<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="目录,首卷,卷一历年纪①,卷二舆地志,卷三建置志,卷四籍产志,卷五官师志,卷六选举志,卷七人物志,卷八艺文志,卷九丘墓古迹,卷十仙释,末卷增添,康熙连城县志全文在线阅读,康熙连城县志全文在线下载,大玄古籍书库">
<meta name="description" content="记载连城县的山川形胜、政事沿革、户籍赋役、风俗淳漓、人文盛衰以及先贤之范迹，物产之丰约，保存了丰富的历史资料，是了解和研究连城县的重要文献。_康熙连城县志_全文在线阅读_康熙连城县志_全文在线下载_大玄古籍书库">
<title>康熙连城县志_杜士晋_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">康熙连城县志</span> <br/>
          作者： <span class="inputVal" id="bkauthor">杜士晋</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,地方志,完结</span> <br/>
          字数： <span class="inputVal" id="bknum">[book_length]145049</span> <br/>
          说明： <span class="inputVal" id="bkdec">记载连城县的山川形胜、政事沿革、户籍赋役、风俗淳漓、人文盛衰以及先贤之范迹，物产之丰约，保存了丰富的历史资料，是了解和研究连城县的重要文献。</span> <br/>
          封面： <span class="inputVal" id="bkimg">Z_11360.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]康熙连城县志
[book_author]杜士晋
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,地方志,完结
[book_length]145049
[book_dec]记载连城县的山川形胜、政事沿革、户籍赋役、风俗淳漓、人文盛衰以及先贤之范迹，物产之丰约，保存了丰富的历史资料，是了解和研究连城县的重要文献。
[book_img]Z_11360.jpg


[book_title]目录
首　卷
新序
旧序
志例
重修县志姓氏
县图
县署图
儒学图
冠豸山图
卷一历年纪
卷二舆地志
沿革
分野
疆域
形胜
风俗
岁时
城池
山川
坊里
里图
逃亡(附)
卷三建置志
公署
学宫
武场
文塔
仓廒
祠院
庙宇(楼台附)
坊表
卷四籍产志
户口
田亩
起运
存留
物产
窑冶
卷五官师志
知县
县丞
主簿
典史
教谕
训导
巡检
名宦(附：宦绩)
卷六选举志
进士
乡举
贡选
荐辟
例贡
例监
例仕
掾仕
委署
逸士
卷七人物志
乡贤
宦达
文学
武功
忠烈
孝友
友谊
隐逸
贞节
烈妇
孝女
卷八艺文志
疏
书
序文
记
诗赋
卷九丘墓古迹
丘墓
古迹
卷十仙释
末卷增添
教条
告示
论说

[book_title]首卷
○新序
连城县志序
夫志，乘也。乘乎天下，则天下之治乱载之；乘乎一国，则一国之治乱载之；乘乎一邑，则一邑之治乱载之。所以纪兴衰，列臧否，备观览也。志之为书，厥重矣哉！余守汀之五年，连城知县杜士晋修志成，请序于余，谢不敏。乃曰：“古之史者，左氏而下廪廪乎惧之。昌黎韩子之言，独无绎思欤？余谢不敏。伏念连志创于明季，戊子城陷，薪之。今我皇上御极龙飞①，迄今五阳数奇②，进而六，则泰道之符③也，泰阶之升④也，内外乂安，海氛宁息，正待橐簪笔⑤纪事之会。连固山隅，属版隶籍，俨然文章之区宇，志胡不修欤？”余嘉其志而与之言：如世之说者，文武異道，取守異宜--武夫、策士可以进取，儒者可以守成，盖文武迭用而各得其宜。是不然。治国之道，譬之人焉。自本观之，手、足、耳、目皆身也，言、动、视、听皆用也；自末观之，则手、足异号，耳、目异使；而世以为異者，有见於末也。古之取天下者以身，其守天下者亦以身，故君子修其身而天下平。治国之道亦如是。由之者，道也；为之者，善也；好仁而恶不仁者，义也；假之者，为人者也。不善其身而善其政者，无有也。是故，上之人无愧，则下之人无憾也；内之者非所昵，则所外者不敢浮也；远之者非所怨，则所迩者不敢偷也。即举县官之卑职，殚心竭力而无不获於身之患。倘以今之人，废今之法，为令者不大可畏哉？其扰，则妨民；其自以为便而求足其欲，则又困民。故夫吏之便，民之病也。有便民之法，而又有不便於吏之忧，余所不敢知也。维连志成，告子以告後之宰连者，且以告天下之宰邑者。
时康熙五年丙午长至⑥之吉
中宪大夫汀州府知府三韩孟熊臣撰
【注释】
①御极龙飞：天子登位。
②五阳数奇：五，在乾卦上卦居中，又是阳爻在奇数的阳数得正。作者运用《易经》乾卦的卦辞与爻辞来说明康熙五年正是天下进入太平盛世之时。
③泰道之符：太平治世之道的征兆。
④泰阶之升：三台星升起。泰阶，天之三阶，即三台星。三台星两两成体，三台故六。三台星升起，便是太平盛世之时。作者借此谓康熙六年进入太平盛世。
⑤待橐簪笔：“待”，疑为“持”之误。持橐簪笔：手持盛书囊橐，插笔於头颈，以备记事也。
⑥长至：指夏至。夏至白昼最长，故称。
序
志有一统，有省，有郡，有邑。志莫小於邑。然邑合为郡，郡合为省，省合为一统。一统合，而一代之史基是，千秋之史基是。夫至一代、千秋之史基是也，谁谓邑志小哉？盖邑视天下虽小，舆地有灾祥，建置有废兴，产籍有登耗，官师有臧否，选举、人物、艺文有盛衰，注往鉴来，一与史等。非三长①具，史不能修也；非三长具，志亦不能修，谁谓邑志小哉？且修志，贵有其才与学与识，亦贵其有时。时和年丰，狱讼衰息，一无水火盗贼之警，从容征文考献，始为快事。故连志未可修也：寡陋如余，既无其长，地瘠且偏，不通商贾，山无果木，水无鱼盐之利；且戊子土寇陷城，大肆焚掠，逃亡遍屋，残喘未苏。连城志未可修也！虽然，不容己：天启丁卯来，迄今凡四十年许，又经鼎革，苟不急为编辑，久将湮没；而予叨牧兹土，又适王师荡平三岛，民心慴伏，诸上台亦复多方安集，哀鸿渐有家室，亦不敢尽以无其时自诿。故仍旧增新，勉从贤士大夫後也。岂敢曰修，亦因时重加补葺云尔。
清康熙五年丙午都门杜士晋撰②
【注释】
①三长：唐代史学家刘知几认为，写历史必须有三长，即才、学、识。
②连县知县杜士晋原有序，而复印本已缺，今据民国县志补。
分篹增修後序
志者，记也，表年记事也。是志之修，昔者在於十年以前，综百年之後，补+辑而考核之，不厌其详，固已章章如是矣。今於四十年後，复有增修之命，则以继前功而襄盛典，岂可苟然已哉！大抵十年一变，天道自然。由明丁卯迄清丁未，历四十年矣。其间，风土、人文、天时、人事，由今视昔，不无大異。凡所以纪之，必考其实；书之，必究其详。斯又所目击而耳闻，非若前之缺轶而难稽也。为夫仕宦之去来树徽，耆旧之後先济美，与闾巷闺门砥节砺行者，有长必录，固所以风来祀也。然论人於三代以下，士鲜全行，岂无纯疵相半，瑕瑜不掩？然必究於大德无逾、行谊足述者，始纪而录之。况在鼎革之世，颓风再挽，苟片善之足闻，亦何惜半字之可传，以作中流之砥，而为景行之勖？有传必录，无徽不芳，或经上台旌嘉，或由郡县表彰，及通庠具结举称，果合舆论，始敢纂入。苟非其人，必不敢滥加浮誉，而私一字之褒。然人生百年，好醜不一，岂无雌黄，易作好恶者哉？并将原词立案以备征考，知非附会而无据矣。至若忠烈以身殉国、武功以力拘原者，特书以昭盛节。间有内举不避，亦仿省志，据事直书，異於文妖①。沿置兴革，足以表源流；诗文序记，足以备风采。呜呼，盛矣！至於笔削取裁，则有秉笔者在，非鲰生俚说所得与也。生等章缝末学，敢假赞词之列？第供杜侯之命，不得不殚心力、续前编耳。揆厥由来，极知僭妄之辜，姑叙篇终云。
时康熙六年夏五之吉
谢家宝黄景烣李烶同撰
【注释】
①文妖：封建时代对违反正统思想的文章或作者的蔑称。
○旧序
旧志序
明嘉靖丙长昆山陶文渊(定斋)经魁
予甲寅初夏，承乏是邑，喜地僻、讼简。前此多缺官废事，虽钱谷簿册，稍年远者，辄沦缺无稽：六房司典吏，止三四名兼领之。究之，间多不能终其役，且不能安其身也以为之，执政得至迁转者，什无一二，官吏咸视为传舍，孰能与图成政垂法也哉！考之立县以来，未经辑志，诚缺典也。凡我上司，每每移文访取旧志，奉而诹询士夫世家、耆硕父老，各取记载，用备采集。庠生有黄朝阳者进告曰：“前任令金讳榜者，尝究心於志，汇稿将半，值以事去官，而志稿漫逸，阳得而藏诸笥者若干篇，敢呈览，请采辑而成之。”於是，有绪可循而成功易矣。披集纂录，逾年而草草类分为卷，其间有论有赞可因者，悉因之。遂托黄生，捧告其师学博①，互加雠校。兹幸成於众笔，仿别志式，其立凡创例，此类条分，言博而能要，事核而不芜，似可序而刻也。乙卯冬，会适朝觐，行期逼而不暇。明年夏，复莅任，将举而行之。窃念：连城，汀之一邑耳，其土多亢燥硗瘠，不堪耕植；其俗虽俭，而不阜於财；其民多僿②，而不闲於礼；计田赋不过七千石，而计田不过一万四千顷，约岁收计丁口，不足以给半载。是以农隙凡壮丁俱出境佣工就食。斯民恒产不足，尚安望其兴礼乐也！予质梼昧③，不能敷宣治理，而养民之惠、使民之义，实多歉於君子之道。然志不可缺，乃勉焉而托之木，俾後人之忧勤於是志之中。按城社以思守焉，核赋额、民数以思养焉，访习俗以思教焉，修贡赋以思敬焉，稽祀典以思正焉。教养兼举，能为古之遗爱，则又予之惓惓者也。
【注释】
①学博：唐代职掌以五经教授学生之经学博士，後来也泛称教官。
②僿sài，轻薄，不真诚。
③梼昧：愚昧无知貌。梼，táo。
旧志序
明天启乙丑滇浪张大观(诣台)经魁
邑有志，徒志邑乎哉？所以备省、郡二志之文献撷蒐，而传为当时後代信志也。邑志信，则郡、省二志皆信。省、郡二志可以征信，则士大夫之家乘不得志诬以乱真，朝廷巨公之正史不至传讹以贻诮。至於山川之灵变，城池之创修，利害之因革，风土之淳薄，人才之兴衰，户口之多寡，赋役之增损，与夫文章词赋之华，人物是非之林，苟有系於政治，无不载。其公且核，足信也。吏於其土者，一开卷而胪列可考镜。政事修明，风俗厚美，恒必由焉，而天下之治因之矣。夫合天下之家国，萃而为会城，分而为列郡，其信史信志重而可征者，必自蒐邑志始。邑之有志，顾可轻乎哉？不佞款启①固陋，生於西南滇天末，去闽几万里，乡先後辈鲜宦游闽中者，筮仕而令连城，问政问俗无由也。连城僻在汀一隅，居万山深峒中，而与江之虔②、粤之潮界、寇盗所出入之区，独去海稍远。入明以来，患於流寇者四矣。既履任，见其风习朴愿，闾阎匮困，清徭赋，核仓廒，简狱狴，练土戍，修陂塘，礼绅大夫问俗焉，进博士弟子问道焉，以为道明而俗美，庶几政举而刑清。迺其时異於昔矣，则又远而求之志。古犹今，今犹古也，或可沿记载、摹前修，而损益调剂以为治。诸博士弟子出其近所修志稿以进，曰：“是前志之传信，不改於今者也。是以今志之增修改窜，而稽核订正润色乎前志者也。”连邑蕞尔僻远，文献可征也，不佞有所藉手矣。夫天下之耳目，惟近者可信；而近者最不可信，则何也？以意易耳，以耳易目，耳目一易，故虽近而信不易也。天下士之议论，惟独者可凭；而独者最不可凭，则何也？以独见独闻阈议论，以独耳独目阈闻见，议论有阈，故虽独而信又不易也。夫志也者，耳目议论之丛也。今夫山川土田，有目者所共覩，有耳者所共闻，然而有利在变易者，且妄更置焉。窃以入於志，伏異日不可信之端，而况其他者。连城维僻且远，则不至是。文明郁萃，心志未变，耳目合一，议论和同，则信之物也。政失而求之文，礼失而求之野，其必在兹志也乎！他日省、郡二志，且藉是信而传焉，宁独不佞治一邑政教赖之。
【注释】
①款启：见识狭小。
②江之虔：江西的赣州。
旧志序
明天启乙丑温陵杨瞿崃(号□□①)进士
今寓内郡国志，率数十年而一修。何也？沿革废置、是非得失，学士能识，故老能言也，过此则无征而不信。噫！此连城县志所为重修也。虽然，新志传则旧志废。兹志也，不当难且慎乎哉！不佞尝阅江志矣，江之《鄱阳志》载湖田几千亩，岁苦阳侯②，而修志者续载云：“倘有明慈刚断，来官兹土，为民请命，当以九百馀米摊派山田。”夫湖，江人也；山，亦江人也，摊此以与彼，然且增入志中，遂致山、湖人数年争噪，曾再力请清丈，而谤议忽腾，吏谪已及矣。不佞又尝阅粤志矣，粤之省志，博赡精核，其华藻可以不朽，而其发扬昭阐，亦可以不磨，作而曰：“是谁何氏之笔也！”其後，遍观名宦、乡贤志所载，简而不苛，核而不滥，今世所称。杨贞复先生，殁二十余年，乡贤未及，叩之，则谓评骘未定也。可畏哉！至夫沙田数万顷，争者盈几案，而无敢变乱飞诡以窜入赋役籍中。其严如此，然後知粤省志之不朽而不磨者，其郡邑志皆可以藉以为信也。今闽通志纂修十余年，而未见成书。往者，黄文简先生修吾温陵志，时则今林大司徒，何、苏二少徒，载笔而专其议，岂不亦一代宗工巨匠聚於一时乎哉？志成，而文简先生有遗憾焉，则何以故？然则省志之未可成，无亦他诸郡邑志多如文简所憾者，而未敢据以为信欤！夫数十年之政教风俗，则数十年之信志出焉；数十年之郡国志，则数十年後为政者之宪章也。上有政教，下有风俗；前有典型，後有治化。志也者，所以信今世、诏来兹也。若不能信於今，後人孰为信之哉？连城之难且慎也，修其信者而已。噫嘻！斯道绝续，在乎其人；斯文明晦，在乎其时；斯世治理，在乎其上。志不可以为政，而游神於志，必可以为政。此则重梓邑志者盛心也。他日省志告成，兹志亦有生色云。
【注释】
①号□□：“号”後是空白。
②阳侯：传说中的波神。指代涝灾。
重修连城县志後序
明天启丁卯何孟潜主簿
国家自有县治以来，建官以知为名，而县必志，所以考知治理也。是以经制兴革，匪知弗措；民情幽隐，匪志弗稽，则凡职此知者，於志未可缺耳。连志故修於先令陶公，迄今几於百年矣。今天启乙丑冬，邑侯张公来知县事，廉明敦谨，雅好博物。时适朝命修神庙实录①，檄采各郡邑乘。侯甫下车，见旧志简陋，未堪以献当宁②，遂欣然捐俸，征诸名流，不惮旦夕，锐意纂辑。阅二岁而稿成，将授梓工。值孟潜以泰昌恩选，备员僚佐，叨与订正。因读新志，发凡举例，别类命名，望其题引，已知为传信矣。至究其中，阐潜德，蔼若春温；辟淫邪，俨如斧钺③；寄赏鉴於评林，辞严而义正；附隐忧於咨访，文省而意长。沨沨乎，虽古良史莫是过者，谓非连之一部政规乎？是宜深称侯意，付之梓人，藏之马山之室，以俟後之知连者。矧连夙称文献之邦，廌山文水，种种佳丽。其俗淳庞，其民朴鲁，其士崇礼乐而悦诗书。且复赖侯振育，惇信明义以教之，宁无乘时策励，奋翮图南？文章气节，如丘、许诸先达，载在志中，灿然可考，厥後宰连者率是而行之。凡所彰瘅、所兴除，当必按志推移，以修若政，克称此知之职，而造福於连，则斯志之关治理弘矣。孟潜湖湘末学，职属下秩，何幸躬逢其盛，得续貂斯文之後哉！因是纪其岁月，附诸简末云。侯讳大观，领乙卯乡魁，滇之浪穹人。
【注释】
①神庙实录：下篇陶文彦旧志序作“神宗实录”。
②当宁：宁，zhù，古代宫室屏门之间，为帝王视朝时站立的地方，因称皇帝为当宁。
③俨如斧，钺：“俨”字恐误，应是严如斧钺，方与蔼若春温对应。
④马山：县城东部之马头山，为冠豸山风景区的景点之一，其间有书斋，当地名士多结伴来此吟咏，研究儒家经典，探讨先贤遗文。
旧志序
明崇祯己卯滇浪陶文彦(名箓)进士
甲戌之役，予从南宫释褐①後，叨一命之荣，筮仕之初，命宰连。道繇武夷九曲，紫气腾郊，望而知为先儒故里，低徊景仰久之。迨入连境，每见廌峰、天马山川风景；觉有異焉。及接缙绅子衿与诸父老，恂雅简朴，心窃喜曰：“是殆经文公所化②，绝无叫跳嚣凌习也。”莅任之馀，披览邑乘，舆图广拓，生齿繁殖，俗尚卓越，人文兴蔚。产连者後先崛起，不乏高良，即宰连者旧新继至。亦不乏贤达。馀叹所载与所见无以異也。未几而郡守唐侯纂修府志，檄召采辑属县，以成全书。按连志创自嘉靖丙辰年，前令陶公，大端虽具，简略尚多。阅百馀载、天启丁卯，余同里友人诣台张公来令，适修纂神宗实录，因志残陋，慨然兴举，征诸名流，克襄厥事。体裁宏正，订考周详，焕乎五都巨观，余复何赘？抑思天道十年而一变，王政三载而考成，繇丁卯迄今，历一纪矣，故取旧藏版籍，复与孝廉童君茂成、童君应举，庠友林生元阳、李生涵、谢生家宝、黄生兆开、谢生锡命、沈生期扬，罄余一得，补遗增缺。虽然，志者纪事之书也，一省之事稽之各府，一郡之事稽之各县，一邑之事稽之各里。连介处僻壤，未足与海内雄藩大镇争相比度，第在连言连，形胜之葱郁，风土之淳庞，士民之敦敏，与夫宦游之懋著，亦彬彬辟一世界，光昭史册。斯又余所乐成吾友诣台未竟之志，仰副我唐侯采辑之盛心也。至於沿习代更，後有美而必彰，端俟将来之知连者。
【注释】
①南宫释褐：南宫，主持会试之礼部；释褐，脱去布衣。南宫释褐，就是中进士。
重修连城县志後跋
明崇祯己卯刘芳称主簿
夫邑之有乘，犹国之有史，所以征信而传远也。语云“言之无文，行之不远”，则何以故？弗克公且慎也。连属汀界，处僻地，其俗醇闷，其民於睢①，其士喜文雅而尚气节。赖多君子涵濡振有②，意不尽而形之笔，笔不尽而载之辞。志之一书，诚昭代不易之鼓吹。芳称以宛南明经备员僚佐，每愧学识管窥，罔裨世用。第入境问俗，首稽图籍，犹幸诸绅衿父老教余曰：“斯志之成，自令滇浪诣台张公殚几心力，阅今刚十载矣，其间政务事迹，尚悬有待。倘继张而起者究心综理，辉煌简册，百尺竿头不更进一步乎？”无几，陶侯以甲戌名隽来视连事。侯与张公同里人也，学业相方，交契最厚。甫下车，礼贤抚赤，兴利除害，不待有成之期，新政焕然，则见绅衿父老自闾巷以及穷檐嬉游乐利，咸颂侯之造连，较之张公大有过焉。岂非天作之合，精神之往来，先告於尺幅间耶？不然，滇、闽相距天来而胡不介而亲？气之所感，千里其若同堂也。然则，今日侯奉郡守檄，召采辑，与孝廉诸君矢公矢眘③，增补是编，芳称叨与订正。虽由邑而郡，续张公未了之义，实由乘而史，大我侯方作之业，其为征信而传远者，宁有既哉？他日太史采风立言，为宇宙盛事，侯其藉是以不朽也夫！
【注释】
①於睢：疑为“睢盱”之误。睢盱，朴素的样子。
②有：疑为“育”之误。
③眘：古“慎”字。
○志例
一旧志：嘉靖丙辰，邑令陶文渊、廪生黄朝阳修；迄天启乙丑，部文纂修实录，广搜天下志本，邑令张大观、廪生八人搜集告成；崇祯丙子，郡侯唐公世涵大修府志，邑令陶文彦，孝廉童茂成、童应举，庠生林元阳、李涵、谢家宝、黄兆开、谢锡命、沈期扬原修八人增补。迨顺治戊子，兵燹薪之。庚寅，署令王自成、孝廉童应举、明经谢家宝、沈期扬、郝廷平、庠生童三纲寻觅旧本，缮梓未竣。康熙丙午，邑令杜公士晋手为辑正，乡绅谢家宝已三襄厥事矣。阖邑绅衿详考编集，以成全志。
一志首舆图，约而易见，一总图，次公署、儒学；今增冠廌一图，令观风者按籍而知一邑之胜概也。
一邑内山川，指列名胜，选奇标異，及嵬然一乡者悉书，其余培塿支流，不能尽纪。
一风俗，美恶皆书，其维新之化则有司存。
一食货，民命攸关，故记载必悉，庶经政者有所考焉。
一仕宦，政绩懋著、教化彰明者，其记在传中；若夫兴除有益一二大端可书者，题数语於姓名下，不另立传。
一科名宦达等，帧幅不相连接，留余地以俟增入。
一人物，博采见闻，表彰先哲，後学责也。盖见闻異辞，不爽厥实，斯信史矣。间有父、子、孙相继传者，有先德不仕而後裔官秩者，有潜修傑出特书者，咸公心佥录，不阿所好。
一孝义贞烈，必幽光潜质有奏旌及当道奖扬者；间有捃遗迩年所录，咨询尤核。
一连俗妇矢从一，贞节不胜书，兹仅载数人而已。其苦节特著无嗣者，不有表彰，何以励化阐幽？故书。
一诸贤著作，一邑菁华，以代次先後，文繁不汰；若溢美过情，即全文汗漫①，亦删；贵传远也。
一庙祀，有功德於民者，书之。
一祠记，备载缙绅望族积有世德者，风厥邑；间有一二故家未备载，以俟後之君子。
一凡事迹，据实直书，美而无阿，不另系论赞，过於褒扬。
一逃亡户口，所载仅总目耳，今另一纪，附於里图之後，按黄册②而博稽，使归来者望而宁止。
一制诰封赠，今俱附於本人名下，如诰封则书其赠衔，敕命则述其纶言；若全文则不悉录，听各家乘自为琬琰③。
一艺文中，如记、传、序、文、诗、赋，有品可贵、实可稽而关系於政治风俗者，录之；余不载。
一旧志分列八卷，今列为十卷，卷首各弁以总引，别类命名，便於翻阅；其旧小引悉删。
一而④增添杂著，另为一帙，以俟来者。
【注释】
①汗漫：不着边际。
②黄册：上报户部之户口册籍，册面黄色，故谓之黄册。
③琬琰：美玉。自为琬琰，意即各自珍存。
④而：衍文。
○重修县志姓氏
鉴定：中宪大夫汀州府知府孟熊臣
奉政大夫同知卢裕砺
文林郎推官徐开远
纂修：连城县知县杜士晋
协修：儒学教谕李振缨
董梓：典史周邦杰
同纂修：乡绅谢家宝李烶黄景煇
赖启亨
校阅：乡绅李炌傅应元沈期扬
傅作和董大炜
贡士赖延泰沈元奇沈日表
举人沈恩举沈元霁赖超彦
庠生童日鼎沈逢济谢学天
童彦深王朝鼎官尚德
赖启英黄金锡童士辉
誊真：李云(上杭县人)
誊草：谢元江秀(经承书手)
梓书：刘儒(建阳人)温仲辉
黄仲奕温永昌丁秀
温祥生(俱上杭县人)
注：上图左侧半页，原本已失。这次再版重印时，补绘复原。
○县图
（图表略）
○县署图
（图表略）
○儒学图
（图表略）
○冠豸山图
（图表略）

[book_title]卷一历年纪①
宋高宗绍兴三年癸丑，初以长汀莲城堡为莲城县。
五年乙卯，县令丘钦若始筑土城三百丈。
八年戊午，县令刘国瑞始建学舍，给官田以赡弟子员。
十四年甲子，诏蠲汀、漳、泉、建四州经贼践蹂赋税。
十七年丁卯，以盗贼妨农，诏令赈粟贷种。
十九年己巳，诏以汀、漳、泉三州民田被贼践蹂，蠲其税。
孝宗淳熙八年辛丑，除汀、漳民为潮贼蹂践者赋役。
十一年甲辰，令守臣赈粟贷种。时不雨，至於八月，是岁无禾。
十三年，减汀州盐价，岁万缗。
十四年，大水。县令刘爚重修儒学，请罢纲运例等钱。
庆元元年，县令鄞康成建惠济桥。
绍定三年，寇乱，暂驻兵於儒学，遂为所坏。
五年，县令米巨宏重修县治儒学、廨舍、土城，建遗爱堂、不欺室、爱莲轩。
嘉熙二年，建万桂贡士庄。
淳祐三年，县令罗应奇重修土城，作瓮门。
十一年，山水暴至，漂荡民居
宝祐四年，县令徐公亮建朱、杨二先生祠。
景炎二年，罢商务税。
元至正四年，夏秋大疫。
六年，罗天麟起兵。(按旧志所载，元顺丙戌②二月朔，日食，山东地震；五月，陕西饥，盗窃太庙神主，六月，罗天麟兵起，破汀州。)
七年，县令王成吉重修土城御寇。
十四年，大饥，人相食。
二十一年，文庙火於红巾贼，惟大成殿存；城池、县治复毁。
二十四年，摄县事马周卿重建儒学门庑两斋，始建文川桥澄清阁，隶东田石十三景。
明洪武元年戊申即位，诏行天下，定律令。
二年，诏天下郡县立学。
三年，诏开科举。
四年，县令邓昇重建县治，建提刑按察分司，迁北团寨巡检司於崇儒坊。
五年，诏天下郡县立孤老院，降户田帖。
六年，县令刘雍建山川、邑厉、乡厉坛。
七年，重修圣殿两庑。
八年，命立社学，建际留仓；命天下郡县访穷民，无告者，月给衣食；无所依者，给以屋舍。
十五年，命改六里为四十一图。
十六年，颁乡饮图式，始立岁贡，裁革税课司。
十七年，置阴阳、医学。
十八年，县令丁良恭改巡检司於新泉。
十九年，诏赐高年肉、帛。
二十一年，建常丰桥。
二十四年，建里社坛。
永乐四年丙戌，遣使购求遗书，命建申明亭、惠民局；主簿许利建预备仓，复设预备仓於各里。
十五年，颁《四书》、《五经》、《性理大全》於学宫。
宣德元年丙午，县令吴衡增置学地为斋舍。
七年，勅减二三粮额及消耗，作民田起科；并六里为三十一图。
十四年③，沙、尤寇邓茂七攻邑，毁官舍、民居及文川桥，邑民登冠廌寨以禦之。
景泰五年，县丞李翰复建文川桥，重修养济院。
天顺七年，训导王顼始塑文庙及两庑像。
成化六年，县丞胡琏迁府馆於县治後。
八年，改建宁道为漳南道，提学游明建明伦堂，县丞胡琏移谯楼於仪门前，建旌善、申明二亭。
十二年，提学钟成建儒学衙宇号舍。
十四年，县丞吴琬重建文川桥。
十五年，迁棂星门於街内，建兴贤、育才二坊，重修社稷、山川坛。
二十一年，夏淫雨，山水骤溢，乡市民居多为所坏，沿溪屋宇漂荡；田苗为沙所压，人畜有溺死者。
二十二年丙午，改射圃为演武亭。
弘治九年丙辰，都御史金泽奏请添设捕盗主簿一员，增新窝铺。次年，裁革主簿。
十年，改清军厅为主簿衙，又建秋家岚隘门楼。
正德四年，正街市火。县令蒋玑筑土城七百余丈。
七年壬申，县令蒋领官兵剿大帽山贼，於黄沙寨死难。次年，赠为汀州府同知，建忠惠祠祀之。
八年，漳南道胡公琏，改建儒学为前庙後堂，县令郑倌董其事，焕然一新；始筑砖城。
十四年己卯，县令吴瓒建雄镇楼於县治後。
嘉靖元年壬午，地震。改建邑厉坛於北山。
二年，建城楼五座，架铺三十余间。
四年，新泉寇扬廷兰等劫掠乡堡，隔川民陈玑等寻获之，卒以事死。
五年，县令方进毁庙祠五所，修饰文庙，建聚奎楼、尊经阁、号舍三十间，重建泮宫兴贤、育才二坊，迁社稷坛於彭坊养济院，於东门外改龙山庙为祝圣宫，金山庙为乡约亭，重建惠济桥。
六年，大水，禾尽偃。
八年，颁御制“四箴碑”，改尊经阁为敬一亭。
九年，饥，赈。
十年，降旨正先师庙号，毁像设主。是岁夏，东南门圮三十余丈，雷震文庙柱。
十二年，九月星陨如雨。
十三年，建启圣祠。
二十一年，县令金榜重修殿庑贤圣牌位，重修棂星门；迁社稷坛於西门郊右。县丞杨汝楫赈饥，徙县土地祠於谯楼东，重修学舍衙宇。
二十二年，主簿陈芳重修圣殿两庑，迁桂亭於明伦堂，後毁。
二十三年，地震；秋冬大疫。
二十五年，火焚养济院，死者三人。
二十六年，署印主簿王一猷往上杭，至伯公滩舟覆，失县印。
二十七年，颁县印。是岁生员一十四名倡义捐赀建儒学，复旧址，又毁及诸从像。
二十八年，建泮池石桥。
三十二年，黄竹花，其实如米，居人以花实食之。署印推官郑信修文庙圣贤牌龛，建镇南关。上杭丰头流贼百余人，劫掠汤头村。
三十四年，夏秋霪水，城圮。募骁勇百六十人，往征倭寇，猝遇杭州府朱仙桥，死敌者二十七人。
三十五年，县令陶文渊修连城县志。夏，大水漂流，南门滨溪岸及城垣冲圮，典史潘瑞督修之。
三十六年，流寇窃发，县令陶改建丰头等隘，仍设乡兵御之。
四十年辛酉，饶贼围城，里老请保，本府节推刘宗寅镇守城池，人民免患。
四十一年，广寇罗袍等据席湖营，生员童邦杰计擒之。
四十二年，新泉筑城叁佰丈以御寇。
隆庆四年庚午，朋口大水，至新泉一带，民居漂荡，损人几百口。
五年，自御极以来，五谷丰登。
万历元年癸酉，县令陈三俊改学，复原址，右庙左堂。
二年，七月大水三日，湮没民居、田塘甚多，推去安东楼、镇川庙。本县命人将县门连城县牌投诸水，水少息。
四年，县令郭鹏卖学前泮池，改儒学於东门外山川坛，仍移山川坛於南顺新庵背山。
七年，县令郭丈量，虚粮之家受惠，加子粒米几百石，贻累殷户，後经当事请豁。
十二年，县令朱九卿迁学宫於原址，六里复丈，田地得均；又，文川桥圮折一半，随修之。
十四年，县令朱佥殷实，填学宫後塘二口，栽树木以培龙脉。
二十一年，县令牛大纬建文塔於李坊庵；是岁大旱，祈祷殷勤，雨随车至。
二十二年，大荒，竹生米，疗饥，活人甚众。
二十三年，西福汲门楼毁，旋建。
二十八年，八月地震。是岁冬，县令徐大化改学为前庙後堂。
二十九年，金山祖庙燬，大疫。
三十年，县令徐建南北二水闸，又建汤背土寨。
三十一年，县令徐於学後建足食仓。
三十二年，冬地震。是岁，县令徐置学前泮池。
三十六年，知县傅坤建城隍庙前堂，又建渡头桥。
三十七年，西、南二隅人，重建金山祖庙。
四十年，宗师冯移文泮池建桥三座。
四十二年，县令丘大成改学宫为子午向，恢大明伦堂，迁名宦、乡贤二祠於学後。
四十五年，县令雷同声建文昌阁於学後。
四十六年，学前泮池水红色，青木石投之，皆染红，如是者一月余。
天启元年辛酉，县令雷改社稷坛於西门接官亭之上，迁邑厉坛於西门旧社稷坛。闰二月，大水，墙屋坏，人民损伤。
三年，六月，雨雹，大如卵，害稼。
四年，学前泮池水复红，二十余日。
六年，秋冬旱，疫厉。
七年，县令张大观修刻县志，重建谯楼。
崇祯元年戊辰，檄调各县乡兵，守福州海口，连官募兵应之。
四年春，广贼逼上杭演武场，掠长汀，连邑警。土夫登城守宿，募勇防卫；贼知有备，他遁。是岁夏五月，天雨黑粟，人不敢食。
八年，冬十一月，地震。是年，县令陶文彦捐俸，委主簿刘芳称，重修内城垛、东水门城楼、窝铺暨养济院、仓廒等处；复委巡简④薛通整理南路新泉公馆、北路新添公馆。
九年，春正月，天雨雹。夏四月，饥，县令陶请发仓赈济；又捐俸修启圣祠东西两庑，详复各乡九隘，委乡兵宿御。
十四年，县令顾祖奎缉捕奸寇，四封安堵。沿城增修垛子二尺；开三望坪麦田，未殚厥功。有劝农祠，今废。
十六年，邑人谢绍荣玄孙谢建奇等，重建城西昼锦桥。
十七年，春饥，县令顾祖奎捐赈。夏六月二十七日夜，城外大水，漂民居，害禾。秋，训导卢旭日率通庠士子修文庙圣贤牌龛、明伦堂两廊照墙。是岁，清兵复北京，国号大清。
顺治三年，三月，大水泊城东龙凤桥；五月，北安里大水，冲圮田塍；山寇取北安之禾，屡掠席湖营，通邑士民练兵造铳，严为防卫。八月二十九日，清兵复汀州。九月二日，差官取钱粮册籍。县令吴希点(浙江人)谕通邑士民，焚香露顶，步出西郊恭迎。御旨：三日，城内外士民剃发。四日，吴县令赍册籍往府，中途阻四。八日，仍赍上府；二十一日，邑中里老赍米、酒、猪、羊等物，供给大兵。十月，县令徐承泽、教谕毛可仰、典史徐一鹏前後莅任。
四年，县令徐建北山楼三层，添设木城，以备防守。八月，山寇初攻，从横山隔口田直入隔川，焚掠逼县。县令徐严为防守，请兵援剿，寇宵遁。时从贼营得谍书，急缉城内奸细数人，同众审确，弃市。十二月，山寇破永安，乘势攻连邑。寇围城急，县令徐晓夜率众，登城守御，矢、石、铳交下，寇不敢近。时援兵未至，而渠魁伪称，赵士冕绐胁内侨寓官李士藻等潜通。三日城陷，县令徐被获，至寇营，义不屈，咬牙怒目骂贼而死；教谕毛、典史徐亦不屈，徇难⑤。贼众入城，焚掳淫掠。後三日，协镇高守贵、参将谭麒、都司张明海等，同领大兵至县，振旅北门演武场。时总兵於公永绶镇汀，运铳继饷，绎络不绝，士饱马腾。协镇高及谭、张等将，冲锋破敌，屡战贼败。至除夜，设计恢复，杀歼达旦，伏尸遍地，生擒李士藻等归营。
五年戊子元旦，恢复，大兵仍屯城外。九日，协镇高率兵入城防守。本日，署任本府经历裘良怡莅任。见城内外尸骸蔽地，时帑藏焚劫，同代捕府仓大史姜凤翔捐胔，自城郭至席湖营一路，掩骸瘗胔，招抚残黎。至十三日，郡守李友兰临邑招抚，见满城焦土，难民颠连，为堕泪不已。或济以囊金，或给以布絮，百姓感激；回郡日，匍匐哭送。十五日，寇陷南乡席湖营寨。协镇高夤夜袭之，斩馘无数，俘者戮之，贼气方沮。自陷城来，黉宫、县衙、民房尽归燹烬，仅存城隍、五显二庙，分司公署。百姓流离转徙，城市杳无人迹。三月，大饥，米一小升价银贰钱四分。士女初啖糠粃，次食野菜，甚至食鱼草、树叶，死者辗转沟壑。时囷廒焚烬，署令裘申请道府，批助赈济，民赖以活。城垛崩圮，署令裘募工修葺，周围先设楞栅，後设木城，多备器械、火药，以备捍御。秋，瘟疫大作。是岁，土寇两踞揭坊寨，掳掠近寨乡村，焚烧民舍。署令裘同驻防谭，内严城守，外严侦探，日率精兵绕寨击之，杀渠魁而馀党惊遁。安抚揭坊难民，仍搜各山寨奸细，设保甲、给腰牌以严出入。八月，署儒学教谕事徐廷雄莅任。冬，署令裘修北山楼，建敌楼三座、窝铺十间，建土地祠。
六年已丑，大饥，黄竹生花结实，乡民舂以代粟。夏，重修城隍庙；三隘乡民流离失所者，蒙分巡漳南道张嶙然渐次招抚。至是，来邑输诚纳课。六月十五日，县令杨方盛莅任，招抚离民，复兴县南集场，以通贸易。署谕徐与通邑士民，建偕乐亭，纪之。视事未几，卒於官。十二月廿六日，部院陈委署县事王自成莅任。
七年庚寅正月，署令王移城外市民入城贸易。集场日，严制兵丁，毋得骚扰，赴集者渐众。三月，葬故令杨於城东郭外，置田立祠，抚恤其家以归。时值饥疫，死亡载道，暴骨如莽，捐赀悉为埋瘗。兵火後，丁粮册籍无稽，命各里逐户挨查，汇集以成黄册。建文川大桥。临旋任，留囊金二百，置产以给贫士。通邑建崇报祠二所，一合祀郡守李友兰、司理周维新、协镇高守贵、驻防谭麒、张明海等官；一专祀署令王公，各有祀田若干亩载册。九月五日，县令钱君铨莅任。土寇掳掠席湖营及田心各乡，请兵援剿，寇遁。惜视事未以，次年正月卒於官。十二月十八日雷鸣，二十五日亥时地震，声响如雷；二十七日清晨，地又微震。
八年辛卯：自丁亥县令徐死难失印，上台谕将学印行用。是春，颁新铸印，署幕姜凤翔入京赍回。
九年，县令田生玉建谯楼於旧址，规制更加宏厂⑤。
十年，县令田鼎建县治正堂，又建内署厅於右旧址，建圣殿於明伦堂旧址，移明伦堂於左肩，其余两庑、宫墙、棂星门未告成。
十二年，三月後饥荒，米价高腾。
十三年，正月元宵日大雪，平地深三尺，旬日方解。岁大丰。冬，县令田建文川桥屋、佛堂、店肆，冬腊告成。
十五年，奉旨裁扣天下绅衿削出优免银两，惟免本身丁徭。
十六年，县令盖继孔、训导叶兆改圣殿於原址，升高其地，作壬山丙向，馀未告成。
十八年五月，奉旨移靖南王统师镇闽，全省安堵，九月，大将军班师出闽，用连民夫叁千名协济浦城，民多逃亡。
康熙元年，正月，前任总督部院李次第招抚，至此，海逆投诚。
二年，县令杜士晋、教谕李振缨复立四配、十哲牌龛，建两庑，立牌座，宫墙、仪门、棂星门焕然改观；重修启圣祠。县令杜又建龙亭库、考政堂、笃功亭、燕喜堂、内署房舍百间；申详免民间解米，抚院许批准永为豁免；又申详以协济邵武人夫银抵兑绅衿优免壹仟贰百馀两，绅士咸颂。夏，奉文取废铜铸钱，旋罢。
四年，奉旨清丈通邑田亩，县令杜丈出隐匿贰千馀石，始合部颁全书原额，不溢不缺。春初霪雨，入夏大旱，早禾无收，县令杜捐赀大赈。自二月至七月，四方饥民、漳泉移民就食；地稍远者，核粟赈之。十一月十二夜，有大奔星⑦天狗，由西南抵西北，长竟天，声如雷响。
五年，春，县令杜建县治土地祠，移宾馆於左个。是年，因旧岁无禾，又饥。县令捐赈如旧，饥民、移民俱就食，自三月起至六月止。夏五月，投诚都督颜等移师江右，台檄取连城民夫贰千余名，协济上杭，过山，解赴往返四十馀日，民多疫死。置申道宪祠田。县令杜捐俸壹百余两；买生员李日淳车田共九处，苗粮上则共叁亩一分贰厘柒毫，中则共柒亩捌分伍厘贰毫。又捐俸置孤贫田银肆拾两，买陈恒甫河源里小鱼潭、小槽、车田等共壹拾肆处，上则壹亩肆分肆厘贰毫，中下则共田壹拾贰亩叁分陆厘玖毫。又查出车田豪民陈东白子，隐匿雷公祠田肆亩，坐落太平隘大鱼塘，拨充启圣祠香灯用。奉部院张建立敌楼炮台四座、望楼一十八所。县令杜捐建城隍牌楼，改雄镇楼为雄镇台，鼎建一新。

[book_title]卷二舆地志
知县都门杜士晋辑
舆之为言乘也，上乘乎日月五星，而知疆野之分属；下乘乎山川人物，而知岳渎之迴环、英贤之崛起。百里不同风，岁时因之。城池修创，代有殊焉。坊里近遥，区以别矣，悉按省、郡志纪之。
○沿革
《禹贡》曰：“淮海维扬。”按扬州之域，北至淮，东至海。今吴、越、闽、广，皆东南濒海之地，则连城属闽而域於扬州，明矣。周为七闽地。春秋，句践灭吴，兼闽为闽越地。秦属闽中郡。汉属闽越国，後为冶县地，属会稽南部都尉，三国吴属建安郡。晋太康三年，置新罗县，即汀州地。唐开元末，置长汀於新罗故城东，置长汀县为汀州所治，则莲城之地皆其所属矣。天宝元年，改州为临汀郡。乾元元年，又复为汀州，初治新罗，後迁长汀村，又迁东方口。大历四年，又迁白石，则莲城又随迁州所治矣。光启元年，寻陷汀、漳二州，为王审知所有。乾宁三年，属威武军，则莲城又为威武所属。至宋元符间，乃以是地为莲城堡。绍兴三年，虞观始上疏，乞於其地置县，遂改堡而置县於其村。时汀守郑强犹为狭隘，割长汀古田乡六团里以益之。景炎二年，元兵破汀关，黄去疾以城降於元。至元十五年，升汀州为路，而莲城隶焉。至正六年，邑民罗天麟、陈积万起兵陷长汀县。福建元帅府合江浙兵克之，始改莲为连，盖去草字之义。十八年，连城为陈友谅所据。二十年，福建行省参知政事陈友定复之。明洪武元年，大将军汤和统大兵克福建，擒友定，汀州路总管陈谷珍以城降，定为汀州府属县，编户三十一里①。传至，丙戌年八月初一日，为清朝顺治三年，大兵复汀州，连城并属统驭焉。
【注释】
①三十一里：按本县志历年纪，明洪武十五年，改六里为四十一图；宣德七年，并六里为三十一图，与本文不一。
○分野①
连城，古闽越地，要荒之服②也。按《禹贡》曰：“淮海维扬州”。世儒多以斗、牛、女三星为吴越之分。《周官·保章氏》：辨九州之分野，以吴越属星纪③。《春秋·纬书》：牵牛流为扬州，分为越国。《尔雅》：星纪，斗牵牛，吴分野。《史记·正义》：南斗牵牛，吴越之分野。费直分星次：斗十度至女五度为星纪，於辰在丑，吴越分野。《前汉志》：属牵牛婺女之分；《後汉志》、《晋志》、《隋志》，皆属斗牛须女之分。皇甫谧《帝王世纪》；星纪自斗十一度至女七度，吴越分。《宋史》志：吴越当天文南斗须女之分。《元史》：斗四度，入吴越分；星纪之次，扬州之分。明类分野书：吴分斗牛在丑，自斗三度至女一度入吴越分，扬州然在南，而星纪在北。其所以相配之理，亦不得而知也。
【注释】
①分野：古代，把天上星宿的位置与地上州、国相对应，就天文说，称分星，就地上说，称分野。
②要荒之服：要服、荒服，古称离王城极远之地。服，古王畿以外的地方。
③星纪：十二星次之一，在十二支中为丑，在二十八宿中为斗宿和牛宿。
○疆域
县在府治东，东西广一百十五里，南北袤一百三十里，周围三百六十里。东至溪流口一百里，为延平永安界(自界首至永安一百二十里)；西至岩头野狐岭一十里，为长汀界(自界首至长汀一百三十里)，南至控岭一百里，为上杭界(自界首至上杭一百四十里)；北至焦坑六十里，为长汀界(自界首至长汀一百三十里)；东南至浮流口一百五里，为永安界(自界首至永安二百里)；西南至河源板岭七十里，为长汀界(自界首自至长汀一百里)；东北至上琴坪三十五里，为清流界(自界首至清流一百里)；西北至四堡里六十里，为长汀界(自界首至长汀一百一十里)。自县治至布政司一千七十五里，达江南三千八十里，达北京五千九百四里。水路：文川桥下水小，不通舟楫；东自姑田里路经秋家岚五十里至小陶，乘舟一百二十里至永安，抵延平，下通福州，上达北京；自县南六十里至朋口，乘舟下上杭，抵潮、广。
○形胜
崇山复岭，南通交广，北达江右。(《一统志》)汀壤，闽越地，西南与章、贡、潮、梅接。崇山复岭，民生尚武。(《鄞江志》)居稠山之中，崇冈复岭，东控莲峰屹立之雄，西拥旗石宝嶂之胜，南案银屏秀出之障，中抱文溪九曲之流，他若金鸡诸岫插汉昂霄，天马群峰如仗如笏。(《汀郡志》)连乃闽之逖①土，层岩叠峦，崇冈复岭，联络於汀、剑之间。其脉自汀州来龙处左分一枝，在大息铺过脉，迤逦而来，至於归岭起巅；又自归岭随水至萧屋岭下，过江顿起为虎忙山，峰峦叠拥，奔腾而东，经历於青岩之坪上，至萧坑、五磜，出为西宝嶂。由是北行，过张坊、岩头、棋子岭，直下南向八里，始屹立为县後龙山。莲峰、石马引其东，宝嶂在其右②，银屏案其南，印山卧其北。若水：一则发源长汀五磜，由新林寺前过；一则发源金鸡山，由法界庵前过。合流而绕於南，九曲九回，复合西昼锦桥之水，自南而绕於东，由东而北，至田口合清流诸水，逦迤入於海。
【注释】
①逖：远。
②右：疑为西字之误。
○风俗
气习劲毅而狷介。其君子则安分义，励廉隅①，耻浮侠；其小人则质直果敢，不以侈美，崇质相尚。(《宋志》)君子质直好义而恬於进取，小人愿悫②少文而安於勤劳。(《元志》)土壤硗瘠，人民贫啬。(《八闽志》)士知读书尚礼，俗重登科取名；男务勤劳，女安俭朴。(《郡志》)士知向学，民多末作。(《漳南志》)土壤硗瘠，农以耕为业；妇少蚕桑，惟事麻枲③。积贮有限，服用无华。其气习，劲毅勇悍，尚武少文。(《汀郡志》)连城乃闽中僻邑，土壤硗瘠，习尚朴素。士慕讲读而重於仕进，民安稼穑而勤於陇亩。富者仅足於供输，贫者间免於饥冻；途无行货之妇，市乏赌博之风。不通舟楫而行客少，各务生理而商外多。阃范最严，妇耻再嫁。但土不宜蚕，妇职纺绩；田不宜麦，农种稻粱；豪右甘④竞而不悔，乡落习陋而少文。迩来丧事靡耗，计饮食之待客，不为死者痛而为生者忙；婚娶繁华，虑妆奁之苛责，方弄瓦而即湮於水。乡亲死，火化名为金礶⑤。衙役敢於逃遁，穷民间为狗盗。断肠无了，买业之家倍苦；给⑥主盈案，刁讼之风未息。流弊至此，後将何极？有识君子，亟挽颓风。(旧志)
【注释】
①廉隅：棱角，比喻人的行为、品性端方不苟。
②愿悫：谨慎朴实。
③枲：xǐ，雄麻。
④甘：复印本字迹模糊不清，不知何字。
⑤礶：同“罐”。
⑥给：jǐ，言语便捷。
○岁时
正月元旦，焚香谒神，悬祖容像，各相拜贺，乡人仿古为傩①。上元城市燃灯，清明祭坟拜扫。四月八日为会，迎五显大帝，先期京、浙、江、广各处客商，俱赍土货，集县贸易，十日而散。端午悬艾佩蒲，角黍祀先。中秋赏月，祭扫如春。重阳饮茱酒登高。腊月二十四日小年，各送牲果。除夕祀先，爆竹以除不祥。
【注释】
①傩：nuó，古时驱除疫鬼的一种仪式。
○城池①
按县内周一里一百四十步，环以土城，上有敌楼，外有城垣；宋绍兴间，县令丘钦若创筑。乾道间，县令杨立中乃名三门：东曰“朝京”，西曰“腾骧”，南曰“龙州”②。岁以复隍③。端平间寇乱，县令米巨宏复筑；淳祐间，县令罗应奇重修，并作瓮城。元至正六年，邑民罗天麟作乱，城池复毁。七年，县令王成吉重加修筑。二十一年，复遭红寇袁景攻陷，民悉奔窜，又毁於乱。□□□□□瓮门四座。正德四年，县令蒋玑筑土城七百余丈，周围以木栅为门，大者四，小者二，上覆以楼，为守御台。九年，佥事胡琏以土城难守，乃募邑之富者分派□□以砖石环之。邑人知府童玺，首倡叁丈，余各分□二百七十丈，又五百丈则输公帑以成之者也。十四年，佥事周期雍按视，命县丞黄锺岳以巨石垒□□以□□□其垣，始获坚厚完固，而工讫焉。大约□□七百七十丈有奇，其高广延袤，皆峭拔掀腾，而□□□□□之外，自福汲至安阜、清泰门滨於溪岸，□□□□□□□未有池壕。嘉靖年间，通判毛毅创窝铺三十间，知县方进又悉以砖垒之。卫经历杜泰□□□楼门，推官秦僎给银，与富民沈长权、谢复隆、李寔、童纪、罗贤等建城楼五座，而於各门书匾，则邑人□奎也。规制颇备，民赖以保障焉。
【注释】
①本文原复印本多处模糊，虽经参照乾隆志及民国志，仍有不少不能辨认，今以空缺号“□”表示。
②龙州：乾隆志作“龙川”。
③复隍：谓城倒复于隍上。隍，无水的城壕。
○山川
山
八景(纪载录後)：三龙井、冠廌峰、金鸡山、天马山、白云洞、放生池、石门岩、滴水岩
後龙山(发脉经由详见“形胜”)。
莲峰山(县东七里许；屹立群山之表，亭亭秀峙，远望若莲花状，故名。旧呼为东田石，元马周卿改名莲峰山。复取山间之奇胜者为十三景，以古篆、隶书刻於石：一苍玉峡，一云栈，一天梯，一冠廌，一桃源，一清如许，一芙蓉坡，一金字泉，一白云深处，一天光咫尺，一苍谷，一灵虚，一小崆峒。其山虽险，上则平旷，有寨，有池，有城，有堑，有云楼、宣武四间。旧有莲峰庵，左有丘氏书院，右有开国彭侯祠、三君子堂、定光古佛道场；惟书院玄真堂独存。此境在平时可为游息，遇患难足为一方保障)
莲峰胜景(新增)：半云亭(在山腰)、滴珠崖(雷县令建)、十王殿、却尘岩、玄天阁、小团瓢、玄真堂、大观堂(雷县令建)、三元殿、静室、灵芝庵、真空堂(香炉山右)、白衣庵(丘县令建)、九老亭、一线天、五老峰、莲峰洞、仰止亭(灵芝庵後)、听松亭(大观堂左)、超然阁(三元殿後，徐县令建)
马头山(即马头石，县东北揭坊。山皆怪石，昂藏若马首。俗传，遇风雨夜能嘶鸣，居人不靖；元季雷陨其首，石尚存焉)
上峡山(县东，北安里。两山夹立，中有一路通北安铺)
金柜山(北安里，莲峰之傍)
堆禾山(北安里。其山特起，若堆禾状)
三仙山(北安里。旧传，昔有三人聚山中谈笑，倏乘鹤去)
狮子山(县东，北安里)
罗婆山(东北，南顺里)
髻头山(东，姑田里)
白云山(南，表席里)
金鸡山(表席里。旧传，人至山下见一庵，有金鸡飞鸣於花瓶上；因寄庵中，晓起不见庵所)
银屏山、笔架山(俱南顺里)
凉伞山、云山(俱县南河源里)
天马山(县南四十里，状如天马。堪舆谓：天马出自南方，公侯立至，故产彭侯)
高贵人山、刘地山(俱县南河源里)
将军山(南，表席里)
尖峰山(东南，表席里)
彭屋山(县西，在城里。山下旧有虎，无人居之)
马坑山(在城里。山下有涧名马坑，民居稠聚)
赤岭山(在城里)
讲书山(县西)
西宝山、三将军山(俱县西，南顺里)
双峰山(县西，童子岩二峰相联)
高冻山(县北五里)
大岭山(县北，隔川里)
小张坑山(县北，黄公桥之侧)
黄屋山(县北二十里)
岭
塔背岭(城内东，御史黄万里宅後)
崎岭(县东五里)
凉池岭(县东，往姑田小径)
楮岭(县东，南顺里。有大小二楮岭，其路陡绝，绵延五七里，险阻难行，通姑田小陶路)
猫儿桥岭(县东，姑田里，与永安县接界)
磨石岭(姑田里。有砥石可淬锋，邑人取用之)
呆鸟①婆岭(曲溪)
朱长岭(小珠地)
环山岭(姑田里)
牛夹岭(大地隔)
打鼓岭(见古迹。俱县东)
赤竹岭(县南，表席里。南接上杭，多产赤竹)
牛路岭(表席里。其岭盘旋十余里)
垂珠岭(见古迹)
远水岭(南，表席里。接上杭界，路近水，病涉行岭上；嘉靖丁已，迁朗村隘於此)
鹧鸪岭(县西。山木阴浓，常有鹧鸪栖其上)
水西岭(县西，十里)
虎忙岭(县西北，五十里，属长汀青岩里。其岭绝峻且长，虽虎过亦忙。半山有庵，为行人憩息之所)
乌石岭(县北安里，见古迹)
彭地岭(北安里。宋开国侯彭孙葬祖坟於此)
分水岭(县北四十里，与长汀为界，中有分水铺，一水横岭，而分汀连之界)
岩
石门岩(县东五里。两石相峙，中虚成门。宋元祐间，沈永钦创总宜亭、悠然阁、宿云堂，植松竹，吟娱之所。年久，亭阁俱废；洪武间复建)
石钟岩(县东，北安里。半岩有古佛道场。宋罗次夔建左右罗汉阁、观音堂。俯瞰绝地，秀柱层崖)
鹫峰岩(县东七里。势如鸑鹫，傍有瀑布，右为苍石岩宇，岁久倾废；永乐间，饶福生募缘重建)
旗石岩(县南顺里，状如旌旗，见古迹)
南峰岩(县南百里，属表席。宋淳熙间，创佛宇)
朝天岩(县南，表席里。高峻而陡绝，上凌云汉，有庵)
白石岩(南，表席里)
白仙岩(南，表席里。峰峦俱白，洞穴甚宽，下有小溪)
西宝岩(县西，南顺里。宋淳熙间，始创佛庐於岩下，後废。元至正间，里民黄得福重建)
广灵岩(南顺里。岩中有洞穴，祀定光古佛，里人祷祀多应。又名童子岩)
滴水岩(县北七里。有泉一线，出窦，溜泻岩下，深不盈尺，潴不溢，汲不竭。相传，定光佛驻锡於此。宋政和间，僧密窒创岩宇，岁久倾圮，永乐间重建)
龙兴岩(北安里。元大德年间，治中许景辉建庵)
宝珠岩(北安里。岩上有圆石如珠)
石室岩(北安里。岩之半有石室，可容五十余人。元至正间，居人马天骥建亭岩中)
石燕岩(县东，姑田里赖源村。岩中宏敞深邃，户牖玲珑，天光透入；後有小洞，数里透出各乡)
石
马鞍石(县东，南顺里)
禾廪石(县东，北安里)
饭罗石(东田石之畔)
迎春石(东田石上，春日，人皆请石祷之)
香炉石(莲峰山上，玄真堂前)
龙爪石(表席里)
又髻石(县东，北安里)
溪
文川溪(县治前，旧名清溪。一源发於五磜，由新村寺前过；一源发於金鸡山，由法界庵过。合流至县，凡九折，而东流入清流，赴於海。因曲折如文字，故名文川)
李冈溪(县南，表席里。源出文笔山，下流抵河源里冯坊渡，出朋口，合流至上杭界)
隔口溪(南，表席里。出俞屋溪源，下流抵河源里合流)
朋口溪(河源里。有二水合流，故名)
莒溪(县南，河源里。发源龙岩山中，下接杨家渡头，西入长汀界)
萧坊溪(南，表席里。水源自上杭苧园溪，下流抵江渡头，入上杭界)
新泉溪(表席里。水源自罗地，下流抵汤背溪，合流上杭县)
丰头溪(表席里北。水流至新泉)
曲溪(姑田里。水流至小陶)
姑田溪(去县七十里。水流至小陶)
温泉(有三处：一南顺里汤头，一表席里新泉，一姑田里丰头。四时水温，人多赴浴)
潭
杨花潭(县东，在城里，由文溪下)
莲花潭(杨花潭下)
龙潭(莲花潭下。其深莫测，云有龙居；岁久浅塞)
粟米潭(县北，廖屋山下)
麻潭(北安里。两岸壤土饶沃，居人多植麻)
石固潭(北安里。两岸峭石，水深莫测)
石门潭(北安里，乌石岭下。两石夹流如门)
石城潭(北安里，石航坡②下)
铁珠潭(县南，表席里。侧有路，石壁峭立，人过不敢俯视；内多细黑石，如铁珠然)
黄石潭(县南九十里，河源车田下。其深莫测，流通上杭)
马脐湖(姚家坪上)
池
放生池(县西一里。水冬夏不竭。旧传为斋醮放生於此；今种莲，名莲塘)
沙水池(县南，南顺里。遇冬涸，春夏泉水涌溢，灌溉姚坊田)
陂
龙爪陂(县东南，灌溉在城田二千顷，官设陂夫守之，元时建)
王城陂(县南，法界庵下)
官陂(县南，南顺里班竹)
彭坊陂(县北，在城里。其水灌彭坊田，元时建)
石陂(县北，黄公桥下)
大田陂(县西，南顺里)
(以上六陂，旧志“南团六陂”是也)
石航陂(黄屋山下)
岩陂(上江坊)
夹石陂(徐坊)
苏坑陂(北山庵下)
中陂(地名溪源)
大田陂(吕屋岩)
(以上俱北安里，旧志“北团六陂”是也)
官田陂(县南，表席里刘家车)
陈张陂(表席里李□③)
大洋陂(表席里湖营)
(以上，旧志“席湖团三陂”也)
吴公陂(姑田郭坑)
店前陂(县东，姑田里)
吴地陂(姑田里峰头)
隔畲陂(姑田里龙坑)
(以上，旧志“姑田团五陂”④也)
在安陂(县南，河源里隔畲口)
丘坊陂(河源里车田尾)
大分陂(河源里赤岭尾)
余坊陂(河源里余坊尾)
岭背陂(河源里李坊村)
(以上即“河源下里七陂”⑤也)
自官陂至此，共二十五陂⑥，皆因田势高下，置陂灌溉。官陂设陂首守之，遇漂决，随即修治。
水圳陂(县南，南顺里。原系古额引水，灌田千余顷；正统间漂决，弘治间县丞万贯通水利於民)
桥梁
文川桥(县治南门外，旧名清溪。宋绍兴间，县令刘国瑞建，後圮於水。元至正间，照磨马周卿重建，改今名。正统间，燬於沙寇。景泰间，县丞李干复建。成化间又燬，县丞吴琬率邑民桑信等重建，垒石为墩，架屋十七间以覆之，市民胥聚贸易焉。(见《文川桥记》)万历十二年，水冲断其半，邑民复同建。顺治四年，寇焚废，署令王、县令田相继重建)
定安桥(县东。嘉靖间耆民姚龙、桑景陆等建)
龙凤桥(县东。邑人李文建，崇祯年洪水漂去)
彭坊桥(县北二里。成化间邑民黄表建。後嘉靖间
燬，其子黄守慎、守约重建)
昼锦桥(县西一百二十步。嘉靖三年，谢复隆建。崇祯十六年，隆子孙谢建奇等复建)
姚坊桥(县南三里)
赤岭桥(县北二里)
新庵桥(县北五里)
渡头桥(北安里山下，离县二十里)
林坑桥、牛栏桥(俱姑田县)
华坑桥(姑田里下村)
慈悲桥(揭坊)
东演桥(揭坊，离县五里)
江滨桥(席湖营，黄表建)
□□□⑦(县东，路通京省，生员谢廷旌、李开奇等顺治年间倡首重建)⑧
渡
朋口渡(县南，河源里)
杨家渡(县南，表席里杨家坊)
上庄渡(河源里上庄店，春夏用渡夫)
关隘
乌石隘(北安里隔川，去县二十里，路通长汀、清流)
石固城隘(北安里溪尾，去县三十里)
秋家岚隘(姑田里，去县八十里，路通永安，近设乡勇防守)
廖天山隘(姑田里赖源，去县一百四十里，南通龙岩、永安。弘治初年，作隘楼一座)
横山隘(姑田里伯畲，去县一百四十里)
(以上三隘，由永安阻，盗贼出没时，设民兵防御之)
新御隘(表席里新泉西门城外，去县一百二十里，路通长汀、上杭)
丰头隘(表席里，去县一百五十里，与上杭板橑为界，最通广东等处，流贼经由便捷之处。旧场在山门，窄狭可守，但丰头村在隘外，每流贼屯劄，村民受害。嘉靖三十五年，改在官陂桥，包村於内，峻山临溪，路窄形险，尽足防守)
朗村隘(表席里，去县一百五十里，路通上杭、龙岩。旧场在朗村，平旷虚设。嘉靖丙辰，改置在远水岭上，离旧隘四里许，路颇险窄，易於防守)
白岭隘(席湖营南洋之南，北至县治三十里。人烟辏集，乡民素强。隘之外，西南一路通新泉隘，东南一路通朗村隘，东路通横山、廖天山、秋家岚三隘，北通乌石等隘，为腹心之地，当六路之冲。隘场平旷，以之盘诘⑨，则地在腹心，不须重复盘扰；以之守把，则此为诸隘内援，设有一隘被贼，隘报飞至则堵口设伏，贼自寒心。今改隘为寨，如小教场之制，常令本乡团练之兵屯镇於此。嘉靖丙辰年记)
【注释】
①呆鸟：音呆，崖。方言称鹰为呆鸟婆。
②坡：应是“陂”。
③此字复印本模糊不清，疑是“冈”字。
④五陂：上文只载有四陂。
⑤七陂：上文只载有五陂。
⑥二十五陂：上文只载有二十四陂。
⑦复印本上空白，疑缺记桥名。
⑧复印本上，此处文字字体与上下文不同，疑是後来增添。
⑨盘诘：疑为盘结之误。
○坊里
坊
崇儒坊(县东)、富寿坊(县东)、迎恩坊(县西街右)、擢桂坊(县南灵显祠前左)、凌云坊(县南十字街左)。
街
十字街(谯楼前，南通文川楼，东接接官亭，西通福仙观，北抵县治)。
正街、上街。
小街、水南街(俱县南文川桥前)。
下街、城上、城下、西门街、桑屋街、谢屋街、东水街、西水街、上庙前、上庙背、学前街、塔下街、周屋街、吴屋巷、闸口巷、桥下街、庙前街、城墙窝。
墟
县市(县治正街)、御史墟(逢二)、红门墟(逢一)、贺公墟(逢五)、太平墟(逢八)、山下墟(逢六)、河源墟(逢九)、新泉墟(逢三)、朗村墟(逢七)、隔川墟(逢六)。
东乡
郑屋村、小棉、楮岭下、布地、御地、梁地、大洋池、小洋池、大朱地、小朱地、小地、陈地、大地隔、雷鸣地、徐地塘、北坑、邓坑、曲溪、南坂、黄胜地、後溪、香根、蒲竹、东磜、姑田、溪边、华坑、丰头、源隔、董波、招洋、岭兜、坎兜、石後、新庄、後洋、郭坑、溪口、城兜、长诰、磜头、芜头、济溪、冯地、郑地、小地、山背、当坑、赖源、马面下、官屋壩、松溪坂、黄沙窑、石燕背、罗胜地、老屋营、同关窑、大河思、陈地。
南乡
罗家营、姚蔡坊、亨子堡、罗家坊、慈姑塘、林坊、乱石、田心、冈上、白坑、汤头、蒋坊、火烧炉、黄家坊、席湖营、席湖隔、黄家橑、伊坊、李冈、田头、下营、南坑、曾地、溪源、马山前、张家营、马家坊、太不平橑、梨树下、隔口、温坊、後浦、莒溪、詹坑、盂窟、店上、碧州、磜头、朋口、王城、车田、余畲、江畲、黄石潭、杨家坊、陈屋坪、朱地、丘坑、新泉、汤背、官庄、梁坊、高地、芷溪、丰头、朗村、萧坊、李坊、罗地。
西乡
张坑、张坊、李坊、魏坊、横坊、邹磜、姚家坪、隔口田。
北乡
隔川、揭屋、廖屋山、横坑障、罗坑、黄坊、官庄、马坑、石达砾、吴坊、徐坊、戴屋、许坊、柯屋、上江坊、下江坊、老营下、大坪、蕉坑、正坊、包家车、大坑源、张地井、车上、石背、卓家演。
○里图
连城，宋一乡，统二里四图①；明改为六里，统图三十二，後减一。
在城里(旧古田乡，附县，统图四)
姑田里(旧姑田团，县东九十里，统图六)
南顺里(旧南顺团，县南四十里，统图八)
河源里(旧河源下里，县南八十里，统图五)
北安里(旧北团，县北六十里，统图四)
表席里(旧席湖团。宋志县有表正里，疑并入此里，故合名表席。县东南一百一十里，统图四)
○逃亡(附)
黄册逃亡志目
在城里四图：
壹图(逃亡故绝，共计叁拾肆丁)
贰图(共计叁拾柒丁)
叁图(共计壹拾捌丁)
肆图(共计壹拾伍丁)
南顺里捌图：
壹图(共计壹拾柒丁)
贰图(共计贰拾叁丁)
叁图(共计壹拾伍丁)
肆图(共计贰拾陆丁)
伍图(计柒丁)
陆图(计玖丁)
柒图(计贰拾陆丁)
捌图(计贰拾伍丁)
北安里肆图：
壹图(计贰拾捌丁)
贰图(计壹拾玖丁)
叁图(计贰拾叁丁)
肆图(计玖丁)
河源里伍图：
壹图(计贰拾贰丁)
贰图(计贰拾染丁)
叁图(计贰拾叁丁)
肆图(计叁拾伍丁)
伍图(计叁拾陆丁)
姑田里陆图：
壹图(计壹拾壹丁)
贰图(计壹拾捌丁)
叁图②
肆图
伍图
陆图
表席里肆图：
壹图
贰图
叁图
肆图
【注释】
①统二里四图：“图”字可能是“团”字之误，应是“统二里四团”。
②以下文字，在复印本上为另一页码，字体与上文不同，且无逃亡数字，似是後来补入。

[book_title]卷三建置志
知县都门杜士晋辑
圣主向明而治，建置之设，所自来久矣。县有公署，署以达政；学有黉宫，宫以敷教。至於演武有场，积粟有仓，崇报有祠，象教有庙，流徽有坊。其兴者半，废者半，悉载於志。百年之後，礼乐大备，俨然一都会也，岂仅轮奂饰美哉！
○公署
县治：南向。宋绍兴三年，摄县事卓庠创建。绍定间寇毁，县令徐价经始；五年，县令米巨宏踵成。又毁，洪武四年县令邓升重建。年久，正厅仪门敝坏；嘉靖间，县令方进、祝熙、金榜、陶文渊相继修葺。万历三十年，县令徐大化重修。天启间，县令张大观重修谯楼。清朝顺治戊子寇毁，县令田生玉建造亲民堂；康熙二年，县令杜士晋鼎建龙亭库、考政堂、笃功亭、燕喜堂暨六房内署房舍百间，迁寅宾馆於土地祠前旧址。
公堂三间：县令建，额曰“亲民堂”。
赞政厅一间：堂东。
钱粮库一间：堂西。
川堂三间：县令杜建，额曰“考政堂”。
龙亭库、黄册库：俱川堂左，县令杜建。
退思堂三间：衙内，县令田建。
眺远楼：县令杜重修。
燕喜堂六间、笃功亭七间：俱县令杜建。
六房东西舍十四间：县令杜建。
戒石亭：甬道中。
知县衙：川堂右。
主簿衙：旧裁，衙废。
典史衙：在西。
六房吏舍：共二十一间。弘治二年，县丞禹贡建，後废。
仪门三间：县令杜重修。
狱厅东西牢房各三间：仪门外西。康熙元年，县令杜铺床板，免於水湿。
寅宾馆：旧在仪门外东土地祠前，康熙四年县令杜仍建旧址。
土地祠：仪门外东，顺治六年春重建；康熙四年，县令杜增修。
谯楼一座：初在街外，成化八年，县令胡琏移入仪门前。嘉靖二十年，县令金榜修；天启七年，县令张大观又修。顺治四年丁亥，寇毁；五年，县令田鼎建，规模更加宏敞。
版榜亭：谯楼前左右，正统间，寇燹後废。
旌善亭：谯楼外左，兼惠民局，寇毁。
申明亭：谯楼外右。
漳南道分司：县治东。洪武四年，县令邓昇建，为提刑按察分司；二十八年，改为建宁道；成化八年，改为漳南道；康熙年，改为守建道。
阴阳学：今毁。
府馆：县治後，毁①。
医学：即县治东惠民局。
北团寨巡检司：表席里新泉。宋建，兵燹。②洪武十八年，县令丁良恭迁朗村。嘉靖间徙置，仍在新泉，砌筑土城五百丈。
僧会司；东塔寺。
税课司：文川桥侧，经裁久废。
道会司：城隍庙。
养济院：县治西。洪武十二年，县令刘雍创建，後圮；县令王岐命义官黄表重建。嘉靖间，迁於城东郭左。顺治四年，寇毁；十八年，署印丞宗泰重建。康熙五年，县令杜士晋捐俸四十两，置田於河源。田名养济田，壹拾肆处，上则壹亩肆分肆厘贰毫，中则□亩□分□厘□毫③。
县前铺：谯楼前左。
连安铺：北安里，去县二十五里。
分水铺：去县五十里。
新添铺：北安里、长汀四保接界，去县七十五里。万历甲寅年，县令丘大成改为公馆。
南柴铺：县北长汀县属南柴坑，去县一百里，抵馆前驿，达汀州府。
田心铺：南顺里，去县二十里。
马山铺：县南河源里，去县五十里。
王城铺：县南河源里，去县七十里。
车田铺：河源里，去县一百里。
新泉铺：表席里，去县一百二十里，通上杭。弘治九年，设公馆，巡司驻。
【注释】
①毁：疑为“废”之误。
②乾隆县志按：司署在山下，後徙新泉。
③此处中则田的亩分缺，据本志历年纪载，中、下则共田壹拾贰亩叁分陆厘玖毫。
○学宫
儒学①县治东北，宋绍兴四年建。後迁东南，乾道间复迁今所。万历二十八年，县令徐大化捐资鼎建。
先师庙照旧子午向。顺治戊子寇毁，後县令田生玉重建。
东西两庑教谕李建。
书籍房今废。
祭器房今废。
明伦堂文庙後，有卧碑暨教职题名、科贡仕籍，钟鼓各一架，县令田建，今议改建。
居仁斋左，今废。
由义斋右，今废。
土地祠堂左。
戟门
泮池石桥三座。
棂星门三门。
儒学大门并上三项，俱康熙癸卯重修。
学宫外大泮池一口
照墙外空地一条，立牌至沟为界。
启圣公祠庙後，教谕李鼎建。
名宦祠在戟门左，今议建。
文昌阁明伦堂後，县令雷建。
乡贤祠在戟门右，今议建。
敬一亭原在启圣祠前，今废。
教谕衙堂前东。
训导衙俱堂东後，康熙四年裁缺。
东、西学舍俱学後，今废。
兴贤、育才二坊在左、右，今议建。
书籍《四书大全》、《五经大全》、《性理大全》、《律例》、《四书集注》、《五经集注》、《通鉴大全》、《律条》、《左传》、《公羊》、《孔子世家》、《三儒类要》、《谷梁》、《尔雅》、《周礼》，以上存考。
祭器锡香炉六、锡花瓶二，锡簠簋五，锡烛台十二，锡登五，锡酒尊莲盖五，锡笾豆十六，铜登一，铜爵一百五十，锡大烛台二，铜盆二，铜簠簋二十，铜铏二十，大笾豆一百二十，帛箱十，木簠簋五十，盆架二，祝板二，先师帐帷一，四配帐帷二，十哲帐帷二，斋戒牌一。以上存考。
冠、射礼器锡酒瓶二，丰一，鹿钟一，射布侯②一。以上存考。
社学四门乡约所。
礼仪元旦、万寿、长至(俱习仪拜贺)、开读、鞭春、救护、朔望(行香)、乡饮、乡射、霜降(祭旗纛神)。
秩祀先师庙、四配、十哲、两庑、启圣公祠、先贤、先儒、名宦、乡贤、文昌阁(以上俱春秋仲月上丁日致祭)、先师诞日(八月)、忌日(二月)、社稷坛(西门赤岭上，春秋仲月上戊致祭)、风云雷雨山川坛(东门外百步，春秋二仲月上已，合城隍致祭)、邑厉坛(北门外漏泽园，每岁清明日、七月十五日、十月初一日致祭，无祀鬼神)、城隍镇坛、关圣帝庙、县土地祠、朱子祠(俱春秋於祭山川日同致祭)、忠义祠(祀赠汀州府同知蒋玑、承差李元丰、义士江环、童圮等)、崇报祠(祀分巡漳南道胡琏、周期雍)。
学塘叁口一口学宫前，即外大泮池；二口学後，万历十四年填塞，种树荫龙。
学田：
一嘉靖乙酉，贡士童世坚捐姚家坪田肆亩(每年正贡收支)。
一监生李稳捐南关外上田叁号(共壹亩肆分捌厘贰毫)。
一邑民林会捐隔口田栋背不平禾塘壹口(共上则壹亩贰分伍厘壹毫)，又捐张坊、李屋、湖口五号田(下则，共伍亩陆分肆厘陆毫)。
一邑民童大樑捐姚家不平横塘背田伍坵(下则，壹亩柒分陆厘贰毫)，又罗家营田(陆分玖厘)。
以上叁项田租，并归单契簿，俱贮正贡，以备宗师案临公用。(其学前大池塘，系通学捐资取赎，租并属公用)
【注释】
①原目录中“儒学”为“射礼”。
②侯：十尺之射布。
○武场
演武亭拱北门外二里，彭坊桥之侧。亭左有听事小亭；有大松树数十株，镇县水口。县令杜建。
○文塔
南关外李坊庵。县向居巽，学居丙，前有文昌祠及书舍数十间。万历甲午，县令牛大纬建祠。
○仓廒
常平仓县堂东。
际留仓久废。
足食仓学後，久废，址存。
○祠院
刘公祠县左，祀署县司理刘玉成萝岩公。顺治四年，寇毁；今新班缘首童二刚、谢有沂重建造。
牛公祠一学後，一文塔前，祀令牛大纬文埜①公，缘首李周臣、吴宪等。
徐公祠龙山祖庙右，祀令徐大化熙寰公，缘首黄思德、李檀、李榆。
李公祠县治西门内，祀令李待问葵孺公，寇毁。缘首罗岩、黄思德、李天美等，江济邦、童大猷等。
吴公祠城隍庙左，祀县署②司理吴明昌曙东公，缘首谢世选等。
程公书院城隍庙右，祀令程三德心一公，缘首吴宪、周世华等。
雷公书院一文昌阁右，一南岳庙前，祀令雷同声鹿门公，缘首沈济众、李贞启等。
李公书院北门外彰善坊前，祀署县别驾李九芳和斋公；今秃贵，碑存。缘首谢表、李和春、黄思德等。
陶公书院西郭外右，祀陶文彦名箓公；寇毁。缘首林尧道等。
李公书院东门外，祀署县别驾李胜之兰畹公，缘首②。
府镇列台祀祠东门城内，缘首谢朝宰等。
王公书院东门城内，祀王自成备我公，缘首谢家宝、童应举、谢君讚、谢朝宰等。
田公祠城隍庙右，祀令田生玉昆吾公，缘首谢家宝、李烶、黄景烣、钱国珂、黄福宁、童秉彝等。
申公祠县东闽山，祀漳南道申伟抱又韩公；县令杜士晋捐俸壹百两，买生员李日淳河源里肆图车田灌尾桥头鹅公墘田，亩、分载一卷。
杜公祠一儒学右，一南岳庙前，一廌山白衣堂前，祀县令杜士晋岱麓公，缘首谢家宝、李烶、黄景烣、沈恩举、沈日表，生员沈登瀛等，里长沈经世等，冠廌缘首谢家宝、黄景烣、沈恩举、谢日皋、童秉彝。
三德祠冠廌山即东闽山，祀道宪申公、县令丘公、县令杜公，④李升、谢朝宰、里长黄福宁等。
【注释】
①埜：古“野”字。
②县署：疑是“署县”。
③下文涂去。
④此处疑缺“缘首”二字。
○庙宇(楼台附)
城隍庙县治北，旧治西。宋绍兴间创，岁久圮。淳熙间，令安嗣宗重建，元因之。洪武五年，令邓昇移创今地。弘治七年，令王岐建福谦亭，修葺後堂廊宇；万历三十六年，令傅坤复建前堂。
关圣帝君庙县鼓楼前。成化间，县令关铨建。顺治四年，寇毁，都司张明海等捐资鼎建。
东五显庙县北。宋嘉定间创；明洪武八年，北团巡检陈寿、邑民黄均禄等募建。今为龙山祖庙。
西五显庙县西。宋嘉定间创；洪武七年，县令刘雍同邑民江文新等募重建。今为金山祖庙。万历二十九年火；三十六年，两隅人重建。
祠山庙东塔寺右。宋时建；洪武间，邑民谢文敏等募建。
南岳行宫县南。宋嘉定间创，元废；洪武间沈庆安等募建。
东岳行宫县东定安桥下。宋绍兴间，县令王彤创，後废；正统十年，邑人童德庆募建。
镇川庙县南城外。宋绍兴间建，洪武间李旻宗等募建，崇祯末年水圮，顺治七年士民复建。昔额“灵显庙”，祀蛤湖净口侯王。
水口庙县东一里许。万历十一年建。
夫人庙姑田当坑。僧洞真纳租银伍钱零贰厘。
东塔寺县东郊外。旧名报恩塔院，宋乾道间建塔，改今名。洪武间重建，今又建，为迎春福地。邑人王大振好义乐施，捐田四顷入寺，计租三千八百秤，经院、道旌奖。寺僧建檀越祠於佛殿左。每岁孟春三日，办猪羊报享。南六五甲僧崇焜纳寺租银叁拾伍两肆钱陆分八厘。
石门岩东门外。系在三七甲江罗通、散佃蔡仁老等，纳租银壹拾伍两玖钱贰分贰厘。
童子岩西门外。住岩姚荣纳租银叁钱肆分伍厘。
西城庵姑田里下堡，姑一七甲僧桂义纳租银叁拾肆两叁钱柒分陆厘陆毫。
招福寺洪武初重建，河源里莒溪店上，河一七甲林启隆纳租银伍拾柒两玖钱伍分叁厘叁毫。
潼关寺姑田里曲溪，南六五甲僧福境纳租银伍拾叁两肆钱柒分伍厘。
慈悲寺北安里揭坊，北一七甲僧灵如纳租银叁拾两壹钱贰分肆厘。
法界庵南顺里姚蔡坊，南五八甲僧兴昌纳租银贰拾玖两壹钱伍分贰厘。
隆寿寺河源里上莒溪，河三七甲僧世灿纳租银壹拾玖两捌钱壹分壹厘。
新林寺南顺里田心，南六七甲僧灿明纳租银壹拾叁两壹钱贰分叁厘。
玄真堂南顺里姚蔡坊，南四九甲道人汤真福纳租钱壹两玖钱贰分柒厘捌毫。
广福堂南顺里隔川，南三五甲罗羽真纳租银贰两叁钱贰分陆厘。
北山庵北安里溪尾，北五七甲李正矩纳租银贰两玖钱伍分贰厘。
拦头庵河源里王城，僧奇士纳租银贰两伍钱捌分陆厘，系□□□①甲。
圆应庵席湖营，表三一甲僧模津纳租银伍钱壹分贰厘，系表席里。
渐惠庵南顺里张坊，南九二甲张万安纳租银壹两叁钱叁分叁厘。
金鸡寺河源里曹坊，河二一甲僧福略纳租银壹两贰钱叁分贰厘。
东琳宫姑田里，姑一七甲道人赖正华纳租银陆钱柒分陆厘玖毫，中堡僧桂义甲户。
员峰山姑田里洋地，姑五五甲道人陈华纳银叁钱肆分伍厘，巫福崇户下。
太平庵南顺里林坊，南二十甲林运纳租银壹钱陆分伍厘，林罗生户下。
新福庵河源里，河二一甲僧海亨纳租银陆分捌厘，宣河里吴家坊米寄项金福户下。
雄镇楼县後山巅。正德间，县丞黄钟岳鼎建，顺治四年死难令徐承泽重建。
观音阁县北二里教场前，万历二十七年建。
【注释】
①复印本中此三字涂去。
○坊表
世科坊县前，为举人谢讓、谢文宝立。
联璧坊县左，为举人李旦立。
进士坊县前，为姚恭立。
亚魁坊县左，为举人黄康立。
秋官坊儒学右，为刑部郎中童玺立。
经宪坊县北，为司务林华立。
丹凤坊县西，为举人李庆立。
双桂坊县东，为举人罗矩立。
御史坊县东，为御史黄万里立。
五马坊县南，为知府沈仲继立。
折桂坊县东，为举人叶幹立。
攀桂坊学前，为举人江濬立。
兴贤坊学东。
擢桂坊县南，灵显祠前左，为举人余逊立。
育才坊学西。
彰善坊北门外接官亭，为黄表立。
登云坊县北北安里，为徐行立。
攀龙坊县西南顺里魏坊，为魏得福立。悉毁。
乔梓联芳坊南顺里田心，今存；世科坊毁。
魁第坊许坊，为经魁许浩志立。
攀龙坊蒋坊，为举人蒋未洪立。
凌云坊县东。
世芳坊学前。
登科坊江坊，为举人江朝宗立。

[book_title]卷四籍产志
知县都门杜士晋辑
古者，以籍定户，谨民数之登；以士①辨产，亦则壤成，赋之制也。清朝著令为一条编②：有田赋，赋者粮也；有徭役，役者丁也；有起运，运者解司府也；有存留，留者支给县费也。粮则七而丁则三，起运则九而存留则一。普天率土，固所宜。然连瘠壤也，男力耕不足於食，女力纺不足於衣，而盐口之科谓何？贫生於不足，不足则奸邪起。民如鸟兽，轻去其乡，虽严刑重法，不能为禁。仰赖重加优恤，则陆泽所滋，人工所制，僻邑遐荒，咸臻康阜。
【注释】
①士：疑是“土”之误。
②编：疑是“鞭”之误。
○户口
原额①男子五千壹百陆拾壹丁，共徵银贰千叁百捌拾陆两零伍分捌厘玖毫贰丝捌忽壹微陆秒。新增叁拾玖丁(每丁征银伍钱七厘壹丝四忽七微伍纤九秒)，共徵银壹拾玖两柒钱柒分叁厘五毫柒丝伍忽六微壹秒。实在伍仟贰百丁(每丁征银不等)，共征银贰千肆百伍两捌钱叁分贰厘伍毫叁忽柒微柒秒。
原额妇女壹万伍仟陆百壹拾贰口，征银叁佰陆拾肆两柒钱贰分捌厘陆毫叁丝陆忽捌微肆纤。内有逃亡，已经审补是额。实在壹万伍千陆百壹拾贰口(每口征银贰分叁厘叁毫陆丝贰忽柒纤)，共征银叁百陆拾肆两柒钱贰分捌厘陆毫叁丝陆忽捌微肆纤。
【注释】
①原额：指顺治四年数额。
○田亩①
原额官民田山壹千贰百玖拾叁顷柒拾玖亩捌分肆厘壹毫壹丝叁忽九微伍纤(每亩科②)，共征银壹万伍百捌拾陆两叁钱玖分肆毫陆丝玖忽玖微叁纤肆秒。(外康熙元年奉文，以顺治七年为始，补征龙沥纸银壹拾捌两柒钱叁分柒厘肆毫。)
外附征杂项租税银共伍百柒两壹钱叁分柒厘贰毫陆忽肆微(有闰年加征壹钱陆分陆厘柒毫③)。
以上丁田正附征共壹万叁千捌百捌拾贰两捌钱贰分陆厘贰毫壹丝陆忽捌微八纤壹秒(有闰年加征银壹钱陆分陆厘柒毫③)。
【注释】
①原目录中“田亩”系於“赋课”之下。
②每亩科：後面无数额。
③凡逢有闰月之年，其加征额，疑为每亩科征增额。
○起运
户部原额折色新增价脚铺垫银贰千七百五十两柒钱叁厘壹毫叁丝叁忽肆微肆纤，本色辨解颜料价脚铺垫银壹拾两陆钱肆分柒厘柒毫玖丝壹忽伍微陆纤，裁扣解部并节年续裁银捌百壹拾伍两肆钱陆分玖厘壹毫叁丝贰忽壹微。
工部原额折色新增并龙沥纸价脚银壹千玖百陆拾捌两伍钱肆厘捌毫捌丝捌忽柒微贰纤。
以上起运折色实征银伍千伍百叁拾肆两陆钱柒分柒厘壹毫伍丝四忽贰微陆纤，本色实征银壹拾两陆钱肆分柒厘柒毫玖丝壹忽伍微陆纤，今奉旨俱汇解户部。
○存留
本省额编正附征兵饷并新增人丁充饷银肆千贰百柒拾柒两贰钱玖分捌厘伍毫柒丝贰忽捌微捌纤壹秒(有闰年加征银壹钱陆分陆厘柒毫)，裁扣本省充饷银壹千叁百柒拾捌两叁钱柒分伍毫伍丝柒忽。
以上存留兵饷共银伍千陆百伍十伍两陆钱陆分玖厘壹毫贰丝玖忽捌微捌纤壹秒(有闰年加征银壹钱陆分陆毫柒毫)。
以上起运本折、存留兵饷实征共银壹万壹千贰百两玖钱玖分肆厘柒丝伍忽柒微壹秒(有闰年加征银壹钱陆分陆厘柒毫)。
经制官役俸食驿站等项银贰千捌百壹拾玖两叁钱伍分伍厘贰毫伍丝肆忽叁微捌纤(内顺治十五年，奉裁科举生儒盘缠扣半银壹拾伍两陆分柒厘壹毫壹丝肆忽肆微；十六年，裁各官每年匀闰银陆两壹钱贰厘陆毫陆丝伍忽六微；十八年，裁按院舍人工食银肆两柒钱伍分叁厘叁毫叁丝叁忽贰微；康熙元年，裁吏书工食银壹百壹拾壹两陆钱，俱归入裁扣解部数内)。实给银贰千陆百捌拾壹两捌钱叁分贰厘壹毫肆丝壹忽壹微捌纤。
外绅衿削免银伍佰陆拾捌两捌钱叁分玖厘贰毫(顺治十四年奉文为始，岁有增减，年额不同，难以入总，递年照易知由单归入地丁并征)。
匠班，子、辰、申年七名，额征银壹拾贰两陆钱；丑、己、酉年三名，额征银伍两肆钱；寅、午、戌年十名，额征银壹拾捌两；卯、未、刻年五名，额征银玖两。(遇闰年照班每名加征银陆钱)
贡士上京盘缠银柒拾陆两伍钱；如遇恩选，照岁贡例派。科举遗才大收每名盘缠银贰两。县令作兴在外，又署令王自成置有学田资助(载历年纪)。
○物产
谷之属
稻禾黏，糯(各赤、白二种)，粟(高、矮二种)，豆(黄、绿、乌、扁、带、花、刀豆、指天、冷落)。
菜之属
芥，薑，笋，蕨，芋，薯，茄，葱，蒜，韭，薤，藠，芹，苋，莙达，波菱，萝卜，胡萝卜，血竭菜，荠菰，青菌，瓜(冬、王、丝、苦、金)，菜(莴、油、白、葵、蕹)，蒲(蓣、杓)。
果之属
梅，桃，李，栗，梨，柰，柑，柚，橙，柿，椑，梡，构，杨梅，枇杷，花红，莲蓬，藕，菱角，石榴，西瓜，土瓜，甘楂，小枣，甘蔗，马荠，黄连芽。
花之属
兰--山兰、木兰、米兰，长春，玉簪，萱花，山茶，海棠，茉莉，茶■〈艹縻〉，宝相，蜀葵，红梅，绛桃，杜鹃，蔷薇，鸡冠花，木槿，木莲，水仙，含笑，菊花(各色多种)，桂花，芙蓉，玉楼春，紫荆，紫薇，铁树，凤尾，金凤花，蓼花，滴滴金，美人蕉。
木之属
松，柏，杉，桂，枫，降真香，樟，楮，杨，柳，桐，桑，株，槐，榉，檀，棕，蜡树，肥皂树，冬青树，荷树，枣树，梨树，乌桕树。
竹之属
观音竹，黄竹，紫竹，绿竹，赤竹，斑竹，箭竹，苦竹，江南竹，筀竹，蒲竹，猫儿竹。
药之属
黄精，天冬，香附，南星，半夏，稀莶，紫草，石菖蒲，山药，山槴，荆芥，柴胡，大青，小青，薑黄，骨碎补，艾叶，香薷，乾葛，车前，金樱，苍耳，木通，旱莲，紫苏，冬青子，穿山龙，黑牵牛，铁马鞭，薏苡仁，益母草，充蔚，茯苓，石南藤，芎藭，三七，青蒿，山香子，威灵仙，百部，苦叶，土茯苓，土当归，天红药，马齿苋，白扁豆，山椒，水蕉，夏枯草，假木棉，缺铜钱，透骨消，千里及，木贼，泽兰，凤尾草，紫金藤，石剑草，黄花远，淡竹叶，石萝卜，蝉脱，山藠头。
畜之属
马，牛，羊，鸡，犬，猪，鹅，鸭，猫，驴。
毛之属
虎，鹿，獐，豹，狼，猴，狸，野猪，豺狗，山牛，獭，兔，土蜦，竹。
羽之属
山雉，鹧鸪，鹭鸶，黄鹂，莺，鹰，画眉，百舌，鸧庚，鹞，锦鸡，鸬鹚，杜宇，伯劳，金钱，鸲鹆，啄木，黄雀，赤雀，鹊，白头翁，鶺鸰，翠翼，鸟戎，燕，鸦，鹳，鸠，鶤，乌，鸽。
鳞之属
鲤，青鱼，鱼宛，鲢，鳙，贵鱼，鲫，七星鱼，鲇，鱼奄，鳗，鳝，鳅，鲢①，黄，鳜，鱄，锦鳞鱼，鲠，鲲，鰔，虾，水鸡，石蜦。
介之属
龟，鳖，蟹，螺，蚌，猬，穿山甲。
货类
纸，铁，香蕈，油，梨，橘，茶茗，窑器，土磁。
○窑冶
瓦缸磁器窑贰座(隔川)
瓦碗盘碟窑肆座(南顺、姑田里)
铁炉叁座(姑田里)
知县杜士晋曰：闽，古之荒服，而连则荒服中僻壤也。山居其九，田居其一，地不通商，男不负贩，女不蚕纺，区区数锺田，家给不足矣。姑田、河源殖纸为业，而海汛不通矣。贸本以营，而广路且梗矣。土碗犹漏巵耳，不堪用。铁窑则地方大害也，奸棍某负王本，捏指濑源徐再馨为盗，诈银若干，举家皆逃，而国课悬矣。种种苦状，难以言悉。唯望仁明上台□□□□②全之，连人庶有豸③乎！
【注释】
①鲢：与上文重复。
②此四字复印本原来模糊不清，无法辨认。
③豸：解决。

[book_title]卷五官师志
知县都门杜士晋辑
司马温公云：“某也忠，某也诈，某也直，某也曲。”呜呼！可不惧哉！匪独谏院，即县邑亦然。夫连，固僻壤也，无迎送之劳以藏拙；亦瘠土也，无持赠之费以伤廉。语云：“善事上官，无失名誉。”上官善事，而何以名誉不失，抑难矣！且典史，佐之，共理其民者也，何以归美于长吏；教谕宾之，胥教乎士者也，何以息谤于诸生，抑又难矣！一令之身而具三难，曷弗敬诸？
宋建官：
知县事
主簿
尉
盐商税务
北团寨巡检(各一员)
元建官：
达鲁花赤(以蒙古人任)
县尹(南人任)
主簿
典史
儒学教谕(各一员)
明建官：
知县
县丞(万历八年革)
主簿(顺治初年载)
捕盗主簿(弘治九年添设，次年即裁)
典史(各一员)
北团巡检(万历间移署新泉)
儒学教谕(一员)
训导(二员，崇祯间裁一员；康熙四年奉又裁缺)
廪膳生员(二十名)
增广生员(二十名)
附学生
司吏(一名)
阴阳学训术(一人)
医学训科(一人)
僧会司(一人)
道会司(一人)
县六房(各设司吏一名、典吏二名)
承发房(典吏一名)
架阁库(典吏二名)
巡检司(司吏一名)
清朝建官：
知县(一员，正七品，月俸米七石五斗)
典史(一员，月俸米三石)
新泉巡检(一员)
儒学教谕(一员)
廪膳生员(二十名)
增广生员(二十名)
附学生员(今□百□十)
司吏(一名)
阴阳学训术(一人)
医学训科(一人)
僧会司(一人)
道会司(一人)
县六房(各设司吏一名，典吏二名)
承发房(典吏一名)
架阁库(典吏二名)
巡检司(司吏一名)
○知县
［宋］知县事
卓庠(名宦有传)
丘钦若(名宦有传)
石敦义
陈南复
冯輗
李弇(名宦有传)
谢龚
刘谷遂(名宦，郡志作国瑞)
熊取义
周莘
黄立中
黄彤
常訚
潘安英
刘宗奭
安嗣宗
徐擢
刘爚(名宦，官至尚书)
李昌龄
黄犖
詹廉能
鄞康成
董兴几
刘晋
傅圣(一作壅)
黄南一
赵汝樵
沈柔孙
孙若拙
林有宗
黄琈(犖之侄)
陈森
赵犹夫
徐价
米巨宏(名宦有传)
曾宗鲁
饶于齐
李继申
吴嗣明
罗应奇
丁熙之
赵宗璆
徐公亮
［元］县尹(二尹之外馀失)
王成吉(至正年任)
质夫(大德间任，失其姓)
［明］知县
邓昇(南丰人，名宦有传)
黄福
刘雍(名宦有传，平阳人)
丁良恭
王珏
孙骐(海宁人，名宦有传)
冯志良
胡俊
叶普
冯源(仁和人，名宦有传)
周敬
吴衡(山阴人，名宦有传)
周景辰
陈邦真(卢陵进士)
陈翊
叶思诚
王佐(新城人，名宦有传)
方至
何熙
何浚
白良辅(河南人，御史谪任)
凌有宽(兰溪人)
梁济(四会举人)
吴纲
张允(无锡人)
陈敏(安福举人)
卫聪(鄞县举人)
陆平(海阳人)
关铨(顺德人)
王岐(仁和人)
孙暹(湖广举人)
朱昶(溧水举人)
叶魁(龙溪人)
周缨(道州举人，清谨宽仁，文章讲论作法诸生。正德初，见权奸柄用，叹曰：“岂行道时耶？”遂挂冠去)
蒋玑(平乐举人，名宦有传)
郑信(浦江人)
王理(道昌人)
吴瓒(庆元人)
方进(琼山举人)
张云翰(山阴举人)
何楷(东莞人)
吴珊(歙县人)
王继承(金华人)
祝熙(德兴举人)
金榜(金华人)
郭梅(吉水举人)
陈其具(番禺举人)
彭汉(新会举人)
梁以衡(新会举人，革前陋例)，里役、供具、听讼常从宽减，吏胥有犯毫不贷。岁编审，有逃亡者以富户补之，悉来复业。入觐，行李萧然，旋乞归，居家教授)。
许尚静(饶平举人)
陶文渊(崑山举人，工部司务，谪兴化检校，升今任)
方极(桐城人)
汪一伊(南雄人)
陈三俊(番禺举人)
郭鹏(道州举人)
刘梦锡(广东举人)
朱九卿(宿迁贡士，政治精明，严清夙弊，田亩丈均，民受其福)
李南翰(程乡举人)
牛大纬(琼州举人，有传)
沈文荐(汉阳举人)
徐大化(会稽进士，有传)
傅坤(沿山贡士，被逮)
程三德(婺源贡士)
丘大成(雩都贡士，有传)
李待问(南海进士，有传)
雷同声(新兴州贡，名宦有传)
甘茂学(南雄举人)
王兆熊(永丰贡士)
张大观(浪穹经魁，有传)
徐际旦(永丰人，进士，七十登第，培养学校，肃清衙役)
戴应昌(信丰人，贡士)
杨俊卿(乌程举人，平图清帑，有美政，调江宁，)
陶文彦(浪穹进士，有传)
台汝砺(临安人，进士)
顾祖奎(吴江举人)
李士藻(彭泽举人，侨寓，死于法)
吴希点(处州人，由岁贡士，投诚去官)
［清］知县
徐承泽(歙县人，随征委署殉难，内人被隘贼劫夺，署印同知宋虞望收置。宋升任途中被杀)
杨方盛(辽东人，旗下贡士，侗傥疏节，察官安良，卒于官，署官王自成葬。载历年纪，有丘墓存志)
钱君铨(平湖人，进士，任甫三月，卒于官，柩归里)
田生玉(辽东人，旗下贡士，升沂州知州，政绩有传，併载历年纪)
盖继孙(陕西人，举人，忠厚宽和，被谤解任，宦囊萧然)
杜士晋(顺天人，辛卯举人，政绩载历年纪，有传)
○县丞①
［明］县丞
陈训(祀名宦)
谢式(宾州监生)
(府志：以上正统间任)
李翰(景泰五年任，祀名宦，府志连州人)
胡琏(雩都监生，成化初任，迁府馆县治后，移谯楼仪门前，建“旌善”、“申明”二亭)
石嵩(成化间任)
吴琬(长兴监生，成化间任，祀名宦)
万贯(南城人，吏员，弘治二年任)
宋楚(浙江人，吏员)
方涌(兰谿监生，弘治间任)
马樟(临川监生，正德二年任)
黄焘(乐清监生，正德四年任)
黄钟岳(德庆监生，正德十年筑城，垒石为址，城乃坚固)
鲍裕(鄞县监生，嘉靖四年任)
白志清(德庆州人，嘉靖间任)
陈世诚(余姚监生，嘉靖九年任，杜志作世臣)
沈旸(安陆人，监生，嘉靖十年任)
姜操(临州监生，嘉靖十四年任)
黄谏(歙县监生，嘉靖十六年任)
杨汝楫(孝感监生，嘉靖二十一年任)
徐日东(永嘉监生，嘉靖二十四年任)
方正(惠来监生，嘉靖二十六年任)
熊绍古(东莞人，吏员，嘉靖三十三年任)
花魁(合肥人，吏员，嘉靖三十四年任)
吴棣(海盐监生，嘉靖三十六年任)
关汉云(乌程人，吏员，嘉靖三十八年任)
叶朝紫(太平人，吏员，嘉靖四十二年任)
桂馨(新喻人，清江籍监生，嘉靖四十五年任，省志作桂声)
娄管(山阴人，万历三年任)
陈嘉谟(广东人，万历八年任)
(此后裁缺)
【注释】
①复印本县丞缺页，今据民国县志补。
○主簿①
［宋］主簿
郑良丞
陈肱
林更
吴懿
薛高
陈文孙
叶覆常
赵翊夫
陆嘉礼
董璨(重印乾隆县志作燦)
冯荐
林公庆
陶李传(徐志一作季侍)
叶一新
陈鸿渐
徐梦符(端平二年任)
高籙(嘉熙二年任)
张应卯(淳祐二年任)
罗(淳祐四年任)
边应时(淳祐六年任)
洪思(淳祐八年任)
卓梦吕(淳祐十年任)
刘祕(宝祐三年任)
李马日(宝祐六年任)
［元］主簿
詹子微(上杭人，春秋第，祀上杭乡贤)
［明］主簿
崔景(洪武间任)
许利(广州监生，永乐二年任，祀名宦，府志作连州人)
饶永昇(新城人，徐志作允昇，依杜志府志)
郁成(钱塘人)
刘翔
郑昂(钱塘人)
刘澄(高要人，府志作永乐间任)
杨楫(定远人，弘治四年任)
陈策(南雄州人，弘治九年任)
武卿(井陉人，弘治间任)
杨湛(安化人，吏员，弘治间任)
郭希正(江西监生，弘治间任)
匡显(大兴人，弘治十八年任)
来锦(高陵监生，正德七年任)
黎琇(琼山人，正德十二年任)
黎兆(信宜人，正德十六年任)
陈珠(灵山人，嘉靖六年任)
丁世用(潍县人，嘉靖十三年任)
王大弘(四川人，吏员，嘉靖十五年任)
余德敷(余姚人，嘉靖二十年任，建安东楼)
陈芳(六安州人，嘉靖二十二年任，修文庙殿庑，迁擢桂亭明伦堂)
王一猷
骆邦治(临安人，嘉靖二十六年任)
方印(奉化人，嘉靖十三年任)
彭棐(泰州人，嘉靖三十九年任)
刘定(丰城人，嘉靖四十二年任)
刘椿(弋阳人，嘉靖四十五年任)
张嘉忠(浙江人，吏员，万历七年任)
李愈(余干人，万历十一年任，府志云有善政)
宗旦(苏州人，万历十五年任)
欧阳籍(泰和人，万历十九年任)
夏宣化(嘉善人，万历二十二年任)
王时端(太平人，万历二十七年任)
吴道东(广昌人，监生，万历三十三年任，府志作广东人)
丁朝忠(义乌人，吏员，万历三十八年任)
秦权(吴江人，儒士，万历四十二年任)
宋廷宾(澄海人，吏员，万历四十五年任)
李承荣(六安州人，吏员，天启元年任)
刘明道(义乌人，吏员，天启四年任)
何孟潛(桂阳人，恩贡，天启七年任)
徐大懋(会稽人，崇祯三年任)
何达舜(丹徒人，崇祯五年任)
刘芳称(南陵人，岁贡，崇祯八年任)
曾秩
曹曰试
徐正林(以上三人，府志佚)
【注释】
①复印本主簿缺页，今据民国县志补。
○典史①
［宋］县尉②
薛士颖(训导人士，始有与计偕者)
张贵朴
赵崇契
陈真卿(通志作贞卿，府志作直卿)
张鼎
赵崇春
陈绾
赵汝贽
赵弋夫
马岩叟(府志作岳叟)
张逢辰(府志作逢春)
李宗勉
刘庠
赵汝骏
李务行
赵必边
曹有开
邓观光(宝祐五年任)
张应遂(府志阙)
冯岩及(府志作应及)
傅允昇(府志作允升)
吴公亮(通志作功亮)
赵希高(府志作希乔)
周鼎来
岳玭(少保飞孙)
林焯
叶郯(徐志作郯，从府志)
沈膺
［明］典史
骆通(鄞县人，宣德四年任)
杨志(铅山人，正统九年任)
胡连(天顺间任)
曹旭(天顺间任)
李春
俞琳
萧俊
邬清(丰城人)
莫镜(新兴人)
俞宁
龚浦(秀水人)
魏朝(进贤人，弘治六年任)
金文默
俞伦
麦扬
郭文聪(嘉兴人，弘治十八年任)
俞士辉(湖口人，正德五年任)
李重琳(东莞人，嘉靖二年任)
邵浦(淳安人，嘉靖五年任)
张玉(丰城人，嘉靖六年任)
覃凤(广西人，嘉靖十一年任)
朱杲(江西人，嘉靖间任)
夏有(咸宁人，嘉靖十六年任)
范应鄜(鄞县人，嘉靖二十二年任)
陈政(高要人，府志作高安人)
潘瑞(余姚人，嘉靖三十二年任)
冯瑱(山阴人)
王盛(山阴人)
章汝种(万历二十年任)
李大能(广东人，万历二十二年任)
苏载华(怀宁人，万历二十五年任)
饶吉袍(临川人，万历二十八年任)
陈汝志(山阴人，万历三十四年任)
季应麟(永嘉人，万历十六年任，徐志作应麒，从杜志府志改正)
汪映志(怀宁人，万历三十九年任)
王子达(奉化人，万历四十二年任)
卢可达(华亭人，泰昌元年任)
岑国讚(广德州人，天启三年任)
周士曾(临川人，天启五年任)
陈光焕(铜陵人，崇祯元年任)
柯应棋(清江人，崇祯四年任，徐志作何应旗，从杜志府志更正)
杨秉曾(鄞县人，崇祯七年任)
郑文谟
赖天佑(上二人，府志佚)
［清］典史
徐一鹏(顺治三年十月任，死难，有女嫁于北安里)③
【注释】
①原复印本典史缺页，今据民国县志补。
②宋无典史之职，而县尉主地方治安与典史同，故将宋县尉列入典史章节。
③民国县志在徐一鹏之后尚有秦好贤、周邦杰、徐元功、徐宏谟、孟时可等人，但未注明莅任时间，不知是否在修康熙志之後，故未列其姓名。
○教谕
李广(永嘉举人)
彭昂(永丰举人)
陈源(万安人)
沈辅之(本邑人)
吴智(余姚人)
陈赞(临安)
刘逵(江西)
周澄(黄岩举人)
曾焕(庐陵)
陈传(有传，名宦)
张万钟(海阳)
李彪(余干)
锺韶(顺德)
胡朝宗(武康)
袁永德(东莞)
谭讠宗(归善)
刘文祥(南海举人)
孔时(兰溪)
欧文暹(顺德举人)
梁焘(香山举人)
吴檖(歙县)
胡维新(南昌举人)
崔道宏(番禺)
莫繇(灵川)
戴价
汤旒(新会)
蔡符(建昌)
方文烜(浮梁)
刘理昭(南康)
陈文彬(徐闻举人)
林国鼎(侯官)
潘兆麟(番虞举人)
王廷抡(晋江岁贡，和平宅衷，严明励行)
李仕观(安溪举人)
尤仁策(罗源)
朱梦贤(晋江举人)
徐子忠(西安)
王学渊(电白)
陈洪南(福安)
林尚义(福清举人)
杨朝选(连江)
张法(平阳)
朱廷扬(莆田)
顾春(昆山举人)
王元佐(孝丰)
高应(漳浦)
游士章(侯官举人)
林垠(罗源)
黄呜凤(莆田)
林孟映(宁德)
陶文炳(进贤)
廖经济(奉新)
薛综(闽县)
黄路清(宜春)
［清］教谕
毛可仰(江宁人，随征，城陷死难)
陈珽(抗节爱士，不报劣行，师模之宗，晋江举人)
吴鹤丹(龙溪人，贡士)
李振缨(晋江人，丙子举人，丁丑、己丑会副，为人直谅多闻，严于课士，政绩详载历年纪)
○训导
木时杰
严怡(浦江举人)
张志仁(上饶)
唐虔(琼山举人)
卜巽(会稽举人)
周晨(吉水举人)
王顼
邓纲(鄱阳)
鲍恭
赵玉(山阴)
梁贤祖(高安)
韩显(山阴)
何礼(东莞)
邬瑄(归善举人)
黎缙(归善)
何洪(顺德)
韦昂(乌程)
刘道(庆州)
李甘(澄迈)
梁津(南海)
郑信(揭阳)
沈元贞(仁和)
陈云章(进贤)
朱延宾(进贤)
缪昌(星子)
刘宾(广昌)
卢士杰(高安)
冯文祯(海康)
俞桐(东阳)
陈兰(化州)
萧允笙(崖州)
张应珍(东莞)
戴杲(泰兴)
黄舜明(山阴)
何克宅(进贤)
李宗沂(博白)
屈复舒(南海)
李仕鼎(福安)
张思舜(诸暨)
林以文(南平)
叶敷(河源)
郑一龙(南平)
郭嘉文(程乡)
蔡懋宪(德清)
张一中(侯官)
徐来(南平)
张尚仁(河源)
陈家谟(浦城)
游于东(南平)
洪云龙(龙溪)
洪其仁(琼山)
谢朝恩(合浦)
黄廷榜(瓯宁)
张鸣鹫(钱塘)
王桂(太仓)
刘中督(宁德)
庄应奎(晋江)
章烨(龙岩)
胡宁(蒙化)
梁思丰(琼山)
池嘉谟(大浦)
施大霖(尤溪)
詹应运(古田人，任连九载，雅范绝俗，蠲贫士贽，士有冤抑，屡为白焉。祠祀学门左)
柳时良(平和人，崇祯三年任，裁减未斋一员)
刘承易(保宁)
萧维乔(泰宁人)
卢旭日(顺昌人，贡士，撰有《练兵七略》、《孙子独著》等书，政绩载历年纪)
林元铸(福州府人，陷戌子之乱幸不死)
［清］训导(康熙四年裁缺)
叶兆(闽县人，贡士)
冯泰来(顺昌人，温如玉，洁如水，汪汪如千顷，饮酒奕棋自娱)
○巡检
陈寿
李志高
张昇
赵昇
王墰
张佐
张珏
田畯
樊通
高贵
朱深
张绣
尹旻
俞仲资
徐朴
夏同祖
吕楠
邵廷辑
陈渭
余泰然
张华潜
薛通
姚士俊
陶
钱尧仁
黄时锡
洪兴国
陈时懋
张孟烈
倪文耀
陈希诚
［清］巡检
张廷樑
李吐秀(陕西富平)
○名宦(附：宦绩)
仕非为名，名则自堪不朽，盖功在霄壤，德洽人心，纪之，秩祀千百载，休光耿耿，如召伯治南国，昌黎治潮阳。《诗》云：“有斐①君子，终不可谖②兮！”
宋
卓庠绍兴年间人，以长汀丞摄事，寻升本县令。时县初建，庠审势方面③，廛井涂塍，条理画然，亦天造草昧之时也。
丘钦若绍兴年间知县事，未几，邻寇窃发，钦若经画地势筑城，率民捍御，寇不敢入境。
李弇字季纯，闽之崇安人，绍兴间宰连，政务宽平，教民孝友，有兄弟争讼不决者，公曲谕感泣。民为之谣曰：“讼者息争，居者安仁；李公为政，百里如春。”
刘谷遂(郡志作国瑞)，绍兴间知县事。肇建学舍，给田以赡弟子员。
刘爚字伯晦，闽之建阳人，淳熙年间任。曾受学于朱熹、吕子谦。登进士第，繇饶州录事调本县令。罢添给钱运、上供及纲本二税、甲叶钞盐、军期米等钱，大修学校，乞行经界之法。所制皆有条度，有利益于民。每夜斂衽默坐，虚心省察。尝曰：“夜半事物俱静，志气俱定，是君子思虑经纶之时也。”所著集录等书行于世，后赠光禄大夫，谥文简。
米巨宏绍兴④间，以宁化丞摄县事，当寇乱之余，创廨宇，修学宫，给田养土，定纲领，立卖盐法。郡守李华上其功，迁知连城县事。
明
邓昇江西南丰人，洪武四年任，性资严恪，勤于抚字⑤，邑治草创，百废俱兴。
刘雍山西平阳人，洪武六年任。聪敏好读书，励精政事。初至县，自建学校，崇礼师儒，教民种麦。去之日，民思之。
孙骐浙江海宁人，洪武末知县事。尊贤下士，招集逋逃⑥，自奉淡泊，惟素食而已。卒于官，人多哀之。
许利广东连州人，监生，永乐二年任主簿。为政勤谨。去后，民犹有景仰其德政者焉。
冯源浙江仁和人，永乐九年任，崇厉学校，劝课农桑。
吴衡浙江山阴人，宣德元年任，勤抚字，尊师儒，礼学校，捐赀增置学地以为诸生斋舍。
王佐正统年间任。沙、尤寇邓茂七寇邑，毁官舍、民居及文川桥。时邑城颓，佐修冠廌寨以御之。凡各里山寨，严督守禦，六里安堵。
李翰本县丞(出身、籍贯失纪)，景泰五年任。
吴琬字克成，浙江长兴人，监生，成化年间任本县丞。清俭自持，敬老尊贤，兴学校，修桥梁。历任十年，去之日，老稚攀辕不忍舍。
陈传广东海阳人，举人，成化二十三年任本学教谕。学术正大，善于课士。甫三年，託疾去。
陈训县丞。(出身、籍贯、政绩俱失纪)
提学道熊汲江西南昌人，嘉靖甲辰以宪副充学使。日与诸生讲学，听者耸然。操履严正，不可干以私，至诲人则恺悌可亲。没后，闽士思之，请于督学朱公，通祀闽学之名宦祠。
雷同声字鹿门，云南新兴州人，万历四十四年任。其子翰林跃龙，或者父以子贵而谀之欤！非也。公莅连五载，而连之指诳词以穽人⑦、借卖产为渔⑧壑者，其风寝息。公有异术乎？不迩不殖，无所动其心耳。迄今礼文昌阁如见公，谒南关生祠如公犹生。崇祯十五年，学宪郭公之奇题礼名宦。
【注释】
①斐：文采，喻显绩。
②谖：忘记。
③审势方面：考虑地势方向，方面，方向。
④绍兴：应作“绍定”。
⑤抚字：抚养爱护。字，爱。
⑥逋逃：逃亡的罪人。逋，逃亡。
⑦穽人：陷害人。穽，本字作“阱”，陷坑，本句中作动词用。
⑧渔：掠夺，骗取。
宦绩
刘宗寅字子肃，别号萝岩，江西万安人，以司理署县事。军门闻其廉而致之连。连苦饶寇，连几危，公两定连乱。连人祀之，志不忘也。马尚书记其捐赈、积粟、剿贼数十事。
牛大纬号文埜，广东琼山人，乡魁，万历辛卯年任连。曾请蠲浮粮数千缗矣，五年之中大饥三见，非公何活连民乎？瘗骼掩胔，泽及枯骨。去之日，连之人目断行云，无泪可挥。文埜公真廉吏也！尚书裴、参政沈二公记其事。
徐大化号熙寰，浙江会稽人，万历癸未进士，繇中秘西台谪连。郁郁不得志，盘桓山水间。苛繁之政，一切报罢，洵无扰于狱市。历迁户部尚书，未尝不与连之士往还也。龙山祖庙有祀，叶相台山有传。
李待问号葵孺，广东南海人，万历甲辰进士，乙巳年任连。连有浮粮之累，牛令蠲之，至李公蠲之，始斩然于一，所以百世之利，家为尸祝①，匪独颂牛、徐，而诵葵孺公，为其利溥大②而深洪也。祷神逐虎虽小乎，裴尚书亦记之。
丘大成字志竟，江右雩都人，万历四十年任。据历年纪所载，迁学宫于旧址，大建明伦堂，迁名宦、乡贤二祠于学后，建宾馆于衙右。其概也，当前穆穆无可誉，死之日，民思之不能忘，为其卒于途而天不假之以年也。
张大观字诣台，云南浪穹人，少魁于乡，天启五年任，当时，连之志草创未备，自公修之，而予者予之，夺者夺之；民知为善之乐，而知为不善之耻，乐与耻併，而公之德不朽矣。或曰谯楼自诣台公重建。
陶文彦字名籙，直隶无锡人③，云南浪穹籍，崇祯甲戌名进士也。正长风作万里浪，而屈迹于县令。见一士曰：“我连士也”。见一民曰“我连民也”。饬学宫，广文教也；简乡勇，储武备也；饘粥④，赈饥也；严刑，禁暴也；蠲耗，洁己清也；司市，平物价也。洗粉饰之文，绝自矜之色，获内求之实，此之谓名籙公。
【注释】
①尸祝：立尸而祝祷之，表示崇敬，引申为崇拜的意思。尸，原义是代表鬼神受享祭的人，今作神像解。
②溥大：普遍广大。
③直隸无锡人：原文有误，陶文彦乃江苏无锡人。参见第283页之注(注19)
④粥粥：厚粥。

[book_title]卷六选举志
知县都门杜士晋辑
《易》曰“云从龙，风从虎”，言从之以其类也。明制，三途并用：一进士，一孝廉，一明经。如吏员，则四途矣，故曰異途，顺治十八年以前，数开科目，仍明制，今上御极，黜排耦之文①，崇策论之体，减科目之额，吏员进为部郎，投诚加以殊等，明经听留科举，抑吏治多端矣。明经隐而不彰乎？曰彰。昔汉、唐、宋皆设明经一途，今何为而不彰也？若夫征君资郎，苟茂才之士足以蹑遐躅、辉景光，譬之龙虎，风云翼之，必代有其人，噫嘻！选举之道惟其人，不惟其法也。
【注释】
①排耦之文：指骈体文，耦，通“偶”。
○进士
［宋］进士
嘉定十三年庚戌①，刘洧榜：
丘鳞(任赣州赣县尉，辟知邵武军建宁县，终丞②直郎，祀乡贤)
宝定③二年丙戌，王会龙榜：
丘方(鳞之侄，宁都丞，祀乡贤)
［明］进士
洪武乙丑，丁显榜：
李子清(任按察使)
天启壬戌，文震孟榜：
姚恭(任浙江归安县知县，有诰封，历任官至岭北道)
【注释】
①庚戌：误，应是“庚辰”。
②丞：卷七乡贤传作“承”。
③宝定：误，应是“宝庆”。
○乡举(宋元无考)
洪武辛亥科：
邓恭
洪武癸丑科：
陈玉卿
洪武甲子科：
李子清
沈仲继(中应天试，任吉安知府，祀乡贤)
洪武丁卯科：
黄宗岱(感恩教谕)
洪武庚午科：
吴禧(中应天试，任礼部郎中，乡贤，有诰封)
洪武癸酉科：
罗永良(任连州学正)
洪武丙子科：
伍明(任南雄训导)
李和(任钱塘教谕)
永乐戌子科：
叶幹(任教谕)
江濬
永乐辛卯科：
罗矩(永良之弟)
余逊
徐行(任保昌知县)
永乐丁酉科：
吴猷
宣德壬子科：
陈翧(教谕)
正统戌午科：
魏得福(湖广教授，见人物)
正统辛酉科：
许浩志(礼经魁，同安教谕，乡贤)
江朝宗(感恩教谕)
正统甲子科：
李庆(乡贤，四川监察御史)
景泰庚午科：
蒋永洪(训导，见人物)
谢文宝(於潛训导，见文学)
江誉(漳州、徽州、连州三任训导，升淮安府教授)
成化庚子科：
童玺(全州同知，迁平乐府通判、高州府同知，升刑部员外郎，寻迁澂江府知府，祀乡贤)
成化丙午科：
林华(都察院司务，迁大理寺司务，又迁刑部员外郎，见人物)
弘治乙卯科：
谢让(文宝子，中应天试，任怀远知县)
正德巳卯科：
清顺治辛卯科：
李烶(亚魁，陕西巩昌府宁远知县)
顺治丁酉科：
沈恩举(亚魁)
吴中龙(中广东试，曲江籍)
黄道珪(中广东试，海丰籍)
康熙癸卯科：
沈元霁
赖超彦
○贡选
［明］朝贡
黄万里(湖广监察御史，见人物)
张得寿(主事)
黄原璧(琼山主簿)
谢文敏(都司断事)
黄道仝(宜春知县)
黄叔达(河南卫经历)
徐澄(宾州知州)
黄子亮(保定训导)
黄子深(县丞)
陈宗绶(应平知县)
谢文焕(交趾南策州同知)
陈章绶
王谦(如皋典史)
江汉宗(清江教谕)
黄斌(永嘉知县)
谢忠(知县)
丘德明
林受(通政司经历)
孟善
徐温(彭城卫经历)
林敏
张景亨
江深
黄恕(南京经历，升利津知县)
黄祖辉(检校)
伍脩(阳山知县)
林恕(丰县教谕)
吕斌(知县)
陈友仁(知县)
王贵
吕敬
陈琏(湖口知县，祀乡贤)
罗景福(教谕)
王福(滕县知县)
沈祖海
罗景旸
童诚(四川东乡知县)
沈思广
徐梁(检校)
桑时用(江油知县)
黄汀(正统教谕)
王宽(怀远知县)
项德辉(正统初，任广东新兴知县，补任江西龙南知县，崇祀名宦)
傅谦(卫经历)
余德重(广东布司检校)
陈衡(卫经历)
黄中(南海卫经历)
赖敏(卫经历)
江德宗(感恩教谕)
童琎(道安县丞)
黄珏(都司都事)
陈诚(肇庆卫知事)
姚勋(安仁县丞)
邓应(潮州府检校)
罗纪(潮州卫经历)
罗应昇(河南判官)
官衡(宁海县丞)
丘能(归善县丞)
黄景贤(合浦主簿)
徐寿(崑山县丞)
罗宗
范景发(吏目)
吴琨(安州判官)
沈尚忠(黄州府知事)
沈绍祖(府贡，定陶知县)
吴瑄
罗俊(南雄府照磨)
林仪凤(昌化知县)
周景昌(琼山主簿)
黄彦琛(桐庐县丞)
周洪(博罗知县)
罗申
吴文旭(湖广铜鼓卫教授，见人物)
吴廷赞
徐元
李瑶
林凤翔(高邮训导)
蔡诚
林清
李万春
丘一桂
谢让(弘治乙卯中应天府乡试)
黄斌(南京羽林卫经历，见人物)
陈璠(归善知县)
罗景芳
陈子亨(宣平主簿)
江景彰(泰和训导)
李瑞
余昂
赖庆(见人物)
谢哲(萍乡训导)
林崇
陈政(望江教谕)
周应祥(儋州训导)
童世坚
丘巍(严州训导，升高州教授)
童瑭(房山教谕)
李元瑫(袁州府训导)
李华(保定知县，见人物)
李璧(乐安训导)
姚录(吏目)
李元表
桑景昌
林瑞
罗得时(安远教谕)
童甫
童瑁
傅相
童瑞(麻阳教谕，升太仓州学正)
林岱(唐府审理正)
罗世美(王府教授)
项资
童瑰
陈文遂(蓝山教谕)
江弘清(新昌训导)
童希荣
童希召
黄黻(合浦知县)
童希达(长乐主簿)
李晏(安吉州学正①)
谢守荣(永康县丞)
余韶(兖州训导)
沈文波(常熟县丞)
伍鸢(泰兴教谕)
揭景兴(阳江教谕)
赖滋(高邮训导)
谢世荣(沂州判)
许承宗(义宁教谕)
黄体中(封州县训导)
陈震(江都主簿)
丘鹏(台州训导)
罗紃(连山训导)
李应洪(惟宁训导)
罗文凤
童体元(宜春训导。居家孝友，林下清操)
谢魁(高淳训导，升惠来教谕，有传)
李元泰(太平县训导)
陈智乐(太平府训导)
林鹤升(鄱阳训导)
林嶅(桐庐训导)
李暑(六合训导)
童志德(广西义宁知县)
林隆
李青美(浙江乌程教谕)
罗绍(教授)
谢廷翰(施州卫教授。正己率物，雅志恬修)
罗九经(富州州同)
黄玑
黄思德(广东临②高县丞)
赖公介(漳州府训导)
谢元(本省宁洋教谕)
李早(江西萍乡县教谕，学行俱超)
谢豸(开建知县)
王夔(广东南海教谕)
林彬(广东澄海主簿)
李梓(建宁府训导)
黄玕(延平府教授)
李榆(浙江处州府通判，见传)
林方大(高州通判)
林安(浙江景宁教谕)
童训(江西太和训导)
江济邦(河南沈丘教谕)
童绍贤(府贡，江西新喻县丞③)
丘文范(江西雩都教谕，升荆州教授)
李芝
罗师皋(连江训导)
童大猷(江西大庚知县)
黄思仁(广东顺德教授)
谢必恭(平乐府教授，有传)
李舜臣(广西桂林经历)
童任(浙江衢州府训导，升广东信宜县教谕)
罗九功(瓯宁训导，有传)
李檀(福宁州训导)
黄卷
童绍德(广东永安教谕)
谢必敬(兴化府教授)
黄有容
黄有第
李榛
赖希舜(府贡)
李焘(浙江缙云知县)
江以澜(浦城训导)
李天美(广东韶州通判)
童大章(府贡，颍州判)
宋廷表(西④宜春县丞)
李世臣(府贡，漳平训导)
陈器(府贡，长乐教谕)
童养正(广西阳朔知县)
李柄
黄以良(四川蓬州判)
赖存礼(天启元年，中副榜首名，恩典准贡)
李仕宾⑤(天启元年岁贡)
李焜(天启二年恩贡，授广东程乡县知县)
罗昂(山西泽州同知，升云南都司经历，署河西县印，叙加通判)
李汤臣(陕西武功县丞)
童茂成(中顺天试，江西会昌知县)
童应举(恩贡，中顺天试)
陈端明(建宁府训导)
林春试(江西浮梁县丞)
李承汉(府贡，广西浔州府经历)
李燧(江泽训导，升永福教谕)
罗厚(兴化府训导)
李涵
丘凤呜(应万历肆拾七年贡)
黄时行(潮阳训导)
王逢(兰溪训导)⑥
周庠(庐州州同)
李恭
李烱(崇祯十五年岁贡)
［清］朝贡
谢家宝(顺治四年正贡，恩选考通判)
傅应元(四年次贡改正贡，泉州南安训导)
沈期扬(六年岁贡，邵武建宁训导)
黄景煇(八年恩选正贡，考通判)
李日登(八年次贡改正贡，任广东廉州训导，升泉州德化教谕)
傅作和(八年拔贡，考通判)
赖启亨(十年，兴化莆田训导)
沈元奇(十一年恩贡)⑦
李炌(顺治十二年岁贡，将乐训导)
童彦士(顺治十四年岁贡)
董大炜(顺治十六年岁贡)
谢瑶(顺治十八年岁贡)
赖延泰(顺治十八年恩贡，祀乡贤)
【注释】
①此“正”字据乾隆县志补。
②此“临”字据卷七宦达传补。
③此“丞”字据乾隆县志补。
④乾隆县志无此“西”字，可能是“江西”遗漏了“江”字。
⑤李仕宾以下至沈元奇，在复印本上为同一页码，而版面字体明显不同，可能是以后重印时旧版不全而补刻之板。
⑥据乾隆县志，王逢之后有“周廷诏(崇祯十五年拔贡)”。
⑦沈元奇之后缺页，今据乾隆县志补齐。
○荐辟①
王德闰(推官，以儒士举)
黄六七(主簿，以人材举)
邓希禹(同知，以人材举)
伍清源(宝钞提举司副使，以明经举)
沈德辅(黄岩县丞，以贤良方正举)
李元祥(瑞州经历，祀乡贤)
童志熹(云南断事，传见宦达)
周贵(广东都事，以才幹举)
沈德卫(以端厚任本学训导，祀乡贤)
罗永俭(以人材任县丞)
沈安住(知县，以人材举)
黄玉瑺(任鸿胪序班)
黄隆(任东阳主簿)
罗成製(贡生，任尤溪教谕)
【注释】
①复印本荐辟缺页，今据乾隆县志补。
○例贡①
钱国珂(府庠)
沈日表
李逢时(廪生)
【注释】
①复印本例贡缺页，今据民国县志选举表辑补，所辑皆明代例贡。
○例监①
黄昱(光禄寺署正)
董大纶(附生)
钱国璋
钱国球
沈文泮
官有权(监生，博罗县丞)
李烜(增生)
李和春(附生)
沈一元(附生)
林勋(附生)
江承恩(附生)
李兆祥(附生)
李稳(廪生)
黄弘仁(附生)
官文桂(监生，万历十二年任阳山朱冈司)
【注释】
①复印本例监缺页，今据民国县志选举表辑补，所辑皆明朝例监。
○例仕
(内无职任可考者，因旧志附名，故仍之)
余祖达(任吉水主簿，父任茶，仗义崇儒，签粮长，运解至京，卒于难，达棄官寻骸)
孙昂(授南雄推官)
黄玉琰(任杭州卫经历)
沈廷仪(任新安卫经历)
沈文德(任经历)
董三策(授鸿胪序班)
沈有蛟(镇江府知事)
沈有蟠(衡州府照磨)
李火广(处州卫经历)
沈澄源(海阳主簿)
黄昱(光禄寺署丞)
沈兆阶
童纶
沈廷弼
沈文澜
李烜
沈文泮
李稳
沈一元
李和春
钱国璋
李逢时
黄宏仁
林勋
沈日表
钱国球
江承恩
李兆科②
【注释】
①复印本例仕缺页，今据乾隆县志补。
②乾隆县志在李兆科之后，有清朝“沈紫芹(监生，任江南常州通判，丁父艰，服阕补顺德府通判)”和“李馥(任云南盐大使)”二人；查民国县志，此二人列在康熙时，但未知是否曾列入康熙县志。
○掾仕
李根(东莞县主簿；居职九载，肃慎爱民。归里，约己齐人，俗称长者)
吴文宇(崇明县典史，升三河巡检)
童乔桂(罗定州东安县主簿)
李言(陕西渭南典史，督运勤勚，卒于官)
林景智(茂山卫经历)
陈玉章(湖广长沙府经历)
陈定策(广东东莞县丞)
林卿(湖广广济县主簿，升苏州卫经历)
○委署
罗宗夔(县庠，广东饶平县教谕)
沈兆阶
○逸士
林台芝(邑庠)
吴翊运(邑庠，善弈)

[book_title]卷七人物志
知县都门杜士晋辑
夫乡贤，士大夫之表也，民之望也，俎豆百世宜矣。有所谓宦达者焉，虽位职之崇卑，有得志不得志之殊，其表见于当时，一也。若夫文学，犹盛世之麟凤，见则天下瑞，其甲胄之士，讵可忽诸？执斧以靖难，捐生而殉节，文事武备，于例均书。连之俗淳矣，厚矣，孝父母、友兄弟、信朋侪者不胜书，书其著者。至于隐逸、若巢、由流、千载不一见，凡抱道而处者，以隐名之；虽甿也，进而士则书，女而士则书、贞孝节烈之妇，不辱不苟，死生两无遗憾，亦书其著者焉。噫！幽芳能悉阐乎？
○乡贤
宋
彭孙封陇西郡开国侯，食邑千六百户彭孙，字仲谋，连城人，于仁宗皇祐间率里侠应募，剿江南刘石鹘，平陷辰州贼田元獈①，继讨岭南交趾，皆有功。孙常单骑造贼廖恩巢，谕以大义，恩降，馀不杀者三千人。又招讨巨盗詹遇等，悉以计擒戮之。泸南蛮乞弟叛，上召问方略，孙言：“蛮夷徒恃险阻，当令坐困，废农乏粮，久之授首耳。”与韩存宝议不合，乞归。明年再召，上曰：“存宝逗遛不进乎？”孙奏曰：“存宝不易得，愿宽假以竟后功。”乃宥之。寻命进兵讨河西，独以三千军获六万②，往③贼势犹张。上召问状，对曰：“寇未易猝除，宜坚壁以守，且耕且战，期以岁月，则兵不血刃而贼斃。”明年复建言：“愿得藉兵五万人，灵州可得；但不愿为经略节制耳。”凡进劄十五通，皆边防机密大事。适神宗不豫④，寝不报⑤。寻乞老归。孙历事四朝，恩宠甚厚。年七十九，卒于颖昌，后家焉。
邓字晦之，开国侯彭孙之婿也。有武材，好读兵书，孙平詹遇，谋居多，论功擢里城使。性虽刚毅，然驭下有恩，与士卒同甘苦，皆乐为之用。熙河久叛，画策收复之，迁熙河简会都统。性忠勇，每战輙陷阵先登，竟死王事，终武功大夫。四子以父荫补官，后皆通显。
丘鳞字起潛，先儒杨澹轩弟子，登嘉定进士，调赣州赣县尉，政有廉声，值绍定寇发，郡委摄连，画计御寇，率民避难于东田石--即寇鹰山也。招捕使陈韡奏其功，辟知邵武军建宁县，终承直郎。
丘方字正叔，鳞之侄也，登宝庆第，优于文学，耿介特立。任宁都丞，以吾儒正大之学，破宁都邪洿之术；以在官日廪之俸，赈宁都岁歉之饥。嶽嶽稜稜⑥，鱼鱼雅鸦⑦。
邓旦字日昇，都统使之族。少颖悟，博极群书，为文典雅，四举于礼部，年甫强，即无复仕意，日以诗酒自娱，士夫竟馆致之。卜筑县东十里石门岩，作《归田记》，隐居四十有三年，以寿终。
元
许景辉北安许坊人也。招集义勇，防禦连城有功，授北团寨巡检。至元间，率众攻贼，师⑧李三等三十余人，捐家赀以犒义士。又攻破伪永兴帝巢穴，射中左胁，折⑨其首，并获伪印。授武略将军，终临江路治中。
林茂轻(府志作林懋)某里人。避罗天麟之乱，损棄田宅，与兄卜筑于北安里之溪尾，号清隐居士。天资纯朴⑩，乐与人为善。岁歉輙赈，人咸德之。复捐赀建林公、昼锦二桥，行人称便。年八十四，以寿终。
明
沈得卫字辅之，端恪醇儒，隐居莲峰山中，日与朋侣登临啸咏，虽元季一官，不屑居也。洪武初，郡邑闻其贤，辟为本学训导。著《东崖樵唱集》。
伍清源字石泉，善诗文。洪武初，本府辟充儒学训导。后郡守杨大德以清源应明经举，授宝钞提举司副使。以疾告还，自号秋圃，居家黜浮屠(注11)，子孙至今守之。卒年八十七。
沈仲继字成之，登洪武甲子应天贤书(注12)，初授湖广靖州会同县学教授；祭酒张显宗荐，迁山西大同应州知州。有文武才，弭盗安民，境内以治，永乐元年，升江西吉安府知府，改广南知府，卒于官。
吴禧字君受，中洪武庚午应天乡试，迁授户部主事。奉敕督凤阳商课，适岁水灾，捐俸倡郡邑，仍疏额课拯之，复蠲秋粮，民赖以宁。上念拯灾功，擢礼部仪制司郎中，皇太孙六礼与其事。陛谢过御榻，忽(注13)墨滴袍，时有御墨披红之贺。后以亲老乞归，至建宁叶坊驿卒。万历三年，知县郭鹏申祀乡贤。
许浩志景辉之族人也，以礼经荐于乡，文章学问显名当时，以亲老乞养。授同安学教授，将奉亲从任。抵家，遇寇发，率乡人登冠豸山御之，卒赖以全，遂不仕。
李庆字善征，正统甲子乡荐，任广东封川县教授。其邑科第久乏，庆多所造就，士子自是始登科第，迁抚州府教授，改任温州。素富文学，尤善诗赋。成化辛卯，四川以文衡聘，将赴，疾作，卒于官。
童玺字信之，诚之孙也。天性孝友，领成化庚子乡荐。初授全州同知，累迁平乐府通判，高判府同知，服阕，改广州府，力罢佛山铁课，平寇。迁刑部员外郎，疏请筑连城城堡。时母年将九十，给假省亲。寻迁澂江府知府，建城、迁学、平徭、弭寇，澂人载德，立祠祀之。秩满归林，年逾古稀，躬养九旬老母，朝夕不懈，所谓终身慕父母者乎！
氏黄氏封宜人(注14)
李元祥任江西瑞州府经历。历署新昌、高安、上高，政绩可纪。又平华林寇，上司嘉其清慎之操。慈爱之心，九载如一日。瑞州人思慕之，祀于名宦祠。
黄表彰善坊为邑人黄表建也，表素封好义，虽横言触之不怒，洵长者也。成化间，建彭坊、江滨、横坑、蒋地屋桥四座，露桥二十六座。弘治间，督建养济院。时议筑土城，表自鬻产以完。及彭坊桥燬，子守约、守慎继志重建。万历三年，知县郭鹏崇入乡贤祠。
陈琏字廷器，明经。弘治年间，任湖口县令。筑城，建学，修乡贤祠宇，政通人和，化行俗易，救焚禦御贼，邑赖以安。惜中贼矢，卒于官。政绩见碑记。後知县汪明申入湖口县名宦祠。万历三年，知县郭鹏申入乡贤祠。
赖超彦崇祀府、县乡贤：赖公讳超彦(注15)，号留斋，早年孝友著声，家世清高，澹泊明志，恬如也。为文清超动人，每试冠军。癸卯领乡荐，惟日与父兄子弟盱衡(注16)今古，研思刻苦，不改少年烧松照读时也。遭甲寅之变，耿藩威召，始以托病告危急，继为假覆舟小陶，得脱然不染。后刘应麟据汀，差官金文陞同邑驻房(注17)罗大胜临屋胁行，则又托父殁哀送，终逃归。遂改姓名，挈眷潛匿清流地方。凛凛乎！清风高节，可泣可歌。及筮仕醴陵，兼管浏阳，廉声惠政，口碑载县。时湖广藩台黄有“醴浏召杜”之奖。康熙二十七年十月二十三，勅授文林郎，赠父母爵，封妻孺人。丙子，典试楚闱，所拔皆楚名士。诗房内江芑者，庚辰联翩进士，任汀郡司马。桃李之盛，世服藻焉。及归休数载，谈道赋诗，竟棄人间事，乘彼白云游。于是遐迩追思，两庠崇祀。御史廖莲山先生、太常正卿江采伯先生赠联匾，福建抚台李表之曰“仕学兼优”。嗣子一德，嗜学，工诗文，屡赴棘闱，克绍家学，名卿大夫俱有书匾旌扬，邑绅士公举孝子，府、县详报题表，长孙长，年十二游府庠，余孙能读书。
李尔象(注18)字君易，号垣蓭，天性孝友，立行端方，当贫窭时，负米负薪，事父母甘旨不缺，迨父殁沙阳，雪夜奔丧，葬祭尽礼。顺治戊子变乱，从积尸流血中，负耄母，携幼弟，备历艰险，逃难山村。甲寅耿变，伪镇罗、萧辈慕公奇伟，欲授以守备劄，托疾潛逃，不为所染。其忠而能智，人所难及如此。且生平怜贫恤孤，施棺焚券，敬士尊师，葺学宫，修桥梁，以及力黜浮屠，垂训义方，种种懿行，难以备述。所以积厚流光，于康熙四十四年署邑李公讳栻有“孝友”之旌。康熙五十二年，邑侯段公讳昕以孝子通详，督抚各宪表其门曰“仁孝维风”。又邑侯程公讳禄旌以“德建名立”之匾。至康熙五十四年，诸庠士及族里念公硕德高风，阅久难忘，爰将实迹公报于学师富、邑宰程、郡守吴，咸为褒扬；申详学院车，批允崇祀乡贤。其子日章，康熙乙未岁举乡进士；日觉英畏超群；孙光豸，府增广生，国珍府庠士，皆优行立品；而诸孙卓越，人咸以为盛德之报，当未有艾云。
傅士芳(注19)字秀野，号毅庵，孝友持躬，温良处世，凡亲族、闾党皆赖藉焉。于康熙庚申补戊午科乡荐，壬戌进士，任山西大同府阳和卫掌印，兼理屯务事，诰授明威将军，历署天城大同前卫暨本学教授印篆。莅任十余载，重修文武两庙、启圣祠、尊经阁、明伦堂、诸贤祠宇、竭力捐俸以成巍巍之观。念其地处边城，风刁俗悍，躬率士民宣讲圣谕。设义学，课农桑，兴利除害，风化顿改。积劳成疾，寿五十，卒于任。士民哀号遍野，佥请山西省各宪崇祀本卫名宦。榇归县，绅士咸慕追仰，佥请署邑李公讳栻申详，崇祀乡贤。其子侄傅大瑛、大珙、大章、大
琩、大用、大任、大才等，循谨朴茂，承先志而守一经，邑称世家遗范。郡伯方公讳伸颁赐“燕山嗣美”之旌，李、郭二侯历有奖语，并“庆馀堂”之额其族。乃祖评事念公、封君荣公，递传积德，是以巍科焕发，后嗣繁禧，此盖行善昌后之庆也。
【注释】
①獈：乾隆县志作“猛”。
②三千军获六万：疑“获”字之后缺漏“辎重”二字。
③往：以后。乾隆县志作“时”。
④不豫：不安乐，天子有病的讳称。
⑤寝不报：止息不答。
⑥嶽嶽稜稜：高耸突出，非常威严的样子。
⑦鱼鱼雅雅：整齐有序的样子。雅，通“鸦”。鱼行成贯，鸦飞成阵，言其整齐。
⑧师：乾隆县志作“获”。
⑨折：乾降县志作“斩”。
⑩因装订问题，复印本缺一行，“兄卜筑……天资纯朴”的文句是据乾隆县志补出的。
(注11)浮屠：佛教或佛教徒。
(注12)贤书：举荐贤能者的名籍。登贤书，指称乡试中试。
(注13)复印本缺页，此传来完文字及后面许志浩、李庆、童玺传皆据乾隆县志补。
(注14)此六字为复印本之文字，不知是否童玺传之尾。据乾隆县志顺序，童玺传之后即紧接李元祥传，有可能是康熙县志童玺传尾有记载家人诰封文字已为乾隆县志删去。
(注15)赖超彦传版面字体不同，且所记内容超过康熙县志下限甚久，显系重印时羼入。
(注16)盱衡：纵观。原义是举目扬眉。盱，张目；衡，眉上。
(注17)房：疑为“防”字之误。
(注18)李尔象传在复印本中除此列于乡贤篇外，另有两篇列入孝友篇中，三篇文字大同小异，而版面字迹均与上下文不同，所记之事超过康熙县志时间下限甚久，显系重印时羼入。今留此篇，删去孝友篇中两篇。
(注19)傅士芳传，在复印本中列入隐逸篇，而版面字跡与上下文不同，所记之事亦超过康熙县志时间下限甚久，显系重印时羼入。乾隆县志将傅列于乡贤篇，故今将该传移于此。
○宦达
黄万里字希鹏，国①初贡，除授监察御史，奏绩马政。蒙君宠及，巡按楚荆襄等处。贞度肃僚，稜稜廌冠②也。後卒于京师。
魏得福正统戊午乡荐，初任湖广邵阳县学训导，升教谕。皋比③三十年，训诸生致通显，俨然一文中子④矣。
沈绍祖明经，授山东定陶县令。廉勤多異政，屡膺剡荐⑤，因母病告休。去之日，士庶遮泰山而留之。归十余载，一扫公门之迹，盖静者也。
吴文旭贡士，表席里下洋人，笃学服古。闻吴康斋⑥倡道江右，受业于其门。授江西安远训导，启迪生徒，教规丕振。会寇作，不道委其剿捕，真抵敌巢，谕以大义，贼乃感服。当道上其事，迁湖广铜鼓卫教授，丁内艰⑦归，尝以不得终养为恨。生平以敬自持，势利不入于心，俗言不出于口，盖陈白沙⑧一流人物也。年八十有七，无疾终。
林受贡士，授通政使司经历。正统十年四月，奉诏勅：“是用尔阶文林郎，父仲长赠文林郎，母吴氏赠孺人，妻杨氏封孺人。”
蒋永洪景泰庚午乡荐，除徐州训导。引疾归，超然有振衣千仞之想，日与生徒长啸冠廌之高峰，不复问宦津矣，卒之年未妥。
林华字廷辉，凤翔之子，领成化丙年乡荐，授都察院司务，再迁大理寺司务。持法不阿，触忤权奸，谪芜湖教谕。及权奸伏罪，迁宿松知县，寻升刑部员外，以襄府长史终。
黄斌字德威，贡生，初通州卫经历，迁南京羽林卫。清慎自持，卒于官，行李萧然，囊无一金。
赖庆字仲良，明经，授湖广长沙府照唐，月馀遂引归。居家二十馀年，以礼义训子孙，乡人目之为长者。
黄玉瑺鸿胪寺序班。弘治十六年，奉勅曰：“兹是用尔阶登仕佐郎。”
戴景祯义民。弘治十九年奉勅曰：“国家先务，养民为急。尔能出备粮米，用助赈济，有司以闻，朕用嘉之。特赐勅告谕，旌为义民。尔尚益敦仁惠，表励乡俗，以副朝廷褒美之意。钦哉！故勅。”(景祯非宦，以有勅，因附此)。
李元瑫字世玉。父瑗，患痈，瑫吮舐乃愈。寻贡，授袁州府学训导。知府徐琏命往庆宁府寿。忽逆谋作，勒各官传檄。时亦有附者，惟瑫与吉安府训导赵俊不屈，瑫且裂冠碎袍跃身溺水。宸濠义之，卒免，随仝王文成讨贼。
李华字景实，明经。方其北上也，有林藩者同舟，中途卒，其妻将鬻二女归榇。华以二十金周之，藩之骨归福清矣。授东阿县丞，奉上诏採王木，秋毫不苟。修河堤，镇浮桥，至今碑石犹存。御史马公、吴公，都御史邵公相继奖荐，升保定知县，卒于官。
黄康字惟良，中嘉靖戊子亚魁，授浙江泰顺令，清介执法，不避权贵。时母在，思之切，遂挂冠矣。甫八月，囊槖萧然。士民遮道涕留，不果。抵家，闭门自好，郡邑重之，郡守杨誌其墓。
林岱号静庵，明经，授海康训导，升雷州教授，雷士慕之。卒于任。岱，孝女黄珦娘之子也。
谢魁字公选，贡士，高淳训导，升惠来教谕。会倭乱，以母病告归。嘉靖辛酉，饶平冠犯连，魁议保刘节推镇守。魁素具大略，寇全多有布画，寇平，岭後馀孽复变，兵巡徐公造庐问策，悉平，旌曰“保障奇猷”。
童体元字德先，贡生。初，训导宜春，服阕，补宣平，升望江教谕，徽州府教授，居丧三年，不茹荤酒，不入燕室。久之疾惫，或慰之曰：“可暂释。”谢曰：“心有哀乐，貌必应之。若夫疾病，所时有也⑨，岂以蔬水致惫耶！”及葬庐墓。生平大端恪谨，其自盟有云：“行已耻矜机巧事，登堂乐与素心人。”而节概可知矣。
李元泰字见斋，贡士，授太平训导，告归。嘉靖辛酉，饶平寇犯连，泰与谢魁保请郡节推刘公镇邑，协心赞画，率众保守，邑赖以宁。值岁饥，同魁策画，请粮赈济，全活甚众。
童志德字伯明，昱之裔，以明经首拔。嘉靖辛酉，流寇攻城，德偕谢魁等佐刘节推，计退之，众获赖全。次年，罗袍贼继起，德谋家丁，乘势斩首级二颗。按院李给纪功帖，初授永丰丞，寻升义宁令，有政声。以终养乞归。
谢廷翰字德钦，贡士，训导南雄，升安福教谕，施州卫教授。博雅恬淡，生徒受业其门，多所进益。历三庠，振铎⑩有声。子聘，逮贡而卒，人惜之。
黄思德字诚斋，恩贡，临高丞，历署会同、昌化篆，有異政。海刚峰(注11)先生以诗赠，载于集中。因母疾终养，家居五十余年。时邑苦浮粮，协力请蠲。宾筵十次，年九十终。
谢豸字东井，幼失怙，事母、兄，能孝、敬。十七游庠，旋廪饩。尝读书小棉庵，
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:01:33-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
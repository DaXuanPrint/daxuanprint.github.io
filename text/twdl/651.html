<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="目录,凡例,修志姓氏,卷首,卷一,卷二,卷三上,卷三下,卷四上,卷四下,卷五上,卷五中,卷五下,卷六,卷七上,卷七下,卷八,卷九上,卷九下,卷十上,卷十下,卷十一上,卷十一中,卷十一下,卷十二,卷十三上,卷十三下,卷十四,卷十五上,卷十五下,卷十六上,卷十六下,卷十七,卷十八上,卷十八下,卷十九,卷二十,卷二十一,卷二十二上,卷二十二中,卷二十二下,卷二十三,卷二十四,卷二十五,卷二十六,卷二十七,卷二十八上,卷二十八中,卷二十八下,卷二十九上,卷二十九中,卷二十九下,卷三十,卷三十一,卷三十二,卷三十三">
<meta name="description" content="四十七卷首一卷，清黄廷桂纂修。黄廷桂(1691－1759)，汉军镶红旗人，字丹崖。康熙末以世荫起家，历任宣化总兵，四川提督，甘肃巡抚，两江、四川总督，武英殿大学士等。乾隆二十年(1755)任陕甘总督，时值清军入新疆平阿睦尔撤纳及大小和卓之乱，廷桂常先期筹画军需，马驼、粮饷、驿递诸事均合高宗旨意，屡受奖励，封三等忠勤伯。二十四年病死于凉州。《四川通志》雍正十一年(1733)刻本。此志条理清晰，体例严谨。其于旧志之阙者补之，略者增之，较旧志为详备。其田赋、边防、土司、兵制诸目记载尤为翔实，可谓信今传后之作。然">
<title>雍正四川通志_黄廷桂_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">雍正四川通志</span> <br/>
          作者： <span class="inputVal" id="bkauthor">黄廷桂</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,地方志,完结</span> <br/>
          字数： <span class="inputVal" id="bknum">[book_length]1672360</span> <br/>
          说明： <span class="inputVal" id="bkdec">四十七卷首一卷，清黄廷桂纂修。黄廷桂(1691－1759)，汉军镶红旗人，字丹崖。康熙末以世荫起家，历任宣化总兵，四川提督，甘肃巡抚，两江、四川总督，武英殿大学士等。乾隆二十年(1755)任陕甘总督，时值清军入新疆平阿睦尔撤纳及大小和卓之乱，廷桂常先期筹画军需，马驼、粮饷、驿递诸事均合高宗旨意，屡受奖励，封三等忠勤伯。二十四年病死于凉州。《四川通志》雍正十一年(1733)刻本。此志条理清晰，体例严谨。其于旧志之阙者补之，略者增之，较旧志为详备。其田赋、边防、土司、兵制诸目记载尤为翔实，可谓信今传后之作。然其仍有因沿旧志之错而错误之处。如唐韦昭度征陈敬暄无功而还，宋岳云为忠州防御使乃遥授之官，俱不应入名宦。卢允文为四川宣抚，乃统制全蜀，应入总部，而不应仅入保宁府。唐之鲜于仲通依附杨国忠丧师南昭，新旧《唐书》均有明确记载，而此志反以其忤国忠而被贬，载入人物，实为荒谬。该志尚有乾隆元年(1736)补版增刻本及乾隆间《四库全书》本。</span> <br/>
          封面： <span class="inputVal" id="bkimg">Z_11696.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]雍正四川通志
[book_author]黄廷桂
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,地方志,完结
[book_length]1672360
[book_dec]四十七卷首一卷，清黄廷桂纂修。黄廷桂(1691－1759)，汉军镶红旗人，字丹崖。康熙末以世荫起家，历任宣化总兵，四川提督，甘肃巡抚，两江、四川总督，武英殿大学士等。乾隆二十年(1755)任陕甘总督，时值清军入新疆平阿睦尔撤纳及大小和卓之乱，廷桂常先期筹画军需，马驼、粮饷、驿递诸事均合高宗旨意，屡受奖励，封三等忠勤伯。二十四年病死于凉州。《四川通志》雍正十一年(1733)刻本。此志条理清晰，体例严谨。其于旧志之阙者补之，略者增之，较旧志为详备。其田赋、边防、土司、兵制诸目记载尤为翔实，可谓信今传后之作。然其仍有因沿旧志之错而错误之处。如唐韦昭度征陈敬暄无功而还，宋岳云为忠州防御使乃遥授之官，俱不应入名宦。卢允文为四川宣抚，乃统制全蜀，应入总部，而不应仅入保宁府。唐之鲜于仲通依附杨国忠丧师南昭，新旧《唐书》均有明确记载，而此志反以其忤国忠而被贬，载入人物，实为荒谬。该志尚有乾隆元年(1736)补版增刻本及乾隆间《四库全书》本。
[book_img]Z_11696.jpg


[book_title]目录
钦定四库全书　　　　　史部十一
四川通志目録　　　　　地理类三【都会郡县之属】卷一
图考
星野
卷二
建置沿革
卷三
强域
形势
卷四
城池
关隘
卷五
户口
田赋
学校
祀典
卷六
名宦上
卷七
名宦下
卷八
人物上
卷九
人物下
卷十
孝友
卷十一
列女
卷十二
忠义
武功
卷十三
蠲政
水利
卷十四
盐法
卷十五
茶法
钱法
卷十六
木政
榷政
卷十七
屯田
边防上【松茂】
卷十八
边防下【叙泸建昌】
卷十九
土司上
卷二十
土司下
卷二十一
西域
卷二十二
兵制
津梁
驿传【舖递附】
卷二十三
山川上
卷二十四
山川中
卷二十五
山川下
卷二十六
古蹟上
卷二十七
古蹟下
卷二十八
祠庙
公署
寺观
卷二十九
陵墓
宫室
帝王
卷三十
职官上
卷三十一
职官中
卷三十二
职官下
卷三十三
选举上
卷三十四
选举中
卷三十五
选举中
卷三十六
选举下
卷三十七
选举下
成均
卷三十八
隐逸
流寓
仙释
祥异
风俗
物产
卷三十九
艺文一
卷四十
艺文二
卷四十一
艺文三
卷四十二
艺文四
卷四十三
艺文五
卷四十四
艺文六
卷四十五
艺文七
卷四十六
艺文八
卷四十七
艺文九
【臣】等谨案四川通志四十七卷
国朝总督四川兵部右侍郎兼都察院右副都御史黄廷桂等监修四川通志在明代凡四修惟艺文出杨慎手最为雅赡而其他则未能悉中体要
国朝康熙十二年总督蔡毓荣廵抚张德地又续事纂辑以兵燹之後文献无徵亦多所脱漏是编乃雍正七年廷桂等奉
勅重修凡分四十九类旧志之缺者补之略者增之较为详备其中沿旧志之误未及尽汰者如唐韦昭度征陈敬瑄无功而还宋岳云为忠州防御使乃遥授之官俱不应入名宦虞允文为四川宣抚乃总制全蜀应入统部不当仅入保宁府唐之鲜于仲通依附杨国忠丧师南诏新旧唐书所载甚明乃反以为忤国忠被贬载入人物此类尚不免地志附会缘饰之习然其甄综排比较旧志则可据多矣乾隆四十六年十一月恭校上
总纂官【臣】纪昀【臣】陆锡熊【臣】孙士毅
总　校　官
【臣】陆费墀

[book_title]凡例
四川通志凡例
一直省皆有通志盖仿古列国史书之遗意也其纪事必详而核立例必简而该始足以信今而传後四川旧志修於康熙九年尔时兵燹之後文献阙如纂辑罕据今者广为搜罗严加参订阙者补之繁者汏之叙次求其综贯而义类期於典确有本有末不蔓不支共计四十九类非敢驾轶前人庶弗遗误来者
一舆图所以考职方稽形势也蜀幅广远直通西藏绘事可不详乎兹於总图之外各府与直隶州各绘一图西藏另绘一图以观带砺之盛庶几了如指掌
一星野占验莫详於甘石诸书劒南为井鬼之分今西藏悉归版图则躔次度数较往时图象自宜恢廓乃质之天官家云古制未载难以悬定故暂从阙疑俟将来有所考订再为补入
一建置沿革自禹贡职方以及历代损益非详载不足以资考证巴蜀自秦时更为郡邑其後或道或路或军地益广名益多因时通变皆非可略今以旧志为崖略而编次订正则详悉有加矣
一城池公署地方之保障士民之观瞻系焉迩来松潘建昌靖远等处修筑城垣州县卫所添设大小公署莫不焕然改观?模宏敞今备载之以见土木之功皆有裨於扞卫弹压云
一川省户口田赋原额难稽今者生聚日繁版籍益广其丁粮历年递增名目不一今於九郡及直隶州卫所撮其总数若干悉遵新定科则编载灿若列眉无嫌烦琐
一学校为造士之本而庙庑为尤重我
国家崇儒右文超越前代今
皇上更加意学宫乐育人才祭典之隆於兹为重故博
采
孔庙仪文度数详附於中以彰
本朝之礼明乐备为亘古所未有也
一历代名宦人物凡功德在民仪型足式者固已胪列无遗至我
朝名宦乡贤必得
题准从祀者始为按名登载盖重之也其循吏人物有旧志遗落新册补者悉为增入读循良之传曷罄咨嗟跂贤哲之生时深仰止博采慎列其敢滥诸
一孝友忠义乃人道纲维宁容滥采故凡无事蹟及印册可据者不敢妄登一人至节妇列女风化攸关不独
题请旌表建坊者查核载入其余有公论攸同访闻既确亦附简编盖善善欲长之意也
一武功旧志惟夔府志略存然亦寥寥无几挂一漏十兹则远稽往古近考当时凡功图麟阁绩着旗常班班可考者悉为载笔
一蠲政蜀虽沃野素封家给人足其间或岁偶不登即遇
殊恩豁免此皆
国家之深仁厚泽允宜特书用昭後世
一盐茶驿传榷政皆财赋攸关历代互有损益我朝於蜀省各项经制久定成规近又设立专司关差以董厥事总期上足裕
国下不病民故凡已经
题准者详载督抚疏中以志事事经始筹画周详万世无弊也
一水利川省山多水险而成都则沃野千里全资都江大堰灌溉十一州县记云深淘滩低作堰盖修濬得宜斯旱涝无患其原其委详为志之重民事也
一边防於蜀特详思患预防亦王公设险之意也凡诸重臣巨帅奏疏善後机宜经画宏远者备载之以资考监至形势关隘又各为门类桑土绸缪固不厌其详尔
一土司世袭之沿革贡赋之输将旧志甚略我国家重译来朝蛮夷率服川省大小土司计三百有余故另列土司一类详着情形以备控驭方略
一西域前藏後藏去
京师将二万里非独边塞且属絶徼我
皇上德威四讫无远弗届是以前後藏均隶职方咸遵正朔今於西藏一类强域形势户口贡赋之属各条详
载而一统无外之模於兹见己
一兵制旧志缺略甚多我
朝布昭圣武无远弗届两次平蜀设列镇协加增营汛且历年来剿抚蛮部开取西藏布置多方亘古未有今悉搜罗以补从前之未备
一宫室旧志内杂以楼台亭阁殊失体裁今按历朝次叙编列而楼台之类则附诸古蹟云
一职官各省旧志文职郡守以下武职参游以下多未载入不知县令受百里之寄守备膺专城之选果属循良忠义且入名宦志传中岂以守土之命吏阃外之干城可略而不书哉兹於官制内悉纪其名文武并书亦仰遵我
皇上纬武经文义无偏重云尔至
国初吴逆之叛蜀中诸员弁有被汚伪职者难与缙绅并列今仿古削籍之例於职官中删其姓氏而别附诸僭窃卷末以寓惩戒云
一选举蜀中自汉举茂才贤良唐宋试以诗赋策论前明专尚制义而川峡英流往往辈出我
国家春秋彚茹胥凖前规成均之外复加辟荐得人称极盛矣且鹿鸣之後继以鹰扬惜旧志於武科第略而不书今为循次并列庶无遗漏
一隐逸者流虽非经世之彦而独往之概往往可为流俗针砭至於流寓中如唐之子美敬舆宋之涪翁放翁辈以暨才华誉望表表轶羣者俱为载入以志景行
一艺文前明杨慎升庵尝加纂辑最称善本兵燹後典籍无徵旧志所载非复庐山面目矣兹则选其精华芟其芜秽参互考订闲有夏五鲁鱼谨从阙疑之义未敢以见闻所不及遂妄削前人之着作也至我
朝教育涵濡人文蔚起其择言尤雅者良足辉映前贤兹皆为斟酌采摭至蜀人所作非关於蜀亦得载焉盖仿升庵用程篁墩新安文献志例也
一田赋有新增新改科则土司有新近归诚者值书已告成缮写之後始奉部文故仿补遗之例斟酌添载至盐茶税引亦止照已成全书开载其逐季加增者似难预为悬定也
一新改设之嘉定潼川二府并直隶忠州黔彭厅因书已告成未便添改惟於某属下添注雍正十二年陞为府陞为直隶字様聊为补阙云尔

[book_title]修志姓氏
四川通志修志姓氏
总裁
提调
四川等处承宣布政使司布政使纪録二次【臣】刘应鼎【贵州贵筑县己卯科举人】四川等处承宣布政使司布政使纪録四十次【臣】窦啓瑛【奉天正白旗人乙未进士】
监修
四川等处提刑按察使司按察使【臣】高维新【直隶寜晋县己丑进士】四川等处提刑按察使司按察使纪録二次【臣】李如兰【山西阳曲人岁贡生】
︵字位过密　无法显示︶
【臣】曹源邠【河南商邱县生员】四川分巡松茂道布政使司参议纪録一次【臣】郑其储【湖广石首县壬辰进士】代理松茂道事成都府知府加四级纪録四次【臣】谢櫏【江南武进人岁贡生】四川分巡松茂道按察使司副使【臣】周彬【云南昆明县人壬辰进士】四川分巡建昌道按察使司副使【臣】马维翰【浙江海盐县辛丑进士】四川分巡建昌道按察使司副使纪録二次【臣】李学裕【河南洛阳人丁巳进士】四川分巡川东道布政使司参议降三级留任【臣】陆赐书【江南吴县丙戌进士】四川分巡川北道按察使司佥事加一级纪録十六次【臣】陈纬【奉天监生】四川分巡永宁道按察使司佥事加一级【臣】刘文诰【直隶枣强人庚戌进士】
总理
四川分巡永宁道按察使司参议加一级【臣】刘嵩龄【镶白旗癸巳进士】
总纂
原任河南南阳府镇平县知县【臣】张晋生【四川金堂县壬午科举人】遂　　宁　　县　　县　　丞【臣】赵彪诏【江南武进县生员】署　东　乡　县　知　　县【臣】刘庆适【江南桐城县贡生】夔州府教授陞翰林院典簿【臣】王一正【四川绵竹县拔贡生】
分纂
雅　州　府　名　山　县　教　谕【臣】洪元遵【四川江油县拔贡生】署　蒲　江　县　知　　县【臣】刘庶埴【云南永昌府抜贡生】署　德　阳　县　知　县【臣】夏诏新【云南姚安府拔贡生】遂　　宁　　县　　县　　丞【臣】蒋一鸣【广西临桂县抜贡生】成都府金堂县廪膳生员【臣】陈大纶
福建漳州府龙岩县生员【臣】林汝梅
署　南　川　县　知　县【臣】张　晅【云南新兴州拔贡生】冕宁县教谕陞任山东邹平县知县【臣】樊如樟【四川宜宾县拔贡生】成　都　府　成　都　县　举　人
【臣】柳公衣成　都　府　新　繁　县　举　人【臣】费　藻成　都　府　温　江　县　训　导【臣】白　嵋【四川梓潼县岁贡生】龙　安　府　江　油　县　训　导【臣】饶士盛【四川资州岁贡生】直　隶　资　州　州　判
【臣】李　泓【云南建水州拔贡生】署　直　隶　资　州　州　判【臣】萧　庄【广西宣化县拔贡生】重　　庆　　府　　经　　历【臣】汤　正【贵州贵筑县生员】原　任　射　洪　县　教　谕【臣】龙门治【四川仁寿县拔贡生】直隶绵州绵竹县廪膳生员
【臣】詹攀桂
成　都　府　成　都　县　举　人【臣】顾汝修直隶资州资阳县岁贡生【臣】詹怀德
总校定
学习进士补授叙州府宜宾县知县【臣】刘暐泽【湖南长沙县人庚戌】黔　　江　　县　　知　　县【臣】陈嗣谌【贵州开泰县人庚戌】
分校
重　庆　府　江　津　县岁贡生【臣】李　专署　汶　川　县　知　县【臣】张志和【江南吴县监生】署　三　台　县　知　　县【臣】叶肇芬【浙江仁和县监生】越嶲卫教授陞国子监监丞【臣】韩　崧【什邡县拔贡生】富　　顺　　县　　教　谕【臣】王在镐【南充县拔贡生】保　宁　府　巴　州　举　人【臣】蒲曾英重庆府长寿县举　人【臣】古曜晟
校刋
原任河南南阳府镇平县知县【臣】张晋生
福建漳州府龙岩县生员【臣】林汝梅
成都府成都县廪膳生员【臣】叶春芳
校刋兼督梓
雅　州　府　名　山　县　教谕【臣】洪元遵
委办局务
天　　全　　州　　知　　州【臣】胡　琏【山东济宁州监生】巴　　　县　　　知　　　县【臣】金宏勲【浙江桐乡县监生】郫　　　县　　　知　　　县【臣】刘乃大【江南山阳县监生】垫　　江　　县　　知　　县【臣】刘　彝【山西安邑县监生】
委办局务兼督梓
四　川　布　政　使　司　经　历
【臣】朱　陆【江南溧阳县监生】署四川布政使司经历巴县分驻白市驿县丞【臣】金尚素【浙江山隂人】
绘图
江南苏州府崑山县布衣　陆　澐

[book_title]卷首
钦定四库全书
四川通志卷首
雍正十三年春【臣】窦【啓瑛】奉
天子命任四川布政使事惟日孜孜惧职业之难称因思文翁武侯张咏赵拚之俦其治蜀也类皆有惇大成裕刚柔互济之道故不愧为名宦焉而後之人殊觉其有志而未逮也适会四川通志纂辑将成【啓瑛】复加校正补其未备付之剞劂既竣事敬拜手稽首而为之序曰周礼职方氏掌天下之图辨邦国都鄙夷蛮戎貉之人民与财用九谷六畜之数要周知其利害御史掌邦国都鄙及万民之治令以赞冢宰盖牧长之责莫先安民安民之政在於富教使非志则无以知历代之成宪非志无以知山川之险易田地之肥瘠谷种之异宜非志无以知户口之多寡官吏之贤否是故圣王重焉惟四川僻在西南实古梁州之地大禹咸则三壤成赋中邦
梁州之田与荆扬同居下等厥赋乃下於荆扬而蜀人巴人自周书牧誓春秋文公十六年外不复再见於经岂非其时介在荒服所以富教之者尚未尽其道欤秦汉之世建为郡县秦时凿离堆以辟水患穿二江以资溉浸汉时成都学官修起下县子弟县邑吏民争为学官弟子於是巴蜀之粟为天下饶而其文学比齐鲁焉晋宋迄明循良代有旧志所纪累朝名宦大都留心於富教者也我
国家重熙累洽之余守土之臣莫不争自奋勉以富教为己任百余年间海宇昇平人民乐业向之川土荒芜者今皆已垦辟向之川民凋瘵者今皆已生聚熙熙然郁郁然享太平之福矣惟是成都号为沃野其余州县之田有岁岁耕种者有休一岁或休二岁或三岁更耕之者其民则鲜土着率多湖广陕西江西广东等处迁居之人以及四方之商贾俗尚不同情性亦异叙泸松茂重夔黎雅宁远之间夷汉杂居抚绥尤为不易然则言富教於川中犹当审所设施矣【啓瑛】承乏以来仰惟
朝廷付畀之重俯切痌瘝於乃身怵惕凛惶不胜是愳今幸通志已成典则咸在敢不朝夕黾勉式遵成宪以尽其富教之责乎抑尝窃闻之尚书曰无依势作威无倚法以削寛而有制从容以和又曰必有忍其乃有济有容德乃大
世宗宪皇帝诏修通志以名宦人物为尤重试观通志所载有不容忍居心寛和制事而能成一代伟人者乎
今天子发政施仁务在与民休息【啓瑛】忝任旬宣亦惟
有靖共夙夜与同事大小诸臣奉宣
德意益臻风动时雍之上理而不敢以苛察为精明不敢以残刻为公正总期於惇大成裕刚柔互济或庶几不悖於前代之名宦而无负
世宗宪皇帝诏修通志之初心也夫峕
乾隆元年岁在丙辰二月既望越五日甲申四川
等处承宣布政使司布政使纪録四十次臣窦【啓瑛】谨序
四川通志序
窃惟蜀为古梁州域禹贡曰华阳黑水惟梁州是也山曰岷嶓水曰沱潜盖蜀山川之胜见於夏书者如此汉自元光间通道西南夷文教日敷昄章式廓下迄六代唐宋元明而山川郡县沿革建置以及人物典故日裒月益此则古今有殊势而详略有异宜也旧志修於康熙十二年前督臣蔡毓荣抚臣张德地实总理之顾掇拾於兵火之余书册散佚虽搜辑成编而鲁鱼讹舛挂一漏百实虑无以信今而传後乃蒙我
皇上勅下直省纂修通志蜀西南奥区道京师万里而遥披文相质其与齐鲁吴越固不相侔【臣】自蒙
恩擢居制府与抚臣申饬所司广延通经食古之士博采遗书即旧志所载重加校订补其遗逸删其繁复至新设城郭营堡增长户口田赋盐茶钱榷驿传水利兵制边夷等条关於民生
国计者必严加考核丝分缕析俾垂之可久而数十年来乡贤耆德忠孝节烈及官斯土者云起霞蔚可用以劝为善者必敬谨备列勿敢遗缺外至番蛮部落言语不通梯航重译以求内附职贡者亦复次厥编辑盖我
国家
圣圣相承深仁厚泽涵濡於薄海内外者实为无远弗届岂直夏书所载云尔哉顾【臣】以不才幸遇
尧舜在上又膺岩强重任窃谓今蜀所志其不殊禹贡所纪者厥土青黎厥田下上厥赋下中三错而已其他因时制宜地大物衆周览繙閲实有夙夜惴惴於职守之难称者若夫援据图经指陈分野有【臣】所身历者见山川之秀杰乐民物之繁庶太和之气充塞上下即复念【臣】所未经环蜀数千里跂行喙息远接西域而艺食汲饮贸迁化居莫不载一
圣天子之雨露含哺鼓腹於
光天化日之中而【臣】适逢盛典事竣例得弁名首简亦私以庆【臣】之遭逢也
雍正十一年冬十月总督四川等处地方军务兼理粮饷兵部右侍郎兼都察院右副都御史仍带
拖沙喇哈番纪録七次
【臣】黄廷桂譔
四川通志序
王者强理天下自畿甸以及直省莫不有志其源出於书之禹贡周官之职方故凡山川之险夷田赋之差等贡道之远近以及人情风土物彦之属洪纤巨细无不厘然毕具由是酌以时宜而轻重布之即财成辅相之道寓此矣蜀志何昉乎盖自陈寿耆旧传李膺益州记常璩华阳国志张唐英蜀捣杌赵閲道集古今记唐求缉图经李文子撰蜀监作者迭兴於戏备矣迨前明之世屡经修辑惟杨慎王元正辈所纂称善修志者盖得所取资焉夫蜀自鱼凫开国以褒斜为前门熊耳为後户玉垒成都为城郭江潜绵雒为陂池沃野天府古人所称将欲纪载详明则蜀志之修良亟也己酉之岁我
皇上特命儒臣纂修
大清一统志
诏天下各修省志无阙无滥以成一统无外之书古称不出户庭而周知四境者其在斯乎【臣】谬膺
简命抚绥兹土日夕冰兢有怀靡及每因公事旁览郡邑见夫山川日益奠丽幅日益式廓汉夷日益输诚田土日益开辟户口日益蕃衍沟洫日益疏濬民风士习日益淳厚五礼六乐三物四维畜牧耕桑营建规制日益周详而明备盖自三代以来未有如
今日者总由我
皇上圣神继述道一风同是以景星庆云嘉祥叠见唐虞之盛无以加兹当此时而使蜀志犹阙焉未备将何以表文运之炽昌昭重熙之累洽乎由是凛遵
谕旨遴委贤员以永宁道刘嵩龄总其务布政司刘应鼎督其成并延聘老成绅士博雅工文者若而人孰挈厥纲孰条厥目务令谨严以立法简核以述事雅驯以铸词勿滥勿遗矢公矢慎今者编辑既竣聿观厥成可备西蜀一省之全书用彰
圣朝万年之德教於以继禹贡职方之後其庶几焉【臣】
谨序
雍正十一年冬十月巡抚四川等处地方提督军务都察院右佥都御史降三级又降一级留任纪録三次【臣】宪德譔
四川通志序
乙卯秋九月四川通志剞劂垂成藩司窦啓瑛先持其鑴就者若干卷賫验曰俟强域兵制驿传舖递四类渐次告竣即装潢成帙请呈
御览窃惟我
国家
圣圣相承渐仁摩义重熙累洽海宇昇平其间毓秀锺灵
应
景运而笃生不特垂绅搢笏者文章政事彪炳一时即闤闠闺帏沐浴
教泽孝友节义各着其奇固已史不胜书指不胜屈矣
天子勤求於上衆臣工敷奏於下设官分职强理寰区因地制宜凖今酌古沿革损益较之往昔尤称尽善尽美而德威远播雕题凿齿之域鸟言卉服之乡无不归附版图输诚纳贡海隅出日中外一家是人文之盛建制之隆幅之广诚未有如我
朝者也雍正六年钦奉
上谕各省督抚大吏咸修省志以备一统志之采择而川志脱稿於雍正十一年之九月经前督臣黄廷桂前抚臣宪德恭缮进呈命工雕开及今将竣恭逢我
皇上嗣登大宝之初适副继志述事之至意甚盛典也忆【臣】前待罪陕臬值秦省全志校订伊始洊晋藩任并与提调之责书成?泐芜词缀於简末附垂不朽嗣膺
简命署篆楚抚则楚志久备又得按籍而稽以识山川风土之盛今年春调抚西川假道关中历云栈登劒阁俯视全蜀生齿日庶老幼恬熙举凡密箐深林椎髻跣足素称顽梗者今皆蒸蒸向化太和之气布满蚕丛猗欤休哉黎民於变一道同风何以无远弗届也兹披閲志乘见其广搜博集纲举目
张不滥不遗允符体式流览人物发潜德之光化民而砺俗也考核建制见联络之密扞外而备内也计度幅则声教覃敷豚鱼之孚格舆图之式廓也官斯土者鉴往事以为兴除际
昌期而勤抚字胥於志乎是赖矣【臣】遭逢
圣世目覩三省纂修钜典以昭万年车书之统以成百代美备之编谨拜手稽首扬言於简端
巡抚四川等处地方提督军务都察院右副都御史加四级纪録七次【臣】杨馝谨序
四川通志序
窃闻圣门之论治道其要在富之教之而帝舜之命臯陶则曰明於五刑以弼五教故居刑名之职者实有化导斯民之责焉【臣如兰】自惭愚陋深受
国恩任四川臬司者已半载矣伏念蜀中土田日辟户口日蕃其间土着之民风气质直而椎鲁之习亦所不免至於秦楚诸省侨寄尤多间有险健之辈敢於干纪而嚣然於有司之廷者因思所以狱讼衰息风俗茂美之道而益叹化导之方不可以已也粤稽李冰治水文翁兴学以来其渐开富教之端者备载蜀志蜀志修於康熙十年又奉
世宗宪皇帝诏令重纂於古今事蹟粲然陈列其中如姜诗李令伯之孝思苌宏巴蔓子之忠义以暨节烈之风友爱之雅代不乏人是蜀中风俗原非浇漓者比也第虑五方杂处薰莸同器虽抱淳良之质往往被其渐染而不自觉臣莅任以来率诸郡邑
有司奉宣
德意勤恳而训诲之动以为人子为人臣之大义使知尊尊而亲亲且随时随事养其亷耻开其蒙蔽而要归於睦婣任恤之旨至於流寓中一二莠民则严加惩创凡以安善良也今
圣天子声教诞敷民气和乐固已无此疆尔界陈常於时夏矣蜀介边陲文献阙略穷乡僻壤於礼乐诗书之泽未尽深知是在身任地方者加意化导使椎鲁之质共知亲逊而并使各省侨居之衆与蜀中土着者俱为饮和食德之民讵不休欤夫沃野千里四方辐辏富庶之余以教为急维【臣】不材於昔贤治蜀之道未之逮也而窃有志焉总在常存李冰文翁爱育斯民之心兼仿诸葛武侯法行知恩之意庶可以求当於明刑弼教之万一也其敢不抚是编而蚤夜孜孜也哉【臣】谨序
四川等处提刑按察使司按察使【臣】李如兰谨撰四川旧志序
明杨慎艺文志序
余尝读左太冲赋蜀都云江汉炳灵世载其英蔚若相如皭若君平王褒韡韡而秀发扬雄含章而挺生自汉而下文章之盛无出於四子矣然岂徒四海考儁游谈为誉哉文之传事之传也去今千七百年而谈汉事如昨日繄四子之文也文乎文乎其可谖乎若夫陈子昂悬文宗之正鹄李太白曜风雅之絶麟东坡雄辨则孟氏之锋距邵庵诗律比汉廷之老吏继炳灵而蹑踪感掞藻而骋辔与为多矣况子安少陵薄游徧乎三巴石湖放翁篇咏洎乎百濮其原本山川极命草木亦楚材晋用秦渠韩利矣先君子在馆阁日尝取袁说友所着成都文类李光所编固陵文类及成都丙丁两记舆地纪胜一书上下旁搜左右采获欲纂为蜀文献志而未果也悼手泽之如新怅往志之未绍罪谪南裔十有八年辛丑之春值捧戎檄暂过故都大中丞东阜刘公礼聘旧史氏玉垒王君舜卿方洲杨君实卿编録全志而谬以艺文一局委之慎乃检故簏探行箧参之近志复采诸家择其菁华褫其烦重拾其遗逸翦彼稂稗支郡列邑各以乘上又得汉大守樊敏碑於芦山汉孝廉柳庄敏碑於黔江文无销讹刻犹古剞东阜公喜曰汉碑之传於今中原亦扫迹矣乃今得兹於远邦不谓斯举之获乎唐宋以下遗文坠翰骈出横陈实繁有昈乃博选而约载之为卷尚盈七十中间凡名宦游士篇咏关於蜀者载之若蜀人作仅一篇传者非关於蜀亦得载焉用程篁墩新安之文献志例也诸家全集如杜与苏盛行於世者只载百一从吕成公文监例也同时年近诸大老之作皆不敢録以避去取之嫌循海虞吴敏德文章辨体例也开局於静居寺宋方二公祠始事以八月乙卯日竣事以九月甲申自角匝轸廿八日以毕食时而成既愧刘安之捷悬金以市又乏吕览之精乃属乡进士刘大昌周逊校正而付之梓人昔汉代文治兴之者文翁礼殿之图後世建学仿焉七十子之名马迁之立传徵焉当时号为西南齐鲁岷峨洙泗文之有关於道若此文翁之功不可诬也继文翁而作者今之阜翁欤独愧慎华颠白纷旧植荒落不足以扬四子之芬而成一邦之史也恕其不敏补其未备尚有冀吾党之助焉
王元正蜀志序
四川志成正反覆閲之乃告东阜公曰惟公膺命九重抚绥西蜀开诚布公柔远能迩经纶展於久练之余英华挥诸事业之大者矣乃於政暇因覩旧乘则叹夫援古者资史记论物者本汉书古之人汲於载记而不遗余力者盖事弗着而无稽世有传而可据是故杞宋无徵尼父发叹纲目既出千古仰勤其所由来深矣矧兹蜀省奥壤名区苟或因仍简略奚以信後诏今乃遣文学敦聘礼方洲杨子由遂宁先至升庵杨子由新都继至元正则由茂林後至假居宋祠分局从事方洲几一月告完以先去升庵几两月告完而亦去元正则匝三月始得告成而後去夫英迈与衰惫殊科多识与肤学异品二子者宏识高才以良史秉名管完之速而归之先固宜正则惊骀敢云学步乃维流火之月及於初元之冬大肆简袠之搜方落铅椠之手凡例本诸一统志遵其制也稽旧志而稍增入者补其遗也至若顺庆无府志广安无州志又或邑志具而复阙者亦多竟忘苦心不免废日草创而已润色未能幸托名於梨枣敢悬金於都市是志也我东阜公暨合州侍御公创意举之未几合州竣事北上狷斋侍御公代按斯土而左右之兹乃缮録成编总十有六卷立论十有三篇统冀高明牖我昏陋
吴之皥序
志古郡国史也山川风物政事人文载焉今昭代史秉笔需人顾往往珥彤所阙而散见於方闻野记足藉证者则省志所以备外史也曩予职在治书曾蓄数?以其半贮本朝列圣实録半贮各省志以参观风会考献徵文不徒供卧游而已一时屈指信史如粤之传以紫溪武功之传以德涵蜀之传以升庵玉垒方洲三太史独艺文出升庵手选网罗金石鼎彝秦汉之文几尽竟可单传太平清话亦称其立例最古非他志所及可知也洎叱驭入蜀缘巫峡经字流游目岷嶓回驺劒表访鼈灵鱼帝之奥区揖峨眉青城於天上行部之余得於覩记觉向之披读犹浅而遍覔古本以证向奇邃已不可复得缘万历初禩重修渐增沿革其厘正之功固不可诬而艺文裁却强半晦蚀之累亦不细矣由己卯来更四十年亡得覩升庵之遗者则亦蜀文一厄塞也予亟谋重梓赖督学杜君雅与同嗜搜购古本得二三残牍凑之幸断圭复完恨原日笔譌刀误殊多鲁鱼况岁久漫漶难以竟读遂檄诸帐下士拣其品识超韵者司编校焉藩辖陈君欣措赀费诸各捐俸赎佐之以勷厥成开局数閲月於前人物职官科甲经略等志合新旧本互有絓漏今点定而类增之若平播剙设征南善後皆宜缀入惟艺文虽只字必仍纤误必考乃杜君更出心裁补续新艺若干卷俾成全书其补者或当日偶遗非故遗之也盖瑶毡怪牒其错彩出世有後先即如花蘂之集拾於敝纸若不经安国拈出志何得而有之又如唐元宗刻劒阁诗剥落莓藓升庵録入诗品而志反不载由此而推遗编败碣之见於纂志後者间有矣补之良不容己而文与世隆代有作者不续之其又何观至於博摭郡邑之文凡家乘野榻足光兹典者其遗之也微杜君之左癖不至是事竣藩臬虚首简以迟予语予惟蜀九州之上游於形势居其上於风气则开其先其地脉迢递逶迤注吴魏闽越而极受之者一若斩新特地穷妍殚工而不知其开之何从乃蜀人亦若不口其先者犹之奇货然每腾艳於所聚而产处反得平平予非故为此语以张蜀也身历其境乃知胜甲海内偶举一山而业已崑仑伯仲矣他无不开先领异者以故涂山石组实开幅化碧埋轮实开义烈武宗吉甫文祖渊云射洪彰明律扬初盛眉山父子绮思禅解不落二头此聊指其一二剙获者若钜而须眉之士细而香奁之英有不出出必开先竞秀当自展卷得之昔王逸少慕蜀山川诸奇疑子云太冲所赋殊未备悉高贤艳慕从古已然而予谓足备外史正意列国之语可以传经十五国之风可以观世皆取其人与事之表表者岂仅谓城池赋役建置攻守之故与武乡文饶辈之宦蹟足资一方考镜已哉博雅君子当纸贵於是编云
杜应芳序
蜀志凡三被修初正德戊寅次嘉靖辛丑次万历己卯戊寅志居体要犹之椎轮也辛丑志出三先生手而艺文独属杨太史用修增华加丽令雒阳纸贵己卯补缉维勤芟剔过半得无疥壁之见哉中丞饶公直指吴公慨然兴文旁求旧本得什之七八乃应芳遍构复得二三珠还劒合事良不偶教下亟刻艺文庶几云汉昭回于天其他秩官人物经略沿革之类因例编入而艺文窃续焉惟是火藜虽悬风叶难扫二三子殚厥校讐良工心苦已贾余勇大肆蒐罗长此蠹鱼渐成脉望用修有知何如抚掌矣夫志犹史也志备一隅史备天下同一观耳惟子长史记其事奇其文奇书亦因以奇近日弇州谓千载有子长千载不能为史记是何言与何可令蜀闻之盖石纽湔山神功也鼈城鱼复异绩也跃井化泥至性也破琴涤器讵文也他如锦江玉垒火井盐泉江珠瑕英侧生旁挺岂罄竹堪书郄车易载者用修生而灵颖蚤窥中秘才施采缀便觉陆离横絶安在子长不世出史记遂罢响哉二三子为用修忠臣披文相质富有日新方之史记殆小司马索隐褚先生补遗与而予上下千载更有感於蜀之盛也子长固良史才然足迹徧天下必西瞻蜀之岷山及离堆而後已彼得於涉历者犹若是况生居其乡逢右文之世探禹穴发西藏如集珍元圃操斧邓林也即欲不嫓媺子长胡可让焉虽然职方所掌不废风谣入关之收必先图籍志之系本计尚矣两台为蜀画长久集思广益顺风招之而大参陈公掞五凤文施三乘力佐费董工副在名山期偕不朽记不云乎耆欲将至有开必先易之言曰水流湿火就燥各以其类也余何幸亲见之
王廷瞻序
予尝览观岷峨之地直坤维而躔井络昔人称为天府奥区云自神禹发祥丛帝辟国诗书所述详矣逮武王牧野之师庸蜀羌髳微卢彭濮悉共戎旅入汉卿云辈始翩然以文藻翺翔西京其铺张皇业掞述休美綦盛然未有勒成一代之史以彪炳来禩者君子每劣其无以张蜀也孔明经略西土慨然有感於兹乃秦子勑辈有良史才然戎马匡勷未遑注厝及晋陈承祚常道将始各譔一家言说者谓陈失之诬常失之琐唐宋以来有为古今集记蜀檮杌诸编者亦或卑卑无甚高论殆不若晋二氏犹蔚然翼蜀而驰也嗟嗟志何容易哉明兴御寓道化翔洽成化中侍御瑞阳熊公始创蜀志嘉靖初抚台东阜刘公侍御金川王公聘升庵玉垒方洲三太史续修之迄今刻已漫漶不可读矧四十年来岁月绵邈无论宦辙贤科蝉联苞次而兴革之大者若龙安改府隆昌剙县建武立学及近年都蛮之荡平白草人荒诸番之归顺建昌□猡诸夷之底靖咸我皇灵赫弈炳烺是乌可弗志乎哉爰与侍御养纯虞公商之下藩省议行焉於是檄叙州府同知魏朴如成都府推官游朴暨诸文学董良遂等开局纂辑复檄督学副使郭棐总其事将就绪乃养纯公以秩满入侍辇下而侍御鸣宇薛公来代谓兹钜典义不可缓益注意趣之志既成予与鸣宇公参订焉付之梓佥谓予当有言弁诸端简业不获辞则尝谓志与史体异而以垂劝鉴则同盖政莫大於经时教莫重於宏化谊莫严於稽古事莫要於宜民斯四者非志曷观焉是故匪精匪核罔以考衷惟信惟裁乃克传远兹编大都遵明一统志例其仍三太史之旧者十七删旧之繁而增入新事者十三其铲谬订譌以底於信尤惓惓谆笃焉至附入近年诸经略地方机宜则有关於国事民事甚大诚足补前志所未备而为一方之信史也已予故乐为序之亦以告後之嗣修者是役也左布政使刘庠右布政使李江按察使胡定左参政兼按察使吴善左参政蔡叔逵副使杨一桂周大烈史嗣元范仑佥事李荐佳黄德洋丁元复田乐义王埏署都指挥佥事陈道皆畴咨襄事殚心综理例得备书云
郭棐序
万历七禩岁在己卯皇仁浃洽蜀宇辑宁时维巡抚黄冈王公巡按义乌虞公相与协心抒猷以康黎庶既标鸿业爰考稗乘顾念蜀居坤维号称天府自神禹肇夏吉甫辅周勲烈匪彝流风斯邈典谟方贡书述綦详江汉蒸民诗声溢着此蜀文献之所从来逖矣秦资其富以兼七雄汉阶其力遂奄四海於是司马相如扬子云左太冲任文公等各述所闻用存故典及陈承祚别纪耆旧至常道将备志华阳下逮赵閲道之集古今张唐英之编檮杌唐求之缉图经李文子之譔蜀监咸极蒐罗足垂观劝繄我昭代运际嘉隆道化丕宏伦物宣朗时有玉垒王氏升庵杨氏方洲杨氏并摛凤藻各擅麟书骋厥菁华咸臻元妙然才高而综核或疎岁多而漫漶殊甚矧兹相旷四十余秋世治之纶时政之经因革献徵之彪着科第之骈联倘缺弗书後将何考乃檄叙州府同知魏朴如成都府推官游朴及文学董良遂戈一龙刘止彭师古杨秉钺李承雾彭应元等开局於濓洛大儒祠搜摭故实旁采艺文凡诸郡邑各以牒上而成都府知府张大器成都县知县印一中华阳县知县唐栋咸鸠籍供饩聿勤夙夜凡五閲月编次稍成则檄今左布政使刘公庠右布政使李公江曰咨惟习蜀敷猷宜统厥任申檄提学副使棐曰广厉学官修明掌故兹其大者惟尔总校之以终厥成功棐承檄惴惴唯弗称是惧乃於秋杪大比事竣始克受简则作而叹曰奕奕蜀都赫赫献籍圣贤神明之渊宅也金躔玉垒之奥区也?厥省乘实钜且重奈何容易哉乃固扃穷晷殚精凝思删譌订诬芟繁补阙又阅五盈始告成事时则御史虞公政竣入朝以今御史福清薛公代既至鋭情志事益毖且笃庚辰首春以完帙上两台咸报曰可轸兹钜典且戒梓人式昭往休用阐来镜棐谨撰次为小序焉序曰轩辕画州神禹底绩周秦绵邈?县分析峩峩蜀都氓萌允殖皇哉唐哉天府之域述沿革第一翳古炎帝申命正黎三辰肇叙七政翕齐煌煌鹑首实次蜀西察变授时奠兹坤维述分野第二嶫蜀国蜿蜒龙蟠西峥岷岭东阻夔门来关霄倚劒阁云盘是称金城德守孔安述形胜第三蜀城磝磝郁若凤翺祥徵龟出义慎虎牢诸郡连绵百雉崇高永言保障长屹江臯述城郭第四惟蜀自昔生齿滋繁周从牧誓汉驱项顽际兹宣朗宜恤艰难何以蕃之国命攸关述户口第五蜀称沃壤粒兹蒸民厥田维上厥赋维均义却茧丝以阜闾闉是在司牧无贰尔心述田赋第六赫赫禹功石纽发祥桓桓昭烈汉胄克昌倬彼正统烂然徽章帝骤王驰植我天常述国纪第七岷峨错峙屏翰丕隆献殿肇封诗礼是崇毖兹侯度恪尔孝忠匹休三代带砺穹窿述藩封第八世化代迁忠文迭创蜀次井参风多质戆俗乃朴野士则倜傥斲雕还淳职在□磢述风俗第九岷峨矗矗江汉洋洋水存亷让山辨隂阳灵氛翕发云霭高骧郁兹西南绣错虬翔述山川第十山泽蕴崇土毛是出维此职方献彼珍错蜀壤所宜桑麻孔获节以阜民君子攸度述方产第十一设官分职为国之程法严位署义慎经营蛊则修饰壮则仪刑君子居之攸芋攸宁述公署第十二汉代尊经文翁化蜀比齐埒鲁仁摩义育士际昭明率循轨鹄棫朴菁莪彬彬郁郁述学校第十三贤辙攸经爰有创立以时观省亦节劳逸锦官峩峩筹边屹屹曩范如存来骖可匹述宫室第十四易严御暴诗美为梁民无病涉边有堤防郑舆非惠张铭则当时成慎守终焉允臧述关梁第十五桓桓禹功赫赫江渎祀事孔殷德休若烛凡百明禋彝典攸属孔惠孔时靡淫靡黩述祠庙第十六昭烈经营惠陵岿若禁采崇封政之筦橐羣哲斯藏九泉可作以时修之罔滋蓁落述陵墓第十七胜域雄区标传自昔陵谷时迁桑田代易以兹有尽视彼无斁因名纪思滮流罔极述古蹟第十八维皇经国设官分职位有崇卑义均休戚曷以扰民惟仁是亟鉴戒在兹毖哉羣辟述职官第十九业业筦枢煌煌圭组夐树勲庸丕彰矩矱代有循良嗣绳步武暐晔鸿名式兹西土述名宦第二十?遡蜀川遥驰簦笈岷山锦水代有贤蹟鸿以远弋凤爰栖棘悠悠芳躅江山增色述流寓第二十一贤科拔儁制肇有唐自宋及明蔚然炳烺凤鸣高梧骥腾康庄得士之盛前叶罕方述科第第二十二岷嶓毓粹江汉炳灵虎啸风冽龙腾云蒸济济钜公斌斌名卿德馨埒美王国之桢述人物第二十三周咏白驹庄宝灵龟秉我明哲养兹天倪白云苍茫紫芝葳甤永矢弗谖荣名两遗述隐逸第二十四百行之原万事之纪厥惟孝义君子所履抗表涌泉漆身殁齿顺变虽殊芳馨并美述孝义第二十五关雎起咏江汉覃风孀操接袂坤舆所锺怀瑾茹荼持以令终懿兹贞媛世异名崇述列女第二十六眉峯云台仙灵所都奇传寰宇实蕃缁徒三乘筏邈万刧轮徂子不语怪世何泊乎述仙释第二十七国任师帅维以勤民匪抒经画曷助陶甄蜀山险塞奸宄陵凭怀柔廓清实藉鸿勲述经略第二十八雈苻之滨爰多狺獍灾祥之来俨示修警凡厥纤曲有关时政蒐揽靡遗鉴观斯境述杂记第二十九元黄融结沱潜毓灵咸摛白凤各吐元精源开四子派衍羣英岂伊蜀珍允为国祯述艺文第三十终焉总之省志为目十郡县志目二十有二经略志目二十有一杂记目五文目二十有五诗目十有四为卷共三十有六体则一仍乎旧事变兼纪乎新顾惟鼯技非长豹斑寡识尚冀名贤廓所未逮云尔

[book_title]卷一
钦定四库全书
四川通志卷一
图考
河出图洛出书圣人则之嗣是豳风禹贡及周书王会之篇类皆有图图固与书相为参考者也蜀为梁州之域提封数千余里山水甲天下以之绘图足标奇胜矣不宁惟是凡星野之躔度疆域之险易城郭之大小与夫川涂陆道及东西南北之广袤莫不粲然陈列则
圣天子九重端拱而边疆要地一览靡遗美哉金汤之
固国之宝也作图考志
图目
天文全图
分野图
全省舆图
江源图
都江堰图
都江灌溉图
成都金水河图
峩眉山图
成都府舆图
重庆府舆图
保宁府舆图
顺庆府舆图
叙州府舆图
夔州府舆图
龙安府舆图
宁远府舆图
雅州府舆图
直隶嘉定州舆图【雍正十二年陞为府】
直隶眉州舆图
直隶卭州舆图
直隶潼川州舆图【雍正十二年陞为府】
直隶泸州舆图
直隶资州舆图
直隶绵州舆图
直隶茂州舆图
直隶达州舆图
直隶叙永厅舆图
直隶雷波卫舆图
惠远庙图
里塘舆图
诸葛武侯八阵图
诸葛武侯铜鼔图
星野
易曰在天成象在地成形周礼保章氏以星土辨九州盖文曜丽乎天而因是可辨其方位则秉阳而垂日星秉隂而窍乎山川固可参互考定矣蜀为井鬼分野史记天官书谓益州为参分又河图括地象云岷山之地上有井络言岷山之精上为井星也今
圣天子钦若时宪握经纬之枢纽协箕毕於羣
情其求天道於人事者至详且悉以故泰阶常平衆星拱极蜀虽僻壤而井明而端参明而大当亦观乎天文者所乐覩也作星野志
史记天官书二十八舍主十二州益州为参分汉书巴蜀分井鬼参又云觜觿参主益州
晋书天文志自东井十六度至柳八度为鹑首又参七度益州入
隋书益州分参丹元子步天籁天帝西垣第四星曰巴五曰蜀
唐书劒南道分井鬼又云南戒自岷山嶓冢实地之阳
宋史益梓利夔四路分井鬼又曰东井舆鬼鹑首也尽巴蜀汉中之地
河图括地象岷山之下为井络帝以会昌神以建福言蜀之分野也午山张庭云井络即鹑首
华阳国志仰禀参伐蜀纪帝居房心决事参伐是为蜀分
天文占候太白主毕觜镇星主井五车卿星弧矢星俱主益州
天文次舍井十度至鬼柳为鹑首於辰在未
成都府属
井鬼之分入参一度为鹑首之次
重庆府属
井鬼之分入参三度
保宁府属
井鬼之分入参七度
顺庆府属
参井之分鹑首之次
叙州府属
井鬼之分入参三度为鹑首之次
夔州府属
翼轸之分
龙安府属
井鬼之分入参二度
宁远府属
井鬼分野
雅州府属
井鬼之分入参一度
直隶嘉定州属【雍正十二年陞为府】
井鬼之分入参四度
直隶眉州属
井鬼之分入参三度
直隶卭州属
井鬼之分入参一度
直隶潼川州属【雍正十二年陞为府】
觜参之分入觜一度
直隶泸州属
井鬼之分入参四度
直隶资州属
井鬼之分入参一度当鹑首之次
直隶绵州属
星躔井参
直隶茂州属
井鬼之分入参一度当鹑首之次
直隶达州属
轸翼之分
四川通志卷一

[book_title]卷二
<史部,地理类,都会郡县之属,四川通志>
钦定四库全书
四川通志卷二
建置沿革
蜀自人皇肇辟帝喾分封及虞夏间为梁州之域嗣是任土作贡世隷侯伯自仪错入而蚕丛鱼凫开国之迹茫然汉置益州部刺史察举诸郡厥後唐设节度幷采访处置等使宋设安抚分益梓利夔四路历元及明又几经因革焉
国朝御宇於蜀中版图各加厘正其於作新之功由旧之意盖两得之今且疆隅广轮声教远讫土宇版章亦孔之厚矣故卫所多改郡县则苗猓驯简僻多从复设则生齿滋他若鎭雄遵义又量地之远近改属滇黔何一非因时制宜者欤作建置沿革志
四川布政司
蜀之先肇於人皇为蜀山氏【尔雅蜀者独也言不与他处相连属也】黄帝次子昌意娶蜀山氏女後封其支庶於蜀为蜀国【史记黄帝生二子青阳降居江水昌意降居若水正义江水若水皆在蜀即所封国也】舜置十二牧蜀曰梁州【晋书梁者言西方金刚之气强梁故名】禹贡亦曰梁州周初武王伐纣庸蜀羌髳微卢彭濮八国从焉周礼职方氏倂入雍州愼靓王五年秦灭蜀置巴蜀二郡【史记秦惠文王後九年司马错伐蜀灭之秦惠本纪张仪伐蜀蜀王开明战不胜为仪所灭扬雄蜀本纪荆人鼈灵为蜀相其王杜宇以国禅之号开明帝下至三代有开明尚始去帝号称王华阳国志周衰蜀侯蚕丛先七国称王其後王曰杜宇移治郫邑或治瞿上七国称王杜宇称帝禅位於其相开明九世有开明尚复称王徙治成都後与苴巴相攻为秦所灭】汉元年属汉国【王汉中四十一县】高帝六年分置广汉郡武帝元光五年开西南夷置犍为沈黎汶山牂牁越巂五郡元封五年置十三部刺史改梁州为益州【晋志平帝元始二年改梁州曰益州益之为言厄也言其地之险厄亦曰疆壤益大故名之】後省沈黎汶山王莽末为公孙述所据【治成都】改益州置司隷校尉十二年属汉复为益州【治雒中平五年刘焉为益州牧徙治绵竹兴平元年还治成都】建安中刘璋分置巴东巴西江阳三郡十九年昭烈定益州卽位建都又分置梓潼涪陵汶山汉嘉朱提宕渠六郡三国魏景元四年入魏分置梁州治汉中【见魏宋二志而晋志又作泰始三年置】晋亦曰梁益二州【梁州领汉中梓潼广汉新都涪陵巴郡巴西巴东八郡益州领蜀郡犍为汶山汉嘉江阳朱提越巂牂牁八郡其後又有宕渠阴平晋昌等凡三十郡】永宁元年为李特所据永兴元年李雄建号曰大成咸康四年李寿改号曰汉永和三年归晋宁康元年陷入苻秦太和八年仍属晋【义熙元年又为谯纵所据九年讨平之】宋齐皆为梁益二州【梁州领汉中等二十郡益州领蜀郡等二十九郡齐志梁州领汉中等二十三郡又弘农等四十五荒郡益州领蜀郡等二十五郡东宕渠等七獠左郡及北部都尉】梁元帝承圣元年为武陵王纪所据【得益梁秦潼安泸青戎宁华信渠万江新巴楚义十八州】西魏废帝二年入魏周置总管府隋开皇二年废益州置西南道行台尚书省三年复置总管府大业元年府废三年改诸州为郡【梁州领汉中西城房陵清化通川宕渠宕昌武都同昌河池顺政义城平武汶山普安金山新城巴西遂宁涪陵巴郡巴东蜀郡临卭眉山隆山资阳泸川犍为越巂牂牁黔安等郡】唐武德元年复改郡为州梁益二州皆置总管府三年於益州置西南道行台【分遂泸巂茂利夔黔等州皆置总管府】九年罢行台贞观元年以益州置劒南道梁州置山南道开元二十二年分山南为东西而梁州为山南西道【劒南道领成都一府汉彭蜀眉绵劒梓遂普陵资荣简嘉卭雅黎泸茂翼维戎姚巂松龙当悉静恭柘保真霸乾昌合渝等三十八州山南西道领兴元一府凤兴利通洋集巴蓬壁金开渠等十二州又夔涪万忠四州分属山南东道】又分黔州为黔中道至德二年又分劒南为东西川节度昭宗初为王建所据【建以大顺二年入成都天复七年建国得四十六州凡三十五年】後唐同光三年属唐长兴五年为孟知祥所据【知祥以同光三年入蜀长兴五年建国亦得四十六州凡四十一年】宋乾德三年平蜀置西川路开宝六年分置峡西路太平兴国六年倂为川峡路咸平四年分置益梓利夔四路总曰四川路【成都府路领成都崇庆嘉定三府眉彭绵汉卭简黎雅茂威降十一州永康石泉二军仙并一监潼川府路领潼川遂宁顺庆三府资普昌叙泸合荣渠八州长宁怀安宁西三军富顺一监利州路领兴元隆庆二府利洋阆文沔蓬政巴八州夔州路领绍庆咸淳重庆三府施万开达涪珍思播八州云安梁山西平三军大宁一监】元置四川等处行中书省【领成都嘉定广元顺庆永宁重庆夔州叙州马湖九路潼川绍庆怀德三府保宁广安二属府彭汉安灌崇庆威简眉卭劒龙巴沔蓬渠遂宁绵筠连泸忠合涪永宁柔远酉阳服施达梁山万云阳大宁开高顺高戎三十六州长宁一军而播州则属於湖广沿边宣慰司】至正中为明玉珍所据【本传岁乙未克重庆戊戌克成都壬戌建国号曰夏都於重庆】明洪武四年平之置四川等处承宣布政使司【领成重保顺叙马夔龙遵九府嘉眉卭雅潼泸六州东川乌蒙乌撒鎭雄四军民府】崇祯末为贼帅张献忠所陷
皇清顺治二年讨平之仍置四川布政使司康熙四年改乌撒隷贵州雍正六年改东川乌蒙鎭雄隷云南遵义隷贵州倂马湖入叙州改建昌卫为宁远府升绵茂达三州及资县并为直隷州雍正七年又升雅州为雅州府今领府九州九卫三
成都府
禹贡梁州之域自古为蜀国秦置蜀郡汉亦曰蜀郡王莽改郡曰导江後为公孙述所据後汉建武元年述置成都尹十二年平之仍为蜀郡兴平元年为益州治蜀汉建都於此晋太康十年改置成都国【封子頴为王】寻复为蜀郡惠帝以後李特李雄李寿相继据之【安帝初以秦雍流民置始康郡寄治成都】义熙元年为谯纵所据九年平纵复为晋地宋齐因之【元嘉十年置宋宁宋兴二郡十六年又徙南秦州之怀宁郡皆寄治成都梁移始康郡於新都】梁时武陵王纪僭号於此周置总管府【隋志废怀宁宋宁宋兴晋熙四郡入蜀郡】隋开皇初州郡并废置西南道行台三年复置总管府大业元年府废仍为蜀郡唐武德元年复置益州总管府三年府罢置西南道行台九年罢行台置都督府贞观元年置劒南道龙朔二年置大都督府开元二年置劒南经略使七年升节度使天宝元年复曰蜀郡十五年驻跸於此至德二年改成都府陞置南京寻罢後复置劒南西川节度使五代时王建孟知祥皆都之称蜀宋乾德三年平蜀置西川路太平兴国六年罢节度使降为益州端拱二年复曰成都府淳化五年又降为益州咸平四年分为益州路嘉佑四年复为成都府【其设节度及兵马钤辖安抚使安抚司制置司制置大使俱治成都府】元初立总管府兼为四川等处行中书省治所明洪武初复成都府为四川布政司治所
皇清因之今领州三县十三
成都县【附郭】
周【蜀王所治】秦【置成都县为蜀郡治】汉【因之汉末兼为益州治】蜀汉【建都於此】晋隋【皆为州郡治】唐【贞观十七年分置蜀县俱在郭下垂拱二年分置犀浦县】五代【王氏孟氏皆为国郡】宋【为成都府路治】元【为成都路治】明【为成都府治】
皇清因之
华阳县【附郭】
唐【贞观十七年分成都县地置蜀县乾元元年改曰华阳与成都共治郭下】宋元明【因之】
皇清康熙九年倂入成都雍正五年复设
双流县
汉【广都县地】晋【永和中置宁蜀郡】宋齐【因之】後周【郡废】隋【仁寿元年改广都曰双流仍属蜀郡】唐【龙朔二年复分置广都县属成都府】宋【因之】元【省广都县入焉】明【因之】
皇清康熙元年倂入新津雍正六年复设
温江县
汉【郫县地】西魏【为蜀郡治】隋【开皇三年省郡入郫县仁寿三年改置万春县寻废】唐【武德三年复置万春县属益州贞观元年改温江县属成都】五代宋【因之】元【属成都路】明【属成都府】
皇清因之
新津县
汉【犍为郡武阳县地】後周【闵帝元年置新津县仍属犍为郡】隋【属蜀郡】唐【初属益州垂拱二年改属蜀州】宋【因之南渡後属崇庆府】元【属崇庆州】明【因之】
皇清属成都府
金堂县
汉【新都牛鞞二县地】唐【咸亨二年分置金堂县以县界金堂山为名属益州垂拱二年属汉州】石晋【天福初改曰汉城後复旧】宋【属怀安军】元【初陞军为怀州至元二十年省州入金堂县属成都路】明【属成都府】
皇清因之
新都县
汉【置新都县属广汉郡】晋【泰始二年分广汉置新都郡於雒县以县属之武帝时封王建国太康六年郡国并罢县属广汉郡】宋齐【因之】梁【改为始康郡】西魏【郡废】隋【开皇十八年改曰兴乐县业初省入成都】　唐【武德二年复置属成都府】五代宋【因之】元【属成都路】明【属成都府】
皇清因之
简州
汉【置牛鞞县属犍为郡】晋【因之永和中属蜀郡】宋【曰鞞县】齐【复曰牛鞞】西魏【恭帝二年改置阳安县并置武康郡】周【闵帝元年於郡置资州武成二年徙州治资中而郡县如故】隋【开皇初郡废仁寿三年改置简州大业初州废县属蜀郡】唐【武德三年析益州复置简州天宝元年改阳安郡乾元元年复曰简州属劒南道後置清化军】五代【属蜀】宋【亦曰简州阳安郡属成都府路】元【至元二十年省阳安县入州属成都路】明【洪武六年废州为县正德八年复改为州属成都府】
皇清因之
崇庆州
汉【置江原县属蜀郡】晋【因之永嘉六年李雄分蜀郡置汉原郡亦以名县永和中改郡曰晋原县曰江原】宋齐【因之】梁【改江原郡】後周【废郡改县曰晋原】隋【属蜀郡】唐【埀拱二年於县置蜀州天宝初改唐安郡乾元初复曰蜀州属劒南道】五代【属蜀】宋【初亦曰蜀州唐安郡绍兴十年以高宗潜邸升崇庆军节度淳熙四年升崇庆府属成都路】元【至元十二年立总管府二十年改曰崇庆州省州治晋原县入焉属成都路】明【洪武初以永康县省入属成都府】
皇清因之
郫　县
周【蜀王杜宇所都】秦【置郫县属蜀郡】汉晋隋【因之】唐【属成都府埀拱初置犀浦县】宋【熙宁五年省犀浦入郫县】元明【不改】
皇清因之
灌　县
汉【郫绵虒江原三县地】蜀汉【置都安县属汶山郡】晋【因之】刘宋【徙汶山郡治此】齐【因之】後周【天和三年废郡及县改置汶山县於此】隋【仁寿初废入郫县】唐【武德元年置盘龙县寻改曰导江复移治都安废治为灌口鎭贞观中改曰灌宁开元中复为导江并於鎭置鎭静军孟蜀置灌州】宋【乾德四年改曰永宁军太平兴国三年改永康军以导江县属之熙宁五年废军为灌口砦以导江县还属彭州九年即导江军治置永康军使元佑初复曰永宁军】元【至元十三年改军置灌州省导江县入焉属成都路】明【废州为灌县属成都府】
皇清因之
崇宁县
唐【仪凤二年置唐昌县属益州垂拱二年改属彭州长寿二年改曰周昌神龙元年复曰唐昌】五代梁【开平二年改曰归化】後唐【同光初复故】晋【天福初改曰彭山】汉【又复故】宋【开宝四年改曰永昌崇宁元年又改曰崇宁属彭州】元【因之】明【属成都府】
皇清康熙七年倂入郫县雍正六年复设
新繁县
汉【置繁县属蜀郡】晋宋齐【因之】後周【改曰新繁】隋【开皇初省入成都县】唐【武德三年复置属成都府】宋【因之】元【属成都路】明【属成都府】
皇清因之
汉　州
汉【置雒县属广汉郡後移广汉郡及益州皆治此】晋【泰始二年为新都郡治太康六年罢新都郡仍为广汉郡治】宋齐【因之】隋【开皇初郡废十八年改县曰绵竹大业初复改曰雒属蜀郡】唐【垂拱二年於县置汉州天宝初改德阳郡乾元初复曰汉州属劒南道】宋【亦曰汉州德阳郡属成都路】元【中统元年复立汉州以雒县省入属成都路】明【属成都府】
皇清因之
什邡县
汉【置什邡县属广汉郡高祖封雍齿为什邡侯】晋【初属新都郡郡废还属广汉】宋齐【因之】周【闵帝改曰方亭武帝省入雒县】唐【武德三年复置属益州垂拱二年改属汉州】宋元明【不改】
皇清属成都府
彭　县【古彭州】
秦汉晋【俱为繁县地】刘宋【元嘉十二年置晋寿郡及县】齐【因之】梁【置东益州】後周【废州改郡县俱曰九陇】隋【开皇初郡废仁寿初置蒙州大业初州废属蜀郡】唐【武德三年复置蒙州贞观二年州废属益州垂拱二年析益州置彭州天宝初改蒙阳郡乾元初复曰彭州文德元年升威胜军节度景福元年罢节度】宋【熙宁二年分置堋口县四年省为鎭】元【至元十三年省九陇县入州】明【初废州为彭县并省蒙阳县入焉隷成都府】
皇清康熙七年倂入新繁雍正六年复设
重庆府
禹贡梁州之域周武王时为巴子国【山海经西南有巴国昔太皥生咸鸟咸鸟生乘厘乘厘生后昭是为巴人郭璞注谓巴之始祖也华阳国志武王克殷封宗姬於巴爵之以子其地东至鱼复西至僰道南极黔涪北接汉中都江中或治垫江或治平都後治阆中战国时尝与楚为婚及七国称王巴亦称王】愼靓王五年秦惠文王与楚共灭巴置巴郡【华阳国志蜀王伐苴苴侯奔巴巴为求救於秦秦遣张仪救苴巴仪旣伐蜀灭之贪巴道之富因执其王以归置巴郡】汉仍为巴郡【治江州】属益州後汉初平元年改为永宁都建安六年复为巴郡三国属蜀晋改永宁曰巴都郡属梁州宋齐复为巴郡属益州梁太清末年武陵王萧纪於巴郡置楚州西魏大统十七年改曰巴州後周闵帝元年复曰楚州隋开皇初郡废改曰渝州大业初复罢州为巴郡属梁州唐武德元年复曰渝州天宝元年改曰南平郡乾元初复为渝州属劒南东道【寰宇记属山南西道】五代时王建孟知祥继有其地宋亦曰渝州南平郡属夔州路崇宁元年改曰恭州淳熙十五年升为重庆府【是岁光宗卽位州为潜藩故升】以其地界绍庆顺庆之间故名元至元十六年立重庆路总管府为四川南道宣慰司至正末明玉珍据此僭号曰夏明洪武四年归附仍为重庆府属川东道
皇清因之【雍正十二年设黔彭厅黔江彭水属之陞忠州为直隷酆都垫江属之今领州二县十一】
巴　县【附郭】
周【巴子国】春秋【巴国都】秦汉【置江州县为巴郡治】晋宋齐【因之後改曰垫江】梁【为楚州治】周【改巴城县武成三年改曰巴县废枳垫江二县入焉】隋【初为渝州治後复为巴郡治】唐【复为渝州治】宋【为重庆治】元明【不改】
皇清因之
江津县
汉【江州县地属巴郡】西魏【分置江阳县兼置七门郡】後周【因之】隋【开皇初郡废十八年改县曰江津仍属巴郡】唐【属渝州天宝中改属南平郡】宋【初因之後倂万寿南平入焉属重庆府】元【属重庆路】明【隷重庆府】
皇清因之
长寿县【本楚黔中地】
汉【为枳县地属巴郡】晋【属巴都郡】周隋【为巴县地】唐【武德二年析置乐温县属南潾州九年改属涪州】宋【因之】元【至元二十年省入涪州至正中明玉珍改置长寿县仍属涪州】明【洪武六年改属重庆府】
皇清因之
永川县
汉【江州县地】隋【为江津巴二县地】唐【至德二年分置壁山县属渝州大历十一年又分壁山置永川县属昌州】宋【因之】元【至元二十二年倂入大足】明【洪武初复置隷重庆府】
皇清因之
壁山县
唐【至德二年析巴江津万寿置壁山属渝州】宋【因之】元【至元二十二年倂入巴县】明【成化十九年复置隷重庆府】
皇清因之康熙初年倂入永川县雍正六年复设
荣昌县【本资州内江县地】
唐【初为泸普渝合资荣六州之界乾元元年分置昌州兼置静南昌元大足三县大历六年废十年复置治昌元属劒南道光啓元年徙州治大足】五代【属蜀】宋【曰昌州昌元郡省静南县入州属潼川府路】元【州县俱废】明【洪武四年改置荣昌县隷重庆府】
皇清因之
大足县【本合州巴川县地】
唐【乾元元年始分置大足县取大足川为名属昌州以静南省入唐末为昌州治】宋【因之】元【倂昌州及所领永川昌元大足入合州】明【洪武四年复置大足县隷重庆府】
皇清因之康熙初年倂入荣昌县雍正六年复设
綦江县【古綦市地】
汉【江州县地】唐【武德二年分置隆阳县兼置南州三年改曰僰州四年复曰南州先天二年改县曰南州天宝初改州曰南川郡乾元初复曰南州属江南道黔州都督府】五代【属蜀】宋【初为羁縻州庆历八年改属渝州皇佑五年废州为南川县熙宁七年复分南川置南平军属夔州路嘉熙三年徙军治隆化县废】元【置南平綦江长官司属播州安抚司】明【洪武改置綦江县隷重庆府】
皇清因之
南川县
汉【江州枳县地属巴郡】周隋【为巴县地】唐【贞观十一年分置隆化县取县西永隆山为名属涪州先天元年改曰宾化】宋【初复曰隆化熙宁七年改属南平军南宋嘉熙三年徙军来治】元【至元十一年废军及隆化县改置南川县属重庆路】明【隷重庆府】
皇清因之
黔江县
汉【巴郡涪陵县地建安六年刘璋分置丹兴县属蜀国都尉】蜀汉【为涪陵郡】晋【因之後废】隋【开皇五年置石城县兼置庸州大业二年州废以县属巴东郡】唐【武德元年改属黔州天宝元年改曰黔江】宋【绍定初属绍庆府】元【因之】明【隷重庆府】
皇清因之雍正十二年改隷黔彭厅
合　州
周【巴子国亦濮国地】秦汉【为巴郡之垫江县建安六年属巴西郡】蜀汉【建兴十五年还属巴郡】晋【因之】宋【元嘉中置东宕渠郡以垫江属宁蜀郡】西魏【恭帝置合州改郡曰垫江改县曰石镜】隋【开皇初郡废末年改合州曰涪州大业初废州为涪陵郡】唐【武德元年复改合州天宝元年又改巴川郡乾元初复为合州属劒南道】宋【乾德三年改县为石照淳佑三年迁州治钓鱼山】元【至元十五年宋安抚使王立以城降二十年为散郡并赤水入石照县二十二年复还旧治仍为合州隷重庆路】明【隷重庆府】
皇清因之
铜梁县
周【楚襄王灭巴封其子为铜梁侯於此】秦汉【为垫江县地】西魏【为石镜县地】唐【长安四年始置县以小铜梁山为名属合州】宋【因之】元【初移今治倂巴川县入焉】明【因之隷重庆府】
皇清因之康熙元年倂入合州六十年复设以废安居
县入焉
定远县
宋【合州地之女菁坪】元【至元四年创为武胜军行和溪安抚司事後改为定远州二十四年降为县属合州】明【隷重庆府嘉靖三十年知县胡濂以江水坏庐移治庙儿坝卽今治所】
皇清因之康熙八年倂入合州雍正六年复设
忠　州
周【为巴地】秦【属巴郡】汉【置临江县】晋宋齐【因之】梁【大同六年置临江郡】後魏【废帝二年置临州】隋【开皇初郡废大业初州废属巴东郡义宁二年复置临江】唐【贞观八年改忠州以巴蔓子及严顔忠烈得名天宝初改南宾郡乾元初复为忠州属山南东道】五代【属蜀】宋【亦曰忠州南宾郡属夔州路咸淳元年以度宗潜邸陞为咸淳府】元【复曰忠州至元二十一年改属重庆路】明【洪武初以州治临江县省入隷重庆府】
皇清因之雍正十二年陞为直隷忠州领县三
酆都县【古巴国别都】
汉【为枳县地永元二年分置平都县属巴郡】蜀汉【延熙十七年倂入临江县】梁【属临江郡】隋【属巴东郡义宁二年置丰都县】唐【属忠州】宋【初因之元丰後废绍兴初复置咸淳初属咸淳府】元【至元中倂垫江入焉】明【洪武初改丰为酆又以南宾县入焉隷重庆府】
皇清因之雍正十二年改隷忠州
垫江县
汉【临江县地】西魏【恭帝三年置垫江县兼置容川郡】周【天和三年改曰魏安属渠州】隋【开皇初郡废十八年复曰垫江属宕渠郡】唐【武德初分属潾州九年属临州寻属忠州】宋【因之熙宁五年省桂溪县入焉】元【倂入酆都至正中明玉珍复置仍属忠州】明【隷重庆府】
皇清因之雍正十二年改隷忠州
涪　州
周【楚枳邑】汉【置枳县属巴郡】晋【永和中移涪陵郡於此】宋齐【因之】後周【废枳县徙郡治汉平县】隋【开皇初郡废十三年改汉平为涪陵县属巴郡】唐【武德二年於县置涪州天宝初改涪陵郡乾元初复曰涪州属江南西道】五代【属蜀】宋【亦曰涪州涪陵郡属夔州路熙宁三年以乐温县省入咸淳三年移治三台山】元【复旧治至元二十年以州治涪陵及乐温二县入焉二十一年改属重庆路】明【隷重庆府】
皇清因之康熙七年倂武隆县入焉
彭水县
汉【置涪陵县属巴郡王莽改曰巴亭】後汉【复为涪陵县建安六年刘璋置蜀国都尉昭烈置涪陵郡】晋【永嘉後没於蛮】後周【保定四年蛮帅田思鹤内附因置奉州建德三年改为黔州】隋【开皇初郡废十三年始置彭水县为黔州治所大业三年改州为黔安郡】唐【武德元年复为黔州贞观四年置都督府圣历元年罢先天二年复置都督府开元二十年置黔州采访使天宝初曰黔中郡乾元初复为黔州都督府属江南道大顺元年置武泰军节度天复三年罢】五代【属蜀】宋【亦曰黔州黔中郡太平兴国五年复为武泰军节度使属夔州路嘉佑八年以洪杜洋水信宁都濡四县入焉绍兴元年升为绍庆府】元【因之属四川行省】明【洪武初罢府以县属涪州】
皇清隷重庆府雍正十二年改隷黔彭厅
保宁府
禹贡梁州之域春秋巴国别都秦为巴郡阆中县西境汉水以西为广汉郡地建安六年刘璋分阆中置巴西郡晋因之宋元嘉十二年置北巴西郡属梁州梁天监八年以北巴西置南梁州西魏废帝三年改曰隆州盘龙郡隋开皇初郡废大业初复曰巴西郡唐武德元年复曰隆州先天二年避讳改阆州天宝元年改曰阆中郡乾元初复曰阆州属山南道五代後唐天成四年置保宁军节度长兴中入蜀宋亦曰阆州阆中郡乾德四年改曰安德军节度属利州路绍兴十四年属利州东路元初立东川路至元十三年升为保宁府二十年改保宁路後复为府属广元路至正二十年为明玉珍所据明洪武四年复曰保宁府属川北道
皇清因之今领州二县七
阆中县【附郭古巴国别都】
秦【置阆中县属巴郡】汉【因之建安中分为巴西郡治】晋【因之】刘宋【为北巴西郡治】萧齐【因之】梁【为南梁州治】西魏【为隆州治】隋【改曰阆内仍为巴西郡治】唐【武德元年复曰阆中为?州治】宋【因之】元【为保宁路治】明【为保宁府治】
皇清因之
苍溪县
汉【阆中县地永元中分置汉昌县仍属巴郡】晋【太康中又分苍溪县皆属巴西郡】刘宋【省苍溪以汉昌属巴西郡】萧齐【复置仍属北巴西郡】隋【开皇十八年改汉昌曰苍溪仍属巴西郡】唐【属阆州】宋【因之】元【至元二十年省奉国县入焉属保宁路】明【属保宁府】
皇清因之
南部县
汉【巴郡充国县地初平四年分置南充国】晋【省充国以南充国属巴西郡】刘宋【曰南国县属北巴西郡】萧齐【因之】梁【天监二年改曰南部县】西魏【置新安郡】後周【郡废】隋【属巴西郡】唐【属阆州】宋【因之】元【省新井新政西水三县入焉属保宁府】明【洪武十年倂入阆中十四年复置】
皇清因之
广元县
汉【葭萌县地】蜀汉【为汉寿县地】晋【初为晋寿县地太平中分置兴安县属晋寿郡】刘宋【因之】萧齐【分为东晋寿郡】梁【天监四年入後魏侨置益州亦曰西益州大通六年还入梁大同中改号曰黎州】西魏【废帝三年以西益州为利州置总管府】隋【开皇初郡废改曰智州十八年改州治兴安县曰绵谷寻改州为义城郡】唐【武德元年复曰利州二年置总管府贞观六年府罢天宝元年改曰益昌郡乾元初复曰利州属山南西道乾宁四年置昭武军节度】五代【属蜀】後唐【改郡曰益州】宋【初属西川路咸平四年分置利州路景佑四年改宁武军节度】元【宪宗三年立利州都元帅府至元十四年罢府改曰广元路属四川行省】明【洪武七年曰广元府寻改府为州以州治绵谷县省入十四年又降州为县属保宁府】
皇清因之
昭化县
汉【置葭萌县属广汉郡】蜀汉【改曰汉寿分属梓潼郡】晋【太康元年又改曰晋寿永和中置益昌县属巴西郡大元十五年於县置晋寿郡】後魏【曰京兆县属南白水郡】後周【省晋寿复改京兆曰益昌】隋【属义城郡】唐【属利州】後唐【同光三年改曰益光】宋【初复曰益昌开宝五年始改曰昭化】元【省葭萌县入焉属广元路】明【洪武十四年改属保宁府】
皇清因之
巴　州【古巴国地】
汉【巴郡宕渠县地永和中分置汉昌县仍属巴郡】蜀汉【初属宕渠郡郡寻废属巴西郡】晋宋【因之】齐【建元二年置巴州】梁【曰归化郡始置梁广县为郡治】魏【正始元年改置太谷郡延昌三年置巴州】後周【大象二年改县曰化成】隋【开皇初郡废大业初复改州为清化郡】唐【武德元年复曰巴州天宝初复曰清化郡乾元初复曰巴州属山南西道】宋【亦曰巴州清化郡省清化县入焉属利州路】元【曰巴州属四川省】明【洪武九年以州治化成县省入仍降州为巴县属保宁府正德十年复升为州】
皇清因之
通江县
汉【宕渠县地至东汉为宣汉县地】梁【为始宁县地】西魏【分置诺水县属遂宁郡】隋【开皇三年仍省入始宁】唐【武德八年复分始宁置诺水县仍於县置壁州属山南西道天宝元年改名通江】宋【熙宁五年废壁州及白石符阳二县入焉属巴州南宋末分为上通江下通江】元【至元二十年倂上下通江入曾口县至正四年复置通江县属巴州】明【属保宁府】
皇清因之
南江县
汉【宕渠县地至东汉为汉昌县地】梁【为难江县地】西魏【为盘道县地】後周【天和五年始复分置难江县於县置集州及平桑郡】隋【开皇初郡废大业初州废属汉川郡】唐【武德元年复於县置集州天宝初改曰符阳郡乾元初复曰集州属山南西道】宋【初因之熙宁五年废集州以县属巴州】元【至元二十年又倂县入化成】明【正德十一年复置改曰南江属保宁府】
皇清因之
劒　州
汉【广汉郡梓潼县地】晋【武连县地】刘宋【始分置南安郡】萧齐【置南安县为郡治所】梁【承圣中武陵王纪改安州】西魏【废帝三年改曰始州改郡县俱曰普安】隋【开皇初郡废大业初复曰普安郡】唐【武德元年复曰始州先天二年改曰劒州天宝初复曰普安郡乾元初复曰劒州属劒南道】五代【属蜀】宋【亦曰劒州普安郡隆兴二年升普安军节度绍兴元年以孝宗潜邸升隆庆府属利州东路】元【至元二十年复曰劒州省普城劒门二县入焉属广元路】明【洪武十四年以州治普安县省入改属保宁府】
皇清因之
顺庆府
禹贡梁州之域春秋为巴国地秦属巴郡汉为巴州安汉充国宕渠县地晋惠帝分巴西置宕渠郡宋齐因之徙治安汉隋开皇初郡废大业初属巴西郡唐武德四年始分置果州治南充天宝初改南充郡乾元初复曰果州属山南西道大历六年更名充州十年复故五代属蜀置永宁军节度宋亦曰果州南充郡改属梓州路南宋宝庆三年以宁宗潜邸升顺庆府隷劒南东路淳佑九年徙治青居山元至元四年置东川路後改东川府十五年复曰顺庆府二十年升为路属四川行中书省明洪武初复曰顺庆府属川北道
皇清改属川北道领州二县八
南充县【附郭】
汉【置安汉县属巴郡初平元年移巴郡来治建安六年改属巴西郡】晋【因之惠帝分属宕渠郡】刘宋【改置南宕渠郡】齐【以後因之】隋【开皇初郡废十八年改县曰南充属巴西郡】唐【武德四年於县置果州】宋【因之南宋为顺庆府治】元【至元二十年省汉初县入焉】明【因之】
皇清因之
西充县
汉【安汉县地】晋【置西充县属巴西郡】梁【置木兰郡】西魏【废郡改晋城县】唐【武德四年分置西充县属果州】宋【因之南渡後属顺庆府】元【至元二十年倂流溪旧县入焉】明【因之】
皇清因之
蓬　州
汉【巴郡安汉县地】梁【置相如县兼置梓潼郡】西魏【郡废】隋【属巴西郡】唐【武德四年分属果州】宋【因之宝佑六年改属蓬州】元【至元十五年移蓬州来治二十年立蓬州路後复为蓬州属顺庆府】明【洪武初以州治相如县省入属顺庆府】
皇清因之
营山县
汉【巴郡宕渠县地】梁【置安固县】周【天和中置蓬州】隋【大业初州废属清化郡】唐【武德元年复於县置蓬州四年析相如置朗池县属果州开元二十九年移蓬州治大寅改安固曰良山属之宝应元年又以朗池县属蓬州】宋【大中祥符五年改朗池曰营山熙宁三年以蓬山县省入】元【至元二十年又省良山入焉仍属蓬州】明【因之】
皇清改属顺庆府
仪陇县
汉【巴郡阆中县地】梁【置仪陇县并置隆成县】隋【开皇初郡废县属巴西郡】唐【武德三年於县置方州八年州废县属蓬州】宋【因之】元【至元二十年倂蓬池入焉仍属蓬州】明【因之】
皇清改属顺庆府
广安州【古賨国地】
汉【巴郡宕渠安汉垫江三县地】梁【置始安县属北宕渠郡】隋【开皇十八年改曰賨城属宕渠郡】唐【武德元年复曰始安属渠州天宝元年改曰渠江】宋【开宝二年於县浓洄鎭置广安军属梓州路咸淳二年改宁西军】元【至元十五年军废二十年升为广安府属顺庆路】明【洪武四年改广安州以州治渠江县省入仍属顺庆府】
皇清因之
渠　县【古賨国地】
汉【置宕渠县属巴郡建安中分属巴西郡】蜀汉【先主置宕渠郡寻省延熙中又置九年复省】晋【永兴九年李雄复置郡东晋郡废】刘宋【属南宕渠郡】齐【因之】梁【置梁州及北宕渠郡】後魏【改置流江县及流江郡】隋【开皇初郡废大业初复曰宕渠郡】唐【武德元年复曰渠州久视元年分置大竹县天宝元年改州为潾山郡乾元初复曰渠州属山南西道】五代【属蜀】宋【亦曰渠州潾山郡属潼川府路】元【曰渠州至元十一年立安抚司二十年罢司属顺庆府路】明【洪武初以州治流江县省入仍废州为渠县属顺庆府】
皇清因之
大竹县
汉【宕渠县地】梁【置邻山县兼置邻州】後魏【改曰邻山郡】隋【开皇初郡废倂县入邻水】唐【武德元年复置邻山县又置邻州八年州废县属渠州】宋【景佑三年省入流江绍兴三年复置】元【至元二十年移大竹县来治省邻山邻水二县入焉】明【洪武初改属广安州】
皇清属顺庆府
岳池县
汉【南充县地】梁【相如南充二县地】唐【万岁通天二年始分其地置岳池县属果州开元二十年移治今所】宋【开宝二年改属广安军】元【属广安府】明【属广安州】
皇清康熙七年省入广安州六十年复设属顺庆府
邻水县
汉【宕渠县地】梁【始置邻水县於县置邻州】後魏【改邻山县属邻山郡】隋【属宕渠郡】唐【武德初属邻州三年还属渠州宝历元年省州入邻水大中初复置】宋【因之】元【至元二十年省入大竹】明【成化二年复置邻水县属顺庆府】
皇清因之
叙州府
禹贡梁州之域秦为西南夷地汉建元六年开夜郎国置犍为郡【华阳国志郡初治鄨元光五年移治南广孝昭元年始治僰道】属益州王莽改曰西顺东汉复为犍为郡地移治武阳晋宋因之萧齐复为犍为郡治梁大同十年置戎州隋初郡废大业初改州为犍为郡唐武德初复为戎州移治南溪贞观六年还治僰道【长庆中复置南溪会昌二年复还僰道】置都督府天宝初曰南溪郡乾元初复曰戎州属劒南道宋初因之政和四年改曰叙州属潼川路元至元十三年立安抚司寻罢司立叙州十八年升为叙州路明玉珍改为军民宣抚司明洪武六年改为叙州府属下南道
皇清因之领县十一
宜宾县【附郭古西南夷僰侯国】
汉【武帝开置僰道县为犍为郡治王莽改曰僰治至东汉复故属犍为郡】晋宋【因之】萧齐【复为郡治】梁【为戎州治】周【保定三年改曰外江】隋【大业初复曰僰道为犍为郡治】唐【为戎州治】宋【政和四年改曰宜宾为叙州治】明【为叙州府治】
皇清因之
南溪县
汉【僰道县地】梁【分置南广县并置六同郡】隋【开皇初郡废仁寿初改曰南溪属犍为郡】唐【初为戎州治贞观中州移僰道长庆中复为州治会昌二年复移州还僰道南溪县属焉】宋【属叙州】元【因之】明【属叙州府】
皇清因之
富顺县
汉【犍为郡江阳县地】後周【武帝析置富世县幷置洛原郡】隋【开皇初郡废以县属泸州郡】唐【属泸州贞观二十二年改曰富义】宋【乾德四年以县掌煎盐升为富义监五年县废太平兴国元年避讳改曰富顺监置富顺县属焉属潼州府路熙宁元年县省嘉熙元年监废寻复置咸淳元年徙治虎头山】元【至元十二年复於旧治置富顺监安抚司二十年罢安抚司升为富顺州属叙州路】明【改州为县属叙州府】
皇清因之
长宁县
汉【犍为郡汉阳江阳二县地】唐【初置羁縻长宁淯井二州属泸州都督府】宋【熙宁八年夷人献地置淯井监仍属泸州政和四年改监为长宁军立安宁县属潼州路】元【至元二十二年设籙事司後与安宁县俱省入本军隷马湖路】明【洪武初改军为县属叙州府】
皇清因之
隆昌县
明【隆庆元年割泸州富顺荣昌三县之界置隆昌县卽古隆桥驿地属叙州府】
皇清因之
庆符县
汉【犍为郡僰道汉阳二县地】唐【为开边县地】宋【初为叙州徼外地政和三年建祥州及庆符来附二县宣和二年州废省来附入庆符县属叙州】元【属叙州路】明【属叙州府】
皇清因之
高　县
汉【犍为郡南广县地】唐【置羁縻高州隷泸州都督府】宋【初因之熙宁後废属长宁军】元【复为高州属叙州路】明【洪武初改州为县属叙州府】
皇清因之
筠连县
汉【犍为郡南广县地】唐【高祖置筠州武氏置为定州俱为羁縻属戎州都督府】宋【为羁縻筠连二县】元【初置筠连州属永宁路幷置定川县为治属永宁宣抚司寻废县存州】明【改州为筠连县属叙州府】
皇清因之
珙　县
汉【置南广县属犍为郡】蜀汉【延熙中置南广郡】晋宋齐【因之後没於蛮】唐【仪凤二年开山洞置巩州先天二年降为羁縻州天宝初改曰忠郡乾元初复曰巩州属泸州都督府】宋【初因之熙宁後废属长宁军其後分姓他居有上下罗计之名】元【至元十三年归附改属上下罗计长官司属叙南宣抚司明玉珍复改珙州】明【初降州为县属叙州府】
皇清因之
兴文县
汉【犍为郡汉阳县地後没於蛮獠】唐【仪凤二年开山洞置晏州先天二年降为羁縻州天宝初改罗阳郡乾元初复曰晏州属泸州都督府】宋【初因之熙宁後废属长宁军後为大坝都掌蛮地】元【至元十七年立大坝都总管二十二年升为戎州隷马湖路】明【初降州为戎县万历四年改曰兴文县隷叙州府】
皇清因之
屛山县
汉【犍为郡僰道朱提二县地】蜀汉【时尝置马湖县】晋【省县】唐宋【皆为羁縻蛮州地】元【至元十二年置马湖路於郭下统泥溪等六长官司】明【洪武四年为马湖土府治弘治九年改土万历十七年始置屛山县为马湖府治】
皇清因之雍正五年裁府以县属叙州府
直隷叙永厅【辖永宁县】
周秦【为蜀郡地】汉【属益州】晋【置永宁县属云南郡】刘宋周隋【因之】唐【元和元年置简州】宋【革州为江安合江二县之境後设永宁路迁治马口崖鱼漕溪侧】元【置腾川县隷筠连州寻改军民宣抚司明玉珍改设永宁鎭边都元帅府仍设宣抚司】明【洪武十三年设永宁卫隷云南改宣抚司为永宁长官司隷四川永乐十一年改卫隷贵州都司後陞长官司为宣抚司隷四川布政司属川南领长官司天啓初土官奢寅叛讨平之崇禛三年改土设叙永同知属叙州府川贵同城】
皇清康熙四年分西城隷四川叙永同知东城隷贵州威宁府二十六年改永宁卫为县仍隷贵州雍正五年倂归四川为永宁县属叙州府雍正八年改隷叙永厅
直隷雷波卫【辖黄螂所】
汉唐【以下为马湖郡属夷地】元【至元十三年内附置雷波等六长官司创设马湖路以统之】明【洪武二十六年以民少省为雷波乡属屏山县】
皇清康熙初年土酋投诚纳土仍置长官司雍正六年以土官杨明义助逆剿平改土置雷波卫隷叙州府
夔州府
禹贡荆梁二州之域春秋为庸国地後属巴国战国时属楚【旧志周初为鱼复国春秋为夔子国僖公三十六年秋楚人灭夔地倂於楚为楚九县之一】秦属巴郡汉因之初平元年刘璋分立固陵郡建安六年改为巴东郡仍属益州晋仍曰巴东郡太康中属梁州太安二年属益州永和初属荆州刘宋泰始五年置三巴校尉【寰宇记宋末废】萧齐建元二年置巴州永明元年省梁普通四年改置信州後周置总管府【寰宇记後魏废帝三年移巴东郡於阳口县周明帝二年於州置永安郡其巴东郡唯领云安一县宣政元年於州置总管府】隋开皇三年郡废大业元年府废复为巴东郡唐武德元年复曰信州二年改曰夔州仍置总管府【管十九郡】贞观十四年改都督府【督七州】後置府天宝元年改云安郡乾元元年复曰夔州属山南东道二年复为都督府寻又罢天佑三年升鎭江军节度使五代属蜀後唐天成二年改曰宁江军孟蜀仍为夔州宋亦曰夔州云安郡改宁江军节度为都督府开宝六年分置峡西路咸平四年改夔州路元至元十五年立夔州路总管府隷四川明洪武四年改夔州府九年改州隷重庆府十四年复升为府属川东道
皇清因之【雍正十二年分梁山隷直隷忠州分新宁隷直隷达州今领县七】
奉节县【附郭】
周【庸国之鱼邑】秦【为鱼复县】汉【置鱼复县为江关都尉治属巴郡建安中为巴东郡治】蜀汉【章武二年改曰永安】晋【太康元年复曰鱼复】宋齐【因之】梁【置信州治此】西魏【改县曰入复】隋【因之仍为巴东郡治】唐【初为夔州治贞观二十三年改曰奉节】宋元【因之】明【洪武九年省县入州十四年复置属夔州府】
皇清因之
大宁县【古永安郡】
晋【泰昌县地】後周【置始安郡天和二年废入永昌郡】隋【属巴东郡】唐【属夔州】宋【开宝六年置大宁监隷夔州路】元【至元二十年升为大宁州隷夔州路总管府】明【洪武九年改州为大宁县隷夔州府】
皇清因之康熙六年省入奉节雍正七年复设
巫山县
周【楚巫郡】秦【改为巫县属南郡】汉【因之建安中先主改属宜都郡】晋【初置建平都尉治此咸宁元年改都尉为建平郡】宋齐【因之】隋【开皇初废郡改县曰巫山属巴东郡】唐【属夔州】宋元【因之】明【属夔州府】
皇清因之康熙九年省大昌县入焉
云阳县
汉【置??县属巴郡】晋【属巴东郡】宋齐【因之】後周【武帝改为云安县】隋【仍属巴东郡】唐【属夔州】宋【开宝六年置云安军属山南东道宋末军废】元【至元十五年复置军二十年升为云阳州】明【洪武七年改州为县属夔州府】
皇清因之
梁山县
汉【??县地後为南浦县地】西魏【置梁山县】隋【属巴东郡】唐【属万州】宋【开宝三年置梁山军属夔州路拨梁山县隷万州寻复故】元【至元二十年改军为梁山州县属州】明【洪武七年废州为县属夔州府】
皇清因之雍正十二年改隷忠州
新宁县
汉【宕渠县地至东汉为宣汉县地】西魏【置新宁县属新宁郡】隋【废郡以县省入通川县】唐【武德二年析通川复置属通州太和三年属开州四年仍属通州】宋【以三冈县省入属达州】元【因之】明【洪武四年省入梁山十四年复置】
皇清因之康熙七年又省入梁山雍正七年复设隷夔
州府雍正十二年改隷达州
万县
汉【??县地】蜀汉【建兴八年置南浦县属巴东郡】晋宋齐【因之】後魏【改曰鱼泉】後周【置安鄕郡寻改县曰安鄕改郡曰万川】隋【开皇初郡废十八年改县曰南浦属巴东郡】唐【武德二年析信州於县置南浦州八年州废县属夔州九年复置浦州贞观八年改曰万州天宝初改曰南浦郡乾元初复为万州属山南东道】宋【仍曰万州南浦郡属夔州路县并为州郡治所】元【至元十二年省南浦县入万州】明【洪武七年废州为县属夔州府】
皇清因之
开　县
汉【??县地建安二十一年析置汉丰县属巴东郡】晋【初废郡後复置仍属巴东郡】宋齐【因之】西魏【改曰永宁】隋【开皇末又改曰盛山属巴东郡义宁二年於县置万州】唐【武德初改曰开州天宝元年改曰盛山郡乾元初复曰开州广德元年改县曰开江】宋【仍曰开州盛山郡属夔州路】元【省县入州】明【洪武四年仍为开州七年改州为县属夔州府】
皇清因之
建始县
汉【巫县地】晋【泰始初置建始县属建平郡太康五年省寻复置】刘宋【元嘉中废】後周【建德三年复置倂置业州及军屯郡】隋【开皇初郡废大业初州废以县属清江郡义宁二年复置业州】唐【贞观八年州废县属施州】宋元【因之】明【洪武初改属夔州府】
皇清因之
龙安府
禹贡梁州之域周秦氐羌地汉为广汉郡刚氐道东汉置广汉属国都尉蜀汉为江油戍兼置广武县属阴平郡晋因之宋齐属北阴平郡梁大通初为杨杰李龙迁所据後魏武帝置江油郡西魏置江油县为江油郡治废帝二年置龙州隋开皇三年郡废大业初改州为平武郡义宁二年改龙门郡寻曰西龙门郡唐武德初曰西龙门州贞观元年为龙门州初为羁縻属茂州垂拱中为正州天宝元年复曰江油郡至德二载改灵应郡乾元元年复曰龙州属劒南道中和初改为圣县宋仍曰龙州江油郡政和五年改曰政州绍兴元年复曰龙州属利州西路端平三年兵乱宝佑六年徙治雍村【在今江油县西南二十里】元曰龙州属广元路至元二十二年省江油县入州至正中徙州治武都【今江油县】陞为元帅府明洪武七年徙治青川仍曰龙州属四川布政司二十三年改龙州军民千户所寻复为龙州永乐十年迁州治乐平鎭【卽今府治旧志作明洪武初移於盘龙坝箭楼山之麓】宣德七年【旧志作九年】改为宣抚司属保宁府嘉靖四十五年改土为龙安府属川西道
皇清因之今领县四卫一
平武县【附郭】
汉【置刚氐道至东汉为广汉属国都尉】蜀汉【分立广武县属隂平郡】晋【太康元年更名曰平武】宋齐【属北隂平郡】西魏【复改为平武县】隋【因之属平武郡】唐【贞观八年省县入江油】宋【为龙州治】元【为龙州宣慰司治】明【洪武二十三年复移州於今治嘉靖中改州为府万历十九年始改置今县为附郭】
皇清因之顺治十六年省青川守御千户所入焉
江油县
汉【刚氐道地】蜀汉【置江油戍】晋【为平武县地】西魏【为龙州江油县地】唐【为彰明县地】宋【为江油县地】元【至正中始置江油县於武都兴教鎭】明【洪武初倂入梓潼十四年复置江油县属劒州嘉靖四十五年改属龙安府】
皇清因之
石泉县
汉【蜀郡广柔县地】晋【为汝山郡地】後周【为汶州北川县地】唐【贞观八年分置石泉县属茂州永徽二年省北川县入焉】宋【初因之熙宁九年改属绵州政和七年於县置石泉军宣和三年废军仍属绵州七年复置军宝佑中移军治龙安】元【中统五年置安州以石泉属之】明【初属成都府嘉靖四十五年改属龙安府】
皇清因之
彰明县
汉【广汉郡涪县地】晋【孝武帝自白沙戍移汉昌县侨治於此仍属巴西郡】梁【大同四年移治让水鄕】後魏【移孟津里废帝改为昌隆县】隋【属金山郡】唐【先天元年改曰昌明属绵州天宝中江水圮城建中元年仍移旧县】後唐【改曰彰明】宋元【隷绵州】明【隷成都府】
皇清因之顺治十六年省入绵州雍正六年复设隷绵
州九年改隷龙安府
松潘卫【禹贡梁州之域後为氐羌地】
汉【置湔氐道属蜀郡】晋【改置升迁县属汶山郡後废】後魏【为吐谷浑地】後周【天和元年始置扶州总管及龙洞郡治嘉诚县】隋【开皇初府废三年郡废七年州废以县属同昌郡】唐【武德元年复於嘉诚县置松州贞观二年置都督府督羁縻二十五州其後多至一百有四州皆生羌部落属陇右道永徽後改属劒南道天宝初改交川郡乾元初复曰松州广德初陷於吐蕃】宋【亦为吐蕃地】元【属吐蕃等处宣慰司】明【洪武十一年置松州潘州二卫寻倂为松潘卫二十年改松潘等处军民指挥使司隷四川行都司嘉靖四十二年复改松潘?】
皇清属成都府雍正八年改设抚民厅属龙安府宁远府
禹贡梁州南裔汉初为卭都国元鼎六年开置越巂郡属灵关道【或作零关】王莽改郡曰集巂东汉复故晋亦曰越巂郡徙治会无县【卽今会川废卫】大安二年改属宁州咸康八年仍属益州刘宋还治卭都齐时县废止曰越巂獠郡梁时尝开置巂州後周天和二年置西宁州【隋志作周置严州开皇三年始改西宁州】隋开皇十八年置巂州大业初复曰越巂郡治越巂县唐武德元年复曰巂州三年置总管府寻改为中都督府属劒南道至德二载没於吐蕃贞元十三年收复太和五年复为蛮寇所陷【移治台登】咸通三年为蒙诏所据改城曰建昌府宋时羁縻属於大理元宪宗时内附至元十二年置建昌路分其地置总管府【府治建安州】设罗罗斯宣慰司以统之属四川行省寻改属云南行省明洪武二十五年罢宣慰司置建昌府属四川布政司寻改为卫置行都司领之并增至前卫军民指挥使司二十七年又置四川行都指挥使司成化二年设建昌兵备道万历三年省前卫
皇清康熙八年仍曰建昌卫属建昌监理厅仍设建昌道并置总鎭府雍正六年裁卫置宁远府领州一县三卫一
西昌县【附郭】
汉【越巂郡治】隋【开皇六年置越巂县为巂州越巂郡治】唐【初为巂州治後废】元【为建昌路治】明【为建昌卫】
皇清初年因之雍正六年改卫曰西昌县为宁远府治
所
会理州
汉【置会无县属越巂郡】晋【移越巂郡来治】宋【仍为属县】齐【省县】唐【前上元二年改置会川县属巂州天宝末没於南诏置会川都督府又号清宁郡】宋【属大理为会川府】元【至元九年内附十四年置会川路十七年置武安州为治属罗罗斯宣慰司】明【洪武中仍曰会川府属四川布政使司後改为守御千户所属建昌?二十七年改置会川卫军民指挥使司属四川行都司】
皇清仍曰会川卫属建昌监理厅康熙二十九年分卫地置会理州於苦竹坝雍正六年裁卫移州治会川卫治属宁远府
冕宁县【古西南徼外旄牛夷地】
汉【武帝置西部都慰治旄牛主外羌後为苏示县西境】唐【为月边月乱二羁縻州属巂州都督府蒙诏时属建昌府】元【至元中置苏州属建昌路】明【洪武二十二年立苏州卫二十七年改宁番卫军民指挥使司属四川行都司】
皇清仍曰宁番卫属建昌监理厅雍正六年裁卫置冕
宁县属宁远府
盐源县
汉【置定筰县属越巂郡为都慰治】晋【曰定筰】宋【仍曰定筰】齐【省县】後周【武帝置定筰鎭】唐【武德二年置昆明县属巂州南诏蒙氏为香城都郡】元【至元十二年内附十四年立盐井千户十七年改为闰盐州二十七年废州为闰盐县仍於县立柏兴府属罗罗斯宣慰司】明【洪武二十五年改为柏兴千户所属建昌?二十七年改置盐井?军民指挥使司属四川行都司】
皇清仍曰盐井卫属建昌监理厅雍正六年改卫为盐
源县属宁远府
越巂卫
汉【置兰县属越巂郡】晋【省县】刘宋【复置兰县属沈黎郡】萧齐【复废】周【武帝改卭部县置卭部郡】隋【开皇初郡废县属越巂郡】唐【属巂州咸通中陷於蛮】宋【为卭部王国】元【宪宗时内附中统五年立卭部川安抚招讨使司属成都元帅府至元十年割属罗罗斯宣慰司二十一年改曰卭部州】明【洪武中改卭部军民州寻废州改置越巂卫军民指挥使司属四川行都司】
皇清仍曰越巂卫属建昌监理厅雍正六年属宁远府雅州府
禹贡梁州之域商为氐羌地秦立严道县汉增置青衣县天汉四年分置蜀郡西部治青衣东汉延光三年改置属国都尉阳嘉二年改青衣县曰汉嘉蜀汉章武元年立为汉嘉郡晋亦曰汉嘉郡汉嘉县李雄时郡废宋属晋原郡齐属晋康郡【旧志宋齐梁无郡县惟推土豪一人为堡主仍羁縻於益州】西魏废帝二年始置始阳县兼置蒙山郡隋开皇初郡废十三年改县曰蒙山仁寿四年置雅州【元和志以州境雅安山为名】大业初改县曰严道废州为临卭郡唐武德元年复置雅州开元三年置都督府天宝初改芦山郡乾元初复曰雅州属劒南道五代属蜀置永平军节度使【王建时置】宋仍曰雅州芦山郡【领羁縻州四十有四】属成都路元初曰雅州属嘉定路至元九年属土番宣慰司明洪武四年改为直隷雅州省州治严道县入州属上南道
皇清因之雍正七年陞为雅州府领州一县五
雅安县【附郭】
秦汉【严道县地】後汉【曰汉嘉】隋【初为蒙山後为严道】唐宋【因之俱为雅州治所】明【洪武初省县入州】
皇清因之雍正七年设雅安县属雅州府
名山县
汉【青衣县地】西魏【始分置蒙山县属蒙山郡】隋【开皇十三年改曰名山属卭州仁寿四年改属雅州】唐宋元【俱因之】明【洪武十年省入州十三年复置省百丈县入焉属雅州】
皇清因之
荣经县
汉【置严道县属蜀郡延光初属属国都尉】晋【属汉嘉郡永嘉後荒废】隋【为严道县地】唐【武德三年始改置荣经县属雅州】宋【因之】元【省入严道设巡司】明【洪武十三年复置仍属雅州】
皇清因之
芦山县
汉【青衣县地】西魏【为始阳县地】隋【仁寿三年始分置芦山县属临卭郡】唐【属雅州】宋元【省入严道】明【洪武初复置芦山县属雅州】
皇清因之
天全州【古西夷徙都地】
汉【置徙县属蜀郡至东汉属属国都尉】晋【曰徙阳属汉嘉郡】宋【属晋原郡】齐梁隋【并废】唐【置始阳鎭兵为羁縻州属雅州】五代【蜀时土人高曩阁藏杨夹失多尔济率衆归附置碉门黎雅长河西鱼通宁远六军民安抚司属雅州】宋【改曰碉门砦】元【初置碉门黎雅等为宣抚司属图沙玛路至元二年授高保四为安抚使复置六安宣抚司属土番等处宣慰司後改六番招讨司又分置天全招讨司】明【洪武初土酋高国英来归合为天全六番招讨使司六番曰马苏金杨陇东西碉凡六村属四川行都司】
皇清顺治九年土官高跻泰来归仍授前职属雅州雍正七年废司改置天全州治碉门属雅州府清溪县
秦【为蜀郡西南丹犂戎地】汉【初为西夷筰都侯国武帝元鼎六年定西夷分筰都为沈黎郡兼置旄牛县天汉四年省沈黎以旄牛属蜀郡为西部都尉至东汉属蜀郡属国都尉】蜀汉【属汉嘉郡】晋【初因之永嘉後李雄据蜀复置沈黎郡分置汉源郡永和中蜀平郡并废】刘宋【复置沈黎郡】萧齐【曰沈黎獠郡】後周【天和三年开越巂置黎州寻并县废】隋【开皇中置沈黎县仁寿末置登州大业初州废分置汉源县以县属临卭郡】唐【武德元年复置登州九年罢州为沈黎鎭後置黎州并徙汉源县为州附郭神龙三年州废开元三年复置天宝初为黎州洪源郡寻改汉源郡乾元初复曰黎州属劒南道设都督府督羁縻二十三州後增至五十五州皆徼外生獠】宋【曰黎州汉源郡属成都府路仍领羁縻五十四州】元【曰黎州属吐番宣慰司】明【洪武八年省州治汉源县入焉改为黎州长官司十一年以土官马芍德征讨有功袭授黎州安抚司属四川布政使司万历二十四年降为千户所隷四川行都司】
皇清倂黎州大渡河二所为一曰黎大所属雅州雍正
八年改置清溪县属雅州府
嘉定府【旧设直隷嘉定州雍正十二年陞为嘉定府设乐山县为附郭】
禹贡梁州之域秦为蜀郡地汉为犍为郡南安县地【旧志武帝置犍为郡永初六年改嘉定光武改汉嘉晋复为犍为郡】梁普通中改置青州西魏改眉州後周复为青州置县曰峩眉【元和志作隋开皇三年改】属平羌郡宣帝二年改嘉州隋开皇九年改为青衣县【别置峩眉县於峩眉山下】十年又改为龙游县大业二年复曰眉州置眉山郡唐武德元年复曰嘉州天宝元年改犍为郡乾元初复曰嘉州属劒南道宋宣和元年改为嘉祥後复故熙宁五年省平羌入焉庆元元年以宁宗潜邸升为嘉定府开禧元年又置嘉庆军节度使属成都府元至元十三年置嘉定路总管府明洪武四年仍为嘉定府九年以府治龙游县省入降为嘉定州隷四川布政司
皇清因之雍正十二年陞为嘉定府领县七
峩眉县
汉【南安县地】後周【为平羌县地】隋【开皇初为青衣县地十三年始别置峩眉县属眉山郡】唐【属嘉州】宋【属嘉定府】元【属嘉定路】明【属嘉定州】
皇清因之
洪雅县
汉【南安县地】隋【开皇十三年始分置洪雅县属眉山郡】唐【武德九年於县置犍州贞观元年州废属眉州开元七年复於县置义州八年州废仍属眉州】宋【初因之淳化四年改属嘉州】元【至元二十年省入夹江县】明【成化十八年复置属嘉定州】
皇清因之
夹江县
汉【置南安县属犍为郡】晋宋齐【皆因之】後周【为峩眉平羌二县地】隋【开皇十三年始分置夹江县属眉山郡】唐【属嘉州】宋【属嘉定府】元【属嘉定路】明【属嘉定州】
皇清因之
犍为县
汉【犍为郡南安县地】後周【置沈犀郡幷置武阳县】隋【开皇三年郡废改县曰犍为属犍为郡】唐【初属戎州前上元二年割属嘉州】宋【属嘉定府】元【属嘉定路】明【属嘉定州】
皇清因之
荣　县
汉【犍为郡南安江阳二县地】隋【开皇十三年始分置太牢县属资州】唐【武德元年析资州置荣州并置公井县为州治六年徙治太牢贞观元年又分置旭川县永徽二年移荣州治之天宝初改和义郡乾元初复曰荣州属劒南道】宋【改属潼川路治平四年改州治旭川县曰荣德熙宁四年省公井县入焉绍熙中升为绍熙府端平三年择地侨治宝佑後废】元【复为荣州属嘉定路】明【洪武九年降州为荣县属嘉定州】
皇清因之
威远县
汉【资中县地】隋【开皇二年於此置威远戍十一年改戍为县属资阳郡】唐【武德元年改属荣州】宋【因之】元【省县後复置】明【洪武四年省入荣县九年复置属嘉定州】
皇清因之康熙六年倂入荣县雍正六年复设仍隷嘉
定州
直隷眉州
禹贡梁州之域秦为蜀郡地汉为犍为郡武阳县地萧齐建武三年始析置齐通郡梁太清二年置青州西魏为眉州周复曰青州寻又改嘉州隋开皇初改齐通为县曰广通仁寿元年改曰通义大业二年复曰眉州寻废以县属眉山郡唐武德二年析嘉州始於通义县置眉州天宝初改通义郡乾元初复曰眉州属劒南道宋亦曰眉州通义郡属成都路太平兴国初改县为眉山元曰眉州至元十四年属嘉定路二十年以州治眉山县省入明洪武九年降为眉县十三年升为直隷眉州属上南道
皇清因之今领县三
丹棱县
汉【犍为郡南安县地】後周【明帝始分置齐乐县武帝改曰洪雅】隋【开皇十二年又改曰丹棱属眉山郡】唐【属眉州】宋【因之】元【省入州】明【洪武十三年复置仍属眉州】
皇清因之
青神县
汉【犍为郡南安县地】西魏【置青衣县取蚕丛氏青衣劝农桑为名】後周【置青神县幷置青神郡】隋【开皇初罢郡以县属嘉州】唐【武德八年移今治属眉州】宋元【因之】明【洪武九年倂入眉州十三年复置隷眉州】
皇清康熙六年倂县入州雍正六年复设仍隷眉州
彭山县
汉晋【犍为郡武阳县地】梁【置灵石县】西魏【置江州】周【置隆山郡】隋【开皇初郡废改县属陵州】唐【贞观元年省入通义二年复置割属眉州先天元年避讳改曰彭山】宋元【因之】明【洪武九年省十三年复置仍属眉州】
皇清康熙元年倂县入州雍正六年复设仍隷眉州直隷卭州
禹贡梁州之域秦置临卭县属蜀郡汉因之晋初因之穆帝时改属晋原郡宋因之齐属晋康郡梁置卭州魏置临卭郡隋开皇初郡废大业初州废属临卭郡【时移郡治严道卽今雅州】唐武德元年复置卭州【治依政县显庆二年始置临卭县】天宝初曰临卭郡乾元初复曰卭州属劒南道宝应元年置鎭南军大历元年置防御使寻升为节度使未几废咸通八年置定边军节度使十一年罢文德元年又置永平节度使大顺二年废五代蜀置永平军宋亦曰卭州临卭郡属成都路元曰卭州至元十四年立安抚司兼行州事寻罢二十一年以州治临卭县省入属嘉定路明洪武九年降州为卭县属嘉定州成化十九年升为直隷卭州属上南道
皇清因之领县二
大邑县
汉【蜀郡江原县地】晋【以後为晋原县地】唐【咸亨二年析置大邑县属卭州】宋元明【不改】
皇清因之
蒲江县
汉【临卭县地】魏【改蒲口鎭】西魏【置广安县又置蒲原郡】隋【开皇初郡废仁寿初改县曰蒲江属临卭郡】唐【属卭州太和四年改属巂州後复故】宋【因之】元【至元二十一年倂入卭州】明【洪武十三年复置仍属卭州】
皇清因之
直隷潼川州【雍正十二年陞为府设三台县为附郭】
禹贡梁州之域春秋蜀国地秦蜀郡地汉为广汉郡郪县晋因之刘宋初郪县仍属广汉郡後分广汉置新城郡齐废郡梁末置新州西魏改县曰昌城【隋志郪旧曰伍城西魏改昌城】置昌城郡隋开皇初郡废後改州曰梓州大业初复改县曰郪改州曰新城郡唐武德元年复曰梓州属劒南道天宝元年改曰梓潼郡至德二年於郡置劒南东川节度使乾元二年复曰梓州【广德二年废节度属西川大历元年又置二年又废寻复置】五代属蜀【王建改曰武德军节度】宋亦曰梓州梓潼郡劒南东川节度【乾德四年改静戎军太平兴国三年又改安静军端拱二年复曰劒南东川节度】咸平四年分置梓州路重和元年升为潼川府元因之属四川行省明洪武九年降府为州以州治郪县省入为直隷潼川州属川北道
皇清因之雍正十二年陞为潼川府领县八
射洪县
汉【郪县及广汉二县地】西魏【置射江县】周【改曰射洪属新城郡】唐【属梓州】宋【属潼川府】元【至元二十年省通泉县入焉】明【属潼川州】
皇清因之
盐亭县
汉【广汉县地】梁【置北宕渠郡及县】西魏【恭帝改郡县俱曰盐亭】隋【开皇初郡废属新城郡】唐【属梓州】宋【属潼川府】元【至元间省永泰东关二县入焉】明【属潼川州】
皇清因之
中江县
汉【郪县地】晋【咸宁四年分置五城县属广汉郡太康六年省七年复置】宋【曰五城县】齐【因之】周【於县置元武郡】隋【开皇初郡废改县曰元武仁寿初於县置凯州大业初州废属蜀郡】唐【武德初属益州三年改属梓州】宋【大中祥符五年改曰中江寻属潼川府】元【至元间省飞乌铜山入焉】明【属潼川州】
皇清因之
遂宁县
汉【高帝置广汉郡及广汉县】蜀汉【延熙中置东广汉郡】魏【景元中省郡】晋【初复为郡治元初二年移郡治涪隆安二年於德阳县东南七十里置遂宁郡】刘宋【因之】齐【为东遂宁郡县曰小汉】梁【改县曰小溪】西魏【改县曰方义】周【闵帝元年置遂州治方义改郡曰石山废德阳县大象二年置信州总管府】隋【开皇初郡废仁寿二年置总管府大业初府废复改州曰遂宁郡】唐【武德元年复曰遂州二年置总管府贞观初府罢十三年复置都督府十七年又罢景龙元年置遂宁县天宝元年复曰遂宁郡乾元二年复曰遂州属劒南东道大历二年置静戎军治遂州乾宁四年置武信军节度】五代【属蜀】宋【太平兴国初复改县曰小溪政和五年以徽宗潜邸升遂宁府属潼川州路宣和五年又升为都督府】元【至元二十年改置遂宁州】明【洪武初以州治小溪县省入九年降为遂宁县仍属潼川州】
皇清因之
蓬溪县
汉【广汉德阳三县地】隋【方义县地】唐【永淳元年分置唐兴县属遂州长寿二年改曰武丰神龙元年复曰唐兴天宝元年改曰蓬溪】宋【属遂宁府端平三年尝为府治】元【至元十九年省长江入焉属遂宁州】明【洪武初改属潼川州】
皇清因之
安岳县
汉【资中牛鞞德阳三县地】後周【建德四年置安岳县并置普州】隋【大业初州废以县属资阳郡】唐【武德二年复於县置普州天宝初改曰安岳郡乾元初复曰普州属建南东道】五代【属蜀】宋【亦曰普州安岳郡开宝四年移铁门山旧县于今治宝佑後州县俱废】元【复置安岳县属遂宁州】明【洪武四年复置普州九年州废以县属潼川州】
皇清顺治十五年倂入蓬溪康熙五年倂入遂宁十年改倂乐至雍正六年复设仍隷潼川州
乐至县
汉【资中牛鞞二县地】周【为车免鎭建德三年於鎭东南置郡曰普慈县曰多业】隋【开皇初郡废十三年改县曰普慈属资阳郡】唐【武德三年始於鎭置乐至县属普州】宋【乾德五年废普慈为鎭入焉宝佑後县废】元【为安岳县地】明【成化二年复置乐至县属潼川州正德十年改属简州嘉靖九年还属潼川州】
皇清因之
直隷泸州
禹贡梁州之域春秋时巴国地汉置江阳县属犍为郡建安十八年置江阳郡【晋志作蜀置】晋因之安帝初刘裕旣克谯纵复旧土置东江阳郡【时改置江阳於武阳故加东】齐因之梁置泸州治马湖江口隋开皇初郡废仁寿中置总管府大业初府废改曰泸川郡又改治县曰泸川唐武德元年复曰泸川三年置总管府寻曰都督府督羁縻十州後增至十四州天宝初曰泸川郡乾元初复曰泸州属劒南道宋亦曰泸州泸川郡宣和元年置泸州军节度【领羁縻州十八乾道六年移潼川路安抚司於此】景定二年没於蒙古寻收复改曰江安州属潼川路元亦曰泸州至元二十年倂州治泸川县入焉二十二年割属重庆府明玉珍立泸州路军民府明洪武初改为直隷泸州属下南道
皇清因之领县三
江安县
汉【江阳县地至东汉置汉安县属犍为郡】晋【改属江阳郡】刘宋【为东江阳郡治】齐【因之】梁【属泸州】隋【开皇十八年改曰江安属泸川郡】唐【仍属泸州】宋元明【不改】
皇清因之
合江县
秦【巴郡地】汉【置符县属犍为郡至东汉改曰符节建安中分属江阳郡】晋【仍曰符县永嘉後废】萧齐【始置安乐县属东江阳郡】梁【改置安乐戍】周【保定四年始改置合江县属泸州】隋【属泸川郡】唐【仍属泸州】宋元明【不改】
皇清因之
纳溪县
汉【江阳县地】隋【为泸川江安二县地】宋【皇佑二年置纳溪砦属江安县绍定五年升为县属泸州】元明【不改】
皇清因之
直隷资州
汉资中县地後周保定中始分置盘石县隋开皇七年自资阳县移资州来治大业初改州为资阳郡唐武德元年复曰资州天宝元年复曰资阳郡乾元元年复曰资州咸通二年徙治内江七年复故属建南道宋亦曰资州资阳郡属潼川路宣和二年改龙水为资州後复故淳佑三年废元至正末明玉珍复置资州明洪武四年改州为县属成都府
皇清因之雍正五年升为直隷资州属松茂道领县四
资阳县
汉【置资中县属犍为郡】晋宋齐【因之】後周【武成二年改为资阳县又自阳安移资州来治幷置资中郡】隋【开皇初郡废七年复移州於盘石以资阳为属县大业初属资阳郡】唐【属资州】宋【因之】元【省入简州】明【成化二年复置资阳县属成都府正德中改属简州】
皇清初属成都府雍正五年改隷资州
内江县
汉【犍为郡资中县地至东汉置汉安县仍属犍为郡】晋【初因之永嘉後没於夷獠】後周【天和二年置安戍寻改置中江县属资中郡】隋【避讳改曰内江属资阳郡】唐【咸通六年移资州来治七年还治盘石】宋【亦曰内江县】元【省县】明【洪武初复置属成都府】
皇清因之雍正五年改隷资州
仁寿县
汉【犍为郡武阳县东境】晋【置西城戍】梁【置怀仁郡】西魏【置陵州改县曰普宁】隋【开皇三年郡废十八年改县曰仁寿大业初改隆山郡】唐【武德元年复曰陵州天宝元年改仁寿郡乾元元年复曰陵州属劒南道】五代【属蜀】宋【熙宁五年废州为陵井监宣和四年改仙井监隆兴五年又改曰隆州属成都府】元【至元二十年倂州为仁寿县属成都路】明【属成都府】
皇清因之雍正五年改隷资州
井硏县
汉【犍为郡武阳县地为井研鎭】晋【安帝侨置江阳郡亦曰西江阳郡】宋齐【因之】西魏【置蒲城县後废】隋【大业元年置井研县属隆山郡】唐【属陵州】宋【属仙井监南渡後属隆州】元【至元二十年倂入仁寿县明玉珍复置】明【洪武十年又省入仁寿後复置井研县属成都府】
皇清因之雍正五年改隷资州
直隷绵州
汉置涪县属广汉郡王莽改曰统睦东汉复为涪县元初二年徙郡治此【水经注作永初】後还治雒蜀汉属梓潼郡晋永嘉後移梓潼郡来治【按晋志有涪城县今在州南六十里潼川州界为涪城坝】孝武帝仍移郡治梓潼【旧志作西魏移】宋齐皆曰涪县西魏置潼州废帝二年改县曰巴西【隋志巴西旧曰涪置巴西郡】隋开皇初郡废五年改曰绵州大业初改金山郡唐武德元年复曰绵州天宝元年改郡亦曰巴西乾元元年复曰绵州属劒南东道宋亦曰绵州巴西郡属成都府路绍兴三年以知州兼绵茂威州石泉军沿边安抚使五年移川陕宣抚副使司於此六年罢二十一年罢沿边安抚使嘉熙元年为四川制置副使治所元至元二十年省州治巴西县及魏城县入本州改隷潼川路明亦曰绵州属成都府
皇清因之雍正五年陞为直隷绵州属松茂道雍正九
年改属川北道领县五
德阳县
汉【广汉郡绵雒二县地】五代【因之】唐【武德三年始析雒置德阳县属益州埀拱二年属汉州】宋【因之】元【至元八年陞为德州十三年复为县属成都路十八年还属汉州】明【因之】
皇清属成都府雍正五年改隷绵州
罗江县
汉【涪县地之潺亭】晋【置万安县於梓潼水尾属梓潼郡後移县治於此】宋齐【因之】西魏【置万安郡】隋【开皇初郡废县属金山郡】唐【属绵州天宝元年改曰罗江县】宋元【因之】明【属成都府】
皇清因之顺治十六年倂入德阳雍正五年复设改隷
绵州
安　县
汉【广汉郡绵竹涪二县地】晋【为绵竹万安苌阳三县地】隋【为绵竹神泉石泉三县地】唐【为龙安西昌神泉三县地属绵州】宋【政和七年以龙安神泉二县属石泉军宣和三年军废县还故属七年复属军宝佑中移石泉军治於龙安】元【中统五年升军为安州属成都路以龙安神泉二县省入】明【洪武七年降州为安县属成都府】
皇清因之雍正五年改隷绵州
绵竹县
汉【置绵竹县属广汉郡为都尉治中平五年刘焉徙益州治此】晋【初属新都郡隆安二年以秦州流民分置晋熙郡及晋熙县并置长阳南武都二县】刘宋【属南阴平郡】齐【因之永元初废晋熙郡以县属南新巴郡】梁【复置晋熙郡】周【省长阳南武都入晋熙後又省晋熙入阳泉】隋【开皇三年郡废徙绵竹治晋熙城改曰晋熙县十八年改雒县为绵竹改晋熙为孝水以县境姜诗孝泉得名大业三年复曰绵竹属蜀郡】唐【武德三年属蒙州贞观二年州废始属汉州】宋【因之】元【至元十三年省县入州置巡司二十九年废司复改县】明【因之】
皇清属成都府雍正五年改隷绵州
梓潼县
汉【置梓潼县寻为广汉郡治王莾改县曰子同郡曰就都至东汉初复故寻以郡治雒以梓潼属之建安二十二年蜀昭烈帝以县置梓潼郡】晋【初因之孝武帝又移郡治涪梓潼属焉】宋齐【因之】西魏【改县曰安寿又於县置潼川郡】隋【开皇三年郡废大业三年复改曰梓潼属普安郡】唐【属劒州】宋元明【不改】
皇清初属保宁府雍正五年改隷绵州
直隷茂州
古冉駹国地汉元鼎六年开置汶山郡【治汶江县】地节三年省幷蜀郡为北部都尉【夷人以立郡赋重宣帝乃省】後汉为汶江道永初三年为广汉属国都尉延光三年复立为郡【见後汉志又冉駹夷传作灵帝时立宋志以为蜀汉立】晋时移郡治汶山县改县曰广阳属之东晋後废宋齐仍为汶山郡梁普通三年改为北部都尉置绳州北部郡仍置广阳县为治周保定四年置汶州隋开皇初郡废改曰蜀州寻为会州置总管府仁寿元年改县曰汶山大业初府罢复为汶山郡唐武德元年复曰会州三年置总管府四年改南会州贞观八年始改茂州天宝元年改郡曰通化属劒南道五代属蜀宋亦曰茂州通化郡属成都府元至元九年属土番宣慰司明洪武十七年仍设茂州兼设茂州卫以汶山县地入焉属成都府
皇清因之雍正五年陞为直隷茂州属松茂道领县二
保　县【古冉駹国地】
隋【置薛城戍】唐【置薛城县属维州】宋【保宁地属威州】元【至元十九年倂县入州】明【洪武六年始置保县属成都府】
皇清因之雍正五年改隷茂州倂威州入焉
汶川县
汉【置绵虒县属蜀郡东汉後曰绵虒道】蜀汉【置汶山郡於此】晋【改县曰汶山至东晋後郡徙都安县废】周【後置汶川县仍於县置汶山郡】隋【开皇初郡废】唐【属茂州】宋【熙宁九年卽县置威戎军使政和六年改名延宁宣和三年废军为砦南渡後复为汶川县仍属茂州】元【至元十九年以户口稀少止设巡检司後复置】明【属成都府】
皇清因之雍正五年改隷茂州
直隷达州
禹贡梁州之域汉巴郡宕渠县之东境和帝分置宣汉县仍属巴郡刘璋分属巴西郡蜀昭烈帝分属宕渠郡寻还属巴西晋初省惠帝复置属宕渠郡【晋志分巴西郡置】桓温平蜀後以巴汉流人立晋昌郡县属晋昌刘宋分置巴渠郡齐因之【宋志宣汉属南宕渠郡齐志属西宕渠郡】梁曰石城置东关郡【元和志作後魏废帝二年改宣汉为石城】及置万州【寰宇记大同二年置通典以州境有万顷池为名】西魏改通州【寰宇记以居四达之路故名】隋开皇初郡废十八年改县曰通川大业初改州曰通川郡唐武德元年复曰通州三年置总管府贞观五年府废天宝初复曰通川郡乾元初复曰通州属山南西道宋乾德三年改曰达州通川郡属夔州路五年六年以宣汉等县省入元曰达州至元十五年属四川东道二十年改属四川南道二十二年属夔州路明洪武九年改州为县以通川县省入正德九年复升为州仍属夔州府
皇清因之雍正六年升为直隷达州属川东道领县三
东鄕县
汉【宕渠县地东汉後为宣汉县地】刘宋【分置巴渠下蒲二县属巴渠郡】西魏【分置东鄕县幷置石州】後周【废州置三巴郡】隋【开皇初郡废并废巴渠下蒲二县入东鄕属通川郡】唐【武德三年置南石州八年州废属通州】宋【属达州】元【至元二十年废入达州】明【成化三年复置仍属达州】
皇清初属夔州府雍正六年改隷达州
太平县
汉【宕渠县地东汉後为宣汉县地】刘宋【分置东关县属巴渠郡】齐【因之】梁【置南晋郡及幷州】後周【改永昌郡】隋【开皇初郡废五年州废仍改县曰宣汉属通川郡】唐【武德元年复置南幷州贞观元年州废入通州】宋【乾德五年省入东鄕】明【正德十年复割东鄕之太平里置县属达州】
皇清初属夔州府雍正六年改隷达州
四川通志卷二

[book_title]卷三上
<史部,地理类,都会郡县之属,四川通志>
钦定四库全书
四川通志卷三上
疆域
古者夏官卿之属有掌疆掌固司险诸官而慎固封守之文尤严於毕命以是知画井分疆匪细务也蜀地处边徼夙号险固方今幅员式廓而区分障塞又复碁布星罗洵可以庆敉宁称乐郊焉
一上德化所及薄海内外尽入版图固已无此疆尔界陈常于时夏矣然考梁益之舆图而按其形势计其道里控羣蛮而通西藏则无远弗届之规模即此亦觇其槩云作疆域志
四川布政司【辖十一府七直隶州】
四川省在
畿辅西少南东西距三千里南北距三千二百一十里东至夔州府巫山县界岭交湖广荆州府巴东县界计程共一千七百六十里西至龙安府松潘卫交南夷部落玛拉噶生番界计程共一千二百四十里南至宁远府会理州金沙江交云南武定府元谋县界计程共二千零三十里北至保宁府广元县七盘关交陕西汉中府宁羌州界计程共一千一百八十里东南至直隶叙永厅永寜县赤水河交贵州威宁府毕节县界计程共一千一百五十里西南由打箭炉出口历里塘等处至西藏阿喇勒岱界计程共九千六百七十五里东北至直隶达州太平县分水岭交陕西汉中府兴安州界计程共一千四百一十里西北至龙安府平武县交陕西巩昌府文县界计程共一千一百五十里陆程自省至
京师五千七百一十里水程自省至
京师一万七百一十里
成都府【辖三州十三县】
在布政司治西北东西距三百二十里南北距二百三十里东至直隶资州资阳县界一百六十五里西至直隶茂州汶川县界一百五十五里南至直隶卭州界一百二十里北至直隶绵州德阳县界一百一十里东南至直隶眉州彭山直隶资州仁夀二县界一百一十五里西南至直隶茂州汶川直隶卭州二州县界二百三十里东北至潼川府乐至中江二县界一百五十里西至直隶绵州绵竹直隶茂州二州县界二百五十里
成都县【附郭】
在府治北东西距三十里南北距三十五里东至府城内鱼市口暑袜街交华阳县界西至郫县界三十里南至府城内丁字街交华阳县界北至新都县界三十五里东南至府城内青石桥交华阳县界西南至温江县界二十里东北至府城内喇嘛寺交华阳县界西北至新繁县界三十里华阳县【附郭】
在府治南东西距四十里南北距二十里东至简州界四十里西至府城内鱼市口暑袜街交成都县界南至双流县界二十里北至府北城内交成都县界东南至简州双流县界四十里西南至双流县界二十五里东北至简州界一百里西北至府城内喇嘛寺交成都县界
双流县
在府西南四十里东西距四十五里南北距四十五里东至简州界二十里西至崇庆州界二十五里南至新津县界二十里北至温江县界二十里东南至直隶资州仁夀县界三十里西南至崇庆州界四十里东北至华阳县界二十里西北至温江县界十五里
温江县
在府西少南五十里东西距四十五里南北距三十里东至成都县界三十里西至崇庆州界十五里南至新津县界十五里北至郫县界十五里东南至双流县界三十里西南至崇庆州界十五里东北至成都县界三十里西北至灌县界四十里新津县
在府西南九十里东西距六十里南北距四十里东至双流县界三十里西至直隶邛州界三十里南至直隶眉州彭山县界十五里北至崇庆州界二十五里东南至直隶眉州彭山县界四十里西南至直隶卭州蒲江县界六十里东北至双流县界三十里西北至崇庆州界二十五里
金堂县
在府东北七十里东西距六十五里南北距六十里东至潼川府中江县界五十里西至新都县界十五里南至简州界五十里北至汉州界十里东南至潼川府乐至县界七十里西南至新都县界二十五里东北至潼川府中江县界七十里西北至汉州新都县界二十里
新都县
在府北五十里东西距三十里南北距四十五里东至金堂县界十五里西至新繁县界十五里南至成都县界十五里北至汉州界三十里东南至华阳金堂二县界二十里西南至成都县界十里东北至汉州界二十里西北至新繁县界二十五里
简　州
在府东少南一百二十里东西距一百二十里南北距一百四十五里东至潼川府乐至县界四十里西至华阳县界八十里南至直隶资州资阳县界四十五里北至潼川府中江县界一百里东南至潼川府乐至县界四十里西南至直隶资州仁夀县界六十里东北至潼川府中江县界五十里西北至金堂县界九十五里
崇庆州
在府西南九十里东西距四十五里南北距六十里东至温江县界二十五里西至直隶卭州大邑县界二十里南至新津县界三十五里北至灌县界二十五里东南至新津县界四十五里西南至直隶卭州大邑县界三十里东北至温江县界二十五里西北至瓦寺土司界一百里
郫　县
在府西四十五里东西距四十五里南北距三十里东至成都县界二十五里西至崇宁县界二十里南至温江县界十五里北至新繁县界十五里东南至温江县界二十里西南至灌县界二十里东北至新繁县界十七里西北至崇宁县界二十里
灌　县
在府西一百二十五里东西距五十里南北距一百里东至崇宁县界三十五里西至直隶茂州汶川县界十五里南至崇庆州界八十里北至彭县界二十里东南至温江县界四十里西南至直隶茂州汶川县界六十里东北至彭县界六十里西北至直隶茂州界三十五里
崇宁县
在府西北八十里东西距三十里南北距二十五里东至新繁县界十五里西至灌县界十五里南至郫县界十里北至彭县界十五里东南至郫县界二十里西南至灌县界二十五里东北至新繁县界二十里西北至灌县界四十里
新繁县
在府西北五十六里东西距三十里南北距三十五里东至新都县界十五里西至崇宁县界十五里南至成都县界二十里北至彭县界十五里东南至成都县界十七里西南至郫县界十五里东北至新都县界十八里西北至彭县界二十五里汉　州
在府北少东九十里东西距七十五里南北距四十五里东至潼川府中江县界四十里西至什邡县界三十五里南至金堂县界二十五里北至直隶绵州德阳县界二十里东南至金堂新都二县界四十五里西南至新都什邡二县界三十里东北至金堂潼川府中江二县界三十五里西北至什郊直隶绵州德阳二县界四十里
什邡县
在府北一百三十里东西距二十里南北距四十里东至直隶绵州德阳县界十里西至彭县界十里南至汉州界十里北至直隶绵州绵竹县界三十里东南至汉州直隶绵州德阳二县界三十里西南至彭县新繁二县界三十里东北至直隶绵州德阳绵竹二县界四十里西北至彭县直隶绵州绵竹二县界六十里
彭　县
在府西北九十里东西距八十五里南北距一百一十五里东至汉州界七十里西至崇宁县界十五里南至新繁县界十五里北至九峯山後交直隶茂州界一百里东南至汉州界五十里西南至崇宁灌县二县界三十里东北至什邡县界四十里西北至灌县界一百一十里
重庆府【辖二州十一县】
在布政司东少南一千二百里东西距五百六十里南北距五百九十五里东至直隶忠州垫江县界二百二十里西至叙州府隆昌县界三百四十里南至贵州桐梓县界二百五十里北至顺庆府岳池县界三百四十五里东南至贵州正安州桐梓二州县界三百里西南至贵州仁怀县界二百里东北至黔彭?彭水县顺庆府广安州二州县界三百五十里西北至潼川府安岳遂宁二县界二百里
巴　县【附郭】
东西距二百八十五里南北距二百四十里东至长夀县界二百里西至壁山县界八十五里南至綦江县界九十五里北至合州界一百四十五里东南至南川县界八十里西南至江津县界八十里东北至顺庆府邻水县界一百二十七里西北至铜梁县界一百一十里
江津县
在府西南一百三十里东西距一百四十里南北距一百九十里东至巴县界五十里西至永川县界九十里南至綦江县界一百五十里北至壁山县界四十里东南至綦江县界一百五十里西南至直隶泸州合江县界一百里东北至巴县界五十里西北至永川县界九十里
长夀县
在府东少北二百三十里东西距五十里南北距一百六十里东至涪州界二十里西至巴县界三十里南至南川县界九十里北至顺庆府邻水县界七十里东南至涪州界六十里西南至巴县界六十里东北至直隶忠州垫江县界一百九十里西北至合州界一百三十里
永川县
在府西少南一百八十里东西距九十里南北距一百三十里东至江津县界四十里西至荣昌县界五十里南至直隶泸州合江县界一百里北至铜梁县界三十里东南至江津县界四十里西南至荣昌县界六十里东北至壁山县界四十里西北至铜梁县界五十里
壁山县
在府西北一百里东西距一百里南北距一百四十五里东至巴县界七十五里西至铜梁县界二十五里南至江津县界九十五里北至合州界五十里东南至巴县界九十里西南至永川县界一百里东北至合州界三十里西北至铜梁县界三十里
荣昌县
在府西少南二百六十里东西距七十九里南北距六十八里东至永川县界二十九里西至直隶资州内江县界五十里南至直隶泸州界三十里北至大足县界三十八里东南至直隶泸州合江县界七十里西南至叙州府隆昌县界三十里东北至永川县界七十里西北至大足县界八十里大足县
在府西三百一十里东西距一百二十里南北距一百四十里东至铜梁县界六十里西至潼川府安岳县界六十里南至永川县界九十里北至潼川府遂宁县界五十里东南至永川铜梁二县界八十里西南至荣昌县界一百一十里东北至铜梁县界八十里西北至潼川府安岳遂宁二县界一百里
綦江县
在府南少东二百里东西距一百里南北距一百零五里东至南川县界八十里西至江津县界二十里南至贵州桐梓县界一百二十五里北至巴县界八十里东南至南川县界八十里西南至贵州仁怀县界一百四十里东北至巴县界六十里西北至江津县界二十里
南川县
在府东南二百五十里东西距一百四十里南北距二百里东至涪州界七十里西至綦江县界七十里南至贵州正安州界一百里北至涪州界一百里东南至贵州正安州界九十里西南至贵州桐梓县界六十里东北至涪州界八十里西北至巴县綦江二县界一百里
合　州
在府北少西二百零五里东西距三百五十里南北距一百二十里东至顺庆府岳池县界一百一十里西至潼川府安岳县界二百四十里南至壁山县界六十里北至定远县界六十里东南至巴县界六十里西南至铜梁县界七十里东北至定远县界六十里西北至潼川府遂宁县界一百五十里
铜梁县
在府西少北二百里东西距八十里南北距五十里东至壁山县界五十里西至大足县界三十里南至永川县界十里北至合州界一百一十里东南至巴县界七十五里西北至大足永川二县界一百二十里东北至合州界六十里西北至大足县界六十里
定远县
在府北少西二百九十五里东西距一百六十里南北距八十里东至顺庆府岳池县界七十里西至潼川府蓬溪县界九十里南至合州界三十里北至顺庆府南充县界五十里东南至合州界七十五里西南至合州潼川府蓬溪二州县界九十五里东北至顺庆府岳池县界八十里西北至潼川府蓬溪顺庆府南充二县界一百里
涪　州
在府东少南三百五十里东西距一百二十里南北距一百六十三里东至酆都县界六十里西至长夀县界六十里南至南川县界一百零三里北至长夀县界六十里东南至黔彭厅彭水县界一百六十里西南至南川县界一百里东北至直隶忠州酆都县界九十里西北至长夀县界六十里
直隶黔彭厅【辖二县】
在布政司东少南二千零十里东西距三百七十里南北距五百四十里东至湖广恩施县界七十里西至贵州桐梓县界三百里南至贵州婺川县界三百二十里北至重庆府涪州界二百二十里东南至湖广贵州二省界三百八十里西南至贵州婺川县界三百五十里东北至夔州府石砫土司湖广中路土司界八十里西北至重庆府涪州界一百八十里
黔江县【附厅】
东西距一百八十八里南北距一百七十里东至湖广恩施县界七十里西至彭水县界一百一十八里南至黔彭厅界一百一十里北至湖广中路土司界六十里东南至黔彭厅界一百三十里西南至彭水县界一百二十里东北至湖广大唐崖土司界五十里西北至夔州府石砫土司界一百二十里
彭水县
在厅西二百八十里东西距二百里南北距二百九十二里东至黔江县界一百里西至重庆府南川县界一百里南至贵州婺川县界一百里北至直隶忠州酆都县界一百九十二里东南至黔彭厅界二百三十里西南至贵州婺川县界一百里东北至夔州府石砫土司界七十里西北至重庆府涪州界六十里
保宁府【辖二州七县】
在布政司北少东六百二十里东西距七百一十里南北距六百里东至直隶逹州太平县界五百六十里西至直隶绵州梓潼县界一百五十里南至顺庆府西充县界一百四十里北至陕西宁羌州界四百六十里东南至顺庆府蓬州界二百五十里西南至潼川府盐亭县界二百里东北至陕西汉中府南郑县界四百八十里西北至陕西宁羌州界三百五十里
阆中县【附郭】
东西距一百二十里南北距六十里东至顺庆府仪陇县界六十里西至潼川府盐亭县界六十里南至南部县界三十里北至苍溪县界三十里东南至顺庆府仪陇县界六十里西南至潼川府盐亭县界六十里东北至巴州界一百八十里西北至苍溪县界三十里
苍溪县
在府西北四十里东西距一百九十里南北距七十里东至巴州界一百一十里西至劎州界八十里南至阆中县界十里北至广元县界八十里东南至?中县界十里西南至南部县界四十里东北至巴州界二百二十里西北至剑州界八十里南部县
在府东南七十里东西距二百五十里南北距一百一十里东至顺庆府营山县界九十里西至潼川府盐亭县界一百六十里南至顺庆府西充县界七十里北至阆中县界四十里东南至顺庆府蓬州界一百里西南至潼川府盐亭县界一百六十里东北至顺庆府仪陇县界一百里西北至阆中县界五十里
广元县
在府北少西二百八十里东西距二百二十里南北距三百四十里东至南江县界二百里西至昭化县界二十里南至苍溪县界二百二十里北至陕西宁羌州界一百二十里东南至巴州界一百五十里西南至昭化县界三十里东北至陕西宁羌州界一百七十里西北至龙安府平武县界九十里
昭化县
在府西北二百八十里东西距一百里南北距一百八十里东至巴州界四十里西至剑州界六十里南至苍溪县界一百六十里北至广元县界二十里东南至苍溪县界一百七十里西南至剑州界六十里东北至广元县界二十里西北至陕西宁羌州界一百二十里
巴　州
在府东少北三百五十里东西距四百八十五里南北距二百一十里东至陕西汉中府西乡县界四百里西至苍溪县界八十五里南至顺庆府渠县界一百五十里北至南江县界六十里东南至直隶逹州东乡县界二百二十里西南至顺庆府仪陇县界七十里东北至通江县界六十里西北至广元县界七十里
通江县
在府东北五百五十里东西距四百四十八里南北距四百八十里东至陕西汉中府西乡县界四百里西至巴州界四十八里南至巴州界五十里北至陕西汉中府南郑县界四百三十里东南至直隶逹州界二百里西南至巴州界五十里东北至陕西汉中府西乡县界四百里西北至南江县界八十里
南江县
在府北少东四百七十里东西距一百二十里南北距二百六十里东至通江县界九十里西至广元县界三十里南至巴州界八十里北至陕西宁羌州界一百八十里东南至通江县界一百二十里西南至苍溪县界一百四十里东北至陕西汉中府南郑县界二百一十里西北至广元县界七十里
剑　州
在府西北二百二十里东西距二百里南北距二百八十里东至苍溪县界一百二十里西至直隶绵州梓潼县界八十里南至潼川府盐亭县界二百里北至龙安府平武县界八十里东南至苍溪县界一百六十里西南至潼川府盐亭县界一百九十里东北至昭化县界九十里西北至龙安府平武县界八十里
顺庆府【辖二州八县】
在布政司东北六百二十里东西距七百六十里南北距二百三十里东至直隶忠州梁山县界六百二十里西至潼川府盐亭县界一百四十里南至重庆府定远县界一百二十里北至保宁府南部县界一百一十里东南至直隶忠州垫江县界三百三十里西南至潼川府蓬溪县界一百里东北至保宁府巴州界二百七十里西北至潼川府盐亭县界一百二十里
南充县【附郭】
东西距一百四十里南北距一百四十里东至岳池县界五十里西至潼川府蓬溪县界九十里南至重庆府定远界一百里北至蓬州界七十里东南至岳池重庆府定远二县界五十里西南至重庆府定远潼川府蓬溪二县界九十里东北至渠县营山二县界五十里西北至西充县界五十里西充县
在府西九十里东西距一百里南北距一百一十里东至南充县界三十五里西至潼川府射洪县界六十五里南至潼川府蓬溪县界六十里北至保宁府南部县界五十里东南至南充县界四十里西南至潼川府蓬溪县界六十里东北至保宁府南部县界五十里西北至潼川府盐亭县界一百二十里
蓬　州
在府北一百二十里东西距二百一十里南北距一百四十里东至广安州界九十里西至西充县界一百二十里南至南充县界九十里北至保宁府南部县界五十里东南至岳池县界九十里西南至南充县界六十里东北至营山县界三十里西北至保宁府南部县界五十里
营山县
在府东北一百九十里东西距九十里南北距一百三十里东至渠县界六十里西至蓬州界三十里南至渠县界六十里北至仪陇县界七十里东南至渠县界八十里西南至蓬州界三十五里东北至直隶逹州界一百三十里西北至仪陇县界七十里
仪陇县
在府北二百六十里东西距七十里南北距一百三十里东至保宁府巴州界四十里西至保宁府阆中县界三十里南至营山县界七十里北至保宁府巴州界六十里东南至营山县界六十里西南至保宁府南部县界四十五里东北至保宁府巴州界八十里西北至保宁府阆中县界五十里广安州
在府东南一百七十里东西距九十里南北距一百四十里东至大竹县界七十里西至岳池县界二十里南至邻水县界七十里北至渠县界七十里东南至直隶忠州垫江县界七十里西南至重庆府合州界一百三十里东北至渠县界七十里西北至营山县界八十里
渠　县
在府东少北三百二十里东西距一百一十里南北距一百六十里东至大竹县界五十里西至营山县界六十里南至广安州界四十里北至直隶逹州界一百二十里东南至邻水县界一百三十五里西南至岳池县界八十里东北至直隶逹州界一百二十里西北至营山县界六十里
大竹县
在府东四百里东西距一百三十里南北距一百里东至直隶忠州梁山县界五十里西至广安州界八十里南至邻水县界五十里北至直隶逹州界五十里东南至直隶忠州垫江县界八十里西南至邻水县界八十五里东北至直隶逹州新宁县界五十里西北至渠县界六十里
岳池县
在府西一百二十里东西距一百里南北距一百八十里东至广安州界四十里西至南充县界六十里南至重庆府合州界九十里北至南充县界九十里东南至邻水县界一百二十里西南至重庆府定远县界六十里东北至渠县界四十里西北至南充县界七十里
邻水县
在府东南二百七十里东西距一百三十里南北距一百里东至直隶忠州垫江县界六十里西至重庆府巴县界七十里南至重庆府长夀县界七十里北至广安州界三十里东南至重庆府长夀县界八十里西南至重庆府巴县界七十里东北至大竹县界三十五里西北至广安州界三十里
叙州府【辖十一县一厅】
在布政司东南七百九十里东西距四百四十五里南北距三百七十五里东至直隶泸州江安县界一百三十五里西至黄螂所界三百一十里南至叙永厅界二百一十五里北至嘉定府犍为县界一百六十里东南至叙永厅界二百二十里西南至云南镇雄州界一百六十里东北至重庆府荣昌县界一百八十里西北至嘉定府犍为县界一百七十里
宜宾县【附郭】
东西距八十里南北距一百零五里东至南溪县界四十里西至屏山县界四十里南至庆符县界五里北至嘉定府荣县界一百里东南至庆符县界二十里西南至屏山县界四十五里东北至富顺县界四十里西北至嘉定府犍为县界一百六十里
南溪县
在府东一百一十里东西距九十五里南北距一百二十里东至直隶泸州江安县界二十五里西至宜宾县界七十里南至长宁县界五十里北至富顺县界七十里东南至直隶泸州江安县界三十里西南至宜宾县界七十里东北至直隶泸州界一百里西北至宜宾县界八十里
富顺县
在府东北一百八十里东西距一百二十里南北距一百二十里东至隆昌县界四十里西至嘉定府荣县界八十里南至南溪县界五十里北至直隶资州内江县界七十里东南至直隶泸州江安县界六十里西南至宜宾县界四十五里东北至隆昌县界四十里西北至嘉定府威远县界三十里
长宁县
在府东南一百二十里东西距一百里南北距一百二十里东至兴文县界五十里西至庆符县界五十里南至珙县界三十里北至南溪县界九十里东南至兴文县界五十里西南至珙县界三十里东北至直隶泸州江安县界一百里西北至庆符县界六十里
隆昌县
在府东北一百七十里东西距九十里南北距九十五里东至重庆府荣昌县界五十里西至富顺县界四十里南至直隶泸州界二十五里北至直隶资州内江县界七十里东南至直隶泸州界二十五里西南至富顺县界四十里东北至重庆府荣昌县界三十里西北至直隶资州内江县界七十里
庆符县
在府东南一百二十里东西距八十五里南北距一百五十五里东至长宁县界七十里西至高县界十五里南至珙县界四十里北至宜宾县界一百一十五里东南至珙县界四十里西南至高县界三十里东北至长宁县界九十里西北至屏山县界一百二十里
高　县
在府南一百五十里东西距八十里南北距一百二十里东至珙县界四十里西至筠连县界四十里南至云南镇雄州界一百一十里北至庆符县界十里东南至珙县界四十里西南至筠连县界八十里东北至庆符县界十里西北至屏山县界一百里
筠连县
在府南二百二十里东西距二十七里南北距三十里东至珙县界十里西至云南乌蒙府界十七里南至云南镇雄州界二十里北至高县界十里东南至云南镇雄州界三十里西南至云南乌蒙府界二十五里东北至高县界二十里西北至高县云南乌蒙府界十五里
珙　县
在府南少东二百里东西距八十里南北距一百一十里东至兴文县界六十里西至高县界二十里南至云南镇雄州界八十里北至长宁县界三十里东南至建武厅界七十里西南至筠连县界一百四十里东北至长宁县界三十里西北至高县界二十五里
兴文县
在府东南一百八十里东西距二十里南北距四十里东至九姓司界十里西至长宁县界十里南至建武厅界十里北至直隶泸州江安县界三十里东南至叙永厅界四十里西南至建武厅界五十里东北至直隶泸州江安县界三十里西北至长宁县界六十里
屏山县
在府西一百二十里东西距二百七十里南北距四百里东至宜宾县界八十里西至黄螂所界一百九十里南至云南乌蒙府界一百四十里北至嘉定府犍为县界二百六十里东南至高县界一百一十五里西南至云南乌蒙府界一百九十五里东北至宜宾县界一百六十里西北至雅州府清溪县界一百里
建武厅
在府东南二百八十里东西距一百一十四里南北距七十里东至大坝界三十四里西至筠连县界八十里南至云南镇雄州界四十里北至长宁县界三十里东南至滴水岩大坝界四十里西南至珙县界三十里东北至长宁县界五十里西北至珙县界二十里
直隶叙永厅【辖一县】
在布政司东南九百九十里东西距二百五十里南北距三百里东至贵州仁怀县界二百里西至建武厅界五十里南至云南镇雄州界二百二十里北至直隶泸州纳谿县界八十里东南至贵州毕节县界一百五十里西南至云南镇雄州界七十里东北至贵州仁怀直隶泸州纳谿二县界一百二十里西北至建武厅界八十里
永宁县【附郭】
东西距七十里南北距一百八十里东至叙永厅界十里西至云南镇雄州界六十里南至叙永厅界三十里北至直隶泸州纳谿县界一百五十里东南至贵州毕节县界一百里西南至叙永厅界四十里东北至叙永厅界十里西北至直隶泸州纳谿县界一百五十里
直隶雷波卫【辖一所】
在布政司西南一千五百里东西距一百五十里南北距一百二十里东至黄螂所界五十里西至凉山界一百里南至云南永善县界二十里北至马边营西宁隘界一百里东南至云南井底界四十里西南至寜远府洗马溪界一百二十里东北至马边营界一百三十里西北至马边营烟草峯界二百里
黄螂所
在卫东北一百二十里东西距一百六十里南北距一百二十里东至云南桧溪江界九十里西至雷波卫界七十里南至云南吞都界五十里北至屏山县土司界七十里东南至云南桧溪界六十里
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:02:45-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
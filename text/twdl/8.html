<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="卷之一,卷之二沿革,卷之三星野,卷四至卷五十三（闕）,卷之五十四事纪一,卷之五十五事纪二,卷之五十六事纪三,卷之五十七事纪四,卷之五十八事纪五,卷之五十九事纪六,卷之六十事纪七,卷之六十一事纪八,卷之六十二事纪九,卷之六十三外纪一,卷之六十四外纪二,卷之六十五,卷之六十六·艺文古诗（篇）,卷之六十七·艺文五言律诗（篇）,卷之六十八·艺文七言律诗（篇）,卷之又六十八·五言排律古（篇）,卷之六十九·艺文杂诗及七言绝句（篇）,卷之七十·艺文（赋、序、颂、铭）,卷之七十一·艺文（碑、记）,卷之七十二·艺文（碑—政">
<meta name="description" content="八十六卷,明张文耀修,邹廷彦纂。邹廷彦,巴人。重庆府明以前无志,明成化年间江朝宗始创修之。邹廷彦以其记述挂一漏万,且伪谬甚多,乃集群众之力,广搜博采,历二月而纂成兹编。《重庆府志》明万历三十四年(1606)刻本,共八十六卷,分为:。卷一,图考。卷二,沿革。卷三,星野、风俗、形胜、疆域。卷四至卷七,山川。卷八,城郭、关梁。卷九,公署。卷十,学校。卷十一,祀典。卷十二,礼制。卷十三,惠政。卷十四至卷二十,财赋。卷二十一,邮驿、水利、兵防、物产。卷二十二,宫室、坊表。卷二十三,古迹、丘墓。卷二十四至卷二十八,宦">
<title>万历重庆府志_张文耀_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">万历重庆府志</span> <br/>
          作者： <span class="inputVal" id="bkauthor">张文耀</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,地方志,完结</span> <br/>
          字数： <span class="inputVal" id="bknum">[book_length]113965</span> <br/>
          说明： <span class="inputVal" id="bkdec">八十六卷,明张文耀修,邹廷彦纂。邹廷彦,巴人。重庆府明以前无志,明成化年间江朝宗始创修之。邹廷彦以其记述挂一漏万,且伪谬甚多,乃集群众之力,广搜博采,历二月而纂成兹编。《重庆府志》明万历三十四年(1606)刻本,共八十六卷,分为: 卷一,图考。卷二,沿革。卷三,星野、风俗、形胜、疆域。卷四至卷七,山川。卷八,城郭、关梁。卷九,公署。卷十,学校。卷十一,祀典。卷十二,礼制。卷十三,惠政。卷十四至卷二十,财赋。卷二十一,邮驿、水利、兵防、物产。卷二十二,宫室、坊表。卷二十三,古迹、丘墓。卷二十四至卷二十八,宦表。卷二十九至卷三十二,选举。卷三十三,辟举、封荫。卷三十四至卷四十二,宦绩。卷四十三,流寓。卷四十四至卷四十八,往哲。卷四十九,隐德。卷五十,孝友。卷五十一,忠烈、行谊。卷五十二,烈女。卷五十三,仙释、土司。卷五十四至卷六十二,郡事纪。卷六十三至六十四,外纪。卷六十五,《华阳国志》。卷六十六至卷八十六,艺文。此志繁博精审,在明志中十分少见。有阴万历三十四年(1606)刻本传世。 (上海图书馆缺卷四至卷五十三)</span> <br/>
          封面： <span class="inputVal" id="bkimg">Z_11053.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]万历重庆府志
[book_author]张文耀
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,地方志,完结
[book_length]113965
[book_dec]八十六卷,明张文耀修,邹廷彦纂。邹廷彦,巴人。重庆府明以前无志,明成化年间江朝宗始创修之。邹廷彦以其记述挂一漏万,且伪谬甚多,乃集群众之力,广搜博采,历二月而纂成兹编。《重庆府志》明万历三十四年(1606)刻本,共八十六卷,分为: 卷一,图考。卷二,沿革。卷三,星野、风俗、形胜、疆域。卷四至卷七,山川。卷八,城郭、关梁。卷九,公署。卷十,学校。卷十一,祀典。卷十二,礼制。卷十三,惠政。卷十四至卷二十,财赋。卷二十一,邮驿、水利、兵防、物产。卷二十二,宫室、坊表。卷二十三,古迹、丘墓。卷二十四至卷二十八,宦表。卷二十九至卷三十二,选举。卷三十三,辟举、封荫。卷三十四至卷四十二,宦绩。卷四十三,流寓。卷四十四至卷四十八,往哲。卷四十九,隐德。卷五十,孝友。卷五十一,忠烈、行谊。卷五十二,烈女。卷五十三,仙释、土司。卷五十四至卷六十二,郡事纪。卷六十三至六十四,外纪。卷六十五,《华阳国志》。卷六十六至卷八十六,艺文。此志繁博精审,在明志中十分少见。有阴万历三十四年(1606)刻本传世。 (上海图书馆缺卷四至卷五十三)
[book_img]Z_11053.jpg


[book_title]卷之一
《重慶府志》序 昔孔子觀夏商，嘗病文獻不足，竊意孔子之杞，得《夏時》；之宋，得《乾坤》。兩書鏡照二代，有如指掌，則夏商之不足者，非文也。伊、萊總屬，縣聞彭篯，只為竊從，所稱不足，唯獻之故。至於文、武之道乎，八伯季尚未墜壞，唯是賢識大，不賢識小，孔子乃得一舉而刪訂之。夫大小，文也，而識大識小，則一朝文獻。而以羽翼斯文者，道待人行有系然矣！ 重慶，舊巴子國。郡自秦、漢間，環江為池，塹厓為城，東川一大都會也，然迄今尚無志。其間峰靈所吐，人傑物華，雜見紀載，如《山海乙經》《華陽》《蜀通南裔》三志，雖行十一二，未見全書；即《巴紀》一冊，顓步巴渝而世不相及，有古而無今，夫兆蜀中所稱文獻淵藪虖？而山水風物尚屬無征，人□之謂何？成化間，江學士朝宗曾為郡乘裨諶，然閱其書，宋、元以前不無墨漏，而文物之志，更有訛偽，且其 □成□成虎強半，不可讀矣。 給諫鄒念劬，先生以庶常華，選讀中秘奧書，發汲塚之所不能瘞，關□室之所不能藏。稽古博文，只前無兩，使古識大識小之賢 □生今日，當斂容而辟易。孔子所稱之邦興，文獻 □邪不佞。舊司李渝州嘗苦郡乘之無征而矯旨巴渝，疑必有肩其任者，旨於給諫，有一日之知竊有意乎？其入焉，然給諫會欲修班、馬之業，未皇及也。頃宦且告成，寄跡泉石間，乃以博綜之暇，□考鏡亡征，賈其餘勇，□然為巴陽勒不朽之業 □彼。 國朝實錄巨采各省，郡志前援諸史百家，凡單辭片言有關渝中者，亡不備錄，而取江學士殘本化為草創，事所未具，全而增之；義所未章，□而暴亡。傳聞之詮繆，厘而正人；文字之差偽，竄而更之，凡三易其稿而編成。君子曰：“渝州無志而有志，則給諫之力也。”今季考諸梓以視，不佞且謬，欲以俚言冔之，不佞展卷，而卒業焉。見其才掞天華，學窮峰載，識破蜀鏡，文繞巫瀾。其正，則龍門獅埡不足喻其肅；其妙，則櫃厓幾水不足從其奇；其備，則二江五溪不足儗其汪洋；其變，則牛鬼蛇神不足為其凶異。是故興除沿革，□峙方圓，總載之輿志；乘衣懿言，瑰行 □纚，具舉用觀後來志鑒也。山魈尺虺，曾不隱諱，明著簡冊，用鑄鼎鐫，志《檮杌》也。遺蹤故跡，雖在草鞠，亦與明征，不使澌滅，志不忘也；動、潛、品、植，一蟲一卉，無所不有，志不遺也。□露浮篇，珠璣滿表，令玩之者如挹華錦水，覽勝看山，究亡而不可窮、彼亡而不能釋。非秉三長、並五難，技能至此乎？夫立言不朽，自丈夫事□，其闡梓里之所欲傳，創先古之所未有也。 朝三百季之典刑，此成獨步也。道十郡邑之歷史，此匯大成。所謂獻足則文亦足，給諫有造于巴哉！於今日為存憂 □商，在來者得征杞征宋。巴待君，而張君綬巴以重張巴，巴重君不乃益重邪？而予不佞保弁其首，甯無時分其重哉！志中圖考、沿革各一卷，星野、風俗、形勝、
疆域總一卷，山川四卷，城郭、關梁一卷，公署、學校、祀典各一卷，禮制、惠政一卷，財賦七卷，郵驛、水利、兵防、物產一卷，宮室、坊表一卷，古跡、丘墓一卷，官表五卷，選舉四卷，辟舉、封蔭一卷，官跡九卷，流寓一卷，往哲五卷，隱德、孝友各一卷，忠烈、行義一卷，烈女一卷，仙釋、土司一卷，郡事紀九卷，外紀二卷，附《華陽國志》一卷，藝文十七卷。總計八十二卷，合為二十六帙，皆給諫所手編者，例得詳書。 萬曆丙午春仲穀旦巡按四川監察禦史黔南分麓李時華撰嘉定州知州袁子讓手書 圖考 《周禮 ·職方》掌天下之圖，以辨九州疆域。語曰：不出戶知天下。有以邪郡，提封二十，礪山帶水，相錯如繡，無論觀風問俗，即遐邇厄塞，鳥能臥遊而坐照乎？爰考 □借，參伍地形而著之。圖首郡治，而州邑次第，反之臚列畛分。俾一批閱間，縱目山川，留心境土有如指掌。而經畫疆理之略，思過半矣。志圖考餘披圖巳，因而慨曰：壯哉山川之勝，烱然如在目中矣。巴郡文獻，彬彬甲於三蜀，詎不盛輿？雖然郡當二水中，諸州邑環其外，固也。乃巴江長涪東流一帶，豈誠有水陸之利耶？且長依水濱，無城郭，足處黔、彭、武，僻在萬山中，與忠、豐諸域介於土壤。前事不遠，可為殷鑒。至大足往昔，以一亡命，遂下附近六七城，自非郡城天險，幾於震矣！嗟夫地利不如人和，若勤恤民隱，周諮利害，思患豫防。且令聲教四訖，世賴其休，余于當事君子有厚望焉。 圖（略） 修志名氏檄修 兵巡上川東道按察司按察使　張文燿兵巡上川東道布政司右布政使　周嘉謨 監修 重慶府知府　傅光宅重慶府知府　彭自新重慶府同知　孫敏政重慶府同知管綦江縣事　周作禾重慶府通判　蕭時鳴重慶府通判　吳時懋重慶府通判　鄭清徹重慶府推官　梅友月合州知州官巴縣事　葉聯芳巴縣知縣　周師旦 協修 合州知州　　吳澄時忠州知州　　倪伯鯕 忠州知州　　趙　壁涪州知州　　盧居安涪州知州　　高　祺江津縣知縣　潘允中江津縣知縣　沈自彰長壽縣知縣　楊春秋大足縣知縣　馬允中大足縣知縣　楊　溢永川縣知縣　汪廷玉榮昌縣知縣　徐　籥榮昌縣知縣　王　道南川縣知縣　姚光舜黔江縣知縣　潘應相黔江縣知縣　何　珩安居縣知縣　姚孟昭璧山縣知縣　陳應麟璧山縣知縣　李　寮銅梁縣知縣　楊思謙銅梁縣知縣　米萬鐘定遠縣知縣　曹士彥定遠縣知縣　許登仕酆都縣知縣　張邦衡酆都縣知縣　楊台育墊江縣知縣　蔡正茂武隆縣知縣　陳王道武隆縣知縣　楊複乾彭水縣知縣　曹　棟彭水縣知縣　王廷極 纂修 戶科右給事中　巴人　鄒廷彥 訂修 重慶府儒學生員　　舒德裕重慶府儒學生員　　甘上鯤重慶府儒學生員　　寒宗伊重慶府儒學生員　　劉有諫重慶府儒學生員　　劉世澤重慶府儒學生員　　王之賢巴　縣儒學生員　　羅大宇
巴　縣儒學生員　　鄒　琳 同訂修 長壽縣儒學生員　　鄭　直大足縣儒學生員　　潘元勳永川縣儒學生員　　羅　茹榮昌縣儒學生員　　刁時登綦江縣儒學生員　　李　鳳南川縣儒學生員　　晏思寀黔江縣儒學生員　　楊名顯安居縣儒學生員　　胡如川璧山縣儒學生員　　陳一德合　州儒學生員　　李作梁銅梁縣儒學生員　　梁雲構定遠縣儒學生員　　李惇敘忠　州儒學生員　　胡獻琛忠　州儒學生員　　丘養心酆都縣儒學生員　　楊　鎧墊江縣儒學生員　　封　璽涪　州儒學生員　　藺希夔武隆縣儒學生員　　曹允時彭水縣儒學生員　　徐　造重慶府工房吏　葉桷書　辦　劉時
目錄
卷之一　圖考
卷之二　沿革
卷之三　星野　疆域　形勝　風俗
卷之四　山川
卷之五　山川
卷之六　山川
卷之七　山川
卷之八　城郭　關梁
卷之九　公署　行署　屬署
卷之十　學校
卷之十一　祀典
卷之十二　禮制　惠政
卷之十三　賦役　戶口　稅糧
卷之十四　賦役　起運存留
卷之十五　賦役　驛遞課銀
卷之十六　賦役　銀力二差
卷之十七　賦役　銀力二差
卷之十八　賦役　民灶夫馬
卷之十九　賦役　公應
卷之二十　郵驛　水利　物產　兵防
卷之二十一　宮室　坊表
卷之二十二　古跡　丘墓
卷之二十三　寺觀
卷之二十三　台司表
卷之二十四　官表
卷之二十五　官表
卷之二十六　官表
卷之二十七　官表
卷之二十八　官表
卷之二十九　選舉
卷之三十　選舉
卷之三十一　選舉
卷之三十二　選舉　辟舉
卷之三十三　封蔭
卷之三十四　官績
卷之三十五　官績
卷之三十六　官績
卷之三十七　官績
卷之三十八　官績
卷之三十九　官績
卷之四十　官績
卷之四十一　官績
卷之四十二　官績
卷之四十三　流寓
卷之四十四　往哲
卷之四十五　往哲
卷之四十六　往哲
卷之四十七　往哲
卷之四十八　往哲
卷之四十九　隱德
卷之五十　孝友
卷之五十一　忠烈　行義
卷之五十二　列女
卷之五十三　仙釋　土司
卷之五十四　事紀
卷之五十五　事紀
卷之五十六　事紀
卷之五十七　事紀
卷之五十八　事紀
卷之五十九　事紀
卷之六十　事紀
卷之六十一　事紀
卷之六十二　事紀
卷之六十三　外紀一
卷之六十四　外紀二
卷之六十五　華陽國志巴志附
卷之六十六　藝文　古詩
卷之六十七　藝文　五言律
卷之六十八　藝文　七言律
卷之又六十八　藝文　五言排律古
卷之六十九　藝文　五七言絕句
卷之七十　藝文　碑
卷之七十一　藝文　碑
卷之七十二　藝文　碑
卷之七十三　藝文　記
卷之七十四　藝文　記
卷之七十五　藝文　記
卷之七十六　藝文　記
卷之七十七　藝文　記
卷之七十八　藝文　記
卷之七十九　藝文　記
卷之八十　藝文　記
卷之八十一　藝文　序
卷之八十二　藝文　序
卷之八十三　藝文　序
卷之八十四　藝文　檄文露布
卷之八十五　藝文　版表
卷之八十六　藝文　疏議　跋
引
重慶，天府之國也。舊無縣誌，嘗於故家得成化中學士江先生殘本讀之，大要往跡，挂一漏萬，且魯魚亥豕累牘盈篇，竊計非先生筆，或學慱弟子有所輯而托耳。雖然猶有印正也，弘治以後，竟寥寥無述已。萬曆辛醜冬，夜郎甫平郡太守聊城傅公銳意綏靖，一切政教，咸與維新。一日，集郡縉紳蹇司馬、曹中丞、傅觀察相與計修舉實務，餘不佞得廁末席。傅公曰：“郡無志可乎？”餘曰：“有老成人在。”司馬諸公曰：“子壯年且暇，其勉成之矣。”余無以應。 明日，傅公遂偕郡丞孫公、別駕蕭公、司理梅公函帑見屬，余謝不敏。久之，思紀秉之淪亡，瞻典刑之在望，因不敢辭第，曰：“事屬草創，儻無縻公廩，無拘歲月，敢不與同社二三子共搜羅，俟鴻裁成一家言，以無負嘉惠至意。”退而即與舒生德裕、甘生上鯤、劉生有諫、蹇生宗伊、劉生世澤、羅生大宇等訂約，廣求典故，伏案如校藝。時無幾何，方伯沅陽張公時為東川兵憲，聞之，檄二十提封，各以州邑志、群諸生來集，欲計日報竣，餘甚難之。夫郡志即古列國史也，編摩校讎徵文征獻尚懼無以為傳信，矧驟而據日抄月刻之冗書，又驟而憑甲可乙否之臆見，不為諛史，必為誹書，余則何敢。乃取國朝紀載二十一史、百家類書及稗官小說，置之治平禪院，同索巴蜀事，令其字比句櫛，諸生又甚難之。越兩月而閱畢，總之以不拂其來意，會歲暮諸生且歸。明年壬寅，餘複攜書笥歸，置之密室鉤求綜覽，已複與舒生等共相參訂，寒暑晝夜，未嘗少輟，如是者蓋二年，乃可抵掌而譚郡事。 先是，制台新城王公、按台黔陽李公、方伯景陵周公無不雅意詢及；今太守袁州彭公、邑令應城周公時為造訪；方伯張公即在成都，日下檄郡中，移書于餘。恐墜厥事，餘愧無速應。至甲辰春始自謂可以奉令，可幸無罪，因請于彭公脫稿而付之剞劂氏，計工給餼。如是者又二年而刻始成，為卷若干，為目若干，為字若干，今其書在唯是。餘以黯淺之識，乏通達之材，祗奉當事，德意濫襄一郡大典，寧唯傳後，且懼謬今。然矢心天日，兢兢唯謹，無三都之麗而馳慕十年之功。即不能盡信人而信書、信目、信手、信心，可自盟耳。至於品騭是非，則俟之大方諸君子。 時萬曆乙巳冬十一月吉，巴人鄒廷彥識。

[book_title]卷之二沿革
巴人鄒廷彥輯，舒德裕訂，甘上鯤同訂 晉常璩曰：巴國遠世則黃帝之支封，在周則宗姬之懿親。故于春秋，班伴秦楚，示甸衛也。則巴所徙來遠矣。說者謂自秦始通中國，何其謬輿！余綜覽諸史，愽及群書，自上世以迄於今，封建郡邑，因革增損，編摩錯陳，非敢以附會成其荒穢。而上下千載，勒有成篇，爰屬草創，斯亦參考之大端也。志沿革。 重慶府古巴國地。按《洛書》，人皇繼地皇后，相厥山川，分為九囿，華陽之壤，岷峨之域，是其一囿，囿中之國，巴居一焉。《山海經》雲：西南有巴國，大皞生鹹鳥，鹹鳥生乘釐，生後照，後照是始為巴人。五帝以來，黃帝高陽之支庶，世為侯伯，及唐虞，肇十有二州。禹平水土，因古九囿更置九州，巴國皆在梁州之域。禹初娶于塗山，及即位，會諸侯于會稽，執玉帛者萬國，巴國往焉。殷湯受命，因禹九州分統天下。周武王伐紂，巴師先往，殷人倒戈。武既克殷，分
其宗姬于巴，爵之以子。其地東至魚腹，西至僰道，北接漢中，南極黔涪，與秦、楚、蜀分壤。其屬有賨、濮、苴、貝之類。成王時改作禹貢，以職方掌土，合梁州于雍，巴遂為雍州地。周顯王時，秦惠文王輿巴、蜀為好。周慎靚王五年，蜀王伐苴，苴侯奔巴，巴為求救于秦，秦惠文王遣張儀、司馬錯伐蜀，滅之。儀貪巴之富，因取巴，執王以歸。儀城江州，錯自巴涪水取楚商於之地為黔中郡。秦始皇二十六年，罷封建，置郡縣，分天下為三十六郡，仍置巴郡，縣曰江州、閬中、墊江、宕渠、魚複有五。漢元年，項羽分天下王，諸將以沛公為漢王，王巴、蜀及漢中地，時丞相蕭何勸王 □用巴、蜀，還定三秦，於是漢王發巴渝之士以為漢前鋒。天下既定，高帝乃作巴渝舞。六年，乃析巴蜀地置廣漢郡。武帝元光五年，通西南夷以廣巴、蜀，增置犍為郡，是時巴郡增直縣，曰臨江、枳、朐 、克國、涪陵，並秦置凡十一，改梁曰益州。更始末，公孫述自立為蜀王，據有巴蜀地，光武建元即位十一年，遣岑彭帥諸將攻之，將軍馮駿拔江州，獲其偽守田戎，郡屬�漢。尋攻成都，蜀地悉平。桓帝永興二年，郡守但望從文學椽趙芬等議，欲分巴為二郡，一治臨江，一治安漢，疏上，朝議不許。獻帝初平元年，征東中郎將、安漢趙穎複建議分巴，且欲得巴舊名。白益州牧劉璋，璋析墊江以上為巴郡，治安漢；朐 至魚複為固陵郡，治魚複；改郡為永寧郡，縣曰江州、墊江、臨江、枳，凡四。治江州，巴遂三分。建安六年，魚複蹇胤白璋，爭巴名，璋乃改墊江以上為巴西郡，朐 以下為巴東郡，郡仍為巴郡，至今稱三巴。以此又涪陵謝本白璋，仍以其地析置涪陵郡。時巴地東接朐 ，西接符縣，南接涪陵，北接安漢、德陽。建安十六年，先主自荊州將兵數萬入蜀，至巴郡江州，北由墊江水詣涪，時嚴顏為郡守。十九年，諸葛亮與張飛、趙雲將兵泝流，克巴東，破江州，生獲嚴顏，欲殺之，不降，壯而釋之，引為賓客，乃分定江陽、犍為、巴西諸地。先主取成都，領益州牧，遂據巴蜀地，乃以費觀為郡守。二十年，曹操遣張郃督諸軍，徇三巴不克，先主即位，都於蜀郡，治如故。後主建興四年，江州都護李嚴鎮江州，築大城。魏元帝景元四年，命鐘會、鄧艾取蜀。克之，郡歸於魏。自漢魏以前，巴境屬夷，有廩君種、夜郎國、板楯及南平蠻，大都叛服不常，為羈縻州邑。晉武帝太始七年，分益州、南中四郡置寧州郡，治曰巴都，領縣如故。惠帝永甯元年，巴西流人李特反。永興中，特子雄僭位於蜀，曆五世四十餘年，巴蜀之地，皆為竊據。穆帝永和二年，桓溫伐蜀，滅之。地仍歸晉。安帝義熙初，後為譙縱所據，附于秦苻堅。九年，太尉劉裕以朱齡後為益州刺史，帥師攻克之，劉裕建宋，仍為巴郡。至明帝時，分荊、益五郡，益置三巴校尉，巴郡屬焉。南齊因之。梁武帝天監中置楚州。後周明帝二年改巴州郡如故。隋高祖開皇三年，廢天下諸郡，析置州縣，改巴州，縣曰巴、江津、涪陵凡三。大業中，仍置郡，改為渝州巴郡。唐高祖武德初，命李孝恭徇巴蜀下之，郡邑如故。太宗貞觀元年，因天下形便分為十道，渝州巴郡屬劍南道。三年，南平蠻王遣使內欵，以其地隸渝州。天寶元年，改為渝州南平郡，縣曰：巴、江津、南平、萬壽、璧山，凡五。是時今屬忠州曰南賓郡，涪州曰涪陵郡，屬山南道。南川曰南州南川郡，黔州曰黔中郡，屬江南道。合州曰巴州郡，昌州曰昌元郡，安居曰安嶽郡，皆屬劍南道。而開屬夷置者有播州播川郡、溱州溱溪郡、費州涪川郡焉。憲宗元和初，度支副使劉 據東西兩川以叛，尋命知節度使事高崇文討誅之。昭宗乾甯後，王建據蜀，渝、涪、忠、合、黔、昌諸郡皆屬之。後唐莊宗同光三年取蜀。明宗長興中後為孟知祥所據，僭位於蜀。宋太祖乾德三年，命王全斌、劉光義、曹彬等分道伐蜀，蜀偽主孟昶降，得蜀地州府四十六，渝、涪、忠、合、黔、昌盡屬焉。渝仍為渝州，領縣如故。五年廢萬壽。是時珍州屬夷田景遷內附。太宗雍熙中，廢南平縣。至道三年，分天下為十五路，渝屬夔州路。慶曆八年，以黔州羈縻南、溱二州來隸。皇祐中以
南州置南川縣。神宗熙甯元年，改渝州為恭州，巴郡軍事，八年收西番部，以恭州南川縣銅佛埧地置南平軍，又割涪州隆化縣隸軍，仍省南川縣為鎮八焉。徽宗大觀元年，涪州夷駱世華等內附，二年，播州屬夷楊文貴納土以其地置遵義軍。孝宗淳熙中，以光宗潛邸升恭州為重慶府，以治介順慶、紹慶間，故雲。縣如故，忠、涪、合、昌、黔仍各自為置。理宗紹定元年，升黔州為紹慶府。端平二年，蒙古分道寇蜀。寶祐、開慶中來攻，圍合州，州守王堅力拒之，元蒙哥死，解圍去。度宗咸淳元年，改忠州為鹹淳府，是時夔州路府三，則重慶、鹹淳、紹慶並置焉。恭宗德祐元年，蒙古圍重慶，太守張玨敗之，拒守。端宗景炎三年，重慶陷，張玨死之。元世祖至元十六年，分川蜀為四道，改府為重慶路，置總管府，屬四川南道。二十一年，升為上路，割忠、涪二州為蜀郡，二十二年又割瀘、合來蜀，省璧山入巴縣，廢南平軍入南川縣為屬邑，置錄事司，縣曰：巴、江津、南川，凡三。州曰：瀘州、忠州、合州、涪州，凡四。州之屬縣曰：江安、納溪、合江、臨江、鄧都、南賓、銅梁、定遠、石照、武龍，總州縣凡十七。二十五年，以重慶路為四川行省。二十七年，徙行省于成都，以重慶路為四川南道宣慰司。順帝至正二十年，明玉珍僭據，以重慶為偽都。 國朝洪武四年，命廖永忠、湯和等分道取蜀，會兵于重慶，明升歸附，蜀平，置重慶府，領州縣十八曰巴縣、江津、大足、長壽、永川、榮昌、綦江、南川、黔江、合州、銅梁、定遠、忠州、鄧都、墊江、涪州、武隆、彭水，其衛所有重慶衛、黔江守衛千戶所，又有湖廣忠州千戶所附忠州。成化中後置璧山、安居縣，屬川東道。按巴在秦漢間，地連劍閣，俯瞰夔門，故稱一大都會。自三巴分置，幅員漸狹，迨隋唐暨宋，渝州分壤，僅與涪、合、忠、黔諸州等，豈非風會使然？輿方今岩岩雄郡，表於東川，即不能仍秦漢之舊，而州邑棊置遠近，周千餘里，制定大定而文獻因之，規摹則宏遠矣。唯播之往罹厥害，今受厥累，睹時事者能無蒿目於息。 巴縣附郭，古巴國地。周武王時封其宗姬于巴，爵之以子，置巴子城。秦取其地置巴郡，治江州。漢、晉因之。南齊柝地於僰溪口置江陽縣。梁改楚州。後周改巴城縣，並墊江、枳二縣入焉，皆屬巴郡。隋開皇初，廢郡置渝州，始更曰巴縣，屬渝州。唐武德中析其地置樂溫縣。貞觀中析置南平州，尋以南平耒屬置霸州。至德中，析置璧山縣。宋改渝為恭州，尋升州為重慶府。元初改府為路，縣皆屬之，仍為巴縣。元末為明玉珍僭據。 國朝洪武四年平之，仍設巴縣，屬重慶府，編戶十坊七十里。萬曆十年並坊為八十里。 江津縣，古巴國地。秦取巴置巴郡，為江州縣地。漢、晉因之。南齊析江州地於僰溪口置縣。西魏改為江陽縣。後周閔帝元年移今治，置七門郡。隋開皇中始改為江津縣，屬渝州。唐天寶中，屬南平郡。宋乾德五年，移治馬駿鎮。崇寧屬恭州，後並南平、萬壽二縣，屬重慶府。元複今治，屬重慶路。元末為明玉珍僭據。 國朝洪武四年歸附，仍置江津縣，屬重慶府，編戶三十八里。 長壽縣，古巴國地。秦取巴置巴郡，為枳縣地。漢、晉因之。後周省枳地入巴城縣。唐武德二年，析涪陵巴縣地置永安縣，複析巴地置樂溫縣，屬南粦州。九年屬涪州，開元中，省永安入焉。宋仍為樂溫縣，屬涪州，後為溫山縣。熙甯三年，廢溫山縣為鎮。元仍名樂溫，省入涪州，置涪陵巡檢司。元末為明玉珍僭據。 國朝洪武四年歸附，始置長壽縣，屬重慶府，編戶三坊二十四里。大足縣，古巴國地。秦漢以來更置不一。唐乾元二年，析資、瀘、普、合四州之地置昌州，縣四，曰：大足、靜南、昌元、永川。大足則合州巴川地雲，州治昌元。大曆六年，州縣廢其地， 各還故屬。十年複置。光啟元年，徙昌州於大足，省靜南入焉。宋為昌州昌元郡軍事，仍置大足、昌元、永川屬之。元至元四年設紹熙軍民宣撫司，昌州與資、普、隆諸州縣並屬。六年司罷，州如故。元末為明玉珍僭據。 國朝洪武四年歸附，大足縣屬重慶府，編戶三十七里。 永川縣，古巴國地。春秋戰國為巴蜀之境，秦、漢時郡縣無考。唐乾元初，分渝州璧山地置永川縣，屬昌州。大曆中，縣廢，以其地還故屬。十年，後置。光啟初，徙昌州於大足，永川仍屬之。元或雲省入大足縣，元末為明玉珍僭據。 國朝洪武四年歸附，置永川縣屬重慶府，編戶二十里。 榮昌縣，古巴國地。春秋戰國為巴蜀之境，秦、漢郡縣無考。唐割資、普、瀘、合之地置昌州，治昌元，即今榮昌雲。光啟初，徙昌州於大足，昌元屬之。五代時為僭國地。宋仍為昌元縣，屬昌州昌元郡軍事。咸平四年，移置羅市。元至元四年，置紹熙軍民宣撫司，昌元與資、普、昌、隆諸州屬之，尋廢，司縣如故，元末為明玉珍僭據。 國朝洪武四年歸附，置榮昌縣，屬重慶府，編戶二十七里。 綦江縣，古巴國地。秦、漢為夜郎之境。舊志雲古綦市，未詳。唐武德二年，開南蠻置南州南川郡，有三溪縣。貞觀中，析巴縣地置南平、清谷、周泉、昆川、白溪、瀛山七縣，此或其一雲。宋置南平軍，此或屬焉。元為南平綦江長官司。元末明玉珍僭據，改綦江縣。 國朝洪武四年歸附，置綦江縣，隸重慶府，編戶二里。萬曆二十七年為播酋楊應龍所破，尋複之。 南川縣，古巴國地。秦屬巴郡之江州。漢為枳縣地。後周並墊江、枳二縣入焉。貞觀四年，析巴縣地置南平州，後改為南川縣，屬渝州。宋熙寧中，收西蕃部，以南川銅佛壩地置南平軍，省南川縣入焉。元豐初，複置南川縣。元至元中，廢南平軍如南川縣。元末為明玉珍僭據。 國朝洪武四年歸附，置南川縣，屬重慶府，編戶六里。成化間增置為九里。正德七年，複並為八里。 黔江縣，古荒服地。禹貢屬荊州。春秋、戰國屬楚。秦惠文王取其地置黔中郡。漢以後為黔安郡。唐武德元年，置黔州黔中郡，為石城縣。天寶中，始改黔江縣。宋為黔中郡軍事，仍名黔江。紹定元年升為紹慶府，黔江仍屬之。元至元中，仍置府縣如故。元末為明玉珍僭據。 國朝洪武四年歸附，仍置黔江縣，屬重慶府，編戶二里。 安居縣，古巴國地。春秋戰國為巴蜀之境。秦為墊江地，屬巴郡。漢、晉因之。唐時置安居縣，屬普州安嶽郡。大曆中，隸遂州。五代為僭國地。宋乾德初，複置安居縣。元並安居入合州。元末為明玉珍僭據。 國朝洪武四年歸附，省入銅梁縣。成化中，割銅梁六里、遂寧一里仍置安居縣，屬重慶府，編戶七里。 璧山縣，古巴國地。秦時置巴郡，地屬江州。漢、晉因之。唐至德二載，析巴、江津、萬壽縣地始置璧山縣，屬渝州南平郡。宋仍置璧山縣。元至正中，省璧山入巴縣。元末為明玉珍僭據。 國朝洪武四年歸附，縣廢。成化中，割巴縣地仍置璧山縣，屬重慶府，編戶十一里。
合州，古巴國地，一曰濮國。周以後封在巴子之域。秦取巴置巴郡，合為墊江縣地。漢因之，初平中，劉璋分三巴，以墊江地置巴郡。建安中，尋改為巴西郡。閬中、宕渠屬為。晉因之。西魏以涪、宕、嘉陵三江合，改為合州，置宕渠郡。隋開皇初，郡廢為涪州。大業初，置涪陵郡，領石鏡、漢初、赤水三縣，治石鏡。唐改為合州巴川郡。武德三年，析石鏡置新明縣。開元中，又析石鏡置銅梁縣。五代為僭國地。宋為合州巴川郡軍事。乾德三年，改石鏡為石照。熙寧中，省赤水入銅梁縣，領縣五。淳祐三年，移州置於釣魚山以禦元兵。元至元十五年，宋安撫使王立以城降。二十年，為散郡，並錄事司，赤水入石照縣。二十二年，改為合州，隸重慶路，初並巴川入銅梁縣，增置定遠縣，領銅梁、定遠、石照三縣。元末為明玉珍僭據。 國朝洪武四年歸附，置合州，領石照、銅梁、大足、定遠四縣。五年省石照。七年，以大足縣隸重慶府，唯銅梁、定遠屬焉，總屬重慶府。合州編戶四十一里。 銅梁縣，古巴國地，周為巴子之封域。舊志載戰國時楚襄王滅巴，封其子為銅梁侯於此，未詳。秦取巴，置巴郡，為墊江縣地。漢因之。初平中，改墊江為巴郡，尋改為巴西郡，地皆屬之。晉、齊、梁如故。西魏置郡為合州，隋改合州為涪陵郡，此為石鏡地。唐改合州巴川郡。長安三年，始置銅梁縣。宋置合州巴川郡軍事，銅梁仍屬之。熙寧中，省赤水縣入焉。七年，複還其治。元至元中置合州，並巴州于銅梁縣。元末為明玉珍僭據。 國朝洪武四年歸附，置銅梁縣，隸合州，總屬重慶府，編戶三十二里。成化中，割六里，置安居縣。 定遠縣，古巴國地。周為巴子之封域。秦為巴郡之墊江地。漢因之。初平中，墊江為巴郡，尋改巴西郡，地皆屬之。晉、魏、隋與州沿革同。唐置合州巴川郡，領縣六，有新明、漢初二縣。舊志雲：今縣南江邊有新明寺，考之斷碑，蓋新明境雲。又雲漢初地在今烈面鎮北十五里。宋開寶中，以新明屬廣安軍，漢初仍舊。南渡後，開禧二年，割漢初西境，增置河溪縣，亦屬廣安，舊有河溪鎮，升為縣，因名河溪。元至元四年，攻釣魚山，便宜都統率兵於女箐坪，剏為武勝軍，行河溪縣安撫事，即今舊縣地。後改軍為定遠州，新明、漢初、河溪三縣皆省於此。二十四年，改為縣。元末為明玉珍僭據。 國朝洪武四年歸附，置定遠，隸合州，總屬重慶府，編戶十四里。 忠州，古巴國地。周為巴子之封域。秦取巴置巴郡，此介江州、魚複之間。漢置臨江縣，仍屬巴郡。初平中，改巴郡為永寧郡，尋複為巴郡，臨江縣皆屬之。晉改郡為巴都郡，梁置臨江郡，後周兼置臨州。隋開皇廢郡，大業初廢州，仍為臨江縣，屬巴東郡。義寧二年，改為南賓郡。唐初仍置南賓郡，領縣五，曰：臨江、酆都、南賓、墊江、桂溪，治臨江，屬山南道。貞觀八年，改忠州南賓郡，領縣如故。五代為僭國地。宋初為忠州南賓郡軍事。縣三，曰：臨江、墊江、南賓。南渡後增酆都、龍渠二縣。咸淳元年，以度宗潛邸升為鹹淳府，改治皇華城，距州東三十里。元至元中，複改為忠州，省墊江、龍渠，領臨江、酆都、南賓三縣，屬重慶路。元末為明玉珍僭據。 國朝洪武四年歸附，置忠州，領酆都、墊江二縣，編戶七里。 酆都縣，古巴國地。周為巴子之封域。秦屬巴郡。漢為枳、臨江地。是時有平都縣，一曰故巴子之別都雲。晉以後俱為臨江地。隋屬巴東郡。義寧二年，始析臨江地置酆都縣。唐仍為酆都縣，屬忠州。南宋初，縣廢，南渡後複置酆都縣。咸淳初，升忠州南賓郡鹹淳府，縣屬如故。元改府，仍為忠州酆都縣，仍屬隸重慶路。元末為明玉珍僭據。
國朝洪武四年歸附，改豐為都。九年併入涪州。十四年複為縣，並南賓、龍渠二縣入焉，隸忠州，總屬重慶府，編戶四里。 墊江縣，古巴國地。周為巴子之封域。秦屬巴郡，漢為臨江地。是時有墊江縣，則合州、宕渠之地，以為即今墊江縣者，非是。漢以後建置不一。據隋書，宕渠郡有墊江縣，與鄰水同屬今墊江，與鄰水接壤，時今墊江雲。唐置忠州南賓郡，領縣五，一曰墊江縣。宋置忠州南賓郡軍事，後升鹹淳府，墊江皆屬之。熙甯中，省桂溪入焉。元初縣廢，後複置。元末為明玉珍僭據。 國朝洪武四年歸附，置墊江縣，隸忠州，總屬重慶府，編戶十二里。 涪州，古巴國地。周為巴子之封域。春秋戰國，巴地舊志雲戰國楚黔中地，按秦惠文王取巴蜀後，司馬錯自巴涪水取商於地為黔中郡，則以涪為黔者，非是秦始皇置郡縣。涪屬巴郡。漢仍置巴郡，領十一縣，涪陵居其一。建安六年，分三巴，涪陵謝本白益州牧劉璋，析巴地置涪陵郡，初以為巴東。蜀國後，遂置涪陵郡，屬有涪陵、丹興、漢平、萬寧、漢發五縣，其地東接巴東，南接武陵，西接牂牱，北接巴郡。晉、宋、齊因之。隋開皇初，郡廢，改涪陵縣，屬巴郡，後為渝州之涪陵鎮。唐武德初，以鎮置涪州涪陵郡，領涪陵、賓化、武龍、樂溫、溫山五縣，屬山南道。宋改為涪陵郡軍事。熙甯中，廢溫山縣為鎮，省賓化縣，領縣三。咸淳初，移治三臺山，屬夔州路。元至正中改涪州，並涪陵、樂溫二縣入焉，領武龍一縣，屬重慶府。元末為明玉珍所僭據。 國朝洪武四年歸附，置涪州，領縣二：武龍、彭水。屬重慶府，編戶十一里。 武隆縣，古巴國地。周為巴子之封域。秦屬巴郡。漢因之。元鼎中，析置涪陵郡，治當為丹興、漢發諸縣地。晉、宋如故。隋開皇初廢涪陵郡為縣，總屬渝州。唐武德二年，複置涪州涪陵郡，始置武龍縣，屬涪州。宋宣和元年，改武龍為枳縣，從漢置雲。紹興初，仍改武龍屬涪陵郡軍事。元至元中仍宋置，元末為明玉珍僭據。 國朝洪武四年歸附，複置武龍縣，九年併入彭水縣，十四年更自為治，易“龍”為“隆”字，隸涪州，屬重慶府，編戶二里。 彭水縣，古荒服地。禹貢荊州之域。春秋戰國為楚地。秦惠文王時遣司馬錯由巴涪水取楚商於地，置黔中郡，此屬之。漢建元中，入於涪陵郡。三國時仍置黔安郡。晉永嘉後沒於蠻夷。後周保定中內附，建德中為黔州地。隋開皇十三年，始置彭水縣，屬黔州。大業中，仍改黔安郡，統彭水、涪川二縣。唐初仍置黔州黔中郡。貞觀中，改州為都督府。天寶初，複為州郡，領彭水、黔江、洪渡、洋水、信寧、都濡六縣，治彭水，屬江南道。宋置黔州黔中郡軍事、武泰軍節度，仍置彭水。嘉祐中，並洪渡、洋水諸縣入焉，羈縻州四十九。紹定初，升為紹慶府。元因之，縣如故，屬重慶路。元末為明玉珍僭據。 國朝洪武四年歸附，改紹慶府，置彭水縣，隸涪州，屬重慶府。九年並武龍縣地，尋割去，編戶七里。 右州縣沿革，舊志頗有訛誤，今悉取諸史地理志，參合裁正，以此少異，如墊江在漢即合州地，今縣屬忠州。涪陵郡本漢置，即今涪州，至隋則廢郡為縣，更於合州地置涪陵郡。江州，漢巴縣治，晉廢。總志以孟嘉入人物，涪城，今綿州，《涪州志》至取涪城人李驤為晉人物，豈不謬與？甚者大足、榮昌，故昌元郡，《元史 ·地理志》無之，唯載在百官志中，為紹熙軍民宣撫司，領資、普、昌、隆、內江、安嶽、昌元諸州縣，此何以解？總之，時異勢殊，若存若湮，史亦難書，據
馬爾後之考鏡職方者，尚其三致詳雲。

[book_title]卷之三星野
自分野昉于周禮，厥後象緯家，人持一啄，紛紛異同，以故世儒疑而非之。原夫在天，成象在地，成形總之一理，若武王克商，歲在鶉、火；晉文即位，歲在實、沈；占 合符，史不絕書。繇斯以譚諸家異說，未必盡是，至以星分野，誠以陰陽之精，本於地而上發于天，有如昔人 □雲，景之象形，響之應聲者。《易》曰：觀乎天文，以察時變，安得以 □□之見，而遂謂不經耶？今諸家言班班俱在，爰陳其大概，以備參考志星野。 《周禮 ·保章氏》以星土辨九州之地，所封封域皆有分星以觀妖祥注星土，星所主土也。觜、參、實、沈、魏，益州也。井、鬼、鶉首，秦雍州也。按巴蜀本梁州。周並為雍州。秦因之。漢更置益州。故紀星者多系巴蜀于秦分，又觜、參、實、沈屬益州，曰魏分，今互紀之，後皆仿此。 《呂氏春秋 ·訓解》：孟春之月，日在營、室、昏、參中注參，西方宿，晉之分野。仲夏之月，日在東井。注：東井，南方宿，秦之分野。仲秋之月，日在角、旦、觜、嶲中。注：觜、嶲，西方宿，魏之分野。 《史記 ·列國分野》，秦地於天官東井、輿鬼之分壄。其界西南有巴、蜀、廣漢、犍為，又西南有牂牁、越嶲。益州《天官書》：觜、觹、參，益州。東井輿鬼，雍州。又秦之疆域，在太白占於 □弧。注：太白、□弧，皆西方之星，故秦占候也。 《前漢 ·天文志》：觜、觹、參，益州東井輿鬼。雍州又庚辛，華山以西又魏已、秦辛，又秦未、中山申。又中國山川，東北流其維，首在隴、蜀。又太歲在未曰：協恰。六月，出石氏曰名長，烈在觜、觹、參，甘氏在參，罰在申，曰涒灘。七月，出石曰：名天。晉在東井與鬼井氏在弧。 《後漢 ·天文志》：星經太白，主華陰山、涼州、雍州、益州。又鎮星主東井，玉衡第二星主益州，常以五亥日候之，乙亥為漢中，丁亥為永昌，巳亥為巴郡、蜀郡、牂牁，辛亥為廣漢，癸亥為犍為，凡七郡。 《淮南子 ·九野辨》：西南方為朱天，其星觜、觹、參、東井。魏張揖《廣稚》：觜、參，魏、東井、輿鬼，秦。又戊，魏。庚，秦。又秦，未。又□鬥七星，一為樞，六為陽開，樞為雍州，開陽為梁州。又太白謂之長庚，或謂之太囂，參謂之實、沈，東井謂之鶉首，輿鬼謂之天廟。 《晉書 ·天文志》：北斗七星，在太微北，七政之樞機，陰陽之本元也。魁四星為璿璣，杓三星為玉衡。第一星，曰天樞，三曰璣，六曰開陽。樞為天，璣為人，開陽為律。石氏雲：第一曰正星，主陽德，天子之象也。三曰令星，主中禍。六曰危星，主天倉五穀。又一主天、三主火、六主木。又曰：一主秦、三主樑、六主趙。又五車、五星在畢北。五車者，五帝車舍也，主天子五兵。又主五穀豐耗。西北大星曰天庫，主太白，主秦。次西南星曰卿星，主熒惑，主魏，五星有變，皆以其所主占之。 又觜、觹三星為三軍之候，行軍之藏府，葆旅，收斂萬物。明則軍儲盈，將得勢。 又參十星，一曰參伐、一曰大辰、一曰天市、一曰 鉞，主斬刈。又為天獄，主殺伐。又主權衡，所以平理也。又主邊城，為九譯，故不欲其動也。參曰獸之體，其中三星橫列，三將也。東北曰左肩，主左將。西北曰右肩，主右將。東南曰左足，主後將軍。西南曰右足，主偏將軍。故《皇帝占》參應七將。中央三小星曰伐，天之都尉也，主胡、鮮卑、戎、狄之國，故不欲明。七
將皆明，大天下兵精也。王道缺則茫角張，伐星明輿參等，大臣皆謀，兵起。參星失色，軍散敗。參、芒、角動搖，邊候有急，兵起，有斬伐之事。參星移，客伐主。參左足入玉井中，兵大起，秦大水，若有喪，山石為怪。參星差，戾主，王臣貳。隋書同。 又東井八星，天之南門，黃道所經，天之亭候，主水衡事，法令所取平也。王者用法平，則井星而端列。鉞一星，附井之前，主伺淫奢而斬之，故不欲其明。明輿井齊，則用鉞于大臣。月宿井，有風雨。 又輿鬼五星，天目也，主視明，察奸謀。東北 ①星主積馬，東南是主積兵，西南是主積布帛，西北星主積金玉，隨變占之。中央星為積屍，主死喪祠祀，一曰 鑕，主誅斬。鬼星明，大谷成。不明，百姓散。鑕欲其忽忽然不明，明則兵起，大臣誅。隋書同。 又十二次度數，自畢十二度至東井十五度，為實沈，于辰在申，魏之分野，屬益州。費直，起畢九度，蔡邕，起畢六度。自東井十六度至柳八度為鶉首，於辰在未，秦之分野，屬雍州。費直，起井十二度，蔡邕，起井十度。 又州郡 次，觜、參、魏，益州：廣漢入觜一度，越雋入觜三度，蜀郡入參一度，犍為入參三度，牂牁入參五度，巴郡入參八度，漢中入參九度，益州入參七度。 《隋書》：梁州於天官，上應參之宿。 《唐書》：天下山河之象，存乎兩戒。南戒自岷山、嶓塚，負地絡之陽。又東井據百川上流，故鶉首為秦。蜀得兩戒，山河之首。又鶉首，實沈，以負西海，神主于華山、太白位焉。又東井十二度，終，柳六度。自漢三輔及北地、上郡，西南盡巴蜀、漢中之地，及西南夷、犍為、越嶲、益州郡，東至牂牁，及庸、蜀、羌、髳之國。 《宋史 ·天文志》：鬥、魁、枕、參首是為帝車，運於中央。魁第一星，曰天樞，正星，主天。又曰樞，為天，主陽德，天子象，其分為秦，漢志主徐州；二曰璿，法星，主地。又曰璿為地，主陰刑，女主象，其分為楚，漢志主益州；三曰璣，為人，主火，為令星，主中禍，其分為梁，漢志主冀州。又三台六星，兩兩而居。次二星為中台，為司中，中臺上星主樑、雍。又天市垣二十二星，東西各列十一星，其西垣第四星曰巴、第五星曰蜀。又五車五星，西北大星曰天庫，主太白，秦分及雍州，主豆，次西南一星曰卿，主熒惑，魏分益州，主麥。又星經太白，主華山、梁、雍、益州。 《觀象玩占》：觜三星，一曰天貨，主寶貨，其北上三尺為日月五星，中道內主樑，外主巴、漢。星明則天下安、五穀熟。 《國朝一統志》《四川總志 ·職方考》《鏡廣輿記》《皇輿考》皆雲井、鬼分野。 按《巴郡分野舊志》皆屬井、鬼。今考《周禮》以下諸家言，大要以觜、觹、參、井為主者居多，其餘纏次諸星，一一有紀。餘考覽後，未敢以某星為確，姑以諸所記載書而次之。以俟君子，若妖祥占驗，詳在事紀中。 疆域 古者體國經野，從正疆域，是故土有定封，則人有定守。將下之賦役，上之經畫，兩相待焉。郡邑封疆，廣狹不一，又多越在山谷中，有如經界不正，則作奸者得以規避，而保障者因之廢格，烏能使之各有寧宇？爰考方域，附以里鎮，而繁、簡、沖、疲之大略可 矣！蒞茲土者得 ①《晉書 ·天文志》注為 “西北”。
無我疆我理之思乎？志疆域。 重慶府隸上川東道，廣一千二十五里，袤四百七十里。東至夔州府萬縣界六百四十五里，西至敘州府隆昌界三百六十七里，南至遵義府梓潼縣界三百四十里 ①，北至順慶府岳池縣界一百三十里。東到夔州府治七百六十五里，西到成都府治一千二百二十里，南到遵義府治六百九十里，北到順慶府廣安州治四百八十里，東南到思南府治八百六里，東北到夔州府達州治七百五十里，西南到瀘州合江縣治三百一十里，西北到潼川州遂寧縣治二百三十里。本府至布政司一千二百二十里，南京水路六千五百里，陸路五千里，北京水路八千七百里，陸路五千六十里，州縣各屬、里鎮俱列于左： 巴縣，治附廓。廣四百二十五里，袤三百四十里。東至長壽縣界一百七十五里，西至永川縣界一百四十里，南至綦江縣界一百一十里，北至順慶府大竹縣界一百二十里，東南至南川縣界一百十七里，西北至合州一百二十五里。東到長壽縣二百一十里，西到永川縣二百一十里，東南到南川縣二百五十里，西北到合州一百五十里到布政司、兩京同府。 鄉凡十有四，里凡七十。下來鳳鄉有梓潼、石英、虎峰、沙溪、含穀、虎溪、茶店、高灘、封文、冠山、鳳來十一里；依來鄉有甘泉、新市、多榮、寶積、大同五里，何李市鄉有金劍、石佛、東陽何、何市、何龍門、新安六里；劉何鄉有劉何市、劉市、劉石馬、寶勝、劉石子五里；遷善鄉有龍山、善慶、禾磧、大城、大洪、銅鼓六里；白崖鄉有沙平、寶輪二里；懷仁鄉有清溪、湖崖、懷石馬、青崖、新豐、居義六里；茅柴鄉有永安、雲篆、固城、龍門四里；廣陽鄉有金子、木洞、鐘樓三里；龜停鄉有雍壩、石洞、龜停三里；江北鄉有鴛鴦、石城、江石子里、石虎、江北五里；德義鄉趙市、石橋、白市、鳳山、雙山、柳市、複安七里；利蒙鄉有梁灘里、利石馬、東陽、龍車、雲台、井口六里；臥龍鄉臥石馬、土沱二里，坊凡十，曰：仁義、太平、宣化、安靜、壁□、忠孝、龍台、通遠、內江、外江。初衙門一切什物供應，取辦於坊，坊民苦之。萬曆八年，知縣張文燿歸併為里，民至今稱便，勒有碑。總凡八十里。 鎮凡十，北岸五里江北鎮，西三十里北崖鎮，西八十里葶溪鎮，東一百里樂磧鎮，北六十里井口鎮，西一百四十里新市鎮，北一百五十里水東鎮，西四十里柳市鎮，西北七十里安仁鎮，東八十里木洞鎮。 江津縣，府治南，廣二百四十里，袤三百五十里。東至綦江縣界一百五十里，西至永川縣界九十里，南至遵義府界三百里，北至巴縣界五十里。東到綦江縣治一百七十里，西到永川縣治一百二十里，南到遵義府治七百里，北到巴縣治一百二十里，東南到南川縣治四百里，西南到合江縣治一百八十里，東北到銅梁縣治三百八十里，西北到榮昌縣治二百二十里。到府一百二十里，到布政司一千九十里，南京五千一百二十里，北京五千一百八十里。 鄉凡八，里凡三十八。移風鄉有三峰、石橋、德感、興孝、江北五里；易俗鄉有金子、南江二里；青平鄉有青平、遊溪、後羊、登雲、靈感、同心、勝中，魯市、延壽九里；忠信鄉有鶴山、頂山、聖燈、筍溪、官山五里；思善鄉有思善、南峰、仁高、白沙、碓溪五里；進德鄉有進德、五脈二里；宣化鄉有長池、石龍、高詹、羅江四里；保安鄉有高湖、杜市、珞黃三里。在城有東隅、西隅、西關。 鎮凡七，北岸中渡鎮，鎮西六十里遊溪鎮，東六十里珞黃鎮，鎮南七十里李市鎮，南一百里 ①此處應為 “桐梓縣”。
清溪鎮，南一百二十里南川鎮，東南六十里保安鎮，後四鎮廢。 長壽縣，府治東。廣七十里，袤一百五十里。東至涪州界四十里，西至巴縣界三十里，南至南川界五十里，北至墊江縣界八十里。東到涪州一百一十里，西到巴縣二百一十里，南到南川縣一百六十里，北到墊江縣一百四十里。到府二百一十里，布政司一千四百二十里，南京四千七百九十里，北京四千八百五十里。 鄉凡八，里凡二十四。東鄉有杜周、陽關、祥符、納溪、陽嶽四里；西鄉有沙溪、菩提、磧溪、鼓樓、廣伏五里；麻堆鄉有龍山一里；光陽鄉有山寒、安樂、龍合、葛南四里；隆安鄉有玉溪一里；白市鄉有峰門、杜市二里；巾子鄉有雲台、太平二里；業昌鄉有何市、龍市、明月、相樂四里。坊三，曰：清和、興賢、桃源。鎮凡三：沙鎮，即沙鎮公館；雙江鎮在雙江灘，止址存；桃源鎮，即桃花街。 大足縣，府治西。廣九十里，袤九十五里。東至銅梁縣六十里，南至永川縣八十里，西至安嶽縣界二十里，北至遂寧縣界一十五里。到府三百八十里，布政司八百二十里，南京五千三百八十里，北京五千九百八十里。 里凡三十三：安賢、長受、三溪、從順、昌寧、嘉勝、得陽、青平、遇仙、後院、高峰、同古、雍溪、富春、錫山、米糧、曲水、雙山、崇泰、汶水、善慶、伏元、靜南、月富、興昌、豐成、永安、三花、仁政、中山、進德、招賢、存義。 鎮凡四：縣西四十五里老官鎮，南四十里珠溪鎮、南三十里龍水鎮、西南三十二里劉安鎮。 永川縣，府治西。廣一百二十里，袤一百一十里。東至璧山縣界五十里，西至榮昌界七十里，南至江津縣界七十里，北至銅梁縣界四十里，西南至瀘州界七十里，西北至大足縣四十里。到府二百二十里，布政司九百一十里，南京五千二百一十里，北京五千二百七十里。 里凡二十有五：在郭、東皋、桂山、梁洞、臼石、梁善、青峰、鐵山、來蘇、龍洞、英山、高倦、雙石、砂山、安平、同心、星辰、陳市、太平、新屯、獨石、松子、石鬆、進德、安賢。 鎮凡五：縣八十里濱江松溉鎮，四十里來蘇鎮，西三十五里牛驛鎮，三十里陳市鎮，西十里土硃鎮。 榮昌縣，府治［西］。廣八十里，袤一百五十里。東至永川縣界三十里，南至瀘州界六十里，西至隆昌縣五十里，北至大足縣界九十里，東南到江津縣三百一十里，西南到富順縣二百里，西北到安嶽縣二百四十里。東到永川縣一百里，南到瀘州一百三十里，西到隆昌縣一百里，北到大足縣一百二十里。到府三百一十里，布政司八百二十里，南京五千三百一十里，北京五千三百七十里。 里凡二十七：昌元、昌寧、新橋、新興、高喬、石橋、古潭、賴川、賴通、仁義、人壽、紅岩、虎岩、安福、安樂、安賢、從順、李子、梧桐、峰高、羅會、在市、清灘、換鵝、白石、沙溪。後清灘四里割置隆昌縣，凡二十三里。 鎮凡四：北七十里昌元鎮，北一百里賴川鎮，北三十里古潭鎮，止址存，東二十五里羅會鎮。 綦江縣，府治南。廣一百二十里，袤一百四十里。東至南川縣界六十里，南至遵義府界二百里，西至江津縣界二十里，北至巴縣界三十里。到府二百里，布政司一千四百里，南京五千二百里，北京伍千八百里。 里凡五：思灘、附廓、永興、安穩、遵化。
鎮凡八：永安、明月、鹽倉、三溪、石角、石橋、趕水、鹿鳴。 南川縣，府治東。廣二百里，袤二百二十里。東至武隆真安州界一百二十里，西至巴縣界八十里，南至綦江縣一百六十里，北至涪州、長壽俱一百六十里。到府二百二十里，布政司一千四百二十里，南京五千一百里，北京五千三百六十里。 里凡八：白土、梁堅、福祿、羅秀、富順、豐隆、明新、德政。 黔江縣，府治東。廣二百七十里，袤二百七十里。東至湖廣大田千戶所界七十里，西至彭水縣界二百里，南至酉陽宣撫司界七十里，北至石柱宣撫司界二百里。東到湖廣大田千戶所治一百五十里，南到酉陽宣撫司治四百里，西到彭水縣治四百里，北到石砫宣撫司治八百里。到府一千二百里，布政司二千四百里，南京五千七百五十里。 合州，府治西。廣三百二十里，袤二百七十里。東至巴縣界一百里，南至銅梁縣界三十里，西至安居縣界三十里，北至定遠縣界九十里。東到長壽縣治二百八十里，南到銅梁縣治九十里，西到安居縣治五十里，北到定遠縣治一百二十里，東南到巴縣治一百二十里，東北到岳池縣治一百二十里，西南到銅梁縣治五十里，西北到蓬溪縣治一百里。到府一百二十里，布政司九百里，南京五千一百二十里，北京五千一百八十里。 鄉凡五：清平、長安、積善、通濟、太安。 里凡三十六：長樂、郎山、豐穀、赤水、冠山、青華、通市、東山、鶴鳴、大通、安壩、點山、渠水、永清、安福、石城、信義、雲賓、安賢、余慶、隆市、懷遠、集伏、大鼇、小市、明月、集賢、仁和、渠江、來蘇、得義、龍游、墊江、富郁、青平、興仁。 鎮凡八：安壩、羅市、雲門、雲賓、鶴鳴、隆市、朗山、雲會。 銅梁縣，府治西。廣二十一里，袤九十里。東至巴縣一百六十里，西至大足縣九十里，南至永川縣一百六十里，北至合州八十里，東南至璧山縣九十里，東北至遂寧縣三百里，西南至榮昌縣一百七十里，西北至安居縣四十里。到府一百六十里，布政司八百二十里，南京五千一百六十里，北京五千二百二十里。 鄉凡四，里凡二十六：瓊池鄉有積慶、中正、永清三里；昔賢有巴川、巴岳、西平、呂奉、西安、六贏、東坪七里；永清有太平、明月、樓灘、得勝、長安、黎市、明星、倉山八里；桂林有塔子、高莊、柳溪、高平、同古、貴山、長春、羊燕八里。 定遠縣，府治西。廣九十里，袤一百三十里。東抵廣安四十里，西距南充七十里，北通岳池九十里，南接合州三十里。到府一百五十里，布政司九百五十里，南京五千一百五十里，北京五千二百二十里。 里十四：定遠、沙溪、新興、郁馬、太平、祝受、唐村、萬安、太山、清沙、寬平、永平、永甯、隆平。 鎮凡六：興福、鹽灘、圓石、列面、封山、石盤。 忠州，府治東。廣二百二十里，袤二百七十里。東至萬縣界一百里，西至酆都縣界五十 里，南至石砫宣撫司界二百里，北至墊江縣界一百五十里。到府六百九十里，布政司一千九百一十里，南京四千四百一十里，北京四千四百七十里。里凡七：在城、大 、塗 、毛店上、毛店下、隆翹、新立。新立坊凡九：宣化、善政、鳴玉、淳和、通遠、樂善、迎恩、儒林、通賢。酆都縣，府治東。廣七十里，袤二百六十里。東至忠州界五十里，西至涪州界二十五里， 南至武彭忠路二百里，北至墊江縣六十里。到府六百里、布政司一千六百里，南京四千五百 里，北京四千九百七十里。里凡四：市廓、南賓、豐樂上、豐樂下。墊江縣，府治東。廣六十里，袤八十里。東至忠州界五十里，西至鄰水縣界十里，南至長 壽縣界四十里，北至梁山縣界四十里。到府三百二十里，布政司一千五百四十里，南京四千七 百里，北京四千七百六十里。里凡十二：桑園、新興、水東、東湖、永豐、永安、新廟、萬安、榮安、太平、水西、八莊、市城。涪州，府治東。廣四百五十里，袤三百六十里。東至酆都縣界九十里，南至南川縣界一百 里，西至長壽縣界七十里，北至墊江縣界一百二十里。東到酆都縣治一百二十里，南到南川縣治一百里，西到長壽縣治一百里，北到墊江縣治一百二十里。到府三百九十里、布政司一千六百里，南京四千七百里，北京四千七百六十里。 里凡十三：黑石、白石、通濟、石龍、芋池、羅回、李渡、長灘、羅雲、附州、韓市、藺市、謝市。鎮凡八：李渡、羅市、藺市、韓市、白壁、貞溪、孟市、新市。武隆縣，府治東。廣五百里，袤八百六十里。東至彭水縣界九十里，南至真安州界七十 里，西至涪州界六十里，北至酆都縣界八十里。到府八百五十里，布政司二千七百里，南京五 千四百三十里，北京五千六百里。里凡二：武隆、思養。鎮凡四：瀵沱、白馬、關灘、白楊。彭水縣，府治東。廣四百三十里，袤四百四十里。東至黔江縣界一百八十里，西至真安州 界二百五十里，南至酉陽司界三百里，北至武隆縣界一百四十里。到府九百四十里，布政司二千六百里，南京四千九百九十里，北京五千五十里。鄉凡四里，凡七鄉，曰：前鄉、後鄉、黔陽、信寧、鹽井、計議、洋水。里曰：南隅、北隅、信寧、計議、鹽井、前里、後里。鎮凡三：鹿角、郁山、江口。 語曰石田千里，無所用之。州縣封疆，延袤雖廣，乃其財賦曾不能當江南之什一。至南、黔、彭、武，周遭巉岩深箐，即窮日之力，無一腴土，安在論地之廣狹為也？志疆里者，裒益增損，互為異同，何哉？若迺里鎮，既明則疆域可考，餘故附入焉。其他場集往往為藏奸匿盜之藪，故為略之。若載之，州縣誌中餘無論矣。 形勝 古者分圻建國，必憑險依阻而表其勝，故山河帶礪，厥為保障，且地靈人傑所從，來馬郡域，坤維下流，群山拱衛，二水襟合，據涪、夔、荊、楚之上游，豈非三蜀之雄鎮，而文獻之名區哉！迺州邑 錯，各據勝概，即封壤不同，而高山大川，蒼蒼泱泱，所在知是矣！爰考往跡，犯而志之，志形勝。 府東至魚複，西至僰道，北接漢中，南極黔涪。又江州以東，濱江山嶮；墊江以西，土地 平敞。（已上《華陽國志》）土地肥美，有江水沃野。（《漢書》）帶二江之雙流，抗峨眉之重阻。又外負銅梁于宕渠，內亟要害於膏腴。（左思《蜀都賦》）高山嵯峨，岩石磊落。傾則縈回，下臨峭壑。（袁休明《巴蜀志》）東接夔門，西連蜀都，南通夜郎，北控賨國。環江為池，塹崖為城。岷、涪二水，于此會合，
乃巴渝之都會。（《舊志》）枕江負山，南連邛筰、僰道，東通荊楚吳會，蓋要衝之區。（《劉文簡集》）當蜀東上游，近制播酉，遠控溪峒，廣川大流，屹然蜀重鎮。又據岷巴二江水之合，後倚重 巒疊嶂，左右懸崖絕壁，隱然天造之險。（《曹汴城垣記》）璧山翠峪，錦江環波，雲嵐含暉，彩秀映日。（《巡道忠益亭記》）巴縣，地勢剛險，重屋累居，又承三江之會，又東有明月峽、廣德嶼。故巴亦有三峽。（《華陽國志》）江州對二水，口右則涪內，左則蜀外水，故巴子之都。（《山海水經》）三巴會合繞城下，巴字體勢何盤盤。（鮮于侁巴《江詠》）巴城在岷江之北，漢水之南。（《寰宇記》）地控夔渝之上游，天當參、井之分野。（張文燿縣治題）景曰：孔殿秋香、金碧春風、洪崖珠泉、龍門皓月、覺林曉鐘、塗山霽雪、黃葛晚渡、佛圖夜 雨，西湖晚眺、北鎮沙汀。江津縣，鼎山聳前，幾江繞後。（《總志》）奇峰秀嶺，從華蓋之山，地軸天關，鎖錦江之水；界瀘渝之間，會水陸之沖，全蜀之要地。（《舊志》）景曰：鼎山疊翠、華蓋晴嵐、龍門春浪、鶴山雪霽、古寺曉鐘、挑漁燈火、石羊晚渡、馬驍 春色。長壽縣，前臨岷江，後倚菩提，龍溪、鳳山環帶左右。（《總志》）桃溪桂源，環帶左右。金龍鳳山，對峙東西。龍山寨近列其南，羅圍城遠障其北，綿亙百 數十里，望之如重城焉。（《舊志》）景曰：鳳山春色、龍寨秋容、北觀煙霞、西崖瀑布、龍溪夜月、定慧曉鐘、桃源洞天、吉祥 飛石。大足縣，東臨赤水，西枕營山，北接長岩，最為險固。又青巒圍其田畔，赤水繞乎東南。 （《總志》）介於瀘、渝之間，枕於普、遂之上，為山水靜鎮之區。又玉口蔽於前，雲頭鎮於後。三華聲翠于南，孤塔淩霄於北。尖山西峙，鬥崖東顧。（《舊志》）景曰：畫樓遠眺、赤水春波、西州寶頂、白石奇觀、海棠春色、鑒湖夜月、白塔奇岩、玉皇 古洞。永川縣，環邑皆山，郭外平衍。（《總志》）北枕桂山，南瞰侯溪，印臺山擁于左，浩軸山環于右，高明之境。（《舊志》）景曰：桂山風月、竹溪煙雨、佛崖仙蹤、石鬆神跡、普濟晨鐘、紫薇暮鼓、八角攢青，三河 會碧。榮昌縣，昌元古佳郡，又山崗疊翠屏，溪瀨瀉清泚。（宋·張芳詩）山環繞而蜿蜒，地寬廣而夾塏。（《總志》）曬袍山北炫其奇，飛鳳巒東拔其萃，錦屏交岫於西，玉盤雄峙于南。環溪左旋而西泝，小 河九畔而南繞。又山皆平，伏而清奇。水多曲纏而秀麗，襟山帶溪，形勝比他邑稱最。（《舊志》） 景曰：蓮瑞天池、碧梧丹鳳、桃香仙嶺、紅岩峭壁、鴉山箐碁、石堰朝暮、舂馬灘春渡、賴通 仙舟。綦江縣，左挾瀛，右依石筍。（《總志》）景曰：龍角溪聲、馬鞍圖負、牛崗雪牧、瀛島雲蒸、月涵湖水、筍出天邊、勝果呈刹、瑪瑙 藏灘。南川縣，風俗連巴、楚，封疆接播、溱。（宋·趙與邁《詠南川形勢》）據涪之南，接播之北。（《總志》）巴江翼其右，武隆聯其左。雲山疊翠，溪水縈回。（《舊志》）景曰：金佛晚霞、白露晴嵐、徧楅晨鐘、葛溪夜月、孝泉一湧、聖水三（湖）潮、古渡流金、石 池臥象。黔江縣，水深巫峽里，山色夜郎西。（唐·上官侍禦《赴黔中詩》）外鎮諸洞，內靖涪、彭。（《總志》）前列三台之奇秀，後擁龍頭之巍峨。東則雄峙老鴉之寨，西則高聳八面之山。控酉陽之 左襟，振大田之喉吭。寔楚西南至徼道，蜀國東南之藩籬。（《舊志》）景曰：桃壩紅霞、梅坡白雪、山肖龍頭、寨如鷹立、三台聳翠、八面環青、月浸青溪、雲籠 石塔。安居縣，地靈人勝，石秀山熊。（《普州志》）山環水繞，地美土腴。（《總志》）北臨涪江，南接巴嶽，四面屏蔽。於東，紫極根據；於西，官濺瀠回。姚皋環繞，金雞聳峙。 銅溪關闌，天設之險，地造其固。（《舊志》）景曰：化龍鍾秀、飛鳳昂霄、波 映月、紫極煙霞、官濺流杯、冠山古洞、梵溪聖水、瑞石 蓮花。璧山縣，西北絕險，東南稍平。山分左右，秀拔垣拱。山川高深，風氣完密。涪江環其後， 岷江繞其前。跨巴、銅之勝概，為東南之佳境。（《舊志》）景曰：東林曉鐘、天池皓月、茅萊夕照、屏峰疊翠、秀環春風、覺林夜雨、老君朝霞、金劍 晴雪。合州，巴蜀要津，又枕三江之口，當眾水之湊，又蜀口形勝之地。（《舊志》）景曰：東津漁火、涪江晚渡、金沙落雁、三佛灘鳴、魚城煙雨、瑞應春風、濮岩夜月、石龜 晴空。銅梁縣，水環巴宇，山擁飛鳳。（《總志》）巴嶽六贏，翊其左右。羅睺計都，峙於東西。（《舊志》）銅梁不可攀。（劉孝威詩）山似銅梁，近接宕渠，遠指斜穀。（《舊志》）景曰：帝座雲屏、玉堂柱石、高崗飛鳳、巴水騰蛟、泉晚鐘、南樓曉日、爐鼎繞霞、計羅纏宿。定遠縣，地勢峻迫， 道連居。（《總志》）地勢高明，來脈悠長，群峰似衛而環，長江如帶而繞。又果、渝會界，賨、合交加。又嘉陵 左環，鹽水右匯，天印仙峰，面拱石龜，玉馬後護，隱然一蜀省要區。（《舊志》）景曰：天印來賓、嵩岩積翠、澄江抱璧、遠 摩空、棠樹余陰、玉龍獻瑞、香溪晚渡、傑閣 秋蟬。忠州，井邑聚雲根又，又百層石磴上州門。（白居易詩）襟山帶河，楫拱秀誠，形勝之郡。又翠屏山在前，石牆在後，五龍山盤其左，九馬山拱其 右。俯瞰大江，地勢陡峻，山川穆如鎖，固岷、劍，控制施、黔，要害之郡。（《舊志》）景曰：翠屏春曉、紫極晚煙、巴台夜月、西崖瀑布、五龍撮寶、鳴玉平沙、九曲流觴、治平晨 鐘、宣公畫洞。酆都縣，面江倚山，中衍平川。（《總志》）仙都北聳，錦江前橫，青牛、白鹿環拱左右，珠簾月鏡，映帶遠近，勝景沃野，秀麗雄渾。（《舊志》）景曰：平都仙跡、曲水流觴、青牛野啗、白鹿夜鳴、珠簾映日、月鏡凝龍、山床夜雨、送客 晴瀾。墊江縣，山水環拱，土地坦夷。（《總志》）地勢平衍，東西二河，繞城為池。冠蓋山衛其後，鳳鳴山拱其前，狀元文筆輔其左，壁鬥星 關弼其右。二河環抱，屹如重城。（《舊志》）景曰：狀元文筆、龍門晚渡、鳳鳴朝陽、馬峽晴嵐、冠山霽雪、五花霞彩、兩水天光。涪州，鐵櫃在北，鳳崗在南，龜龍踞西，群豬截東。襟帶長川，勢雄百二。據五溪之要衝， 當三峽之津隘。壯哉之險。（《舊志》）白石從天設，青岩見地圖。（宋翰《詠涪陵》）地據咽喉，城逾雉堞。東鄰楚分，南帶夷邊。（馬提幹《詠涪州》）會川蜀之眾水，控瞿塘之上流。（《龜陵志序》）東接巴東，南接武陵，西接牂牁，北接巴郡，山險水灘。（《華陽國志》）景曰：桂樓秋月、黔水澄清、白鶴時鳴、鐵櫃樵歌、石魚豐兆、 湖魚笛、松屏列翠、荔圃 春風。武隆縣，川峽陟險、山箐崎嶇。（《總志》）東鄰黔楚，西樓牂柯，壯枕巴江，南通貴竹，又山崖四寨，江峽孤開，險阨諸蠻，難先全蜀。（《舊志》）景曰：襆頭耀日、筆架齊雲、虎榜春暉、師峰晚翠、洞口仙麻、渡頭天劍、信水臨朝、關灘 勝概。彭水縣，地接荊楚，襟帶五溪。（《總志》）二水夾右，一山居左，有百二之勢。（《舊志》）五溪襟屬，為一都會。又地近荊楚。（侯如己《蜀圖經》）景曰：摩圍瑞靄、石花晚晴、孔殿秋香、龍門夜月、金鼇戲水、高閣龍吟、綠陰勝概、木櫃樵 歌、聖水三潮。按郡邑形勝具簡冊者如此，豈不甲於三川。乃往者播事卒起，綦城不守，諸邑大震，郡以 天設石城，大江為池。一時人心殊用，洶洶地利不如人和，信矣！若乃山川炳靈，世載其英，近 日屈指文獻者，率置喙于風氣，余於是乎有深思。馬故夫安輯封疆，俾金湯增險而長為寧宇， 振起人文令江山增勝，毋徒以襟帶雄侈為崢嶸，庸非今日第一務乎？
風俗 蓋風俗之漸久矣。結繩書契異，宜忠質文迭，尚上古暨三代猶然。顧淳漓盛衰關諸治，忽 則移風易俗，其可緩諸郡邑山谷異制、民生易俗。若一道德以同，其風則系乎上耳。今據諸志 所紀紀之，以備夫觀風問俗者，志風俗。府巴縣：巴蜀民食稻魚，亡凶年憂。俗不愁苦，而輕易淫泆，柔弱褊厄。（《漢書》）剛悍生其方風，謠尚其武奮之，則 賓旅玩之。則渝舞銳氣剽於中葉，蹻容世於樂府。（左思《蜀都賦》）士遠於進取，民疲於轉輸。攜之則難叛，一之則易服。（王騰《辨蜀都賦》）質直好義，土風敦厚，有先民之流。又遲重魯鈍，俗素樸，無造次辨麗之氣。又民多居水 左右，天性勁勇，銳氣喜舞。又五教雍和，秀茂挺逸，英偉既多，風謠旁作。朝有忠貞盡節之 臣，鄉有主文歌詠之音。又其人半楚，恣態敦重。又風敦俗厚。（晉常璩《巴志》）敏慧輕急，頗慕文學。（《隋書》）民勤耕作，無寸土之曠。好音樂，少愁苦，尚奢靡，性輕揚，喜虛稱。庠塾聚學者眾。 （《宋史》）重本信巫，剛樸倜儻。（《職方考鏡》）尚鬼信巫，銳氣喜舞，重本力穡，人多秀異，喜以詩書自娛。（《皇輿考》）地廣民醇，俗尚簡樸。務農桑，敦節義。儒風日振，人才倍出。（成化中府舊志）意氣翩翩，矜名姱節。又節義之氣猶存，儉樸之風漸靡。（萬曆初汪言臣《志略》）江津縣，人性淳樸，俗浮華，農勤 畝，士業詩書。又有石公恕之風而人多敦睦，有杜莘老之風而士多剛直。（舊《縣誌》）冠間行於士類，婚或侈于富家，喪或雜以浮屠，祭不失乎家禮。士重友誼，駸駸乎有德有造之風。農唯力穡自給，商重遠涉，工備百為，亦不出其境。（《縣誌》）長壽縣，男耕女織，不事浮華。（《總志》）風氣習俗，類多僻陋。剛勁剽勇，不受人挫。又雅浮勤苦，農務耕稼而厭末作。士攻文學而貴科第。禮尚簡易，不事繁縟，有古樸之風。（《縣誌》）大足縣，北屋談經史，磊落出髦士。（張孝芳《別袁昌州》）民勤而力穡，士願而勤學。（《總志》）事商賈者不忘耕，善蔔算者不廢學。舟車不通，工藝是業。又其俗樸厚，又多秀民。又深山窮穀，戶曉禮儀，又不趨末作，不事 遊。（《舊縣誌》輯略）永川縣，民頗篤實，詞訟簡少。（《總志》）民質實而勤耕織，士雅素而服詩書。雖舟不通，其商賈多集。（《縣誌》）士樸願而有文，衣冠文物不減壯。（縣宋楊《表衣題名記》）榮昌縣，習俗淳厚，男耕女織。（《總志》）士質而靜，以詩書為業；民儉且淳，以廉恥為尚，男深耕足歲，女勤績杼織。又冠帶縉紳，退老居鄉，以入儀門為恥。無郊外逸遊酣飲之狎。又士崇敬先師，彬彬禮儀。（《縣誌》）綦江縣，民俗儉樸，不好爭競。（《總志》）前椎魯不尚侈靡，士斤斤自好，恥越名檢。力田不事末作，女勤績紡，商不越境。近皆稍變。（《縣誌》） 南川縣，民多質實，禮尚節儉。又風俗樸野，服養儉陋，冠婚相襲，尚鬼信巫。（《總志》）樸雅略近，淳風邇來，駸駸刁悍。（《縣誌》）黔江縣，就水造 ，鑽木出火。（《總志》）人有四種：蠻、夷、巴、漢，刀耕火種，酷信巫鬼，素號難治。開設以來，士勤學問，民知禮 法，樂於趨事，習俗頗淳。（《舊志》）安居縣，農勤稼穡，俗事詩書。（《總志》）冠婚相襲，尚鬼信巫，人多秀氣，詩書自娛。又民多力農，士知向學。（舊《縣誌》輯略）俗尚淳厚，勤於本業，不作豪奢。（《縣誌》略）民力本業，市不衣帛。婚禮稍稍近古，近多僭侈。（《縣誌》議略）璧山縣，俗尚節儉，民勤本業。（《總志》）率性真直，輕商重農，男耕女織，崇儉務學，性氣剛慧，俗朴少文。冠婚喪祭以禮，士夫之 家，不作佛老。（《縣誌》）合州，風土樸厚，秀異間生。喜詩書自娛。又重禮教，尚恭儉。（舊《州志》）精敏輕疾。（《華陽國志》）銅梁縣，民工藝術，秀異亦多。（《總志》）地瘠民貧，重本力穡。又人多朴茂，尤工藝術。又人多秀異，喜讀詩書，男耕女織，尤工藝 術。又人家好農不好商，婚男嫁女不出鄉。又處者厲孝悌之行，仕者秉忠直之猷。（《縣誌》輯略）定遠縣，人性淳樸，浮華不尚。（《總志》）君子尚朴質，好儒術；小人力耕織，少商旅。婚喪相助，士大夫家遵行古禮，民間隨俗，信 巫鬼浮圖。 會尚儉約，近略奢然，視之奢靡，終有間焉。忠州，土瘠民少，力事耕桑。（舊《總志》）有巴蔓子仗節死義之流風，故俗頗尚氣，有甘興霸、文廣休之遺 ，故士頗倜儻。酆都縣，士民有信義之風。（《總志》）士尚禮樂，民業耕種。墊江縣，民性醇樸，唯勤稼穡。（舊《總志》）民性淳樸，業務農桑。士習詩書，俗尚禮義。（《縣誌》）涪州，民務農桑，士習禮讓。（舊《總志》）人多戇勇。（《華陽國志》）戇直樸野，男女務耕織，不事貿易。地煖稻熟，蚤文風可齊西蜀。（《州志輯略》）崇節儉，尚廉恥，文風漸盛。（《州舊志》）武隆縣，人多直戇，信巫雜夷。（《總志》）人分四種，病不服藥，信巫鬼，好淫祀。（正統舊志）人多樸直，事耕讀，深山之民，局蹐奉法，憚遠商，鮮訟辯，寡技藝。耕率鹵莽，廣種薄收。 所居以齒為序。俗多親睦，婚喪如禮，民間雜用佛事。（《縣誌》）彭水縣，人性戇直，禮尚簡樸，古號難治，今異於昔。（舊《總志》）四鄰夷地，民業獵山漁水，刀耕火種為重。酷信巫鬼，少事醫藥。懷刑者似多，徤訟者不 少。今漸被聲教，亦尚文物知禮。（《州志》）務農稼穡，士競詩書。古多樸實，今頗尚文，織紝樹藝觀感。比屋，喜浮屠，信巫鬼。 （《縣誌》）就水造飱，鑽木出火。（舊《圖經》）餘志風俗已蓋三致，歎雲巴士尚氣節而喜詩書，民勤耕鑿而務本業，仕者有慷慨任事之 風，處者勵皎皎不淄之節，豈不彬彬質有其文乎？唯邇士習稍窳，民頗悍鷙，縉紳之家，亡賴市井，不招自赴，深為大蠹馬。其它州縣，舞文逋負，上伺下訐，風俗之刀敝更有甚于巴者，嗟夫！教化行則風俗美，然則鼓舞振作，俾其還醇而復古，其在當事諸君子與鄉國老成人乎？

[book_title]卷四至卷五十三（闕）

[book_title]卷之五十四事紀一
古者列國有史，類多編年紀事。今郡非古諸侯乎？而諸志所紀仿其例者多不過十之二三。竊計郡中事紀即散見迭出，然災祥、時政、興廢、因革，一切大舉，舉則必書，庶一披曆，而縱橫古今如坐照焉。餘因次第書之，以陳其略，蓋曰紀其事者著其文，聊為草創，以俟作者。僭耶、亂耶之誚何敢辭焉？志事紀。 太昊伏羲 肇國于巴。 有虞氏 肇十有二州，分巴蜀于梁州。禹娶于塗山。《水經》雲：江州北岸有塗山，南有夏禹廟、塗君祠廟，銘焉。常璩、仲雍，並言禹娶於此。 夏後氏 啟之臣曰：孟塗是司神，于巴人請訟于孟塗之所，其衣有血者，乃執之，是請生。 周 武王伐紂，巴師勇銳，歌舞以淩殷人。既克殷，以其宗姬子巴，爵之以子。成王時，巴人獻比翼鳥。 春秋 魯桓公九年，巴子師伐鄧，敗之。初，巴子使韓服告楚，請與鄧為好。楚子使道 將巴客聘鄧，鄧南鄙攻而奪其幣。巴子 怒，伐鄧，敗之。其後巴師、楚師伐申，楚子驚巴師。莊公十八年，巴伐楚，克之。初，楚武王克權，使鬥緡尹之，以叛，圍而殺之。遷權於那□，使閻敖尹之。及文王即位， 與巴人伐申而驚其師，巴人叛楚，而伐那處，取之，遂門于楚，閻敖遊湧而逸，楚子殺之，其族為亂。冬，巴國人因之以伐楚。 文公十六年，楚人、秦人、巴人滅庸。 楚大饑，戎伐其西南，至於阜山，師于大林。又伐其東南，至於陽丘，以侵訾枝。庸人帥群蠻以叛楚，麋人帥百濮聚於選，將伐楚，於是申息之北門不啟。楚人謀徙于阪高，薦賈曰：不可，我能往，寇亦能往，不如伐庸。夫麋與百濮，謂我饑不能師，故伐我也。若我出師，必懼而歸百濮離居，將各走其邑，誰暇謀人。乃出師，旬有五日，百濮乃罷。自廬以往，振廩同食，次於句澨。使廬戢黎侵庸，及庸方城，庸人逐之，囚于楊窗，三宿而逸。曰：庸師眾，郡蠻聚焉，不如複大師且起土卒合而後進師。叔曰：不可，姑又與之遇以驕之。彼驕我怒，而後可克。先君蚡冐所以服陘隰也。又與之遇，七遇皆北，唯裨修魚人實逐之。庸人曰：楚人不足戰矣，遂不設備。楚子乘驛，會師於臨品，分為二隊，子越自石溪，子貝自仞，以伐庸。秦人、巴人從楚師，群蠻從楚子盟。遂滅庸。 哀公十八年，巴人伐楚，敗於鄾。 巴人伐楚國鄾，初，右司馬子國之蔔也，觀瞻曰：如志，故命之。及巴師至，將卜帥。王曰：甯如志，何蔔焉？使帥師而行，請承，王曰：寢尹、工尹，勤先君者也。三月，楚公孫甯、吳由於薳固，敗巴師於鄾，故封子國於析。 戰國 巴與楚婚，巴子與七國自稱王。巴將軍蔓子請師于楚，楚使請城，蔓子死之。時巴國有亂，將軍蔓子請師于楚，許以三城，楚王救巴國。巴國既甯，楚使請城，蔓子曰： 藉楚之靈，克弭禍難，誠許楚王城，將吾頭往謝之，城不可得也。乃自刎以授楚使，楚王葬以上 卿禮，巴葬其身，亦以上卿禮。周顯王時，巴通好于秦。時楚國衰弱，秦惠文王與巴蜀為好。蜀王弟苴，私親于巴。巴蜀世戰爭。八年，彗星見西方。慎靚王五年，秦伐蜀，取之，因取巴城江州。時蜀王伐苴，苴侯奔巴，巴為求救于秦，惠文王遣張儀、司馬錯救苴、巴，遂伐蜀，滅之。儀 貪巴之富，因取巴，執王以歸，分其地為郡縣。儀城江州。（闕）五年，帝作巴渝舞。巴郡賨人，天性勁勇。初為漢前鋒陷陣，銳氣喜舞。帝善之曰：此武王伐紂之歌也，乃作 巴渝舞，令樂人習之。七年，月翬，圍參、畢七星。十一年，發巴蜀材官及中尉卒三萬人，衛軍灞上。孝文後二年四月乙巳，水、木、火合于東井。後七年九月，有星孛於西方，其本直尾箕，末指虛、危，長丈餘，及天漢。孝景二年，長星出西方。四年七月癸未，火入東井、行陰。中元年，填當在觜、觽，參去居東井。三年五月甲午，金、木俱在東井。
四年四月丙申，金、木合于東井。五年四月乙巳，水、火合於參。武帝元光五年，唐蒙上書曰：竊聞夜郎許之。時擊東粵，蒙上書曰：竊聞夜郎所有精兵可得十萬，浮船牂牁，出其不意，此制粵一奇也。 誠以漢之疆、巴蜀之饒，通夜郎乃置吏甚易。上許之，乃拜蒙中郎將，徙巴筰入見夜郎侯。發巴蜀吏卒治南夷道。遣司馬相如諭告巴蜀。時唐蒙略夜郎、僰中，發巴蜀吏卒千人治道，又多為發，轉漕萬餘人，用軍興法誅其渠率。 巴蜀民大驚恐。上聞之，乃遣相如責唐蒙等，因諭告巴蜀民以非上意，檄下鹹諭，相如還報。元鼎二年秋九月，詔發巴蜀粟賑江南。元封元年五月，有星孛于東井。二年，遣將軍郭昌、中郎將衛廣，發巴蜀兵平西南夷。初，夜郎入朝，風諭滇王入朝。其旁東北勞深、靡莫皆同姓相仗，未聽命。莫勞數侵北使 者吏卒，上乃發巴蜀兵擊滅勞深、靡莫，以兵臨滇，滇王舉國降，請置吏入朝，於是以為益州郡。元平元年二月甲申，晨有流星大如月，眾星皆隨西行。宣帝本始元年四月壬戌，辰星與參出西方。地節元年正月，有星孛於西方，去太白二丈。元帝初元五年，彗星出西北，長丈余，東北指在參分。成帝河平二年十月，填星在東井。三年以陳立為巴郡太守。先是牂牁長王興叛逆，王立請誅之，未報，立至詰責，其眾斬興頭降，西夷平定。徴立詣京 師。會巴郡有盜賊，複以立為巴郡太守，秩中二千石，尋賜爵左庶子。孺子嬰，初始元年，扈雲言巴郡石牛，丞相王莽迎受之。更始元年，公孫述稱王巴蜀。光武建武元年，公孫述遣其將任滿從閬中下江州，東拒扞關。時李熊說述曰：蜀地沃野千里，土壤膏腴，又有魚、鹽、銅、銀利，浮水轉槽之便。北據漢 中，東守巴郡，成功之資也。述遂稱帝，遣任滿從閬水，下江州，東據扞關，於是盡有益州之地。九年春，述遣田戎、程汎將數萬人，下江關。（闕）十一年春三月，遣吳漢等將兵，會岑彭伐蜀，破江關，克之。時橫江水起，述將田戎等建浮橋，以絕水道；結營跨山，以塞陸路，拒漢兵。彭募攻浮橋， 偏將軍魯奇應募，而前東風狂急，奇船逆流，直沖浮橋，因飛炬焚之，順風並進，蜀兵溺死無數。田戎走保江州。是時漢兵大勝，斬任滿，生獲程汎。戎奔江州守之。岑彭率諸將入江關，上墊江，留馮駿 守江州。蜀兵既敗，彭率將軍臧宮、劉歆等長驅入江關，令軍中無得虜掠，所過奉牛酒迎降。 已到江州，以其城固糧多，難卒拔，留馮守之。自引兵乘利直指墊江，攻其平曲。秋七月，述遣其將侯丹拒黃石，岑彭自墊江還江州，襲擊，大破之。十二年秋七月，馮駿拔江州，獲田戎。
十一月，公孫述引兵出戰，岑彭擊殺之，巴蜀地悉平。十三年夏四月，吳漢自巴蜀還京師，大饗將士。十八年，蜀郡守將史歆反，吳漢發廣漢、巴、蜀三郡兵討歆，拔之，下巴郡。是年二月，史歆反，攻太守張穆，穆逾城走，宕渠楊偉等起兵以應歆。帝遣吳漢將萬餘人 討之。至夏，漢率三郡兵圍城都百餘日。秋七月，拔之，斬史歆等。漢乃乘桴 下巴郡，楊偉等惶恐解散。三十年閏四月甲午，水在東井二十度，生白氣，東南指炎，長五尺，為彗東北，行至紫宮西 藩止，五月甲子不見。明帝永平元年四月丁酉，流星大如鬥，起天市樓西南行。十一月辛未，土逆行，乘東井、北軒轅二星。七年正月戊子，流星大如杯，從織女西行，光照地。章帝建初五年二月戊辰，木、火俱在參。三月戊寅，木、水在東井。和帝永元元年正月辛卯，有流星起參，長四丈，有光，色黃白。五年四月癸巳，太白、熒惑、辰星俱在東井。七年二月癸酉，金、火俱在參。戊寅，金、火俱在東井。安帝永初元年八月，客星在東井。三年秋七月，海賊張伯路等寇，遣侍御史巴郡龐雄擊之。元初元年九月，羌豪諸種鈔掠武都、漢中。巴郡板楯蠻救之。時羌豪號多與諸種鈔掠武都、漢中。板楯救之，漢中五官掾程信率郡兵與蠻共擊破之，號 多走還，斷隴道與零昌，合侯霸、馬賢與戰於枹罕，破之。二年十一月甲午，客星見西方。三年梁州羌反，討之不克，以王堂為巴郡太守。羌反，入漢中，殺太守董炳，擾動巴中，中郎將尹就討之不克。益州諸郡皆起兵禦之，於是 三府舉堂為郡太守，撥亂反治，進賢達士，有異績，民為立祠。五年二月丙申，鎮星犯東井鉞星。延光元年春，幽州刺史巴郡馮煥等擊高句麗。順帝永建六年二月甲申，彗星在東井。桓帝建和二年，白馬羌寇廣漢。益州刺率巴郡板楯蠻討，破之。三年夏四月丁卯，晦，日有食之，在東井二十三度。五月丙申，熒惑入東井。永興二年，巴郡太守但望上分巴疏，朝議未許。時郡文學掾趙芬、龔策等前後百餘人詣望自訟，言郡境廣遠千里，征役不便，欲去遠就近， 釋危蒙安，宜分巴為二郡。望從其請，上疏議分巴，一治臨江，一治墊江。事聞朝議未許，遂不 分，然分郡之議，實始於此。永壽元年六月，巴郡益州郡山崩。三年四月戊寅，熒惑入東井。永康元年秋八月，巴郡言黃龍見。
靈帝建甯元年六月，太白在西方，入太微，化西蕃南頭星。熹平五年，益州郡夷叛，太守巴郡李顒發板楯蠻討，平之。時諸夷反叛，執太守雍陟。遣禦史中丞朱龜討之，不能克。朝議以為郡在邊外，蠻夷喜 叛，勞師遠役，不如棄之。太尉掾李顒建冊討伐，乃拜顒益州太守，與刺史龐芝發板楯擊破平 之，還得雍陟。光和二年冬十月，巴郡板楯蠻叛，遣禦史中丞蕭瑗督益州刺史討之，不克。三年十二月，巴郡板楯蠻叛。五年秋七月，板楯蠻寇巴郡，以曹謙為太守，降之。先是板楯蠻寇亂巴郡，連年討之，不能克。帝欲大發兵，以問益州計吏，漢中程苞對曰：板 楯七姓，自秦，世立功，複其租賦，其人勇猛善戰，累倚成功。近益州郡亂，太守李顒亦以板楯討平之。忠功如此，本無噁心。長吏鄉亭更賦 ，楚逼於奴虜，無所叩愬，故邑落相聚，以致叛戾。但選明能牧守，自然安集，不煩征伐也。帝從之，選用太守曹謙遣，宣詔赦之，即時皆降。 中平元年秋七月，巴郡張修反。修以妖術為人療病，其法略與張角同，令病家出五斗米，號五斗米師。聚眾反，寇郡縣，時 人謂之 “米賊”。五年六月，益州黃巾馬相寇巴郡，賈龍擊相，斬之。相與趙袛等起兵綿竹，自號黃巾，殺刺史卻儉，進擊巴郡、犍為，旬月之間，破壞三郡，有眾 數萬，相自稱天子。益州從事賈龍率吏民攻相等，數日破走，州界寧靜。龍乃選吏卒迎劉焉， 焉徙置綿竹，撫納離叛，務行寬惠，以收人心。十一月，巴郡板楯蠻叛，遣上軍別部司馬趙瑾討，平之。獻帝興平元年，益州牧劉璋分巴為三郡。先是征東中郎將安漢趙潁建議分巴為三郡，先是征東中郎將安漢，趙穎建議分巴為二郡 欲得巴舊名，故白璋。於是璋以墊江以上為巴郡，治安漢；江州至臨江為永寧郡；朐 至魚複為固陵郡，已遂分。後魚複蹇胤白璋，爭巴名，複改永甯為巴郡，固陵為巴東，墊江以上為巴西，是為三巴。 建安六年秋九月，張魯取巴郡，詔以魯為漢甯太守。 初魯以鬼道教民，使病者自首其過，為之請禱。小人昏愚，競共事之。犯法者三原，然後行刑。不治長吏，皆以祭酒為治，民夷便樂之，後遂襲取巴郡，朝廷不能征，遂就寵魯為漢甯太守，通貢獻而已。 九年冬十月，有星孛于東井。十六年冬，劉備至巴郡，由墊江水詣涪。初，璋遙聞曹操遣將討張魯，內懷憂懼，別駕從事張松說曰：曹公兵強無敵，若因張魯之資 以取蜀，誰能禦之？劉豫州使君，宗室，曹公之深仇也，善用兵。若使討魯，魯必破，魯破則益州強矣！璋然之，遣法正將四千人迎備，敕所在供奉，入境如歸。備至巴郡，郡太守嚴顏捬心歎曰：此所謂獨坐窮山，放虎自衛者也。備自江州北由墊江水詣涪。璋率步騎三萬余人，車乘帳幔，精光耀日，往會之。張松令法正白備，便於會襲璋，備曰：此事不可。倉卒初入他國，恩信未著，此不可也。璋推備行大司馬領司隸校尉。 十九年，劉備自領益州牧，諸葛亮與張飛、趙雲將兵匯溯流破巴郡。 時亮為軍師將軍，留關羽守荊州，與張、趙將兵溯流克巴東，破巴郡，獲太守嚴顏。飛呵嚴 顏降，顏詞氣不屈，飛壯而釋之，引為賓客。分遣雲定江陽、犍為。飛定巴西、德陽。備以費觀為巴郡太守，領江州都督。二十年九月，巴賨夷帥朴胡、杜濩、任約來附，以約為巴郡太守。樸等各舉其眾來附，以胡為巴東太守、濩為巴西太守、約為巴郡太守，皆封侯。十一月，劉備遣兵，擊巴賨，破之。張魯之走巴中也，黃權言於備曰：若失漢中，則三巴不振，此為割蜀之股臂也。備乃使權 迎魯，會諸夷帥朴、胡等降曹，而魯亦降，權隨擊胡等，破之。操遣張郃徇三巴，備遣巴西太守 張飛擊之，郃走還。蜀漢昭烈帝章武元年車騎將軍張飛率兵會江州，為帳下所殺。時帝自率諸軍擊孫權，飛當率兵萬人自閬中會江州。臨發，其帳下將張達、范強殺飛，以 其首順流奔孫權。帝聞飛營都督有表曰：噫！飛死矣！二年八月，將軍黃權自江州叛，降魏。帝擊吳敗績，退永安宮。黃權在江州，道絕不得還，率眾降魏。有司請收權妻子，帝曰：孤 負權，權不負孤也，待之如初。魏主丕謂權曰：君欲追蹤陳、韓耶？對曰：臣受劉主殊遇，降吳 不可，還蜀無路，是以歸命，且敗軍之將，免死為幸，何古人之可慕也？丕善之，拜為鎮南將軍。後主建興四年春正月，以中都護李嚴為江州都督，移屯江州。丞相亮欲出軍漢中，李嚴當知後事，自永安移屯江州，留護軍陳到駐永安，而統屬于嚴。都督李嚴築江州大城。嚴更城，大城周回十六里，欲穿城後山，自汶江通水入巴江，使城為州。求以五都置巴州。 丞相亮不許，亮將北征，召嚴漢中，故穿山不逮。然蒼龍白虎門，別郡縣，倉皆有城。九年十月，江陽至江州，有烏江、南渡江，北不能達，墮水死者以千數。十年八月，丞相亮表李豐為江州都督，典嚴後事。延熙六年，遷江州都督鄧芝為車騎將軍，後假節。十一年，涪陵國人叛，都督鄧芝率軍討，平之。涪陵國人殺都尉反叛，芝率軍征討，即梟其渠帥，百姓安堵。

[book_title]卷之五十五事紀二
晉 武帝泰始四年七月，星隕如雨，皆西流。 五年濟陰太守巴郡文立請錄巴蜀名臣，後詔從之立，上言：故蜀名臣子孫，流徙中國者宜 量才敘用，以慰巴蜀之心，以傾吳人之望。詔曰：諸葛亮在蜀盡其心力，其子瞻難而死義，其孫 京宜隨才署吏。帝以文立為散騎常侍。咸寧三年，星孛於西方。 六月，郡暴水殺人。四年，蚩尤旗見於東井。五年十一月，益州刺史王濬率巴蜀卒伐吳。初，濬為巴郡太守，郡邊吳境，兵士苦役，生男多不養。濬乃嚴其科條，寬其徭課。其產育 者皆與休複，所全活數千人。至是徵兵於郡，先所全育者皆堪徭役供軍，其父母戒之曰：王府君生爾，爾必勉之，無愛死也。遂下巴蜀兵，東西二十余萬，與王渾、王戎、杜預諸將軍大舉伐吳，擊破丹陽，攻武昌，趣建業，入于石頭，吳主皓請降。 惠帝元康八年，巴氐流人李特等至漢中，上書求寄食巴蜀。遣侍御史李苾慰勞監察之。 初，張魯在漢中，賨人李氏自巴西宕渠往依之，後遷于略陽，號曰巴氏，其孫特、庠、流皆有材。武州黨多附之，關中為饑，流入漢川者數萬家，特兄弟賑救，遂得眾心。流民至漢中，上書求寄食巴蜀，詔書不聽敕。苾持節慰勞且監察之，不令入劍閣。苾受賂開關放入，散在梁、益，不可禁止。李特至劍閣歎曰：劉禪有如此地面縛於人，豈非庸才耶？ 永甯元年，巴氏李特殺趙廞，詔以羅尚為益州刺史。 初，廞陰有據蜀之志，以李特兄弟材武，厚遇任用。李庠厏驍勇得眾，廞心忌之。庠勸廞稱□，廞斬之。特流怨廞，遂攻殺之，縱兵大掠。詔拜尚益州刺史，特等聞尚來，甚懼，以牛酒勞迎。廣漢太守辛冉勸尚因會誅，特不從。 太安二年春二月，羅尚遣兵討特，斬之，傳首洛陽。建平太守孫阜破德陽，獲蹇碩、任臧，退屯涪陵。先是李特潛渡江，擊羅尚，水上軍皆散走。朝廷遣孫阜與荊州刺史宗岱帥水軍三萬救尚 岱，以阜為前鋒，進逼德陽。特遣任臧拒之，又遣蹇碩略地至巴郡之墊江。岱、阜軍勢甚盛，遂 擊破德陽，獲碩、臧等，退屯涪陵。三月，涪陵民樂紳等起兵攻李流。夏五月，李雄襲擊孫阜，兵大破之，宗岱卒于墊江。初，流以李特、李蕩繼死，岱、阜將至，甚懼，遣其子世為質於阜，退與雄謀襲阜軍，雄乃說 流：民同心，襲阜以取富貴。眾皆從之。雄遂與李離襲擊阜軍，大破之。會宗岱卒于墊江，荊 州軍遂退。流甚慚，由是奇雄材，軍事悉以任之。秋七月，熒惑入東井。平西參軍涪陵徐輿出降流。時李流徙郫，蜀民皆保險結塢，或南入寧州，或東下荊州，城邑皆空，野無煙火，流眾饑乏， 唯涪陵千餘家依青城山處士范長生。徐輿說羅尚，求為汶山太守，邀結長生與共討流。尚不 許，輿怒，出降於流，說長生使給軍糧，流軍複振。永興元年春正月，詔羅尚權統巴東、巴郡、涪陵，以供軍賦。時李雄攻尚，入成都，尚遁至江陽，遣使表狀，詔尚權統三郡，以供軍賦，尚遣別駕李輿詣 荊州劉弘求糧，弘曰：天下一家，彼此無異。吾今給之，則無西顧之憂矣。遂以三萬斤給之，尚 賴以存。十月李雄迎立涪陵范長生，固辭，目即成都王位。李雄以長生有名德，為蜀人所重，欲迎以為君。而臣之長生不可，諸將固請雄即尊位，遂 從之，大赦改元，約法七章。驤為太傅，始為太保，離為太尉。十一月，羅尚移屯巴郡，遣兵擊蜀，獲李驤妻昝氏及子壽。二年九月，歲星守東井。光熙元年，成都王雄拜涪陵范長生為丞相，自稱成皇帝。初范長生詣成都雄，門迎執板，拜為丞相，尊之曰範賢，至是以為天地太師。時諸將恃恩 互爭位，尚書令閻式請考漢晉故事，立百官制度，從之。懷帝永嘉三年，譙登募巴蜀流民，西至巴郡。初，譙周有子居巴西城，巴西太守馬脫殺之。其子登詣劉弘，請兵以復仇。弘表登為梓潼 內史，使自募巴蜀流民，得二千人。西上至巴郡，從羅尚，求益兵不得。進攻宕渠，斬馬脫，食 其肝。會梓潼降，登進據涪城。雄自攻之，為登所敗。四年春二月，李雄太尉李國帳下文石殺國，以巴西來降羅尚。秋七月，羅尚卒于巴郡，詔以長沙太守皮素代之。十二月，皮素至巴郡，羅宇等使人夜殺之，巴郡亂。時李驤攻譙登，素次巴東，敕平西將軍張順、楊顯救登。尚子宇素惡登，糧運不給。皮素 怒，欲治其罪，懷懼。及素至巴郡，降人趙攀、閻蘭等夜殺素，建平都尉暴重殺宇及攀，於是巴 郡亂，不果救登。五年春正月，李驤拔涪城，譙登死之。巴郡既亂，驤知登食盡援絕，攻涪愈急。士民皆熏鼠食之，無一人離叛者。於是城拔，獲 登至成都。李雄欲宥之，登詞氣不屈，遂見殺。巴蜀流人反於湘州。流人汝班、蹇碩等數萬家，布在荊、湘，數為土民侵苦。會蜀賊李驤拒樂鄉，友應詹等共擊 破之。參軍馮素與班有隙，言于刺史荀聎，曰流人皆欲反聎，欲盡誅之。流人大懼，四五萬家 一時俱反，共推杜弢為主，自稱梁益二州牧。三月，益州將吏表巴郡太守張羅行三府事。隗文叛，劫巴郡太守黃龕，張羅自討之，敗死。初將吏共殺暴重，表羅行三府事。羅治枳，自討隗文，破降之。旬月複叛，劫太守黃龕，讬 以為主。龕窮急欲自殺，主簿楊預諫止，預乃作龕書遣弟詣羅。羅遣軍討之，不克，自討之，敗 績身死。二府文武共表平西司馬王異行三府事，領巴郡太守。六年，龍驤將軍張啟行三府事，羅琦領巴郡太守。啟、琦共殺王異而代之。二府文武共表涪陵太守向沈行西夷校尉。張啟病卒，三府複共表沈行西夷校尉，南保涪陵。湣帝建興元年三月，向沈卒，眾表汶山太守蘭維為西夷校尉。沈卒，蜀郡太守程融等表維為西夷校尉。維將吏民壯出巴東。雄將李恭、費黑等獲之，於 是自巴以東，皆為雄有矣。夏四月，涪陵李運、巴西王建寇漢中，梁州刺史張光擊殺之。元帝太興二年二月甲申，熒惑犯東井。七月甲子，歲星熒惑合于東井。三年十月己亥，熒惑在東井二十日。 成帝咸和元年九月，李雄將張龍寇涪陵，執太守謝俊。九年冬十月，詔以李玝為巴郡太守。李雄卒，李班嗣，李期弑之即位。玝屯於涪，期欲討之。李壽先遣使告以去就利害，開其 去路，玝遂來奔，因以為郡太守。咸康元年八月戊戌，熒惑入東井。二年正月辛巳，慧星夕見西方。三年七月甲戌，月犯東井距星。咸康四年秋七月，李壽以李閎為荊州刺史，鎮巴郡。五年夏四月，征西將軍庾亮遣參軍李松擊巴郡江陽，執荊州刺史李閎、巴郡太守黃植，送 于建康。李壽以李奕為鎮東將軍，代閎守巴郡。穆帝永和元年五月辛巳，太白畫見在東井。二年十一月辛未，安西將軍桓溫率諸將伐巴蜀，拜表即行。溫將伐蜀，朝廷以蜀道險遠，溫眾少而深入，皆以為憂。唯劉惔以為必克，或問其故，惔 曰：以博知之，溫善博者也，不必得則不為，但恐克蜀之後，溫終專制朝廷耳。二年六月，月犯東井距星。李勢降于溫，巴蜀平。五年四月丁未，太白犯東井。八年七月壬子，歲星犯東井距星。十一年八月，熒惑入東井。十二年六月，庚子太白畫，見在東井。升平元年二月，太白入東井。夏四月丁亥，月掩井南轅西頭第二星。六月，孛星入太微，連東井。二年十二月甲午月犯東井。哀帝興寧二年，月掩歲星在參。海西公太和元年二月丙子，月掩熒惑在參。孝武帝甯康元年冬十月，秦王堅遣將寇梁益，梁州刺史楊亮帥巴僚萬餘拒之，敗奔。十一月秦王堅以姚萇為甯州刺史，鎮墊江。時秦取梁、益二州，邛、莋、夜郎皆附于秦，遂以楊安鎮成都，毛當鎮漢中，萇鎮墊江。慧星出於尾，箕長十餘丈，經太微掃東井。二年夏五月，益州刺史竺瑤、威遠將軍桓石虔帥眾三萬，攻墊江。姚萇兵敗，退屯五城。太元三年冬十月，巴西人趙寶起兵梁州，自稱晉西蠻校尉、巴郡太守。四年三月癸未，使右將軍毛虎生帥眾三萬擊巴中。九年五月，梁州刺史楊亮帥兵伐蜀，屯巴郡。亮帥眾五萬伐蜀，遣巴西太守費統等將水、陸兵三萬為前鋒，亮屯巴郡。秦益州刺史王廣 遣巴西太守康回等拒之。安帝隆安元年四月丁醜，太白畫見在東井，八月熒惑守井鉞。 元興元年七月戊寅，熒惑在東井。三年春正月，桓玄命諸將分戍三巴。時玄僭號，加毛璩散騎常侍、左將軍，璩執留玄使，不受其命。玄以桓希為梁州刺史，分諸 將戍三巴以拒之。璩傳檄遠近討之，擊破希等，進屯白帝。夏四月，司馬時延祖、涪陵太守文豦茂退保涪陵。桓振複攻陷江陵，諸將引兵退。豦茂等撫其餘眾，退保涪陵。十一月，毛璩遣涪陵太守文豦茂東下，擊破桓放之。時桓振以桓放之為益州刺史，屯夷陵。豦茂東下擊破之，放之敗走，還江陵。義熙元年二月，毛璩遣諸將率師出外水、涪水，東討桓振。譙縱反，殺璩及弟瑗。璩聞桓振陷江陵，帥兵卒三萬東下，使弟西夷校尉瑾、蜀郡太守瑗出外水。參軍譙縱、侯 暉出涪水。蜀人不樂遠征，眾遂逼縱反。璩聞變，奔還成都，益州營戶李騰開城納縱兵，殺璩 及弟瑗，滅其家，縱自稱成都王。三月丁酉，太白犯東井。二年八月乙未，月犯歲星在參。二年五月己醜，太白畫見在參。四年秋七月，劉敬宣帥師伐蜀，遣文豦茂、時延祖由墊江擊譙縱。初劉裕聞譙縱反，遣毛修之、文豦茂、時延祖共討之，表襄城太守劉敬宣帥眾。敬宣既入 峽，遣巴東太守溫祚以二千出外水，自帥益州刺史鮑陋、文豦茂等由墊江轉戰而前。譙縱求救 于秦，譙道福悉眾拒險，相持六十日不得進。七年七月丁卯，歲星犯填星在參。八年七月己未，月犯井鉞。十一月丁醜，填星犯東井。十二月癸卯，鎮星犯井鉞。九年夏六月，巴民杜瑾執譙道福送軍門，斬之。時朱齡石伐蜀，誅譙縱。道福謂其眾曰：蜀之存亡，實系於我，不在譙王。今我在，猶足一 戰。眾皆許諾，因盡散金帛以賜眾，眾受之而走。道福逃於獠中，杜瑾執而送之，斬於軍門。十一年六月己未，太白犯東井。八月，熒惑不見八十餘日，複出東井。十四年七月丁巳，月犯東井。 宋 太祖元嘉七年六月，熒惑犯東井。八年五月，太白犯天關、東井。六月庚子，熒惑入東井。十月丙辰，月掩天關、東井。九年，益州人許穆之、趙廣等作亂。涪陵、江陽諸郡守皆棄城奔。刺史劉道濟信任長史費謙、別駕張熙，聚斂害民，籲嗟滿路。穆之變姓名為司馬飛龍，依 氐王楊難當，招合蜀人，與趙廣聚眾。向廣漢參軍程展等擊之，皆敗死。巴西人唐頻聚眾應之，進陷涪城。巴西、梓潼二郡太守王懷業再遣軍拒之，失利。於是太守漢中常豦伯、涪陵阮惠、江陽杜玄起、遂甯馮遷並委郡出走，蜀土僑舊俱反。
十二年二月，平西將軍，臨川王義慶以巴東太守周籍之督巴郡、宕渠五郡諸軍事。 趙廣等進攻成都，劉道濟嬰城自守。賊眾大至，會道濟卒，梁儁之、裴方明詐為道濟教命，以答簽疏，雖其母妻亦不知也。方明出城擊賊，大破之，賊退保廣漢。義慶時將荊州刺史遣籍之督軍，將二千人救成都。廣等聯營數百，籍之與方明等合攻克之，進擊廣漢，廣等走還涪。 五月，裴方明等擊趙廣，大破之，涪、蜀皆平。十一年三月丙辰，太白畫見在參。十四年正月，月犯東井。十五年十一月丁未，月犯東井鉞星。二十二年二月，金、火、木合于東井。二十三年二月，金、火、水合于東井。孝武大明二年三月辛未，熒惑入東井。四月己亥，熒惑在東井犯北轅第二星。四年六月，太白犯井鉞。五年四月，太白犯東井北轅。八月、十月，熒惑入東井。七年六月，太白入東井，又犯東井。七月，熒惑入東井。八年四月，太白入東井。六月，有流星大如五鬥，甌赤色，有光尾，長丈餘，從參北東行直下，經東井，過南河沒。明帝泰始二年三月乙未，有流星，大小西行不可稱，數至曉乃息。三年六月甲辰，月犯東井。五年，置三巴校尉。先是三峽蠻獠歲為 □暴，故分荊、益四郡置三巴校尉，立府于白帝以鎮之，以孫謙領其事， 敕募千人自隨。謙曰：蠻夷不賓蓋，待之失節耳，何領兵役以為國費。固辭不受。至郡，開布恩信，蠻夷翕然懷之，競餉金寶，謙皆慰諭不受。六年，以王悅補三巴校尉，加持節輔師將軍，領巴郡太守。 齊 高帝建元元年二月壬申，以三巴校尉明慧昭為巴州刺史，領巴東太守。時以群蠻數為叛亂，分荊、益置巴州以鎮之。四年六月戊子，熒惑從行，入東井。戊戌在東井度。庚子，太白入東井。九月壬子，有流星如瓜大，出西行，沒空中。巴氏擾亂荊州，魏以大將軍李崇為刺史鎮之。時將之鎮，敕發陝、秦二州兵送之。崇辭曰：邊人失和，本怨刺史，今奉詔代之，自然安靖。 但湏一詔而已，不煩發兵。魏從之，崇將輕騎宣諭民夷帖。建元元年五月，白鳥見巴郡。永明元年五月甲午，歲星入東井。九月癸巳，月犯東井北轅西頭第一星。二年三月丁醜，月犯東井北轅北頭第一星。
四月丙申，太白從行，犯東井鉞星。六月丙寅，月犯東井轅頭第一星。八月戊子，月犯東井南轅西頭第一星。三年八月丙辰，月犯東井北轅二星。九月癸未，月犯東井南轅西頭第一星。十一月戊寅，月入東井曠中，因蝕三分之一。四年正月癸酉，入東井。二月丁卯，月犯東井。三月乙未，月入東井。七月辛亥、八月戊寅，月犯東井。九月辛卯，十一月辛醜，月入東井。十二月己巳，月犯東井北轅東頭第二星。五年二月癸亥，月犯東井南轅西頭第二星。六月甲戌，太白犯東井北轅第三星，在西一尺。七月丁未，月行入東井曠中，無所犯。六年四月癸醜，月犯東井南轅西頭第二星。又熒惑伏在參、度，去太白二尺五寸。甲戌， 熒惑、辰星俱從行入東井曠中，無所犯。九月丁酉，月入東井。閏十月壬辰，月行入東井。十一月乙未，月行東井南轅西頭第二星。七年正月甲寅，月入東井曠中，無所犯。二月辛巳，月掩，犯東井北轅東頭第一星。九月庚申，月在東井北轅東頭第一星。八年六月戊子，太白從行，入東井。十月壬子，月入東井曠中，無所犯。九年二月辛未，月入東井；壬申，行東井北轅東頭第一星。四月癸未，太白夕見西方，從參、宿一度。七月戊子，有流星，如二升器，黃白色，有光，從天江。星西出東北，經天過入參中而沒，沒 後如連珠。十一月辛未，月在東井南轅西頭第二星，又入東井曠中。十年二月庚子，熒惑從入東井北轅西頭第一星。五月辛巳，太白從行入東井，在軒轅西頭第一星。八月甲辰、十月辛卯，月入東井曠中，無所犯。十二月甲午，月入東井曠中，又進北轅東頭第二星，四寸為犯。十一年正月辛酉，月入東井曠中，無所犯。二月丁醜，太白從行，東井北轅西頭第一星。八月辛巳，熒惑從行入東井，在南轅西頭第一星。九月己亥，月入東井曠中，無所犯。
十一月辛酉，月行在東井鉞星南八寸，又在東井南轅西頭第一星南五寸並為犯，進入 井中。十二月辛巳，月入東井曠中，又入北轅西頭第二星南六寸為犯。郁林王隆昌元年三月辛亥，月在東井；六月丁卯，月入東井。 梁 武帝天監四年，魏將王足寇巴蜀。以張齊為輔國將軍，與甯州刺史李略禦之。七年九月己亥，月犯東井。文帝大寶元年六月，武陵王蕭紀遣其子圓照舉兵由外水將兵東下赴援。先是侯景陷台城，帝有密敕至硤，加紀侍中。紀乃移告諸州征鎮，遣圓照將二蜀精兵三萬 受湘東王繹節度，繹命且頓白帝，未許東下。元帝承聖二年夏四月，武陵王紀至巴郡，遣兵還救成都，次於西陵。時紀帥諸軍東下至巴郡，聞有魏兵，遣譙淹還軍救蜀，紀將兵至西陵。上以護軍陸法和築 二硤口兩岍，運石填江，鐵索斷之，於是不得東下，眾潰。上殺之及其諸子，遠近聞而悲之。三年三月丁亥，長沙王蕭韶取巴郡。五月，魏大將軍李遷哲略地巴蜀，巴州刺史牟安民降之，巴、濮皆附魏。敬帝紹泰元年，譙淹徙屯墊江。魏益刺史宇文貴使淹從子子嗣，誘說淹以為大將軍，不從，斬子嗣，貴怒攻之，徙屯墊江。 陳 武帝永定元年，周合州民張瑜反，詔開府陸騰討平之。周世宗初，陵、眉、江、資八州及張瑜兄弟俱反，眾數萬人，破郡縣。騰率兵討之。武成初，詔征騰入朝。騰在巴蜀，平獠禦寇，屢有討平之功。 文帝天康元年，周信州蠻擾巴峽，反陸勝討平之。時信州蠻冉令賢、向五子王等據巴峽，反攻 白帝，黨與連結二千餘里。周遣開府儀同三司，元契、趙康等前後討之，終不克。詔開府儀同三司陸勝，督王亮，司馬裔討之，斬首捕虜各萬餘。宣帝大建十一年四月己醜，歲星太白辰星合于東井。 十二年二月壬寅，白虹見西方。 隋 文帝開皇元年，改巴郡為渝州。四年春正月辛卯，渝州獲獸，似麋，一角、同蹄。八年二月庚子，填星入東井。十七年春二月，太平公史萬歲擊南寧羌，平之。先是西南夷、獠莫不歸附，唯南寧州酋帥熒震恃遠不服。梁睿上疏，以為南寧，漢世牂牁 地，因平蜀之後略定南寧。帝初未之許，後來降複叛，命萬歲討之，諸夷大懼，遣使請降。煬帝大業三年三月辛亥，長星見西方，竟天干，曆奎、婁、角、亢而沒，唯不及參、井，經歲 乃滅。十三年六月，填星宿幹參。恭帝義寧二年三月丙午，熒惑入東井。十二月丁酉，唐遣李孝恭至巴蜀檄書 □至降附者三十餘州。
甲辰唐遣雲陽令詹俊武功縣正李仲袞，徇巴蜀下之。

[book_title]卷之五十六事紀三
唐 高祖武德元年七月丙午，鎮星、太白、辰星聚于東井。二年閏二月甲寅，隋夷陵郡丞許紹帥黔安諸郡來降，詔以為峽州刺史。三月丙申，鎮星、太白、辰星複聚于東井。開南蠻置南州南川郡。九月，蕭銑遣將規取巴蜀，許紹遣子智仁等擊破之。時銑據江陵，初遣其將楊道生寇峽州，許紹擊破之。巳複遣普環帥舟師上峽，規取巴蜀。 紹遣智仁及參軍李弘節追至西陵，大破之，擒普環。三年八月丁酉，南寧西爨蠻遣使入貢。初，隋末蠻酋爨玩反，誅。諸子沒為官奴，棄其地。帝即位，以玩子弘達為昆州刺史，令持 其父屍歸葬。益州刺史段綸因遣使招諭，其部落皆來降。四年春正月，黔州兵攻蕭銑，拔其五州七鎮。二月，行軍總管李靖，請錄用巴蜀酋長子弟。初，靖說孝恭以取銑十策。上之固說巴蜀酋長子弟悉宜召之，量才授任，置之左右，外示 引擢，實以為質，不報。四年夏四月，詔益州行台、左僕射竇軌帥巴蜀兵來會秦王，討王世充。九月甲申，詔趙郡王李孝恭發巴蜀兵討蕭銑，黔州刺史田世康從孝恭討銑，克之，銑降。時孝恭為總管，李靖攝行軍長史，自夔州順流東下，世康以兵出辰州道，會擊銑。時峽江 方漲，諸將請俟水落。靖曰：兵貴神速，若乘江漲，倏忽抵其城下，掩其不備，必成擒矣！孝恭 從之，遂圍江陵，銑果降。南方州縣聞之，皆望風欸附。六年八月丙申，渝州人張大智反，刺史薛敬仁棄城走。冬十月己未，張大智侵涪州，刺史田世康等討之，大智以眾降。七年秋七月，命韋仁壽檢校南寧州都督。時西南夷內附，朝廷遣使撫之類皆貪縱，遠民患之。仁壽性寬厚，有識度。上聞其名，命 檢校南寧州都督，仁壽既受，命將兵至。周歷數千里，蠻夷望風歸附，各遣子弟入貢。九年六月己卯，歲星、辰星合于東井。太宗貞觀元年二月，分天下十道，以渝、合、昌三州隸劍南道，忠、涪二州隸山南道，黔、南 二州隸江南道。三年閏十一月丁未，詔以東謝為應州、南謝為莊州，隸黔州都督。諸謝皆南蠻別種，在黔州之西。時東謝酋長謝元深、南謝酋長謝強來朝。詔以其地為州， 隸黔州。是時遠方諸國來朝貢者甚眾，服裝詭異，顏師古請作壬會圖，從之。乙丑，牂牁酋長謝能羽及充州蠻入貢。詔以牂牁為牂州，以其酋長為刺史。四年九月丙子，開南蠻地置費州、夷州。八年五月辛未，朔日有食，之在參七度。
十二年六月辛卯，熒惑入東井。十三年六月，太白犯東井北轅。十六年六月甲辰，西方有流星如月，西南行二丈乃滅。十七年夏四月，廢太子承乾為庶人，徙黔州。六月己卯，朔日有食，之在東井十六度。十八年五月，太白、辰星合于東井。秋，忠州大水。十九年六月丙辰，太白、辰星合于東井。庶人承乾死於黔州。二十二年七月乙巳，鎮星守東井。高宗永徽元年二月己醜，熒惑犯東井。顯慶元年四月丁酉，太白犯東井北轅。夏四月，矩州人謝無靈舉兵反，黔州都督李子和討，平之。夏四月，削太尉長孫無忌官，封黔州安置。初，武后以無忌受重賜不助己深怨之。令許敬宗伺其隙而陷之，敬宗陰使洛陽人上變與 侍中率茂按反狀。於是詔削其爵秩，安置黔州，所在發兵護送，流其子、秘書監等於嶺外，從弟 渝州刺史知仁貶翼州司馬。上元初，追複其官爵，以其曾孫翼襲趙公。秋七月，許敬宗遣大理正袁公瑜殺無忌於黔州。無忌至黔州，敬宗複令公瑜及禦史宋之順等再訊無忌反狀。公瑜至，暴訊，無忌投繯 而卒。六年六月，廢梁王忠為庶人，徙黔州，囚於承乾故宅。龍朔元年五月甲子，晦，日有食之，在東井二十七度。三年六月乙酉，太白入東井。麟德二年三月戊午，熒惑入東井。夏四月丙午，赦黔州都督府。總章元年十二月，流高麗泉男建於黔州。李 平高麗。王遣首領持白幡詣 ，降。男建猶閉門拒守，遣兵出戰，皆敗。 縱兵登 城，擒男建獻俘。上赦之，流於黔州，餘流嶺南。二年六月戊申朔，日有食之，在東井二十九度。十一月，詔黔中官委都督注選。時承平日久，選人益多，定詮注法。其黔中、嶺南州縣官不由吏部，委都督選擇土人補授。咸亨元年夏四月癸卯，月犯東井。六月壬寅朔，日有食之，在東井十八度。七月，熒惑入東井。十一月，西方有流星，聲如雷。儀鳳元年正月甲子，朔月見西方。納州獠反，敕黔州都督發兵討之。秋八月，遣使詣黔州等府注擬。
敕比來注擬，土人簡擇未精。黔廣等府，每四年遣五品以上清正官充使，仍令禦史同往注 擬，時人謂之南選。永隆元年八月，貶戶部侍郎高真行為渝州刺史。初，太子冼馬劉訥言嘗撰《俳諧集》以獻太子賢。賢敗，搜得之。上怒曰：以六經教人，猶 恐不化，乃進《俳諧》鄙說，豈輔政之義耶？時高真行之子政為太子典膳丞事，與賢連。上付其父，使自訓責。政入門，真行以佩刀刺其喉，審，行又刺其腹，兄子璿斷其首，棄之道中。上聞不悅，由是俱得貶。 冬十月，安置曹王明於黔州。明時為蘇州刺史，坐故太子賢之党，降封零陵郡王、黔州安置。永淳元年五月，黔州都督謝天佑殺零陵王明於黔州。明至黔，天佑希天后旨，逼令自殺，上聞甚悼之，黔府官屬皆坐免官。佑後寢于平閣，婢妾 十餘人共處夜，失其首。垂拱中，明子零陵王俊為天后所殺，有司籍其家，得佑首，漆為穢器， 題“謝佑”，乃知明子使刺客取之也。中宗嗣聖二年四月癸未，辰星犯東井北轅。四年六月丁亥朔，日有食之，在東井二十七度。五年十二月，徙霍王元軌於黔州。元軌時為司徒、青州刺史，坐與越王連謀，廢徙黔州。載以檻車，行至陳倉而死。九年，貶中丞魏元忠為涪陵令。來俊臣羅吉同平章事狄仁傑及元忠等謀反下獄。後仁傑子上書，太后稍悟，於是出皆貶 縣令，仁傑彭澤令、元忠涪陵令。十五年六月甲午，出鳳閣舍人張柬之為合州刺史。時突厥默啜有女，請和親。武后欲令武延秀娶之。柬之奏古無天子取夷狄女者，忤武后 旨，出為合州刺史。神龍三年六月丁卯朔，日有食之，在東井二十八度。景龍元年，中書令魏元忠貶為務川尉，卒於涪陵。元忠以武三思擅權，意常憤鬱。及太子重俊起兵，遇元忠子、太僕卿升于永安門，脅以自 隨。太子死，升為亂兵所殺。元忠揚言曰：元惡已死，雖鼎鑊何傷？但昔太子隕歿耳。宗楚客等遂誣元忠與太子通謀，請夷三族，制不許。元忠懼表責，致仕。乃貶渠州司馬，又貶務川尉，行至涪陵而卒。 三年六月癸巳，太白晝見在東井。睿宗景雲二年三月壬申，熒惑入東井。玄宗開元二年二月，黜涪州刺史周利貞等十三人。以利貞等天后時酷吏，比周興等情狀差輕，放歸草澤，終身勿齒。三年九月，西南蠻寇邊，遣右驍衛將軍李玄道發巴、戎、瀘、夔等州兵三萬人並舊屯兵 討之。六年，宋璟請除員外司馬李邕渝州刺史。時邕與儀州司馬鄭勉並有才略文詞，但性多異端，好是非改變。璟奏言：若全引進，則咎 悔必至；若長棄捐，則材用可惜。請除邕渝州、勉硤州。七年六月甲戌，太白犯東井、鉞星。八年三月庚午，太白犯東井北轅。十二年秋七月，溪州蠻覃行璋反，以大將軍楊思勖為黔中道招討使，將兵擊之。二十一年，分天下為十道，增置黔中道，置採訪使。二十六年，黔州置五溪諸州經略使。天寶十三載六月乙丑朔，日有食之，在東井十九度。十四載十二月，歲星在東井。肅宗至德元載三月丙戌，月有黃白冠連暈，圍東井。五月，以黔中節度使趙國珍等擊賊，潰之。時安祿山將武令珣圍南陽，節度魯炅在圍中，乃以國珍及夷陵太守虢王巨、嶺南節度何履 光等擊之，賊聞，解圍走。二載分劍南為東西川節度使。乾元元年，以忠州隸夔州。二年十一月，貶平章事第五琦為忠州長史。先是第五琦作乾元錢、重輪錢，與開元錢三品並行。民爭盜鑄，貨輕物重，穀價騰踴，餓殍 相望。上言者皆歸咎於琦。庚午，貶琦御史大夫，賀蘭進明貶溱州司馬，坐琦黨也。劍南東川節度領昌、渝、合三州。二年四月丁巳，有彗星於西方，曆觽、參、東井。閏月辛卯朔，有彗星於西方，長數尺，至五月乃滅。上元二年，忠州長史第五琦除名，流夷州。琦既行，或告琦受人金二百兩。遣禦史劉期光追按之，琦曰：琦備位宰相，二百兩金不可 乎？挈若付受有憑，請准律科。期光即奏：琦已服罪。故有是命。五月，梓州刺史段子璋反。東川節度使李奐等攻，拔綿州，斬之。廣德二年春正月癸卯，合劍南東、西川為一道，以嚴武為節度使。代宗大曆元年二月，以杜鴻漸為劍南東西川副元帥。二年春正月，複置劍南東、西川節度使，領州如故。秋七月，以杜濟為東川節度使。九月戊申，歲星守東井。三年八月辛酉，歲星守東井。四年二月，瀘州刺史楊子琳反，擊涪州守捉使王守先，敗之。子琳兵敗于成都，退還瀘州。招聚亡命，得數千人，沿江東下，聲言入朝。守仙伏兵黃草 峽，子琳悉擒之，擊守仙於忠州，守仙 以身免，子琳遂殺夔州別駕張忠，據其城。六月庚戌，太白入東井。六年，劍南東川節度罷領昌州。七年十二月丙寅，有長星出於參下，其長亙天。十年，劍南東川節度使複領昌州。十二月丙子，月出東方，上有白氣十餘道，如匹練，貫五車及畢、觜、觽、參、東井與鬼、柳、 軒轅，中夜散去。十二年，置黔州經略觀察招討使，領黔、施、辰、費、夷等十二州，治黔州。德宗建中元年春正月，貶劉晏為忠州刺史。初，劉晏為吏部尚書，楊炎為侍郎，不相悅。元載之死，晏有力焉。及上即位，晏久興利 權，眾頗疾之，風言晏嘗密勸代宗立孤獨妃為後。楊炎因言晏與黎幹同謀，崔祐甫言茲事曖昧，況已更大赦，不當複究。炎乃建言上書，省國政之本，比置諸使分奪其權，今宜復舊。上從之，詔天下錢谷皆歸金部、倉部，罷晏轉運等使，尋貶忠州。 秋七月，殺忠州刺史劉晏。荊南節度庾准希、楊炎指奏：晏與朱泚書，求營救，辭多怨望。炎證成之，密遣中使縊殺 之，天下以為冤。二年六月，熒惑、太白鬥于東井。貞元元年，黔州觀察使移治辰州。三年，黔州觀察使複治黔州。四年五月，貶吳詵為涪州刺史。六年閏三月庚申，太白、辰星合于東井。九年六月，雲南王異牟尋遣使出黔州，詣韋皋，降。韋皋遣將破吐蕃，克之。異牟尋遣使者三輩：一出戎州、一出黔州、一出安南，各齎生金丹 砂詣韋皋，金以示堅，丹砂以示赤心三分。皋所與書為信皆達成都。異牟等尋上表請棄吐蕃 歸唐，皋遣使者詣長安，並上表賀。上賜異牟，尋詔書令皋遣使慰撫之。十一年春二月，貶太子賓客陸質為忠州別駕、京兆尹李充為涪州長史。贄既罷相。裴延齡因譖充與衛尉卿張滂、前司農卿范銛党於贄。會旱，延陵奏言，贄等失 勢怨望，遂貶贄忠州、充涪州，滂汀州長史，銛邵州。明州長史李吉甫遷為忠州刺史。初，李泌、竇參器吉甫才，厚遇之。陸贄疑其有黨，出為明州長史。贄之貶也，宰相欲害 之，起吉甫忠州，使甘心焉。既至，置怨與結。歡人益重其量，坐是不徙者六載。十六年四月丁亥，黔中設宴，將傳近逐觀察使韋士宗。士宗在黔中，政令苛刻，近等逐之，出奔施州。五月丙寅，韋士宗複入黔中。十七年四月辛亥，以右諫議大夫裴佶為黔州觀察使。先是韋士宗既入黔中，妄殺長史，人心大擾，士宗懼，三月脫身亡走，故有是命。五月壬戌朔，日有食之，在東井十二度。順宗永貞元年春正月，追忠州別駕陸贄赴京師，未至，卒。八月壬寅，貶王叔文為渝州司戶。十二月壬子，以右諫議大夫韋 為東川節度使。韋皋薨，劉辟使其諸將表，求節鉞，不許。以袁滋充西川節度，征 為給事中。 不受征， 阻兵自守，袁滋不敢進，遂以 為西川節度副使，使知節度事。韋 上疏，以為令釋 不誅，則朝廷可以指臂而使者唯兩京耳，此外誰不為叛？上善之，故有是命。憲宗元和元年春正月，劉 發兵圍東川。求領三川不許，遂發兵圍東川節度使李康于梓州，欲以同幕盧文若為東川節度。推官
林蘊力諫辟舉兵，辟怒，擊之，引出將斬，陰戒行刑者使不殺，但礪刃於其頸。蘊叱之曰：豎子 當斬，即斬我頭，豈汝砥石耶？辟顧左右曰：真忠烈士也！釋之。夏四月丁酉，以高崇文為東川節度副使，知節度事。九月，高崇文克成都，擒劉辟，送京師，斬之。冬十月戊辰，以嚴礪為東川節度使。二年夏四月丙子，太白犯東井北轅。三月，黔中觀察使增領涪州。四年三月，翰林學士李終、白居易言黔中風俗多掠賣良人為奴婢，乞嚴禁止，降制禁之。六年秋九月戊午，貶黔州觀察使竇群為開州刺史。黔州大水，壞城郭，群發溪洞蠻以治之。督役太急，於是辰、漵二州蠻反，群討之，不能定， 故有是貶。閏十二月辛卯，黔州奏辰、漵賊帥張伯靖寇播州、費州。八年四月己亥，黔中經略使崔能討張伯靖。秋七月己巳，劍南東川節度使潘孟陽討張伯靖，丁未，伯靖降。十年六月辛未，太白犯東井北轅。十一年五月，歲星、辰星合于東井。六月己未，歲星、辰星複合于東井十四年十一月壬子，月犯東井北轅。穆宗長慶元年正月丙午，月掩東井，鉞遂犯南轅第一星。四年三月庚午，太白犯東井，遂入井中。六月丙戌，鎮星在觜、觽，行至參六度，遂犯井、鉞；癸未，熒惑犯東井；丁亥，入井中。八月丙寅，熒惑犯鎮星于東井。十一月，熒惑逆行向參。十二月戊子，月掩東井。文宗太和二年十月丁卯，月掩東井北轅。三年八月，西方有白氣如柱。十一月，南詔陷邛州，詔發東川兵救西川。異牟尋死，二世勸龍晟立，為□棟王嵯顛所殺，遂專國。時西川節度杜元穎以文雅自高， 不曉軍事，邊卒皆入蠻境鈔盜自給。嵯顛兵至邊城，一無備禦，蠻以蜀卒為鄉導，襲戎、嶲二 州，遂陷邛。元穎奏聞，詔發東川、荊南、興元兵救之。十二月己酉，以東川節度使郭釗為西川節度事兼權東川節度事。嵯顛自邛州引兵，徑抵成都；庚戌，陷其外郭，杜元穎率眾保牙城以拒之，欲遁者數四；壬 子，貶元穎，以郭釗代之。壬子，南詔寇東川，入梓州。時釗兵寡弱不能戰，以書責嵯顛。嵯顛覆書曰：杜元穎侵擾我，故興兵報之耳！與釗修好 而退。七年十月己酉，西方有白氣如柱者二。開成二年二月甲申，客星出於東井下，至四月丙午沒。
六月庚申，太白入于東井。三年二月戊午，熒惑入東井。三月，牂牁寇涪州，清溪鎮鎮兵擊卻之。八月壬申，熒惑犯 ，遂入東井。四年三月乙酉，月掩東井。武宗會昌元年，黔南天風飄瓦。二年六月丙寅，太白犯東井。三年七月癸未，熒惑入東井，色蒼赤，動搖井中。四年春正月己酉，西方有白虹。六年夏四月甲戌，貶工部尚書、轉運使薛元賞為忠州刺史。李德裕為相，秉權日久，位重有功，宣宗素惡其專，上崩，遂罷相。元賞，德裕之黨也。宣宗大中元年，以涪州隸荊南，未幾，複隸黔州。二年五月己未，朔日有食之，在參五度。三年夏四月，出周墀為東川節度。墀為平章。河東節度王宰入朝，以貨結權幸，求以使相領平章事。墀上疏論之，寧遂還 鎮。駙馬都尉韋讓求為京兆尹，墀言京兆非才望不可，議竟寢。又諫上開邊，由是忤旨，罷之。 翰林學士鄭穎言於上曰：周墀以直言入相，亦以直言罷相。上深感悟，墀入謝，加檢校右僕射。六年三月，有慧星出於觜、參。九月，獠寇資、昌二州。十一年八月，熒惑犯東井。十二年二月戊辰，以中書侍郎同平章事崔慎由為東川節度使。上欲禦樓肆赦，令狐 曰：禦樓所費甚廣，事須有名，且赦不可數。上不悅，曰：遣朕於何 得名。慎由曰：陛下未建儲宮，四海屬望，若舉此禮，雖郊祀亦可，況于禦樓。時上餌方士藥， 已覺燥渴，疑忌方深，聞之，俯首不復言。旬日，慎由罷相。十三年，南詔僭號，寇陷播州。初，韋皋在西川開清溪道以通群蠻，使由蜀入貢。又選群蠻子弟聚之成都，教以書數，欲 以慰閱羈縻之。業成則去，複以它子弟繼之，如是五十年，子弟殆以千數。軍府頗厭於廩給，蠻使入貢，縱人浸多。杜悰節度西川，奏請裁其數，詔從之。於是南詔豐祐怒其賀冬使者留表，侍嶲州而還，於是遣兵來陷播州。 懿宗咸通元年七月己酉，朔日白虹，橫亙西方。十月己亥，安南都護李鄠複取播州。六年夏四月，以劍南東川節度使高璩為兵部侍郎、同平章事。九年七月戊戌，白虹橫亙西方。十一年二月，南詔寇成都，以瀘州刺史楊慶複為東川節度使，擊敗之。西川民聞蠻寇將至，走成都。慶複與成都節度使盧耽共修守備，選兵三千人，號曰突將。 時戰蠻，合梯衝四面攻城，城上以鉤環挽之，使迨投火沃油焚之。慶複與牙將李驤帥突將出戰，殺傷蠻二千餘人，焚其攻兵而還。於是貶竇滂康州司戶，以慶複節度東川，凡援蜀諸軍，皆受節制。蠻分兵拒之，大為所敗。慶複始教蜀人築壅城，穿塹飲水滿之，植鹿角，分營鋪。蠻
知有備，自是不復犯成都矣。十四年五月，南詔寇黔南、黔中，經略使秦匡謀棄城奔。時南詔寇西川，又寇黔南，匡謀兵少不敵，棄城奔荊南。荊南節度杜悰囚而奏之。六月乙 未，敕斬匡謀，籍沒其家貲。冬十月，貶戶部侍郎劉承雍為涪州司馬。

[book_title]卷之五十七事紀四
僖宗乾符元年八月乙巳，熒惑入東井。十二月，南詔寇黎、雅二州，詔發東川及河東、山南諸兵援之。仍命天平節度高駢詣西川， 制置蠻事。廣明元年夏四月，以楊師立為東川節度使。中和元年春正月，上幸蜀，東川節度使楊師立謁見於綿州。二年冬十月，涪州刺史韓秀升、屈行從反，陳敬瑄遣押牙將莊夢蝶討之。三年二月甲子，莊夢蝶為韓秀升所敗，退保忠州。陳敬瑄遣高仁厚討之。夢蝶為峽路招討指揮使，為韓秀升、屈行從所敗，退保忠州應援。使胡弘略戰，亦不利。 江淮貢賦皆為賊所阻，百官無俸，雲安淯井路不通，民間乏鹽。陳敬瑄奏以眉州防禦使高仁厚 為西川行軍司馬，將三千兵討之。一月，高仁厚擒韓秀升；夏四月，獻於行在，斬之。莊夢蝶與秀升等戰，又敗，敗兵紛走，遇仁厚于路，叱之即止。仁厚斬都虞侯一人，更繕部 伍，諜知賊精兵在舟中，資糧在寨中，乃揚兵江上，為欲涉之。狀潛發勇士，夜由間道攻焚其寨，賊望見，分兵往救不及。複募善遊者鑿其舟底，相繼皆沉，賊往來惶惑不能救，遂遣兵于要路邀擊，旦招之賊，眾皆降。執秀升二人詣仁厚，仁厚詰之曰：何故反秀升？曰：自大中皇帝晏駕天下，無複公道紐解，綱絕反者，豈唯秀升成是敗非？機上肉唯所烹 耳？仁厚愀然，命善食而械之；夏四月庚子，獻於行在，斬之。 六月，加東川節度使楊師立同平章事。四年春二月，東川節度使楊師立反；三月，詔以高仁厚為留後，將兵討之。陳敬瑄之遣仁厚討韓秀升也，語之曰：成功而還，當奏以東川相賞。師立聞之，怒。田令 孜恐其為亂，征為右僕射。師立得詔書，怒不受，代殺官告使及監軍使，舉兵進屯涪城，移檄行 何及諸道，數陳敬瑄十罪，自言集本道將士十五萬人長驅問罪，詔仁厚討之。五月，高仁厚敗東川兵于鹿頭關，進圍梓州。六月，東川將吏斬楊師立以降，詔以高仁厚為東川節度使。仁厚圍梓州，久不下，乃為書射城中，為言仁厚不忍玉石俱焚，為緩師十日，使諸君將士自 成其功，不然四面俱進。諸君圖之數日，鄭君雄大呼於眾曰：天子所誅元惡耳，他人無預也。眾大噪，突入府，師立自殺，君雄擎其首出降，仁厚獻其首及妻子于行在。陳敬瑄釘其子於城北。敬瑄三子出觀之，釘者呼曰：茲事行及汝曹，汝曹於後努力領取。三子走馬而返。詔以仁厚為東川節度使。
光啟二年三月，陳敬瑄殺東川節度使高仁厚。敬瑄疑仁厚，欲去之。遂州刺史鄭君立攻漢州，進向成都。敬瑄遣其將李順之逆戰，君立 敗死。敬瑄又發維、茂羌軍擊仁厚，殺之。夏四月，楊複恭出楊師 為忠州刺史。田令孜自知不為天下所容，乃薦複恭為中尉，自除西川監軍，往依陳敬瑄。複恭斥令孜之 党，出王建為利州刺史，師太忠州。九月，白虹見西方。三年春正月，以顧彥朗為東川節度使。文德元年夏四月，荊南守將王建肇奔黔州。初，成汭更名郭禹，結千人奔入峽，襲歸州，入之，自稱刺史，招還流亡，得勝兵三千。遣將 許存擊荊南，又破其將王建肇，肇奔黔州，昭宗遂拜禹荊南節度留後，始改名複故姓。西川節度使王建遣將屯忠州。王建肇據黔州，詔以建肇為武泰軍節度使。十二月丁亥，以東川節度使顧彥朗為行軍司馬。大順元年九月，東川節度使顧彥朗卒，軍中推其弟彥暉知留後。十二月乙酉，以顧彥暉為東川節度使，遣中使宋道弼賜旌節。賜黔州觀察使號武泰軍節度使。甲辰，王建遣其將王宗侃等救東川。宋道弼至東川，楊守亮遣楊守厚囚之，奪共旌節，攻東川。彥暉求救于王建，建遣其將王 宗侃、王宗弼等救之。建密謂諸將曰：爾等破賊，彥暉必犒師。汝曹於行營報宴，因而執之，無煩再舉。宗侃破守厚七砦，守厚走綿州。彥暉俱犒禮諸將報宴，宗弼以建謀告之，彥暉乃以疾辭。 景福二年三月，以渝州刺史柳玭為瀘州刺史。柳氏自公綽以來，世以孝弟禮法為士大夫所宗。玭為御史大夫，上欲以為相，宦官惡之， 故久謫於外。玭嘗有家訓以誡子孫，世以為格言。二年十二月戊子，華洪大破東川兵于楸林。王建奏顧彥朗不發兵赴難而掠奪輜重，遣瀘州刺史馬敬儒斷峽路，請興兵討之，遂遣洪破 東川，俘斬數萬。丙申，王建攻東川，別將王宗弼為東川兵所擒。三年夏四月，武泰軍節度使王建肇棄黔城奔酆都。成汭與其將許存溯江略地，盡取瀕江州縣。建肇棄黔州，牧余眾保酆都。成汭遣其將許存取渝、涪二州，以趙武為黔中留後。五月庚寅，趙武攻酆都，王建肇降于王建。十二月，東川兵焚掠漢、眉、資、簡之境。四年二月戊午，王建遣華洪、王宗祐將兵五萬攻東川。庚申，王建以王宗阮為開峽都指揮使，將兵八千趨渝州。辛酉，王宗侃取渝州，降刺史牟崇厚。冬十月乙卯，知合州王仁威帥眾千人降于王建。
王建陷東川節度使，顧彥暉死之。建攻東川益急，彥暉聚其宗族共飲，遣王宗弼自歸王建。酒酣，命假子瑤殺己及同飲者， 然後自殺。建入梓州，兵尚七萬人。王建命王宗綰分兵徇昌、普等州；以宗滌為東川留後。光化元年九月己醜，分渝、昌、合、遂、瀘五州為一鎮。東川留後王宗滌言于王建，以東川封疆五千余里，文移往還，動逾數月。請分五州別為一 鎮，建表言之，置武信軍節度使。冬十月丁巳，以東川留後王宗滌為節度使。三年秋七月甲寅，以王建兼東川、武信兩道都制置等使。天複元年五月丁酉至於己亥，太白晝見經天在井度。閏六月，昌、普、合三州民作亂，王建遣王宗黯將兵討之。道士杜從法以妖言惑眾，民遂作亂。宗黯會東川武信兵討之。王宗侃等討杜從法，未 幾，平。八月己亥，西方有白雲如履底，中出白氣，如匹練，長五丈，上沖天，分為三慧，頭下垂。三年八月，以渝州刺史王宗本為開道都指揮使。宗本言于王建，請出兵取荊南，建從之，故有是命。使宗本將兵下峽。冬十月，王宗本定忠、萬諸州。初，夔州刺史侯矩從成汭救鄂州，汭死，矩奔還。會宗本兵至，矩以州降之。宗本定夔、 忠、萬、施四州，複以矩為夔州刺史，更名曰王宗矩。熒惑徊于東井間，久而去。王建以王宗本為武泰留後。武泰軍節度使徙治涪州。武泰軍舊治黔州，宗本以地多瘴癘，請徙治涪州，建從之。天祐元年，忠義節度使趙匡疑遣水軍上峽攻王建，知渝州王宗阮等擊敗之。 後樑 太祖乾化二年九月辛巳，蜀改劍南東川為武德軍。三年五月，蜀騶虞見璧山，有二鹿隨之。秋七月，蜀以武泰軍節度使潘炕為內樞密使。蜀主將以七夕出遊，太子召集諸大臣宴飲，內樞密使潘峭等不至，太子怒，入白蜀主潘峭、 毛文錫離間兄弟。蜀主怒，命逐峭等，遂有是命，於是太子遂謀作亂被殺。四年春正月，荊南節度高季昌攻忠、涪等州，不克。季昌以蜀夔、萬、忠、涪四州舊隸荊南，興兵取之。先以水軍攻夔州，刺史王成先逆戰季 昌，縱火船焚。蜀浮橋招討副使張武鐵 拒之，船不得進，會風反，荊南兵焚溺，死者甚眾。季 昌乘戰艦蒙以牛革，飛石中之，折其尾，季昌易小舟以遁，荊南兵大敗，俘斬五千級。蜀忠州節鎮王宗壽殺夔州刺史王成先。季昌之來攻也，宗壽鎮忠州，成先請甲，宗壽但以白布袍給之。荊南兵既敗，成先密遣人 奏宗壽不給甲之狀，宗壽獲之，召成先斬之。秋八月庚辰，蜀殺武太軍節度使王宗訓于成都。宗訓鎮黔州，貪暴不法，擅還成都，見蜀主多所邀求，言詞狂悖。蜀主怒，命衛士毆殺之。戊子，以內樞密使潘峭為武泰軍節度使、同平章事。麟見昌州。貞明二年春正月，蜀以李繼崇為武泰軍節度使兼中書令。三年秋七月，蜀以武信節度使劉知俊為都招討。 後唐 莊宗同光三年九月，詔高季興取夔、忠、萬三州。十月，高季興以夔、忠、萬三州詣魏，降。唐之伐蜀也，亦命高季興充招討使，季興嘗欲取三峽，畏峽路招討張武威名，至是乘唐兵 勢，自將水軍上峽，張武以鐵索斷江路，季興遣勇士乘冊斫之，會風大起，舟 於鎖，不能進退， 矢石交下，壞其戰艦，季興輕舟遁去，繼而聞北路陷敗，以夔、忠、萬三州遣使詣魏王，降。十一月，蜀武信節度使王宗壽以渝、合、昌、瀘、遂五州降。十二月，以董璋為東川節度使。郭崇韜之伐蜀也，以孟知祥有薦引舊恩，將行，言於上曰：知祥信厚有謀，可為西川帥。崇 韜素與董璋善。蜀平，詔以知祥節度西川、璋東川。明宗大成元年六月，高季興表求夔、忠、萬三州為屬郡，從之。秋七月癸未，流夷州司戶韋說於合州。說與豆盧革同平章事奏事，帝前或時禮貌不恭，百 官俸錢皆折佑。由是眾議沸騰，諫議大夫蕭希甫上疏論之。貶說漵州刺史，又貶夷州司戶，尋 流合州，革流陵州。冬十月以文思使朱弘昭為東川副使。安重誨以知祥、董璋據險擁兵，恐久難制。防禦使李嚴自請為西川都監、弘昭東川副使。 李嚴毋賢，明謂嚴曰：汝前啟滅蜀之謀，今日再往，必以死報蜀人矣。二年二月丙申，高季興遣兵襲涪州，不克。壬寅，以東川節度使董璋充東南，而招討使新夔州刺史，西方鄴副之。三月甲寅，以李敬周為武信留後。六月丙申，西方鄴敗荊南水軍於峽中，複取夔、忠、萬三州。秋七月癸巳，以與夔、忠、萬三州為豆盧革、韋說罪，皆賜死。三年六月，孟知祥奏夔、忠、萬三州已平，請召戍兵還，不許。先是詔發西川兵戍夔州，知祥遣毛重威遣三千人往。頃之，奏三川已平，請召還，帝不許。 知祥陰使人誘之，重威帥其眾鼓噪逃歸，帝命按其罪，知祥請而免之。十一月，忠州刺史王雅取歸州。四年九月，詔鄜州戍東川兵歸董璋，選羸老歸之，留其壯者，仍收其甲兵。長興元年九月丁亥，以石敬瑭為東川管都招討使，權知東川事。時董璋反，下制削璋官爵，興兵討之。以孟知祥兼西南供饋使，及敬瑭等合兵攻討。十月癸醜，東川兵陷合、巴、蓬、果等州。十二月戊辰，峽路行營招討使張武至渝州，刺史張環降之，遂取瀘州。遣先鋒將朱偓分兵 趣黔、涪。甲申，張武卒於渝州，知祥命副將袁彥超代之。 朱偓取涪州。偓將至涪州，武大節度使楊漢兵棄黔南奔忠州。偓追至酆都，還取涪州。知祥以成都支 使崔善權武太留後。二年春正月丙戌，東川歸合州于武信軍。二月庚子，孟知祥以武信留後，李仁罕為峽路行營招討使，將水軍東略地。丙午，董璋還東川。丁巳，李仁罕陷忠州。閏五月丙午，帝遣東川軍將劉澄還本鎮。三年夏四月乙丑，東川節度使董璋謀襲成都，不克。六月戊午，武太節度使趙季良帥將吏請孟知祥兼鎮東川，許之。八月甲子，孟知祥令李昊為武太留後，仍自求旌節。四年，以孟知祥為東川節度使。是年，知祥據蜀。潞王清泰元年二月癸酉，蜀主以武太節度使趙季良同平章事，節度使如故。九月，蜀武信節度使李仁罕加兼中書令，判六軍事。仁罕自恃宿將有功，複受顧托，求判六軍令。進奏吏宋從會以意，諭樞密院，又至學士院 偵草麻。蜀王不得已從之，以保甯節度趙廷隱兼侍中為之副。 後晉 天福三年春正月丙寅，蜀主以武信節度、同平章事張業為左僕射；武太節度使王豦回兼武 信節度事、同平章事。六年二月，蜀主加武信節度使同平章事王豦回都指揮使，罷其節度使。蜀自建國以來，節度使多領禁兵，或以它職留成都，委僚佐知留務，專事聚斂，政事不治， 民無所訴。蜀主知其弊，故罷節度，加職有差。三月甲戌，以給事中謝從志知武太軍。 宋 太祖建隆二年五月己醜，歲星犯東井。乾德二年七月己卯朔夜，西方起蒼白氣，長五十尺，貫天船、五車、參、宿。十一月甲戌，命王全斌、曹彬等伐巴蜀。時王全斌為兵馬都部、署武信軍節度，崔彥進副之，道出鳳州；劉光義為都部、署樞密承 旨，曹彬副之，道出歸州。上宴於崇德殿，示川峽地圖，授攻取方略。三年春正月，劉光義取忠、萬、開、施四州。三月，兩川賊群起，先鋒都指揮使高彥暉死之。時蜀既降，王全斌等在蜀晝夜宴飲，不恤軍務，縱掠子女，劫奪財物，蜀人苦之。於是渝、 涪、資、昌等十六州皆起兵應文州刺史左師雄，彥暉戰死。七月，珍州刺史田景遷內附。十二月，兩川平。上聞兩川兵起，命客省使丁德裕討之，以康延澤為東川招討，與劉光義、曹彬等擊師雄，破 之，分道招集，賊眾悉平。四年，南州進銅鼓內附。 五年春正月丁未，合州漢初縣上青摎木中有文曰：大連宋。開寶元年，珍州刺史田景遷言本州連歲災沴，乞改為高州，從之。三年六月乙未，月犯東井。四年四月己巳，太白犯東井。五年七月乙丑，填星犯東井；庚辰，月犯東井。忠州火，倉庫殆盡。八年五月，合州巴川縣獻瑞麥。太宗太平興國元年十月，渝州獻幾穗禾。三年春二月甲子，罷昌州七井虛額鹽。八月辛未，夷州蠻任朗政入貢。七年八月己卯，詔川峽諸州官織錦綺、鹿胎、透背、六銖、欹正、龜殼等悉罷之，民間勿禁。八年七月，銅梁縣民楊彥魯禾一莖九穗。十月癸未，月犯東井。雍熙元年七月乙卯，熒惑入東井。冬十月戊戌，忠州錄事參軍蔔元幹坐受賕枉法，杖殺之。黔南言溪峒夷獠疾病，擊銅鼓以祀神鬼，詔釋其銅禁。二年正月壬戌，有星出東井，其大倍于金，入輿、鬼沒。四年，有犀自黔南入萬州，民捕殺之，獲其皮角。端拱二年春正月壬辰，以涪州觀察使柴禹錫為澶州兵馬部署。秋七月戊子，彗星出於東井。淳化元年八月己巳，禁川峽殺人祀鬼。州縣捕察，募告者賞之。九月辛巳，禁川峽民父母在出為贅婿。十二月壬午，流星出天關，曆東井至大角墜地，光芒四照有聲。忠州民王欽眉牛生二犢。二年永川縣民梁行良牛生二犢。五月壬申，以涪州觀察使柴禹錫知樞密院事。八月，江溢，陷涪州。詔溺死者給殮具，鐵錢三千，仍發廩以賑之。五年五月，李順党張餘黨攻陷渝、涪、忠、開等州，開州監軍秦傳序死之。先是青城賊王小波聚眾作亂，中流矢死。眾遂推李順為帥，寇圍兩川。遣王繼恩為兩川 招討使，分兵擊賊，獲李順，誅之。其党張餘等複攻陷渝、涪等八州，監軍秦傳序死。八月，峽路行營破賊於合州，複廣安軍，張餘敗走。至道元年二月甲申，令川峽諸州瘞暴骸。丙午，獲賊張餘，賊党悉平。二年二月丙子夜，西方有蒼白氣，長短八道，如彗星掃稍，經天漢，參錯如交蛇。三月，熒惑守東井。六月戊戌，黔州言蠻寇，鹽井巡檢使王唯節戰死。高州、溪州蠻併入貢。三年，合州赤水縣民蘇福牛生二犢。分天下為十五路，渝、忠、黔、涪四州隸夔州路，昌、合二州隸潼川路。
真宗咸平元年八月，涪州人風壞城舍。牂牁夷龍漢堯遣使龍光晪入貢。光晪率牂牁諸蠻千余人來貢，詔授光晪等百三十人官。二年六月丁醜，太白入東井。三年，牂牁都部署張文黔入貢。四年六月丙申，填星犯東井。丁巳，詔東川民田先為江水所害者除其租。八月丁卯，遣使巴蜀，廉察風俗、官吏能否。十月辛醜，填星犯井、鉞；己未，犯東井。五年七月戊戌，白氣如陣貫東井。牂牁夷龍漢 遣牙校率部蠻入貢。特遣牙校率部蠻千六百人，馬四百六十匹，並藥物布帛等來貢。賜冠帶於崇德殿，厚齎 遣還。六年，合州石照縣民仲漢宗、大足縣民劉武，牛生二犢。十一月甲寅，有星孛于井、鬼，曆五車入參，三十餘日沒。景德元年，詔西南牂牁諸國進，奉使來朝者令廣南西路發兵援之，勿抑其意。先是龍光進等來朝，上矜其道遠，人馬多斃。因詔宜州自今可就賜恩物，至是懇請詣闕， 從之。二年七月庚午，月犯東井。詔西南羈縻保霸州刺史董紹重、董忠義歲賜紫綃錦袍。三年八月戊寅，詔川峽戍兵，二年者代之。四年，西南蠻羅甕井都指揮使顏士龍等入貢。士龍種落遐阻，未曾來朝，今始至，詔館餼，賜予如高、溪州。大中祥符元年七月，黔州嘉禾異畝合穗；八月乙巳，黔州言磨嵯浴浦蠻首領龔行滿等率族 二千三百人內附。已酉，掩東井。二年八月乙巳，月在東井；九月壬申、十一月丁卯，月入東井。十二月，黔州芝草生一莖十二枝，若山峰狀。庚寅，熒惑犯東井。三年正月壬戌，月入東井。昌州廨廳，桂芝生四本。三月甲申、八月壬辰、十一月丁巳，皆犯東井。四年三月庚寅，熒惑犯東井。六月戊申，月在東井。秋七月，昌州地震。峽路鈐轄，執亂夷人王群等赴闕，詔釋之。王群等至闕下，上曰：蠻人不識教義而之為亂，亦守臣失於撫綏。並免死，分隸遠地。八月，昌元縣民舒元晃田禾一莖九穗，知州柴德芳以聞。長壽縣民常自天
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:00:21-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="重修中十场志序,淮南中十场志目录,淮南中十场志卷之一,淮南中十场志卷之二,淮南中十场志卷之三,淮南中十场志卷之四,淮南中十场志卷之五,淮南中十场志卷之六,淮南中十场卷之七,淮南中十场志卷之八,淮南中十场志卷之九,淮南中十场志卷之十,重修淮南中十场志全文在线阅读,重修淮南中十场志全文在线下载,大玄古籍书库">
<meta name="description" content="清杨大经撰。十卷。分图经、建置、星野、风俗、食货、灾害、疆域、古迹、鹾官、选举、公署、赋役、学校、武备、坛庙、循良、人物及艺文十八门。有康熙十二年(1673)汪兆璋木刻本四册流传。中国国家图书馆有藏本。_重修淮南中十场志_全文在线阅读_重修淮南中十场志_全文在线下载_大玄古籍书库">
<title>重修淮南中十场志_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">重修淮南中十场志</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,地方志,完结</span> <br/>
          字数： <span class="inputVal" id="bknum">[book_length]174422</span> <br/>
          说明： <span class="inputVal" id="bkdec">清杨大经撰。十卷。分图经、建置、星野、风俗、食货、灾害、疆域、古迹、鹾官、选举、公署、赋役、学校、武备、壇庙、循良、人物及艺文十八门。有康熙十二年(1673)汪兆璋木刻本四册流传。中国国家图书馆有藏本。</span> <br/>
          封面： <span class="inputVal" id="bkimg">Z_11666.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]重修淮南中十场志
[book_author]佚名
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,地方志,完结
[book_length]174422
[book_dec]清杨大经撰。十卷。分图经、建置、星野、风俗、食货、灾害、疆域、古迹、鹾官、选举、公署、赋役、学校、武备、壇庙、循良、人物及艺文十八门。有康熙十二年(1673)汪兆璋木刻本四册流传。中国国家图书馆有藏本。
[book_img]Z_11666.jpg


[book_title]重修中十场志序
余纂中十场志成，草既属取次阅之，掩卷而欢曰：详哉！上下三百年之典故，具备于此矣。岂惟此三百年，将前而百世俱于此可参稽，后而百世俱于此可考镜。民生赖之以阜，国计赖之以裕，世道人心赖之以维持于不坠。盖非徒纪事增华，所以寄挽回于运会，施补救于迁流。观于因革损益，升降盛衰之故，而转移剂量之法寓焉。故曰：礼乐备而教化行，教化行而风俗美。至于风俗美而二，而王道乃底于成矣。所虑典籍无存，文献莫考，则虽有智者，无所据以善其施，于兹而欲有所准以为治，舍志其奚以哉？然而为之则甚难矣，上之人惮于更张，而下之人安于固陋，因循怠缓，举凡献章文物，悉视为不急之务，坐听其沉沦湮灭而莫之省。自井学古，多获以纲常名教为负荷者，固不望其留心于斯事也。钱塘汪芾斯先生，清才俊望，筮仕得泰州鹾运，莅任以来，七载于兹，仁风善政，军敷四讫，共所以嘉惠斯人者，笔不胜载。士民爱而戴之，如赤子之依依慈母。公余揖师儒耆宿而进之，相与商酌古今，扬扢风雅，慨然兴思，于章往述来，以为前事之辙迹，乃后者之炯鉴也。爰取旧志而订正之，踵故增新，弗狥弗执。不以余为暗昧无文，猥命以笔石之役，叙次纪录，率本前人，而规楔梗槩，则稍为变易，要令不悖于史氏之法程而止。盖我于此滋惧矣。夫人之情，莫不以习见者为常，创见者为怪，习安而创骇也。况加之以要求请托，媢忌猜嫌，章甲则晦乙，遂此或拂，彼，一不惬而无端之訾议随之矣。此从来作史者之所以召谗胎说，丛怨基祸，而逡巡畏避，莫之敢任也。然而千载之下，公论不磨，直道难泯，是是非非，卒之昭天地而揭日月，当时之横议，适足以资后世之口实而巳。今兹论述，大都皆出于忧患战栗之余。嗟乎！自古作者，固未有不成于忧患战栗者也。所恃芾斯先生操黜陟于上，而下走执简编以从其后，进退予夺，了不与闻，或可幸无罪于斯世焉耳。若乃使五十年来之风会运气，天道人事，犁然该括，备著于篇章之内。生斯宦斯者，遇禨祥而识感召之由，抚舆图而别疆理之异，观习尚而思化导之方，审丁徭而兴休养之念，睹秩官题名，而动怀于奉法循理；庆誉髦登进，而劝心于造就裁成。固吾圉而绸缪于未雨，恤民力而轸念其将疲，则据事直书之中，有可以因文见义者。世之君子于此，亦可以得其用意之所存，而识其旨归之所在也巳。是役也，梨枣锓锲之费，修脯聘弊之需，与夫剩传驿递，咨诹访问之糗糒，举出自汪公之俸薪，而一丝一粟，曾不以累其民，是尢非常之异数，不可以不书者也。康熙癸丑秋仲，庐阜逸史杨大经石袍氏敬题于东亭精志舍。
序一
巡盐御史陆世科
语曰：前事之不忘，后事之师也。盖言志也。夫能使后人不忘前事，则志重，而能使后事必师前事，则志綦重。非志重也，以所志之人重也。淮南中十场，向无志，志之纂自分运徐君始。今阅其书，若户口幅帽，若课粮宦迹，若物产民风，缕分为十，统汇为一，种种备具，称一方实录矣。此十场志也。余不嘉十场有是志，而特嘉徐君之志。海陵场灶，课重灾疲，三年莅官，一意轸恒，如揭榜示以革耗例，其志在不染；禁勾摄，以杜原序牵累，其志在不扰。濬海河以通盐运，开便民河以培文运，其志不为一人一时计，而为千百年利赖计，励斯志也。是泰州分司之志，无文而备者也。世称立德、立功、立言，并不朽事。夫功德无闻，而徒取雕龙绣虎。之词，铺张扬厉，为梨楮灾，祇共复瓿具耳。故后之读是编者，志徐君之志，乃可事十场之事，无忘十场之事，宜无忘徐君之志。
原序二
兵盐道周汝玑
场旧未有志也。岁甲子，余承乏海防，兼理盐政，分运徐君以中十场志请修，余颔之。退而谋于乡绅耆德，率踊跃庆盛事。于是延本场宿儒二楷模郡乘，掇拾盐志，稗编巷语，罔不搜询。阅周岁而志成，因来谒，征余言弁其首。余𬙆阅之，见其幅慎之袤以广也，户口之繁以育也，物产民风之饶以厚也，堤岸烽堠之整以严也。条分缕析，凿凿一方实录巳。既而阅盐政法制，读诸君子封章，其间言清查，言免赈，言聚团招抚，言开垦、隄防，种种不一，而旨要归于优恤灶丁。余猛然曰：善哉，仁人之为虑深且远哉！国家边储仰足盐策，设天下运使有六，而两淮冠之。自屯田废置，改折议兴，商与灶互持，征贱贵，则商日益告乏，灶日益悲匮。余曩备员谏议，蒿目借箸，而莫知所出，则尝询其故矣。雨旸愆期，天有时靳泽；斥卤枯涸，地有时屯膏，海潮有冲啮之患，凶荒多流离之苦，豪侠习兼并之谋，差徭嗟重役之瘁，若是乎！灶之困甚矣。而奸商挟不赀，更停收支，缓称掣，以巧制其奇赢。遒握桑孔之权者，亦不惮厚征商以礼囊橐，商病，不得不转而取偿于灶，灶益病，商灶两病，空虚之患，总以中于噫，亦可惧矣。今览诸君子奏议，倦倦虑濒海之有伤黎，而利薮之归竭泽，岂置商而私灶哉？灶丁，财之源也，源深则殖厚，矧优于灶，自不得不宽于商。又两恤之道也。疏理之大关键胥此矣。大抵圣王立法，不能逆料其法之所穷，故始因天之产，相地之宜，随俗情之敦好，按物力之礼盈。未几而造化人事，代换非故，回视圣王之经制，若拙若愚，非夫按积蠹而培本根，安能维国典于常新耶？徐君之志，揭往迹若日星，触日儆心，未必非盐政补偏之一助矣。噫！山海旧也，山海之利，往复还也。胡管晏持筹，军兴荒赈胥赖之，岂艺不薪而爨无米哉？则权善变耳。宣父曰：方策之政，人存则举。倘非有加意经国者，以了惠心，酌因革载，藉一具文耳，请以订之同志。
原序三
泰州分司徐光国
古邦国典故，小史载之，则郡邑之志所由昉敢。鹾场肇创虽古，而统辖之任，则司府兼之。诸凡故实，载之郡乘，纪之盐政，亦班班可考矣。第纪载弗专，综薮易故，故事残缺，近迹莫传，俯仰古今，殊为阙典。天启癸亥，不佞待罪兹土，往往宪台按部，索所为志，意弗可得，参稽往迹，不无面墙。究厥所由，得无谓盐海僻在一隅，或有无藉于志者。殊不知国家经用筹边，盐课为最，而盐课所产，两淮为最。统计幅慎，则北距长淮，东际巨海，南枕大江，西联郡邑，而中十之财货形势，较之上下，则又有加。且其间人杰地灵，比比有可纪者。以理学则有安礼之王心斋，以科名则有丁溪之高文毅。其诸忠孝节烈，代不乏人，又安得以海滨而易视之也？奈何不求所以为志，以举一代之旷典乎？及查案檄，侍御冯公曾有耑议，质之舆论，佥谓宜然。于是搜集故牒，采访口碑，聘隽求贤，分曹授简。十场各为一牒，列卷有四，为志则十。是盖十场之实录也。总志一编则为分司之专志。槩纪十场之事实，统论文献之提纲。一披览间，俾古今之文献，灿若列眉，地方之淳漓，昭于指掌。至于按籍而役，任土而贡，上自宪史之芳模，以及分司之宦迹，亦莫不周且悉焉。斯亦抚世者所乐闻而快睹也。盖尝论之，盐策之利肇于管、晏，成于汉，盛于唐，密于宋，一时财货多。我祖宗以九边储儒，赖于中商，而斥卤之区，实为财赋从出之地，相沿迄今，有难言者。雨旸愆期，天靳共泽，田亩硗瘠，地屯其膏，朾荡荒芜，盐鹾啬产，海滨之民，殆有朝夕不谋者。苟徒核故实，未悉民艰，是亦循其迹而未究其实也。不佞自知无益于变通宜民之略，然又不能无说焉。大要保邦之道在于裕边，而足课之方在于养灶，利用厚生，洵有兼举而不可偏废者矣。盖起弊维风，长民者之责，第成宪具在，或可资有志修明之一助也。则兹志之辑，岂徒然哉！岂徒然哉！
原序四
江西督粮道王相说
昼天下鹾运而六之，两淮处其中；昼两淮鹾政而三之，海陵处其中。昼海陵鹾地而十之，则东台处其中焉。故分政于海陵者，其署在东台。今姑蔑徐公实为之，牧以十场之未志也，而忘之，语具所为序中。既竣，事乃魏生公辅走书过余，而问所以序焉。其言曰：徐公之为政三年矣，百废具举，罔则弗饬于度，协于大者，在屏绝一切，若昔之附益常赋。公既以酌水悬鱼自励，于是亭户之淳顽，行政之缓急，咸独裁于心，次第布之，赋不失额，而民不病肄。初有奸僧藉讼以蔓及阃阁者，公辍屏不省，两造质成。或不能举其要，要在示诫而巳，不为猛也。曰：嗟！今之民，愁苦甚矣，奈之何其又泾薪刺之也？间则以两河苦涩，亟请疏之；诸祠失葺，亟为鸠之，以时按部，则又申明比闾族党之说，肃将祖训，而孳孳焉为之条诫。虽公职专催科，而居然抚字矣，虽古之循吏何加焉！兹亭户之别业亩亩而名藉州邑者，屡请诸台使者，愿就公输赋。昔则畏而跳去，弃本业而靡恤；今顾昵而就之，强所非属而附离焉，则公之为政可知巳。诸场谓公迹可纪，将图所以不朽，则辞谢弗皇。而王生则谓：十场故无志籍，错出于郡乘，雅多阔略，宰场者或不及曙，胡以示之观哉？公谓是吾责也，乃并以属公辅。今幸借手告成事，愿一言引其端。余初谢不敏，曰：郡有之矣，彼要此详，则诸君子多矣，余何容赘。生复为书请曰：今军国之饷，强半资于盐策，两淮于海不足当一襟带，而带处六转运之中，以赋之无艺，旦夕不支，而虞有他，此其势岂特寝处积薪而厝之火哉？徐公分政，适丁其中之中，将式于境，而是则是傚由此其推矣，毋宁俾海𤲬一席地犹可安枕也。先生之阀阅相望，而洽比其邻，宁无赖焉？其以辞也，先生毋让。余不获诿，乃受而卒业。爰述魏生之论如此。若志之寓托始而严裁核，则公与生既辨之矣。
原序五
魏公辅
君子淑世宜民，未有不本于爱人者也。夫爱人而至于与生全，贻乐利，明教化，淑人心，修举业，创千秋，信征百世，此之谓真能爱人，无愧古之循良，民之父母。巳分运徐公祖之抚循中十场也，政理民和，乃兴念于财赋之地，文献无征。今年春，以王先元鼎之荐，下聘不佞公辅董编辑之役。朱明时始以公命，遍历十场，咨访文献。仲秋望后，方就笔石。公乃参互考订，矢慎矢公，捐俸授梓。阳月而书成，首列总志，而十场各为一编。编列十志，分四卷，举海陬之舆图物产，风气人心，莫不详为纪载，遂令人杰地灵，莫不吐气。忠孝节烈，名骨俱香，则公之为爱深而流泽远矣。噫嘻！鉴昭来，虽志是赖。使公非以实心行实政，则亦象魏之末耳，何以称爱人之极哉？盖亭民素苦征求，公初下车，即痛祛积习，而严草羡耗，与以休息，其大本端矣。至若念罪人之不孥也，勾摄不及妇女，念蒲鞭之可未辱也，笞扑不以重刑。便民河风气所关，则濬复其旧；海河为煎运命脉，则疏瀹其淤。立保甲而萑苻聿清，讲乡约而善良辈出。修贤祠以报功德，复祀典以厚人心。逃移复而中泽有鸿雁之栖；催科绶而乐郊无硕鼠之赋。深仁厚泽，沁入肌肤，恺悌慈祥，通满斥卤。则公之爱人，岂谫谫者所可更仆尽耶？传曰：徒善不足以为政，徒法不能以自行。以公之操心敷政，兼善若此，其何忝于淑世宜民之君子哉！志成而鉴往昭来，千古不朽，公之仁闻令德，亦与之同不朽矣。二十则一图经以正封域。海滨光沙斥卤，坍涨不常，盖五十年来，沧桑略有间矣。陵谷变易，图绘因之，非与旧志有异同也。十场均隶泰州，版图所属，悉详郡志。有明以前，远莫可考，故不著沿革。一、他志建置，皆详明郡县设立之创始。场地撮壤，僻在海澨，既莫可考其所从来，又籍隶吴陵，理应无别异。今直以设官立署之岁月当之，非懵于义例发凡也。百非一赋役，上充国计，下足民生，关至巨也。自自审丈量以后，举凡折课荡亩、户口丁徭，俱照见在成规详载，后有增损，非所计也。
井田学较，王政之大端也。十场各有社学，资以社田，益以社店，造士之典，可谓盛矣。东台又另有书院，内奉先师分司，春秋丁祭，如郡县礼。令有岂弟作人者，培养造京，庸知髦士蒸蒸，弦歌揖让，不渐进于邹鲁之雅化乎？故特增纪学较，以裨圣朝之文治。有文事者必有武备。场地滨海，前朝屡罹倭患，因于要害处所创立营寨，设官置兵。各场俱有灶勇，给以粮饷，春秋训练，后虽裁汰，然故事班班可考。至我国朝复于沿场加造烟墩，以严守望，是诚安不忘危之至计也。今特另提武备，以补旧志之阙。
秩官用表，仿龙门年表例也。首列分司，下标十属，一展卷而阅之，其莅任先后、去位升沉，俱灿若列眉指掌，且尊卑率属，具寓有臂指联络之体，例至明也。
选举二表，制同秩官，苟邀一命，例应并载。乡会科贡，无论巳，即散职末流，如府史胥徒，未登仕版，但予出身者，法不得遗，盖周官之制也。
疆圉，载在职方，厥有成域，无容更定。补旧志所无者。独有古迹，如丘陵第舍、断础荒碑之类，其传自先代者，一一标出，俾世之流览凭吊者，得据以为参稽，故特附疆域之后。
五方风气不同，语言各异，风俗之后，附以方言，非二纤细也，盖古之人有作之者，子云是也。观于谣谚之殊，亦足以征王化之广尔。
他志物产，首载稼穑，重民事也。兹独首盐，盖分司专理盐法，职掌所在，自不得与他志同观，例有然也。
公署、学较二纪，其中廨舍岁久废坠，或有仅举其名者，亦必书之于册，盖一以存往古之制作，一以望修复于将来焉耳。
循良，旧不立传，有乖史体，无裨劝惩。今择其留心民瘼，遗爱在人者，备细书之，虽职列场司，亦加阳扢，有善必录，不以下位遗也。
人物各类，载在旧志者，不商去留，槩为收录。至于新增，其予其夺。
一听断于书。当事虽网罗未尽，不无湮没沉沦，然非予所得与闻也。
坛庙以报功崇德，三贤功德俱备，故祠祀首列焉。德足以廉顽立懦，故乡贤次之；功足以辅世长民，故名宦又次之。其他梵宫道院，虽非祀典所载，然□道设教，从古不废，亦得以联类而并及。孔子曰：吾从众。
艺文惟取其关系名教，裨补风化，为民生国计攸赖者收之，非由是也，不敢滥入。故汰旧者十之三，增新者十之二。
旧志于鹾使姓氏胪列备载，但十场以分司为享专官，既非两淮全志，自不得蛇足罗致，故槩从删去。旧志于鹾使之良法善政，见于疏揭奏议者，别录为册，虽不当废，殊不便观。今为分类附见于每条之后。如清查开垦之疏，则小注于赋役草荡之下。濬河修隄之疏，则小注于疆域河隄之下。建仓备赈，小注于公署，社仓、赈济招抚，小注于灾青水旱之类，既无少漏，复免多岐。
十场均受摄于分司，犹之两淮均受摄于鹾使、运道，则十场固一志也。旧本场各为志，殊失统纪，今特合为一集，如府之隶有郡县，分检一条，既可以连类互见，合观全帙，又足以该括靡遗，庶举目张而条理。
志以规模为上，文采次之，譬之清庙明堂，规模则位置也，文采则雕绘也。使位置失序，纵雕绘烂然，非其制矣，规模文采必有能辨之者，待庵杨大经石袍识。

[book_title]淮南中十场志目录
第一卷
图经中十场总图、富安场四境图、富安场治图、东台场四境图、东台场治图、安礼场四境图、安礼场治图、何垛场四境图、何垛场治图、梁垛场四境图、梁垛场治图、丁溪场四境图、丁溪场治图、拼茶场四境图、拼茶场治图、草堰场四境图、草堰场治图、角斜场四境图、角斜场治图、小海场四境图、小海场治图、分司公署图。
建置设官、职掌、品俸、衙役。
星野周礼、禹贡、尔雅、汉书天文志、后汉地里志、魏志、晋天文志、隋志、唐天官书、元史、明分类清野书
风俗习尚、岁时、冠、婚、丧、祭、宴会。
食货盐、禾、黍、麦、菽、枲、蔬、草、木、花、果、竹、药、羽、毛、鳞、介。
灾眚旱、涝、蝗蝻、地震、风潮、星变、日食。
第二卷
疆域形胜、里至、城池、坊巷、团里、街道、关、闸、桥、坝、园、池、津、泊、山、井、河、海、湖、塘、溪、港、滩、湾、隄、墩、垛、尖、潭、镇、店、集、泠、堡、厦、洋、沙、荡、环。
古迹宅、墓、井、隄、堰、庙、桥、城基、山。
第三卷
秩官分司、大使、副使
选举进士、举人、贡士、例监、荐辟、封荫、武达、掾阶。
第四卷
公署分司署、申明亭、鼓楼、盐课司署、察院、盐仓、预备仓、养济院、冬生院、坊、铺。
赋役户口、版籍、田粮、总催、盐课、折价、水乡、草荡、贡课、工脚、经费、灰𪣹、卤池、灶房、盘铁、锅𬭯。
第五卷
学校书院、社学、社田、社店、祭典、庆贺、开读、迎春、救护、到任。
武备营寨、操场、把总、千总、百长、烟墩。
坛庙坛、庙、祠、寺、观、庵，殿、堂。
循良分司、大使、副使。
第六卷
人物上，理学、孝友、笃行、名臣、仕迹、儒林。
第七卷
人物下，清修、高隐、尚义、寿考、术艺、流寓、方外、节烈。
第八卷
艺文上诰𠡠、碑记
第九卷
艺文下碑记、疏、揭、铭、箴、歌、文、启、墓志。
第十卷
诗

[book_title]淮南中十场志卷之一
泰州分司汪兆璋芾斯父定正，庐阜逸史杨大经石袍氏纂辑。
图经考
图也者，象也。禹铸九鼎，象九州之物，而俾民知神奸，所从来久矣。苍颉制文字，未有书，先有图六首。周易展卷，未读其辞，先玩其象矣。故书有六义，而指事象形，则犹然图也。古者天下适诸侯，入其疆，视土地之荒辟而庆让行。此物此志也，志图经。
中十场总图
富安场四境图
富安场治图
东台场四境图
东台场治图
安礼场四境图
安丰场治图
何垛场四境图
何垛场治图
梁垛场四境图
梁垛场治图
丁溪场四境图
可溪场治图
拼茶场四境图
拼茶场治图
草堰场四境图
草堰场治图
角斜场四境图
角斜场治图
小海场四境图
小海场治图
分司公署图
逸史氏曰：余读周官，别疆分服，立之表极，版图之义章章矣。盖四民之时业，牧宰之莅治，封人之虑事，咸于是经焉，可或忽乎哉？汉置司空，郡国地图，唐表元和十道，宋列元丰九域，皆辨职方而诏叙事也。十场舆地，犬牙相错，划而守焉，按图以索，可指诸掌而得之。但淤沙坍涨靡常，不无今昔之异。人第知涨者升课之有补于国，而不念坍者垫课之有累于民。诗曰：泂酌彼行潦，挹彼注兹。是所望于岂弟君子耳。
䢖置考
盐贡载之夏书，盐政掌于周礼。汉、唐而后，下迨宋、元，设官不一，其法益详。以及有明，军饷所需，遂当天下财赋之半，山海之藏，其利普哉。揆厥所由，阜民足国，不可谓非经济之所寓也。志䢖置。他志所载䢖置，皆言设立郡邑沿革之由也。中十场版图既均隶泰州，故但以设官授职为䢖置，亦各从其例耳。
分司
自汉以东郭、咸阳孔仅为举行盐铁事，而盐使始设。唐以程异为杨子院盐铁留后，而盐官始专。其后有江淮转运、租庸盐铁常平使，有江淮盐铁转运使，有江淮盐铁副使，皆唐制也。至宋之盐职，亦綦详矣。迨有明，则有两淮运使之设，䢖置分司，分辖通、泰、淮者各一。洪武初，乃置分司署于泰州北关，给以铜方印一颗。二十一年，以广盈仓大使蔡玄议，遂废分司公署，而判官咸处总司，惟督课则暂憩诸场公馆。正德庚辰，御史郑气奏曰：判官职同司牧，不当与卤丁相远，且往来无定所，非恒久道。乃䢖泰州分司于东台时雨塘之南，以统辖十场。国朝因之。至顺治五年，颁给本朝印篆。按古盐官，唐曰杨子院盐铁留后，南唐曰海陵盐事监使。宋曰江淮茶盐使，曰淮南都转按察使，曰都转运盐使，曰发运盐铁使，曰提举两淮运盐，曰措置两淮海道使，曰提举淮盐使，曰淮南路提举盐事官，曰提举常平茶盐使，曰淮南东路提举盐事官，曰茶盐司干办公事官，曰盐。泰州西溪盐仓，曰两淮都转运使。宋制，巡院、盐仓往往以名贤出守，而唐、吕、范、晏诸公，亦未尝以卑官自忽。彼固知民事之当慎也，可以观上下之际矣。
职掌
分运之职掌，治所司盐策之政令，督诸场使促程课，理积逋，岁巡季历，以稽其课之多寡，官之勤惰而劝惩之。凡驵侩侵渔，悍顽圯族者，则治之以法。而又以时检校巡司，杜缉私贩，凡灶情商隐，土弊官邪，得于睹闻者，悉达之总司，而听断于御史焉。品俸分司秩从六品，月支俸八石，内本色米二石四斗，每石折银六钱。折色米五石六斗，折钞一百一十二贯，每贯折钱二文，该钱二百二十四文。每钱七文折银一分，共折银三钱二分。每月共该粮钞银一两七钱六分，每季该银五两二钱八分。有闰。祗候每月该银四两，无闰。每季该银十二两，马夫每季该银十两。无闰。
本朝分司俸薪银每年六十两，心红银二十两，盐道支给。
衙役
典吏二名，旧制，每名岁支粮银二两六钱四分，总司支给。本朝裁。书掾四名，旧制，每名岁领书工银三两，总司支给。本朝顺治十年裁。皂隶二十名，旧制，每名岁领工食银七两二钱，总司支给，今如故。门役二名，旧制，每名岁领工食银七两二钱，运司支领，今如故。轿夫六名，旧制，每名岁领工食银七两二钱，运司支给，今如故。狱卒二名，每名岁领工食银七两二钱。旧制经费支给，今出十场。看司灶勇二十名，每名岁领工食银三两五钱，帖税包夫内支给。今出皮角行茶担夫一名，岁领工食银七两二钱。旧制经费支给，今出何垛米行斛手。门吏二名，每名岁领工食银三两二钱。旧制经费支给，今出十场。看堂门子一名，岁支工食银三两六钱。旧制经费支给，今出各场。上河船头水手三名，二下河船头水手三名，地方九名。旧制，每名岁支工食银六两，俱于八场仓夫工食内叩支，人富安九两六钱，东台九两六钱，安丰九两六钱，何垛四两八钱，梁垛六两，丁溪四两八钱，拼茶四两八钱，草堰四两八钱。今裁。
盐课司
有明国初，各场盐课，皆以管勾管勾未详何职。主之。洪武三年，罢勾管，以老军为百夫长，催煎督课。十四年，革去老军，就于本场灶户内选丁粮相应者永充。十八年，定为一年一换。二十五年四月，始设盐课司。每场大使、副使各一人，铸铜条印给之。弘治元年，小海、角斜二场裁革副使。嘉靖四十五年，富安、拼茶、何垛、丁溪、草堰五场以课不满万，亦裁去副使，独以大使领之。本朝顺治五年，钦颁印篆，分给十场。康熙五年，东台、安丰、梁垛副使亦并奉裁，十场俱止大使一员，遂为定制。职掌大使、副使之职，掌催办盐课之政令，督总灶巡视各团铛户，濬卤池，修灶舍，筑朾场，稽盘铁。雨旸时若，则促令伏火广积，以待商旅之派支。凡包纳折镪，和土卖筹，虚出通关者，闻于分司，禁治之。品俸前朝十场额设大使、副使各一人，俱未入流。大使月支俸三石，本色米一石，余二石，折钞三十贯二；副使月支俸二石五斗，本色米一石，余一石五斗，折钞二十二贯半，俱以季支给于泰州。旧制，以小麦一斗五升，黄豆三斗五升，代本色米五斗。
天启间，大使每月折银二两五钱七分七厘一毫四丝，副使每月折银一两九钱九分九厘五毫，攺支于运司。本朝议大使、副使俱每季俸薪银七两八钱八分，支于运司官库。
衙役
司吏、明朝用一名，隶于大使。本朝攺用攒典一名。攒典、明朝□一名，隶于副使。本朝裁革。书掾、明朝大使三名，副使一名，每名岁给工食银七两二钱，支给于本场经费。本朝尽行裁革，止存经制卜一名，不给工食。甲首、明朝旧设仓夫，每场五名，催征盐课。万历四十五年改折，更设甲首大使六名，副使四名，催征各总折课，每名岁给工食银二两四钱，支于本场经费。本朝裁汰，止用经制二名，每名岁给工食银七两二钱，支于运司官库。门役、明朝大使、副使各一名，每名岁给工食银二两四钱，支于本场经费。本朝裁革不用。禁卒。明朝一名岁给工食银七两二钱，支于经费。本朝裁革。地方。明朝一名，岁给工食银三两六钱，支于经费。今裁。
逸史氏曰：平天下在理财，然不得其人，财不可得而理也，故周礼于邦赋之掌三致意焉。国家财赋，半仰给于盐策司牧之外，另设盐官，递而至于分司，又递而至于大使，虽仅一命，然责綦重矣。故历序䢖官之原，使知以爱养为生息，安在足民，非所以足国乎？
星野考
天官家主，儒者罕习之。然在天成象，在地成形，二气不殊轨矣。次舍有度，封奠有域，玑衡之运，逆顺安犯，而祥沴见焉，率皆由人事召之，天道非远而甚迩也。不然，东海之旱，六月之霜，匹夫庶女之所感动，昭昭史册，而谓可以臆见附会也哉？志星野。
黄帝分野星次：自斗十二度至嫠女七度，曰：星纪之次，于辰为丑。注曰：星纪，吴越也。又曰：斗、牛、女扬州。尔雅以斗、牵牛为吴分。汉班固三统历谓斗江淮，牵牛、嫠女，扬州。后汉书：星纪起斗十一度，终牛七度，为吴越分。蔡邕月令章：斗六度至须女二度，为星纪。魏太史令陈卓定郡国所入宿度，广陵入牛八度。晋天文志：扬州入牛一度。隋志：南斗十二度至须女七度，吴越分。唐志：南斗在云汉下流，当淮海间，为吴分。元志。星纪为扬州分明清类分野书：自斗三度至牛一度，属扬州分。上元太薇垣上台第二星，主荆扬；中元紫薇垣北极权星主扬，下元天市垣东南第六星曰吴越，盖扬州之次也。十场皆隶泰州，泰州则扬属也，星次从此无疑。按周礼保章氏以星土辨九州之域，列国封疆，皆有分星，以候禨祥，似推验无少僭忒者。十场僻处东海，仅百余里，其相悬不啻毫末之在马体，若以度数黍勺别之，不乃邻于凿与？逸史氏曰：周礼保章氏以星土辨九州之地，所封之域，各有分星，以占灾祥，若合符契。至春秋州鸠、裨灶之徒，其所论说，抑又详矣。要皆迄无定据。或又以为左氏援天以诬民，其辞不雅驯。然而成象成形，著于周易，此又何称焉？后世谭天者纷纷，率家自为讼，总之不离五行者近是。儒者信其理而巳，而他何知乎？
风俗考
千里不同风，百里不同俗，盖习尚所移，虽贤者不免也。海滨人心颛蒙，雕琢未启，其犹有古之遗乎？然而奢俭相因，即盛衰相倚。贾山曰：风行俗成，万世之基定。又曰：教化行而风俗美。一变至道，宣圣所以殷殷致望于鲁也。志风俗。
习尚
场俗椎鲁淳朴，十属大都不甚相悬。其秀者敦诗说礼，优入宫墙，即起家科名者，亦代不乏人。其愚者安耕凿，甘煎办，早输国课，奉法循理，虽裋褐不蔽，半菽不饱，竟死不敢为非。自王心斋先生崛起安丰，至今百余年来，倡明理学者，相继接踵，素封之家，稍事奢侈，然不至逾制也。
婚礼，女家装资遣送甚盛，丧祭多从厚，但崇尚浮屠，虽不合礼，然亦可见其敦伦报本之至矣。此大较也。其他岁时伏腊，不异他境，故不具论。但时有一二流移之徒，健讼喜斗，胁制官司，愚民堕其术中，往往以兴讼破家，安得达之上台，处其尢桀黠罪魁者数人，以警其余，斯地方静而风俗以正矣。按十场风俗，其在往古不可得而考矣。闻诸故老，有明庆历以前，习尚风会，犹有淳庞朴茂之遗。启祯以来，渐趋浇漓，喜斗健讼，动以凌厉相加，汰侈之习，上下靡然，盖气运一大变更也。其最甚者，草堰与丁溪接壤，每岁首，两境小儿群嬉于北闸界口，互相诟欧，遂合两境父兄而角之，甚至罹舆尸之祸，起大狱之争，而愚民搆衅结怨，至有焚烧庐舍，杀人报雠，习以为常，恬不为怪者。予幼年涉海滨，见两姓搆隙，辄紏集亡命百许，操戈持予，白昼革斗，敌家亦聚众相持，有如对阵，碎颅折足，毁屋破垣，比比而有。今此风亦衰止矣。其稍有不同，则富安喜驰骋，好华靡，肥马轻裘，扬扬闾里，梁垛肯堂，搆美轮奂，高阁峨峨，竞夸得意。故谚有富安马、梁垛楼之谣，其大槩也。有司世之君子，挽回变易，安在一道同风之治，不可复见于今日乎？
冠
冠为礼始，前辈筮宾三加，醮子甚慎，故人知自重。后世士大夫少行之，而齐民益置不问矣。
婚
婚备六礼，惟故家大族行之。于归时，彩舆花灯，声乐前导，烟爆沿途，两家各请亲戚迎送，谓之交亲。壻家合卺，亲友会宴，谓之𫗬郎。三朝母家送饭，亦有止送茶者。谓之𫗬女。三日始拜翁姑，谓之分大小。周月。壻妇同往女家，谓之回门。亲迎之礼，惟东河、丁草四处，犹存古意，其余则否。娶妻之家，其夕宾客宴毕，群拥壻至内阁，谓之送房。谑浪𬮢笑，略无忌惮。此俚习也。司世风者，以礼义潜移而默化之，岂非有裨名教之一端乎？
丧
初丧闻讣，亲知往问，俗名讨信，随以楮钱相餽。其稔交至戚，则重以赠遗，群集主家，宴饮竟夜，名曰伴夜。三朝治筵，诣土神祠，子孙齐至，哭奠为饯。十场约略相同，惟富安饯祭独盛。至期，于祠内张屏列几，陈设水陆蔬果，有多至三四十案者。礼生赞拜读祝，有同唐祭，较与他场迥别。逢七，竞尚浮屠，开丧受吊，六七亲友临奠。至葬，开丧受吊，一如初丧。发纼时，鼓乐僧道、铭旌、魂亭、旗幡，方相前引，亲知皆白衣冠往送，有于沿途邀柩设奠者。其富家巨室至墓所复有茔祭，独河垛一场。发纼之家，亲知每人代任一事，费用即出巳赀。丧主先期具□。邀请，听其所愿，众既力减事分，主亦得以致哀尽礼，是诚报施之厚道也。
祭
祭祀从数岁时伏腊，每遇清明、中元、冬至、除夕，各以楮镪时物祭其祖先。独富安、拼茶角斜三处，于十月朔日埽墓，挂白祭奠，如寒食，他场则否。古礼，祭多统于宗子，而今则支子分祭，盖事不师古，祠族谱之法不立故耳。
宴会
昔崇简澹，近来奢侈相尚，罗列相夸。好事之家，动用声伎。方今岁歉民贫，物力耗竭，司世教者，风以俭约，岂非裕民足国之至计乎？
岁时
元旦蚤起，祀内外神祇，家人长幼行庆拜礼。亲戚党里，肃衣冠交拜，履新，并为酺聚。黄立春日，荐辛盘，啖春饼。先一日迎春，十属官吏毕诣东台。各场例有应付彩亭屏台，装演故实，颇称工巧，导以鼓吹杂剧。社伙毛女、耕夫、牧童，官司出东郊迎春，老幼男妇竞出聚观，罢市。一日至日，于分司署行鞭春礼。四。元夕十三夜试灯，至十八日止，屑琳米为丸，食之，曰团圆。其怖井不逞之徒，作为龙灯，宵行街衢，最为生事，非官司严禁不可。山。清明东台迎城隍神出郊，分司祭厉坛。他场率具酒食，扫先茔，标纸钱墓上。小儿簪桠。放风筝日。四月初八日，各寺院僧尼作浴佛会，妇女有往祈福酬愿者。以礼齐家者，肯听为之乎？四。端午，采芦箬裹林米为角黍，相餽遗。屑菖蒲、雄黄，和烧酒饮之。妇女小儿簪艾，佩符，斗百草，系彩丝于臂及项，为长命缕。正午采百草辟毒，七月七日乞巧，月下穿针，相呼看巧云率人家小儿女为之。中元，东台城隍神。出郊祭疫疠坛。人家作冥衣，焚楮钱，煠茄饼，裹馄饨荐先。僧寺作孟篮会，至夜放熖口施食。
中秋祭月宫，以瓜果糖饼相馈遗，设酒馔，群长幼饮月下赏月。
重阳，市中为糕，插小纸旗于上，好事者登高插茱萸，为落帽会。十月朔，东台城隍神出郊祭厉坛，惟富安拼茶角斜行埽墓礼，如寒食。他处不然。
冬至先一日荐先，祀家神，至日曰大冬。古昔相庆拜如岁朝，今废久矣，惟卑幼尚诣尊长庆拜。腊月八日，寺僧杂果品蔬菜作粥供佛，曰腊八粥。民间亦相效为之。释氏谓是日为佛成道日。
廿四日，俗传为灶神朝天。家设糖饼酒果以祀灶，糟圃豆茭以秣马，杂秫米、赤豆为饭，埽屋尘，丐者饰鬼面，傩于市。除夜荐先祀神，炊隔岁饭，接灶神，封井，过三日不汲，换桃符，更春帖，画石灰于地，象弓矢及仓廪形，老幼围炉聚饮，守岁达旦，爆竹声不绝。
逸史氏曰：人亦有言：沃土之民窳，瘠土之民勤，此其槩也。奢俭厚薄之分，其初始于一人为之，数人效之，既久而遂相沿以成风，盖不可不慎也。郑公之乡，万石君之里，彼皆以匹夫而化乡人士苟正巳率物，安在不可以维风而易俗乎？
附方言汉杨子云所载方言，语多不解，字多难言识，或亦古今沿习展转之殊耳。三家之村，厥有乡语十场，壤接趾错，宜无别异。略记数则，以见一班云。物事谓之东西，亦谓之稿子，无谓之没有，不洁谓之龌龊，不慧谓之呆，假寐谓之盹，愁闷谓之焦，觇视谓之张，呻吟谓之哼，厕谓之茅坑，庭谓之天井，颔谓之颊腮，膝谓之波罗，胫谓之孤拐，虹霓谓之杠，电谓之闪。避人谓之躱，筥篨谓之驼子，戚施谓之鸡胸，呼父曰爷爷，南四场。亦曰爸爸。音拜，平声。北六场。小儿谓之讶子，乳妇谓之妈子，长工谓之汉子，仆谓之小伙，婢谓之丫头，妇人谓之婆娘，蚯蚓谓之虮现，蝉谓之嗟留，口吃谓之急子，亦曰结子。嬉戏谓之顽，亦谓之耍子。与人争闹谓之淘气，亦曰疙瘩。角口曰缠蛮，东台语亦曰做戏，安丰语。亦曰讲口，富安语。亦曰拨嘴。
度岁谓之过节，作佛事谓之做斋。
味咸谓之忙，亦谓之燥辣谓之麻人。琐屑谓之啰唆，污秽谓之邋遢，亦谓之腌臜。躱懒谓之打夯，卤莽谓之笨。杯谓之钟子，碟谓之盘子，盆谓之钵头，莲谓之荷花，荻谓之芦柴。藏物谓之囥，完全谓之囫囵，不明白谓之鹘突，谐谑谓之打诨，亦谓之打油，诳谓之哄。
亡命无赖谓之没拦䈥，亦谓之搨皮子，受人欺谓之吃亏，穷经营谓之炒光棍，亦谓之求上声渴。
其他不能悉载，姑记其略如此。至于以稻为滔，以豆为偷，以咸为寒，以学为鹤，以地为梯，以丈为昌之类，则声之转也。
闾巷之俚语，驵侩之流言，有可举之以资嗢噱者，再更端数之。彼此相妒媢曰醋，示若不置人于意中者，曰淡，持人之阴事，使不敢肆焉，曰拿捏，以语渐渍之，俾其从，曰熏，姑置其事而待，曰冷。五若置之，若不置之，似有系焉者。又或与而不必与，不尽与也，曰吊。尾人之后，侦其所之，与所为曰躧，群口而嬲其人曰嘈。以言呴沫人，令其意靡靡焉，软也。曰水，以言两排之，使动，或斗阋焉，曰婖如奔灯之秃。故以言与事招人，使我应，曰撩。置一言若一物于人，令猝不我释也，曰钩。设法范围于人曰篐，故陷人于过，或令其处负，曰耍，曰弄，乘间而入之曰钻，以渐而刮劘其所有曰旋。诬讼人于官而诈其财物，亦曰旋。限。人之所至曰量，造是非佐使人怒曰嗾，四走而追人或捕人曰扑。咀唼人之饮食曰嚼，亦曰噍。强以事物委人曰栽，泥人不巳曰缠，抽取人之财物曰秋，从臾人使为这，或奋而往曰撮。陷人于不可居之地曰坑。人与人期必而背之，使失望焉曰闪，有所避而倏遁曰溜，不告其人而私取其有，若盗焉，亦曰溜。空乏而不一支曰燋，面勃然怒而不解也曰唪。其不色怿丧。衣服什器时之所竞者曰兴，目料人之上下曰估，逐人而驱之曰辗。人之壮大而不慧者曰笨，曰𫘤，曰呆，曰傻。此。性软而滞曰饧。音旋。小儿之嬉戏曰顽，貌寝而不扬曰矬，羸小可憎曰倯。一人而众人者丛而奉焉若蚁曰扛。家败而姑安之，事坏而姑待之，病亟而姑守之。凡皆曰脓。
攘巳所有以与人角胜负曰背，音卑。弥缝其事之阙失曰糊，猝而与之遇曰撞。三尽所欲言而极詈之曰卷。两心相怜曰疼，无事而遨翔焉曰跄，音创。或曰幌。黄，去声。回曲不可方物曰鬼，证人之词也，坚不可移曰咬。
与人有桑中之期曰偷，相挑曰刮，私合曰有，久而益昵也曰热。摧折之使兴败而反曰扫。人物之长曰媌，条美曰标致，蠲洁曰乾净，反是曰龌龊，曰邋遢，曰腌臜，曰鏖糟。言事之轩昂曰轰鞶上歇平，下遮。老成曰稳重，不雅驯曰䖃苴，辣，上声。查，上声。曰朗伉，音郎。曰莽撞，曰粗糙。其俊快可喜曰爽俐，曰诱溜，本其二。不聪敏者曰鹘突，曰糊涂，曰懵懂，修容止曰打。扮形恶者曰膝膗。人之亡赖曰惫赖，言之而厌听曰激聒，曰琐碎，曰嘈喈，音匝。曰哰叨，曰的达，曰絮聒。
其小语可厌曰呱哝，曰唧哝，颦而呻吟曰涥唧，作事不果决曰摸𢱢，曰殖腻。风。人之溪刻者曰疙瘩，曰峣溪，曰㨮搭，曰刁磴。用财之吝曰拈搯，人之无情曰寡辣，矜夸曰招摇，曰倡扬，勉强营为曰掤拽，曰巴结，曰扯拽。曲处以应人曰腾那，恰相当者曰促恰，不合事宜曰差池，与世乖舛曰蹭蹬，不得意曰落魄，音朴。精神不健王音旺。曰萎蕤，音威。虽。不轻便曰垒堆。不分辨是非曰含胡，以面羞涩曰腼腆，以事难人曰揉挼。人之发迹曰升腾，谈笑不诚恪曰欷㰤，希哈扰人曰聒噪，以言怂恿人曰撺掇，柲抑人曰拄擦。旷大不拘刺曰浪音朗。荡，事有归着曰与结，无分别曰𫢒侗，物事就理曰条直，欲了不了曰丢跌。不爽洁烦污曰渍淖，刺闹入水声曰汩洞，曰骨都。凡物之声急疾曰忽刺。五方之语言不同，声音各异，不可以更仆尽也。
食货考
箕畴八政，食货先之。周礼审土宜以辨物性，凡所以前民用而利民生也。海滨平畴，鲜高山奥区，所出皆凡产耳。独盐之为货，足国筹边，上纾朝廷之急，中十实为宇内最。然则他方虽有珍产，难与较宝矣，志食货。
货之属
惧货殖用所出也。金锡木石，羽革骨角，固非莽荡斥卤之区所能有。土之所出最多者惟盐。盐品以散为上。淮南之盐，熬于盘铁，其形散，其色白，至于青黄，色之变也；其味咸，至于苦辛，味之杂也。五行水资惟润下作咸，故盐味之厚者曰咸。鹾。场虽有十，而实产盐以供课者惟五：曰东台，曰河垛，曰富安，曰安丰，曰梁垛。而五场所出，亦略有不同。东河之盐，兼形味色而得其正；富安之盐，文细体重而色微青；安丰之盐，其色青白，日久甜美，入口无卤苦之味，而质较重，故商家多聚焉。独梁垛之盐，味咸而甘，形细而散，色白而光，供宗庙，颁百官，惟此为宜，似又非四场所及也。至于南而拼茶，则惟藉于李家堡，角斜则惟藉于费家滩。盖拼茶或为土宜之不同，而角斜濒海，灰朾往往为潮汐所浸，诚无怪乎其然耳。北而丁溪，草荡多而灰朾寡，草堰、小海则因攺折之后，灶不乐煎，朾荡尽开为禾黍，灶丁每于他场买盐以供课。此十场盐品之大槩也。其次则碱，有乾湿二种，惟拼茶之李家堡所出为最伙，他场较少。冬月地冻，凡不毛之地及土墙甎壁，到处皆有，居民埽而聚之，远方客商辄贸易以去。又次则卤，乃包厂盐廪之所渗淋而得者。再次则靛，南场为多，近亦有植棉花者。至安丰之羢毡漆器，乃驰名于江南，相传三仓坝海河十余丈，远近取水洗毡，紧密异常，易地则不及，其由来久矣。
禾之属
稻河粳、粳也。其名有鲫鱼籼、芦秆籼、齐霉、仙龙派籼、叶里籼、六月白、救公饥、观音籼、山籼、赶上陈、大鹅籼、香班籼、御籼、稻白壳籼、了田青黄稑、乌节地里志：扬州贡黄稑、乌节。水赤籼、白壳、白芒、蚤白、晚白、晚黄、赤□黑支焦黄乌口、大红芒、小红芒、下马看鹭鹚白赤磊块、泰州红汉书：扬州桃米。雀不知等名。有糯称也，其名有秋红糯、虎皮糯、燕口红、羊脂糯、麻觔糯、猪鬃糯。鹤脚乌黄花稻、旱稻、红佗儿白顶霜白、西天白等名，皆九十月获。麦之属墨难麦有大麦，牟也，有蚤晚二色，有四棱，有六棱。小麦来也，亦蚤晚二色。有舜哥，有紫秆，有梅前黄、火烧头、短管子诸名。元麦，亦名穬麦，三月熟者带青，炒鸟倦沈食。食，磨之似新蚕。又粳者曰舜麦，均可饭。
荞麦，小署种，十月收。粒三棱，皮黑花白，可屑食，旱乃种。
菽之属慈
大菽，俗名豆，日用不可缺。为腐、为油、为粉、粉屑，篆豆为之。产江淮。其产于场者，粒有大小，色有青黄白、紫黑之别。蚕豆，粒最大，采以蚕月。或曰其壳累累似蚕形，故名。豌豆，亦可作粉。青色者有鸭卵青、胶州青、骨里青、莺哥绿等名。黄色者有等西风乌眼黄、麻皮黄、鸡趾黄、獐皮黄等名。紫色者有茶豆、褐□□□□等名；黑色者有牛眼鸟马料豆等名。白色者有扇子白、兔儿圆牛垦庄抢场白等名。宜饭者曰赤小豆、白小豆。其他豇豆、带豆犹列谷食。刀豆、扁豆，则蔬品也。
黍之属黍有粳黍、糯黍、红黍、黑黍，各种之不同。屑之可为饵，酿之可烧酒。稷之属稷有粳粟、糯粟、金钗粟、狗尾粟、婆不来、铁落索诸种。其为饵为酒，大略与黍同。麻之属麻有黑白二色，总称曰芝麻，白色者宜油，黑者曰胡麻，又谓之巨胜，饵之可延年，修炼家所谓胡麻饭者也。若皮可沤而绩者，曰檾、曰苧，曰葛，曰花花，即木芙蓉皮也。蔬之属，菜之熟也，馑不书其品。曰芥、曰苋，曰菘，曰茹，曰韭，曰葱，曰薤，曰蒜，曰胡荽，曰波棱，曰茭首，曰莴苣、莱菔，俗呼萝白，有红、白二种。曰胡萝卜，有红、黄二种。曰甜菜，曰青菜，曰白菜，曰同蒿，曰蔓青。其野生者，曰荠，曰芹，曰蒿，曰蕈，曰马兰，曰灰蓼。其泽生者曰次菇，曰茭白，曰荇，曰藻、曰莼。其蔓生者曰瓠，曰瓜。有东瓜、西瓜、南瓜、北瓜、中瓜、香瓜、甜瓜、丝瓜、黄瓜、菜瓜、玉瓜、番瓜，曰薯蓣，曰香芋，曰甘露子，曰瓤荷，曰落苏，俗呼茄子。曰黄独。即黄精。果之属，果不多生，若桃、若李、若杏、若枣、若右榴，若银杏，若葡萄，亦在在有之。其他如莲、如藕、如菱芡，如荸荠，果如鸡头，虽非木实，厥类用之，其为果均矣。木之属木以利器用。海滨无深山大泽，匠石过而罕顾焉，惟宜于楝。平原广野，所在皆有之。此外则桑也、槐也、榆也、桠也、杨也、椿也、楮也、冬青也。梧桐、松柏，间植园亭，棕榈、黄杨，独宜盆玩。柘以供爨，槿以编篱。其他若樗、若棘、若阴朴、若苟橘，恒以不材得终天年矣。竹之属盐地斥卤，产竹甚希，望如淇园之猗猗千亩，绝不可得也。约略计之，不过数种。质柔而青者曰水竹，丛生而细者曰文竹，冬笋外长，夏笋内长者曰慈孝竹。又有野生者，曰淡竹。其一种亭亭雪中，砂粒丛缀，本非竹类，强名天竹，然不多见也。花之属，花之木本者，其妆舒两岁，曰梅，有玉牒、绿萼、朱砂三种。其香似梅而实非梅者，曰腊梅，有九英、荷花、磬口三种。色报中春，曰杏，春深争艳，曰桃、李、桃有绯桃、碧桃、缝桃、人面桃数种。山茶、栀子、海棠、有西府、垂丝、贴梗三种。牡丹、何垛金宅有一株小海单氏亭前者，高八尺许，开花百余朵。绣毬、紫薇、芙蓉、木犀、玉兰、茉莉、紫荆、石榴、瑞香，东台周氏书斋，诸花略备，拼茶缪氏园亭尤盛，梅特最多，绕屋三百余树，春深烂熳，堪亚玄墓。各以时芳。木本而刺者，木香、蔷薇、茶䕷、玫瑰、刺莓、月季、十姊妹、万年春等。草本则兰、有建兰，有草兰。蕙、芍药、安丰场新灶徐宅最盛，每岁开以于计。金钱、玉簪、长春、夜合、金萱、荷花、有红、白二种。龙爪、石竹、蛱蝶、水仙、洛阳、宜男、山丹、百合、秋葵、蜀葵、凤仙、鸡冠、莺粟、剪春罗。牡丹、秋海棠、虞美人、夜落、金钱菊多异种，不可胜载。草之属，草有菖蒲、虎须、绣墩、凤毛、芭蕉、吉祥、薜萝、虎耳、鹿角、鹅管、马鞭、雀麦。其他卢荻、蒲苇，一切野生，不能悉记。毛之属，牛耕、马乘、驴、骡代步，犬、豕、羊、猫，皆为家畜。生于野者，有狐、有兔、有獐、有獾，北场为多。生于水滨者，有獭，生于穴室者，曰貍、曰鼠。羽之属，羽族甚繁，畜于家者，为鸡、为鸭、为鹅、为鸽。生于野、于林、于水际者，为雉、凫、鹄、鹳、鹊、鸦、鹰、鸠、鹯鹞、百劳、鹭鹚、脊令、鹌鹑、雊鹆、戴胜、布谷、路天、秃鹙、蜡嘴、翠青，各以气生，候堆玄鸟各以时至，更仆不能数也。鳞之属，水族河海错陈。出于河者鳊、白鲤、罗鲭、鲢、鲈、鲫、鳅、鳝、𫚫、黑芦花、黄颊鳗、𫚥𫚐𫚕、胖头；出于海者鲳、鳓、𫚖鲨、石首、乌贼、梅头、鯚狗、海蜇、鞋底、针口、铁头、□䰳、懒妇、黄鮕闰鱼以闰年而至，大至千余斤，乘潮而来，潮退而滞。肉肖十二生属，取割不尽，多腥臬于海澨。介之属，介类蟹、蚌、龟、鳖、螺、蚬、蟛蜞，此生于河者也。蛼嶅、蛤蜊、土蛈、泥螺、蝤蛑、牡蛎、竹蛏、䘋蟹、蚶子，此生于海者也。虫之属，虫之有用者，曰蚕，浴而成茧，以缫以织，可被可衣；曰蜂，采花酿蜜，以炮以丸，可医可疗。海滨虽有此二种，而人不知享其利。其诸蠕动，不异他土。
药之属
辅药品，各有土宜，非其宜勿取也。有美且多者，为白蒺藜、天花粉、忍冬藤、金银花车前子、生地黄、海鳔鮹、红花益母、枸杞、薄荷、荆芥、半夏、瓜蒌、天麻、牡蛎、𦻎莶、地骨皮。有美而不能多者，为何首乌、麦门冬、五加皮、甘菊、紫苏、香附、百合、川芎。其无生而贱者。虽不足记，然皆有用也，为莎根、牵牛、苍耳、菖蒲、苦参、青蒿、商陆、蒲公英、半枝莲、夏枯草、楟枥子、桑白皮、土牛膝、蛇床子、牛胜子、马鞭草、羊蹄子、鱼腥草、紫花地丁。其余可用者犹多，然不足数矣。
逸史氏曰：洪范五行，一曰水，润下作咸。此管仲所以煮海而富齐也。后世召商种屯，实粟于塞下而偿之以盐引，盐之为利于国家也广矣。然私不能禁，则利或转而为害，但严治以法，而不究其源，私不可得而禁也。欧阳子曰：量地之产以取给，量岁之入以为用。旨哉言乎！万世所用。旨哉言乎！万世所当。则傚也。
灾眚考倭警附
春秋书灾不书祥，志戒也。古者遇灾而卜师有工、有谏，瞽史、啬夫、庶人以奏，以驰以走，盖夙夜实凛凛焉。箕子衍庶征，刘向传五行，感召之理，实有致之者，而况水旱、蝗螣之属，为政者其可委之于数乎？志灾告。明洪武二十二年七月，海潮溢，坏捍海堰，漂没各场盐虽丁三万余。东台以口北五场同。二十五年，旱。三十三年，海潮溢。北五场。永乐二年，倭寇犯通州，诸场惊乱。宣德五年，岁歉，民流，道多殚。正统二年，水。既而旱，运司奏盐场水旱灾，有赈。三年，灾。五年，大旱。七年，水。九年、十年，连水。十四年，大水，诏免租课。景泰五年五月，大雪，竹木多冻死。七月，复大雪，冰摩三尺，海边水冻结，草木萎死。又大水，民饥，诏免徂给赈。北五场。六年，水。七年旱，蝗蝻生，有赈。天顺元年水，有赈。成化元年水。二年水，继大旱。三年七月，海潮溢涨，坏捍海堰六十九处，漂溺盐丁二百四十七人，有赈。北五场。六年秋，至七年春，大旱，运河竭。八年春，大旱。七月，大雨，海涨，浸没盐仓及民灶田庐。北五场。十六年，旱，有蝗从东北来，蔽空翳日作。二。一十年秋，至二十一年冬，大旱，盐河龟拆，民饥，斗粟易男女一人。二十三年，大旱。弘治十三年，大水。十四年春，至十六年秋，大旱，且疫。十疫。十八年，大旱，飞蝗蔽空，食田禾殆尽。
正德元年正月，河水冰，冰皆成树木花卉形。三年，大旱，飞蝗蔽天，食禾苗尽。夏，复大水，冬寒甚。七年秋七月夜，飓风涌潮，垫民庐舍，溺死三千余人。十二年，大水，禾麦无遗，民死者以万计。十三年五月，大水，无麦，有赈。十四年，大风拔木，海潮溢，居民庐舍半漂没，人多溺死。北五场。
嘉靖元年七月廿五日，暴风雨，火块闪灼，杂其中，彻昼夜，海潮涌，灶舍灶丁俱漂没，莫知其所在。年正月至六月不雨，禾稼枯。秋七月，沾雨不止，田无收。河隄决，漂没田庐，民大饥，人相食，太疫，死亡无算。有诏赐蠲赈。三年，旱，大饥，道殣相望，巡抚唐公讳龙。施赈恤。六年七年夏，旱，蝗蝻生，积地厚数寸。秋，大水，有赈。八年水。秋七月，旱，飞蝗蔽空，兼雨土如黄丹。九年秋七月，蝗，冬雷。十年夏，蝗蝻生。十一年，水，为灾。北五场。十二年四月，淫雨伤麦，霾沙飞，蝗蝻遍田野。十四年五月，大雷电，击死牛畜，毁庐舍。六月，江、淮大旱，飞蝗蔽天。八月，蜎生，积地厚尺许，草无存，有赈。十五年秋，云雨，没田禾。十八年闰七月三日，海潮暴至，陆地。水深至丈余，漂庐舍，没朾场，损盘铁，灶丁溺死者数千人。是年，御史吴悌行司，议将各场灾伤未完盐，暂免追纳本色，每引折收价银一钱四。分解司贮库，听商关支。后不为例。其递年查盘总催亏欠消折盐课，每引俱折追价银二钱，并以贮库三场折价银两，商人赍执各场印信申文到司，查对原派榜簿相同，俱于每月十六日放给。十九年夏，旱，飞蝗自北来，伤田禾。秋复大水。二十四年、二十五年，连大旱，无禾，岁有赈。三十三年，大旱，倭寇犯，竟掠诸场。三十四年，春，旱，河水尽涸，蝗。夏，大水，无禾。秋，蝗又至，食屋草无遗，有赈。三十五年，大水，无禾，有赈。运盐河生蛤蛏。三十六年，彗星见东北。是岁有倭儆。三十七年，水。三十八年，大旱，二月至八月不雨。秋复蝗。倭寇至扬州、泰州、高邮、宝应俱被害。四十一、二三年，俱淮水。隆庆元年，大有，年升米三钱。二年稔。夏，酷署，田妇多暍死。䨥星见，民间讹传选宫女，一时婚嫁尽。三年秋，大水，河决高家堰、黄浦口，水奔腾，田亩为巨浸。四年，旱，蟊食禾苗，民饥。五年。六年潦，民饥。万历元年，大稔。二年，水，河决，田禾渰，有赈。北七场。三年春，冰，大水。七月十五日，潮暴至，人民溢，禽鸟悉罹灾。四年秋，淫雨，禾生耳，谷价腾涌。五年，苦二雨。九月二十九日，彗星见西南，光芒三丈余，东指凡半月，至十月十五日始灭。六年，大水。十二月雷。七年，潦，民饥，阴雨拼茶，灶丁饥，死二十二人。八年，洪水，至九年潦，海潮涨，灶丁淹死者无算。十一年闰二月，雨雹，大如鸡子，杀飞鸟。夏，旱，蝗蝻生。有秃鹙、海鸽群飞来食之。十三年，大水，海溢。十月初六夜，地震。十四年五月，飓风作，淫。雨浃二旬不止，庐舍陆沉，民悬甑以炊。十五年，烈风云雨，禾渰没。十七十八年，旱，蝗，民奔徙。十九年，水。二十一年，大水，隄决洪水。至。北八场。二十四年，天雨粟，巳复雨毛。八月初九日酉时，河海水齐啸，行舟遭冲激。二十五年春，大旱，夏大雨，连两月。二十六年水。二十八年二月十九日，大雪，兼雨雹，雹有斑文，如玛瑙。二十九年二月二十九日将昏，南方大雹，并雪积二寸，北方云赤色。三十年，大水。三十一年稔。三十三年，旱。三十五年夏，旱。秋，丁溪海潮泛入河，井水皆咸。三十九年，水。四十年七月，太白屡经天。四十一年，稔。四十二年，雨雹，伤禾稼。四十五年，旱甚。四月，蝗飞蔽天，食禾苗尽，草无遗。入民居室床帐皆满，积厚五寸许。秋复至。分司李公讳联芳。购捕蝗，每蝗石给谷五斗，共得蝗七十五石，蒸解盐运司。四十六年春，积阴，夏旱，蝗蝻生。九月二十日，离明，东南有白气冲天，日出则不见，凡十余日。十一月，彗星见东方，下破军星五尺，光芒拂北斗，长二丈许。夏，蝗起，食荡草殆尽。四十八年，蟹伤禾。
天启元年水。谣传选宫女，民间婚嫁不择时。二年稔。三年十二月廿二日申酉之交，地震自西南来，垣墉动摇，移时，江河水皆啸。五年，夏旱，秋水，冬饥，米价腾贵。梁垛场草寇蠭起。至六年春，民不聊生，插草粥子女者盈衢。市饥，民抢预备仓。御史朱廷立奏曰：盐课之盈缩，由灶丁之存耗，盖灶丁为煎办之本，未有不加意于此，而欲加课于彼者也。查得各场煎盐灶丁，顷年以来，节遭灾伤，逃亡过半，以故亏损国课，贻累官总。且如民间一遇灾伤，所司随即奏请，为其蠲免税粮，至于盐课之入，乃必取足焉。是灶丁煎办之苦，有甚于耕耨之民，而宽恤之惠，独无一分之及。穷灶嗷嗷，无所仰赖，如之何其不流移也？□无今后灶户凡遇饥馑之年，除应得随盐赈济外，其余但系灶籍人丁，查照有司赈济事例，量为动支官银，责委廉能官员，设法通融给散，务使穷灶均沾实惠，庶灶丁获宽恤之恩，盐课无亏损之渐，而官总可免杖追并赔之患矣。
崇祯四年，大水，伤禾。五年秋，河决，洪水至，禾伤。六年稔。十一年夏，秋旱，河底见，井泉涸。七月至九月，飞蝗蔽天，方千里，禾苗草木无遗。十二旱。夏，蝗蝻遍出，食苗尽，岁歉。十三年旱，蝗蝻□生，盈衢，市屋草靡遗，民大饥。十四年，旱，蝗，麦收无禾，河底见。春夏瘟疫，流死者无算。麦石价两八钱，米石价五两，运河有蛏。十五年春，旱。
十六年十一月十三日冬至酉时，大雨雷电。十七年春，瘟疫行，俗名摇头瘟，人多死。六月内，日午，天中星见。
皇清顺治二年六月四日，海潮溢。三年十月十五日冬至未时，地震，房宇皆簌簌有声。四年、五年连稔。六年五月四日，大雨四日，水漫岸羊。六月，洪水至。七年九月秋，大水。十月朔，日食无光，披卷不见，字星昼见，至夜，雷电风雨，海潮溢。八年五月至六月，连雨二旬，水三尺，禾尽淹。九年春夏旱，瘟疫行。十年夏，旱，且疫。十一年六月二十二日，风雨大作，海潮涨。九月，白昼有黄蚊飞啮人。十一月，河冰厚尺余，人行冰上，两浃旬。十三年春，旱，笔。闰五月，云雨，禾伤。秋七月，谣传选宫女，一时婚配惟恐后，闺阁女子为一空。十四年，岁歉，不。十五年四月四日，地震，屋舍动摇。初十日又震，既止移时，旋复震，翼日又震，十六日又震，凡五惊。十六年春，饥，分司高公勃劝赈。夏六月，海贼寇爪步入润州城，窥金陵。沿场戒严，寻败之，贼平。八月，洪水至。十七年四月二十日，雨雹，二麦伤。六月，雨，伤禾。十五日午时，天中星见。十八年，海潮至，渰庐舍无算。旱。
康熙元年五月，旱。九月，河决，禾无收，民饥。三年八月，海潮大发，凡六至，庐舍被漂溺。十月，彗星见，光芒长二丈西指，每夜皆然，经月余始灭。四年七月三日，飓风大作，折木拔树，涌起海潮高数丈，漂没朾场庐舍，渰死灶丁男妇老幼几万人。凡三昼夜，风始息，草木咸枯死，盖百余年来未有之灾也。五年五月朔，有霜。至六年四月，有蝗蔽天。分运汪公兆璋购捕蝗，蝗，石给粟斗，民争趋令。数日后一夕，蝗尽抱草死，腥臭遍田野，道路行者皆掩鼻，人相庆，皆以为惠政所感云。七年六月十七夜，地震，河水触岸有声，房屋墙墉多仆者。十八日，太白经天。
秋八月，洪水至，为灾，黎民饥。
八年七月，河决，洪水伤稼，岁大歉。
九年五月，洪水渰田禾，岁凶，有诏发赈。十年潦，分司汪公兆璋行劝赈，流民得不饥。六月七月，旱，瘟疫行，人多死。岁歉，米石价一两八钱。
十一年六月，飞蝗蔽空。七月，洪水至，禾伤。
逸史氏曰：天人之际，岂其远哉！君子修人事以应天道，尝𫍰𫍰焉虑之。政有藏否，休咎应之，非可诬也。谷桑陨殷，荧惑退宋，乃自古记之矣。

[book_title]淮南中十场志卷之二
疆域考
先王体国经野而疆域分焉，辨职方也。夫场壤地虽小，画封而守，莫不各有其界，弗敢逾也。莅兹土者，其安得谓盐官非民社所寄，而可任其四境不治乎？志疆域。
淮南中十场均隶泰郡。北八场壤接境连，犬牙相错。惟南二场中隔海安、如皋一段，其计辖封疆，广七百十四里，袤二百四。富安广二十三里，袤五十二里。里东台广一百五十三里，袤十七。淮南里。安丰广七十五里，袤十四里。何垛广百二十里，袤十里。梁垛广百里，袤十里。丁溪广百十三里，袤十三里。拼茶广六十里，袤四十里。草堰广八十里，袤十九里。角斜广十里，袤二十里。小海广五十里，袤七里。十场南由海安，接壤如皋、通州，北界兴化、盐城，而际长淮，西抵泰州，东俱濒海，远者百里，近者七八十里。惟拼茶去海较迩，至角斜，则三里之外，尽属波臣之境矣。有明武宗时，倭奴入寇，数其要害，则东台之丁美舍、拼茶之黄沙洋、角斜之周家洋为最。故旧于此三处䢖立营寨，设把总官，置兵守御。又每五场设千总官一员，每一场各设百长一员。千总、百长皆选土人有干略者充当，以训习灶勇，不惟防倭有备，即盗贼亦惧而敛踪。自倭患既熄，狃于承平，民不知兵者百年，驯至本朝海防为急，沿场添造烟墩，每整置兵二名，以时了望，未雨绸缪，是诚久安长治之胜算也。诸夏居四海之中，中十场名东海，实海之西也。据地势而言，其东南自富安、李家堡，历拼茶、角斜，绕出如皋境，过丰利、马塘二场，入□港，从此转入通州界，过料角嘴，与江水合。出如皋志盖自狼山以至于江阴，北固石头城之门户也。其西北由安丰迤逦而下，历下十场，经盐城，入庙湾，以入于大海，而迳达于山东，乃元时海运之故道也。十场地有盈缩，故去海有远近。其海之水浒，有港近沙处，则谓之洋。拼茶有黄沙洋，角斜有周家洋，丁溪有苦水洋，苦水洋曲折至白驹留庄，由斗龙港入海。前朝虽于此数处立寨，设官置兵以备倭，而海船入洋，通行无忌，尚不无疏漏。本朝每洋悉用木椿密钉，止许通潮供煎，而不通舟楫，虽有帆樯，不能飞渡，为御侮之上策。居民除摊丽而外，率以捕鱼为业，仰事俯畜，数口赖以无饥。自妖氛肆焰，朝廷下令严禁，鳞介之属，填委涯涘，良民惧触法网而莫敢俯拾，往往坐冻馁而死。近督部麻公疏请弛禁，许其沿滩捕取，荒海穷民始有更生之庆矣。
运盐河从海安中坝堵塞上下河界，由滥泥河五十里至富安。富安旧有东官河，自海安牙桥三十里至富安通远桥。明万历三十五年，鹾宪康公丕扬疏请挑濬䢖闸，直通淮流。后天启年，如皋乡绅李之椿惑于堪舆家言，倡议筑实。又海安游民乐于过坝盘驳，于中攫利，群相附和，至今遂成阻绝。十八里至安礼，七里至梁垛，十四里至东台、何垛，十八里至丁溪，七里至草堰小海，以达于盐城，而通淮涧。其西一百二十里抵泰州，复有坝为限。盖下不通海，上不通河，此所为下河也。商人运盐至此，更艘装载，由扬州至仪真上垣江掣解捆，而泛于江广。拼茶、角斜二场，在如皋东九十里，出立发桥，径达扬州矣。盖上官河也。灶河各场煎盐处所，俱有灶河，名为海河，实与。但河浅沙走，易盈易涸，雨旸稍愆，河流立枯，尘飞拆裂。灶民运盐，多用牛车，劳费为艰。
本朝康熙五年，安礼徽商郑永成倡首建议，预借课本一万一千余两，挑濬五仓沙河，灶丁陆续扣盐销算。数年以来，每逢旱暵，他场苦灾，安礼独蒙其利，使各场皆有继起如永成者，当且暮遇之矣。按灶河朾民之命脉也，在圃则赖以淋晒，来场则赖以装运。但地系沙土，其性善走，又形势浅侠，易致淤塞，逾月不雨，河流立枯，淋晒既艰，装运复苦，驾牛脂车，劳费数倍。有明洪武二十九年，东台老人林贵奏请工部，得起夫开濬，动支官帑一千六百雨有奇，酌定五年一濬，工费减半。侍后灶户每引三厘扣除，公私两便，诚良法也。万历二十一年，以后未经挑濬者三十余年，几成陆地。天启五年，分司徐公光国请濬，未果。迄今五十年来，灶民恒苦河涸。本朝康熙五年，安礼徽商郑永成借资一万一千余两，挑濬五仓沙河，然利止在一场，且费出商家，不能相继。倘谋国者，照依前朝洪武故事，先支官帑，后除灶引，不亦。利国利民之善政矣乎！
富安场
形胜
东北滨于大海，尽为灰朾草荡，西南连阡累陌，禾黍油油，皆沃壤也。本场距安礼仅十七里，而地较高，土较腴。常时高邮隄坏，洪水暴至，北去诸场悉罹北□，而富安独否，不可谓非生是地者之厚幸也。
封界
西北连安礼，东接拼茶，南界海安，大海在其东北，广二十三里，袤五十二里。
里至
距分司四十里，距使司二百八十里。东至唐家洋一百里，南至贲茅庄八里，西至界墩五里，北至安礼十七里。正东尽海滨一百二十里，正南至海安三十五里，西南至姜堰九十五里，正西至泰州一百二十里，西北至兴化一百二十里，正北至安礼界二十五里。
街
王大街、在场中，东西长二里。西场街。离场三里街，长里许，甃以砖石，居第市店，不异富安，民多殷富。明末荒废，今惟剩瓦砾耳。
巷
庙巷、在街东东岳庙后。东仓巷、中仓巷、西庙巷、周家巷。
桥
通远桥、在祠山庙前。明天启元年，灶民崔尧林易板木以乱石。新彝桥、在官街之中，旧名板桥，后甃以甎石。进贤桥、在社学前，俗名甎桥。便民桥、在便仓东灶，灶民崔佐建。上桥、在场东，商人张升重修。南洋桥、在场东，商人薛达修。北洋桥、在五灶，薛建修。葛家桥、在海河东。南津桥、在便仓南，灶民崔佐修，今废。淌水桥、在三贤祠西。仓桥。在三灶。
池
凤凰池、在通远桥南。阿玉池。在崇真观前。
集
贲家集、去场十五里，居民数十家。杨家集。
圃
东圃、中圃、西圃、上圃、下圃。
关
防禁关在盐课司前。明闸、贲家集闸、西场闸。俱甃以石。盐院彭公置，为开海安坝设也。每闸上有官厅六间，今废，遗址尚存。
坝
东坝、在场东。长坝、在场西。曹家坝。在场东北。潘家坝即安礼界。崔家坝在海河边。
井
义井、在察院西，泉极甘列，大旱不竭。东义井、在东岳庙前，今废。西义井。在便仓生。员崔士进穿。
塘
莲塘。在市河南。
湾
月塘湾。在大圣寺西，至西场半途。
河
官河、发源于邗沟，由海安达下圃前坝，汇于仇湖，流于安礼。灶河、发于三汉河，会于铁索河。通于三灶。运河、达于三洋。仲家河、杨家河、市河、有二：一在新彝桥下，一在进贤桥下，通海运二河，今塞。三汉河、铁索河。
湖
小西湖、在场西。优湖、在小西湖傍。蒋家湖在场西南，即莲花湖。港、九龙港、在场东南，通贲茅庄。湾港、淤泥港、仇湖港、沙港。
洋
南洋、北洋、小汀。在虎墩之侧。
潭
龙潭。在仇湖，一名伏龙潭。
隄
范公隄。南起海清亭，迤逦而西，北人安礼界。
墩
墩之制有三，其拔地突起，可贲登眺者，盖台之类也，如龙墩、虎墩及东台之凤凰墩是已。十场不必其皆有。此外则潮墩，乃濒海朾民垒土而成，以避潮患者，二者皆得载之于疆域。至于烟墩，则烽堠墩也，有前朝设立以防倭寇者，有本朝增置以严海防者，十场皆然，但数有多寡之不同，则另列之于武备。盖烟墩既专以守望为事，自不得混入于舆地。亦例应尔也。潮墩、凡六座，散在三圃。虎墩。在西便仓北。龙墩。在场东。
堡
李家堡。在场东四十五里，有备倭营寨。
铺
铺舍三座。一在场东周家巷口街南，一在新彝桥北，一在大圣寺土神祠前。
义塳
卢家义塳、在凤凰池北，灶民卢捐。崔氏义塳在三灶河，庠生崔士进捐。仓□即古追补仓官司改为之。许家义塳、自东场西寺至便仓、便民桥止，长竟三里，伤范。公𬤊。新义塳。在月塘湾。本朝康熙年，场宰王志敏捐俸买许蛟地置。
东台场
形胜
东连巨海，为海盗倭寇所从入之路。明嘉靖时，屡受其害，故设丁美舍官兵二百余员名守之。西抵泰州，南抵海安，接连如皋、通州而际江海，北界兴化、盐城而通长淮，四望平原，无山川之险，守御为难。
封界
东抵海涯，西至汤家泊，南临梁垛，北界何垛，广一百五十三里，袤十有七里。
里至
自场，东至注龙港一百五十里，南至烽燧墩十二里，西至汤家泊五里，北至何垛场卤沟界二里。正东尽大海边一百五十里，东南至敏鱼港梁垛场界八十里，正南至海安巡司八十里，西南至姜堰镇九十里，正西至泰州一百二十里，西北至盐城县一北四十里，北至麻墩港何垛场界一百五十里。
城池
海㙘之间，民性醇朴，昔固野处。若夫筑斯城，凿斯池，古未有也。明嘉靖三十二年，倭寇犯境。三十三年，复阑入场，焚烧庐舍，杀戮人民。三址六年，倭寇五千余复至，生员葛雷暨场耆老乃相率上书盐宪莫公如士，请筑城池。时运司以钱榖不敷为辞。至隆庆三年，四川马公会分判兹土，始筑土城，制四门，辟二水关，屹然为一方保障。围广一千三十六丈三尺，功虽未竟，民胥赖焉。万历四十七年，盐御史龙公遇奇至场，见土堡倾圯，生员葛世芳雷之孙。等又复以甃城为请，乃委如皋知县熊奋渭造样城二丈，每丈当用银十九两有奇。时题留银一万四千两存运司库。场士民复献民间设处五策，成议虽定，大功未举，竟斯役者。岂不在乎后之宦于兹土者哉？
圃乃煎盐聚集之所，离场各有远近，大约皆滨盐河。
永盛圃、余庆圃、利用圃、礼盈圃、大益圃、广储圃。
附记都御史蓝章奏曰：每一场分几圃，一圃分几户，轮流煎办，以纳丁盐。此外多煎之数，名曰劝灶，许卖商人凑补掣挚。但不在本圃煎办者，即是私盐，就便处治。奈何近年以来，豪灶有私立七八灶。十数灶者，私煎私贩，各无忌惮。合无今后在圃分煎办私立灶者，就便挐问，从重照例，配遣口按：此知近年隔场兴贩，为犯条禁者，昉于是也。
街
鼓楼街。即公司前大街。
巷
傅家巷、在鼓楼东，东达北仓，通何垛，西下圃路官街，北接何垛，过苇湾桥，南过鼓楼南仓通梁垛。东巷、在盐课司南，有副使公署基址。西巷、有大使公署。中巷。在东西巷中，故名。
坊
傅庄坊。在盐课司西官街前，过鼓楼，西接富庄土神祠，通曹家巷，逶迤至南北市河。
桥
苇湾桥、去场北二里近何垛，后以造城，遂越在西门桥外。相传旧时可通舟楫，直柢何垛米行近居民杂处其间，通塞居半。新桥、在明真观东，明成化十一年违，今废。小桥、在场南包厂傍。明嘉靖时建。万历十四年，徽商金万易作板桥，其子陵继修。三里桥、在场西门外，马近何垛界。公桥、在西门内，以分司马公会造名。竹林桥、在场南竹林侧。嘉靖时，徽商金万建，其子金陵重修。严家桥、在南门内，严笃造。潘家桥、在东门内，潘庠造。三灶河桥去场七里。本朝康熙十一年，僧人明朗造。河尚河桥、场东二十里张家圃桥、去场三十。鲁河口里桥、去场三十五里。八灶河桥。去场四十五里。以上五桥，皆通运盐河，悉僧人募修。
池
翟家。在北门外翟氏茔侧，水池甘美，东何居民咸取给。
坝
张家坝、在场南，通梁垛。北坝。在北仓前，仅存。
泊
汤家泊。在场南五里，广四百余亩，深浅不同。
关
东水关、西水关、南水关二，东南水关。系续开者。礼盈关。在场东三十五里，有官厅营房，哨总张抱赤建。今失修。
闸
石闸。在东门，为海田二河之限，今废。
井
缲丝井、去场七里，在西溪。详古迹。金钗井、在西溪，详古迹。官井、在三官殿前，旧有亭，今废。义井。在明真观前，耆民翟涌捐濬。
山
中洲山。在西溪，详古迹。
海
东海。离场一百五十二里。
河
官河、即运盐河，西抵泰州，南抵海安，北自刘庄场达于盐城，东抵本场盐仓。煎盐河、自盐仓口通贯六圃亭荡，引水淋卤煎盐。新圃河、去场十二里，会流盐河。古官河、离场七里，会流盐河。大圃河、去场三十里。张家圃河、去场三十五里。三灶河、去场十里。梅家灶河、去场五十里。利用圃河、去场六十里。房家灶河、新河、广储圃河、永盛圃河、大益圃河、礼盈圃河、余庆圃河。以上俱煎盐河。
塘
时雨塘。在分司公署，月后有诗记。塘在场西张家坝北五十里。
溪
西溪。古晏溪也，在场西南七里，巡司署在焉，为私盐往来之地，故设巡司，弓兵备守缉。
灶
三灶。在场南七里。
港
小龙港、在场东一百五十里。九龙港。在南门外。
堰
杨公堰。在场西。明成化二十五年，鹾台杨公澄出巡海上，见运盐河隄年深倾塌，商滞私阻，且多萑苻之警，奏请筑隄一道，自泰州鱼行庄延袤至西溪镇一百二十里，沿隄插以万柳，置邮亭十座。台等十二场，计用椿水四万三千余根。其银二千百余两，苇草七十余万刺，起派本州人夫一百十九里，阅三月告成，民灶胥便有碑记，见艺文，今尽圯没。
滩
鹞鸱滩。在场东六里。
湾
马桥湾、去场三里，在古盐河口，即六圃煎盐河也。苇湾。在西溪东堰内。相传有异僧折苇渡海而来，以此得名。
隄
范公隄。在场治东，起唐大历元年，黜陟使李承实任淮南节度判官，虑海潮害民，请于朝以筑之。太宗开宝年，知泰州事王文佑复增修之。至宋仁宗天圣元年，范文正公来监西溪盐仓，目击其患，乃白运使张纶，请于朝廷，力主增修。朝廷以胡令仪为两淮都转运使，以参可否。时文正公巳丁艰去，犹以书抵纶，勉以必成。于是其役乃兴。始五年秋，越六年春，隄成。东南其一百四十七里零一百三十六丈，坚固周密，潮不能浸。民感其惠，谓其隄曰：范公隄去。详在古迹。附记。御史齐宗道奏曰：两淮各场滨临大海，自唐历宋，尝筑捍海堰，以防潮患。洪武二十三年，潮变，捍海隄壤，死者三万人。朝命起苏、松、淮、扬四府人夫修筑。成化七年，潮变，死者三百余人，又命起淮、扬二府人夫修筑。成化十三年，先该巡盐御史以捍海隄坏，督属修筑。正德七年潮变，巡抚都御史会同巡盐御史，行淮、扬两府及三十盐场，起夫六千修筑。嘉请十八年，潮变，渰没人口数多，节年议修，因循未果。况今海潮不常，灶荡民田，渰没殆尽。嘉靖十八年，虽筑有墩台，以济一时，计非经久。一带古隄根基显著，因卑以为高，就狭以为阔，则工甚易，若再年久，漂流已尽，将来潮变为害，又不十止十八等年也。乞𠡠巡抚凤阳等处都御史会同巡盐御史查议，应该动支钱粮，或赋罚，或盐银，量动行淮、扬二府及近海盐场，募夫修筑。此隄一完，得复旧制，则不惟民灶命脉可保，而民田盐课亦永有赖矣。
墩
凤凰墩。在分司西三官殿，赈济仓后。上有梧竹，今存者，梧桐耳。潮墩散在六圃，海潮暴至，则灶丁群趋其上以避之。附记：运使陈暹议曰：各场俱临海边，潮水为患甚急。宋范文正公修筑海隄，民获其利。迨至于今，海水渐远于隄保场灶在隄内者少，在隄外者多，海潮一发，人定受伤，灶舍亦荡。后来议筑望潮墩台。居民稍得趋避。但各墩相去数里，每墩复不容数人，防患未广。合无于每年冬月停煎之后，查照各场人丁多寡，大约以十丁为一甲，行令各场官吏，督幸灶丁，每甲一年筑墩一座。筑完，申司呈院查验，以课场官勤惰。如此数十年之后，墩台接续渐积，可以成隄，而永无潮患，乃百世之利，目前之急务也。
义塳
千人塳凡二，俱在北盐仓。徽商万金收倭寇俘戕笺背骨数千，合痉之。近为居民取土，竟成水洼，而白骨复累累焉。噫！昔之人收而痉者何心？今之人掘而暴者何心？当亦仁人君子所宜见而动心者也。新义塳。在北门外。明万历四十八年，兵道马公有铭筑城之役，见城下孤塳千余，乃给棺百具，欲移他处掩之，而无其地。灶民曹汝言乃买此地，复易新棺以埋之。
安礼场
形胜
中街南北竟七里，东西几一里，人烟辏集。海河环其左，运河绕其右，烟墩峙其南，北极抱其后，相传为蜈蚣街，以其袤长而广缩也。
封界
东滨海，西界海陵、于庄，南接富安，北连梁垛，广七十五里，袤十四里。
里至
距分司二十一里，使司二百六十里。南至富安场十七里，北至梁垛七里，东至海洋百里，西至泰州一百二十里，南至海安六十里，东南至李家堡七十里，西南至姜堰八十里，西北至西溪二十五里，东北至礼盈关九十里。
街
中街自南径北七里，居民绸密，街悉甃以甎石。一人街在新灶，元提举司吴显卿砌。
巷
李家巷、场北。周国英家巷、街西。姜家巷、场南。鲁家巷街、街东。刘家巷、街西。古堂巷、场南街西。施家巷、四仓巷、街东。吴□之巷、郑家巷、街前社学巷、吴家桥巷、三思桥巷街前牛巷、三官殿巷街东。北施家巷、李军巷。
圃
北胜圃、南礼圃、新礼圃、王家圃。
店
瓦店、去场二十里。钱家店、去场三十里。白店。去场二十七里。
桥
广容桥、王文贵造，林正茂有记。岁久圯废，今筑坝过盐。丁家桥一名通海桥，灶民丁𫖮修，今废。通仓桥、在四仓西，大使张雄建。康熙四年，张承信重修。便民桥、在三仓坝西，大使□锦建。三思桥。崇宁东市河上亭，民沈道复建，大使胡宪修北。石桥、王嘉岭修令倡寺桥、又名进寺桥。万历二十九年，吴一诚建。顺治十五年，徐我选修。吴家桥、嘉靖年，吴云楼建。顺治十五年，徐我遇修。傅家桥、嘉靖十年，傅本濂建，康熙十一年傅允执修。鲁家桥、嘉靖三十八年，鲁继塘造，崇鲁一龙修。周祯十一年。家桥、万历四年，周自德建。崇祯十年，周鼎倡修。王家桥、崇祯二年，王嘉令造。顺治二年，王言丝修。以上诸桥架运河。包厂桥、在二仓坝。郑家桥、东寺桥、万历年造，康熙五年，徽商郑大修葺。万家桥、万历四十年，万里建。顺治五年，万明修。关王庙桥、万历三十年造，康熙五年，张承信修。南包厂、上架。通永桥、在新灶南。救命桥、在李军巷口，其永深险，渡者屡溺，建此以济盈宁桥。在场南，通富安路。康熙十桥一年，义灶张登、朱应尧捐资倡首，砌以甎石，计费千金。
闸
减水闸。在王公祠前，久废。
坝
一仓坝、在场北，灶民促居，旧于此过盐，今过柴薪。二仓坝过盐草。三仓坝、新坝、四仓坝、大坝、小坝、岑子坝、汤港坝。在新灶东。
井
叶义井。凡二：一在新灶，吴提举置，一在场司北，其上有亭，今废。
山
影山。在新也。礼圃北水泽中。
河
官河、发于海陵孙庄，历瓦店，播而为三，南通富安，东迳于司南三仓，北达于司北，两仓流于梁垛。礼井河、起下灶，通泰州。灶河、发于五坝，会于南北新河，潴于天鹅荡，散于鳝鱼港，漶漫于光沙。玉带河、绕崇宁观，四围岁久淤塞，地民促居，古迹遂湮。五沙河、皆煎监海河范。圣河。在新灶。
湖
仇湖。去场十五里，一名白龙潭，居民将千家。
港
李家港、场南。施家港、场北。仇港。
溪
施家溪、场西三十里，居民百余家。周家溪。场西三十里。
垛
凤凰垛去场西六里。瓜茄垛去场西南七里。洋铁垛。去场东十里。
尖
王家尖、离场三里。湖店尖、去场十五里。龙舌尖、在仇湖，有吴氏墓。大尖、小尖。
湾
月塘湾、在王公祠前大街中。大坝湾在新灶东。
隄
范公隄起富安关祠，历五仓坝，入梁垛境。
墩
潮墩、计十座，因潮水为患，灶长吴九霄告置。凤凰墩、场西七里。李旺墩场西三里。荡、天鹅荡、在场东三十里。
义塳
在烟墩西，一在义阡寺西，吴守宗捐，在王家尖。一在新礼圃东，一在五仓东。新置王家义塳、在场西文运河北。吴家义塳。在新灶通永桥南。
何垛场
形胜
东连巨海，西接西溪，南抵海安，接连如皋而际江海，北界兴化、盐城而通长淮，无城池险阻之固。
封界
东抵海涯，南接东台，北连丁溪，西抵西溪镇。广一百二十里，袤十里。
里至
距分司三里。使司二百四十里。北至丁溪二十里，西至西溪三里，南至东台三里，西南至泰州一百二十里。
街接连东台，围广约六里许，其米市新桥，百货之所集也。
三里桥街、接东台界。三官殿街、土地庙街、盐课司街、盐仓街、新桥街、玄真观街。
巷
旧车儿埠巷、新车儿埠巷、三昧寺巷、殷家更楼巷、常家巷、叶家巷、黄家巷、姚家巷、北陈家巷、南陈家巷、奚家巷、金家巷、花家巷、吕家巷、唐家巷、社学巷、北金家巷、北朱家巷、南朱家巷、火星庙巷、二郎庙巷、朝拜巷、溜鸡巷、西巷、杨家巷、夏家巷。
圃乃煎盐之所，离团场各有远近。
西下圃、在场东五里。新圃、去场二十里。天兴圃去场三十五里。东西滔子圃去场四十里。西广盈团、东广盈圃、杨家圃。
灶
马家灶、王家灶、港东灶、花家尖宠灶、北三灶、谢家湾灶
关
南关在三贤祠前，今废。北关、在北仓前，见存。新闸在盐仓口，里人捎金请于官，为之蓄泄海河之水。
桥
西圃桥、废东圃桥、废永宁桥、废庆礼桥、废便民桥、即新桥，顺治初，道人孙华宇造。苇湾桥、元至正年建。通济桥元至正十三年建。义口桥在西溪东。
山
泰山、见西溪志。中洲、山在西溪，范文正公垒土而成，今废。
海
东海离场一百二十里之
河
官河、发于西溪，折而东北，迳于范隄，会于官仓坝。灶河、发于官河者，迳于大兴诸圃，散于七十二灶；发于东台者，流于时家港，会于甜水漰。萧河、二澜港、河，又忠义河。辞郎河、晏溪河。西溪。
坝
盐仓口大坝、滔子河小坝、南沙河大坝、官坝、函洞口坝、窦家洼坝、丁家灶坝、天兴圃坝。
井
缲丝井、去场四里，在西溪，相传董永遇仙女处。陈家井、在六荡前，去场六十里，水泉寒河，千家取之。义井、在三官殿门外，其泉在弦。官井、真大卑不竭，深远虽大旱不涸。观前金钗井在西溪□。
溪
西溪、古晏溪也，离场四里，巡司置署焉。九龙溪去场里。
塘
窑塘接壤汤家泊。
堰
杨公堰迳本场一百二十里，抵泰州鱼行庄。上有浅堰铺十座，杨柳万株，盐宪杨公所筑，后为洪水冲坍，遗址无存。
漰
甜水漰。
滩
白滩。去场五里。
湾
三里湾、稻草湾。
园
九龙园、学海园。
池
小海池、在西溪东。凤凰池。在西溪东寺。
洋
东洋、西洋、旧洋。
荡
白莲荡、在场北。南马家荡、北马家荡。
隄
范公隄。南起东台，北抵丁溪。
墩
薛家舍墩、去场三十五里，烽侯墩也。九里墩、在丁溪。界师姑墩、王家。灶墩、防牌港墩、冷家环墩、解家锅头墩、北滔子墩。以上五墩，皆防潮者。
梁垛场
形胜封界
东至海，北连东台，南接安礼，西界平家坟。广百里，袤十里。
里至
距分司十四里，使司二百四十里。西至泰州一百二十里，东至海滩百里，南至安礼七里，北至东台十四里，东南至海安六十里。
街
中街。大市通衢，甃以甎石，南北二里。
巷
苗家巷、场中米巷、场大街。唐家巷、场北。韩家巷、常家巷、敢家巷、史家巷。
圃
新圃、北圃、礼盛圃、杨家圃。
关
水关。在场西官河口。
闸
减水闸。原在场北，旧基废，新建于场南，为田河、灶河之限。
桥
袁公桥、在场西官河上，袁分司建。天启三年，灶民周三孝重修，寻废。通济桥、在场西南官河上，副使刘廷器修，今名寺桥。西清桥、一名高桥，在夹河上。仲景华修。今名石桥。崇祯年，仲礼门修。环翠桥、一名跃龙桥，在场西夹河上。顾鏊建。今淤。天启五年，其孙时化重修。顺治年，徽商徐鸣谦重建。通海桥、在苗巷东新开河上，杨思修。韩家桥、在通远桥南，新开河上。来苏桥、即望海桥，在新开河上。崇真桥、一名庙桥，在场东十里玄明观前。曾谏修。明季已无此桥，筑坝通行，即北坝也。东清桥、一名雍家桥，在场东运河上，杨迪修。长宁桥、一名破桥，在场东十五里，杨迪修。永康桥、在场东二十里，杨迪修。新杨桥、在场东二十五里，杨迪修。转水桥、在场北玄明观后。顺治十三年，徽商程蛰初重造，更名世济桥。康熙五年，徽商方鸿逵复修。望海桥、在包垣要路。康熙八年，徽商方鸿逵重修。唐家园。产玉瓜，味甘美。
池
殷家池、在西寺前。开家池。水甘洁，宜烹，茶味亚天泉。
坝
南坝、场南一里。北坝、场北玄真观前。新坝、市中。跳塘坝。场南。
井
西寺井、泉味寒冽，大旱不竭。关王庙井。崇祯十二年，大使王扬烈濬。
山
土山、土山。本朝顺治十场人于中仓三官殿后垒土而成高二丈，宽十余丈。
河
开补官河。发于溪，东入于关桥，播而为二，北迳于中卜仓，达于东台，南汇于市河，夹河迳于南仓，达于安礼。本朝顺治九年，商人春运河，自南坝至吕家港，计七里。十五年，商人濬官河口南坝至康家湾，计十五里。灶河、发于中仓河，流于新开河，汇于天鹅荡，达于新沙河。沙河、淤塞。雍家河、去场五里。中圃河、场东。五灶河、场东。夹河、浪港河海大海。离场百里，近者数十里。
湾
马家湾、场北。康家湾。场西。
隄
范公𬤊。南起安礼闸桥，折旋而西，北抵东台境。
墩
潮墩、凡十有二座，散在六圃。烟墩。去场二十里。
洋
南洋、北洋、中洋荡、天鹅荡。在场东四十五里，东西广八里，南至安礼，北荡至东台。先是一望汪洋，近为淤沙涨满。天启五年场沈煌、陈情院道：分佃，各灶承领，其盐课照荡均派。本朝顺治十六年，院道清查丈量，升课入沙荡额内。
渣
丁头渣。场东六十里乃新涨沙汀，在天鹅荡东。本朝顺治十六年，院道清丈，名曰沙荡，升课入额。
义塳
旧寺基塳、康熙八年，徽商方鸿逵培埋，年久暴□。开家塳、灶丁开，应旗捐。场南塳、周家义塳、场灶周德禹捐置，计地五亩。新周家义塳、本朝治年，民周有圣捐开，计田三亩。家舍义塳。康熙年，歙商方鸿逵捐买地十亩，在范公堤东。
丁溪场
形势
东临巨海，南通东何，接海安、如皋，北连小海，西通兴化、盐城。
封域
本场经界：东抵海涯，南接何垛，西界兴化。广百十三里，袤十三里。穿场河，西属兴化，东属泰州，惟新礼桥之东西人烟稍密耳。里至距分司二十一里，使司二百六十里。北至小海七里，西至兴化一百里，南至何垛十八里，东南至海沙百里。
街
大街。东止义阡寺，西止庆礼桥，西关庙。
巷
官巷、在司倚。泥巷。在官巷东。
圃
便圃、上圃、正圃、中心圃、水圃。
桥
口丰桥在三贤祠前官河上，灶民刘，崇祯二年，灶民杨宇重修。崇祯十二年，灶民冯扬重修。胜驾桥、在胜驾河，崇祯十二年，灶民冯天福重修。东关桥、在义阡东圃河上，今废。东济桥、一名牛斛桥，在运盐河上，今废。红板桥、在义阡寺东，甃以甎，因近寺，又名寺桥。刘福家桥。在孟家环，去场六十里。原以海潮泛溢，汩溺者多，福造此桥，至今年远，潮患既息，桥亦倾圮。
关
西关、场西军捕河口。南关。东盐仓前。
闸
南闸。南自泰州会江、淮之水，由东寺桥折于场后，又折而西，分流入胜驾河，环绕于一场之中。
坝
冯家坝、去场五十里。南坝、北坝二坝在场南北，皆用以禁私盐，今废。三坝。在场东，通南北场大路，筑以济往来，即范公堤址。
海
东海。去场一百二十里。
河
官河、发于张家庄，历盖子港，东潴于包场，折而北迳于胜驾河，达于东关，入于小海，西北达于兴化河、发于官河，东播而为五圃运河，北由冯家坝，会于海沙港。东柴河、去场五里。上刘家河、去场三十里。胜驾河、在场中相传张士诚十八人起兵时开。军铺河、在场西，伪吴争战处。南河、近场。吴家河、去场东十三里。玉带河、在胜驾河中。小河。去场东三十里。
泉
便民泉、即双凤井，在场中三贤祠左。通圣泉。在祠左，贾平章所造，在庆礼桥前。时人相传凤眼云井栏镌有贾平章名及年次。
渡
南闸渡。其闸有桥，因盐徒出没，故废桥，后人往来以舟渡。
隄
范公隄。南起九里墩，北止烟墩。
滩
朱家滩。在场东二十里。
湾
荷子湾。在场南三里。
环
孟家环。五十总煎盐之所。
泊
朱家泊。在场西。
港
盖子港、在场南五里，官河西。血塔港、在场南五里。龙开港、去场十里钩。蛏港。去场五十里。
墩
九里墩、去场南九里。潮墩。凡十座，布列五圃。
义塳
义塳。凡二：一在场南地五亩，一在场北地三亩。其来已久，即场之厉坛。清明十月朔，场司于此祭孤。
拼茶场
形胜
滨临大海，四望平原，无险可据，要冲之地，则黄沙洋其最也。明嘉靖时，为倭寇从入之路。方今加意海防，守御法备，宜其妖氛匿踪，而皇图巩固也。
封界
北阻东海，连礼利、黄沙洋，西南界于如皋。广六十里，袤四十里。
里至
距分司一百五十里，使司三百四十里。东至礼利场界十八里，西至如皋周游沟四十里，南至如皋洪历沟三十里，北至光沙二十里，滨海，西至海安八十里，西南至如皋七十里，西北至角斜十八里。
街
南北大街、凡二：一在场西主，一在场中大市口。东西大街。贸易通市。
巷
河东巷、在场东。符家巷、蔡家巷、俱在司北。北巷、司东市口。董家巷。在司西。
坊
居仁坊、在中正桥南。永安坊、在司西。通济坊、在通济桥南。河北坊、在中正桥北。牙香坊。在东河南。
镇
浒泠镇。在场西北七里。
堡
李家堡、在场西四十里。王家堡、在场西北八里。左家堡、在场西十里。杨家堡。在场西十二里。解家堡、在场东三里。孙家堡、徐家堡、缪家堡、俱在本场。迮家堡。在场西南。
圃
东圃、中圃、西圃、浒圃。
桥
通济桥、一名西桥，在运盐河上，灶民王全孝重修。中正桥、在运盐河上，民缪佶建。岁久甎石圯坏，今易以版木。通利桥一名东桥，在运河上，灶□建，有记。岁久甎石圯。坏，易以版木。王家桥、在场东十里，今废。龙津桥。明万历间建，天启二年，甃而大之。
坝
新坝、旧在司东，今易以小桥。盐坝。在龙王庙后。
井
西寺井、大可数围，其味甘冽。灵异井、在场东，原系官井，今在缪氏家。相传明嘉靖、万历间，井中尝有潮汐，每倭寇警至，其水辄涌出井口，高至数尺，先几以告，故有是名。司前古井。
山
土山。在场西东岳庙后。高可丈余，围五七丈许。其初不培自起者，又名泰山。
河
官河、西发于周游沟，东迳于盐仓，汇于旋潭河。发于官河，流为浒泠河者，迳于北泠，流为北泠河者，入于角斜、焦家泠。流为西运盐港者，播而为三，迳于诸圃；流为东运盐港者，亦播而为三，迳于诸圃。灶河、发于横历，东流为南泠者，历于孙家堰，达于黄沙洋。发于官河，流为金家泠者，折而东，会于罗家堰，流为赵家港者，会于南泠河。发于南泠而为大亭河者，北入于官河。直挺河、在场南。茂昌河、在场西，今废，俗谓草坝。董家河。其形方，南通小泠，东通双窑，前大泠缪家湾。
港
盐港、离场二十七里。春求楼。在盐港河南，去场西二十五里。宋、元以来，旧名盐港口角斜，商盐由此港出官河。其地土沃民醇，风气朴茂。明光禄丞蔡日晋始建楼于此，多植树木，郁葱成林。崇川包行为之记。州牧程公芳树因劝农过之，留题额曰春求，遂由是得名。盖取义毛诗，臣工之口也。
沟
周游沟、去场四十里。潭旋潭。在中正桥南。
堰
周家堰、在场南五里。孙家堰、罗家堰。在场东。
泠
南泠、东泠、南泠、在场南七里。北泠、去场七里。东泠、在黄沙洋。金家泠、在场南十五里。徐家泠、在场西北。杨少泠、在场东南。菜花泠、在场南。合泠。
隄
范公隄。岁久坍塌。明万历十一年，分司蔡公文范筑而崇之。四十三年，兵道熊重修。拼茶、角斜二场。康熙年，海潮坏，岸台史公重修。
墩
潮墩。凡八座，列于四圃。
义塳
蔡家塳、凡二俱在场治，蔡涤捐施。缪家塳、凡二：一在场东，在场西南。徐承才家塳。五十亩，在洋庄。
草堰场
形胜
东际大海，西界兴化，北连白驹，南并小海，壤与小海错列。场治旧在小海之北，后避潮患，与居民俱徙入小海治内杂处。
封界
东至于海，西至兴化，北至白驹，广八十里，袤十九里。
里至
距分司二十五里，使司二百七十里。北至白驹场界三十里，东至大海五十里，西至兴化一百一十里，南接丁溪七里。
街
大街。同小海。
巷
巷。同小海。
圃
东圃、西圃、南圃、北圃。东圃至南圃七里，南圃至西圃十里，西圃至北。里，北圃至东圃二里，南圃灶二十口，北圃十口，东圃灶三口，西圃灶七口。
海
东海。离场五十里。
河
官河、发于丁溪，迳于九龙口，东汇于市河，西达于海陵、昭阳，北通白白驹。灶河发于南北新河，潴于盐澚，会于大东河，流于各圃，达于桠家港。杜湾河、在东圃。大东河、去场四十里，通南圃。南新河、去场十里。北新河、去场十五里，在白驹界。卤河。
港
鸭儿港、在场北五十里。南圃港、柳家港、斗龙港。十里外，即大海。
泊
吉家泊、在场北。朱家泊、在场西。厦、朱家厦、去场三十里。马家厦。去曰场二十里。
坝
头坝、即北闸。二坝、在闸北。三坝。在二坝北。
井
黄花井、在南圃北，泉味甘列。蛤蚌井。在东圃东，大旱不竭，其泉甚浅，一入取之如是，百取之亦如是，因其地多蛤蚌壳得名。
山
□海山。在草堰北便仓后，上有望海亭。
隄
范公隄。自小海折而西北，抵白驹场境。
墩
潮墩、凡八座，散在四圃。牛墩。在场西七里。
湾
单家湾。去场西十里。
澚
丁家澚。
𣾓
丁家𣾓。去场北十五里。
池
天池。在场东。
桥
北桥、即永宁桥，明万历三十六年造。卧龙桥、在司北，相传刘裕曾避兵于此，今倾废。董家桥、在场西，今废。陶家桥。在场西北，今废。
闸
北闸。各圃海河在场之北，以为蓄泄者也。
墓
宗贞女墓、见人物列女传。袁贞女墓。见人物。
塳
塔场义塳。原系官设，逸其年。
角斜场
形胜
去海不过三里。明时岛寇、倭奴，在在可入，而周家洋为最要。虽备倭有寨，而以晨星之守，当海徼之冲，御侮无策，故往往遭其蹂躏。
国朝方略备娴，其畴敢。有涉海滨而窥我圉者乎？
封界
东北滨海，西南接于拼茶，广十里，袤二十二里。
里至
距分司一百六十里，使司三百二十里。南至平家河三里，北至海五里，东至拼茶场界五里，西至拼茶界十五里。
街
前街、后街。虽有前后二街，东西不过半里，南北尤缩，居民寥寥，仅百余家。其富家巨室，皆散居于村落，商人买补，悉聚集于费家滩。
巷
何家巷、社学巷。俱在司西。
桥
大宁桥、在场东官河上。市河桥、在场西，废。张港桥、在场西，今废，以土筑桥。通便桥。在费家滩。康熙十年，商灶黄兆桢等会大使蔡樾捐资建置。
关
水关。旧在场西，今废。
坝
老坝。在场东。
圃
为圃有一。旧志圃未载名。
渡
马家渡。在场五里。
港
张家港、牛头港、俱在场西。毛家港。
泠
焦家泠。在场西十里。
堡
平家堡。在场南五里。
墩
潮墩。凡二：一在场西，一在费家滩。
滩
马家滩、在场东北。邹家滩、在场东南。费家滩。在场西。
洋
周家洋。旧有百户，防守倭寇。
隄
范公隄。近在场北半里，至今潮汐犹至其下，较之他场，尢为关切。
河
官河、西发于海安，折而东，迳于水关，达于盐仓，南流至拼茶。董家河、即今费家滩运盐河，东北隄内，顺流至拼茶。市河、东会于隄河，东流至拼茶。灶河、发于隄外，由富安唐家洋入于海。旧有焦家泠、杨家河，今俱淤塞不通隄外。义塳、吴家义塳。在场南。
小海场
形胜封域
东际大海，西界兴化，通盐城，南接丁溪，与草堰接壤。广五十里，袤七里。
里至
距分司二十五里，使司二百七十里。东至大海五十里，西至兴化一百一十里，南接丁溪七里，北至白驹三十里。
街
中街。紫埠垛以南，东西大市，乃百货之所集也。有玉带河环其中。
巷
谢家巷、蔡家巷、俱在司南。东巷、唐家巷、宗家巷、俱在司东。钱家巷、鲜鱼巷、在司东南。凌家巷、在司东北。孙家巷。在司北。
桥
董家桥、在场西，今废。永宁桥、俗呼南高桥石造，义民邵子正捐建。石家桥甎造在司南，明万历年造，今圯。庵桥、在司东，今废。牛桥、在司东，今废陶。家桥、在司西，今废。润泽桥、俗呼观桥，在司南，万历年造。市桥。俗呼马桥，在司造团西。明万历年。桥木造在万盈圃。
隄
范公隄。
闸
南闸。南通泰州兴化运河，东通各圃灶海河在场南。
海
东海。去场五十里。
河
运盐河、西柴河、在场东北十里。东柴河、在场东二十里。上港河、去场四十里。玉带河。在司前。
圃
前圃、万盈圃、大庆圃。以上二圃，在场东三十九里，民居稠密。
环
鹤麓环。在场东四十五里。
湾
潘家湾。在司西。
窑
古窑头。在场东四十里。
垛
梓埠垛。在司南。
港
中窑港、去场东三十里。钩蛏港、去场东三十五里。茅墩港。去场东四十五里。
荡
虎豹荡、在运河边，地多芦，俗名大虫荡。莲藕荡。又名西荒荡。
坳
南盐坳、北盐坳、俱在场中。梁家坳、在司南。丁家坳。在司北至草堰界。
井
义井、在观前，明万历年建。北义井。明天启间，李存正建。
墩
潮墩。凡三座，在二圃，去场四十五里。
义塳
义塳。明嘉靖乙亥，海潮之变，盐丁溺死者众。运使郑公章令收其骸骨瘗之，每年春秋圃总以包夫，余银祭之。后宗应芳捐置地二区，一在场南。一在场东。
逸史民曰：国家版图，掌之司农，而分寄于郡县，封疆之守，厥有主者。十场虽耑贡盐课，而辖地至緜，亘七百余里。况当淮、海之冲，为朝廷委输所藉，东南保障，于斯为重。书曰：申画郊圻，慎固封守。吏斯土者，其知所责成也哉。按场境均濒海澨，地瘠而卤，灌莽多而稼穑少。民舍煮海而外，惟拾蛤蚌以生，雨旸稍忽，其民即束手枵腹，然垦而耕之，未始不可以有获，而菽麦为最宜。但使之力有余闲，休养生息，且耕且煮，三数年间，富庶乐利之风，可坐而几也。
古迹
范公隄。十场同口一名捍海堰。唐大历元年，黜陟使李承实任淮南节度利判，悉心民事，谓海潮。漫为咸卤，良田废为莽灌，请于朝廷筑之。至太宗开宝年，知泰州事王文佑复增修焉。□□□就颓，圯宋仁宗天圣元年，范仲淹监西溪盐□□然谓民生利病莫大于是，遂条其工役程度，□□司张纶酌量移堰，稍近西溪，以避海涛冲击，□垒石以固其外，延袤迤遇，逦波形不与水争，虽有□涛巨浪，不能为患矣。天圣二年，仲淹知兴化丝是役遂。兴，时值隆冬大雪，涛势汹涌，兵夫旋泞，死者一百余人。会朝廷遣使按视，议将中止，因命胡令仪为两淮都转运使，以参可否。盖令仪尝为海陵宰，稔知其隄废兴利害，念民疾苦，乃抗章谓宜必行。时仲淹方丁内艰去任，既行，犹以书抵纶，勉其决为。于是纶乃请兼知泰州。以总其役自五年秋，越六年春，堰成，东南其一百四十七里有奇，一百三十六丈，下阔三丈，上一丈，高一丈五尺，其崇如墉。版筑坚固，甎甃周密，潮不能浸。自是流移复业者二千余户。迁纶文思院使。徽宗宣和间，木势奔冲，一久漭田三百余里。绍兴七年，风潮猛迅，损南北一万四百余丈。九岁九修，费钱三万六千缗，米二千。九百四十石，终未复天圣间之坚密。二十七年，提举朱冠卿以堰钱损甚，请二司其襄其事。盖堰虽跨三州，而通与楚之界俱狭，惟泰州之损居多。乾道七年，海潮复起，知州事徐子寅鸠工修治，因请盐场官分视，于是各场分治其境。淳熙元年，诸司复料工役，以知泰州事张正再请故也。明年，仍就旧基形势修筑。其盐场灶所，又别为隄岸，以捍汛潮，基广二丈四尺，高一丈，知州事魏钦绪竟其工。此隄虽自唐而宋，经历诸司，以迄有成功，然谆谆请于朝廷，勉诸寮友以襄成其功者，文正公之力为最，故民到于今称之曰范公隄云。吴清流墓、在通远桥。吴清流名欲。明洪武时，以人才任福建清流县尹见选举表。牧驸马墓在场南，日牧驸马，不知何时人，旧志失载。以上富安。
缲丝井、去场七里，在西溪镇广福寺后。相传汉曹长者遗宅。孝子董永贫不能葬父，以身佣万钱归治葬事。道遇一女，求配，偕往主家佣纺织，月成缣百匹，尽偿所贷，遂相携归。经前相遇，处女忽凌云而逝，始知其为仙也，遂名此井为缲丝，今尚未泯。其井口小而下实弘深，水味甘冽，每旱，诸井皆涸，此井不失其常。春蚕熟时，井生草根，长丈余，传为仙迹云。有明万历四十年，西溪巡检刘文奎重修，建亭于上，有碑记。鑫钗井、在西溪镇市河东。世传仙女别董永时，金钗插地而成者。宁洲山、在西溪镇北，范文正公筑之，以望海，上多竹木，为一镇形胜。苇湾、在西溪东堰内。相传昔时有异僧折苇渡海而来，故名苇湾。三昧寺、大唐遗刹原在场西门外，即圣果园地。范文正公时有千年人已化，三昧语空传。唐世碑犹在，高丽鼓半穿之诗。相传有番僧浮鼓泛海而来，遂封大圣。里人葛天民有碑。泰山详西溪志四。西溪虽界连何垛，然辖东台日分司，而不辖何垛大使，故古迹入东台境。以上东台。
一人街、元提举司吴显卿归老时，隐居新灶，砌此街以便民。义井、在新灶，吴提举置。竹园、在新灶南港吴提举墓前。牡丹亭。在察院厅北，后废，传有诗存，今诗亦无考。吴提举墓、在新灶南港，即吴显卿，元时人造一人街者。周公鲁墓、在三仓坝东。黄旧志不详何人。人物传有周沂，明高帝时以布衣上书，得官九江府刺史，岂即其人与？王荐君墓、在月塘湾北，即心齐先生。徐武略将军墓、在场北王心齐先生祠前口。旧志失注。张指挥墓在三仓海河东八。旧志失注。以上安礼。
辞郎河、相传孝子董永与仙女别处。今上有辞郎庙。杨公堰明成化七年，盐台杨公澄奏请所筑白泰州鱼行庄至西溪，亘一百二十里，今尽圯没以上何垛。
杨国保宅、未详何人在新圃，相传宋时故宅，今为田亩。平都司塳、在场北十里，未详何人。北极殿、在场北，唐、宋时建。元明观至元间建。以上梁垛。
通圣泉、在庆礼桥前，谓为贾平章造者，以井栏镌有贾似道名及年次也。胜驾河、在场中伪吴张士诚十八人起兵时所开。军铺河、在场西，张士诚争战处。高隐君墓、学士高榖祖在头灶，离场十三里。高榖有拜墓诗，见艺文。张王墓、士诚父墓也，在九龙口。冯朝天保墓、尚书冯谅子在场东，赐葬于此。杨元帅墓、离场九里，杨侍郎祖。义阡寺又名东寺，宋至正时建。以上丁溪。
灵异泉、在场东，原系官井，今在缪氏家。相传有明嘉靖、万历间，井有潮汐。每倭寇有变，井中潮即怒涌，高出井口数尺，居民得顽为避匿，灵异之名，所由来也。土山。在场西东岳庙后。高丈余，围五七尺。其初不培自起者，又名泰山。缪总管墓、在盐仓北。总管名思恭，明洪武时人，今祀乡贤，有传。何缪指挥墓、在场东北。指挥名海，未详出处。徐管勾墓、名暄，宋宝庆间人。墓在场东三隘口。义姑塳、左丞张麟孙女，明国初人。事详人物列女传。寿圣寺、宋咸淳年建。佑圣观、宋时建，元至正年修。东岳庙宋时建。以上拼茶。
卧龙桥、在盐课司北，相传刘裕曾避兵于此。吉城基在场北三里。□人取土，往往得大甎，取之不尽，俗呼旧城门口，然无所考也。以上草堰、刘二公墓相传元时县令谕葬塳。以上小海。角斜无古迹。
逸史氏曰：予志疆域而终迹，非惟表方隅之盛衰，亦以见世代兴革，俾搜奇之彦，将于兹有征焉。不然，器物玩好，敬传于异代者，尚可以验淹雅之博识，而况俯仰兴怀，登临凭吊，不足以动人之欷歔感慨乎？湮灭失传，文献无考，是今日操觚者之责也。

[book_title]淮南中十场志卷之三
秩官
国家䢖官分职，不惟其人，曰惟其贤也。贤而劳焉，庶事其康矣。鹾政边饷所需，亭民待命，任讵不重与？分司统驭十属，大使分隶一场，虽崇卑不同，盖莫不有官守之责焉。假令食若禄，怠若事，靖共之谓何？志秩官。按有明洪武初年，置分司署于泰州北关。二十年，以广盈使蔡玄议，遂废分司公署，而判官咸处总司，惟督课则暂憩诸场公馆。正德庚辰，御史郑气奏：判官职同司牧，不宜与卤丁相远，且往来无定所，非恒久道。乃䢖泰州分司于东台时雨塘之南，至今因之。洪武三年，各场皆用老军为百夫长，摧煎盐课。至十四年革去，即于各场灶户内选丁粮相应者永充。十八年，定为一年一换。二十五年四月，于十场各设盐课司大使、副使各一人沿至今。
明皇清逸史氏曰：昔杨文贞既为三公，恨未曾据郡典邑。何勖愿为剧县，不愿为台阁，彼盖以亲民为易行其惠也。乃迂儒耻事钱榖，不思大学理财与用人并重。两乘田之吏，仲尼不辞。若寓养民于理财之中，运鹾判非其职乎？催科不扰，抚绥以时，足民足国之道，无逾于此矣。
选举表一
人才之生，所以辅圣翊治，助宣化理者也。自师锡二关门变而为科目、贡举，后世纲罗豪俊之端，亦綦二密矣。顾取之非一途，用之亦非一术。譬之栋梁榱桷，为材不同，其登于宫室一也，志选举。
进士、武科同。举人、武科同。贡士例贡同。例监。儒士同。
富安场、东台场、安丰场、何垛场、梁垛场、丁溪场、拼茶场、草堰场、角斜场、小海场。
选举表二
荐辟、封荫、武达、掾阶。
富安场、东台场、安丰场、何垛场、梁垛场、丁溪场、拼茶场、草堰场、角斜场、小海场。
逸史氏曰：选举之法，历代不一，递兴递废，互有失得。而近代则专重制科。前哲云：制科之法，得其人则制科重，不得其人，则制科轻。自今观之，贤良得董仲舒，则贤良科重；孝廉得冯唐，则孝廉科重。多资入粟，得张释之，则入粟科重；进士得韩退之，则一榜皆重。博学宏词得陆贽、杜黄裳，至今诵之。然不自方检，以贻科目之羞者，亦不为少。譬之球铣琳球，咸得与选，否则瓦砾视之矣。士之奋兴于时者，慎之哉！

[book_title]淮南中十场志卷之四
公署纪
惟官有署，匪求遹宁。所以敷教布令，考政纠刑，盖廉隅之攸饬也。上所施为，观瞻系之矣。职弗举，则署为虚，将有顾堂阶而心赧者。敬之敬之，夙夜在公，传舍云乎哉！志公署。
盐之有署，自后汉置盐府始。三国广陵先属魏，置司盐监。隋置诸屯监。唐开元间，置扬州处，置转运院。乾元间，置江淮监院。广德初，改为淮南巡院，皆治淮南中扬州。南唐升元初，置海陵监，移盐司于海陵，自此世始。宋置东西礼利监，治通州海陵监小海场、西溪、海安二盐仓治泰州，如皋仓治本县，盐城监治楚州，海口场治涟水军，板浦、惠泽、洛要各三场治海州。元礼间，改海陵监为都转运盐司，隆兴改为措置两淮海道司，开禧改为提举淮盐司，崇宁改为江淮转运使，绍兴定为提举常平茶盐司。元更两淮都转运盐使司，在海陵州署东南，即唐旧官署云。台门，旧司门也。前临河十二丈。绍定元年春，郡守陈垓买地属河，而华表于桥，曰会星，曰观风。观风距中门四十六丈，中为甬路，夹植槐榕。分雨签厅东杨清楼，西爰咨馆，中夹十六楹为大厅。绍兴间，守韩沃䢖。䚕衍堂在大厅后，陈垓䢖以左思吴都赋䚕海陵之仓，红粟流衍名。皇华堂，在大厅西。垓为复廊，以通䚕衍。三槐堂在黄华堂前，范文正尝为吕文靖立于西溪。久圯，垓复置于此。简爱堂在䚕衍堂东，取范颂、张发运以简以爱名。澄清堂，在内宅东，前临大池，故名。绍兴间常平使边牧䢖。会心堂在澄清堂东，嘉定间，常平使施宿建。䢖月药堂在会心、澄清间。旧有桂生两傍，垓结屋其中，增植桂树环之。霜节堂在澄清堂西南，垓䢖。天桂堂在会心堂东。垓䢖。瀛碧堂在澄清堂南水阁下。百瞰方池，西曰卷翠堂，东曰绿净堂。宿䢖来熏堂在瀛碧堂南，旧名南堂，宝庆间，常平使戴桷䢖观。风堂在来熏堂东北。嘉太间常平使赵充夫䢖。景贤堂在来熏堂南。桷绘文靖吕公、文忠富公、文正范公、内翰王公、忠肃陈公、发运张公、安定胡先生于内。垓增绘清献赵公、运使施公，以繋州人之思。东楼在大厅东。嘉定间，常平使杨恕䢖蓬莱阁，与瀛碧堂相望，前俯清池，池内叠石为香岩。桷䢖未就，垓成之。君子亭与三槐堂相向。垓䢖星槎亭，跨水为桥，而亭其上，高甍连东楼、瀛碧、蓬莱而西，香岩亭与蓬莱相对。嘉定间，茶盐使徐正乡䢖爱山亭宿䢖于惠民仓前，距圃既远，日以荒圯，垓移置来熏之东。间津亭在简爱堂前。垓䢖舫斋，一名济川斋，在观风后。充夫䢖尘外斋在精舍傍。墨妙斋在尘外傍。柳塘精舍在观风北书籍库东。桷䢖自司迁广陵，诸胜美俱废。明嘉靖间，台门旧址岿然尚存，今则黍。离满目矣。古盐仓在海陵旧治阜通门外，大观中，兴都盐局也。真州仓、汉吴王濞䢖寄椿库、藏钱之不隶盐本六色者。上下河支盐场、在海陵治南。里旧隶盐仓，宝庆间移北浮桥。铁盘场、在招贤门外。席索局、在阜通门内盐仓之侧。铁盘厂。在泰州治西，今改预备仓。以上俱在泰州。自转运司迁广陵，今一切俱废矣。
分司署
署居大街东首，门左右有坊，左曰裕国通商，右曰诘戎保庶。中为大门三楹。门之内，东为土神祠五楹，祠后为寅宾馆三楹，关圣庙一楹，西为司禁十三楹，仪门三楹，仪门三楹。东西为角门，中为䚘道，大堂三楹。堂之两腋，书吏房各一楹，卷篷一座，东西皂隶班房各三楹，班房南更房各三楹，有营兵二十名，上宿防守钱粮。南书房五楹，公廨七楹，北书房八楹，公廨八楹。
堂后为穿堂五楹，后为宅门，三堂三楹。东书房前后六楹，其西别院，前后各三楹，火房二楹，寝堂三楹，套房一楹，东西厢房各三楹。
寝堂后为楼，上下共十楹。楼之前东厢二楹。康熙十一年，汪公兆璋新造浴池二楹，后更楼一楹。初，顺治十二年，杨公胤昌于楼后民地盖造园房十二楹，东西更楼各一楹。议将司南盐课司废基与民互易，给以印信官帖。通计融衙署基址，南北长一百七十六步，东西阔五十六步。
富安
盐课司在场西北隅，址围广二百五十一步，为楹二十五。明洪武二十五年，始创于大使史成、副使潘齐均，而嗣修葺者。嘉靖十年，梁乔建正厅，十九年，大使刘价、副使陈堂再葺，后俱圯废。察院在盐课司东。其界相连为楹共十六，南北界俱止官街，西界连盐课司，东界灶民丁时玉。岁久。圯废，仅存基址。正盐仓、明洪武间置，在下圃。天顺间，迁新彝桥，名东仓。门一楹，守舍三楹，土神祠一楹。万历十年，盐院沈委分运周公汝登甃以围垣，今尽无存，仅基址在耳。中仓、洪武间置，在司东北。门一楹，守舍三楹，土神祠一楹，后尽圯废。西仓、在便民桥南，门一楹，守舍三楹，土神祠一楹，今废。预备仓、在司东北，共十六楹。台址南北九丈余，东西五丈余，东止钱何，西止官巷，南北居民谢界。孝子坊、在西便仓，奉旨为孝子崔念建。归善堂、在东仓东，今废。海青亭在通远桥北，今废。东铺、在场东周家巷。中铺、在新彝桥北。西铺、在大圣寺前，三铺，今俱废无存。冬生院。生员崔士进捐建。计房六间，在西场板桥南。
东台
盐课、在分司南东巷。明洪司武三年，百夫长李成建正厅两翼房及两厢门房凡十有二楹。二十九年，副使刘濬增建后堂。万历二十九年，大使李泰、副使赵谏增建厨库、仓厂，先后共成三十五楹。司址围广一百三十六步。自万历四十年间，堂宇倾圯，日就丘墟，止遗故址。天启四年，大使王化举、副使温柔同建大门于其上，以寄存羊之意。天启六年，复毁于火。本朝顺治八年，邻近居民呈请分司朱公之瑞，批行大使丈量估勘，升租承佃，以备三贤祠祭祀之费。至十二年，分运杨公胤昌移借署、借司署楼后民地盖造园房，复以承佃未完隙地给偿民居。大使公廨、在盐课司西巷。由门房而前厅，而后堂，以至东西二厢，为楹共十有五。明洪武间建也。后成化九年，副使韩政增葺。嘉靖二十二年，大使吴绍曾再修。本朝顺治六年，大使韩应斗增。修万副使公廨、在盐课司东南门房，正厅、寝室两厢，共十五楹。廨址乃古仓基。天顺间，副使张能建。成化五年，副使鲍铎增修，岁久尽废。后建三贤祠于其址。嘉靖二十一年，大使吴绍曾移置副使廨于盐课司南。自副使奉裁，又复倾圯。康熙十二年，分运汪公兆璋修葺，以居镇守戎员察。在埸东南隅运盐河侧，既明真观故址也。为院凡二十有七。嘉靖乙巳，御史齐宗道创，运使。才鸠材，大使吴绍曾督工，海门崔桐为之记。见艺文。南盐仓、在场东南，周围墙垣一百一十五丈五尺。洪武间建。万历十七年，盐院沈发银，分司周公汝登甃以甎墙，为门一，后存遗址。新盐仓、北仓也，在场东北，围广九十四丈五尺。明弘治元年，大使李茂、副使赵谅建。万历间缭以甎墙，后废。赈济仓、在分司内，东西各五楹。万历初年，分司萧移建三官殿。后四十年间，分司雷公过再葺。四十七年，盐院龙公遇奇重修。本朝康熙四年，盐道朱详令复归三官殿。附记：御史李士翱奏曰：夫盐课者，边饷之命脉，灶丁者，盐课之根本。必根本既固，而后命脉不虚。设使灶丁逃亡，则盐课无所出，而国本亏矣，边饷无所供，而命脉微矣。合无令三分司官于所常居之处，随宜相度空地，查臣问过盐犯项下，动支银二百七十两，各给与本司官；九十两，各令督盖廒房。十四间，再查盐犯项下贼罚银两，于其二分之中存留一分，侯解边用，量支一分，均给各分司官，责令殷实人户，趁今秋收，买稻上仓。其各场灶户犯该从杖等罪，各该司官受理者，但审有力及稍次有力，照依近年题准赎罪收稻事例，责令赴仓上纳，不许折收银两。其廒经籍簿之法，给散赈济之方，一切事宜，容臣与运司等官公同会议，着实举行。数年之间，仓廪完足，既可招复逃移，一遇凶荒，恃其赈济，灶户得沾实惠，而国课常足矣。便仓、旧在永盛团，三灶，今废。贮引库、在分司正厅东，凡一楹，今废。申明亭、在盐课司西。明洪武初建，后移分司署东，今改场司官厅。鼓楼、在盐课司东，衢通南北。明□武间造。下立周公碑，亭有记。养济院、在西门城内，分司周公汝登建。中有厅，东西有厢，前有门，共十有四楹。隆庆庚午，灶民曹沧倡建。有负郭田五十亩，岁充院中之费。岁久倾圯，不可不亟议修也。冬生院。义灶曹一芳捐建。
安丰
盐课司在场中三贤祠西址，围广百五十四步，为楹四十有六。如创于大使李彦明、副使黄荣庄。成化间，大使寇广增建后堂。弘治间，大使王聪、副使纪安增立戒石亭。嘉靖四年，大使胡宪、副使王景重葺。孙蕃为之记。后改为察院。大使公廨在场北大街。正厅三楹，书房二楹，班房一楹，内舍楼房三楹，火房二楹，厢房四楹门楼一座。副使公廨、紧连大使廨，正厅三楹，书房二楹，班房一楹，内舍楼房三楹，火房二楹，厢房二楹，门楼一座。岁久圯壤。自副使奉裁之后，拆副使公廨，修大使公廨，今又倾颓。大使到任，僦居民房。察院、系盐课司改为之，在场司北三贤祠西。大厅五楹，穿堂一楹，后堂三楹，厨房二楹，净室一楹，厅前东西厢各三楹。今废。盐仓、凡六。一仓在司北，下灶门一楹，守舍三楹，土神祠一楹，余五仓制同。□。二仓在司北。下灶三仓在通远桥。四仓在关圣庙后，五仓在通远桥。便仓在司南。新灶既五仓分堆，自改折后，俱废。预备仓、在社学东，今废。养济院、旧在场北北极殿前，分司周公汝登建，今仅存基址。冬生院、再思坊、凡二，一在场南，一在场北，今俱废。育英坊。在场北社学前，分司周公汝登建，今废。
何垛
盐课司在场之中。司址围广一百五十五步，为楹七十有三。始创于明洪武二十五年大使潘叟福，弘治间大使艾弼嗣修，后止存大厅三间，稍前为仪门，外为大门三楹，万历间，大使董玉琅葺建也。大门之内，东为土神祠一楹，西为司禁大厅三间，东为廨室，厅三楹，后有寝堂三楹，东西厢各二楹。明末迄今，并未修葺。大使今居本署之后厅。盐仓、凡二：南仓在司东，围广一百六十丈，门一楹，守仓一楹，土神祠三楹。明洪武初建，北仓与。南仓相对，围广十八丈。弘治三年，场使艾弼建。嘉靖间，圯于海潮，今俱废。预备仓、盐院龙公遇奇建，在盐课司东，既副使公廨遗址为之，南北长九丈，东西广四丈五尺。大厅三楹，西厢三楹，门房三楹，仓西隙地二丈余，居民僦屋其上，岁纳地租。冬生院。
梁垛
盐课司在场北司址。围广七十五丈，共四十八楹。明洪武二十五年，大使潘良安、副使何善庆创始。成化间，大使田福、副使张辉修葺。明季尽废，场大使僦民房以居。察院、在场司西。基址围广四十一丈，共二十。顺七年，大使邓文建。正德六年，判官谢今尽无存。盐仓、尤四追补仓在中街西，二门，门各一楹，围广八十五丈。今废基址，佃民僦居。中仓在崇真桥东南，四门，门各一楹，土神祠三楹，围广二百丈。其址西北隅。万历间，盐院龙公遇奇建立，社仓，亦废。天启六年，建立三官殿。顺治十四年，堆立土山于殿后。北仓在崇真桥北，门一楹，土神祠二楹，围广一百七十丈。南仓在场南张家港南，二门，门各一楹，土神祠三楹，围广八十三丈。自明万历四十五年，盐课改折，仓不贮盐，今尽废矣。预备仓、在中仓北址，西南盐院龙公遇奇逮。正厅五楹，两厢各一楹，东西广五十小步，南北袤五十三小步，今废。更楼。凡十一所，在大街者，系明朝居民建，以防盗贼。其在苗家巷、堂子巷、唐家巷、新坝河巷、周家巷、曹家巷、常家巷、新桥巷、管家巷、场北街诸处者，皆本朝月。顺治、康熙间，在场买补，商人先后建立以守商课者。
丁溪
盐课司在场之中。明洪武二十五年，大使董孝先、副使漆名建。基址围广百五十二步，为楹二十有七。二十八年，大使白希贤嗣修。成化间，大使胡广建后堂。弘治间，判官徐公鹏举葺其憩堂，题曰鹤鸣堂。后尽圯废。盐院龙公遇奇建社仓于其上，余地尚广。盐仓、在司南，门四楹，图广一百六十四丈，续扩五十九丈。今遗址尚存，垣字尽废。皇盐仓、圯废巳久，居民僦屋其上。社仓、在场中盐课司旧址，南盐院龙公遇奇建。察院、在胜驾河北，长五十五弓，广十九弓。大堂楹，东西二楹，后堂合楹，大门三楹，今尽废。银台坊、为户部侍郎杨果建，今废。益恭坊。为大学士高榖建，在兴化界。
拼茶
盐课司、基址，围广一百十八步，为楹，共二十七创。创始于大使张士良、副使练倜开明。宣德三年修，成化十二年再修。私治元年、嘉靖二十二年屡修。万历初年，大使周矿又修。后衙字俱废，仅存遗址。盐院龙公遇奇以一隅建预备仓于其上，今俱废，遗趾仅存。察院、今盐课司葺为衙署。盐仓、在场司东北，围广一百六十五丈，今废。便仓、凡二，天顺闲罢。预备仓、为门二，为楹六。盐院龙公遇奇既副使遗址为之。避潮亭、在盐仓内，次使□矿建，今废。冬生院。孝子蔡本毅，临生缪师昌协建，计七间制度条约，详见纪事。
草堰
盐课司在场之中。司址围广□□□□□步，为楹三十有四。明洪武二十五年，大使李思贤、副使袁景先始创其十三楹，大门、仪门二座。后分运徐公鹏举名其总堂曰槐堂。本朝康熙十年，大使孙世德修。察院在盐课司西，大堂三楹。其后为工字厅，三楹，厨厕各二楹。厅前左右厢各三楹，三门三楹。其东为土神祠，西则场也，大门三楹。盐仓、在司东，围广一百五十丈，中有土山，上搆望海亭，四围甃之以甎，后稍圯，今尽废。预备仓、万历四十七年，盐院龙公遇奇建。亚元坊。在场东巷，经魁吴璲坊也。今废。
角斜
盐课司司址围广一百六十步，为楹凡五十三。明洪武二十五年，始创于大使张伯才。弘治间，大使张景廉复建前轩。嘉靖时，海潮颓圯，大使李桢大葺之。弘治间，建海宴堂于厅北者，则判官预焉。今俱废。行署在司东，圯废，仅存遗址。盐仓在司东，围广三十六丈六尺。预备仓。在场东，共八楹，东西广十弓，南北长二十五弓，既仓基之一隅。
小海
盐课司在场中。司址围广二百四十五步，为楹凡三十有二。大使王孝义、副使叶茂二始创，魏英嗣修。景泰间易芧以瓦。后分司徐公鹏举题其堂曰槐阴。万历四十八年，大使屠存仁重建。大堂三楹，后工字厅二楹，后堂三楹，再后三楹。稍西寝室三楹，东西厢各三楹。堂之前，东西各二楹。前为月台、甬道，仪门三楹，左右二角门，大门三楹。门之内，东为土神祠，西二楹为司禁，大门外为照墙。察院、大门三楹。门之内，东为土神祠，西为场禁。二门三楹，西厢二楹，大堂三楹，工字厅二楹，后堂三楹，东西厢各三楹，寝室三楹。基址东西广十二弓，南北长四十八弓，在司西。盐仓、在司东北，围广一百十三丈，二门，大门各。楹，土神祠三楹。预备仓。中三楹，东西各二楹，大门一楹，东西八，南北二十五弓，御史龙公遇奇建。
逸史氏曰：夫君子朝而听政，昼而访问，夕而修令，夜而安焉，岂不于公署乎哉？内庄外肃，巳弗驰而民弗玩，盖堂陛之制，从古由然矣。是故闭阁而思，垂堂是惧；彻户牖以柔土，严屋漏于鬼神，是居斯者之识也。叔孙一日，必葺馆而后行，第五一宿，必扫地而后去。彼于傅舍尚尔，而况攸跻攸宁，临民出治之所，而可慢易乎？
赋役纪
有田则有赋，有夫则有役，古制也。顾场之田则荡草，而夫则灶，两税三征，必以盐课为正供，伹用一缓二，先王不易之常经也，安在民灶之有区别乎？爱养生息，黎民所以乐于化日之长也，志赋役。
中十场贡赋总额
户口
有明原额户四千三百六十二，口一万五百一十六。嘉靖庚戌，增户九百八十三，增口二万八千三百八十。国朝康熙九年，清审灶丁男妇共十万八千四百六十二，丁口内男七万三千六百八十四，成丁四万二千二百，不成丁三万千三百七十二。妇女三万三千六百三十八，大一万七千六百四十一，小一万五千九百九十七。清出幼丁五百一十六。招抚逃移灶丁七百五十二，通共十万九千七百三十丁。
草荡
有明原额草荡二万五千九百五十九顷一十八亩一分四厘。国朝清丈，通计草荡二万六千三百八十四顷七□。
四厘新涨沙荡在内。
附记：御史齐宗道奏曰：窈惟两淮运使富安等三十场盐，随丁办荡，照盐分先年草荡开阔，煎烧有余，后被近场豪民通同奸灶侵占隐匿，为弊多端，而泰州分司十场，尤为最甚。正德九年题准，滩荡为豪民所有，限三个月以内，中间有能自首者，既行改正，与免本罪，并免追征，递年花利拨与。灶户樵薪煎盐，果有典当算足，花利亦归原主。若年限尚浅，花利未足，认还原价银取赎。若过限持顽，仍复侵占，就将所侵滩荡逐一丈量除有主拨给外，余剩者免追，花利入官。巳经通行支后。夫何近年以来，侵占益多，甚至妄作民田，诡认税粮，若为巳业者有之。是豪民种无盐之荡灶民。办无荡之盐，日复一日，灶丁日促，草荡日减。既今系清丁荡之期，凡有民占灶荡既行归正，灶妄报官纳粮者，速行开豁。每扬查成田若干，荒荡若干，每丁照盐分拨成田荡若干，荒荡若干，使豪民豪灶勿得兼并，庶穷灶有依，而国课可充矣。日御史朱廷立奏曰：盐法莫先于恤灶，恤灶莫先于兴利，利非取我之有以与之也，因彼之利而利之，则其惠也为不费，而后之受利也为无穷矣。查得迩来海潮平定，苇草长茂，供煎之外，余可以耕。但各灶畏惧私垦之禁，莫敢开耕。其煎剩苇草，从尔腐积，不敢伐卖，冬暮举为猎火焚烧。夫以有用之产而置之无用，不无可惜；欲耕之民而驱之不耕，诚所未安。合无行运司转行三分司官，亲诣各场原额草荡，清查丈量，查照额课，每盐一引，拨与若干蓄草，以供煎烧。其余荡地，仍照丁分给，定立界址，造册在官。如有力愿开耕者，既赴该司告报亩数，附册给帖。执照，照例免其三年之租，仍从宽每亩肥厚者科租一斗，硗薄者五升，纳于该场仓内，以备赈济。年终运司汇造文册，缴部查考。其无力不愿开垦者，听便照旧蓄草，易米度日。如有邻荡富民猾灶越占侵夺者，问拟如律，草荡给主，花利入官。如此，庶人无遗力，地无遗利，而灶丁无复逃移之患矣。
田粮
有明原额官民田地，通计五千六百七十三顷七十七亩三分一厘一毫，夏麦九百二十九石七斗五升三合四勺，秋米五千七百七十石九斗三升二勺九抄，黄豆一千一百五十九石二斗九升。
以上田粮，前朝正统以前，俱于有司办纳。景泰四年，两淮运使苏肄奏将灶户田粮折纳余盐，每粮一石折小引盐一引。至成化八年，泰州分司柴秀奏将灶户折盐，田粮仍复有司。
本朝灶户田粮俱隶泰州。魏公辅曰：任土作贡，三征九赋之常制也。煮海充边，亭民正供所在，至居土食毛，厥有常赋。独灶粮带征于民里，为十场剥床之灾，其湥根固蒂，不可不力为拔也。其始以粮房吏胥利灶总之火耗，而窟穴乃成；总灶利小灶之余羡，而弊窦日滋。至于奸吏侵盗，则借解民里，灶总乾没，则负累小灶，箠楚囹圄，洗家荡产，流毒巳十余年。迩以刘识方力主分征之议，徐司理痛清影射之奸，民灶两苏，诚为便计。故百姓歌于市，良灶舞于途。然而称不便者，独奸总包搅不能，汗胥窟寄不得，犹未贴心耳。是又在当事者加意焉，无为若辈所摇也。昔州守刘东光议曰：属征灶于分司，责催北于场官，领解额于泰州，一仿如臬故事，则官司民灶俱利，催科，国计两得矣。此又今日一左劵哉。
盐课
有明国初，原额二十一万四千八百八十引，水乡五千二百五十引，常般七万八千一百五十六引六斤，存积一十三万一千四百七十三引一百九十四斤。白改折后止征银两，不征。盐课录存旧数，用备参考。
附古盐额，唐、扬、楚廪至数千，积盐二万。余石宋海。陵监、如皋、小海场，凡六十五万七千余石，盐城监。四十一万七千余石，海口场既涟水军一十一万。五千余石，海州、板浦、惠泽、洛要凡四十七万七千。余石。乾道时，泰州一百六十万石，通州七十八万石。绍兴末，泰州三十万席，四十万袋，每一石为一袋，袋重三百斤，元江、淮六十余万引。按汉吴王濞立国广陵，招集亡命，煮海水为盐，此两淮盐利见于载集之始也。武帝时，东郭、咸阳孔仅言：山海之藏宜属少府，陛下弗私以属大司农。佐赋，愿募民自给费，因官器作煮盐，官与牢盆，敢私铸铁器煮监者，钛左趾，没入其器物。元封间，以桑弘羊代，仅干天下盐铁。昭帝时，诏贤良文学与桑弘羊等议罢盐铁诸税，以弘羊执论，不果罢。
建安时，关中民流入荆州者十余万家。卫𫖮议：宜依旧置监买盐，以其直市犁牛，百姓归者以给之，劝耕积粟，以实关中。乃遣谒者仆射监盐者，流人果还。唐开元中，转运使裴耀卿置输场于三门西置。盐仓，以受盐之右淮者。乾元年，第五琦初变盐法，就山海井灶之地置盐院，游民业盐，者为亭。户免杂徭，盗煮者论以法。至德十四年，刘晏以盐利多则州县扰，惟出盐乡依旧置监，盐官与吏及亭户去盐还者，则有常平仓。晏又以盐生淋涝则卤薄，暵旱则土溜坟，乃随时为令，遣吏晓导，倍于劝农。自淮北置巡院十三，杨州有转运院，而诸道搉税悉罢之。天宝至治间，盐斗十钱，第五琦时加百钱。贞元间，陈少游加江淮盐，每斗增二百，为钱三百一十，后复增六十，豪商射利，或时倍之，江淮之民始怨矣。大中间，大壤刘晏之法，斐休穷究其弊，上盐法八事。宋制，两淮有亭户，有锅户，有正盐，有浮盐。正盐出于亭户，归之公上；浮盐出于锅户，粥之商贩。
宋初，有南北盐本钱，盐每斤为钱四。雍熙间，以用兵乏饷，令商人输刍粟塞下，增其值，令江淮、荆湖给以颗末盐。端拱间，置折中仓，听商人输粟，仓司输粟，优其值，给江淮盐。
真宗时，李沆请置转搬仓于真州，自通泰运盐至真州，运赴江浙、荆湖。明通二年，参知政事王随上言：转搬法颇有积滞。愿权听通商。三五年，使商入钱京师，置圻博务于掦州，使输钱及粟帛，盐一石，受钱二千。
元制，诸场盐袋皆判官监装。诸盐司凡承告提私盐，皆须指定潜藏处所，不许妄入人家搜捉。附记：明洪武十七年，每灶丁办盐一引，给工本钞二贯五百文。二十八年，令两淮煎盐工本照各场额办盐数关钞，遣监生给散。永乐五年，罢监生差，亦照山东例，于官库内关领给散。正统六年，御史张裴题准劝借客商米麦，协济贫灶，易钞为米自此始。弘治元年，御史史简题准，每盐一引，劝借米一斗或麦一斗五升。无盐自买补者，免劝借，后听商便。无米麦者，每引折银五分，待出通关给散，各灶则又易米麦为银矣。嘉靖四年，御史张珩题准，每场除总催不赈外，其余不论产业厚薄，人丁多寡，办盐十引者给与十引赈济，五引者给与五引赈济。每年行令各场造册，差催赴司得开领。兵科都给事中王鉱奏曰：洪武年间，凡灶民之家，止纳税粮，免其杂泛差役，专力办盐，所以课额无亏，边储有积。近者灶役与民一体当差，又煎办盐额，且如他人从罪问发煎盐，只办本身盐课，并无分外科差。其灶户系民点充，反加别役，虽经奏准优免，有司妄执不从，是以逃亡者几于过半，仅存者贫若莫胜，以致课额不能完足，商人经年坐守，湥为可怜。乞行天下有司，凡灶户之家，除正役纳粮外，其余长解隶兵、禁仓库役，一应杂泛差徭并科派等项，悉皆蠲免。如此，则盐课易完，军饷可足。矣。附优免则例：残疾年老不堪煎办者俱开除。寡妇守节子未成立者，其夫遗课免办，待子成立。见任。以礼致仕官举人、监生曾经科举，照例优免。其附学未经科举者，例不在优。
□价有明原额十场盐课折价、木乡经费等项，通共三万三千九百三十七两一钱二分二厘。
本朝康熙九年，实征十场折价共银三万二千九百三十六两八钱八分六厘八毫。十场水乡共银一千五十两，十场沙荡共银二千四百二十八两六钱五分二厘六毫三丝。康熙二年带征徐渎皆价银五百三十七两八钱六分五毫七丝一微。五年带征吕四折价银五百六十九两九钱五分三毫四丝二忽五微。十一年带征余中折价银一百五十五两四钱七分九厘二毫四丝。
巳上十场折价、水乡、沙荡弁带征徐渎、吕四、余中，每年共实征银统计三万七千六百八十二两四钱二分四厘五毫二丝六忽三微。
灰𪣹
有明原额五千九百六十八面，今额三千四百八十八面。
灶房
有明原额一千五百八十八座，今一千七百八十二座。
卤池
有明原额三千七百四十四口，今额三千四百五十一口。
锅鋿
有明原额三千七百五十三口，今额六千七百六十三口。
盘铁
有明原额一千一百三十五角八分一厘，今存九百六十七角五分三厘。
附记官器
铜桶放盐样桶也。盐桶祖制九斗三升，后因商人加大，痢民条陈侍御祁公行委兴化县令欧阳公。酌量定作一石一斗四升。至万历四十三年，何垛灶民金价条陈，盐台谢公中吉较定铜桶，容一石三斗二升，颁给十场，至今见存。本朝康熙二年，东台徽商条陈，奉盐院郑盐道朱关桥厅杨、扬州推官王、泰州分司郭，较定木□。一张容一石四斗四升，见存东台徽商会馆。
铁锭称盐，称锤也。重二百斤，外加小镧饼一片，重五斤。前朝征盐放支，与商称捆。自改折后，□□不用，或存或废，今惟富安、拼茶、角斜、小涌四场尚存，其余六场俱皆遗失无考。
各盐场贡赋定额
户口
富安
旧额户三百五十四，口一千九百九，后七口增三千七百二十。康熙九年男口口口共一万五千二十二，内男一万。百二丁，妇女三千七百二十丁。清出幼丁四十二，招抚逃移灶丁五十九，通计一万五千一百二十三丁。
东台
旧额户七百三十一，口一千五百四十七丁。康熙九年，男妇灶丁共一万四千四百五十一，内男一千七百七十一，妇女四千六百八十八。清出幼丁六十八，招抚逃移八十五，通计一万四千六百四丁。
安丰
旧额户六百五十八，后增二十六，口一千六百十六，后增四千三百五十二。康熙九年，男妇灶丁共二万九十二，内男一万五千一百八十八，妇女四千九百七十四。清出幼丁八十五一，招抚逃移一百五十五，通计二万三百三十二丁。
何垛
旧额户三百六十，口八百五十九，后户增二百六十八，口增三千六百八十八。康熙九年，男妇灶丁共一万二年九百二十七，内男七千七百三十六，妇女五千百九十一。清出幼丁五十二，招抚逃移一百五丁，通计一万三千八十四丁。
梁垛
旧额户五百六十六，口一千五百四十一，后户减三十二，口增四千一百七十，后又增四千四百八十九。康熙四年，男妇灶丁共八千八百六十三，内男六千三百九十，妇女二千四百七十三。清出幼丁四十五，招抚逃移七十三，通计八千九百八十一丁。
丁溪
旧额户六百六十二，口一千一百五十三，康熙九年，男妇灶丁共一万一千四百四十五，内男七千二百九十五，妇女四千一百五十。清出幼丁六十三，招抚逃移七十二，通计一万一千五十八丁。拚茶旧额户四百四十，后减一百六十，口一千八十三，后增一千一百三十五。康熙九年，男妇灶丁共六千七百八十一，内男四千四百一十七，妇女二千三百六十四。清出幼丁五十三，招抚逃移七十五，通计八千六十一丁。
草堰
旧额户四百四十，口九百二十，后户增至五百有一，口增三千有一。康熙九年，男妇灶丁共九千三百七十七，内男五千七百六十四，妇女三千六百一十三。清出幼丁五十三，招抚逃移六十五，通计九千四百九十五丁。
角斜
旧额户九十四，后增八十六，口五百五十，后增一百有八。康熙九年，男妇灶丁共三千八百八十五，内男二千六百三十五，妇女一千二百五十。清出幼丁二十八。招抚逃移一十三，通计三千九百二十六丁。
小海
旧额：户一百八十六，后增至六百有七，口二百三十二，后增至一千三百七十，后又增至一千五百二十。康熙九年，男妇灶丁共四千三百六十七，内男三千一百四十四，妇女一千二百二十三，清出幼丁二十七招。抚逃移五十，通计四千四百四十四丁。
版籍
富安隶如皋、江都、泰兴、通州；
东台隶兴化，高邮、江都、天长、如皋、泰兴；
安丰隶泰州，江都、如皋、高邮、通州、泰兴、兴化；
何垛隶泰州，高邮、兴化、泰兴；
梁垛隶泰州，如皋；
丁溪隶泰州，高邮、兴化、泰兴；
拼茶隶泰州；
车堰隶泰州，高邮、江都、兴化；
角斜隶泰州；
小海隶泰州、高邮、兴化。
田粮
富安
旧额田五十五顷七十八亩，税夏麦五十六石六升八合四勺，黄豆七十六石五斗一升九合，秋米三百一十二石二斗二升二合一勺。
东台
原额田四百八十三顷三分七厘毫。税夏麦四百六十七石三斗四升六合一勺，黄豆五百二十七石三斗七升七合，秋米二千六百四石三斗一升六合六勺。
安丰
原额田一千六百一十一顷八十一亩三分。税夏麦六十七石二年九升四合一勺，高黄豆八十五石八斗四升五勺，秋米一千七百九石一斗七升八合九勺八抄。
何垛
原额田三百八顷九十亩七分，税夏麦二十石二斗三升二合八勺，黄豆二十八石八斗一升合，秋米三百六十九石一斗五升七合七勺。
梁垛
原额田八十顷九十一亩，税夏麦二十九石九斗一升八合八勺，黄豆三十九石八斗五升三合七勺，秋米四百七十一石三斗五升六合九勺。
丁溪
原额田五十顷三十四亩四分，税夏麦七十八石七升六合七勺，黄豆一百一十三石八斗五升六合四勺，秋米二百八十四石八斗一升三
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:02:37-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
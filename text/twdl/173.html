<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="吴门表隱诗,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,吴门表隐全文在线阅读,吴门表隐全文在线下载,大玄古籍书库">
<meta name="description" content="《吴门表隐》二十卷有附集，清顾震涛编纂，道光十四年（一八三四年）小辟疆园梓板。该书例言有云：“是书止载三邑境内，只录志所未及。间有虽载志中，未能明晰者，重言申明，故名《吴门表隐》。”就是说，这部书是苏州方志的补充。_吴门表隐_全文在线阅读_吴门表隐_全文在线下载_大玄古籍书库">
<title>吴门表隐_顾震涛_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">吴门表隐</span> <br/>
          作者： <span class="inputVal" id="bkauthor">顾震涛</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,地方志,完结</span> <br/>
          字数： <span class="inputVal" id="bknum">[book_length]182842</span> <br/>
          说明： <span class="inputVal" id="bkdec">《吴门表隐》二十卷有附集，清顾震涛编纂，道光十四年（一八三四年）小辟疆园梓板。该书例言有云：“是书止载三邑境内，只录志所未及。间有虽载志中，未能明晰者，重言申明，故名《吴门表隐》。”就是说，这部书是苏州方志的补充。</span> <br/>
          封面： <span class="inputVal" id="bkimg">Z_11218.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]吴门表隐
[book_author]顾震涛
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,地方志,完结
[book_length]182842
[book_dec]《吴门表隐》二十卷有附集，清顾震涛编纂，道光十四年（一八三四年）小辟疆园梓板。该书例言有云：“是书止载三邑境内，只录志所未及。间有虽载志中，未能明晰者，重言申明，故名《吴门表隐》。”就是说，这部书是苏州方志的补充。
[book_img]Z_11218.jpg


[book_title]吳門表隱詩
先後寵題，隨到隨錄，不敘齒爵，謹列卷端。
繡月雕雲已有年，瀲經獵史竟成編。姑胥舊跡勞搜訪，淵博能追張茂先。
☆（表再叔）彭希鄭（葦閑）
荷君傳母節，名教賴匡扶。廿卷新書富，吳門軼事無。
☆俞大猷（稼園）
平生坎坷似投羅，耐得饑寒總命何。筆有精神參造化，言皆信服在揣摩。滿家著述彰陳跡，半甲年華感逝波。回憶童時曾入社，詩鳴北郭賦煙蘿。（戊寅與朱酉生，沈閏閏生朗亭、顧侍萱、蘅香、韓菉君、司馬問渠結北郭詩社。）
☆尹文潮（鐵香）
著述盈丌庋，多憑筆一株。證文如吐玉，辨類必搜瑜。祠墓微皆顯，忠貞信不誣。吳門遺盡拾，風教仰匡扶。
☆（海鹽）朱方增（虹舫）
七歲能作詩，八齡同治譜。仁孝本性成，鴻才惟嗜古。立言善表隱，廿年心獨苦。甄胄獻足證，誌闕賴此補。
☆（兄）曰松（巢雲）
善述吳門事，勤搜祠墓中。洛陽應紙貴，文望重城東。
☆（侄孫）燮善（松軒）
漁郎得訪仙源路，仙丈重探林屋中。多少遺聞與佚事，徵真參訛繼希馮。
☆張墉（藝蘭）
才希趙倚樓，情比陳驚坐。廿年苦著書，砥礪忘凍餓。式展表隱編，冥潛悉道破。
☆（叔祖光福）翰（文源）
驅馳晉蜀幾經秋，祿養何慚斛粟謀。桑梓樹功憐北阮，虎（山名）龍（湫名）獅（林名）鶴（市名）遍精搜。
☆（叔）紹先（山瓢）
薑被同溫已有年，固窮立品賴書田。餘工喜采吳門隱，廿卷新書映雪編。
☆（兄）賜書（勺泉）
著書貴有用，亦不在充楝。能上日觀峰，已采林屋洞。不屑芒鞋穿，幽潛多研綜。廿卷合壽梨，留與後賢誦。
☆（叔祖同里）我樂（竹嶠）
多少精神貫此書，中吳隱事表無餘。小園松節焚將盡，留待他年補石渠。
☆（弟）森濤（硯齋）
墜緒茫茫豈易尋，多年采錄有深心。從今桑梓無遺事，化雨春風播藝林。
☆（兄）元熙（耕石）
吳中人表吳中隱，廿載搜羅見苦心。才大識高真史筆，克彰潛德意殊深。
☆（侄孫香山）潮（心齋）
十年對榻共箋詩，（同館穹窿山下，凡十一載。）良羨先知覺後知。讀到表微書廿卷，吳門佚事采無遺。
☆（侄孫香山）有濟（松樵）
兀兀窮年但著書，張皇幽眇補殘苴。吳門自此無遺憾，夷仲勤搜丙穴餘。
☆徐華嶽（蓮峰）
拄杖泉頭曾倡酬，知師淵博紀蘇州。何如十載重相遇，惠我新書豁倦眸。
☆（穹窿羽士）周自然（草庭）
揣摩典獻暢平生，好向花前月下行。采遍中吳將廿載，一編《表隱》足傳名。
（吾弟為詩，隨筆立就。汗牛充棟，人共仰止。尤喜閘幽述古，輯名書，纂宗譜，風帆雪轍，亦無倦色。爰作是編，最為經世之書，典揭壽梓，誠不可緩。）
☆（兄）亦寀（蘭皋）
雅事當年繼六浮，幾番同醉萬峰頭。如何契闊皆頒白，北阮多文獨闈幽。
讀譜箋詩已有年，懷清履潔愈稱賢。錄成《表隱》言千萬，吳地淵微賴此傳。
☆（伯）千里（澗蘋）
曾吟萬首詩，已著才年書。力瘁窮邱索，心清正魯魚。揮毫隱盡表，儋石室無儲。小辟疆園裹，斑斕丙穴如。
☆（表兄）周兆曦（味菘）
萬首詩成已有年，吳門佚事更勤編。閘幽表隱殊辛苦，煢獨何妨活硯田。
☆（兄）椿（桐圃）
功能補誌闕，廿載采無餘。可續《吳都賦》，如窺《笠澤書》。征文搜隱僻，表節盡郊墟。（叔偕王康民、蔣軒霞、許也秋、家梧生諸公同輯《長元節孝祠續志》。）樹德垂桑梓，花源幸有漁。
☆（侄）樹榮（實甫）
元都古觀日相逢，（餘與君同潘秋水、張爇蘭諸公日必至圓妙觀一遊。）把臂無非論舊蹤。搜錄奇書傳故老，吳山越渚盡羅胸。
☆（表叔）蔣元封（建堂）
此筆能參一指憚，吳門往事盡塵煙。如君早證藏山果，考古征今信可傳。
☆（畫憚方丈）釋明澈（懶庵）
考獻徵文卅載餘，顯微識往（書名）共揚噓。羨君辛苦窮邱索，綜貫吳中未見書。
☆（表弟）王仁昭（鏡岩）
搜索邱墳多閘幽，中吳往事賴精搜。半生砥礪藏山計，舊紀新聞一例收。
☆（叔）翔雲（侍萱）
素敦桑辛誼，咸羨顧長頭。著作堪千古，搜羅近卅秋，塚祠仍鼎俎，忠孝識詒謀。試飲橋邊月，同吟往事悠。（華宗文翁《吟香閣集》、春翁《來鷺集》、韓桂翁《等詩》，並與君同和。）
☆宋廷弼（曉岩）
吳郡隱微君盡編，辛勤廿裁應堪憐。花紅陌上遊初倦，月白樓頭詠未眠。栗裏已無元亮宅，羌村終乏杜陵田。平生豪氣難磨滅，著作如雲洵可傅。
曾惠沙虹與乃東，（《嶺表錄異記》：蝦名沙虹。《本草》注：夏枯草名乃東。）蒙分風味佐園菘。飽翻《表隱》書千葉，桑梓論謀願刺桐。
☆（兄）亦松（竹所）
搜索娘阝嬛穴底儲，綴參已越卅年餘。堪稱一郡無雙譜，竟作千秋未有書。得使僉愈聞堪刺竹，公諸同好笑牽裾。知生素勵澹台誌，（從來足不履吏庭。）燃節堂中慰起居。
☆（諸城）王賡蘭（簣山）
能表吳門隱，勤勞已卅秋。荒祠增甓桷，（郡中諸舊柯，大半竭力讚襄修茸。）廢塚補松揪。（曾修先世各墓。）文獻堪徵信，幽潛得遍搜。箋詩與輯譜，吾族孰同儔。
☆（高叔祖）禮璜（萼庭）
桑梓遺聞漸渺茫，志書裏漏孰能詳。幽微一旦昭千古。三十年中盡表彰。
紀載全憑一寸心，有心何憚索幽深。吾宗小阮真能事，健筆無慚著作林。
☆（叔祖）承（醉經）
已就名山業，辛勤三十年。闡幽操史筆，《表隱》待君編，著作有如此，文章出自然。立言垂不朽，敦行應流傳。（至性過人，壬辰居嗣母喪，悲號半載，鬚髮頓白。）
☆王兆辰（康民）
野老遺聞山史傳，從來往事盡塵煙。清嘉（坊名）交讓（瀆名）名誰述，多賴長康手再編。
同讚亭祠春復秋，（佐名賢祠事。）知君才德幸為儔。詩成萬首盈丌庋，著作吳中第一流。
☆沈秉鈺（式如）
訪求故典著新編，博物聲名繼茂先。卅載苦心勤記錄。三吳軼事借流傳。昔因崇祀操筠管，今為閘幽劈彩箋。祖德愧無詩可述，多君手輯表前賢。
☆徐僖（夢白）
百口橋東穩結廬，藏山已積廿年書。吾鄉隱舊搜羅盡，砥礪功深補石渠。
☆（伯）南樛（蒼崖）婁江才一見，數語已知心。更讀表吳錄，德垂桑梓深。
☆（通州）彭智（哲齋）
醴泉讓水傳聞久，風土清嘉自古初。二百年來堯舜世，康衢樂事不勝書。
熙仲記聞多缺佚，南峰別集罕流傳。誰從桑梓搜遺事，今日端推顧彥先。
屟廊香徑莽榛蕪，一炬齊雲玉石枯。考古不遺兼博物，書成勝續賦吳都。
客久盡撚書籍賣，稗編結習未能忘。多君不惜麻沙費，省我留鈔數日忙。
☆（太倉）張應麟（借堂）
記述流傳自古今，搜羅載輯見恒心。卅年將盡中吳事，北阮應登著作林。
☆（叔）沅（湘舟）
清嘉成錄播鴻聲，表隱吳門又著名。自是東南文獻足，吾宗已得二難並。
☆（叔祖）達尊（榮緋）
彈琴方感不成聲，一卷書投表隱名。臣叔愛才癡自絕，快題酬唱翦同並。（用榮緋叔父韻。）
☆（叔）元愷（杏樓）
微子之言，我不知也，或曰聞諸道路，不知信否？我曰辭之輯矣微而顯，是能讀三墳五典、八索九邱。（集內傳語。）
☆（表叔）蔣賡塤（篆香）
誌同君際潔，詩比逋翁多。餘事功桑梓，隱微一網羅。
☆潘遵禮（紫崖）
表隱搜羅遍，琳琅妙筆披。三吳文獻備，萬古典型垂。風節堪矜式，幽潛仗主持。馨香崇祀遠，修輯起遐思。（時同輯《公祠崇祀錄》。）
☆（表侄）蔣庭英（穀香）
仙才妙句劇清新。三峽詞源見性真。（時和林大中丞喜雨韻詩賜貽。）自是吳中留惠績，聯吟賡和盡陽春。
博覽遺蹤賈有餘，搜奇考訂意何舒。爐香棐幾頻開卷，勝讀二墳五典書。
☆汪文蕙（湘芙）
薄俗輕桑梓，斯人古道存。典型思老輩，文采重儒門。舊跡搜羅盡，新祠相梪尊。景賢追往事，仁讓庶同敦。
☆沈傳桂（閏生）
不作跳蕩事，闡述殊勞苦。吾吳軼隱多，借此傳千古。
☆（外祖）周淦（東田）
髫年問字半瓢（吾家軒名）東，筆健心清有古風。橘社梅林征舊跡，他年名許繼逋翁。
☆（表再叔）韓崧（聽湫）
君身有仙骨，誌不在乞米。散發煙波間，勤搜丙穴底。有筆閘幽光，地下感零涕。
☆（表叔）韓筼（篆君）
孤塚荒祠曆劫灰，典型淑德總塵埃。從今梓裏無遺隱，多借詞人八斗才。
☆吳慈鶴（巢松）表傳桑梓隱，采用是非心。庶免鬼神泣，應知感德深。
☆（母舅）胡承宗（輪香）
善人君子邦人頌，德行文章我輩稱。廿卷新書名《表隱》，姑蘇軼事荊┌憑。
☆（表弟）何泰樽（研春）德行協鄉評，文章屬老成。苦心留《表隱》，遺愛重吳城。
☆（天津）王有慶（善舟）
詩成萬首積何多，吳地淵微一網羅。卅載苦心勤載筆，吳均張勃敢同科。
☆（兄）家瑞（橘堂）
吳門夙羨清嘉美，風俗原由禮讓風。讀到表微君廿卷，西山丙穴置胸中。
瞻仰雲山滄海遙，天涯契闊仰清標。長康惠我琳琅富，閘述群推銅井樵。
☆（日本人）大窪行（天吉）
廿冊新書繼北堂，吾宗共羨白眉良。從今茂苑無遺隱，此筆堪參太乙光。
☆（叔祖潭東）心祖（二峰）隱跡廣搜羅，立功桑梓多。有征堪足信，史筆豈雲苛。
☆（鄒平）李景嶧（葛峰）
衣揚潛德創新祠，復采遺聞記昔時。文獻搜羅真好古，吳中誰似虎頭癡。
扯郎手握生花管，燕國胸羅記事珠。敢道搜神並誌怪，但將聞見紀中吳。
☆蔣泰均（我持）
吳事吾能說，何期讀此文。豈因訁誇異說，要以正新聞。物誌傳多誤，鄉音解易紛。若推表述意，翰墨著奇勳。
☆楊韞華（穉筠）
橘社梅林漸渺茫，探梅訪橘溯潛藏。廿年砥礪窮邱索，多借漁郎表醉鄉。（近年與諸同志輯《七姬祠墓志》、《五人墓志》、《朝真觀志》、《崇正宮志》、《北園小志》、《婁關小志》等書行世。）
☆李傳柏（新甫）
長康嗜古天下少，窮年矻矻推詩老。下筆千言倚馬成，諸子百家恣探討。信以傳信疑傳疑，有才奚必矜文藻。盛世德教寰宇敷，風俗醇良流浩浩。姑蘇地廣人民稠，文恪新誌無屈撓。《百城煙水》風土詳，平江《補乘》說不剿。間有蝤軒采取遺，多君討聽關心早。新事沿傳證舊聞，抑揚何敢阿所好。舊說齊諧一例刪，獨標真諦心同。高館三間負郭居，一浤綠水當門抱。大書特書綴筆成，小儒咋舌爭傳稿。圖如什襲遠遺將，紛紛聚訟都傾倒。或者操風付棗梨，或者挾策長安道。搜奇補佚墨痕新，定許此軍張大纛。要以直筆成文章，風教所關事非小。名士由來大隱多，千秋著述歸珍寶。
☆張運頤（春甫）
昔年臨頓裏，今日辟疆居。名軼《采風》後，功侔《補乘》餘。英賢編舊冊，忠孝輯新書。（曾輯《吳郡忠孝彙編》十卷。）壽世俱千古，何須待直廬。
☆（表弟）陸毓麟（雲峰）
百城煙水費重搜，贏得癡名屬虎頭。忙煞苦吟一枝筆，著書聊把慰窮愁。
☆張士垣（書城）
金粟風流繼昔賢，吳儂述事讓君先。舊聞新得勤收拾，小辟疆園手一編。
☆（表弟）韓文和（仁山）
吳門自古毓奇人，潛德幽光久易湮。探索卅年勤載筆，抓羅一郡表遺民。嘉言媺行儒林著，偉烈豐功傳記陳。征信有真成卷帙，千秋姓氏若常新。
☆黃丕起（寄槎）
鶴舞橋東宅，師林舊草亭。表微到先澤，展卷涕堪零。（中載小師林並先君子下簾事。）《采風》傳類紀，《補乘》有新編。一例搜羅富，功能並昔賢。
（博綜詳核，可與《吳社編》、《采風記》並傳，中間僭易數字，蠡測之見，知末當也。）
☆（表弟）褚逢椿（仙根）
好古研摩世絕倫，平生嘯傲自由身。《采風》他日傳新詠，《表隱》琳琅字字春。
☆潘希甫（補之）
吳自言子後，人文始蔚然。著作日益富，數典有遺捐。當今《補乘》出，用佐《采風篇》。茲讀《表隱》集，詢完媧煉天。上搜秦漢闕，下及庶氓全。撚須不厭讀，尚友契先賢。元歎才譽美，奕葉貫百川。良工年未艾，名筆得真詮。
☆顏懋豫（桐門）
辟疆有賢士，著作滿筠廊。簡重希元歎，文章繼野王。嗜吟貧更勇，稽古老猶狂。吳事窮收拾，幽潛賴表彰。（窮鄉僻壤，無後苦節者，師多竭力代請旌典甚多。）
寒氈辛苦已多年，搜輯文成廿四編。休道虎頭癡近甚，姓名贏得古今傳。
☆（烏程）屠一飛（吟樵）
搜羅訪輯遍吳門，考據何嫌百萬言。慚愧未能繩赤水，雲山高仰辟疆園。
☆（烏程）屠文彬（醉經）
地誌從來記載難，謏聞未許學邯鄲。表微著錄昭幽隱，征事成篇補缺殘。識大何妨兼識小，奇文真可備奇觀。如師已就名山業，悵觸我書猶未刊。（鄙著《婁關小志》未竣。）
☆莫頤（養恬）
碎錄征文獻，君能補闕如。搜羅千載後，收拾半生餘。偶述傳聞事，因編未見書。遺賢兼舊址，采取到吾廢。（先世苫圃多荷采入。）
☆管慶甲（菘圃）
狷潔清於竹，多情臭若蘭。固窮良可默，知命自能安。忘卻門牆顯，（賢昆季令子侄多登仕籍，惟公布衣蔬食，未嘗介意。）克承菽水歡。（堂上皆年開八秩，康健如常。）卅年成大集，桑梓賴金丹
☆（表侄篁村）張光譽（棲泉）
試飲橋東草獨芳，詩人門巷未全荒。卅年采錄吳中隱，藝苑群推馬季常。
☆（侄）文永（映亭）
秋風冷落柯亭笛，殘劫曾經爨下琴。笛取中郎塵外賞，延平劍合識緣深。
☆（侄）宗秀（春霞）
著書非易事，傳信豈草草。賢者識其大，何必矜文藻。千年靈爽憑，半世精力槁。裒然輯廿卷，正宜付梨棗。
☆（表弟）王鍾甲（書田）
十年祀事共匡勷，著述群推魯殿光。今後吳門無隱佚，先祠也賴得周詳。（謂同修鄉賢忠孝復舊等祠。）
☆孫宗鑅（曉園）
自昔齊東野語多，一經考證笑沿訛。長康不點尋常墨，剩玉殘珠君網羅。
卅年搜討樂忘疲，觸目琳琅廿卷披。杼柚君懷逞笥富，愧無寸錦割相遺。
☆邱維洛（菊如）
卅載搜羅富，琅函覺後知。新編人物誌，閱盡古今奇。獎節題松操，（家母節行，蒙君呈請憲旌給匾。）歌風采竹枝。立言原不朽，餘事在吟詩。
☆陳嘉謨（南雅）
廿卷新書字字新，鉤河摘雒貴傳真。憐君雅淡窮能固，應是花源洞口人。
早脫秋風<毛冒><毛>緣，等身著作應流傳。前人剩有園三畝，多借栽培桃李妍。（知君及門甚多，皆能詩古，是集亦賴門士所校訂也。）
☆陸準（果泉）
未經人道出奇新，卅載辛勤采擇真。此後一鄉知典故，長康有筆繼吳均。
☆朱籌添（半村）
從來君子重表微，盤澗高蹤孰可幾。況是三吳才似氵解，毋教空被北山譏。
☆（兄）思度（朗卿）
芝無根柢醴無源，筆妙能回寒穀暄。可惜滄桑容易改，問今誰是辟疆園。
☆（兄）思貽（頃波）
長康閉戶已多年，采得新奇使盡傳。能和陽春酬化雨，（乙未夏和林大中丞喜雨詩，冬和陳大中丞喜雪詩見示。）聿修祀典仰詩仙。（甲午李廉訪建蘇文忠祠，師力讚其事。）鉤河摘洛留青簡，映雪囊螢溯紫淵。從此吳門知舊跡，書成可繼石湖編。
鯫生早歲識歐陽，立雪緣欽魯殿光。《表隱》真成千載筆，象賢惟尚一爐香。風流到處推山子，著作等身邁野王。（師六歲時，韓旭亭先生以顧野王命對，師即以沈山子應之，有神童之目。）幾度企才隨杖履，辟疆園溯水中央。（園四面皆有池。）
☆孫漠楷（補廑）
操行立品著新書，筆底生春補石渠。卅載勤修吳下事，辟疆（師家園名）花木近何如。
☆孫昭梁（蕭樓）師敦桑梓誼，征考竟忘勞。闈表無遺隱，卅年首獨搔。
☆孫熙融（味琴）
博采廣羅已卅年，《吳門表隱》著成編。吾家代有傳書在，好共垂名繼昔賢。
☆（兄）雲棟（青軒）
不辭五斗蜀中遊，鞅掌風塵豈自由。爭似君才勤著述，吳門軼事賴搜求。
☆（兄）鳳藻（梧生）
野史亭荒感逝波，千秋遺跡費搜羅。分明樂圃《圖經記》，載得祥符軼事多。（宋吳郡人朱長文自號樂圃，曾著《吳郡圃經續記》三卷，祥符以後事，補前誌之闕遺者。）
啟顏侯白留新錄，記舊寒青有外編。贏得村翁傳故事，豆棚閑話晚涼天。
☆沈亮（朗亭）
悵望蒹葭溯水坻，伊人孰與訂心知。悠悠世路誰青眼，幾度沈吟沒字碑。
☆（侄）麟徵（味梅）
定慧寺中曾訪碑，滄浪亭上憶敲棋。吳門舊事君多記，著得新書廿卷奇。
敦行立品共師門，（餘與君同出於顧醉經先生之門。）吳下群推天爵尊。善述善吟無厭倦，樹功桑梓萬言存。
☆袁寶樹（韻亭）
閘幽盛德數吾宗，五百賢留千載蹤。更拜仁人傳軼事，嫗歌不獨到吳儂。
☆（侄孫）有鐸（琢齋）
千古清嘉著土風，能持大筆補天功。要知勝跡流傳久，多載新成《表隱》中。
☆（叔祖）世琦（春山）
江左風流第一家，秀鍾如爾筆生花。忘勞采遍東吳隱，歸錄何嫌月更斜。
☆（表弟）吳兆泰（春軒）
儒雅風流洵可師，才名不減虎頭癡。藝林今日添佳話，快讀《吳門表隱》詩。
名賢五百圖曾繪，考獻征文手輯忙。惟識搜羅君更富，爭教潛德發幽光。
☆姚駭踢（梧軒）
風物零星紀舊聞，一編著述果超群。三吳名士多佳話，今日流傳獨讓君。
披閱群推未見片，苦心孤詣卅年餘。他時倘許蝤軒采，準擬家家一卷儲。
☆吳龍光（春泉）
平生著述讓君優，翰墨場中稱勝流。斑管一枝花萬朵，江郎妙句已兼收。
☆吳廷柏（香岩）
批風抹月未堂皇，說鬼搜神亦渺茫。爭及實言征實事，一枝椽筆發幽光。
《婁關小志》為傳真，一樸深心世道文。下筆動為千古計，眼光雪亮注邱墳。
☆劉悼曾（爾梅）
羊欣筆妙不矜書，司馬才高非尚賦。剩有新詩吳郡本，傳觀把卷流連慕。
☆陳吳珍（樹人）
莫把村翁故事看，留名聊爾慰微寒。聖朝薄技無遺隱，取入詞人口最難。
陳平分月韓侯乞，司馬當爐辜劍琴。今日豆棚閑話裹，嗣音知不在青衿。
☆（弟）元墉（冠山）
平生事業務書詩，教孝文多實可師。（近同輯《便蒙孝書》行世。）我與長康交最久，常蒙推穀故心知。《吳門表隱》閘幽光，纂述成編字字香。筆墨長流千古事，三吳文獻賴昭彰。
☆莫潤（詠樓）
吳趨淑美豔江東，粲若春葩紀不窮。要使清芬無歇絕，深心《表隱》一編中。
☆（內表兄）胡清綬（若卿）
炳炳丹心照萬古，淋淋碧血漬重泉。忠臣孝子得不死，唏噓嗟歎展長編。獨有荒祠與古塚，深沒春草埋秋煙。覓主主非故，問鄰鄰屢遷。侵佔傾圮常已矣，有誰憑吊淚潸然。世人事何事，為君言便便。齷齪卑瑣媚權貴，鍾鳴漏盡冀人憐。否則逐利居市井，迷心薰眼惟緡錢。更有但知食粟者，莫辨黑白混媸妍。井蛙不語海，醯雞那知天。惟君真好事，金粟紹其先。搜羅不告手足憊，往往登陟水湄山之巔。以墨書掌夜寫竹，樹皮編帙經幾年，三吳軼事盡登記。安得假君高車駟馬，遍曆齊梁蜀晉楚黔燕。貞魂慰，幽光宣，朗若揭日口碑傳。不然《采風記》，繼以《補乘》攜，豈不足振拭，沈淪為揚榷。得君此書，如峙鼎足永無偏。誼叨中表識素誌，淋濰濡染何尤愆；薇露盥手再三讀，綴以蕪陋成長篇。
☆（表弟）胡國俊（桂岩）
曾讀遺書廿載來，不堪往事首重回。寒燈思續名賢記，愧乏千秋作史才。
☆（昆山）汪堃（安齋）
廿年考訂本窮經，書局何時啟洞庭。聊紀小詩懷舊雨，偶談軼事記零星。文章可續《姑蘇志》，著作無慚野史亭。來訪仲瑛風雅客，玉山佳處一燈青。
☆陶文潞（桂門）介廉宗仲子，文行祖希馮。多少吳門隱，精詳廿卷中。
☆吳啟承（耕雲）
卅載辛勤一大功，忠臣孝子赤心同。表揚本屬吾儒事，盡入先生搜索中。
☆（內表侄）潘告（藇薌）
褒貶能分是與非，羨君健筆快如飛。維持名教傳風雅，一代文章屬布衣。
☆尤堅（信甫）
虎頭家世左風流，著作謹嚴班馬儔。讀罷一編懷舊雨，玉山來話草堂秋。周國楨（子廉）
搜羅逸事仰亭林，直接盧王結契深。才鬼詩仙齊下淚，九京可作訂知音。
☆尤覲宸（蘇亭）
考古辛勤閱卅年，詩成表隱集哀然。名山事業史臣筆，不作吟風弄月篇。
☆范端夫（偉人）
詩卷琳琅富，耽吟有夙緣。搜羅吳苑跡，著作武陵賢。表隱功千古，揚芬集一編。遺聞勤博采，補誌永流傳。
☆范光讚（於門）
吳趨軼事久無聞，《表隱》成編卅載勤。潛德闡揚操史筆，個中功業定推君。
☆范毓元（春圃）
吳中軼事讓誰知，檢點殘篇足入詩。他日采風憑就稿，江山文采盡於茲。
☆范光祖（書樵）
搜羅軼事遍姑蘇，一幅爭傳表隱圖。差幸闕文猶及見，願同青史手編蒲。
☆鮑昕（蘭生）
卅載辛勤筆墨中，從來記述棟幾充。守身惟有多文富，（公編輯諸書已得二十餘種。）遭際何妨任固窮。（公有「固窮行素位」句。）
平生坎坷尚優遊，螢雪恒將纂述求。（公辛卯自述詩有「境曆多坎坷，螢雪苦纂述」之句。）潛德表揚無隱匿，吳中文獻賴君留。（三邑誌所未載，及載而未能明皙者，公悉平日見聞中擇其確實者，彙成此集，未嘗以己意斷一辭、置一說。前後古今，綱常所係，名教所垂，誠吳中之大幸有此也。）
☆馬慶（秋田）
郡誌紛紛列若城，閑多遺事未標明。虎頭癡絕兼才絕，博取群言示後生。
故典流傳易魯魚，卅年辛苦輯成書。訪求文獻無乘外，可績《吳門補乘》餘。
☆莫逢沛（似凡）
一編逸史補前人，小隱花溪著述新。如玉在山珠在海，憑君洗出總精神。
☆（姻表兄）吳廷澍（笑拈）
秘笈無須二酉探，叢祠廢塚寫江南。鸞箋十幅誰抄得，為指城東老學庵。
☆（姻表侄）吳士彥（樾樵）
吳宮花草去如塵，多謝長康為寫真。我欲按圖遊覽盡，芒鞋踏破萬山春。
☆（姻表侄）吳本翰（平友）
新祠續譜屢經秋，著作如雲立品優。仁孝如君何疚獨，轉憐我輩幾人留。（族中齒德兼尚有功祠譜者，近如竹軒、師劬、巢雲、耐山、萼庭、文源、竹坡、竹所，玉圃輩數十人，多已仙去。僅存者惟賢橋、梓愚兄弟及醉經、二峰、漁村、蒼竹數人而已。然奎亦年開九秩，重謁泮宮，不勝今昔之感。）
☆（曾叔祖）奎（稻香）
農書野史恐無憑，父老猶傳洶足征。卅載風簷滋味苦，非君淵博競誰能。
☆欽嘉枚（雲山）
一意閘微一字珠，洽聞彈見括吳趨。蝤軒首尚矜風節，千古名標補乘儒。
☆汪炳亨（竹安）
夙擅名山著作才，卅年辛苦出新裁。吳中舊跡多零落，卻被先生收拾來。
☆（表侄）申兆英（綺珊）
卅年采錄尚精嚴，試飲橋頭口下簾。桑梓功深搜隱僻，殘書遺語二難兼。
☆（弟）長源（清渠）不假文章顯，君才卻最真。搜羅經卅載，著述屬詩人。
☆程典（鳳樓）
讀書苟得志，推讓天下治。既已守一氈，弦誦無餘事。獨有三長筆，可以扶名義。我友顧亭林，觀書通大意。手輯《表隱》集，《爾雅》復淵懿。吳門有《補乘》，《圖經》傳績記。體例雖各殊，搜羅歸一致。我為廢書歎，服古用意異。軼事並遺聞，取之無一棄。君曰我何能，才藝人人嗜。辛勤三十年，聊作窮愁誌。
☆胡鼎（織雲）
辛苦搜羅卅載餘，吳門舊事訪平居。吾家《補乘》遺編外，又補君家一卷書。
☆錢錫恩（嘯鄉）
吳中陳跡半飄零，君得披羅手不停。羨煞虎頭癡自絕，從教楮墨亦留馨。
☆錢受恩（靜甫）
夙有詩書癖，吳中訪軼聞。一編新著作，卅載舊辛勤。過眼窮邱索，關心溯典墳。燃糠家學紹，意氣本超群。
☆錢寶恩（芝生）
搜討遺聞三十年，闡微表隱勒新編。吳門多少韜聲輩，千古高風賴此傳。
☆黃繼恩（見安）
吳下琳琅綴一編，卻應梨棗費新鐫。仲瑛以後君才繼，金粟遺篇許共傳。
☆吳葆元（悅庭）
要傳史筆在人間，收拾幽芳不忍刪。編玉聯珠訁誇妙手，自成著作重名山。
☆吳啟華（鏡蓉）
廿載搜羅入藝林，焦桐爨下識遺音。著書未老班香續，想見先生愛古心。
☆吳啟秀（語珊）
帳寄寒家又數年，相隨几杖任參編。半生采盡吳門事，螢雪辛勤硯已穿。
☆徐模廷（苒薌）煞費妙明心，披沙撿寸金。抓羅三百斛，笙磬有同音。
☆（歸安）趙曜（綺霞）
父老傳聞莫考論，先生有意表吳門。一編著作名山業。三十年中故事存。
☆徐天秩（春江）
題畫箋詩著作身，吳門補逸又推新。從今韻事留千古，應賴虎頭有後人。
☆（表弟）周椿（青軒）
得搜笠澤書中闕，能補姑蘇賦裏遺。不獨推敲癡已絕，操行立品更堪師。
☆欽浤源（石泉）
寥落吳中事，風徽付逝波。嘉名傳末得，幽魄恨如何。古道不終沒，詩人能作歌。千秋存此集，神力護持多。
☆（昆山）孔廣成（小洙）
手訂丹鉛廿載餘，不教遺漏到蟲魚。茂先再入琅嬛洞，快讀生平未見書。
☆趙昌（東穀）
女媧手一擲，上填天一碧。豈日小補為，萬象乃大適。在國有誌乘，在朝有史冊。體尚類謹嚴，瑣瑣概從斥。間或小有疑，援入闕文格。所以古之人，亦復賴野獲。先生又讀書，至老卷不釋。忽思生聖明，無少可稗益。因之輯見聞，日夕精考核。事必得苴真，地不遺於僻。人有一節稱，例即許采摭。忽忽不自知，久久遂成籍。出而問世人，驚歎無遺跡。恍惚入五都，緊寶何止百。山陰道上行，耳目不暇易。已往名實彰，後來眼界辟。缺陷無巨細，不補總可惜。筆精宵流液，爐火青奕奕。不煉九還丹，但煉五色石。
☆（慈溪）周鋪（雲峰）
荒祠廢塚久無蹤，修葺辛勤力未慵。地下若教魂魄在，也應感激後凋松。
道俗文言盡入詩，搜羅卻羨虎頭癡。陸蹄趙鴨方羊肉，不到蘇州那得知。
☆（表兄）丁錦麟（筠溪）
名山著述卅餘年，樂道安貧活硯田。一例搜羅吳苑跡，羨君《表隱》譜新編。
☆（表弟）丁錦濤（月波）
遍述姑蘇事，辛勤卅載餘。采風同著作，補乘共揚噓。表隱三吳錄，閘幽一卷書。虎頭癡自絕，修輯樂窮居。
☆（表侄）丁士淳（小波）
名噪文壇已卅載，辛勤搜索著鴻裁。羨君考證先賢跡，留誌滄浪表隱才。（吳郡名賢祠，君佐理其始。）
☆（表姊婿）潘璿（琢如）
辛勤考訂卅年餘，稽古征今意自舒。遺跡滄浪千載在，吳中淵博有誰如。
☆錢文耀（筠卿）
博物從來君子心，不辭卅載苦搜尋。於今得讀如遊學，況入酉陽洞裏深。
☆馬鍾（霜鳴）
稽古閘幽事最難，羨師下筆有波瀾。吳門隱舊搜將盡，卅載辛勤硯未幹。（近著《見聞錄異》，附刻於後。）
☆周元英（魯峰）
有德必有言，斯言悉溯源。閘幽窮野史，表隱盡吳門。考古移舟訪，崇賢翦燭論。惟師勤著述，能化薄夫敦。
☆王元熙（柳村）
搜神著述傳干寶，博物才華溯茂先。惟有長康更癡絕，吳中逸事紀新編。
☆（仁和）沈恩光（朗涵）
卮言裨說任紛紛，獨著新編紀舊聞。軼事不隨雲物散，一回把讀一思君。
☆許大鋐（也秋）
闈發幽光重宿儒，平生不解入時趨。卅年搜討彈精力，著作應為後進模。
☆（表侄）蔣庭芳（衡皋）
弧標肯自逐風塵，特闡遺徽筆有神。末路沉淪憐幾輩，空山文獻屬閑身。傳裁元晏尊高士，香挹靈均哭美人。讀罷表幽書一卷，論交隻合想苓榛。
☆黃禮謙（守和）
家鄰北郭帶華陽，一畝園開小辟疆。（小辟疆園新額，製府林少穆先生陳臬時，為公所書。）著述等身足千古，藝林他日備遺忘。
☆江燦英（舒庭）

[book_title]卷一
蘇州城，周敬王六年，吳闔閭使伍員所築。周四十五里，長五千六百五丈，高二丈八尺，厚一丈八尺，樓六座，垛三千五十一個。
六門題字，太史顧嗣立書。閶曰：氣通閶闔。胥曰：姑胥擁翠。（尚在。）盤曰：龍蟠水陸。婁曰：江海揚華。齊曰：臣心拱北。葑曰：溪流清映。
三關，婁閶葑門皆有之，在城門洞下，古石黃潤，高二尺許，形如象鼻，惟婁門尚在。天心橋在塔兒巷東口，城之正中。
鄉厲壇，吳縣五百十所，長元兩縣七百四十一所，以祀境內孤魂。（俗稱孤魂壇。）明洪武元年，知縣宋敏文、蔣玉奉命建，向例與郡厲壇同日各裏設祭。
申明亭共五百十一座，城中四隅各一。諸鄉村每裏設一所，聽老人奉縣檄坐勘公事，明初建立。
郡城內三橫四直河道，明弘治六年通判應能所浚。嘉靖元年僉事蔡乾。三十四年巡撫周孔教、把總王之義，萬曆四十五年巡撫王應麟再浚，支河悉疏。
周逸民朱張墓在長邑蘇台鄉。（樂圃志。）
朱長巷即朱張巷，周逸民所居，元萬戶朱瑄尚居之。又乘漁橋有四夫人府，瑄妻楊氏居第也。
天庫在專諸巷中，門前有花石者最古，斷門檻者香火特盛。地庫在北寺中院，今有九處，惟大觀音殿旁最前，門外有琵琶街，形已失。陰雨時輒有聲，皆唐周真人隱遙為民禳災處。
石家堂在北寺山門左，四層，深鑿神像，元沈萬三所置。長腳家堂在白坊，村民吳姓世用之，形如竹櫥，祀穢跡金剛。
元沈萬三宅在周莊，甚小，弟萬四宅在黃墟。萬三名富，字仲榮，富甲江南。萬四名貴，工詩，先隱終南。富婿萬戶侯宋通，崇祀於鄉。貴曾孫玠，官戶部員外郎，有德望著。
七十二井在廖家巷底，張士誠屯軍所浚。
孤老院即吳縣舊倉址。乾隆二十五年，知縣介玉濤移建，中有土地，祀明嚴嵩，尤奇。
楓橋而東至婁關，明初河面甚闊，夾岸植芙蓉，故名芙蓉塘。行船最險，必禱於天後，故有娘娘浜。
白馬磵，越王養馬處，今尚有青石大馬槽一具。又有晉支遁養馬處，馬跡石存焉。映月草出寒山嶺上，專治血症。
吳市在樂橋幹將坊，即東市門。又東有盡市橋。（今名興市。）西市坊，即西市門，又西則市曹。橋，又有穀市橋，北小市橋。迮家園在保吉利橋南，古名笮裏，吳大夫笮融所居。
天宮寺在綠葭巷，唐光祿大夫許台捨宅建。初名武平院，門前直街名初春巷，南口有天宮坊，寺前橋底有古井。（覆以古石，俗呼魚王石，下有魚穴，歲有群魚朝寺之異，然浚河時亦未見。）山門有脫沙聖帝，裸裎周將軍，騎牛金剛。寺內有紫砂夾石，甚高；（此即名刹插旗，以集禪徒。）竹葉寶塔、拜墊石、卸甲韋馱，皆宋時物。大殿鐵藥師佛，明正統間，僧宏演墾土所得。傍列十二藥叉大將，頗偉異。萬曆十四年，僧通泉所塑，右首第二尊，康熙初忽自跳躍於地。活善財，宋初仙手所成，萬壽寺故物，亦是年通泉移供於寺。寺後橋，昔名九蠻涇，風波最險。明寺僧聽源、月江、印宗、水知、慧川、萬峰、元若嚴持戒律，兼善詩文，歸繼登有《七高僧傳》。
鉤玉灣金閶十字路口，明初刑人之所。晉隋以來，刑人於市曹仁德坊，因建周康王廟，以成康措刑之意。宋元刑人於樂橋，故有蕭王廟。明中更於閶門市中，滋索不已，乃移至香花橋。嘉靖二十六年，誅湖匪葉永春等，始至北寺後教場。
下津橋毛家牌坊，明中丞毛理宅，東有毛家棧、毛家園。（十五條皆顧公燮記。）
宋高俅墓在橫塘。明萬曆中，上人趙應奎葬親黃山山北，掘地得古碣，雲其宅即今高師巷。（徐鳴時《橫溪錄》。）
北寺塔，梁僧正慧建，十三成。宋建炎四年兵毀，紹興未，金大圓重建九成，為浮圖之冠。
瑞光塔，赤烏十年，吳主孫權建，唐天福二年放光。凡善姓燃燈之夕，太湖漁人網捕無所獲。
雙塔，宋雍熙中判司王文罕建，並捨田五百八十畝。今祀文罕為伽藍神，兄弟三人並有像。其墓在寺內東隅，塚甚高，人不敢近，其地本名王判司巷。
虎邱塔，隋仁壽元年建。
靈岩塔，梁天監二年建，寺後並建塔。明萬曆二十八年雷火所灼，盡毀九成之木，今中空，惟存壘甓。海藏塔在甪直鎮，乾隆初魏斌募建。寒山塔在楓橋寒山寺中，宋孫承祐建，元末毀。
上方塔，隋大業四年九月，郡守李顯建，魏瑗書碑，下有雙冷泉。彭山塔在彭山頂，圮址存。
太湖兩塔，一在西山白塔堰內，有基突出水中；一在西華三洋洲，明初湮於湖。
稚兒石塔在虎邱半塘壽聖寺內，晉義熙十一年詔建，宋紹興七年，魏憲重修。
石塔有三，一在下專諸巷石塔廟，久廢為民家，另建石塔庵於傍；一在石湖南莫舍漊司馬庵中；一在寶帶橋北堍。
瓦塔在宋仙洲巷吉祥庵。宋景定間建，即大猛將堂。神姓劉名銳，端平三年，知文州，死元兵難，亦作劉武穆錡，馮班作劉信叔，又作劉鞈，又作南唐劉仁瞻。有吉祥上義中天王之封，旁列八蠟神像。左廡有神姓顧，稱管燭司。歲臘日及正月十三日，大府率屬致祭。一在江村橋西；一在六直西美橋北；一在盤門營內；一在橫塘；一在洞庭山楊灣；一在石匠巷北；一在盧師橋南；一在三條橋堍；其在穹窿塢者，尤顯應。村民舁像如飛，傾跌為敬，名曰迎猛將。此外士民屍祝，閭巷咸塑像祀之。夏秋之交，村民賽祀，名曰青苗會。其封神敕命碑，在靈岩山前豐盈莊，宋景定四年二月正書。
采蓮涇在府治南，今有南北東西四采蓮巷，中有河堰裹。錦帆涇，吳王掛錦以遊，今憩橋北至香花橋西，址多淤塞。洞庭西山有兔無雉，聖姑遺跡；東山有雉無兔。
閶門聚龍橋口無白鳥（即蚊蚋。）虎邱山塘無蠆。
北寺外木牌坊、寶林寺外木牌坊、陳湖磧砂寺藏經坊，鳥雀不敢宿，亦不暫止，或云鳳凰曾集之故。
封同知丁幻堂墓在跨塘橋南岸，直對福山口子峽，江令鉉祔。道光九年，後裔錦濤重修，題柱聯曰：「烏目靈山光映遠，源頭活水派流長。」
小獅林在白塔子巷褚氏宅內，為宋鄭虎臣舊宅。多美石，曾鑿池得古硯，因名天硯堂。諸生元圭孝友能文，以六王著名。慕少師天顏墓在穹窿塢內，有萬民留葬坊，甚高。
石鼓在道義街路側，唐時物，明永樂二年自鳴數日。（顧全記。）天池山石鼓每歲必一鳴，震驚山下。靈岩山石鼓二在鳥道旁，即石射棚，鳴則有兵。
城中七塔，第一在臨頓路白塔子橋東堍，名白塔。第二在孟子堂東，相傳月夜塔頂上巨蛛係絲於宮巷口塔上，人可共見。第三在朱長巷東口塔街，名虹塔。昔旁有古枸杞一株，或云下有玉狗。乾隆二年冬，將傾之前，自搖動數日而圮。（顧曰松記。）第四在司獄司署內，塔中有宋熙寧己酉葛蕃記碑。昔是尼庵，尼有淫行，致淫夫王賣肉死，改為署。（沈瓚叢殘。）第五在宮巷南口，名雄塔。宋嘉祐五年九月，沈文罕同男宥從建，勾當人周延祐、陳遇、街宗詠等同修，信女虞傅氏、妙喜隆興二年九月重修，有石銘一，磚銘二。（文載《圓妙觀志》。）或云下有玉鴨，人於塔下搖，塔能自動，鈴鐸齊鳴，（《七修類稿》。）乾隆五十七年二月六日圮。（《吳門補乘》。）第六在濂溪坊上，有仰盂，名雌塔。宋靖康初，里人翁氏建。向在資壽尼寺內，相傳與雄塔於煙霧中，以線在塔中，兩人拽之，橫牽可過，並無滯礙。（《台瓠集》。）第七在望汛橋西，宋開寶間建，建炎兵毀。故地名七塔寺前巷。地即許氏石虹園，後為金幢庵。（顧瀛秀記。）
城中八幢，形方如塔，層層供佛，非石幢也。一在孔副使巷中，亦名方塔；一在裝駕橋南堍，向有寶幢寺，久廢；一在洙泗巷南口；一在石塘橋北小橋頭；一在桃花塢石幢弄底；一在因果巷陳氏清佘堂西南隅，餘未詳。
九饅頭混堂，或云六城門左近各一，此外一在飲馬橋石家灣，一在府治東首，一在北寺前，一在天庫前，竟有十餘處，今皆改去無存。脫沙金剛在婁門普福寺，輕能舁行。
長洲縣治露台西台堦石，即明典史蕭思腆仗儀英風之碑，正德中巡撫吳廷舉立。（《堅瓠集》。）思腆曾祔禮復舊祠。
神仙廟西節孝木坊為明生員蔣垣妻盛氏立，建後經大火十餘次，四際皆燼，獨存孤坊。大節凜然，子孫科第甲於吳中。砂石，天池山最佳。
華山小池中蓴菜味甚美。梅灣出茭白，頗佳，名呂公茭。明殉節交阯指揮崇祀名賢祠陶俊墓，在獅山左首索山。明指揮潘留孫墓在東彙虹橋浜內。
議敘道潘文起墓在木瀆東黑魚浜內。文起孝友敦行，屢修學校，孳孳為善，德孚鄉里者。
晉朝大銀杏在半塘寺天王殿東，大可十抱，竺道生所植。（《半塘志》。）
半塘壽聖寺石幢鐃《陀羅經》，均王龍德二年九月，江夏黃氏十五娘造，正書。道巾店在小日暉橋北，俞氏世業，巾有七種。
朱家莊在義慈巷西南，僅一廣場，遊人麇至，百戲競陳，貨郎蟻集。（《清嘉錄》。）
宋道士、敕封衝和妙素法師鄭知微墓在梅灣及字圩。（《崇真宮志》。）
錦峰書院在滸墅，道光十三年，織造豫創建，延廣文尢崧鎮主講席為始。
吟香閣在銅坑梅花最深處，宋高士顧鳳建。明王文恪鏊、顧文康鼎臣繼修，久廢。嘉慶四年，裔孫翰欲建不果。繪圖征和宋高士韻詩，時大中丞汪日章、紳士吳俊、范來宗、韓葑、徐華嶽、顧紹無俱有和章。翰與震濤輯《吟香閣倡和詩》行世。後震濤又乞許堯民、顧宗瀚、蔣寶齡、孔繼堯、金淳各繪一圖，顧翔雲、顧承、莫頤並撰記，藏於家。
珍珠丸在盤門新橋巷沈氏流蔭堂，世傳專治小兒腹臌諸症。叫哥哥（蟲名）行，楓橋王路庵戴氏世業。
顧皮蛋在仁孝裏，明末諸生顧嗣芳得秘製，有佳味。花紋透入蛋內，世傳其法，治手足麻瘼及四肢腫痛如神。獅子油，孫鬥南無世所遺，價值千換，專治膈氣，今已無考。
空青膏治目疾如神，東白塔子裏趙淵世傳。其九世祖容，正統初遇仙所遺，並有推雲片妙方，今惜失傳。
滕疳藥在西美巷。宋滕伯祥得仙授方，治疳甚驗。門外有古石獅，亦宋時物，今子孫尚守其業。
孝子顧鳳山墓在胥門外三鄉廟側。鳳山父充永六安州生，乙酉殉節婁門下。孝子冒鋒鏑尋父屍於積胔中，得血衣葬此，廬墓終身，哀感行人。土人稱大樹墳，沒即祔葬之。
唐張夫人墓在葑門皋陶村。明萬曆己卯，村民鋤地得古碣，其文有「夫人，清河人也，以貞元十一年十月葬於皋陶村」云。（《桐下聽然》。）
石牛在山塘通貴橋西，唐時物。宋咸淳六年，僧志珍建石牛庵於旁，明殉節諸生許炎墓在焉。石狗在社壇白雲庵東，唐時物。
石龍莊烏鵲橋東，名龍壇，闔閭所造。今為五龍堂。庭外池中，以石板覆五井。或云厭太湖水怪，遇旱啟板即雨。乾隆二十四年大旱，巡撫陳文恭宏謀禱而啟板，立應。相傳郡中逢亢旱，有司以虎骨投之，能暴雨不止。
石馬在蒲林巷西口河側，地名石馬彙，梁孫瑒妻妙嚴公上墓前物，幕布閭邱坊巷，今息園內。中有七阜，上有妙嚴台。（顧蓴書。）禪興寺大悲閣有公主像，或云隋文帝女。又云閭邱坊巷有娘娘墳，宋徽宗妃為金兵迫，死於眢井，葬之。馬即其墓物，並立廟於此，名石馬庵。石馬歲久成精，赴河飲水，人見之，故墜河干，因鑿隕之。太史顧嗣立於依園中浚池，見石壙，並得宋磁水盂等物，疑即宋妃葬處。
石蓮花在臨頓路縣橋麵石上，一株隆起，花實葉莖宛然。虎邱出虎鬚草，為席最佳。
吉由巷內古石甚峻，明名醫鄭欽諭字三山所築，世有醫名，謂之假山鄭。子青山至元孫開山尚居之。至今吳中醫家，有鄭山、王林、劉泉、夏石之目。後裔表字必同下一字。
七步蛇出府學前，齧人不出七步即死。兩頭蛇出穹窿山顧家宕，一身兩頭岐出。雞冠蛇出婁門外柳仙堂後，頭上生雞冠，能啼。
落星墳，陳鄉賢顧野王暨配賀夫人墓，在石湖下周村。（隸吳邑，一都二十八圖禍字圩。）平地起山，穴後一石如屏。旁有石如幾如印，上有古松，禱可療疾。右有鐵佛，唐初得之土中。左有星石如舟。土人相誡云「寧可赤腳奔，莫踏顧公墳」之諺。從無人侵一草一木，聚塢支後裔世守之。西北一隅，明中為勢家所占，屢訟未復。（至道光十年，裔孫禮璜、錫周、兆熊、松承、祿、沅、偉烈、震濤、汝燦，捐資贖歸。）
十八魚池在朱家園，皆宋朱勔所浚，棄田壞室，甚侈。
閶門下塘江西會館、陶家池、花埠、十房莊、六房莊、桃花墩，皆明尚寶徐履祥宅。（工部溶之祖。）徐富甲三吳，長船浜即其泊帳船處。其墓有三，一在一雲山，有千畝；一在東龍池，有三百餘畝；一在堯峰山，亦千畝外。吳中大墓莫過此。（八條皆顧公燮記。）
東園在花埠，明太僕徐泰時建，今為劉觀察恕寒碧山莊。
西園在陸宅巷，明工部徐溶建，崇禎八年捨為戒幢律院，中有五百羅漢殿，佛像迥異。放生池盡畜巨龜。
西園大殿後銅香爐上有雙龍，隆起，見金色。中有巨珠，珠已失，窠猶存。東園石屏高三丈，闊二十丈，玲瓏峭削，周時臣物。
瑞雲、紫雲、觀音三峰玲瓏高聳。宋朱勔所得，後歸郇陽董氏，移置東園徐氏。瑞雲峰，乾隆四十四年移之織造府西行宮內。紫雲峰久失，觀音峰今屹立半邊街踏坊外。
斛子店，長洲在齊門路，元和在馬公堂東，吳縣在楓橋，隻此三家。百窗樓在高師巷，明文待詔徵明建，四面皆窗。
鴛鴦樓在四通橋西，戚氏書樓。（小說所雲石戚子卿行。）明名姬穆素徽亦居之，故名穆鴛鴦樓。穆名美，居秀野堂側。（嚴德門錄。）西樓在溫將軍廟西，亦穆素徽建。
明鄉賢蔣太守彬祠在溫將軍廟內，即其故宅。歲重陽，後裔一祭之。
羅祖廟在馬醫科東城整容匠公所，亦名剽行，把羅祖，以陳七子祔。西城公所，在百蓮橋南。周朱季冉奔吳，依閶闔洪基，即今小邾弄。
鐵瓶在仁德坊東，唐初有仙，曾作枕臥所遺。明義夫馬路家藏，後歸金氏，近屬汪氏，有鐵瓶書屋。
南、北在堯峰山胡巷，元顧阿瑛所築。（《堯峰志》。）

[book_title]卷二
韋蘇州應物祠在郡學內，宋初未立學時已建，祈夢頗應。祠聯有：「斯可以從政，何莫學夫詩。」最佳。
韓永椿仙像碑，葆真子筆，已久失。嘉怯鄴年四月，潘觀察文起於街道觀西宅傍啟土得之，復歸韓氏，今藏沙河塘明宗伯世能祠後。
大帝廟在邵廟東，孫吳祖廟，祀大帝，附會張祠山也。明萬曆中，僧浚井得行佛頭，高三尺許，有赤烏年款。癸丑楊應春捐資，以木為身，裝金像供寺內。（錢希言記。）
滄浪亭枰石，宋蘇舜欽所置。老和尚堂在桃花塢西，和尚即明侍御李模，堂甚小，真像猶存。
旌烈坊在葛百戶巷門，徐鯉魚橋北。明末巡撫張國維為陣亡千總周嘉暨妻烈婦王氏奏建，並有專祠，久廢，列祀復舊祠。今坊柱作徐鯉魚橋扶欄。（蔣希賢述。）
土山在北街普福寺後，大阜上有古圓石碣，鎊「晉開山禪師塔」六字，左右銀杏二株，皆十餘抱，晉時舊物。
七井在中張家巷梵授寺前河中，各有巨石掩之，嘉慶十九年涸，見之。
臥龍街關帝像，宋淳熙初就大樹雕成，連根。乾隆三十三年，巡撫彰寶欲改建，因像不可移，乃止。
施相公廟在圓妙觀西弄內，宋咸淳三年建。神姓施，名鍔，宋湖州名諸生，有化蛇異跡。吳民屍祝，有鎮海侯之封，俗以蟠龍饅頭祀焉。（《清嘉錄》。）
古柏山房在宮巷元壇廟內，形如鶴，宋人手植。（又見《圓妙觀志》。）
柏樹弄在北濠西，有古柏枯而不朽，元時物。一在砂皮巷內吳氏宅內，明初人植。冰窨在葑門外竹墩南，有二十四處，按二十四氣。
平權坊在祥符寺巷東口，宋紹定二年立。仁美坊在南顯子巷西口，（今無。）為宋右史上官渙酉立，質皆香楠，能治肝胃氣。火腿浜在望市墩北，二池如肘交，水淺易溺人。
百獅子橋扶闌石，刻百獅子甚工。曾作怪擾境，今鑿傷無完體者。山茶樹頭在東花橋巷東，元人所植。（今在尼庵中。）
亨泉，杉瀆橋南首，石闌八角，四面刻詩，正書曰：「浚井無窮□，良綠屬泗洲。境清因刹□，土厚得泉優。超板幽魂□，刊題施姓昭。共資功德水，法界永周遭。開山唯一□，辟路景陽空。咸淳戊辰，住山明叟立。」按宋時泗洲寺中有四井，元亨利貞，此其一也。
管園在北園崇甫巷東北，（俗稱油車巷。）明管正心所築。又行管家園，在胡廂使巷北，子孫尚居之。兩面戲台在大郎橋堍，或云明蒯侍郎祥所造。
北局高墩，張士誠偽獄址，富仁坊中有進監橋。馬醫科高墩，舊吳縣獄址。穀市橋高墩，古鎮撫司獄址。宋時於土中得鐵佛，今建鐵佛寺。紫石山在北園老君堂後，片石隆起。
寒山在楓橋東民家廒內，一石突出。張林山在甫裏南，東西更有二阜。
陸香山在婁門外。周和山，東一大阜，又東一阜，名長不了山，更有革山。
周和山在汪家橋內，即宋周和太守墓塚。（十八條皆顧瀛秀記。）
一斗山在婁郊澄泗涇內，上有小廟，廟西一步，有古塚，墾土得古石碣，橫鐫「謝文學配沈氏墓」七篆字。
西天王堂土地像，即元總管劉允也。閻俊云：絕肖明太祖。（《譚纂》。）道觀在周通橋北，元寧真道觀址，明初已廢。
百腳街在迎春坊西，石片甃街，終年潮濕，不通溝泄，或云因壓火災。（顧祖鎮記。）
婁門外道觀弄元崇福道院址，今為宋先賢李延平先生侗祠，朱子熹配，久廢。道光十年，紳士韓葑、蔣希賢等重修，請復官祭。
拙政園在北街迎春坊。明嘉靖中，御史王獻臣以道觀廢址，及大宏寺改構，尋為徐鴻臚泰時居之。國初，為陳相國之遴宅。線事，宅盡入官，後改為駐防將軍府。康熙十八年，改為蘇松道署。二十三年十二月二十六日，聖駕南巡，從齊門而幸焉。（《吳門補乘》。）先為吳三桂婿王永寧宅，後散作民居，西為嚴總戌宏偉及顧壁鬥、程某三宅，東為蔣郎中棨復園，西為葉太史上寬書園，後歸沈觀察元振宅，更為汪常博美基居之。今東屬潘部郎師益及於比部告瑞棠書屋，西屬程、汪、趙等姓宅，園屬查部郎世倓，尋為吳協揆敬及子觀察晉德所居，中有連理山茶甚占。東接歸田園，明司寇王心一所建，多美石，有綴雲峰、五老峰尤峻。康熙五十二年十二月，虎至蘭雪堂，至今子孫猶居之，今大宏寺非故址矣。
半塘龍壽庵藏元僧善繼血書《華嚴經》全函。蟶獨生匠門章家橋下。
職監周淦暨配許、江二宜人墓，在黃土橋。淦孝友敦行，工詩文，善書畫。乾隆乙巳，曾赴千叟宴，賜靈壽杖及上方珍品。
姚家角在元和倉東，四繞皆水，形如荷葉。惟西一橋通路，相傳此處不起樓閣，恐沉陷之虞。對岸城根，有宋時龔氏祖墓，老樹參差，子孫尚依墓下。
明忠臣、都督、同知、崇祀吳郡名賢柯徐樞墓，在橫山分金塢。
百口橋在蘋陽橋東側，古石具存，劉宋顧訓之故宅。明全州巡撫馬光墓在萬祿山，並有祠，久廢，列祀復舊祠。光曾建純陽閣於姑蘇台左。（隸吳邑五都五圖木字圩。）
葑門外繞溪港，月夜光彩相接，望如塔燈。龍腦薄荷，生郡學內龍門傍，幹虯屈如龍。（董國華記。）綠毛龜出青黛河。青鯽魚出陽城河。
無尾螺螄山穹窿塢許庵門口小潭十及法螺池內。
紅蝦出東寺前河內，宋林酒仙遺跡。北園老君堂西浜，亦生紅蝦，明劉垢仙遺跡。竹節蝦出蠡口。（褚逢椿記。）
光福名龜山，漢顧融隱此，名顧氏家山。至十四世孫陳黃門野王，舍宅為寺。誌中誤載梁九真太守顧某捨宅云。唐末寺僧建黃門祠，傍列公子五公像，後並祔唐顧琮、顧在鎔等，久廢，移祀文敬公祠。
光福大殿正梁折而不傾，名斷梁殿，今僅存其址。光福寺前橋扶欄有石琢鑿甚工，宋時舊物。
光福寺前二石憧，皆鎊尊勝陀維尼咒。左唐大中五年五月立，姓名殘闕。右大中六年十二月立。
唐顧在鎔詩碑在光福寺。碑文漫漶，趙孟頫重臨，字句交輝，為光福二絕。（五條皆顧公燮記。）
墨沼在光福山側，陳顧野王學書於此，池水猶黑。（《都穆記》。）唐中書顧在鎔墓在光福寺中。（華鑰《吳中勝記》。）
銅像觀音在光福寺中，宋康定元年六月，誌理村民張惠墾上得之，時亢早，士民迎入城，禱雨立應。明正統中大旱，知府況鍾迎入城，禱之即雨。殿久廢。國朝道光十二年大旱，大府迎供天宮寺，十三年久雨，又迎供開元寺禱之，皆驗。巡撫林則徐，布政使梁章钜、陳鑾，按察使額騰伊重建，紳士顧沅主其事。沅更捐資贖歸山傍隙地，重建黃門祠，復墨池舊跡，移建吟香閣。勷其成者，顧氏後裔兆熊、誌祖、元愷、祿、榮照、塋祖、震濤等，李宗沆捐田。虎山嶽廟，宋建中靖國元年，裏士黃正彥、顧鳳建，明萬曆四年毀。國朝康熙十年，紳士彭瓏、申隧、顧起鴻、黃修、顧贄等募建。
虎山橋跨虎山、龜山之觜，截崦水之急，不能下椿。唐末有人云，得鐵帽者能建。至宋嘉泰初，將議建時，俄見一人，覆鍋於首，眾悟而求之。其人乞棗數斤罄食，棄核於水，令下椿於核上乃成，橋名底定。元泰定三年改三欲。（顧全記。）
董家船舫在光福北河亭橋。明尚書董份葬親築墓，自虎山橋大崦水道至此。
清奇古怪四大古柏在元墓漢司徒馮異廟，晉時物。一株直挺而青蔥；一株幹木皆作螺旋；一株皮禿，中裂分兩株而競茂；一株中折墜地，復挺而榮。另有小柏，枝分濃淡，他處所無。
鄧將軍廟有三：一在光福南街，門有古柏，一在誌理村，一在顧巷。相傳漢太尉鄧禹兄弟三人，曾各居一村。（《百城煙水》。）又元墓各村有二十八處土穀神廟，祀漢雲台二十八將，皆宋時建。（惟南街廟，明正統三年，顧進、顧昌重建。）
懷雲閣在光福山後，明末顧頊建，門人莫怡書，又有聯曰：「十里梅花表介節，一湖明月監清心。」門人彭瓏書。
明鄉賢劉鉉宅在穿心街。子瀚，孫棨、果，曾孫炯、畿、鳳，五世孫倬，六世孫係曙並進士，科第之多，甲於吳中。自飲馬橋北，棹楔累累，其柱石尚存。
奉慈庵在元墓山下，宋靖國元年，僧明昕建。元初，分中南北三院，尋廢。明萬曆間，僧曉堂、竺峰、別隅再建。有牛欄泉、淩碧松，又廢。崇禎四年，紳士顧錫疇、大任、我肇、孟兆和、徐邵、莫怡重建，後皆圮，僅存孤樓，供石觀音像。更為謝姓墳，庵今亦廢。
小虎邱在奉慈村外，疊石栽松，頗有幽致，明諸生莫怡建，結詩社於此，並營墓於內。傍有眠鶴樓，已圮。道光十二年，裔孫頤欲建不果。繪圖徵題，顧承、蔣賡塤、顧震濤各有記。
明貢生配祀仁孝錄功祠顧全暨配周氏墓在奉慈村。（隸吳邑十九都下六圓臨深字圩。）子大仁、大有、大德、媳徐氏、邵氏、孫氏拊昭穆。季子，殉節知事、崇祀吳郡名賢祠大任暨配吳氏，六世係廷煊暨配陳氏、陳氏、吳氏，七世孫培本配袁氏、副王氏，培業配趙氏、副吳氏、張氏、周氏，培德配趙氏，憲旌孝子培源配陳氏、徐氏皆祔。長孫，殉節主事珍，另葬小山。元係，諸生起鴻暨配毛氏，另葬馬駕山磵上。（隸二十圖豈敢字圩。）子憲旌孝行鼎榮配婦繆氏拊。
蔣氏三賢祠在史家巷。祀明鄉賢育馨、燦、若來。知縣揆祔。東偏贈侍御含光祠。種痘仙師廟在石磬巷內。宋峨眉山人，像如純陽祖師。
孝廉船在顧亭橋東張履素無生慶孫設教處，名匠門書屋。後為祠，祀先生，配以過於飛、吳廷楨、顧紹敏、張孟球、徐崧、顧起鴻、張大純、張大緒、張大受、張士琦，久廢，列祀復舊祠。（顧公燮記。）
顧亭橋在獅子口，宋顧亭居此。亭至孝，其母磨豆為業，有宿孽，當天譴。林酒仙憐而救免，後皈佛，罄其資，獨建此橋。（褚人獲記。）趙公義渡在南濠中，乾隆二十一年知府趙酉設立，徽商公捐。
花缸祖師廟在關山染坊同業公所。九日，有登高賽祀之會。
搖鼓墳在瓜涇陳王墓浜。明末上元教諭顧頊暨配申氏、副室戴節婦所葬，子諸生嗣芳，配毛氏，嗣鏗，配宋氏祔昭穆。頊孝友敦行，明亡，廬墓哀毀卒。（隸元邑些二十一都十二圖績字圩，順入中廿都三十七圖內辦糧。）六世孫、憲獎義行錦章暨配胡氏墓，在平門塘沈師涇浜。（隸長邑十五都中六圖荷字圩。）弟封員錦雲，配周氏，子侄咸祔。
蠖村在靈岩山，西即硯石山，又名行城山。（《吳越春秋》。）有石城，（《越絕書》。）漢高獲寓居，卒於此。（章懷太子注。）石城人思之，共為立柯。（《後漢書》。）本名獲村，後訛為蠖，挖行琢硯，文有金星，不減歙端，有青黃二種。
辟疆園，晉顧辟疆所築，為郡中第一，誌載失考，實在西美巷中，郡署東偏。曾為五顯廟，繼為府廄，後半為人覺寺。明況鍾有辟疆館記碑，今即其地建況公祠。
任晦園，唐涇尉任晦所建，或云即辟疆園，實在潘儒巷，今任敬子祠東，宋為任氏園，因建祠。元為潘元紹別宅，明屬徐姓、毛姓，後廢為民居。（任兆麟記。）
桂花廳在周通橋南，亦任晦園址。明徐某愛木樨，多種桂樹，牆甓枅柱，荊┨木樨。宅屢易主，程觀察腹桂、陳刺史晉戴、太史葆瑩皆居之。
光福西北數生有避村，最僻。進村三里，有拈花寺，後有大石長丈許，闊則過半，厚約三尺。上刻「朱買臣讀書台」，明鬱祿題字。（朱象賢記。）
穹窿山塢茅蓬後，有巨石丈餘，上刻「漢會稽太守朱翁子讀書台」，明部穆題字。
鶴舞橋，係吳時二鶴集舞於此，飛至楓橋東，化為鳳凰，因名其橋。（《謝氏詩源》。）
斑竹廳在臨頓橋東，稱駙馬府。中有瀟碧堂、娘娘廳，吳三桂婿王永寧所建。康熙二十一年籍沒，後拆改尹山崇福寺，惟斑竹廳猶在。
御道自葑門十泉街至潭西，百餘里，乾隆十四年，刑部郎中蔣楫獨力捐瓷。（《學圃日記》。）
無梁殿在開元寺內，疊甓成閣，不用寸木。明萬曆四十六年建，以藏經函。
胥門城樓有伍子胥像，立於石上。明正統時，知府況鍾修城，因其不敬，改坐像。撤石見古銘十字曰：「若要子胥坐，須待二兄來。二兄，況字也。（《況太守集》。）
上方山五通神座下石碣八大字曰：「肉山酒海，遇湯而敗。」明初張三丰書。至康熙二十四年，巡撫湯斌毀時始見。（《居易集》。）晉虎頭將軍顧愷之墓，在葑門杏山上。（杏疑作尹。）
明殉節諸生、崇祀名賢祠毛爾張暨配忠烈婦申氏墓，在紫石山，同時殉節次子兩照、家人李升祔。
元申敏三暨配郭一娘墓在吳山湯家浜，至七世孫、明贈大學士周皆祔。塚前突出三石為三台石，應文定公之兆。
華祖廟在澹台湖西南，祀漢神醫元化先生陀，以仙方濟世。一在白蓮橋浜，一在北園老君堂，一在回真觀，一在大關帝廟後，一在虎邱同善堂，一在白鶴觀，皆靈應著。
明工部員外郎欽泰墓在紫石山雲莊庵左。
明雲南參政顧豫暨配李夫人墓在西園後塔水橋。（隸元邑九都五圖來往字圩。）左有支祠，右有義塚，墓前石馬，曾踐食鄰田，已隕其目。十世孫（震濤）並配陳氏營生廣於下，自為誌。
自齊門至常熟南門，凡橋梁皆明邵武知府嚴激修建。（《柳南隨筆》。）
西竺寺橋即馬禪寺橋，下有十二石柱，皆攜如來聖號，正書，宋寶元元年立。
明可竹先生蔣杲墓在壩基橋東睦字圩，正德十六年葬。子京義、士修，孫一中、二南、四維祔。子孫衍盛，演劇祭埽。
明昌平巡撫何謙墓在壩基橋內，子諸生事祔。（因無後，婁關顧氏供稅祭。）
花橋，每日黎明花緞織工群集於此。素緞織工聚白蜆橋。紗緞織工聚廣化寺橋。錦緞織工聚金獅子橋。名曰立橋，以便延喚，謂之叫找。
道士晨聚富仁坊巷口，和尚晨聚雙塔寺前，謂之奔副音（亦作赴應。）
明初賜鐵券老人張貢英墓在胥台鄉。貢英，太祖舊鄰，最篤。及即位，屢召固辭，賜第吳中草橋北，後改為鄉賢文奇祠。並祀貢英及昶、準、汴、滂、衝、鳳翼、獻翼、燕翼、文熙、長瀾等，久廢，列祀復舊祠。文奇墓在貞山鱔塢內。（顧公燮記。）
明殉節諸生張文熙墓在塘灣紫泉廟東，子長瀾祔。另有家祠，屬鄰道林庵僧世守之。奎星閣在溫家岸魁星橋。明萬曆初建，國朝乾隆四年重建。鄉賢吏部顧予咸墓，在潭東騎龍山賀字圩。（韓誌。）
白繕出陽山隊中，潔白光美。張香橋昔有女子姓張名香，拒倭寇殉義於此。健步橋在張香橋南側，橋石河形尚存。三茅掌案廟在普濟橋南岸，神姓徐名永年，為篙師崇奉香火。
史家巷明鄉賢史監宅，有繡衣坊，今猶在雅園門口。

[book_title]卷三
亦園在葑門新造橋尤侍講侗宅。堂懸御書「鶴棲堂」三字匾，兩楹刻「章皇天語真才子，聖上玉音老名士。」（《松窗筆乘》。）
二石佛，晉建興二年，滬瀆夜有光，漁人見行像浮水面，郡人朱膺串僧尼迎置通元寺（即今北寺。）後唐同光三年，錢鏐移供開元寺。
帝青石缽刻七佛於上，晉建興八年滬瀆漁人得之，藏北寺內，今亦在開元寺。（董國華記。）
蔣家橋在吳趨坊。漢蔣漸避難，居姑蘇大皇裏，即其地。（《樂安家乘》。）
靈岩山有鐵袈裟，上鑄監司讚語數字。南峰寺有鐵杖，皆晉支遁遺物。（《文海披沙》。）
寶華山慈嚴智顯殿樓有銅鍾，鑄「重和元年將仕郎前昆山縣主簿王玨施淨財一萬鑄造」二十二字。（《夷堅志》。）
燕家浜有燕國夫人廟，甚卑，不過三四尺。上有小樓，中塑神女，環佩端莊，惜久成瓦礫矣。（朱象賢記。）按夫人即吳大帝孫權乳母陳夫人，並有像祀開元寺內。
泰伯墓在靈岩山西敕山塢，明萬曆四十二年，馬之駿立碑，范允臨書，趙宦光篆。
南寧府通判張塤墓在黃石橋官塘，墓前有「天下第一清官」之碑，塤治行載誌，祔祀復舊祠。
明陸太僕世廉宅，在平江路徐家弄北口，有飛穎堂，趙宦光書，墓在綠桐橋顧家村。
明金太僕士衡宅在平江路潭子裏，有御書「忠謨亮節」匾。又賜聯曰：「諫草南安舊，宮花北關新。（二條皆陸麟記。）宋曾文墓在羊腸嶺，有碑。
蜂螫石在陽山下田間，辟邪甚古。耕人近之，必遭蜂刺。（二條皆周必大《諸山錄》。）
巡撫都城隍廟在泗洲寺西，康熙二十七年建，神姓陳名□。（按□，長洲人，明成化戊戌進士，官左都御史，八月十八日神誕。）
布政財帛司廟在歌薰橋北，康熙二十六年建，神姓任名風，亦名環。（按□，唐封忠襄公，梁任昉八世孫，七月二十二日神誕。）
按察糾察司廟在朱家園東，嘉慶九年建，神姓吳名壇。（按壇，山東海豐人，乾隆辛巳進士，官江蘇巡撫，十一月初一日神誕。）
糧巡道城隍廟即總管堂，在草橋北，元元統時建。神姓金名和，行二十相公，封隨糧王。（按和，汴人，隨駕南渡居吳，世為神。七月初七日神誕。子細，行第八，官太尉，封靈祐侯。孫昌，行十四，封洪濟侯。曾孫元，行七，封利濟侯，應龍封寧濟侯，並沒成神。）一在蘇台鄉真豐裏，列入祀典。一在葑門外匠門塘，一在白蓮橋，一在齊門外平門塘，一在婁門外永安橋堍，一在閶門聚龍橋，一在六直交會橋東，又有祠，祀元王責翁，亦名總管。
巡撫都土地廟在查家橋。神姓□名□，（□□廠□□神誕。）
府城隍廟（見誌）例無姓氏，內有掌庫司，在左偏，神姓楊名薑。理刑司在右偏，神姓倪名長圩。
長洲縣城隍廟在郡廟東偏，明萬曆二十三年建，神姓李名實，兼七省漕運都城隍。（十月十五日神誕。）
元和縣城隍廟在鈕家巷，廟即漢忠孝張公專祠，宋元豐初建。國朝雍正四年，改為邑廟，神姓張名明，仍管鳳池鄉土穀神。（五月十七日神誕。）
吳縣城隍廟在郡廟西偏，明萬曆二十三年建，神姓劉名必達。（九月初六日神誕，舊誌作牛若麟。）府土地廟在府治儀門左，神姓楊名永清。四月初七日神誕。
總捕土地廟在府治內，神姓詹名有望。（三月二八日神誕。）
督糧土地廟在桐涇內，神姓酈名食其。（十一月二十五日神誕。）管糧土地廟在府治內，神姓張名懋德。（十月初七日神誕。）小財帛理問神廟在喬司空巷，神姓趙名朗。（八月初六神誕。）
汲雲庵在靈岩山西，門有古井。明初雲從井出，因名。（沈德潛集。）
敵樓有三，高三丈六尺，方廣周十三丈。一在木瀆市東，一在葑門外，一在楓橋，名鐵鈴關。明萬曆三十年，巡按尚維持、吳縣安謙建。國朝道光十年，巡撫陶澍改鐵鈐關為文星閣，以昌文運。
蘭州府通判朱慎墓在胥口東，慎敦內行，有治績。巡撫吳存禮給「關中良翰」匾，獎其閭，祔祀復舊祠。
紀德碑在張大帝廟東廊下，明太師申時行等為獎倡賑義僧德殊立，伍袁萃撰文。石公山落照台，每年九月十三日落時，看日月對照。
五侯墳在潭西黃公塢。（隸吳邑十九都十圖傳字圩。）陳隋名臣顧盛南、鴻南、周南、夏南、允南，（並黃門野王子。）暨配沈、錢、徐、陸、章五夫人並葬於此。南宋以來，子孫咸祔。元元貞元年二月，大風拔古木，下得顧氏石函譜處。
元潭西孝子顧興墓在六浮閣傍。（四條皆顧存愉記。）
六浮閣在潭西查山，四際皆梅花，曰山麵湖。明李流芳欲建不果，國朝康熙初，張士俊始建，汪份記。
七十二峰閣在潭山頂，麵太湖，七十二峰具列於前。明顧文康鼎臣賜葬於此，閣亦顧氏建，傍有土地廟，松柏甚古，最稱靈異。盧園在下周村，宋鄉賢盧容築，名吳中第一林泉。
桃花塢，宋太師章楶所構，多栽桃李，郡人遊春於此，時稱北章。僕射章惇居南園章。（惇子援、持、擇、授四人，皆元祐三年同榜進士。）園林第宅，卓冠一時。
天後宮即宋章莊敏公楶專祠，子緯縡、綡、綜、綰、誕、縯，孫茇、蓋配。（按章氏盡為蔡樂所陷，忠義事載史誌。因祠廢，移祀復舊祠。）元初改漕運萬戶府署，故內有巨碑。元元統二年，萬戶薩公去思碑，鄭元祐撰，顧復隸書。下有趺獸，曾出傷人。今釘損其首。（五條皆顧翰記。）
闔閭苑圃在苑橋側。
瓦爿街在西白塔子巷，明顧貞孝先生國本所居，甃瓦為街，因名。中有澹園，范允臨書，西名小園。
景賢閣在花溪，明顧貞孝祠內。道光九年，顧增光建，祀吳郡名賢，並藏諸賢真像粉本於上。蔣賡塤記。（二條皆《花溪祠志》。）迎春坊在北街華陽橋西，又百家巷內有迎春橋，宋時迎春於此。
太湖中有四昂，山甚小而不沒，稱地肺。北昂在杜圻洲，名平台山，有砂如鐵，大禹鑄鐵釜，覆孽龍於此。南昂在銷夏灣眾安洲，名瓦山，並祀水平王（後稷庶子。）西昂在甪頭洲鄭涇口。東昂在西華交嘴上，至明中淪沒於湖。禹王像浮水至衝山，與鬱使君並祀之，故皆有禹廟。（二條吳莊、顧鼎榮記合參。）
北昂山禹廟石柱鐫宋末吳興徐雪廬詩曰：「洞庭之陰小山幽，百靈擁衛來高邱。我當十月值亂離，攜家遠逐湖之洲。湖光接天晚浪靜，樹色照野晴雲浮。霜黃林頭柚橘熟，日冷波底蛟龍愁。北方兵馬想已到，南國城郭誰能收。我今置酒且消憂，醉舞拔劍揮斗牛。會須投筆去封侯，斬取盜賊清南州。」（鄭坤《洞庭記》。）
明贈大學士申乾暨配陸、嚴二夫人墓在齊門外虎嘯橋，子士章，配王、黃二夫人祔。（隸元邑二十三都西七陶桐字圩。）
西泮環巷井闌石刻有「孝夫某為亡妻何氏四乙娘，嘉泰元年正月」等字。
西美巷井闌石刻有「孝夫某為亡前妻黃氏十四娘，嘉定十七年十二月」等字。（二條錢大昕《養新錄》。）
金獅巷將仕井，向在孫上舍延宅。井闌石刻有「奉三寶信上胡八將仕，謹施官會壹拾貫文，省恭入普慈教寺十六觀堂常祝異井一口，所生功德，保扶宅門光顯，養愛和寧。法界眾生，同圓種智。開禧二年八月，歡門題。」（《溧陽縣志》。）
十廟前井闌石刻有「義泉」二大字，「景定甲子五月上穀重修」等小字。（貝墉記。）此石是端，動必致禍。（謝希曾記。）
墨池園井闌石刻有「宋□祐七年臘月□兀判司宅重修」等字。（朱綬記。）
朱長巷井闌石刻有「義井」二大字，「元大德八年六月旦日，盛帶住坐二十八王大媽舍財造」等小字。
明松陽縣教諭顧其康墓在虎邱花神濱致字圩，子進士瀛秀祔，土人不敢樵牧。（按其康，王敬臣高弟，配享廠孝祠。）
忠孝節義坊在靈岩山後，殉難大竹知縣、恤贈道程應桂墓前，子烈、煥祔。（隸吳邑十四都十八圖器字圩。）蔭桂死忠，子烈死孝。（見誌。）繼配熊恭人早寡守節。吏役何秀文、賴國相、徐仕顯、吳榮，家人張麟、賈兆魁死義。袁學冒死函骨歸葬，因建此坊以表之。（三條皆顧榮照記。）應佳等列祀昭忠、慰忠、復舊、忠義、二程等祠。
王墓鎮，晉王義之築圃於此。（《長洲舊志》。）吳承相頓雍宅在葑門外曹巷村。
泰伯分廟在唯亭塘南，名讓王廟，宋初建。明天啟元年，歸隆允重建，文震孟記。一在光福兩吳宅村，亦宋初建。范丹基在五福橋西，一壞不湮，或云是墓。
謝家鎕在洙泗巷口，明未謝雲山創始。（四條皆何泰樽記。）
舉人贈知縣彭希韓墓在梅灣，（隸吳邑五都三圖。）姚鼐誌。希韓篤孝能文，有功學校，力行善舉，祔祀復舊祠。魏司空王昶文舒墓在西山慈裏。
明駙馬秦儀墓在西山泰家堡。（二條皆《太湖備考》。）「西陣寺」三大字，繆洗馬曰藻十歲時書。
蟞虱大王廟在盛家浜，神本東京顯神坊土神，神姓張名森，漢時湯陰人，為皮場鎮吏。（《榴龕隨筆》。）森曾於鎮上殺蠍除害，民感之，立惠應廟祀之。（《湖山便覽》。）廟向在汴京，與貢院鄰，士人試禮部者必禱焉。宋初創建於吳，咸淳中加封顯祐王。今民間生蟞虱者，用白雄雞祀之，甚驗。（《玉峰隨筆》。）
蛇王廟在婁門城下，向在城外，地名毒蛇墩。凡捕蛙者，祭獻不絕，明末移建今所。（參《清嘉錄》。）或云神即方孝孺，（有蛇報因果，見《陰鷺文》，故云。）並為婁關土穀神。（祇管一家。）
明義人顏佩韋宅在江村橋。（《五人墓志》。）
寶林寺柱礎石有刻「淳熙十年二月」等字，又鎊龍文。（或云柱上泥龍。）曾於寺內旱橋下取水，致捐民廬，今悉鑿損。（三欲橋為城中無二。）山門有十二諸天聖像，甚偉，質皆脫沙，神手所塑。大殿有獨木雕花窗，亦他處所無。
盤門內廟橋灣有黃砂夾石，高丈餘，古伍相祠前坊礎，唐時故物。明季甚靈，凡入城者，公敬禮之，禱祀亦不絕。
東天王堂內有熾盛光王佛、觀音、二十八宿、月孛星君各像，皆唐夾紵舊跡，石韋馱像尤古。南濠利濟寺關聖像，明萬曆三十五年，忽從僧廚監齊處自移至外殿，僧仍舁於庖，復自移原處，不敢再動。
石馬，一在盤門子城下，故郊外墓物，明萬曆中夜入城，被守卒伺以斷其首。一在普安橋內壽生庵外，亦從古墓自來者。（四條皆錢希言記。）
郭妃墓在王府基，康熙十一年土人掘土，見碑三尺許，鐫「郭妃墓」三字，疑張士誠妾。
春錦園在王府基後起樓，偽相張士信選三吳良家女八千餘人充內使，時宮闕未備，故居此。（楊儀《壟起雜事》。）承天寺，張士誠踞為宮，故柱礎石皆刻龍鳳文。
張王廟在婁門外塘南，祀士誠，又有士信廟在後。
娘娘墳在盤門外，張士誠母偽太妃曹氏所葬。士誠墓在斜塘。士誠少子逸於章邱李氏，洪武末，有登鄉榜者。
太子墩在東十郎巷南，張士誠養子辰寶所葬。辰寶勇而善戰，能淩空躍舞，名五太子，亦自焚死。
元鄭國公潘德懋暨配戴夫人妙寧墓在婁門外上苧村，子淮南江北中書省右丞元明，昭勇大將軍元紹祔，陳基誌。（《吳中塚墓記》。）按德懋，通州人，宋魏王廷美十一世孫。宋亡，易姓潘，子元紹，張士誠婿。
潘儒巷舊名章家橋巷，因宋章綡宅，故名。元潘元紹所居，宅甚廣，前後左右，皆有別業，（朱象賢記。）獅子林（元至正二年，釋維則創建）在焉。明初富民潘時用尚居之，今園為衡州知府休寧黃興祖宅，子殿撰軒亦居此。
史丞相墓在東倉沿城河小阜，是處出蟋蟀，名金背黃，最很。史即吳興史文炳，為淮張樞密院，曾大戰於萬壽寺東街，死葬於此。
十郎巷，十倉夫所居。張士誠封為將車，令出閶門，運鐵槍死戰，明師稍卻。時李伯升忿土誠，因射書於徐達，圍復合。十郎還，閉門不納，並自溺死沙盆潭。
七姬井在潘儒巷後。（九條皆顧口松記。）
謝衙前明指揮瀚宅，即潘元紹後圃。（錢穀《續吳都文粹》注。）
七姬廟在蔣土地廟前。潘元紹妾程、翟、徐、羅、卞、彭、段七夫人，同日自盡，積屍合座於此，並立廟祀之。張羽誌，宋克書。門外有「七姬一節」匾，明長洲令趙沂（誌中無此人）書，時稱三絕。嘉靖四年秋，知府胡纘宗題聯曰：「三吳昭七烈，一死足千秋。」尚書吳寬題匾曰：「氣凜璿輝」。國朝康熙二十四年正月，巡撫湯斌題聯曰：「死者不愧，轉憐其生；一姬難見，而況有七。」郡紳貝墉輯《七姬詠林》行世，又同顧承、顧震濤纂《祠墓小志》。道光壬寅，裏紳潘曾琦等重修。
駙馬府廟在泮環巷口，神姓張名子垣，實潘元紹也，封麗娃鄉土穀神。（五月二十一日神誕。）廟即元紹宅，為平江首社。（按各土穀祠，皆有古柏，即古立社之義。昔年為堅長講鄉約處，且各有鄉厲壇一所。）元紹配張士誠女，稱隆安公主，城破自到於薪橋。（《隆平紀事》。）吳人憐之，祀為社神。明初懼禁，祇設公主像，書駙馬府張。（陳文述詩序。）元紹詐降，為明太祖戮於金陵。（《明興雜記》。）一在鐵局內，一在東美巷北，一在剪金橋南。
赤蘭相王廟在南園赤門傍，行祠在巴家園。神姓桑名湛壁，（舊誌作黑莫郝。）亦名榮，封東吳上鄉土穀神、織雜詡城隍，（五月初六日神誕。）唐時已建，國朝康熙四十年織造李煦重建，請加封護國忠顯王。道光元年，織造嘉祿率紳民重建，列入祀典。一在葑門外接官亭，一在洞庭西山。春申君廟向在子城內。明洪武四年，移建王洗馬巷，神姓黃名歇，封鳳凰鄉土穀神（八月十八日神誕。）廟本湫隘，康熙間郡紳顧藻廓地重建。內有朱舍人英、張巡司二神祔。（左皂王振，頗顯應，民間失物者，禱而尋之，屢驗。）一在鐵瓶巷，最古，一在婁門外太平橋，傍有羅城土地堂，一在六直鎮。
交讓王廟在幹將坊巷，神姓姬，即仲雍，封樂安上鄉上穀神，（五月十三日神誕。）宋紹興初建，一在東山，一在白沙山。
蔣侯廟在七姬廟後，神姓蔣名子文，封樂安下鄉土穀神，（八月二十八日神誕。）明洪武四年建。
眼目司廟在潘儒巷。神姓任名昉，封道義鄉土穀神，（八月十五日神誕。）廟即公專祠。宋嘉泰三年，二十八世孫、浙西提舉清叟建，明宣德二年裔孫伯通重建。庭有宋時紫荊樹，枝葉能療口疾，初甚小。國初，某親王駐蘇，軍士多目患，甚危。因禱於神，折枝煎服者盡愈，遂廓而新之。由是香火日盛，列入祀典。康熙二十年，裏紳韓、顧起鴻、趙炳、金芝等重建。（後賴裏七金、張、范等姓力守之。）一在大儒巷中。明嘉站中，裏紳顧豫捐地創建，稱老眼目司堂，一在吳縣城隍廟左。
茅亭司廟在慈悲橋北，神姓慎名應吉，封永定鄉上穀神，（九月十八日神誕。）明洪武四年建。
靈跡司廟向在百口橋側，甚卑。乾隆初，裏紳習雋、韓彥曾移建普福寺西靈德庵址。神姓朱名邑，封大雲鄉土穀神，兼瘧痢兩司。（正月十六日神誕。）庭有止瘧泉，禱水煎服，可療瘧痢。
安齊王廟在北園漁郎橋浜。神姓安名萬年，封大雲鄉上穀神，兼胥江河神。（十月二十六日神誕。）明洪熙初建，一在萬年橋橋亭。
羊王廟在烏鵲橋南，神姓羊名元保，封上元鄉土穀神。（五月二十八日神誕。）廟即公專祠，劉宋時創建，宋嘉定間再建。國朝雍正十一年，長洲知縣沈光曾重建。
水仙廟在滾繡坊巷，神姓柳名毅，封上元鄉土穀神。（十月初六日神誕。）加封德元彙利都水城隍洞庭君，地即蒼龍堂，外有池不可穢褻。一在雁宕村，唐末建，封至德、靈岩、胥台三鄉土穀神，列入祀典，名老三鄉廟。一在婁門外官瀆橋東，封習義鄉土穀神，名柳仙堂。（每歲，郡邑大夫迎春，祀芒神於此。）一在洞庭東山豐圻，一在香山西，名白馬廟，一在橫塘，一在六直白蓮寺西。
司徒府廟在官庫巷底。神姓朱名亮宗，封大雲鄉土穀神。（九月初九日神誕。）明洪武八年，知府王興宗建。
古總管堂在三家村口，明萬曆初建。神姓馬（一作姓狄）名福。弘治時，葑門外賣菱老人，性直好義，有餘施濟貧困，後與人爭曲直不勝，自溺於滅渡橋河中。宋昭澤侯收錄帳前，以善果夙根，申送元壇玉府，證位天庫財神。（錢希言記，並參岑玉《昭代成真錄》，宋紹賢《宋相公祠志》，顧公燮記。）按神兼隸天醫院。（掌瘟疫、胎產、痘部、行漿、攝毒諸司，見《杭州吳山神廟記》。）
〔震按：此廟土人亦稱馬公堂，實非愣迦山馬公。按《五通神志》載：唐光啟中，神降婺源，遂興其祀。大覲中，詔贈靈順廟，當在唐以前之人。且馬為五通母舅云。今廟所崇奉者，是明弘治中藥郊人，可知與五通無涉。恐日後鄉愚阿附，致干例禁，故另表之，以備參考。〕
元金栗道人顧阿瑛像碑，倪瓚書題，向在昆山茜涇。順治間，范莊得之，今歸顧沅家。道光十年，後裔毓沅重摹，勒石界涇墓所，石韞玉記。（十四條顧震錄。）
禁雜弧虎邱差稅碑在虎邱厲壇東側。明崇禎十一年，巡撫張國維為排長生員張薛科等立。
長元學門有長洲學博黃老師去思碑，康熙四十六年士民公立。（按黃名元錂，和州舉人，有碑無文，宦績未詳。）
圓妙觀內肝胃二氣許陶仙宮殿在蓑衣殿左，嘉慶十年，裏士顧培源、吳元祐、道紀、朱杞等建。（三條王兆辰錄。）
溫天君廟在通和坊，宋淳祐初建。（見誌。）明洪武初，道士韓靖虛重建。廟初其隘，萬曆初，郡紳蔣彬倡建。廣其址，國朝嘉怯鄴十三年，紳士重建，請列祀典。（按神名瓊，字永清，溫州平陽士人。父民望，母張氏。長安二年五月五日生。）歿為神，宋累封正祐顯應威烈忠靖王。（《溫州府志》。）郡中疫起，有司虔請神像出巡驅瘟，歷著靈應。（顧珞錄。）
孫祭酒嶽頒賜第，郡誌載在竹筱橋，即北新局址建。（今草橋東，里人誤稱松鶴板場者，即其地也。）中有聖祖仁皇帝御書「墨雲堂」賜匾。（見《雅志》。）按孫氏譜傳云：當年賜匾有五：一日「寶慎堂」，一曰「尊經服教」，一曰「垂露毫端」，一曰「讀書養氣」，一則「墨雲堂」也。（墨雲堂係建第時所賜，故名尤著。）又有御書楹帖兩：一曰「表裹常交正，動靜自弗違。」一曰「鐵畫銀鉤，古帖垣留千載跡；龍光鳳藻，名香常對一編書。」又云「祭酒通籍後，室無媵妾，家絕管弦。政事之暇，惟焚香讀書，及臨池選韻，筆歌墨舞而已。」天語褒嘉，洵實錄也。晚號二知居士，天眷益隆，溫旨獎其書法秀媚蒼古，以元宰而後一人許之。其遭際承恩，可謂盛矣。卒於官，賜祭葬。至乾隆壬申，詔修五朝國史，凡已故臣工有著作者，繕稿達部，纂名國史。公之《墨雲堂詩集》，進禦入選，其身後之榮有如此。（族孫照述，補郡誌傳遺。）
少宗伯孫嶽頒賜塋在梅灣。（地名福壽山，見《雅志》。）乾攏橦年十二月諭葬。（宮傅大學士門生徐本表墓碣。）相傳地有百畝之廣，因子姓貧薄，祭掃弗時，日漸侵削。葬未百年，已僅存窀穸矣。迨道光初，族孫照（字曉庵）偕其兄燿子均洎、北郭顧震濤、婁關莫頤等訪得其地，墓碣猶存，照力任祭掃之事。復慮歲久之無徵也，因乞津裏朱昂之繪梅灣訪墓圖，丹徒嚴太史保庸為之記。遍乞吳中名公巨卿之作，以存文獻。並拓徐相國本所表墓碣，附裝圖尾，俾留掌故云。（誌傅合纂，略參《梅灣訪墓圖記》。）
鬥壇在金閶門外北濠，乃崇元道院之分院也。（崇元道院，士人又稱勝堂，相傳門內向有敬勝堂匾，年遠剝落，僅存「勝堂」二字，以此沿誤云。）考舊誌云：道院建自南宋隆興間，其開山祖曰張致和。因後修誌者失纂，故自宋曆元，廢興無考。迨明初永樂時，道士周尚謙應召至京，建齋靈驗，上賜褒嘉。嘉靖時，道士周道欽以進香召對稱旨，授太常職歸。至國朝順治初，有住持袁起光、王季常者，皆竭力修造，百廢俱興。傳之康熙戊午間，迭遇歲災，院復衰替。時里中諸善姓，慕張靜軒之高行，延其主之。與其徒周韞玉相繼募修，規模重整。韞玉（字於斯，號逸客。）復購得院西隙地，（係明時所建三官堂故址。）募建禮鬥壇，為同志焚修之所，即今鬥壇開山始祖也。乾隆時，韞玉季徒周鵬九（字雲扶，）徒孫周玉振（字南音，）亦相繼有修葺功；再傳而至張雲龍（字石磵，）謀建傑閣以奉鬥尊，惜有誌未逮而化。今雲龍之徒徐立洲（字春漪，工於醫，）徒孫吳浩（字拙存，能詩，著有《倚石吟詩鈔》，刊行於世，兼善書畫，）克承先誌，鳩工庀材，閣成於嘉慶十五年冬。（計糜白金三千六百餘兩，凡閱三十四月而成。）長洲顧成為之記。（記中有云：住壇道士世業醫，不以符醮為事，清修之外，並讀書、寫字、作畫、調琴，故往來者多文墨士，門無雜賓，花木清幽，為濠北一清涼勝地，雖逼近城市，而頗有山林意趣云。）中有倚石居，（婁關莫頤記。）奇石當窗，老梅繞屋，為名流過訪觴詠之地，其名尤著云。（《鑄米寮雜錄》，參顧承《倚石吟詩鈔》序。）
古銅祖師傍六天君像在虎邱小武當。正殿關帝尊供，別殿補奉高天君像，以樟木為之。（顧升猷綠。）
號令匪船處有兩所。道光辛卯，連歲屢患水災，江右較重。泗洲流民，號倒撐船戶，其時乘災為患，每於風雨之夕，偷割稻穗，鄉人苦之。元和令何公（士祁）訪捕一船，曰周裕者，將船中截為兩，半發葑溪天寧寺，半發婁關接待寺，示眾山門口。父老歡騰，共頌賢侯善政。後鄰境秋收得保無虞者，悉賴此。
冶坊，六門附郭共十六房。婁關江氏世業，今易他姓者雖多，然其稱猶江氏也。業祀爐冶夫人，相傳宋季江氏孝婦，殉身鑄鍋成神者。
月湖別業在婁關，明孝子莫存義所建。徐汧記云：為孝子授徒養親舊地，歲久圮為徑路，今名莫家弄，在北塘周和山南。（以上二條皆《婁關小志》。）
社壇一帶，古時地廣人稀，故多墟墓，歷久廢為荒圃，即以墳為小地名，致蹈拾遺之誤者。如葉九良墳，（今誤為九娘墳，且斕語為所葬即六如妾秋香，尤堪噴飯。）王九墳，（今誤為黃狗墩。）史家賁，（今誤為四腳墳，且有以墳之四隅皆路為證者。）官人墳，（葬八齡童子高傳琪。）小姐墳，（葬貝氏未嫁女。）五桂墳（相傳蔡經之墓。）之類，雖所葬賢否真贗莫詳，然無端受侮，安知葬者不飲恨九京乎。
朝真方丈，（在義慈巷，即朝真觀西房。）中藏奉觀支祖李天木真人遺跡三種：一為歸真雙履，（屍解後越月，從遠方寄歸者，驗之棺中物也。）一為煉丹坐具，（真人以元功悟道，著有語錄、詩文集。）一為自繪真像，（真人名樸，善書畫，明亡入道，不剃髮，蓋勝國逸民也。）吳浩補傳。（二條《鑄米寮雜錄》。）
總節孝祠在郡學西楊家巷。道光十九年，巡撫裕謙，郡紳董國華倡建，祀欽旌三邑歷代貞節烈孝婦女總位祠。外給帑，彙建總坊。巡撫裕謙給匾曰「彙表幽潛」。知府李璋煜給聯曰「節烈闡孤寒，補五百年吳中闕典；春秋崇享祀，慰三千人泉下貞魂。」是舉十六年，署藩司裕謙示諭紳士，采訪城鄉苦節合例未旌者，設局吳縣學，廣貼訪啟，得三千四百餘人。奉撫院怡公良暨程公矞采先後具題，蒙恩旌表。在局采訪及倡祠佐祀者，紳士石韞玉、蔣慶均、包汝霖、唐俊、蔣賡塤、汪正、黃壽鳳、吳仁榮、顧震濤、張文丞、董世帷。癸卯三月四日，郡尊舒化民、邑侯張之杲、董用威、練廷璜，會同各學師台，率紳衿後裔吳廷琛、高翔麟、潘師乾、趙文龍、潘曾琦、汪景淳、潘尊祁、吳仁立、徐得祿等安奉致祭。嗣後春秋編銀，有司詣祭，定期（三、九）月之上丁日。（包汝霖發。）
石湖在海潮庵後，石池隻半畝許，鐫字於石。非山前連大湖之湖也。（見御製詩注。）
供膳義學在齊門外石獅涇浜。道光九年浙江紳士楊於高、周士漣倡建，嵇文烽、楊昕等助之，募資延師，教育貧家子弟。總督陶澍給匾曰「韻輔菁莪」。巡撫林則徐給聯曰「越角吳根，到處孤寒思廣廈。虞庠夏校，從來陶淑在初基。」學政朱方增給聯曰「不為名不為利，且菩提濟世之心，克綏寒畯。任說癡任說呆，堅愚叟移山之志，用肇丕基。」布政使梁章钜給匾曰「鄉校遺風」。聯曰「設塾定良規，廣廈大裘，立達事功隨地見。勤修陵往哲，斷齏畫粥，孤寒子弟讀書多。」按察使葆謙給匾曰「善與人同」。聯曰「惠及孤寒，遠近均敷儒雅化。功同庠序，弦歌群樂太平春。」知府蘇廷五給匾曰「嘉惠士林」。聯曰「作人歌械樸之章，自越而吳，有教無類。毓秀拔東南之萃，因才擇地，主善為師。」郡紳吳雲、洪希鄭、吳廷瑁虘有匾聯。楊於高記。（孫麟趾錄。）
剞劂公所在教場南，乾隆四年，刻字同業公建。膳業公所在金姆橋東高岡上，道光初，飯業同行公建。
明名宦山西提學副使陸檄暨配顧、尤二宜人墓在虎邱東鄉山白兔巷，馮時可誌。
明名宦饒州府通判陸楨暨配陳安人墓在元墓山渚石墩，朱國祚誌。
明貢生陸時賓暨聘宋、配盛二宜人墓在烏龍山。子名宦武昌府同知康兆暨配徐宜人祔。
明名宦太常寺卿陸康稷暨配申、於、吳三恭人墓在鳳凰池。（按康兆、康稷，王敬臣高弟，並配享仁孝柯。）
明生員陸時登暨配尤氏墓在鳳凰山。子孝行壽國，配節婦徐氏；進士寧國府教授壽名，配王恭人；孫進士陝西學院、戶部郎中德元，配尤恭人，俱祔。
贈知縣陸芳型暨配顧、施二孺人墓在善人橋馬岡嶺。子進士上林知縣桂森，配吳孺人祔。桂森有文行，掌教吳門，時推師表。（六條陸繩武錄。）
欽旌貞烈趙淑英墓在滸墅漁莊。（中書文龍女，吏部仁照子叔基聘室。）
圓妙觀重修三門碑，元牟巘撰，趙孟頫書，久失。王振集趙字，據原文補之，工妙如真跡，今藏方丈。（董國華記。）

[book_title]卷四
宋太師忠武蘄王韓世忠暨妻妾白、梁、茆、周四夫人墓在靈岩山西麓。（見誌。）有巨碑，紹興二十一年高宗禦題「中興佐命定國元勳之碑」，趙雄撰，周必大書，（高二丈五尺九寸，八十八行。）久荒。道光十年，巡撫陶澍、布政使梁章钜、郡紳韓崶重修，並建祠於寶藏庵左，僧永如捐地成之。郡紳石韞玉呈請編祭，縣丞袁縉、紳士顧翔雲、顧沅、戴文榮、張心源經營其事。十三年，巡撫林則徐題聯曰「祠廟肅滄浪，更尋來一萬字穹碑，新煥岩阿榱桷；威靈震吳越，還認取七百年華表，遙傳江上旌旗。」布政使陳鑾題聯曰：「高塚臥麒麟，回首感六陵風雨神；弦彈霹靂，歸魂思一曲滄浪。」顧沅輯《祠墓志》行世。
明陳文莊公仁錫前宅正廳梁上懸佛像，倉場柱礎鎊龍鳳，相傳地亦積慶寺址。
漢廖化墓在金山。康熙中，山裂見石碣，有「漢前將軍廖化墓」七字，後沒為蕩。（顧榮照記。）
翻轉甏一件，爭白炭二枚，郡西貝仁宇家。昔有僮阿留所遺，後悟是仙。白牛塚在瑞光寺內，宋淳熙十三年，白牛自來助役，死葬於此。
義鹿塚在堯峰山，明大銀台侯峒曾所畜。侯死節，鹿跳擲斷角，不食死，山僧義而葬之。（《縣榻編》及王言《聖師錄》。）明鄉賢許中翰朝相墓，在洋涇製字圩。
昭忠祠在大關帝廟北首，嘉慶十一年奉敕建。祀王錕、錢邦彥、江瑤、王翼孫、施錦、陸霖。
王太尉廟，葑婁門外村落多有之，惟王家村最古。神姓王名皋，行萬六，弟行百十五，汴人，從高宗南渡，居荻扁，子孫累世成神。有港，明初賜名神港。（錢希言記。）
周瑜宅即今郡廟址，故井猶存。內有古柏，瑜手所植。至宋，周虎尚居之，因建武狀元坊，（即今狀元橋。）地名周將軍巷，亦有祠，久廢。墓在吳縣治東二里，無考。
玩月台在穹窿山寧邦寺內，宋韓世忠建。（蘄王墓誌。）
大石壁在潭西蟠螭山，峭壁嶄簽，下臨太湖，最為幽險。梅花至盛，遊人罕到。
小石壁在善人橋東伏龍山，峭壁千仞，下有小池甚深，多種荷花。
明刑部侍郎王心一暨配顧夫人墓在玉遮山。（隸吳邑上七都□圖福庇字圩。）文震孟誌。贈公應賢、（心一祖，傳載《吳縣志》。）有極（心一父，王敬臣高弟，配享仁孝祠。）並葬玉遮山。
吳太宰伯嚭宅在西泮環巷。（馮猶龍《雜志》。）
明孝行莫存義墓在婁門外劃船梢，（隸元邑廿三都九圖。）存義，王敬臣高弟，孝友立品，學者宗之，配享仁孝祠。
明隱士莫怡墓，在元墓山奉慈村內。（隸吳邑十九都下六圖臨深字圩。）怡為徐汧、顧頊門人。明亡，勵節終身，墓傍築香雪藏。（王時敏書並繪圖。）其師顧頊集古語為楹帖以贈曰：「風不出，雨不出；歌於斯，哭於斯。」勖其志也。怡祔祀徐忠節祠。（二條皆《婁關小志》。）
施茶亭在桐涇，明萬曆時，楚僧廣慧捐建，以濟暑雨祁寒。
桐涇雲隱庵門聯有刻「堤景駕虹橋，二里人家三里樹；寺門臨雁宕，一溪山翠半溪云。」明王稚登題並書。（《百城煙水》。）吳{大弓}昧墓在六直{大弓}陵山。
唯亭中市延福寺內，有漢時銀杏，甚古。（二條皆《甫裏志》。）
予告前刑部尚書韓崶暨配顧夫人墓，在香山福田濱。董國華誌。崶篤於孝友，汲引人材，文章書法，經濟事功，名重中外。予告歸，振興學校，捐修先賢祠墓，力倡義舉，德垂桑梓。
靈祐廟在承天寺內，祀梁街尉卿陸僧瓚女聖姑，吳民祈子輒應。（《圖經續記》。）留船磯在遊湖中，行船誤入其中，倒撐方出。
雅園即橙林小隱，在史家巷，顧吏部予咸所構。今僅存一池一阜，中有爽致軒。（金聖歎書。）又有八景曰：虹橋春漲、綠沼荷香、明致桐陰、臥雲石壁、渚閣朝煙、荷亭晚霽、爽軒叢桂、曲徑寒梅。顧廣文舜年有八詠詩。（顧達尊記。）
宋團練張純忠公選墓在篁村。敕建祠在謝宴嶺。選傳見史誌，崇祀吳郡名賢祠。（張光懋記。）石像在胡廂使巷石像庵內，宋淳熙間，僧清一墾土所得。
陽山覺海寺古桂大可五抱，宋初人值。
支硎山占松三十六株，晉支遁手植。明萬曆三十二年，土人伐以充賦，趙宦光出資止之，今僅留十八株。冶坊浜古松七株，唐人手植。康熙初，周姓伐去作造酒之所。
洞庭翠峰寺前古松二株，宋初物。明正德間，僧伐以賞征徭，王文恪公鏊有《憫松序》。元道士黃孤山道淵墓，在清真觀後，禱取墓土，能療宿疾。
顧窯蕩菱之佳者，軟尖味美，出葑門外顧榮墓。
晉侍中顧元公榮墓在葑門外皇天蕩南百腳橋內巷門裹，塚上有晉時銀杏二株，甚古。順治七年將為勢家孫某伐去，郡紳蔣德埈、彭瓏、族裔瀛秀、予咸、起鴻、永祚、嫡裔禹心、德輝、超仲竭力保護。傍有左威將軍張敏墳，西有廟，弟眾、從孫和、曾孫愷之，元謝應芳、周舜臣配。（久廢移祀復舊祠。）前有二阜，上有古桐，名雙梧墩。
唐張將軍廣墓在張廣橋側，或云在天庫前。
唐鄭將軍思墓在天庫前，即鄭思橋。後因宋鄭戩居此，亦作鄭使橋。唐柳儒生毅墓在閶門西街五峰園內，東有柳毅橋。王將軍某墓在大王家巷東。
盧相公某墓在南濠打線巷內。蕭王墓在蕭家巷中蕭氏雙節堂下，（今屬陳氏。）並祀王於寢。錦峰山石色紫，陰雨不潤。
趙王墳在穹窿塢拈花寺內，王有像如關聖，或云宋宗室某所葬。（按誌載有宋知軍州正惠公趙希憚葬此，存參。）
婁門至寶城橋，國初順治十六年，將軍祖大壽，盡撤民房為滿兵營，迎春坊為鎮帥府，故西有大營門之名。至康熙三年，巡撫韓世琦奏移京口，復歸民業，吳人感之，立祠於虎邱山塘。
方碑在山塘韓公祠內，碑蓋佛頭，高大而方；東面刻須菩提像，西面鎊《重修白堤記》，明萬曆三十九年王穉登撰，文從簡書。南面刻五百尊者像，北面刻寒山、拾得像，薛益畫，陳元素銘。
癩皮祖師廟在彭山北安姑山，患癩者禱之必應。逢仙橋在婁門外道觀弄口，僅存一石，元吳國寶遇仙處。雨花台在婁門接待寺後，宋焚人亭也。
九槐村在婁門塘南，唐時物，今存二株。（在老土地堂西。）昔人諺云：「出婁門，九槐村。井挑橋，（永安橋兩堍皆有井。）橋挑井。（永寧橋底有井。）石將軍，守山門。（接待寺門有古石人。）獅子石，鎮橋心。（官瀆橋有古石獅子。）俗仁厚，皆良民。」
顧港在唯亭。明初，顧升由銅坑移此，力行善事，築堤捍澇，民感其德，遂名其港。又有顧巷村。（十七條皆顧芬記。）
明工部侍郎蒯福墓在香山璠村。福，永樂初以木工得官。又有蒯祥、蒯鋼、蒯義，並至侍郎。蒯轍官至少卿。（《弇洲史料》。）今有上蒯、下蒯二村，子孫聚族於此。
徐氏百花膏在閶門吊橋堍，徐漢三創始。
石人在柳貞巷中，甚古，曾顯靈捕盜，香火遂盛。（徐模廷記。）竹葉瑪瑙門枕石在大成坊巷西劉氏宅。慶忌廟在蠡口北老婆涇，齊門外村落多有之。
復舊祠在長元學西偏，即樊子祠，載在祀典。址本宋學士孫冕祠，（見誌。）明嘉靖二十年改學，此祠未毀，（更祀漢王充、蔡邕，宋朱公綽等十九賢合祠。）久廢。國朝康熙二十二年，紳士彭定求、鈕希文重建，（增祀宋崇大年等。）又圮為射圃。乾隆四年，彭啟豐、蔣槳再建。嘉慶元年，韓是升、蔣華、王煦等修，敬奉有專祠而已廢者，（周張仲，漢顧綜，晉陶潛、顧榮，唐劉知幾、顧少連、謝崇禮，宋王旦、韓琦、孫載、蔣堂、張日中，元過宗一，明孔鏞、黃暐、皇甫錄、張文奇，國朝張慶孫等，並各祠配祔等。）暨石湖鄉賢祠（宋范成大等，）錄功祠（明任環等，）教場恤忠祠（明項鼎鏞等，）咸祔之，以待後興，故改名復舊祠。尋廢為吏舍，位多散失。道光六年，韓崶、胡鳳儀、蔣希賢重建，對重書祠額。八年大學士兩江總督蔣攸銛給聯曰：「崇賢祠，附膠庠重；舉廢典，分俎豆榮。」十四年韓崧、吳延琛、主兆辰、朱文漣、蔣賡塤、吳廷澍、張士垣、顧祿、胡清綬、蔣庭英、顧思度、陸毓麟、徐立方等，呈請增祔。（載誌郡賢：吳步隙，唐陸元方，暨有功學校陸德原等。）兩學彙詳，知府李昭美批準並給「行可為表」匾，飭縣備案。（按各祠祔祀，皆後人景仰前賢，奠主於傍者。原非祀典所及，例不載誌，從無備案。此次整飭祀事，呈官批祀，以昭慎重。）學院廖鴻荃給「明德維馨」匾。正楹崇祀周先賢樊子須，東楹移祀周張仲、陳亢、澹台滅明，漢綺裏季、周術、崔廣、唐宣明、王充、顧綜、蔡邕，晉陶侃、陶潛、盛彥、顧榮（顧眾、顧和、顧愷之、謝應芳、周舜臣祔、）陸雲、皇甫圓宴，齊沈約，陳顧野王（顧盛南、顧鴻南、顧周南、顧夏南、顧允南、顧琮、顧在鎔祔，）唐郭子儀、劉知幾、沈傳師、劉禹錫、顧少連（顧師邕、顧師閔、顧珽玉、顧臨、顧鸞。顧鳳祔，）五代謝崇禮（謝濤、謝絳祔，）宋孫冕、陳省華、葉參、姚憲、王旦、康孝基、曹豳、魏庠、楊存中、黃彥、張岩、葉延年、韓琦、朱公綽、朱壽昌、章粢（章縡、章綜、章綖、章縯、章茇、章蓋祔、）趙希懌、蔣堂（蔣佑、蔣道元、蔣德茂祔、）趙與薏、吳淵、吳潛、楊簡（莫孜、范廷珍祔、）王禹你、趙訓之、孫載（孫理祔、）范成大、莫子文、盧容、張浚、張栻、張九成、張選、張日中、張叔夜、張日明、孫臨、盛度（盛庸、盛頤、盛昶、盛應陽、盛應期、盛王讚祔、）張世傑、張德成、張克戩、鄭思肖、孫察、謝枋得、開趙，元高智耀、顧愚（顧啟明、顧存仁祔、）王都中、過宗一、盧廷瑞、盧守仁，明薛逸甫、常遇春、袁黼、袁黻、顧亮、金問、陳繼、闕成章、陳堯道、孔友諒、張貢英（張昶、張準、張汴、張滂、張衝、張鳳翼、張獻翼、張燕翼、張文熙、張長瀾祔、）莫諟、莫禮、朱應辰、顧麒、孔鏞、吳文泰、莫轅、周孔教、黃暐（黃魯曾、黃省曾、黃河水、黃姬水、黃袞、黃師瓊、黃裳，黃庸祔、）劉昌、周繼、張璹、過龍、陳瑞、張適、張、張朝儀、張慕渠、王行、張文奇、莫震、莫旦、李鼎、盛寅、盧雍、盧襄、袁袠、王寵、周天球、皇甫錄（皇甫衝、皇甫訪、皇甫涍、皂甫濂配、）馬容、陸治、金應徵（金士衡、周序配、）鄭淩霄、祁承牒、葉成章、胡士容、韓原善、牛若麟、宋儀望、任環（金葵、徐佩、張大綱、劉受臣、張治、曹鑒、陳恕、車梁、孫鍾，顧全、陸金、翁參、俞某、任之俊、任之重、任之秀、張二、陳夢楨、李一謙、徐{處言}、嚴大顯、嚴大年、嚴大成、嚴大俸、嚴大邦、嚴星、嚴鬥、陸仲周、釋明際、釋碧溪、釋智囊、釋玉田、釋太虛、釋性空、釋東空、釋古泉，釋大用、釋徹堂、釋一峰、釋真元、釋天池、釋人造、釋一舟、釋西來、釋天移、釋古峰、釋了心、釋月空、釋大來、釋應募、長洲二鄉農祔、）路振飛、項鼎鏞、朱士英、餘公寀、陳於王、包文達、莫是驊、吳承先、張其威、錢上選、於廷佐、虞萬章、石電、趙廢、蔣秉鑒、龔是尚、徐本倫、李國華、畢希賢、陳瑛、曹天祐、曹賓、王欽依（周愷、周悌、周輿山祔、）周嘉，國朝顧藻、張慶孫（張孟球、張大純、顧紹敏、遇於飛、顧起鴻、張大緒、徐崧、張士琦、吳廷楨祔、）劉殿衡、汪琬、顧希喆、張大受、韓、惠士奇、宋實穎、尤侗、於成龍、何焯。（以上各有專祠，具載郡邑等誌，列入祀典。困祠圮祭闕，剛人並考配祔，一並移祀於此。又考任現錄功祠拊享，向有總位計百九十餘人，明巡撫翁大立所定。道光初，後裔任兆麟復歸本祠，今所存者皆有功吳門，故仍祔之。）西楹祔祀吳（步隙、陸凱，）劉宋（殷景仁，）齊（張緒、何點、何求、何允，）唐（陸元方、林披，）宋（崇大年、富嚴、麋師旦、顧禧、范正夫、陸子止、周虎、黃士毅、錢藻、鄭景召、范彤、朱迪、范鏜，）元（陸德原、樊執敬、連景元、顧元龍，）明（金絅、高啟、高遜誌、王誌、丁世雍、徐垕、黃昱、華嵓、欽謙、顧宏圖、蔣京義、欽見道、蔣一中、蔣二南、顧士安、莫存義、鄒穀、雷翀、丁肇亨、丁文蔚、吳爾璋、王景皋、賀言、邢伯高、劉羽儀、袁徵、袁衡、楊廷楨、袁肖緝、殷獻臣、殷獻民、沙舜臣、吳時信、許成、劉應文、載鏞，叮泆、楊芳、莫怡、蕭思腆、季卯孫、鄒應貞、馬士鯉、蔣錦侯、劉翁、殷三、蔣垣、蔣圻、劉應言、劉宜言、顧奕、顧德元、馬光、顧延澦、劉斅、顧震孫、曹學佺、婁復聞，李杭之、王統、韓沐、王心一、劉古江、顧若齊、劉洪席、劉洪應、趙維垣、顧之後、熊開元、李模、蔣老童、顧充永、曹應旌、李魁春、尤挺秀，）國朝（蔣維城、褚人獲、顧鳳山、吳愉、吳一蜚、蔣揆、顧漢秀、丁宏度、尤臣堯、孫璜、文點、朱瞻、顧鼎榮、丁偉、鈕希文、王嗣芳、文赤、文轅、楊繩武、黃林、陸觀潛、顧祖鎮、未采，蔣濟選、錢廷熊、孫嶽頒、顧嗣協、張錫祚、顧進、蔣日梁、吳三復、顧芬、習寯、李錦、蔣楫、蔣棨、繆彤、朱嶽壽、金學稼、申讚皇、錢襄、蔣恭榮、邵泰、繆日芑、張塤、顧德焻、郭廷讚、郭廷采、汪虞炳、汪鼎煌、朱楫、顧嘉瑞、顧嘉祥、許時佑、陸敬、沈誌祖、沈慰祖、彭宗求、尤秉經、顧鈖、汪元亮、丁揆、錢棨、金三才、彭績、蔣重光、蔣含光、盧元鑠、顧培源、彭紹升、彭紹謙、顧公燮、王煦、謝希曾、錢思元、潘覬、程應桂、顧孫詒、程烈、彭紹誠、顧禮琥、顧禮璜、施錦、張鳳翼、江瑤、顧後裕、王九錫、吳鍾、吳錦慶、毛金墉、陳鶴、汪美基、沈仁業、彭希韓、彭希旦、李福、顧庭萱、袁大德、江朝棟、蔣啟緒、顧步青、蔣邦基、吳文煥、吳文燝、王翼孫、胡鳳儀、顧瑾、蔣希賢、顧紹先、曹福山、俞大猷、吳鶴翔、吳廷珍、王慶瀾。以上皆公舉忠孝賢達，或蒙恩恤憲獎，或詳誌書，並有向來增祔祠傍及今憲準祔祀者，仍書雙行，以示區別，茲據祠位所錄。）頓綿章、顧錦雲等，捐池產以助祭品（案附丁祭，局內收租辦糧承祭，）後裔公修，顧元愷記。（《崇祀錄》。）十六年，巡撫署總督林則徐給聯曰：「復古溯漢唐以降，有廢必興，重傍黌宮分俎豆；表微祔文行諸賢，無德不報，長留珂裏作楷模。」
松陽縣教諭潘兆鼎暨配汪孺人墓在光福費家河頭。兆鼎自徽來吳，積德累仁，子孫貴顯，甲於郡中。明廣東副使戈立祠在尹山，墓亦莊焉，巡按樊祉建，陳矞記。
紫霄峰在育嬰堂北端威道院後，地甚高聳。宋淳祐元年，道士龍源清築，今名東天王堂。
朱子分祠在橫山青字圩，祀朱子，以良侯（鄂韓父）配。嘉怯鄴十二年，裔孫鄂韡建，顧震濤記。（葉鍾齡述。）大井巷即大酒巷，唐人於此醞美酒處。
澗上草堂在上沙戚字圩，明舉人徐枋隱居處，久廢。康熙三十九年，潘太史耒贖歸為祠。嘉慶十四年，徐待詔達源、趙錄事筠重建，奉吳祖錫、張舜臣、戴易，釋儲公配。道光六年，顧明經祿捐修，並輯記略行世。
摩睺羅，木瀆袁氏所製，稱天下第一。
相王墳在盤門東城下古蛇門傍，周擊賊將軍黑莫郝所葬，舟人賽祀不絕。孟光故里在上沙梁巷。
寒山寺內寒山、拾得二像甚幻奇，對人如欲笑語，明初仙手所塑。寒山寺古銅佛尺許，有真珠一顆，傍鑄赤烏年款，人不可近。
北寺銅彌勒佛腹上隆起隆慶錢一枚。鑄佛時，一貧女解少時所佩之錢投爐，故其跡不滅。
劉宋殷文成公景仁墓在香山。公長平人，忠勤德懋，傳載史誌，求醫寓吳，卒葬於此。唐羅隱宅在甫裏北隅。
橫海將軍廟在婁門外下塘，名老土地堂。神姓韓名說。廟甚古，明初作淫祠。嘉靖五年，有司改正，誤為斬王，封陳公，習義二鄉上穀神。國朝康熙初，移建西數步。道光十年，紳士韓崶、顧鼎、蔣希賢、韓俊傑等呈官更正，復列祀典，以蘄王配。裏士徐耕山、顧榮照等捐建，顧震濤、蔣庭英記。
窯神閣在婁郊老土地堂西，神姓樊名己，即夏臣昆吾氏。（按：《物原》「昆吾」作石灰。）祔以陶磚烏曹氏、陶瓦楊於陵二神，灰窯同業奉香火，莫頤記。
盛氏十賢祠在婁門外西街，本宋文肅公度祠。（宋文昭、文聘、文韶，文蔚、文炳，元明遠，明逮皆祔。）明初改文昌殿，更為淫祠，已久廢。國朝康熙三十三年，巡撫宋犖重建，增祀晉侍郎彥，暨彥師、度、庸、頤、、應期、應陽、寅、王讚，改名十賢祠。裏士徐之天、後裔盛三錫、符升洪等捐資成之。因廢，移祀復舊祠。（按今位中，獨少彥師一人。）
唐尚書顧文敬公少連祠在張果老巷。（見誌。）子師邕、師閔，後裔宋珽玉、臨、鸞、鳳配。並祀公先世陳野王、盛南、鴻南、周南、夏南、隋允南，唐琮、在鎔於寢。（相傳光福祠圮，移位於此。）並廢，移祀復舊祠。
九張先生祠在紫陽書院北，即南軒祠址，久廢。道光九年，郡紳韓崶、蔣希賢、顧震濤，後裔張久文力復之。並奉張氏諸廢祠合九為一，故名。祀宋先儒拭，（祠即原址，）崇國公世傑，（祠在正二圖。）忠靖公日明，（祠在獅林寺巷，）郡判官日中，（祠在乘鯉坊東，）忠文公叔夜，（祠在府學前，）明宣課使適，保定知府，福清知縣朝儀，饒州通判慕渠。（四公並祀乘鯉坊祠內。）按張氏此外尚有廢祠，宋殿丞迪，（祠在北寺東，）魏國公浚，（祠在東大營門，）平江知府岩，（祠在瑞光寺內，）純忠公選，（祠在成家浜，）衛尉丞克戩，縣吳令德成，（二公並祀橫渠書院，）皆廢，移祀復舊祠。
明黃部郎暐祠在吳趨坊，並祀明省曾、魯曾、姬水，（見誌。）萬曆初已廢，移建南園。國初更移梅灣墓左，增祀明忠昱、河水、農。國朝師瓊、裳、庸。（黃丕起記。）因廢，移祀復舊祠。
唐名宦長洲尉談令公戭墓在長邑十字港口。（五條皆蔣希賢記。祠在學內，裔孫盡永、孝曾祔。）槵在高峰山寺，亦名無患樹，結菩提子。望水檀在齊門外無量寺內，春槁夏榮，梅雨過而舒葉。
孩兒蓮，樹大葉濃，花厚色紅，專治血症。在百獅子橋趙氏宅內，一在東洞庭山，翁漢津分植吳中，隻此二株。（顧洤記。）趙宅今王有慶所得，請為義莊祠。（金有容記。）
漢吳侯顧貴、吳丞相雍、梁建安令烜三墓並在白馬嶺小黃山。（隸吳邑十四都十五圖蓋字圩。）宋運使彥成、元高士禧皆祔，屢被侵佔，毗村支後裔世守之。道光元年後裔維栻、尚煜、步青、震濤立碣表墓。
伍王劍在澹台湖中，長五尺許，有伍子胥款，時浮水面，人取之必病，棄之即安。
秋燈紡績樓在婁郊北塘，雍正初建，諸生莫讓繼妻汪氏、弟啟賢妻朱氏，妯娌守節居之。（顧承合傳。）曾孫頤乞周行、蔣寶齡繪圖以彰節行。袁寶樹、顧震濤有記。道光十六年，紳士采訪彙請旌血。（蔣賡塤《闡幽編》。）
吳王夫差義子墳十八所在陽山東。（《吳地記》。）臨頓今臨頓橋，吳王逐東夷歇軍，設宴於此。
平江路古名十泉裏，有古井十口，華陽橋南一、奚家橋南北各一、徐家弄北一、魏家橋南北各一、朱馬高橋北一、混堂巷口一（今無）、張家橋南一、苑橋北一。
常熟嚴文靖公訥大學士坊在吳縣直街，公昔冒試吳縣，眾攻擊之，笞於此。嘉靖時，公為相，建坊以記舊忿。（顧公燮記。）乾隆五十年，邑吏嚴實捐修。（俞孝庭記。）
八字娘娘廟在北寺內，每歲（正、八）月八日，婦女祈禱資福。又在善人橋北馬崗山上。（趙增元記。）周馮驅宅在長鋏巷，有碑，墳亦在焉。
元旌義儒士金宏道墓在婁門外王巷村，戴良誌。（《吳中塚墓記》。）吳王夫差廟在姑蘇山東北，村落多有之。（朱籌添記。）
明旌表孝子南昌府通判顧順升，（傳載誌書，王敬臣高弟，配享仁孝祠。）墓在香山梅舍。南濠利濟寺十八石羅漢像，經火僅存二尊，甚稱靈應。
烏葉出支硎山牆壁間，煮汁作黑飯，四月八日用之，名阿彌飯，道家名青精飯。或云即楊桐葉、（《事類合璧》。）天南燭葉。（《脈藥聯珠》。）
明贈文林郎趙韓墓在清流山。子耀，孫名宦徐聞令一鶴，（傳載誌書，王敬臣高弟，配享仁孝祠。）曾孫士俊，元孫會魁炳，（傳載誌書。）皆祔。
宋公祠陳皮半夏在渡僧橋北，祠祀宋昭澤侯文獻公禮元。至正初，曾孫莊建。國朝康熙元年，十五世孫懋禧得仙授秘方法，制為入藥，神品，閩廣尤珍貴之。（《宋相公祠志》。）
「五人之墓」四大字石碑，韓貞文馨八歲書。墓門坊上「義風千古」四字，楊廷樞書。
贈雷瓊道少府董如蘭暨配矯淑人墓在周圓浜王家村。（隸吳邑十一都八圖圓字圩。）朱綬誌。如蘭孝友敦倫，歷倡義舉，有功學校善堂，屢辦賑濟，全活甚眾。
毛家庵在橫山九龍塢，明善士張懷古捨宅建，卒葬庵中，子近齋祔。寺僧肖懷古夫婦像為伽藍神，傍有毛氏世忠祠，祀明忠襄公吉，殉節衛經維張，文學爾張，儒士兩照，家人李升祔。巡撫湯斌給「吳門無兩」匾旌之。（按懷古，維張外祖，因無後，毛氏世守。）
蘆根筅帚店，迎春坊歸氏世傳，唯亭亦有一家。
洽隱園在北顯子巷，多美石，有小林屋，石洞幽深，明歸湛所築。後歸韓貞文馨所居，今西為范太史來宗洽園。
陰陽台在喬司空巷陰陽弄內，即宋元時陰陽學署址。（顧達尊記。）
天下六泉，唐張又新品定，吳門有四。（第一泉郭璞墓前，第二泉無錫惠山。）第三泉在虎邱山，第四泉在治平寺，即楊素井。（《戒庵漫筆》。）第五泉在獅山獅子浜，第六泉在蔣家圩。

[book_title]卷五
甪直保聖寺前石幢鐫尊勝陀羅尼咒。唐大中甲戌八年秋豳月，崔渙正書並讚。又刻「宋皇祐五年重立」等字。
太湖包山寺前二石幢鐫尊勝陀羅尼咒。唐會昌二年，僧契元正書（左首。）右幢年月姓名，漫滅無考。
真假山在元墓山，明天順元年上崩，露出玲瓏湖石二座，高廣十餘丈，中虛，臬兀。盧熊題「神獅出岫」。
運糧道在穹窿山塢，明姚廣孝賜第茅蓬，在籍食俸，運糧甃路，以達寺中。
明吳冏卿默宅在王洗馬巷，中有北宋尼姑墳，後作花藥壇，曾匿五人首級於此，後移葬山塘。至今種花木，猶有英氣。羊腸嶺半有石孔，常積勺水，氣膻臭，俗呼羊尿孔。
朝真觀（宋景定中，道士沈道樣建）地廣五百畝，明太祖圍蘇城，借材紮營，許登位日即還，後改建於南京。今社壇，係七十二司殿，其造房曲折紆回，俗名八陣圖。
廣化寺（梁乾元三年，諸葛某捨宅建）有五百畝之廣，今有橋無寺。因果巷、閭邱坊巷東至雅園，西至薛家弄，今有大井，是僧廚故物。舊學前民家敗垣中，尚有佛像藏焉。
二七阿太廟在篁村，甚小。神姓金，名寧二，又姓尤，名寧七，皆汴人，從高宗南渡居此。沒為神，司江河漁捕，歲有白魚朝廟之異。（六條皆顧公燮記。）
吳將軍魯肅墓在陽山菖蒲潭上。（《羊山志》。）
瓦屑廟在太湖傍，甚小，中供石像二十餘位，皆無頭，有以手握者。相傳張士誠被圍，夜有石將軍，結隊拒戰甚勇。城陷，石像頭皆墜地。又云，明末石人為祟，村人以鐵鋤去之。（袁枚《新齊諧》。）
金玉、如意（二太監名）弄在臥龍街。按二監，賜明太保俞士悅侍從，築室以住，即今太監弄。其墓在太保祠後，有高墩，並塑像於太保公側。
八大王廟在閶門接官亭對岸。國初，某親王駐蘇安民，薨於此，士民立祠祀之。患箭風者禱之必驗。或云拒湖寇，死難於普安橋下。道光十六年，浚河，廟前得古劍二，遺炮一。
蔡仙丹灶石在武山，廣袤數十丈，上有圓穴，徑尺許，可以置釜鼎。下—穴，圓徑如上，高倍之，能容束薪。（孔貞行記。）
明孝子鄧汝南墓在馬公堂東庫裏專祠後大樹下。汝南本樂工，篤孝其母，有圓石孝子遺跡。裏紳蔣華、張鳳翼、吳鍾、韓穀圭等捐修，今蔣氏奉其祀。
署平陽知府顧紹先暨配沙宜人、副室（侯、周）安人墓在堯峰山。（隸吳邑五都九圖龍字圩。）紹先參帥幕司章奏，歷任令牧，清慎愛民，久立戎功。恩賞花翎，祔祀復舊祠。太史何桂馨立傅勒石，並有遺像碑，顧祿記，顧震濤讚，藏虎邱支祠，石韞玉、韓崶、顧蓴皆有題。子湖州府通判偉烈，從九品應麒祔。
宋佛智、破庵二禪師塔在西華秀峰寺後。
穹窿半山土地廟在膝潭上。神姓施，名醴泉。（神香山人，討湖寇死節，投屍於太湖，有螺螄群魚護屍之異。）
穹窿大王廟在迮家蕩口，神姓徐，名念陽。（或云即忠仁公如珂。）為至德鄉土穀神。
老君堂在北園，明萬曆四十二年，松紳朱國盛創建，今郡紳立集善堂，又移輔仁局於此。
二仙堂在老君堂西偏。祀明劉垢仙黑黑，（一作啞啞。）門人方接頭曉夫，（獪園作堯夫。）有像甚靈。曉夫之徒周文秀、潘酒保，亦成真去。劉垢仙墓在老君堂後，塚上有劉真人墓碣。
通仙橋在老君堂西，劉垢仙臥此，凡小兒垂涎，刮石搽之即愈。乾隆五十六年重建，得鸞書「雲路遺蹤」四字，鐫於橋石。（四條皆《北園小誌稿》。）
魚城在越來溪西，岡勢如城，有田百二十畝，屬練溪趙氏，土極細潤。梁朝羅漢松在西山雲嶺福源寺內。
十廟，明初建於東西兩營，衛官祀河神之所，非僧道修齋之處。又云：宋時各城門皆有之，係糧船公所供奉龍神，今多廢為壇基。如婁門一廟（改一葦庵）在張香橋西，六廟九廟並在唐家巷底，如匠門三廟（改二官堂）在倉街南，五廟（改五勝堂）在韓家浜，六廟在戴家弄，九廟（改九蓮庵，門外有石獅子其靈異，）十廟（改上慈庵）並在東營，如閶門五廟（即五涇廟）在下塘，十廟（改朱子祠）在衛龍閣，餘皆久廢無考。
東營梵音庵有宋時觀音像，甚偉，下有犼，曾傷人，今以釘壓之。佛櫃上鐫「僧本立募。袁辰仁道同張紫眉築舍於此」十五字。（二條皆馬鍾記。）
華陽橋洞碑有「聖宋慶元四年戊午九月十三日戊申鼎新重建華陽橋」正書二十二字。（顧驎雲記。）
醋坊橋洞碑有「大乘陀僧智淨募緣到施主錢米，並自己衣資，重建造醋坊橋，至正丁亥年月日立」正書三十二字。
宋集賢殿修撰王文輝墓在西山涵村，建炎中敕葬。（《林屋民風》。）
汪家墳在桃花塢南岸，明初處士汪得所葬，子本、孫謙祔。塚平不生寸草，不禁人踐踏。傍有明中丞祠，祀浙江巡撫起鳳，編修琬、倓、份，教諭鈞，中允士鉉，知縣俊祔，皆其後裔。（汪稅棠記。）
明太師申文定公時行分祠在虎邱山，萬曆四十八年建，新歲一祭。一在衛道觀東華堂，公少時讀書處，八月十六日誕辰一祭。一在感德庵內，子用懋、用嘉配，春一祭之。
明申少保用懋祠在楞迦山石佛寺，春一祭之。明申大參用嘉祠在休休庵，進士綋祚配，義莊開倉日一祭之。
申文定公時行宅有八處，分金、石、絲、竹、匏、土、革、木。衙前、百花巷各四大宅。庭前俱有白皮松，階用青石，西宅有御書「同心匡辟」匾；大鼓，嚴嵩故物，上所賜也。（今存鼓架。）東西跨街牌坊，東曰「台衡盛世」，（道光十年，義莊重建。）西曰「師柱清朝」。（今圮。）米棧在山塘、新橋、冶坊浜三處。賜閑堂在慕家花園，國初陳相國元龍所居，後為穀州尉誌斌宅，今歸董封翁如蘭宅，傍有曠觀樓，剛有梅花園。（今廢。）婁門下纖埠頭有大學士坊，清嘉坊有狀元坊，胥門皇華亭有狀元宰輔坊，雍熙寺橋西有榮光奕世坊，為申周、申乾、申士章（時行曾祖父三代）立。
蒸山辰刻有雲，雖亢旱必雨。
「圓妙觀」三大字，金太傅之俊書。乾隆四十年火，朱茂才彙源書。道光八年毀，石太史韞玉書。三清殿「妙一統元」四大字，金之俊書。山門外二碑亭，康熙九年，佟布政彭年遺愛碑，道光八年毀。
三清殿西角有木偶，以頭榰著枅柱，乃宋朱皮匠像。（錢希言記。）
三清像背一孔，以繩數十丈投之莫窮，或云即海眼。乾隆二十五年，人共見之。
三清殿西楹老子像碑，唐吳道子畫，元宗禦讚，顏真卿正書，宋寶慶元年，道士馮大同題，張允迪勒石。
三清殿石柱各鐫天尊聖號，東首尚全，西首已多更換。下有小字，文多漫漶，所見有「平江府長洲縣道義鄉眾善橋西街信士朱振並妻張氏七四娘暨家眷等，奉道助錢伍拾貫，置殿柱壹座，超薦先考朱一郎、先妣沈氏八娘、丈人張□、丈母沈氏六娘」。又一刻「宋淳熙三年，教宣郎泰州海陵縣黃彥修」。又一刻「顧仲六秀並妻趙氏五娘保佑」。又一刻「迪功郎陳」。又一刻「吉祥如意」，餘皆剝落。
七十二馬蹄泉在牛姑浜，雖高岡，掘土寸許見水。
真宮殿即漢都尉任延祠，像猶漢制。並祀唐創觀刺史任昭慶，二像並存。明蔡郡守遺愛祠在育嬰祠內，祀知府國熙，有像。
蓑衣真人是宋書生何中立。凡民疾苦，禱翦衣蓑煎服如神。後有淳熙御書「通神庵」三大字碑。宋蓑衣真人何中立墓在蠡口道堂巷，俗稱攝塚，今誤呼歇塚。
劉方伯祠在蓑衣殿側，祀江蘇布政使，崇祀吳郡名賢殿衡。向在山塘，因圮，乾隆初移像於此。道光十年巡撫陶澍、布政使梁章钜、按察使衍慶、郡紳石韞玉、韞崶、顧禮璜、吳廷琛、蔣賡塤、潘師乾、汪翼銘、尤崧鎮、潘曾彥、顧沅、顧震濤等重建，梁章钜記。
鐵槍在府庫中，宋淳熙中，圓妙觀東嶽殿浚井所得，槍上鑄有「項王將鍾離昧製」七字。
元莫月鼎真人像碑，在水府殿內，上攜像，下刻傳。明洪武十三年，宋濂撰並書。
無字碑在圓妙觀行宮門西楹，甚高。明洪武四年清理道教碑，方孝孺記，後因忌諱劃去其文。崇禎十五年夏，碑自搖動，數日而止。三步橋在大殿東角道，逢沛雨，魚從穴出。
銅亭在祖師殿庭，鑄工極細，宋時物。
七星池在鬥姆閣後，池中有七井，大旱不涸。閣即古聚仙樓址，前有古柏，因名蓬柏山房。道士莊蒙園、韓有能無後重修，今程炳元重構。有園亭樹石之勝在池左右。顧震濤有重修記。
五鶴街在三官殿內，或云莫真人造跡。釘釘石闌干在露台東側，釘孔傍石生縐痕。魚籃觀音像碑在觀音殿內。運木井在蓑衣殿庭東，井中有木，曾溺人，今塞。
七星壇在水府殿內。
天師石欄、寄信船石欄（相傳昔人焚書石下，能達冥府）在五土殿，即左右礓礤石，宋人所鑿，甚古。月牙池在後露台東側，亢旱不竭。
靈雨壇在雷尊殿西，外有五雷池，曾改育嬰堂，今為遣愛祠，祀慕少師天顏等。（詳見《崇祀錄》。）麒麟照牆在雷尊殿外。楊芝畫劉海、洛神二像在寶開後樓梯左，大徑丈餘，筆力超凡。
古松在東嶽殿前，又有銀杏二樹，甚古，宋初物。古柏在神洲殿，宋初物。
東嶽廟鐵爐銘有「浙西道平江路，在城居奉道信士王文祿，上侍父親王伯明、母親徐氏五娘清旨，發心施財，命工鉒造大方香爐壹座，捨入圓妙觀東嶽殿行宮，充供養。專祈保庇父親、母親壽齡綿遠福增崇。次冀天祿，室人周氏妙真身心康裕，所求如意者。泰定甲子年正月吉日置。」計十行三，百字。（十九條參顧沅《圓妙觀志》。）
圓妙觀東錢氏藥店，有不治之症，刮櫃木煎服可痊。相傳呂祖到此，遺丹於木，後板已洞損無存。又考錢氏之藥，得之黃孤山真人所傳。真人尚遺仙井在清真觀內，仙磨猶存。孤山傳其徒陳正孚，陳傳其徒陶希仁。錢氏乃陶所授，今有稱錢芝川者。（韓是升述。）
菁即紅萄卜，名大頭菜，出太湖諸山。白露酥，棗之美者，出東山。壽聖公主墓在獅山。宋高宗妹，故名皂妹山。
機聖廟名軒轅宮，在祥符寺巷。宋元豐初建，甚小。明萬曆初，裏紳章煥、王天爵、顧豫重建，久廢。國朝乾隆三十七年，里人孫輔成、王瑞生等重建。五十七年，毛永昌等再建，顧翰記。道光二年，纖接同業公建門廉台房，祀黃帝，並祀先蠶聖母西陵氏、東後方雷氏、（去苧造服。）西後彤魚氏。（作絲線，磨針，刺成章作服。）祔以雲機仙聖伯餘、（始作機杼，見《淮南子》。）胡曹、（始製衣服，見言口氏春秋》。）馬頭聖母、寓氏公主，天駟星君、菀窳夫人、蠶花娘娘、發繭仙姑、佐染仙姑、紡煉仙姑、造織仙姑、助福大姑、滋福二姑、崇福三姑、馬明菩薩、（皆蠶絲之神，參《漢禮儀誌通考》。）染色花缸仙師、（或云即葛仙翁。）天仙織女、照應局神、（神姓歐陽，有駙馬稱。）機神褚河南父子、張平子、發花仙聖、黃道仙婆、（始作振掉、綜線、挈花、踏棉、彈棉，見《松江府志》。）接頭方仙。廟門，相國潘世恩書「為章於天」。另祀大撓氏等。（始作甲子，黃帝臣，稱時運福神。）吳郡機業公所，一在圓妙觀內，元元貞元年建。一在花橋閣上，乾隆八年裏紳蔣文源等建。一在田基巷，一在顧亭橋南，一在吳山嶺。（吳棟錄。）
涉園在柳貞巷東，保寧知府陸錦建。錦孝友能文，為官清廉，乞歸，創始義倉者。園又名小鬱林，顧司空祖鎮書；宛虹橋，蔣司馬仙根書。又有沈太史誌祖題聯曰：「誰知太守山林之樂，時有群賢觴詠其間。」後易祝氏，更屬沈藩理沅，顧震濤記。今歸顧上舍宗瀚。
明鄉賢太僕顧存仁宅在東，祠在陽山大石塢，名大石書院，督學耿定向建，薛應旗記。並祀周言子，宋王蘋，元顧愚，明顧元慶、顧啟明，後移北寺東，巡按鍾繼英建，巡撫周充記，文待詔徵明書。（此碑藏於北寺塔中，甚奇。）更移齊門外臥佛寺東，知府金城建，歸有光記。俱廢，移祀復舊祠。（今祠中並無言子、王蘋、顧元慶三位，俟補。）
明曹忠臣遜宅在齊門路南，遜祖籍興化。弟肅、弟敬，皆長庠生，有文行。甲申之變，偕祖母薑氏、母張氏、妻李氏、肅妻周氏、妹持順，闔門自縊死。國朝乾隆四十一年，旌表賜祀。（《北園小誌稿》。）
明蔣忠烈公若來宅在婁門接待寺東，有玉蘭堂。庭植玉蘭五株，甚古。若來守金華，拒大兵，巷戰力竭，自刎死。妻王氏、妾七人、女二人、子都察院經歷傳應生祖、未婚媳趙氏，闔門自焚死。國朝乾隆四十一年，旌表賜祀。
周孝子廟在外跨塘。神姓周名泰，（非宋周容。）元初建。
圓通古閣在東倉北開明橋，元延祐初建。明萬曆三十年，裏紳申用嘉、龔勳、金士衡、丁肇車、顧全、蔣二南等重建。國朝康熙初，里人重建。乾隆四十二年毀，里人王玉成、沈廷全等募建，延戒僧林碧守之，僧素勵梵行。嘉慶初，屠璿、殷在天等募修，延穹窿道士金全資居之。金敦內行，有道術。道光九年，韓崶、俞孝庭、嚴清泰、范泰齡、沈桂鱗、程元圭、石成璋，十七年顧錦雲、蔣庭英、孫煜、徐模廷、孫、蔣潤和、俞燿、趙增元、張清選、張惟善先後募修。顧震濤有重修閣記，並製閣聯曰：「傑閣奉開明，彼岸落伽山上；名橋施濟度，此間紫竹林中。」傍有功德祠。
二郎神廟在葑門內西營，向在水中，突起一阜，宋紹興初建廟，古名溪山第一祠。凡患瘍者，祀以白雞即愈，久廢。國朝嘉怯鄴十年重建，顧承記。神姓趙，名昱，（亦作李冰，六月二十六日神誕。）灌州人，少從李玨隱青城山。隋煬帝偉其才，起為嘉州牧，有斬蛟治水異跡，唐初封赤城王。宋真宗時，封清源妙道真君、楊山太尉。開禧二年，加封護國聖烈昭惠靈顯神佑王。（見郡邑誌、《周虎廟記》、《小知錄》。）傍祀消毒司，神姓賈，名島。（貌甚猛厲，五月十五日神誕。）一在社壇巷，明洪武十三年，道士馮本原、楊處靜建。一在教場西，明正德四年建。一在田基巷。
古太尉堂（即二郎廟，又名圓通院）在平江路胡廂使橋南，明弘治時分建，素著靈應，屢經興廢。國朝嘉慶十六年，江西吉安僧德士（字靜蘭）重修。其徒本修繼勤梵行，中有石刻「清淨慈悲」四古隸字，筆甚精勁。曹文麟、顧震濤並有重修記。
紫金庵在東山西塢，唐時建，中有十八羅漢像，甚工，雷潮所塑。
金井，自楓橋至滸墅鑿井七口，以濟行人，築亭覆之，元金德元建。
獅吼庵在閻橋南，久廢。道光三年，畫禪寺僧明誠創建。漸購鄰圃，次第增修。其徒如然（字蒼岩）與其徒孫杲開（字玉豐，書能詩，）並嚴持戒律，繼誌興修。中有木犀香處，頗多清致。顧震濤記，曹文麟書，勒石庵中。
石佛在閶門灣頭，齊何求故物。唐初寺廢，宋中復建。明初又廢為民居，移佛於陸墓村。庵屋為賈寓，易袁、易任、易歸、易章。至天啟六年，裏紳毛堪、張世俊、張世偉贖復為寺，像仍供奉。（參《百城煙水》。）
喀莊敏公祠在管山，名愛棠書院，祀織造喀爾吉善，歷任榷使，有德政者成祔。
「科第傳芳、褒封濟美」坊在吳縣直街，明嘉靖二十六年為郡人慮綱、慮雍、盧襄立，已圮。國朝嘉怯鄴十午，吳縣知縣朱樹基捐修。
邵公祠在盧師橋，已廢。邵（名失考）篤學敦行，盧雍之師，因名盧師。其地即天賜莊一隅，或云盧師庵址。（二條盧毓嵩記。）

[book_title]卷六
東山碧螺峰下靈源泉，患目者掬而洗之，必愈。西山法源寺外二池水，一青一白。（二條皆《采風類記》。）
文昌宮即太微律院，在滸墅關。明萬曆初，張宏德、宏模、宏祚建，全真道士守之。（按全真，宋王重陽祖師創戒律付邱長春，傳法演教與正乙異。）康熙二十二年，榷使黃懋揚重建。
文星閣向在東憚寺內，明萬曆十五年，巡撫周繼創建，二十三年，知縣江盈科移建今所，形方，四成，高十三丈，圍二十丈四尺。任其勞者，典史唐惟仁、生員劉伸、吳良冶、黃承詢、袁本、陳朝東。已後修建者，知縣祁承爍、韓原善、許爾忠、塗必昌，郡紳陳仁錫、文震孟、彭瓏、吳愉、宋德宏、繆彤、顧汧、彭定求、吳承勵、汪銓，遂為士子肄業之所。
千佛井在柴河頭湯氏宅內，井欄鎊佛像甚多，相傳水可洽疫。（二條褚通經錄。）
落星石，一在長署西義役倉橋傍，一在吳縣學門西，一在開元寺側，一在獅山落星港，一在北濠勝堂。
東京啟聖憚院佛像曆年記碑在婁門關帝廟內。乾隆初，裏士韓詩元旦謁廟，墾土得之。上鐫佛像，下刻經文，末署「蘇州長洲縣上元鄉煙家橋西居住，嗣男寶臨施財刊石，追薦妣諸氏七娘，遠年生界。元豐四年五月望日立石，勸緣行者趟道堅，吳郡張珙刻。」正書二十七行。
崇正宮橋青石扶闌琢工極細，具見纖毫，今無。
十四井在顧亭橋南楊家田。在咫尺間，有方、有圓、有八角，甚古，皆以石板覆之。
十二井在齊門新橋巷瑞蓮庵後。庵久廢，畫禪寺僧如本創建。道光十七年夏，浚放生池，因見之。
明文學於叔夜宅在西麒麟巷。有舊園，即吏部皇甫訪月駕園之一隅，錢希言亦居之，今為黃讚府均宅。
性善公所在斑竹巷，闔郡漆作公建，並籌恤同業孤寡殯葬。道光十七年，呈官創建。中祀祖師，神姓邱名彌陀。（像如頭陀，九月十六日神誕。）又祀楊墳。（始製漆器。）
花橋水閣，唐時已建，見白居易詩。國朝褚篆書匾，今汪水部留重書。乾隆八年，裏蔣文源、沈誌祖、汪鼎煌、顧廷煊、蔣應娼等重建，增建文昌閣、軒轅樓。嘉慶二年，蔣燴等增建魁星閣。
城中七塔之外，更有二塔，一在平江路張家橋北首，宋初顧氏建，康熙三十年圮。一在石塘橋巷底，康熙二十九年群兒戲築而成。時有「南塔傾，北塔成」之謠。（顧仁記。）
繡祖廟在水仙廟側，神姓顧名名世。（明官明州知州。）一在周孝於廟側，神姓顧名案。（按神，國初守廟人，馬卒也，篤孝其母，母死，觸廟柱死，俗稱顧太太。民間小兒迷失，虔告必獲顯應能尋。）為繡緙之神。（俞大猷記。）
大姚酂山宋迪功郎金章墓，寶慶元年築，塚甚高。
大姚山上有文殊院，梁天監間建，佛像甚古，四面皆渠數匝，謂經行道之跡，唐宋人題詠多攜於壁。
宋高士顧鳳暨配姚令人墓在潭東彈山。（隸吳邑十九都六圖福字圩。）子太常明命、侍御明德祔。道光二年，裔孫維坤立碣，傍有雙壽庵，鳳夫婦皆年九十建次，孫彥恭為僧守之，並有祠。嘉熙二年，僧淨了重建（久廢）。元孫宋學士仲六秀墓，在騎龍山。曆宋元明，後裔咸祔，土人呼姚官墳，明處士堁（堁，王敬臣門人，配享仁孝祠）亦葬此。（顧誌祖綠。）
元處士陳千二祠在橫山圓覺庵內。元處士吳逢祠在武山壽寧庵內。宋閔仁甫祠在長邑九都報德庵內。（三條皆《姑蘇志》。）
宋處士閔榮墓在楓橋塘西，子超、仁度，媳酈氏八娘、顧氏十二娘祔。大中祥符五年，錢塘僧居簡誌，仁度自書，今道光十年春，里人開溝見碑。
紫泉廟在塘灣伏龍岡，宋乾德二年建。神姓步名騭，（吳丞相，傳載《長洲縣志》，列祀復舊祠。）封至德鄉土穀神。門內有古柏，門外有古井，不盈不竭，水可治病，即名紫泉。一在三里村，名新興廟，顧震濤題聯曰：「相業炳孫吳，孝著江東，名高甄胄，一代功勳齊陸顱；神威司至德，泉開古社，柏蔭新祠，千秋煙祀配樊孫。」
河涇侯廟在石獅涇內，宋紹興初建。明崇禎十年，祠裔錫疇、凝遠、大任等重建。神姓顧名愷之，（字長康，晉虎頭將軍。）封金鵝鄉土穀神。一在陸墓船底橋，一在莊橋北首。（《武陵小史》。）
守中堂在郡廟東長安弄內，康熙九年春，裏士朱厚寰倡緣，道士李樸建。葛芝有「遂為千載乘雲之人，敢忘三年築室之義。」刻於楹柱。（《百城煙水》。）
倉聖祠在虎邱三泉亭，祀史皇蒼頡，以歷代名書諸賢祔。嘉慶十一年，紳士韓是升、范來宗、潘奕雋、申楫、蔣莘等建。（朱綬錄。）
城隍廟東房三官像，趙滸手塑，用脫沙法。滸又能作羊皮燈，自轉石磨，皆人所莫及之技。
甫橋東西跨街二石坊，東曰「清朝法從」，為丁世熙（元復父）立。西曰「藩屏碩望」，為鄉賢丁元復立。今元和縣署是元復故宅。（《元和舊志》。）
永定寺大殿上鼓為郡中第一，宋初遺物。黃土塔橋側，昔有古磚塔，或云亦八幢之一。專諸宅在專諸巷，即石塔廟，久廢，移像於關帝廟西偏。
陸墓有二。一在金鵝鄉，唐忠宣公贄墓在焉。傍有仰賢堂，祀公及明大學士吳一鵬。順治戊子，金俊明、方夏、楊補結詩社於此。（《百城煙水》。）一在益地鄉，晉大司馬雲衣冠留葬處。（二條申諳芳記。）
保吉利橋石幢上攜佛像，中刻七如來聖號，有座，甚古，中多纖痕，唐時舊物。
議敘鹽運使汪文琛墓在大姚。（隸元邑廿七都北五圖兩字圩。）文琛力行善事，屢倡義舉，有功郡學，具載誌書。
工部主事陳鶴墓在靈岩山西硯山，秦侍郎瀛誌。鶴孝友清正，時稱君子，祔祀名賢、復舊等祠。首烏粉在來鳳橋下塘，周氏古訓堂世傳法制。
梁高士祠在隆興寺側，祀漢梁鴻。道光十年，布政使梁章钜建，並建高士樓於滄浪亭祀之。
石樓在潭東，累石而上，其巔名萬峰台，梅花旋繞，最為清致。吾師沈德潛末第時，有詩曰：「莫笑老夫筋力盡，一筇直上萬峰台」之句。（顧培源記。）韓崇等重修。
冶長涇張姓，世傳治骨哽方藥，甚驗。尹山尹姓世傳治猘狗方藥，頗入神妙。（二條韓紹纓記。）
兜率宮在天池山，就山鑿石，為屋三間，中鐫佛像及侍衛之神與供養之具。又琢石為五十三參，刻三十五佛號。元至正丁酉，僧道在募成，其工甚钜。
雲南鹽課司提舉貝紹溥墓在陸墓高涇巷。紹溥力行善事，孝友能文，倡始社倉，載人郡誌。彭尚書啟豐誌。公有家訓，曾孫墉，乞梁學士同書楷書勒石，藏之虎邱桐橋貝氏節孝祠內，並有遺像。彭侍郎希濂為記，題詠甚富。
凝翠樓在橫山西跨塘橋側，明隱士徐政（字蘭穀，忠仁公如珂曾祖）與文徵明、王寵輩結吟社於此。（徐僖述。）後改名繭園，陳敦復新之。至乾隆初，貝提舉紹溥得而重修，易名澹園，（用舊額，趙宦光所書。）子工部模有園中十八景詩，曾孫墉有感舊、話舊二圖，題詠頗多，顧承、顧震濤並為記。（二條貝墉記。）
不染塵觀音殿在北寺東，像甚偉妙，脫沙異質，不用土木，宋紹興時金大圓募建，名手所塑，邊知白記。明成化十九年，張庭玉重建，萬曆初毀。三十二年，郡紳徐泰時、配馮恭人、同男洌、泫、瀚重建。得周廷策所塑尤精，並塑地藏王菩薩於後。內殿又塑釋迦、文殊、普賢三像，頗偉，管志道記。
僧道饣斛食糕饅店在醋坊橋西，沈氏世業。軸頭店在周啞子巷，馬氏世業。麵樸店在新街橋，□姓世業，翦紙為之。麵餅袋店，王洗馬巷夏氏世業。
肺露在廟堂橋北，張氏三和堂世傳法制。（徐溎述。）
太平府教授張鳳翼墓，在東龍池，（隸吳邑廿都二圖所則字圩。）子貢生惇五祔。鳳翼孝友行，文章名世，祔祀復舊祠。
飲馬橋關帝像，順治二年閏六月十三日，土國寶屠城至此，俄見聖像提刀跨馬挺立橋上，兵乃止，遂免屠。
仙掌峰在華山東，上有石觀音像，祈子頗應。下有巨石，中虛銳覆，底有掌痕，伶仃弗墜，名大石屋。
尚書巷舊名修竹巷，明吳文定公寬所居。弘治十七年，知府林世遠改今名。巷東口有尚書、會元、斯文山鬥三坊跨街，後為顧御史其國宅。吳殿直巷，宋吳感居此。
錢都衙橋，明錢貴居此。（五條皆申論芳記。）
海王廟在婁門外龍墩上，神即忠介公瑞。一在外跨塘崇福禪林左。
范文正公義莊在芝草靈橋西，即范氏舊宅，郡守李大異書「范家園」三大字碑在焉。東隅是吳縣廢址，相傳文正公曾雪周羽冤，後其子宮吳令，請讓地擴莊，今莊中土地謂周某云。（顧公燮記。）宋皇祐元年，始建莊，莊中文正祠，咸淳三年所建。（祠祀詳見誌。）
附：
蔣賡塤《義田義宅考》「吳中之仰范文正公，猶鬥之有勺也。義莊中城而立，保世滋大，其為邦國之光，而宗族以碩大蕃昌者聞，嘗稽其譜牒，按其規條，而一一考之。文正本疏廣散財宗黨之意，於仁宗皇祐元年，始置負郭常稔田。仲子忠宣公純仁於神宗元豐二年，增置義田，自是相繼續蠲，得四千餘畝。其後盛衰隆替，變遷非一世也。至參議允臨，大同知府瑤，先後各蠲千畝而始復舊觀，此其大略也。按文正有四子：長監簿純佑、次即忠宣、三曰恭獻純禮、四曰侍郎純粹。義田之舉，忠宣繼述為最。而保守祠墓，以無墜無緒至今，則又出於監簿苗裔。范氏有十六房，出自文正者四，此外郎中房子姓繁衍，為文正三從侄孫世延之後。文正以上，墓地皆在支刺山。文正墓，在河南洛陽縣彭婆鎮之萬安山。至今洛陽墓葺修，猶取給於莊，而知文正之流澤遠矣。所謂義宅者，文正始辟南園地為宅，繼思之，乃曰：『私之一家，不如公之一郡。』爰即其高祖麗水丞公名隨所居靈芝坊地，以為義宅，是宅當在唐懿宗咸通時也。且夫義田與義宅相表裏者，有田則老有所終，幼有所長，鰥寡孤獨，皆在所養。有宅則八歲入小學，十五入太學，春誦夏弦，無輟乃業，本司徒六行之規。重以睦姻、任恤、綜學，正四術之典，教以禮樂詩書。有其舉之，弗敢廢也。慕為後者，盛弗傳焉。夫先憂後樂，文正之心。而以是名其地者，後人為之。惟歲寒堂、君子樹、松風閣為義宅故跡，文正有詠，見全集可據。若夫天平山之講學堂，清白、知奉、敬身三者，元至正時，後裔改建於此。蓋支硎係賜山，非義宅可知。或因賜山而類及賜湖，此又范文穆成大之事，儒者不可不正其舛誤也。抑又考之，莊之中其始總理其事曰掌莊，其主奉之名始於宋度宗咸淳十年。提管主計之名，始於末端宗景炎元年。典籍之名，始於明成祖永樂十五年。莊之中為文正建祠，在宋咸淳時。易祠為書院，在元至正時。嗚呼！文正之流澤遠矣。數百年後，聞風興起者，有若申文定時行，陳文莊仁錫，故三姓之子孫，至今食舊德云。然而義田義宅，雖創守由范氏，實賢大夫為之興廢而舉墜，補弊而救偏。宋南渡時，以編民豪據而一變。於宋，得提刑何異、郡守鄭若容；於明，得巡撫大理卿胡概、周文襄忱及郡守況鍾，復其田產，免其科糴，寬其賦額，此義莊所以崇德報功，而千秋俎豆之勿替也。及湯文正蒞吳，月吉親詣范氏羲莊，與至德廟、周忠介祠同垂祀典，率吳民以禮讓忠節，移風易俗，治臻上理焉。而義田義宅之名，吾吳婦孺所熟悉，而藉藉人口者也。」（林大中丞則徐正誼書院課選古文。）申文定公義莊在休休庵。（向在胥門外日暉橋。）明萬曆初，文定公時行創始，子用懋、用嘉增益成之，用懋有義莊規條序。（見誌。）
陳文莊公義莊，初在仁二圖。明崇禎三年，文莊公仁錫建，叔允昌董其事，仁錫有《義莊記》。（見誌。）
陶義莊祠在因果巷，祀議敘員外郎筿，雍正二年建，並祀明殉節指揮俊等於寢，世魁（筿父）配，王嗚盛記。（見誌。）
戈義莊祠在善教浜內，祀欽旌孝義贈通議大夫元燴，子黃鴻、黃泳、黃氵隺、黃湘配，乾隆二十六年建。並祀明文學堂於寢，地憲（元燴父）配。江義莊祠在胥門小日暉橋南，祀欽旌善行監生淞，乾隆五年建。
袁義莊祠在聞德橋西，祀欽旌善行布政司理問廷棟，乾隆五年建。
潘義莊祠在混堂巷內，祀欽旌善行贈中憲大夫穎昌，子元忠、元常、元純，孫文起、文模、文龍、文虎配，嘉慶九年建。並祀明指揮留孫等於寢，法式善記。（見誌。）
吳義莊祠在桃花隖，祀欽旌善行內閣中書舉人文垣，嘉慶十年建。
董義莊祠在思婆橋西，祀欽旌善行贈登仕郎秉卞，道光四年建。並祀處士乾初等於寢，吳廷琛記。
張義莊祠在縣橋巷西，祀欽旌善行贈朝議大夫鳳德，子愨祖配，道光五年建。並祀明處士維梓等於寢。（張清選錄。）
汪義莊祠在山塘白姆橋東，祀贈資政大夫和，子世模、孫文琛配，道光七年建。（沈恩光綠。）
徐義莊祠在葑門盛家帶，祀欽旌善行贈武德
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:00:58-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="进贵州通志表,凡例,修辑官员,目录,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,乾隆贵州通志全文在线阅读,乾隆贵州通志全文在线下载,大玄古籍书库">
<meta name="description" content="贵州地方志。清鄂尔泰(1677—1745)总裁，靖道谟、杜诠纂修。四十六卷。尔泰有《(雍正续修)云南通志》已著录。诠，曾官仁怀知县。贵州通志前有数修，因有疏漏，鄂尔泰奉诏，邀靖道谟、杜诠于乾隆六年(1741)重修成书，八十万字。分天文、地理、营建、食货职官、武备、人物、艺文八门。含气候、祥异、舆图、山川、风俗、苗蛮、古迹、户口、物产、土司、奏疏、碑记等七十四目。舆图目共绘省、府地图十四幅，图中标注山峰、河流、府县等。每图后均附图说，详叙其原始及现状，参考价值颇大。山川目按府县记共载山、岩、泉、洞、河、潭等">
<title>乾隆贵州通志_鄂尔泰_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">乾隆贵州通志</span> <br/>
          作者： <span class="inputVal" id="bkauthor">鄂尔泰</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,地方志,完结</span> <br/>
          字数： <span class="inputVal" id="bknum">[book_length]774889</span> <br/>
          说明： <span class="inputVal" id="bkdec">贵州地方志。清鄂尔泰(1677—1745)总裁，靖道谟、杜诠纂修。四十六卷。尔泰有《(雍正续修)云南通志》已著录。诠，曾官仁怀知县。贵州通志前有数修，因有疏漏，鄂尔泰奉诏，邀靖道谟、杜诠于乾隆六年(1741)重修成书，八十万字。分天文、地理、营建、食货职官、武备、人物、艺文八门。含气候、祥异、舆图、山川、风俗、苗蛮、古迹、户口、物产、土司、奏疏、碑记等七十四目。舆图目共绘省、府地图十四幅，图中标注山峰、河流、府县等。每图后均附图说，详叙其原始及现状，参考价值颇大。山川目按府县记共载山、岩、泉、洞、河、潭等三千余处。苗蛮目记苗族历史沿革、部族分合及其居地、服饰、饮食、婚丧嫁娶、礼节、习俗，兼记仡佬、布依、彝族等民族。是民俗学、民族学重要文献。土司目记自汉抵清初历代土司长官、主簿、百户等一千三百余人。凡创始、归附、承袭、世系等皆有记录。艺文门二十六目， 内容涉及历史沿革、兴办水利等一千五百余篇。为研究贵州地方史，提供大量原始资料。具有较高文献价值。有乾隆六年刻本， 《四库全书》本及嘉庆间补刻本。</span> <br/>
          封面： <span class="inputVal" id="bkimg">Z_11091.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]乾隆贵州通志
[book_author]鄂尔泰
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,地方志,完结
[book_length]774889
[book_dec]贵州地方志。清鄂尔泰(1677—1745)总裁，靖道谟、杜诠纂修。四十六卷。尔泰有《(雍正续修)云南通志》已著录。诠，曾官仁怀知县。贵州通志前有数修，因有疏漏，鄂尔泰奉诏，邀靖道谟、杜诠于乾隆六年(1741)重修成书，八十万字。分天文、地理、营建、食货职官、武备、人物、艺文八门。含气候、祥异、舆图、山川、风俗、苗蛮、古迹、户口、物产、土司、奏疏、碑记等七十四目。舆图目共绘省、府地图十四幅，图中标注山峰、河流、府县等。每图后均附图说，详叙其原始及现状，参考价值颇大。山川目按府县记共载山、岩、泉、洞、河、潭等三千余处。苗蛮目记苗族历史沿革、部族分合及其居地、服饰、饮食、婚丧嫁娶、礼节、习俗，兼记仡佬、布依、彝族等民族。是民俗学、民族学重要文献。土司目记自汉抵清初历代土司长官、主簿、百户等一千三百余人。凡创始、归附、承袭、世系等皆有记录。艺文门二十六目， 内容涉及历史沿革、兴办水利等一千五百余篇。为研究贵州地方史，提供大量原始资料。具有较高文献价值。有乾隆六年刻本， 《四库全书》本及嘉庆间补刻本。
[book_img]Z_11091.jpg


[book_title]进贵州通志表
恭
进贵州通志表
题为纂修贵州通志告成恭呈
御览事【臣】等诚惶诚恐稽首顿首上言伏以
尧天广运弗遗膏泽於要荒
舜日重华普被照临於边徼
统车书而隆制作万国同揆
采志乘以备裁成八紘在握风声所树无非康济之仁典册攸存不外化成之义窃惟宅中驭大聿陈王会之图视远惟明用辨职方之掌人文克显政教斯通粤考黔中昔居化外星分参井虚垂列宿之光地接荆梁难画方舆之界七旬格於大禹苗地未详三年克於高宗鬼方终弃自庄蹻将兵而道通沅水唐蒙奉使而郡置犍为旋封夜郎之王复设牂牁之守马忠为郡始於丞相之渡泸东谢来朝盛於贞观之开洞八校尉之击九部落之归仅可羁縻红□狫之名紫姜苗之种率多翻覆二路十二部至宋而有贵州之称八番十八卫至明而有专藩之设顾经营粗立虽经始於前朝而气象维新实备隆於
昭代椎髻卉衣之属咸效国风乌罗银甸之乡尽开王路朱旗画戟启都府於鳌矶龙洞之间云宇山楹观蔀屋於天马贵人之上然而山不列於益记水不注於桑经闲吟太白之诗空怀迁客细读孟坚之论未悉土风白水留题不涉封圻之要典碧云纪胜徒饶月露之丛谈若非修葺羣言曷以宣扬
圣教乃因甫辑而遽值祲氛或已增修而尚参疑似历年既久考证尤难编帙殊繁捜罗不易钦惟
世宗宪皇帝
道光四表
德润羣生
仁义兼施万物熙而六幽尽辟
恩威并济三才正而九土咸开
精神旁达乎边隅无微不照
雨露均濡於杂俗有惠皆行黔州之被泽尤深蛮峒之
流风非昔
纶音特沛通志全修伏遇我
皇上
建极承乾
膺符出震
文谟武烈悉推时宪之聪明
玉振金声并着大成之条理
通神机於渊默视万里如在目前
制权变於张弛运天下不殊掌上
移风易俗既取效於顽苗克靖之余
履信践忠复加勉於险地悉平之後城郭修而清时有备仓廪实而歉岁无虞逋负频蠲战士励捐躯之志租庸屡免耕农兴鼓腹之歌申法令而戒严刑人怀三尺饬亷隅而加厚禄官凛四知蘂榜添花既广秋闱之额黉宫焕彩复
颁内府之书胶庠尽植楩楠文风丕振溪洞皆栽棫朴陋习潜消山土争开已食余粮之利桑田试种伫生挟纩之春凡兹
圣主之鸿图尽属
熙朝之典则【臣】等钦承载笔实愧无文损故益新祗恐修辞之不立发凡起例惟期义类之相从事必证诸古今务阙疑而存信言有关乎治忽宁就简而删繁规模溯因创之源流制度考废兴之颠末虽管窥蠡测未足形
圣治之光华而漱润含芳窃欲效舆人之采访伏愿文摛周鼎
道契羲绳
圣圣同符执一中以立极人人遵路合四海而从风藉记志以广薰陶奚啻三苗丕叙尽经纶而宏化育永看万彚咸亨臣等无任瞻
天仰
圣激切屏营之至谨奉
表随
进以
闻

[book_title]凡例
贵州通志凡例
一贵州旧志为纲三十二以类附见者十二如关梁附见於山川邮传附见於城池义类殊未妥协今列天文地理等八纲用统衆目以类相从似觉有条不紊
一旧志舆图之说止载全省总图各府俱缺今黔省幅割楚蜀粤西府州县卫以附益之渐为恢扩因推广旧志之意每图各系以说
一建置旧志载在大事考所序太畧粤稽上古黔虽不通中国自唐宋以来所置覊縻州县颇有沿革可考今悉据历代地理志补入
一疆域旧志止有东西南北四至而无四隅考建置郡邑犬牙相入者甚多详列四隅所以正经界也今悉为补入
一山川旧志方向先後无一定次第今仿一统志体例先城内次城外先东次东南次南次西南次西次西北次北次东北俱先近而後远其山水之名亦分先後以类相从凡山先山次峯岭冈坡次岩崖石壁次墱坪阪原次囤箐谷洞迳其名不经见者俱次於後若一山中又有坡岭岩洞者即连而及之不另为类凡水先江次河海次川湖滩溪次涧潭水泉次洲渚峡洪次湾泊池塘次堰陂坝闸渠沟井其名不经见者仿山例
一古蹟如废城古戍之类必须注明在城何方去城远近庶有蹟可考今从各府州县志册及明一统志续文献通考诸书参考互订得其方向者十之五六备列於前其无可考者彚载於末以俟博识者
一苗蛮种类虽夥其形状服食究亦相去不远旧志每种各绘一图似转觉支离不如删去盖其性情风俗备於纪载不必按图而考索也
一风俗原与教化移易黔自元以前本属苗徼自明以後始渐被文明然前此椎结侏之俗固不可没也因考汉唐宋以来西南夷南诏各传中有属在黔地者书之於前庶有原委
一学校旧志附载乐仪夫黔之有志以志黔事也若
圣朝礼乐乃天下所同固可不载其各府州县义学俱注
明建於何地以补旧志之畧
一田赋旧额新垦历年各异今照乾隆四年徵收赋役开载其省府总数及州县细数一一详书至苗疆屯田类附於後以备查考
一黔省财赋无多经费尝仰给外省查旧志惟兵饷一项载在兵防驿站工食载在邮传然官役俸工师生饩廪鞭春祭祀之属既皆着於令甲不宜缺而不书今设经费一门以免遗漏
一周礼地官之属遗人掌邦之委积以待施惠即今常平仓之遗法我
国家令天下直省府州县皆设立义仓以备荒歉诚重积贮以厚民生之至意今黔省各府州县皆有积贮而旧志独不载殊为缺然特为补入
一物产旧志於贵阳首府列通产於前专产於後而间见杂出未免眉目不清今以通产尽列於前方列专产於後其通产专产次序首谷次蔬次货次果次药次草次花木次羽毛鳞介各府俱照此彚编以免参差
一职官旧志文自知县以上武自副将以上方录今因之
一名宦与乡贤俱祀於学宫载在祀典近奉
特旨慎重查核去留皆有册籍今将前朝中已载旧志者照旧载入其旧志所遗而郭青螺黔记及各省通志所载乡贤而宦於黔与名宦而黔籍者悉为补入至於
国朝名宦惟以册为据册所不收及册所汰去者虽载旧志亦不敢收入
一黔省自明世设立卫所多以土人为流官【如指挥千户之类】其有政绩者或入名宦或入乡贤须有一定之例旧
志未加分晰如同一千户也贵筑朱暹陈铣则入人物龙里井孚则入名宦同一威清指挥也张贵张晟则入人物杨遵则入名宦不特此也一毛胜也既入名宦又入人物张信亦然一井孚吴德也既入名宦又入忠烈错杂重复如此类者难以悉数窃意名宦当以官为主人物当以地为主以土人为土官【如宣慰宣抚长官司土同知通判之类】有功於其土者则列之人物以土人为流官有功於其土及隣郡县者则列之名宦其已见者即不复重书似为清晰
一黔省自明世始设流官故载在名宦者惟明最多旧志虽以年代为次然文武错列崇卑无序今仿职官例文武分编以官职宪纲为序其中仍各照年代编次
一黔省未立郡县以前皆土司也既设郡县後屡勤征讨者亦土司也旧志止载现在承袭者一人未免太畧今照承袭之册详书其世系即已革除者亦取其始末书之以备查考而水西安氏播州杨氏其为害尤钜详其本末附於後
一大事考一门诸志所无昉於郭青螺黔记其中所载即兵防田赋职官中诸事若详载则嫌於重复简截又苦於漏遗今将所载事蹟分入各门中惟土司苖蛮为黔患之最钜自殷宗伐鬼方三年乃克嗣後寻於干戈以行征讨无代无之今设师旅考一门附於武备志之内其中或剪除於未萌或招徕怀服不烦挞伐者悉记之盖上兵伐谋与不战而屈人之兵皆师旅中善之善者也
一旧志无乡贤名目盖即以人物为乡贤也不知孝义勇烈隐逸之士孰非人物乎即外来流寓方外仙释之属皆人物之选也今立人物为纲以统乡贤孝义诸目
一旧志设勇烈一门凡流官及土人死事者俱载其内礼曰圣人之制祭祀也以死勤事则祀之能死其官即不愧名宦之目不必别以烈名且烈者必勇而忠实烈之本也今易勇烈曰忠烈凡土人之有爵位而能死事者悉载焉其士庶人之致命遂志者则列之孝义国於天地必有与立忠臣义士所以为天地扶植纲常者故居宦蹟文学之前一册中汰去之乡贤亦有历官颇着声称因无功德於乡里而去之者然宦辙所至政绩可纪驰声艺苑掞藻天庭虽无德於乡未始不足增乡邑之色若竟摈置不録是反不如小道之方技异端之仙释得以有传也今设宦蹟文学二门为人物之目庶於
国典乡评两不相悖
一列女凡旧志所载者仍之新收者以
题旌年分先後为次其未经
题旌而年分合例苦节可风据府州县志册及申详藩司廵抚衙门现在陆续具
题者悉为编载庶潜德幽光不致终於冺没
一流寓须其人名重当时事蹟可传於後者方为收録庶几地以人传旧志中有止载某人以某官谪来并不书其事蹟者黔虽僻远亦奚藉此无足重轻之迁客以溷纪载乎今遍加查考有事蹟可传者书之其无可传者削去其谪官而能举其官之职者收入名宦若王守仁之倡明理学虽系谪官仍载流寓盖其功业固不关龙塲驿丞也

[book_title]修辑官员
贵州通志修辑官员
总裁
【臣】鄂尔泰
【臣】尹继善
【臣】元展成
【臣】张允随
【臣】张广泗
监修
提督贵州全省学政陞江苏布政使司布政使【臣】晏斯盛提督贵州全省学政云南道监察御史【臣】邹一桂督修
贵州等处承宣布政使司布政使今陞总漕【臣】常　安贵州等处承宣布政使司布政使陞湖南廵抚【臣】冯光裕署贵州等处承宣布政使司布政使【臣】陈惪荣贵州等处提刑按察使司按察使今陞广西廵抚【臣】方　显署贵州等处提刑按察使司按察使【臣】宋　厚督理贵州清军粮驿传道事务按察司副使【臣】钱元昌分　廵　贵西道按察使司副使【臣】介鍚周分　廵贵东道按察使司副使【臣】王　玠
署分廵兵备道按察使司副使【臣】徐永佑
采辑
贵　　阳　　府　　知　　府【臣】甘士琇思　　州　　府　　知　　府【臣】史步高思　　南　　府　　知　　府【臣】孔传堂镇　　远　　府　　知　　府【臣】赵之坛石　　阡　　府　　知　　府【臣】杜　理铜　　仁　　府　　知　　府【臣】姚　谦黎　　平　　府　　知　　府【臣】孙绍武安　　顺　　府　　知　　府【臣】崔　杰南　　笼　　府　　知　　府【臣】杨　滙都　　匀　　府　　知　　府【臣】曾朝聘平　　越　　府　　知　　府【臣】孟周衍大　　　定　　府　　知　　府【臣】牛天申遵　　　义　　府　　知　　府【臣】陈玉□纂修
翰林院庶吉士原署姚州知州【臣】靖道谟
原　任　仁　怀　县　知　县【臣】杜　诠分修
原　任　遵　义　县　知　县【臣】梁学新原　任　锦　屏　县　知　县【臣】廖　贞毕　节　　县　　知　　　县【臣】谢国史施　　秉　　县　　知　　县【臣】董良材原　任　瓮　安　县　知　县【臣】张　荃原　　署　水　　城　通　判【臣】王　澐原　任　毕　节　县　知　县【臣】葛　荃原　任　余　庆　县　知　县【臣】苏大忠原　任　锦　屏　县　知　县【臣】吕赓雅原　任　龙　泉　县　知　县【臣】樊仲琇原　任　南　宁　县　知　县【臣】王　橒岁　贡　生　候　选　训　导【臣】李　专监刻
贵　　筑　　县　　知　　　县【臣】彭居仁校对
拔　贡　生　候　选　教　谕【臣】姜文泽

[book_title]目录
钦定四库全书　　　　　史部十一
贵州通志目録　　　　　地理类三【都会郡县之属】天文
卷一
星野　气候　祥异
地理
卷二
舆图
卷三
建置
卷四
疆域　形胜
卷五
山川
卷六
关梁　邮传
卷七
风俗　苗蛮　古蹟　邱墓
营建
卷八
城池　公署
卷九
学校　贡院　书院　义学
卷十
坛庙　寺观
食货
卷十一
户口
卷十二
田赋
卷十三
田赋
卷十四
课程
卷十五
经费　蠲恤　积贮　物产
秩官
卷十六
官制
卷十七
职官
卷十八
职官
卷十九
名宦【总部】
卷二十
名宦【分部】
卷二十一
土司
武备
卷二十二
兵制
卷二十三
师旅考
卷二十四
师旅考
卷二十五
苗疆师旅始末
人物
卷二十六
选举
卷二十七
选举
卷二十八
乡贤
卷二十九
忠烈　孝义
卷三十
宦蹟　文学　隐逸
卷三十一
列女
卷三十二
流寓　仙释　方技
艺文
卷三十三
勅　诏　谕
卷三十四
奏疏
卷三十五
奏疏
卷三十六
奏疏
卷三十七
状　颂　赞　箴　铭　书　论　解　考辩
卷三十八
传
卷三十九
序　纪事
卷四十
记
卷四十一
碑记
卷四十二
碑记
卷四十三
文　议　教　说
卷四十四
赋　诗
卷四十五
诗
卷四十六
杂记
【臣】等谨案贵州通志四十六卷
国朝大学士鄂尔泰等撰盖其为云贵总督时奉
诏所辑与云南通志同时纂次司其事者姚州知州靖道谟继之者则仁怀知县杜恮也其视各省志成书为最後至乾隆六年刋刻始竣总督管巡抚事张广泗等奉表上之贵州僻在西南苗蛮杂处明代始建都指挥司後改布政司分立郡县与各行省并称而自唐宋以前不过羁縻弗絶尚未能尽辟狉獉故从来纪载视他省最为荒略明赵瓒创修贵州新志盖亦以昔所未有故以新志为名其後若谢东山郭子章及
本朝卫既齐等递事增修终以文献难徵不免缺漏惟田雯之黔书笔力颇称奇伟而意在修饰文采於事实亦未胪具此书综诸家着述彚成一编在黔省舆图差称详备矣乾隆四十五年五月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷一
钦定四库全书
贵州通志卷一
天文志
【星野　气候祥异】
易曰在天成象在地成形象悬而星辰之精着形奠而山泽之气通天地合德则精气腾降交感理固然也黔越在荒服保章氏所未载前人以地近荆梁分翼轸参井之余考核最为精当我
朝
列圣相承效天法地顺隂阳以布化七政协而休徵集亦既庆云瑞糓叠奏频书淑气祥风旁敷远畅曩时所称瘴乡漏天今皆疹疠潜消雨阳时若考诸三五六经载籍之传正所谓天地顺而四时当民有德而五糓昌者作天文志首记星野其气候祥异悉附焉
贵州通志卷一
天文
星野
<史部,地理类,都会郡县之属,贵州通志,卷一
星经曰荧惑主霍山扬州荆州太白主华隂山凉州雍州益州
又曰荧惑主舆鬼柳七星张翼轸镇星主东井太白主奎娄胃昴毕觜参
又曰玉衡第二星主益州常以五亥日候之乙亥为汉中丁亥为永昌己亥为巴郡蜀郡牂牁辛亥为广汉癸亥为犍为凡七郡第四星主荆州常以五卯日候之乙卯为南阳己卯为零陵辛卯为桂阳癸卯为长沙丁卯为武陵凡五郡
广雅曰梁州之西属北斗开阳一星
又曰西番吐番吐谷浑及西南徼外夷人皆占狼星
一统志曰宣慰司参井分野普安州井鬼分野铜仁府星分野黎平府翼轸之余
谢东山志曰宣慰司【今贵阳府】贵州卫前卫【今贵筑县】龙里新添【今贵定县】平越清平兴隆【今黄平州】威清【今清镇县】平坝【今安平县】普定安庄【今镇宁州】安南普安毕节乌撒【今威宁州】赤水等十六卫俱参井都匀府程番府【今定番州】永宁镇宁安顺普安四州俱参井之余思州思南镇远石阡铜仁黎平六府俱翼轸之余
沈思充通志曰贵阳都匀石阡思南四府宣慰司定番安顺镇宁永宁普安五州贵前威清平坝普定安庄安南普安毕节乌撒赤水龙里新添平越清平兴隆都匀一十七卫普市黄平二所俱井鬼分镇远铜仁思州黎平四府俱柳星之余
郭子章黔记曰黔地连楚蜀总之不出鹑首鹑火鹑尾之次又曰星经载荧惑主荆州主舆鬼柳张黔实近荆州属鬼柳似近之
卫旣齐志曰黔古无分野之说一统志以宣慰司普安州为参井铜仁为星黎平为翼轸沈志则以贵阳等处为井鬼而以铜镇思黎为柳分郭记又以属鬼近似今按汉武所设之益州乃越巂犍为牂牁三郡越嶲属滇犍为属蜀牂牁所辖二十四邑贵阳以上皆其地也陈卓谓牂牁入参五度而班固谓东井舆鬼秦之分野西南牂牁越嶲二州皆宜属焉则自平越以上皆为参井无疑矣独是思铜四郡为柳分似难为据按唐志云翼轸鹑尾自房陵白帝而东尽汉之南郡江夏东达庐江南郡滨彭蠡之西长沙武陵桂阳零陵又逾南纪尽鬰林合浦之地自沅湘上流西达黔安之左皆全楚之分黔安即今之思南则铜镇四郡自应与楚同占轸翼而不入柳分也或曰牂牁既属益州近梁州今舍觜鬼而从参井何也曰此非臆说也牂牁占参而不占觜陈说已明至益州兼井而不兼鬼则李淳风所云自毕十二度至井十五度属益州之言可验也度之多者无如井少者无如觜是以井兼雍梁益三州亦犹斗牛兼吴越豫章也万历庚子狼星入於东井占者以为?播之象既而果应此非占在参井之一证耶或曰翼轸隔柳星张三位踰此及彼何名分野曰亦非臆说也僧一行曰悬象在天其本在地星之与土以精气相属而不系於方隅袁坤仪有言躔次相配者少相反者多青正东玄枵在北雍正西鹑首在南则四郡之踰柳星张而躔翼轸何以异此三人占则从二人之言宁从其衆者而已故辄以管见谓黔为参井翼轸分野贵阳安顺都匀平越威宁参井之余镇远石阡思南思州铜仁黎平翼轸之余
四宿占验
参宿十星一曰参伐一曰大辰一曰天市一曰鈇钺主斩刈又为天狱主杀伐又主权衡所以平理也又主边城为九译参白兽之体其中三星横列三将也东北曰左肩主左将西北曰右肩主右将东南曰左足主後将军西南曰右足主偏将军故黄帝占参应七将中央三小星曰伐天之都尉也主胡鲜卑戎狄之国凡十度右足入毕十三度去极九十四度　觜觹三星为三军之候行军之藏府主葆旅收歛万物明则军储盈　参旗九星在参西一曰天旗一曰天弓主司弓弩之张　玉井四星在参左足下主水浆以给厨　西南九星曰九斿天子之旗也　玉井东南四星曰军井行军井也军井未达将不言渴名取此也　屏二星在玉井南为屏风天厠四星在屏东溷也　天矢一星在厠南色黄则吉　军市十三星在参东南天军贸易之市使有无通也　野鷄一星主变怪在军市中市西南二星曰丈人　丈人东二星曰子子东二星曰孙
东井八星天之南门黄道所经天之亭候主水衡事法令所取平也王者用法平则井星明而端列凡三十三度去极六十九度　钺一星附井之前月宿井有风雨　狼一星在东井东南狼为野将主侵畧色有常不欲变动也　弧九星在狼东南天弓也主备盗贼常向於狼　老人一星在弧南一曰南极常以秋分之旦见於丙春分之夕没於丁见则化平主夀昌　南河北河各三星夹东井一曰天高天之阙门主关梁　南河一曰南戍一曰南宫一曰阳门一曰越门一曰权星主火　北河一曰北戍一曰北宫一曰隂门一曰胡门一曰衡星主水两河戍间日月五星之常道也　南河南二星曰阙丘主宫门外象魏也　五诸侯五星在东井北主刺举戒不虞又曰理隂阳察得失一曰主帝心一曰帝师二曰帝友三曰三公四曰博士五曰太史此五者常为帝定疑议星明大润泽则天下大治　五诸侯南三星曰天罇主盛饘粥以给酒食之正也　东一星曰积水主候水灾积薪一星在积水东供给庖厨之正也　水位四星在东井东主水衡　东井西南四星曰水府主水之官也东井南垣之东四星曰四渎江淮河济之精也
翼宿二十二星天之乐府主俳倡戏乐又主夷狄远客负海之宾星明大礼乐兴四国宾凡十八度距中行西第二星去极百四度　东瓯五星在翼南蛮夷星也
轸宿四星主冢宰辅臣主车骑主载任有军出入皆占於轸又主风轸星明则车驾备凡十八度去极一百度　辖二星傅轸上下两傍主王侯左辖为王者同姓右辖为异姓　长沙一星在轸宿中主夀命明则主夀长子孙昌　青丘七星在轸东南蛮夷之国号也　军门二星在青丘西一曰土司空北天子六宫之门主营候豹尾威旗　器府三十二星在轸宿南乐器之府也明则八音和君臣平　土司空四星在青丘西主界域亦曰司徒均明则天下丰
以上诸星占验出隋天文志
按周礼保章氏以星土辨九州尚已自班固取三统历十二次配十二野嗣後史家言星野者愈悉魏太史陈卓更着郡国所入宿度唐李淳风譔晋史又着州郡躔次似踵以详明而後人犹讥其谬乱蔽於天而不知地天官家聚讼久矣陆绩浑象测天东西径三十五万七千里直径亦然张衡灵宪谓八极之维二亿三万二千三百里南北则短减千里东西则增广千里考古今历家亦俱云天包乎地地小於天而在天之宿度往往久而差忒将焉凖之惟我
朝时宪新法细密精详利玛窦曰七政本天所丽各有异动然其本天之中心不与地之中心同也故其行转於地之面一周自非可谓平行也则每日不能无差矣又曰天之黄道心与地球心一也则其行於地面一周恒为平行矣故七政之天虽不平行转於地体之面然於其本天之中心平行转也是盖可以积分而推也黔之疆域在天地三分之二内旧之志星野者缘昔分隶荆梁以属荆者占翼轸属梁者占参井未必非是但论四宿之度数既不得谓黔之已处其余而稽各府之疆域又不可谓宿之浑列其内用是上推宿度下计方隅画而着之於右
气候
黔地窳而土瘠气沴而候愆不可以中州之气候例也岚气上蒸肤寸之云即能致雨故有漏天之号焉山高箐深亏蔽日月一日之间而寒暖乍异百里之内而凉燠攸分田功三月始犂四月播种五月挿禾九十月纳稼东作稍迟则禾苖不茂夏初无雨则收敛必歉入秋遇有大风则秀不实谓之青空农民岁入除正供之外恒不敷食所赖山坡旷土杂种燕麦荍麦水稗旱稗之属以佐饔飱故民鲜隔岁之蓄其亦气候使然欤
贵阳北近蜀南近粤冬不祁寒夏无盛暑四时多雨少晴雨则寒晴则暖夏则昼热夜凉田功之兴迟於中土至华之开菓之熟百蔬之成则比中土差早
安顺东接贵阳气候畧同无严寒酷暑树艺之期亦复相近
平越四面皆距本省地界气候无异其耕种收获先後亦不大殊
都匀东南近粤岚瘴差甚夏秋间商旅疑畏不行霜降後乃无患今亦不甚忌其耕获则比他郡较早
镇远思州铜仁黎平俱近楚寒亦祁寒暑亦酷暑与中州同
大定三面距蜀一面接滇山高气寒雺雾朦胧四时皆然五六月无酷暑箐林树木经冬不凋土寒地瘠毕节以西种惟宜荍而稻谷则鲜登焉
南笼南近於粤西近於滇气候热多而寒少每当春夏之交隂雨初霁岚气薰蒸人中其气如得疟疾有头疼胸懑脾泻诸症其树艺则与安顺同
石阡思南遵义俱近蜀气候平和寒燠不爽雨阳恒调水经注谓牂牁夜郎之间山无瘴毒即此等处也
祥异
汉
灵帝熹平三年牂牁饥斗粟千钱
宋
太祖乾德二年播州田禾一茎两穗
元
成宗大德八年夏六月乌撒等路饥疫并赈恤之武宗至大元年夏六月乌撒乌蒙三日内地大震者六
仁宗延佑元年夏五月思州饥发廪减价粜赈之泰定帝泰定元年春镇远饥　四年夏四月乌撒饥赈粮钞有差
文宗至顺二年秋九月思州镇远饥赈之
顺帝至正二十二年播州田鼠食禾尽自赴水死明
洪武元年普定水鬭　十一年播州蝗　二十四年凤凰见於天柱山从鸟数万移日乃去
永乐十三年婺川山中连呼万岁者三布政使司蒋廷瓒以闻
正统九年夏六月苖民饥?粟赈之　十四年夏清平卫饥
景泰二年夏大饥
成化三年播州大旱　十年普定火　二十三年廵按署瓜并蒂有司以闻
弘治元年播州大旱　六年清平大水　七年清平疫都匀凤凰山崩　八年冬十一月地震　九年夏五月大水　十七年夏四月省城大雨雹都匀大疫
正德五年清平大有年　六年秋九月都匀地震七年思州火　九年都匀蝗　十年都匀饥　十二年清平饥　十三年夏省城大水霁虹桥圮十六年夏思州天鼓鸣
嘉靖元年清平大有年都匀火　三年思南水德司江浒巨石自转　四年有虎至思南府署吼而出不知所之　六年都匀兴隆饥　七年播州大旱思南南平仓火延烧民居　八年永宁播州大疫都匀大水淹城郭思南枯池出火十日後经雨乃灭冬疫　十年冬十一月晦普定地震　十二年春三月安南卫生两头男　十三年兴隆大水山崩　十四年秋七月思南大雨雹　九月思南九门滩枯杉仆地经年自起复生　十五年春二月思南地震　三月天柱火播州地震有声　秋七月思南地震声如雷　十六年秋八月省城龙见十八年夏五月思州大水西溪二龙鬭清平陨霜杀稼　十九年石阡旱清平兴隆饥　二十年石阡旱　二十一年天柱地震　二十三年兴隆地震　二十五年清平兴隆疫秋七月黎平野犬缘城夜吠　二十六年播州大旱秋八月陨霜杀稼　二十七年普定旱大饥斗米银四钱　二十八年春清平芝生秋旱蝗诏免秋粮　三十年夏思州饥　三十二年大有年　三十六年普定卫署树化爲石　三十九年冬十月大霜凝结如花草　四十年春旱三月不雨三月朔威清地震四十三年都匀地震　四十四年秋七月都匀复地震播州大雹雪伤稼
隆庆元年秋七月黄平大雹伤稼　二年春二月普定火五日焚民居五千余户死者六十余人四年春二月夕兴隆星陨声如雷六月蚩尤旗见於天柱　五年兴隆恒雨饥　六年夏六月省城雨桂子秋八月天柱螟
万历元年夏五月兴隆大雨雹天柱螟　二年秋八月思南火焚民居二百余户　五年威清虎入城害三百余人　六年播州大疫　七年婺川大水秋九月兴隆黄平地震　八年秋八月黄平庆云见　九年黎平有雀三足猫生子一身二头十年夏五月普定大水　六月铜仁有鸟鸣文庙声如雷兴隆大有年　十二年夏五月都匀大水秋九月威清大雨雹伤稼　十五年夏六月思南水溢漂没民居甚夥次年水亦如之　十七年春播州大疫秋有年　十九年春三月黎平大雷雨蛟出府治仪门夏五月石阡龙见　二十年春三月大风雹　二十一年春二月朔省城大风雹永宁旱毕节虎入东关民家伤六七人乃就毙　二十二年兴隆大饥　二十四年夏五月安顺州大水　二十六年兴隆虎食百余人　二十七年平坝等卫昼晦如夜大雷电雨雹如斗天柱县署产紫芝　二十八年秋七月廵抚署东园芝生　二十九年夏四月不雨五月大饥斗米四钱雨桂子於贵阳六月定番地震秋七月大疫八月抚按两署东园芝并生冬十月指挥冯国恩妻一产三男三十年夏六月赤虹垂於贵阳城北民家毕节大水漂民舍　三十二年大有年夏五月绥阳大水冬十月绥阳火城中民居几尽　三十三年夏四月省城雨桂子　三十四年夏五月赤水永宁水漂民居三百余户思南沿河司麦一茎两穗　三十六年春三月思州民易绣虎妻一产三男　四十年春正月遵义火延烧数日　四十三年都匀地震四十五年春三月安庄卫白蜨羣飞蔽天自西南向东北积地数尺越三日火阖城俱烬天柱大旱　四十六年贵阳大疫遵义地震有声自西而南　四十七年春三月蚩尤见於遵义西方经月乃灭
泰昌元年都匀饥
天启元年秋八月白虹见长竟天毕节地震　二年春三月省城龙井涸大雨雪　五年遵义大旱七年夏五月天柱昼晦
崇祯三年思南火毁民居三百余死者二十余人四年天柱大水秋七月地震　五年天柱天鼓鸣地震有声　六年秋八月湄潭虾蟆数万匝城外一日夜忽散　十年开州北极观柱上木龙挟殿内钟与井龙鬬山麓震撼　十一年夏五月贵阳大水漂没庐舍溺死八十余人　十二年夏四月豹入省城获之随大风拔木屋瓦皆飞　十三年思南地震遵义大旱　十四年夏六月都匀燕数万集府署　十五年天柱地裂　十六年毕节大雨雹鸟兽击死者无算天柱大旱　十七年夏四月余庆严家屯栗树仆数日夜忽自起枝叶复生城外崖石开红花大如盆
国朝
顺治三年瓮安县李树结实俱成扁豆　四年秋七月思南梅盛开成实　五年思南大饥食木叶草根尽次年复大饥斗粟三两遵义荒疫大饥斗粟四两　十四年毕节双井出红水龙潭出黑水十七年旱大饥廵抚卞三元请动楚运米三千石赈之　十八年夏恒雨南笼旱思南雨雹大风偃木屋瓦乱飞
康熙元年遵义大有年　二年安笼黄平瓮安余庆大水余庆村民家牛生犊四耳四目八足二尾三年毕节马生驹五足天柱牛生犊二首八足二尾　四年夏六月铜仁火公署城楼营房民居尽毁　五年毕节大水涌入东门　六年秋七月思南白气自东北飞堕声如雷　八年重安江大风雨雹坏民居　九年天柱地裂　十一年春三月镇远火三日毁民居殆尽发金赈之夏五月安笼所民邓凤鸣妻一产三男毕节白蛾蔽天　十二年余庆石花开　十四年春三月遵义火阖城尽毁惟存道府县署旬余复火城外民居俱烬　十五年夏五月昼晦如夜　十六年毕节女化为男十八年夏四月贵阳大雨雹损庐舍　十九年春正月思南昼晦雨下如墨汁冬十一月蚩尤旗见自西北竟东南月余乃灭　二十年秋九月贵阳地震　二十二年夏四月贵阳大风雹拔木倾舍二十三年夏五月遵义大水後复大旱饥　二十五年遵义大有年　二十六年毕节白蛾漫天有大鸟啄食之　二十七年夏五月蛟起黄平旧州都□山水冲溢偏桥镇远而下漂没庐舍　二十八年春三月瓮安高车村巨石自转　二十九年夏五月贵阳水溢衢市舟行秋七月七日婺川九条溪陆地生莲花大於筐又生树杪大亦如之思南长溪民家牛生犊两首四尾八足　三十二年秋七月七日安平陨霜霪雨连月杀稼　三十三年春二月毕节西门龙见　三十七年春二月遵义火城内民居半毁　四十七年夏五月毕节大水湮没民居　五十年春二月都匀城北河岸巨石如屋逆水自移　五十四年夏六月雷击毕节东岗文峯塔　五十六年十二月安化县火雍正元年大有年　四年平远州麦秀两岐　五年夏五月思南大水　七年秋思州府及古州之梅岑梅得诸处有五色庆云自七月初八日至闰七月十一日凡七现大有年黔省各属及新辟苗疆所产稻谷粟米之属自一茎两穗至十五六穗不等稻谷每穗四五百粒至七百粒粟米每穗长至尺有奇都匀府石产灵芝普安州稻谷生孙九年贵阳府民间瓜菓一蒂双实　十年岁大丰十一年贵筑县民家牛生犊五足　十二年大有年广顺州瓜茄一蒂双实
贵州通志卷一

[book_title]卷二
钦定四库全书
贵州通志卷二
地理志序
【舆图　建置　疆域　形势　山川　关梁邮传　风俗　苗蛮　古蹟　邱墓】贵州古三苖之域明始建都指挥司後改布政司治东西千里南北三百余里於十五国中壤地最狭山川形胜则复岭密箐迅流急湍非有平原广泽之沃衍也风俗皆苗蛮杂处椎结侏离未尽渐被华风也我
国家改易卫所俱置州县又开自古不臣之古州清江诸处益以湖南四川广西附近壤错之府州县幅益为式廓我
皇上仁覆万国无有远迩以贵州之荒远僻陋而山川风物遂与中土不殊然则文德诞敷有苗来格典谟所传於今为烈矣述地理志
贵州通志卷二
地理
舆图
贵州全省　图说
贵州虽僻在西南一隅然东楚西滇南粤北蜀不与外夷接壤固居然腹里之地也特以山箐阻深苖蛮杂处前代皆覊縻勿絶至明始置郡县东西千里南北三百余里形如蜂腰上下广而中狭近益以蜀之遵义粤之永丰荔波又开设长寨南北之境几与东西埓且古州八寨古昔化外之生苗今皆设官置镇黔之四封屹然有截矣其山来自云南宣威州之倘塘驿入大定之威宁州折而东南经水城以至安顺盘江界其西乌江界其北南笼一府在盘江之西遵义一府在乌江之北大定则乌江诸水源沿其间此上游形势之大较也自安顺折而南由安顺土州以至定番分南北两枝其南枝由都匀八寨古州至黎平以入於楚粤闽越所谓南干也其北枝则自清镇安平至贵筑之老鸦关折而南结为省治南明河界其东南陆广麻线诸河界其西北皆入於乌江者也都匀一府处南干之脊都江发源於右经古州以入粤清江?源於左经台拱以入楚黎平夹两江之间受都匀之委输焉镇远思州在清江之北中有?溪水贯之亦谓之镇阳江源自旧黄平经青溪玉屏以东之沅水者也平越石阡在乌江之南而平越之湄潭石阡之龙泉及思南一府又在乌江之北其山脉来自遵义其水则北界以赤水三江者也铜仁一府在省治之极东大小江诸水皆滙於楚之麻阳此下游形势之大较也总十三郡计之大约山势峭削少平原广野之观水流急湍无舟楫灌注之利师旅官吏之经费多仰给於邻境然大定南笼扼云南之咽喉铜仁思州踞湖南之腰膂思南遵义为四川之辅车都匀黎平处粤西之肘腋少有不靖不免有震邻之虞则物力虽瘠薄而形势固居要害矣我
国家德威遐畅川岳效灵四夷宾服惟黔中顽苖螳臂蜂虿时或窃发然大兵所临不旋踵皆禽猕草薙贰而讨之服而怀柔之因地以制宜择人以任事使驯扰移易同於内地岂非守土者之责哉
贵阳府图说
自有明隆庆时易程番府为贵阳遂为省会之首郡南南笼西安顺北遵义东连平越都匀地处十三郡之中而贵山北峙南明东环灵秀亦甲於诸郡所辖三州四县附郭曰贵筑西南百一十里州曰广顺其镇山曰白云其水曰麻绵入於乌江者也南一百里州曰定番南干与省治之脉自此而分大干迤而东南省脉迤而东北州有泉曰蒙潭蒙江之源出焉或谓之牂柯江入於粤西者也东北百二十里曰开州有山曰南望千峰万壑苍翠接天洗泥河之水经焉北五十里曰修文昔安氏水外六目之地也水西以居陆广鸭池河西者为内地地在河东故名水外云东五十里曰龙里百一十里曰贵定瓮城河界其间北流入於岩门郡治之下游也近者平定仲苗设同知於长寨在府东南百七十里形势称完固焉
安顺府图说
安顺盘古州地踞省城之上游作滇南之门户自割一州二县以隶南笼东西尚三百余里南北二百里盘江之水界其西三岔河之水界其北遂为黔中之奥区焉领二州三县附郭县曰普定居干脉之脊有山曰新坡高广数里为府治形胜西五十里为镇宁州有山曰东坡轮囷盘欝高三十里州之镇山也西百四十里为永宁州白河之水从高而落瀑布飞流轰雷卷雪极天下之奇观东六十里曰安平百二十里曰清镇滴澄河之水介其间自郡城而东地势渐平每每原田流泉灌注自郡城而西地益高山益峻重岩复岭行者苦焉近者设同知於郎岱邮传出其途不须回九折之车矣旧有康佐土司地在府南百六十里山箐阻深苗仲杂处今者复设通判治之标嘉名曰归化伏莾升陵庸足虑乎
平越府图说
平越古播州地清水江界其西重安江环其南岩门江贯其中境内诸水多滙焉以达於乌江作省会之藩篱据楚蜀之要害所辖一州四县附郭曰平越黎峨崷峻七盘萦纡高峙城东险於蜀道鱼梁一江两岸壁立飞湍瀑流今则石梁砥平长虹卧波皇华四牡所取道也东百二十里为黄平州昔为兴隆卫旧州治在其北?溪之源出焉州东有飞云岩玲珑诡异为黔中第一奇境东百四十里为余庆县白泥江环其东小乌江环其西俱会岩门江者也北五十里为瓮安县玉华之峰上揷云霄黄金之?路通一线可称邑中名胜北二百二十里曰湄潭县城南之水环曲如眉故以名邑去郡治最远孤悬岩门江外者也
都匀府图说
都匀居省治之东南接粤西北与平越之地犬牙相入领二州三县附郭曰都匀西有凯口囤最为险要近则龙山蜿蜒长河如带张鹤楼之遗迹犹有存焉北五十里州曰麻哈贵人南蟠玉屏西峙为州治壮观南北二十里州曰独山有山焉羣嶂相联一峰独峙州因以名都江东逝经古州以入庆远深河南流由定番以过泗城皆入於粤西者也北百一十里县曰清平有香罏峰形如博山四面陡絶明时屡为诸苗巢穴而凯里一司尤为生苗出入之咽喉防守最须严密近又以粤西之荔波来属去郡治二百余里而南蔽之藩篱始固总之贵州环处皆苗历来剽掠最甚者无如匀哈近者开八寨辟都江丹江设官以镇抚之庶几阻深闇昧咸耀光明矣
镇远府图说
镇远为黔省之门户?溪一水下达沅湘樯帆辐辏虽地势险隘不能建甓垣墉然据石屏山以为城带镇阳江以为池居然楚国之方城汉水也马塲鼓楼两坡为诸苗出入必由之径一泥丸可封昔人戍守之遗迹犹存也附郭自镇远而外所辖止施秉一县幅稍隘往者九股生苗剽掠旧县因迁治於偏桥以避之自台拱清江设官置镇翻狡兎之窟作饮马之川封畛所届懋迁化居雄於诸郡近又以湖南之天柱来属茨岭铁坪东西环峙郡治东南益壮屏蔽焉
思南府图说
思南古婺川地东西广四百里南北袤五百六十里幅最为广濶德江一水旋绕三面东有万胜山壁立千仞龙洞仙台颇着灵异石峡芙蓉诸关雄峙东西形势险固县曰安化其附郭者也西四百里为婺川县华盖之山岩壑深邃前代倚为避世之桃源丰乐之水滙泉流而注乌江九杵一关据播州之要害前明平杨应龙时所争战处也南四十里曰印江县峩岭东亘思卭北流而湍瀬浅狭乱石嶙峋四方舟楫罕至焉
石阡府图说
石阡南通镇远北距思南东抵铜仁西连遵义壤地在诸郡之中不与他省接南眺十万山高爽寛平杨再兴屯兵之故垒在焉新开一河自明时知府郭元宾疏凿安流遂通舟楫之利率作兴事岂不存乎其人哉郡所辖止龙泉一县在郡西二百五十里境内诸山连冈叠嶂鷄翁北蟠义阳绥阳东西遥峙皆昔时故城废县之址古瓦颓垣深人凭吊而乌江南绕青溪北环称襟带之险固矣
思州府图说
思州东北界楚西南接镇远於十三郡中疆域最为狭小近虽益以楚之玉屏青溪东西二百里南北三百余里然特就各土司村寨孤悬於境外者极其所至而为言耳若辨方正位则南三十里即与沅州界北四十里即与镇远界矣顾向时之黔以镇远为门户今二卫来属则又当以思为门户矧郡治之海龙溪玉屏青溪之界牌龙塘诸隘为红黑诸苗出入之所必经扞蔽牧圉尤宜加意至若盘山龙溪萦纡峭耸郡城之壮观也山拥三台岩开万卷玉屏之胜概也青溪临江为治地当孔道邑小事繁然治内北障瑞云峥嵘突兀云气时往来其间风土瘠薄而形胜有余矣
铜仁府图说
铜仁居省治之东北隅西南与思南石阡接壤北则蜀东则楚松桃一营绾楚蜀之枢俗名为三不管之地实红苗盘踞之区也其郡治则依翀凤以为城襟大江以为池天乙之山峙其左铜岩之水绕其右舟楫西来沂沅水历麻阳经郡治以达江口商旅辐辏亦西南之都会也隶郡者仅附郭铜仁一县其境内名胜则泉名甘梗水源同出而清浊异流峡号金刀一峰划开千仞如削中分而巅合皆锦州之奇观也
黎平府图说
黎平在省会之东南向者新疆未辟孤悬清水江外取道镇远天柱而後达黔中郡治去省之远未有如黎平者然其地居楚粤之交都江南绕由古州以下粤清江北环由锦屏以归楚古州湖耳等十三司环处其间明时置五开卫属楚与郡同治军民耦俱相猜致有五譁六譁之变则措置之未尽善也
本朝以卫来属改为附郭之开泰县石门东障宝带南环南六十里曰永从县唐之福禄州也有山曰皮林高出羣峯颇标灵异明将邓子龙之遗蹟在焉东北百二十里曰锦屏昔楚之铜鼓卫也自属黔中改而为县石榴梅花峯回路转岩壑隐秀西北八十里曰古州盖古州有里外之分今之建城置镇者乃昔之里古州历代弃诸化外者也自兹由都江八寨西接都匀以达於省会黔之疆域封豕无惊版章式廓矣
大定府图说
大定本水西乌撒地可渡河界其西南三岔鸭池诸河界其东南赤水河界其北大小天生桥落折渭河诸水分流其中东西五百八十余里南北六百六十余里山箐阻深岩洞幽邃幅之辽濶形势之险固黔中诸郡殆未有过之者自
本朝讨定二安开设四府各置重镇以控制之後改黔西平远为州隶大定府旋改大定为州隶威宁府後以大定为府威宁为州所辖三州一县西威宁北毕节东黔西南平远府居其中藩篱密而呼应灵措置最为尽善府治为昔之大方城安氏之巢穴也凤山东翔五老西拱六归南环气势雄伟宜自汉至明时代沧桑而济火之封相承不替也黔西昔之水西平远昔之比喇坝织金杓里诸关箐昔时罗鬼所负隅也威宁三面接壤滇南乌门山径崎岖石龙蜿蜒起伏昔之乌撒府也毕节当滇蜀之要冲七星关扼其西木稀关障其东旧毕节赤水二卫也水城居郡治之西南汉夷杂处复岭回溪筑城设官以资弹压诚桑土绸缪之至计矣
南笼府图说
南笼西控滇南联粤虽从安顺分置然所辖二州二县东西广七百余里南北袤五百余里固上游重地也郡旧为南笼廰治緑海东瀦九峯西峙形势开敞雄於西南郡西州曰普安唐之盘州元之普山府也西有香罗山即昔时之平夷县治东有格孤山即明传友德平云南自曲靖率师捣乌撒之所取道也郡东北州曰永丰原割粤西西隆泗城地所置画红江以为界粤南黔北若天限之者北之县曰安南有晴云山崔巍峭拔境内诸山之鼻袓也东北之县曰普安鹦鹉山耸峭於西江西坡绵亘於东往时驿道所经行者每以登陟为苦近改出松岿沿途翠竹虬松引人入胜焉
遵义府图说
遵义昔附川东距省千余里僻在一隅无关扼塞今者割入黔疆而北藩之形势始壮其封域南邻贵阳东接思南西连大定北至重庆之綦江县其山自永宁之雪山关蜿蜒而来过仁怀之关门?转折盘曲特起崇峦则郡城之镇山碧云峯也旋而左者为遵邑之海龙?居万山之颠四面陡絶昔播贼杨应龙倚为巢穴又左为桐梓之娄山关旋而右者为绥阳之桑木关镇安州之龙硐关皆高出云表一夫守之千人坐废所谓天险殆不过是水则乌江界其南迤而东北过思南入四川之彭水县其西则赤水河限之黔蜀画疆以此为界据山临江广袤二千余里田赋关税抵全黔之半岂非雄郡哉
贵州通志卷二

[book_title]卷三
钦定四库全书
贵州通志卷三
地理
建置
贵州布政使司
贵州在唐虞时为夏书禹贡梁州之南裔荆州之西鄙殷因於夏无所损益周武王克殷以巴濮楚邓为南土属巴濮之地成王合梁於雍又为雍州之南裔春秋时楚庄既霸遂服於楚为巫黔中地楚威王遣将庄蹻从沅水伐夜郎灭之遂至滇池【後汉书作楚顷襄王遣将庄豪按楚威王於周顕王三十年立至四十年薨在位十年後历顕王八年慎靓王五年至赧王三十五年秦取楚巫黔中地相距四十八年如遣庄蹻为威王时事则庄蹻在滇五十余年何以淹久不归再考楚顷襄王立於赧王十六年距秦取地十九年其间庄蹻奉使至滇欲归楚道不通其说近是至史记作庄蹻前汉书仍之後汉书乃作庄豪查通监庄豹注庄姓宋戴武庄之族有出於楚者庄蹻是也亦作蹻在後汉书改订史汉似必冇据但太史公去周秦未远其所记威王及庄蹻亦不应冇误今从史记作威王庄蹻附载顷襄王庄豪备考】秦昭王二十七年为周赧王之三十五年取楚巫黔中地置黔中郡蹻欲归楚道不通遂留王滇而夜郎仍自立为侯国旁邑且兰之属君长以十数独夜郎最大西距卭莋东接交趾汉高帝四年改黔中郡为武陵郡建元六年遣唐蒙通夜郎元鼎六年平且兰遂平南夷置牂柯郡後置益州以牂柯属焉【牂柯各地理志字形不同前汉作?牱後汉作牂牁隋作牂柯史记西南夷传及晋宋志俱作牂柯从其多者】始元二年分天下为十三部武陵属荆州部牂柯属益州部後汉州郡因之建安十三年魏武尽得荆州之地及败於赤壁吴兴蜀汉分荆州江夏诸郡属吴武陵诸郡属蜀汉先主殁後复属吴为荆州十五郡之一而牂柯属蜀汉之益州晋平吴荆州郡县屡有分析而武陵郡常属荆州泰始七年分益州置宁州统郡八牂柯属焉州後废大安二年复置永嘉二年分牂柯立平夷夜郎二郡咸康四年置安州分牂柯夜郎属焉八年仍罢安州以所属郡并入宁州然自太安後李氏据蜀益州郡县悉为所?江左仍遥置之永和三年桓温平蜀始为晋有咸安後再没於苻氏太元八年复为晋有刘宋时武陵领於郢州刺史牂柯平夷夜郎仍属宁州平夷後避桓温父彛之讳改为平蛮萧齐时州所领郡俱仍之梁承圣元年益州入於西魏平蛮诸郡多没於?蛮三年荆州入於西魏自後州郡沿革多无可考隋开皇初置牂柯郡废武陵为朗州大业初复置唐武德二年以巴蜀徼外蛮夷地置义州三年以牂柯首领谢龙羽地置牂州四年置黔州及戎州都督府以故兴古郡置西平州以隋巴东郡之务川扶阳置务州以思州之寜夷县置夷州五年改义州曰智州贞观元年废夷州三年以南谢蛮首领谢疆地置南夀州四年更名庄州复以黔州之都上县开南夷置夷州【今石阡府】又开南蛮置费州【今思南府】改务州为思州八年以辰州之龙标县置巫州更西平州为盘州【今南笼府】九年以隋牂柯郡之牂柯县置播州【今遵义府】十一年罢黔州都督府置庄州都督改智州为牢州十二年开夷獠置古州十六年废牢州开山洞置溱州【今桐梓县】又置珍州【今正安州】垂拱二年以辰州麻阳县地及开山洞置锦州【今铜仁府】天授二年更巫州曰沅州长安四年以沅州之夜郎渭溪置舞州景龙四年废庄州都督府置播州都督先天元年废播州都督府复置於黔州开元十三年更舞州为鹤州复以沅州为巫州二十年改鹤州为业州二十一年分天下为十五道设黔中道置黔中采访使治黔州大历五年改巫州曰叙州【今黎平府】改业州曰奬州【今镇远府】元和二年废珍州入溱州思夷费播溱锦叙奨八州皆隶黔中采访使古州隶岭南采访使盘牂则覊縻州也隶戎州及黔州都督府咸通十一年南诏?播州乾宁三年黔南观察使王肇以其地降於王建牂柯诸州不通中国蛮酋分据其地自置为刺史五代後唐同光三年蜀王衍降得黔渝等六十四州天成二年牂柯清州刺史宋化朝等一百五十人来朝及孟知祥据西川复不通朝贡五代晋天福五年都云酋长尹怀昌率其昆明等十二部牂柯张万濬率其夷播等七州皆附於马希范宋乾德元年平湖南三年平蜀诸溪洞蛮酋相继归附七月珍州刺史田景迁内附开宝元年改珍州为高州九年奨州刺史田处达来贡太平兴国三年夷州蛮任朗政等来贡八年锦叙诸蛮相率诣辰州言愿比内郡输租税诏不许锦州刺史田汉希愿与懿州【今沅州】刺史田汉琼两易其地诏许之又以知叙州舒德芬为刺史咸平二年古州刺史向通展来贡诏有司铸印以赐通展皆覊縻州也崇宁以後始务开拓疆土置州郡比於内地四年三月王江古州蛮纳土置怀远军寻改为平州又寻废平州於中古州置格州五年改为从州大观二年播州杨文贵献地置播州乐源郡及遵义军大骆解上下族帅献地置珍州夷州酋献地置承州又置溱州政和元年废从州七年番部田佑恭内附置思州宣和三年废承州改播州为播川县隶南平军改遵义军为遵义砦隶珍州四年废思州绍兴元年复置端平三年复以白绵堡为播州咸淳末以珍州属焉皆隶四川夔州路锦叙诸州则隶於荆湖北路之安抚使而唐时之牂盘诸州在宋则为罗甸于矢普里诸部及南诏之东鄙元宪宗时平云南招降于矢部置普安路普里部归附置普定路寻改为府至元十三年乌撒部来附置乌撒路十四年思州田景贤播州杨邦宪来附俱授安抚司十五年罗氏鬼国主阿榨西南番韦昌盛内附诏榨及昌盛各为其地安抚使十六年招降西南诸番各授以安抚使十七年改罗氏鬼国为顺元路置宣慰司二十年讨平九溪十八洞定其地之可以设官者大处为州小处为县并立总管府听顺元路宣慰司节制置贵州等处长官司领於顺元安抚司此贵州之名所自始也二十一年改乌撒为军民宣抚司改思播二州隶顺元路二十四年陞乌撒宣抚司为乌撒乌蒙宣慰司二十六年以八番罗甸隶四川省寻改隶湖广省改金竹寨为金竹府改播州为播南路二十八年改八番罗甸隶四川省寻复隶湖广立黄平府改播州安抚司为宣抚司直隶四川行省立蛮葛军民安抚司招古州等洞酋长诣阙贡献招附光兰州洞蛮置定远府二十九年正月以普定路隶云南省二月以思播等州隶湖广省以罗甸隶云南省大德七年改普定府为路至治二年置八番军民安抚司改长官司二十有八为州县其置镇远府都云军民府年分无考至正二十五年明太祖平汉畧地湖南思南田仁智归附授思南宣慰司未几思州田仁厚来献地授思州宣慰司洪武四年顺元宣慰司霭翠归附改授贵州宣抚司置贵州卫五年播州宣慰司杨铿归附仍授宣慰使司六年陞贵州宣抚司为宣慰使司九年置永宁卫改黄平府重安长官司及都云金竹二府俱为安抚司改八番诸安抚司为长官司废定远府降镇远府为州十四年改普定路为普定府置普定卫改乌撒宣慰司为乌撒府置平越卫十五年置乌撒卫设贵州都指挥使司十六年改普安路为普安军民府改都云府为都匀安抚司置毕节卫十八年废普定府二十二年置赤水兴隆安庄三卫改普安府为卫二十三年改蛮葛安抚司为新添卫都匀安抚司为都匀卫兼置龙里清平威清平坝安南五卫及安笼诸所二十六年置贵州前卫唯思南思州二宣慰司隶湖广普安卫隶云南余俱隶四川布政使司永乐元年置普安安抚司十一年废思南思州两宣慰司设两府又设镇远及铜仁石阡黎平乌罗新化六府设贵州等处承宣布政使司於贵州宣慰司治所领之改所隶四川云南诸府州及宣慰宣抚安抚诸司俱隶焉十三年改普安安抚司为州十八年设贵州等处提刑按察使司省乌罗入铜仁府省新化入黎平府正统三年省镇远州入府成化十年设程番府於程番长官司弘治六年即都匀卫城增置都匀府隆庆二年改程番府为贵阳府移治布政司治所万历十九年改贵筑长官司为新贵县附郭二十年陞安顺州为安顺军民府二十八年灭播以播地设平越及遵义二府而以遵义隶四川改湖广平溪清狼偏桥镇远四卫隶贵州而以黎平府隶湖广三十一年复以四卫隶湖广黎平仍隶贵州崇祯三年以水西地设开州及敷勇镇西二卫计府十卫二十州九县十四
国朝因之顺治十八年平马乃设普安县隶安顺府康熙三年平水西乌撒设平远大定黔西威宁四府十一年改龙里平越清平都匀普定五卫为县省安庄卫入镇宁州二十二年割湖广镇远偏桥二卫隶贵州省镇远卫入镇远县二十三年改黔西平远为州二十六年改贵州贵前二卫为贵筑县改敷勇卫为修文县省新添卫入贵定县俱隶贵阳府改威清镇西二卫为清镇县改平坝卫为安平县改安南卫为安南县省普安卫入普安州改安笼所为南笼厅俱隶安顺府省乌撒卫入威宁府改大定府为州改永宁毕节二卫为县省赤水卫入毕节县俱隶威宁府省兴隆卫入黄平州隶平越府省偏桥卫入施秉县隶镇远府裁各府军民字三十四年省新贵入贵筑县雍正三年改湖广五开铜皷二卫隶黎平府四年平长寨仲苗移贵阳同知分驻其地仍隶贵阳府五年改南笼厅为府分普安州普安县安南县幷新设永丰州隶焉改铜皷卫为锦屏县五开卫为开泰县俱领於黎平府又割湖广之平溪卫为玉屏县清浪卫为清溪县俱领於思州府天柱县领於黎平府割四川遵义府并所辖遵义正安绥阳桐梓仁怀五州县隶贵州改永宁县隶四川八年复以大定州为府改威宁府为州同黔西平远毕节三州县隶府是年新开辟苗疆设同知三驻八寨者隶都匀府驻清江者隶镇远府驻古州者隶黎平府通判三驻都江丹江者俱隶都匀府驻归化者隶安顺府九年讨平松桃红苖移正大营同知驻其地隶铜仁府设同知於郎岱隶安顺府十年割广西之荔波县隶都匀府十一年改天柱县隶镇远府移大定府通判分驻水城仍隶大定府移清水江同知驻台拱设通判驻清水江俱隶镇远府其领府十三州十四县三十四分防同知六通判五贵阳府
禹贡梁州南境荒服之地汉以前为西南夷元鼎六年平南夷置牂柯郡唐为牂柯国武德三年首领谢龙羽遣使来朝以其地为牂州四年更为柯州後复名牂州为下州开元中降为覊縻州五代时楚王马殷遣八姓帅率邕管柳州兵讨两江溪洞至此留军戍之遂各分据其地号八番宋乾德五年知南宁州蕃落使龙彦瑫等来贡诏授彦瑫州刺史仍为覊縻州累世入贡开宝间置大万谷乐总管府元至元十六年设顺元路宣慰司隶潭州行省遣两淮招讨司经历刘继昌招降西南诸番俱授安抚司曰大龙番曰小龙番曰卧龙番曰洪番曰程番曰石番曰卢番曰韦番谓之八番二十六年改金竹寨为金竹府置乖西军民府贵阳等处长官司俱听宣慰司节制明洪武四年夷长密定等举土内附置金竹长官司五年顺元宣慰司霭翠与同知宋蒙古歹归附置贵州宣慰司及宣慰同知又置贵州卫设都指挥使司八番诸蛮长内附俱授为长官司十四年密定首献马五百匹特陞为安抚司宣慰司领长官司二十三安抚司领长官司四俱隶四川布政使司二十六年置贵州前卫龙里卫新添卫俱隶都指挥使司永乐十一年改宣慰诸司隶贵州布政司成化十年设程番府於程番长官司以宣慰司所领之八番及小程番方番罗番上马桥与安抚司所领之木瓜麻向大华卢山四司俱属焉隆庆二年移程番府治於布政司治城改名贵阳府其宣慰司所领惟贵筑龙里水东中曹白纳底寨乖西养龙虎坠青山劄佐十一司而已万历十四年设定番州於旧程番府仍领原府属之十六司十九年以贵筑长官司置新贵县附郭二十九年以贵阳为军民府三十九年以金竹安抚司置广顺州崇祯三年削宣慰司安氏水外六日地置敷勇卫及修文濯灵息烽于襄四所四年以副宣慰宋氏乖西之地置开州领州三县一
国朝因之康熙三年平水西宣慰司所领长官司皆归府辖十一年改龙里卫为县二十六年改贵州卫贵州前卫为贵筑县改敷勇卫及修文四所为修文县领底寨司改平越府之贵定县来属府裁军民字三十四年省新贵入贵筑县雍正四年讨平定番广顺仲苗移贵阳同知分驻长寨以两州新辟地属之仍隶府雍正七年革中曹副司八年革虎坠司其青山劄佐龙里水东四司革自明时年代无可考共领州三县四分防同知一正长官司三副长官司一
贵阳府建置表
总部　郡　　　　　　　州县【卫所附】
唐虞　梁州南境
殷
周
秦
汉　　　　　　　　牂柯郡
唐　　　　　　　　牂州
五代　　　　　　　　　　　八番
宋　大万谷乐总管府　　南宁州
元　　　　　金竹府
【贵州长官司】
乖西军民府
明　贵州布政司
贵阳军民府
【新贵县　定番州　广顺州开　州　贵州卫　贵前卫
龙里卫　敷勇卫　息烽所于襄所　修文所　濯灵所】
国朝　贵州布政司
贵阳府
【贵筑县　定番州　广顺州开　州　龙里县　贵定县
修文县　中曹司　白纳司白纳副司养龙】
贵阳府属州县建置
贵筑县【附郭】
元【贵州等处长官司】
明【洪武四年设贵州卫隶四川行都司十四年改隷贵州都司二十八年又设贵州前卫万历二十九年以贵筑长官司置新贵县】
国朝因之【康熙二十六年以贵州贵前二卫改贵筑县三十四年省新贵县入焉】定番州
元【为程番长官司】
明【成化十年设程番府後移府於布政司治城万历十四年设州领长官司十七】
国朝因之【康熙五十年革卢山司五十七年革大华司雍正七年革洪番司】领长官司十四【程番司韦番司卢番司卧龙番司大龙番司小龙番司金石番司上马桥司小程番司罗番司麻向司方番司木瓜正司木瓜副司】
广顺州
元【为金竹府】
明【洪武四年改金竹安抚司万历三十九年改土归流置州】
国朝因之
开州
元【为乖西军民府】
明【为副宣慰宋氏地天啓二年宋嗣殷叛讨平之崇祯四年置州】
国朝因之领长官司二【乖西正司乖西副司】
龙里县
元【置龙甲州大德元年改置平伐等处蛮夷长官司隶亦奚不薛千户所】
明【洪武二十三年改龙里卫领长官司五後革除龙里水东二司领长官司三】
国朝因之【康熙十一年改卫设县雍正八年革小谷龙司】领长官司二【大谷龙司羊场司】
贵定县
宋【置白马安抚司】
元【置新添葛蛮安抚司】
明【洪武间置新添千户所隶贵州卫寻陞为新添卫领新添小平伐把平丹平丹行五长官司又改龙里卫之平伐大平伐二长官司属焉万历三十三年於平伐司地置县隶平越府】
国朝因之【顺治十八年革丹平司康熙二十六年省卫入县移县治於卫改属贵阳府领新添平伐把平大平伐小平伐五司以丹行司改隶都匀雍正五年革把平司】领长官司四【平伐司新添司大平伐司小平伐司】
修文县
宋【名乾坝龙场】
元【为水西安氏地】
明【崇祯三年安氏献地赎罪设敷勇卫及修文四所】
国朝因之【康熙二十六年改卫为县省修文濯灵息烽于襄四所入县】领长官司二【?寨正司底寨副司】
长寨同知
元
明【俱为化外狆苗】
国朝雍正四年讨平叛苖设同知驻其地
安顺府
禹贡梁州外境周以前俱为荒服秦属夜郎地汉属牂柯郡唐为戎州都督府盘州及罗甸国地宋为普里部元初内附置普定府又置习安镇宁永宁三州後又置罗甸宣慰司寻废【初乌鲁斯吕国瑞入贿丞相僧格及约苏穆尔等请创罗甸宣慰司至元二十九年招到罗甸国札哇并龙家宋家犵狫苗人诸种蛮夷四万六千六百户阿卜阿牙者来朝为曲靖路宣慰同知脱因及普安路官所阻会云南行省言罗甸即普里也归附後改普定府印信俱存隶云南省三十余年赋役如期今所创罗甸宣慰安抚司隶湖南省乌鲁斯等擅以兵胁降普定土官矣资男札哇希古等勒令同其入觐邀功希赏乞罢之仍以其地隶云南制曰可】大德七年改普定府为路洪武十四年复改路为府筑城於今城东二十里州仍旧隶四川布政使寻置普定卫隶四川都司十六年改习安州为安顺州十八年府废以三州属卫二十三年置普安威清平坝安南四卫置乐民平夷安南安笼四所及新兴所属普安卫又置安庄卫於镇宁州二十五年以关岭鷄背二堡设关索岭守御所属安庄卫俱隶四川都司永乐十三年改普安安抚司为州隶贵州布政司正统三年改安顺镇宁永宁三州俱隶贵州布政使改普定卫隶贵州都司成化中移安顺州於普定卫城万历二十年陞州为军民府领镇宁永宁普安三州崇祯三年削宣慰安氏水外地置镇西卫定南赫声柔远威武四所
国朝因之顺治十八年平马乃以其地置普安县隶府裁平夷乐民安南关岭四所康熙五年郎岱土司陇安藩叛讨平之十一年改普定卫为县附郭省定南所入县二十二年省新兴所移普安县治於所二十六年改威清镇西二卫为清镇县省赫声威武二所入县改平坝卫为安平县省柔远所入县改安南卫为安南县省安庄卫入镇宁州省普安卫入普安州移贵阳通判驻安笼所改为南笼厅俱隶府府裁军民字雍正五年改南笼厅为府分普安州普安安南二县隶焉八年设通判驻归化九年设同知驻郎岱俱隶府共领州二县三分驻通判同知各一
安顺府建置表
总部　郡　　　　　　　州县【卫所附】
唐虞　梁州外境
周　荒服
汉　　　　　　　牂柯郡
唐　戎州都督府　盘州【罗甸国】
宋　　　　　　　普里部
元　　　　　　　普定路【习安州　镇宁州　永宁州】明　贵州布政司
安顺军民府
【镇宁州　永宁州　普安州普安卫　安南卫　安庄卫
普定卫　平坝卫　威清卫镇西卫　赫声所　定南所
乐民所　平夷所　安南所威武所　新兴所　安笼所
关岭所　柔远所】
国朝　贵州布政司
安顺府
【普定县　镇宁州　永宁州安平县　清镇县　郎岱同知
归化通判】
安顺府属州县建置
普定县【附郭】
唐【罗甸国地】
宋【普里部】
元【普定路】
明【普定卫领长官司三】
国朝因之【康熙十一年改卫为县省定南所入县革西堡正司宁谷司】领长官司一【西堡副司】
镇宁州
唐
宋【俱罗甸国地】
元【镇宁州】
明【因之领长官司三】
国朝因之【康熙二十三年革十二营司雍正五年革康佐正司十年以康佐副司及革康佐正司之地隶威远通判】
永宁州
唐
宋【俱罗甸国地】
元【永宁州】
明【因之领长官司三廵检一】
国朝因之领长官及廵检司四【募役司沙营司顶营司盘江土廵检】安平县
元【为金竹府地】
明【平坝卫】
国朝因之【康熙二十六年改卫为县并省柔远所入焉】
清镇县
元【为八番罗甸宣慰司地】
明【威清卫镇西卫】
国朝因之【康熙二十六年改威清卫为清镇县省镇西卫及赫声威武二所入焉】郎岱同知
明【为土司陇氏地】
国朝康熙五年叛平之雍正九年设同知驻其地归化通判
元【康佐寨】
明【康佐正副二长官司地又为府辖之洛河驼鲁诸地及贵阳府定番州之新化广顺州之板当诸寨山箐阻深狆苗杂处】
国朝雍正十年设通判驻其地领长官司一【康佐副司】平越府
禹贡梁州南境秦为且兰地汉为牂柯郡地隋为牂柯郡之牂柯县唐贞观元年以隋牂柯县置朗州并析置恭水高山贡山邪施柯盈释鷰六县十一年州废县亦废十三年复置州更名曰播亦复置县改恭水曰罗蒙高山曰舍月贡山曰湖江柯盈曰带水邪施曰罗为释鷰曰胡刀十六年更罗蒙曰遵义以废牢州之芙蓉琊川来属显庆五年省舍月湖江罗为开元二十六年省胡刀琊川入芙蓉【胡刀琊川二废县在今镇远府施□县江外俗名偏刀水地今遵义府所辖州县多唐时珍州溱州地所得播州地自遵义一县外恐多在平越府界内观胡刀琊川二废县可见但苦无载籍可据耳】唐末没於南诏太原人杨端以兵复其地世为州刺史宋嘉泰初土官宋永高克服麦新等寨内附号黎峨里等寨大观二年置播州乐源郡宣和三年废元至元十四年播州安抚使杨邦宪言本族自唐世守此土将五百年昨奉旨许令仍旧乞降玺书从之仍授安抚使领黄平府及白泥等处长官司隶顺元宣慰使二十八年改为军民宣抚司直隶四川行省寻置平月长官司隶管番民总管後俱改隶湖广行省至正末改白泥余庆二长官司为州明洪武五年播州杨铿归附置播州宣慰司八年改黄平府为安抚司置黄平守御所十四年置平越卫军民指挥使司十七年改白泥余庆二州仍为长官司改草塘长官司为安抚司二十三年置新添卫兴隆卫俱隶四川布政司寻改隶贵州都司万历二十八年平播州宣慰司杨应龙就平越卫设平越军民府以黄平安抚司置黄平州以草塘雍水二司置瓮安县以余庆白泥二司置余庆县以苦竹坝三里七牌置湄潭县皆宣慰司地也又於平伐司置贵定县俱隶府府领州一县四兼领黄平所杨义长官司
国朝因之康熙十一年改平越卫为县附郭省黄平所入州二十六年徙贵定县治於新添卫因省卫入县改属贵阳府徙黄平州治於兴隆卫因省卫入州府裁军民字共领州一县四长官司一平越府建置表
总部　郡　　　　　　　　州县【卫所附】
唐虞　梁州南境
秦　　　　　　　　　　　且兰
汉　　　　　　　　牂柯郡
唐　朗州　　　　　播州郡
宋　　　　　　　　播州乐源郡　黎峨里等寨元　顺元宣慰司　　黄平府【白泥州　余庆州平越等处长官司】明　贵州布政司
平越军民府【黄平州　瓮安县　余庆县湄潭县　贵定县　平越卫
新添卫　兴隆卫　黄平所杨义司】
国朝　　贵州布政司
平越府
【平越县　黄平州　瓮安县　　余庆县　湄潭县　杨义长官司】
平越府属州县建置
平越县【附郭】
元【平月长官司】
明【平越卫军民指挥使司】
国朝因之【康熙十一年改为县】
黄平州
宋【为狼洞地】
元【黄平府】
明【洪武八年改黄平府重安长官司俱为安抚司置黄平所二十二年平狼洞苗以其地建兴隆卫隶贵州都司万历二十八年平播就黄平所设黄平州隶府领长官司二土吏日二】
国朝因之【康熙十一年省黄平所入州二十六年移黄平州治於兴隆卫并省卫入州雍正五年革朗城长官司及土吏目】领长官司一土吏目一【岩门长官司重安土吏目】
瓮安县
唐
宋【俱播州地】
元【瓮城草塘等处】
明【洪武十七年设草塘安抚司瓮水长官司隶播州万历二十八年平播以二司地设瓮安县隶府改二司为土县丞】
国朝因之领土县丞二【草塘瓮水】
余庆县
唐【乾符三年以白泥余庆两土官为校尉隶播州】
宋【因之】
元【改为白泥余庆二长官司隶播州至正末改二司为州】
明【初因之後改州仍为司属播州宣慰司万历间平播以二司地设余庆县隶府改余庆司为土县丞白泥司为上主簿属县】
国朝因之领土县丞一土主簿一【余庆白泥】
湄潭县
宋
元【俱播州地】
明【万历二十八年平播後以苦竹坝三里七牌地设湄潭县隶府】
国朝因之
都匀府
禹贡荆梁二州南境唐以前俱为蛮夷不通中国五代晋天福五年都云酋长尹怀昌始率其十二部附於楚马希范【旧志云宋为合江陈蒙二州宋史地理志未载不知何据考元史止有陈蒙长官司明一统志合江州陈蒙烂土长官司注止云元置合江州及陈蒙军民长官司续文献通考於广西思明路内载二州名云元置明洪武十六年改为长官司并存之以备考】元初置都云军民府属管番民总管又有都云麻峡二县属定远府隶湖广行省明洪武十六年省定远改都云府为都匀安抚司废县为长官司易麻峡为麻哈隶四川布政使司二十三年改安抚司为都匀卫改清平堡为清平卫领都匀等长官司十二永乐十七年改隶贵州都司割所领长官司隶布政司寻复属卫弘治六年即卫城增置都匀府以卫属长官司隶之又增平定乐平二长官司八年改麻哈长官司为麻哈州九名九姓独山长官司为独山州清平长官司为清平县隶府正德间以四川播州之安宁安抚司改为凯里来属清平县
国朝因之寻分长官司二隶麻哈州三隶独山州康熙七年省清平县入麻哈州十一年改都匀卫为都匀县附郭复置清平县省清平卫入县以新添之舟行长官司来属十二年以府属长官司并属都匀县雍正八年开八寨丹江都江各苗疆设同知一员通判二员分驻其地俱隶府十年又以广西庆远府之荔波县来属共领州二县三分防同知一通判二
都匀府建置表
总部　郡　　　　　　　州县【分辖同知通判暨卫所附】唐虞　荆梁南境
五代　　　　　　　　　都云蛮
元　思明路　　　都云军民府
定远府
【都云县　麻峡县】
明　贵州布政司
都匀府
【麻哈州　独山州　清平县都匀卫　清平卫】
国朝　贵州布政司
都匀府
【都匀县　麻哈州　独山州　清平县　荔波县　八寨同知】
【丹江通判　都江通判】
都匀府属州县建置
都匀县【附郭】
元【为都云县】
明【都匀卫】
国朝因之【康熙十一年改为县以府属六长官司及新添卫属之丹行司属县五十二年革丹行司五十五年革平州司五十九年革夭坝司雍正五年革平浪司】领长官司三【都匀正司都匀副司邦水司】
麻哈州
元【麻峡县】
明【麻哈州】
国朝因之领长官司二【平定司乐平司】
独山州
元【独山长官司】
明【独山州】
国朝因之领土同知一长官司三【独山土同知烂土司丰宁上司丰宁下司】
清平县
元【麻峡县地】
明【洪武初置清平堡二十三年改为卫弘治八年增置清平县与卫同城正德间以凯里安抚司属焉】
国朝因之【康熙七年省县入麻哈州十一年复置县省清平卫入县康熙四十一年革凯里安抚司并入县】
荔波县
宋【覊縻荔波州】
元【属南丹安抚司】
明【洪武元年并入思恩县十七年析置荔波县隶广西庆远府明末割隶贵州都司】
国朝【顺治十六年仍属广西雍正十年改隶府】
八寨同知
明【为夭坝土司地後生苗将土司戕害遂成化外】
国朝雍正六年讨平之设同知驻其地
丹江通判
明【以前皆化外生苗】
国朝雍正六年讨平之设通判驻其地
都江通判
明【以前皆化外生苗】
国朝雍正九年讨平之设通判驻其地
镇远府
禹贡荆梁二州南境周属楚为巫黔中地秦属黔中郡汉属武陵郡无阳县地晋为舞阳县唐长安四年以沅州之夜郎渭溪二县置舞州开元十三年以舞武声相近更名鹤州二十年更名业州天宝元年更夜郎为峩山大历五年改为奨州又为思播二州之地【思州之思卭思王播州之胡刀琊川诸废县皆在府境内】唐末没於蛮石晋时附於楚马希范宋开宝九年奨州刺史田处达来贡元初田氏归附置镇远沿边溪洞招讨使後改为镇远府属思州军民宣抚司明洪武五年改为镇远州隶湖广布政司二十二年设镇远卫永乐十一年废思州思南两宣慰司析置镇远府隶贵州布政司正统三年省州并府九年置施秉县弘治十一年置鎭远县俱隶府
国朝因之康熙二十二年改湖广鎭远偏桥二卫来属省镇远卫入镇远县二十六年省偏桥卫入施秉县雍正八年开清江苗疆设同知驻其地十一年平台拱移清江同知驻焉设通判驻清江俱隶府以黎平府之天柱县来属共领县三分防同知一通判一
镇远府建置表
总部　郡　　　　　　　　　州县
唐虞　荆梁南境
周　楚国　　　　　巫黔中地
秦　　　　　　　　黔中郡
汉　　　　　　　　武陵郡【无阳县】
晋　　　　　　　　武陵郡【舞阳县】
唐　　　　　　　　奨州
【峩山县】
思州
【思王县　思卭县】
播州
【胡刀县　琊川县】
宋　　　　　　　奨州
元　湖广行省　　思州军民宣抚司
镇远府
明　贵州布政司
镇远府
【镇远县　施秉县】
国朝　贵州布政司
镇远府
【镇远县　　施秉县　天柱县台拱同知　清江通判】
镇远府属县建置
镇远县【附郭】
汉【无阳县】
晋【舞阳县】
唐【奨州地】
宋【竪眼大田溪洞】
元【改镇安县至正元年改安夷县寻改镇远溪洞金容金达杨溪公俄等处两蛮夷军民长官司】明【洪武五年改为镇远金容金逹蛮夷长官司弘治十一年改设镇远县】
国朝因之【康熙二十二年以湖广镇远卫属府省入县雍正十二年以府属卭水正副二长官司来属】领长官司二【卭水正司卭水副司】
施秉县
唐【琊川县地属播州】
宋【竪眼大田溪洞地】
元【至正二年置施秉前江等处军民长官司】
明【洪武五年改设蛮夷长官司正统九年改设施秉县】
国朝因之【康熙二十六年省偏桥卫入县】
天柱县
宋【属城州】
明【洪武二十四年置天柱所万历二十五年改县属湖广靖州】
国朝因之【雍正五年改隶黎平府十一年自黎平来属】
台拱同知
明【以前俱为九股化外生苗】
国朝雍正十一年讨平之设同知驻其地
清江通判
明【以前俱为化外生苗】
国朝雍正八年讨平之设通判驻其地
思南府
禹贡荆梁二州之裔土周属楚巫黔中地秦属黔中郡汉属武陵郡隋以其地置务川县属巴东郡唐武德四年以隋巴东郡之务川及扶阳县置务州析务川置涪川县贞观元年以废夷州之宁夷伏远思义明阳高富丹川及废思州之丹阳城乐感化多田思王来属寻省思义明阳丹川丹阳四年更务州为思州以涪川扶阳兼开南蛮置费州八年省感化以多田城乐隶费州以高富隶黔州十一年省思州之伏远开元四年开生獠置思邛县隶思州【今扶阳多田城乐诸废县皆在思南境内由是言之唐时费州今之思南也】唐末没於蛮宋政和中蕃部长田佑恭内附始建思州领务川邛水安夷三县宣和四年废州及务川县为务川城邛水安夷二县皆为堡绍兴元年复为思州仍领务川等三县隶夔州路元至元十四年置思州军民安抚司寻改为宣抚司治龙泉坪领婺川县及思邛江水特姜等处长官司十八年改宣抚司为宣慰司兼管内安抚司二十一年改隶顺元路二十九年改隶湖广行省至正二十五年明太祖既平陈友谅宣慰司田仁智遣其都事杨琛来归附仍授为思南道宣慰司隶湖广布政司【思南府志云元至正间其族属镇远州知州田茂安始分据其地以献明玉珍设都元帅府徙今治宣慰田琛徙都坪而思州分为二今治谓龙泉坪都坪今思州府也考明外史土司传元至正二十五年明太祖既平陈友谅思南宣慰司田仁智思州宣抚司田仁厚皆归附洪武十二年仁智死子大雅袭永乐八年大雅死子宗鼎袭洪武二年仁厚死子洪正袭二十年洪正死子琛袭琛为仁厚之孙是思州之分为二不自琛始也元时二田有宣慰宣抚之分至明始并为宣慰是田氏之有两宣慰亦不自琛始也府志之言恐不可为据存之以备参考】洪武二十三年徙宣慰司治於水德江永乐十一年仁智孙宗鼎以不法废改设思南府隶贵州布政司以婺川县隶府正统四年以废乌罗府置朗溪正副长官司隶府弘治六年改印江等处长官司为印江县万历三十四年改水德江长官司为安化县俱隶府领县三长官司六
国朝因之雍正七年革沿溪正长官司领县三长官司五
思南府建置表
总部　郡　　　　　　　州县
唐虞　荆梁南境
周　楚国
秦　　　　　　　黔中郡
汉　　　　　　　武陵郡
隋　　　　　　　巴东郡【务川县】
唐　黔中采访使
费州涪川郡
【涪川县　扶阳县　多田县城乐县】思州宁夷郡
【务川县　思卭县】
宋　夔州路　　　　思州
【务川县　安夷县　邛水县】
元　湖广行省
思州安抚司
【婺川县　　水特姜长官司思卬江等处长官】
明　贵州布政司
思南府
【司安化　　县婺川　　县印江　县蛮夷正　司蛮夷副　司沿河正】
【司沿河副　司朗溪正　司朗溪副】
国朝　贵州布政司
思南府
【司安化　　县婺川　　县印江　县蛮夷正　司蛮夷副　司沿河副】
【司朗溪正　司朗溪副】
思南府属县建置
安化县【附郭】
隋【务川县地】
唐
宋【俱因之】
元【置水特姜长官司隶思州宣抚司】
明【初改水德江长官司隶思南宣慰司永乐十一年隶府万历三十年正长官张瑢无嗣族人争袭十余年不决改为安化县设县治府南门外仍以正长官改授上县丞副长官改授土主簿及原设土廵检一俱领於县】
国朝因之领土县丞主簿廵检各一
印江县
唐【思邛县地】
宋【废】
元【改为思邛江长官司隶思州宣慰司】
明【初改为印江长官司隶思南宣慰司永乐间隶府弘治六年改为印江县其长官司改授土县丞】
国朝因之领土县丞一
婺川县
隋【开皇末年置务川县隶巴东郡】
唐
宋【俱因之】
元【因婺星飞流化石改务为婺】
明【初隶思南宣慰司永乐十一年改隶府十二年始立土知县寻易流官】
国朝因之
石阡府
禹贡荆梁南裔周属楚秦为黔中地汉为牂柯郡地晋分牂柯置夜郎郡为夜郎郡地宋齐因之隋属明阳郡唐初为思黔二州地武德二年以信安义泉绥阳三县置义州【在龙泉县义阳山下】并置都牢洋川二县寻改信安为信宁四年以思州之宁夷县置夷州析置夜郎神泉丰乐绥养鷄翁伏远明阳高富思义丹川宣慈慈岳十二县五年更义州曰智州六年省夷州之鷄翁贞观元年废夷州省夜郎神泉丰乐以宁夷伏远明阳高富思义丹川隶务州宣慈慈岳隶涪州绥养隶智州四年复以黔州之都上县开南蛮置夷州省智州之都牢五年以废?州之乐安宜林芙蓉琊川四县属智州六年置鷄翁县属夷州十年以高富属黔州十一年改属夷州改智州曰牢州徙治义泉领县九信阳义泉绥阳洋川绥养乐安宜林芙蓉琊川十六年废牢州省绥养乐安宜林以信宁隶黔州以芙蓉琊川隶播州以绥阳义泉洋川隶夷州徙夷州治於绥阳永徽後省鷄翁高富开元二十五年复以思州之宁夷来属领县五都上绥阳义泉洋川寜夷【废绥阳县在今龙泉县西北废洋川县在今府属苗民司南今之石阡盖唐贞观四年所置夷州地也】唐末复陷为蛮夷宋初为羁縻夷州大观二年酋长献其地建为承州所领五县与唐夷州之县名同宣和三年废承州及都上诸县以绥阳隶珍州元置石阡等处军民长官司隶思州宣抚司明改石阡长官司隶思南宣慰司永乐十一年置石阡府领长官司五龙泉葛彰苗民石阡正石阡副万历二十九年改龙泉长官司为龙泉县隶府
国朝因之康熙二年革葛彰司五十年革苗民司雍正八年革石阡正司领县一长官司一
石阡府建置表
总部　郡　　　　　　　　　州县
唐虞　荆梁南境
周　楚国　　　　巫黔中地
秦　　　　　　　黔中郡
汉　　　　　　　牂柯郡
晋　　　　　　　夜郎郡
隋　　　　　　　明阳郡
唐　　　　　　　夷州
【绥阳县　都上县　义泉县洋川县　宁夷县】
宋　　　　　　　珍州
【绥阳县】
元　思州宣抚司
【石阡等处长官司】明　贵州布政司
石阡府
【龙泉县　石阡正长官司　石阡副长官司葛彰长官司　苗民长官司】
国朝　贵州布政司
石阡府
【龙泉县　石阡副长官司】
石阡府属县建置
龙泉县
唐【为牢州治】
宋【为珍州地】
元【龙泉坪为思州安抚司治所】
明【洪武初属思南宣慰司永乐十一年改龙泉坪长官司隶石阡府万历二十年播贼寇龙泉土官安民志死之三十二年改龙泉长官司为龙泉县隶府】
国朝因之
思州府
禹贡荆州之裔土周属楚巫黔中地秦属黔中郡汉属武陵郡酉阳县地唐为废思州之丹阳及废夷州之丹川二县地【唐地理志有两思州两夷州前夷州武德四年置贞观元年废後夷州贞观四年置前思州志不载所置之年亦贞观元年废後思州本务州贞观四年更名贞观元年废二州时二县俱隶务州寻省丹阳二年省丹川故仍以二县系之思夷二废州】隶黔中采访使宋为思州安夷县地隶夔州路元世祖至元十二年思州田氏降置沿江安抚司隶思州军民宣抚司宣抚司原治龙泉坪後因龙泉火徙治都坪十七年诏复还旧治而都坪遂为安抚司治所即今思州也二十九年改安抚司为宣抚司隶湖广行省至正二十五年明太祖平汉宣抚司田仁厚遣其都事林宪等来献镇远古州军民二府婺川等十县於是命改宣抚为宣慰使司以仁厚为宣慰使隶湖广布政司永乐十一年仁厚孙田琛与思南宣慰田宗鼎有隙弄兵坐废遂改思州宣慰司为思州府隶贵州布政司隆庆二年迁思州府治於平溪卫万历五年还旧治领长官司四
国朝因之雍正五年割湖广平溪清浪二卫来属改为玉屛青溪二县领县二长官司四
思州府建置表
总部　郡　　　　　　　州县
唐虞　荆梁南境
周　楚国　　　巫黔中地
秦　　　　　　黔中郡
汉　　　　　　武陵郡【酉阳县】
唐　　　　　　　思州
【丹阳县】
夷州
【丹川县】
宋　夔州路　　　思州
【安夷县】
元　湖广行省　　思州宣抚司
明　贵州布政司
思州府
【都坪长官司　黄道长官司都素长官司　施溪长官司】
国朝　贵州布政司
思州府
【玉屏县　　　青溪县　　　都坪长官司黄道长官司　都素长官司　施溪长官司】
思州府属县建置
玉屛县
古【为雄溪地】
汉【马援畧地五溪此其一也】
唐
宋【俱酉阳县地】
元【平溪蛮夷司】
明【洪武初设平溪堡二十三年置平溪卫隶湖广都司】
国朝因之【後裁都司隶辰州府雍正五年来属改卫设玉屏县隶府】
青溪县
元【大坪村蛮地】
明【洪武时始建清浪卫隶湖广都司】
国朝因之【後裁都司隶辰州府雍正五年来属改卫设青溪县隶府】
铜仁府
禹贡荆州南境周属楚汉为武陵郡隋为沅陵郡唐初为辰州境垂拱二年分辰州麻阳县地及开山洞置锦州卢阳郡领县四卢阳招谕渭阳万安长安四年以溪州之洛浦来属天宝元年更万安曰常丰唐末没於蛮宋太平兴国八年有锦州刺史田汉希与懿州刺史田汉琼上言愿两易其地诏许之懿州今沅州也熙宁间置锦州砦後倂入沅州麻阳县元置铜仁大小江等处长官司隶思州军民安抚司明洪武初改铜仁长官司隶思州宣慰司永乐十一年置铜仁府隶贵州布政司领长官司四省溪提溪铜仁大万山正统四年又以废乌罗府之乌罗平头四长官司属焉万历二十六年革铜仁司置铜仁县後又革大万山司
国朝因之康熙四十三年平红苗设正大营以同知驻其地雍正八年平松桃红苗移同知驻焉仍隶府共领县一正副长官司八
铜仁府建置表
总部　郡　　　　　　　州县
唐虞　荆州南境
周　楚国　　　　巫黔中地
秦　　　　　　　黔中郡
汉　　　　　　　武陵郡
隋　　　　　　　沅陵郡
唐　　　　　　　锦州卢阳郡
宋　　　　　　　沅州　　锦州砦
元　　　　　　　思州安抚司
【铜仁长官司】明　贵州布政司
铜仁府
【铜仁县　　省溪正司　　省溪副司提溪正司　提溪副司　乌罗正司
乌罗副司　平头正司　平头副司】
国朝　贵州布政司
铜仁府
【铜仁县　　松桃同知　省溪正司省溪副司　提溪正司　提溪副司
乌罗正司　乌罗副司　平头正司平头副司】
铜仁府属县建置
铜仁县【附郭】
明【初为铜仁长官司万历二十六年改县隶府】
国朝因之编户八里
松桃同知
明【以前俱为红苗巢穴接连黔楚蜀三省谓之三不管地】
国朝雍正八年平红苗移正大营同知驻其地黎平府
禹贡荆梁之裔周属楚秦为黔中郡地汉为武陵郡地梁置龙檦县隋属沅陵郡唐武德七年置龙标县贞观八年置巫州析龙标置夜郎朗溪思微三县属州九年省思微十三年李弘节开夷獠置古州乐兴郡总章二年智州刺史谢法成招慰生獠以故唐林州地置福禄州天授二年改巫州曰沅州析夜郎置渭溪县长安四年分夜郎渭溪置舞州先天元年析龙标置潭阳县开元十三年复改沅州为巫州大历五年改巫州为叙州隶黔中采访使古州福禄州俱隶岭南采访使唐末皆没於蛮宋太平兴国八年以知叙州舒德郛为刺史为羁縻州崇宁四年王江古州蛮纳土於王口砦置平州政和元年废元至元中设古州八万军民总管府寻改为长官司又设上里坪及中古州乐敦洞长官司属思州安抚司隶湖广行省明洪武三年辰州卫指挥刘宣武率兵招降湖耳潭溪诸洞於是诸洞长官皆来朝命皆仍其原官置蛮夷长官司十四隶思州宣慰司永乐十一年废宣慰司设府以古州曹滴潭溪八舟洪州西山福禄永从七长官司置黎平府以湖耳亮砦欧阳新化龙里中林赤溪七长官司置新化府并隶贵州布政司宣德十年省新化府入黎平弘治八年废福禄永从司置永从县万历二十八年改隶湖广三十一年复隶贵州
国朝因之顺治十七年革曹滴司康熙二十三年革赤溪湳洞司二十五年革西山司雍正三年以湖南之铜鼓五开二卫来属五年改铜鼓为锦屏县改五开为开泰县又以湖南靖州之天柱县来属七年开辟苖疆设同知驻古州十一年以天柱县属镇远府府领县三正副长官司十四
黎平府建置表
总部　郡　　　　　　　　　　州县
唐虞　三苗
周　楚国
秦　　　　　　　黔中郡
汉　　　　　　　武陵郡
梁
【龙檦县】
隋　　　　　　　沅陵郡
【龙檦县】
唐　黔中采访使　叙州潭阳郡
【龙标县　朗溪县】岭南采访使　古州乐兴郡
【福禄州】
宋　广南西路　　覊縻叙州
元　湖广行省　　思州军民安抚司
【上里坪长官司　　古州八万洞长官司】明　贵州布政司
黎平军民府
【永从县　曹滴司　　赤溪湳?司西山司　龙里司　　中林司
新化司　欧阳正司　欧阳副司亮砦司　湖耳正司　湖耳副司
洪州正司　洪州副司　潭溪正司潭溪副司　古州司　　八舟司】
国朝　贵州布政司
黎平府
【开奉县　　永从县　锦屏县古州同知　龙里司　中林司
新化司　欧阳正司　欧阳副司亮砦司　湖耳正司　湖耳副司
洪州正司　洪州副司　潭溪正司潭溪副司　古州司　　八舟司】
黎平府属县建置
开泰县【附郭】
唐【属五溪】
宋【为潭溪砦】
元【置潭溪长官司至元中设军民总】
明【管府洪武十八年始立五开卫设内外十六】
国朝因之【所隶湖广雍正三年来属改卫】
永从县
唐【置溪洞福禄州】
五代【杨氏据其地】
宋【太平兴国始置福禄永从长官司】
元【因之隶思州安抚司】
明【正统间长官李英死族人争袭改为永从县隶府】
国朝因之【康熙二十五年废西山司地入县】
锦屏县
宋【为铜鼓砦】
元【名五脑砦蛮地】
明【洪武三年妖人林小厮叛兵剿之设铜鼓卫隶湖广靖州】
国朝因之【雍正三年来属五年改为锦屏县】
古州同知
明【古州有里外之分自宋至元明建砦设州设长官司皆外古州也而里古州历代俱为化外生苗】
国朝雍正七年讨平之设同知驻其地
大定府
禹贡梁州荒裔汉属牂柯西南境蜀诸葛亮南征蛮长济济火佐擒孟获有功封罗甸国王唐元和六年罗罗鬼主上表请尽归牂柯故地开成元年鬼主阿佩内附会昌中封其别帅为罗甸国王世袭爵宋开宝中普贵纳土【本志一名宇贵考宋史二名皆逸】封袭如故元至元十五年罗氏鬼国主阿榨内附诏授安抚使十七年复叛左丞李德辉谕降其酋长阿察奏改鬼国为顺元路以阿察为顺元路宣抚司後改为宣慰司明洪武四年霭翠归附授贵州宣慰使永宁宣抚司内附置永宁卫後霭翠死都指挥马?将以兵尽驱诸罗为郡县诸罗欲反霭翠妻奢香见太祖愿効力开西鄙世保境以乞除?太祖许之赐姓安氏香归乃率诸罗开赤水乌撒道以通乌蒙且立龙塲九驿自是子孙世袭宣慰使十五年於乌撒军民府地置乌撒卫又置乌蒙卫十六年徙乌蒙卫於毕节改置毕节卫二十二年增置赤水卫又置普市摩泥阿落密白撒四守御所隶卫天启二年安邦彦叛崇祯元年讨平之後头目卧这化沙等争袭各献地请设流因建大方城置副将镇守旋废
国朝顺治十五年大兵取滇宣慰使安坤为向导滇平仍授水西宣慰使司准世袭十八年裁摩泥白撒阿落密三所康熙三年安坤与乌撒土知府安重圣谋叛讨平之以水西十一则溪地设三府以大方城为大定府水胯火着架勒化各四则溪属之以水西城为黔西府则窝以着雄所三则溪属之以比喇坝为平远府的独朶你要架陇胯四则溪属之则溪罗鬼语犹华言唐之州宋之军也改乌撒为威宁府二十三年改黔西平远二府为州隶大定府二十六年改大定府为州改永宁卫为县省普市所入县改毕节卫为县省赤水卫入县省乌撒卫俱隶威宁府雍正八年割永宁县属四川复大定为府改威宁为州与黔西平远毕节俱隶府十一年移通判分驻水城仍隶府共领州三县一分防通判一
大定府建置表
总部　郡　　　　　　　州县
唐虞　梁州荒裔
周
秦　　　　　　　夜郎国
汉　　　　　　　牂柯郡
唐　　　　　　　罗甸国
宋　　　　　　　罗施鬼国　乌撒部
元　湖广行省　　顺元路宣慰司
云南行省　　乌撒乌蒙宣慰司
明　贵州布政司　贵州宣慰司
四川布政司　乌撒军民府
国朝　贵州布政司
大定府
【平远州　黔西州　威宁州毕节县　水城通判】
大定府属州县建置
平远州
汉【西南夷牂柯郡地】
唐【罗甸国】
宋【罗施鬼国】
元【顺元宣慰使地】
明【洪武为水西宣慰比喇坝地】
国朝【康熙三年设平远府二十三年改为州隶大定府後又属威宁府雍正七年仍属大定府】黔西州
汉【西南夷牂柯郡地】
唐【罗甸国】
宋【罗施鬼国】
元【顺元宣慰使】
明【洪武四年罢为宣抚使六年陞为宣慰使】
国朝【康熙三年设黔西府二十二年改为州属大定府後大定改州属威宁府雍正七年仍属大定府】
威宁州
古【名巴凡兀姑後又改名巴的甸】
唐【乌些】
宋【蛮夷乌撒部】
元【至元十年始附立乌撒路寻为军民总管府又改为军民宣抚司二十四年陞为乌撒乌蒙宣慰司】
明【洪武十四年改乌撒军民府隶四川为土知府世袭十五年增置乌撒卫隶云南都司永乐十二年改隶贵州都司】
国朝【康熙三年置威宁府二十六年以黔西平远大定三州毕节永宁三县属之雍正七年改为州隶府】
毕节县
元【为八番顺元等处宣慰司地】
明【洪武初归附十五年置乌蒙卫於乌蒙府境十六年罢乌蒙卫因毕节驿改设毕节卫二十二年又增置赤水卫俱隶贵州都司】
国朝因之【康熙二十六年改卫为县省赤水卫入县隶府】
水城通判
明【以前俱为水西安氏地】
国朝平水西属大定府雍正十一年设通判驻其地南笼府
禹贡梁州南境秦以前为夜郎地汉为牂柯郡地蜀汉为兴古郡地唐为盘州地隶戎州都督府蒙氏叛唐其地为南诏东鄙东?乌蛮七部落居之其後?酋阿宋逐诸部据其地号于矢部元至元十三年改属普安路隶云南行省明初为棂鉢寨陵元堡洪武二十三年设安笼守御所弘治十一年普安夷妇米鲁叛广西安隆土官岑轼助兵讨平之割安笼所三十六寨之阿能等十八寨以赏其功隶广西万历四十三年阿能土目三狼杀安隆土官岑峯其子光裕请贵州兵讨诛三狼仍以赏功之十八寨归隶贵州
国朝因之康熙二十五年改安笼所为南笼厅移安顺通判驻其地雍正元年改厅为府以安顺府之普安州及普安安南二县来属又以广西泗城府西隆州所属红江以北之地设永丰州隶府共领州二县二
南笼府建置表
总部　郡　　　　　　　州县
唐虞　梁州南境
周
秦　　　　　　　夜郎地
汉　　　　　　　牂柯郡
蜀汉　　　　　　兴古郡
唐　戎州都督府　盘州
宋　　　　　　　于矢部
元　云南行省　　普安路
明　贵州布政司　安顺府【安笼所】
国朝　贵州布政司
南笼府
【永丰州　普安州　普安县安南县】
南笼府属州县建置
永丰州
周【百粤地】
汉【属交趾郡地】
宋
元【俱为泗城州地】
明【属泗城州及西隆州隶广西】
国朝【雍正五年割泗城土府所属红江北之上江长坝等十六甲西隆州所属江北之罗斛册亨等四甲置州隶府】
普安州
唐【置西平州贞观中改为盘州】
宋【为于矢部地】
元【延佑中置于矢部万户府寻改为普山府至元间改置普安路】
明【洪武十六年置普安军民府以土府适恭为知府二十二年罢府置普安卫军民指挥使司隶云南寻改隶贵州永乐元年置普安安抚司以土蛮慈长为安抚司十三年慈长叛改为州领罗罗民十二部属安顺府】
国朝因之【康熙二十六年省普安卫入州雍正五年改隶府】
普安县
明【为马乃夷地】
国朝【顺治十八年马乃叛讨平之以其地设普安县隶安顺府康熙二十二年徙县治於新兴所雍正五年改属府】
安南县
元【为普安路地】
明【洪武十七年置尾洒驿二十三年改设安南卫】
国朝因之【康熙二十六年改为县属安顺府雍正五年改隶府】
遵义府
禹贡梁州之域古蛮夷地周秦时为夜郎且兰地汉元鼎中且兰君反?兵讨平之置县属牂柯郡晋隋因之唐贞观元年以牂柯北界地置朗州并置恭水等六县十一年州废县亦废十三年复置州更名曰播亦复置县十四年更恭水曰罗蒙十六年更罗蒙曰遵义【六县沿革详见平越府建置论】又开山洞置珍州领丽臯夜郎乐源三县置溱州领荣懿扶欢乐来三县咸亨元年省乐来元和二年废珍州以所领县属溱州大中十三年南诏僭号寇陷播州咸通元年安南都护李鄠复取之寻仍为所陷乾符初太原人杨端应募领兵复之世为州刺史自後王建孟知祥相继据其地宋乾德三年珍州刺史田景迁内附开宝元年景迁上言本州连年灾沴乞改为高州从之大观二年大骆解上下族帅骆世华骆文贵献其地复置珍州南平夷人杨文贵等献其地置播州乐源郡领播川琅川带水三县又置遵义军遵义县宣和三年废播州为播川县废琅川带水二县隶南平军废遵义军为砦隶珍州又以废承州之绥阳县来属开禧三年陞遵义砦为军嘉定十一年复为砦端平三年复以白绵堡为播州嘉熙三年设播州安抚司领乐源县咸淳末以珍州来属元至元十四年播州安抚使杨邦宪归附仍授安抚司十五年从邦宪请以鼎山县隶播州十六年改鼎山为播川二十一年以播州隶顺元宣抚司二十六年改播州为播南路二十八年播南杨汉英上言所管地於四川行省为近乞改为军民宣抚司直隶四川行省从之以汉英为绍庆珍州南平等处沿边宣慰使行播州军民宣抚使播州等处管军万户凡珍州思宁等处长官司俱属焉後改播州隶湖广行省至正末改珍州曰真州明洪武五年播州宣慰杨铿归附仍授宣慰使司十七年改真州为长官司万历二十九年宣慰司杨应龙叛讨平之设遵义军民府及真安遵义桐梓绥阳仁怀五州县隶四川布政司
国朝因之康熙二十六年府裁军民字雍正五年改隶贵州布政司领州一县四
遵义府建置表
总部　郡　　　　　　　州县
唐虞　梁州南境
秦　　　　　　　夜郎国
汉　　　　　　　牂柯郡
隋　　　　　　　牂柯郡【夜郎县】
唐　黔中采访使　播州
【遵义县　芙蓉县　带水县】
溱州
【荣懿县　扶欢县　夜郎县丽臯县　乐源县】
宋　　　　　　　播州
【乐源县　遵义县　绥阳县】
珍州
元　湖广行省　　播州安抚司
【播川县】
明　四川布政司
遵义军民府
【遵义县　正安州　桐梓县绥阳县　仁怀县】
国朝　贵州布政司
遵义府
【遵义县　正安州　桐梓县绥阳县　仁怀县】
遵义府属州县建置
遵义县
汉【古夜郎且兰地後为县】
隋【夜郎县】
唐【播州遵义县】
宋【为播州安抚司】
元【因之】
明【播州宣慰使司万历二十九年改遵义县属四川】
国朝因之【雍正五年改隶贵州】
正安州
汉【夜郎县地】
魏
晋【俱因之】
唐【珍州】
宋【改西高州】
元【初为珍州後改真州】
明【洪武十七年改真州为长官司万历二十九年改真安州隶府属四川】
国朝因之【雍正二年改正安州五年改属贵州按明一统志古蹟中载废珍州唐贞观中置长安中改舞州开元初又改鹤州後复为珍州考唐地理志唐贞观十六年开山洞置珍州并置夜郎丽臯乐源三县元和二年州废县皆属溱州珍州未尝复置也且并无改舞州鹤州之说考贞观八年以辰州之龙标县置巫州因析置夜郎朗溪思微三县天授二年又析夜郎置渭溪县改巫州曰沅州长安四年以沅州之夜郎渭溪二县置舞州开元十三年以舞武声相近更名鹤州二十年曰业州大历五年始更名奬州是舞州鹤州乃沅州之夜郎所置非珍州之夜郎所置也盖州郡之更改无常山水之名称常在舞州当因舞溪而得名在今镇远府之域夜郎析自龙标在今黎平沅州之间与镇远近与珍州远一统志因夜郎之名而误载耳】
桐梓县
秦【夜郎地】
唐【溱州】
宋【播川县】
元【初为鼎山县後仍改播川】
明【洪武六年以其地析置播川松坎桐梓三驿万历二十九年置桐梓县隶府属四川】
国朝因之【雍正五年改属贵州】
绥阳县
汉【属牂柯郡地】
唐【绥阳县】
宋【置遵义军後改播川县】
元【属播州】
明【万历二十九年改绥阳县隶府属四川】
国朝因之【雍正五年改属贵州】
仁怀县
汉【且兰地属牂柯郡】
唐【属播州】
宋
元【俱因之】
明【万历二十九年改仁怀县隶府属四川】
国朝因之【雍正五年改属贵州】
贵州通志卷三

[book_title]卷四
钦定四库全书
贵州通志卷四
地理
疆域
贵州布政使司
贵州疆域居天下之西南省城东至湖广辰州府界五百四十里西至云南曲靖府界五百五十里南至广西南丹州界二百二十里北至四川重庆府界五百五十里东南至广西西隆州界三百五十里西南至云南曲靖府界五百三十里东北至湖南辰州府界五百二十里西北至云南东川府界五百六十里东西广一千九十里南北袤七百七十里由省城七千六百四十里逹於
京师
贵阳府
即省城东至都匀府麻哈州界一百二十里西至安顺府清镇县界三十里南至南笼府永丰州界二百二十里北至遵义府遵义县界一百五十里东南至麻哈州界一百二十里西南至永丰州界一百二十里东北至遵义县界二百一十里西北至清镇县界六十里东西广一百五十里南北袤三百七十里由府治七千六百四十里逹於
京师
贵筑县附郭【东至龙里县界四十里西至安顺府清镇县界三十里南至龙里县界六十里北至清镇县界六十里东南至龙里县界八十里西南至定番州界五十里东北至开州界八十里西北至修文县界七十里】府南一百里为定番州【东至龙里县界八十里西至安顺府镇宁州界一百三十里南至南笼府永丰州罗斛界五十里北至广顺州界十五里东南至贵筑县界九十里西南至广顺州与罗斛界一百二十里东北至贵筑县界五十里西北至罗斛界八十里】府西南一百一十里为广顺州【东至贵定县界一百八十里西至安顺府界十五里南至定番州界五十里北至安顺府安平县界二十里东南至定番州界六十五里西南至安顺府界二十里东北至贵筑县界五十里西北至安顺府镇宁州界十二里】府东一百二十里为开州【东至贵筑县界八十里西至修文县界三十里南至贵筑县界四十里北至遵义府遵义县界五十里东南至平越府界九十里西南至贵筑县界四十里东北至平越府湄潭县界七十五里西北至修文县界四十五里】府东五十里为龙里县【东至贵定县界三十里西至贵筑县界二十五里南至定番州界五十里北至本府属界五十里东南至本府属毛箕堡界四十里西南至本府属中曹司界三十里东北至贵定县界二十里西北至本府属羊塲司界三十里】府东一百一十里为贵定县【东至平越府界十八里西至龙里县界三十里南至定番州界一百二十里北至平越府界五十里东南至都匀府麻哈州界二十里西南至龙里县界五十里东北至平越府平越县界四十里西北至开州界五十里】府北五十里为修文县【东至开州界六十里西至大定府黔西州界五十里南至贵筑县界二十里北至黔西州界八十里东南至贵筑县界六十里西南至安顺府清镇县界五十里东北至遵义府界一百二十里西北至黔西州界五十里】府西南一百七十里为长寨同知所辖【东至广顺州革猛界三十里西至安顺府归化通判翁青寨界四十里南至定番州大华司界七十里北至广顺州克细寨界三十里东南至广顺州威远汛界三十里西南至归化通判打挷寨界七十里东北至广顺州摆塘寨界三十里西北至广顺州摆所寨界三十里】
安顺府
在省城西一百八十里东至贵阳府贵筑县界一百四十里西至南笼府安南县界一百七十里南至南笼府永丰州界一百里北至大定府平远州界六十里东南至贵阳府广顺州与永丰界四百里西南至南笼府安南县界四百五十里东北至大定府黔西州界四百里西北至大定府界三百六十里东西广三百一十里南北袤一百六十里由府治七千八百二十里逹於
京师
普定县附郭【东至安平县界六十里西至镇宁州界六十里南至归化营界八十里北至大定府平远州界五十里东南至本府属界五十里西南至镇宁州界四十里东北至镇宁州界五十里西北至本府属界四十里】府西五十五里为镇宁州【东至贵阳府广顺州界一百二十里西至普定县界三十里南至永宁州界二十里北至安平县界一百七十五里东南至普定县界三十五里西南至本府界三十里东北至贵阳府贵筑县界二百二十里西北至大定府黔西州界一百二十里】府西一百四十里为永宁州【东至镇宁州界七十里西至南笼府安南县界三十里南至南笼府永丰州界一百五十里北至本府属洒志界四十里东南至永丰州界二百二十里西南至安南县界八十里东北至本府属以王寨界八十里西北至本府属毛口河界八十里】府东六十里为安平县【东至清镇县界二十里西至普定县界三十里南至贵阳府广顺州界四十里北至清镇县界二十里东南至广顺州界三十里西南至普定县界三十里东北至镇宁州界三十里西北至大定府平远州界四十里】府东一百二十里为清镇县【东至贵阳府贵筑县界二十里西至大定府平远州界七十里南至镇宁州界二十里北至贵阳府修文县界五十里东南至贵筑县界十里西南至安平县界二十里东北至贵筑县界三十里西北至大定府黔西州界九十里】府西一百六十里为郎岱同知所辖【东至大定府平远州界一百二十里西至永宁州界六十里南至南笼府安南县界五十里北至镇宁州界六十里东南至平远州界五十里西南至永宁州界五十里东北至普定县界一百二十里西北至本府界六十里】府南一百六十里为归化通判所辖【东至贵阳府广顺州界一百一十里西至永宁州界一百三十里南至南笼府永丰州界二十里北至本府界一百二十里东南至贵阳府定番州与南笼府罗斛界一百六十里西南至永丰州界二百四十里东北至广顺州界一百一十里西北至镇宁州界八十里】
平越府
在省城东一百七十里东至镇远府施秉县界一百五十里西至贵阳府开州界一百六十里南至都匀府都匀县界六十里北至思南府婺川县界三百六十里东南至都匀府清平县界六十里西南至贵阳府贵定县界五十里东北至遵义府遵义县界二百五十里西北至开州界一百八十里东西广三百一十里南北袤四百二十里由府治七千五百里逹於
京师
平越县附郭【东至都匀府清平县界五十里西至府属杨义司界十里南至都匀府麻哈州界三十里北至瓮安县界四十里东南至麻哈州界四十里西南至贵阳府贵定县界五十里东北至杨义司界七十里西北至瓮安县界五十里】府东一百二十里为黄平州【东至镇远府施秉县界二十五里西至瓮安县界六十里南至都匀府清平县界四十里北至余庆县界四十里东南至镇远府台拱界一百四十里西南至清平县界七十里东北至镇远府界五十里西北至本府界六十里】府北六十里为瓮安县【东至黄平州界六十里西至贵阳府开州界三十里南至本府界三十里北至黄平州界三十里东南至府属杨义司界四十里西南至开州界十里东北至黄平州界三十里西北至湄潭县界七十里】府东一百四十里为余庆县【东至石阡府界三十里西至瓮安县界五十里南至黄平州界二十五里北至湄潭县界一百八十里东南至镇远府施秉县界三十里西南至黄平州界四十一里东北至石阡府界五十五里西北至瓮安县界五十五里】府北二百二十里为湄潭县【东至石阡府界四十里西至遵义府遵义县界四十里南至瓮安县界一百三十五里北至石阡府龙泉县界五十里东南至余庆县界二十五里西南至贵阳府开州界一百九十五里东北至石阡府与思南府界四十五里西北至遵义府绥阳县界八十五里】都匀府
在省城东南三百里东至黎平府古州界一百里西至贵阳府贵定县界一百二十里南至广西南丹州界三百五十里北至平越府平越县界一百里东南至古州界二百五十里西南至贵阳府定番州界一百八十里东北至麻哈州界九十里西北至麻哈州界七十里东西广二百二十里南北袤四百五十里由府治七千五百六十里达於
京师
都匀县附郭【东至本府属王家司界三十五里西至本府属邦水司界十五里南至独山州界七十里北至平越府界二十里东南至独山州界一百里西南至本府属平浪司界九十里东北至邦水司界三十里西北至独山州界六十五里】府北五十里为麻哈州【东至本府属太平营界一百里西至贵阳府贵定县界七十里南至都匀县界五十五里北至平越府平越县界三十里东南至本府属王家司界四十里西南至都匀县界四十里东北至清平县界五十里西北至平越府界六十里】府西南一百二十里为独山州【东至本府属吴家司界六十里西至本府属平州司界四十里南至荔波县界八十里北至本府属平浪司界五十里东南至八寨同知界二百里西南至广西南丹州界一百六十里东北至都匀县界五十里西北至本府属平州司界五十里】府东北一百一十里为清平县【东至丹江同知界一百二十里西至平越府属杨义司界十五里南至平越府界二十里北至平越府黄平州界二十五里东南至麻哈州界三十里西南至杨义司界十五里东北至黄平州界三十里西北至杨义司界三十里】府西南二百里为荔波县【东至广西思恩府界一百九十里西至独山州丰宁下司界七十里南至广西南丹州界一百四十里北至独山州烂土司界八十里东南至黎平府古州同知界一百四十里西南至独山州界八十里东北至都江通判界一百二十里西北至独山州界七十里】府东九十里为八寨同知所辖【东至黎平府古州杨条寨界一百一十里西至都匀县太平汛界三十里南至独山州三角屯界六十里北至丹江通判黄土寨界一百二十里东南至都江通判底瓮寨界八十里西南至都匀县普安司界五十五里东北至丹江党浪寨界一百一十里西北至麻哈州隆里界一百里】府东南二百四十里为都江通判所辖【东至黎平府古州同知通倒寨界一百九十里西至独山州三角?界一百一十里南至荔波县山洞寨界七十五里北至八寨同知也都寨界一百零五里东南至古州同知了陇寨界五十里西南至荔波县坎牛坡界一百一十里东北至古州同知乔史寨界一百二十五里西北至八寨同知方胜寨界九十八里】府东一百六十里为丹江通判所辖【东至镇远府台拱同知交牙寨界九十里西至麻哈州滕舖寨界七十五里南至八寨同知也都寨界一百三十里北至台拱同知台盘寨界一百零五里东南至古州同知林培寨界一百五十五里西南至八寨同知番瓮寨界一百三十五里东北至台拱同知大台雄寨界一百里西北至清平县凯里汛界七十五里】
镇远府
在省城东三百八十里东至思州府青溪县界三十里西至平越府黄平州界九十五里南至黎平府属界一百二十五里北至石阡府界八十里东南至湖南靖州界二百六十里西南至平越府黄平州界七十里东北至思州府界四十里西北至石阡府界八十里东西广一百二十五里南北袤二百五里由府治七千二百六十里逹於
京师
镇远县附郭【东至思州府青溪县界三十里西至施秉县界三十里南至本府属包金界五十里北至石阡府界八十里东南至本府属卭水司界三十里西南至施秉县界三十里东北至思州府界六十里西北至思南府界一百五十里】府西南六十里为施秉县【东至本府属洞坪琵凹界一百里西至本府属偏桥司界三里南至平越府黄平州界三十五里北至镇远县界四十五里东南至黄平州界五十里西南至黄平州界四十里东北至镇远县界四十里西北至本府属偏桥司界三里】府东南一百八十里为天柱县【东至湖南会同县界八十里西至黎平府属湳洞司界六十里南至湳洞司界八十里北至湖南沅州界一百里东南至湖南靖州界一百里西南至湳洞司界一百里东北至湖南会同县界九十里西北至镇远县界八十里】府西南一百三十九里为台拱同知所辖【东至清江乌溜寨界六十里西至平越府黄平州岩门司界一百一十里南至都匀府丹江通判差提寨界一百五十里北至施秉县胜秉汛界六十里东南至清江带赖寨界一百三十里西南至镇远县铅厰界六十五里东北至清江鬼撒寨界九十里西北至黄平州塞胆寨界一百零五里】府西南一百九十里为清江通判所辖【东至黎平府高洞寨界一百二十五里西至台拱同知交汪寨界七十里南至黎平府古州同知朗洞寨界一百一十五里北至镇远县苖度寨界一百零五里东南至黎平府锦屛县苖光寨界一百三十里西南至都匀府丹江通判昂刀寨界一百一十五里东北至镇远县圳洞寨界一百二十五里西北至镇远县鬼异寨界一百一十五里】
思南府
在省城东北六百里东至铜仁府界一百里西至遵义府界三百里南至石阡府界六十里北至四川彭水县界五百里东南至铜仁府界一百八十里西南至镇远府界五十五里东北至四川平茶司界三百七十里西北至镇远县界二百一十五里东西广四百里南北袤五百六十里由府治七千三百九十五里逹於
京师
安化县附郭【东至印江县界四十里西至石阡府龙泉县界一百四十里南至铜仁府界一百四十里北至婺川县界一百一十里东南至四川酉阳司界一百五十里西南至石阡府界六十里东北至铜仁府界一百三十里西北至四川彭水县界二百五十里】府西四百里为婺川县【东至安化县界五十五里西至石阡府龙泉县界二十里南至安化县界六十五里北至遵义府正安州界九十五里东南至四川酉阳司界一百五十里西南至龙泉县界五十里东北至四川彭水县界一百二十五里西北至正安州界七十里】府南四十里为印江县【东至本府属朗溪司界十五里西至安化县界四十五里南至铜仁府界一百二十里北至本府属沿河司界二百二十里东南至铜仁府界四十里西南至安化县界六十里东北至四川重庆府平茶司界八十一里西北至本府属蛮夷司界七十六里】
石阡府
在省城东北四百八十里东至铜仁府界八十里西至遵义府界三百六十里南至镇远府界十五里北至思南府界五十里东南至思州府界六十里西南至平越府余庆县界六十里东北至思南府印江县界一百七十里西北至平越府湄潭县界十里东西广四百四十里南北袤六十五里由府治七千三百八十里达於
京师
府西二百五十里为龙泉县【东至思南府安化县界三十里西至平越府湄潭县界三十里南至平越府余庆县界五十里北至思南府婺川县界五十里东南至名阡府界一百二十里西南至遵义府遵义县界一百一十里东北至思南府印江县界五十里西北至遵义府正安州界一百里】
思州府
在省城东五百一十里东至湖南沅州界九十里西至镇远府界一百里南至湖南沅州界一百一十里北至湖南麻阳县界一百五十里东南至沅州界一百里西南至镇远府镇远县界二十里东北至铜仁府界一百一十里西北至铜仁县界一百二十里东西广一百九十里南北袤二百六十里由府治七千三百八十里达於
京师
府南一百里为玉屏县【东至湖南沅州界三十里西至青溪县界三十里南至沅州界一里北至沅州界一里东南至沅州界十里西南至沅州界五里东北至沅州界五里西北至思南府界四十里】府南三十里为青溪县【东至本府属羊坪界二十五里西至镇远府镇远县界五十里南至镇远府界五十里北至本府属钱家寨界二十里东南至湖南沅州界五十里西南至镇远府界二十里东北至本府属天塘界二十五里西北至镇远县界二十五里】
铜仁府
在省城东六百六十里东至湖南沅州界六十里西至思南府安化县界一百一十里南至思州府界七十里北至四川彭水县界二百里东南至思州府界二十五里西南至思州府界一百三十里东北至湖南辰州府界一百六十里西北至安化县界七十里东西广一百七十里南北袤二百七十里由府治七千二百里达於
京师
铜仁县附郭【东至思南府界二十里西至本府属省溪司界七十里南至思州府界七十里北至本府属平头司界三十里东南至省溪司界二十里西南至省溪司界一百里东北至湖南沅州五寨司界四十里西北至思南府安化县界七十里】府西南一百里为松桃同知所辖【东至湖南亭子关界一百八十里西至四川邑梅司界一百里南至本府城一百三十里北至湖广葫芦汛界九十里东南至湖南黄蜡关六十里西南至本府城一百三十里东北至湖南池河营界一百三十五里西北至四川酉阳司界九十里】
黎平府
在省城东南一千里东至湖南靖州界一百八十里西至都匀府独山州界二百九十里南至广西怀远县界一百六十里北至镇远府天柱县界二百八十里东南至靖州通道县界一百六十里西南至都匀府荔波县界二百三十里东北至靖州会通县界九十里西北至镇远府属卭水司界八十里东西广四百七十里南北袤四百三十里由府治七千里达於
京师
开泰县附郭【东至湖南靖州界九十五里西至本府属潭溪司界十五里南至永从县界五十里北至本府属龙里司界七十里东南至湖南通□县界一百二十里西南至潭溪司界五十里东北至锦屏县界九十里西北至本府属曹滴司界五里】府南六十里为永从县【东至本府属洪州司界二十五里西至本府属八舟司界二十八里南至广西怀远府界八十九里北至洪州司界六里东南至本府属龙额寨界一百里西南至本府属潭溪司界一百五十里东北至开泰县界六里西北至本府属高构寨界二十里】府东北一百二十里为锦屏县【东至湖南靖州界一百八十八里西至本府属永安司界三十五里南至开泰县界二十五里北至镇远府天柱县界十里东南至本府属亮寨司界三十里西南至本府属湖耳司界十七里东北至靖州界五十八里西北至湖耳司界三十里】府西一百八十里为古州同知所辖【东至本府属九朝寨界九十五里西至都匀府都江通判摆料寨界一百五十里南至广西柳州府罗城县高告寨界一百九十五里北至镇远府清江通判宰磨寨界一百一十里东南至永从县大洞寨界一百三十五里西南至都匀府荔波县黑苖巢界二百八十里东北至本府辖八舟司界一百二十里西北至都匀府丹江通判皆屯寨界一百七十里】
大定府
在省西北三百三十里东至贵阳府修文县界二百三十里西至云南东川府界五百二十五里南至安顺府镇宁州界二百六十里北至四川永宁县界二百五十里东南至遵义府界一百里西南至南笼府普安州界三百八十里东北至遵义府遵义县界二百五十里西北至云南昭通府界五百四十里东西广五百八十五里南北袤六百六十里由府治七千九百二十里达於
京师
府城南八十里为平远州【东至贵阳府贵筑县界九十里西至云南宣威州界三百六十里南至安顺府镇宁州界六十五里北至本府界五十里东南至镇宁州界七十里西南至南笼府普安州界二百里东北至黔西州界四十五里西北至本府界六十里】府东南一百四十里为黔西州【东至贵阳府修文县界九十里西至本府界四十里南至平远州界六十里北至遵义府界一百五十里东南至安顺府清镇县界五十里西南至本府界四十里东北至修文县界一百二十里西北至遵义府界一百二十里】府西二百九十里为威宁州【东至黔西州界三百三十里西至云南东川府界五百一十五里南至平远州界三百七十里北至毕节县界九十五里东南至本府界一百九十里西南至云南宣威州界一百里东北至云南镇雄州界二百六十里西北至云南昭通府界二百四十里】府北六十里为毕节县【东至四川永宁县界一百七十五里西至威宁州界一百里南至本府界二十五里北至云南镇雄州界一百里东南至四川叙永厅界二百六十里西南至本府界八十五里东北至镇雄州界九十里西北至威宁州界七十里】府西南三百二十里为水城通判所辖【东至平远州比歹界五十里西至威宁州木东河界六十五里南至平远州把郎界四十五里北至大定府者猓箐界七十里东南至平远州赵家冲界五十里西南至平远州格穹界五十里东北至大定府归宗界五十里西北至威宁州法卧界三十五里】
南笼府
在省城西北五百八十里东至广西泗城府界五百里西至云南罗平州界二百四十里南至广西西隆州界一百二十五里北至安顺府永宁州界二百八十里东南至西隆州界二百四十里西南至罗平州界二百四十里东北至永宁州界六百一十里西北至大定府平远州界三百六十里东西广七百四十五里南北袤五百五里由府治八千二百二十里达於
京师
府西三百五里为普安州【东至本府属?磨寨界二百四十五里西至云南沾益州界八十四里南至云南平夷县界一百里北至安顺府界一百七十二里东南至云南罗平州界二百七十里西南至云南平夷县界八十六里东北至普安县界五十七里西北至云南沾益州界六十里】府东北九十里为永丰州【东至广西南丹州界四百五十里西至普安州界二百二十里南至广西泗城府界二百二十里北至永宁州界一百里东南至泗城府界三百五十里西南至广西西隆州界四百八十里东北至永宁州界五百二十里西北至永宁州界三百五十里】府北一百九十里为安南县【东至普安州界三十里西至普安县界三十里南至普安州界七十里北至普安县界四十里东南至永丰州界一百五十里西南至普安县界八十里东北至安顺府永宁州界三十里西北至普安州界五十里】府东南二百四十里为普安县【东至普安州界一百七十里西至大定府平远州界一百二十八里南至普安州界五里北至安南县界三十五里东南至普安州界一百零五里西南至普安州界三十五里东北至平远州界一百二十里西北至普安州界一百二十五里】遵义府
在省城东北二百五十里东至平越府?潭县界一百五十里西至四川叙永厅界六百四十里南至贵阳府修文县界一百二十里北至四川綦江县界二百四十里东南至思南府婺川县界一百五十里西南至大定府黔西州界一百五十里东北至四川南川县界五百四十里西北至四川合江县界五百四十里东西广七百九十里南北袤三百六十里由府治七千九百一十里达於
京师
遵义县附郭【东至绥阳县界八十里西至仁怀县界一百五十里南至贵阳府开州界一百里北至桐梓县界九十里东南至贵阳府修文县界一百四十里西南至大定府黔西州界一百五十里东北至绥阳县界九十里西北至仁怀县界一百六十里】府东二百六十里为正安州【东至思南府婺川县界二百里西至绥阳县界一百里南至婺川县界一百四十里北至四川南川县界三百里东南至婺川县界三百里西南至婺川县界二百四十里东北至南川县界五百里西北至南川县界四百里】府北一百二十里为桐梓县【东至绥阳县界五十五里西至仁怀县界七十五里南至遵义县界三十里北至四川綦江县界二百六十里东南至遵义县界三十五里西南至仁怀县界三十里东北至正安州界三百一十里西北至綦江县界一百四十里】府东一百里为绥阳县【东至平越府湄潭县界八十里西至遵义县界四十里南至遵义县界三十里北至桐梓县界三百里东南至?潭县界四十里西南至遵义县界五十里东北至正安州界一百五十里西北至桐梓县界一百五十里】府西北一百八十里为仁怀县【东至桐梓县界四十里西至四川永宁县界三十里南至遵义县界四十里北至四川合江县界四百五十里东南至遵义县界四十里西南至大定府黔西州界七十里东北至四川綦江县界四百二十里西北至合江县界四百五十里】
形胜
贵州布政司
居天下之西南东阻五溪西控六诏南连百粤北距三巴【旧志】上则盘江旋遶下则?溪顺流【沈思充志】关雄虎踞路绕羊肠【卫既齐志】穷地之险极天之峻一人荷戟万夫趦趄【周廷用记】坤位雄都边陲扼塞滇楚鎻钥蜀粤藩屏遥拱
神京实
国家之保障也
贵阳府
富水遶前贵山拥後复岭环列四塞崇冈雄峙两关【旧志】据荆楚之上游为滇南之门户【一统志】
贵筑县【附郭】定番州【四涧交流八番拱卫】广顺州【山连普里壤接永丰尤溪瀑布飞流蜃峒峯岩险阻】开州【南望山峙其南洗泥河遶其东高崖絶壑夙号岩区】龙里县【负山环水岩邑冲衢东蔽省城西连平播】贵定县【四山排戟一水拖蓝玉杵瓮城雄关虎踞】修文县【溪流如带峯列似屏乌江深阻木阁连云】长寨同知【处省会之西南为定广之瓯脱山箐深密苖蛮杂居】
安顺府
西南冲剧夷汉襟喉【旧志】土厚水深川潆峯列【一统志】辐辏逶迤扼塞强固边鄙都会滇黔要区【旧志】普定县【附郭】镇宁州【泉称既济洞号巢云河流贯城山峯挿汉】永宁州【盘江襟带关岭峥嵘金城独镇百蛮天堑足雄诸部】安平县【山拥村墟水环郊郭平原沃壤地当冲要】清镇县【北蟠炉岭西扼滴澄为省会之藩蔽当滇路之咽喉】郎岱同知【东接水西西连关岭昔为苖窟今作坦途】归化通判【云连北壁翠积南山东倚板当西凭康佐】平越府
边方冲要之地苖蛮丛聚之墟【一统志】北距三百涝东枕七盘坡马鬃岭扼其要害羊塲河带其阻深【旧志】江画麻哈千寻絶壁关雄武胜五尺巉岩遥援会城近扼蛮落
平越县【附郭】黄平州【重冈叠拥二水环流东峙飞云西雄鼔角】瓮安县【九峯迭起三江会流黄金?峭壁倚云震天洞惊涛拍岸】余庆县【高山如环平河若带扼草塘偏桥之吭抚镇远黄平之背】?潭县【湄溪前环玉屛後列黔蜀要路龙婺辅车】
都匀府
控扼要荒壤僻而险【一统志】据桂象之喉引川播之腋横冈虎伏小涧龙回四面环苖孤城自卫粤以西之唇齿黔以南之藩篱【旧志】
都匀县【附郭】麻哈州【峯峦突兀谿壑纵横平定溪通荆楚之挽输马蹄洞号蛮苖之窟穴】独山州【四际旷平孤峯屹立左引沅水右连郁林】清平县【秀峯列戟旷野平畴香炉山地势陡絶老君洞天然灵异】荔波县【山郭孤悬苖夷错处带溪东注龙江方林北连烂土】八寨同知【甲些坡峻得禄关雄当苖疆之咽喉为都匀之要隘】丹江通判【密迩八寨错接古州囊猛为绾毂之区鷄讲实伏莾之穴】都江通判【据古州之上游处粤西之北鄙江流回环山势嶻嵲】
镇远府
溪河旋绕山岩森列【一统志】白崖东枕碧峯西峙【旧志】崇冈复岭城堡罗环长江大河舟楫通利辰沅上游滇黔门户【卫既齐志】屛山为城?水为池西通诸葛洞南达清水江黔楚水陆之冲物货富饶之地镇远县【附郭】施秉县【涂起羊肠地邻苗穴山水清旷郡西?喉】天柱县【控茨岭临监江山川险阻地势萦纡】台拱同知【处丹清二江之中间为上下九股之巢穴莲花?险峭入云台雄山巉崖似削】清江通判【以上下九股为门户以丹江八寨为藩篱清江灊瀑濆其隈公鹅屼崪据其阻】
思南府
牂柯要路【唐书】山川险阻【文献通考】上接乌江下通蜀楚舟楫往来商贾鳞集【本志】岭峤绵亘溪涧潆纡【田秋记】二江襟带於左右重冈起伏於四隅诚控夷咽喉之墟【旧志】
安化县【附郭】婺川县【江城固比金城丰乐险如天堑蜀楚交会牂柯要冲】印江县【圣登耸北笔架揖西南水遶村东冈叠秀】
石阡府
负山枕江黔中要地【广舆记】林峦环抱水石清幽【旧志】南通镇远北距思南【一统志】与黔思犬牙相错【方舆胜覧】龙泉县【山号将军关称虎踞东蔽郡城北连遵义】
思州府
重峦叠抱两溪交流【旧志】东连沅靖西抵涪渝扼盘瓠之襟喉作湖湘之犄角【旧志】在昔壤接荆南素通商旅於今归卫为县更伟干城
玉屏县【冈峦秀拔水势潆环龙塘当卭水湳洞之衢南岩振铜仁施溪之要】清溪县【背水面山险厄足恃青溪潆绕北嶂嵯峨】
铜仁府
九龙分秀三江滙流天马双贵峙其阳翀凤半月亘其隂形胜完美风气会萃【府志】山接蚕丛江通云梦【旧志】东聨锦水西接牂柯控扼苖蛮黔中要郡【一统志】
铜仁县【附郭】松桃同知【西接酉阳东连黄蜡处万山之阻扼群苗之吭】黎平府
五龙蜒蜿二涧盘纡藏百蛮之窟穴通一线之羊肠襟带靖沅屏障楚粤【一统志】山谿险峻黔东奥区【广舆志】
开泰县【附郭】永从县【苍岭峙前赤溪绕後屹立一城控扼诸洞】锦屏县【山祖粤西之脉左枕玉屏右肩旗鼔】古州同知【危峯障曰大江环城在龙标为委输之区於粤西有建瓴之势】
大定府
东连巴蜀西接滇云九里箐绕其左落浙河环其右万岭巍峩洪流激湍扼塞险阻百二雄关平远州【地处偏壤山列岩冈一线羊肠水西门户】黔西州【河绕鸭池山盘鬼箐水西要害贵筑屏藩】威宁州【前临可渡後倚乌蒙虽在西隅实当冲要】毕节县【木稀东峙七星西蟠滇蜀通衢黔中要地】水城通判【四山崭削一水萦环为罗甸之奥区本水西之巢穴】
南笼府
滇南门户古竹藩篱扼马乃之要衢接思田之右臂
永丰州【东连粤壤南距红江四面环山安笼近辅】普安州【据险立城外控六诏内制诸蛮】安南县【盘江划地峻岭刺天】普安县【河据鲁沟险山拥磨盘高复岭重关号称岩邑】
遵义府
西连僰道南极牂柯【旧志】土地旷远跨接溪洞【图经】崇山复岭陡涧深林【元史陈天祥传】千里幅员五城绣错昔归蜀郡止南界之边裔今属黔疆实北门之鎻钥遵义县【附郭】正安州【脉祖会仙河流乘凤山谷阻深幅员辽阔】桐梓县【前襟溱水後枕虎峯千岩竞峙万壑争流】绥阳县【水绕提封山环保障蜀东门户黔地咽喉】仁怀县【云帱山雄赤川水曲处郡城西北之隅为蜀境错接之壤】
贵州通志卷四

[book_title]卷五
钦定四库全书
贵州通志卷五
地理
山川
贵阳府
贵筑县【附郭】
翠屏山【在布政司署後】东山【在城东一里翠巘崔嵬琳宫缥缈溪山闤闠一览可尽郡人杨大宾读书其上题君山读书处五字於石壁巅左有振衣亭】铜鼓山【在城东二里】栖霞山【在城东五里山腹有洞曰霞山仙洞明王守仁郭子章俱有诗】石门山【在城东六十里两山对峙如门】唐帽山【在城东南一里以形似名土人常避兵於此】文笔山【在城南一里孤峯如笔卓立云表】斗岩山【在城南里许俗名倒岩山】高连山【在城南二里诸山高而连络有天马贵人诸峯唐史谓?柯境内有高连石门二山即此】飞凤山【在城南五里形如飞凤】卧牛山【在城南二十五里山南有长丰堰溉田甚广】簸箕山【在城南五十里山下有羊虎二场四方军民贸易於此】板桥山【在城南六十里高与云齐登之数百里内外皆见晴日常生云气上有石椑传曾有仙人对奕】风洞山【在城南百里白纳司之西山腹有洞每风贯其中有声如雷】金猫捕鼠山【在城西南五里山以形名宛如狸奴蹲踞溪边昂首傲睨旁有羣石隐伏如鼠】五虎山【在城西二里山形类虎者五谚传五虎三狮一凤凰云】狮子山【有三俱在城西二里明颍川侯傅友德尝驻兵於此】坎马山【在城西二里俗名坎马冲天】玉冠山【在城西百余里巍然耸拔如羽士星冠】黔灵山【在城西北三里衆山环抱石径险仄一綫盘旋而上建有祠宇为往来游观之所】木阁箐山【在城西北四十里延袤百里横亘修文境内林木蓊蔚中有道可通黔西山上有一潭深不可测】白岩山【在城北二里兎场大道经其下】贵山【在城北五里一名贵人峯郡之得名以此】金鳌山【在城北五里羣山如奔涛叠浪中涌一峯宛如鳌首跃波而起】骊珠山【在城北五里许】鸦关山【与骊珠山接】云锦山【在城北二十里旧为宣慰宋氏别业舒屏列嶂俯瞰平田烟云缭绕下有流觞曲水诸胜】石人山【在城北三十里山顶巨石林立远望如人】相宝山【在城东北一里俗名照壁山排云列嶂俨若翠屏与东山对峙上有梵宇颇称名胜】崆巃山【在城东北五里山腹谾豅可通人行】石洞山【在城东北八里山有石洞可以容衆】梯岭【在城南三里石级如梯中曹司路经其上】高坡【在城南五十里冈峦缭绕如带如围石岩摩霄烟岚夹涧暑月犹寒地产茶郡人尝避兵其上】青岩【在城南五十里岩下有河通定番州】三僊洞【在城东四十里地名翁若堡中有泉石之胜】朝阳洞【在城南六里轩豁爽垲可供游赏】云岩洞【在城西北三里旧名唐山洞甚幽邃】白龙洞【在城西北十五里岩石玲珑备极灵异入数十丈渐幽暗非秉烛不得前中有潭水驾竹而度石笋数茎扣之铿然若钟声】鲁纳洞【在城西北百余里三洞竝列可容千人土人於此避兵】泻玉洞【在城北四十里有山绵亘而下峯围水拱中有石阜雄峙豁开一洞中石有如人立者兽蹲者笋茁者花绽者石牀丹竈等扣之有声戞然石窍清泉外喷几於匡庐瀑布】水落洞【在城北百里为衆水所归松风古刹即之泠然】船石【在城东二里牛渡河边长数丈宛然孤舟野泊】石谱【在城南百里白纳司平地突起羣石欹整横斜千态万状下有清泉隆冬不涸竹树阴森游之忘暑】犀牛石【在城西一里昂首田中如犀牛状】三水江【在城北三十里府西境之水派流而下至此合流为一又东入於清水河】贯城河【自崆巃山发源贯入城中流会南明河明大学士席书有记巡抚杨鹤题曰玉带　国朝总督甘文焜巡抚佟凤彩因居民屡火濬之以御火灾康熙四十八年水溢淹城中居民巡抚陈诜复加开凿】南明河【在城南门外源出广顺州界东北流经郡城至下流为牛渡河至巴香北流合乌江通思南府入蜀涪州界合岷江】龙洞河【在城南十里下流入於南明河】四方河【在城西南五里源出广顺州滙於南明河】济番河【在城西南三十里俗名花犵狫河八番路所经明成化初宣慰使宋昂叠石为桥其下流合南明河】清水河【在城东北百二十里与贵定县分界即南明河之下流水甚清冽两岸峯岩壁立崎岖难行乖西巴香诸部苗狫倚此为险明景泰三年南和伯方英将兵渡此平两岸为坦途苗獠夺气又东北入於乌江】择溪【在城北源出髑髅山流合贯城河】墨特川【在城西北元大德五年宋隆济蛇节作乱攻贵州元将刘国杰讨之大破隆济等於此】富水【在城南源出八里屯流入南明河】涵碧潭【在城南门外武侯祠下南明河之所滙碧流莹澈岩木荟蔚旧多题咏】鳌头矶【在城南门外南明河中明万历十五年巡抚江东之巡按应朝卿架石筑堤建甲秀楼於上以培风脉】芳杜洲【在南明河中甲秀楼下广可百步春来芳草晴沙足供游咏】渔矶湾【在南明河左岸渔人鼔枻往来有潇湘之致】灵泉【在城内大兴寺泉极澄澈旧传月出没时虽偏在东西泉中皆见影】温泉【在城东九十里地名杨郎坝初出地热甚可熟生物稍远方可浴】圣泉【在城西八里黔灵山後一名百盈一名漏勺自山麓涌出昼夜百盈百竭应刻漏之数似有槖龠莫测其端明镇远侯顾成甃石为池覆以亭池中立一石以验消长亭今废】九十九泉【在城西二十里地名高寨泉出山顶凡九十九穴】珠泉【在城西三十里泉分六七道而出累累如贯珠】神应泉【在城北一百二十里地名巴香出於两石之间水不恒注汲者至击石数声则涓涓流出随器而满足则复止】玉池【在城内东南隅丰济仓前明巡抚赵釴题曰玉池胜地池北有堂曰凤嬉池中有亭曰浮光皆有记　本朝巡抚罗绘锦命工疏治植莲其中】梦草池【在按察司署中一泓清浅经冬不涸旧为邑人吴子骐别墅岸植芙蓉榆柳萧踈掩映中植莲甚茂】龙井【在城内龙王庙前水出石隙味甚清冽安贼围城井忽涸有人探入见一穴深窅莫可穷极】金井【在城内小十字街心井已填塞干石尚存俗呼金井玉栏】普惠井【在城北门外一名四方井】海螺井【在城南百里白纳司地形如螺甲每日三潮若吞吐然】定番州
琴山【在城东一里形如琴】麒麟山【在城东五里】屏风山【在城东上马桥司前又前有卓笔山】连云山【在城东通州里寨南高耸连云】松岐山【在城东南克渡寨】笔架山【在城南五里稍前为挂榜山】三宝山【在城南七里三峯鼎峙视诸山若蚁垤州人祈雨其上辄应】连珠山【在城南八里五山圆秀如珠】九龙山【在城南十五里山前平径纡回长松夹道九岭蜿蜒如龙後突起一峯深林远映遥望如画幽秀迥异他山】三台山【在城南金石司南又司西有天堂山小龙山】龙山【在城南程番司西又司南有蒙山】天马山【在城西南木瓜司西旁有莲花洞又司南有独鲤山司东有凤凰山】翠松山【在城西南大华寺前又司北有播答山又司南有牛角山】百莲山【在城西南麻向司北又司治後有盘龙山】沿台山【在城西南木官寨西三里又寨北五里有木栗山】交椅山【在城西五里又西一里有旗山皆以形似名】三叠山【在城西洪番司南峯峦绵亘曲折三叠又司北有伏蛟山】印山【在城西韦番司西山形如印】执笏山【在城西大龙番司南又司西有栗木山】月坡山【在城西卧龙司南又南有文峯山】锦屏山【在城西北方番司相近有将台旗峯二山】骊龙玩珠山【在城北二里以山势盘曲而名】卢山【在城北卢山司南极高峻旁有三石峡如门盘旋而上平广可容千人有泉有池田土可耕又南有茶山产茶又司南有五门山司西有宝墖山峯峦尖削如墖司北有纱帽山】象山【在卢番司前又前有狮子山】牛眠岭【在城南小龙番司南其旁有文秀峯】翁松岭【在卢山司南又司北有松明岭】桐木冈【在大龙番司南又卢山司北有卧牛冈】营盘坡【在城南二里又有杨梅坡产杨梅】伏龙坡【在城南小程番司南西通上马桥东达卢番司】滴水岩【在城东南十里水出岩中四时不絶行者资以济渴岩前有平地名三墓常有贼出没於此向置哨兵戍守】长岩【在卢番司南十五里】嘉禾箐【在小程番司南又前有江渡箐】天生洞【在金石司东又卢番司有龙王洞】僊人洞【在卧龙司东又东南有白象洞洞中有石如象】蒙江【在城南源出蒙潭会州境诸水至破蚕入广西泗城州界或以为即唐蒙下番禺之处故俗亦呼为?柯江】涟江【在小程番司南流入蒙江】回龙江【在金石司东南又罗番司南有环带江俱合流而入蒙江】九曲江【在城西二十里】奔龙江【在大龙司东下流入於蒙江】遶翠江【在卧龙司南流入蒙江】上马桥河【在上马桥司东北下流入於南明河】罗番河【在城南罗番司北又司东有小水河二水合流环带江而入蒙江】冷水河【在小程番司南流合涟江而入蒙江】大韦河【在韦番司南上通程番下接卧龙亦入蒙江】大龙河【在大龙司治後合奔龙江而入蒙江】小河【在麻响司】底方河【在方番司又有小番河云溪水皆合於蒙江】玉带河【在城北下流入於蒙江】摆游河【在卢山司西流入蒙江】洗马河【在卢番司东流入蒙江】小溪【在洪番司南溪流清激东入蒙江】双峡水【在小龙司南入蒙江】云溪水【在方番司北山岚返照水气云腾】滚水泉【在韦番司西】莲花池【在州署前向植芰荷於中暑月最为胜赏】清水塘【在城南五里水清不涸可溉田数百亩】乾堰塘【在程番司北水或盈或缩可验丰歉】龙塘【在大华司西】清水沟【在大华司西居民资以灌溉】
广顺州
螺拥山【在城东二十里上有深渊四时不涸色碧如蓝】白云山【在城东四十里层峯叠嶂如奔马渇虹至此而止两水界其左右山顶白云常覆阴晴皆见相传明建文帝常遯迹於此上有罗永庵前有杉二株长数十尺其一经帝手所摩至杪絶无附枝】天台山【在城南五十里传有黑白二鹿往来其上旧有方广寺久圮】云台山【在城西南二十里峯高顶平孤卓如台】麤石坡【在城北十里】蜃洞【在城东从仁里天生桥下石如蜂房蠏筐多奇异】一宿河【在从仁里相传明建文帝入白云山时宿此】麻线河【在城北二十里】尤爱溪【在从仁里水出山腹中东折复入山腹泻为瀑布注於济番河】圣水【在城西五里人汲则涌不汲则止】
开州
南望山【在城西南三十里峯壑绵亘数十里林木苍翠接天上有梵刹为州名胜】阴阳山【在城西南乖西司治旁土人以云气占晴雨故名】鲁郎山【在乖西司元时有鲁姓者读书於此又名书案山旁有洗马潭相传诸葛武侯南征时洗马於此】三昧岩【在城北五十里悬岩百仞耸峙云表】白石阬【在城南四十里山甚高峻冈阜连亘昔时常产朱砂】僊人洞【在城南三十里一山摩霄隐日洞居山半其中石液凝成鸟兽状洞南羣石俨若列仙坐者立者跪及拜者各具生态左有聨珠塘水清可监毛髪右有天生桥横卧碧涧上】白马洞【在城西南四十里旧出水银有厰课】洗泥河【在城东南四十里流入乌江】温泉【在城北三十里】
龙里县
紫虚山【在城东门内叠石崚嶒顶结平台上建紫虚阁】龙驾山【在城南一里为县镇山】回龙山【在城西南一里】马鞍山【在城西一里】长冲山【在城西四十里昔为苗蛮出没之所明成化间置哨堡守之今渐驯服】云台山【在城北二十里高五里许磅礴蜿蜒顶有普贤寺】留云洞【在城南里许洞中悬二石乳扣之如钟鼔声左有一石台云龙变幻明巡抚郭子章题曰雕云黔记称此洞有云溪之朗而奇石怪壁非云溪所有有天然之巧而高明洞瞩非天然可侔云溪天然清平县二洞名也】鲤鱼石【在城西五里官道旁有扬鬐鼔鬛烟雨欲飞之状】加牙河【在城东源出县东南之谷者岩流入大平伐司之瓮首河】簸箕河【在城北流入贵定县合清水江】原溪【在城西南五里流合簸箕河上有广济桥为往来官道】呼应泉【在城南五
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:00:33-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
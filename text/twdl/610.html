<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="重修《重庆府志》敘,后敘,修辑职名,凡　例,目　录,卷之一舆地志,卷之二祠祀志,卷之三食货志,卷之四职官志,卷之五学校志,卷之六武备志,卷之七选举志,卷之八人物志,卷之九艺文志,道光重庆府志全文在线阅读,道光重庆府志全文在线下载,大玄古籍书库">
<meta name="description" content="九卷,清王梦庚修,寇宗纂。王梦庚,金华人,曾任重庆府知府。寇宗,渠县人,举人,曾任荣昌教谕。王梦庚任知府后,以其地广民殷,势居扼要,懔然思所以为治,将求往籍,用资考镜。乃江州南平图经既不得,明江朝宗所撰郡志,亦残蚀不全。用饬各州县,采访编辑,以次鲜都,而属寇宗汇纂成兹编。《重庆府志》道光二十三年(1843)刻本。艺文分经史子集,杂著只载书目,不录散篇。此志将旧志约三分之二删去,亦有其道理。其叙职官而于南平军后附以板楯蛮五姓番,原系录曹学佺《南平记》,不得为病。惟艺文末附王梦庚《冰壶山馆诗钞》,其文平淡无奇">
<title>道光重庆府志_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">道光重庆府志</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,地方志,完结</span> <br/>
          字数： <span class="inputVal" id="bknum">[book_length]490993</span> <br/>
          说明： <span class="inputVal" id="bkdec">九卷,清王梦庚修,寇宗纂。王梦庚,金华人,曾任重庆府知府。寇宗,渠县人,举人,曾任荣昌教谕。王梦庚任知府后,以其地广民殷,势居扼要,懔然思所以为治,将求往籍,用资考镜。乃江州南平图经既不得,明江朝宗所撰郡志,亦残蚀不全。用饬各州县,采访编辑,以次鲜都,而属寇宗汇纂成兹编。《重庆府志》道光二十三年(1843)刻本。艺文分经史子集,杂著只载书目,不录散篇。此志将旧志约三分之二删去,亦有其道理。其叙职官而于南平军后附以板楯蛮五姓番,原系录曹学佺《南平记》,不得为病。惟艺文末附王梦庚《冰壶山馆诗钞》,其文平淡无奇。寇宗跋谓存之以备后之徵文考献者,殊觉无谓。</span> <br/>
          封面： <span class="inputVal" id="bkimg">Z_11053.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]道光重庆府志
[book_author]佚名
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,地方志,完结
[book_length]490993
[book_dec]九卷,清王梦庚修,寇宗纂。王梦庚,金华人,曾任重庆府知府。寇宗,渠县人,举人,曾任荣昌教谕。王梦庚任知府后,以其地广民殷,势居扼要,懔然思所以为治,将求往籍,用资考镜。乃江州南平图经既不得,明江朝宗所撰郡志,亦残蚀不全。用饬各州县,采访编辑,以次鲜都,而属寇宗汇纂成兹编。《重庆府志》道光二十三年(1843)刻本。艺文分经史子集,杂著只载书目,不录散篇。此志将旧志约三分之二删去,亦有其道理。其叙职官而于南平军后附以板楯蛮五姓番,原系录曹学佺《南平记》,不得为病。惟艺文末附王梦庚《冰壶山馆诗钞》,其文平淡无奇。寇宗跋谓存之以备后之徵文考献者,殊觉无谓。
[book_img]Z_11053.jpg


[book_title]重修《重慶府志》敘
昔子朱子蒞官，先索其地之志觀之，明其利弊，察其人情，因以施之政事，蓋不徒以儒術為經濟也。壬寅秋，庚奉檄權守重慶。重慶，古巴子之國，其地東接夔、萬，北達秦嶺，南通黔中，用以屏障西川，地廣民殷。每虞覆餗曠官，急資治鏡，而江州、南平兩圖經既渺不可得，即有明江學士朝宗所撰《重慶郡志》，鼎革之後，亦殘蝕不全，心悵然者久之。夫一郡之內，不悉其道里厄塞幾何，何以設險制防；不稽其戶口殷耗幾何，何以理財用民；不知歷來政績之隆替、人文之盛衰、謠俗之好尚為奚若，又何以興利除害，勸善懲惡。不敢自逸，亟調各州縣舊志披閱，大抵詳略異宜，文質殊尚。爰檄合屬印官、教職，公同採訪，編輯成冊，陸續申解來郡。複飭榮昌縣教諭寇宗匯纂成志，總期無濫無遺，以資考覆。每成一帙，庚斟酌鑒定，一過即行開雕。萬川學博，乃厘為九卷。首輿地，重沿革也；次祠廟，治民者必致力於神也；次食貨，生民之大命也；次職宮，詳典守也。於是乎，重文事則學校次之，策功勳則武備次之，舉賢育才，英俊由之以興。次選舉，志砥行曆名，風俗所為丕變；次人物誌，終之以藝文。惟仿班志之例，而古跡、詩賦、記序等類，則散見各條之中。志原以紀事也，附以祥異，而訖於壬寅。嘉禾豐年，誦揚太平也。觀止矣，中間惟我朝職官人物，重令學博，再詳采輯。既成，敘其梗概，蓋資諸寅好之相與表彰雲。時大清道光二十三年癸卯歲六月庚寅初伏日也。 署重慶府知府、直隸松潘廳同知，金華西躔王夢庚敘

[book_title]後敘
江文通之言曰：作史莫難於志，難乎其言必皆征實，而非可以意為也。顧時或隔數十載，地不越數百里，則其爬搜掇拾，於以彰往而詔來也。雖難，猶未甚。若重慶者，南控黔滇，東達荊楚，袤延幾二千里，為西蜀一大都會。我國家承平二百有餘年矣，其間禮樂文教之設施、人物習尚之隆替，蒞茲土者抑豈乏瑰閎傑出之才，足以驅譴百家，網羅散佚成一書，以備三巴文獻之徵。而自有明江志後，迄今三百年無人焉起而肩之，是果皆一行作吏，此事遂廢哉。地廣者抉擇難，不遺則濫，時久者考質難，不舛則誣，信以傳信，固不可苟而已也。 西躔太守為我鄉名宿，宦蜀三十年，所至以經術飾吏治。壬寅秋來守是郡，慨然念斯志之不可久缺，而又不敢以其所難者俟之人。於是博加採訪，以榮昌教諭寇君司纂輯，而親總其成事。雖因而實創，昕夕編摩，如列眉如觀火。朝采於是年冬奉檄權巴，篆受而讀之，輒歎其簡練精核，突過康對山《武功志》以上。開雕甫半，而公遽歸道山。朝采竊惜是書之垂成，而成之如此其難也，因督促之，以畢公之志。嗚呼，公往矣，公固自有其所以不亡者在哉！ 賜進士出身、署重慶府巴縣事、羅江縣知縣，錢塘葉朝采謹跋 認辯梓人　陳鐵筆　隆昌縣河街座

[book_title]修輯職名
監修護理四川分巡川東兵備道、重慶府知府　有　慶　漢軍正白旗人　嘉慶丁醜進士 鑒定 署重慶府知府、松潘廳直隸同知　王夢庚　浙江金華府人　嘉慶辛酉選拔 提調校勘 署巴縣事、羅江縣知縣　葉朝采　浙江錢塘縣人　道光乙未進士 協修 江北廳理民同知　　　福珠朗阿　滿洲正白旗人　監生璧山縣知縣朱希良　順天大興縣人　進士定遠縣知縣張嗣鴻　浙江餘姚縣人　蔭生 署江北廳理民同知 鄭安仁　福建人　監生 署江津縣知縣 濮　瑗　江蘇漂水縣人　道光丙戌進士 長壽縣知縣 張如海　浙江錢塘縣人　嘉慶丁卯舉人 永川縣知縣 胡　筠　江西新昌縣人　進士 署榮昌縣知縣 孫　濂　貴州貴鞏縣人　道光庚子進士 綦江縣知縣 金謂鏐　湖北金山縣人　道光乙未進士 署南川縣知縣 恆　泰　滿洲正白旗人　道光庚子進士 合州知州 張其仁　雲南太和縣人　道光丙戌進士 涪州知州 德　恩　滿洲鑲黃旗人　生員 署涪州知州 徐樹楠　江西奉新縣人　道光乙未進士 銅梁縣知縣 沈廷貴　安徽蕪湖縣人　拔貢 大足縣知縣 春　熙　滿洲正黃旗人　進士
分采 重慶府學教授李淳玉　資陽縣人　庚辰進士重慶府學訓導蘇兆熊　閬中縣人　優貢江北廳學訓導宋　煊　灌縣人　舉人署巴縣學教諭陳光璠　遂寧縣人　廩生巴縣學訓導高敏良　內江縣人　舉人江津縣學教諭郭玉瑩　隆昌縣人　廩貢江津縣學訓導瞿敬止　丹陵縣人　舉人長壽縣學教諭郭毓岡　隆昌縣人　舉人永川縣學教諭龔翼修　廣安州人　拔貢綦江縣學教諭賴人慶　華陽縣人　廩生綦江縣學訓導劉　浩　夔州府人　歲貢南川縣學教諭楊繼忠　瀘州人　舉人合州學學正陳　煌　簡州人　舉人合州學訓導李其斐　成都府人　歲貢涪州學學正彭　寅　達縣人　舉人署涪州學訓導熊毓侖　渠縣人　舉人銅梁縣學教諭李嘉樹　成都府人　舉人安居鄉學訓導彭家樞　宜賓縣人　恩貢大足縣學訓導金　健　綿州人　舉人璧山縣學訓導侯　瓛　營山縣人　舉人定遠縣學訓導江炳文　茂州人　廩貢 編輯 榮昌縣學教諭寇　宗　渠縣人　舉人

[book_title]凡　例
古人著述凡例，即隨事載之書中。《左傳》言凡者，皆凡例也。 明初府州縣誌書成，必推其鄉先生之齒德俱尊者敘之，否則官於其府州縣者也，皆必文優而又有功是書者為之。義取於獨斷，則有自為之，而不讓於鄉先生與官者矣，皆所謂職也。敘止一篇，或別有發明，則為後敘。亦有但紀歲月而無敘者，兩敘非體也，不當其人，非職也。顧炎武雲。 自古書籍文字，頭行題目無不頂格寫者，後世欲便區別，乃低二格，非古也。 凡一郡一邑之志，先正封域、稽里道、考山川、詳關塞，而凡食貨、職官、學校、武備，以及古今政治之得失，風土嗜好之奢儉，人物典章之興起，莫不以次詳焉。尚古遠而略近今，采謠俗而失事實，非善於志者也。 建置沿革必有表有說，至舊志古跡名存實亡者，亦一一分注之。惟僭偽如王莽篡漢、契丹入汴，其妄有改易之處，毋庸編入。 王者體國經野，爰有城邑，城邑定而公署列焉。所貴在正方位，以辨疆界。詳四至八到，以知廣袤。論形勢險易，以察要害。若三都兩京誇多鬥靡，雖別有諷勸，義無取焉。 禹平水土，主名山川。《職方》辨州，惟表山藪川浸，是固財用之所出也，畜產之所宜也，尤當詳列。古今戰守攻取之宜，而興亡成敗之得失，可鑒其景物之盛。以及遊觀詩賦，非有關於政教學問者，汰而不錄。 山川布而相其陰陽，則有市鎮。據其形勝，則有關梁阻厄，凡以守國也。至於先民宅墓，世家氏族，以及貞淫風俗，凡有系於風化觀感者，必搜訪而詳著之。 國家禮明樂備於黌宮，暨文、武兩廟極其尊崇，其餘載在祀典者，守土官莫不春秋有事焉，固當備列，以重一代之典章。惟其儀文度數詳見《大清會典》《禮部則例》二書，是通典也，不得摭入，以為一郡一邑之志。若夫鄉曲寺觀古剎，例可附見淫祠，不必濫登。 食貨生民之大命也。我朝軫念元丁，糧科則時有減除，故凡田賦、戶口、徭役、雜稅、積貯，自當遵新定則例，編載蠲賑、荒政，凡以惠民，亦當留心考核，以諮治理。物產從同者，不具書，不必書也。 《職官志》文武分別敘錄，其卓有政績，或以死勤事及原入名宦者，則為傳詳注之。無所建白者，僅錄其姓名。其分駐市鎮，即古者羈縻控制之術，例必著述。惟前代固不得誤用後代職銜，後代亦不得襲用前代名號。其府州縣直書今名，尤不可仍沿用前代郡名地名，盡於理無取而於事複有礙者也。 學校為造士之本，故凡學額、學田例當載為典籍，而書院、義學亦古昔黨庠鄉校之義，均宜備書。《武備志》分別營伍，詳列將弁兵馬之目。凡郵亭急遞民壯額設，即次第列之，所以嚴兵衛也。至團練一法猶存，古人寓兵於農之義尚其講明，切究之。選舉所以儲人才也。其出而上不負吾君，下不負所學，及以身殉國者，傳以紀之。餘則詳其科目，僅列姓氏。前代人物不分儒林、文苑、循吏，隨所表見其品目，均可考而知也。惟史傳原列儒林等類者，仍舊注之。隱逸必懿行，足式閭里；列女必大節，足光史冊，擇其尤異者傳記之。次則類敘 之。其近代忠孝、節義事，溯已往亦必就輿論所推許，無取一家之私說，小德細行不必悉錄。若現存者行雖可述，例不入編。惟武功崛起行閭，據事直書不拘此格。他若謫宦、流寓、藝術，則取其實有可傳者著之。仙釋事多傳會，別為雜傳記之。 《藝文志》始於班固，盡本劉向《七略》，記其篇目而已。後世著作蓋棺論定之後，其有裨於世教、學業、經濟者，亦可記其卷帙或序文一篇。其餘勒諸金石者，附見古跡各條之下，不入此志。 《春秋》記異不記祥，劉向《五行傳》亦只條災異上之，盡欲人主之恐懼，修省也。甘露、黃龍之瑞貽譏，後世宜於此鑒擇焉。 渠江萬川寇宗謹識

[book_title]目　錄
卷一輿地誌
府治全圖　沿革表　沿革說　疆域　形勢　城池　公署　山川關鎮、古跡、寺院、津梁、塘堰附見　氏族　風俗　陵墓
卷二祠祀志
廟壇
卷三食貨志
田賦　戶口　徭役　榷政關市、雜稅　鹽法　茶法　倉儲　蠲賑　荒政　物產
卷四職官志
統紀　題名政績、忠節
卷五學校志
學額學田　書院義學附
卷六武備志
營制兵額　題名武功、忠節　驛傳　塘鋪　團練附
卷七選舉志
進士　舉人　貢生　武科　蔭辟
卷八人物誌
人物　忠節　孝友　行誼　隱逸　耆壽　謫宦　流寓　藝術　仙釋　烈女賢孝、才藝、節烈、貞孝、完節
卷九藝文志
經　史　子　集　雜著　祥異附

[book_title]卷之一輿地志
重慶府沿革表重慶府兩漢　巴郡　秦置，兩漢隸益州部。獻帝初平元年，劉璋改曰永寧郡。建安六年複。蜀漢　巴郡　隸梁州。晉　巴郡　隸梁州。宋齊　巴郡　宋隸益州，齊隸巴州。梁　巴郡　太清中兼置楚州。魏周　楚州、巴郡西魏　大統中改曰巴州，周閔帝複。隋　巴郡　開皇初廢郡，改曰渝州。大業初，罷州複郡。唐五代渝州、南平郡　武德元年複置州，天寶初改南平郡，乾元初複置州，隸劍南東道。宋　重慶府　初曰渝州南平郡，屬夔州路。崇甯元年改恭州，淳熙十六年升府。元　重慶路　至元六十年改路，兼置四川南道宣慰司。明　重慶府　屬四川布政司。嘉靖中，隸川東道。
巴縣 江津縣 長壽縣 永川縣
兩漢 江州縣 江州縣地 江州、枳縣地 江州縣地
巴郡治
蜀漢 江州縣
晉 江州縣
宋齊 江州縣
齊末徙，更名曰墊江縣
梁
魏周 巴縣 —魏周 —周武成三年 江津縣 —魏周 —西魏置江陽縣，兼置七門郡。 江陽縣
隋 郡治 江津縣，開皇十八年改。 巴縣地
巴縣 江津縣 長壽縣 永川縣
唐五代 州治　南平縣　貞觀四年置，並置南平州，改霸州。十三年廢，縣屬渝州。 江津縣萬壽縣，武德三年置萬春縣，五年更名，屬渝州。 樂溫縣，武德二年置，屬南潾州，九年屬涪州。溫山縣，武德初置 永川縣，大曆十一年分璧山縣置屬昌州。
宋 府治，雍熙中省 江津縣，乾德五年徙治馬駿山，省萬壽縣 樂溫縣，屬涪州，熙寧三年省為溫山鎮 永川縣，屬昌州
元 路治 江津縣 至元二十年，省入涪州。至正中，明玉珍移置今縣，更名長壽。 至元中，入大足縣
明 府治 江津縣 長壽縣，洪武六年置，改屬重慶府 永川縣，洪武初複置，屬重慶府。
榮昌縣 綦江縣 南川縣 合州
兩漢 資中、江陽、墊江縣地 江州縣地，元鼎六年改置母斂縣，隸牂牁郡。 枳縣地 墊江縣，屬巴郡，建安六年屬巴西郡。
蜀漢 母斂縣 墊江縣，建興十五年還屬巴郡。
晉 母斂縣 墊江縣
宋齊 母斂縣 東宕渠郡，元嘉中置，墊江縣，郡治。
梁 母斂縣 東宕渠郡，墊江縣。
魏周 母斂縣 合州，墊江郡，西魏置州，更郡名。石鏡縣，恭帝三年更名，州郡治。
隋 隆陽縣，隸牂牁郡 巴縣地 涪陵郡，開皇初廢郡改州，曰涪州。大業初改郡。石鏡縣，郡治。赤水縣，開皇初置，屬涪州。
唐（五代） 昌州，乾元初置。昌元縣，乾元初昌州治，後周移置羅市鎮。 南州南川郡，武德二年置，治隆陽縣 南川縣、唐（五代） —貞觀中，置隆化縣，屬涪州。先天初改曰賓化。 合州，巴川郡武德中複州名，天寶初改巴川郡。石鏡縣，州治赤水縣，屬合州。
宋 昌州昌元郡，屬潼川府路。天禧中又徙縣今治。 南川縣，初為羈縻州，皇祐中，廢州為南川縣；熙寧七年，省置南平軍，旋複後廢。 南川縣、宋—初復舊名隆化，熙寧中，屬南平軍。嘉熙三年，移軍來治。 合州，巴川郡，乾德三年，複州郡名，更縣名石照。石照縣，州治，淳祐初徙。赤水縣，屬合州。
榮昌縣 綦江縣 南川縣 合州
元 廢 南川縣，屬重慶路。南平綦江長官司，屬播州宣撫司，後廢。 南川縣，至元二十二年軍廢，改置南川縣，屬重慶路。赤水縣，至元二十年，併入石照。 合州至元二十年為散郡，二十二年複故治。石照縣，州治。
明 榮昌縣，洪武初置，屬重慶府。 綦江縣，洪武初改置，屬重慶府。 南川縣，屬重慶府。 合州，屬重慶府。洪武初省入合州。
涪州 銅梁縣 安居鄉 大足縣
兩漢 枳縣，屬巴郡 墊江縣地 資中縣地
蜀漢 涪陵郡，蜀漢置，治漢平。枳縣漢平縣，蜀漢置，屬涪陵郡。
晉 涪陵郡，永和中移治漢複城。枳縣，涪陵郡治。漢平縣。
宋齊 涪陵郡枳縣，郡治漢平縣，宋省，齊複置。
梁 涪陵郡枳縣漢平縣
魏周 涪陵郡，周廢枳縣，仍移郡治漢平。漢平縣 安居郡，柔剛縣，郡治。
隋 開皇初郡廢。涪陵郡，開皇中改置，屬巴郡。（漢平縣）徙廢。 開皇初廢。柔剛縣，屬普州。十三年改曰安居縣。大業初，屬資陽郡。
唐（五代） 涪州，涪陵郡，武德初置州，天寶初改郡。涪陵縣，州治。武龍縣，武德初置，屬涪州。 銅梁縣，長安四年置，屬合州。巴川縣，開元初置，屬合州。 安居縣，武德二年屬普州，大曆十年改隸遂州，尋複故。 大足縣，乾元元年置，屬昌州。光啟初，移州來治。靜南縣，本元元年置，後為州治。
涪州 銅梁縣 安居鄉 大足縣
宋 涪州涪陵郡，屬夔州路。涪陵縣武龍縣，宣和初改枳縣，紹興初複故名，熙寧二年省。 銅梁縣巴川縣 安居縣，屬普州。 大足縣州治。省入大足、永川、昌元三縣。
元 涪州，屬重慶路。至元二十年省入州。武龍縣 銅梁縣移治省。 廢入銅梁縣 州縣俱廢，入合州。
明 涪州，屬重慶府。武隆縣，洪武初更名，仍屬涪州。 銅梁縣，屬合州。 安居縣，成化十七年置，屬合州。 大足縣，洪武初複置，屬重慶府。
璧山縣 定遠縣 江北廳
兩漢 江州縣地 墊江縣地 江州縣地
蜀漢 江州縣地
晉 江州縣地
宋齊 江州縣地
梁 墊江縣地
魏周 巴縣地
隋 漢初縣，大業中置，屬涪陵郡。 巴縣地
唐（五代） 璧山縣，至德二載置，屬渝州。 武德中，併入合州。 巴縣地
宋 璧山縣，屬渝州。 漢初縣，元豐間置，屬合州巴川郡。寶祐中兵亂廢。 巴縣地
元 省入巴縣 至元二年省定遠縣，至元四年置武勝軍，尋改定遠州，又降為縣，屬合州。 巴縣地
明 璧山縣，成化十九年複置，屬重慶府。 定遠縣，嘉靖三十年移治，屬合州。 巴縣地
建置沿革
重慶府　禹貢梁州之域。《山海經》：西南有巴國，大皞生鹹鳥，鹹鳥生乘厘，乘厘生後昭，是為巴人。郭璞注為巴之始祖。周為巴子國。《華陽國志》：武王克殷，封宗姬于巴，爵之以子。《左傳正義》：昭十三年，楚共王與巴姬
埋壁，則巴國姬姓也。戰國時，秦滅蜀，置巴郡。《華陽國志》：蜀王伐苴，苴侯奔巴，巴為求救于秦。秦遣張儀、司馬錯伐蜀，滅之。因執巴王以歸，置巴郡焉。兩漢仍之，屬益州部。武帝元封五年，分天下為十三部，初置刺史。益州刺史部領郡九：漢中、廣漢、犍為、武都、越巂、益州、牂牁、巴、蜀。蜀漢，巴郡隸梁州。州治漢中，蜀漢重鎮也。黃權曰：若失漢中，則三巴不振。晉、宋、齊俱為巴郡。梁太清四年，蕭紀據蜀，于郡置楚州。西魏大統十七年，改曰巴州。後周閔帝元年曰楚州。隋開皇初，郡廢改州，曰渝州。大業初，複罷州為巴郡。唐初曰渝州。天寶初改曰南平郡。乾元初複為渝州，屬劍南東道。五代時，王建、孟知祥前後僭據渝州，屬蜀。宋初亦曰渝州南平郡，屬夔州路。崇甯元年，改曰恭州。淳熙十六年，升為重慶府。以光宗潛邸也。元至元十六年，置重慶路總管府，為四川南道宣慰司治。屬四川行省。至元末，明玉珍據之，僭號曰夏。明初仍為重慶府，屬四川布政使司。
國朝因之，屬四川省，領州二、縣十一、廳一。曰：
巴縣　本春秋巴國都。《寰宇記 ·三巴記》雲：閬、白二水東南流，曲折三厄如巴字，故謂之三巴，蓋因水得名也。漢置江州縣為巴郡治，後漢、晉、宋皆因之。齊末更名為墊江縣。梁為楚州治。後周武成三年，改曰巴縣。隋初為渝州治，後為巴郡治。唐複為渝州治。貞觀四年，分巴縣地置南平縣，在縣東南二百三十里，並置南平州。領南平、清谷、周泉、昆川、和山、白溪、瀛山七縣。八年改州曰霸州。十三年，州廢，以清穀等縣俱省入南平，屬渝州。宋雍熙中，縣亦廢。宋初為重慶府治，元屬重慶路治。明複為重慶府治。
國朝乾隆二十四年，以縣治遼闊，分江北之義、禮二里及仁里上六甲，隸理民同知管轄。又分縉雲山西祥里、依來鄉，隸璧山縣管轄。
江津縣　本漢江州縣地，西魏分置江陽縣，在今縣西，地名僰口。兼置七門郡。縣西七十里，有大石橫江，凡七，望之如門，郡因之名。隋開皇三年郡廢，十八年改縣曰江津，《寰宇記》：以斯地在江之津，故名。屬渝州，唐宋仍之。唐武德三年，分置萬春縣。五年改曰萬壽縣，在府西南九十里。宋乾德五年，省移江津縣，治馬鬃山，現巴縣固圍山。元屬重慶路，明屬重慶府，今因之。
長壽縣　漢江州、枳二縣地，周隋為巴縣地。唐武德二年，析置樂溫縣，屬南磷州。九年，改屬涪州。樂溫縣在縣西北五十里，武德二年又置永安縣，在縣西南，屬涪州。開元二十二年省入樂溫縣，又置溫山縣，在縣西，屬南潾州，尋改屬涪州。宋初因之，熙寧三年省為溫山鎮，屬樂溫縣。宋因之，元至元二十年省入涪州。至正中，明玉珍改置長壽縣，仍屬涪州。明洪武六年，置長壽縣，《郡志》：長壽山在縣東北七十里，此山人多壽考，故名。改屬重慶府，今因之。
永川縣　漢江州縣地。唐大曆十一年，分璧山縣地置永川縣，《寰宇記》：山川遼闊，因名永川。屬昌州。宋仍之，元至元中省入大足縣。明洪武初複置，屬重慶府，今因之。
榮昌縣　本漢犍為郡資中、江陽，巴郡墊江三縣地。唐初為瀘、普、渝、合、資、榮六州之界。乾元元年，分置昌州，治昌元縣。昌元廢縣在今縣西北，今為昌元里獅子壩，社稷壇石刻尚存。大曆六年，州廢，縣屬資州。十年，複置州，治靜南縣。光啟元年，徙州治大足縣，昌元並屬焉。周顯德初，移縣治羅市鎮。宋仍隸昌州，昌元郡屬潼川府路。天禧中，又徙今治。元州、縣俱省。明玉珍置昌寧縣，洪武七年省。明洪武四年，改置榮昌縣，《名勝記》：以界于榮州也。今因之。
綦江縣　本漢江州縣地。武帝元鼎六年開牂牁郡，改置母斂縣，隸焉。後漢、晉、宋、齊、梁仍之。隋曰隆陽縣。唐武德二年，兼置南州，治隆陽縣。並置扶化、隆巫、丹溪、靈水四縣。三年改曰僰州，四年複曰南州。貞觀五年又置三溪縣，七年又置當山、嵐山、歸德、汶溪四縣，俱屬南州。八年省。十一年又省扶化、隆巫、靈水三縣。十六年並廢丹溪置溱州、溱溪郡，治榮懿縣，領扶歡、樂安。咸亨初，廢三溪縣。宋初始廢。先天元年改隆陽曰南川縣，天寶初改州曰南川郡，乾元初複曰南州，屬江南道黔州今彭水縣都督府。宋初為羈縻州，慶曆八年改屬渝州。皇祐五年，廢州為南川縣。熙寧七年省縣改置南平軍，屬夔州路。元豐初複置南川縣。嘉熙三年軍徙治，隆化縣廢。大觀初，別置溱州，改榮懿縣為溱溪，宣和初廢。元置南川縣，屬重慶路。又置南平、綦江長官司，屬播州宣撫司，後廢。明洪武初改置綦江縣，《名勝記》：綦江水發源夜郎，至縣作蒼帛色，故名綦。屬重慶府，今因之。
南川縣　本漢枳縣地，周、隋為巴縣地。唐貞觀十一年，分置隆化縣，在今縣東南一百三十里。屬涪州。先天元年改曰賓化。宋初複曰隆化，熙寧七年，改屬南平軍。嘉熙三年，徙軍來治。元至正二十二年軍廢，改置南川縣，《名勝記》：按《通志》，縣有南江，發源夷獠之界，眾溪會合由三溪口至綦市，又至南江口流人大江，此名縣之故也。屬重慶路。明屬重慶府，今因之。按南江即今綦江水，《名勝記》誤。
合州　古巴子故都。《志》雲：州南五里有巴子故城。秦為巴郡地，漢置墊江，《說文》：墊，重衣也，從衣執聲，巴郡有墊江縣。孟康雲：音重疊之疊，盡以渠江、嘉陵、涪江會於此，如衣之重疊。然知《漢書》本不作墊江縣也。屬巴郡。後漢因之，建安六年改屬巴西郡。蜀漢建興十五年，還屬巴郡，晉因之。宋元嘉中，置東宕渠郡。西魏恭帝三年，改郡曰墊江縣，曰石鏡，又於郡置合州。《元和志》：以涪江自梓遂州來，至州南與嘉陵江合流，故名。隋初郡廢，開皇末，改州曰涪州。大業初，又改州曰涪陵郡。廢赤水縣，開皇中置，在州西北百三十里，屬洛州，唐因之。宋熙寧四年，省入銅梁縣，七年複置。元至元二十年併入石照縣。唐武德初，複曰合州，天寶初又改巴川郡。乾元初，複曰合州，屬劍南道。廢巴川縣，開元二十三年析石鏡、銅梁二縣地置，屬合州，宋因之，元省入銅梁縣。宋乾德三年，改縣曰石照，仍為合州巴川郡，屬潼川府路。淳祐三年，徙州治釣魚山，縣並徙焉。廢漢初縣，南齊置，在州西北百九十里，屬東宕渠郡。梁為新興郡治，西魏改郡曰清居，隋廢郡，縣屬合州。唐宋因之，皆屬合州，寶祐中，兵亂縣廢。元至元二十年為散郡，二十二年合州石照縣複，還故治，改屬重慶路。明洪武初，以州治石照縣，省入屬重慶府，今因之。
涪州　戰國時楚枳地。漢置枳縣，屬巴郡，後漢仍之。蜀漢置涪陵郡，宋白曰：先主以地控涪江，於此立郡，領漢平、漢葭二縣。《方輿紀》：漢平廢縣在涪州東百二十里，漢葭縣在州東百里，後周時縣廢。晉永和中徙涪陵郡，治漢複城，在州南九十里。宋、齊因之。周廢積縣，移郡治漢平。隋開皇初，郡廢。十三年，仍移漢平縣於涪陵鎮，改曰涪陵縣，《名勝記》：按集韻，涪漚，水泡也，水出牂牁費州。屬巴郡。唐武德元年，改州，省陵字，屬江南西道。天寶初曰涪陵郡。乾元初，複曰涪州。武德二年，析涪陵、枳二縣地置武龍縣，屬涪州。宋宣和初，改枳縣。紹興元年，複故名。熙寧二年，省元複置。明初改龍為隆，屬涪州。康熙七年省。宋仍曰涪州涪陵郡，屬夔州路。元至元二十年，以州治，涪陵縣省入。二十一年，改屬重慶路。明屬重慶府，今因之。
銅粱縣　漢墊江縣地。西魏為石鏡縣地。唐長安四年，始置銅梁縣，《元和志》：取小銅梁山為名。屬合州，宋因之。元移縣治，劉昫曰：縣初治奴侖山。開元三年，移治武金坑。王象之曰：舊治在縣北列宿壩，後移治涪江南岸，又移於東溪壩，元時始移今治。明仍屬合州。國朝康熙元年，省入合州。六十年複置，屬重慶府。
安居鄉《方輿紀》：在銅梁縣西北七十里。本漢資中縣地。後周置柔剛縣，並置安居郡治焉。隋開皇初，郡廢，縣屬普州，十三年改曰安居縣。《方輿紀》：縣東有安居溪。大業初，屬資陽郡。唐武德二年，仍屬普州。大曆二年，改隸遂州，尋複故，宋仍之。元廢，入銅梁縣。明成化七年，析銅梁、遂寧二縣地複置，屬合州。國朝雍正六年，併入銅梁，仍存縣名，屬重慶府。乾隆四十一年，更名鄉。
大足縣　本合州巴川縣地。唐乾元元年，置大足縣，《寰宇記》：以界內大足川為名。屬昌州。大曆六年，州廢，十年移州治靜南縣。《元和志》：州為狂賊張朝等所焚，遂罷廢。大曆十年，本道使崔寧奏請複置，以鎮壓獠夷。其城南憑赤水，北倚長岩，極為險固，又雲靜南縣郭下。乾元元年，與州同治，按靜南廢縣在大足縣東南，今為舊州壩。光啟初，移州治大足縣。宋仍為昌州治，靜南省入大足三縣。元時，州縣俱廢，入合州。明洪武四年，複置，屬重慶府。國朝康熙元年，省入榮昌縣，雍正六年複置。
璧山縣　本漢江州縣地。唐至德二載析巴縣及江津、萬壽縣地置璧山縣，《元和志》：以中有一座孤山，西北險峻，東南稍平，土人號重璧山，因名。屬渝州，宋仍之。元至元二十二年省入巴縣。明成化十九年複置，屬重慶府。國朝康熙元年，省入永川縣，雍正六年複置。
定遠縣　本漢墊江縣地。隋為漢初縣地。宋為石鏡縣地。開禧間嘗置和溪縣，尋廢。元至元四年置武勝軍，後改為定遠縣，《名勝記》：元改定遠軍，言永遠安定也。二十四年降為縣，屬合州。明因之舊，治女菁平。涪江漲溢城垣，嘉靖三十年移治江岸南十里，地名廟壩，即今治也。國朝康熙八年併入合州，雍正六年複置，屬重慶府。
江北廳　本漢巴郡治。《華陽國志》：漢世郡治江州。巴水北有甘橘宮，今北府城是也。後為江州縣地。齊末，改江州為墊江，是為墊江縣地。後周以後俱為巴縣地。明為巴縣之江北鎮。國朝乾隆十九年，因鎮所形勢衝要，以重慶府同知移駐江北。二十四年，複以巴縣義、禮二里及仁禮六甲隸之，屬重慶府。
疆域
古巴子國，《華陽國志》謂其地：東至魚複，西至僰道，北接漢中，南極黔涪。今重、保、順、綏四府，忠、酉二州，夔以西，敘以北，皆其境也。此巴國地漢巴郡領十一縣地：江州縣今江北、巴縣、江津、璧山、永川、綦江、南川之半皆是。臨江縣今忠州、墊江、石柱之北是。枳縣今涪州、長壽、豐都都是。閬中縣今保寧府、閬中、蒼溪、順慶府、儀隴是。墊江縣今合州、銅梁、大足、定遠其榮昌及順慶府廣安州皆三分之一焉。朐肕縣今梁山、萬縣、雲陽、開縣是。安漢縣今順慶府南充、西充之半，蓬州、岳池、廣安三分之一。宕渠縣今綏定府達縣、東鄉、新甯、渠縣、大竹、太平，保甯府巴州、通江、南江，順慶府營山、鄰水，廣安州三分之一。魚複縣今夔州府奉節、巫山、大寧是。充國縣今南充、西充之半，保寧府南部縣是。涪陵縣今酉陽州，秀山之半，黔江、彭水是。胡三省曰：漢之涪陵，今彭水縣；今之涪陵，漢枳縣也。後漢巴郡領十四城：江州宕渠朐肕閬中魚複扡水有扡關臨江枳、涪陵墊江安漢平都《巴記》曰：和帝分枳置。充國永元二年分閬中置。宣漢《巴漢記》曰：和帝分宕渠之東置。漢昌永元中置。《巴記》曰；分宕渠之北置。幅員廣矣。《巴郡圖經》：境界南北四千，東西五千，周萬餘里，屬縣十四，鹽鐵五官各有丞史。獻帝初平元年，安漢趙穎議分巴為三郡，以墊江以上為巴郡，治安漢故城在今順慶府南三十五里，江州以下為永寧郡，朐肕以下為固陵郡。建安六年，魚複蹇允爭巴名，劉璋乃改永甯為巴郡，固陵為巴東郡，前巴郡為巴西郡，自安漢移治閬中，是為三巴。蜀漢又分巴郡置涪陵郡，治涪陵縣領漢複等五縣，宕渠郡治宕渠縣，尋省入巴西郡。巴西郡領閬中等九縣，巴東郡領魚複等三縣，而巴郡領江州等四縣。魏晉以後，或因或革，闊狹不一，今之疆域自府治至京師驛程五千七百七十里。在省治東少南九百九十五里，廣七百有五里，袤五百一十里。東至酉陽州彭水縣界三百五十里，西至敘州府隆昌縣界三百五十五里，北至順慶府岳池縣二百六十里，南至貴州遵義府桐梓縣二百五十里，東南至遵義府界三百里，西南至遵義府仁懷縣界四百里，東北至忠州墊江縣界三百有五里，西北至潼川府安嶽縣界四百三十里。
巴　縣　附郭　東至沙溪交長壽縣界二百里，西至走馬岡交璧山縣界八十里，南至犁牛鋪交綦江界一百五里，北過江北廳界通江面五里，陸路至風埡一百七十里交合州界。江津縣　在府南少西一百四十里，東至綦江縣界一百五十里，西至永川縣界九十里，南至貴州遵義府仁懷縣界二百里，北至巴縣界六十里。
長壽縣　在府東少北二百三十里，東至涪州界三十里，西至江北廳界四十里，南至南川縣界九十里，北至順慶府鄰水縣界八十里。永川縣　在府西少南一百九十五里，東至璧山縣界四十五里，西至大足縣界五十里，南至瀘州合江縣界一百里，北至銅梁縣界四十里。榮昌縣　在府西少南三百一十五里，東至永川縣界四十五里，西至敘州府隆昌縣界四十五里，南至瀘州界三十五里，北至大足縣界四十里。綦江縣　在府南少東二百里，東至南川縣界九十里，西至江津縣界一百二十五里，南至貴州遵義府桐梓縣界一百七十五里，北至江津縣界三十里。南川縣　在府東南三百一十五里，東至涪州界七十里，西至綦江縣界七十里，南至貴州遵義府正安州界一百里，北至涪州界一百里。合　州　在府北二百一十里，東至順慶府岳池縣界一百一十里，西至潼川府安嶽縣界二百四十里，南至璧山縣界六十里，北至定遠縣界六十里。涪　州　在府東少南三百三十里，東至三華山交忠州豐都縣界九十里，西至黃草山交長壽縣界六十里，南至冷水關交南川縣界一百里，北至沙河交忠州墊江縣界一百里。銅梁縣　在府西少北二百四十里，東至合州界八十里，西至大足縣界一百一十里，南至永川縣界一百里，北至潼川府遂寧縣界六十里。大足縣　在府西三百二十里，東至銅梁縣界六十里，西至潼川府安嶽縣界六十里，南至永川縣界九十里，北至潼川府遂寧縣界五十里。璧山縣　在府西北一百里，東至巴縣界七十五里，西至銅梁縣界二十里，南至江津縣界九十五里，北至合州界九十里。定遠縣　在府北三百二十里，東至順慶府岳池縣界七十里，西至潼川府蓬溪縣界九十里，南至合州界三十里，北至順慶府南充縣界五十里。江北廳　在府北十里，東至長壽縣界二百里，西至合州界一百里，南至大江面與巴縣分界二里，北至順慶府岳池縣界三百里。
形勢
《寰宇記》：巴城在岷江之北，漢水之南。
王爾鑒《巴縣誌》：全蜀形勝。瞿塘、灩澦，東捍荊襄；石門、崆峒，西禦蕃猓。南通六詔，固以瀘水、大峨；北走秦鳳，矗以劍閣、鐵山。四塞之險甲於天下。渝州雖東川腹壤，而石城削天，字水盤郭。山則九十九峰，飛拴攢鎖於縉雲、佛圖間。內水則嘉陵、白水，會羌、涪、宕渠來自秦。外水則岷、沫衣帶，會金沙來自滇，赤水來自黔，俱虹盤渝城下，遙牽吳楚、閩越、兩粵之舟。昔人以地屬必爭置重鎮，間為制撫軍駐節，良有以也。說者謂：東川式廓，扼要不僅渝城。不知雲安今夔州巨郡重嶺複岡，陸行則細路繚雲，水行則急峽矗霆，故往來舟楫莫可停泊。臨江今忠州跨山枕水。涪關今涪州左衛酉陽、石城一帶，控楚連黔，直蠻部之襟喉耳。惟渝城會三江、沖五路，鞭長四百三十餘里，俯瞰夔門，聲息瞬應。而西玉壘，北劍閣，南邛崍、牂牁，左挾右帶，控馭便捷，故渝州能守，可俾錦官風雨坐安和會矣。
按府據三巴之腹壤，會二江之洪流，水陸交沖，山川剛險，從來為戰守必爭之地。而巴縣之浮圖、二郎更據重關之阻，其前則璧山之重山複嶺，永川之扼吭稱雄，銅梁連綿乎巴嶽，大足依倚乎長岩，皆所以保障西南。而榮昌為巴蜀分界之區，又陸路之衝要也。江津在府上遊，前峙鼎山，後臨幾水。長壽居府地軸，岷江前繞，菩提後依，是固水程之襟要也。下而涪州，則扼瞿唐之險阻，為黔蠻之要會，在唐宋時置鎮設兵，不更重歟。至於綦江、南川為屏，于南莫不依山為城，據水為池。定遠、合州擁護于北，尤為漢中要津，北道主人。蓋不獨江北之險，廓銅鑼以為門，據鐵關而為隘也，豈非東川一巨鎮哉！然地闊則易以藏奸，民貧易於為患事，固有相因而至者，則剔弊鋤強，保泰持盈，又在德不在險矣。
城池
古灘城，《舊志》：在府城東八十里。《輿地紀勝》：在縣東七十里岷江岸，週一百步，闊五步。相傳巴子於此置津立城。江州故城，《方輿紀》：在府治西，相傳張儀所築置江州縣。《後漢書》注：江州故城在巴縣西北。皆不詳其地。漢世郡治江州，巴水北北府城是也在江北廳。後徙南城在府城江之南十里，故南平城是。蜀漢昭烈初年，以江夏費觀為太守，領江州都督。建興四年，丞相亮欲出軍漢中，李嚴當知後事，自永安移屯江州，因築大城，周回十六里，即今府城也。明洪武初，指揮戴鼎因舊址修砌石城，高十丈，周十二里六分，計二千六百六十六丈七尺，環江為池，門十七，九開八閉，俗以為 “九宮八卦 ”之象，曰：朝天開、翠微閉、通遠開、金湯閉、定遠閉、南紀開、鳳凰閉、金紫開、仁和閉、太平開、儲奇開、大安閉、臨江開、洪崖閉、千斯開、福興閉、東水開。明末甲申六月，張獻忠自通遠門攻城，城圯。國朝康熙二年，總督李國英補築。是時，總督自順治十四年即駐節重慶。
巴縣附郭　江州故縣，在僰溪口。《寰宇記》：南齊永平五年，江州縣自郡城移治僰溪口。後周閔帝時改江州為江陽縣，又移墊江，就江州舊治也。古霸州《舊通志》：在縣東南二百六十里。唐貞觀四年，分巴縣南界置南平府，八年改曰霸州，十三年廢。南平廢縣《舊志》：在縣東南二百二十里。貞觀四年分巴置南平縣，屬南平州，十三年州廢，移南平縣於西北。永淳二年又東南移六十里。宋雍熙中，省入巴縣。
古東陽郡丹陽縣《方輿紀》志雲：在府東百里。南齊置東陽郡，治丹陽縣。後周廢，今為東陽鎮。《舊通志》：在縣東南三十里，唐置誤。
江津縣　舊系土城，歲久圯。明成化中，同知莫琚修築，其北瀕河，始甃以石。正德間，知縣楊威築石城，高一丈八尺，週五里六分，計一千零八丈，門九，各建城樓，東西南更置月城。國朝乾隆三十一年，知縣曾受一重修，門仍九，後只開四門。嘉慶九年，城樓毀于雹，知縣徐鼎補修。
七門故郡西魏置，在七門灘，距今縣西七十里。
江陽故縣在縣西僰口，本江州縣移治。南齊末，江州仍移舊治。周武成三年更名巴縣，隋開皇十八年始改江陽為江津縣。宋乾德五年移治馬鬃山，今江巴交界之固圍山也。鼎山故縣《方輿紀》：鼎山在縣南，三峰鼎峙。志雲：宋置鼎山縣，今正史不載。
萬壽故縣在漢東驛，距縣西一百六十里。唐武德三年置，宋乾德五年廢。
長壽縣　土城。明天順中，知縣時順修築，外環以濠，瀕於河，歲久圯。國朝嘉慶二年十一月二十三日，教匪王三槐陷之。六年，知縣余鈺依鳳山改建石城。八年工竣，高二支，險峻處兩尋厚一丈，週五里有奇，計一千零六十丈，門四，更名鳳城。
樂溫廢縣在縣西北五十里，唐武德二年置，元至元二十年省入涪州。
永安廢縣在縣西南，以縣北永安山為名，開元中省。
樂城廢縣在縣西，《華陽國志》：蜀延熙十七年省巴郡樂城縣。舊志：今縣西一百里有樂跡鎮，即其故址。按樂跡鎮今分屬江北，非長壽地。
永川縣　舊無城。明成化中，同知莫琚、知縣劉鳳始砌石城，高一丈五尺，週二里二分，計三百九十六支，門六。國朝乾隆三十年，知縣張宗文重修，合江知縣蔣兆奎分董其役。五十六年，知縣薛諧律補修，恢廓舊址，計八百丈有奇，嘉會、文明二門舊閉。張宗文以義正門有妨，聖廟廢之，複開文明門。道光十九年，知縣福昌阿重修。
榮昌縣　石城。明成化中，同知莫據、知縣覃琳修砌，高一丈五尺，週五里五分，計九百九十丈，門四，外環以濠。國朝乾隆三十四年，知縣郭成巍重修，於城東隅特開東水門一道，便於蓮花洋取水，並原門五。
古昌州按《新唐書》、《寰宇記》皆雲：州初治昌元縣，獨《元和志》以為州治靜南。今以年代考之，蓋乾元初治昌元，大曆中治靜南，光啟初，又治大足也。
昌元廢縣《一統志》：在榮昌縣西北。《元和志》：縣東至昌州一百二十里，乾元元年與州同置。東接瀨波，西臨耶水。《輿地紀勝》：周顯德初，為寇所焚，移治羅市鎮。天禧中，又移今治。《舊志》：故昌元縣，今為昌元里。按《宋志》作：鹹平四年，移置羅市，與《紀勝》不同。
綦江縣　土城，前臨綦水，後枕劍山。明成化中，知縣徐榮、主簿宋璧始築石城。正德七年，知縣劉玉增其制，高一丈八尺。週二里七分，計五百七十丈，正門三，水門二，明末圯。國朝康熙八年，知縣李秉直重修。乾隆二十六年，知縣尹漣複修二門，各建城樓。三十年知縣鄧麥琴、四十年知縣鄧金榜、嘉慶十五年知縣圖敏前後補修。道光十年庚寅五月，河水氾濫城垣，南關俱圯。十二年壬辰，知縣鄧仁堃捐廉倡修，四月興工，明年四月落成，高二丈二尺，厚一丈三尺，計六百一十丈，西仍無門，增築炮臺以備不虞，沿河築堤以衛城址，名曰金墉堤。
古綦市即綦江鎮，《輿地紀勝》：宋紹興二十六年．移南川鎮稅務于大綦市。《明統志》：綦江鎮即古綦市。洪武初改為縣，在府城南二百里。
南川故縣《縣誌》：唐武德二年，置南州南川縣，即今綦治也。宋皇祐五年始廢。南州南川縣屬渝州，熙寧八年，平木鬥之亂，複於縣之銅佛壩，置南平軍，南川縣又改隸焉。
廢南平軍《明統志》：在綦江南九十里。
三溪廢縣《元和志》：縣西北至南川三十里，以縣內有僰溪、東溪、葛溪三溪合流為名，其城甚高險。《寰宇記》：縣城俗名石城，宋初廢。
丹溪廢縣《寰宇記》：在南川縣東南三十里，于丹溪水曲置，因名，貞觀十七年廢。
瀛山廢縣《舊志》：在縣東南瀛山下，今曰瀛山壩。貞觀四年置，十三年省。
廢溱州《舊志》：在縣南接貴州遵義府桐梓縣界。《縣誌》：今扶歡場之司土壩即溱州，故城其小，河即古溱溪，青羊市即榮懿縣也。
南川縣　舊無城。明成化中，知縣劉裴始築土牆，環以濠。嘉靖九年，知縣陳光道改修磚城，高一丈二尺，週三里五分，計六百三十丈，正門四，小北門一。國朝康熙二十四年，重修。雍正十二年夏六月，大雨傾圯，知縣張喧補修。乾隆十年，知縣陸玉琮續修塞，小北門、四門各建城樓。三十一年，知縣文運隆重修。
隆化故城《舊志》按《元統志》雲：嘉熙三年，徙軍治於此。至元十二年，並縣入南川，於此置理，自後遂為南川縣治，是則今之南川，唐之賓化也。唐之南川，今之綦江也。《明統志》：不經詳別，致山川古跡混雜不明，今據《元史》改正。
合　州　巴子故城。《括地志》雲①：在合州、石鏡縣南，故墊江縣也。宋淳祐三年，制置使餘玠徙城釣魚山。元至元二十二年，複還故治。明成化中，知州唐珣沿瑞應山麓砌石城，高一丈七尺，週一十六里二分，計二千九百一十六丈，門十二。嘉靖十八年，同知黎一夔、知州唐宗①此處應為顧野五所著《輿地志》，非唐李泰《括地志》。
元塞三門。萬曆三年，知州史修復塞觀德門，今存八門。國朝乾隆三十一年，知州王爾鑒、冀宣明、段琪、黃叔顯重修。五十三年知州周澄、嘉慶八年知州吳士淳先後補修，增高七尺。二十四年，知州紀大奎補修，又增二尺有奇。
巴子城《華陽國志》：巴子或治墊江，在巴郡西北，中水西百里。顧野王。《括地志》：巴子故都在石鏡縣南五里。《九域志》：舊傳楚襄王滅巴子，封庶子于濮江之南，號銅梁侯即此。石鏡廢縣即今州治。魏恭帝三年，改縣為石鏡，以涪水北有圓石似鏡，因名。宋初，改曰石照。明初，省縣入州。赤水廢縣《一統志》：在州西。隋開皇八年置，屬涪陵郡。唐屬合州。宋熙寧四年，省入銅梁；七年，複置。元至元二十年，併入石照。《舊志》：按《九域志》，在合州西北一百三十里。蓋宋時，又徙而北也。
宋王城州治即巴子城，《圖經》誤作宋王城。涪　州　明宣德中，知州邵賢始創土城。成化初，砌以石，高一丈八尺，週四里，計七百二十丈，門五。國朝康熙二十四年修葺。乾隆二十九年，知州陳于上重修。枳縣故城《一統志》：在州西古巴邑，漢置枳縣。晉永和中，為涪陵郡治。後周廢入巴縣。隋於此置涪陵縣。唐宋為涪州治。元省。《輿地紀勝》：故枳城在巴縣東北一百十五里。漢平廢縣《寰宇記》：漢平縣在今涪州東一百二十里，羅浮山北，岷江之南，白水入江處。開元三年，移入涪陵。武隆廢縣《元和志》：武隆縣西北，至涪州二百五十里，本漢涪陵縣地。武德元年分立。《舊志》康熙七年，歸併涪州，設巡司，有城，週二里有奇，在州南一百七十里。
溫山廢縣《新唐志》：涪州有溫山縣，本屬南潾州，亦武德初所置。《九域志》：熙寧三年省為鎮，入涪陵。《舊志》：在州西北一百一十里，舊作樂溫縣誤。
銅梁縣　土城，建于明初。天順中，始築石城。成化中，同知莫琚重修，高一丈三尺，週六里六分，計一千一百八十八丈，門四。明末圯。國朝乾隆三十六年，知縣樓星增修，高一丈三尺，周九里三分，長一千九百六十六丈九尺，門六。
銅梁故城　在縣北。《九域志》：在州西一百三十里。《明一統志》：在州西南九十里，元移今治。蓋即並巴川縣之後，遂南移于巴川舊縣側近也。巴川廢縣《九域志》：在合州西南一百十里。《輿地紀勝》：在州南七十五里。崇龕廢縣《元和志》：縣西至州一百十里。隋開皇三年於此置崇龕鎮，大業十二年於鎮置縣。先天二年更名。《九域志》：乾德五年，省入安居。
安居鄉　明成化中，初築石城，明季毀於兵。國朝康熙十年，吏民修茸，高一丈二尺，週三里有奇，門八。嘉慶初，教匪滋擾，添修內城一座，旋廢。安居廢縣今遂寧西南四十里，有安居鋪，即安居故城，以縣東有安居溪得名，廢徙靡常。《通志》謂非今廢安居，誤。大足縣　唐宋時舊址靡存。明天順中，知縣趙恕砌石城。成化中，同知莫琚重修，高一丈二尺，週四里八分，計八百六十七丈，門四。嘉靖中，知縣袁衍又增修，東南帶河為池，西北負山為濠，歲久傾圯。國朝嘉慶二年，知縣徐景東建新城垣，高一丈二尺，周八百八十五丈，四門各建城樓。七年知縣張聰思續修竣事。大足故縣《輿地紀勝》：舊治在虎頭大足壩。《縣誌》：故城或雲在縣米糧關，或雲在崇勝里之妙高山，又雲在龍水鎮，鎮有古昌州碑。
璧山縣　舊系土城。明成化中，知縣張本砌石城，高一丈五尺，週三里八分，計六百八十四丈，門四。明末圯。國朝乾陵三十五年，知縣蔡宗建補修，增高三尺。定遠縣　舊城圯于水。嘉靖三十年，知縣胡濂遷今治，築石城，高一丈五尺，週三里七分，計六百六十丈，門四。國朝雍正時，城多傾圯。乾隆二年，知縣邱仰文、署知縣胡觀海修築完固。四十四年，知縣袁文煥補修。
定遠故城在江北十里。宋時名女菁坪，元創為武勝軍。
江北廳　分駐初無城。嘉慶三年，同知李在文築土城，南面臨江，西北東三面依山，周十五里，門四。十一年，署同知譚光祐補修，歲久圯。道光十三年七月，署同知高學濂倡士民捐修石城，旋卸篆去。本任福珠朗阿、董其成，曆十九月而工竣。正南高三丈有奇，餘三面形勢陡峻，高一丈四五尺，厚一丈，計五里三分，週一千零一十一丈，門八，各建城樓。複於河岸添砌護城堤二道，長一十六丈五尺，寬一丈，高一丈八尺。倚山置四炮臺，以資守禦，觀陽門內又建渝關一座，洵巨鎮也。
多功城《通志》在巴縣西。宋淳祐中築，今在廳西北，山石，回岩為城，左高三丈餘，右丈餘，週二百余步，東、西二門，創建年月無考。惟西門石上鐫 “端明殿大學士大中大夫四川安撫制置大使朱孫建此”，則宋淳祐間築無疑，或謂與合州釣魚城同造，即保辜城也。
公署
學院行署，在通遠門內，銅鼓台左側。舊為總督署，康熙五十四年移節駐成都府，始改建焉。巴子故宮《華陽國志》，今無考。生雲石在行署大堂左階旁分巡川東道署，在東水門內，康熙八年設。
重慶府知府署，在太平門內宋嘉泰間建，元末明玉珍據作偽官。明洪武初，郡守袁維真改修。明末毀於兵。康熙八年，郡守呂新命重建，原系南向，右倚金碧山，為江州結脈處，左與白象街廛舍毗連，每虞火災。乾隆二十四年，郡守書敏移署，倚山東南向，重建金碧山堂，前開新豐街巷，官民兩便。又于署北建譙樓，顏曰 “新豐”，南與豐瑞樓相對。金碧台在府治後。《舊通志》：漢時分祠金馬、碧雞處也。宋淳祐中，制置使餘玠因舊址累為台，曰“金碧台”。王爾鑒雲：按王褒所祠之金馬、碧雞在滇。褒，資中人，即望祭道，亦不經此，其訛無疑。明郡守張希召建堂山上，額曰 “金碧山堂”。豐瑞樓即府治古譙樓。康熙四十七年，郡守陳邦器記：渝郡古制，控轄三州十七邑，合岷、涪兩江，為全川一大都會。自昔兵革以來，雖休養生息者二十餘年，而諸務缺略，即一府治頹敝荒涼，不禁有舉目蕭條之感。歲辛巳，餘奉命來守是邦，愧以菲材遭時多故，終日平反司讞，矻矻如不勝任，其於吏治、生民外，悉不暇計，遑敢及居處之微焉者乎？閱四年乙酉，囂風漸息，政有餘閒，遍覽城垣、學校多在荒煙蔓草中，慨然動修廢舉墜之思。念黌宮為首善重地，自宜先眾務而興，因與各學諸子約昌義鼎新，令教授曾君光祖，諸生周子典、楊子世泰、雷子生春董其事，曆六月告成，殿堂門廡，規制稱畢備焉。又念太平門外為商賈鱗集之區，列廛而居，動遭回祿，因議建樓二所，令經歷塗君廷俊專督工，奉水、火二德星君以壓其氣。至於千斯、東水、臨江各門，控帶雄勢，輻輳肩摩。城隍為一郡司命，歲時伏臘於焉，祈禱皆宜，輝煌生色，不得簡陋者，節次捐修於丙戌、丁亥、戊子三歲內，先後告竣，又皆學博曾君及周子驤、楊子憬、李子長華、雷子生春分任其勞焉。凡此有裨地方之事，不敢或後所可因任苟安者，惟餘一身之奉，荒殘衙舍，聽其聊蔽風雨而已。然鼓樓實郡治觀瞻司漏傳，更非官居私署可比，生財、福德攸關，亦與學舍、城隍相等。爰寸銖積累，議一新之專責，經歷塗君廷俊、周子典朝夕襄事，刻期成功，已蔚然改觀，非余下車時故轍矣。落成之日，題曰 “豐瑞”，冀時和年豐，長為吾民禎瑞也。因延夙昔，諸子稱觴，其上慰勞勤苦，咸請勒石以記，餘曰：補殘起廢，守土者之所宜也，原非邀譽百姓而誇示後人，何以記為？但諸君或廢詩書、或忘寢食，數載經營，賢勞特甚，豈可久而失傳，因鼓樓之舉，並憶興建始末，不文不次，約志其概。漏壺台在府治譙樓上。明洪武初建，萬曆中通判張啟明記：我太祖混一寰宇，酌古定制，頒漏壺式於天下，所以立萬古之規模，聳萬民之視聽，時正令善莫大於此。蓋自洪武十四年，渝郡奉而創之，鼓樓設為四台，上為日天池，次為夜天池，又次為平水壺，其下為萬分壺。池、壺水各下漏，以管相遞，出入萬分壺，上制木人像，手執時晷尺，尺上定十二時，共分為百刻。尺下為泡筒，尺入壺中，隨水上升，以水之入壺有高低，而尺之出壺時刻因有次第，其法盡衍於渾天儀制，誠善矣。但歲久浸廢，其晝晷聽堪輿家所報，其夜籌憑雞人所傳。初正莫分，晨昏多爽，沿襲而不知講者非朝夕故矣。予與介石、重庵二公來襄渝，治侍忠所傳公堂側，朝夕論政，或早肅朝儀，或宵趨迎送，而漏聲曉箭傳報舛錯，深切慨惜。一日傳公攜予輩登樓往觀之，有毅然重修之議，無何以入期迫，未暇厘正，而介石公典篆之初，首重茲舉，命陰陽生龐文表董匠修之，其鉤引交錯、關鎖互持、蓄滴傳送、上下應接，舉如舊制。殆不繁推步，而晝夜之分，時刻之數，井井畫一，是有以開不夜之天，使人曉然，趣時不怠，而況又翕然修復古制者如此。工成，重庵公命予紀之，以識歲月，予不敏而敬述其始末，如左傳公，名良諫，臨川人；介石，趙公，諱方立，周至人；重庵，趙公，名完珍，宗師人，一時寅好，更膾炙人口雲。時萬曆癸未正月上元之吉。又王應熊有記碑，殘蝕不可卒讀。丹鳳石在府署內，豐標珊然，昂如威鳳，郡守陳邦器題。
同知署舊在白象街，故試院也。雍正十一年，分駐黔江，轄黔、彭二縣。乾隆元年，裁酉陽土司改直隸酉陽州，分設秀山縣，割黔、彭隸焉，同知仍移郡城署。十九年，始分駐江北鎮。白象池《巴縣誌》：在宣化坊同知署後白象街，緣此得名。
通判署舊在豐瑞樓內，南向。乾隆二十五年，通判陳金涵遷建府署右，東向。道光十三年，裁，今為行台。
經歷署舊在府署右。乾隆二十四年，改司獄為江北廳，照磨以經歷兼司獄事，移駐司獄署，嗣經歷徐紹庸以監舍逼近民居，每苦火患，複遷署於通判新署右。墨池在經歷署內。或曰即巴橘園故址，餘價別墅也。價自比橘中叟，名其園曰 “巴橘”。庫在府署內。獄在府署右。
育嬰堂原置千斯門內。乾隆十二年，護川東道宋諤、知府林興泗、知縣張松等率紳士公捐銀一千四百兩，買置洪崖坊貢生鄧雯房一所，前後四層，左右廂房四向，廚房一向，為育嬰堂，規制宏敞，詳明各憲，經前撫紀山撰文勒石。餘銀七百兩，按月生息，每兩月利一分二厘五毫。每乳婦領喂遺嬰，月給口糧銀一兩六錢。設堂役一名，月給工食銀五錢，在垣內菜地收租支發。遇遺棄嬰兒報縣，某月日某乳婦領養某嬰兒註冊，地方官不時驗其嬴茁。豢養漸大，以出院之日截扣乳婦口糧，除按月支銀造報外，餘銀仍呈繳貯庫。乾隆二十一年，川東道宋邦綏將育嬰堂改東川書院，易渝州書院作育嬰堂，其生息銀於乾隆二十一年四月每兩增改利銀一分五厘。
府學教授署、訓導署俱在臨江門內學宮左側。
蒼聖閣在儒學明倫堂左，屹立岩畔。奎星閣在儒學前，夫子池左。七星坎《縣誌》：在臨江坊，土人雲：在府學前左岩。
重慶鎮總兵署，在金紫門內，康熙八年建。中營遊擊署，在楊柳街。中軍守備署，在旗纛廟街。
左營遊擊署系重慶衛改建、中軍守備署俱在八仙土地街。
左營都司署，在鳳凰門內。鳳凰台在右營署前，相傳有鳳凰鳴其上，因名，今石址猶存。
巴縣知縣署，在府署右，康熙六年知縣張枬建。乾隆二十三年知縣王爾鑒重修。巴子國《通志》：在縣治左，一名巴子岩。巴石在縣署左廳階畔，計蕊二十七，磊疊蒼堅，天然秀拔。一名巴子石。巴署靈湫《縣誌》：在縣署望江書屋之右，一脈清泠，靈泉也，知縣王爾鑒名。清風閣、朝陽閣《縣誌》：並在縣治前數十步，左右對峙，高二丈餘。康熙中，以形類火字廢朝陽閣。雍正中，並毀清風閣。
縣丞署，在縣西六十里白市驛，雍正七年分駐。典史署，在縣署左。庫、獄在縣署內、右。養濟院一在佛圖關下，一在通遠門外。棲流所在白市驛巡檢署，在縣東九十里木洞鎮。
縣學教諭訓導署，在學宮中。巴字園在縣學前，明倪思蕙別墅。
汛署，在教場演武廳左。專城一在佛圖關中，道光二年分駐。
江津縣署，在北固門內，康熙九年知縣沈維垣重修。典史署，在縣署右，康熙二十年典史朱茂謙捐修。心舟亭在廳署後。宋嘉祐中，知縣冉木記：予過江皋，遇一石臥沙中，左右皆曰：此縣碑也。予聞之欣然，即維舟取之，得焉。既乃建置，想涪亭下，立亭以覆之。因大書碑曰 “皇宋嘉定執徐江邑還浦之碑”。或曰亭亦壯觀是不可不名，亦不可無記也。予於是取黃山谷 “心源清不系，虛舟盡日橫 ”之句，命亭曰 “心舟”，以書其上。碑刻之曰：心以虛能容舟，以虛能載邑，素號難治，期會之紛、簿書之煩、舞文弄法之擾，政強梗不率之慢，令系人意者，日不知幾作邑者，惟不能虛心以臨之，其何能容大江滔滔。自蜀通吳，商賈之往來、貨泉之流行，溯而上下者，又不知幾操舟者。倘不能虛厥舟以受之，其何能載？然則，舟不虛不能載物；心不虛不能容人，以舟喻心，以心名舟，命亭之意，其在是乎？敢問是舟將涉巨川而濟斯人乎？抑盡日無人而橫野水乎？將順流去而朝宗於海乎？或擊楫櫂而渡長江乎？抑飄然泛五湖而徜徉乎？曰承流
而行，遇坎則止，可止可行，任理而已，于舟何有哉。庫，在縣署內。獄，舊在儀門左，嘉慶八年知縣徐鼎改建儀門右。養濟院在西門外，一在東門外，道光十一年知縣郭彬圖建。縣學教諭署，在學宮左。訓導署，在學宮右。駐房營地在四牌坊。長壽縣知縣署舊在銅鼓山下，嘉慶二年毀於教匪。六年，知縣余鈺移建新城西門內。典史署在縣署西。庫、獄在縣署內、西。養濟院、恤孤堂在北門外。縣學教諭署，舊在學宮內，嘉慶六年移建縣署西。駐防署在西門內。永川縣知縣署，康熙六年，知縣金湯建，吳逆之變被焚。十九年，知縣項強重修。石鼓樓，在縣治前，明宣德時建。康熙三十三年，知縣歐陽明萬重建。典史署，在縣署東，乾隆四年，典史倪輝嶽詳修。庫、獄在縣署內、東。養濟院，在東門外。縣學教諭署，在學宮內。駐防署，在東門內。水塘汛署，在松溉鎮。榮昌縣知縣署，在城正中，康熙元年知縣王濂建。乾隆四十九年，知縣朱瑴重修。聽春樓在縣署左，乾隆甲辰知縣朱瑴建，記曰：歲乙未，餘以需次入都，攜小照自隨賢士。夫各有題跋，太僕蔣螺川弁其首曰 “聽春圖”。殿撰張酉峰同年有 “他年花縣里，添寫一囊琴 ”之句。二公蓋信餘情好之篤，而期望為甚殷也。戊戌捧檄來榮，距今七載，邑之大工役，以次舉行。爰捐廉而有事於署，外而門楹堂宇，內而廳室軒廊，因地制宜，頗為愜目。又于東北隅建樓一所，屏障黌宮，以培一邑人文之盛。公退之暇，與二三友朋攜琴酒登臨其上，洞開窗戶，目極千里。雖霜繁木脫，時而煙樹迥還，禽聲上下，不啻坐春風暖日中也。四明袁子問餘曰：“樓何名”？余未及答，袁子啞然笑曰：“東坡志喜雨而歸美太守，晦翁建考亭而衍道來。茲古人命名均非無故，今良有司，寔心任事，正欲邑之士民共躋春台之上，日恬熙於樂土已耳。即以，聽春，名之，胡不可”。餘恍然曰：“事固有前，後不相謀，而名義適相合者，圖與樓二而一也。”微子言，孰為引伸其意耶？遂記其命名之意，援筆而書之於壁。時乙巳陽月小雪之後五日也。香霏亭在縣署右，道光六年知縣龍翔補修。典史署，在縣署左。庫、獄在縣署內、右。養濟院，在西門外。縣學教諭署，在學宮左。明臥碑在明倫堂右，字殘蝕不可卒讀，惟“石榜諭眾通知 ”六字存。駐防署，在縣署後街。
綦江縣知縣署，在東關內，順治十七年知縣孟易吉建，嗣知縣李秉直、虞兆清、方岳、杜蘭、
尹漣、圖敏歷次修補。典史署，在縣署右。庫、獄在縣署內、右。養濟院，在縣北。縣學教諭署在學宮左。訓導署，在學宮右。駐防署，在北門，一在石壕地界貴州仁懷縣，道光十八年穆繼賢以邪教煽亂，討平之。二十年，奉文添汛弁兵丁，以重邊防。
南川縣知縣署，在城西南，康熙六年知縣劉德健建。典史署，在縣署東南。庫、獄在縣署內、左。養濟院在青坪關。棲流所在西關外，署知縣恒泰建，縣學教諭署，在學宮東。訓導署在學宮西。
駐防署，在南門。合州知州署，康熙七年知州于成龍建，三十六年知州常學易改建。瑞應山房《州志》：在州署西廨。宋嘉祐間，周敦頤簽書合州判官，後人立祠祀之。嘉定間，魏了翁使東川，移書少卿安癸仲，得官舍於川岡，匾“瑞應山房”，以祀先生。有記，失傳。沉厚堂在舊州署西偏。《方輿記》：張柬之守合州，姚崇薦其沉厚具相才。宋嘉祐間，州守任逢記。映書軒《州志》：在舊署西北隅，宋守何騏讀書處，有記。醉石《州志》：相傳州治前有石，宋守何麒醉則休其上，因名，今廢。朝宗閣《一統志》：在合州會判廳。吏目署，在州署旁。庫、獄在知州、吏目署內。養濟院、漏澤園在南津街北門外。育嬰堂州牧李宗沆建，有記。州學學正署、訓導署俱在學宮內。培德堂在城內，劉光顯倡募收掩浮屍。駐防署，在管馹門內。棲流所在城外。一吳宗泰捐，一蕭王煥募。
涪州知州署，康熙七年知州朱麟正建。二十二年，知州蕭星拱重修。州同署，在鶴游坪，嘉慶七年建。武隆巡檢署，在州東一百八十里。吏目署，在州署左。庫、獄在州署內。養濟院在土門子。州學學正署、訓導署俱在學宮內。放生池在天慶宮，州牧楊上容捐募置。駐防署在西門內。棲流所道光十四年，州牧楊上容捐募修置，男女各一所。
銅梁縣知縣署，在城中飛鳳山東北，康熙六十一年知縣諸清建。典史署，在縣署右。庫、獄在縣署內、右。養濟院，在南門外。縣學教諭署，在學宮內。駐防署，在縣署左。安居鄉分司署，在化龍山下，雍正十年知銅梁縣莫陶、巡檢張芳建。道光十三年缺裁。鄉學訓導署，在學宮內。駐防署，在城北江岸。大足縣知縣署，雍正八年知縣陳九夏建。棠花亭《縣誌》：在署內，今廢。典史署，在縣署左。
庫、獄在縣署內。養濟院、棲流所均在東門外。縣學訓導署，在學宮右。駐防署，在城北。璧山縣知縣署，雍正十年知縣許紹熙建。建置碑《縣誌》：在署內，字磨滅，不可考。典史署，在縣署左，雍正十年典史繆文榮建。庫、獄在縣署內。養濟院，在南門外。縣學訓導署，在學宮右。駐防署，在東門外。定遠縣知縣署，雍正九年知縣吳作霖建。退思閣古碑亭在縣治，乾隆四年知縣邱仰文重修。典史署，在縣署左，雍正九年典史張正倫建。庫、獄在縣署內。棲流所、養濟院在署前南街。縣學訓導署，在學宮前。駐防署，在東門內。江北廳理民同知署，乾隆十九年分建。照磨署在廳署左。庫、獄在廳署內。養濟院在雙碑。憫惻堂在廳治右，王廷常等募建，惜字紙、瘞枯骸、施棺。廳學訓導署，在學宮內。駐防署，一在廳署西，一在大庵。西躔王夢庚曰：《輿地志》考校詳明，附見《古跡》，猶為去繁就簡。
山川關、鎮、津、梁、塘、堰、古跡、寺觀附見　　府治
巴山《巴縣誌》：郡城坐山，曆無定考。《輿地紀勝》：以縉雲山為巴山，方向既殊，義亦無取。惟《通考》載：巴子國，後周縣有巴山、塗山。雖未指巴山在城，而塗山與城對峙，似連而及之之義，且水以三折而成 “巴”字，故江曰巴江，縣曰巴縣，則山名巴山。于義正、於地更切，其最秀結穴處，則府治後金碧山也。金碧山《巴縣誌》：巴山之頂，名金碧山，即縣學後山主峰也，右為金碧台，在府治左岩上。崇因寺在府治北，宋熙甯初建，康熙四年邑人劉如漢重修。治平寺在府治北，後有古佛岩，詩刻甚多。白龍池在崇因坊東嶽廟前五福宮山在府治西南巴山入脈最高處，建有炮臺。《名勝志》：俯瞰闤闠，坐帶江流。藏經閣在治平坊，明嘉靖初建。楊慎諸名人詩碑五，內有寶素亭。西湖池在治平坊，古名淡泉，明太師蹇義貯御賜大湖石故園也，池中有台四，通小艇。萬曆中，侍郎倪斯蕙即其地，開西湖大社，游泳極一時之盛。東華觀在城南，元至元間建。《名勝志》：觀後有東華十八洞，皆相通，邑人呼其處為 “神仙口”。爽心閣《通志》：在城北，今廢。招賢館《通志》：在城東，宋餘玠建其供帳，一如帥府所居，令曰：欲有謀以告者，近則徑詣公府，遠則自言於郡所在，以禮聘之。按館址無存，或雲在澄清樓側。澄清樓在朝天門內，第三門洞古城上。
銅鼓臺山在通遠門內蓮花坊，台址尚存，銅鼓無考。
園在通遠門內，上下有二池，皆種蓮花，名蓮花池。又有亭榭台閣，先屬馬氏，繼蹇氏，後王氏，凡三易主。蹇忠定賜第明宣宗賜公京城第，又賜第于巴，階用納陛，瓦用琉璃，賜廠在江北鳳居沱，賜堂額曰：“一個臣”，賜門聯曰 “祈天永命天官府，與國咸休國老家”，皆宣廟宸翰也。
息園在南紀門內九塊橋，倪斯蕙別墅。七星池在通遠門。內洗墨池在城內文昌廟。相傳張三豐畫帝君像洗墨處，又一在東水坊，一在巴橘園。大熄火池在儲奇門內舊倉後，舊基週三十八丈，長十丈五尺，闊八丈。小熄火池在宣化坊城隍廟大街，前臨官道，後抵周姓，左右抵王姓，東西闊七尺五寸，南北長一丈五尺，二池均經前巴縣知縣王爾鑒堪明界址，載入縣誌。紫雲洞在巴子園遇仙橋西北。報恩寺在東水門內，唐岑參詩見《巴縣誌》。洪崖洞《巴縣誌》：在洪崖廂，即城壁有詩殘缺，洞下有滴珠泉，石泉湧溜，夕陽反映，隱若虹流，即隱虹亭。新井《通志》：在縣南。《圖經》：唐先天時，刺史皇甫珣鑿井六丈得泉，號為 “新井”。孝婦石南紀門外孝婦宅，有岩石飛墮。
巴縣
塗山在縣東南，岷江南岸。《舊志》：夏禹塗後祠故址在焉，山因以得名。元賈元《塗山碑記》：《華陽志》雲：渝郡塗山禹後家也，古廟廢。元至正壬辰，郡守費著仍建廟。嘗考娶于塗山之說，一謂在此，一謂在九江當塗。東漢《郡志》雲：塗山在巴郡江州。杜預考曰：巴國也，有塗山禹廟。又古《巴郡志》雲：山在縣東五千二百步，岷江東折，高七里，週三十里。酈道元《水經注》雲：江州塗山有夏禹廟塗後祠，九江當塗亦有之。杜預所謂巴國江州，乃今重慶巴縣，江州非九江之江州也。《漢史 ·蜀志》：有稽至今，洞曰塗洞，村曰塗村，灘曰遮夫，石曰啟母。複合《帝王世紀》《蜀本紀》《華陽國志》《元和志》等書參考之，禹乃汶山郡廣柔人，其母有莘氏感星之異，生禹于石紐廣柔。隋改廣柔為汶川，石紐在茂州域，隸石泉軍。所生之地方，百里夷人共營之，不敢居牧，靈異可畏。禹為蜀人，生於蜀，娶於蜀，古今人情不大相遠。導江之役，往來必經，過門不顧，為可憑信。先是帝曾大殳曰：昌意為黃帝次子，娶蜀山氏，生帝顓頊。顓頊生鯀，鯀生帝，帝之娶於蜀。又有自來。又謂蜀塗山肇自人皇，為蜀君，掌塗山之國，亦一征也。至會諸侯于塗，當以九江郡者為是。東漢《郡志》雲：山在當塗。杜預雲：在壽春東北，今有禹會村。柳子有銘，蘇子有詩，且于天下稍向中，會同於此宜矣。《通鑒外紀》亦雲：禹娶塗山之女，生子啟，南巡狩，會諸侯于塗山，如是則娶而生子，生子而後南巡，南巡而後會諸侯，娶則在此，會則在彼，次序昭然。會稽乃致君臣之地，或崩葬之所，故有禹穴，所謂塗山，一曰棟山，一曰防山，紛紛不一。太平乃晉成帝世，當塗之民徙居於此，故亦名其縣曰 “當塗”。好事者援此以為說，而實非塗山。世次綿遠，地名改易煩亂，傅會不足征。況會稽塗山在禹時未入中國，禹安得娶彼哉？今特辯而正之。庶祠廟之建得其本真，而後受享於誕生之地，尤不可闕爾。張澍《蜀典》：晉太康三年《地記》：古當塗國，夏禹所娶也，西南有禹邨，今九江當塗縣有禹娶之地。皇甫謐曰：今九江當塗有禹廟，則塗山在江南。《世紀》雲：塗山氏合昬于台桑之野，鐘離西七十里，即當塗縣。杜預雲：塗山在壽春東北。《輿地記》謂：即禹所娶塗山氏國。《呂氏春秋》雲：禹娶塗山氏，不以私害公，自辛至甲四日，複往治水。故《說文》雲：九江當塗，民以辛、壬、癸甲之日嫁娶。《水經注》亦雲：江淮之俗，以辛、壬、癸、甲為嫁娶日。而《吳越春秋》、《越絕》等書又雲：禹娶會稽塗山。應邵雲：在永興北。永興今蕭山也。按禹娶塗山，乃蜀巴縣之塗山，非壽春會稽之塗山也。《水經注》雲：江州縣有塗山，禹所娶，山有禹王及塗後祠。陶宏景《水仙賦》雲：塗山石帳，天后翠幙，指此。東漢《郡國志》雲：塗山在巴郡江州。為重慶巴縣，至今洞曰塗洞，邨曰塗邨，灘曰遮夫，石曰啟母也。《寰宇記》：塗山在渝州巴縣東南八里，岷江南岸。古《巴郡志》：山高七里，周圍二十里，尾接石洞峽，峽東西約長二里許，劉先主置關於此山之上。酈善長、庾仲雍輩並以為禹娶于江州之塗山，夫禹之娶於蜀，豈獨以生於蜀哉。蓋其祖昌意為黃帝次子，娶蜀山氏昌僕，生帝顓頊乾荒，亦娶蜀山氏淖子，禹不得遠締姻也，亦人情矣。當塗山氏遠適鳴條，思戀本國，築乃清台，遠望蜀土，猶陝虢峙有娀之虛，章邱留姜原之跡矣。是會稽為禹計功之地，壽春為大會諸侯之所，均非賦雄狐九尾之處也。又禹本生於石紐，而《蜀王本紀》乃雲：禹母含珠孕禹，坼疈而生於塗山，舛矣。顏師古《漢書注》引《淮南子》雲：禹治洪水過轘轅山，謂塗山氏曰 “欲餉鑿鼓聲乃來”。禹化為熊，跳石誤中鼓，塗山氏來見禹，慚而去嵩，高山下化為石。禹曰 “歸我子”，石破北方而生啟。夫禹治水詎無官師役徒，何至使後持饁如田婦上畦，其謬不待辯。而嵩陽啟母廟前有高二丈，中裂之石，益為無稽，且既為石矣，登封之墓又何為者考？盧元明《嵩高山記》：昔陽翟有婦人，孕身三十月乃生子從母背上出，五歲便入此山學道神明，為母立祠，因號曰：啟母祠。是嵩高之祠，非高密之配，徒以同為啟母因疑相混也。又《倦遊錄》雲：三門禹廟，神儀侍衛極肅，後殿一氊裘像，侍衛皆胡人，雲是禹婦翁。夏《塗山歌》：綏綏白狐，九尾厐厐。我家嘉夷，來實為王。成子室家，我都攸昌。天人之際，於茲則行。明矣哉！□唐寇泚詩：小年弄文墨，不識戎旅難。一朝事鞞鼓，策馬度塗山。塗山橫地軸，萬里流荒服。悠悠征旆遠，驂一何速。流月揮金戈，驚風折寒木。行聞漢飛將，還向皋蘭宿。□朱爾邁詩：昔我上三關，匹馬向風發。草青嘶益驕，高下淩出沒。顧見雙石門，峨峨接天關。虎眎一夫雄，萬人豈能越？可憐戰伐移，竟為豺狼窺。酒肉厭朱門，風雨閉白骨。亦有桃李花，開落春三月。千里無人煙，棲宿在林樾。今我泛舟還，風波走臲卼。一望去時路，岩霜披榾柮。哀猿啼不休，饑鳥啄空穴。天地終茫茫，人事多鬱結。漫拭青萍刀，更拂珊瑚玦。乘時在壯年，俯仰慚時哲。
大禹廟塗後祠在塗山上。明曹汴記：今川東兵憲田公之駐節我郡也，開忠益之實亭，廣諮諏之使務，於是于郡東塗山之麓得禹廟舊址，與元巨劉志道所題廟碑焉。顧碑漫缺不可讀，又乃於《郡志》得元臣賈易岩所撰碑，引東漢《郡志》及《華陽國志》諸古籍，辯禹之娶于塗山，實茲山也，其會諸侯乃在會稽塗山，而世遂以為娶於彼，非也。其考既明備而核，足破近世膚聞之誤，而文複《爾雅》可傳。於是公讀之，歎曰：昔人睹河洛而思禹功，矧梁岷之高山迅川，其利鑿疏導之難，殆又倍於河洛，而今之享既藝之利而被安流之澤者，顧漫不思禹功也。縱令禹非蜀人，其娶非塗山，猶當郡為之祠廟，以報厥萬世永賴之功。而舊籍之可考，班班若是，其舊址遺碑，今猶儼然焉。而顧坐視其鞠為瓦礫草莽之墟，此豈非觀風守土者之責哉。遂毅然亟為重建之舉，乃首以語我郡守朱君，君遂率郡二與邑令尹躬視其址，以複於公，公乃隨以督建之役，委之衛使陳嘉勳，且複親為之指授曰：“是舉也，基視舊址宜拓三之二，庶廟貌宏邃，足壯觀瞻。棟宇宜掄楩楠之材，庶無速朽，足垂久逖。禹位宜遵洪武七年帝王廟例，塑袞冕坐像，庶謁者如見廟益藉以尊嚴。然茲山以塗後而傳，禮宜合祀，顧像則弗典，仍宜前設木主二：一稱夏大禹王神主，一稱夏後塗山氏神主，庶禹不獨血食，而山靈亦與榮矣。苐其役計費，吾帑贖之，餘若干而足以此構材，以此募役可無更，役夫里一人也”。指授既定，乃遂移上，撫臺鐘祥確庵曾公、按台徽州環一郭公既後先報可，而時為分守，少參汪公駐涪陵，公複以其事告之，亦欣然贊焉。於是嘉勳日在工督建唯亟，而城野之人顧晏然若不知其有興作也。蓋拓基於萬曆甲戌之冬十有二月，至乙亥之春三月，廟乃訖工。廟基凡為台三，台皆甃石為之，前為門凡四楹，躡級而上為亭，亦四楹。亭後左右各為房，亦各四楹。又躡級而上，始為廟四楹，而廟地勝棟，隆後依朝曦之輝，而挹郡基金碧之秀，龍門抱其下，塗洞峙其左，遮灘障其右，殆儼然古塗山國之故宮。而禹之像則考宋人所刻聖賢遺像為之，複藹然錫圭告成之度如生也。公於是諏日瓣香爰率郡邑長貳，恭謁於廟而告成，事退乃顧汴城墟命載筆焉。既而朱君複以公意申命之，而汴遂無容辭也。汴惟賈碑塗山辯甚詳，顧未暇及塗山氏之賢、之有功于禹也。按漢劉向《烈女傳》稱：禹之治水而南也，塗山氏蓋賦倚南之歌，其後周之二南實取風焉。及生啟，禹弗子，塗山氏獨能教訓，而使之化，至立庶子之官以翼之。故禹不惟獲告成功，而卒至啟能象賢繼世，以有天下，善乎。遷、固之敘三代後妃之助，曰：夏之興也以塗山，然則今日之配享茲廟也，固以其生茲山之故，然實祀德、祀功之典所，弗可遺也。汴故繼敘之用，補前碑之缺，庶昭公之舉也，殆不獨使巴夔之間睹廟貌而思禹，抑將使聞塗山氏之風者，化不在周、召之南，而在川以東矣。其有裨風教，豈小哉。於是碑方擬登刻，而學憲沔陽陳公適校士至渝，郭公按部偕汪公至，聞廟成，鹹後先登謁，於是一時塗林之旌，無不躍然快觀也。然公之意以山在江之東岸，猶石紐在蜀之西陬，皆冠蓋之所弗經，故其傳不甚著也。又欲仿之神禹鄉邦，樹石南紀之衢，題以 “塗山舊國 ”以告觀風者。而公去郡矣，至是柱史任公來代公出巡，於是朱公具以事白焉，任公乃遂諏日登謁，且面授嘉勳，亟成公之所未及備也，而朱君亦以是月上丁四日登修，嘗祀以肇歲典。噫！山何幸於數千載之下，有茲曠遇哉。汪公名仲川，系黃岡；田公名子堅，系永寧；任公名惟一，系周至；朱公，名孟震，系新淦；其郡貳趙侯方立，倅盧侯晉、梁侯棟、朱侯昆推、王侯邦俊，暨邑令鄭侯宗學，或典經其始，或樂觀厥成，而嘉勳則重慶衛指揮僉事，蓋終役獨效勞也，法固當備著於篇。龍門在禹廟前大江水中。《明統志》：山址有石中分，名曰 “龍門”。宋紹興中，左石楷書，右石行書，各鐫 “龍門 ”二大字，斷處可容小艇出入，即俗所謂 “龍門浩 ”也。
真武山即塗山絕頂。《縣誌》：山勢極高，雲岩泉，鳥道曲盤。山左有真武宮，為郡城第一屏障，“真武 ”俗稱也。真武宮在山之凹。萬曆中張稽古、吳禮嘉有游塗山詩碑。澄鑒亭塗山北出一峰，卓立山表上，有亭曰 “澄鑒”。登臨雄視，兩江城如泛葉。亭側有明萬曆二十三年鐵柱，乾隆二十五年川東道張九鎰更名曰 “覽勝”。覺林寺《通志》：即塗山寺，在山之麓。宋紹興中建，乾隆二十三年增修蓮池、亭、閣、石塔。唐白居易詩 “野徑行無伴，僧房宿有期。塗山來去熟，惟是馬蹄知”。宋餘玠詩：“木魚敲罷起鐘聲，透出叢林萬戶驚。一百八聲方始盡，六街三市有人行”。老君山在縣東南，塗山之左。塗洞山頂有石洞，即《華陽國志》所謂 “塗洞 ”也，俗訛為 “老君洞”。陳卓題名：由海棠溪曲折而上，至山頂有老君洞，即塗洞也。康熙庚子二月中旬，同忠州施使君春岩、巴縣周駿聲、會稽余宗建、僧穀泉攜壺往游，三水環城，雲煙閭井，皆在足下，蕩胸豁目，可稱壯觀矣。然予觀塗山，群峭摩天，城中動靜，絲毫在眼，世苟有故此最為要地，不可不慎防者也。豈但供遊人眺望而已乎？酒罷題名洞壁而去。
黃葛埡縣東南十里。渡江自海棠溪而上，峭削入雲，憑高下瞰，郡城虛實都收眼底，亦要隘也。石馬山縣東南七十里，石形如馬，襟帶雙溪。銅鼓寺在石馬山下，明宏治十六年建。九井山縣東南二百四十里。《縣誌》：舊傳山半石隙，泉流九渠，灌溉百畝。石英鎮《舊志》：在縣東南。按《縣誌》，宋四鎮石英、峰玉、藍溪、新興也，今無考。龍岡山縣東六十里，自盤沱山發脈，迤邐至廣陽壩，突高二十余丈，周里許。興隆寺在龍岡山，明萬曆八年建。蕉坪山縣東六十里，高五里，長五十里，上接官莊埡，下踞盤沱。廣福寺在蕉坪山，創建無考，明宏治時碑猶存。天井坪山縣東九十里，高五里，長八十里，上中下三坪有田數百畝。清華庵、紹興寺、荔枝寺、複心寺俱在天井坪。白沙山縣東一百六十里，高三里，疊亙五十里。山半有仙女洞，高一丈，闊二丈，長八十丈，滴翠飛香，宛然堂奧，上有白沙寺。金華山縣東一百九十里，上界南川縣神童壩，山高二里，峭峰排疊，長四十餘里。金華庵邑人文甫卿施田有碑。雙寨關縣東二百二十里，兩峰對峙，山頂寬平，老松千章，皆淩雲合抱，斬木為城，可拒南川及貴州、正安州一帶奸匪。昔人於此建寨避兵。扶桑壩《通志》：在縣東。宋建炎三年，元將不花等攻重慶，守將張玨與戰於扶桑壩，即此。長延坪山縣東北九十里，高五里，綿亙三十餘里，北接木洞慈光寺。龍岡山縣東北一百四十里，高三里。白蓮寺在龍岡山，原名嫦月宮。正德十三年建，王應熊更今名，賦詩鐫壁。飛雪岩縣北六十里，石澗斷截，河水直瀉數十丈，望若飛雪，右壁崩崖，削如城墉。相傳太白、東坡皆題詩岩間，殘蝕無存。明邑人詹朝用、王應熊複鑿古九曲池，建九層閣，今泯滅矣。清水關《通志》：在縣北六十里。豐文山縣西北七十里，高二里，三面陡絕，山左文昌宮，後有洗墨古池，方廣數丈，深三四尺許。舊傳豐文有八景，今無考。雪峰山縣西北九十里，上有龍井泉，瀑落岩畔，入流水溪。大霖山縣西北一百七十里，高五里，長六十里，茂林箐密，有高灘岩，聞水響即沛甘霖，里人以此蔔雨。石華寺在大霖山半，寺後有石筍，高十丈，週五丈。明學士江朝宗有《諭祭墓表碑》。佛圖關縣西十五里，即李嚴欲鑿通泯、涪二江處，上有石佛像，故名。孫氏曰：重慶三面臨江，春水泛漫，不可卒渡，其處入必經要道，惟佛圖關至二郎一路耳。奢酋據重慶時，識者謂但守佛圖關，賊立可餓死，既而諸軍齊進，奪其佛圖關，重慶遂下。蓋佛閣關者，重慶之襟要也。明劉詩：“當年先業樹蠶叢，奕葉何堪振父風。自信承家慚長子，敢雲報國紹元戎。兒童舊頌平蠻績，父老新傳剿播功。武烈謬叨綿世澤，孤忠一脈貫長虹。東逐西馳歲又深，凱旋駐馬漫開襟。三巴兵革龍泉迥，六月烽煙雁字沉。關塞自惟憐白髮，廟廊誰為報丹心。良弓鳥盡應無用，緩整魚竿釣海潯”。劉時俊詩：“軍駐岩關扼上頭，憑欄百里望皆周。群山翠點高低列，兩水清涵上下流。地險我何妨進退，城孤彼自愛羈囚。一時縱目還生喜，釜底游魚可待休”。又《讀劉將軍佛圖關石刻有感詩》：後事宜從前事求，奢酋未必勝楊酋。朝中命甫三推寄，閫外功旋一陣收。錦字石間空萬古，鴻名紙上重千秋。邇來舊業堪追否，自笑將軍亦姓劉”。
蟄龍岩《通志》：在縣西二十里，有泉出石縫間，瀉入岩下。舊傳有二小蛇磅礡泉中，禱雨即應。歌樂山縣西三十里，群峰北向，翠靄深濃。王爾鑒賦：乾隆癸酉八月晦日，熊耳山人于役于梁灘之壩憩息乎！歌樂之山，煙消萬井，雲淨層巒，孤峰拔地，石磴盤天。攀藤附葛，乃陟其巔，東眺巴渝、夔、萬，荊楚回環，西瞰青神、玉壘，峨眉蜿蜒，閬漢、涪、嘉龍盤于後，金、滬、岷、沫虹控於前。登是山也，胸可拓，塵可湔，摘星斗，傲偓佺，上下乎千古，橫覽乎八埏，爰顧名思義 “歌樂”。昔傳非風非雅，無管無弦，即而聽之，空山寂然。豈仙歌之有異，抑塵聽之無緣，求其故而不得，攜匡以倦眠。爾乃夜夢山靈，莞爾而笑，笑予汨塵，未識至道，無形無聲，含孕大造，形形聲聲，難名厥奧。出沒於山水之間，隱約乎高深之妙。河嶽效靈，現乎龜龍，熊耳嵩高，巍峙天中。子乃去之，之乎山東，東有滄海，無風自震，日月含光，島嶼列映。子乃去之，弗遊弗泳。梁父累累，泰山岩岩，層雲淡宕，碧霞蹁躚。子雖登之，未叩其關。自東徂西，取道華陰，三峰雲障，秀嶺塵侵。子雖過之，未陟遙岑。南來馭棧，劍外是遊，錦城三載，星馳雲流。洎來巴渝，歲逾兩周，雲山雅戀，心血空嘔，乾坤傀儡，川嶽癭瘤，亦烏識夫元音之緲緲，仙樂之悠悠乎。山人曰：鳳凰之鳴，鳴以嶰竹，律呂之調，調以金玉。既備乃奏，神來賓肅，六代宮懸，四朝樂器，聲有正變，器無不備，山靈之言，道存器廢，將何以鳴萬物之和，宣天地之氣哉。山靈曰：器不可廢，樂不可執。執器求樂，器存樂逸。因樂制器，器從樂出。樂無所在，無所不在，宣於寰中，超然象外。不見夫青峰插漢，麗日當空，樵吟牧唱，響答穀風。不見夫絕巘雲合，雪飛雨瀉，珠碎晶簾，玉敲鴛瓦。聿聞鳥雀，嘯雨啼晴，聿聞蟲蠕，草吟岩鳴，喓喓唧唧，啞啞嚶嚶。維篁有韻，戛然鳴穀。維瀑飛花，泠然削玉，淙淙琤琤，悠悠曲曲。若乃長江夜靜，波撼雲湍。老樹風搖，聲與盤旋。叩之杳杳，聽之間間。若乃松濤泛月，碧落聲送。雲陣排空，清虛鼓動。于焉怡情，於焉悅性，是惟無形，形由心生，是惟無聲，聲發籟聞。上乃鈞天，下乃奮地。維山之歌，疇識三昧，言求之而難名。神領之而可會。山人聽之，憬然悟默，然退實獲，我心喜而不寐。山靈載歌曰：“孕鴻鈞兮氣渾函，洩元音兮山水間，與子遇兮歌樂山”。熊耳山人賡歌曰： “山水薄兮有清音，綿地天兮無古今，山靈啟予兮發長吟。”
雲頂寺在歌樂山上，寺側有龍泉，下有冷水、鳳凰二溪。《縣誌》：俗傳雲頂寺祀川主李冰次子二郎，佐父導水，駐節山上，樂作如聞鈞天之音，故名歌樂，其說近誕。山接縉雲之脈，登其巔，九門三江宛在眉睫，松杉翳日，遇風雨則萬籟齊鳴，是即山靈清響，非可以形器求者。余曾登山作賦，蓋深契歌樂之妙，而不以耳食為口談雲。高店縣西四十里，高鄰歌樂山，北俯嘉陵，南接龍洞，據險置守，水陸相為犄角。
二郎關縣西四十五里少南，高五里，崖路曲折，萬仞深壑，一門壁辟，又佛閣鎖鑰也。
龍洞關縣西五十五里，高五里許，關踞山腰，石門尚存。自佛閣至此，三關疊障，守得其人，縱西方有警，渝州實未易窺也。
聖燈山縣西五十五里，高三里，山下有石油泉，隨水湧出，居民利之。
白市驛縣西六十里，四山環繞，縣丞分駐。
虎峰山縣西七十里，自走馬岡逶迤東向，巋峨峭立，上有川主廟。
長安洞縣西八十里，洞深，窅入必秉燭，行里許，有石，若二龍，過此則積水泓衍，不可入矣。
縉雲山西接璧山界。《寰宇記》：在縣西一百三十七里，其山高聳，林木密茂，下有泉水，東西分流。《元統志》：山有九峰：朝日、香爐、獅子、聚雲、猿嘯、蓮花、寶塔、玉箋、石照，香爐、獅子峰最秀。左接魚鹿峽入涪江，右人江津縣界，華蓋峰達於岷江，橫亙二百餘里。泥封山在縉雲山上二十里，一峰特起，山巔有泉方丈，色如墨，味甘冽。白雲山在縉雲山上二里，峭削不可攀，中有軒轅洞，旱久風出，如吼必雨，土人以此卜陰晴焉。相思岩在縉雲山，娟秀奇麗，躋其巔者輒徘徊不忍去，故名。岩產紅豆樹，高數丈，實如豆，色正赤，名相思子；又產相思竹，形如桃釵：又有相思鳥，羽毛綺麗，巢竹樹間，食宿飛鳴，雌雄相應，籠其一則一隨之，豈山靈孕秀鐘此情物歟。縉雲寺《縣誌》：劉宋景平元年建。唐乾符元年賜額 “相思寺”。宋景德中敕賜 “崇教寺”。吳均《春秋》：渝州相思寺之北，石山有佛跡十三，皆長三尺許，闊一尺一寸，深九寸，中有魚文，在佛堂北十余步，按寺今隸璧山。陸氏讀書岩在獅子峰。八角池在縉雲山上，池中有神龍，土人遇旱，禱雨輒應。狀元鄉碑在縉雲山下五里梁灘壩內，馮時行故里也。
待漏山縣西南三十五里，高百丈，形似象笏。華嚴洞在待漏山，洞壑幽奇，有羅漢像詩碑。華嚴寺始創無考，破山和尚說法處。
白君山縣西南五十里，高二里。《縣誌》：昔江津令白君於此學道，故名。《省志》載：入江津，誤。白君寺在山上。白君塚碑在山下，碑目考字殘缺。
仰山縣西南七十里，高三里，上有天池，水深丈余，周二百五十餘丈。
寨山縣西南九十里，高一里，周十里，有古寨。
多子山縣西南一百里，高五里，長十里，自下躡巔，峰翔岫回，幽曠與縉雲等。慈雲寺在多子山右。邑人李為棟記曰：明季僧智卓建庵堂，凡三十餘所，今僅存三甍，廊房二十餘楹。老樹千章，為名山垂蔭，勿翦勿伐，是所望於里中善士者也。
龍腦山縣西南一百里銅罐驛東，江中有石曰：“雞心”，山勢直齒，江湍若戲珠狀，群峰秀擁，雙溪映帶，一名飛龍山，宛轉巍峨。玉皇觀在龍腦山上，觀有天池，方廣二十三丈，四時不涸，又有古井，周回一丈二尺，其深莫測，為一域勝地。煙墩山縣西南一百里銅罐馹側，昔曾設戍。南平關縣南十里，即南平城古關也。三峰山縣南十二里，三峰秀峙。玉皇觀在三峰山，明正德間建。建禹山縣南五十里，高四里，下有溫泉，左有仙女洞。溫泉寺在山下，明萬曆五年建，溫塘二。沱江山《通志》：縣南五十里，又南十里有冠山，又南十里有太華山。荔枝園《華陽國志》：江州有荔枝園，熟時二千石常設廚膳，命士大夫會樹下食之。《縣誌》：園無考。按《通志》以為在太華山。固圉山縣南八十五里，即馬鬃嘴坐山，巴江交界處城址，即江津故治。馬鬃寺在固圉山，有明隆慶六年碑。霖峰山縣南百里，高七里，遇旱禱之即應，一名霖降山。雲篆山縣南八十里，綿亙入江津界，岩畔有磐石，高丈餘，長十余步，中空若門，全無鑿痕，清泉長流，四時不竭，中有遊魚，人行其上如置身雲霄，側有一石，形似海螺，牧人吹之，嗚嗚有聲，下達魚洞馹。分水嶺縣南一百四十里，高十餘丈，綿亙三十餘里，交綦江界。嶺脊淩雲鳥道一線，據隘而障之，可無桐梓、仁懷奸徒之患，亦要地也。崛江在府城東南，自江津縣一百五十里至銅罐馹縣西南一百二十里，古馹，今裁。流入巴縣界經大茅峽《元統志》：有棲真洞，在巴縣西八十里大茅峽內。相傳茅君升仙於此，故名。峽曰 “大茅”，洞曰 “棲真”。朱錫穀曰：按《列仙傳》，大茅君名盈，字叔申，茅濛之孫，漢地節中得道于金陵句曲山，此當是傅會，俗呼 “貓兒峽”。王漁洋《蜀道驛程記》：過貓兒峽，連峰疊崿，虧雲蔽日，一山突起，石稜刻露，其色青碧，曰“青石尾”。長年雲：夏秋水漲，石尾沒則舟不敢行。魚洞驛，縣西南六十里，今裁。九龍灘縣西南八里玉坪山，岩高十餘丈，灘在岩下，江心有九石，昂首如龍。鷓鴣石在朝天門外。《縣誌》：江心巨石，一名鷓鴣堆，或曰本名遮夫堆，又名望夫石，塗後古跡也。唐武元石詩：佳名望夫處，苔蘚封孤石。萬里水連天，巴江暮雲碧。湘妃泣下竹成斑，子規夜啼江樹白。雍熙碑《縣誌》：在朝天門外，內江水底，石盤天成碑形，見則年豐，一名靈石。漢晉以來皆有石刻。水涸始見。康熙二十三年、四十八年碑兩見，乾隆五年又見，字跡依稀可考，碑有二，邑人龍為霖錄之。雍熙樓康熙甲子冬，雍熙碑見，乃建是樓，太守孫世澤有記。東北流至府城東，內江水北來注之。
內江在府城東北，自合州六十里至草街子，流入江北巴縣界府西北一百四十里經溫湯峽府西北一百二十里，峽長五里許，兩岩幽深秀削，古松虯蟠，每月朗風來，松韻與泉聲互答，泠泠然直泛江波，里人鮮與尚有 “泉落松門咽峽風 ”句絕佳。溫泉崇聖寺在峽西南，題詠石刻林立。宋周敦頤有《渝州彭推官溫泉寺詩序碑》，又詩：公程無暇日，暫得宿清幽。始覺空門客，不生浮世愁。溫泉喧古洞，晚磬度危樓。徹曉都忘寐，心疑在沃州。明劉漢儒詩：三月興師疾如，好風吹我舟之軸。江聲淅瀝曉霞明，江水噴薄渾似轆。瞬息萬狀不可言，高者低者山之腹。巨如丈人美如姬，瘦者偏嫌肥者肉。繩繩小徑鳥難過，樵子持柯尋猿宿。健兒報道曇花開，雲間直上有天竺。攝齊仗劍叩如來，何事倉黎道荼戮。試問誰戴進賢冠，一身積諐千家哭。上帝降罰罰我躬，免使閭閻堆死髑。頭陀披衲撒腳迎，羞殺宰官著戎服。溶溶有水暖如湯，激我熱血濺飛瀑。可能偏三巴間，借與流離洗瘡瘯。溫泉巴縣溫泉五，一在溫湯峽，雲根泉瀉，分竇而出。昔人迎流砌池，方廣四丈許，上翼以亭，嚴冬可浴，郡守陳邦器題碑：泉流繞方丈至佛殿前匯為大池，沸水中綠藻參差，赤魚游泳，複轉回廊至寺門外，懸岩作瀑布而下，為各溫泉之冠。雲：一在縣南五十里觀音寺；一在縣東南一百六十里神龍山；一在縣西北一百里寶峰山；一在桶井峽，今隸江北。文筆石在峽下五里，石筍一枝，聳秀標奇，形類不律。三分水洞在文筆石下，水自岩洞出分流為三，清冷陰森，人不可近。權石去文筆石五里，將出峽，有巨石，穿孔如權。觀音峽府西北九十里，兩岩石壁數仞，左有龍洞，高二丈許，深不可測，水漲洞口淹沒，則舟不敢行。右岩多瀑布，濺玉飛雪，直注江湍，三峽之中，此峽尤險。半壁蜀漢時鑿有匾路，道光十六年，合州陳大猷等捐金開三峽大路，水漲則登岸，由坦道出峽矣。玉女峽府西北六十里，兩岩各十餘丈，嶄嶻如削，上有一石獨立，雨髻風鬟，天然媚秀。相傳有女子坐石而化，遂名玉女石。魚鹿峽府西北二十里，即石門峽，兩石聳峙江心，各高數丈，水三分而下，其狀隨水漲落變易，故有魚鹿之名，夏秋水漲最險。
至府城東會岷江，《水經注》：庾仲雍所謂江州正對二水口，北則涪內水，南則蜀外水是也。《方輿勝覽》：水自渝上合州至綿州，謂之內江。自渝上戎滬至蜀，謂之外江。明萬曆中奢崇明陷重慶，攻合州，石柱宣撫女官秦良玉進營城下，遣兵襲兩江，燒其船，阻賊泛舟東下，即此。岩陰石在臨江門外。明天啟中奢酋陷重慶，合州董盡倫帥鄉兵戰歿，倪天和刻石：董公死難處。
岷江又東北流經江北廳城南，曆石洞峽府東北二里。陽關《水經注》：江水東逕陽關巴子梁，江之兩岸猶有梁，處巴之三關，斯為一也。後漢延熙中，車騎將軍鄧芝為江州都督治此。《寰宇記》：州東北二里有石洞峽，即劉先主置關之所。《舊志》：今亦名石洞關。銅鑼峽府東北四十里。銅鑼關《縣誌》：峽長五里許，兩岩峭壁摩天，峽口石壁間鑿有欄江鐵鎖孔眼，乃渝州水路最要之門戶也。明洪武初討蜀，廖永忠引舟師至銅鑼峽，明升出降。昔人又於此設官榷稅，江心石上舊鐫 “水榷 ”二字，大水最險。明月峽府東五十里，李膺《益州記》：廣陽州東七里，水南有遮要三塠石，石東二里至明月峽，峽首南岸壁高四十丈，有孔形如滿月，因名。《江北廳志》：峽南為明月沱，北岸山形如半月，約高四十丈。春夏之交紅日西斜，晶光直射南岸沱水之中，反映北岸石壁上，圓光閃爍，璀璨奪目，月光照映亦然。峽號 “明月”，殆以此歟。木洞鎮巴縣東九十里大江中壩，明設水驛，今裁，巡檢分駐。大臂峽江北廳東一百三十里，東岸岩懸數仞，上土有石，長十餘丈，直插峽口，若巨靈伸一臂然，西對金雞背三灘，大水絕險。玉峽口巴縣東南一百五十里，兩山交錯，一水中穿，曲折而下，陸路馬難並蹄，竟日行乃得出峽。鹿度關峽口如磬，關在峽口，亦要隘也。東北流入長壽界。
丹溪口源出綦江涅婆山，水色如丹。《舊志》：東北流五十里入江，曰丹溪口。海棠溪在太平門大江對岸，源出南平山塢，沿壑帶澗曲折入溪，溪邊昔多海棠，騷人每觴詠其間。虎乳溪距塗山半里，溪橫立一石如屏，下有泉，深三丈。相傳禹生啟，虎為之乳，故名。萬歷時鐫 “虎乳泉 ”三字于石。石油溪在縣東南，有井出油，可供燈火。巴子魚池《元和志》：在南平縣西北十里。《輿地記勝》：在巴縣東南二百五十里，流合岷江。粉水龍門浩之上，瀑布如練，數折入江右，即粉水。《水經注》：縣下又有清水穴，巴人以此水為粉，則皜耀鮮芳。貢粉京師，因名粉水。世謂 “江州墮林粉”，亦謂之 “粒水”。
府城橋樑八：遇仙橋治東東水門內　響水橋治南鳳凰門內　香水橋治北洪崖門內　蹇家橋治北臨江門內　會仙橋治西華光坊　九塊橋治西金湯門內　天生橋治西金湯門內　觀音橋治西南南紀門內
關廂橋樑七：太平橋治南仁和廂　望江橋治西南南紀廂　太平橋治西定遠廂　石洞橋治西南望江廂　承恩橋治西洪崖廂　板橋治北千斯廂二　閘鼓橋治北西水廂
岷江津渡六：黃葛渡南紀門對岸　海棠渡儲奇門對岸　龍門浩太平門對岸　元壇廟岷江南岸　彈子石岷江南岸　東山坪朝天門對岸
內江津渡六：上關江北岸　鄢家渡江北岸　鶯花渡江北岸。王爾鑒詩：春江明似練，春日渡鶯花。鶯語隨波轉，花香逐浪奢。詩敲山寺裹，酒醉野人家。薄暮歸來晚，風吹一笠斜。江會照詩：花發媚遊客，鶯啼歡酒家。春城環二水，野渡豔三巴。香雨流金碧，清風渡落珈。會當攜鬥酒，買櫂問鶯花。羅伽渡江北岸　寶蓋渡江北岸　魯班渡江北岸
巴縣扶桑橋、永定橋、行祠橋、永興橋皆在治東。萬壽橋、永濟橋、萬年橋、回龍橋、白楊橋、龍潭橋皆在治南。桑溪橋、翦桐橋、大定橋皆在治西。龍鳳橋、虎溪橋、永順橋、高灘橋、巨虹橋、梁灘橋皆在治北。萬節橋、永恆橋在治東南。儒林橋、登榮橋在治西北。萬順橋在廉里，邑人文萬順捐修。三元橋在智里，邑孀婦彭王氏建。
岷江上游黃磏溪縣西一百四十里　甕壩溪縣西一百二十里　太平渡縣西百一十里　銅罐驛縣西百里　白沙沱縣西九十里　五里渡縣西七十里　伏牛渡縣西六十五里　魚洞溪縣西南六十里　大渡口縣西四十里　閣老溪縣西三十里　河高崖縣西十五里　三道口縣西九里
內江上游炭壩溪縣西北一百三十里　澄江口縣西北百一十里　下溪口縣西北一百五里　彭家渡縣西北八十里　雞關渡縣西北七十五里　井口鎮縣西北七十里　白崖鎮縣西北三十里
岷江下游木洞鎮縣東九十里，通南川、涪州。岷江救生船上至江津，下至長壽，大小險灘七十七處。乾隆三年知縣王裕疆擇最險者十一灘，詳設五板船五隻，通融救濟。
灶子中水設船一隻。小水、大水無灘，移青岩子。豬腸子小水設船一隻。中水移牛頭溪，大水移烏龜石。觀音梁大水；設船一隻。中水移峨堆。巨梁灘大水設船一隻，中水移黑石堆。鮓魚坑大水設船一隻，中水移馬嶺灘。每船水手六名，每名每月給工食六錢，閏月同。
內江救生船上至合川界，大小險灘著名四處，知縣王裕疆詳設平底快船二隻，通融救濟。石門灘大水設船一隻，中水移鏵頭嘴。北碚梁中水設船一隻，大水移大洞口。每船水手四名，每名月支工食六錢，均於鹽羨請領造報。乾隆十五年載。
海棠溪義渡道光十四年，廖春瀛捐田業銀一萬四千兩，置渡船二十只。二十年吳澤厚子光裕又捐田業銀八百三十兩入海棠渡。李家沱義渡道光十七年，牟張氏子戒三捐田業銀一千四百一十兩，置渡船二隻、救生船一隻。魚洞溪義渡乾隆六十年，邑人穆遜庵捐置二產：一大正溝，一鍋底氹，載糧九分，造船一隻，永作義渡。
塘堰忠里九，孝里十一，廉里十，節里十一，仁里七甲、八甲、九甲、十甲共七，智里七，慈里十一，祥里九，正里七，直里十一。《縣誌》：巴之堰指不勝屈，擇其古且巨者一百八十二著於冊，至於舊塘，為數五百八十七，新塘一千七百一十九。按今分去義、禮二里及仁里上六甲歸江北，祥里依來鄉隸璧山，舊堰實九十三。
江津縣
鼎山縣南一里，三峰鼎峙。禦書閣在縣治南二百步，明學士江淵建，藏御賜書籍。荔枝園在縣治西，《舊志》：開元時所植也。黃山谷《心舟亭次韻李任道食荔枝有感三絕》：一錢不植陳衛尉，萬事稱好司馬公。白髮永無懷橘日，六年惆悵荔枝紅。今年荔子熟南風，莫愁留滯太史公。五月臨江鴨頭綠，六月連山柘枝紅。舞女荔枝熟雖晚，臨江照影自惱公。天與蹙羅裝寶髻，更挼猩血染衣紅。五桂樓在縣東，今廢。水心亭在縣東，明楊彝有記，楊元吉有詩。聚寶山即石子山，在南安門外，脈自播來，迤邐千里，風氣蔥郁。白龍井石子山演武廳側，明時主簿宋秀清鑿。
風門關縣南五里。屯營縣南二十五里，四圍險絕，中如砥平。明正德庚午，都憲林俊破賊曹甫屯兵於此。金鳳山縣南五十里，形如飛鳳。聖燈寺縣南五十里　石燈盞縣南六十里，石穴如盞，水溢如油，今尚存。紫金山縣南八十里。大埡縣南一百二十里，高峰連峙，中僅一路。明正德中副使李越破賊方四於此。合小坪在縣南，亦官軍破方四處。雙峰寺縣南一百二十里，明時建。牛心山縣南一百五十里。南山經堂在牛心山，宋張紘讀書處。棋盤山縣南三百里　岩門關縣南三百里，接貴州遵義府界。元末明玉珍築，一名雁門關，關南屬遵義，關北屬縣界，出入要路。山坪《通志》：在縣西南。明正德中，賊曹甫據江津，撫臣林俊攻敗之於山坪伏子岸諸處，盡殲其眾。漢東鎮在縣西南。淩錦山《通志》：在縣西南。《元和志》：在萬壽縣西八十五里，花木如錦，故名。石板井縣西南四十里，明林俊破賊曹甫處。茅香寨縣西南一百二十里，石門馹西十里。高寨在思善鄉，平地突起一峰，懸岩僅通一線。昔人避兵於此，有叢林寺。寶屏山縣西南一百五十里，高極百仞，石壁五色，左有螺髻，右有石獸。五峰書院縣西十里。昔有兄弟五人鑿五石室讀書於此，有“公生明、思無邪、性天德、存天理 ”石刻，旁題溫國文正公宋知縣馮忠始立五峰書院。鶴山縣西二十里，上有仙鶴池。石佛洞在鶴山坪內君井山《通志》：在縣西隔江四十三里，上有井泉，深淺不常，若邑宰賢，則水清溢，否則濁涸。聖威山《通志》：縣西五十里，禱雨輒應，故名。
周望山縣西六十里。邑人龔懋熙記：古肇十二州必表十二山，以為之鎮焉。蜀在《禹貢》為梁州之域，表于梁者，則岷山是也。然古今稱蜀者輒雲：峨眉天半，而故不列于《禹貢》，何歟？蓋禹服梁州之制，峨眉僻在南隅，周以梁為雍阻，固更合梁為雍，而峨眉之南隅又甚矣。至後代分梁為犍為郡，為建南道，而峨眉在焉，遂為其郡山水冠冕。然則十二山之封，固必宅中以臨，遠邇周望者，而後當之乎。《泰山記》：秦觀者望見長安，吳觀者望見會稽，周望者望見齊，以是為東方之嶽，稱又昭然已。准斯以言，一郡一縣亦必有名山水為之表焉，其建樹均也。津，幅員相距，古諸侯大國也，其間高山嵸嶐摩穹障日者，不可勝數。然而千里奔騰，一突雄麗，俯瞰大江，遠帶城郭，四至望之，罔不欽其偉秀者，則惟周望山焉。因其名繹其義，以之表津治，亦猶泰山之表魯乎？山有招提，恢宏璀璨，昔罕其麗，有僧某者，年八十餘，披榛住錫，捐已鴆眾，圯者作之，存者飾之，為之不嘩，而成之甚駛。既訖工，來征予言為記，噫！是所表於津治者，功詎不偉耶，遂應老僧之請，而為之記。
隆興寺在周望山，宋時建。金注子在周望山下。《名勝志》：昔有僧憩於此，或告以家貧無養親者，僧思所以濟之，躊躇間，忽有烏鴉銜僧衣袖牽而上，見石縫中有一金注子，手不能及，乃折石畔苦檀枝挑出，至今蹤跡儼然。金釵影在周望山下。《名勝志》：昔有孝婦周氏，姑以渴病思泉，旱甚水涸。婦方徘徊山下求之，忽遇異人謂之曰：“與吾釵，吾與若泉”。婦拔釵授之，乃以釵投地，而清泉迸出，婦得以歸，姑飲之愈，今石跡中有淺水一泓，周圍五六尺，金釵一雙，隱隱可見。大聖寺縣西七十里。長池縣西七十里，石生一池，四時清洌。
樓臺山縣西八十里，邑人陳渭潛修處，額曰：樓風書院，遂以自號。範鎮村在樓臺山麓，範蜀公移居處。同心山縣西九十里，兩山各有泉流合為一，知縣楊元吉刻 “石室煙霞 ”四字。張公山縣西一百里。相傳張公曾據險避賊，上有古城、古井。碧雲莊縣西一百里，石壁數仞，上鐫此三字。寶鼎山縣西一百二十里，上有三石如鼎。明正德中鄧剛率眾築寨，賊不敢犯。石筍山縣西。《通志》：隔江一百二十里，南去永川縣五十里，孤峰如筍，上有石泉。營盤山縣西一百三十里。正德辛未賊方四屯兵於此。遊心山縣西一百三十里，上刻 “遊心山 ”三字，銘曰：既富而壽，培養萬物，於汝觀仁，喜樂時足。鄰母洞游心山左二里，宋劉幹有記。華蓋山縣西北二十五里，與鼎山對峙。老龍池在華蓋山上，履之地動如陂澤狀。皮袋古井在山下，廢。女仙山縣西北一百五十里，相傳羅氏女遇仙於此，故名。石佛山《通志》：在縣北，與馬驍山相接，一名鐘秀山，宋張商英居此。藏秀亭在石佛山，宋冉木有記。石佛寺在石佛山上。巨蟹泉在石佛寺後，歲旱禱雨于此，石隙中水微出，有蟹隨之，黑者即雨，黃者無雨。又一泉在禪居寺前，砌石九十九級，石壁十餘丈，銘曰：天下大亂，此地無憂；天下大旱，此地薄收。聖泉寺縣北十里。聚仙亭聖泉寺後，有石高數丈，頂寬平，可容百人。明嘉靖時，知縣楊元吉建亭其上。棲清書院在寺側，邑人江淵讀書處。魚池在縣北，《圖經》：常有神龍遊此，或雲即巴子魚池。馬驍山縣東隔江，宋驍騎將軍馬邈葬此，故名。永福寺在縣東，元至元間建。廣壽寺在縣東，明初建。蓮池縣東二里許，廣三十餘畝。元時鑿渠引水入泮池。明嘉靖中，知縣楊元吉葺舊亭，顏曰 “君子池”，亭曰 “水心”，即其地也。
歸雲洞縣東二十里，深廣可容數百人，中有泉不竭，邑人楊彝別業。九盤山縣東四十里，路九折而上，即龍門之尾，珞黃峽之後山。龍門山縣東六十里，兩峰如門，故名。二賢山縣東七十里，母雅、石公恕先後居此，故名。虎頭山縣東七十里，宋杜莘老題 “虎岩 ”二字。雲篆山縣東七十里，山勢險絕，跨江南岸，曲折蜿蜒，狀若篆紋，與巴縣接壤。官山縣東八十里，上有大塚，名官子墓。仙馬石縣東八十里張村溪，石壁上有馬蹄跡二百餘處。龍登山縣東一百里。《縣誌》：宋太祖龍潛時常登此，故名。西去綦江縣七十里，上有虎跳嶺，雙峰並峙，絕頂有井泉。又有龍塘石蟹泉，四圍石壁高聳，有一路可升。明正德壬申歲盜起，屯義兵於此，為一方保障。石寨在龍登山後，四圍石壁百丈，深澗百尺。關口縣東一百里，兩山對峙，中通一線，要地也。
西山縣東一百二十里，石壁上刻有 “終古礙新月，半邊無夕陽 ”二句。筆架山縣東一百二十里，道光壬寅歲，里人楊為翰于山建卓觀樓，藏古今書籍，墨刻數萬卷，以備考核。升平寨縣東百二十里，道光戊戌歲，楊為暄倡建。
玉屏山縣東一百三十里，與龍登山屹然對峙。石筍縣東二百里，平地突起一石，高二十餘丈，旁有石磴可升絕頂，方平可容數十人。
固城山縣東南二十里，長一里，四面岩塹，固若城郭。《巴縣誌》誤，入巴東南八十里，雲：古煙墩基址尚存，時代無考。《江津縣誌》又誤以馬鬃嘴在縣西十里，舊有屯鎮，不知固城山即馬鬃嘴，與巴縣固圍山相接，上有馬鬃寺。又以馬驍山為馬鬃山，亦誤。
間樂堂在固城山，宋馮壽故居，黃庭堅為作《間樂記》。
香草樓縣東南三十里。《益州記》：江州縣西南有仙池，昔有仙人于池側置樓而居，多植香草於樓下，一夕忽縱火焚其樓，天降紫雲，飄然而去，後人指其地為香草摟。明鄒佑詩：香草無蹤跡，神仙竟渺茫。獨留天上月，夜夜下寒塘。
雙山縣東南一百二十里，二峰特起，青翠可人。邑人鄒魯結書屋其上，因以自號。
李市、白沙、福市、清溪、保甯、南川皆古鎮，無考。
岷江自瀘州合江縣四十里流入縣界，經大小糯米堆灘極險，宋淳熙乙巳，廣漢陽公鑿之，東南流至縣二百四十里。黃石龍在糯米堆下，一石直起江中，長數十丈，小水反險在沙跡。漢東廢馹東流至縣一百六十里。石門廢馹即龍門峽，峽門置石門驛，東北流至縣一百二十里。七門灘大石橫江如門凡七，東流至縣七十里。石羊廢馹有石如羊，東流至縣六十里。龍門灘石樑如門，蜀王命工鑿之，東流至縣二十四里。流杯池縣西二里，江邊石盤，引水九曲，碑刻殘缺。繞縣治如幾字，即幾江也治北二里。蓮花石俗名跳蹬石，在幾江北水中不見，見則人占豐年。又東北流經珞黃峽縣東七十里，峽上一石如貓，又名貓兒峽，青石尾即峽之右，春水漲峽口，極險。響石峽縣東八十里，在五岔之下。金剛峽縣東南一百二十里。
石龍峽縣東一百三十里。至銅罐驛縣東一百五十里，流入巴縣界。
梅溪江北二里入江。梅溪書院明江淵建。油溪縣西北四十里，自璧山縣鬥牛石流十里，經華蓋山下二十五里入江。宋公橋在油溪，明主簿宋秀清倡建。樂城溪源出馬鞍山，東流二十里出明德橋，至縣西三十里入江。砦溪源出鼎山北，流半里入城，環帶學宮，又半里至大通橋，出城北入江。僰溪縣東南三十里，自綦江西北流入縣界，東入大江，即南江口。筍溪源出棋盤山，北流十里至續昌橋，又一百五十里至牛渡，又一百五十里至南江口合流，小舟可通至牛渡。石門縣南三十里，在筍溪河岸。清溪縣東南一百二十里，有古井廢鎮。
大通橋在城內治西三十步，俗名板橋。太平橋在城內治西北七十步　大中橋在城內治西一百五十步，俗名楊嗣橋。文明橋在縣治西南二百步，舊名小石橋。續昌橋縣南三十里　惠遠橋縣南七十里　八龍橋、吼驢橋俱縣南一百里　廣濟橋縣東四十里　馬鬃橋縣西八里　永濟橋縣西十里　嘉惠橋縣西三十里　德明橋縣西七十里　萬古橋縣西北一百二十里　濟美橋在杜里，邑人戴登霄倡建。奉親橋在杜里，邑人梁耀彩奉母陳氏命建。敦古橋在德感壩，邑人鄢三重建。巴江橋、宏農橋俱邑人楊為翰、為城，率弟姪捐修。花萼橋、楊子橋俱楊為龍率弟姪捐修
漢東渡縣西一百五十里　皮魚渡縣西一百四十里　石門渡縣西九十里　白沙渡縣西八十里　石羊渡縣西六十里　遊溪渡縣西三十里　上渡縣北二里　中渡縣北一里　僰溪渡南江河口縣南三十里　仁沱渡縣南四十里　五里渡縣南八十里　牛渡縣東一百五十里　白渡縣東一百七十里
游溪義渡雍正十三年，邑庠生熊屏藩等倡捐募，置義田共二處。燕壩義渡邑人王心一等倡捐募，置義田四處。真武渡一真武場、一楊滿嘴、一白漩子，三處均系赴綦通黔省要路，邑人戴登霄率弟姪捐貲，置買義田。仁沱渡巴綦要路，邑民婦袁楊氏倡捐，募眾置田。德感渡省垣要路，乾隆三十五年，邑人張聖兆等捐募置田。松溉鎮上中下三溪義渡，田在江南岸。下渡口在松溉對岸，蹇應元等募設，於渡頭壩義渡田內支給。青草背渡王慶衍、徐常臣等募置義田。青草背渡梅子口渡邑人鄭颺捐銀一千兩於二處各置田產船隻。五福場上下渡口縣東百二十里，川黔通衢，邑人楊為城置買義田二處。
救生船，康熙五十年，奉文于黃石龍、蜂窩子在珞黃峽二處險灘設船二隻。乾隆三年，奉文黃石龍、大磯腦在松溉下共船一隻。滅虎脊在五臺山下。觀音背在銅罐驛中，共船一隻。石牛欄在縣治後、蜂窩子共船一隻，共水手十八名，每月給工食銀六錢。
塘堰無官設。
長壽縣
鳳山縣治西南一里。韓村在鳳山下，宋開禧中，邑人韓由之見山陂有綠袍人端坐，指揮僕人入村沽酒，白騾齕草其傍，即化書所謂牧騾化也。丹岩在鳳山左，岩高二十餘丈，縣景所謂西岩瀑布也，下有清陰洞，洞中留題皆剝蝕，許魯齋亦嘗憩此。風月台《一統志》：在縣西北。《輿地紀勝》：在樂溫縣北白虎山下，有石龕名 “風月台”。《舊志》《圖經》雲：白虎山石龕篆 “風月之台 ”四字，甚古，其上石岩，桃花水出焉。有洞古邃幽深，銀鴨石筍，杳然人境，即桃花洞也。史子讀書處《名勝志》：在鳳山，一名白虎山，石刻 “讀書處 ”三大字，旁識：端平二年，鶴山赴召，過樂溫為史子書。按眉人史大用讀書樂溫白虎山，即此。吉祥石在鳳山東南山隅，石面鐫布袋和尚一座，笑容可掬，即縣景所謂 “吉祥飛石 ”是也。紫雲岩縣西南一里，有宋紹興碑，字漫漶不可識。
樂溫山在縣西南五十里，其地溫燠，稻穀早熟，民樂之，因名，下有樂溫灘。《寰宇記》：山在樂溫縣南四十八里。
牛心山縣西十里，形類牛心。
三峰山縣西十里，三峰高峙。三友岩縣西二十里，石壁鐫此三字，無考。
西山縣西三十里，為縣治主山。北真觀縣西北隅山巔，宋時建，高敞幽邃，為邑中名勝第一。煉丹台在北真觀右，相傳徐仙翁煉丹處，每於天清月朗，其台煙霞直起幹霄，故縣景以 “北觀煙霞 ”為最。煙霞台在北真觀內，乾隆己酉，邑人餘光等複於蔓草中鋤出之。香泉書院在北真觀下，明天啟中李氏建，今毀，基尚存。雪香閣在香泉書院前，亦李氏建，今改建社稷壇。
菩提山縣北十里，山頂中凹若盂，四圍峰巒環擁，蒼翠鬰然。明僧大智鑄鐵柱五丈有奇，高插峰頂，然燈其上，百里皆見之。
華蓋山縣西北二十五里。
金盤山縣西北七十里　老龍洞在金盤山下，洞口方廣各數丈，深數十步，稍折而東有泉一泓，深不可測，龍窟也。
明戴錦記：吾邑西北七十里有山曰金盤，盤之下有洞焉。龍潛其中，洞口谺然，狀如吐吸。入數步有石結若雲，懸若鐘，二石立若危柱，似經乎斧削者。水由地行左折，而東有石堂焉，深三丈餘，闊視深者減數尺，堂之上有隙焉。天光下燭，仰視溜石之象，若繪若塑若鐫刻。然或伏或起，或欹或正，或伸縮飛潛，而海島諸物萃焉。堂之左水出成溪，獲溉者無旱，居民神其地而祠之，前覆以廈，歲不雨，眾鹹戾茲焉以禱，先是頗穢褻，頃複琢石，肖以神形，被以袞冕，飾以金紫，而稱曰 “龍王 ”焉，有禱即應，民亦歸心，故又上為甃龕，下列幾案，中列爐，左右列棹凳，皆鑿石為之俾禱焉，香燭致侑辭，而以拜以跪者，有瞻依。
或曰：“頭角爪介，龍之形也，肖以人而僭稱王焉，可乎？”餘曰：“噫，龍，神物也，變態百出，況敷大澤以活民，而功豈在侯牧之下哉。人而王之也，固宜惜乎，發靈久矣。元至正始有碑而褒揚缺典，有良牧至，吾將述之以告，而因之以聞于天子焉，姑記之以俟。”
子山縣西北七十里，玉溪之南。
淵故宅在山下，山以淵名也。《縣誌》：山下為譙定淵故宅。
巾子山在縣西北，《輿地紀勝》：在樂溫縣北一百里。
集仙山在治北，相傳徐神翁飛升處。
白龍山在治北山下有松柏灘。靖難時，雪庵和尚遁跡于此，與隱士杜景賢往來，灘水清駛，篁蘿交映，雪庵結廬其間，每夜梵誦琅然，人或窺之，乃讀《易》乾卦也。時棹小舟中流攜《楚辭》誦之，誦一頁輒投一頁于水，投已輒哭，人莫能測也，事見《明紀》。
漏明山縣北四十里，四面積石千仞，岩穴透漏日光，故名。
天臺山縣北四十里　天臺寺在山上　天臺寨山勢陡峭，明末鄉人建寨其上。雲臺山縣北一百二十里，一名安樂山。雲台觀在山上　木葉符相傳雲臺山上木葉有文，如道家符篆。羅紋山縣東北四十里。長壽山縣東北七十里，嘉慶時教匪滋擾，鄉人建寨其上。明月寺、朝陽寺《通志》：俱在縣東北八十里。歸山在縣東，《輿地紀勝》：在樂溫縣東八十里。崇真觀縣東五里，元時建。皛山寺縣東十里神山在縣東。《通志》：在樂溫縣東北。白岩縣東四十里　白岩寺四壁險絕，天然寨堡。東山寺縣東四十里銅鼓山縣東南一里　定慧寺縣東南五里，宋紹興中建。青煙洞在縣東南十里，一名清淵洞，上有龍王廟，禱雨最應，雪庵和尚曾飛錫於此。龍寨山縣南八里　蓬萊洞在山下　千佛寺縣南二十五里，接涪州界。懷清台《一統志》：懷清台在縣南。《史記 ·貨殖傳》：有巴寡婦清，其先得丹穴之利，用以自衛，始皇以為貞婦，為築女懷清台。《括地志》：清臺山，俗名貞女峽，在永安縣東北七十里。《輿地紀勝》：貞女山在涪州，溯江四十里江北岸。按《舊志》載：在南川境內，皆無所考。又按蜀有清氏，古婦人多以姓系，清乃寡婦姓也，司馬禎以清為名，誤。古書山去縣四十里，有大曆初石刻，雲：昔人砌山，始見石穴，中有蝌蚪書數軸，故名。岷江自江北廳石門溪，東流入縣境經石佛峽在縣西，《輿地紀勝》：在樂溫縣西四十里，有石佛像。龍門灘《輿地紀勝》：在廢樂溫縣龍安鎮之下，其灘三級，去縣南半里。三江灘《通志》：在縣西六里。龍舌灘《通志》：在縣南六里，水落石出，狀如龍舌。白頭灘《縣誌》：在縣東五里。不語灘《縣誌》：在縣東八里，相傳張桓侯泝流略劉璋地，駐縣之詹家沱，後人因立廟以祀名灘，曰“桓侯不語灘”，寺傍有井，號桓侯井，水味清冽。黃草峽縣東十五里。《水經注》：江水又東經黃葛峽，山高險全無人居。《益州記》：涪州黃葛峽，今名黃草峽，山草多黃，故名。《唐書》：大曆四年，瀘州刺史楊子琳叛，沿江東下，涪州守捉使王守先伏兵黃草峽為子琳所擒。杜甫詩：黃草峽西船不歸，赤甲山下行人稀。秦中驛使無消息，蜀道兵戈有是非。萬里秋風吹錦水，誰家別淚濕羅衣。莫愁劍閣終堪據，聞道松州已被圍。相思岩在黃草峽，岩產相思竹，連理若桃釵之形。赤甲戍《舊志》：在黃草峽。《寰宇記》：漢末為赤甲兵屯聚處。又東南流八里入涪州界。
玉溪縣西北七十里，《通志》：即鄰水，自鄰水縣流入名玉溪，一名梅溪，西南流七十里至江北廳界，名“交龍溪”，溪側古木盤曲，狀如交龍，因名。又南流七十里入大江，即宋儒譙定、淵二先生講學處，上有子祠。桃花溪在縣東二里，舊《府志》：溪源出老龍洞，南流三十里至桃花洞，又五里過新橋入江。海棠溪源出雲臺山，東南流七十里合桃花溪。溶溪《通志》：在縣東，自墊江縣流入，又西南入江，一名龍溪，古名溶溪。
迎春橋縣東半里，跨桃花溪。悅來橋縣東南五里，明知縣陳英重修。冉師橋縣東北十里，邑冉姓建。三通橋縣東北百里，邑人陳柱廷建。新橋縣西北三十里　杜舟橋縣北十五里，邑人古照然建。葛蘭橋縣北五十里　海棠橋縣北八十里　興賢橋縣西三里　攀桂橋在縣北，知縣衛賡揚建。龍灘渡在舊治前，龍舌灘通南川要路，上接巴江，下達涪州。扇沱渡縣西南三十里　龍溪渡縣東南十五里，設有塘汛。
塘堰無。
永川縣
真武山在縣治後，上有元天上帝殿。鐵嶺縣東二十里，《明統志》所謂石色如鐵，蓋指此山也。《通志》：鐵山在縣東南八十里。《寰宇記》：其山出鐵。
《舊志》：宋有鐵山鎮，明為鐵山鋪，別是一山。同心山縣東二十里，《縣誌》：與石筍、二郎相連，故名。雞子山《通志》：縣東四十里，自頂至足，分為數峰。英井山縣東南三十里。
二郎山縣東南四十里，孤峰聳秀。淩錦山縣東南八十里，已見江津。龍泉山縣南二里　元天觀普照寺、紫薇觀俱在縣南　雲南石佛岩在縣南雲峰山縣南十里，上有雲峰寺。仙人跡《舊志》，在縣南三十里，巨石上有雙足跡，其大如箕。石筍山縣南五十里，孤峰如筍，上有丹爐古跡，又見江津縣。蒼寶山縣南六十里，古新屯上有仙峰寺。聖水寺縣南六十里，寺後石上二孔，水從中出，稱為雙清雲。伏龍山縣南六十里，接江津縣界。伏龍寺、廣興寺俱在伏龍山。
四明山縣南八十里，上有李克用祠，明初建。八角井縣西南十里。太平山縣西南四十里，前有箕嶺，後有英山，左有玉岡，右有瀘龍。如龍山縣西南四十里，上有金輪寺。來蘇鎮縣西南六十里，《九域志》：縣有牛尾、來蘇、永興、侯溪、龍溪、羅市、歡樂、鐵山、鹹昌、永祥、永昌共十一鎮。松石坪《輿地紀勝》：在縣來蘇鎮，相傳有松化石，石質而松理，或二三尺許，大可合抱，然不過相望數山有之，俗稱“雷燒松”。杜詩所謂萬年松化石，即此。紅岩寺縣西南六十里　東登寺縣西南六十里，即今桂山禪院。玉屏山治西文明門外。英山在縣西，《元和志》：縣南，接延陵英山。《輿地紀勝》：在縣西北十里，下有龍洞，又英山洞在縣西三十里，相傳山間有石洞，窮絕處有一潭，或漂出舊篷破板，疑與江河相通。石洞山縣西二十里，洞在山前，明淩仲曾留題有詩。五華山縣西三十里，洞壑幽邃。大通寺在五峰山上綾波山《通志》：縣西三十里。箕山縣西北十里。寶峰寺縣西北三十里。溪山在縣西北，《輿地紀勝》：去縣一百里，接沙溪源，因名。望華山縣北二十里，峭壁處有觀音庵，即今碧桃寺也。又有大通寺。桂子山縣北三十里，山多產桂。侯溪在縣南。《元和志》：縣東西北三面並枕溪。《寰宇記》：在縣西南一百八十步。《舊志》：有文曲水繞城四流，達松子溉，即此。鳳溪在縣北　三河在縣西南，一水自東，一水自西，一水自中，會之。漏孔河縣南十五里，河岸有大士廟，其左有甘泉，病者飲之輒痊。臥龍潭縣東南三里許，潭水幽深，禱雨輒應。相傳有神龍宅焉，上有龜魚寺。單石溪在縣西北四十五里，源出大足縣玉口山，流三十里至烏龍潭，入縣界經雙石橋，又五十里入銅梁縣界。松子溉縣南百里，源出龍洞山下，別流東入大江。羅洪載《大磯賦》：大磯，九磯之首，磯在松溉東南，遠見巨石橫江，然未嘗一至也。每夏江水氾濫，聲震百里，艘上下斷絕，蓋絕險矣。時夏，予系艇而觀焉，因為之賦：予觀大磯之奇也，發乎箕山之支，鎮乎江岷之口。其來也或聳而為峰，或委而為坡，或深而為阜，及其底于江也。巨石嶄嶄截江橫亙，而孤峙若虎之伏，形若龍之驤首。當秋至而水落，江過其下，靜若鏡花，厥波不揚，兩涯曾不里許，若尋丈之可量。及夫春氣融、夏日烈，雪山頹水壑決，注雨連書，百川奔溢，江於是乎潏潏漰漰，排天浴日，旁溢彌漫，陡起千尺，馮夷喜而歎洋，天吳駭而喪魄，於千里而下趨，忽此磯之見厄鼓萬頃之漰濤，戰數仞之巨脊，若勁兵之遇強敵，勢不相下，氣不相伏，而力足相抗也。于斯時也，江欲決石而東注，石欲回江以西折，勇心不回，鬥氣愈傑。其怒也，搖地軸而欲動，其號也，震天樞而若裂，日月為之薄晦，風雲為之慘惻，目化而渤澥遷立，颶母猛而風沙四塞，馭萬雷於九霄，鼓三軍而一決，轟百里而聾聵，壓千峰而僕跌，蓋江之最險而觀之奇絕也。予昔下巫峽，越漢塞，北曆秦晉，南游江浙，盡嘗劌目於胥潮，悸心於砥柱，而掉膽于瞿塘，三者天下之至險也，曾不知此磯之險，殆有甚焉，不但爭衡而頡頏。予於是又不知天下之事所謂奇特者，必有激於不得己。夫然後舍其庸常，抗為雄偉，插八翼而無飛驚一鳴於眾耳，功足以盡當世名，足以垂千祀。莫不奮發於困厄，振掉於險阻，拂其志而後通達，窮其身而能興起。彼區區之流，俗玩易故。常莫不神沮而氣折，顏汗而心死，殆有似夫此磯，激奇于此水，不然何渺渺茫茫、悠悠洋洋，千里就下而同塵和光，忽然破天地而震響，吒風霆而飛揚，觀物理之同，然而信予說之，非荒唐也。迎恩橋縣東五里　相公橋在縣東北　惠民橋縣東南一里　永濟橋縣西關外　殷家橋縣西二里　躍龍橋縣西三里　雙石橋縣西北二十五里塘堰無。
榮昌縣
百長坪在縣城內西北，相傳葛仙翁煉丹處。奎星閣原在學宮左，道光辛卯，教諭寇宗相度形勢改建，學宮右，百長坪之左，負郭特立，文筆照耀。普澤廟在縣東北隅，祀唐趙延之，今廢。忠賢祠在東街，祀郝仲連、趙昂發、王鐸、喻茂堅，今廢。喻月梧故宅在縣城內東街左側灌壩子。爾雅書院縣城東門外，明喻思慥建，院有九曲水，今廢。爛柯坪在東關外三十步，古碑尚存，喻氏祠。長安石在爛柯坪，明喻思恂友石也，自陝西移回，光怪瑩白，題曰：群石長。
朝陽關縣東一里，今廢，俗名關口。賢侯李光謙去思碑縣東七里許，板橋之前。道光二十三年，民懷舊德建，有記。太平寺在縣東十里，兵馬灘岸上。葛仙山《輿地紀勝》：《圖經》雲：山去昌元百餘里，下臨中江，上幹霄漢，以葛仙翁名，有煉丹岩、洗藥池、甘露茶、打子石。按山在今峰高鋪後二里，去縣東三十里，一名桃香嶺，嶺有桃樹，根從石出，實無寸土，相傳仙翁遺核於此而生。舊《通志》：峰腦山岩畔有巨石，縫中突出桃一株，高丈余，葉幹與凡桃異，花實不常。明宣德中，桃實各圍尺許，每遇結實，邑必有登第者，邑令張秉義名之曰 “桃香仙嶺”。《明統志》：在縣東十五里誤。又按《晉書》：葛洪從祖元號仙公，即仙翁也。舊傳以為葛洪仙跡誤，洪未嘗入蜀也，不必讬其遺跡。太平寨在葛仙嶺東，嘉慶五年建，中有祐聖寺。
桃香仙嶺碑在峰高鋪西二里。青松山縣東三十里。玉皇殿去峰高鋪十里，明萬歷時建。乾隆初，歲旱，里人祈雨，迎縣城隍神其中，神遂棲止焉。慶雲山縣東南六十里。寶蓋鎮縣南一里。《九域志》：昌元縣有寶蓋鎮，蓋以山名也，今名白象山。臥佛寺在寶蓋山，山頂有文昌閣，百尺高樓，俯瞰縣治，纎悉無遺。文筆小山也，在寶蓋山左。羅孝子故里碑在南壇左側紅岩坪縣南二里，石色赤而質靡。碧雲寺在紅岩坪上，宋元豐時建。紅岩井在坪之隅，張姓宅後，味甘而美，知縣李光謙有汲水符。楊馬踏縣南六里，在紅岩坪大道中，馬跡不甚深，而終古不磨，相傳楊泗將軍馬跡所踏。七寶岩縣南十里，下臨思濟河，石壁有大小諸佛像。真常寺縣南十五里，古柏參天，蒼老奇古。縣水口關鎖也。馬鞍山縣南二十五里，以形似名。祿寄白雲溪縣南二十五里天常寺前，溪石上鐫此五字，無姓氏，蓋宋元隱者也。羅漢寺縣南三十里，寺踞山脊，左右二洞，右洞羅漢五百余尊，今淪沒無幾。文殊坡縣南四十里，接瀘州界。桃源洞在文殊坡山麓，洞曲折，縋而入，高下不一，數十武有一長河，不可入矣。文殊寺在山半，又有清水溪從山谷中流出，雖盛夏暴漲，澄清不濁。三層岩縣南六十里，山高峻，層疊三級，最易藏奸。石櫃在岩半懸出一石，長丈餘，寬五尺，中空，宛如方櫃。井九山在縣南。《寰宇記》：在昌元縣南一百五十里，側有鹽井，土人呼井九山。《輿地紀勝》：在昌元縣西百餘里。
寶城寺在西門外。海棠香國碑在西關外一里。靈溪觀縣西十五里。
古石岩縣西二十里，距桙梓場里許，長岡綿亙，上有巨石高丈餘，長數丈，斷續崢嶸，形如筆架，俗稱筆架石。龍興寺在古石岩後，即四寶山。倪於義故宅縣西二十五里，陳家岩前，岩穴中空，即於義讀書處，堂室、園亭舊址尚存。甕窯山縣西三十里。石燕子縣西四十五里，路旁一古石，約高三尺，長五尺，宛如飛燕，塘鋪因以名焉。瀨婆山縣西四十五里。《寰宇記》：在昌元縣南七十里，四面懸絕，唐大曆四年，於山置行州。按縣《舊志》，有綾波羅山在縣西北。考《輿地紀勝》：綾波羅山在昌元縣南七十里，岩谷高峻，疑即瀨婆一山也。仙人碁石在瀨婆山頂，相傳李戡于此遇仙人奕碁，拜受學焉，遂為第一國手。瀨川鎮即唐置行州。太陽寺縣西七十里，佛殿上生菌，大如釜，百餘年不腐，乃塑觀音大士像坐其上。普朝古寺縣西八十里，又名五龍山。龍王洞縣西九十里，岩高十數仞，一洞宏敞，可容數百人，中有龍王像，泉水自石隙中，四時不涸，禱雨輒應。瑞蓮古寺縣西九十里，宋進士姚柬之讀書其中，額曰：瑞蓮精舍。山高十數仞，鑿石為池，水泉不竭，中產石蓮，從石縫中茁芽，花開時左紅、右白，紅兆科第，白兆豐年，然花不常開，不結實，明喻茂堅題曰：天池鯤化。寺前石坊尚存，並非大足地，《大足志》殊未考。玉泉井縣西百二十里，昌元里有石井如境，深二尺余，冬溫夏涼，沿村數十家汲之不竭，明王賔禮刊 “玉泉並 ”三字。李家坪山縣西北二十里，山麓有洞如仰釜形，四周溝渠之水俱從此洞放出。洞高丈餘，寬數尺，中有清泉，每風起雲興即有霞氣自洞蒸蒸而上，旱年祈禱，頃刻如注，洞水不見出處，或雲通小灘橋，或雲在思濟橋側。洞前有白馬將軍廟，士女報賽恒聚於此焉。老鴉山《輿地紀勝》：在昌元縣南三十里，按在今縣西北七十里，接隆昌縣。野鴉池在老鴉山下，去縣八十里，池廣二畝，四圍平水環繞匯池，而池水反高，今其地折入隆昌。三拱橋即池中橋也，旁有古井深不可測，味甘而冬溫，雖大旱未嘗涸。宋譙南薰故里明周複俊《全蜀藝文志》：南薰，昌元人，居鴨子池，登皇祐五年進士第，後以秘書丞知閬州，文彥博贈以詩雲。李戡故宅《名勝志》：在縣南三十里老鴉山。《輿地紀勝》：李戡、李戣兄弟善棋，會虜索棋戰，詔求天下善弈者，蜀帥以戡應詔，虜望風知謂不敢措手。宋文彥博詩：昌元建邑幾經春，百里封疆秀色新。鴨子池邊登第客，老鴉山下著棋人。按據潞公詩，李戡固宋進士也，今俗猶相傳鴨子池壩為譙李兩進士故里，而《選舉》皆逸之，《通志》列人《藝術》，知古人之湮沒者多矣。
九龍洞《輿地紀勝》：在昌元縣北一里，按在今縣西北八十里，即九龍寺也。泥倉在九龍寺側，泥色瑩白。嘉慶十年大饑，江津流民來此掘而食之，後遇歲皆飽泥倉雲。海棠堰《縣誌》：在廢昌元縣，當蜀四道之交，乃井星中所產海棠，花色微黃獨有香，故以名堰，今無存。或雲在吳家鋪縣北百二十里，堰有香霏閣，閣下有香靠橋，皆古名勝地。《方輿》考曰：昔有調昌州守者，求易便地，彭淵材聞而止之曰：昌州佳郡也。守問其故曰：海棠無香，獨產昌州者香，故號海棠香國，非佳郡乎？或疑堰在大足，不知昌州徙置不常，海棠之香原非必定在一縣，今俱犁為平田，求所謂堰與閣渺不可得，而海棠都無香矣。古塔在獅子壩大道旁，高三丈余，巍然尚存，惜字磨滅不可辨。古鐘在獅子壩上主廟，明萬歷時，鑄重千餘斤，其聲清越，異於凡響。滴水岩在縣西北九十里，岩高數丈，水卷若簾，下有石洞，週二丈餘，積水一泓與小溪通，產異魚，中有石棺一，不類雕鑿，而溪水泛溢不能淹沒。演教院碑《縣誌》：在昌州舊基院有斷碑，唐鹹通中，縣令唐九中建。淨土院碑《舊志》：在昌元縣東四十里，唐太和五年建。曾異撰故里縣《舊志》：在北關外。
觀音閣縣北二里，下臨觀音灘。樂觀山縣北十五里，寺後有玉皇洞。玉屏山縣北十里。倪於義故宅縣北三十里天臺寺側，相傳有海墁層基，亦於義故宅也，宅右為倪先瑩。大榮寨縣北三十里，即路孔河場。東北踞山，西南臨水。嘉慶五年建，榮大要衝。倪公井縣北四十里，地名空洞岩，下有小溪，溪旁有石泉，清澈甘美，倪於義書 “瑞澤靈湫 ”鎸石上。
峰門寺縣北四十里，大足接界。
三奇寺縣北五十里，日本僧建山門，有古柏三株，直上參天，對面一巨石如船形，上有古碑。
白塔寺縣北六十里。
觀音寺縣北八十里，去寺半里有睡佛洞。
永昌寨舊《通志》，在縣北，唐乾寧二年，昌州刺史韋君靖、靜南縣令胡密撰文雲：永昌寨者，君靖韋公所建也，頃乾符之際，天下騷然，旱蝗相仍，兵戈四起，公目睹遐僻民不聊生，遂合置義兵安戶口，抑強扶弱，務織勸農，足食足兵，以殺去殺。自黃巢侵陷京闕，鑾輿出幸成都，四海波滕，三川鼎沸，韓秀升悖亂黔峽，侵軼巴渝。公乃統帥義軍討除逆黨，值秀升盡挽舟楫圍逼郡城，公乃詳度機宜，上下攔截，依山排陣，背水布兵，兩面夾攻，從中翦撲，賊勢大敗，我武維揚。渝牧田公備錄聞奏，除拜普州刺史。值川師叛逆，帥臣專征，公乃收複合州，絕其枝蔓，加右散騎常侍，拜合州刺史。洎鄭雄失律廣漢山行章攻圍當州，故太尉顧公屢降命旨，頻招延應公統領精銳二萬餘人虔告蓍龜，申令士卒並破二十七砦，殺戮五萬餘。上聞偉績，特進刑部尚書右僕射，充昌普渝、合四州都指揮使，公以臨郡歲久，乃思退居，上表陳情宸衷。未久，敕旨量留，加金紫光祿大夫、簡校左僕射、扶風縣開國男，食邑三百戶。屢銜鳳詔，爰剖魚符，政懋潁川，化隆河內，邑有箱倉之詠，俗多襦袴之謠，求瘼之念彌堅，去害之心益切。其于駕馭英傑，取捨毫釐，重仁義如邛山，輕金帛如泥滓，憐孤恤老，濟弱扶危，行旅如歸。遠邁鄭莊之驛，遊人若市，悉登漢相之門，其拯綏四方，乃如此也。每遇良辰美景，月夕花朝，張管弦以追歡，啟華筵而召侶，周旋有禮，揖讓無嘩，樽俎不空，座客常滿，王衍之水壺轉潤，嵇康之玉軸寧頑，其禮讓又有如此也。至若立功立事為國為民，或身提黑槊，或坐運元機，身先士卒，首挫凶徒，謀必十全，舉無遺算，其剛毅果敢又如此也。當夫賞功討罪，激濁揚清，甄獎公勤，黜棄私黨，三異感德，萬眾歸心，其恩威刑賞有如此也。公以海濤未息，雲陣猶橫，常願驅脅，安置左綿，載實倉庾，奔沖遂府，使牒呼逼，邊檄征行。然士馬雖精，其如柵未固，何思大易。習坎之義，征王公設險之辭，乃于景福元年歲春月，蔔築當鎮西北，維沿岡建寨。茲山也，上掩霄靄，下抗元平，矗似長雲，崒如斷岸，岩巘重疊，磴道崎嶇，一夫荷戈，萬人失據，由是芟剃草萊，相度地形，人力子來，畚鍤雲至，連甍比屋，萬戶千門，高亢濬流，煙籠粉堞，霧捧朱樓。龍吟笳角之聲，雷動鼓鼙之響，而乃良工削墨，心匠設規，築城堡二千餘間，建敵樓百十餘所。遙瞻天際，非龜城之可倫，高倚雲間，豈蜃樓之能擬其上則飛泉迸出，綠水奔流，崢嶸一十二峰，周回二十八里，盡造化之凝結，豈金湯之比倫。況糧儲十年，兵屯萬數，遐邇征休，軍民胥慶，耕織無妨，徭役不缺，可謂一勞永逸，有備無患者矣。其軍中節級將校，多賢傑，達機略，博識古今，有如同志弟兄，異姓骨肉，一心報國，戮力從軍，鹹奉渥恩，皆沾爵賞。或崇帶劍，或位專城，或榮授金貂，或職兼霜憲。雅荷際會，允屬休明，請列署石銜，庶不墜勳業雲爾。乾寧二年乙卯十二月朔日癸未十九日辛醜記。
銅鼓山縣北一百二十里。《輿地紀勝》：在昌元縣東四十里，接安嶽縣界，上有銅鼓廟，祀土主，宋將軍楊明陣亡於此。
思濟河在縣西，源出安嶽縣岳陽溪，經大足縣東郭長橋下為長橋河，又六十里至榮昌縣界為路孔河，又二十八里至觀音灘，又西南流二里至縣西思濟橋為思濟河，又三十五里至清江灘入瀘州界，又四十里至福集場繞玉蟾山下為思晏江，合九曲溪人資江。《通志》：據《圖經》謂，此水至榮昌西南而止，不入他水，又疑即瀨婆溪，並誤。小舟自三溪河可通至玉蟾山下，踰中山會資水至瀘州城，北則入岷江也。《方輿紀》以此水為雒江，亦謂之中江，自內江縣流入，誤甚。觀音閣在思濟橋下東岸，邑令光時亨題額，鐫石。宛在洲思濟河下，流縣南五十里，在河之中，原有田載糧二百餘畝，河周圍曲包合流處有一小澗可以通舟。《舊志》：洲有石樑，水涸可渡。昔人繞洲種桃，春月水綠漣漪，桃紅錦爛，人擬桃花源。
壇坡灘溪縣東十里，匯諸小溪，流經東水門，達縣南三橋，西折入思濟河。蓮花洋在東水門外，水中無藕，種間出蓮花，亦幻境也。兵馬灘溪縣東北十里，源出縣之沙壩子，曲折經峰高鋪後至此，名兵馬灘，灘上因建太平寺，逶迤繞縣，城北經彌陀橋入思濟河。
白雲溪《舊志》：縣南二十里。瀨婆溪即瀨婆山小溪也，溪中有石橫亙，水漲可渡，俗謂之仙人橋。又一石長三丈餘，逼真船形，俗謂之仙人船。溪口一石高五尺，中空如劍穿過，俗謂仙人穿劍石。《寰宇記》所謂多有石磧，不通舟行，是。
《元和志》謂在昌元縣南五十步，誤。印石溪縣北三十里，源出三奇寺後，溪流曲折，兩岸林木蔭翳，一石方瑩如印。明隆慶四年，漁樵山人題鐫 “印石溪 ”字。趙文節公故里在印石溪，原名趙市鎮。今名趙市河，其下為西禪寺。明喻茂《堅碑記》：寺前後代出偉人，若郝、趙二公為宋室忠臣，是郝仲連故里去文節甚近，惜無他考證，而昂發舊址，父老皆能指其地，此固確有可據。若文節殉難後，池州人葬公夫婦于齊山，山在池州南三里，世亂固不能歸葬也。《大足縣誌》載，文節墓在永川縣，又據潘紱《謁墓詩序》，謂在大足，並誤。
大榮橋縣北三十里　觀音橋縣北二里　小灘橋縣西二里　思濟橋縣西南二里，即廣思濟橋，嘉慶中，里人羅運禮建。高橋縣西南二十里均跨思濟河。偕樂橋東水門外，邑令光時亨題。三洞橋縣南門外至西門，接建三橋。板橋縣東八里　永濟橋縣東十六里　清平橋縣東二十里　平津橋在縣東南　永利橋縣東南五十里　靖樂橋縣南二十里　仁智橋縣北三十里，側有仁智洞。飛虹橋縣北六十里，邑人唐天倫、天化同建。萬古橋縣北一百二十里，原名萬仞橋，邑人敖萬仞建。嘉慶中，廖一鼇等募資另修，規模闊大矣。
塘堰無。
綦江縣
崇山在城內學宮後，縣治主山也。旌善亭在石佛岡，道光十九年知縣毛輝鳳建。瀛山縣東南二十里，週一百餘里，壁立峭削，四時蒼翠。《廣輿記》載宋人劉望之詩有：“山盤四十八面險，雲暗三百六旬秋。”之句，以其高峻象海中蓬瀛，故名。王爾鑒《巴縣誌》：瀛山在綦江東南，與貴州桐梓、仁懷毗連。明正德中，綦人李元、陽鳳有記：《通志》載入巴縣，巴人又以塗山為瀛山，並誤。相公嶺在瀛山之巔，昔人掘得夫子石像，蒼古無痕，建殿覆之，因名夫子殿，其頂為相公嶺。白雲觀在瀛山東南，明嘉靖壬子，洪都羽客楊常符創建，掘基得石硯一，上刻 “白雲 ”二字，因以名觀。玉井在觀前，常符創基時乏水，插劍禱之，甘泉迸出。香碑在觀之西，一岩突出如龍舌，其下萬丈絕壁，遊人以新巾拭之，其香經旬不散，名曰香碑。天目庵在白雲觀右。觀音堂在天目庵前。銀佛庵在瀛山小河坮上。樂隱寺在瀛山東。蓮花洞在瀛山，宋綦祥乙避兵處，石室古記 “宋寶祐四年丙辰歲仲冬月”。勝水關在瀛山西，石壁留題。
盈山縣東南三十里。《寰宇記》：在廢丹溪東七十六里。橫山縣東三十里，上多平田。得勝山縣東六十里，一名定軍山。鳳冠石得勝山右，明知縣劉憲題字。西禪院鳳冠石下，又前有大興寺。仙女洞縣東七十里，即悟真洞，內有石柱塞，門下有暗河，深不可測，兩旁有石床、石凳。伏魚洞去仙女洞五里，上下有二洞。乾隆間知縣鄧夢琴題曰：伏龍古洞。青山縣東九十里，與桐梓、南川、巴縣毗連，延長數百里，即最高山。聖燈山縣東北六十里，巴縣接壤，山半石峽中出油，燃之風雨不息。天臺山縣東北六十里，與瀛山對峙，上有天臺寺，石洞涓涓出泉，禱雨甚驗。牛岡山縣北二十里。分水嶺《縣誌》：守險者北則分水，南則石壕趕水，東則通坎，黃河坎、梁山坡數處皆要地也。趕擁峰縣北一百二十里，江津接壤，山半有天靈寺。嘉慶時，土人築寨避賊，名天靈寨。紫金山縣西北一百里，抵江津界，上有紫金寺。南山縣西南。《輿地紀勝》：與瀛山對峙，其上平廣，有石筍數峰，嶄然秀拔，下名石筍峽。古劍山縣西南三十里，脈由黔來，三面懸崖，高不可仰，鑿徑而升。上有巨石如雞翹立，俗名雞公嘴，東嶽廟在其上，
相傳掘基時得古劍一、古鏡一
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:02:35-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
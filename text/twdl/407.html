<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,水经注疏全文在线阅读,水经注疏全文在线下载,大玄古籍书库">
<meta name="description" content="清杨守敬、熊会贞合著。四十卷。汇集明清以来研究《水经注》的诸方面成果，为郦学总结性著作。凡郦氏所征引故实，皆注明出典;于郦氏所叙水道，皆详其迁流，并于全祖望、赵一清、戴震诸家的校释，多有订正。初稿完成于光绪三十年(1904)。以篇幅庞大，刊行不易，曾先刊印《水经注疏要删》(1905)、《水经注疏要删补遗》和《续补》(1909);同时仍对原稿不断予以增补改订。1915年杨氏去世，曾以生前此书未能刊行为憾。后由熊会贞继续修订。直至1936年熊氏弃世，尚未最后定稿。1955年始由中国科学院向住在武昌的黄陂徐行可">
<title>水经注疏_杨守敬_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">水经注疏</span> <br/>
          作者： <span class="inputVal" id="bkauthor">杨守敬</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,山水志,注释,完结</span> <br/>
          字数： <span class="inputVal" id="bknum">[book_length]1991548</span> <br/>
          说明： <span class="inputVal" id="bkdec">清杨守敬、熊会贞合著。四十卷。汇集明清以来研究《水经注》的诸方面成果，为郦学总结性著作。凡郦氏所征引故实，皆注明出典;于郦氏所叙水道，皆详其迁流，并于全祖望、赵一清、戴震诸家的校释，多有订正。初稿完成于光绪三十年(1904)。以篇幅庞大，刊行不易，曾先刊印《水经注疏要删》(1905)、《水经注疏要删补遗》和《续补》(1909);同时仍对原稿不断予以增补改订。1915年杨氏去世，曾以生前此书未能刊行为憾。后由熊会贞继续修订。直至1936年熊氏弃世，尚未最后定稿。1955年始由中国科学院向住在武昌的黄陂徐行可处购得熊氏请人过录的抄本，予以影印出版。因未经校定，故讹脱之处甚多。1971年台湾中华书局又将前中央研究院于1938年从杨守敬孙杨勉之处购得的另一部抄本(与徐氏所藏同一书手)影印出版。然后者因由熊氏在抄本上继续校阅修改，则较前者为优。但亦非熊氏最后定本。后由段熙仲氏以北京本为底本做了点校工作，继而陈桥驿氏又按台北本、参以钟凤年氏《水经注疏勘误》，结合个人研究对段氏点校本予以复校、增删、勘误，1989年由江苏古籍出版社排印出版，是目前《水经注疏》的最佳版本。</span> <br/>
          封面： <span class="inputVal" id="bkimg">Z_11452.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]水经注疏
[book_author]杨守敬
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,山水志,注释,完结
[book_length]1991548
[book_dec]清杨守敬、熊会贞合著。四十卷。汇集明清以来研究《水经注》的诸方面成果，为郦学总结性著作。凡郦氏所征引故实，皆注明出典;于郦氏所叙水道，皆详其迁流，并于全祖望、赵一清、戴震诸家的校释，多有订正。初稿完成于光绪三十年(1904)。以篇幅庞大，刊行不易，曾先刊印《水经注疏要删》(1905)、《水经注疏要删补遗》和《续补》(1909);同时仍对原稿不断予以增补改订。1915年杨氏去世，曾以生前此书未能刊行为憾。后由熊会贞继续修订。直至1936年熊氏弃世，尚未最后定稿。1955年始由中国科学院向住在武昌的黄陂徐行可处购得熊氏请人过录的抄本，予以影印出版。因未经校定，故讹脱之处甚多。1971年台湾中华书局又将前中央研究院于1938年从杨守敬孙杨勉之处购得的另一部抄本(与徐氏所藏同一书手)影印出版。然后者因由熊氏在抄本上继续校阅修改，则较前者为优。但亦非熊氏最后定本。后由段熙仲氏以北京本为底本做了点校工作，继而陈桥驿氏又按台北本、参以钟凤年氏《水经注疏勘误》，结合个人研究对段氏点校本予以复校、增删、勘误，1989年由江苏古籍出版社排印出版，是目前《水经注疏》的最佳版本。
[book_img]Z_11452.jpg


[book_title]卷一
○河水一
昆仑墟在西北，（赵改墟作虚，下同。戴亦改下《山海经》文作虚。守敬按：言河源者当以《汉书·西域传》为不刊之典，以今日与图证之，若重规叠矩，作《水经》者惟但言葱岭、于阗未明，言昆仑不能知昆仑所在。又见《史记·大宛传赞》云，恶睹所谓昆仑，《汉书·张骞传赞》亦云尔。）遂以昆仑置于葱岭之西，郦氏又博采传记以符合之，遂与《经》文同为悠谬。会贞按：《一统志》，西藏有冈底斯山，在阿里之达克喇城东北三百一里，此处为天下之脊，众山之脉皆由此起，乃释氏《西域记》所谓阿耨达山即昆仑也。又齐召南《水道提纲》，巴颜喀喇山即古昆仑山，其脉西自金沙江源犁石山，蜿蜒东来，结为此山。山石黑色，蒙古渭富贵为巴颜，黑为喀喇，即唐刘光鼎谓之紫山者，亦名枯尔坤，即昆仑之转音。戴震《水地记》，自山东北至西宁府界千四百余里。《尔雅》，河出昆仑虚，不曰山。察其地势，山脉自紫山西连犁石山，又南迤西连，接恒水所出山。今番语冈底度斯者，译言群山水根也。置西宁府边外五千五百余里，绵亘二千里，皆古昆仑虚也。）
三成为昆仑丘。（赵云：见《尔雅·释丘》。赵琦美据《河水》四《注》，三成上增山字，非也。守敬按：赵说是，而赵本有山字，适相违反，当是刊刻者妄加。王校本乃改赵说曰，赵琦美据《尔雅》，三成上补山字，以符合之，冤矣。郭璞《注》，成犹重也。昆仑山三重，故以名云。是《尔雅》因昆仑有三重，取以名三成之山。郦氏据《尔雅》释昆仑，则正坐实昆仑丘之三成，盖《山海经》亦释昆仑山为昆仑丘也。）《昆仑记》曰：（朱记作说，全、赵、戴同。守敬按：《昆仑说》未闻。《尔雅》疏引《昆仑山记》，昆仑山一名昆丘，三重，与此文称昆仑之山三级合。则昆仑说为《昆仑记》之误，今订。）昆仑之山三级，下曰樊桐，（守敬按：樊桐见《淮南子》，后文引之，一名板桐；（朱桐作松，《笺》引《广雅》板桐及嵇康《游仙诗》结友家板桐，云：未闻板松，疑或字误。守敬按：《楚辞·哀时命》称板桐，则松当作桐无疑。赵、戴改桐，全仍作松，失之。孙星衍曰，樊亦扳字。按：攀、扳同，则樊当攀之省，板当扳之误也。）二曰玄圃，守敬按：《山海经》。作平圃，《穆天子传》作县圃，郭璞注《山海经》引《传》作县圃，又引作玄圃。玄、平形近错出，玄、县音同通用。）一名阆风；（守敬按：《楚辞·离骚》云，登阆风而纟?马。）上曰层城，（朱层作增，赵、戴改。守敬按：《大典》本、黄本并作层，知原是层字。层与增同。《淮南·坠形训》，昆仑虚中有增城九层。又云，县圃、凉风、樊桐，在昆仑阊阖之中。则后文引之不数增城。《广雅》，昆仑墟有三山，阆风、板桐、玄圃，皆分玄圃、阆风为二，亦不数增城，并与此异。而《十洲记》言昆仑三角，一名阆风巅，一名玄圃台，一名昆仑宫。后文又引之，则又异。）一名天庭，是谓太帝之居。（戴改谓作为。守敬按：《淮南子》有是谓太帝之居语，后文引之。高诱云，太帝，天帝也。）
去嵩高五万里，（守敬按：此沿《禹本纪》之误，古时中外未通，传闻异辞，转相传会，荒诞不经。于是《禹本纪》言昆仑有去嵩高五万里之说，而《水经》以为据，郦氏亦深信不疑。观本卷后文，考东方朔之言及《经》五万里之说，难言康泰、浮备调之是。下卷《异物志》曰，葱岭之水，分流东西，西入大海，东为河源，非原脱此字。《禹纪》所云昆仑，张骞使大夏而穷河源，谓极于此而不达于昆仑，其明徵也。是《禹本纪》一误《水经》再误，郦氏三误矣。推其致误之由，乃限于地，并限于时耳。今按图以索，相去不过万里，无稽之言，存而不论可也。）地之中也。
《禹本纪》与此同。（会贞按：《史记·大宛传赞》称《禹本纪》。梁玉绳《史记志疑》曰，《困学纪闻》云，《三礼义宗》引《禹受地记》，王逸注《离骚》引《禹大传》，岂即太史公所谓《禹本纪》者欤？余因考郭璞《山海经》注，亦引《禹大传》，《汉·艺文志》有《大Ａ０》三十七篇。师古曰，Ａ０，古禹字。《列子·汤问》篇引《大禹》，疑皆一书而异其篇目耳。守敬按：《山海经》。郭《注》，去嵩高五万里，盖天地之中也，见《禹本纪》。当郦氏时，《禹本纪》未必存，盖据郭书。又按《初学记》五引《河图括地象》曰，昆仑者，地之中也。《水经》从《禹本纪》而省作地之中，盖参以《河图》说欤？）高诱称，河出昆山，伏流地中万三千里，禹导而通之，出积石山。（会贞按：诱是涿人，见《易水》篇。《隋志》《淮南子》二十一卷，高诱《注》。此《淮南·?形训》注文。今本《注》，昆山作昆仑，积石详本篇二卷。）按《山海经》，自昆仑至积石一千（戴删一字。会贞按：黄本有一字，各本同，戴乃臆改。以后凡首称一千、或一百、或一十者，戴并删一字。其武断实甚，特揭于此，后不复出。）七百四十里，（守敬按：此郦氏就《西次三经》总计之文。即今本《山海经》历数之，凡二千一百里。然《续博物志》三引《山海经》，与《注》同。《释迦方志》引书云云亦同。则此无讹文，当是今本《山海经》所叙里数有误字。）自积石出陇西郡至洛，准地志可五千余里。（守敬按：后魏陇西郡治襄武，在积石之东。言至洛者，洛阳为当时都城，嵩高即在其东南也。准地志句，郦氏据典籍约计之辞。按《续汉志》，陇西郡在洛阳西南二千二百二十里。后汉郡治狄道，在襄武西北百余里。稽《图》，魏陇西郡西去积石约千余里。合观之，是自积石至洛不过三千余里，此五千当三千之误。）又按《穆天子传》，天子自昆仑山入于宗周，（朱昆下有仑字。赵同，戴无。守敬按：《大典》本、黄本并无仑字，《穆天子传》中，昆仑凡六见，无单称昆山者，然注上引高说，变称昆山，此盖亦变称之非，必脱仑字也。《传》记穆王至昆仑事，在卷一二，朝于宗周之庙乃里西土云云，在卷四，比郦氏隐括《传》文，谓自昆仑入于宗周也。）乃里西土之数。（守敬按：郭璞《注》，里，谓计其道里也。）自宗周?水以西，北至于河宗之邦，（全以北字属上，云：据本传则羡文也，依沈炳巽本删。赵、戴删同。守敬按：本传无北字，盖脱。《传》下文称南至于某处，北至于某处，可证。故洪颐煊据此《注》以补《传》，不当删。《史记·赵世家·正义》，河宗在龙门河之上流，岚、胜二州之地也。）阳纡之山，三千有四百里，自阳纡西至河首，四千里，（守敬按：《穆天子传》，自阳纡西至于西夏氏二千又五百里，郦氏就传合并言之。）合七千四百里。（守敬按：此句郦氏总计语。）《外国图》（守敬按：《后汉书·东夷传》注、《文选·郭璞〈游仙诗〉》注、《类聚》八十九、《通典》边防门，并引《外国图》。《寰宇记·四夷部》屡引《外国图》，俱不言何时人撰。《史记·始皇本纪·正义》称吴人《外国图》，此《外国图》称大晋，则为晋人之书，是《外国图》有二矣。观后文引《支僧载外国事》云，据，晋言十里也。称晋与此条同，此岂《支僧载外国事》之图欤？）又云：从大晋国正西七万里，得昆仑之墟，诸仙居之。（守敬按：《博物志》一引《河图括地象》，圣人、仙人之所集。）数说不同。道阻且长，）朱阻作?，赵同，戴改。）经记绵褫，（朱经作迳，《笺》曰：疑当作经记绵邈。赵改经云：按褫字不误。《易·讼卦》疏云，三见褫脱。盖褫有脱义，言纪记岁远褫脱耳。《巨洋水注》云，遗文沿褫，其词例然也。戴改经同。）水陆路殊，径复不同，浅见末闻，非所详究，不能不聊述闻见，以志差违也。（会贞按：以上博引诸书，释《经》去嵩高五万里之说。如高诱说《及山海经》、《穆天子传》，则不及五万里，如《外国图》则更过五万里，县殊实甚　勃氏曲为解说，谓经记绵褫，或等亥豕之讹，水陆路殊，复有迂直之异，故存而不论，然亦由未确知昆仑所在，遂不敢质言之也。）其高万一千里。守敬按：此《河图括地象》文，引见王逸《离骚》注及《博物志》一。
《山海经》称，方八百里，高万仞。（守敬按：《海内西经》文。）郭景纯以为自上二千五百余里。（守敬按：郭注《宛传》、《汉书·张骞传赞》引《禹本纪》文。）《淮南子》称，高万一千里百一十四步二尺六寸。（赵据《淮南子》校改二尺作三尺，戴改同。守敬按：《?形训》文，庄校《淮南子》作二尺，《汉魏丛书》本及日本刻本并同。不知赵氏见何误本也。此引《山海经》注及《淮南子》为《经》言昆仑之高作证证，而其说歧出，盖亦聊述闻见以志差违，与上文同。）河水（全移出其东北陬五字于河水下相属，云此七字万无分作二句之理，旧乃妄割《注》文分配。）
《春秋说题辞》曰：河之为言荷也。（守敬按：《广雅》，河，何也。何与荷同。）荷精分布，怀阴引度也。（守敬按：《古微书》同。）《释名》曰：河，下也，随地下处而通流也。（守敬按：《释水》文。）《考异邮》曰：河者，水之气，四渎之精也，所以流化。（守敬按：《御览》六十一，《事类赋注》六引《考异邮》同。）《元命苞》曰：五行始焉，万物之所由生，（守敬按：《初学记》六引《元命苞》所作信，误。）元气之腠液也。（守敬按：《文选·郭景纯〈江赋〉》注引《元命苞》，腠作凑，《古微书》作津。）《管子》曰：水者，地之血气，如筋脉之通流者，朱无如字，越同，戴增。守敬按：原书有如字。）故曰，水具财也。（朱具上有其字，赵同，戴删。按原书无其字，财作材。守敬按：以上《水地》文。）而水最为大。（戴删而字，上增五害之属四字。）水有大小，有远近，水出山而流入海者，命曰经水。引佗水（守敬按：原书引作别。）入于大水及海者，命曰枝水。出于地沟守敬按：原书作出于他水沟）。流于大水及于海者，又命曰川水也。（守敬按：以上《度地》文。）《庄子》曰：秋水时至，百川灌河，经流之大（守敬按：《秋水》文，经作泾，一作径，又或作淫。）《孝经援神契》曰：河者，水之伯，上应天汉。（守敬按：《博物志》、《类聚》八、《初学记》六、《御览》八、六十一、《事类赋注》六引《援神契》同。《白帖》六引汉作河。）《新论》（守敬按：《后汉书·桓谭传》，谭着书二十九篇，号曰《新论》。《隋志》及新、旧《唐志》并作十七卷，已佚。）曰：四渎之源，河最高而长，从高注下，水流激峻，故其流急。（守敬按：《类聚》九引《新论》此条，末句作故为平地灾害。）徐干（守敬按：徐干，《魏志》附，《王粲传》。）《齐都赋》曰：川渎则河洋洋，发源昆仑，九流分逝。（朱作游，《笺》曰：《玉海》引此《赋》作逝。赵、戴改。会贞按：《大典》本、明抄本并作逝。）北朝沧洲，惊波沛后，浮沫扬奔。（朱浮讹作望。全校改，戴、赵改同。会贞按：《类聚》六十一节引《齐都赋》，有此前后四句，正作浮。）《风俗通》曰：江、河、淮、济为四渎。（朱河字在淮字下，赵同。戴乙。会贞按：《风俗通》引《尚书大传》、《礼·三正记》，以江、河、淮、济为四渎，与《尔雅》合。此《注》盖传钞倒错，戴乙是也。）渎，通也，所以通中国垢浊。（守敬按：《山泽》文。）《白虎通》曰：其德着大，故称渎。（会贞按：《巡狩》文。德作功，《尔雅》疏引亦作功。）《释名》曰：渎，独也，各独出其所而入海。（会贞按：亦《释水》文。即《尔雅》所云，四渎者，发源注海者也。）
出其东北陬，（孙星衍曰：《说文》，陬，隅也。董佑诚曰：此河水自蒲昌海伏流重源所出，当昆仑东北陬也。今中国诸山之脉，皆起自西藏阿里部落东北冈底斯山，即梵书之阿耨达山。绵亘东北数千里，至青海之玉树土司境，为巴颜哈喇山，河源出焉。河源左右之山，统名枯尔坤，即昆仑之转音。盖自冈底斯东，皆昆仑之脊，古所称昆仑墟，即在乎此。《山海经·西山经》称，昆仑之邱，河水、赤水、洋水、黑水出焉。郭《注》，洋或作清。《海内西经》称，海内昆仑之墟，赤水出东南隅，河水出东北隅、黑水出西北隅。《大荒西经》称，西海之南，流沙之滨，赤水之后，黑水之前，有大山，名曰昆仑之邱。《穆天子传》称，天子宿于昆仑之阿，赤水之阳。今金沙江上源三，曰那木齐图乌兰木伦河，托克托乃乌兰木伦河，喀齐乌兰木伦河，蒙古谓赤色为乌兰，盖即赤水。怒江上源有池曰喀喇池，东流曰喀喇乌苏河，蒙古谓黑色为喀喇，盖即黑水。其西流即今青海，亦曰西海。蒙古曰库可诺尔库可者，译言青，盖即青水。流沙即今戈壁，当安西州南，青海之西。是青海西北滨戈壁，黄河、金沙江、怒江三源之间，山名昆仑而迤东山脊为昆仑之证。惟《经》叙四水所出之方隅，前后互异，则传写之误也。《海内东经》称，西胡白玉山在流沙西，昆仑墟东。今冈底斯山北支为葱岭，戈壁当其东。《穆天子传》亦先升昆仑之邱，复西征至西王母之邦，是迤西山脊皆为昆仑之证。昆仑本在域中，《尔雅》以西王母与觚竹、北户、日下为四荒，则亦国名。周衰，德不及远，怪迂之说复兴，遂谓运河中国有五万里之远，又移昆仑于海外，指西王母为仙人。后儒震于怪物，并《禹贡》昆仑而疑之。《山海经》秦、汉人据古图所为，更经错乱，加以附会，故太史公已不敢言。然遗文轶句，犹资考证　勃氏有云，自不登两龙于云辙，骋八骏于龟途，等轩辕之访百灵，方大禹之集会计，儒、墨之说，孰使辨哉？今中外一家，西陲万里，并入图籍，文轨之盛远轶轩姒，郦氏所称，适应今日。惜古籍散亡，仅亡大略耳。会贞按：董氏《水经注图说》甚精细。此条说昆仑亦合。惟以为河水自蒲昌海伏流重源所出，当昆仑东北陬，则误。详见卷末。）
《山海经》曰：昆仑墟在西北，河水出其东北隅。（守敬按：《海内西经》文。）《尔雅》曰：（朱《笺》曰：此下当补河出昆仑墟五字。戴依补。赵云：按《注》上文引《山海经》曰，昆仑墟在西北，河水出其东北隅，故节去《尔雅》之文，以免重复。朱氏欲补之，未识古人裁取之妙尔。戴亦误补。）色白；（守敬按：郭璞《注》云，发源处高洁峻凑，故水色白也。）所渠并千七百，一川，色黄。《物理论》（守敬按：《隋志》，杨子《物理论》十六卷，晋徵士杨泉撰。新、旧《唐志》卷同。已佚。）曰：河色黄者，众川之流，盖浊之也。（戴云：按此十六字，当是《注》内之小《注》，故杂在所引《尔雅》之间，书内如此类者甚多。守敬按：戴说是也。《尔雅》色黄下，即接百里一小曲，千里一曲一直二句，而《类聚》八、《御览》六十一引《物理论》此条，并有下二句，盖以郦书为据，误认《尔雅》文为《物理论》也。不知《尔雅》上言所渠并千七百一川，故下统言百里千里之曲直。《物理论》但释色黄，与下词义不相属也。百里一小曲，千里一曲一直矣。（守敬按：《释水》文。汉大司马张仲《议》曰：（朱《笺》曰：按张仲事出桓谭《新论》，而《汉书·沟洫志》议河浊不宜溉田者，乃大司马史长安张戎，字仲功。今称大司马张仲，疑误。戴云，脱史字、功字。赵据《沟洫志》颜《注》增功，失增史。）河水浊。清澄，一石水，六斗泥。而民竞引河溉田，令河不通利。（朱令讹今，戴改，赵同。）至三月桃花水至，则河决，（守敬按：《汉书·沟洫志》，来春桃华水盛，河必羡溢。师古曰，《月令》仲春之月，始雨水，桃始华。盖桃方华时，既有雨水，川谷冰泮，众流猥集，波澜盛长，故谓之桃华水耳，而《韩诗传》云，三月桃华水。此称三月，与《韩诗传》同。）以其噎不泄也。（守敬按：《说文》，噎，饭窒也。此谓水壅塞也。）禁民勿复引河。（守敬按：《御览》六十一、《事类赋注》六，并引张说，禁止有可字，此当据增。）是黄河兼浊河之名矣。（守敬按：《燕策》，齐有清济浊河，足以为固。则浊河之名久矣。）《述征记》（守敬按：《隋志》，《述征记》二卷，郭缘生撰。《旧唐志》有郭象《述征记》二卷，当即此书，误题郭象耳。）曰：盟津河津恒浊，（守敬按：盟津详本篇卷五。）方江为狭，比淮、济为阔。寒则冰厚数丈。冰始合，车马不敢过，要须狐行，云此物善听，冰下无水声乃过。（守敬按：《初学记》二十九略引郭缘生《述征记》无水下有声字。《御览》九百九引作伏滔《北征记》，亦云听水无声乃过，此当据增声字。）人见狐行方渡。余案《风俗通》云：里语称狐欲渡河，无如尾何，（守敬按：《正失》文。）且狐性多疑，（守敬按：《埤雅》，狐性疑，疑则不可以合类，故从孤省。）故俗有狐疑之说，（会贞按：《离骚》，心犹豫而狐疑。）亦未必一如缘生之言也。（会贞按：《颜氏家训》，狐多猜疑，故听河冰无流水声，然后渡，今俗云狐疑。则又与缘生说合。《经》方言河出，郦氏因引《尔雅》色白，兼引渠并众川，色黄，又引《物理论》、张氏《议》、《述征记》详言河之浊，且牵连缕叙狐之渡河，皆下流事，殊为蔓衍。）
屈从其东南流，入于渤海。（戴删于字。守敬按：《通典》引有于字。《海内西经》作西南入渤海，此变称东南耳。然《山海经》所云渤海，即指蒲昌海。《水经》既从《山海经》叙河入勃海后，复从《汉书·西域传》叙葱岭于阗河注蒲昌海，是为大错　勃氏此下及叙辛头河之入南海，恒水之入东海，《经》、《注》实不相应也。）
《山海经》曰：南（守敬按：昆仑虚南也。）即从极之渊也，（孙星衍曰：郦君说从极之渊，不知却在何处，反驳阳纡秦数之说，谬矣。）一曰中极之渊，（守敬按：《山海经》作忠极，忠、中古通。）深三百仞，（守敬按：《海内西经》亦云昆仑南渊，深三百仞。）惟冯夷都焉。（赵云：按《山海经》本作冰夷，郭璞《注》，冰夷，冯夷也，即河伯也。守敬按：《庄子》云，冯夷得之以游大川。《释文》引司马彪云，《清泠传》曰：冯夷，华阴潼乡堤首人也。服八石，得水仙，是为河伯。一云，以八月庚子浴于河而溺死。）《括地图》曰：冯夷恒乘云车，驾二龙。（戴云：按此十三字当亦是《注》内之小《注》，故杂在所引《山海经》之间。守敬按：《山海经》，冰夷人面，乘两龙。郭《注》，画四面各乘灵车，驾二龙。《御览》六十一引作云车。是郭本《括地图》。）河水又出于阳纡。凌门之山，（朱陵作凌，赵同，戴作陵。守敬按：《山海经》，阳纡之山，河出其中，凌门之山，河出其中。郭《注》云，皆河之枝源所出之处也。《类聚》八引《山海经》，作陵门。）而注于冯逸之山。（守敬按：此句当亦《海内北经》逸文。）《穆天子传》一曰：天子西征，至阳纡之山，河伯冯夷之所都居，（赵云：按《穆天子传》本作无夷。《注》，无夷，冯夷也。）是惟河宗氏。天子乃沈?璧礼焉。河伯乃与天子披图礼典，以观天子之宝器，玉果、?珠、（戴?改璇。守敬按：郭璞《注》，?音旋。）烛银、金膏等物。（守敬按：以上《穆天子传》文。）皆《河图》所载，河伯以礼穆王。（守敬按：二句郭《注》文。）视图，方乃导以西迈矣。（守敬按：此句约《穆天子传》文。）粤在伏羲，受龙马图于河，八卦是也。（守敬按：《周易正羲序》、孔安图、马融、王肃、姚信等并云，伏牺得《河图》而作《易》。《礼记·礼运》疏引《中候注》，伏羲氏有天下，龙马负图出于河，遂法之，画八卦。）故《命历序》曰：《河图》，帝王之阶，图载江河山川州界之分野。后尧坛于河，受《龙图》，（守敬按：《路史余论》六引孙氏《瑞图》云，帝尧即位，坐河渚，神龙赤色，负图而至，备载山泽河海之形，国土之分域。亦见《洛水》篇。）作《握河记》。（守敬按：《初学记》九引《帝王世纪》云，尧率诸侯群臣沈璧于洛河，受图书。今《尚书中侯握河纪》之篇是也。《文选·王元长〈曲水诗序〉》注引《世纪》作《握河记》，与此同考《诗》、《周礼》、《礼记》三《疏》及《路史》，并称《握河记》。）逮虞舜、夏、商咸亦受焉。（守敬按：并见《洛水篇》。）李尤（守敬按：李尤见《后汉书·文苑传》。）《盟津铭》：洋洋河水，朝宗于海。径自中州，《龙图》所在。（守敬按：《类聚》八引此铭，朝作赴，径作经。）《淮南子》曰：昔禹治洪水，身祷阳纡。（朱身作具，赵、戴同。守敬按：《修条训》，禹之为水，以身解于阳眄之河。高诱《注》，为治水解祷，以身为质。又《蜀志·务正传》注引作以身请于阳盱之河。《文选·应休琏〈与广川长岑文瑜书〉》注引作以身解于阳盱之河。据诸书称身，则此具祷确为身祷之误。原书眄与纡声不近，乃盱之误，《蜀志》注作盱，可证。《文选》注作?于，又以形近错出　勃以阳盱即阳纡，故直引作阳纡。）盖于此也。高诱以为阳纡，秦薮，非也。（守敬按：《修务训》高《注》，阳盱河盖在秦地。又《?形训》，九薮，一日秦之阳纡，《注》，盖在冯翊池阳。是高以为阳纡秦薮也　勃氏盖据《山海经》、《穆天子传》，谓阳纡去秦甚远，故驳秦薮之说，而郝懿行斥其谬。）
释氏《西域志》曰：（戴志改记，下同。守敬按：《类聚》七十六引释道安《西域志》三条，《御览》七百九十七引释道安《西域志》六条。《通典》一百九十一云，诸家纂西域事。多引道安《西域志》等书。又一百九十三云，诸家纪天竺事，多录诸僧法明、道安之流。此《注》屡引释氏《西域志》，即道安之书无疑。然则本当作志，《注》下文或作记，又作传，乃变文耳。戴不惟改传作记，并尽改志作记，失考甚矣。又按《高僧释道安传》，初，魏、晋沙门，依师为姓，故姓各不同。安以为大师之本，莫尊释迦，乃以释命氏后获《增一阿含》，果称四河入海，无复河名，四姓为沙门，皆称释种。既悬与经符，遂为永式。然则中国以释为姓者，自道安始。加以道安名重，人共知之，故《注》引其说，只称释氏，后文论昆仑条，且只称释云焉。朱氏不察，谓释云富是僧名，误矣。）阿耨达太山，（赵作大山。）其上有大渊水，（会贞按：《大唐西域记》一，阿那婆答多池，唐言无热恼池，旧曰阿耨达池，讹也。在香山之南，大雪山之北，周八百里。金、银、琉璃、颇胝，饰其岸焉。金沙弥漫，清波皎镜，大地菩萨以原力故，化为龙王，于中潜宅，出清泠水。是以池东面银牛口，流出殖伽河，绕池一币，入东南海。池南面金象口，流出信度河，绕池一币，入西南海。池西面琉璃马口，流出缚刍河，绕池一币，入西北海。北面颇胝师子口，流出徙多河，绕池一币，入东北海。或曰潜流地下，出积石山，即徙多河之流，为中国之河源。阿耨达池，盖即此大渊水。因池在山上，故亦有阿耨达之名。下文新头河，即信度河，恒水即殖伽河，下卷出葱岭西流之水，即缚刍河，出于阗南山之水，即徙多河　勃氏叙四大水与《西域记》合。此不接言山出四大水，而言出六大水者，因山即昆仑山，而以《山海经》昆仑所出之水为说也。）宫殿楼观甚大焉，山即昆仑山也。（守敬按：康泰《扶南传》谓阿耨达山即昆仑山，引见后。《括地志》，阿耨达山亦名建末达山，亦名昆仑山。）《穆天子传》二曰：天子升于昆仑之丘，以观黄帝之宫，而封丰隆之葬。（朱作天子升昆仑，封丰隆之葬，赵同，戴依原书增。守敬按：今本《穆天子传》作而丰口隆之葬，然《西山经》郭《注》引《传》，与此文合，此足以正今本之脱误。全云，吴中沈氏本，葬作莽，谓雷师不应有葬地也。）丰隆，雷公也。（守敬按：郭《注》，丰隆筮御云，得大壮卦，遂为雷师。《初学记》，雷神曰雷公。）雷电龙（朱《笺》曰：三字误。赵云：按三字句截，龙即垄字，古通用。《沔水注》，龙下，地名也，有邱郭坟墟。即是此义。戴改作黄帝宫。）即阿耨达宫也。其山出六大水。山西有大水，名新头河。（会贞按：《海内西经》，昆仑之虚，赤水出东南隅，河水出东北隅，洋水、黑水出西北隅，弱水、青水出西南隅。盖即《注》所云六大水，而《注》不出水名，随言山西有大水名新头河，下又言山西南有恒水，盖隐隐以新头河、恒水为六水之二水，而不直言二水为《山海经》何水，此郦氏之慎也。）郭义恭《广志》曰：甘水也。在西域之东，名曰新陶水。山在天竺国西，水甘，故曰甘水。有石盐，白如水精，（会贞按：《书钞》一百四十六引《吴时外国传》，天竺国有新陶水，水甘美，下有石盐，白如水精。与《广志》合。而《梁书·海南诸国传》云，恒水甘美，下有真盐，色白如水精。以新陶水文混入恒水。非也。《御览》五十九引《南州异物志》，恒水一号新陶水，水特甘香，下有真盐，混恒水、新陶二水为一。尤非也。）大段则破而用之。（朱《笺》曰：大段当作火煅。全、赵依改，戴谓朱说非。）康泰曰：（守敬按：此注下文称康泰《扶南传》，《隋志》不着录，而《御览》亦屡引之。又《御览》三百五十九引康泰《吴时外国传》，据《梁书·海南诸国传》吴孙权遣宣化从事朱应、中郎康泰通诸国，其所经及传闻，则有百数十国，因立记传。然则《吴时外国传》，其总名，《扶南传》又其书之一种。此言安息等国，当《吴时外国传》文也。）安息、月支、（戴支作氏。守敬按：二字古通。安息、月氏，并详下卷。）天竺、（守敬按：《通典》，天竺，后汉通焉，即前汉身毒国，在葱岭之南，去月氏东南数千里，地方三万余里。其中分为五天竺，一曰中天竺，二曰东天竺，三曰南天竺，四曰西天竺，五曰北天竺。地各数千里，城邑数百。南天竺际大海，北天竺距雪山，东天竺东际大海，与扶南、林邑接，但隔小海，西天竺与?宾、波斯接，中天竺据四天竺之间。）至伽那调洲，（朱洲作御，赵、戴同。会贞按：后文引康泰《扶南传》曰，从伽那调洲西南入大湾。即此所指也，则御乃洲之误。）皆仰此盐。（会贞按：《书钞》一百四十六引《南州异物志》，盐水，万国毕仰。）释法显曰：度葱岭已，入北天竺境。于此顺岭，西南行十五日，其道艰阻，（朱作?，《笺》曰：一作阻。赵仍，戴改。）崖岸险绝，其山惟石，壁立千仞，临之目眩，欲进则投足无所。下有水，名新头河。昔人有凿石通路施倚梯者，（朱倚作傍，赵据黄本改，戴作倚。守敬按：《大典》本、明抄本并作倚。）凡度七百梯。度已，（朱下度字作渡，在梯上，赵改乙，戴改乙同，）蹑悬纟亘过河，（朱悬作县，赵同，戴作悬。守敬按：慧琳《法显传音义》改纟亘作ㄌ，云古恒反。《说文》，ㄌ，大索也，从纟，恒声。《传》作纟亘，音桓，非，亦传写脱去心也。）河两岸相去咸八十步。（守敬按：《佛国记》作减八十步，后文又称减由旬，《左传·昭十四年》，叔鱼之罪，不为末减。服虔读减为咸，盖古字通。）九译所绝，（朱作九驿，《笺》曰：《法显传》作九驿所记。谢兆申云，驿当作译。赵改译，云：按谢说是。《温水注》引《林邑记》曰，重九译而来。《旧唐书·张仲武传》，李德裕铭云，万里昆夷，九译而通。李商隐诗，还期九译通。九译所绝，道路险远，无人行迹也。绝字义长。戴改译同。）汉之张骞、甘英皆不至也。（会贞按：以上《佛国记》文。据《注》下文，谓法显所指在?宾之境，即县度也。《汉书·西域传》，武帝始通?宾。又云，元帝放?宾使者于县度。则?宾往来经县度明矣。《张骞传》，骞至大夏还，并南山。大夏即塞王君?宾者也。骞自?宾还，非道县度而何？《后汉书·西域传》，都护班超遣甘英使大秦，抵条支，临大海，虽不言过县度，然《班超传》云，超逾葱岭，迄县度。英随超在西域，亦未必非出其途也。法显欲夸己之至，而谓骞、英皆不至，未足据也。）余诊诸史传，即所谓?宾之境，有磐石之?登，（守敬按：《汉书》作磐石阪。徐松曰，《西域记》，咀叉始罗国东南行二百余里，度大石门。）道狭尺余，行者骑步相持，纟亘桥相引，（守敬按：《汉书》作绳索相引。）二十许里，（赵据《汉书·西域传》十改千，戴谓千字误，当以十为正，与齐召南说同。守敬按：《唐西域记》，乌刺尸国，东南登山履险，度铁桥行千余里，至迦湿弥罗国，即?宾也。是合度桥及以后所行，共千余里至?宾。?宾尚在县度之西，足徵盘石无二千余里矣。）方到县度。（朱作县渡，下同。赵渡改度，戴改同，县作悬。守敬按：明抄本、黄本并作悬。）阻险危害，不可胜言。（守敬按：自盘石句至此，《汉书·西域传》?宾国下文。）郭义恭曰：乌?乇之西，（守敬按：《汉书·西域传》，乌?乇国治乌?乇城，东北至者护治所四千八百九十二里，北与子合、蒲梨，西与难兜接。后魏为权于摩国。《清通考》，当今巴达克山地，在葱岭西。）有悬度之国，（守敬按：《汉书·西域传》，县度去都护治所五千二百里，合乌?乇去都护治所计之，是悬度在乌?乇、西一百二十八里。又《后汉书》，德若国下云，自皮山西南经乌?乇，涉县度，历?宾，则县度在乌?乇、?宾间。）山溪不通，引绳而度，故国得其名也。（守敬按：《汉书·西域传》，乌?乇西有县度，县度者，石山也，溪谷不通，以绳索相引而度。为郭所本。）其人山居，佃于石壁间，（守敬按：《汉书》山居田石间。）累石为室，民接手而饮，所谓犭爰饮也。（守敬按：《汉书·西域传》无所谓犭爰饮也句。师古云，如犭爰之为，此当是《汉书》古注语，故郦氏得引之，师古盗袭而没其名耳。例见余《汉书古注辑存》。）有白草、（朱草讹作羊，赵、戴改。）小步马。（赵依《汉书》小上补出字。守敬按：无出字亦通，郦氏抄略《汉书》文，不必补也。）有驴无牛。是其悬度乎？（守敬按：自山居以下至有驴无牛，皆《汉书·西域传》叙乌?乇文　勃氏惟间以犭爰饮句耳。至县度事则传接叙于后，此概属之县度，与《汉书》不合。）释法显又言：度河（守敬按：谓新头河也。）便到乌长国（朱长作苌，下同。赵、戴改长。守敬按：《大典》本、黄本并作长。《佛国记》，法显自子合南行四日，入葱岭山，到于麾国又行二十五日，到竭义国，又西行一月，度葱岭，又西南行十五日，渡河到乌苌国。《北史》，权于摩国，故乌?乇国也。后复载乌苌国，是乌苌与乌?乇为二国，相去绝远。而《唐书》云，乌茶者，一名乌仗那，一名乌苌，西距?宾四百里。《唐书》因苌、茶音近，以乌苌为乌茶，或因茶、?乇音同，遂混乌茶、乌?乇为一。不知《汉书·西域传》云，?宾东至乌?乇二千二百五十里，何止距四百里乎？）乌长国即是北天竺，（守敬按：《佛国记》文。《伽蓝记》，乌场国北接葱岭，南连天竺，土气和?Й，地方数千里。）佛所到国也。佛遗足迹于此，其迹长短在人心念，至今犹尔。（守敬按：《佛国记》文。《洛阳伽蓝记》，乌场国，王城北八十里，有如来履石之迹，起塔笼之。履石之处，若水践泥，量之不足，或长或短。）及晒衣石尚在。（守敬按：《佛国记》，石高丈四，阔二丈许，一《伽蓝记》，宋云出乌场国城外，寻如来教迹，水东有佛晒衣处。初如来在乌场国行化，龙王?怒，兴边平。大风雨。佛僧伽黎表裹通湿。雨止，佛在石下东面而坐，晒袈裟。年岁虽久，彪炳若新，非直条缝明见，至于细缕亦新。乍往观之，如似未彻，假令刮削，其文转明。佛坐处及晒衣所，并有塔记。）新头河又西南流，屈而东南流，迳中天竺国。（守敬按：中天竺详上。）两岸平地，有国名毗荼，佛法兴盛。（守敬按：《佛国记》，南度小雪山至罗夷国，南下行十日，到跋那国。从此东行三日，复渡新头河，两岸皆平地，过河有国名毗荼，佛法兴盛。）又迳蒲那般河，（朱无般字，《笺》曰：蒲，《法显传》作捕。赵改捕，据黄本校增般字，戴仍蒲，增同。）河边左右，有二十僧伽蓝。（守敬按：二句，《佛国记》文。玄应《大集日藏分经音义》曰，僧伽蓝，旧译云村，此应讹也。正言僧伽罗磨，此云众园也。《纟番译名义集》七称《僧史略》云，为众人园圃。园圃，生殖之所，佛弟子则生殖道芽圣果也。）此水流迳摩头罗国，（朱讹作迳流，赵删迳字，戴删流迳二字。守敬按：《佛国记》，从毗荼国东南行，减八十由延。到一国，名摩头罗，又经捕那河。以摩头罗、捕那河连叙，则捕那河流迳摩头罗审矣。）而下合新头河。自河以西，（守敬按：《佛国记》于叙捕那河下云，凡沙河已西，天竺诸国，国王皆笃信佛法。据记前叙度沙河，在敦煌、鄯善间，郦氏嫌其太远，改作自河以西，盖即指捕那河，下从是以南，亦谓捕那河南也。）天竺诸国，自是以南，皆为中国，人民殷富。（守敬按：《佛国记》作殷乐。《后汉书·西域传论》注引《天竺国记》，亦云中天竺人殷乐。）中国者，服食与中国同，故名之为中国也。（守敬按：《佛国记》，乌苌国是正北天竺，尽作中天竺语。中天竺所谓中国，俗人衣服饮食亦与中国同，只谓北天竺语既与中天竺同，服食亦与中天竺同。此中国即指中天竺，非指诸夏之中国也。若注所解，是谓服食与诸夏同矣，非《佛国记》之意。中天竺详上。）泥洹已来，圣众所行威仪法则，相承不绝。自新头河（会贞按：《佛国记》，渡新头河便到乌苌国。又云，复渡新头河，有国名毗荼。故下言自渡新头河至南天竺，即承上渡新头河为说。《注》引其辞，但作自新头河，省渡字，则不知指何处。盖新头河源流数千里，绕天竺北西两面，安得泛云自新头河，至南天竺乎？此郦氏删节之过。）至南天竺国，（会贞按：南天竺详下。迄于南海，四万里也。朱四下有五字，赵同，戴无。自泥洹已来以下，并《佛国记》文。）《释氏西域记》曰：新头河，经?宾，（?宾详上。）犍越、（会贞按：下卷叙葱岭西流之水，两称犍陀越。）摩诃剌诸国，（朱诃讹作河。赵改，戴改同。守敬按：摩诃剌，《唐西域记》十一作摩诃剌佗，云南印度境，都城西临大河，周三十余里。《佛祖统纪》、《五印图》摩诃咤。）而入南海，是也。（董佑诚曰：新头河《注》引郭义恭《广志》曰，甘水在西域之东，名曰新陶水，释典亦作辛头河，《大唐西域记》作信度河，《梁史·诸夷传》谓新陶河总曰恒水，非也。今痕都斯坦有河，东西二源，俱出北境，西南流折而东南流，至痕都斯坦所居阿噶拉城北而合。南流迳城东，又西南流，右合二水。又东南流，迳得恳部落东，又迳斯布部落南，入南海。通为札马讷必拉。必拉，译言河，疑即新头河也。会贞按：下文移恒水末引释氏《西域记》，即新头河也，曰，恒水东流入东海，盖二水所注，自为东西也，二水谓新头河、恒水。恒水在东，新头河在西。二水皆入南海。此称新头河入南海，而恒水入海在新头河之东，故变称入东海也。）
阿耨达山西南，有水名遥奴。山西南小东，有水名萨罕，小东，有水名恒伽。（守敬按：明抄本恒作恒，下并同，足徵据宋本。）此三水同出一山，俱入恒水。守敬按：玄应《瑜伽师地论音义》曰，?克伽河译云天堂来。以彼外书，见高处出，谓从天来也。按佛经，此河从无热恼池东面出，流入东海，旧云恒河，亦言恒伽河，或作恒迦河，皆讹也。是恒伽当作?克伽，即恒水。此注称遥奴、萨罕、恒伽三水，俱入恒水，叙次稍差。岂恒伽为恒水之源，另有遥奴、萨罕二水入焉，合为恒水也。）康泰《扶南传》曰：恒水之源，乃极西北，出昆仑山中，有五大源。（会贞按：前云，昆仑山出六大水，此云，出昆仑山有五大源，郦氏盖各据旧文书之，不能详也。而《梁书·海南诸国传》云，中天竺国临大江，名新陶，源出昆仑，分为五江，总名曰恒水。既误恒水为新陶，又谓分为五江，总名恒水，亦非。据后引释氏称昆仑山出五水，与此同，足徵五大源指昆仑四面分出之水，非专指恒水也。）诸水分流，皆由此五大源。枝扈黎大江出山，（句。）西北流，（句。）东南注大海。枝扈黎即恒水也。（全云：《通典》，恒河一名迦毗黎河。守敬按：《史记·大宛传·正义》，引《括地志》作拔扈利水。）故释氏《西域志》有恒曲之目。（守敬按：故字承上言，恒水先西北流，后东南注海，所以释氏《西域志》称为恒曲也。）恒北有四国，最西头恒曲中者是也。（会贞按：四国字疑误。此拘夷那竭国，即释氏《西域志》恒曲之一国。后又引释氏《西域志》曰，恒曲中次东，有申迦扇柰揭城。又引释氏《西域记》曰，恒曲次东，有瞻婆国，合之只三国，然则四国当作三国。且《佛国记》谓瞻婆国在恒水南岸，与恒北之说异。）有拘夷那褐国。（朱褐作竭，下同，全改喝，赵同。戴作褐。会贞按：玄应《如来记法住经音义》曰，拘尸，旧经中或作拘夷那竭，又作究施那城者，以梵言那伽罗，此云城也。释言上茅城者，多有好茅故也。《唐西域记》又称，拘尸那揭罗国，中印度境。）《法显传》曰：恒水东南流，迳拘夷那竭国南，城北双树间，（会贞按：《翻译名义集》三引《大经》云，东方双者，喻常无常，南方双者，喻乐无乐，西方双者，喻我无我，北方双者，喻净不净。四方各双，故名双树，方面皆悉一枯一荣。）有希连禅河，（朱《笺》曰：《观佛三昧经》作熙连河，《佛国记》作希连禅河，《佛本行经》作尼连禅河，《法显传》无禅字。会贞按：希、熙音同，希、尼音近。玄应《胜天王般若经音义》曰，尼连禅，应云尼连禅那，或云熙连禅，此译云尼者，不也。连禅那者，乐着也，名不乐着河也。玄应又于《大般涅?经》之《阿利罗跋提河》，以为即熙连河。《翻译名义集》三称章安曰，跋提大，熙连小，熙连在城北，跋提在城南，相去百里。）河边，（朱边上无河字，《笺》曰：谢兆申云，疑有河字。赵、戴增。）世尊于此北首般泥洹，（朱洹作涅，《笺》曰：《佛国记》作北首般泥洹。远法师《不敬王者论》云，冥神绝境，谓之泥洹。旧作泥涅，误。各本皆改作洹，下同。守敬按：锺、谭本、项?本、黄晟本，载此条《笺》引《佛国记》文，讹为泥恒，改末句为旧作泥涅误，而不标朱《笺》之名。王氏朱见朱氏原本，依各本所载，直题作朱《笺》曰，冤矣。王书如此者甚多，今悉还朱《笺》之旧。）分舍利处。（会贞按：《翻译名义集》五，舍利，新云室利罗，或设利罗，此云骨身，又云灵骨，即所遗骨分，通名舍利。）支僧载《外国事》曰：佛泥洹后，天人以新白纟?裹佛，以香花供养，满七日，盛以金棺，（守敬按：《释迦谱》四，以新劫贝周币缠身，内身金棺。）送出王宫，度一小水，水名醯兰那，去王宫可三里许，在宫北，以ヤ檀木为薪，（朱无檀字，《笺》曰：脱檀字。《中阿含经》云，诸树香以赤ヤ檀为第一。《智度论》云，一切木香中，牛头ヤ檀为第一。）天人各以火烧薪，薪了不然。（会贞按：《唐西域记》二，天竺之葬，其仪有三，一曰火葬，积薪焚燎；二曰水葬，沈流漂散；三曰野葬，弃林饲兽。）大迦叶从流沙还，（守敬按：《隋志》，大迦叶，释迦弟子。《翻译名义集》二，释者佛弟子中，多名迦叶，如十力三迦叶等，于同姓中，尊者最长，故标大以简之。）不胜悲号，感动天地。从是之后，他薪不烧而自然也。王敛舍利，用金作斗。量得八斛四斗诸国王、天、龙，神王，各得少许，（会贞按：《唐西域记》六，八王分舍利处，建石柱刻记其事。佛入涅?后，八国王备四兵至拘尸，请分舍利，即时均量，欲作八分。帝释谓诸王曰，天当有分，勿特力竞。阿那婆答多龙王、文邻龙王、医那钵?旦罗龙王，复作是议，即作三分，一诸天，二龙众，三留人间，八国重分。）斋还本国，以造佛寺。（会贞按：《类聚》七十六、《御览》七百九十七引支僧载《外国事》止此，与《注》互有详略异同。）阿育王起浮屠于佛泥洹处，双树及塔，今无复有也。（会贞按：玄应《如来记法住经音义》曰，阿轮迦，此云无忧，或言阿育者，讹略也，是阿?世王孙也。《妙法莲华经音义》曰，宝塔，诸经论中，或作薮斗波，或作塔婆，或云兜婆，或言偷婆，或言苏偷婆，或言支帝浮者，亦言支提浮图，皆讹略也，正言宰睹波，塔字诸书所无，唯葛洪《字苑》云，塔，佛堂也。按《金光明经》云，佛生迦维卫，成道摩竭提，说法波罗柰，入灭俱尸那，故此四处皆建?堵波。此则建于俱尸那者也。《佛国记》云今现在。此言今无复有，异。）此树名娑罗树，（朱娑作婆，戴改，赵改同。会贞按：《大典》本、明抄本并作娑罗。慧苑《新译大方广佛华严经音义》曰，娑罗，此云高远，以其林木森竦，出于余林之上也。旧翻云坚固者，误。）其树华名娑罗亻去也。（朱亻去讹作法，赵改云，亻去是梵音。戴改同。）此花色白如霜雪，香无比也。竺芝《扶南记》曰：（朱芝作枝，《笺》曰：一作芝。赵改芝，戴以芝为讹。守敬按：《御览》七百八十八及七百九十两引竺芝《扶南记》则芝字是也　勃书本篇此卷，两见黄本作枝，下卷一见，《温水》篇两见，黄并作芝，枝、芝错出，似两存之。然此卷《大典》本作芝，则作枝者传抄之误也。各本皆前后枝、芝杂见，戴本俱作枝，尤非。赵俱作芝，得之。）林杨国，去金陈国步道二千里，（守敬按：《文选·吴都赋》、《南史·扶南传》作金邻。《御览》八百十二引《异物志》及《通典》、《寰宇记》作金??，邻、??同。《温水注》引《晋功臣表》，金?清迳。张籍诗行人几日到金?，遴?又??之变文。《御览》十一引《扶南日南传》作金陈，又七百九十引《异物志》，金??一名金陈，并引《外国传》作金陈。而《类聚》二引《扶南传》作金障，即金陈之误。此引竺芝《扶南记》，亦作金陈，??、陈形声并近，当是纪录错出已久。《异物志》谓金??一名金陈，非也。《外国传》称，从扶南西去二千余里到金陈。林杨则在扶南西七千余里，是金陈在扶南之西，林阳又在金陈之西也。）车马行，无水道，举国事佛。（会贞按：《御览》七百八十七引康泰《扶南土俗》曰，扶南之西南有林杨国，去扶南七千里，土地奉佛，有数千沙门。又引《南州异物志》，林杨在扶南西七千余里，地皆平博，民十余万家，男女行仁善，皆事佛。）有一道人命过，烧葬，烧之数千束樵，故坐火中，乃更着石室中，从来六十余年，尸如故不朽，竺芝目见之。（朱目讹作自，赵据孙潜校改。戴作目。）夫金刚常住，是明永存。（守敬按：《晋起居注》云，武帝十三年，敦煌有人献金刚宝，生于金中，色如紫石英，状如荞麦，百炼不消。）舍利刹见，朱刹作利，《笺》曰：一作刹。赵、戴改刹。）毕天不朽，所谓智空罔穷，大觉难测者矣。（会贞按：上因近恒水有拘夷那褐国引《法显传》及《外国事》，叙佛泥洹事，又因佛事有烧薪之文，类及《扶南记》述林杨道人烧葬事耳。林杨国去恒水甚远也。）其水乱流注于恒。（朱脱注字，赵、戴增。）恒水又东迳毗舍利城北。（朱利作离，戴改利，赵同。会贞按：《大典》本、黄本并作利。《维摩诘所说经》作毗耶离。玄应《音义》曰，或作毗舍离，或言维耶离，亦云な奢隶夜，皆梵语讹转也。正言吠舍?，在恒河南，中天竺界上，与此言恒水东迳城北合，而《唐西域记》七云，东北渡?克伽河，行百四五十里，至吠舍?国。又云，自吠舍?国南渡?克伽河，至摩揭陀国，则以此国在恒水北。）释氏《西域志》曰：毗舍利，维邪离国也。会贞按：《唐西域记》七，吠舍?国，旧曰毗舍利国。讹也。离、利一声之转，据玄应毗舍离，维耶离并举，是毗舍利即维耶离也。）支僧载《外国事》曰：维邪离国，去王舍城五十由旬。（朱十讹作千。赵改云：当作五十。十六里为一由旬，五千由旬，得八万里矣。相距不应如是之远也。戴改同。守敬按：《类聚》七十六、《御览》七百九十七引《外国事》，并作五十。王舍城即罗阅?国，详后。由旬亦详后。）城周圆三由旬。（守敬按：《唐西域记》，城已甚倾颓，其故基趾，周六七十里。）维摩诘（朱无摩字，戴、赵同。守敬按：《类聚》、《御览》引《外国事》，并有摩字，今增。后秦释僧肇注《维摩诘经》一，什曰维摩诘，秦言净名，即五百童子之一也。肇曰，秦言净名法身大士也。玄应《维摩诘经音义》曰，或言毗摩罗诘，亦言磨罗鸡利帝，此译云无垢称，称者，名称也，或为净名，其义一也。亦足徵无维诘之目矣。）家在大城里，宫之南，去宫七里许，屋宇坏尽，惟见处所尔。（守敬按：《类聚》引《外国事》，基井尚存。又《维摩诘经》二，毗耶离大城中，有长者名维摩诘，已曾供养无量诸佛。《唐西域记》七，吠舍?宫城周四五里。宫城西北五六里，至一伽蓝，伽蓝东北三四里有?堵波，是毗摩罗诘故宅基趾，多有灵异。据《唐西域记》，则维摩诘家在宫之西北。）释法显云：城北有大林重阁，佛住于此，本?婆罗女家施佛起塔也。（戴?作奄，会贞按：《佛国记》本作?，又遍考释典，或称?罗，或称?摩罗，或称?没罗，或称?婆罗。慧琳《大乘顶王经音义》，且明引文字典说，从草，奄声。则?字是也。作奄者省艹耳。僧肇注《维摩诘经》曰，?罗，果树名也。其果似桃而非桃。《大般涅?经》?罗女，释云公《音义》曰，?罗果其形似柰。《温室经》云，柰女者，是也。依花以孕质，故号湿生，即频婆娑罗王之贵妃，良医耆婆之母也。《纟番译名义集》七引《阐义》云，此树开花，华生一女，国人叹异，以园封之。园既属女，女人守护，故言?罗树园。宿善冥熏，见佛欢喜，以园奉佛，佛即受之，而为所住。）城之西北三里，塔名放弓仗，恒水上流，有一国，国王小夫人（朱作有一国王，王小夫人。戴上王字作国下属。赵同。守敬按：戴从《大典》本是也。盖上句但言国，下句方言国王，于义为长。赵同戴而不言所出，盖校刻者袭戴。观赵但言王上依黄本增国字，而黄上句作国王不辨其非，则赵原未见及也。）生一肉胎。大夫人妒之，言汝之生，不祥之征。即盛以木函，掷恒水中。下流有国王游观，见水上木函，开看，见千小儿，端正殊好。（朱作特，赵据黄本改好，戴作好。）王取养之，遂长大，甚勇健，所往征伐，无不摧服。（朱作状，赵同，戴改作服。守敬按：《大典》本、明抄本、黄本并作服。）次欲伐父王本国，王大愁忧。小夫人问何故愁忧？王曰：彼国王有千子，勇健无比，欲来伐吾国，是以愁尔。小夫人言勿愁，但于城西作高楼，（朱西讹作东，赵据黄本改。言上出城之西北三里，塔名放弓仗，西字是也。戴改作西。）贼来时，置我楼上，（戴时下有上字，置我作我置。守敬按：《佛国记》本作置我。楼上四字，最明了，戴作上我置楼上，反费解。）则我能却之。王如是言。贼到，小夫人于楼上语贼云：汝是我子，何故反作逆事？贼曰：汝是何人，云是我母？小夫人曰：汝等若不信者，尽张口仰向。小夫人即以两手捋乳，（朱捋作将，《笺》曰：《佛国记》作两手构乳。按《大集月藏经》云，牛<孛殳>乳时，出醇净乳，亦读若构，互相为用。赵据孙潜校改将言。《诗诂》云，以指历取也，本作?，音律。《说文》，五指捋也，从爪，从又，从一。一者，物也。《佛国记》之构乳，义本难通，朱氏又引《大集月藏经》，孛殳乳读若构解之，史之愈远。将、捋字形相似，捋字是也。戴改将同。）乳作五百道，俱坠千子口中。贼知是母，即放弓仗。二父王作是思惟（戴改二父王作父母。守敬按：《佛国记》作二父王，一是其生父本国王，一是其收养国王也。）皆得辟支佛。（守敬按：慧苑《新译大方广佛华严经音义》曰，辟支，梵音具云毕勒支底迦，此言各各独行。佛者，觉也，旧翻为独觉，正得其意。）今二塔犹在。（戴二作其。守敬按：《佛国记》本作二。）后世尊成道，（守敬按：《纟番绎名义集》一，路迦那他。《大论》云，纟番世尊。《成道论》云，具上九号，为物钦重，故曰世尊，天上人间所共尊故。此十号义若总略释，无虚妄名如来，良福田名应供，知法界名正遍知，具三明名明行足，不还来名善逝，知众生国土名世间解，无与等名无上士，调他心名调御丈夫，为众生眼名天人师，知三聚名佛。具兹十德，名世闲尊。）告诸弟子，是吾昔时放弓仗处，后人得知，于此处立塔，故以名焉。千小儿者，即贤劫千佛者。（守敬按：以上《佛国记》文。）释氏《西域志》曰：恒曲中次东，有申迦扇柰揭城，（赵据下文引《法显传》，恒水东南流迳僧迦施国南，改申为僧，戴改同。守敬按：释氏《西域志》自作申迦扇，不必与《法显传》文同，如上文释氏言毗舍利，法显作毗舍离是也。此不当改。一作僧迦舍，《唐西域志》四，劫比他国，旧谓僧迦舍国，中印度境，周二千余里，国大都城，周二十余里。）即佛下三道宾阶国也。（朱即作也，属上，脱道字，《笺》曰：也疑当作即。赵改即，依下文增道字。戴删也字，增同。）
《法显传》曰：恒水东南流，迳僧迦施国南。（守敬按：《佛国记》，经捕那河，东南行十八由延，有国名僧迦施。）佛自忉利天东下三道宝阶，为母说法处。（守敬按：《佛国记》先叙佛上忉利天，后叙下三道宝阶。据《佛升忉利天为母说法经》，佛在忉利天三月安居，为母摩耶说法。天帝释知佛当下，使鬼神作三道宝阶。佛下蹑宝阶，为《佛国记》所本　勃氏先言下三道宝阶，后言为母说法，嫌倒置。慧苑《新译大方广佛华严经音义》曰，忉利天，梵言正云怛?利耶怛利奢，言怛?利耶者，此云三也。怛利奢者，三十也，谓须弥山顶，四方各有八天城，当中有一大城，帝释所居，总数有三十三处，故从处立名也。《唐西域记》，劫比他国，城东二十余里，有大枷蓝，大垣内有三宝阶，南北列，东西下，是如来自三十三天降还也。数百年前，犹有阶级。）宝阶既没，阿育王于宝阶处作塔，后作石柱，柱上作师子像，外道少信，师子为吼，怖效心诚。（朱作怖惧心状，《笺》曰：旧作怖效心诚。《佛国记》，师子乃大呜吼见证，于是外道怖惧，心伏而退。赵云：按朱氏所引旧本，即黄本也，何焯曰：外道怖惧，乃效诚伏之心，何若改之？全云：黄本自通。吴本改而朱本从之，以其与《佛国记》合也。然古人之文，不必尽同。戴从旧本。）恒水又东迳?绕夷城，城南接恒水。（朱作?宾饶夷城南，全饶改绕，引孙潜以吴本作饶为误。又南接上增城字。戴、赵同。戴删上南字。守敬按：：黄本作绕，知《注》原是绕字也。《佛国记》原作饶，不得以饶为误。惟《佛国记》称，从僧迦施国东南行七里延，到?饶夷城，无宾字。各本有宾字，非也。此城在中天竺，去?宾甚远，不得牵混。）城之西北六七里，（守敬按：《佛国记》无北字。）恒水北岸，佛为诸弟子说法处。恒水又东南迳沙祗国北。（朱《笺》曰：《法显传》，祗下有大字。守敬按：《佛国记》，从?饶夷城度恒水，南行三由延，到一林名呵梨。从此东南行十由延，到沙祗大国。《括地志》，沙祗大国即舍卫国。误。舍卫乃别一地也。）出沙祗城南门道东，佛嚼杨枝刺土中，生长七尺，不增不减，今犹尚在。恒水又东南，迳迦维罗卫城北，（守敬按：《佛国记》，从沙祗大国南行八由延，到拘萨罗国舍卫城，从舍卫城东南行十二由延，到一邑，名那毗伽，从此北行减一由延，到一邑，又东行减一由延，到迦维罗卫城。《唐西域记》六，劫比罗伐?堵国，旧曰迦毗罗卫国，讹也。中印度境，国周四千余里，王城颓圮，其内宫城周十四五里，垒砖而成，基址峻固。）故白净王宫也。（朱白作曰，各本同。戴删。会贞按：《佛国记》作白。《十二游经》云，菩萨父名白净王，则此曰为白之误。各本相沿，失于不考。戴以为衍而删之，尤卤莽矣。《翻译名义集》三，首图驮那，或名阅头檀，此云净饭，或翻真净，或云白净。）城东五十里有王园，（会贞按：《佛国记》园名论民。）园有池水，夫人入池洗浴，（会贞按：《唐西域记》六，腊伐尼林，有释种浴池，澄清皎镜，杂华弥漫。）出北岸二十步，（朱出下有池字，赵同，戴无。会贞按：《佛国记》本有池字，《唐西域记》作二十四五步。）东向举手扳树，生太子。（朱板作攀，下同，赵、戴作扳。会贞按：《大典》本、黄本并作扳。）太子坠地，行七步，（会贞按：《大善权经》云，菩萨行地七步，亦不八步，是为正士应七觉，意觉不觉也。）二龙吐水浴太子，遂成井池，众僧所汲养也。太子与难陀等扑象角力，射箭入地。今有泉水，行旅所资饮也。（会贞按：《十二游经》，白净王有二子，小子名难陀。《唐西域记》六，劫比罗伐?堵国，城南门有?堵波，是太子与诸释扌角力掷象之处。净饭大王，怀庆将返，仆夫驭象，方欲出城。提婆达多素负强力，引象，批其颡，蹴其臆，僵仆塞路。难陀后至，即曳之僻路。太子至，乃举象高掷，度越{渐土}。其象堕地，为大深?冗，土俗相传为堕?冗。城南门路左有?堵波，是太子与诸释扌角艺射铁鼓。从此东南三十余里，有小?堵波，其侧有泉，泉流澄镜，是太子与诸释引强校能，弦矢既分，穿鼓过表，至地没羽，涌清流，时俗谓之箭泉。以上抄略《佛国记》文。）释氏《西域志》曰：（朱《笺》曰：记，宋本作志。守敬按：志字是也，见前。）城北三里，（朱无城字，《笺》曰：宋本作城北。戴、赵增。）恒水上父王迎佛处，作浮图，作父抱佛像。（朱父作佛，《笺》曰：疑当作父。全、赵、戴改父。赵、戴改。守敬按：《大典》本、明抄本并作父。）《外国事》曰：迦维罗越国，（戴云：按罗卫、罗越，互相通称。会贞按：犹下卷犍陀卫国，亦称犍陀越同。）今无复王也。城池荒秽，惟有空处。有优婆塞，（会贞按：释僧肇注《维摩诘经》曰，优婆塞，义名信士男也。玄应《大菩萨藏经音义》曰，邬波索迦，或言优波娑迦，近侍也。言优婆塞者，讹也。此云近善男，亦云近宿男，谓近三宝而住宿也。或言清信士，善宿男者，义译也。）姓释，可二十余家，（会贞按：《佛国记》，迦维罗卫城中，都无王民，甚如?丘荒，只有众僧民户数十家而已。）是白净王之苗裔，（朱白作昔，戴、赵同。守敬按：《类聚》七十六引支僧载《外国事》曰，是白净王之苗裔。此昔为白之误。）故为四姓，（朱《笺》曰：详见《摩登伽经》。会贞按：《摩登经》云，世有四姓，皆从梵生。婆罗门者，从梵口生，刹利肩生，毗舍脐生，首陀足生。以是义故，婆罗门者，最为尊贵，得畜四妻。刹利三妻，毗舍二妻，首陀一妻。《唐西域记》，族姓殊者有四流焉。一婆罗门，净行也，守道居贞，洁白其操。二刹帝利，王种也，奕世君临，仁恕为志。三吠奢，农人也，肆力畴垅，勤身稼穑。）住在故城中为优婆塞。故尚精进，（会贞按：《御览》七百九十七引支僧载《外国事》，作今尚精进。）犹有古风。彼曰浮图坏尽，条王弥更修治。一浮图，私诃条王（会贞按：《御览》九百三十二、七百九十七，引《外国事》各条，亦作私诃条，又七百一引作斯诃调，又八百十二引作私呵调。呵、诃音近，斯私、调条音同。《书钞》一百三十二引斯诃调作和诃调，《类聚》七十六、《御览》七百九十七引和诃调国，在大海之中，地方二万里。和并私之误。孔广陶校《书钞》，不知和为误字，反谓《御览》作和，与《书钞》合，疏矣。本篇下卷引竺芝《扶南记》作私诃条，亦一证。）送物助成。（朱送讹作迸。赵据孙潜引柳佥本改，戴作送。）今有十二道人住其中。太子始生时，妙后所扳树，树名须诃。（朱《笺》曰：须字之下，原缺一字。《因果经》云，树名无忧，即此树乎？全云：《史记·正义》引《浮图经》曰，太子生处。名?洹精舍，长者须达所起。有阿轮迦树，夫人所攀。《翻译名义集》，阿轮迦之翻曰无忧。《后汉》法本内传，亦名波罗树，然则所脱即迦字也，轮与须通。赵增迦字，戴增诃字。会贞按：《大典》本作须诃。）阿育王以青石作后扳生太子像。昔树无复有，后诸沙门（会贞按：释云公《大般涅?经音义》曰，沙门，梵语也，此云勤劳，内道外道之总名也，皆据出家为言耳。古经为桑门，或为婆门，罗什法师以言非便，改为沙门也。）取昔树栽种之，展转相承，到今树枝如昔，尚荫石像。又太子见行七步足迹，今日文理见存。阿育王以青石挟足迹两边，复以一长青石覆上。国人今日恒以香花供养，尚见足七形，文理分明，今虽有石覆无异。或人复以数重吉贝，（朱讹作古具，《笺》曰：钞本作贝。赵、戴改吉贝。会贞按：《宋书·夷蛮传》，呵罗丹国，元嘉七年，遣使献天竺国白垒古贝，叶波国古贝。古贝亦吉贝之误。《南史·海南诸国传》，林邑出古贝。古贝者，树名也，其花成时，如鹅毛，抽其绪，纺之以作布。又《四分律》作劫贝。劫、吉音近。玄应《音义》云，或言劫波育或言劫婆娑，正言迦波罗，此译云，树花名也。?宾以南，大者成树，以北形小，状如土葵，有壳剖以出花，如柳絮，可纫以为布，用之为衣。《纟番译名义集》七，即木棉也。）重覆贴着石上，逾更明也。太子生时，以龙王夹太子左右，吐水浴太子，见一龙吐水暖，一龙吐水冷，（守敬按：《类聚》七十六引支僧载《外国事》，昔太子生时，有二龙王，一吐冷水，一吐暖水。与此所引辞稍异。而《御览》七百九十七引作一吐水，一吐火，误。《史记·大宛传·正义》引《浮屠经》，有二龙王，夹左右吐水，一龙水暖，一龙水冷。可证。）遂成二池，今尚一冷一暖矣。太子未出家前十日，出往田阎浮树下坐。守敬按：《佛国记》，城东北数里有王田，太子树下观耕者处。《唐西域记》六，城东北四十余里有?堵波，太子坐树阴，观耕田于此。阎浮树即赡部树，详后。）树神以七宝奉太子，（守敬按：《翻译名义集》三，佛教七宝，凡有二种，一、七种珍宝，二、七种王宝。七种珠宝者，一、金，二、银，三、吠琉璃，四、颇胝迦，五、牟呼婆羯洛婆，当砗磲也，六、遏湿摩揭婆，当玛瑙，七、赤真珠。七种王宝者，一、金轮宝，名胜自在，二、象宝，名青山，三、绀马宝，名勇疾风，四、神珠宝、名光藏云，五、主藏臣宝，名大财，六、玉女宝，名净妙德，七、主兵臣宝，名离垢眼。按，此所云七宝，则珠宝也。）太子不受。于是思维，欲出家也。王田去宫一据。（朱田作曰，《笺》曰：当作田，各本皆改。）据者，（朱一据下作"据左一据据右"六字，《笺》曰：右当作者。戴、赵改。戴删据左一据四字。）晋言十里也。太子以三月十五日夜出家，）会贞按：《唐西域记》六或言，菩萨以吠舍亻去月后半八日，逾城出家，当此三月八日。或云，以吠舍亻去月后半十五日，当此三十五日。）四天王来迎，各捧马足。（会贞按：《释迦谱》一，车匿牵马而来，于是诸天捧马四足。）尔时诸神天人，侧塞空中，散天香花。此时以至河南摩强水，即于此水边作沙门。河南摩强水在迦维罗越北，相去十由旬。此水在罗阅祗瓶沙国，（会贞按：瓶沙二字当衍，国下当脱南字。据下文阅祗瓶沙相去甚远，不得统言水与阅祗瓶沙相去三十由旬，盖因贝多树在阅祗。此特先提出阅祗国，故知衍瓶沙二字也。上言摩强水在迦维罗越北，是菩萨北行也。下言过瓶沙宿白山，山北去瓶沙十里，言诣贝多树，树在阅祗北，是菩萨仍北行，故知水在阅祗国南，当脱南字也。且文句亦当有南字，与上北对举。玄应《四分律音义》曰，罗者言王，阅者言舍。《十二游经》，此言王舍城是也，正言罗阅，义是料理，以王代之，谓能料理人民也。）相去三十由旬。菩萨于是暂过瓶沙，（会贞按：瓶沙一作萍沙，详后。）王出见菩萨。菩萨于瓶沙随楼那果园中住一日。日暮便去半达钵愁宿。半达，晋言白也，钵愁，晋言山也。白山北去瓶沙国十里，明旦便去。暮宿云兰山，去白山六由旬。于是径诣贝多树。（守敬按：：玄应《广百论音义》曰，多罗树，形似??榈，直而高耸，大者数围，生经百年，方有华果。旧言贝多，讹也。《翻译名义集》三，仍谓多罗旧名贝多。慧琳《仁王护国陀罗<尸工>经音义》曰，贝多，西国树名也。其叶可以裁为梵夹，书写坟籍。此叶粗厚，硬而难用。若书，多以刀画为文，然后?墨，不如多罗树叶，薄Й光滑，白净细好，全胜贝多。是多罗、贝多，截然两种矣。）贝多树在阅祗北，（朱在下有贝多二字，赵同，戴删。）去云兰山二十里。太子年二十九出家，三十五得道，此言与经异，故记所不同。（朱《笺》曰：《普曜经》云，菩萨于树下坐，明星出时，豁然大悟。年十九出家，三十成道。又《增一、中、长四阿含和须密论》并云，二十九出家。《佛祖统记》定为二十五出家。《梵纲》、《无相三昧宝藏》等《经》皆云，三十成道。《唐西域记》六八，或云年十九出家，或曰二十九。成道等正觉时年三十，或曰年三十五，两存其说。）竺法维（守敬按：《寰宇记》一百八十三两引竺法维《佛国记》，此《注》叙西域诸国，屡引竺法维说，其为法维之《佛国记》无疑。考《高僧传》，无竺法维其人，《历代三宝记》亦无竺法维之书，惟《释迦方志》称法维，法表之徒云云。而《高僧传》有竺法雅，河间人。《佛图澄传》，法雅为澄弟子。又称中山竺雅。雅、维形近，未知是一是二。）曰：迦维国，全维作卫字，引孙潜曰：卫当作维。赵、戴维下增卫字。守敬按：佛经多称迦维卫国。考《梁书·海南诸国传》，但称嘉维，《翻译名义集》三，或云迦夷。嘉、迦音同，夷、维音近，此或省称迦维，与下摩竭提国亦称摩竭国同。）佛所生天竺国也。三千日月万二千天地之中央也。（朱《笺》曰：万，一本作宫。赵云：按万字不误。《因果经》云，太子身黄金色，三十二相，放大光明，普照三千大千世界。迦维卫国三千日月万二千天地之中央也。释道世《法苑珠林》，便有一百万亿日月四百万亿三千者，略举其要，故知华戎之判，非易而详。《海内经》云，身毒之国，是轩辕氏居之。郭氏云，天竺国也。以此而言，天地中央未为甚滥。据此则朱氏误矣。会贞按：迦维卫国三千日月万二千天地之中央三句，见《修行太起经》及《瑞应本起经》。《因果经》无此文。《法苑珠林》引《因果经》接载此文，而赵氏遂沿之。又赵引《珠林》四百万亿下，脱天子二字。按释云公《大般涅?经音义》曰，一四天下，一日月照临，名一世界。即此千世界名一小千，一千小千名一中千，一千中千名一大千，故云三千大千也。又曰，此三千大千世界之内，合有百亿。依经说，亿有三种，数法不同。若依十万为亿，计有万亿。若依万万为亿，只有十亿。今依《华严经》一百洛叉为一亿，故有百亿。余考《翻译名义集》三，亿分四等，一以十万为亿，二以百万为亿，三以千万为意，四以万万为亿。从十万为亿，则是万亿日月为一大千地。从万万为亿，则是十亿日月为一大千也，十万为洛叉，一百洛叉为千万，从千万为亿，则是百亿日月为一大千也。此云一百万亿日月，则非以十万、千万、万万计亿，亦非以百万计亿矣。然一百万亿为四百万亿四分之一，三千亦万二千四分之一，侈言之有一百万亿日月，四百万亿天下，略言之则三千日月万二千，缘一四天下，一日月照临也。）康泰《扶南传》曰：昔范旃时，有?覃杨国人家翔梨，尝从其本国到天竺，展转流卖。至扶南，为旃说天竺土俗，道法流通，金宝委积，（朱委作安，《笺》曰：当作委。赵、戴改。）山川饶沃，恣其所欲，（戴删其字。）左右大国，世尊重之。旃问云：（朱云作之，同。赵、戴改。）今去何时可到，几年可回？梨言：天竺去此可三万余里，往还可三年逾，及行，四年方返，以为天地之中也。（朱地讹作竺。赵改云：《梁书·天竺国传》作天地之中。戴改同。守敬按：《梁书》，吴时，扶南王范旃，遣亲人苏物使天竺，天竺王遣陈、宋等二人报旃，积四年方至。其时吴遣中郎康泰使扶南，及见陈、宋等，具问天竺土俗。云，佛道所兴国也。人民敦?，土地饶沃，水陆通流，百卖交会，奇玩珍玮，恣心所欲。左右嘉维、舍卫等十六大国，去天竺或二三千里，共尊奉之，以为在天地之中也。盖即《扶南传》所记之事，而传闻异辞，正可据以订此《注》之误。此家翔梨当即二人之一。宋、家形近错出，未能定为孰是？山川当作土地，恣其当作恣心，天地之中句当移于世尊重之下。又《史记·大宛传·正义》引万震《南州志》，天竺国地方三万里，左右诸大国皆共奉之，以天地之中也。亦天地中句当移在尊重句下之证。）恒水又东迳蓝莫塔。（会贞按：《佛国记》从佛生处东行五由延，有国名蓝莫。此国王得佛一分舍利，还归起塔，即名舍利塔。《唐西域记》六，蓝摩国，中印度境。故城东南有砖?堵波，高减百尺。）塔边有池，池中龙守护之。阿育王欲破塔作八万四千塔，悟龙王所供，知非世有，遂止。（会贞按：《佛国记》，阿育王欲破八塔作八万四千塔，破七塔已，次欲破此塔，此塔龙便现身，持阿育王入其宫中，观诸供养具已，语王言，汝供若能胜是，便可坏之持去，吾不与汝争。阿育王知其供养具非世之有，于是遂还　勃氏过于删节，词意便不明了。）此中空荒无人，（朱无此中二字，赵同，戴增，又空荒作荒芜。会贞按：《大典》本、明抄本、黄本并作空荒。）群象以鼻取水洒地，（会贞按：自蓝莫塔以下，《佛国记》文。）若苍梧、会稽象耕鸟耘矣。（会贞按：《越绝书》，舜葬苍梧，象为之耕。禹葬会稽，鸟为之耘。《御览》八十一引《帝王世纪》舜，葬仓梧九疑山之阳，今营道县下，有群象为之耕。又八十二引云，禹葬会稽山阴之南，今山下有群鸟耘田。）恒水又东至五河口，（朱河下有合字，赵同，戴删。何焯曰：沈本无合字。守敬按：《佛国记》有合字。《大典》本、明抄本、黄本并无合字。）盖五水所会，非所详矣。阿难（守敬按：《十二游经》云，菩萨叔父名甘露净王，有二字，小子名阿难。）从摩竭国向毗舍离（戴、赵离改利。会贞按：不必改，见前。）欲般泥洹，诸天告阿?世王，（会贞按：《翻译名义集》三，阿?世，此云未生怨。妙乐云，母怀之日，已有恶心于瓶沙王未生已恶，故因为名。）王追至河上，毗舍离诸梨车（戴以毗舍离诸四字为衍文，删之。守敬按：《佛国记》有此四字，盖诸梨车乃毗舍离人，故称毗舍离诸犁车。毗舍离三字非衍。又《佛国记》上言东南行到诸犁车，欲逐佛般泥洹处，则此诸犁车承上言，不得因下但称犁车，而谓此衍诸字，戴删四字，失之。《金光明最胜王经》有梨车毗童子。慧琳《音义》曰，梵语讹也。正梵音栗桑毗，唐云，贵族公子也。）闻阿难来，亦复来迎，俱到河上。阿难思维，前则阿?世王致恨，却则梨车复怨，即于中河入火光三昧，烧具两般泥洹。（朱具两作身而，赵同，戴改。会贞按：《大典》本、明抄本、黄本并作具两。）身二分，分各在一岸。二王各持半舍利还，起二塔。渡河南下一由巡，（朱作延，赵同，戴改。会贞按：《大典》本、明抄本、黄本并作巡，由巡，详后。）到摩竭提国（会贞按：《御览》七百九十七引支僧载《外国事》，摩竭提国，在迦维罗城之南，相去三十由旬。《唐西域记》七，摩揭陀国，旧曰摩伽??，又曰摩竭提，皆讹也。中印度境。玄应《大方广佛华严经音义》曰，此译云善胜国，或云无Ａ２害国。）巴连弗邑，（朱弗作佛，下同。赵、戴改。会贞按：玄应《阿毗达磨顺正理论音义》，波咤绍，亦云波咤梨耶，旧言巴连弗，讹也。是一华树名，因此华树以目城也。）邑即是阿育王所治之城。（会贞按：《唐西域记》八，城在?克伽河南。如来涅?之后，第一百年，有阿轮迦王者，频毗娑罗王之曾孙也。自王舍城迁都波咤?，重筑外郭，周于故城，年代漫远，唯余故基。）城中宫殿，皆起墙阙，雕文刻镂，累大石作山。山下作石室，长三丈，广二丈，高丈余。有大乘婆罗门子，（会贞按：玄应《杂阿毗云心论音义》，婆罗门，此言讹略也，具云婆?罗贺?，义云，承习梵天法者。其人种类，自云从梵天口生，四姓中胜，故独取梵名。释云公《大般涅?经音义》曰，《善见律》云，常修净行，博学多闻，高贵人也。）名罗汰私婆，亦名文殊师利，（会贞按：慧苑《新译大方广佛华严经音义》曰，文殊师利，正云曼殊室利。言曼殊者，此云妙也，室利，德之也。《唐西域记》，曼殊室利，唐言妙吉祥。）住此城里，爽悟多智，事无不达，以清净自居。国王宗敬师之事，赖此一人，宏宣佛法，外不能陵。（朱《笺》曰：当云外道不能陵。守敬按：《佛国记》，外道不能得加陵，本有道字。）凡诸中国，（戴中国改国中。守敬按：《佛国记》作中国。中天竺所谓中国，盖中天竺之国，称中国者甚多，故言凡诸中国也。戴乙作国中，误矣。）惟此城为大。（守敬按：《唐西域记》八，城周七十余里，荒芜虽久，基趾尚有。）民人富盛，竞行仁义。阿育王坏七塔作八万四千塔，最初作大塔，在城南二里余。（朱二作三，《笺》曰：三一作二。赵云：黄慎中本作二。戴改二。守敬按：《大典》本、黄本并作二。）此塔前有佛迹，起精舍，（守敬按：《翻译名义集》七，《释迦谱》云，息心所栖，故曰精舍。灵裕寺诰曰，非粗暴者所居，故云精舍。《艺文类》云，非由其舍精妙，良由精练行者所居也。）北户向塔。（朱北户作户北，赵同。戴改北户。守敬按：《大典》本、明抄本、黄本并作北户。）塔南有石柱，大四五围，（朱作围大四五。赵同，戴改。守敬按：《大典》本、明抄本、黄本并作大四五围。）高三丈余。上有铭题云：阿育王以阎浮提布施四方僧，守敬按：《唐西域记》一，南赡部洲，旧曰阎浮提洲，又曰剡浮洲，讹也。慧苑《新译大方广佛华严经音义》曰，阎浮提，正云赡部提。赡部，树名也，提此云洲，谓香山上阿耨池南，有一大树，名为赡部，其叶上阔下狭，此南洲似彼，故取为名。慧琳《大般若波罗蜜多经音义》曰，赡部洲，正梵音云?替谟。《立世阿毗云论》云，有赡部树，生此洲北边，泥民陀罗河南岸，正当洲之中心，北临水上，树下水底有赡部南金，古名阎浮檀金，树因金得名，洲因树立号。阎浮檀，《大方广佛华严经》作阎浮提，然则此以金布施四方僧也。）还以金赎塔。塔北三百步，（朱脱一塔字，戴、赵增。又三下有四字，赵同，戴删。）阿育王于此作泥犁城。（朱《笺》曰：《翻苑》云，梵称泥犁，秦言无有，言更无赦处，是地狱名也。会贞按：玄应《妙法莲华经音义》曰，地狱，梵言泥黎耶，或言泥?罗夜，或云那落迦，此云不可乐，亦云非行，谓非法行处也。或在山间，或大海边，非止地下。言地狱者，一义翻也。）城中有石柱，（朱中上无城字，赵同，戴增。守敬按：黄本有城字。）亦高三丈余。上有师子柱，有铭，记作泥犁城因缘及年数日月。恒水又东南，迳小孤石山。（守敬按：《佛国记》，从巴连弗邑东南行九由延，至一小孤石山。）山头有石室，石室南向，佛昔坐其中，天帝释以四十二事问佛，佛一一以指画石，（朱不重佛字。赵云：按孙氏潜用赵清常三校本，旁注佛以三指画石。愚意，古书凡重文皆作二，此句之首，应有佛字，与上佛字重。后人传钞，遂析为一一，赵本三字，疑亦妄增尔。戴增佛字作一一。守敬按：《括地志》亦作佛一一以指画石。）画迹故在。（守敬按：《唐西域记》九摩揭陀国下，因??罗势罗窭诃山，唐言帝释窟也。岭有两峰，岌然特起。西峰南岩间有石室，广而不高。昔如来常于中止，时天帝释以四十二疑事，画石请问，佛为演释，其迹犹在。）恒水又西迳王舍新城，（守敬按：《佛国记》，从小孤山西行一由延，到王舍新城。李光廷《西域图考》曰，今恒水无西流者，此及下西迳迦那城南，西疑当东之误。《佛国记》所称顺恒水而东西，?记游迹，不关水道。守敬按：李说似是实非也。郦氏正因《佛国记》言西行，即以为恒水西迳，其致误之由，盖未见《西域图》，而但据书为说也。）是阿?世王所造。（守敬按：《唐西域记》九摩揭陀国下，曷罗??吉利哂城，唐言王舍，周二十余里，初，频毗娑罗王都在上茆宫城，频遭火害，迁于寒林。时吠舍?王闻频毗娑罗王野处寒林，欲袭不虞，边候以闻，乃建城邑，以王先舍于此，故称王舍城也。或云，至未生怨王，乃筑此城。未生怨太子既嗣王位，遂都之，迨无忧王迁都波咤?城，以王舍城施婆罗门。守敬按：此王舍新城即王舍城，对下旧城言，故称新城，谓是阿?世王所造，则未生怨王筑此城之说也。）出城南四里入谷，至五山里。五山周围，状若城郭，即是?沙王旧城也。（朱作?沙，《笺》曰：前云瓶沙，此云?沙，不知是一是二。戴、赵作?沙，戴云：按瓶沙、?沙，互相通用。会贞按：玄应《四分律音义》曰，瓶沙王，此言讹也，正言频婆娑罗，此云形牢，是摩伽陀国王也。《阿毗达磨俱舍论音义》曰，频毗娑罗，或言频婆娑罗，亦云?沙王，一也。此瓶沙、?沙为一之证。又《放光般若经》作?沙，《释迦氏略谱》亦作?沙，?乃?之省文。《唐西域记》九，矩奢揭罗补罗城，唐言上茅宫城，摩竭陀国之正中，古先君王之所都。盖此所谓?沙王旧城也。）东西五六里，南北七八里。阿?世王始欲害佛处。（会贞按：《佛国记》，阿?世王酒饮黑象，欲害佛处。）其城空荒，又无人径。（会贞按：此四字，《佛国记》作无人住。）入谷传山，（朱傅作搏，戴、赵改。）东南上十五里，到耆?崛山。未至顶三里有石窟，南向，佛坐禅处。（会贞按：《唐西域记》九，南山崖侧有大石室，如来昔于此入定。）西北三十步，（朱《笺》曰：三一作四。赵云：按黄本作四，戴改。会贞按：《佛国记》作三。）复有一石窟，阿难坐禅处。天魔波旬化作雕鹫，恐阿难。（戴以天为讹，改作夭，云夭、妖通。会贞按：戴说大误。诸经皆作天魔，无作夭魔者。良由戴氏未涉猎释典，此卷凡所删改，但凭胸臆，故一往多误，此其一也。《翻译名义集》二称《大论》云，魔有四种，其一天子魔，即天魔。慧苑《新译大方广佛华严经音义》曰，天摩波旬，具云提婆魔纟番播裨，言提婆者，云天也，魔?罗，障┦也，播裨，罪恶也。谓此类报生天宫，性好劝人造恶退善，令不得出离欲界也。玄应《摄大乘论音义》曰，波旬即释迦佛出世魔王名。《广雅》，鹫，周?也。《玉篇》，雕，鹫也。鹫一作就。颜师古《汉书·匈奴传》注，就，大雕，黄头赤目，其羽可为箭，是鹫即雕，故此直称化作雕鹫。）佛以神力，隔石舒手，摩阿难肩，怖即得止。鸟迹、手孔悉存，故曰雕鹫窟也。其山峰秀端严，是五山之最高也。（会贞按：自恒水又东至此，亦《佛国记》文。）释氏《西域记》云：耆?崛山在阿耨达王舍城东北。西望其山。（朱《笺》曰：旧本此处错简，吴本亦误。今据谢耳伯所藏宋本改正。戴云：下有两峰双立。双字起至方石上东向坐向字正，黄省曾刻讹在后，即是佛外祖国也祖字下，国字上，原本不误。守敬按：明抄本不误。）有两峰双立，相去二三里，中道，鹫鸟常居其岭，土人号曰耆?崛山，山名耆?，鹫也。（守敬按：此处不误，盖承上句言土人名山为耆?，即中国所谓鹫也。戴氏不悟下条有脱文，移胡语二字于此，而删去山名二字。不思上句土人即指胡言，安得上句既云土人号曰耆?，此又云胡语耆?乎？）又竺法维云：王舍城，胡语云罗阅?国，（朱无王舍城三字及云字，赵同。会贞按：下文称灵鹫山胡语云耆?崛山，此言胡云罗阅?国，不先言何国，当有脱文。据《十二游经》罗阅?者，晋言王舍城，则此当作王舍城，胡语云罗阅祗国，与下文对。传刻脱王舍城及云字耳。《括地志》作王舍国，胡语云罗悦?国，可证。戴不知有脱漏，反移胡语二字于上文，失之。）有灵鹫山，胡语云耆?崛山，山是青石，头似鹫鸟。（朱不重石字，赵同，戴增。守敬按：明抄本重石字。《括地志》同。）阿育王使人凿石，假安两翼两脚，凿治其身，今见存。远望似鹫鸟形，故曰灵鹫山也。数说不同，远迩亦异。（会贞按：《佛国记》言，天魔波旬化作雕鹫，释氏《西域记》言鹫鸟居岭，竺法维言石似鹫鸟，是山之得名不同。《佛国记》谓山在王舍城东南十余里，释氏《西域记》谓在王舍城东北，方位亦异。）今以法显亲宿其山，诵《首楞严》，香华供养，（会贞按：《佛国记》，法显于王舍新城中，卖香华油灯，倩二旧比丘送法显上耆?崛山，香华供养。然灯续明，慨然悲伤，收泪而言，佛昔于此住，说《首楞严》，法显生不值佛，但见遗迹处所而已。即于石窟前诵《首楞严》，停止一宿，还向新城。）闻见之宗也。（会贞按：玄奘亦亲游天竺者，其《西域记》云，宫城东北行十四五里，至始栗陀罗矩咤山，唐言鹫峰，亦谓鹫台，旧曰耆?崛山，讹也。山孤标特起，既栖鹫鸟，又类高台。与释氏《西域记》略同。又云，佛石室西北石室前，有大盘石，尊者阿难于此入定。魔王化作鹫鸟，据石以怖尊者。如来申手安慰，通过石壁，摩阿难顶，阿难心安。石上鸟迹，崖中通穴，岁月虽久，于今尚在。则法显之说也。而玄应《妙法莲华经音义》则本玄奘前说。慧琳《三藏圣教序音义》亦云，此山高峻，鹫鸟所居。《翻译名义集》三既引大论云，耆?名鹫，崛名头，是山顶似鹫，与竺法维合。又引玄奘前说，两存其辞，则终未有定论也。）又西迳伽耶城（朱《笺》曰：耶一作那。戴、赵改迦那。守敬按：《佛国记》云，出?沙旧城北东下三里，又西行四由延到伽耶城。又《唐西域记》八，渡尼连禅河至伽耶，城甚险固，城西南五六里，至伽耶山，溪谷杳冥，峰岩危险，印度国俗，称曰灵山。是城因迦耶山得名。南二十里，赵云：按黄本二作三。戴改三。守敬按：《佛国记》云，南行二十里。《翻译名义集》三，伽耶城去菩提到场约二十里。亦作二之证。又赵以南字属上为句，全、戴以此四字并属上为句，误。）到佛苦行六年坐树处，有林木。（朱坐作其，《笺》曰：一作坐。《佛国记》作本苦行六年处，处有林木。全作六年树，云六年下一本有其字，一本有坐字，而《佛国记》又脱去树字，皆失之。）西行三里，到佛入水洗浴，天王按树枝得扳出池处。又北行二里，得弥家女奉佛乳糜处。（守敬按：《大宝积经》，弥家作弥迦。慧琳《音义》曰，佛初成道，来献乳糜牧牛女名。其《法显传音义》曰，乳糜，以牛乳煮粥也。稠如糕糜，俗号乳糜，非典语。）从此北行二里，佛于一大树下石上东向坐、食糜处。树石悉在，广长六尺，（守敬按：《佛国记》作可广长六尺。）高减二尺。（守敬按：《佛国记》作高二尺许。）国中寒暑均调，树木或数千岁，乃至万岁。从此东北行二十里，（会贞按：《佛国记》作行半由延，郦氏改作行二十里。以四十里为一由延也。）到一石窟，菩萨入中，西向结跏趺坐。（会贞按：：慧琳《大般若波罗蜜多经音义》曰，跏趺，皆俗字也。正体作加跗，郑注《仪礼》云，跗足上也。顾野王云，足面上也。按《金刚顶》及《毗庐遮那》等《经》，坐法差别非一，今略举二三，明四威仪，皆有深意。结跏趺坐，略有二种，一曰吉祥，二曰降魔。凡坐皆先以右趾押左股，后以左趾押右股，此即左押，右手亦左居上，名曰降魔坐，诸禅宗多传此坐。若依持明藏教瑜伽法门，即传吉祥为上，降魔坐有时而用。其吉祥坐，先以左趾押右股，后以右趾押左股，令二足掌仰于二股之上，手亦右押左仰，安伽趺之上，名为吉祥坐。如来昔在菩提树上成正觉时，身安吉祥之坐，手作降魔之印。是故如来常安此坐，转妙法轮。若依礻必密瑜伽，身语意业，举动威仪，无非密印，坐法差别，并须师授。或曰半加，或名贤坐，或象轮壬，或住调伏，与此法相应，即授此坐，皆佛密意有所示也。）心念若我成道。当有神验，石壁上即有佛影见，长三尺许，今犹明亮。时天地大动，诸天在空言：此非过去当来诸佛成道处，去此西南行减半由旬，（朱作延，《笺》曰：古本作减半由旬。《佛国记》作减半由延。按《毗云论》云，四肘为一弓，五百弓为一拘庐舍，今之二里也。八拘庐舍为一由旬，今十六里也。又云，梵众天身长半由延，梵福楼天身长一由延，而不言延之数，疑与由旬同义而字殊耳。赵云：按由旬亦作由巡，又因巡转为延也。戴并作旬。会贞按：《大典》本、黄本并作旬。由旬有六万四千弓、九千六百弓、四千弓、八十里、六十里、五十里、四十里、三十二里、三十里、七十里余、十六里之别，详见俞正燮《癸巳类稿》九。今考《类聚》七十六引支僧载《外国事》曰，由旬者，晋言四十里。《佛祖统纪》三十二日，一由旬四十里。注上文从此东北行二十里句，改《佛国记》半由旬作二十里，是郦氏亦以一由旬为四十里也。）贝多树下，是过去当来诸佛成道处。诸天导引，菩萨起行。离树三十步，天授吉祥草，（会贞按：《唐西域记》九，矩奢揭罗补罗城，唐言上茅宫城，多出胜上吉祥香茅，是吉祥草即茅也。）菩萨受之。复行十五步，五百青雀飞来，绕菩萨三币西去。（朱西作而，赵据黄本改，戴改同。守敬按：《大典》本、黄本并作西。）菩萨前到贝多树下，敷吉祥草，东向而坐。赵据黄省曾本改而作西。守敬按：亦非也，《佛国记》作而。戴作而。）时魔王遣三玉女从北来试，菩萨（朱无菩萨二字。赵同，戴有守敬按：明抄本有此二字。）魔王自从南来试。（朱《笺》曰：一本无试字，赵仍，戴删。守敬按：明抄本无试字。）菩萨以足指按地，魔兵却散，三女变为老姥，不自服。（朱《笺》曰：《佛国记》作魔兵退散，三女变老。自上，又不字上，疑脱一莫字。赵增莫字。守敬按：非也。《瑞应本起经》作不能自复，《释迦谱》一亦屡言不能自复。此谓不能自复为女也，当增能字，改服作复。）佛于尼拘律树下方石上，东向坐。（守敬按：慧苑《新译大方广佛华严经音义》曰，尼拘律树，其叶如此方柿叶，子似枇杷子，其种类耐老，诸树中最能高大。互见下。）梵天来诣佛处，（朱诣作诸，《笺》曰：疑作诣。赵、戴改。）四天王捧钵处皆立塔。（守敬按：《唐西域记》八，尼拘律树侧，?堵波傍，有精舍，中作佛坐像。昔如来初证佛果大梵天王于此劝转妙法轮。又云，佛在树下坐，未有所食，二商主各持行资曲蜜奉上，世尊思以何器受之，时四天王从四方来，各奉金钵，世尊不受。四天王舍金钵，奉银钵，乃至颇胝、琉璃、马脑、车渠、真珠等钵，世尊皆不受。四天王乃奉石钵。世尊断彼此故而总受之，次第重叠，按为一钵。其处有?堵波。）《外国事》曰：毗婆梨，（会贞按：《类聚》七十三引支僧载《外国事》，摩竭提国在迦维越之南，去四十由旬。贝多树去摩竭提三十里，一名毗波梨。）佛在此一树下六年。长者女（会贞按：《释迦谱》每言长者某，玄应《维摩诘经音义》曰，天竺国俗，多以商估为业，弥积年岁，必获珍异，上者奉王，余皆入己，财盈一亿，德行又高，便称长者，为主辅佐。则此谓长者之女也。）以金钵盛乳糜上佛。会贞按：《翻译名义集》七，钵多罗，此云应器。发轸云，应法之器也。谓体色量三皆须应法。体者大要有二，泥及铁也。色者，熏作黑赤色，或孔雀咽色，鸽色。量者，大受三斗，小受斗半，中品可知。）佛得乳糜，往尼连禅河浴，（朱作住足尼连河浴，《笺》曰：按《法苑珠林》引《佛本行经》云，往尼连禅河浴，是住足尼连当作往尼连禅。守敬按：《类聚》七十三引支僧载《外国事》本，作往尼连禅河浴。戴增禅字而仍住足之文，失之。）浴竟于河边啖糜竟，掷钵水中，逆流百步，钵没河中，（朱没讹作投，赵、戴及黄本作没。守敬按：《类聚》七十三引支僧载《外国事》作钵复流河中，误。）迦梨郊龙王（守敬按：《类聚》引支僧载《外国事》，迦作架，误。郊作舟阝。）接取，在宫供养，先三佛钵亦见。佛于河傍，坐摩诃菩提树（守敬按：《唐西域记》八，菩提树，即毕钵罗树也。昔佛在世，高数百尺，屡经残伐，犹高四五丈。僧坐其下，成等正觉，因谓之菩提树。每至如来涅?之日，叶皆凋落，顷之复故。）摩诃菩提树去贝多树二里，（守敬按：贝多树详前。）于此树下，七日思惟道成。（守敬按：《佛祖统纪》，摩竭提中天竺境，王舍城在国中。西南度尼连禅河，即伽邪城，城西六里至伽邪山，俗呼灵山。西南菩提树，佛成道处。）魔兵试佛。（全云：按下有脱文。）释氏《西域记》曰：尼连水南注恒水，（朱作南流，赵流下增注字。戴流改注。）水西有佛树，佛于此苦行，日食麻米六年。（朱作日食糜，全、赵、戴同。会贞按：《菩萨处胎经》云，于尼连河边六年苦行，日食一麻一米。《释迦谱》，诸天奉献麻米，太子净心守戒，日食一麻一米。或曰，食一麻，或日食一米，或复二日至七日食一麻米，是释氏《西域记》当作日食麻米。此舍麻米二字为一糜字，乃涉上下文而误。戴、赵皆未见及，今订。）西去城五里许，树东河上，即佛入水浴处。东上岸尼衢立树下坐修，（全改衢立作拘律，戴、赵同。会贞按：上引《佛国记》作尼拘律树，盖全所据。然释氏《西域记》不必与《佛国记》同，当仍原文为是。考《阿毗达磨俱舍论》作诺瞿陀，玄应《音义》，旧言尼俱陀树，或作尼俱律，或云尼俱类??。亦言尼拘屡??，亦云尼拘庐??，皆一也。是此树之名歧出矣，亦岂能尽改耶。）舍女上糜于此。于是西度水，于六年树南贝多树下坐，（朱《笺》曰：于字疑衍。赵云：按不当衍。）降魔得佛也。佛图调（守敬按：佛图调详后。）曰：佛树中枯，其来时更生枝叶。竺法维曰，六年树去佛树五里，书其异也。法显从此东南行，还巴连弗邑，（守敬按：《佛国记》，法显从鸡足山还，向巴连弗邑，无东南行等字，此郦氏以意增。但就《佛国记》所叙方位言，自巴连弗邑东南行九由延，至小孤石山，又西南行一由延，到那罗聚落，又西行一由延，到王舍新城，又南行四里，到?沙旧城，又出旧城北东下三里，又西行四由延，到伽耶城，又南行二十里，又西行三里，又北行二里，又北行二里，又东北行半由延，又西南行减半由延，到贝多树下，又南行三里，到鸡足山。法显于是还向巴达弗邑。综上观之，鸡足山在巴连弗邑之西南，则从鸡足山还向巴连弗邑，乃东北行，非东南行，此南为北之误。）顺恒水西下，（守敬按：《佛国记》云，十由延。）得一精舍，名旷野，佛所住处。复顺恒水西下，（守敬按：《佛国记》云，十二由延。）到迦尸国波罗柰城。（守敬按：慧苑《新译大方广佛华严经音义》曰，迦尸者，西域竹名也。其竹箭?。国出此竹，故立斯名，其国即在中天竺境，╂萨罗国之北邻，乃十六大国之一也。自法显从此以下，《佛国记》文。）竺法维曰：波罗柰国，在迦维罗卫国南千二百里，中间有恒水，东南流。（守敬按：《通典》、《寰宇记》一百八十三并引竺法维《佛国记》云，波罗柰国在伽维罗越国南千四百八十里，与此千二百里异。《唐西域记》，婆罗<疒尼>斯国，旧曰婆罗票国，讹也。中印度境，周四千余里。国大都城，西临?克伽河。）佛转法轮处，在国北二十里。（守敬按：《御览》七百九十七引释道安《西域志》曰，波罗柰斯国，佛转法轮处在其国。《唐西域记》，婆罗<疒尼>斯国，东北行十余里，至鹿野伽蓝。大垣中有精舍，精舍西南有石?堵波，是如来成正觉已，初转法轮处也。《翻译名义集》五文句云，转佛心中化他之法，度入他心，名转法轮。树名春浮，维摩所处也。法显曰：城之东北十里许，即鹿野苑，本辟支佛住此，常有野鹿栖宿，故以名焉。（守敬按：玄应《善见律音义》曰，鹿野在波罗柰国。昔日如来与提婆达多俱为鹿王，各领五百余鹿，在此林中。时王出猎，尽欲煞之。中有雌鹿怀子垂产，菩萨欲以身代之。王感仁慈，尽免其命，即以此林用施诸鹿。鹿野之号，自此兴焉。）法显从此还居巴连弗邑。（守敬按：《佛国记》，法显从波罗柰国东行，还到巴连弗邑。）又顺恒水东行，其南岸有瞻婆大国。（守敬按：《佛国记》，顺恒水东下十八由延，其南岸有瞻波大国。《新唐书·南蛮传》，瞻博，或曰瞻婆，北距兢伽河。《唐西域记》十，瞻波国，中印度境，周四千余里，都城北背?克河，周四十余里。）释氏《西域记》曰：恒曲次东，有瞻婆国，城南有卜亻去兰池，（朱作有亻去兰池，《笺》曰：旧本作有卜亻去下兰池。赵据孙潜校，衍下字。戴同。守敬按：《唐西域记》，瞻波城东百四五十里，兢伽河南，凿崖为室，引流成沼，非此池也。）恒水在北，（朱讹作池水恒在北，赵同，戴改。守敬按：上既云城南有池，不得又云池在北。据《佛国记》称，恒水南岸有瞻婆国，则恒水在北，戴改是也。）佛下说戒处也。（朱下作不。赵据孙潜本校改，戴改同。守敬按：《佛国记》佛，清舍经行处及四佛坐处，悉起塔。）恒水又迳波丽国，即是佛外祖（朱《笺》曰：元本此下接两峰双立，今移于前。）国也。（守敬按：《十二游经》云，菩萨外家，去迦维罗越城八百里，姓瞿云氏，作小王，主百万户，名一亿王。《御览》七百九十七引释道安《西域记》，罗卫国东南四百里，至波丽越国，即佛外祖国也。《梁书·海南诸国传》，婆利国王姓╂陈如，自古未通中国，白净王夫人，即其国女也。惟传谓在广州东南海中，《瀛环志略》遂以为即今苏门答剌，则非，以去恒水甚远也。）法显曰：恒水又东到多摩梨帝国，（赵梨帝作梨?干，云：《汉书·西域传》作梨?干，《史记》作梨轩。戴亦改梨?干。会贞按：《佛国记》从瞻波大国东行，近五十由延，到多摩梨帝国，则梨帝不误。《唐西域记》十作耽摩栗底。云东印度境，滨近海垂。正法显所谓海口。俞浩《西域考古录》以为今孟加剌部之古里噶达，是也。若大秦即古罗马，为今意大利，去印度绝远　勃氏以多摩梨帝牵引梨?干，已为曼衍。赵、戴以梨帝当梨?干。改以应下。尤谬。）即是海口也。释氏《西域记》曰：大秦一名梨?干，（朱讹作梨帝，戴、赵改。会贞按：《后汉书·西域传》，大秦一名犁?，即梨?干也。详见下卷。）康泰《扶南记》曰：从迦那调洲西南入大湾，可七八里，乃到枝扈黎大江口，度江迳西行，极大秦也。会贞按：《青钞》一百三十八、《御览》七百七十一引《吴时外国传》，从加舟阝调州乘大船，张七帆，时风，一月余日，乃入大秦国。枝扈黎大江即恒水，见前。）又云：发拘利口入大湾中，正西北入，可一年余，得天竺江口，守敬按：《通典》一百八十八，拘利国一云九离。扶南度金??大湾，南行三千里，有拘利国。《梁书·海南诸国传》，吴时，扶南王范旃，遣亲人苏物使中天竺，从扶南发，投拘利口，循海大湾中，正西北入，历湾边数国，可一年余，到天竺江口。逆水行七千里乃至焉。与此《注》所引略同。盖亦本《扶南传》，而拘利上衍投字，《南史》亦衍投字。《寰宇记·南蛮》二、《南蛮》四，并无投字。）名恒水。江口有国，号担衤失，（朱作袂，下同，戴作衤失。会贞按：，明抄本作衤失。）属天竺，遣黄门字兴为担袂王。释氏《西域记》曰：恒水东流入东海，盖二水所注，两海所纳，自为东西也。（赵云：周氏婴《袂林》曰，昆仑墟，河出东北陬，恒水出西北隅，恒绕西域，达于大秦。河入中国，注于东海。沔流小渚，绝不通波。善长叙恒于河之下，盖因昆仑而及之乎？若其括地脉川，纟由奇甄异，六合之外，宛在目中，三竺之流，如潆足下，神州地志，斯为最环矣。然皆蹑法显之行踪，想恒流之洄γ，其间，水陆未辨，道里难明，计所差池，厥类亦众，予为两两较之。《法显传》云，渡新头河至毗荼国，东南行八十由延，到摩头罗，从此东南行十八由延，到僧迦施国，又东南行七由延，到?宾饶夷城。城接恒水。渡恒水南行三由延，到呵梨林，又东南行十由延，到沙祗，又南行八由延，到舍卫城，又东南行十二由延，到那毗迦，又东南行减二由延，到迦维罗卫，又东行五由延，到蓝莫，又东行十九由延，到拘夷那竭，又东行五由延，到毗舍利，又东行四由延，到五河合口，渡河南下一由延，到巴连弗邑。从此东南行九由延，到小孤石山，又丁行二由延，到王舍新城。从此西行四由延，到迦耶城，复南行二十里，到六年树，从此还向巴连弗邑，此皆显逾原越隰，瞻曦晷以遐徂，寻途投扉，触风尘而备历者也。《水经注》因之，乃云，新头河迳中天竺毗荼国，又迳摩头罗，浑流恒水。恒水东南流迳拘夷那竭国，又东，迳毗舍利城，又东南流迳僧迦施，又东，迳?宾饶夷，又东南，迳沙祗。恒水又东南迳迦维罗卫北，又东迳蓝莫。恒水又东至五河谷口，渡河南下一由延，到巴连弗邑。恒水又东南，迳小孤石山。又西，迳王舍新城，又西迳迦耶城南二十里，到六年树。法显从此东南行，还向巴连弗邑。皆以原野之遄征，为波流之所屈焉。且拘夷毗舍在蓝莫左，《水经注》乃居伽施之西。舍卫毗伽去伽维北劣一由延，恒水若南，必迳兹土，而善长遗之。度雪山，过沙河，经乌苌佛足迹晒衣石，即得陀卫尸罗国。《水经注》乃置葱岭之东，黄河之所迳。凡此俱与《法显传》大致相违。若夫显东西跋涉，所约各几由延者，其中定多瑰异，直为不能具述，善长亦失网罗，都无补缀。但改云恒水东南流耳。恒水又东，迳耳佳丽僧城，叙多支复。空荒夷野，事极寂寥，千里而遥，一言便毕，不令好古之士恨作者之疏乎？又法显从六年树还巴连弗，顺恒水西下，至旷野、波罗柰，盖循西岸行也。又还巴连弗，顺恒水东行，得瞻婆梨帝，盖沿东浒去也。此邑，恒水下流左右诸国尽此矣。《水经注》乃先于巴连弗处云，恒水又东南迳小孤石山，又西迳王舍、伽耶，广袤计之，安得有两恒河乎？是知纵翰略记者，忘准之地道，快意成书者，罔研乎旧史。予今证其诸长，拾其一短，俾知积璧昆圃，一片是卫武之圭，濯锦江流，数尺乃楚邱之服。若曰，鸿致自有所指归，细趣不足以击难立言之旨，吾亦乌乎测之哉？全称，黄宗羲曰，《河水》篇首，咸引恒曲不根之说，其于川渎何当？按善长好奇，周氏不好奇，与以诘难，不若黄说之正当也。守敬按：周所指摘，颇中郦氏之失，而全若以为多事，余今就各条详解，似为之推波助澜者，不知后人见之，更作何语。然亦因注为疏耳，悠悠之口，非所计也。董佑诚曰，恒水之名，释典最着。《大唐西域记》谓之?克伽河。东岸秣底补罗国，中印度境。北至?罗吸摩补罗国，北印度境。北大雪山中有苏伐剌?瞿?旦逻国，东接土番，北接于阗，是今后藏西境，已为北天竺、中天竺诸国、阿耨达山，即今后藏西境阿里部落北之冈底斯山，为诸山之大脊，东西绵亘。康泰《扶南传》所称山出五大水，诸水皆由此分流，当即指槟榔、怒江、澜沧、金沙诸水之源。今冈底斯山南玛帕木达赖池，西通朗噶池，又西曰狼楚河，迳阿里城极西，拉楚河出僧格巴喀布山，西流，折南流来会。又南折东流，迳阿里城南。玛楚河山阿里北山，南流迳城东来会，通为冈噶江。东南流迳外夷达噶部落西，又东南入南海，疑即此《注》之恒水。按舆图，南海于冈噶、札马讷二水入处，海水皆北溢，东西相望，与《西域记》所称两海所纳，自为东西，迹适相合也。）
释氏论：佛图调列《山海经》曰：（朱脱调字。赵据吴本增，戴增同。守敬按：《高僧传》，竺佛调，未详氏族，或云天竺人。有记云，此竺佛调译出《法镜经》及《十慧》等。按释道安《经录》，汉灵帝光和中，有沙门严佛调，共安玄都尉，译出《法镜经》及《十慧》等，而此竺佛调乃东晋中代时人，见名字同，便谓为一，谬矣。今按《历代三宝记》，严佛调，临清人。此《注》上文引《佛国调》曰，佛树中枯，其来时更生枝叶，则为天竺人。《高僧传》，释道安、佛国调，俱事佛国澄为师，则道安着书，盖以调道所迳见，近取其说。）西海之南，流沙之滨，赤水之后，黑水之前，有大山，名曰昆仑。（守敬按：《大荒经》文。）又曰：钟山西六百里有昆仑山，所出五水。（守敬按：《西次三经》文。钟山西百八十里曰泰器之山，又西三百二十里曰槐江之山，西南四百里曰昆仑之丘。是昆仑在钟山之西九百里，又《经》：昆仑所出为河水，赤水，洋水，黑水，只四水。）祖以佛图调《传》也。（朱祖作粗，赵据孙潜校改，戴改同。）又近推得康泰《扶南传》，传昆仑山，正与调合。如《传》，自交州至天竺最近，泰《传》亦知阿耨达山是昆仑山。（守敬按：《释迦方志》引《扶南传》，阿耨达山即昆仑山。）释云：赖得调《传》，豁然为解，乃宣为《西域图》，以语法汰。（守敬按：《高僧传》，竺法汰，东莞人。）法汰以常见怪，谓汉来诸名人，不应河在敦煌南数千里，（朱河作何，《笺》曰：疑作向。赵改河，云何乃河字之误。全、戴改同。敦煌在今敦煌县东南。）而不知昆仑所在也。释复书曰：（朱释下有云字，曰作日，《笺》曰：此疑无云字。又曰：释云，当是僧名。赵、戴云改曰。守敬按：《高僧释道安传》，与同学竺法汰俱憩飞龙山。又云，令法汰诣扬州。《法汰传》，少与道安同学。又云，与道安避难，行至新野，安命汰下京。是释道安与法汰善，此盖其别后书札往来之辞，则释指道安，云字衍文，朱氏疑无云字，是也。而又谓释云当是僧名，失之。）按《穆天子传》三：穆王于昆仑侧瑶池之上，觞西王母。（守敬按：《穆天子传》卷三，天子觞西王母于瑶池之上。不言昆仑侧。卷一云，河伯诏穆王至于昆仑之丘。卷二云，天子宿于昆仑之阿。又云，升于昆仑之丘，以观黄帝之宫。又云，天子□昆仑以守黄帝之宫。又云，济于洋水，至于黑水。二水皆出昆仑西北隅，则因至昆仑而游昆仑旁之地。此瑶池亦与昆仑近。故郦氏承《传》上文，文穆王于昆仑侧瑶池上觞西王母耳。）云，去宗周?涧万有一千一百里。（守敬按：《穆天子传》四，自宗周?水以西，至于河宗之邦，阳纡之山，三千有四百里。自阳纡西至于西夏氏，二千又五百里，自西夏至于珠余氏及河首，千又五百里，自河首襄山以西南至于舂山、珠泽、昆仑之丘，七百里。自舂山以西至于赤乌氏舂山，三百里。东北还至于群玉之山，截舂山以北，自群玉之山以西，至于西王母之邦，三千里。通计万有一千四百里，此云万一千一百，盖除舂山还至群玉之三百里不数也。）何得不如调言？子今见泰《传》，非为前人不知也而今以后，乃知昆仑山为无热丘，何云乃胡国外乎？（守敬按：《海内东经》，昆仑山在西胡西。）余考释氏之言，未为佳证。《穆天子》、《竹书》及《山海经》，皆埋?岁久，编韦稀绝，书策落次，难以缉缀。后人假合，多差远意。（朱《笺》曰：谢兆申云，还当作违。?韦谓当作意多差违。赵云：按依本文自通，纷纷臆说，终属辞费。）至欲访地脉川，（朱欲作若，《笺》曰：古本作欲。赵云：古本即黄本，作欲亦非，不如仍旧。戴改作欲。会贞按：黄本作欲，赵说非也。）不与经符，验程准途，故自无会。释氏不复根本众归之鸿致，（朱众作艰。赵同。全云：施廷枢曰，根其艰三字，疑。戴改艰作众。会贞按：：明抄本作众。）陈其细趣，以辨其非，非所安也。今按《山海经》曰：昆仑墟在西北，帝之下都。昆仑之墟，方八百里，高万仞，（守敬按：二句前已引。）上有木禾。面有九井，以玉为槛。面有九门，门有开明兽守之，百神之所在。（守敬按：《海内西经》文。）郭璞曰：此自别有小昆仑也。（守敬按：《山海经》，海内昆仑之虚句，郭《注》，言海内者，明海外复有昆仑山。无小昆仑之说。郝氏《山海经笺疏》据此《注》，疑今本郭《注》脱此句。考《博物志》一汉使张骞渡西海至大秦，西海之滨，有小昆仑，高万仞，方八百里。与此《经》所称之昆仑方八百里高万仞者合。郭盖本以为说。至《史记·相如传·正义》所指肃州之小昆仑，则又一小昆仑也。）又按淮南之书，（《?形训》）昆仑之上，有木禾、珠树、玉树、璇树，（朱璇作琼，赵同，戴改。）不死树在其西，（朱无在其西三字。赵据原书增，戴增同。）沙棠、琅?在其东，绛树在其南，碧树、瑶树在其北。旁有四百四十门，门间四里，里间九纯，纯丈五尺。旁有九井，玉横维其西北隅。北门开以纳不周之风。（守敬按：《西次三经》不周之山，郭《注》，此山形有缺不周币处，因名。西北不周风，自此山出。）倾宫、旋室。（朱《笺》云：旧本作掖室。赵云：按《淮南子》正作旋室，不得据误本以改古书。）县圃、凉风、（朱《笺》曰：古本凉作阆。守敬按：原书作凉。）樊桐，在昆仑阊阖之中，是其疏圃，疏圃之池，浸之黄水。黄水三周复其原，（朱作原，赵据黄本改源，戴改同。守敬按：《大典》本、明抄本并作原。）是谓丹水，饮之不死。（守敬按：王念孙曰，《淮南子》丹水本作白水，此后人妄改之也。《水经注》引此作丹水，亦后人依俗本改之。《文选·思玄赋》?白水以为桨。李善即引王《注》。《御览》地部引《淮南子》曰，白水出昆仑之原，饮之不死，《楚辞·离骚》，朝吾将济于白水兮，王《注》，《淮南》言白水出昆仑之原，饮之不死，则旧本皆作白水，明矣。）河水出其东北陬，赤水出其东南陬，洋水出其西北陬，（沈炳巽曰：本文河水出其东北陬，赤水出其东南陬，弱水出自穷石，至于合黎，洋水出其西北陬，故曰四水。今节去弱水句则三水矣。赵于洋水句下，增弱水出自穷石至于合黎十字。守敬按：非也。河水、赤水、洋水皆出昆仑陬，弱水则出穷石，故郦氏删之不引，而隐以丹水备四水之数。沈谓节弱水仅三水，赵径增弱水十字，毋仍失郦意欤？）凡此四水，帝之神泉，以和百药，以润万物。昆仑之邱，或上倍之，是谓凉风之山，（朱《笺》曰：古本作浪风。）登之而不死。或上倍之，是谓玄圃之山，（守敬按：原书玄作县，同上。）登之乃灵，能使风雨。或上倍之，乃维上天，登之乃神，是谓太帝之居。禹乃以息土填鸿水，以为名山，掘昆仑虚以为下地。守敬按：以上《?形训》文。）高诱曰：地或作池（全云：七字《注》中《注》，本双行夹写，后人传钞连作大字，下文多有之。此下朱有《山海经》曰，不周之山，不周之北门，以纳不周之风十九字。赵同。孙星衍曰：今本《山海经》脱之。戴删此十九字，云：考《山海经》中言不周之山者，亦无此语，当是衍文。）则以仿佛近浮图调之说。（全云：以、已通。赵云：浮图调郎佛图调，戴浮改佛，下同。）阿耨达六水，葱岭，于阗二水之限，与经史诸书，全相乖异又按《十洲记》：（朱作十三州说，《笺》曰：按《十洲记》，东方朔所撰，昆仑等语具在记中。此三字疑衍，说字误，当作《十洲记》。赵、戴删改。）昆仑山（朱山下有也字，《笺》曰：也字衍。赵、戴删。）在西海之戍地，北海之亥地，（朱北讹作东，赵据黄本改云：以西与北连，戍与亥近也。戴改同。守敬按：原书作北海。）去岸十三万里，有弱水，周币绕山。（朱币作回，山作币。赵同。戴作币，作山。戴与《大典》本、黄本合。《大荒西经》，昆仑丘下，有弱水之渊环之。）东南接积石圃，西北接北户之室，东北临大阔之井，（朱Ａ３作活，赵同，戴作Ａ３。）西南近承渊之谷，（朱近作至，赵据黄本改，戴作近。守敬按：《大典》本、明抄本并作近。）此四角大山，实昆仑之支辅也。积石圃南头昔西王母告周穆王云：去咸阳三十六万里。（朱无云字，《笺》曰：《十洲记》作王母告周穆王云，咸阳去此四十六万里。赵、戴增云，戴三改四，守敬按：《释迦方志》引《十洲记》作三十，《续博物志》亦作三十，与此同，则今本《十洲记》作四十，误。古人三、Ａ１２皆积画成字，故易混也。）山高平地三万六千里。上有三角，面方广万里，（守敬按：《十洲记》无面字。）形如偃盆，（会贞按：今本《十洲记》形如偃盆下接下狭上广，至于偃盆宽广之原固也不可俱记一段，系叙昆仑上有金台玉阙至天帝君治处也，三句系另叙钟山俱在方丈一条之下，是或言方丈，或言昆仑，或言钟山，截然不混，此《注》形如偃盆下，接上有金台三句，是以言钟山者属之昆仑矣皆往来也下，接上广故曰昆仑一段，是以言昆仑者属之方丈矣，与《十洲记》大异，戴氏见其不合，因移上广故日昆仑下段于上有金台句之前，并于上广上增下狭二字，又于上有金台上增其北海外又有钟山八字，以下全与《十洲记》合，但细绎此《注》前后文义，则似有当仍原文者，盖前言阿耨达山即昆仑山，接叙新头河恒水出昆仑山，至自为东西也止，以下申说昆仑非一，自释氏论佛图调列《山海经》，至何云乃胡国外乎，引释氏据佛图调说，言阿耨达即昆仑，去中国不远，余考释氏之言至非所安也，乃郦氏虚驳其说，自今按《山海经》至全相乖异，又引古言昆仑不远，若与佛图调说合，但二水一出葱岭，一出于阗，不出阿耨达，与经史异，又按《十洲记》至难言康泰、佛图调之是矣，则引古言昆仑去中国甚远，足见康泰、佛图调之非随言，天下之广，同名者多，以东海方丈亦有昆仑之称，西洲铜柱之有九府之治，虚提四句，下分应东方朔《十洲记》至不可具记，实指东海方丈有昆仑之称，又引东方朔《神异经》至帝之囿时，实指西洲铜柱有九府之治也，未仍参活以六合广远，不可悬定结之，词旨典折，悉心思之，却有条不紊，然则《注》之上广一段，于皆往来也之下，盖郦氏所见，《十洲记》如是，朱、赵或有见于此，故间引《十洲记》订正讹字，而不敢移易本文，戴氏移此段于上有金台之前，是引东方朔《十洲记》，但方丈，不及昆仑，与所云东海方又（驿案，又当是丈之误）亦有昆仑之称不相应矣，今姑仍戴而详辨之。）下狭上广。（朱无下狭二字。赵从沈炳巽据原书增。戴增同。）故曰昆仑山有三角，其一角正北，干辰星之辉，（朱干讹于，赵、戴改。守敬按：原书作干，无星字。）名曰阆风巅。其一角正西，名曰玄圃台。其一角正东，名曰昆仑宫。其处有积金，（守敬按：原书处作一周。《类聚》七十八引作一处。）为天墉城，面方千里。城上安金台五所，玉楼十二，（守敬按：原书十二下有所字。）其北户出，（戴出作山，按各本皆作出。）承渊山，又有墉城，金台玉楼，相似如一。渊精之阙，（朱《笺》曰：《十洲记》作流精之阙。赵云：按道元所引，犹是曼倩原文，朱氏所见，则唐人避讳改易之书也。守敬按：赵说未是。如果唐人避讳，改渊作流，何以上文承渊谷、承渊山仍作渊耶？盖《十洲记》自作流，故《文选·登楼赋》注引亦作流，此郦氏钞变耳。）光碧之堂，琼华之室，紫翠丹房，景烛日晖，（朱作锦云烛日，赵同，戴改。）朱霞九光，（守敬按：《御览》八引《十洲记》作流光。《书钞》一百五十一、《文选》注三十一引仍作九光。）西王母之所治，真官仙灵之所宗，（朱灵作虚。《笺》曰：《十洲记》作灵。赵、戴改。）上通旋机，（朱作?玑。赵同，戴改。守敬按：《大典》本、黄本并作旋机。）元气流布，五常玉衡。理九天而调阴阳。（戴改此十一字作玉衡常理，顺九天而调阴阳。按《十洲记》与朱本同。）品物群生，希奇特出，皆在于此。天人济济，不可具记。（朱上广至此在皆往来也下。张华叙东方朔《神异经》曰上，赵同，戴据《十洲记》移此。）其北海外，又有钟山，（朱无此八字，赵同，戴增。）上有金台玉阙，亦元气之所含，（朱含作合，赵、戴改。守敬按：《十洲记》作舍。天帝居治处也。朱居作君，下衍所字，赵同，戴改删。会贞按：原书作居治处。）考东方朔之言及《经》五万里之文，难言浮图调、康泰之是矣。（戴之下增传字，守敬按：不必增。）六合之内，（守敬按：《海外南经》，六合之间，郭《注》上下四方为六合也。）水泽之藏，大非为巨，小非为细，存非为有，隐非为无，其所苞者广矣。于中同名异域，称谓相乱，亦不为寡。至如东海方丈，亦有昆仑之称，西洲铜柱，又有九府之治。东方朔《十洲记》曰：方丈在东海中央。（会贞按：《续博物志》引《十洲记》，方丈在东海之中央，群仙所治，为昆仑山，有三角，曰阆风，曰玄圃，曰昆仑宫。所引《十洲记》以方丈为昆仑，与《注》同。是《注》于方丈下叙昆仑三角，盖亦原书如此，今本乃后人移缀。）东西南北岸相去正等。方丈面（朱《笺》曰：《十洲记》作方丈方面。）各五千里，上专是群龙所聚，有金玉琉璃之宫，三天司命所治处。群仙不欲升天者皆往来也。张华叙东方朔《神异经》（守敬按：《隋志》，《神异经》一卷，东方朔撰。张华注。此叙疑当作注。然郦氏所引皆《经》文。）曰：昆仑有铜柱焉，其高入天，所谓天柱也。（守敬按：《类聚》七引《龙鱼河图》曰，昆仑山，天中柱也。）围三千里，圆周如削。下有回屋，仙人九府治。（守敬按：原书治下有之字。）上有大鸟，名曰希有，南向，张左翼覆东王公，右翼覆西王母，背上小处无羽，一万九千里，西王母岁登翼上，之东王公也。故其柱铭曰：昆仑铜柱，其高入天，圆周如削，肤体美焉。其鸟铭曰：有鸟希有，绿赤煌煌，不鸣不食，东覆东王公，西覆西王母。王母欲东，登之自通。阴阳相须，惟会益工。《遁甲开山图》（守敬按：《隋志》，《遁甲开山图》三卷。两《唐志》作二卷。）曰：五龙见教，天皇被迹，望在无外柱州昆仑山上。（会贞按：《类聚》十一、《初学记》九、《御览》七十八引《开山图》并无望字及无外二字，上作下。）荣氏《注》（会贞按：《隋志》及《旧唐志》，《遁甲开山图》，荣氏撰。据郦《注》及《御览》等书，知为荣氏《注解》。）云：五龙治在五方，为五行神。（朱行上脱五字。全校增，赵、戴增同。会贞按：《御览》十七引荣氏《解》有云，今五行之神也。则增五字是。）五龙降，天皇兄弟十二人，分五方为十二部，法五龙之迹，行无为之化，天下仙圣，治在柱州昆仑山上。无外之山，在昆仑东南一万二千里，五龙天皇，皆出此中，为十二时神也。《山海经》曰：昆仑之邱，实惟帝之下都，其神陆吾，是司天之九部及帝之囿时。（赵囿作四，会贞按：《西次三经》文作囿。郭《注》，主九州之部界，天地苑囿之时节也。）然六合之内其苞远矣。幽致冲妙，难本以情，万像遐渊，（朱此下有浑字。《笺》曰：浑字疑赘。赵、戴删。）思绝根寻。（朱《笺》曰：谢云，根，钞本作垠。）自不登两龙于云辙，（朱《笺》曰：不疑作非。赵云：按不字义亦通。）骋八骏于黾途，等轩辕之访百灵，方大禹之集会计，儒墨之说，孰使辨哉？（守敬按：《魏志》注末称，鱼豢曰，徒限处牛蹄之涔，又无彭祖之年，无缘托景风以述游，载??以遐观，但Ａ４眺首三辰，而飞思乎八荒，与郦意同。）
又出海外，南至积石山，下有石门，河水冒以西南流。（戴删河水冒以西南流七字。考《山海经》云，积石之山，下有石门，河水冒以西流。即今河行积石山南，绕其东，折而西流，迳山北，然后转东北流，形势适合。石门当在折西之处，不得云西南流也。作《水经》者，误以为河自石门，潜行地中，而入葱岭，然后复出，故不敢冒以西流之语。下言入葱岭，则上不得言其流，当是后人见《山海经》河水冒以西流句，与下有石门相连，遂掇其语于此。又因下又言南入葱岭，更臆改西流为西南流耳。杜佑《通典》，两引《水经》南至积石山下有石门，即接以又南入葱岭山，又从葱岭出而东北流，绝不及河水冒以西南流七字，其为唐时本所无，甚明。今据《通典》订正，删去七字。守敬按：惟南当作北耳，杜君卿行文截去七字，戴便据删，失之。）
《山海经》曰：河水入渤海，又出海外，（朱讹作出渤海又海水，赵同，戴改。）西北入禹所导积石山。（全云：按《山海经》本文曰，河水西南入渤海，又出海外，即西而北，入禹所导积石山。今是《注》所引非完文。）山在陇西郡河关县西南羌中。（朱关作闲，《笺》曰：孙云，闲当作关。《汉志》，金城郡有河关县。赵、戴改。会贞按：《汉志》金城郡河关县，积石山在西南羌中。《续汉志》县属陇西，此合两《汉志》为文，山及县并详下卷。）余考群书，咸言河出昆仑，重源潜发，沦于蒲昌，出于海水，故《洛书》曰：河自昆仑，出于重野，（会贞按：《续博物志》三，《洛书》所纪，出于重野。）谓此矣。迳积石而为中国河。故成公子安（会贞按：成公绥，字子安，见《晋书·文苑传》。）《大河赋》曰：览百川之宏壮，莫尚美于黄河，潜昆仑之峻极，出积石之嵯峨。（会贞按：《类聚》八引《大河赋》此四句。潜作发。）释氏《西域传》（朱《笺》曰：李克家云，传当作记。赵云：按《玉海》引此作传，盖传、记、志之文，古通称耳。会贞按：赵说是也，详见前。）曰：河自蒲昌，潜行地下，南出积石。（会贞按：《汉书·西域传》，河注蒲昌海，其水潜行地下，南出于积石，为中国河。释氏所本。）而经文在此，似如不比。积石宜在蒲昌海下矣。（守敬按：《通典》极诋《水经》，并讥郦氏，《禹贡锥指》详辨之，谓《经》惟积石一山，错简在渤海之下，葱岭之上，乃后人之所窜易，在郦《注》正谬补阙甚多。可谓精审，赵氏从之，全氏亦引之，无事赘论矣。惟全不深信错简之说，而谓《水经》开卷数语，纯引《山经》，盖以为河水缘起，葱岭而下则申明之，乃开卷数语之释文。董佑诚又谓目此以上为河之东源，下从葱岭出者为河之西源，至蒲昌海伏流而重见为东源。皆非也。开卷引《山经》与葱岭不相涉，何得并为一谈。全说殊谬，先叙重见之东源，后叙初出之西源，万无此理。董说尤谬，二家皆未洞见症结耳。症结何在？即《经》五万里之说也。《经》泥于五万里之说，则以昆仑、渤海、积石远在葱岭之北，故下接南入葱岭　勃氏亦惑于五万里之说，故惟驳积石在蒲昌上之不比，而其余皆不置一辞。全、董之推测，皆臆说也。

[book_title]卷二
○河水二
（郦氏为之《注》，而先于每卷交割之处，增二字以别之哉？或郦《注》既成，用二字为提掇则可耳，然非《经》之旧也。）
又南（朱又南上有河水二字。全云：按《经》文例不复出水名，而此云河水又南入葱岭者，欲叙河水之重源故也。赵亦云：此卷首列河水二字，谓重源之再见也。戴删河水二字。会贞按：戴删是也。）入葱岭山，（守敬按：《山海经》、《尔雅》、《淮南子》皆言河出昆仑。《汉书》则云，一出葱岭，一出于阗南山，而不言昆仑。至康泰、佛图调，始以阿耨达山为昆仑。而《凉土异物志》又以葱岭为《禹记》所云昆仑。以今日水道证之，葱岭及冈底斯山绵亘数千里，则谓葱岭及于阗南山并古昆仑，皆不差远意，而作《水经》者，惑于昆仑去崧高五万里之说，遂以昆仑置于葱岭之上，不知葱岭、于阗纡之西，水皆西流，安得有南入葱岭之水？郦氏又惑于东方朔、《淮南子》并此《经》文，故杂引各书，迷离惝恍，莫衷一是。又以葱岭、于阗西流之水，亦目为河源，以附会《经》文。总由当魏时西域虽通朝贡，未入版图，故不能质言之也。）又从葱岭出而东北流，（朱无此九字。赵同。戴增云：《通典》引《水经》有此文，盖唐已后始脱去。会贞按：《经》下文其一源出于阗国南山，北流与葱领河合，紧应此句，盖葱岭河从葱岭东北流，于阗河北流，始能与之合也。若无此句，则葱岭河尚未出葱岭，于阗河北流何能与之合乎？戴补是也。）
河水重源有三，非惟二也。（朱惟作为，全校改。戴、赵改同。守敬按：所谓二源，指《经》文葱岭河、于阗河也　勃氏又以自葱岭西流之水为河水一源，故谓重源有三。）一源西出捐毒之国，（朱捐讹作身，云：《禹贡锥指》，身毒当作捐毒。《汉书》，捐毒国王治衍敦谷，东至都护治二千八百六十一里，至疏勒，南与葱岭属，西上葱岭，则休循也。西北至大宛千三十里，北与乌孙接。先儒以为即身毒，非也。张骞曰，身毒国在大夏东南，可数千里，去蜀不远。大夏，即大月氏所居之地，今捐毒在大月氏东北，西去休循二百余里。岂身毒乎？郦盖承其误。戴及柳佥本并作捐，则《注》本作捐，胡因讹文而归咎郦氏，冤矣。王先谦《汉书补注》，《后汉书》无捐毒。李光廷《西域图考》，今巴尔珲山之南也，地属萨尔巴噶什布鲁特部。）葱岭之上，西去休循二百余里，（会贞按：《汉书·西域传》，捐毒国西上葱岭，则休循国。休循国下云，东至捐毒衍敦谷二百里六十里。对观之，则捐毒西至休循二百余里。故郦氏本休循之文以释捐毒，但改至作去耳。考《西域传》，凡言东西南北至某处若干里者，?惟鄯善国言西北去都护治所千七百八十五里。去乃至之误。?东西南北，主彼言，谓至彼方某处若干里也　勃《注》叙西域诸国，而改至作去，其东西南北，仍主彼言。后文引应劭说，析支东去河关千余里，及浇河城东北西平二百二十里，黄河城西北去西平二百一十七里之类，亦然。《元和志》，则有言至、言去两例。凡言东西南北至某处若干里者，东西南北亦主彼言。如言京兆府东至东都八百三十五里，东南至商州二百六十里，是也。凡言东西南北去某处若干里者，东西南北则主此言。如渭水在万年县北，言渭水北去县五十里，渭水在咸阳县南，言渭水南去县三里，是也。《寰宇记》凡言至言去者亦同。读诸书者，当分别观之，不得概律以郦《注》。又按班氏于西域诸国，皆详言某方至某国里数，又详言某方与某国接，郦氏则节取之。此叙捐毒言西去休循里数，下随叙?宾，大抵因河水先后所迳，以明其国接壤之意。后文亦多类此。）皆故塞种也。（守敬按：《汉书·西域传》，捐毒国，本塞种也。休循国，本故塞种也。故郦氏合二国言皆故塞种也。颜师古曰，塞种即所谓释种也，亦语有轻重耳。徐松《西域传补注》曰，颜君《张骞传》注，塞，西域国名，即《佛经》所谓释种者。塞、释声相近，本一姓。按梁荀济《论佛道表》言，《汉书·西域传》塞种，本允姓之戎，世居敦煌，为月氏迫逐，遂往葱岭南奔。又谓悬度、贤豆、身毒、天毒，仍讹转以塞种为释种，说与颜别。然考《牟子书》言，孝明时，夜梦神人，身有日光。明日博问群臣，通人傅毅对曰，臣闻天竺有道者，号曰佛，轻举能飞，身有日光，殆将其神也。于是遣羽林将军秦景、博士弟子王遵等十二人，之大月氏国，写取佛经四十二部，在兰台石室。是释氏之法，实出于大月氏。大月氏国，即塞王故地也。《元和姓纂》亦云，塞姓，天竺胡人之释后，即释种也。）南属葱岭，（守敬按：《汉书·西域传》，捐毒国南与葱岭属。徐松曰，葱岭无南面，此居葱岭中，盖近北也。）高千里。（会贞按：《释迦方志》，葱岭高可千余里。《御览》五十引《西域诸国志》曰，葱岭高行十二日可至顶。）《西河旧事》（会贞按：《新唐志》地理类，有《西河旧事》一卷。）曰：葱岭在敦煌西八千里，其山高大，上生葱，故曰葱岭也。（会贞按：《后汉书·班超传》注，略引《西河旧事》文。《唐西域记》，葱岭者，据赡部洲中，南接大雪山，北至热海千泉，西至活国，东至乌锻国，东西南北各数千里，崖岭数百重，幽谷险峻，地多出葱，故谓葱岭。）河源潜发其岭，分为二水：（董佑诚曰：葱岭即天山西南之正干。《汉书·西域传》所称南山、北山，皆葱岭所分。今自西布鲁特部落西南，至喀什噶尔之西，叶尔羌之西南，博洛尔拔达克山，鄂克善诸部落，皆在葱岭间。捐毒当今西布鲁特地。《注》言河水潜发其岭，分为二水者，盖谓东西源皆出葱岭，非必谓一水而东西分流也。《注》引《凉土异物志》曰，葱岭之水，分流东西，西入大海，东为河源。斯言简而该矣。今葱岭西界之水，盘曲岭中，汇为图斯库尔及伊西洱库尔，其西北则入达里冈阿鄂谟，然道里较近，又与下迳安息入西海之文不合，则《注》所称葱岭西流之一水，自当指拔达克山以南之水，西北流至布哈尔部落，入腾吉斯鄂谟者，亦出葱岭，特南北暌隔，盖西流之水，自入安息之西海，本非河源　勃氏特因葱岭而类及之，与上《注》述新头河、恒河正同。今西布鲁特西南直接葱岭，东山曰伊斯克里克，水曰赫色尔，西山曰吉布察克，水曰哈喇库尔。二水南流，潴为哈拉库尔。库尔者，回语谓池。东出为喀什噶尔达里雅，回语谓大河为达里雅，即葱岭之河源也。）一水西迳休循国南，（守敬按：徐松曰，《后汉纪》作休修。王先谦曰，按修循，《后汉书》以下不见。《西域图考》云，在今那林河南，喀尔提锦布鲁特地。）在葱岭西。（守敬按：《汉书·西域传》休循国下文。）郭义恭《广志》曰：休循国，居葱岭，其山多大葱。（守敬按：《御览》九百七十七引《广志》同。又《御览》五十引云，葱岭其山岭生葱，茂于常葱。）又迳难兜国北，（守敬按：王先谦曰，后汉以下，不见于史。《西域图考》云，国在葱岭之西，今巴达克山部西境。）北接休循，西南去?宾国（?宾详下。）三百四十里。（守敬按：二句，《汉书·西域传》文，四十作三十。）河水又西迳?宾国北。（朱此九字讹作《经》，戴改《注》，云：考《注》叙葱岭之水分东西，先载葱岭分源，西流迳休循、难兜、?宾、月氏、安息入雷翥海之水，不得与《经》文淆紊，赵改同。守敬按：王先谦曰，《后汉书·德若传》下云，自皮山西南经乌?乇，涉悬度，历?宾。《魏志》注，三国时属大月氏。后魏、唐仍为?宾，隋为漕国。又《唐书·个失密传》，个失密，或曰迦释弥逻。《西域记》，迦湿弥逻，旧曰?宾，或当时分为二国。徐云，《旧唐书》在葱岭南。《西域图考》，今阿富汗地。）月氏之破，西君大夏，塞王南君?宾。（朱无西君大夏四字，全、赵、戴同。守敬按：《汉书·西域传》，昔匈奴破大月氏，大月氏西君大夏，而塞王南君?宾　勃氏虽钞略其辞，然月氏之破下，当有西君大夏句乃明了，今增。徐松曰，塞王，大夏之王也。）治循鲜城。（守敬按：《御览》七百九十三引作修鲜。王先谦据《唐书·?宾传》及《册府元龟》并称修鲜，以作修鲜为是。《后魏书》，?宾国都善见城。《隋书》，都城方四里。）土地平和，无所不有。金银珍宝，异畜奇物，逾于中夏大国也。山险有大头痛小头痛之山，赤土身热之阪，（守敬按：《通典》，头痛山在渴?陀国西南：引宋膺《异物志》，大头痛、小头痛山，皆在渠搜之东，疏勒之西，经之者，身热头痛，夏不可行，行则致死，唯冬可行，尚呕吐。山有毒药，气之所为也。冬乃枯歇也。故可行也。）人畜同然。（守敬按：钞略《汉书·西域传》文。）
河水又西迳月氏国南，（朱此九字讹作《经》。戴改《注》，全、赵同。守敬按：王先谦曰，月支国见《海内东经》，即月氏。《逸周书·伊尹朝献》，正北月氏。《后汉书》有传，云，莎车西经蒲犁、无雷至大月氏。三国、后魏时仍为月氏。魏源《海国图志》云，大月氏，今为爱乌罕、布哈尔二国，分得其地。）治监氏城，（会贞按：《史记·大宛传》，大月氏居妫水北，其南则大夏。又云，大月氏击大夏而臣之，遂都妫水北，为王庭。又云，大夏在妫水南，其都曰蓝市城。《汉书·西域传》，?宾国，王治循鲜城。昔匈奴破大月氏，大月氏西君大夏，而塞王南君?宾，大月氏国治监氏城。合观之，大夏本都妫水南，及月氏败大夏，大夏王别居?宾，月氏则居妫水北，是月氏与大夏不同城。《史记》谓大夏都蓝市，《汉书》谓月氏治监氏，《后汉书》作治蓝氏，徐松以蓝市城即监氏，虽是，而无解于妫南妫北之分。窃谓大夏居妫南蓝市城，月氏徙于妫北，仍其旧号耳。如楼兰治?泥城，汉别立王，改鄯善，则治伊循城，而《北史》云，鄯善都?泥城。是也。）其俗与安息同。匈奴冒顿单于（守敬按：《汉书》，月氏本居敦煌、祁连间。至冒顿云云，郦氏删其故城，则下文过大宛为无根。匈奴上当补本居敦煌、祁连间七字。）破月氏，杀其王，以头为饮器，国遂分。远过大宛，（守敬按：《汉书·西域传》，大宛国北与康居，南与大月氏接。后魏为洛那，隋、唐为石国。《西域图考》云，由疏勒而西，出葱岭为大宛、月氏。大宛在北，今霍罕国八城皆其地。王先谦曰，今敖罕地。其西北境兼有今布哈尔之地，见《四裔考》及《海国图志》。敖罕近为布哈尔所并。）西居大夏为大月氏。其余小众不能去者，共保南山羌中，号小月氏。（守敬按：月氏国条，《汉书·西域传》文。小月氏详本篇下卷。）故有大月氏、小月氏之名也。又西迳安息国南，（朱此七字讹作《经》，脱国字，戴改《注》，增国字。全、赵同。守敬按：：王先谦曰，《后汉书》有传。亦见后魏、周、隋、唐《纪》、《传》。后魏时为忸密，隋称安国。《唐书》安亦曰布豁，又曰捕喝。《西域记》，喝捍国，此言东安，捕喝国，此言中安，伐地国，此言西安。《西域图考》，今波斯国北八部之境。）城临妫水（守敬按：徐松曰，即《水经注》发原身毒之河水。《通考》云，今谓乌浒河。《西域图考》云，今名阿母河。唐之乌浒河，亦名缚刍河也。）地方数千里，最大国也。有商贾车船行旁国，画革旁行，（朱《笺》曰：《前汉书》云，书革旁行。赵云：此误本《汉书》，《史记》是画字。会贞按：《御览》七百九十三引《汉书》作画革，与此同。）为书记也。（守敬按：安息国条，《汉书·西域传》文。师古曰，今西方胡国及南方林邑之徒，书皆横行，不直下也。徐松曰，《法苑珠林》，造书凡有三人，长名梵，其书右行；次曰亻去卢，其书左行；少者仓颉，其书下行。朱《笺》曰，元本也字下，接空须菩提至俗与子合同四百三字，乃错简在此，今改正于后：又西迳陀卫国注或云悬钵虚下。）
河水与?罗??水同注雷翥海。（朱此十三字讹作《经》，戴改《注》。戴云：今考《注》内叙葱岭西流之水终此。全、赵改同。董佑诚曰：葱岭以西，水皆西流，不为中国河源。《注》因葱岭之源而类及之，故亦称河水也。今葱岭之水西流者，盘曲山中，其西北入达里冈阿鄂谟者，川流较近，与安息入海之文不合。今巴达克山部落南，有水出雅布塔尔西流，东南合厄尔古一源。又西流，东南合达里木一源。皆出西南葱岭中。三水合而西流，迳科克伦回部南，又西迳瞻伊斯巴尔回城南，又西迳哈扎尔巴什红帽回部南，南合一水，西北流，又南合一大水，又西北迳布哈尔部落西南，又北流入腾吉斯鄂谟，与北注西流之河较合。腾吉斯鄂谟，周围数千里，疑即所谓雷翥海。《唐书·突厥传》，西突厥西至雷翥海，盖其时突厥西境至此。《汉书·西域传》，捐毒西上葱岭即休循。难兜西至无雷，北与休循，西与大月氏接。?宾东北至难兜，西北与大月氏接，大月氏西至安息，南与?宾接。安息北与康居接。更以此《注》证之，则今巴达克山，休循为其北境，难兜为其南境。痕都斯坦北境为?宾，科克伦诸部落为大月氏，布哈尔诸部落为安息也。《西域传》，大月氏都妫水北，安息亦临妫水，妫水其即葱岭西流之水与？）释氏《西域记》曰：?罗??，出阿耨达山之北，西迳于阗国。（朱西字在之北上，赵同，西字下旁注一句字，引全氏曰：之北犹言如北，如戴移西字于迳字上。）《汉书·西域传》（于阗国下。）曰：于阗以西，水皆西流，注于西海。（戴改以作之，删于之。守敬按：戴从《汉书》，然凡引书不必尽同原文也。）又西迳四大塔北。（朱此七字讹作《经》，戴改《注》，云：考《注》内言葱岭西流之水，因连及?罗??水，迳于阗、四大塔、陀卫、安息，同入雷翥海，亦不得与《经》文淆紊。全、赵改同。）释法显所谓纟?尸罗国，（朱纟?作竺刹，赵据黄本改。戴作纟?。守敬按：《佛国记》，自犍陀卫国东行七日，有国名竺刹尸罗，《大典》本、明抄本并作纟?尸罗，至全本作刹尸国，则无据也。）汉言截头也。佛为菩萨时以头施人，（会贞按：《洛阳伽蓝记》，入乾陀罗国境，西行五日，至如来舍头施人处，有塔寺。）故因名国。国东有投身饲饿虎处，皆起塔。（赵饲作饣委，戴改。会贞按：《大典》本、明抄本并作饲。《佛国记》，自竺刹尸罗国，东行二日，至投身饣委饿虎处。又《伽蓝记》，去乌场国城东南，山行八日，如来苦行投身饿虎之处。高山あだ，危岫入云，嘉禾灵芝，丛生其上。林泉婉丽，花彩曜目。）又西迳犍陀卫国北，（朱此句讹作《经》，脱犍字。戴改《注》，全、赵同。赵以《法显传》校增犍字，全同。戴增犍字。会贞按：《佛国记》，从乌苌国南下到宿呵多国，又东行五日到犍陀卫国。《北史》作乾陀国，云在乌苌国西。《伽蓝记》作乾陀罗。《唐西域记》作犍驮逻。《唐书·天竺传》作乾陀卫。）是阿育王子法益所治邑。佛为菩萨时，亦于此国以眼施人，其处亦起大塔。（会贞按：《佛国记》，犍陀卫国，是阿育王子法益云云，此全本以为说。又《伽蓝记》，自辛头河西行三日，至佛沙伏城，复西行一日，至如来挑眼施人处，亦有塔寺。）又有弗楼沙国。（朱弗作佛，下同。赵据《法显传》改。戴改同。会贞按：《佛
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:01:54-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
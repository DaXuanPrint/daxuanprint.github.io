<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="进表,凡例,职名,目录,卷一,卷二,卷三,卷四,卷五,卷六,卷七,卷八,卷九,卷十,卷十一,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十九,卷五十,卷五十一,卷五十二,卷五十三,卷五十四,卷五十五,卷五十六,">
<meta name="description" content="陕西地方志。清刘于义修,史贻直、沈青崖纂。一百卷。于义字喻旃,号蔚冈,江南武进(今属江苏)人。康熙进士,官至吏部尚书,协办大学士。贻直官西安总理巡抚。青崖官陕西布政使司督理粮储道佥事。此志成于雍正十三年(1735)。约五百万字。体例仿康熙《志》。正文分星野、建置、疆域、山川、职官、贡赋、学校、祠祀、选举、兵防、驿传、水利、盐法、茶马、物产、风俗、祥异、人物、古迹、。经籍、。纪事、艺文等三十二门。部分门下列目,如艺文门列御制、诏诰、奏疏、表、状、议等三十一目。建置门自夏商至清每代各附一图,凡十四幅,。配以图">
<title>雍正陕西通志_刘于义_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">雍正陕西通志</span> <br/>
          作者： <span class="inputVal" id="bkauthor">刘于义</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,地方志,完结</span> <br/>
          字数： <span class="inputVal" id="bknum">[book_length]3094168</span> <br/>
          说明： <span class="inputVal" id="bkdec">陕西地方志。清刘于义修,史贻直、沈青崖纂。一百卷。于义字喻旃,号蔚冈,江南武进(今属江苏)人。康熙进士,官至吏部尚书,协办大学士。贻直官西安总理巡抚。青崖官陕西布政使司督理粮储道佥事。此志成于雍正十三年(1735)。约五百万字。体例仿康熙《志》。正文分星野、建置、疆域、山川、职官、贡赋、学校、祠祀、选举、兵防、驿传、水利、盐法、茶马、物产、风俗、祥异、人物、古迹、 经籍、 纪事、艺文等三十二门。部分门下列目,如艺文门列御制、诏诰、奏疏、表、状、议等三十一目。建置门自夏商至清每代各附一图,凡十四幅, 配以图说,又以表叙三代、秦汉抵清历代政区沿革,引正史地理志诸书以证之,明晰详核。疆域门绘省、府、州、县舆图百幅,山峰河流地名等地理要素标注齐全,图绘亦精。经籍门分经、史、子、集四部著录历代典籍约二千种,并附原书序、跋或解题,多有今已失传者,堪称一部完整地方文献书目。艺文门含御制、诏诰、奏疏、碑文二十篇,记三十余篇,序二十五篇,传五篇,论、说、辨、考、文各十余篇,均为陕西地方史料。搜罗宏富,考证严谨,为陕西通志中最大一部,对研究古代陕西政治、经济、军事、文化、宗教、教育诸方面均有较大参考价值。 《四库全书总目提要》称其“订古证今,详略悉当”,由于修志者时代和阶级限制,对非正统王朝诸如王莽政权、苻坚、石赵政权、人物、室制、地名不予承认而摈弃,降低了文献价值。有雍正十三年底稿本藏北京图书馆,十三年刻本。</span> <br/>
          封面： <span class="inputVal" id="bkimg">Z_11706.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]雍正陕西通志
[book_author]刘于义
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,地方志,完结
[book_length]3094168
[book_dec]陕西地方志。清刘于义修,史贻直、沈青崖纂。一百卷。于义字喻旃,号蔚冈,江南武进(今属江苏)人。康熙进士,官至吏部尚书,协办大学士。贻直官西安总理巡抚。青崖官陕西布政使司督理粮储道佥事。此志成于雍正十三年(1735)。约五百万字。体例仿康熙《志》。正文分星野、建置、疆域、山川、职官、贡赋、学校、祠祀、选举、兵防、驿传、水利、盐法、茶马、物产、风俗、祥异、人物、古迹、 经籍、 纪事、艺文等三十二门。部分门下列目,如艺文门列御制、诏诰、奏疏、表、状、议等三十一目。建置门自夏商至清每代各附一图,凡十四幅, 配以图说,又以表叙三代、秦汉抵清历代政区沿革,引正史地理志诸书以证之,明晰详核。疆域门绘省、府、州、县舆图百幅,山峰河流地名等地理要素标注齐全,图绘亦精。经籍门分经、史、子、集四部著录历代典籍约二千种,并附原书序、跋或解题,多有今已失传者,堪称一部完整地方文献书目。艺文门含御制、诏诰、奏疏、碑文二十篇,记三十余篇,序二十五篇,传五篇,论、说、辨、考、文各十余篇,均为陕西地方史料。搜罗宏富,考证严谨,为陕西通志中最大一部,对研究古代陕西政治、经济、军事、文化、宗教、教育诸方面均有较大参考价值。 《四库全书总目提要》称其“订古证今,详略悉当”,由于修志者时代和阶级限制,对非正统王朝诸如王莽政权、苻坚、石赵政权、人物、室制、地名不予承认而摈弃,降低了文献价值。有雍正十三年底稿本藏北京图书馆,十三年刻本。
[book_img]Z_11706.jpg


[book_title]进表
陕西通志
进表
吏部尚书署理陕西总督印务并办军需事件【臣】刘於义户部尚书总理陕西巡抚并一切军需事务【臣】史贻直陕西巡抚【臣】硕色等恭承
勅旨纂修陕西通志今已成书共一百卷谨奉
表上
进者【臣】於义等诚惶诚恐稽首顿首
上言伏以诞敷文命遂成禹贡之篇肇啓姬宗爰有职方之纪故楚之良史能读八索九邱鲁有闻人颇采郑书周语马迁网罗百代乃作八书班固囊括羣言初为十志周官外史之掌四方之志乘可稽汉家太史之藏列郡之计书咸在秘府虽有两京之记而山川风土尚略而不详开元即有十道之图而文物声明悉阙而不备盖历代之方舆杂録大都多私撰之书而百家之郡国图经未尽奉明廷之勅是既无以备累朝之掌故并不足以定一省之章程惟生际夫
昌期方躬逢乎
盛典钦惟
皇帝陛下
道冠百王
治隆千圣
至诚而临宝祚乾健离明
大德以育羣生巽风兑泽
圣教光昭於四表日星云物嘉祥史不胜书
天威震叠乎八埏乌弋黄皮絶域人知向化乃颁明诏复沛
恩纶谓
本朝
列圣相承厚泽深仁已沦浃於遐迩而薄海羣黎徧德风
謡物土须简策以编摩爰
命廷臣纂
大清一统之志因
勅大吏修直省通志之书而【臣】等忝任秦疆职司监辑伏念雍州天府尤九州之上腴龙首神臯为万方之纲领历井扪参之境被服於
皇化者百余年襟梁跨益之墟沐浴於
圣恩者十三载山则终南太华胥效其灵水则清渭洪河长流其泽龙兴虎视实周秦之故都璇馆瑶台多汉唐之名蹟展也河山之固秦得百二焉诚哉陆海之饶富居什六矣连衢甲第昔称七相而五公编籍丁黄今号三男而二女数千村烟火士食旧德而农服先畴十万井提封荷锸成云而决渠降雨莘莘俎豆荷
圣人之教育尚有辟雍钟鼓之风济济冠裳蒙
天子之生成依然棫朴菁莪之盛泾汭之田上等而任土作贡厥有球琳琅玕汧渭之马成羣而物产孔多何止竹林檀柘彼都人物不徒以城南韦杜相推列郡官师岂独以京兆赵张称最以至家敦仁让而比屋可封野尽干城而名将多出制度不无沿革凡典礼之大悉凛於
王章风尚或有推移虽艺术之微一遵乎
天宪此皆
皇恩之高厚实浩荡於五郡十州所以方志之详明遂灿着乎宏纲钜目【臣】等未能数典罔识阙疑恭承
宝训之煌煌敬以冠诸缃素伏读
圣谟之秩秩跽而授之雕镌蒐讨图编足以识大而识小校讐亥豕庶乎徵献而徵文拟之三辅黄图规模差备律以长安宋志凡例加严比及三年每抚寅衷而兢惕厘为百卷谨呈
乙夜以览观伏愿
玉烛常调
金瓯永奠
鸿藻经天而纬地
御撰日新
元符迈五而登三
皇图天焕则东鹣西鲽万年同轨而同伦北燮南谐九译来王而来享矣谨按星野一卷建置四卷疆域二卷山川六卷城池公署各一卷关梁封爵各二卷职官四卷贡赋三卷学校一卷祠祀二卷选举四卷兵防二卷驿传一卷屯运水利各二卷盐法茶马各一卷物产二卷风俗一卷祥异二卷帝系二卷名宦五卷人物十五卷陵墓古蹟经籍各二卷纪事七卷德音二卷艺文十三卷拾遗三卷刋刻告成【臣】等曷任瞻
天仰
圣激切屏营之至谨奉
表随
进以
闻
雍正十三年二月初一日
吏部尚书署理陕西总督印务并办军需事件【臣】刘於义
经筵讲官户部尚书总理陕西巡抚并一切军需事务加四级【臣】史贻直
陕　　　　西　　　　巡　　　　抚【臣】硕　色谨上表

[book_title]凡例
陕西通志
凡例
一秦省为历代都会地居上游西京之盛莫可殚述比来承流宣化拱卫
神京休养生息百年於兹五府十州极丰亨乐利之象通志一书正以鼔吹休明扬扦鸿业也使专尚简贵则典章制度未免纪载疎略何以昭示不朽兹於上下古今蒐罗考订分为三十二类列为百卷未敢云取多用弘或不至因陋就简
一陕志为秦地纪载之书而於
朝廷六典制度靡不殚究吏之职官户之贡赋盐钱礼之学校祠祀选举兵之兵防驿逓工之城池关梁水利皆有关於政事者也然非符檄考核卷案徵信不敢滥登庶几有禆於留心经济者尔
一事关制度典章为直省通行遵奉者已经详载
大清会典非秦志所宜专书如
训饬士子文月吉讲读乡饮宾兴祀典乐章
表笺以及律例改定条欵俱不敢载
一往古事迹尤为居今所必稽但虑世远言湮传闻异同於是广捜四库摭拾旧闻务求徵信所有采录原书每条登注寻览者因流遡源可以知所自矣【古书日就散佚或今本所无而昔贤所引如谢承後汉书晋阳秋之类尚仍故名郦注虽逸者亦称水经注是也】
一旧志成於康熙初年前抚臣贾汉复之手贾尝抚豫再抚秦其所撰两省通志
朝议取为他省程式但
国家当奕叶重光之後深仁厚泽浃洽区宇其间政化多随时随地以为因革损益在
会典已经再修今日之执简而书者何敢从略而马谿田冯仲好旧志均有可取故补葺较多於删削焉
一分类无义叙次无伦着述家所弗取此志原本史裁折衷诸说离为三十二类首星野言地必本於言天也王者继天出治度地居民必先分疆画野故次之以建置建置定而疆域分於是封山濬川筑城凿池治事之廨宇立焉险厄之关梁设焉皆建置中所有事也立国以治民封建在先郡县在後故封爵职官次之有土斯有财咸则三壤所以成赋厚生必正德敬敷五教所以明伦故贡赋学校次之事神以治隂求贤以治阳幽明之别也故祠祀选举又次之安内以文德攘外以武功兵防其要也置邮兴屯皆武备所当修举者也故兵防之後次以驿传屯运屯运以裕盖藏沟洫以备旱潦水利者农政所资也一曰食二曰货盐钱茶马物产皆民生所以利用者也皇极之建必乂以三德稽疑之用必验於庶徵俯察五方之风气仰观五行之休咎天人之际相为感应者也故受之以风俗又受之以祥异从来人存政举都此土而主治者帝王莅此土而佐治者牧伯沐浴教化锺毓灵秀产於此土之贤皆可传述者也乃人亡事往抔土依然世远年湮遗踪宛在故帝系名宦人物之後又受之以陵墓古蹟至於古今名山石室之藏人虽往而言不朽也历代治乱得失之林事虽远而功可遡也故受之以经籍又受之以纪事鸿文典册仁政尤先德音所以昭
本朝之盛艺文所以扬历代之休也其余碎金杂俎诸类所不及志者亦俱收并采虽稗野巵言在所不弃故受之以拾遗终焉
一分类三十有二多师前人规格其中有附者取其相近【如形胜之於疆域】有合者取其相因【如关隘与津梁屯田与漕运】有并者取其相属【如人物中包忠节孝义流寓释道方技列女数种盖彼亦人物中人无庸另为区别也】如经籍表作述之功纪事垂古今之鍳德音宣
朝廷之德特为增类以备参考
一各类之中条件甚多叙次龎杂无由醒目故史志中自汉以下咸析小目【如经籍则分经史子集礼仪则分吉凶军宾嘉是也】今名宦人物艺文经籍选举风俗物产古蹟拾遗各以其所包者析之而仍标目於下以便流览
一各类中有因时起例与通体微异者即於本类下注明或有考究异同订证舛错阙疑传疑之处俱於本条下加按字以别於原书之本注
一龙门首辟史法创为年表之例纵横指画事理包举後有作者靡不效之兹於建置封爵亦仿其例庶幅广袤世系相承上下数千载历历如在目前
一古地理书多为图经魏书直谓之地形志则可知画沙聚米非绘事弗明也兹於各类若山川水利古蹟兵防驿逓作图归於本类而於建置疆域尤加详焉盖古来沿革不一不独郡邑名称屡更即城郭关河远近疎密迥不相侔绘图以补表之所不逮则前代一览无余再合以
本朝疆域尤了如指掌矣
一疆域绘图限於尺幅不能详备今照
皇舆图首列通省总图祗载府州县及名山大川其次作五府十州图载山川关驿镇营道路又次二州七十三县各作一图有城池泉渠祠宇桥渡古蹟陵墓镇店铺逓分界悉列焉其地形之方员斜锐长短凹凸如其本形离之各成方幅界不踰域合之即成总图间不容髪虽或山川阻深涂径迂折而大槩已较然矣
一凡山川廨宇关梁祠庙河渠陵墓古蹟必以今州县治为凖而首掲其所在之方向里数然後援引故实发明订正庶几眉目朗如故虽有近代之书可径列经史之前不嫌倒置又虑所引之书各代州郡建治不同於今因而方向里数与今迥别故又於建置中作列朝地图考览者从此互订则抵牾适相符合矣
一山川等类固当先标其所在之方向里数而有不可以方向里数计者如山则有巅有麓洞峪深入甚远坡迳聨接则又甚近是里数不可定也川则有曲流有环遶出山或在西南流衍或在东北方向亦不能定也故考之志册间有不符至於疆域之四至八到广袤里数更难画一盖郡邑地形百出方员欹鋭凹凸鈎环加以高山深谷四面八隅不能咸备而分界之处多在通达之衢未必适当其方位且旧志所载道里有自治起者有自城起者有以隣界止者有以隣治止者参差不齐故不独里数不侔而方向亦多错出不知营城邑设官守当以治为凖分壤地辨封疆当以界为止今疆域一类先载治距所隶之里数次载四正四隅分界里数若以两界各至治若干里合算则隣邑至治之里数已寓於中矣尝见元和志式有至某界正东微南微北之说甚为得解今所标者虽不能作章亥履勘而或治或界偏左偏右必折衷至确乃敢登载其形有不齐者仿照元和志式庶几详备云
一职官选举题名旧志祗详於明代今蒐辑羣书及金石刻各依官制科分增录以备稽考其或有创设特遣之官官制所无及无科目可考者槩附一代之末
一旧例各类叙次多分府州但如人物一种古书纪载有泛称秦入者既未便强属何郡而古今地名沿革不一未必尽如今之分界又方技隐逸释道诸类中多有异域他省之人更难附属是以按代编次而同时者则略以地叙云
一名宦人物列传采录各史原文一字不敢妄增如原文内有地名在前人名居後或世系里居不详於本传而别见他传者俱用小字旁注以别原文
一史家之体彰瘅并行志则隐恶扬善亦忠厚之意也然而好恶之公不容偏废使前愆烱鉴常悬心目未必不收惩创之益故於列传用欧阳史例别为杂传以外之而拾遗中更标徵应鉴戒二目以寓儆惕之义焉
一秦中自周秦汉唐建国於此凡宫廷事宜俱关天下之大非专属畿辅也故自周官周礼下至汉唐朝官不入职官名宦馆庠游学不入流寓禁军不入兵制至若宫苑遗墟久成古蹟银潢戚畹分封畿甸又不得泛视为公家言而槩置弗录也
一纪事一类仿照纲目编年大书巡狩会盟征伐诸大政以存统御之权余分闰位莫不包举然如彼此战争关乎疆宇则从其重者专载一朝之下【如蜀魏南北朝宋金元】若僭据秦土仍以正统为断故自秦汉以降凡僭窃之制度【如莽之改官不入官制改邑不入沿革苻秦石赵之臣不列题名不入名宦人物之类】不书其分统者不用此例
一历代名篇佳什争鸣艺苑美不胜收兹惟取其有关於斯土之政事文章人心风俗者严其程格以定去存至於投赠谀词并当摈斥或所言止於一乡一邑者亦自有州县志在兹弗槩及
一艺文以有关通省及连数郡邑者始登其他可资各类考订者则皆节采要语入各类中如游览入山川凭吊入古蹟陵墓营建入学校祠祀公署着作入经籍奏议入贡赋盐钱兵防驿逓盖典制重於翰墨也
一古人陈迹稗官纪载极繁凡有关於人情风土嗜好歌谣可以广见闻资法戒者固为采风所不废至於畸行遗言谈天说鬼原始要终历代传述为兹土之故实亦必博采以助谈丛其他侮慢鄙?有妨风化者虽系斯土槩不滥登
一
御制德音官制钱糓兵屯建置有关典章者理宜尊崇本朝而以历代附考於後若祥异纪事人物艺文拾遗诸类则仍以古今世次顺叙微有不同
一省志向例俱分郡邑但有界限划然必应分者【如城池关梁学校祠祀水利陵墓之类】有统属联贯必应合者【如星野之言天文封爵之论世次职官选举之题名兵防盐法之制度纪事德音祥异之编年帝系之纪传经籍艺文之分类是也】有缀旒於冕宜先合而後分者【如建置疆域贡赋屯运以省总冠前而以郡邑额分之】有若网系纲应分类而不分地者【如物产人物风俗拾遗之类】有一经一纬分合兼用者【如山川之名山大川各自绘图撰考是也】各随其宜不能强同
一志宜详密而省志亦宜得体如里甲街市坊表之胪列下僚之题名掾史之额设存留之细数廨舍之间架渠堰之受水人物中乡曲之善士祠宇中罗列之姓名槩不滥收以侵郡县志之详备也
一地志以地为经以代为纬地所不属则径阙之如三国之吴六朝之陈与北齐宋时之辽诸类中槩不及之虽其时招集人民侨治他郡而袭故名者封爵建置悉为辨正
一兴汉二属地接荆梁前代分隶他州郡星野兼入翼轸但所躔之度甚微徵应自在全蜀全楚兹不具录至古刺史郡守治不在境内而属邑在境内如弘农武都者职官题名未敢槩登而於名宦则仍书之盖当日势分所临既及其地而惠泽所流亦不可冺固善善欲长之义也
一陕甘昔合今分新设府州亦系旧时营堡故於疆域里数赋役额数皆不袭用旧说而以今册为凖其职官中统辖之大僚如总督驻西安学政驻三原均入陕志提督驻固原入甘志至前代之盐学藩臬粮驿各道俱驻省城兼治全陕及但有参政副使等衔而不能强分者悉入陕志
一汉有五原九原唐有安北都护宋有天德军金元有丰云二州咸入版章明世中衰弃河套地如瓯脱延绥遂为边境我
朝声教诞被属国降王愿为保塞
祖宗抚绥荒服仍令驻牧套中今车书一统梯航所至罔不奉图入告况近在塞垣之下乎凡套中山川城砦古蹟俱得附榆葭各州县以类而见云
一陕省幅极广如弘农跨陕豫之郊兴元控雍梁之野以至绥葭昔为赵地凤兴向属武都其间山川人物旧志尚多混淆或因一时失检分晰未清或因志在夸多猎取傅会遂至以讹袭讹遗误後来今於河南湖广山西四川甘省分界各州县山川必究其脉络人物必详其世系古蹟必核其时地合者收之不必旧志之所有不合者去之不必旧志之所无也

[book_title]职名
陕西通志
职名
监修
︵字位过密　无法显示︶
【臣】查郎阿
吏部尚书署理陕西总督印务幷办理军需事件【臣】刘於义︵字位过密　无法显示︶【臣】史贻直
工部左侍郎世袭拖沙喇哈番加四级前署理陕西巡抚印务【臣】马尔泰巡抚陕西等处地方赞理军务都察院右副都御史纪录一次【臣】硕　色提督陕西学政内阁学士兼礼部侍郎【臣】王兰生
提调
【臣】杨　　馝
陕西西安等处承宣布政使司布政使加一级又加三级【臣】程仁圻陕西西安等处提刑按察使司按察使纪录二次【臣】何师俭
编辑
︵字位过密　无法显示︶
【臣】沈青崖
采访
署理陕西西安等处布政使司督理粮储道【臣】伟　璱陕西布政使司分守潼商道佥事【臣】张正瑗
陕西按察使司分巡榆葭道副使【臣】王　凝
陕西按察使司分巡延绥鄜道参议【臣】朱一凤陕西按察使司分巡汉兴道副使【臣】姚培和
原　任　西　安　府　知　府【臣】王绍文
西　　安　　府　　知　　　府【臣】乌灵阿延　　安　　府　　知　　　府【臣】徐洹瀛
凤　　翔　　府　　　　知　　　府【臣】冯庆长
汉　　中　　府　　　　知　　　府【臣】朱闲圣
榆　　林　　府　　　　知　　　府【臣】王大士
兴　　安　　州　　　　知　　　州【臣】鲍遐龄
商　　　　州　　　　知　　　　州【臣】王如玖
同　　　　州　　　　知　　　　州【臣】董权文
华　　　　州　　　　知　　　　州【臣】王德地
耀　　　　州　　　　知　　　　州【臣】朱绍峒
乾　　　　州　　　　知　　　　州【臣】王以观署　　　邠　　　州　　知　　　州【臣】李肖筠
鄜　　　　州　　　　知　　　　州【臣】李如沆署　　绥　　德　　州　　知　　州【臣】董朝鼎署　　　葭　　　州　　知　　　州【臣】程材传
分编
西　安　府　咸　阳　县　知　　县【臣】冯运栋西　安　府　署　渭南　县　知　县【臣】梁成武延　安　府　署　宜　川县　知　县【臣】刘国泰凤　翔　府　宝　鸡　县　知　　县【臣】钱　界凤　翔　府　署　郿　县　知　　县【臣】乔履信汉　中　府　署　城　固县　知　县【臣】王邦光兴　安　州　署　白　河县　知　县【臣】唐效尧同　州　署　蒲　城　县　知　　县【臣】沈　华耀　州　署　同　官　县　知　　县【臣】杨　绎邠　州　署　三　水　县　知　　县【臣】文　魁
学　　　　习　　　　进　　　　士【臣】李之兰
学　　　　习　　　　进　　　　士【臣】冷　崇
学　　　　习　　　　进　　　　士【臣】古　沣
订正
绥　德州　署　清　涧　县　知　县【臣】王起鹏
举　　　　　　　　　　　　　　人【臣】胡　淦
监　　　　　　　　　　　　　　生【臣】申存寅
监　　　　　　　　　　　　　　生【臣】杨煜曾
廪　　　　　　　　　　　　　　生【臣】支　期
分校
西　安　府　富　平　县　教　　谕【臣】白　塘凤　翔　府　麟　游　县　教　　谕【臣】马国镇举　　人　　拣　　选　　知　　县【臣】李清佐举　　人　　拣　　选　　知　　县【臣】崔　昭
廪　　　　　　　　　　　　　　生【臣】刘绍攽
廪　　　　　　　　　　　　　　生【臣】解含章
缮录
举　　　　　　　　　　　　　　人【臣】单　洁
监　　　　　　　　　　　　　　生【臣】张国栋
生　　　　　　　　　　　　　　员【臣】李允寛
生　　　　　　　　　　　　　　员【臣】王　秦
生　　　　　　　　　　　　　　员【臣】赵佩琇
生　　　　　　　　　　　　　　员【臣】王家隲
生　　　　　　　　　　　　　　员【臣】上官一
收掌
西　安　府　署　照　磨　所照　磨【臣】张元龙西　安　府　　长　安　县　县　丞【臣】罗之晋
校刋
西　安　府　咸　　宁　县　知　县【臣】陈齐贤西安　府　署　长　安　县　知　县【臣】王　端
绘图
布　　　　　　　　　　　　　　衣【臣】张　谦

[book_title]目录
钦定四库全书　　　　　史部十一
陕西通志目录　　　　　地理类三【都会郡县之属】卷一
星野
卷二
建置一【图　表】
卷三
建置二【考】
卷四
建置三【考】
卷五
建置四【考】
卷六
疆域一【图】
卷七
疆域二【考　形胜附】
卷八
山川一【图　考】
卷九
山川二【西安】
卷十
山川三【延安　凤翔】
卷十一
山川四【汉中　榆林】
卷十二
山川五【兴安　商　同】
卷十三
山川六【华　耀　乾　邠　鄜　绥　葭边外】
卷十四
城池
卷十五
公署
卷十六
关梁一
卷十七
关梁二
卷十八
封爵一【上古至北魏】
卷十九
封爵二【北周至明】
卷二十
职官一【汉至隋】
卷二十一
职官二【唐　五代　宋】
卷二十二
职官三【金　元　明】
卷二十三
职官四
【本朝文职　武职】
卷二十四
贡赋一
【本朝民地丁】
卷二十五
贡赋二
【本朝民地丁　更名地丁　课程】
卷二十六
贡赋三【历代田赋　户役　课程　经费】
卷二十七
学校
卷二十八
祠祀一【寺观附】
卷二十九
祠祀二【寺观附】
卷三十
选举一【徵荐　诸科　进士】
卷三十一
选举二【举人上】
卷三十二
选举三【举人下　贡生　馆学生】
卷三十三
选举四【武科　将材　封?　掾吏】
卷三十四
兵防一
【本朝兵制】
卷三十五
兵防二【历代兵制　军储　塞垣　边防】
卷三十六
驿传
卷三十七
屯运一
【本朝屯地屯丁　仓庾　转运事例】
卷三十八
屯运二【历代屯田　漕运】
卷三十九
水利一【图　考】
卷四十
水利二【考】
卷四十一
盐法【钱法附】
卷四十二
茶马
卷四十三
物产一【谷属　疏属　药属　货属】
卷四十四
物产二【草属　木属　禽属　兽属　鳞属介属　豸属】
卷四十五
风俗【习尚　时令　礼仪　方言　化导】
卷四十六
祥异一
卷四十七
祥异二
卷四十八
帝系一【皇帝　后妃　太子】
卷四十九
帝系二【诸王　公主　外戚　宦官】
卷五十
名宦一【节镇上】
卷五十一
名宦二【节镇下】
卷五十二
名宦三【勅使　监司　牧守】
卷五十三
名宦四【令长】
卷五十四
名宦五【僚佐　将弁】
卷五十五
人物一【圣贤　名臣】
卷五十六
人物二【廉能上】
卷五十七
人物三【亷能下】
卷五十八
人物四【勇略上】
卷五十九
人物五【勇略下】
卷六十
人物六【直谏】
卷六十一
人物七【忠节】
卷六十二
人物八【孝义】
卷六十三
人物九【儒林　文学】
卷六十四
人物十【隐逸　流寓　方伎　杂传】
卷六十五
人物十一【释道　人瑞】
卷六十六
人物十二【列女一】
卷六十七
人物十三【列女二】
卷六十八
人物十四【列女三】
卷六十九
人物十五【列女四】
卷七十
陵墓一
卷七十一
陵墓二
卷七十二
古蹟一【宫阙　坛庙】
卷七十三
古蹟二【府第　园池　薮泽　郊垧】
卷七十四
经籍一【经　史】
卷七十五
经籍二【子　集】
卷七十六
纪事一【唐虞至汉】
卷七十七
纪事二【後汉　魏】
卷七十八
纪事三【晋至魏】
卷七十九
纪事四【周至唐】
卷八十
纪事五【唐】
卷八十一
纪事六【五代　宋】
卷八十二
纪事七【金　元　明】
卷八十三
德音一
卷八十四
德音二
卷八十五
艺文一
【御制　诏诰】
卷八十六
艺文二【奏疏】
卷八十七
艺文三【表　状　议　策　檄　露布】
卷八十八
艺文四【赋上】
卷八十九
艺文五【赋下】
卷九十
艺文六【颂　赞　箴　铭】
卷九十一
艺文七【碑　记上】
卷九十二
艺文八【记下】
卷九十三
艺文九【序　传　书启】
卷九十四
艺文十【论说　辨考　题跋　祝祭　吊诔杂文】
卷九十五
艺文十一【乐府　古诗】
卷九十六
艺文十二【律诗】
卷九十七
艺文十三【排律　絶句　诗余】
卷九十八
拾遗一【博古　风雅　闲适　语林】
卷九十九
拾遗二【轶事　微应　订讹　琐碎】
卷一百
拾遗三【权奇　滑稽　神异　鍳戒】
後序
【臣】等谨案陕西通志一百卷
国朝署理陕西总督吏部尚书刘於义等监修陕西旧通志为康熙中巡抚贾汉复所修当时颇称其简当而阅时既久因革损益颇不相同雍正七年
勅各省大吏纂辑通志陕西督抚以其事属之粮储道沈青崖青崖因据汉复旧本参以明代马冯二家之书斟酌增删厘成百卷分为三十二类雍正十二年於义等始表上之陕西省治本汉唐旧都故纪载较多如三辅黄图长安志皆前人所称善本而卷帙既繁异同亦夥至其隶辖支郡若绥葭凤兴之类则又地近边隅志乘荒略不免沿习传讹是编订古证今详略悉当视他志之撦撏附会者较为胜之书中间有案语以参考同异亦均典核可取云乾隆四十六年三月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷一
钦定四库全书
陕西通志卷一
星野
维天垂象应兹分壤表里关河鹑首炳朗两界划开雍为吭颡地脊中衡诸州雄长南北之纪脉络攸昉右轸左参繋纲若网斗枢照临三秦咸仰术溯甘公龙门世掌作星野志第一
鹑首之次【秦为鹑首天官家皆言之至泠州鸠有岁在鹑火我周分野之言而易氏遂疑鹑火为西周岐丰之地今考唐历志云武王嗣位克商岁进及鬼而退守井明年周始革命岁进留於张据此则周语以岁所在为周分盖以其历鹑首而至鹑火非即以鹑火为西周也今一以鹑首井鬼分野为凖而凡鹑首之次所丽之杂座皆依丹元子步天歌纂入】
<史部,地理类,都会郡县之属,陕西通志,卷一>
鹑首秦也【郑氏周礼注】东井舆鬼雍州【史记天官书】秦地於天官东井舆鬼之分野也其界自弘农故关以西京兆扶风冯翊北地上郡西河皆属焉自井十度至柳三度谓之鹑首秦之分也【汉书地理志】东井舆鬼秦【淮南子】东井鬼星散为雍州分为秦国东距殽函西有汉中南含高山北阻居庸得东井动深之萌其气险也【春秋元命苞】鹑首井十至柳三芒种夏至秦【刘昭月令章句】昔者大帝悦秦穆公而觐之响以钧天广乐帝有醉焉乃为金策锡用此土而剪诸鹑首【张衡西京赋】自井至柳谓之鹑首之次秦之分也言尽取鹑首之分为秦之境【六臣文选注】仰东井之舆鬼览西秦之伯邑【张衡周天大象赋】东井谓之鹑首【博雅】鹑首之次於辰在未谓之洽协於律为蕤宾斗建在午今秦分野【帝王世纪】自井十六度至柳八度为鹑首秦之分野属雍州费直起井十二度蔡邕起井十度陈卓范蠡鬼谷先生张良诸葛亮并云东井舆鬼雍州【晋书天文志】东井舆鬼鹑首也初东井十二度余二千一百七十二秒十五太中东井二十七度终柳六度自汉三辅及北地上郡西自陇坻至河右西南尽汉中之地古秦梁豳芮丰毕骀杠有扈之国【唐书天文志】鹑首当河山之右太王以兴后稷封焉而宗周之所宅也【唐书历志】关内道古雍州之域汉三辅北地上郡及弘农陇西五原西河云中之境京兆华同凤翔邠陇鄜坊丹延绥宥为鹑首分山南道兴元金洋凤兴为鹑首分【唐书地理志】东井八星钺一星鬼四星质一星为鹑首皆秦之分野【张守节史记正义】鹑首秦此系之二十八宿者也【地理通释】井鬼在未自井九度至柳三度属秦分雍州则陕西永兴凤翔凤陇邠丹同华耀坊延鄜兴元及西夏之西偏秦凤之西北皆秦分也【清类天文分野书】自井八度三十三分三十八秒起历井二十三度鬼二度柳五度一十二分三十八秒共二十九分一秒为鹑首之次其辰在未斗柄建午律应蕤宾【明世法录】
井宿
东井为水事祸成井【史记天官书】东井秦地汉王入关五星从岁星聚五年遂定天下此东井为秦地之明效也【汉书天文志】东井三辅宿【後汉书天文志】西南方曰朱天其星曰东井【淮南子】东井八星主水衡也【春秋元命苞】秦故治雍今内史也陇西汉中东井也【越絶书】镇星主东井木守东井有土功之事一曰大水五星及客星在井皆为水【黄帝星经】太白守井五糓不成【巫咸占】镇星在东井天下大水其大出流杀人太白入东井留一日以上乃占期三月若一年远五年【石氏星经】客星干犯东井则大臣诛彗星在东井国大人死七十日主当之五十日相当之三十日兵将当之流星出东井所之国大水【荆州星经】东井八星天之南门黄道所经天之亭候主水衡事王者用法平则井星明而端月宿井有风雨【晋书天文志】旧经东井去极七十度浑天仪测东井去极六十八度○东井居两河之隂自山河上流当地络之西北【唐书天文志】傅奕曰天上东井黄道经其中正是荧惑行路所涉不为怪异若荧惑入地上井是为灾也【旧唐书传奕传】南方东井八星天之南门黄道七曜常行其中为天之亭候主水衡事法令所取平也武密占曰井中为三光正道五纬留守若经之皆为天下无道不欲明明则大水又占曰用法平井宿明月宿其分有风雨日食秦地旱民流晕则多风雨有青白赤气在日为冠天子立侯王月食有内乱大臣黜后不安五谷不登分有兵丧月晕为旱为兵为民流国有忧一曰有赦隂阳不和则晕晕及三重在三月为大水在十二月壬癸为大赦月犯之将死於兵水官黜刑不平岁星犯之主急法多狱讼水溢将军恶之逆行入井川流壅塞荧惑犯之兵先起者殃入守经旬下有兵贵人不安守三十日成勾巳角动色赤黑贵人当之百川溢兵起填星入犯之兵起东北大臣忧在觜而去东井其下亡地太白犯之咎在将久守其分君失政臣为乱辰星犯之星进则兵进退则兵退刑法平又曰北兵起岁恶芒角动揺色赤黑为水为兵起客星犯之谷不登大臣诛有土功小儿妖言彗星犯之民谗言国失政一曰大臣诛其分兵灾流星犯之在春夏则秦地谋叛在秋冬则宫中有忧乙巳占流星色黄润国安赤黑秦分民流水灾○汉永元铜仪井宿三十度唐开元游仪三十三度去极七十度景佑测验亦三十三度距西北景去极六十九度【宋史天文志】汉洛下闳测井三十三度宋崇宁测井三十三度少志元测井三十三度三十分【元史历志】井三十一度井八星以近钺一星为距三十四度○井南方七宿之一八星如井横列河中参旁之东有玉井故井宿曰东井【明世法录】南方七宿井喙鬼目井主秦雍也【天星订考】井主水衡法令中平之事物之平者莫如水故营国制城画野分州皆取象焉○东井一曰天府一曰东陵一曰天井一曰天门一曰天渠一曰天候一曰天齐一曰天池水星也主水泉亦为天之南门日月五星贯之为中道又主酒食女主之象主三公之位为天之亭候主水衡法令之所取平也三光行不由其中道为下无道虽经之不得留之王者心正则井星正明则法度正号令明大盛则多风雨有大水暗中不正则国弱兵乱动揺变色则诸侯帝移徙则国乱君忧决水为灾又曰井为天子府暗芒角日月食五星犯逆大臣谋乱兵起中有六星不欲大明明即火灾○井八星距西扇北第一星去极六十九度○井八星三十一度为水患为行舟在气为木在肖为犴【图书编】
鬼宿
舆鬼鬼祠事【史记天官书】舆鬼秦也【汉书天文志】舆鬼五星天府也【後汉书天文志】荧惑主舆鬼【星经】南方曰炎天其星曰鬼【淮南子】舆鬼谓之天庙【博雅】舆鬼天目也朱雀头也岁守鬼十日金钱散诸侯荧惑犯守鬼国有大丧有女丧大将有死者土犯鬼后有忧失亡其势镇入鬼中大臣诛【黄帝星经】岁星入留舆鬼五十日不下民有大丧百日不下民半死太白入鬼一曰病在女主一曰将戮死【石氏星经】月五星入舆鬼大臣诛岁入鬼五糓多伤民以饥死者无数辰星入舆鬼以罪诛大臣一曰后疾一曰大人忧【郄萌占】镇入鬼中有土功事【巫咸占】太白入鬼乱臣在内【韩杨占】荧惑犯鬼忠臣戮死不出一年中【荆州星占】舆鬼五星天目也主视明察奸谋东北星主积马东南星主积兵西南星主积布帛西北星主积金玉随变占之鬼星明大则糓成不明则百姓散【晋书天文志】浑天铜仪测舆鬼去极六十八度○舆鬼居两河之阳自汉中东尽华阳与鹑火相接当地络之东南【唐书天文志】舆鬼主观察奸谋日食国不安有大丧贵人忧晕则其分有兵大臣有诛废者月食贵臣皇后忧期一年晕为旱为赦月犯之秦分君忧一曰军将死贵臣女主忧民疫岁星犯之国伤民饥君不听事荧惑犯之忠臣诛一曰兵起后失势入则后及相忧一曰贼在君侧有兵丧勾已国有赦留守十日诸侯当之二十日太子当之勾已环绕天子失庙填星犯之大臣女主忧守之忧在後宫为旱为土功太白入犯之为兵乱臣在内一曰将有诛贯之而怒下有叛臣久守之下有兵为旱为火万物不成辰星犯之五糓不登守为有丧忧在贵人客星犯之国有自立者败一曰多土功入之有诅盟祠鬼事彗星犯之兵起国不安星孛其下有丧兵起宜修德禳之○汉永元铜仪舆鬼四度旧去极六十八度景佑测验舆鬼三度距西南星去极六十八度【宋史天文志】汉洛下闳测鬼四度唐一行测鬼三度宋皇佑测鬼二度崇宁测鬼二度半至元测鬼二度二十分【元史历志】鬼宿四星曰舆鬼一曰天目主视明察奸伪朱雀头眼一曰天铁鑕主诛杀一曰天庙主祀事一曰天松一曰天匮一曰天圹主疾病死丧土星也其中为日月五星中道【观象玩占】鬼四星以右二星为距二度【明世法录】鬼四星距西南星去极六十九度半○鬼三度为淫辞为妖孽在气为金在肖为羊其余气为暗金【图书编】鬼四星欲其明明则五糓成动揺则疾病水灾人死如麻月犯鬼人疾疫入鬼人多病死【羣芳谱】
井钺【以下系井宿杂座】
井西曲星曰钺伤成钺【史记天官书】晋灼曰贼伤之占先成形於钺【史记注】败成钺【春秋文耀鈎】钺淬水而刑及【张衡周天大象赋】钺一星附井之前主伺淫奢而斩之故不欲明明与井齐则天子用钺於大臣【晋书天文志】钺一星附井宿前月犯井钺大臣诛有水事岁星犯井钺近臣为乱兵起填星入井钺王者恶之【宋史天文志】钺一星在井边二寸【明世法录】钺附於井所以断也○钺一星附井口第一星主边兵起主伺淫奢而斩之不欲其明大大而明则鈇钺用事兵起揺动芒角则大臣多死於法者星芒则天下大水○钺一星去极六十九度少入参半度【图书编】
南河北河
钺北北河南南河火守南北河兵起糓不登【史记天官书】两河占胡越之域【张衡周天大象赋】南河北河各三星夹东井一曰天高之关门也主关梁南河曰南戍一曰南宫一曰阳门一曰越门一曰权星主火北河曰北戍一曰北宫一曰隂门一曰胡门一曰衡星主水日月五星之常道也【晋书天文志】两河夹井以相望【张渊观象赋】南河三星与北河夹东井河戍动揺中国兵起河星不具则路不通水泛溢月出入两河间中道民安岁美无兵出中道之南君恶之大臣不附星明为吉昏昧动揺则边兵起远人叛主忧月犯之为中邦忧一曰为兵为丧为旱为疫行西南为兵旱入南戍则民疫晕则为土功乘之四方兵起经南戍南则为刑罚失岁星犯之北主忧荧惑犯两河为兵守三十日以上川溢守南河糓不登女主忧守南戍西果不成在东则有攻战填星守两河为旱民忧守之为兵道不通太白舍三十日川溢一曰有奸谋守两河为兵起客星守之为旱为疫彗孛出为兵守为旱流星出为兵丧边戍有忧北河亦三星五星出入留守之为兵起犯之为女丧乘之为北主忧岁星入北戍大臣诛荧惑从西入北戍六十日有丧从东入九十日有兵一曰出北戍北守之边将有不请於上而用兵外国者胜填星守之兵起六十日内有赦一曰有土功若守戍西五糓不实太白舍北戌三十日为女丧有内谋守隂门不出百日天下兵悉起辰星守之外兵起边臣有谋留止则兵起四方客星入犯之有丧於外奸人在中入自东兵起期九十日入自西有丧期六十日守之为大水流星经两河间天下有难入为北兵入中国关梁不通【宋史天文志】南北两河地之关门南北两界逆斜彗客犯南河为旱北河为水【历学会通】北河为隂国主攻伐之政南河为阳国主礼乐之政南北二河所以分诸夏而定夷貊○北河三星距东大星去极六十一度半入井宿二十度南河三星距东大星去极八十三度半入井宿二十一度【图书编】两河间为天中道七曜常行而过之则吉久留则殃咎生【羣芳谱】
天樽
天樽奠馔而翕集【张衡周天大象赋】天樽主盛饘粥以给贫馁【晋书天文志】天樽三星樽器也明为丰暗则岁恶【宋史天文志】天樽主樽罍天子酒器【历学会通】天樽三黑星在井北五诸侯南三星鼎足立【明世法录】天樽三星距西星去极六十度入井宿十六度【图书编】
五诸侯
五侯疑议而衡立【张衡周天大象赋】五诸侯五星在东井北主刺举戒不虞又曰理隂阳察得失亦曰主帝心一曰帝师二曰帝友三曰三公四曰博士五曰太史此五者常为帝定疑议【晋书天文志】五诸侯五星断疑刺举戒不虞星明大润泽则天下治五礼备则光明不相侵陵暗则贵人谋上芒角祸在中岁星犯之兵起三年荧惑犯之大臣叛不成太白犯之诸侯兴兵亡国经天昼见则诸侯受诛客星犯王室乱诸侯亡地秦国殃守之诸侯亲属失位彗孛犯之执法臣诛又曰贵臣当之期一年【宋史天文志】五诸侯畿外诸侯也圣王所以建国而养民者也○五诸侯决疑断狱○五诸侯距西星去极五十六度半入井宿六度半【图书编】
积水
荧惑入积水水兵起入积薪旱兵起守之亦然积水在北戍东北【汉书天文志】积水醖燕酎之劳【张衡周天大象赋】积水一星在河西北水河也所以供酒食之正也【晋书天文志】积水候水灾【隋书天文志】积水一星在北河西北不见为灾岁星犯之水物不成鱼盐贵民饥荧惑犯之为兵为水辰星犯之为水旱客星犯之兵起大水大臣忧期一年【宋史天文志】积水积薪六府之首事也○积水积薪主水火之齐以给烹餁○积水一星去极五十四度半入井宿五度【图书编】积水一星在北河上主聚美水给天子酒食明则天下大安宴享行暗则五糓不登人民忧明大动揺河海溢决津梁不通五星犯守有水灾火犯之主旱流星抵积水若入之大水【羣芳谱】
积薪
积薪在北戍西北【汉书天文志】积薪备牲庖之给【张衡周天大象赋】积薪一星在积水东北供庖厨之正也【晋书天文志】积薪一星不明五糓不登荧惑犯之为旱为兵为火灾客星守之薪贵【宋史天文志】积薪一星去极六十五度半入井宿七度半【图书编】积薪聚薪也给享祀供庖厨星明则五糓熟享祀修庖厨足暗则庖厨空天下旱岁歉人饥积水积薪相去五尺以内则天下平五糓登一丈内则天下饥荒人民流亡火守之旱水守之大水五星犯积薪若守之五谷不成民饥流亡【羣芳谱】
水府
水府司乎百川【张衡周天大象赋】东井西南四星曰水府主水之官也【晋书天文志】水府四星主堤塘道路梁沟以设堤防之备荧惑入之有谋臣辰星入为水客星入天下大水流星入色青所主之邑大水赤为旱【宋史天文志】水府四黑星在井西南钺下【明世法录】水府天子宫内水官【历学会通】水府主堤防沟洫之事○水府四星距西星云极七十六度半入井宿十度半【图书编】
水位
水位四星泻溢流移流近河北则国没【巫咸占】水位泻流而迅崩【张衡周天大象赋】水位四星在积薪东主水衡【晋书天文志】水位四星在积薪东一曰在东井东北主水衡岁星犯之为大水一曰出南为旱荧惑守之田不治客星犯之水道不通伏兵在水中一曰客星若水火守犯之百川流溢彗孛出为大水糓不成流星入之天下有水糓败民饥【宋史天文志】水位四星东井西南列主水衡泻淫溢水官也石氏曰衡平象水水平而後流【观象玩占】水位四星距西星去极七十三度半入井宿十八度【图书编】水位以泻淫溢水官也微小如常则雨泽时天下安明则大水横流五糓伤民饥五星犯之大水入城郭伤人五星守之北大水南大旱客星守之百川泛溢彗孛犯之水路不通【羣芳谱】
四渎
四渎断江淮之候【张衡周天大象赋】东井南垣之东四星四渎江河淮济之精也【晋书天文志】四渎四星明大则百川决【宋史天文志】四渎四黑星在南河之里东井之南轩辕之东【明世法录】四渎四星距西南星去极八十六度入井宿二度【图书编】
军市
军市通货以圆缀【张衡周天大象赋】军市十三星在参东南天军贸易之市使通有无也【晋书天文志】军市十三星状如天钱中星衆则军余粮小则军饥月入为兵起主不安五星守之军粮絶客星入则刺客起将离卒亡流星出为大将出【宋史天文志】军市天军货物之市水官也【观象玩占】军市十三星距西北星去极一百七度半入井宿初度【图书编】
野鸡精
野鷄俟兵而据市【张衡周天大象赋】野鷄一星主变怪在军市中【晋书天文志】野鷄伺晨於参墟【张渊观象赋】野鷄一星在军市中主变怪出市外天下有兵守静为吉芒角为凶【宋史天文志】野鷄主知变怪虞伏奸又曰野鸡大将也主屯营军之号令警急设备【观象玩占】野鸡在军市中掌野外之禽鸣则天下野鷄尽雊一曰知夜辰鸣则凡鷄始鸣也【历学会通】野鷄雉也与狼俱山野物也雉性刚决狼性贪戾狼之盗主西北之国盖井在斗魁之西北也【天星订考】军市行军之市野鷄精主知物价察奸慝贾师也○野鷄一星去极一百九度半入井宿四度半【图书编】
孙
孙孕绪而连绵【张衡周天大象赋】子东二星曰孙【晋书天文志】孙二星在子星东以天孙侍丈人侧相扶而居以孝慈不见为灾居常为无咎【宋史天文志】孙子主孝爱以侍丈人○孙二星距西星去极一百一十五度入井宿六度【图书编】
子
子扶尊而渺邈【张衡周天大象赋】丈人东二星曰子【晋书天文志】子孙嘒嘒於参隅【张渊观象赋】子二星侍丈人侧不见为灾【宋史天文志】子二星距西星去极一百二十八度入星宿四度【图书编】
丈人
丈人通臣而夜悬【张衡周天大象赋】军市西南二星曰丈人【晋书天文志】丈人极阳而恍惚【张渊观象赋】丈人二星主夀考悼耄矜寡以哀穷人星亡人臣不得自通【宋史天文志】丈人国之老臣也又曰主夀考而哀孤穷【观象玩占】丈人二星距西星去极一百二十八度入参宿四度【图书编】
阙邱
两河天阙间为关梁【史记天官书】正义曰阙邱二星在河南【史记天官书注】阙邱拟乎两观【张衡周天大象赋】南河南三星曰阙邱主宫门外象魏也【晋书天文志】西河之滨所以设险限秦晋故其地上应天阙其南曲之隂在晋地衆山之阳南曲之阳在秦地衆山之隂隂阳之气并与东井通河东永乐芮城河北县及河曲丰胜夏州皆东井之分【唐书天文志】阙邱三星在南河南【宋史天文志】阙邱三星在南河东主象魏天子之双阙诸侯之两观也金火守之兵战阙下【文献通考】阙邱二星距大星去极九十步少入井宿十五度【图书编】
狼
参星东有大星曰狼狼角变色多盗贼【史记天官书】狼援戈而野战【张衡周天大象赋】狼一星在东井东南狼为野将主侵掠色有常不欲动也【晋书天文志】狼星揺动於霄端【张渊观象赋】秦人占狼弧【乙巳占】鹑首之外云汉潜流而未达故狼星在江河上源之西西羌吐蕃吐谷浑及西南徼外夷人皆占狼星【唐书天文志】狼一星芒角动揺则兵起明盛兵器贵移位人相食色黄白为凶赤为兵月犯之有兵不战一曰有水事月食在狼外国有谋五星犯之兵大起多盗彗孛犯之盗起客星守之色黄润为喜黑则有忧【宋史天文志】狼主杀掠一曰夷将一曰天陵主南夷主盗贼金官也【观象玩占】狼一星去极一百七度半入井宿十度【图书编】
弧矢
仲春之月昏弧中【礼记月令】昏旦中星皆举二十八宿此云弧星中以弧星近井度多星体广不可的指故举弧以定其中也【礼记月令疏】狼下有四星曰弧直狼【史记天官书】弧属矢而承天【张衡周天大象赋】弧九星在狼东南天弓也主备盗贼常向於狼弧矢动移不如常者多盗贼边兵大起狼弧张害及民天下乖乱又曰天弓张天下尽兵【晋书天文志】弧精引弓而持满【张渊观象赋】弧矢鷄犬皆徼外之备也【唐书天文志】弧矢九星主行隂谋以备盗常属矢以向狼武密曰天弓张则北兵起动揺明大则多盗矢不直狼为多盗引满则天下尽为盗月入弧矢臣逾主月晕其宿兵大起客星入南夷来降若舍其分秋雨雪谷不成守之外夷饥出入之为兵出入流星入北兵起屠城杀将【宋史天文志】弧矢主备非常【观象玩占】弧主天子弓以备盗贼矢主羽箭【历学会通】弧矢天弓也狼为奸寇弧司其非故常注矢以向狼矢端直则狼不敢动【明世法录】弧与矢备盗防私○弧矢九星去极一百十四度入井宿十五度【图书编】
老人
秋分日飨夀星於南郊【月令】夀星南极老人也【月令注】狼比地有大星曰南极老人老人见治安常以秋分时候之於南郊【史记天官书】老人作主而秋焕【张衡周天大象赋】老人星一名夀星色黄明大则主夀昌天下多贤士【黄帝星占】王者承天则老人星见临其国【孙氏瑞应图】王者安静则老人星见【春秋文曜鈎】老人一星在弧南一曰南极常以秋分之旦见於景春分之夕没於丁见则治平主夀昌【晋书天文志】即长春而隐见当丙丁而的皪晃如金粟灿若银烛其光如丹其大如李【唐老人星赋】老人一星在弧矢南见则治平天子夀昌不见则兵起岁荒君忧客星入为民疫一曰兵起老人忧流星犯之老人多疾【宋史天文志】南极老人在弧矢南司天下人民夀算盖北极在丑艮故南极在未坤南极入地三十六度不可得而见也故其精神出地以见乎南谓之南极老人然其出地亦不甚远故隐见不常见则为祥其势位等威盖与中斗相埒以辅上帝故虽在井分井不得而司之也【宋中兴天文志】老人主夀考去疾疫除毒气一曰夀星巫咸曰老人木官也【观象玩占】老人所以占大人夀考者也○老人一星去极一百四十三度入井宿三度【图书编】
鬼积尸气【以下系鬼宿杂座】
舆鬼鬼祠事中白者为质诛成质【史记天官书】晋灼曰舆鬼五星其中白者为质正义曰鬼中一星为积屍一名质主丧死祠事荧惑入鬼天质占曰大臣有诛【史记注】舆鬼中央星如粉絮鬼为变害故言天尸斧钺或以病亡或以诛斩火克金天以制【黄帝星经】舆鬼者天之尸也弧射狼误中参左肩举尸之东井治留尸舆鬼故曰天尸鬼之为言归也又占月五星有干钺乘质者君贵人金玉用民人多死从南入为男子从北入为女从西入为老人从东入为壮丁棺木倍价【郄萌占】质明祀而变生【张衡周天大象赋】舆鬼中央星为积尸主死丧祠祀一曰鈇鑕主诛斩质欲其忽忽不明明则兵起大臣诛【晋书天文志】岁犯鬼鑕执法臣诛填星入鑕王者恶之犯积尸在阳为君在隂为后左为太子右为贵臣随所守恶之流星犯鬼鑕有戮死者入则四国来贡○积尸气一星在鬼宿中孛孛然入鬼一度半去极六十九度在赤道内二十二度主死丧祠祀【宋史天文志】中央色白如粉絮者谓之积尸气一曰天尸主死丧祠祀一曰铁鑕主刑罚主诛斩如云非云如星非星见气而已【观象玩占】鬼主祀事祖考之象中央积尸所以象神也甘氏云积尸摇动则疾病鬼哭人荒【图书编】天汉新法测以远镜始知是无算小星攅聚成形积尸气亦然【汤若望新法表异】
爟
爟含烽而喋寇实防边之有候【张衡周天大象赋】轩辕西四星曰爟爟者烽火之爟也边亭之警候【晋书天文志】爟四星在鬼宿西北一曰在轩辕西主烽火备边之警急以不明为安明大则边有警【宋史天文志】爟主烽火备急行边庭掌四时火变【历学会通】爟火也夏官行火令四时变火以救民疾春榆柳青夏枣杏赤秋柞楢白冬槐檀黑【天星订考】爟四星距西北星去极六十度半入井宿二十九度【图书编】
天狗
天狗吠盗而映涟【张衡周天大象赋】狼北七星曰天狗主守财【晋书天文志】天狗接狼以吠守【张渊观象赋】天狗七星在狼星北动移为兵为饥多寇盗有乱兵填星守之人相食客彗守之则羣盗起【宋史天文志】天狗七星在鬼西南狼之北横河中以守贼也移徙则兵起金火守之人相食【文献通考】天狗守御以防奸也亦祭宴之牲也【天星订考】天狗七星距西星去极一百二度入井宿二度【图书编】
外厨
外厨调列膳之滋【张衡周天大象赋】柳南六星曰外厨【晋书天文志】外厨六星为天子之外厨主烹宰以供宗庙【宋史天文志】外厨六星祭祀烹宰之屠也【观象玩占】外厨曰外者对紫宫内厨言也以享以祀而烹宰也【天星订考】外厨六星距大星去极九十二度半入鬼宿二度【图书编】
天社
惟天社之赫若实勾龙之神焉【张衡周天大象赋】弧南六星为天社昔共工氏之子勾龙能平水土故祀以配社其精为星【晋书天文志】天社六星明则社稷安不明揺动则下谋上太白荧惑犯之社稷不安客星入有祀事於国内出则有祀事於国外【宋史天文志】天社在老人星东南似柳直明则吉【文献通考】天社弧东南社神也【观象玩占】天社祝祠之官【历学会通】天社春社以兴农事秋社以报秋成后土之精也郑氏曰天社者东井舆鬼之外地神也即社稷之社也勾龙者侑食之人鬼也【天星订考】天社六星距西南星去极一百三十四度入井宿十二度【图书编】
天纪
天纪录禽而献齿【张衡周天大象赋】厨南一星曰天纪主禽兽之齿【晋书天文志】天纪一星在外厨南太白荧惑守犯之禽兽死民不安客星守之则政隳【宋史天文志】天纪知禽兽岁齿应天子御马医兽之吏【历学会通】天纪一星去极一百一度半入柳宿三度【图书编】
尾箕【折木之次○以下系陕西边境之分属各宿者凡所应无多非全秦分野可比槩不图形】
凉州入箕十度西河上郡北地入尾十度【晋书天文志○按晋书地理志凉州金城郡榆中白土即今榆林亦涉晋时凉州边界故并载箕宿】
觜参【实沈之次】
魏地觜参之分野也高陵以东皆魏分【汉书地理志】汉中入参九度【晋书天文志】魏地西距高陵觜觽参伐实沈也自河东尽西河之地【唐书天文志】关内道麟丰胜银夏单于安北为实沈分【唐书地理志○按左传子产曰高辛氏迁季子实沈於大夏主参故参为晋星魏本晋地高陵河西其为参分无疑惟史记天官书云觜参益州星经云觜参魏益州而晋天文志遂云汉中入参九度夫魏与益州隔絶数千里岂参既主晋复越秦而主蜀欤抑列国分野果以受封时岁星所次为言欤晋书必有定见未可轻非姑并存之以俟知者】
昴毕【大梁之次】
赵地昴毕之分野也西有五原【汉书地理志○五原在今榆林边外】
柳星张【鹑火之次】
鹑火分野自河华之交北负河南及汉柳在舆鬼东又接汉源当商洛之阳接南河上流【唐书天文志】关内道商为鹑火分【唐书地理志】柳星张在午自柳四度至张十四度属周分商洛周分也【清类天文分野】
翼轸【鹑尾之次】
楚地翼轸之分野也汉中楚分【汉书地理志】
国星【属女宿○以下系他宿之杂座主秦分者】
秦二星在周星东南【甘石星经】东西两周次二秦【隋丹元子步天歌】十二国十六星在牛女南近九坎各分土居列国之象周东南北列二星曰秦有变动以其国占之【宋史天文志】
五车【属毕宿】
五潢五帝车舍【史记天官书】正义曰五车五星在毕东北西北大星曰天库主秦【史记注】五车者五帝舍也西北大星曰天库主太白主秦【晋书天文志】五车五星在毕宿北五帝坐也西北大星曰天库主太白秦分及雍州主豆【宋史天文志】
北斗【属紫微垣○以下系三垣中之星主秦分者】
杓自华以西南【史记天官书】正义曰杓北斗第七星也华华山也杓华山西南之地也【史记注○按晋隋天文志斗七星一至四为魁五至七为杓北斗惟魁主秦天官书则以魁主海岱杓自华以西南春秋文耀鈎以第一星主秦第六星主梁然则所谓杓自华以西南者或指梁而言欤而华之西南半属秦地则又有难以臆断者矣】玉衡第二星主益州常以五亥日候之乙亥日为汉中【後汉书天文志○按史记天官书北斗七星所谓璿玑玉衡後汉书则以璇玑为北辰玉衡为斗九星而以弟二星主益州汉中各史天文志未有宗其说者然汉书必非无据姑存之备考】华岐龙门积石至三危之野雍州属魁星【春秋文耀鈎】北斗枢为雍州【广雅】魁第一星曰天枢主秦【晋书天文志】魁第一星曰天枢正星主天又曰枢为天主阳德天子象其分为秦【宋史天文志】雍州主魁此系之北斗者也【地理通释】
三台【属太微垣】
三台六星中台上星主梁雍【宋史天文志】
秦星【属天市垣】
天市垣二十二星在氐房心尾箕斗内西蕃十一星六曰秦【宋史天文志】
太白【以下系纬星主秦者】
秦之强也候在太白占於狼弧【史记天官书】正义曰太白狼弧皆西方之星故秦占候也【史记注】星经曰太白主华隂山雍州【後汉书天文志】鹑首实沈以负西海其神主於华山太白位焉【唐书天文志】太白主梁雍之地【图书编】
辰星
北方水位自河曲黄甫川西经榆林【寰宇记○秦地界连楚蜀晋豫故分野间有入他宿者然禨祥休咎终难以秦地之边隅占他省之分宿至毕女三垣特一星主秦未可因其一遂占其全也太白辰星其变动在井鬼者载之否则槩从略焉】
天汉【星家皆言汉属金水李淳风述天汉起止则东井为汉必丽之辰僧一行论云汉升沉则井钺应汉方升之气而谿田马氏亦以陕应天汉故备列衆说以备考焉】
汉者金之散气其本曰水【史记天官书】河精上为天汉【河图括地象】天河从北极分为两头其一经东井【抱朴子】天汉起东方经尾箕之间分为二道至天津下而合经北河之南入东井水位而东南行络南河阙邱天狗天纪天稷在七星南而没【晋书天文志】易五月一隂生而云汉潜萌於天稷之下进及井钺得坤维之气隂始达於地上而云汉上升东井据百川上流故鹑首为秦墟得两戒河山之首鹑首之外云汉潜流而未达故狼星在江河上源之西【唐书天文志】天河亦一名天汉东井水位入吾骖水位过了东南游经次南河向阙邱天狗天纪与天稷七星南畔天河没【步天歌】古人有以天河断两界者秦虽西而位坤维之鹑首云汉之升两界之首也【鬳斋十一稿】石氏云天汉天一所生天下河汉之源出乎此故河汉者亦地所以为东西南北之限也张衡云汉津者金之精气也其本曰水按陕西乃金水之位而河汉之源并出乎此【马志】河山两戒【按旧志河山两戒绘图分划但细绎一行之说两戒起讫俱不在境内图之恐近於凿故不敢循旧也】
中国山川东北流其维首在陇蜀【史记天官书】正义曰言中国山及川东北流行若南山首在崑仑连陇山至南山华山渡河黄河首起崑仑渭水岷江发源出陇山【史记注】天下河山之象存乎两戒北戒自三危积石负终南地络之隂东及太华逾河是为北纪南戒自岷山嶓冢负地络之阳东及太华连商山熊耳自上洛南逾江汉是为南纪星传谓北戒为寒门南戒为越门河源自北纪之首循雍州北徼达华隂而与地络相会谓之北河江源自南纪之首循梁州南徼达华阳而与地络相会谓之南河故於天象则弘农分陕为两河之会自陕而西为秦负险用武之国也【唐书天文志】
干支分野
庚秦午秦【淮南子】庚之与未皆主於秦【魏书崔浩传○按淮南以午主秦未主宋崔浩言未为秦意者崔浩之说以鹑首於辰在未欤】
北极出地度数
安西府北极出地三十四度半强兴元府北极出地三十三度半强【元史天文志】各省日出入昼夜时刻俱以本处之北极高度立算陕西北极高三十四度一十六分【历象考成】
推节气时刻
各省节气时刻皆以京师为主视各省东西之偏度加减之【每一度当四分】陕西偏西七度三十三分四十秒减三十分一十五秒【历象考成】
井鬼赤道黄道度数
赤道井三十三鬼四【汉书律历志】东井三十三鬼三【唐书历志】井三十三鬼三【纪元历作井三十三少鬼二半宋史律历志】井三十四度鬼三度【图书编】黄道井三十鬼四【汉书律历志】东井三十舆鬼二太【唐书历志】井三十鬼二太【纪元历作井三十半鬼二半宋史律历志】井三十度鬼二度太【图书编】
赤道黄道过宫
赤道井十度四十六分抄四十四黄道井九度四十二分抄八十九入秦分鹑首之次在未用艮巽坤乾【宋史律历志】
日月蚀占
庚辛华山以西日蚀国君月蚀将相当之【史记天官书】
云气占
自华以南气下黑上赤【史记天官书】渭水气如狼白尾秦云如行人【晋书天文志】苍黑云气入犯井宿民有疾疫黄白润泽有客来言水泽事黑气入为大水常以正月朔日入时候之井宿上有云岁多水潦○五诸侯云气犯之色苍白诸侯有丧不则臣有诛戮天下有大水○积水苍白云气入犯之天下有水○积薪赤云气入犯之为水灾○南河苍白云气入之河道不通出而色赤天子兵向诸侯黄气入之有德令出为灾北河云气苍白入犯之边有兵疾疫○水位赤云气入为旱饥○狼赤云气入有兵○舆鬼五星白云气入有疾疫黑后有疾忧赤为旱黄为土功入犯积尸贵臣有忧青为病○爟赤云气入天下烽火皆动【宋史天文志】南河主越门青气入水伤人北河主胡门白气入边境有兵○积水主水官供给酒食白气入忧水○积薪主外厨以给烹餁之事赤气入忧火○水位主水衡赤气入大人忧旱岁饥荒○狼星主野将侵掠赤气入有兵革民惊○弧矢天弓也主备盗贼赤气入民惊○老人星主夀白气老入忧【明世法录】积薪赤气火焚薪【羣芳谱】
陕西通志卷一

[book_title]卷二
<史部,地理类,都会郡县之属,陕西通志>
钦定四库全书
陕西通志卷二
建置图表
秦中为周秦汉西魏北周隋唐历代都会其地北暨朔方南环汉沔西抵陇坂东界潼津幅员广袤数千里自肇州以来爲国邑爲郡县为道府路爲军卫所制以代异名以时更纷如绣错今自夏商以降各绘一图使废置分合星罗碁布明於指掌以象告也至图不尽意又缀以两表或胪列一代之郡县使大小相维以为之纬或贯穿累代之沿革使先後相承以为之经一纵一横参伍错综又虑其说无徵复原本经史博采志乘一遵本朝府州县定制遡夏商以逮元明代立一考以与图表互相发明虽蜀汉魏周地志阙如亦必会萃衆说捃摭遗文以存一代之概庶几古今建置囊括靡遗矣
本朝省府州县统属考
<史部,地理类,都会郡县之属,陕西通志,卷二>
夏商州国邑考
<史部,地理类,都会郡县之属,陕西通志,卷二>
周州国邑考
<史部,地理类,都会郡县之属,陕西通志,卷二>
秦郡县考
<史部,地理类,都会郡县之属,陕西通志,卷二>
两汉部郡县统属考
总部　郡　县
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
魏晋州郡县统属考
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
北魏州郡县统属考
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
西魏州郡县统属考
总部郡县　　　　　　总部郡　县
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
北周州郡县统属考
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
<史部,地理类,都会郡县之属,陕西通志,卷二>
陕西通志卷二

[book_title]卷三
<史部,地理类,都会郡县之属,陕西通志>
钦定四库全书
陕西通志卷三
建置第二
本朝【附释名】
陕西布政司
国初因明之旧左右布政使司领八府一州康熙二年右布政移治甘省左布政仍驻西安领西延凤汉四府兴安一州雍正三年改西安府属商同华耀乾邠六州延安府属鄜绥葭三州直隶陕西布政司九年又改榆林卫为府共领五府十州治西安府释名陕西宋路名明因以名省盖取公羊传自陕以西召公主之之义
西安府　明领州六县三十一
本朝因之又增领卫一雍正二年潼关卫废三年改商同华耀乾邠六州为直隶州拨县十七分隶之府领县十四释名西安明府名本元安西路明改西安府即元安西义
长安　西安府治释名长安汉县名秦为长安邑汉以名县三辅黄图云长安本秦乡名
咸宁　治府东偏与长安为东西附郭释名咸宁唐县名本万年天宝初改咸宁郭子章云盖取书万国咸宁之义
咸阳　明属西安府
本朝因之释名咸阳西魏县名本周咸阳邑秦自孝公以下皆都之三辅黄图云山南曰阳水北曰阳其地在九嵕山南渭水北山水皆阳故名咸阳
兴平　明属西安府
本朝因之释名兴平唐县名至德初置兴平军寻改为
县从军名也
临潼　明属西安府
本朝因之释名临潼宋县名本昭应祥符初避昭应宫
名改为临潼以城西临潼水为名
高陵　明属西安府
本朝因之释名高陵秦县名孝公置县後为高陵邑郭子章云县南有奉政原高四五丈高陵之名所由昉也
蓝田　明属西安府
本朝因之释名蓝田秦县名献公置县後为蓝田邑元和志云美玉为蓝县出美玉故曰蓝田史记索隐云因蓝田山为名也
泾阳　明属西安府
本朝因之释名泾阳苻秦县名本嬴秦泾阳邑苻秦以
名县
三原　明属西安府
本朝因之释名三原後魏县名元和志云以地有丰原孟侯白鹿三原也郭子章云以地有东西中三原也志说非是
鄠　明属西安府
本朝因之释名鄠秦县名古扈国秦改为鄠王伯厚云
扈鄠一也
盩厔　明属西安府
本朝因之释名盩厔汉县名图经云山曲曰盩水曲曰
厔故名
渭南　明属西安府
本朝因之释名渭南西魏县名汉为渭南郡西魏文帝
以名县以县在渭水之南也
富平　明属西安府
本朝因之释名富平晋县名晋徙北地郡富平县於怀
德城用其旧名也
醴泉　明属西安府
本朝因之释名醴泉隋县名元和志云县有後周醴泉宫因以为名按县东南有醴泉周以名宫隋以名县
延安府
国初因明之旧领州三县十六雍正三年以延安所属州县山多地广去府辽远改鄜绥葭三州直隶陕西布政司拨八县分隶三州府领县八释名隋延安郡宋以名府元和志谓以界内延水为名是也
肤施　明为延安府附郭
本朝因之释名肤施战国赵邑名秦昭王以名县在今绥德界隋大业初始置於延安界因旧名也
安塞　明隶延安府
本朝因之释名安塞元县名本宋安塞堡县从堡名也甘泉　明隶延安府
本朝因之释名甘泉唐县名寰宇记云以其泉甘美为名县志云有甘泉在县南五十里天宝初改县名甘泉因此
安定　明隶延安府
本朝因之释名安定元县名本宋安定堡因以名县保安　明隶延安府
本朝因之释名保安元县名本宋保安军金以名州元以名县郭子章云与安塞安定皆取安宁之义
宜川　明隶延安府
本朝因之释名宜川宋县名本後魏义川太平兴国中
改名避太宗匡义讳也
延川　明隶延安府
本朝因之释名延川隋县名元和志後魏文安隋改延
川以吐延川为名
延长　明隶延安府
本朝因之释名延长唐县名延水经延长入河故以名
县
凤翔府　明领一州七县分隶关西道康熙十年裁隶陕西布政司仍领州一县七释名凤翔唐府名雍胜略云至德初置凤翔府取凤鸣岐山之义
凤翔　明为凤翔府附郭
本朝因之释名凤翔唐县名本雍县唐改凤翔义与府
同
岐山　明属凤翔府
本朝因之释名岐山隋县名明一统志云本後周三龙县隋移治岐山南遂改为岐山因山名也
宝鸡　明隶凤翔府
本朝因之释名宝鸡唐县名元和志云乾元初改陈仓为宝鸡以昔有陈宝鸣鸡之瑞故名之
扶风　明隶凤翔府
本朝因之释名扶风唐县名贞观初以扶风名县仍汉
右扶风名也
郿　明隶凤翔府
本朝因之释名郿周邑名秦以名县毛苌云文公所营
是也
麟游　明隶凤翔府
本朝因之释名麟游隋县名义宁初获白麟于废仁夀
宫因置县
汧阳　明隶凤翔府
本朝因之释名汧阳後周县名寰宇记云以县在汧水
之阳而名
陇州　明隶凤翔府
本朝因之释名陇州西魏州名元和志魏改东秦为陇
州因山为名
汉中府　属陕西布政司府志云明汉中府领州一县八
本朝因之释名汉中明府名秦为汉中郡常璩曰郡因水名也明以名府府志云郡临汉水之阳南面汉山故名汉中
南郑　明为汉中府附郭
本朝因之释名南郑周邑名秦以名县耆旧传云郑恒公遗民南奔汉中故以南为称府志云桓公都郑其民徙河南者为新郑奔汉中者为南郑
褒城　明隶汉中府
本朝因之释名褒城隋县名郭子章云周褒国汉置褒
中县隋改名褒城
城固　明隶汉中府
本朝因之释名城固秦县名方舆胜览云始城而冀其
巩固之意也
西乡　明隶汉中府
本朝因之释名西乡晋县名寰宇志云蜀南乡晋改西
乡府志云与夔之东乡对故名
凤　明隶汉中府
本朝因之释名凤明县名方舆胜览云鸑鷟尝鸣於岐翺翔至南而集焉是以西岐曰凤翔南岐曰凤州至明降州为县因其旧名
宁羌州　明隶汉中府
本朝因之释名宁羌明州名郭子章云本战国白马氐东境成化中设宁羌取辑宁氐羌之义
沔　明隷宁羌州後隶汉中府
本朝因之释名沔明县名本汉沔阳以沔水为名也元自略阳移沔州来治明降为县不易其名
略阳　明隶宁羌州後隶汉中府
本朝因之释名略阳宋县名府志云用武之地曰略象山之南曰阳故以为名按略阳汉县也在今巩昌界後魏侨置略阳郡县于此赵宋遂以名县沿汉旧也
榆林府　明置榆林卫隶陕西都司
本朝改属榆林道雍正九年改榆林卫为榆林府隶陕西布政司领县四释名榆林府因明榆林卫旧名也本汉榆溪塞水经注所谓诸次水东迳榆林塞是也明因塞置卫遂取名焉
榆林　本明东路双山堡属神木道中路常乐保宁归德鱼河四堡属榆林道
本朝因之雍正九年并五堡置榆林县为榆林府治释
名榆林县本榆林堡地义与府同
怀远　本明中路怀远波罗响水威武清平五堡属榆林道
本朝因之雍正九年并五堡置怀远县属榆林府释名
怀远本明怀远堡县因堡名也
靖边　本明西路靖边宁塞镇罗镇靖龙州五堡属靖边道
本朝裁靖边道改属榆林道雍正九年并五堡置靖边县属榆林府释名靖边本明靖边堡盖取绥靖边疆之意县因堡名也
定边　本明西路定边盐塲砖井安边柳树涧五堡属靖边道
本朝裁靖边道属榆林道雍正九年并五堡置定边县属榆林府释名定边本明定边堡盖取底定边疆之意县因堡名也
兴安州　明领六县隶陕西布政司徙治赵台山下
国初复徙旧城即今治也仍领县六释名兴安明州名续通考云明初为金州万历十年改兴安州因徙置锡佳名也
平利　明隷兴安州
本朝因之释名平利唐县名旧唐书云後周於平利川置吉阳县武德初改曰平利县以川名也
洵阳　明隷兴安州
本朝因之释名洵阳战国楚邑名寰宇记云汉旧县以
在洵水之阳而名
白河　明隷兴安州
本朝因之释名白河明县名县志云成化中置白河堡
以白石河为名寻改为县
紫阳　明隷兴安州
本朝因之释名紫阳明县名郭子章云正德壬申立紫阳堡癸酉升县县南紫阳滩旁有三洞乃紫阳真人所居县名本此
石泉　明隷兴安州
本朝因之释名石泉西魏县名寰宇记云以县北石泉
为名或云今有石泉在县治南
汉隂　明隷兴安州
本朝因之释名汉隂唐县名本汉安阳至德初改汉隂县志云旧治汉江南绍兴初徙治新店按水南曰隂初治汉南故名汉隂後徙汉北而仍名汉隂者袭旧名而悞也
商州　明隷西安府领四县
国初因之雍正三年升商州直隷陕西布政司仍以四县隷州释名商州後周州名贾志云商本山名在州东南故名按史记殷本纪契封于商商国名也周秦为商於地故汉以名县後周以名州
镇安　明隷西安府商州
国初因之雍正三年州改直隷镇安仍属州释名镇安明县名本唐安业县地景泰初重置更名郭子章云县南门外有镇安河盖县因水名也
雒南　明隷西安府商州
国初因之雍正三年州改直隶洛南仍属州释名雒南隋县名寰宇记云开皇初改拒阳为雒南以在洛水之南为名明以光宗讳洛改为雒南
山阳　明隷西安府商州
国初因之雍正三年州改直隷山阳仍属州释名山阳明县名贾志云以在山之阳故名县志云在北山之南丰水之北故名
商南　明隷西安府商州
国初因之雍正三年州改直隷商南仍属州释名商南明县名本後魏南商县地成化间置县曰商南郭子章云以县在商州之南也
同州　明隷西安府领县五
国初因之雍正三年以同州直隷陕西布政司又以同之白水割隷耀州州领县四释名同西魏州名州志云以城南九龙泉九源同流故名按路史云春秋地图云同州为□国则州之名同亦沿国旧名也
朝邑　明隷西安府同州
国初因之雍正三年同州改直隶州朝邑仍属焉释名朝邑西魏县名本南五泉西魏改朝邑元和志云以北据朝坂故以为名
合阳　明隷西安府同州
国初因之雍正三年同州改直隷州合阳仍属焉释名合阳汉县名本有莘国诗所谓在洽之阳也春秋晋为合阳邑汉以名县水经注云城南有合水县取名焉
澄城　明隷西安府同州
国初因之雍正三年同州改直隷州澄城仍属焉释名澄城後魏县名本春秋北徵地汉置徵县後魏为徵城县通典云徵澄音相近故名元和志徵澄同声後人悞为澄
韩城　明隷西安府同州
国初因之雍正三年同州改直隷州韩城仍属焉释名韩城隋县名本周韩侯国雍胜略云隋置韩城县以古韩城为名
华州　明隷西安府领县二
国初因之雍正三年改华州为直隷州仍领县二五年改潼关卫为县并隷州领县三释名华西魏州名南有少华山东连大华故州以取名焉
华隂　明隷西安府华州
国初因之雍正三年县属直隷华州释名华隂汉县名本禹贡华隂地寰宇记云汉改华隂以在太华之隂故名
蒲城　明隷西安府华州
国初因之雍正三年县属直隷华州释名蒲城西魏县名本南白水西魏改蒲城寰宇记云以县东故蒲城为名也或云以县东有蒲池即小蒲川
潼关　明设潼关卫隷南京中军都督府
国初改隷西安府雍正二年裁潼关卫归并同华等州五年以输纳不便照甘省改卫为县之例设县专理就近属华州释名潼关本後汉关名故明以名卫
本朝以名县因关旧名也
耀州　明隷西安府领同官一县
国初因之雍正三年升耀州为直隷州又拨同州之白水来隷领县二释名耀州唐末李茂贞州名郭子章云州东十五里有监山年丰则山中有光耀如监州以是名
同官　明隷西安府耀州
国初因之雍正三年州改直隷县仍属之释名同官後周县名元和志云苻秦於铜官川置铜官护军後魏改置铜官县周除金作同县因川名也
白水　明隷西安府同州
国初因之雍正三年耀州改直隷州以同州白水接壤於耀故拨隷焉释名白水秦县名雍大记云秦置白水县以县临白水也元和志後魏置白水县南临白水因以为名
乾州　明隷西安府领二县
国初因之雍正三年以乾州直隷陕西布政司仍领二县释名乾唐州名乾宁二年置乾州雍大记云在长安西北隅故名
武功　明隷西安府乾州
国初因之雍正三年升乾州为直隷州武功仍属焉释名武功秦县名元和志云县境有武功山斜谷水亦曰武功水是县以山水立名也
永夀　明隷西安府乾州
国初因之雍正三年升乾州为直隷州永夀仍属焉释名永夀唐县名武德二年於永夀原西置永夀县因原而名
邠州　明邠州隷西安府领三县
国初因之雍正三年以邠州直隷陕西布政司仍领县三释名邠唐州名元和志云豳公刘所居之地後魏置豳州开元中以豳与幽字相涉改为邠字
三水　明隷西安府邠州
国初因之雍正三年州改直隷三水仍属焉释名三水後魏县名汉有三水县属安定郡後魏重置於今邠州界沿汉旧名也元和志云以县有罗川谷三泉并流故以为号
淳化　明隷西安府邠州
国初因之雍正三年州改直隷淳化仍属焉释名淳化宋县名县志云宋太宗改元淳化立县之始即以为名
长武　明隷西安府邠州
国初因之雍正三年州改直隷长武仍属焉释名长武明县名县志云万历初置长武县取县西长武故城为名
鄜州　明隷延安府领三县
国初因之雍正三年以鄜州直隷陕西布政司仍领县三释名鄜後魏州名本秦鄜衍文公於其地作鄜畤汉为县後魏以名州郭子章云以地有鄜水故名
洛川　明隷延安府鄜州
国初因之雍正三年州升直隷县仍属州释名洛川後秦县名元和志云姚苌置洛川县以县界有洛川水为名
中部　明隷延安府鄜州
国初因之雍正三年州升直隷县仍属州释名中部後秦县名汉渠搜中部都尉治此姚兴始置县从中部都尉之旧也
宜君　明隷延安府鄜州
国初因之雍正三年州升直隷县仍属州释名宜君後魏县名苻秦置宜君护军太武改县地形志云县有宜君水因取名焉
绥德州　明隷延安府领米脂一县
国初因之雍正三年以绥德州直隷陕西布政司又拨延安府之清涧县隷州领县二释名绥德金州名本後魏绥州宋为绥德城金升为州因城旧名也
米脂　明隷延安府绥德州
国初因之雍正三年州改直隷县仍属焉释名米脂金县名本宋米脂城以地有米脂水沃壤宜粟其米汁淅之如脂故以名城金升为县因宋旧名也
清涧　明隷延安府
国初因之雍正三年升绥德为直隷州以县境接壤於州故拨隷焉释名清涧金县名本宋清涧城建康初种世衡因寛州旧垒筑之赐名清涧以县西有清涧河也大定末始升为县
葭州　明隷延安府领三县
国初因之雍正三年以葭州直隷陕西布政司仍领县三释名葭金州名以州临葭芦川也川在州西五里岸多葭芦故以名州
吴堡　明隷延安府葭州
国初因之雍正三年州改直隷县仍属州释名吴堡金
县名本宋吴堡寨县从寨名也
神木　明隷延安府葭州
国初因之雍正三年州改直隷县仍属州释名神木元县名本宋神木寨也郭子章云县西十五里杨家城内有神松三株枝柯相连故曰神木
府谷　明隷延安府葭州
国初因之雍正三年州改直隷县仍隶州释名府谷五代唐县名文献通考云唐末置府谷镇後唐升府谷为县县从镇名也
右
本朝陕西録司一府五直隷州十州县共七十三自明以县属於州州县又均统於府如西安一府所辖至三十有七属隷太广化理难周又潼关榆林守土莅民职同县府而名仍卫所亦属未协至
本朝雍正三年法唐虞肇州之典使凡府州县统辖适均如西安六州延安三州俱改直隷以分莅诸县又改潼关卫为县升榆林卫为府分二十堡为四县以隷之使一省之中大小相维轻重同得合成运掌之治至郡县释名虽无关大体然盩厔因乎山水肤施沿乎国邑凤翔麟游本乎祥瑞阐释其义可以考命名所由使览者不惑故并附见云
夏商
昔颛顼创制九州为雍梁舜分十二州为雍梁豫夏复为九州禹贡曰黑水西河惟雍州东距西河即龙门之河华阳黑水惟梁州孔安国以为东距华山之南【通典】殷因於夏无所变改【汉书地理志】武丁之地西不过氐羌北不过朔方【汉书贾捐之传】
雍州　舜置十二牧雍其一也【通典】东崤西汉南商北居庸四山之所拥翳故曰雍【括地志】
镐　帝辛三十六年西伯使世子发营镐【竹书纪年按镐在长安西南三十里以下国邑郡县非更置徙治者其方位远近不重注】
亳　汤起於亳【史记六国表】契封於商後世迁於亳即西亳京兆杜县有亳亭【郑樵通志】亳在杜南【路史　按杜即今咸宁】
郢　史记正义周书云惟周王季宅郢郢故城在雍州咸阳东二十一里周之郢邑也【地理通释　按郢一作程辨见程下】
毕　帝辛六年文王初禴於毕【竹书纪年】毕在咸阳西北【地理通释】
鸡闾　新平地古颛顼之墟里名曰鸡闾【晋书苻坚载记　按新平今邠州】
丽　?娲氏立治於中皇山之原继兴於丽长安志云骊山有女娲治处又临潼东二十四里有故丽城商郦国【路史　按中皇山在平利县】
戏　炎帝後姜姓之国今新丰有戏亭是也【路史　按戏亭在临潼东南三十里】
扈　启与有扈战於甘之野【尚书序】赵孟曰夏有观扈【左传】鄠县本夏扈国故鄠城在县北二里【元和志】
崇　舆地志鄠县古崇国也【鄠县志】夏有扈国商为崇国【通考】商之崇扈今永兴鄠北二十里有故城【路史】
丰　既伐于崇作邑于丰【诗经大雅】文王伐崇作丰邑自岐下徙都【史记周本纪】周丰宫文王宫也在鄠县东三十五里【括地志　按即今秦渡镇】
甘　在鄠北启扈战於此【路史】
骆　县父之国京兆宜夀县有骆谷故盩厔地【路史】郝　商郝国太昊弟郝骨氏後右扶风盩厔也【路史按骆郝同地但先後异时】
桥　姬姓国黄帝子孙守桥山者【路史　按桥山在中部北】
翟　帝乙十七年西伯伐翟【竹书纪年　按周时延安以北皆为翟境商末之翟亦应在其地】
西河　后启征西河【竹书纪年】夏世侯伯有西河国后启征之【路史　按禹贡西河自龙门以下皆是即正义所谓丹同二州也】
岐　古有岐伯黄帝至岐见岐伯引载而归是也【路史】亶父自豳迁岐改国号曰周【诗注疏】太王邑岐山之下文王亦治焉【地理通释】
郮　郮故国黄帝後封在岐山之阳所谓周原膴膴者【玉篇】周文作邑於丰乃分岐邦地为周公旦采地东谓之周【诗注疏】
召　召畿内采地奭始食於召故曰召公【史记索隐】文王分岐邦地为召公奭采地西谓之召【诗注疏】
程　孔氏曰周书称文王在程作程典皇甫谧云文王徙宅於程盖谓此也曹氏曰文王既胜密须度鲜原於岐山之阳定程邑而都焉【诗地理考】文王城在陇州吴山废县东四十五里【明一统志　按诸志俱谓程即郢合为一处但程在岐阳郢在咸阳东相去絶远故分编之】
陈仓　渭水东迳陈仓县西应劭曰黄帝都陈在此营氏开山图曰伏羲生成纪徙治陈仓非陈国所建也【水经注】陈黄帝後姬姓国今宝鸡故陈仓有陈山【路史】
姜　炎帝後姜姓国扶风美阳有姜氏城【路史】岐水东迳姜氏城南为姜水帝王世纪曰炎帝神农氏长於姜水【水经注】
杜　夏世侯伯汉杜阳县地【路史】诗自土沮漆齐诗作自杜言公刘避狄而来居杜与漆沮之地【诗地理考】杜邑在麟游县【麟游县志】
微　微商後今岐之郿县【路史】
阮　殷有阮国在岐渭间诗有侵阮徂共之辞【通监注】阮商诸侯国在岐渭之间【氏族略】
莘　莘姒姓夏禹後【世本】启封支子於莘【唐世系表　按吴越春秋鲧娶有莘氏女古已有莘国】河水迳合阳城东故有莘邑为太姒之国诗云在合之阳又曰缵女维莘谓此也【水经注】合阳南二十里古莘国【郡县志】
芮　虞芮质厥成【诗经大雅】西伯初听虞芮讼杜预云冯翊临晋芮乡在朝邑西南【路史】
荼　荼?也殷时旧姓合阳?城是【路史】李氏曰同州?谷【诗地理考】
华　尧观於华华封人祝之【庄子】有虞氏为豫州之域舜分十二州豫州华山【通监注　按潼关县古桃林地後汉郡国志云黄帝置弘农郡潼关县亦故弘农地】
蕃　渭水东迳峦都城北故潘邑殷契之所居世本曰契居蕃阚駰曰蕃郑西今峦城是矣【水经注　按蕃在今华州西】
定　定国商後渭水南有定城述征记去潼关三十里【路史】
彤　商彤伯地即彤城【历代纪事年表】郑县西有故彤城【华州旧志
按郑县即今华州】
华原　隂康氏治於华原【路史　按华原今耀州也】
阳武　古国有阳武【路史】史记仓颉居阳武在今白水县东北十八里阳武村【贾志】
彭衙　旧志谓衙在商以老彭封得名【白水县志　按彭衙在今白水县】
邰　国名炎帝後姜姓所封帝喾元妃邰氏女也生弃为后稷复封於邰【说文】故斄城在武功县西南二十二里【括地志】后稷封邰夏支庶受爵曰子国於此【郿县志】
云阳　云阳山在冯翊云阳县少昊居之【路史　按云阳在今淳化】甘泉　黄帝接万灵明廷明廷者甘泉也【史记封禅书】少昊处甘泉【路史　按甘泉在今淳化】
?　夏?国在乾之永夀汉之?县【路史】
豳　禹贡雍州之地周之先公刘所居诗大雅云笃公刘于豳斯馆是也【元和志】古公立薰育侵之乃去豳【史记周本纪】古豳地在三水县西南三十里有豳城在龎川水西盖公刘之邑豳谷也【寰宇记】
京　依其在京【诗经大雅】京地名郑笺以京为周地小别名则京是周所都之邑【诗注疏　按京在今邠州】
渠搜　河水自朔方东转迳渠搜故城北禹贡之所云渠搜矣【水经注】成汤北发渠搜【通监外纪】渠搜在废夏州北【禹贡锥指　按渠搜在今怀远县东北河套中】
朔方　尧舜地不过数千里北朔方朔南暨声教【通典】帝乙三年王命南仲城朔方【竹书纪年　按朔方在今靖边东北】
昆夷　夏之衰不窋窜戎狄之间【国语】豳国西近戎北近狄【韦昭注】夏桀之乱大夷入居邠岐之间成汤攘而伐之【後汉书西羌传　按史记地理图虞夏以来薰鬻玁狁在黄河北昆夷虽居邠岐终非境土故不入图】
梁州　梁州东据华山之南【孔氏书传】华山之南今华隂之西南上洛汉中洋川安康皆是【郑樵通志】南郑县东南百八十里有梁山大山四围其中三十里许甚平或云古梁州治也【通监注】舜置十二州梁州其一也西方金刚其气强梁故曰梁【通考】
褒　褒夏后氏後夏有褒君【路史】褒国在褒城县东三里许骆驼坪【贾志】
西　分命和仲宅西【书经尧典】西国和仲所宅今兴元西县
【路史】
氐　西戎氐羌咸戴舜之功【史记五帝本纪】自彼氐羌莫敢不来王【诗经商颂】白马氐今兴武等州地盖岐陇而南汉川以北皆氐云【路史　按即凤沔宁羌地】
饶　世本曰舜居饶内在汉中西城县或言嬀墟在西北舜所居也【水经注】饶国有虞氏後今西城有姚墟或谓舜生於此【路史】
姚方　汉水东迳锡县故城北又东历姚方盖舜後枝居是处故地留姚称也【水经注　按姚方在今白河县】
金　金提国帝尧世有金道华种兰唐韵云周附庸金州也【路史　按金州即今兴安州】
锡　商锡国御姓锡时之先今郧乡有锡穴【路史　按即今白河县】
上洛　上洛夏氏侯伯商州上洛郡是也【路史】
丹　丹水城在商州城南一里吕氏春秋尧有丹水之战以服南蛮疑即丹朱所封者【贾志】尧使子朱处於丹渊为诸侯丹是其国也【汉书律历志】朱之国今朱虚有丹山丹水出焉【路史】
商　丹水自上洛迳商县南契始封此鲁连子曰在太华之阳皇甫谧阚駰并以为上洛郡商县也【水经注】商州东八十里商洛县古之商国【括地志】武关西北一百二十里有商城谓故邑也【盛弘之荆州记】
右夏商二代兼及上古録州二国邑五十四夫涂山之会万国雍梁二州封建殆不止此然历年既久经史阙如靡究其详仅録其可考者着於篇又如唐之丹虞之饶夏之西商之彭衙间有谓在他境者然诸说相沿谅非无自疑以传疑不敢废也故并録之
周
后稷始封邰公刘徙邑於豳太王徙邑於岐山之阳南有周原始改号曰周王季徙程【按程一作郢】文王徙都於丰成王卜洛邑复还丰镐世本曰懿王居犬丘平王徙洛【帝王世纪】自陕以西召公主之【公羊传】成王地西不过氐羌北不过朔方【汉书贾捐之传】高陵以东今冯翊之南境华隂之东境属魏云中五原之境今榆林九原属赵【通典】
雍州　周礼西曰雍州盖并禹梁州之地周自武王都於鄷镐雍州为王畿平王东迁以岐鄷之地赐秦襄公为秦地【晋书地理志】职方九州周之制也无禹贡之梁虽无梁州而雍豫之间是也【周礼注】周之九州与禹贡不同者周都雍不可不广故合雍梁为一州【地理通释】
镐　镐水上承镐池於昆明池北周武王之所都也诗云考卜维王宅是镐京自汉帝穿昆明池於是地基构沦禠今无可究【水经注】武王自丰徙都镐是为宗周今丰水之东长安之南三十里去丰二十五里镐池即其故都也【帝王世纪　按元和志谓镐京在长安西北十八里互异】
杜　晋范宣子曰昔匄之祖在周为唐杜氏【左传】周成王灭唐迁之於杜为杜伯国【杜预注】杜在长安南十五里为下杜城【郑樵通志】
樊　仲山甫采今京兆杜陵有樊乡【路史　按在今咸宁南】芷阳　霸城秦穆公之所筑又名芷阳【雍録　按在今咸宁东】咸阳　成王三十四年雨金於咸阳【竹书纪年】秦孝公作咸阳徙都之【史记秦本记】咸阳在今县东二十里【明一统志】
毕　富辰曰毕文昭也【左传】毕国在杜邮西北【杜预注】毕在咸阳西北毕公高封焉【通典】
太丘　渭水东迳槐里县故城南县古太丘也周赧王都之【水经注】太丘邑懿王自镐徙都【史记索隐】太丘故城在始平县东南十里懿王所都【括地志　按懿王徙都太丘或作犬丘悞】
骊　戏水东迳骊戎城东春秋晋献公伐之获丽姬於是邑丽戎男国也【水经注】骊戎故城在临潼县东三十五里殷周时丽戎国【雍胜略】
戏　秦厉公十六年补戏城【史记六国表】戏西周地名【史记注按戏在今临潼县东南】
栎阳　秦献公三年城栎阳【史记秦本纪　按栎阳在今临潼东北】蕞　龎煖入函谷攻秦蕞【史记赵世家】新丰有蕞城【郡国志按蕞在临潼东北】
鄷　富辰曰鄷文之昭也【左传】成王十九年黜鄷侯【竹书纪年】丰邑在丰水西镐京在丰水东相去二十五里【三辅决録　按周有程邑常武之诗云命程伯休父濮氏曰程畿内邑在丰未详】
崇　宣公元年晋欲求成於秦赵穿曰我侵崇秦必救之吾以求成焉【左传　按崇在□县北】
蓝田　梁惠王三年秦子向为蓝田君孟子向之故邑也【水经注】
高陵　高陵邑秦昭王母弟高陵君封【路史】
汤社　宁公二年伐荡社三年与亳战亳王奔戎遂灭荡社【史记秦本纪】西戎之君曰亳王成汤之後其邑曰荡社徐广曰一作汤【史记注】汤社亳王所居今讹为杨杜里【马志　按杨杜在三原北三十里】
泾阳　侵镐及方至於泾阳【诗经小雅】秦昭王弟悝为泾阳君【史记秦本纪　按诗玁狁整居焦获左传晋及秦战于麻隧济泾及侯丽还国策秦北有甘泉峪口之固皆乡聚山薮名故不録】
频阳　秦厉共公初县频阳【史记秦本纪】频阳故城在富平县东北五十五里【马志】
上郡　惠文王十年魏纳上郡十五县【史记秦本纪】绥州春秋白狄所居战国属魏为上郡【元和志】上郡今麟延丹坊鄜银夏绥德保安之地【地理通释　按上郡今绥德州】
肤施　赵惠文王三年灭中山迁其王於肤施【史记赵世家】肤施在上郡【路史　按肤施即上郡治史记所谓十五县之一也】
定阳　魏围定阳【国策】定水东迳定阳城南【水经注　按定阳在今宜川县】
白翟　武王放逐戎夷泾洛之北名曰荒服晋文公攘戎翟居於西河圁洛之间【史记匈奴传】白翟及秦同州今鄜坊绥延皆古白翟地【郑樵通志】圁银州银川洛水在砖井堡南梁山下【葭州志】
朐衍　平王末岐梁泾漆之北有朐衍戎【史记匈奴传】盐州古戎狄居之即胊衍戎地【括地志】砖井堡盐州地【延安府志按在今定边县界】
雍　秦德公元年初居雍【史记秦本纪】禹贡雍州之域春秋及战国为秦都德公初居雍即今天兴县也【元和志按天兴即今凤翔县】
岐　成王有岐阳之蒐【左传】懿王十二年翟人侵岐【竹书纪年】岐阳城在岐山县东五十里【贾志】
周　周国在王畿内扶风雍县【通考】周城在岐山县西北十五里【贾志　按左传注周公黑肩采地】
召　召畿内采地奭始食於召宣王时召穆公虎其後也【史记索隐】召穆公采地扶风雍县东南有召亭【杜预左氏注】
美阳　秦孝公作四十一县美阳其一也【元和志　按美阳在扶风北】
武功　秦孝公作四十一县武功其一也在渭水南今郿县地是也【元和志】
斄　秦孝公作四十一县斄其一也【元和志】斄今武功故城是【史记注】
虢　文王母弟虢叔所封是曰西虢【舆地记】故虢城在陈仓县东四十里【括地志】东迁之际自此之上阳为南虢其处者为小虢【路史】
剻　剻伯綮国穆天子西征至於剻剻伯綮逆天子郭地记陈仓有剻城宜在此非沛之剻【路史　按剻城在今宝鸡东】
平阳　秦武公有子名白封平阳【史记秦本纪　按平阳宜在今宝鸡东汧水北】
郿　申伯信迈王饯于郿【诗经大雅】郿在今凤翔府郿县【诗注】今郿县东十五里有故城【郿县志】
汧　鱼龙川东迳汧县故城北史记秦文公东猎汧渭遂都其地是也【水经注　按在今陇州南二里】
秦　秦城在陇州南三里秦非子所居【马志　按元和志作二十五里】汉中郡　秦惠文王二年置郡因水名也【汉中志】
南郑　厉共公二十六年城南郑【史记秦本纪】南郑县故褒之附庸也周显王之世蜀有褒汉之地至六国楚人兼之怀王弱秦略取焉【水经注】禹贡梁州之域周合梁於雍职方属雍州春秋属秦楚【雍胜略】
褒　周幽王伐有褒【国语】褒国在褒城东二百步褒姒所出【元和志】
成固　秦置汉中郡为成固县始城而冀其巩固之意【方舆胜览】
氐羌　凤州春秋氐羌所居兴州战国时为白马氐之东境【通典　按凤州今凤县兴州今略阳】
金　唐韵云周附庸金州也【路史　按金州今兴安州又寰宇记谓金州周庸国括地志亦谓上庸房竹邑及金州皆是第书注疏谓庸在汉江之南宜在今郧阳界故不録】
西城　秦惠王置西城县属汉中郡【兴安州志　按即今兴安州】洵阳　苏秦说楚王曰北有洵阳【国策　按即今洵阳县】
锡　古麇国地楚潘崇伐麇至於锡穴【左传　按锡今白河县】上洛　楚司马起丰析临上洛【左传】晋烈公二年楚人伐我南鄙至於上洛【竹书纪年】商州周属豫州【雍胜略　按上洛即今商州】
商　商洛县在商州东本商邑周之商国【史记正义】春秋时其地属晋战国属秦【通考】楚使子西为商公【左传】甘茂与昭鱼遇於商於【史记韩世家】商高黄帝昆孙以地得姓成王时封爵【商州志】
菟和　国名纪菟和与隂戎境今上洛有菟和山或云菟氐【路史　按在今商州境】
习　丹水自商县东南历少习出武关楚司马使谓隂地之命大夫曰将通於少习以聼命【水经注】习国名传有少习【风俗通】武关商州东百八十里少习之墟今有廵司【商州志】
蛮　楚人既克夷虎乃谋北方蛮子赤奔晋隂地【左传】今镇安有蛮王砦即曼川古蛮子国【贾志】
隂地　楚司马使谓隂地之命大夫【左传】商阪在商洛县南一百里即晋隂地也【郡县志】
隂戎　周襄王时在河南山北者号曰隂戎河南山北自今上洛郡以东後韩魏并隂戎灭之【通考】
临晋　魏文侯十六年伐秦筑临晋【史记魏世家】临晋故城在同州冯翊县南二里【正义　按冯翊今同州】晋惠公许赂秦伯列城五南及华山【左传】夷吾请割晋河西八城谓同韩等州【史记正义】
?　出宿于屠【诗经大雅】说文?在冯翊?阳亭李氏同州?谷?今同州【地理通释】
芮　桓王十八年秦人纳芮伯万於芮【左传】朝邑南三十里有南芮乡北芮乡皆古芮伯国【括地志】
同　同一作□春秋地图谓同州为□国【路史】
洛隂　魏文侯十七年西攻秦至郑而还筑洛隂【史记魏世家】雒漆水也雒隂城在洛水南【正义】洛隂在同州西【括地志】
王城　秦厉公伐大荔取其王城【史记秦本纪】平王末洛川有大荔戎【史记匈奴传】王城在朝邑县东一里盖大荔戎王之城【寰宇记　按左传晋师济泾而还迓晋侯于新楚注云新楚宜在今朝邑境】
辅氏　秦伐晋次於辅氏晋魏颗败秦师於辅氏【左传】辅氏晋大夫采【路史】辅氏在朝邑县西北十三里【朝邑县旧志】
合阳　晋攻秦至郑而还筑合阳【史记六国表】合向氏邑向戍曰合左师今同之合阳【路史】
羁马　康公六年秦伐晋取羁马【史记秦本纪】晋邑也【服?注】羁马在合阳县东北二十里【元和志】
刳首　晋败秦师於令狐至於刳首【左传】刳首在合阳县东【冯志】
元里　晋文侯十六年伐秦筑元里【史记六国表】元里故城在澄城县南十五里【贾志】
王官　王官城在澄城县西北六十里左传秦伐晋取王官即此先言渡河史文倒耳【括地志】王官故城在澄城县西北四十里【马志　按同州志谓王官在今河东但以地界考之西北六十里尚在县境】
南郊　故城在澄城县西北七十里又有北郊西郊皆即孟明伐晋所取【括地志】
新城　晋伐秦围新城【左传】新城在澄城县东北二十里【澄城县新志】
邧　晋伐秦围邧【左传】邧秦邑名【广韵　按邧宜在今同州境】
北徵　秦伐晋取北徵【左传】徵城县西南二十五里有北徵城今名避难堡【同州志】
杜平　秦孝公与魏惠王会杜平【史记秦本纪】杜平在同州澄城县界【正义　按在县南】
梁　夷吾将奔翟冀芮曰不如走梁梁近於秦【史记晋世家】梁国在冯翊夏阳【史记索隐】魏文侯六年城少梁【史记魏世家】本梁国为秦所灭【师古注】同州韩城县南二十二里为少梁故城古梁国【括地志】
韩　溥彼韩城【诗经大雅】韩武之穆也【左传】韩城在今县南十八里古韩国也【括地志】夏阳西南有韩原韩武子采邑【博物志】同之韩城南十八里有故韩城韩原也一曰宗丘与临晋近谓之少梁【路史　按韩原即古韩国少梁即古梁国俱在韩城县南是韩梁本同一地但先後异名耳】
繁龎　魏文侯十二年公子击围繁龎秦厉公十六年补龎城【史记六国表】龎城在韩城县东南【韩城县旧志】
籍姑　秦灵公十年城籍姑【史记六国年表】籍姑在同州韩城县北【正义】籍姑在韩城县北三十五里【明一统志】
郑　郑豫州之域【张士佩雍韩考】郑桓公为周司徒采地咸林【国语】渭水迳郑县故城北桓公友之故邑也【水经注】古郑城在华州郑县东北二里【郡县志　按穆天子传云天子入於南郑郭璞注今京兆郑县也不解郑县何以亦名南郑竟与汉中同名耶】
拾　系本桓公居棫林【一作咸林】徙拾皆古地名自封桓公乃名为郑【宋衷注】华州东有拾村里今俗讹为石【华州新志】
棫林　晋会诸侯伐秦渡泾至棫林还【史记秦本纪按诸说俱谓棫林即桓公采地在今华州第观史记渡泾之文则棫林在泾水南似别为一地桓公采地乃咸林也】
武城　文公八年秦伐晋取武城【史记秦本纪】武城一名武平城在郑县东北十五里【括地志】
隂晋　职方氏豫州其镇华山注在华隂【周礼注疏按华隂周为豫州域】魏文侯三十六年秦侵我隂晋【史记魏世家】华隂县在州东南六十里县东南五里有古城即六国时隂晋也【寰宇记】华隂分秦晋之界边晋之西则曰隂晋【续通典】
彤　惠王十三年与秦会彤【史记魏世家】彤周彤伯所封国於王畿之内其地在京兆郑县界【胡氏监注】华州西有故彤城【华州旧志】
重泉　简公七年堑洛城重泉【史记六国年表】重泉城在蒲城县南四十五里【明一统志】
条　史记晋世家晋穆侯七年伐条杜预曰条晋地今朝邑西南有怀德故城即条近焉【宋敏求长安志】
贾　桓公九年贾伯伐曲沃【左传】蒲城县有贾城即古贾国【寰宇记】贾城在蒲城县西南十八里【宋敏求长安志】今其地名贾曲【雍胜略】
彭衙　文公二年秦及晋师战於彭衙【左传】彭衙故城在白水县东北六十里【括地志】
汪　晋伐秦取汪城【左传】同之白水有汪城在临晋东晋文二年晋伐秦取汪即此【路史】
申　斄亭在武功县西南三十里周为申伯封国【贾志按诗宣王封申伯於谢此或为畿内采地】
羌　周羌侯国今武功县界有羌阳故城【路史】
邠　尔雅四极西至於邠国【地理通释　按邠国即今邠州】
枸　三辅图郇邑城在三水治东二十五里周文王第十七子封郇侯诗称郇伯是也【三水县志】邠之三水东北二十五里栒邑原上有郇城周鼎铭云王命尸臣官此栒邑者班固以为文昭元和志从之非也【路史】
义渠　周襄王时秦晋自瓜州迁允姓之戎於渭汭水口曰汭今新平彭原间一云汭在新平宜禄县【通考】义渠城古义渠王国在宜禄镇北【方舆胜览　按宜禄即今长武】
雕隂　襄王五年秦败龙贾於雕隂【史记魏世家】雕隂故城在洛交县北二十里【括地志】雕隂废县在甘泉县南二十里【贾志】
渠搜　周之成康北发渠搜【汉书武帝本纪　按渠搜在今怀远县北河套中】朔方　朔方近玁狁之国也【毛氏诗传】什贲故城在朔方县治北即朔方县之故城【元和志】河水东迳朔方县故城东北诗所谓城彼朔方也【水经注　按朔方在今靖边县北河套中】
九原　魏襄王十七年命大夫奴迁於九原【竹书纪年】赵主父西北略地欲从云中九原直南袭秦【史记赵世家按九原在今怀远县北河套中】
固阳　魏惠十九年围长城塞固阳【史记六国表　按固阳在府谷东北河北】
榆中　赵武灵王二十年西略地至榆中【史记赵世家】榆中胜州所治榆林县是【括地志　按榆中在今府谷东北河套中他若玁狁犬戎虽时侵据境土终无常所故不録】
右周雍州録国三十一郡二县邑六十二夫周宅镐京五等颁爵九服画壤畿内之地建国食采谅必倍於他州逮东迁以後嬴秦踞其西垂韩魏剖其东偏更有大荔骊戎等盘处乎泾漆河渭之间文武之遗封遂不可复识矣今从周礼职方左氏内外传等书掇拾其余聊存千百之十一以见西周之制云
秦
非子封为附庸邑於秦谷襄公赐受鄷之地穆公称伯以河为竟惠公得上郡西河昭王开巴蜀政并六国故秦地於禹贡跨雍梁二州【汉地理志】项籍灭秦分其地为三以章邯为雍王都废丘司马欣为塞王都栎阳董翳为翟王都高奴谓之三秦【元和郡国志】
内史　秦京师为内史【汉地理志】秦改立郡县而京畿所统特号内史言其在内以别於诸郡守【师古注】秦内史兼治汉三辅地三十六郡内史其一也【通监注】今京兆华隂冯翊扶风汧阳新平及梁州之域上洛地皆是【郑樵通志】孝公十一年并诸小乡聚集为大县四十一县【史记秦本纪】
咸阳　渭水东北迳渭城南文颖以为故咸阳秦献公都栎阳至孝公作咸阳而徙都之【水经注】孝公十二年於渭北城咸阳至始皇并都之【元和志】孝公咸阳今渭城是始皇都咸阳今城南大城是【关中志】
景陵　曹参取咸阳将兵守景陵【史记曹相国世家】景陵县名【正义】在咸阳【通监注　按是时司马欣尚据栎阳曹参守景陵宜在今咸阳县东又史记白起传云武安君出咸阳西门十里至杜邮马志云杜邮在今咸阳东五里按杜邮似乡聚非县邑名故附録於此】
长安　始皇八年弟长安君将兵击赵【史记秦始皇本纪】长安本秦旧县楚怀王封项羽为长安侯【元和志】长安本秦乡名【三辅黄图】
杜　杜陵西北有杜县故城秦武公十一年县之【水经注】周杜伯国秦武公灭为县【雍録】
芷阳　霸水历白鹿原东霸城之西故芷阳矣【水经注】霸城秦穆公所筑又名芷阳【雍録】霸城在府东二十五里【明一统志】
樊乡　樊哙灌废丘最赐食邑杜之樊乡【史记樊哙传】杜陵有樊乡【索隐】
废丘　孟康曰县名【索隐】古太丘邑也秦以为废丘亦曰舒丘【水经注】项王立章邯为雍王都废丘【史记项羽本纪　按史记非子居犬丘徐广曰今槐里也然观宣王时庄公伐西戎破之及其先大骆地犬丘并有之为西垂大夫则犬丘似在西垂非懿王之所都也】
槐里　樊哙撃章邯下槐里摧废丘【史记樊哙传】章邯都废丘居槐里【水经注　按寰宇记兴平西二十五里有槐里故城後魏真君徙槐里县於槐里故城即此疑即秦槐里所在】
柳中　樊哙攻赵贲下槐里柳中咸阳【史记樊哙传按哙攻贲自西而东柳中宜在槐里之东咸阳之西似亦秦县邑名】
栎阳　白渠枝渠东迳栎阳城北史记献公二年城栎阳自雍徙居之【水经注】项王三分关中王秦降将长史欣为塞王都栎阳【史记项羽本纪】栎阳故城在栎阳县东北二十五里【括地志】
丽　始皇十六年魏献地於秦秦置丽邑【史记秦始皇本纪】戏水自丽山北迳骊戎城东春秋晋献公伐之秦之丽邑矣【水经注】京兆新丰秦之骊邑【汉地理志】
蕞　龎煖入函谷攻秦蕞【史记赵世家】新丰有蕞城【郡国志按蕞城在临潼东北】
戏　二世二年陈涉遣周章西至戏【史记秦始皇本纪】苏林曰戏邑名在新丰东南三十里今戏亭是也【水经注】
高陵　高陵邑秦昭王弟高陵君封今属京兆【路史】高陵本秦旧县孝公置【元和志】
鄠　扈秦改鄠邑故鄠城在县北二里【元和志】
丰　襄公元年以女弟缪嬴为丰王妻【史记秦本纪】地在丰水覀【路史】
蓝田　献公六年初县蓝田【史记六国表】蓝田县本秦孝公置【汉书地理志】蓝田故城在县西三十里【宋敏求长安志】
泾阳　泾阳本秦旧县地昭王弟封泾阳君即此汉泾阳县在平凉郡界【通典】
池阳　周緤还定三秦赐食邑池阳【史记周緤传】雍州泾阳县西北三里池阳故地【史记正义　按汉池阳系惠帝四年置此尚因秦旧县】
汤社　始皇为汤社属北地郡【三原县志　按史记宁公灭汤社在今三原境或始皇置县】
樗里　樗里疾秦昭王之弟也室在昭王庙西渭南隂乡故俗谓之樗里子【史记樗里子传】嬴姓国有樗里今渭南阳乡【路史】
下邽　渭水东迳下邽县故城南秦伐邽置邽戎於此有上邽故加下也【水经注】在渭南北五十里【渭南县志】
频阳　频阳山在富平县东北七十里秦厉公於山南立频阳县今故城在焉【雍録】频阳故城在富平县东北五十五里【贾志】
郑　渭水东迳郑故城北武公十一年县之桓公友之故邑也【水经注】古郑城在郑县理北三里【元和志】
武城　孝公十九年城武城【史记六国表】在华州郑县东十三里【正义】
彤　六国表商君反死彤地在郑县界【通监注】郑西有故彤城【华州旧志】
宁秦　渭水迳华隂故城北春秋之隂晋也秦惠王五年改曰宁秦【水经注　按吕氏春秋九薮云秦之阳华晋地道记日童关是也又胡氏监注云晋桃林之塞秦阳华是也即今潼関县地】
重泉　在蒲城南五十里秦简公置【西安府志】重泉故城在蒲城县东南四十五里【括地志】
临晋　本大荔戎国秦获之更名临晋【元和志】在朝邑县西南二里秦筑垒以临晋国【县道记】
合阳　孝公二十四年秦大荔围合阳【史记六国表】
北徵　秦公子鍼桓公之子景公之弟食邑北徵【邑志按即今澄城】
杜平　孝公七年与魏王会杜平【史记六国表】灌婴下栎阳赐爵列侯食杜平乡【史记灌婴传】杜平在今澄城【贾志按在澄城县南】
怀德　渭水之北沙苑之南即怀德县故城也世谓之高阳城非矣【水经注】怀德故城在朝邑县西南四十二里【寰记】　朝邑西南有怀德城秦邑也高祖还定三秦赐周勃食邑怀德【同州志】
夏阳　渭水东南迳夏阳故城北少梁也秦惠王十一年更从今名矣【水经注】夏阳故城在韩城县南二十里芝川镇北基址犹存曰西少梁里【韩城县志】
衙　嬴姓国有衙同之白水东北六十里彭衙故城是也穆公子采【路史】
白水　文公分清水为白水即此【通典】秦置白水县以县临白水也【郡县释名】
汪　秦邑同之白水有汪城在临晋东【路史】
雍　秦德公既立卜居雍後子孙饮马於河遂都雍【史记封禅书】德公自汧徙雍【三辅黄图】周为召穆公采秦置雍县【郡县释名】雍故城在雍县南七里【括地志】
虢　秦武公十一年灭小虢【史记秦本纪】桃虢城在宝鸡县东六十里秦武公灭虢为县谓之小虢西虢城相去十里【贾志】
陈仓　陈仓县秦文公所筑因山为名有上下二城上城文公筑【元和志】陈仓城在宝鸡东二十里鸡爪峰下【贾志】
美阳　孝公作四十一县美阳其一也【元和志】美阳秦县在扶风县北二十五里今为崇正镇【扶风县志　按长安志谓美阳在武功西七里此乃後魏徙置非秦汉旧县】
郿　郿县秦文公所营【毛苌诗传】郿本秦县今县东十五里有故城【元和志】
杜阳　苏代说秦王封小令尹以杜阳【国策】杜水东迳杜阳故城北世谓之故县川【水经注　按在今麟游县】
汧　文公居西垂宫东猎至汧渭之会曰昔周邑我先秦嬴於此後卒为诸侯乃卜居占曰吉即营邑之【史记秦本纪】世纪襄公徙汧故城在今陇州南二里【诗注疏】
秦　秦城在陇州东南二十五里秦非子养马汧渭之间有功周孝王命为大夫【元和志】
平阳　汧水历慈山东南迳郁夷县迳平阳县故城南史记秦宁公二年徙平阳徐广曰故郿之平阳亭也【水经注】平阳在郿县西北徙自宁公【郿县志　按今郿县非汧水所经平阳似不在郿境九域志虢县有平阳镇宜在今宝鸡界】
好畤　汉高帝元年章邯迎撃汉兵於陈仓止战好畤【史记高帝本纪】好畤在乾州东七里好畤县故城【雍胜略】
壤乡　曹参围好畤取壤乡【史记曹相国世家】壤乡今在雍州武功县东二十里高壤坊是【史记正义】
高栎　曹参击三秦军壤东及高栎破之【史记曹相国世家】皆邑名高栎近壤乡【史记正义】
斄　樊哙攻雍斄【史记樊哙传】即后稷所封今武功故城是【史记注】
武功　孝公作四十一县斄武功在渭水南今郿县地有武功山斜谷水亦曰武功水县以山水立名【元和志】
漆　汉王元年周勃北攻漆【史记周勃传】豳州新平县古漆县【史记正义】
栒邑　汉初郦商破周类军於栒邑【史记周类传】在豳州【史记索隐　按栒邑即今邠州三水县】
云阳　始皇使蒙恬除道道九原抵云阳又徙五万家於云阳【史记秦始皇本纪】云阳城在云阳县西北六十里【续通典按即今淳化县】
鹑觚　秦使蒙恬筑城至此以觚奠祭乃有鹑鸟集其上以为灵遂名其县【周地图记】离长武县四十里【鹑觚县碑记按鹑觚秦属北地郡】
商　秦内史南境今上洛郡【通考】卫鞅既破魏秦封之於商十五邑号为商君【史记商君传】商秦相卫鞅邑【汉书地理志按商在今商州东】
华阳　门水东北历华阳之山即华阳也【通监注】秦魏冉同父弟芉戎封华阳君即此【雒南县旧志　按在今雒南县】
上郡　始皇使蒙恬筑长城居上郡【史记始皇本纪】上郡雍州之域今洛交中部延安咸宁上郡银川新秦朔方等郡皆是【郑樵通志】
肤施　奢延水迳肤施县南秦昭王三年置上郡治【水经注】上郡故城在绥州上县东南五十里即肤施县地【括地志】肤施县赵置秦因而不改今属延州【史记正义】
高奴　清水东迳高奴县项羽封董翳为翟王都之【水经注】董翳都高奴即金明县是也【通监注】即肤施县金明砦地【雍胜略　按此肤施今延安府治非秦之肤施也】
雕隂　魏襄王二年秦取我雕隂【史记六国表】高帝初傅寛从定三秦赐食邑雕隂【汉书傅寛传】雕隂邑战国属魏後属秦【纲目注】
鄜　文公十年初为鄜畤【史记秦本纪】县名於鄜地作畤故曰鄜畤【索隐】
阳周　蒙恬系诸阳周【史记蒙恬传】走马水出长城北阳周县故城南桥山二世赐蒙恬死於此【水经注　按阳周在今安定县界】
汉中郡　周赧王二年秦攻楚汉中取地六百里置汉中郡【史记楚世家】古汉中郡城在今南郑县东二里许即秦厉公所筑【舆地纪胜】汉中梁州之域今汉中洋川安康郡皆是【郑樵通志】
南郑　厉共公二十六年城南郑【史记秦本纪】项王立沛公为汉王王汉中都南郑【史记项羽本纪】
褒　汉高祖为汉王张良送至褒中【史记高帝纪】即梁州之褒县也旧曰褒中【师古注】在褒城县南十里打钟坝村置县自秦始【贾志】
城固　秦置汉中郡为城固县盖始城而冀其巩固之意【方舆胜览】春秋为楚地秦为城固县【城固县志】
西城　秦惠王置汉中郡金州即汉中之西城县也【雍大记】秦惠王始置西城县属汉中郡今西城山下即故址也【兴安州志　按兴安州南三里有西城废县】
洵阳　苏秦说楚王曰北有洵阳【国策】郦商攻洵关定汉中【史记郦商传】洵关即汉中洵阳【史记注　按即今洵阳县】
故道　故道属陇西郡【通典】汉王从故道还袭雍王章邯【史记高帝本纪】武都有故道县【汉书地理志】凤州春秋氐羌之所居秦属陇西郡【通典　按略阳县秦蜀郡地宁羌秦蜀郡葭萌县地】
九原郡　河水东迳九原县故城南秦置九原郡治此【水经注】中受降城本秦九原郡【元和志　按九原在今榆林府东北河套中括地志云胜州连各县本秦九原郡】
新秦　秦使蒙恬收河南地因河为塞筑四十四县【史记匈奴传】秦逐匈奴收河南地徙民以实之谓新秦【水经注】今夏胜等州秦略取之【史记正义】
榆中　始皇三十六年迁北河榆中三万家【史记始皇本纪】北河胜州也榆中即今胜州榆林县【正义　按榆中在今府谷东北河套中】
固阳　秦孝公十一年魏鞅围固阳降之【史记六国表】河水东迳棝阳故城南【水经注　按固阳在今府谷东北河北一作棝】
北假　蒙恬度河据阳山北假中【史记匈奴传】北假在河北【禹贡锥指】
临河　河水东迳高阙南又东迳临河县故城北【水经注】延水县本秦临河县地【元和志　按水经注河自高阙东迳临河县北高阙在今榆林府西北黄河北临河县即在其南岸去延水县絶远元和志误】
右秦世都关中録郡四县邑七十四夫郡县之制始於秦而龙门不载其沿革盖略之也惟范蔚宗云秦内史武帝改其四县是汉制即秦之旧规也况废封建为郡县後世咸因之则建置亦不可不详故并着於篇
汉
秦罢侯置守汉郡县之制无改於秦昭宣之後郡县亦有增损【隋书地理志】汉以秦地太大更加置郡国【郑樵通志】京兆尹　故秦内史高帝二年更为渭南郡九年罢复为内史武帝建元六年分为右内史太初元年更为京兆尹县十二【汉书地理志　除湖县在河南界外增邑国二】太初元年以长安以东为京兆尹长陵以北为左冯翊渭城以西属右扶风以辅京师谓之三辅又三辅共治长安城中【三辅黄图】平帝元始四年分京兆置前煇光後承烈二郡【汉书平帝本纪】前煇光领长安以南诸县後承烈领长安以北诸县【通监注】司隶校尉部武帝征和四年置察三辅弘农【汉书武帝本纪】元帝永始四年诸陵分属三辅【汉书元帝本纪】先是诸陵总属太常今各因其地界属三辅【师古注按景帝时晁错为左内史又武帝纪建元三年诏左右内史是内史之分非自建元六年始也汉书百官表云景帝二年分置左内史右内史】
长安　高帝五年置【汉地理志】七年自栎阳徙都长安【史记高帝本纪】高帝始都长安实曰西京【三辅黄图】渭水迳长安城北汉惠帝元年筑六年成即咸阳也秦离宫无城故城之王莽更曰常安【水经注】长安故城在长安县西北二十里汉之旧都【括地志】
新丰　高帝十年更名郦邑曰新丰【汉书高帝本纪】池水迳新丰县故城东故丽戎地高帝王关中太上皇思东归故象旧里制兹新邑名为新丰【水经注】新丰故城在昭应县东十八里汉新丰城也【元和志　按渭南县志云汉以渭南置密畤县隶京兆尹建武中省入新丰旧史失传】
昌陵　鸿嘉元年於新丰戏乡为昌陵县以奉初陵永始元年罢【关中记】昌陵在霸城东二十里【水经注】
船司空　地理志曰渭水东至船司空入河服?曰县名都官三辅黄图有船库官後改为县王莽之船利也【水经注】船司空後省入华隂【郑樵通志】船司空故县在华隂县东北十五里【通典】
蓝田　秦孝公置汉因之【贾志】
华隂　秦宁秦高帝八年更名华隂【汉书地理志】渭水迳华隂故城北王莽之华疆也【水经注】
郑　本秦旧县汉属京兆【元和志】郑县故城在郑县北二里【括地志　按郑县今华州】
塞　塞侯直不疑【史记直不疑传】塞国名今桃林塞【史记索隐】桃林县以西至潼关皆桃林塞【史记正义按塞国後废】
下邽　本秦旧县属京兆【元和志】
南陵　文帝七年置【汉书地理志】平帝四年罢南陵为县【汉书平帝本纪】南陵故城在万年县东南二十四里【括地志按万年今咸宁】
奉明　宣帝元康元年益奉明园户为奉明县【汉书宣帝本纪】宣帝立奉明县以奉悼园在东都门外【水经注】长安县北八里奉明故县是【宋敏求长安志】
霸陵　霸陵故芷阳也文帝起陵邑因更名【通监注】霸水东迳霸县故城南汉文之霸陵县也王莽更曰水章【水经注】
杜陵　元康元年以杜东原上为初陵更名杜县为杜陵【汉书宣帝本纪】杜陵王莽之饶安也【水经注】秦杜县之东有原名东原东原之地为杜陵县遂改杜县为下杜以别之【雍録】杜陵故城在万年南十五里【括地志　按在今咸宁东南】
左冯翊　故秦内史高帝二年更名河上郡九年复为内史武帝建元六年分为左内史太初元年改左冯翊县二十四【汉书地理志】渭桥南有石柱柱南京兆立之柱北冯翊立之【水经注】
高陵　白渠枝渠东迳高陵县故城北地理志曰左辅都尉治王莽之千春也【水经注】
栎阳　白渠枝渠东迳栎阳城北高帝定关中始都之王莽之师亭也【水经注】汉栎阳在临潼东北七十里【禹贡锥指】
翟道　莽曰涣【汉书地理志】中部县本汉翟道县地【元和志】翟道城在中部西北四十里才有余址【寰宇记】後汉省【贾志】
池阳　泾阳本秦旧县惠帝改置池阳县【元和志】今泾阳县北广吉阳乡有迎东驿本池阳县城【十道志】
夏阳　横溪水东迳夏阳县故城北王莽之冀亭也【水经注】
衙　莽曰逹昌春秋秦晋战於彭衙【汉地理志】景帝时於彭衙置衙粟邑属左内史【同州志】
粟邑　沮水东迳粟邑县故城北莽名粟城也【水经注】白水县本汉粟邑地故城在县西北二十八里【元和志】春秋彭衙汉为粟邑淮南子苍颉造书天雨粟即此处【雍胜略　按秦白水县汉废】
谷口　文帝後元三年置谷口邑【史记汉兴年表】莽曰谷喙【汉书地理志】谷口故城在醴泉县东北四十里【括地志】醴泉县本汉谷口县地在九嵕山东仲山西当泾水出山处故谓之谷口【元和志】
莲勺　沮水迳莲勺县故城北十三州志曰以草受名也【水经注】莲勺在渭南县北七十里汉初於渭北下邽东二十里置莲勺城【贾志】渭南县东北来化镇有莲花池即莲勺故址【渭南县志】
鄜　莽曰修令【汉书地理志】鄜地名後为县【索隐】洛川汉鄜县
地【通典】
频阳　美原本汉频阳县【通典】频阳故城在富平县东北五十里【禹贡锥指】
临晋　冯翊汉临晋县地故城在朝邑县西南二里【括地志】景帝时始置临晋县属左内史新莽更为监晋【同州志　按临晋秦县州志悞】
重泉　莽曰调泉【汉地理志】蒲城汉重泉地【雍胜略】
合阳　河水迳合阳城东又徐水迳刘仲城北是高祖仲兄刘仲之封邑也故徐广曰合阳国名也【水经注】合阳故城在县东四十里【贾志】
祋祤　沮水东南迳祋祤县故城西县汉景帝二年置【水经注】耀有祋祤庙疑祋祤是一兵器其秦祷兵之所乎【江邻几杂志　按汉立县本此】祋祤故城在耀州东北一里【贾志】
武城　石桥水迳武平城东地理志云左冯翊有武城县王莽之桓城也【水经注】武城在华州东十三里【冯志】
沈阳　石桥水迳沈城北汉书地理志左冯翊有沈阳县王莽更名制昌盖藉水以取称矣【水经注】沈阳在华州东北十五里旧在渭水北後汉安帝初移於此【明一统志　按长安志郡县图沈阳在今三原界】
怀德　左冯翊领怀德县【汉书地理志】周勃赐食邑怀德【史记绦侯传】
徵　莽曰汜爱师古曰今澂城是也左传云王取北徵谓此地耳【汉地理志】澄城县西南二十五里有北徵城汉置徵县【同州志】
云陵　昭帝後元二年起云陵以其地置云陵邑【汉书昭帝本纪】平帝元始四年罢云陵为县【汉书平帝本纪】云陵故城在淳化县北三十里【明一统志】
万年　高帝置莽曰异赤【汉书地理志】汉高祖葬太上皇於万年陵仍分栎阳置万年县理栎阳城中故栎阳城亦名万年城【续通典】
长陵　高帝置莽曰长平【汉书地理志】长陵故城在咸阳东北三十里【元和志】有萧城在咸阳县东北四十里长陵北世传萧何筑以守长陵盖即长陵城矣【水经注】
阳陵　景帝五年作阳陵邑【汉书景帝本纪】故弋阳景帝更名莽曰渭阳【汉书地理志】阳陵故城在咸阳东北四十一里【寰宇记　按禹贡锥指高陵西南三十里有阳陵故城互异】
云阳　汉云阳故城在云阳县西北八十里【括地志】在淳化县西北五十里城基犹存【贾志】
右扶风　故秦内史高帝二年更为中地郡九年罢复为内史武帝建元六年分为右内史太初元年更名主爵都尉为右扶风县二十一【汉书地理志按增县一】渭桥石柱以北属扶风石柱以南属京兆【关中记】
渭城　故咸阳高帝元年更名新城七年罢属长安元鼎三年更名渭城【汉书地理志】渭城在长安西北渭水之阳王莽之京城也【水经注】故渭城在今咸阳县东北二十二里【寰宇记　按在东北三十里】
槐里　章邯都废丘居槐里汉祖引水灌城灭章邯三年改曰槐里王莽更名槐治【水经注】槐里故城在始平县东南十里【括地志　按长安志云兴平县北故城是互异】
鄠　汉於故鄠城置县其城周四里颓垣尚在【寰宇记】盩厔　山曲曰盩水曲曰厔故以名县【图经】终南城在县东三十里旧县谷郡国记曰即汉盩厔县城也【贾志】
斄　汉扶风郡领斄县【汉书地理志】古斄城在武功县南八里前汉徙置县西南三十里【贾志】
郁夷　渭水迳郁夷县故城南王莽更曰郁平【水经注】郁夷废县在陇州西五十里【寰宇记】
美阳　雍水南迳美阳县西【水经注】有美阳城在县西北二十里今为崇正镇【扶风县志】
郿　郿城在郿县北十里渭水北汉置郿县【冯志】渭水东迳郿县故城南在今县东北十五里【禹贡锥指】
雍　故城在天兴县南七里【玉海　天兴今凤翔县】
漆　新平本汉漆县即邠州理是也【元和志】漆县在麟游县西一百二十里隋唐为普润县【麟游县志　按普润亦漆县地】
栒邑　县东北二十五里邠邑原上有栒邑故城即汉理所【寰宇记】
隃麋　汧水东南迳隃麋县故城南王莽之扶亭也【水经注】隃麋泽在汧阳县西八里许汉以此名县【元和志】隃麋故城在汧阳县东三十里【明一统志】
陈仓　渭水东迳陈仓县南【水经注】汉陈仓城在今县东二十里【通典】汉陈仓在宝鸡县东十五里前凸後凹中可容数千人【宝鸡县志】
蒯成　蒯成县陈仓县之故乡聚名周緤所封也【舆地志】高祖十二年以緤为蒯成侯【史记周緤传　按蒯成汉志未载今增入在宝鸡县东後废】
杜阳　杜水东迳杜阳故城世谓之故县川即王莽之通杜【水经注】麟游汉杜阳县地【元和志】
汧　汧源县本汉汧县地在汧水之北【元和志】陇州东南三里有汧县故城【禹贡锥指】
好畤　莫水出好畤县梁山水东有好畤县故城王莽之好邑也【水经注】今乾州东十里有好畤村即汉县所在或云县当在永夀境悞【乾州志】
虢　虢在凤翔府南三十五里【九域志】故城在宝鸡县东六十里【明一统志】
安陵　成国故渠迳惠帝安陵南北有安陵故城地理志惠帝置王莽之嘉平也【水经注】安陵故城在咸阳东二十一里【括地志】
茂陵　成国渠东迳茂陵县故城南武帝建元二年置宣帝县焉王莽之宣城也【水经注】武帝於槐里之茂乡置茂陵邑【三辅旧事】汉茂陵在兴平县东北十七里【元和志】黄图曰去长陵十里【宋敏求长安志】
平陵　成国渠东迳平陵县故城南地理志昭帝置王莽之广利也【水经注】平陵与茂陵相去二里武帝置茂陵昭帝徙治平陵【郡国记】兴平县东二十里平陵古城是【宋敏求长安志】
武功　渭水东迳武功县故城北王莽之新光也【水经注】元始五年以武功为安汉公采地名曰汉光邑【汉书平帝本纪】武功故城在郿县东四十里渭水南【寰宇记　按以上属右扶风】
商　属弘农郡【汉书地理志】丹水自上洛又东南迳商县南【水经注】商洛县在商州东九十里【寰宇记】商洛汉商县【唐书地理志】
上雒　属弘农郡【汉书地理志】汉元鼎四年置居洛水上因以为名【通监注】
汉中郡　秦置莽曰新成属益州县十二【汉书地理志按除房陵等四县在胡广界】武帝元鼎中雍州之南置益州【通监注】
西城　汉中郡治西城【汉书地理志】今金州西北四里西城山东魏兴郡故城是也【寰宇记　按金州今兴安州又州志云高帝定汉中置萧山县即今秦郊镇未几废】
洵阳　洵水东南迳洵阳县南【水经注】洵阳本汉旧县【寰宇记】南郑　高帝元年立为汉王王汉中都南郑【汉书高帝本纪】高祖入秦项羽封为汉王萧何曰天汉美名也遂都南郑【水经注】南郑故城在府东二里【冯志】
褒中　昭帝元凤六年置【汉中志】褒水南迳褒县故城东褒中县也本褒国矣【水经注】褒州在县南十里打钟坝村汉曰褒中【贾志】
安阳　汉汉中郡领安阳县【汉书地理志】安阳故城在汉隂县西二十四里敖口东十里汉江之北【寰宇记】
城固　涔水东北流迳城固南城北城在山上或言韩信始立或言张良所筑未知定所制矣【水经注】城固今县东六里故北城是以有南城故谓此为北城【县道记按水经注汉水又左得度口水度水南迳平阳县故城东贾志云平阳城在今西乡县洋川高祖置县後废】
沔阳　沔水南迳沔阳城南萧何所筑其城南临汉水北带通逵【水经注】沔阳故城在今沔阳县东南十里【禹贡锥指】
锡　汉水东迳锡县故城北春秋之锡穴王莽之锡治也【水经注　按即今白河县以上诸县属汉中郡】
故道　属武都郡【汉书地理志　按武都属凉州】故道水迳故道城东【水经注】凤州在汉为故道县地【雍胜略】
沮　属武都郡【汉书地理志】武兴汉武都沮县也【续通典】沮县废基在略阳县东一百二十里沮水河侧【略阳县志按宁羌州本汉广汉郡葭萌县地】
隂盘　属安定郡【汉书地理志　按安定属凉州】汉隂盘城在宜禄县西北二十五里【元和志　按隂盘今长武地】
直路　属北地郡【汉书地理志　按北地属凉州】沮水自直路县东南迳燋石山【水经注】直路县後汉已废其故城在中部县西北二百里又姚秦置中部县直路故城在焉【禹贡锥指】
鹑觚　属北地郡【汉书地理志】宜禄汉鹑觚地【通典】鹑觚旧治长武县南四十里枝村原故址尚存【长武县志】
上郡　秦置高帝元年更为翟国七月复故属并州二十三【汉书地理志　按除十二县在西省山西界兼冇未详所在者】马援兄员王莽时为增山连率【後汉书援传】莽改上郡为增山【後汉书注】隋唐绥州延州汉上郡地【通监注】
肤施　奢延水东迳肤施县南秦置上郡治高祖并三秦复以为郡【水经注】
独乐　有马湖峪在今米脂县北碎金驿康湾之南即故独乐县宋改为永乐【延绥志】
阳周　走马水出长城北阳周县故城南桥山王莽更名上陵【水经注】阳周故城在安定县北九十里【安定县志】
浅水　王莽改曰京室【水经注】宜禄本汉浅水县地【元和志】折墌城在长武县北五里即浅水故县【贾志　按上郡与长武相去絶远浅水似非长武地】
奢延　奢延水出奢延县西南东北流迳其县故城南王莽之奢节也【水经注】奢延故城在废夏州西南【禹贡锥指按在今榆林府怀远县】
雕隂　雕隂废县在洛交县北三十里【括地志】甘泉县本汉雕隂县城在甘泉县南四十里【元和志】
龟兹　诸次水出上郡诸次山东迳榆林塞即汉书所谓榆溪旧塞也绿历沙陵届龟兹县西出故广长榆也【水经注】榆林卫本汉上郡龟兹县地北至边墙十里其外皆战国云中九原地也【禹贡锥指　按龟兹即榆林府榆林县地】
定阳　定水迳定阳县故城南应劭曰县在定水之阳也【水经注　定阳在今宜川县西北】
高奴　清水东迳高奴县项羽封董翳为翟王高祖破以县之王莽之平利矣【水经注】延州城即汉高奴县【括地志】
白土　圁水出上郡白土县圁谷东迳其县南王莽更曰黄土【水经注　按白土县在今榆林府西北河套中】
高望　属上郡莽曰坚宁【汉书地理志　按高望县在榆林府北河套中】西河郡　武帝元朔二年置莽曰归新属并州县三十六【汉书地理志　按除二十八县在山西界兼有未详所在者】
富昌　湳水东迳西河富昌故城南王莽之富成【水经注】富昌故城在胜州南【延绥旧志　按富昌在榆林府东北河套中】
美稷　湳水出西河郡美稷县东南流入长城东【水经注按美稷在榆林府东北河套中又有美稷乡在山西宁州界乃後汉所徙置非故县】
大城　莽曰好成【汉地理志　按义熙二年柔然献马於姚兴济河至大城即此在榆林府北河套中】
鸿门　属西河郡【汉地理志】圁水东迳鸿门县县故鸿门亭风俗记曰圁隂县西五十里有鸿门亭【水经注　按鸿门在今米脂西】
圁隂　属西河郡【汉地理志】圁水东迳圁隂县北惠帝五年置王莽改曰方隂【水经注】县在圁水之隂因以为名今有银州银川即是旧名犹存但字变耳【师古注】
圁阳　属西河郡【汉书地理志】圁水出白土县圁谷东迳圁隂县北又东迳圁阳县南今米脂县有圁隂故城圁阳当在东北【禹贡锥指】
增山　汉西河郡领增山县有道西出眩雷塞北部都尉治【汉地理志】
虎猛　属西河郡西部都尉治【汉书地理志　按天凤元年匈奴至西河虎猛制虏塞下告欲和亲即此在榆林府北河套中】
朔方郡　武帝使卫青出云中以西击楼烦白羊王於河南遂取河南地筑朔方【汉书匈奴传】汉元朔二年置朔方郡使校尉苏建筑朔方城【水经注】朔方郡属并州领县十【汉书地理志　按除修都一县未详所在】
三封　河水东北迳三封县故城东汉武帝元狩二年置十三州志曰在临戎县西一百四十里【水经注按三封在今定边县北河套中】
朔方　河水南迳马隂山西又东南迳朔方县故城东北诗所谓城彼朔方王莽以为武符者也【水经注】什贲故城在夏州朔方县北即汉朔方县故城【元和志】朔方县汉朔方郡治【禹贡锥指　按朔方在怀远县北河套中】
临河　河水东迳高阙南又东迳临河县故城北王莽之监河也【水经注】西受降城在丰州西八十里汉临河县故理处【元和志】临河故城在今榆林卫西北【禹贡锥指　按临河在今靖边县北河套中】
窳浑　河水东迳沃野故城南又北迤西溢於窳浑县故城东武帝元朔二年开朔方郡治王莽更郡曰沟搜县曰极武【水经注】窳浑故城今在废夏州西北【禹贡锥指按窳浑在靖边县北河套中】
渠搜　河水自朔方东转迳渠搜县故城北王莽之沟搜亭也【水经注】渠搜在废夏州北【禹贡锥指　按渠搜在榆林府西北河套中】
沃野　河水东迳临戎县故城西又东迳沃野故城南武帝元朔三年立王莽之绥武也【水经注】沃野故城在天德军城北六十里【地理通释　按沃野在靖边县西北河北岸】
广牧　河水东迳临河县南又东迳广牧县故城北王莽之盐官也【水经注】废丰州城在榆林卫西北塞外七百里本汉朔方郡之广牧县【禹贡锥指】
临戎　河水东北迳三封县故城东又北迳临戎县故城西王莽之推武也【水经注】唐永丰县在丰州西一百六十里本汉临戎县地【元和志　按临戎在定边县北河套中】
呼遒　朔方郡领呼遒县【汉书地理志　按後魏代名郡有呼遒县在今榆林境当即汉县旧地】
五原郡　元朔二年遣卫青出云中至高阙收河南地置五原郡【汉书武帝本纪】秦九原郡武帝元朔二年更名莽曰获降属并州领县十六【汉地理志　除六县未详所在】胜州榆林县西有汉五原城【通典】
九原　河水迳河隂县故城北又东迳九原县故城南秦始皇置九原郡治此武帝元朔二年更名五原王莽之获降郡城平县矣【水经注】九原故城在胜州西界今连谷县是【史记正义　按九原在神木县北河北岸】
五原　九原县西北接对一城盖五原县故城王莽填河亭也其城南面长河北背连山【水经注　按五原在神木北河北岸】
临沃　河水东迳副阳城南又东迳临沃县南王莽之振武也【水经注】临沃县在稒阳西【禹贡锥指　按临沃在府谷北河北岸】
宜梁　河水东迳原亭城南又东迳宜梁县故城南阚駰曰五原西南六十里今世谓之石崖城【水经注】今在废丰州东【禹贡锥指　按宜梁在榆林府北河北岸】
河隂　河水东迳副阳城南又东迳河隂县故城北【水经注　按河隂在神木县北河套中】
曼栢　莽曰延栢【汉地理志】曼栢县在胜州银城县【後汉书注　按曼栢在府谷北河套中】
成宜　河水东迳田辟城南又东迳成宜县故城南王莽更曰艾虏【水经注】城在废丰州界【禹贡锥指　按成宜在榆林府北河北岸】
稒阳　河水东迳宜梁县故城南又东迳稒阳县故城南王莽之固隂也又北出石门障西北趣光禄城甘露三年呼韩邪单于还诏送单于居幕南保光禄徐自为所筑城也故城得其名矣【水经注　按稒阳在府谷东北河北岸又史记武帝太初元年使公孙敖筑塞外受降城甘露三年单于自请愿留光禄塞下有急保受降城城近光禄塞】
西安阳　河水东南迳朔方县故城东北屈南过五原西安阳县南【水经注】莽曰障安【汉书地理志】城在废丰州东北【禹贡锥指　按西安阳在怀远县北河北岸】
河目　河水自临河县东迳阳山南南屈迳河目县左【水经注】河目故城在北假中河北【括地志　按河目在怀远县西北河北岸以上属王原郡】
沙南　属云中郡【汉书地理志】河水东过云中桢陵县南又东过沙南县北【水经注】桢陵即废东胜州其故城在卫西北河东岸沙南县在西岸榆林塞外唐为胜州地【禹贡锥指　按沙南在府谷东北河套中】
右汉録郡八县邑一百一十有五扬子云谓高祖创业蜀汉发迹三秦而帝天下故其後用奉春之策仍都关中惩秦孤立虽大启尔宇而畿内之地不以封建惟析秦内史为三郡以弼成都邑而郡县之制遂相沿不废逮建元以後开置朔方五原等郡关中幅员愈广其所建置益倍於秦至於新莽窃位十余年
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:03:02-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
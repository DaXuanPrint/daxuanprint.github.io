<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="题词二首,表文,职衔,凡例,目录,译语总目,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十九,卷五十,卷五十一,卷五十二,卷五十三,卷">
<meta name="description" content="城镇志。原名《钦定日下旧闻考》。稽考北京历史、城坊、名胜、建制、宫廷、岁时风俗的大型史料集。于敏中等编纂，共八册，北京古籍出版社1981年10月出版。该书为清乾隆三十九年乾隆帝弘历派窦光鼐、朱筠等根据《日下旧闻》加以增补、考证而成，由于敏中、英廉为总裁，故书前有“钦定”字样。全书共160卷，分为星土、世纪、形胜、国朝宫室、宫室、京城总记、皇城、城市、官署、国朝苑囿、郊坰、京畿、户版、风俗、物产、边障、存疑、杂缀18大门类。分目精细，论述详实，所含内容极为丰富。既辑录有大量的古碑残碣，如周秦的石鼓文，唐代悯">
<title>日下旧闻考_于敏中_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">日下旧闻考</span> <br/>
          作者： <span class="inputVal" id="bkauthor">于敏中</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,地方志,完结</span> <br/>
          字数： <span class="inputVal" id="bknum">[book_length]1378583</span> <br/>
          说明： <span class="inputVal" id="bkdec">城镇志。原名《钦定日下旧闻考》。稽考北京历史、城坊、名胜、建制、宫廷、岁时风俗的大型史料集。于敏中等编纂，共八册，北京古籍出版社1981年10月出版。该书为清乾隆三十九年乾隆帝弘历派窦光鼐、朱筠等根据《日下旧闻》加以增补、考证而成，由于敏中、英廉为总裁，故书前有“钦定”字样。全书共160卷，分为星土、世纪、形胜、国朝宫室、宫室、京城总记、皇城、城市、官署、国朝苑囿、郊坰、京畿、户版、风俗、物产、边障、存疑、杂缀18大门类。分目精细，论述详实，所含内容极为丰富。既辑录有大量的古碑残碣，如周秦的石鼓文，唐代悯忠寺的苏灵芝行书宝塔颂碑，辽御史大夫李内贞的墓志等等，使许多文献可资考证。又详细介绍了乾隆初期、中期北京建筑的情况和康熙中叶以来北京城市的变化，以及北京的岁时风俗。为了解、研究北京城的历史变迁提供了难得的第一手资料。书中还对一些疑难问题、历史上有争议的论点，以按语的形式作出判断，写明缘由。是一本具有很高价值的文史参考书。</span> <br/>
          封面： <span class="inputVal" id="bkimg">Z_11401.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]日下旧闻考
[book_author]于敏中
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,地方志,完结
[book_length]1378583
[book_dec]城镇志。原名《钦定日下旧闻考》。稽考北京历史、城坊、名胜、建制、宫廷、岁时风俗的大型史料集。于敏中等编纂，共八册，北京古籍出版社1981年10月出版。该书为清乾隆三十九年乾隆帝弘历派窦光鼐、朱筠等根据《日下旧闻》加以增补、考证而成，由于敏中、英廉为总裁，故书前有“钦定”字样。全书共160卷，分为星土、世纪、形胜、国朝宫室、宫室、京城总记、皇城、城市、官署、国朝苑囿、郊坰、京畿、户版、风俗、物产、边障、存疑、杂缀18大门类。分目精细，论述详实，所含内容极为丰富。既辑录有大量的古碑残碣，如周秦的石鼓文，唐代悯忠寺的苏灵芝行书宝塔颂碑，辽御史大夫李内贞的墓志等等，使许多文献可资考证。又详细介绍了乾隆初期、中期北京建筑的情况和康熙中叶以来北京城市的变化，以及北京的岁时风俗。为了解、研究北京城的历史变迁提供了难得的第一手资料。书中还对一些疑难问题、历史上有争议的论点，以按语的形式作出判断，写明缘由。是一本具有很高价值的文史参考书。
[book_img]Z_11401.jpg


[book_title]题词二首
御制日下旧闻考题词二首
【第一章书缘起第二章书自儆】
重考彛尊书以成七言权当
序而行名因日下荀文若蹟
逮春明孙北平【朱彛尊所编日下旧闻捃拾载籍及金石】
【遗文分为十三门四十二卷颇为综核与北平孙承泽所着春明梦余録七十卷均有裨】
【於帝都考证但其书不免罣漏淆讹因命馆臣重加订正其春明梦余録内所载亦间采】
【辑】罣漏岂无补所阙淆讹时
有校从精百年熙皞繁文物
【朱彜尊书成於康熙二十七年今又及百年太平熙皞民物繁昌自宫殿城市改置添建】
【复编增为十五门成书一百六十卷名曰日下旧闻考】似胜三都
及两亰
曾赋皇都与帝都【癸酉年曾赋皇都帝都诗两篇】
【帝都诗言自古建都之地莫过燕京之据形胜皇都诗言今燕京体大物博a户口繁滋】
若兹形胜古今无金迁元复
其久矣【自金天德中迁都燕城号中都元至元间改名大都明自金陵】
【迁於北京我朝因之然其城郭宫殿凡数迁移率非金源之旧矣】明筑
清?滋盛乎御苑法宫诚富
此返淳还檏益殷吾论成知
过渊衷写【余临御四十余年凡京师坛　　庙宫殿城郭河渠】
【苑囿衙署莫不?整皆物给价工给值然究以频兴工作引为已过辛丑岁曾着知过论】
【以自箴】更励聪听奕叶图

[book_title]表文
【臣】董诰　奉
勅敬书
︵字位过密　无法显示︶
【臣】英亷等奉
勅编纂日下旧闻考成书谨奉
表上
进者伏以
辰居星拱经天曜帝座之垣
皇极畴敷括地志神畿之府
考山川而陈风俗承平统一车书
彰文物而纪声明首善先详辇毂盖九州赤县尽圣朝无外之规模而三辅黄图为
王者宅中之都会正体裁於竹素博闻资广见重研考掌故於芸缃旧帙待新编益焕瞻云就
日近光紬石室之书索献徵文数典壮金台之色广轮式廓载籍增辉【臣】等诚懽诚拚稽首顿首上言窃惟星分析木垣市开躔地访空桐戴匡映极涿鹿陈云师之战指南而轩帝成都烛龙曜日御之乡宅朔则陶唐命职禹乘四载首冀方而畿甸宜尊商宅五邦近亳邑而幽并遂合周室下车之始封锡蓟邱姬宗列爵以来强推燕国召棠勿剪以分藩邹黍生温而吹律上谷列三边之郡剏始嬴秦广阳筑万载之宫蹟荒炎汉幕南庭启僭名铜马之门代北兵精威壮卢龙之塞九万人唐军瀛漠节镇沿隋十六州晋割燕云版章隘宋耶律会同之世始建城隍金源天德之时增修宫室迨元大都之设尚尊总管之名迄明继世以还遂正京师之号盖其神臯形胜天府膏腴扼四塞以居中处上游而驭远郁锺王气龙盘凤舞之祥俯视侯封棊布星罗之势万斛转东南之粟财赋遥输九关控西北之边威棱远讋右太行而左碣石前沧海而後居庸固已雄视秦州基恢洛邑千百国朝宗之盛简编宜有成书亿万年祚世之长纪载端资博考然而丛编少确古籍多湮燕国春秋第传名於墨子幽都图志空着目於隋书管讵窥天转滋疑於耳食锥宁指地徒自牖於面墙从未有功成巍焕识大而识小无遗治洽荡平同轨与同文并盛如今日者也钦惟
皇帝陛下
天亶乾行
日升离照
平泰阶而光宅星云河岳之珍符
正鼎位以凝基风雨隂阳之和会绍衣缵
绪扩缔构於
龙兴握纽恢紘奠纲维於鳌纪鴈臣絶塞欵关而觐展来庭象译殊方辟地而屯开列障礼乐际百年之会民物阜昌图书集四库之成
圣明述作志籍重修一统
山庄更上塞成编舆经详定九畿镐邑则
留都备辑惟
向明首出天中之景命方新而
典学余闲日下之传闻订旧史臣手録彞尊着有专书
家学踵成昆田补其賸简
谓其功勤摭拾如胶百衲之琴嘉其力费爬梳似集千狐之腋别一十三门之鳞次思茹古以今采千六百种於毫端快枕经而葄史雄关絶嶂策屐登临名刹高台按图指索认籀文於甫草最详同马攻车剔碑版於荒苔尽访吉金贞石道古瀛洲之暇藤屋紬芸曝书长水之乡笛渔削藁然而称名失实不无误宝康瓠爱博难专未免见遗荆璞语洪纎之条贯罣漏滋多况方位之迁移参差互出景物载刘侗之畧岁月都非街衢仍张爵之编闠闤已改千钧玉瓮久归别殿之储万石金钟屡易精蓝之制每旧存而新轶慈仁则寺少双松或昔晦而今彰希宪则堂寻万柳成均猎碣何容别立专门武库星謡讵足登诸大雅况复
羲文轩籙宜扬糺缦之
天章松栋云牕应载辉煌之
睿藻
游豫园林之胜不宜列以郊垧清严府寺之曹未可厠诸城市此则拘墟多陋握铅椠而难工胪采虽繁?瑜瑕之不掩者也我
皇上特命廷【臣】重厘旧志俾蒐罗於故实用审定夫曩篇体制须严在先明其条例折衷至当悉仰荷夫
纶言发山经水志以考详合晷景星图而细勘
九重轮奂全登
宫史之编三馆研摩译准
国书之字志壶天於
上苑文沼灵台详廨宇於诸司槐厅棘院通都九市十三门则毂击星街神策五营廿四旗则翼分卦位若夫
郊坛
庙社学校农桑敬
天法
祖之念钦若常昭体国经野之谟厘然具在一代之典
章制度扬景铄而颂
文明兆民之旧德先畴乐
清宁而浴
膏泽彼葛洪之杂记未有闻焉即应劭之旧仪方斯蔑
矣而且
万几游艺疑事必稽
乙览披函谰言务正访遗踪於琼岛何关塞外之山辟迂论於金河试证井华之水名更八景泉岂埀虹派演万源河知号凤音随误读辨传疑於裂帛之湖地袭佳名笑附会於钓璜之渚鹰台呼处荒基莫指仁虞鹫岭飞来示像谁闻天竺凡此千秋传信订讹悉秉夫
圣裁更以万象陶熔即事多形於
睿咏敷陈据典敬登首见之篇考核研精许附下方之
案【臣】等识惭测海才愧研京
朶殿云霞幸趋跄於
禁近斗城霄汉瞻壮丽於
宸居承
诏命而兢惶愧见闻之固陋发箧浩如烟海难期竟委穷源操觚寛以岁时敢曰事增文减州居部次半仍旧贯之辞类别区分两补新题之目尾躔龙而宿曜荣光上动星文骨市骏而风雄古蹟远追世纪河山襟带金汤之形势长留
轩陛堂皇栋宇之经营毕具分九衢而雄万雉骈阗百货之场远六遂而近四郊环拥五云之气千里封圻斥衍惟民乐止於京畿一时官守羁縻在昔沿名於侨治边障则险由天设榆塞松关版图则齿验生繁歌衢舞巷风仍淳朴渐摩被
德化之成物自蕃昌华实擅上腴之利至若琐文轶事终杂缀而别附存疑加以创例新裁增
苑囿而更添官署总其成数十五类囊括斯全视彼原书卌二卷帙赢过半浸菑时而泽豯养职方之纪地加详环禆海而首神州驺衍之谈天孰据灿罗胸之典故应资作赋之才胜指掌之舆图用备洽闻之助春满
皇州景象
天上恩多人依
帝里光华长安
日近建铜圭而纪盛思综括乎九经九纬之全仰轩镜以高悬备多识於一物一名之细伏愿
奎照权衡
天言弁冕
颁埀秘阁采风陈诵训之书
嘉惠艺林润色佐论都之笔从此拱
神京之百二自合梯航玉帛以偕徕弼成服者五千直统侯甸要荒而莫外太平寰宇金瓯增白阜之图广内承明
玉府焕丹函之秘【臣】等无任瞻
天仰
圣感激屏营之至谨奉日下旧闻考一百六十卷目録
一卷随
表恭
进以
闻
乾隆四十八年二月初五日奉
旨知道了钦此
乾隆四十七年　月　　　日大　学　士【臣】英亷
领侍卫内大臣尚书【臣】和　珅
尚　　　书【臣】梁国治
尚　　　　书【臣】德　保

[book_title]职衔
总裁
【臣】于敏中
经筵讲官大子太保东阁大学士兼刑部事务【臣】英　亷
【臣】和　珅
经筵讲官大子少保　户　部　尚书【臣】梁国治经　筵　讲　官　礼　部　尚　书【臣】德　保
内阁学士兼礼部侍郎今任工部尚书【臣】刘墉原　任　　刑　　部　　侍　　郎【臣】钱汝诚
督办
【臣】福隆安
刑部尚书兼管顺天府　府尹事【臣】胡季堂
【臣】蒋赐棨
原任顺天府府尹改授光禄寺卿【臣】刘纯炜
总纂
宗　人府府丞今提督浙江学政【臣】窦光鼐
原　　　　任　　　编　　　修【臣】朱　筠
日讲起居注官文渊阁校理翰林院侍读【臣】张　焘
监　　　察　　　　御　　　　史【臣】许宝善
纂修
编　修　提　督　贵　州　学　政【臣】潘曾起
编　　　　　　　　　　　　修【臣】蔡廷衡
编　　　　　　　　　　　　修【臣】吴锡麒
编　　　　　　　　　　　　修【臣】关　槐
编　　　　　　　　　　　　修【臣】陆伯焜监察御史今任工科掌印给事中【臣】戈　源
户　　　部　　　　主　　　　事【臣】孔继涵原任户部员外郎陞贵州粮驿道【臣】德　隆原　任　　刑　部　　郎　　　中【臣】宋调元
校録
候　　　选　　　　州　　　同【臣】任兆鲸进　士　　候　　选　　知　　县【臣】赵大溎进　士　　候　　选　　知　　县【臣】单可璂
进　士　候　　选　　知　　县【臣】赵　雯举　人候　选　内　阁　中　书【臣】叶元符举　人　　候　　选　　知　　县【臣】李传爕
誊録兼校録
举　人　候　　选　　知　　县【臣】顾　超
誊録
中　　书　　科　　中　　书【臣】丁　嘉候　选　布　政　使　　经　　历【臣】陆光洙候　　选　　塩　　大　　使【臣】唐懋修候　选　布　政　使　　经　　历【臣】邝振南候　　　选　　　县　　　丞【臣】吴曙澐候　　　选　　　县　　　丞【臣】秦　泰
候　　　选　　　州　　　　同【臣】池大经
候　　　选　　　州　　　　同【臣】陶闻溥
候　　　选　　　州　　　　同【臣】汪人瑞举　人　候　　选　　知　　县【臣】叶庭和
候　　　选　　　县　　　　丞【臣】陆昌曾
候　　　　选　　　县　　　丞【臣】黄　珩
候　　　选　　　县　　　　丞【臣】董光骥

[book_title]凡例
钦定日下旧闻考
凡例
一朱彞尊原本分星土世纪形胜宫室城市郊垧京畿侨治边障户版风俗物产杂缀十三门掌列眉分颇称详赡应各仍旧目惟城市门首标
京城总纪
皇城各卷又各官衙署原本载入城市门
国朝官府建置视前代更昭美备又八旗内务府各衙门均属创设谨别立官署一门以原有各条移入新分门目而以现在体制增载于後又城西玉泉香山等处原本俱列入郊垧门今西郊为
御园胜地谨别立
苑囿一门用崇规制
一神京古蹟纷罗流传多舛恭读
御制诗文几订讹纪实诸篇无不折衷至当炳若日星
今遵
旨凡原文并增载及三擡双擡单擡写者俱顶格原按
及新增按语俱低二格凡有
圣祖仁皇帝御制诗文
世宗宪皇帝御制诗文我
皇上御制诗文内有因地作记因事立碑因物成咏者
谨分门録载
一朱彞尊原本援引该洽而徵采既多难免遗漏今将原本所引各仍其旧而以现在援据补入者续编於後凡朱彞尊原引则加一原字於上朱昆田补遗者则加一补字於上其新行添入者则加一增字於上逐条标识以期一目了然
一凡朱彞尊原有按语以朱彞尊原按五字标首其现加考证按语则用臣等谨按四字别之一原本各门内有编次参错体例不符如明代坊巷俱入城市门而辽金元坊巷名目乃载入宫室门之类殊未画一俱应详核改正其他应行移改之处尚多谨拟凡自他门移入者俱於各条下用小字注明原在某门今移改字様庶彼此参核较为详密
一宫室一门惟辽金故宫在今都城西南故迹已湮祗应胪列旧名以备考证其元明宫室实
本朝营建所因自应分晰缕载谨照
宫史将今制逐一载入仍加按证明
一原本城市门内所列坊巷街衢俱据明张爵所编五城坊巷衚衕集叙次但现在五城界址隶属已各不同而坊舖之制亦多更改谨将城市一门悉以现今五城界册为准如原本在中城而今应归入东城原本在南城而今应归入中城者即将原引各条移入现隶本城之下庶考订咸归确实一原本所引各条内如有原书舛误及考据失实应行驳正者谨将现据考证各书增入仍别加按语如本无旧书可据者则将现在情形据实详识一古蹟内凡昔有今无如慈仁寺双松之类俱加案注明其有旧在他处今经移置如承光殿玉瓮觉生寺大钟之类则将原引之书载入新移之地其物虽移置而寺庙尚仍其旧者则於寺庙本条内注明今移某处详见某门字様令前後详畧互见以资参考
一原本寺观现存已废改建重建者均於各本条下注明俾今昔了如指掌
一京畿一门原本系按顺天府所属州县次第编排自当各仍其旧惟地方沿革随时异宜其增损分析之处均应考订增入今拟以现今顺天府属地方为准其名山河道有与昔日情形异者俱加案详考至遵化玉田丰润三属今已别为遵化直隶州不隶顺天谨附编京畿卷後
一金石碑碣有原本未载者今俱为增辑
一原书之末附石鼓考三卷专叙猎碣源流今石鼓现列成均似不应专为标目谨移入官署门国子监条下以归画一
一原书取材欲博不无泛滥如因叙兵部官署而兼及於当时谚语因叙国子监而兼及於许衡教法因叙悯忠寺而兼及於谢枋得赐諡本末今拟似此类者俱改用双行小字附存各条之後以为区别庶不致混淆
一原本所引昔人诗赋序记之属颇伤繁冗谨拟择其中无用者酌加删汰其有名人着作可资考证而未经采择者亦间为酌增俱用双行小字附入各条之下
一书内辽金元人地官名除诗词限於平仄不改外余俱照新定
国语改正仍恭依
钦定三史之例於初见处注明音义及原作某某今译改字様并於卷首列译语总目用资考证
一朱昆田所撰补遗原本俱附於各卷之後谨拟各按门类散入本条之下庶几编次有伦而检閲亦便其有原按语者亦加朱昆田原按以别之一朱彞尊原书有姜宸英徐元文高士奇张鹏冯溥五人序及朱彞尊自序今俱移载卷末其王原书後语原本误置卷首谨一体録次於後
一凡原书字义譌舛今为订正者於每卷末别立举正篇依次记出其删节之条较少则於每门之末附记

[book_title]目录
钦定四库全书　　　　　史部十一
钦定日下旧闻考目録　　　地理类三【都会郡县之属】卷一
星土
卷二
世纪
卷三
世纪
卷四
世纪
卷五
形胜
卷六
形胜
卷七
形胜
卷八
形胜
卷九
国朝宫室
卷十
国朝宫室
卷十一
国朝宫室
卷十二
国朝宫室
卷十三
国朝宫室
卷十四
国朝宫室
卷十五
国朝宫室
卷十六
国朝宫室
卷十七
国朝宫室
卷十八
国朝宫室
卷十九
国朝宫室
卷二十
国朝宫室
【雍和宫】
卷二十一
国朝宫室
【西苑一】
卷二十二
国朝宫室
【西苑二】
卷二十三
国朝宫室
【西苑三】
卷二十四
国朝宫室
【西苑四】
卷二十五
国朝宫室
【西苑五】
卷二十六
国朝宫室
【西苑六】
卷二十七
国朝宫室
【西苑七】
卷二十八
国朝宫室
【西苑八】
卷二十九
宫室【辽金】
卷三十
宫室【元一】
卷三十一
宫室【元二】
卷三十二
宫室【元三】
卷三十三
宫室【明一】
卷三十四
宫室【明二】
卷三十五
宫室【明三】
卷三十六
宫室【明四】
卷三十七
京城縂纪
卷三十八
京城縂纪
卷三十九
皇城
卷四十
皇城
卷四十一
皇城
卷四十二
皇城
卷四十三
内城【中城一】
卷四十四
内城【中城二】
卷四十五
内城【东城一】
卷四十六
内城【东城二】
卷四十七
内城【东城三】
卷四十八
内城【东城四】
卷四十九
内城【南城】
卷五十
内城【西城一】
卷五十一
内城【西城二】
卷五十二
内城【西城三】
卷五十三
内城【西城四】
卷五十四
内城【北城】
卷五十五
外城【中城】
卷五十六
外城【东城】
卷五十七
外城【南城一】
卷五十八
外城【南城二】
卷五十九
外城【西城一】
卷六十
外城【西城二】
卷六十一
外城【北城】
卷六十二
官署【宗人府　内阁　中书科】
卷六十三
官署【吏部　户部　礼部　兵部　刑部　工部理藩院　都察院　通政使司　大理寺】
卷六十四
官署【太常寺　翰林院　詹事府】
卷六十五
官署【光禄寺　太仆寺　顺天府　鸿胪寺】
卷六十六
官署【国子监】
卷六十七
官署【国子监】
卷六十八
官署【石鼔考附】
卷六十九
官署【石鼓考附】
卷七十
官署【石鼓考附】
卷七十一
官署【钦天监　太医院　内务府】
卷七十二
官署【领侍卫府　銮仪卫　八旗都统　前锋统领　护军统领　　圆明园縂统】
卷七十三
官署【步军统领　火器营　健鋭营】
卷七十四
国朝苑囿
【南苑一】
卷七十五
国朝宫囿
【南苑二】
卷七十六
国朝苑囿
【畅春园】
卷七十七
国朝苑囿
【乐善园】
卷七十八
国朝苑囿
【西花园　圣化寺】
卷七十九
国朝苑囿
【泉宗庙】
卷八十
国朝苑囿
【圆明园一】
卷八十一
国朝苑囿
【圆明园二】
卷八十二
国朝苑囿
【圆明园三】
卷八十三
国朝苑囿
【长春园】
卷八十四
国朝苑囿
【清漪园】
卷八十五
国朝苑囿
【静明园】
卷八十六
国朝苑囿
【静宜园一】
卷八十七
国朝苑囿
【静宜园二】
卷八十八
郊垧【东一】
卷八十九
郊垧【东二】
卷九十
郊垧【南】
卷九十一
郊垧【西一】
卷九十二
郊垧【西二】
卷九十三
郊垧【西三】
卷九十四
郊垧【西四】
卷九十五
郊垧【西五】
卷九十六
郊垧【西六】
卷九十七
郊垧【西七】
卷九十八
郊垧【西八】
卷九十九
郊垧【西九】
卷一百
郊垧【西十】
卷一百一
郊垧【西十一】
卷一百二
郊垧【西十二】
卷一百三
郊垧【西十三】
卷一百四
郊垧【西十四】
卷一百五
郊垧【西十五】
卷一百六
郊垧【西十六】
卷一百七
郊垧【北】
卷一百八
京畿【通州一】
卷一百九
京畿【通州二】
卷一百十
京畿【通州三】
卷一百十一
京畿【三河】
卷一百十二
京畿【武清】
卷一百十三
京畿【宝抵　宁河】
卷一百十四
京畿【蓟州一】
卷一百十五
京畿【蓟州二】
卷一百十六
京畿【蓟州三】
卷一百十七
京畿【蓟州四】
卷一百十八
京畿【香河】
卷一百十九
京畿【覇州一】
卷一百二十
京畿【覇州二】
卷一百二十一
京畿【保定】
卷一百二十二
京畿【文安】
卷一百二十三
京畿【大城】
卷一百二十四
京畿【固安】
卷一百二十五
京畿【永清】
卷一百二十六
京畿【东安】
卷一百二十七
京畿【涿州一】
卷一百二十八
京畿【涿州二】
卷一百二十九
京畿【涿州三】
卷一百三十
京畿【房山一】
卷一百三十一
京畿【房山二】
卷一百三十二
京畿【房山三】
卷一百三十三
京畿【良乡】
卷一百三十四
京畿【昌平州一】
卷一百三十五
京畿【昌平州二】
卷一百三十六
京畿【昌平州三】
卷一百三十七
京畿【昌平州四】
卷一百三十八
京畿【顺义】
卷一百三十九
京畿【怀柔】
卷一百四十
京畿【密云一】
卷一百四十一
京畿【密云二】
卷一百四十二
京畿【平谷】
卷一百四十三
京畿【遵化州今陞直隶州谨照原书附编】
卷一百四十四
京畿【玉田　丰润今属遵化州　侨治并附】
卷一百四十五
户版
卷一百四十六
风俗
卷一百四十七
风俗
卷一百四十八
风俗
卷一百四十九
物产
卷一百五十
物产
卷一百五十一
物产
卷一百五十二
边障
卷一百五十三
边障
卷一百五十四
边障
卷一百五十五
存疑
卷一百五十六
存疑
卷一百五十七
杂缀
卷一百五十八
杂缀
卷一百五十九
杂缀
卷一百六十
杂缀【原序附後】
【臣】等谨案日下旧闻考一百六十卷乾隆三十九年奉
勅撰因朱彞尊日下旧闻原本删繁补缺援古证今一一详为考核定为此本原书分星土世纪形胜宫室城市郊垧京畿侨治边障户版风俗物产杂缀十三门其时城西玉泉香山诸处
台沼尚未经始故列郊垧门中与
今制未协诸廨署入城市门中太学石鼓独别为三卷於体例亦属不伦今增列
苑圃官署二门并前为十五门而石鼓考三卷则并於官署门国子监条下又原本城市京畿二门五城及各州县分属之地今昔不同一一以新定界址为之移正原本所列古蹟皆引据旧文夸多务博不能实验其有无不免传闻讹舛彼此互岐亦皆一一履勘遗踪订妄以存真阙疑以传信所引艺文或益其所未备或删其所可省务使有关考证不漏不支至於
列圣宸章
皇上御制凡涉於
神京风土者悉案门恭载尤足以昭垂典实藻绘山川古来志都京者前莫善於三辅黄图後莫善於长安志彞尊原本蒐罗详洽已驾二书之上今仰承
睿鉴为之正讹补漏又驾彞尊原本而上之千古舆图当以此本为准绳矣乾隆四十九年十月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]译语总目
钦定四库全书
钦定日下旧闻考
译语总目【凡原书人地官氏及器物名中有字面无庸改者不加译注有译改而音义或先分见他处原文又相同者俱不复注若音义同而原文间有小异者则注明义见前旧作某某又或一处而所译音义有已见有初见者则初见者加译注余亦注明义见前旧作某某】
卷二
巴坚【满洲语大理也旧作阿保机】
详衮【索伦语理事官也旧作详稳】
猛伊喇【伊喇满洲语黍也旧作栧剌】
锡里【满洲语选拔也旧作数例】
裕悦【旧作于越译音】
休格【旧作休哥译音】
希达【满洲语门帘也旧作奚底】
色珍【满洲语车也旧作斜轸】
特哩衮【蒙古语为首之谓也旧作惕隐】
伊什【唐古特语智慧也旧作乙室】
萨哈【满洲语小围也旧作撒合】
廸里【索伦语头目也旧作敌烈】
图鲁卜【蒙古语形势也旧作突吕不】
唐古【满洲语百数也旧作唐?】
萧托果【托果蒙古语釡也旧作讨古】
穆济【满洲语大麦也旧作抹只】
舒苏【蒙古语高粱也旧作矧思】
赫德【满洲语渣滓也旧作痕德】
罕都【满洲语稻也旧作恳笃】
卷四
库哩布【满洲语被唬住也旧作夔离不】
阿古达【旧作阿骨打译音】
洛索【满洲语极湿难耕地也旧作娄宿】
贝勒【满洲语管理衆人之称也旧作孛堇】
达什林牙【达什唐古特语吉祥也旧作大石】
?哩布【满洲语使留也旧作斡离不】
阿克善【满洲语发水後树木上挂的柴草也旧作阿骨奭】
索多【蒙古语鸟翅大翎也旧作散覩】
尼楚赫【满洲语珍珠也旧作银术可】
道喇【蒙古语下也旧作铎剌】
布希【满洲语滕也又去毛鹿皮也旧作蒲苋】
尼堪【满洲语汉人也旧作粘罕】
卷五
巴图鲁【满洲语勇也旧作霸突鲁】
穆呼哩【满洲语秃尖也旧作木华黎】
托克托【蒙古语定也旧作脱脱】
卷六
谙达【蒙古语夥伴也旧作唵答】
卷二十九
拉里【满洲语爽利也旧作剌履】
果罗洛纳延【果罗洛旧作葛逻禄从八旗姓谱改正纳延蒙古语八十数也旧作廼贤】赫舍哩【旧作纥石烈从八旗姓谱改正】
特哩【蒙古语齐整也旧作忒隣】
图克坦【旧作徒单从八旗姓谱改正】
布达【满洲语饭也旧作白答】
贝勒【义见前旧作孛诘烈】
舒穆噜【旧作石□从八旗姓谱改正】
布萨揆【布萨旧作仆散从八旗姓谱改正】
彻伯尔【蒙古语廉洁也旧作察八】
呼沙呼【满洲语鸱鴞也旧作胡沙虎】
穆延【旧作没捻从八旗姓谱改正】
保喇巴图【保喇蒙古语雄驼也巴图坚固也旧作布吾剌拔都】
卷三十
萨都拉【满洲语结亲也旧作萨都剌】
鄂勒哲【蒙古语夀也旧作完泽】
达尔玛【梵语法也旧作荅里麻】
锡宝齐【蒙古语养禽鸟人也旧作普宝赤】
集赛【蒙古语翰流值班之谓也旧作怯薛】
和尔果斯【蒙古语牧地遗矢也旧作和礼霍孙】
齐苏【蒙古语血也旧作曲枢】
济逊【蒙古语济逊即济苏顔色也旧作质孙】
阿南达【梵语阿难也旧作阿难答】
玛哈噶拉【梵语大黑神也旧作马哈吃喇】
哈喇哈斯达尔罕【哈喇蒙古语黑色也哈斯玉也达尔罕凡有勤劳者免其差役之称也旧作哈剌哈孙荅剌罕】
察纳【蒙古语那边也旧作察那】
鄂尔多【满洲语宫也旧作斡耳朶】
卷三十一
伊噜布哈【伊噜蒙古语净也布哈犍牛也旧作月鲁不花】
哈喇郭勒【哈喇义见前郭勒蒙古语河也旧作憨剌合儿】
伊噜特穆尔【伊噜义见前特穆尔蒙古语銕也旧作月鲁帖木儿】
雅克特穆尔【雅克蒙古语结实也特穆尔义见前旧作燕帖木儿】
恭吉哩【旧作弘吉剌从八旗姓谱改正】
阿裕尔锡哩达喇【阿裕尔梵语夀也锡哩威也达喇救度也旧作爱犹识理达腊】辉和尔【回部名也旧作畏吾儿译音】
富珠哩翀【富珠哩旧作孛术鲁从八旗姓谱改正】
札实【唐古特语吉祥也旧作瞻思】
多尔济【唐古特语金刚也旧作铎尔直】
库库【蒙古语青色也旧作巙巙】
喀喇库库【喀喇蒙古语黑马也库库义见前旧作康里巙巙】
多尔济巴勒【多尔济义见前巴勒威也旧作朶耳直班】
雅克布哈【义俱见前旧作雅不花】
卷三十二
齐达勒【蒙古语能也旧作赤德尔】
伊克德勒丹【伊克蒙古语大也德勒衣也丹有也旧作亦黑迭儿丁】
伊苏布哈【伊苏蒙古语九数也布哈义见前旧作也速不花】
图喇【满洲语柱也旧作秃剌】
安图【满洲语山阳也旧作安童】
巴延【满洲语富也旧作伯顔】
噶布喇婉【梵语盛水执舞之螺蛳也旧作加巴剌般】
察罕岱布哈【察罕蒙古语白色也岱有也布哈义见前旧作长安迭不花】
博罗【蒙古语青色也旧作孛罗】
帕克斯巴【唐古特语圣也旧作八斯巴】
雅满达噶【梵语怖畏金刚也旧作牙蛮答哥】
僧格【唐古特语狮也旧作桑哥】
额森布哈【额森蒙古语平安也布哈义见前旧作野仙普化】
昌通【昌唐古特语酒也通饮也旧作昌童】
阿尔尼格【蒙古语阿尔花纹也尼格一数也旧作阿尼哥】
伊克【义见前旧作也可】
诺尔布【唐古特语财也旧作南必】
纳奇锡【蒙古语绒线也旧作纳失失】
翁吉喇特【旧作翁吉剌从八旗姓谱改正】
卷三十七
赫噜【满洲语车幅也旧作喝鲁】
斡【满洲语气味也旧作哇】
罗卜科【蒙古语淖泥也旧作鲁不古】
果实【满洲语疼爱也旧作高十】
乌珍【满洲语重也旧作屋质】
固云【唐古特语才能也旧作彀英】
珠赫哷果勒齐【珠赫哷旧作术虎从八旗姓谱改正果勒齐满洲语中心也旧作高琪】
卷三十八
舒噜【满洲语珊瑚也旧作沙剌】
鄂勒?胡土克【鄂勒?义见前胡土克唐古特语再来人也旧作完者忽都】
卷四十三
青吉斯【旧作成吉斯照蒙古源流改正】
胡土克【义见前旧作忽都护】
霞哩【满洲语斜眼也旧作厦哩】
阿裕尔巴里巴特喇【阿裕尔义见前巴里梵语威也巴特喇好也旧作爱育黎拔力八达】
卷四十四
博尔济【蒙古语二辈奴也旧作别儿怯】
卷四十五
和必斯【蒙古语乐器名也旧作胡拨四】
都哩默色【都哩蒙古语式様也默色器械也旧作土儿密失】
察尔奇【满洲语扎板也旧作乂儿机】
卷四十六
札玛里廸音【旧作札马鲁丁译音】
卷四十九
白索珠【旧作白琐住译音】
苏陇裕勒【苏陇唐古特语守护也裕勒地方也旧作思龙宜】
博果岱【蒙古语麦也旧作伯忽都】
绰尔济鄂特色尔【绰尔济唐古特语法师也鄂特色尔金光也旧作绰吉我些儿】
卷五十
赵塔齐儿【塔齐儿蒙古语瘠地也旧作塔察儿】
和坦伊苏【和坦蒙古语城也伊苏义见前旧作忽都于思】
阿尔哈雅【阿尔义见前哈雅墙也旧作阿礼海牙】
永和尔【蒙古语绒也旧作岩穆忽尔】
和逊【蒙古语空也旧作忽先】
敏珠尔哈雅【敏珠尔唐古特语无违之谓也哈雅义见前旧作米只儿海牙】
伊尔特穆尔【伊尔蒙古语锋刃也特穆尔义见前旧作野里帖木儿】
孟克特穆尔【孟克蒙古语经常之经也特穆尔义见前旧作忙哥帖木儿】
萨里默色【蒙古语地弩也默色义见前旧作萨哩密实】
玖珠【旧作九柱译音】
额琳沁佐特【额琳沁唐古特语宝也佐特库也旧作亦隣真尊】
图烈图阿穆尔布哈【图烈图蒙古语有柴也阿穆尔安也布哈义见前旧作朶列图按木不花】乌兰特穆尔【乌兰蒙古语红色也特穆尔义见前旧作五鲁帖木儿】
准台【准蒙古语东也台有也旧作术温台】
阿萨尔【蒙古语阁也旧作阿散】
卷五十一
珠占【蒙古语厚也旧作竹真】
摩该【蒙古语蛇也旧作貊高】
呼噜【满洲语手背也旧作斛罗】
博果密【蒙古语包裹也旧作不忽木】
赫噜【义见前旧作曷鲁】
卷五十二
玛勒图【蒙古语有牲畜之谓也旧作满图】
阿尔威【阿尔义见前旧作阿鲁】
玛勒【蒙古语牲畜也旧作马儿】
鄂齐尔【蒙古语金刚也旧作斡赤】
达纳【蒙古语管也旧作答难】
卷五十三
凌戬巴勒丹【凌唐古特语长也戬装俨也巴勒丹全威也旧作领占班丹】
札什藏布【札什唐古特语吉祥也藏布美好也旧作着肖藏卜】
桑噶巴拉【桑噶梵语僧也巴拉守护也旧作桑渇巴剌】
谔格德依【旧作窝阔台照蒙古源流改正】
色辰【蒙古语聪明也旧作薛禅】
鄂勒?图【鄂勒?义见前图蒙古语有也旧作完泽笃】
库鲁克【蒙古语超衆之谓也旧作曲律】
布延图【布延蒙古语福也图义见前旧作普顔笃】
格根【蒙古语明也旧作格坚】
额林沁巴勒【义俱见前旧作亦隣真班】
阿南达锡哩【义俱见前旧作剌拶室利】
特古思布哈【特古思蒙古语全也布哈义见前旧作帖古思不华】
卷五十四
布尔罕【蒙古语佛也旧作卜鲁罕】
卷五十八
噶玛拉【?语蓬花叶也旧作甘麻剌】
卷五十九
察克【蒙古语时也旧作察割】
违喇【义见前旧作牒蜡】
札克□古鲁【扎克□满洲语霞也旧作只撒】
卷六十
伊勒希按班【伊勒希满洲语副也按班大臣也旧作夷离毕】
完顔佛寜【佛寜满洲语羣也旧作完顔蒲湼】
蒙古台【蒙古语有银也旧作忙兀台】
云丹藏布【云丹唐古特语才也藏布义见前旧作允丹藏卜】
卷六十四
乌珠【满洲语头也旧作兀术】
卷六十七
实勒们【满洲语鹞子也旧作实理门】
爱满【满洲语部洛也旧作爱马】
玛苏库【玛满洲语粗也苏库皮也旧作马斯忽】
乌德美【蒙古语送也旧作兀都瞒】
多罗岱【蒙古语七数也旧作夺罗?】
笔且齐【蒙古语写字人也旧作必闍赤】
札尔古齐【蒙古语断事人也旧作札古鲁真】
文宣努【旧作文宣奴译音】
赛音衮巴克实【赛音蒙古语好也衮深也巴克实师也旧作仙孔八合识】
卷六十九
尼玛哈【满洲语鱼也旧作粘没罕】
卷七十二
济苏【蒙古语顔色也旧作只孙】
卷七十七
班廸达【梵语才能也旧作板的达】
卷七十九
都哩沁【都哩义见前沁唐古特语大也旧作朶里真】
卷八十七
阿勒锦【满洲语声誉也旧作阿里吉】
和勒博林牙【和勒博满洲语联络也旧作回离保】
特尔格【蒙古语车也旧作钱哥】
卷八十八
香沙【唐古特语肉鼻也旧作芗山】
卷八十九
伊彻察喇【伊彻满洲语新也察喇注酒器也旧作月赤察儿】
吉勒展【满洲语恕也旧作晈贞】
沁特穆尔【义俱见前旧作赤因帖木儿】
喀喇鼎珠【喀喇义见前旧作康里鼎珠旧作定柱今对音译改】
伊逊岱尔【伊逊蒙古语九数也岱尔牡鹿也旧作埜素达尔】
段达繖【达繖满洲语政也旧作定僧】
泰费音纳【泰费音满洲语太平也纳地也旧作太平奴】
色彻图【蒙古语聪明也旧作薛彻笃】
索诺木巴勒【索诺木唐古特语福也巴勒义见前旧作锁南满】
策布哈【策唐古特语寿也布哈义见前旧作慈普化】
实喇卜藏布【唐古特语好智慧也旧作沙喇赞卜】
穆尔济延【穆尔蒙古语踪迹也济延命也旧作马儿吉顔】
沙克珊【满洲语狡猾人也旧作山山】
札萨克【蒙古语政也旧作札撒】
卷九十一
善延实库【善延满洲语白色也实库撒袋内衬格也旧作鄯阳石古】
卷九十二
索珲【满洲语姜黄色也旧作素温】
札达【蒙古语石也旧作斫答】
巴咱尔【?语金刚也旧作巴萨尔】
札拉尔【蒙古语?缨也旧作札剌尔】
贝实勒【唐古特语琥珀也旧作比涉儿】
卷九十三
特穆津【蒙古语銕之最精者旧作忒没真】
卷九十四
奈曼【蒙古语八数也旧作乃蛮】
哈喇【义见前旧作曷剌】
赛玛尔堪【回地名也旧作邪达思干】
彻伯尔【义见前旧作札八儿】
卷九十五
罕嘉努【旧作韩家奴译音】
张巴舒新【旧作张鉢信顺照三史画一改正】
普元努【旧作普元奴译音】
卷九十六
雅尔鼐罗密克【雅尔鼐唐古特语夏居也罗密克智慧眼也旧作雅纳罗释弥】
班廸达桑噶实哩【班廸达桑噶实哩义俱见前旧作板的达萨诃咱释哩】
乌巴廸呢雅实哩【乌巴廸呢雅梵语法术也实哩威也旧作吾巴帖耶室哩】
布达实哩【梵语佛威也旧作勃塔室哩】
卷九十七
足克戬古尔【足克戬唐古特语首饰也古尔帐房也旧作左吉古鲁】
索诺木纳木结【蒙古语有福人也旧作锁南嚷结】
卓哈【旧作主活照三史画一改正】
噶布拉【蒙古语天灵盖也旧作葛巴剌】
嘉勒斡凌戬【嘉勒干唐古特语胜也凌戬义俱见前旧作结斡领占】
札巴藏布【札巴唐古特语徒弟也藏布义见前旧作劄巴藏播】
章台扬扎巴【旧作章台阳吒巴译音】
卷九十八
诺摩罕【蒙古语朴实也旧作那木罕】
阿卜呼穆尔布哈【阿卜呼蒙古语取也穆尔布哈义俱见前旧作安普忽马儿不花】
卷九十九
默沙实哩【默唐古特语大也沙肉也实哩义见前旧作谟沙室利】
沙克节依【沙克节依番姓也旧作沙津爱】
卷一百
布达实哩【义见前旧作卜答失里】
苏苏勒巴【蒙古语敬也旧作速速班】
丹彻尔特穆尔【蒙古语最洁净銕也旧作丹彻理帖木儿】
明埒栋阿【明埒唐古特语好名也栋砗碍也阿五数也旧作明理董阿】
锦嘉努【旧作金界奴译音】
额穆尔苏【满洲语单层也旧作阿麻?】
达噜噶齐【蒙古语头目也旧作达鲁花赤】
萨勒廸【索伦语甲也旧作撒廸】
鸿和尔布哈【鸿和尔蒙古语黄色也布哈义见前旧作炅火儿不花】
卷一百一
拜珠【蒙古语存也旧作拜住】
索约勒哈陶默色【索约勒蒙古语教化之化也哈陶刚也默色义见前旧作鎻咬儿哈的迷失】阿实克布哈【阿实克蒙古语利也布哈义见前旧作阿沙不花】
卷一百四
必巴实【梵语佛名也旧作八不沙】
沙克嘉实哩【沙克嘉梵语姓也实哩义见前旧作相迦失里】
年札克策喇实【年唐古特语妙也扎克名誉也策寿也喇实吉祥也旧作辇真吃剌恩】
卷一百七
额森【义见前旧作也先】
库春【蒙古语刀也旧作曲出】
察罕【义见前旧作察汉】
图沁特穆尔【图沁唐古特语大力也特穆尔义见前旧作秃坚帖木儿】
娄都尔苏【娄蒙古语龙也都尔苏规模也旧作老的沙】
绰斯戬【绰斯唐古特语法也戬义见前旧作搠思监】
卷一百八
达勒达【满洲语隐避处也旧作达达】
安布【唐古特语不善之谓也旧作奄卜】
布延特穆尔【布延蒙古语福也特穆尔义见前旧作卜顔帖木儿】
苏拉吉达【苏拉满洲语闲散也吉达抢也旧作速朗吉大】
卷一百九
台哈布哈【台哈蒙古语长毛也布哈义见前旧作大不花】
图们岱尔【图们蒙古语万数也岱尔牡鹿也旧作秃满迭儿】
库库特穆尔【义俱见前旧作扩廓帖木儿】
都哩都尔苏【义俱见前旧作笃烈图述】
卷一百十一
珠克【索伦语房屋也旧作祝阿】
卷一百十二
纳琳【蒙古语细也旧作纳麟】
玛鲁【满洲语瓶也旧作买闾】
阿巴齐【蒙古语行围人也旧作阿八赤】
蒙古岱【即蒙古也旧作忙兀?】
耀珠【旧作□住译音】
卷一百十三
聂赫【满洲语鸭也旧作粘合】
丹珠尔丹【丹珠尔蒙古语续藏经名也井义见前旧作答术丁】
卷一百十四
富察集赛【富察旧作蒲察从八旗姓谱改正集赛义见前旧作□舍】
温特赫实芳努【温特赫旧作温廸罕从八旗姓谱改正寔芳努旧作十方奴译音】多罗台【多罗蒙古语七数也旧作朶罗】
尼古勒【蒙古语罪孽也旧作揑古剌】
卷一百十七
萨敦【满洲语亲家也旧作撒敦】
卷一百二十
伊喇仲夹努【伊喇旧作移剌从八旗姓谱改正仲夹努旧作衆家奴译音】
珠格尔【蒙古语闲散也旧作只哥】
额苏伦【蒙古语梵天也旧作阿术鲁】
伊喇鼐尔【伊喇义见前鼐儿蒙古语和也旧作移剌湼儿】
舒穆噜拜达勒【舒穆噜义见前拜达勒蒙古语形像也旧作石□孛迭儿】
卷一百二十四
布哈【义见前旧作伯华】
耶律伯特【伯特满洲语才力不及也旧作颇德】
奇塔特伯奇【奇塔特蒙古语汉人也伯奇坚固也旧作乞台普济】
卷一百二十五
卓哩【满洲语指之也旧作啜里】
萨巴【蒙古语器皿也旧作萨八】
呼喇楚【蒙古语积聚也旧作忽剌出】
纳哈塔【旧作纳合从八旗姓谱改正】
乌库哩庆夀【乌库哩旧作乌古论从八旗姓谱改正】
星萨【星唐古特语树也萨地也旧作神撒】
卷一百二十六
古拉【古唐古特语身也拉神也旧作古喇】
巴纳【满洲语地方也旧作捺鉢】
卷一百二十七
浩尔齐【蒙古语吹笳人也旧作忽林赤】
都尔苏【义见前旧作秃鲁沙】
卷一百二十九
完顔和卓【和卓满洲语美好也旧作合住】
爱薪苏赫【爱薪满洲语全也苏赫斧也旧作阿兴松哥】
克实克慎思【克实克旧作克沙骨从八旗姓谱改正】
和斯【蒙古语双也旧作贺斯】
卷一百三十
雅勒呼【满洲语肉橧盆也旧作牙忽】
茂巴尔斯【茂蒙古语不善之谓也巴尔斯即巴尔虎也旧作木八剌】
明安达【达满洲语为首之称也旧作答】
拜珠【旧作伯住译音】
卷一百三十一
萨里默色【义俱见前旧作萨里弥实】
克哷【蒙古语野外也旧作怯烈】
党珠【旧作党住译音】
卷一百三十二
哈布尔【蒙古语春也旧作胡拔尔】
费摩氏【旧作裴满氏从八旗姓谱改正】
卷一百三十三
克特【蒙古语火?也旧作斫答】
唐古定格【唐古义见前旧作唐?定格旧作定哥译音】
乌达【满洲语买也旧作乌带】
乌噜【满洲语是也旧作乌禄】
乌凌阿【旧作乌林答从八旗姓谱改正】
卷一百三十四
塔斯【蒙古语性烈也旧作田斯】
唐古特【部名也旧作唐兀】
卷一百三十五
巴纳【义见前旧作纳鉢】
济延【义见前旧作井源】
卷一百三十八
瓜尔佳【旧作夹谷从八旗姓谱改正】
多罗【义见前旧作托喇】
准台【义见前旧作竹温台】
卷一百四十
迈珠【旧作买住译音】
卷一百四十一
珠嘉【旧作术甲从八旗姓谱改正】
佛绅【满洲语柄也旧作法心】
伊扎尔【蒙古语根源也旧作咬查剌】
卷一百四十三
乌梁海【旧作兀良哈译音】
准布【满洲语提撕也旧作阻?】
图卜苏【旧作陁鎻从八旗姓谱改正】
卷一百四十四
实纳【满洲语新也旧作习揑】
达春【满洲语敏捷也旧作脱出】
卷一百五十一
尼噜罕【满洲语书也旧作努尔干】
拜特穆尔【拜蒙古语不动之谓也特穆尔义见前旧作伯帖木儿】
安塔哈【塔哈满洲语客也旧作答海】
达抡【满洲语饮马处也旧作达鲁何】
卷一百五十二
诺音【蒙古语官长也旧作朶顔】
纳克楚【唐古特语黑水也旧作纳哈出】
锡津【满洲语钓鱼丝线也旧作鞾锭】
萨巴【义见前旧作撒八】
寔古纳【蒙古语审问也旧作习古廼】
博勒和【满洲语洁净也旧作婆罗火】
达兰【蒙古语七十数也旧作挞□】
乌哈达【满洲语塔子头也旧作歪骨垜】
卷一百五十三
钮佑禄罕努【钮佑禄旧作粘割从八旗姓谱改正罕奴旧作韩奴译音】
珲楚【满洲语氷床也旧作浑默】
洛索【义见前旧作娄室】
舍音【满洲语色白也旧作斜也】
巴尔斯【义见前旧作拔离速】
阿噜岱【蒙古语山隂也旧作阿鲁带】
斡罕【满洲语?头也旧作窝干】
苏噜克【蒙古语牧羣也旧作速鲁】
奎腾【蒙古语冷也旧作头】
鼐尔布哈【义俱见前旧作乃儿不花】
都古尔济【蒙古语盈满也旧作吐护真】
瑠和【满洲语海白鱼也旧作留斡】
克埒木【蒙古语墙也旧作怯烈门】
诺海【蒙古语犬也旧作讷怀】
阿固岱【蒙古语寛也旧作阿忽带】
萨里【义见前旧作撒里】
巴图尔【蒙古语勇也旧作八都儿】
阿达奇【满洲语隣也旧作爱的斤】
和硕【满洲语隅也旧作火筛】
都塔济特穆尔【都塔济蒙古语缺欠也特穆尔义见前旧作豆叱仇帖木儿】
卷一百五十四
尼雅满【满洲语心也旧作粘罕】
齐喇哈蕃【齐喇满洲语严也哈蕃官也旧作查剌合攀】
?伯【蒙古语梅针箭也旧作遮别】
奇塔特博哈【奇塔特义见前博哈身笨也旧作可忒薄刹】
乌兰巴尔【蒙古语红虎也旧作讹鲁不儿】
多尔济【义见前旧作朶儿只】
雅勒呼【满洲语大槽盆也旧作鸦鹘】
布埒齐【蒙古语吹海螺人也旧作不兰奚】
桂齐【满洲语善也旧作贵赤】
阿苏【满洲语网也旧作阿速】
哈喇娄【蒙古语黑龙也旧作哈儿鲁】
锡里济【蒙古语选拔也旧作昔里吉】
卷一百五十五
里斋努【旧作俚砦奴译音】
鄂罗呼【蒙古语进也旧作窝罗虎】
嘉木扬喇勒智【嘉木扬唐古特语文殊菩萨也喇勒智智慧剑也旧作杨连真加】特们德尔【即特穆尔蒙古语铁也旧作铁木迭儿】
纳木喀桑结【纳木喀唐古特语天也桑结佛也旧作曩哥星吉】
卷一百五十六
伯嘉努【旧作伯嘉奴译音】
特穆尔达什【义俱见前旧作铁木儿塔识】
卷一百五十九
特嘉【旧作赤盏从八旗姓谱改正】
三宝努【旧作三宝奴译音】

[book_title]卷一
史部,地理类,都会郡县之属,钦定日下旧闻考
钦定四库全书
钦定日下旧闻考卷一
星土
臣等谨按自周礼保章氏以星土辨九州之地而後世之言分野者或以中宫斗杓或以二十八宿或以天市垣或以五星至唐一行则又创为山河两戒之说衆议纷繁立论各殊按唐杜佑分野议谓以国之分野上酌天象始於周季然其可疑者如周敬王鲁哀公之时吴为越所灭其後六十九年始命韩赵魏为诸侯又十七年三国始分晋地又五十六年越为楚灭当吴未亡时列国尚有数十韩魏赵又未为诸侯自吴灭至分晋凡八十八年时既不同何以预分十二国之躔次乃班固汉书地理志皇甫谧帝王世纪则分区域以配星躔取不同时之十二国强配之实所未审又如房星为宋分野东平须昌夀张属焉然其地在济东属鲁本非宋分又如星纪躔次为吴越分野然星纪在於东北而吴越实在东南至其地分则或多或少鹑首极多鹑火极狭盖甘石之书本由假托後人附会益属支离郑康成有言九州分野之书既亡後世堪舆所言易涉於诞是以星分域汉时已疑之矣朱彛尊原书宗志书之例广为引据列星土於卷首亦沿袭前人之说今仍存其旧本而于徵引脱略之处更采诸书以广其未备焉
原北斗七星是谓帝车运乎中央而临制四方六曰开阳亦曰应星主木主燕【大象列星图】
臣等谨按史记隋书及通志亦作开阳星经及宋天文志作闓阳又按博雅旋为冀州开阳为梁州臣等又按朱彜尊原书所载如斗宫天市垣二十八宿山河两戒五纬诸家之说徵引既多叙次未免舛杂今详加厘正分门类叙其灵徵则附于卷末云
增北斗七星石氏云五主燕隋志六主燕【辰象考】
增刘昭後汉书补注璇玑者北极星也玉衡者斗九星也八为幽州按春秋纬二冀州【同上】
增中宫七星五主土主燕【羣书考索】
原玉衡第八星主幽州常以五寅日候之【史记天官书】原壬燕赵亥燕代【汉书天文志】
增戍赵亥燕【淮南子】
【臣】等谨按淮南子及博雅载戌赵亥燕与汉天文志互异或以其犬牙相错相近之土兼言之也
原天市垣二十二星东西列各十一星其东垣南第三星曰燕【宋两朝天文志】
【臣】等谨按星经天市图第二星为燕与宋两朝天文志互异
增天市垣古歌曰燕连南海尽属宋西歌曰南海与燕为雁行【中西星经同异考】
增天市垣二十二星左藩燕【邹淮历书】
原楚南一星曰燕有变动以其国占之【宋史天文志】
增十二国十六星在须女南隋志楚南一星曰燕按今监中图韩东南一星曰燕【辰象考】
增天市垣燕一星在楚星南【通占大象列星经】
原苍龙七宿有尾有箕氐胸房腹箕所粪也【星经】
原尾九星如鈎苍龙尾箕四星形状如簸箕【丹元子步天歌】增西歌曰接心是尾九点曲卓如衣角飘风前箕星有四明相等大口如箕正向西【中西星经同异考】
增尾亦为九子星箕亦曰天津一曰天鸡【晋书天文志】补尾为九子箕为敖客【史记天官书】
补尾有七星形如蠍尾箕有四星形如牛角【法苑珠林】补箕尾之间谓之九江口【观象玩占】
增宋均云尾属後宫塲故得兼子子必九者取尾有九星也元命苞云尾九星箕四星为後宫之塲也【史记索隐】增宋均云箕以簸扬调弄为象又受物有去之来之之象也诗云维南有箕载翕其舌又诗纬云箕为天口主出气是箕有舌象谗言故诗曰哆兮侈兮成是南箕为敖客行请谒也【同上】
增尾箕尾为析木之津於辰在寅燕之分野尾九星为後宫亦为九子星近心第一星为后妃次三星并为次三嫔末二星为妾箕主八风亦后妃之府也【史记正义】原箕星散为幽州分为燕国【春秋元命苞】
原箕尾为燕【春秋说题辞】
增星部地名尾箕燕【淮南子】
增尾箕幽州【史记天官书】
增燕故治今上渔阳右北平辽东莫郡幽州也【越絶书】增燕星得尾箕【山河两戒考注】
原汉永元铜仪尾十八度开元游仪景佑测验同永元铜仪箕十度景佑测验同开元游仪十一度【宋史天文志】原尾汉太初历洛下闳所测十八度宋皇佑所测十九度崇寜所测十九度少元授时历郭守敬所测十九度十分箕太初历十一度皇佑所测十度元丰所测十一度崇寜所测十度半授时历所测十度四十分【古今律历考】增分度尾十八箕十一四分一【淮南子】
增尾十八度箕十一度【天象志】
增尾十星十八度箕四星九度【广雅】
增尾宿一黄道经度十一宫一十度五十四分黄道纬度南一十五度等四箕宿一黄道经度十一宫二十六度五十分黄道纬度南六度五十六分等三【历象考成】增尾宿一赤道经度十一宫六度四十二分赤道纬度南三十六度五十七分箕宿一赤道经度十一宫二十六度二十一分赤道纬度南三十度二十三分【同上臣】等谨按历代以来测量恒星分度但就本宿所离推刻未有以黄道赤道为之析其经度之毫髪者是以远自汉太初历下至元明司天诸家互有濶狭多寡之殊异我
朝
圣祖仁皇帝御制历象考成一书用黄赤经纬互推乃得二十八宿度分之凖兹载尾箕分星具列其数於下於以仰见天道至精法益详尽蔑以加矣
增尾箕康熙壬子年赤道积度尾一十九度九分箕一十度三十六分黄道积度尾一十五度三十六分箕九度二十分【恒星纪要】
原刘向言地分燕地尾箕之分野也自尾四度至斗六度谓之析木之次燕之分也【汉书地理志】
原自尾十度至斗七度百三十五分而终曰析木之次於辰在寅谓之摄提格於律为应钟斗建在亥今燕分野【帝王世纪】
【臣】等谨按帝王世纪作自尾十度至斗七度汉书作危字误今改正
原陈卓谓尾箕燕幽也自尾十至南斗十一费直谓起尾九蔡邕谓起尾四【玉海】
增尾九星去极一百二十七度半箕四星距西北星去极一百二十一度半【宋两朝天文志】
原自尾十度至南斗十一度为析木於辰在寅燕之分野属幽州陈卓范蠡鬼谷先生张良诸葛亮谯周京房张衡并云尾箕燕幽州上谷入尾一度渔阳入尾三度右北平入尾七度涿郡入尾十六度广阳入箕九度【晋书天文志】
增北京之北平府尾箕分涿通蓟三州皆尾分【明史天文志】原尾箕析木津也初尾七度中箕五度终南斗八度【新唐书天文志】
原幽州星分尾箕涿州星分尾宿十六度蓟州星分尾宿三度霸州星分箕尾燕州星分尾斗【太平寰宇记】
增尾箕析木之次也寅初起尾七度二千七百五十二十一少中箕星五度三百七十六十七终斗八度其分野河间涿郡广阳国及上谷渔阳古之北燕【旧唐书天文志】原宛平大兴良乡尾一度通州三河武清尾二度昌平顺义密云怀柔尾三度涿州房山霸州文安尾四度丰润玉田蓟州保定尾五度遵化平谷尾七度【清类天文分野之书】增汉书地理志燕地尾箕分野也今蓟州通州南得涿郡之易今州容城今县范阳在今易州故安在今易州涿州今州良乡今县及渤海之安次今东安县【辰象考】原尾箕星曰析木宫曰人马时曰寅州曰幽【历代地理指掌图】原第五尾四足箕四足斗一足在寅岁星位焉其神如弓故曰人马宫【文殊所说善恶宿曜经】
增寅为析木燕之分自尾十度至斗十一度【唐六典】原析木谓之津箕斗之间汉津也【尔雅】
原析别水木以箕斗之间是天汉之津也【尔雅孙炎注】原析木之津刘炫谓是天汉即天河也在箕斗二星之间箕在东方木位斗在北方水位分析水木以箕星为隔隔河须津梁以渡故谓此次为析木之津也【尔雅疏】增天汉起东方箕尾之间谓之天河亦谓之汉津【通志】原析木燕之分星幽州之星土也【周礼总义】
原天汉起东方经尾箕之间谓之汉津【晋书天文志】
原析津本晋蓟县改蓟北县开泰元年更今名以燕分野旅寅为析木之津故【辽史地理志】
原野旅寅野谓星野旅谓躔次寅者辰舍东方之位燕分析津之所也【辽史国语解】
原星度分野十二次东西南北相反者四疑似者七所可据者其惟析木乎其宿尾箕亦艮之维燕可以言东北也【乐轩集】
原析木为云汉末泒山河极焉故其分野自北河末泒穷北纪之曲东北负海为析木负海者以其云汉之隂也【新唐书天文志】
原大梁析木以负北海其神主于恒山辰星位焉【同上】增尾箕析木津也初尾七度中箕五度自渤海九河之北得汉河间涿郡广阳及上谷渔阳尾得云汉之末派龟鱼丽焉箕与南斗相近为辽水之阳【同上】
增唐占经曰尾东方木宿之末斗北方木宿之初次在其间分析水木故曰析木【山河两戒考注】
原古之人有以天河断两界者天犹卵也经星之次环其四周银河之所界者半其余则天市太微位焉故二十八舍其附于河者三之二沿之河以分其势稽紫宫以定其余有条有次故秦虽西而位坤维之鹑首云汉之升两戒之道也吴虽东南而位坤维之星纪云汉之降两戒之终也燕穷北纪之曲故以末派之析木为燕盖星河之流起於井终於箕则南者反北北者反南矣【鬳齐十一藁】
【原袁桷司天台祭告?宿文　析木天津燕都所次维昔初基相攸涂塈民用不颇益遐以治灵台考占庸启震悸善言惟从式致芬祀　清容居士集】
增尾九星十八度在天市垣下河西箕四星七度半【山河两戒考注】
增尾箕苍龙之末也直寅【同上】
增析木之津一名大招一曰汉津【同上】
原辰星主幽州【星经】
原辰星水精也【尚书考灵曜】
原北方黑色其类水其应上为辰星【素问】
补辰星北方之位黑帝之子【天官星占】
增辰星宰相之祥也经一百里亦偏将廷尉象也【同上】增广雅云辰星谓之兔星则辰星之别名兔或作毚【史记索隐】
增北方水太隂之精主冬日壬癸刑失者罚出辰星【史记天官书】
增兔七命曰小正辰星天搀安周星细爽能星鈎星【同上】增兔星凡有七名命者名也小正一也辰星二也天搀三也安周星四也细爽五也能星六也鈎星七也【史记索隐】增兔五色青圜夏白圜丧赤圜中不平黑圜吉赤角犯我城黄角地之争白角号泣之声【史记天官书】
增辰星理四时宋均云辰星正四时之法得与北辰同名也【春秋元命苞】
增辰星晋灼云常以二月春分见奎娄五月夏至见东井八月秋分见角亢十一月冬至见牵牛出以辰戌入以丑未二旬而入晨候之东方夕候之西方也【史记正义】补辰星一曰能星一曰鈎星一曰毚星一曰鼎星一曰?星一曰伺星北方黑帝叶光纪之神元武之宿水之精也【观象玩占】
增七政第五曰伐水谓辰星也【史记索隐】
增辰星一曰细极曰?星曰伺祠【天官星占】
增辰星色黑比奎星大小于岁星【宋中兴天文志】
增辰星谓之鈎星兔星【博雅】
原北方辰星水生物布其纪【春秋元命苞】
原燕齐之疆候辰星占虚危【汉书天文志】
增辰星曰北方冬水【通志天文略】
增各星之光如云气者水星之性【尚书释天注】
增辰星主正四时当效於四仲【山河两戒考注】
原建武十二年正月己未小星流百枚以上或西北或正北或东北二夜止六月戊戌晨小流星百枚以上四面行小星者庶民之类流行者移徙之象也後三年吴汉马武徙鴈门代郡上谷关西县吏民六万余口置常关居庸关以东以避寇【後汉书五行志】
原景初元年十月壬申太白书见在尾历二百余日占曰尾为燕有兵时公孙渊自立为燕王置百官发兵拒守宣帝讨灭之【文献通考】
朱彝尊原按陈氏魏志书十月壬申太白昼见乃在明帝青龙三年至景初元年则书秋七月辛卯太白昼见冬十月丁未月犯荧惑以历推之十月既书丁未不应复直壬申当以志为正也
原晋惠帝永兴元年七月庚申太白犯角亢经房心历尾箕是年九月王浚杀幽州刺史和演穆帝永和八年六月辛巳日未入有流星大如三斗魁从辰巳上东南行晷度推之在箕斗之间燕分也按占为营首营首之下流血滂沱是後慕容儁僭称大燕攻伐无已【晋书天文志】原景星见箕尾而慕容德复燕此分野之验也【礼经会元】补天宝九载八月五星聚于尾箕燕分也占曰有德则庆无德则殃【新唐书天文志】
钦定日下旧闻考卷一

[book_title]卷二
钦定四库全书
钦定日下旧闻考卷二
世纪【一】
【臣】等谨按朱彝尊原书世纪一门徵引颇为该博而次序间有淆错谨详加厘订各按时代以类编次其杂引注说诗文各依类附列于下原书义有未尽者则为旁采他书备参考焉
原轩辕教熊罴貔貅貙虎以与炎帝战於阪泉之野蚩尤不用帝命【史记五帝本纪】
增黄帝乃徵师诸侯与蚩尤战於涿鹿之野遂擒杀蚩尤而诸侯咸尊轩辕为天子代神农氏【同上】
原黄帝与蚩尤战於涿鹿之野蚩尤作大雾兵士皆迷於是作指南车以示四方遂擒蚩尤而即帝位故後常建焉【古今注】
原黄帝氏平蚩尤因大雾作指南车饰以文玉其文作蚩尤形车饰以黍尺度高一尺四寸二分下长七寸四分管立木口圆径三寸四分琢玉为人形手常指南足底通圆窍作旋转轴踏于蚩尤之上【古玉图考】
原黄帝用车战蚩尤用骑战蚩尤作雾黄帝作指南车【广博物志】
原黄帝执蚩尤杀之于中冀名之曰絶辔之野【汲冢周书原蚩尤庶人之贪者也　大戴礼记原涿鹿竿人颡也　尚书刑德考】
原帝既杀蚩尤因立台榭【黄帝内传】
【原李白北风行烛龙栖寒门光曜犹旦闲日月照之何不及此惟有北风号怒天上来燕山雪花大如席片片吹落轩辕台　李翰林集补蚩尤兄弟八十一人并兽身人语铜头铁额食砂石子造五兵仗刀戟大弩威振天下　龙鱼河图补葛卢之山发而出水金从之蚩尤受而制之以为剑铠矛戟是岁相兼者诸侯九雍狐之山发而出水金从之蚩尤受而制之以为雍狐之戟芮戈是岁相兼者诸侯十二　管子补蚩尤作乱逐帝而居於涿鹿帝参卢弗能征乃帅诸侯委命于有熊于是暨力牧神皇风后邓伯温之徒厉兵称旅熊罴貔貅以为前行□鶡雁鸇以为旗帜及尤嘬兵涿鹿之山　路史补九黎之君号曰蚩尤　孔氏尚书传】
【补蚩尤天符之神状类不常三代遗器多着其象汉孔氏谓是九黎之君考黄帝灭蚩尤于涿鹿之野乃在北鄙九黎三苖皆南蛮蚩尤九黎非一种也　说略补画本以飞兽有肉趐者谓之蚩尤　古器图补蚩尤氏头有角与黄帝鬬以角觝人今冀州有乐名蚩尤戏其民两两戴牛角而相觝　乐书补炎帝者黄帝同母异父兄弟也各有天下之半黄帝行道而炎帝不听故战于涿鹿之野　新书补黄帝与炎帝争鬬涿鹿之野将战筮于巫咸巫咸曰果哉而有咎　归藏补蚩尤炎帝之後铜头□石飞空走险以馗牛皮为皷九击而止之尤不能飞走遂杀之　广成子传补帝代蚩尤元女为帝制夔牛皷八十面一震五百里连震三千八百里又为帝制司南车当其前记里皷车居其右　黄帝内传补帝令风后法斗机作指南车　志林】
【补黄帝出师涿鹿以棡皷为警卫其曲有十一曰震雷惊二曰猛虎骇三曰鸷鸟击四曰龙媒蹀五曰灵夔吼六曰鵰鹗争七曰壮士夺志八曰熊罴哮?九曰石荡崖十曰波荡壑并皆有辞今亡考矣　云笈七籖补蚩尤帅□□与黄帝战于涿鹿帝命吹角为龙吟以御之　通礼义纂补蚩尤氏强与榆罔争王於涿鹿之阿黄帝使力牧神皇直讨蚩尤氏擒于涿鹿之野使应龙杀之于凶黎之谷　谷一作邱　帝王世纪补蚩尤出自芊水八肱八趾疏首登九淖以伐空桑黄帝杀之于青邱　易坤灵图补蚩尤变幻多方徵风召雨吹烟□雾黄帝师衆大迷王母乃命元女授帝以三宫五音隂阳之略太乙遁甲六壬步斗之术隂符之机灵宝五符五胜之文遂克蚩尤于中冀　元女兵法补蚩尤者炎帝之後故祭蚩尤文云将军敢以牲牢祭尔炎帝之裔蚩尤之神　隂遁甲补蚩尤人身牛蹄四目六手涿鹿间往往掘得髑髅如铜铁蚩尤骨也　述异记补黄帝百战百战之数未尽闻也与炎帝战于阪泉之野三与蚩尤战于涿鹿之野七十二其大略也鶡冠子注】
【臣】等谨按朱昆田原引鶡冠子注黄帝百战止七十五考陆佃原注有百战之数未尽闻及大略句不可删今依原注补入
【补赤帝为火灾黄帝擒之　文子补黄帝之时中黄直为将破杀蚩尤　汉书列传补史记?周书大戴礼文子所云炎帝赤帝皆谓蚩尤而书传举以为榆罔失之　路史补按史记云诸侯相侵伐蚩尤最为暴则蚩尤非为天子也又管子曰蚩尤受卢山之金而作五兵明非庶人盖诸侯号也　史记索隐补蚩尤古之诸侯其性酷毒故作五虐之刑谓车裂人及烧铜柱使人抱或使人缘之之类也　唐律释文补蚩尤乱在幽州其死在冀　路史注补黄帝戮蚩尤迁其民善者于邹屠恶者于有北诗云投畀有北恶可知已　国名纪增赤帝命蚩尤字于少昊以临西方蚩尤乃逐帝争於涿鹿之阿　?周书增涿鹿之野常有五色云气金枝玉叶止於帝所有葩华之象因作华盖　古今注增山海经云黄帝令应龙攻蚩尤蚩尤请风伯雨师以从大风雨黄帝乃下天女曰□以止雨遂杀蚩尤　史记正义增帝征蚩尤七十一战不克昼梦金人引领长头元狐之裘云天帝使授符帝寤问诸风伯曰天应也乃於盛水之阳筑坛祭以太牢有元龟衔符至坛非皮非绨广三尺袤一尺文曰天乙在前太乙在後帝再拜受符乃设九宫置八门布三奇六仪制隂阳遁甲式三门发五将具遂斩蚩尤焉　太白隂经】
朱昆田原按说蚩尤者不一孔子三朝记大戴礼记以为庶人孔氏小司马氏以为诸侯应劭以为古天子或以为炎帝之後或以为九黎之君或谓杀之于中冀或谓杀之于青邱或谓杀之于凶黎之谷传闻异辞并存焉可也
【臣】等谨按朱昆田并存诸说以备考异似矣但考史记云神农衰诸侯相侵伐神农氏弗能征於是轩辕乃习用干戈以征不享诸侯咸来宾从而蚩尤最为暴莫能伐则谓蚩尤为诸侯者近之
原黄帝都於涿鹿【帝王世纪】
增邑於涿鹿之阿【史记五帝本纪】
增舆地志云涿鹿黄帝初都迁有熊也【史记正义】
增黄帝都有熊又迁涿鹿【通志都邑略】
【臣】等谨按帝王世纪黄帝都涿鹿或以为都涿鹿迁有熊或以为都有熊迁涿鹿今考史记索隐正义皆以为黄帝有熊国君皇甫谧谓有熊今河南新郑路史谓有熊帝之开国舆地广记云都非据此则黄帝初国於有熊而与蚩尤战于涿鹿之野为天子後迁都涿鹿之阿通志都邑略与史记合似为可据
原高阳氏谓之幽陵【辽史地理志】
增颛顼都於帝邱其地北至幽陵【通典】
【原幽陵犹幽州也　楚辞注】
原帝尧申命和叔宅朔方曰幽都【尚书】
原虞舜以天德嗣尧布功散德制礼朔方幽都来服【大戴礼记】
原北荒有幽都之山【山海经】
【补鸿烈解云西北方不周之山曰幽都之门又曰北接幽都南道交趾扬雄甘泉赋云西耀流沙北爌幽都即朔方之幽都也　山海经广注补幽都一曰北幽　国名纪】
原流共工于幽州【尚书】
【臣】等谨按幽州之名始见于此
原舜以冀州南北广大分燕地北为幽州因幽都以为名【晋地道记】
【增幽州因幽都山以为名也　通典注】
增舜即位以冀青地广始分冀东恒山之地为并州其东北医无闾之地为幽州【尚书集注】
【原幽州在北幽昧之地也　释名原幽之为言窈也言风出入窈冥敏劲易挠故其气躁急也　春秋元命苞】
原夏殷省幽并冀【十道志】
原殷人南都河南之亳复舜幽州之名周人又以幽州兼殷之营州【周礼总义】
原职方氏掌天下之图辨九州之国使同贯利东北曰幽州【周礼】
原燕曰幽州【尔雅】
【原燕其气深要厥性慓疾故曰幽幽要也　尔雅注原燕宛也北方沙漠平广此地在涿鹿山南宛宛然以为国都也　释名原职方九州无徐梁而有幽并尔雅九州无青梁而有幽营　学林新编原禹贡九州之名旧矣尔雅九州商之制也职方九州周之制也职方之冀小於禹贡则一分而三也既有冀而又有幽并故幽州多入禹贡之青徐其山医无闾在辽东光武时以辽东属青州後又属幽州非幽州入青乎其泽貕养在长广其浸菑时菑出莱芜地理志以长广属徐州琅琊有莱山非幽之入徐乎　周礼释疑原冀在商离而为二故有冀而有幽在周离而为三故有冀又有幽并　周礼全解增周之冀州小于禹贡时冀州以其北有幽州并州故知也　周礼疏增禹别九州有青徐梁而无幽并营是夏制也周礼有青并幽而无徐梁营是周制也此有徐幽营而无青梁并疑是殷制也　尔雅疏】
原武王克殷反商未及下车而封黄帝之後於蓟【礼记】原武王灭纣封召公於北燕【史记世家】
原蓟故燕国召公所封【汉书地理志注】
原燕周之分子也【春秋谷梁传】
【原召公奭与周同姓姓姬氏　史记世家原召公奭周之支族　古史考】
【原召公文王庶子　帝王世纪原左传富辰言文王之子一十六国无名奭者则召公必非文王之子　尚书正义原黄帝姓姬君奭其後也　经典释文】
原召公始封盖在北平无终县以燕山为名後渐强盛乃并蓟徙居之【史记正义】
原召公奭始食於召後王封之北燕在今幽州蓟县故城是也【史记索隐】
原舆地广记云武王封黄帝之後於蓟又封召公于北燕或曰黄帝之後封于蓟者已絶成王更封召公奭于蓟为燕【通监地理通释】
【原蓟後改为燕犹唐之为晋荆之为楚　诗补传原契丹蓟茇如车盖中国无此大者其地名蓟恐其因此　梦溪笔谈】
增北燕都蓟幽州治【通志都邑略】
朱彝尊原按召公所出衆说纷纶当以陆德明为是盖乐记所云封黄帝之後于蓟者即召公也【臣】等谨按路史国名纪南燕为伯儵国后稷妃南燕姞氏也又有东燕亦伯爵至召公始封之地逼近山戎六国时寖大并渔阳上谷右北平辽东西诸郡地是为北燕盖别於南燕东燕而名之也
原齐桓公北伐山戎氏其道过燕燕君逆而出境桓公问管仲曰诸侯相逆固出境乎管仲曰非天子不出境桓公曰然则燕君畏而失礼也寡人不道而使燕君失礼乃割燕君所至之地以与燕君【说苑】
【臣】等谨按说苑所记齐桓公割地与燕事与史记齐燕两世家所载同而史记以为山戎伐燕燕告急於齐桓公救燕遂伐山戎说苑以为伐山戎道过燕其说不同迎送情事亦小异考春秋鲁庄公三十年齐人伐山戎左氏谷梁二传皆以为救燕则史记所载为得实矣
原鲁襄公二十八年夏北燕伯朝于晋【春秋】
原二十有九年秋九月齐高止出奔北燕【同上】
原昭公三年冬北燕伯欵出奔齐【同上】
【增燕简公多嬖宠欲去诸大夫而立其宠人冬燕大夫比以杀公之外嬖公惧奔齐书曰北燕伯欵出奔齐罪之也左传】
原六年冬齐侯伐北燕【春秋】
【增十一月齐侯如晋请伐北燕也晋侯许之十二月齐侯遂伐北燕将纳简公晏子曰不入燕有君矣　左传】原七年春王正月暨齐平【春秋】
【原癸巳齐侯次于虢燕人行成曰敝邑知罪敢不听命先君之敝器请以谢罪二月戊午盟于濡上燕人归燕姫赂以瑶罋玉椟斚耳不克而还　左传】
原昭公十有二年春齐高偃帅师纳北燕伯于阳【春秋臣】等谨按鲁襄公二十九年齐高止出奔北燕注谓北燕始见经春秋地名考谓其国僻小至简公始见於经考之史记燕世家则燕惠公元年也凡简公事史记皆以为惠公简公後惠公四代与春秋经传殊不相协再考谷梁齐高止出奔北燕传云其曰北燕从史文也注谓以时有直称燕者故知从史文是北燕之名虽自是始见於经而春秋传直称燕者亦不必非北燕如左传鲁庄公十九年卫师燕师伐周十七年郑执燕仲父史记以为燕庄公注家南燕北燕犹分持其说而鲁庄公三十年山戎病燕之为北燕则诸家无异词此可据也
原燕王哙专任子之已而让位燕大乱【战国策】
【增燕子之专国齐王诱太子平攻子之许为助太子使将军市被围公宫攻子之不克　历代纪事年表】原齐人伐燕取之诸侯将谋救燕孟子曰王速出令反其旄倪止其重器谋於燕衆置君而後去之则犹可及止也【孟子】
朱彝尊原按孟子所云重器当即历室之鼎
原燕昭王收破燕後即位卑身厚币以招贤者【战国策】增郭隗曰王必欲致士先从隗始况贤於隗者岂远千里哉於是昭王为隗改筑宫而师事之乐毅自魏往邹衍自齐往剧辛自赵往士争趋燕【史记世家】
原邹衍如燕昭王拥篲先驱请列弟子之座而受业筑碣石宫身亲往师之【史记列传】
【原碣石宫在幽州蓟县西三十里寜台之东　史记正义原燕昭王伐齐得宝器设祭於寜台　史记列传原望诸君献书报燕王曰臣奉令撃齐长驱至国珠玉财宝车甲珍器尽收入於燕大吕陈于元英故鼎反乎历室齐器设於寜台蓟邱之植植於汶篁　战国策臣】等谨按历室史记作磨室徐广注曰磨历也集韵磨狼狄切地名与历同纽也
【原元英历室燕二宫名在幽州蓟县西四里宁台之下括地志补乐毅六月之间下齐国七十余城皆为郡县齐人食邑于燕者二十余君有爵位于蓟者百有余人　通监】原燕九世称侯八世称公十世称王【风俗通】
【臣】等谨按史记燕世家自召公已下九世至惠侯索隐曰竝国史先失也自惠侯已下八世至庄公始称公自庄公已下十九世至易王始称王自易王至燕王喜凡七世灭於秦索隐曰燕四十二代有二惠侯二宣侯三桓侯二文侯盖国史微失本諡故重耳今按惠厘宣桓称侯者各一余俱称公二文俱称公正义曰召公封燕後三十六世与六国俱称王风俗通所云殊未详考
原秦始皇二十一年王贲攻蓟乃益发卒诣王翦军遂破燕太子军取燕蓟城【史记始皇本纪】
原秦四十郡幽为上谷郡【舆地广记】
增秦灭燕以其地为渔阳上谷右北平辽西辽东五郡【通典】
补二世元年九月韩广为赵略地至蓟自立为燕王【史记月表】
原楚汉之际项羽封臧荼为燕王都蓟韩信狥河北荼降汉【太平寰宇记】
增项羽分燕为二臧荼为燕王韩广为辽东王【史记索隐】原高帝五年秋七月燕王臧荼反【汉书高帝本纪】
【原温庎以燕相告燕王荼反封□侯　汉功臣表】
原高祖自将撃之得燕王臧荼八月立卢绾为燕王【史记高帝本纪】
【臣】等谨按臧荼反立卢绾为燕王史记高帝本纪俱作五年十月卢绾传则云七月从撃臧荼八月立为燕王纪传自相抵牾至汉书卢绾之立本纪作五年九月异姓诸侯王表作後九月而臧荼之反表作四年九月纪作五年七月亦自互异再考史记月表云八月帝自将诛燕九月虏荼则臧荼之反应在五年七月与汉书本纪合又云後九月燕王卢绾始立与汉书表亦相合则卢绾之立应以月表为正
原高帝六年分燕置涿郡十二年绾降匈奴复封皇子建为王建薨吕后诛建子寻又分燕国之地置涿郡及广阳国文帝元年徙琅琊王刘泽於燕传国至孙定国免武帝元狩六年又封皇子旦为王後置十三州改为幽州领郡国十理於此【太平寰宇记】
增幽州刺史领涿郡渤海代郡上谷渔阳右北平辽西广阳【潜确类书】
原燕王旦立三十八年而诛国除【汉书列传】
原昭帝元凤元年改燕国为广阳郡【太平寰宇记】
【原水经注言秦始皇灭燕以为广阳郡按史始皇纪三十六郡无广阳之名当以昭帝置者为定　北平古今记】
原宣帝本始元年更为国以封燕刺王太子建为王领县四都蓟建曾孙嘉王莽时絶【太平寰宇记】
【臣】等谨按汉燕地封王名建者有二一为燕灵王建高帝之子一为广阳顷王建武帝之孙也
原涿郡莽曰垣翰属幽州逎曰逎屏范阳曰顺隂良郷曰广阳益昌曰有袟阳郷曰章武西郷曰移风上谷郡莽曰朔调属幽州沮阳曰沮隂昌平曰长昌涿鹿曰抪陆渔阳郡莽曰通路属幽州渔阳曰得渔狐奴曰举符路曰通路亭泉州曰泉调厗奚曰敦德犷平曰平犷滑盐曰匡德广阳国莽曰广有蓟曰伐戎隂乡曰隂顺右北平郡莽曰北顺属幽州俊靡曰俊麻徐无曰北顺亭【汉书地理志注】
原更始二年正月光武以王郎新盛乃北徇蓟故广阳王子刘接起兵蓟中以应郎【後汉书光武本纪】
补更始二年春正月公【谓世祖】到蓟王郎购公十万户蓟中惊恐言郎使者方至太守以下皆出城迎公见官属议耿弇曰今兵从南方来不可南行上谷太守耿况渔阳太守彭宠公邑人也发此两郡控弦强弩万骑所向无前邯郸不足平也公曰卿言善时公属官尽南方人莫有欲北者公指弇曰是我北道主人也【後汉纪】
原耿弇从光武北至蓟会中乱光武遂南驰官属各分散弇走昌平与景丹寇恂及渔阳兵合军而南定涿郡遂及光武于广阿光武居邯郸宫弇入造牀下请归幽州发兵光武乃拜弇为大将军与吴汉北发幽州十郡兵引而南追尤来大抢五幡于元氏光武军败还壁范阳贼退弇从追至容城小广阳安次连战破之光武还蓟复遣弇与十三将军追贼至潞东及平谷再战遂穷追于右北平无终土垠之间至俊靡而还【後汉书列传】原铫期从徇蓟时王郎檄书到蓟蓟中起兵应郎光武趣驾出百姓聚观諠呼满道遮路不得行期骑马奋戟瞋目大呼左右曰?衆皆披靡及至城门门已闭攻之得出【同上】
【原湿水东迳广阳县故城北谢承後汉书曰世祖与铫期出蓟至广阳欲南行即此城也谓之小广阳　水经注】
补上既破邯郸诛王郎召邓禹宿夜语曰欲北发幽州突骑诸将谁可使者禹曰吴汉可其人勇鸷有智谋诸将鲜能及者上於是以汉为大将军汉遂斩幽州牧苖曾上以禹为知人【东观汉记】
【补上破贼入渔阳诸将上尊号上不许议曹掾张祉言俗以为燕人愚方定大事反与愚人相守非计也上大笑同上】
原光武帝建武二年二月渔阳太守彭宠反攻幽州牧朱浮于蓟三年三月彭宠陷蓟城自立为燕王五年二月彭宠为其苍头所杀渔阳平【後汉书光武本纪】
【增朱浮密奏彭宠上徵之宠既自疑其妻劝宠无应徵今渔阳大郡兵马衆多奈何为人所奏而弃此去宠与所亲信吏计议吏皆怨浮劝宠止不应徵　东观汉记增彭宠齐独在便室苍头子密等三人因宠卧寐共缚着牀又以宠命呼其妻妻入大惊昏夜後解宠手令作记告城门将军云遣子密等至子后兰卿所速开门勿稽留之书成即斩宠及妻头置囊中便持记驰出城因以诣阙封为不义侯　後汉书列传】
原光武封叔父良为广阳王十五年徙王赵省广阳合上谷和帝永元元年复立广阳郡幽州刺史与郡同理【太平寰宇记】
增後汉置幽州并因前代理於蓟县【通典】
【原京兆第五永为督军御史使督幽州百官祖饯蔡邕等皆赋诗高彪独作箴邕美其文以为莫尚也　後汉书文苑传增郅寿为冀州刺史时冀部属郡多封诸王宾客放纵类不检节夀案察之无所容贷　後汉书列传补北平县界有汉熹平四年幽冀二州以戊子诏书遣冀州从事王球幽州从事张昭郡县分境立石标界具揭石文也　水经注】
原光和中渔阳张纯诱辽西乌九邱力居等叛刼略蓟中【三国志】
【臣】等谨按後汉书灵帝纪中平四年张纯始寇幽冀二州与三国志所载互异
原张纯自号弥天将军安定王【九州春秋】
原朝廷以刘虞威信素着恩积北方拜幽州牧虞到蓟罢省屯兵务广恩信纯走出塞虞劝督农植开上谷朝市之利通渔阳盐铁之饶青徐士庶避难归虞者百万余口【後汉书列传】
【原是时有四星会于箕尾韩馥称谶云神人将在燕分谓刘虞当代立虞以国有正统非人臣所宜言固辞不许　吴书原公孙瓒与虞相忤及袁绍战于界桥军败还蓟　後汉书列传原公孙瓒于大城东南筑小城与刘虞相近稍相恨望虞惧瓒为变遂举兵袭瓒　三国志补公孙瓒诬刘虞欲称尊号脇殷训诛之於是虞故吏渔阳鲜于辅率其州人及三郡乌桓鲜卑与瓒所置渔阳太守邹丹战于冀北大破之斩丹既而持其衆奉王命　後汉纪原公孙瓒部曲放散左外自惧败掘东城门欲走虞兵无部伍不习战又爱民屋勅令勿烧故瓒得放火因以精锐冲突虞衆大溃奔居庸城　魏氏春秋】原公孙瓒破禽刘虞尽有幽州之地【後汉书列传】
原建安十八年正月并十四州复为九州【三国志】
原时省幽并州以其郡国并於冀州【献帝春秋】
原魏明帝太和六年封叔父宇为燕王【太平寰宇记】
原晋泰始初封文帝子机为燕王机薨无子国除寻改范阳郡曰范阳国分上谷置广甯郡仍隶范阳国改右北平为北平而幽州存焉领郡国七理于涿今范阳县是也【同上】
增晋太康中改属幽州永嘉後赵改为燕郡仍属幽州永和六年前燕徙都于此其後苻坚慕容垂迭有其地州郡之名如故【畿辅通志】
【原王浚领幽州刺史謡曰幽州城门似藏户中有伏尸王彭祖　晋书列传原石勒将围浚引王子春问之对曰幽州谣怪特甚闻者莫不为之寒心浚曾无惧容亡期至矣勒抚几笑曰王彭祖真可擒也于是轻骑袭幽州至蓟叱门者开门先驱牛羊数千头声言上礼实欲填诸街巷使兵不得发勒升其厅事命甲士执浚驿送襄国市斩之　晋书载记】
原石勒僭号襄国于蓟置幽州於州置燕郡【太平寰宇记原石勒每破一州必简别衣冠号为君子城洎平幽州擢荀绰裴宪等还襄国经此俗讹为箕子城　郡国志补石勒从幽州大道滹沱河造浮桥植行榆五十里置行宫　赵书补高翔说燕高祖曰自王公浚政错士人失望襁负归公者动以万数今王氏败没而福星见尾箕其兆可见矣晋室虽衰人心未变宜遣贡使江东示有所尊然後仗义声以扫不庭可以有辞于天下高祖深纳焉　燕书】
原鲜卑段辽遣从弟屈雪【或作云】袭幽州刺史李孟退奔易京石季龙以支雄为龙骧大将军姚弋仲为冠军将军统步骑十万为前锋伐辽衆次金台支雄长驱入蓟辽四十余城并降于季龙支雄攻安次斩其部大夫那楼奇辽惧奔密云山季龙遣将军郭泰等追及之战于密云辽单马窜险遣子乞特真送表及名马季龙纳之穆帝永和五年慕容儁僭即燕王位明年率三军南伐出自卢龙次於无终石季龙幽州刺史王午弃城走留其将王他守蓟儁攻陷其城斩他因而都之【晋书载记原慕容儁既即伪位追尊父皝为太祖文皇帝於范阳燕郡构皝庙以护军平熙领将作大匠监造焉　册府元龟】
原燕国都碣石宫汉为蓟县旧置燕都有桑乾水慕容儁都于此也【通典注】
【原慕容儁之都蓟县也尝名其宫为碣石故有谓范阳为渤碣间一都会者考其地理正东去海尚隔唐之渔阳北平两都则姑备美名命之非事实也　桯氏禹贡论】
【臣】等谨按史记燕昭王筑碣石宫燕国正都蓟邱则宫之名碣石不始于慕容氏也儁特循燕昭之旧宫名耳至或谓范阳为渤碣间一都会乃指禹贡之碣石与史记燕之海上而言所该者广又与碣石宫无涉也程氏禹贡论之说殊支离失据谨附辩于此
【增慕容儁自和龙至蓟城幽冀之人以为东迁互相惊扰所在屯结其下请讨之儁曰羣小以朕东巡故相惑耳今朕既至寻当自定　晋书载记】
原儁为符坚所灭坚乱慕容垂得其地州郡之名如故【太平寰宇记】
【补建节将军徐岩叛驱掠四千余人北至幽州慕容垂勅其将平规曰但固守勿战吾当自讨之规违令拒战为岩所败岩乘胜入蓟掠千余户而去　晋书载记】
原晋孝武帝太元二十一年八月魏主珪大举伐燕南出马邑踰句注别遣将军封真等从东道出军都袭燕幽州【通监】
【原慕容宝闻魏来伐使慕容会率幽并之衆赴中山宝与太子策及慕容农慕容隆等迎会於蓟会迎宝蓟南宝分其兵给农隆幽平之士皆怀会威德不乐去之咸请曰清河王天资神武权畧过人臣等与之誓同生死愿陛下与皇太子诸王止驾蓟宫使王统臣等进解京师之围　晋书载记】
【原慕容宝至龙城垂舅兰汗拒之宝南走奔蓟汗复遣迎宝还龙城杀之　北史列传】
原魏道武破慕容宝复于蓟立燕郡又于郡理置幽州【太平寰宇记】
【补魏太祖天兴二年八月范阳人卢溥聚衆海滨称使者持节征北大将军幽州刺史攻掠郡县杀幽州刺史封?干十二月诏材官将军和突讨溥三年正月和突生擒溥传送京师轘之　魏书道武帝本纪补太宗泰常元年徒何部落库傉官斌叛归冯跋骁骑将军延普渡濡水讨撃大破之斩斌及跋幽州刺史渔阳公库傉官昌征北将军关内侠库傉官提等首生擒库傉官女生缚送京师幽州平　魏书明元帝本纪】补世祖始光四年正月行幸幽州【魏书太武帝本纪】
补延和元年九月徙营邱成周辽东乐浪带方元菟六郡民三万家於幽州开仓以赈之【同上】
补太延三年二月行幸幽州存恤孤老问民疾苦【同上原孝文帝太和二十三年幽州民王惠定聚衆反自称明法皇帝刺史李肃捕斩之　册府元龟增魏任城王元云出为冀州刺史性善抚绥留心政事甚得下情　畿辅通志】
【原宣武帝延昌三年十一月幽州沙门刘僧绍聚衆反自号浄居国明法王州郡捕斩之　北史宣武帝本纪】原孝明帝孝昌元年八月杜洛周反于上谷二年十一月攻陷幽州武泰元年为葛荣所并孝庄帝永安元年尔朱荣讨葛荣遗党韩楼复据幽州反二年九月大都督侯渊破韩楼于蓟斩之幽州平【北史孝明帝本纪】
【补孝昌元年八月杜洛周反号年真王南围燕州九月诏左将军幽州刺史常景为行台征虏将军元谭为都督以讨洛周二年正月都督元谭次于军都为洛周所败二月都督李琚次于蓟城之北又为洛周所败琚战没五月燕州刺史崔秉率衆弃城南走秋七月洛周遣其别帅曹纥眞寇掠幽州常景遣都督于荣邀于粟园大破之斩纥真十有一月洛周陷幽州执刺史王延年及行台常璟武泰元年春二月洛周为葛荣所并　魏书孝明帝本纪】
【补废帝普泰元年幽州刺史刘灵助起兵於蓟率衆次安国城定州刺史侯渊破斩之　魏书废帝本纪】增幽州治蓟城燕郡领县五蓟广阳良乡军都安城【魏书地形志】
增後魏初增置定相平安瀛东燕沧殷南营九州共领四十三郡【畿辅通志】
原北齐于州置东北道行台【太平寰宇记】
原後周改置燕范阳二郡兼立总管府于州【同上】
原隋开皇三年废燕郡所领五县复属州总管如故【同上】增隋开皇三年置幽州总管大业三年废州置郡【畿辅通志】原炀帝初废总管大业三年罢州以其地并入涿郡【太平寰宇记】
增涿郡统县九蓟良乡安次涿固安雍奴昌平怀戎潞【隋书地理志】
【原自汉高帝置涿郡而治涿县曹魏改涿郡曰范阳郡隋开皇初废范阳郡大业初并燕范阳置涿郡治蓟而涿县属焉此郡名废置徙治离合之辨也　通监辨误】
补自晋至隋幽州刺史皆以蓟为治所【旧唐书地理志】
原大业四年春正月诏发河北诸郡男女百余万开永济渠引沁水南逹于河北通涿郡【隋书炀帝本纪】
原七年二月帝自将撃高丽【通监纲目】
原七年二月帝自江都行幸涿郡御龙舟渡河入永济渠夏四月车驾至涿郡之临朔宫【通监】
【原炀帝幸涿郡召王远知见于临朔宫帝执弟子礼咨质仙事　新唐书方技传】
【原蓟县有故隋临朔宫新唐书地理志注】
原秋七月发江淮以南民夫及船运黎阳及洛口诸仓米至涿郡舳舻相次千余里【通监】
原八年春正月四方兵皆集涿郡凡一百一十三万三千八百人号二百万其馈运者倍之宜社于南桑乾水上类上帝于临朔宫南祭马祖于蓟城北【同上】
原九年春正月徵天下兵募民为骁果集于涿郡【隋书炀帝本纪】
增十年徵天下兵伐高丽三月帝如涿郡秋七月高丽遣使请降【通监纲目】
【原大业七年以後初有辽东之役又发丁壮为骁果又送驴马于涿郡又发黄衣牵船沧海又发五谷杂种牛皮铁炭飞挽千里　河洛记】
补上谷贼帅王须拔自号漫天王拥衆数万人掠幽州中流矢而死其亚将魏刀儿代领其衆自号历山飞窦建德袭破之尽并其地【旧唐书列传】
增罗艺大业时屡以军功官至虎贲郎将炀帝令受右武卫大将军李景节度督军於北平【同上】
原帝伐高丽器械资储皆积于涿郡涿郡人物殷阜屯兵数万又临朔宫多珍宝诸贼竞来侵掠留守官虎贲郎将赵什住等不能拒惟云阳罗艺独出战前後破贼甚衆什住等隂忌之艺宣言激其衆曰吾辈讨贼数有功城中仓库山积制在留守之官莫肯散施以济贫乏将何以劝士衆皆愤怨军还郡丞出城候艺艺因执之陈兵而入什住等惧皆聼命乃发库物以赐战士开仓廪以赈贫乏杀不同己者艺自称幽州总管【通监】
补建德使大将军高士兴抗御罗艺兵进围幽州攻之不克退军于笼火城为艺所袭士兴大溃九月建德自帅师围幽州艺出兵与战大破之斩首千二百级艺兵频胜而骄进袭其营建德列阵于营中填堑而出击艺败之建德薄其城不克遂归洺州【旧唐书列传】
补罗艺在幽州为窦建德所围告急于高开道乃率二千骑援之建德惧其骁鋭于是引去时幽州大饥开道许给之粟艺遣老弱就食开道皆厚遇之艺甚悦不以为虞乃发兵三千人车数百乘驴马千余匹请粟于开道悉留之北连突厥告絶於艺【同上】
增高开道引兵围北平未下隋守将自度不能支弃城去开道据其地武德元年陷渔阳郡有之有铠马数千衆万人自号燕王【新唐书列传】
增武德元年隋将李景守北平郡高开道围之景抜城去开道取其地进?渔阳郡自立为燕王都于渔阳先是有怀戎沙门高昙晟者因县令设斋士女大集昙晟与其僧徒五十人拥斋衆而反杀县令及镇将自称大乘皇帝立尼静宣为耶轮皇后建元为法轮夜遣人招诱开道结为兄弟改封齐王开道以衆五千人归之居数月袭杀昙晟悉并共衆三年复称燕王【旧唐书列传】增刘黑闼亡将张君立奔於开道与其将张金树潜相连结围开道开道自杀金树杀张君立遂归国开道自初起至灭凡八岁以其地为妫州【同上】
原张道源抚辑山东谕艺降武德二年乃奉表以地归诏封燕王【新唐书列传】
钦定日下旧闻考卷二

[book_title]卷三
钦定四库全书
钦定日下旧闻考卷三
世纪【二】
原唐武德元年改为幽州总管府管幽易平檀燕北燕营辽八州领蓟良乡潞涿固安雍奴安次昌平八县二年又分潞县置元州领一县隶总管四年窦建德平以固安县属北义州六年改总管为大总管管三十九州七年改为大都督府又改涿县为范阳九年改大都督为都督幽易景瀛东盐沧满蠡北义燕营辽平檀元北燕等十七州贞观元年废元州以渔阳潞二县来属又废北义州以固安来属八年又置归义县督幽易燕北燕平檀六州乾封五年置无终县如意元年分置武隆县景龙三年分置三河县【太平寰宇记】
【增万岁通天二年擢张仁愿为肃政台中丞检校幽州都督会突厥默啜入寇攻陷赵定拥衆回至幽州仁愿勒兵出城邀击之流矢中手贼亦引退则天遣使劳问赐以医药　旧唐书列传增薛讷左武卫大将军仁贵子也则天以讷将门使摄左武威卫将军安东道经畧寻拜幽州都督兼安东都护久当边镇之任累有战功　同上】
原开元元年幽州置防御大使二年置幽州节度诸州军管内经略镇守大使领幽易平檀妫燕六州治幽州八年幽州节度兼本军州经略大使并节度河北诸军大使【新唐书方镇表】
增张说元宗初徵拜中书令封燕国公俄坐事左转岳州刺史迁右羽林将军兼检校幽州都督【旧唐书列传】原开元十三年陞为大都督府十八年割渔阳玉田三河三县置蓟州【大平寰宇记】
原幽州节度增领沧蓟二州二十年幽州节度使兼河北采访处置使增领卫相洛贝冀魏深赵恒定邢德博棣营莫十六州及安东都护府二十七年幽州节度使增领河北海运使二十九年幽州节度使领平卢军节度副使治顺化州【新唐书方镇表】
补开元二十一年张守珪转幽州长史兼御史中丞契丹及奚连年为边患赵含章薛楚玉等前後为幽州长史竟不能拒及守珪到官频出击之每战皆捷契丹别帅李过折斩首领屈剌衙官可突干率衆以降守珪因出师次紫蒙州大閲军实讌赏将士二十三年春守珪诣东都献捷会耤田礼毕酺宴便为守珪饮至之礼上赋诗以褒美之诏于幽州立碑以纪功赏【旧唐书列传】原天宝元年正月置十节度经畧使以备边【通监】
原更幽州节度使为范阳节度使【新唐书方镇表】
【原范阳节度临制奚契丹统经畧威武清夷静塞恒阳北平高阳唐兴横海九军屯幽□妫檀易恒定莫沧九州之境治幽州兵九万一千四百人　通监】
原幽州范阳郡有府十四曰吕平涿城德闻潞城乐上清化洪源良乡开福政和停骖柘河良杜咸寜城内有经略军又有纳降军本纳降守捉城故丁零川也西南有安塞军有赫连城有宗王乾涧殄寇三镇城石堆车坊蒿城河旁四戍檀州密云郡有威武军万岁通天元年置本渔阳开元十九年更名又有镇远军故黑城川也有三义城横山城米城有大王北来保要鹿固赤城邀敌石子?七镇有临河黄崖二戍蓟州渔阳郡有府二曰渔阳临渠南二百里有静塞军本障塞军开元十九年更名又有雄武军故广汉川也东北九十里有洪水守捉又东北三十里有盐城守捉又东北渡泺河有古卢龙镇又有斗陉镇自古卢龙北经九荆岭受米城张洪隘度石岭至奚王帐六百里又东北行傍吐护真河五百里至奚契丹衙帐又北百里至室韦帐【新唐书地理志注原经略军在幽州城内兵三万人威武军在檀州城内兵万人清夷军在妫州城内兵万人静塞军在蓟州城内兵万六千人　通监注】
原天宝三载三月以平卢节度使安禄山兼范阳节度使【通监】
增七载授安禄山范阳大都督府长史柳城郡大守持节范阳节度【安禄山事蹟】
增幽州天宝九年改范阳郡属范阳上谷妫州密云归顺渔阳顺义归化八郡【旧唐书地理志】
【原十五载安禄山伪即帝位国曰大燕以范阳为大都署其城东隅私第为潜龙宫　安禄山事蹟原安禄山反于幽州南向京辅白居易歌之以为渔阳币鼔动地来渔阳即谓幽州也唐人多言之　通监注】原禄山父子僭位凡三年而灭至德二载史思明奉十三郡兵八万籍归于朝【新唐书列传】
增至德二载以史思明为归义王范阳节度使【通监】原乾元元年复为幽州【大平寰宇记】
【原二年正月史思明僭称大圣周王四月更国号大燕自称应天皇帝号范阳为燕京　新唐书列传原史朝义杀思明僭位以伪太常卿李怀仙为范阳节度使怀仙以蓟县为节度院　蓟门纪乱】原宝应元年范阳节度使复为幽州节度使及平卢陷又兼卢龙节度使【新唐书方镇表】
【原广德元年李怀仙因中使骆奉仙请降遣兵马使李抱忠将兵镇范阳县史朝义至范阳不得入　通监原史朝兼东投广阳郡不受北取潞县渔阳拟投两藩至榆关怀仙使使招回郤至渔阳过从潞县至幽州城东阿?门外於医无闾神庙中被绞缢死　河洛春秋】
原李怀仙尽以所管来降【唐历】
原闰月李怀仙仍故地为幽州卢龙节度使四月制分河北诸州以幽莫妫檀平蓟为幽州管【通监】
【增李怀仙世事契丹降唐後守营州禄山之叛以禆将从陷河洛史朝义时伪授为燕京留守范阳尹宝应元年朝义奔范阳怀仙诱而擒之斩首来献仆固怀恩荐怀仙可用代宗复授幽州大都督府长史捡校侍中幽州卢龙等军节度使与贼将薛嵩田承嗣张忠志等分河朔而帅之文武将吏擅自署置贡赋不入于朝廷虽称藩臣实非王臣也　旧唐书列传】
原大历三年朱希彩朱泚泚弟滔共斩怀仙希彩自称留後诏领节度其下李瑗杀之推朱泚为留後泚入朝以滔权知留後遂领节度滔以禄山思明皆起燕俄覆灭恶其名以冀尧所都因号冀僭为王改幽州为范阳府【新唐书列传】
【增幽州管郭下西界与蓟分治至建中二年取罗城内废燕州廨署置幽都县在府北一里　旧唐书地理志】原建中三年幽州节度复领德棣二州【新唐书方镇表】
原朱滔死军中推刘怦总军事俄诏为节度副大使怦卒子济嗣节度济病索浆次子总置毒济饮而死兄绲至涿州矫济命杀之即领军政诏嗣节度数见父兄为祟晩年益惨悸请剔发衣浮屠服上疏愿奉朝请且欲割所治为三以幽涿营为一府请张宏靖治之瀛莫为一府卢士玫治之平蓟妫檀为一府薛平治之穆宗欲宠宏靖故全付总地拜总检校司徒兼侍中赐浮屠服号大觉榜其第为佛祠总已自髠祝让节印卒俄幽州乱囚宏靖诏以刘悟为节度使而瀛冀皆附朱克融悟不得入朝廷度幽冀未可复取乃拜克融为幽州卢龙节度使【新唐书列传】
【臣】等谨按朱彛尊原引新唐书藩镇传不载总父兄为祟晩年惨悸剔髪衣浮屠服之事则赐刘总浮屠服句无根今依列传增正
原长庆元年幽州节度罢领瀛莫二州置瀛莫节度使二年幽州节度复领瀛莫二州【新唐书方镇表】
原敬宗初军乱杀克融次子延嗣领留後大将李载义杀而代之敬宗即授卢龙军节度使太和四年为兵马司杨志诚所逐文宗用志诚为留後俄擢节度副大使八年为下所逐推部将史元忠总留後明年为副大使会昌初为偏将陈行泰所杀邀节制未报次将张绦杀行泰武宗用张仲武代之大中初卒子直方袭节度留後俄进副大使举动多不法畏变起奔京师军中以张允伸总後务未几为节度使咸通十二年以疾上节印诏以子简会为副大使而军中推张公素为留後简会出奔诏公素为节度使为李茂勲所袭奔京师茂勲入府衆推主州务以闻诏即拜节度使俄以病表子可举代遂领留後进节度使可举死衆推李全忠为留後光啓元年拜节度使未几卒子匡威领留後进为使李克用伐王熔匡威自将援熔其弟匡筹据城自为留後天子即援为节度使克用攻匡筹下武妫二州败匡筹於居庸关匡筹遁去幽州归克用刘仁恭入城封府库以待克用悦留仁恭守之乾宁二年表为卢龙军节度使【新唐书列传】
【臣】等谨按朱彛尊原书引藩镇传云是年军乱杀克融蒙上条长庆二年为文考之本传是年二字承敬宗初而言乃宝历元年事也今改正
【补张仲武为幽州大都督府长史回鹘扰边东逼渔阳仲武大破之前後收其侯王贵族千余人降三万人表请于蓟北立纪圣功铭勅李德裕为之文　旧唐书列传增李德裕论幽州事宜状右臣伏见报伏见幽州雄武军使张仲武已将兵马赴幽州雄武军使令日奏事官吴仲舒到臣宅扶疾与之相见细问雄武只有兵士八百人在此外更有土团子弟五百人臣问兵马至少如何去得仲舒答臣云只系人心归向若人心不从三万人去亦无益据此说即是仲武得幽州人心又云张绦初处置陈行泰之时已曾唤仲武欲让与留务是衙门内一二百人未肯仲武行至昌平县去幽州九十里却令归镇臣又问万一入不得即有何计仲舒云幽州军粮并贮在妫州及向北七镇若万一入未得却于居庸关守险絶其粮道幽州自存立不得伏以陈行泰张绦皆是邀求符节固不可比仲武先布欵诚候朝廷指挥因此拔用必能尽节加之恩宠亦似有名缘在彼未获面奏谨先密奏伏望留中不出　李卫公集增李德裕进幽州纪圣功碑状奉宣令臣撰述者北狄强悍勇于四夷前代圣王莫能制伏昨者回鹘虽乘危蹙势已内侵豺狼之师尚余十万陛下神圣独断智出万方震天威以霆声碎獯戎而瓦解武功盛烈高越百王岂比周穆犬戍之征荒服不至汉武马邑之诈羣帅无功将垂耿光宜命鸿笔臣学艺荒浅久病衰残絶轩后之功徒知竭思叙唐尧之德终愧难名采其功状稍似摭实今已撰讫谨连进上轻黩宸扆不仕惶越谨录奏闻　同上增高思继兄弟以武勇雄于北边为幽州节度使李匡威戍将匡威为其弟匡筹所簒思继等闻晋兵为匡威报讐欣然从之匡筹弃城走李克用以刘仁恭守幽州以其兄为先锋都指挥使思继为中军都指挥使弟某为後军都指挥使高氏兄弟分掌燕兵克用临诀谓仁恭曰思继兄弟势倾一方为燕患者必高氏也宜善为防克用留晋兵千人为仁恭卫而晋兵多犯法思继等数诛杀之克用以责仁恭仁恭以高氏为诈由是晋尽诛思继兄弟仁恭以其兄某之子行珪为牙将而思继子行周年十余岁亦收之帐下稍长补以军职　五代史杂传】
增梁初别为十一国北有燕刘仁恭【通监地理通释】
原仁恭子守光梁开平元年自外将兵入自称卢龙节度使执仁恭而幽之乾化元年自号大燕皇帝改元曰应天【五代史杂传】
【原幽州刘守光钱面文曰应天元宝背曰万　泉志】
原明年晋遣周德威会镇定兵攻燕【五代史杂传】
原守光遣其将单廷珪出战与德威遇于龙头冈德威奋挝击廷珪坠马生擒置于军门乾化三年正月拔燕顺州安远军二月攻檀州刺史陈确以城降三月拔芦台军克古北口李嗣源进攻儒州拔之四月德威进军逼幽州南门刘光睿拔燕平州十月守光率衆五千夜出将入檀州德威自涿州引兵邀击大破之守光以百余骑逃归幽州卢龙巡属皆入于晋守光独守幽州求援于契丹契丹以其无信不救十一月晋王自诣幽州单骑抵城下谓守光曰朱温簒逆予本与公合河朔五镇之兵兴复唐祚公谋之不臧乃效彼狂僭是以有今日之役诸军四面攻城克之擒仁恭守光亡去晋王入幽州以周德威为卢龙节度使守光将奔沧州迷失道至燕东之境擒之晋王发幽州仁恭父子皆荷校于露布之下以练?仁恭父子凯歌入于晋阳【通监】
【补刘守光背晋晋兵攻之守光将元行钦牧马山後闻守光且见围即率所牧马赴援而麾下兵叛于道推行钦为幽州留後　五代史杂传补时燕城危蹙甲士亡散刘守光召元行钦行钦部下诸将以守光必败赴召无益乃请行钦为燕帅称留後行钦无如之何谓诸将曰我为帅亦须归幽州衆然之周太祖实録】
原卢龙藩镇二十八易帅历一百四十八年【寰宇分合志】补唐置节度使自幽州始军士立主帅自平卢始节度据故镇自卢龙始其事莫非燕也【燕史】
增後唐为卢龙节度【文献通考】
增庄宗初起并州取幽沧【五代史职方考】
补明宗天成三年七月幽州赵德钧败辽于府西【五代春秋】增赵德钧幽州人也事刘守光守文为军校庄宗伐燕得之赐姓名曰李绍斌其子延夀本姓刘氏常山人也其父邧为修县令刘守文攻破蓚县德钧得延夀并其母种氏而纳之因以延夀为子延夀为人姿质妍柔稍涉书史明宗以女妻之号兴平公主庄明之世德钧镇幽州十余年以延夀故尤见信任至废帝立德钧隂遣人聘德光求立己为帝德光指穹庐前巨石谓德钧使者曰吾已许石郎矣石烂可改也德光至潞州鏁德钧父子而去德光母述律见之问曰汝父子自求为天子何耶德钧慙不能对悉以田宅之籍献之述律问何在曰在幽州述律曰幽州属我矣何献之为明年赵德钓死德光以延夀为幽州节度使封燕王【五代史列传】
增赵延夀赵德钧养子为幽州节度使封燕王及改幽州为南京迁留守总山南事会同初帝幸其第加政事令晋人背盟帝亲征延夀为先锋下贝州授魏博节度使封魏王【辽史列传】
原辽当庄宗明宗时攻陷营平二州及已立晋又得雁门以北幽州节度管内合一十六州乃以幽州为燕京改天显十一年为会同元年更其国号大辽【五代史列传臣】等谨按五代史列传云德光立三年改元天显又云改天显十一年为会同元年更其国曰大辽注谓据耶律德光立晋高祖册文称惟天显九年岁次丙申是岁乃晋天福元年推而上之得唐天成三年戊子为天显元年又引辽附录德光与唐明宗同年而立为三年改元之证今考辽史太祖纪天赞四年後即为天显元年以是年二月壬辰改元七月辛巳以後即皇后摄军国事明年冬十一月壬戍太宗即位有司请改元不许其明年即书三年十一年十一月丁酉册石敬塘为大晋皇帝十三年十一月丙寅改元会同是月晋献幽蓟瀛莫涿檀顺妫儒新武云应朔寰蔚十六州是年即书会同元年是太宗以天显二年即位并未改元至十三年始改元会同也按辽纪干支与五代史注悉合惟辽史以太祖丙戌为天显元年五代史谓德光立三年改元天显则以戊子为天显元年故有十一年与十三年改元会同之异至唐明宗之立在辽太祖天显元年四月计辽太宗之立实後一年余七月盖宋时未见辽国史止据传闻于中国者为言如辽太祖年号五代史皆略不书其不能致详可知也再考辽史太宗纪会同十年正月入汴二月丁巳朔建国号大辽改元大同是辽灭晋始更国号而欧阳修五代史则书更国号於会同元年之下至会同十年改元薛史欧史皆不书而书改晋国曰大辽国与辽史皆不符盖传闻异词耳
原按巴坚称帝援立晋名得其所割雁门以北幽州节度管内十六州其地东北有卢龙塞西北有居庸关中国恃此以为限界自十六州既割之後河北尽属平地无险可以拒守矣【北边备对　按巴坚满州语大理也旧作阿保机今译改】
【臣】等谨按辽史立晋者辽太宗耶律德光非太祖按巴坚程大昌北边备对称太祖援立晋名得所割地者误也
原天显十三年以幽州为南京【辽史地理志】
【臣】等谨按辽史本纪升幽州为南京在改元会同之後是年即书会同元年地理志仍作天显十三年非
增府曰幽都军曰卢龙开泰元年落军额统州六县十一【辽史地理志】
原开泰元年改幽都府为析津府蓟北县为析津县幽都县为宛平县【辽史圣宗本纪】
【臣】等谨按辽史开泰元年改幽都县为宛平县纪志相符而志称宛平县本晋幽都县清类天文分野之书则又谓唐建中元年朱滔立燕都县石晋割地赂辽辽改幽都县统和二十二年改宛平与辽史纪传不同
原南京本幽州地自晋割弃建为南京又为燕京析津府置都总管府节制马步军控鹤指挥使都统军司牛栏监军砦石门详衮司南北皮室司猛伊喇司并隶总管府备御宋【契丹志　按详衮索伦语理事官也旧作详稳猛伊喇旧作猛拽剌伊喇满州语黍也今俱译改】
原幽州宋为化外州安东上都护府领羁縻州十四【九域志补宋太祖别置封桩库常密谓近臣曰石晋苟利於已割幽蓟以赂辽使一方之人独限境外朕甚闵之欲俟斯库所藏满三五十万即遣使于辽约苟能归我土地民庶即当尽此金帛充其赎直如曰不可朕将散滞财募勇士俾图攻取尔会晏驾不果　太平治迹统类】增太平兴国四年六月以将伐幽蓟遣发京东河北诸州军储庚申帝复自将伐辽庚午次幽州城南驻跸宝光寺壬申命节度使定国宋偓河阳崔彦进彰信刘遇定武孟元诘四面分兵攻城以潘美知幽州行府事七月庚辰知顺州刘廷素来降壬午知蓟州刘守恩来降癸未帝督诸军及辽大战于高梁河败绩甲申班师【宋史太宗本纪】
【原永熙既下并州欲乘胜收复蓟门咨于衆参知政事赵昌言对曰自此取幽州犹热?翻饼耳殿前都指挥使呼延赞争曰书生之言不足尽信此饼难翻永熙竞赵幽燕卷甲而还卒如赞言　麈史增帝既灭汉欲乘胜取幽蓟诸将以师罢饷匮不愿行崔翰独曰所当乘者势也不可失者时也取之易帝意遂决　续资治通监】
原太宗皇帝自并门乘胜直趋幽燕辽甘心沙漠遯矣有锡里【旧作赦例今改正】郎君裕悦【旧作于越今改正】者请得五千骑以尝王师不成退处未晩从之乃骑持一帜由间道邀我归路周环往来昼夜不絶帝疑救兵大至宵归定州【王氏闻见近録　按锡里满州语选拔也旧作赦例今译改裕悦旧作于越今对音译改补太宗自并幸幽乘辽无备其主方猎游归牙帐议弃燕蓟以兵守松亭虎北口而已裕悦时为锡里郎君请兵十万救幽州人夜持两炬朝举两旗选精骑从他道自官军南席卷而北又先以弱兵五十守幽州望风遁去我师遏之不得及我师已退或劝袭之裕悦曰受命救幽蓟已得之矣不复争利　江氏杂志】朱昆田原按裕悦之救幽州据王巩所记止请得五千骑若如江休复之言既拥十万师何用人持两炬两旗以为疑兵乎未免自相矛盾矣
【臣】等谨按辽史百官志裕悦班百僚之上位拟三公锡里司掌皇族军政而无郎君之官南北院着帐院及各司局郎君又皆无锡里之名惟太宗纪有宗室锡里郎君之文而与裕悦无涉王巩称锡里郎君裕悦江休复称裕悦为锡里郎君皆误也再考辽史耶律休格传乾享元年宋侵燕南京被围休格代希逹将五院军往救遇大敌於高梁河与耶律色珍分左右翼败之休格初为特哩衮後拜裕悦总南面军务时宋人欲止儿啼乃曰裕悦至矣宋人但闻裕悦之名而不详其为官名王氏江氏之书辄误以裕悦为休格之名至以为锡里郎君则尤传闻之谬也【按休格旧作休哥今对音译改希逹满州语门帘也旧作奚底色珍满州语车也旧作□轸特哩衮蒙古语为首之谓也旧作惕隐今俱译改】
增乾亨元年春三月诏北院大王希达伊什王萨哈等以兵戍燕己丑汉告宋兵入境丁酉耶律沙等与宋战于白马岭不利冀王迪里及图鲁卜部节度使都敏黄皮室详衮唐古皆死之士卒死伤甚衆夏六月刘继元降宋汉亡宋主来侵丁卯北院大王希达统军使萧托果伊什王萨哈击之战于沙河失利己巳宋主围南京秋七月癸未耶律沙等及宋兵战於高梁河少却休格色珍横击大败之宋主仅以身免至涿州窃乘驴车遁去【辽史景宗本纪　按伊什唐古特语智慧也旧作乙室萨哈满州语小围也旧作撒合迪里索伦语头目也旧作敌烈国鲁卜蒙古语形势也旧作突吕不唐古满州语百数也旧作唐?萧托果旧作萧讨古托果蒙古语釡也今俱译改】
【臣】等谨按辽景宗乾亨元年己卯当宋太宗之太平兴国四年其秋七月高梁河之战癸未甲申宋辽二史干支悉合惟涿州驴车之遁宋史则讳而不书
增九月己卯燕王韩匡嗣为都统南府宰相耶律沙为监军特里衮休格南院大王色珍权奚王穆济等各率所部兵南伐冬十月乙丑韩匡嗣与宋兵战于满城败绩辛未太保舒苏与宋兵战于火山败之是冬驻跸南京【辽史景宗本纪　按穆济满州语大麦也旧作抹只舒苏蒙古语高梁也旧作矧思今俱译改】增乾亨二年冬十月辛巳将南伐癸未次南京己亥围瓦桥关十一月庚午朔宋兵夜袭营图鲁卜部节度使萧干及四捷军详衮耶律赫德战却之壬寅休格败宋兵于瓦桥东守将张师引兵出战休格奋击败之戊申宋兵阵于水南休格涉水击破之追至莫州杀伤甚衆己酉宋兵复来击之殆尽丙辰班师乙丑还次南京十二月庚午朔休格拜裕悦大飨军士【同上　按赫德满州语渣滓也旧作?德今译改】
原雍熙三年诏曹彬将幽州行营前军马步水陆之师与潘美等北伐败辽于固安破涿州又与米信破辽于新城战于岐沟关我师败绩【东都事略】
增统和元年春正月以裕悦休格为南京留守仍赐南面行营总管印绶命罕都【旧作恳笃今改正】特送休格下车牓以谕燕民壬午涿州刺史安吉奏宋筑城河北诏留守裕悦休格挠之勿令就功【辽史圣宗本纪　按罕都满州语稻也旧作恳笃今译改】增统和四年宋复来侵其将曹彬米信出雄易取岐沟涿州陷固安置屯时北南院奚部兵未至休格力寡不敢出战设伏林莽絶其粮道曹彬等以粮运不继退保白沟月余复至休格以轻兵薄之伺彼蓐食击其离伍单出者且战且却由是南军自救不暇结方阵堑地两边而行军渇乏井漉淖而饮四日始达于涿闻太后军至彬等冒雨而遁太后益以鋭卒追及之衆悉溃追至易州【辽史列传】
【补辽遣刘六符来求关南十县其书谓太宗并汾之役举无名之师直抵燕蓟王拱辰作报书云既交石岭之□□有蓟门之役辽得报继好如初　宋仁宗实録】
钦定日下旧闻考卷三
钦定日下旧闻考卷三举正
自号漫天下原书脱王字今按旧唐书增【上谷贼帅条】蓟良乡潞下原书脱涿字　改大都督下脱为都督三字今俱按太平寰宇记增【唐武德元年条】
节印原书印误作钺今改正【朱滔死军中条】
乾寜二年原书误作乾元元年今按唐书改【敬宗初条】乾化三年正月原书正误作三今按资治通监改【守光遣其将条】
改天显十一年六字原书删　国号大辽号误作曰今俱按五代史增改【辽当庄宗明宗时条】
钦定日下旧闻考卷三举正

[book_title]卷四
史部,地理类,都会郡县之属,钦定日下旧闻考
钦定四库全书
钦定日下旧闻考卷四
世纪【三】
增宣和四年春正月金破辽中京辽主北走二月辽人立燕王淳为帝金遣人来约夹攻命童贯为河北河东路宣抚使屯兵於边以应之且招谕幽燕六月兵败遂诏班师秋七月王黼以耶律淳死复命童贯蔡攸治兵以河阳三城节度使刘延庆为都统制【宋史徽宗本纪】
【补唐庚谕幽燕檄我国家运啓汉符疆包禹迹际又所覆无不统临尽海以还悉皆臣妾措函生于夀域跻寰宇于圣涯惟燕督亢之图得古幽州之域鼓刀屠肆俱怀义烈之风击筑行歌咸有英雄之气向因石晋割陷于辽爰整吊民之旅不违徯后之期复千里之关河拯一方之涂炭傥能舍逆取顺信赏当倍常科録可用之新甿蠲无名之暴敛庶令陷溺复覩太平　眉山集】
原宣和四年九月己卯郭药师以涿州来降以其军八千隶刘延庆为乡导癸未辽萧后遣使纳欵称臣【九朝编年备要】
【臣】等谨按宋史徽宗纪九月己卯辽将郭药师等以涿易二州来降九朝编年备要但云以涿州来降未免脱漏
【原郭药师初以武勇四军荐授殿直从征积前後功擢守涿州忽报易州降宋药师有意归顺时四军萧干闻我军压境遂自燕来涿州药师以为图已乃与张令徽刘舜臣甄五臣龚诜赵瑄韩璧谋叛已决召萧干开宴欵密说其归宋谓干必从干怒曰岂可背朝廷耶药师念受荐恩不敢害干干所领军无多虑祸及遽啓钥而去药师召所部谕曰天祚失国天下分崩天子以好生之德吊民伐罪重兵已下易州此男子取金印大如斗时也衆皆响应遂囚监军萧余庆等遣团练使赵鹤寿帅精兵八千铁骑五百一州四县人民奉表来降表曰臣生幽昧之乡未被文明之化常思戴日何啻望霓迩者天祚皇帝怠□銮舆越在草莽万姓无依栖之地五都有板荡之危虽宣宗嗣国旋致奄忽女后摄政尤难抚绥诚天命之有归非人力之能致臣等纵属多难莫生异心盖所居父母之邦不可废臣子之节今将所管押马步军用申恳悃伏愿皇帝特开天地之恩许入风云之会实所愿也非敢望焉宣和四年九月十日　燕云奉使録】
【原萧后闻常胜军降甚惧召蕃汉百官议曰易州高凤涿州郭药师归宋大金人马已入奉圣州国步艰难宗社将覆今与卿等议去就两国孰可倚者纳欵臣属亦无憾也或谓金人方强宜附之或谓辽宋百年信誓可依后曰二说皆是遂遣同中书门下平章事张言尚书都官员外郎张仅使金永昌宫使萧容乾文阁待制韩昉使本朝皆奉表称臣萧后表曰辽国太后妾萧氏言盖闻溟海纳行□衆流而毕会太阳舒照岂爝火以犹飞方天下之大同故圣人之有作拊心悼往饮泣陈辞伏念妾先世乘唐晋之季年割燕云之外地暨逢圣运已受齐盟义笃一家誓传百□孰谓天心改卜国步多艰先王遇板荡之余励兴复之志始历推戴奄致沦殂爰属惸嫠俾续禴祀常欲引干戈而自卫与社稷而偕亡伏念生灵罹此涂炭与其蹈执迷之咎曷若为奉上之勤伏遇皇帝陛下四海宅心兆人为命敷文德以柔远奋武烈以训时必将拯救黎元混一区宇仰承严命敢稽归欵之诚庶保余生尤荷永绥之惠德兴元年九月十日　封氏编年】
【原郭药师者渤海铁州人辽以为禆将领常胜军药师见辽将亡遂首以涿州来降其下有四将号风官每风五百人常胜军本二千人尔本朝收复之後增至二万其後又增五万　北盟会编】
【原萧容韩昉至雄州童贯蔡攸以其所上表不纳土止纳欵麾而去之昉曰纳欵即纳土也辽未易图朝廷当思两全无贻後悔乃以萧后表驰奏　同上】
原赐涿易八州名改燕京为燕山府【同上】
原改燕京为燕山府又改郡曰广阳节度曰永清军【记纂渊海】
原宣和四年十月刘延庆议入燕之策郭药师进曰辽四军以全师抗我燕山可捣虚而入宜选轻骑由固安渡卢水至安次径赴燕城可得也乃命赵鹤夀等夜半渡河衔枚倍道至三家店驻军次日药师遣甄五臣领常胜军五千人杂郊民夺迎春门以入大军继至阵于悯忠寺【北盟会编】
原郭药师遣人谕萧后降不从合战至晩不解萧干亟来救或告药师城外尘起必有救兵至诸将皆谓刘延庆遣兵来助登高望之则燕王冢上立四军旗矣四军兵自南门入人皆死鬬药师屡败奔门不得出尽弃马缒城而下还者数百骑而已【九朝编年备要】
原萧干者本奚人番名库哩布常统辽渤海奚汉儿四色军马故号四军大王【谋夏録　按库哩布满洲语被唬住也旧作夔离不今译改】原是时偏师虽入燕城大军屯卢沟未动延庆闻燕城复失又琉璃河护粮将王渊亦陷于贼求自遁之计召诸将谕以粮饷不继不即引还久恐生变次日烧营及辎重奔还师大溃【封氏编年】
增天辅五年十二月萧后既败延庆献捷于金奉表称藩请和国主不许自妫儒二州进兵抵居庸关辽人弃关走时马扩随行国主谓扩曰辽疆土我得十九矣止燕京数州之地留与汝家我与大军三面掩之令汝家俯拾亦不能取是月至居庸关【大金国志】
【补金既破辽至燕驻军约本朝自取幽州于时童贯蔡攸为宣抚使刘延庆为大将军于卢沟距燕城一舍辽相李偃约降延庆遣锐兵同郭药师先入萧后并四军大王者尚守燕城药师等既入城纵兵四掠□复纪律一夕四军以残卒击王师奔还卢沟大军闻之亦溃金人遂攻燕城　秀水闲居録】
原刘延庆既溃阿古达以全师自居庸关入四军大王奉萧后由松亭关遁【北征纪实　按阿古达旧作阿骨打今对音译改】
补萧后闻居庸失险夜半率老幼出城声言劄野寨迎敌其实避窜宰相左企弓以下拜辞于门外后谕曰国难至此我亲统大军尽死一战为社稷计胜则再与卿等相见万一失利则誓死于阵前卿等善全合境人民无使滥被残害遂泣下后行五十里金游骑已逼城左企弓集百官共议议未定统军副使萧一信开启夏门放入洛索贝勒军登城遣先被获知宣徽北枢密院事韩秉传令不杀一人催促文武百僚耆老僧道出丹凤门球场内投降阿古达戎服生万胜殿皆拜服罪萧后行至松亭关议所住达什林牙欲归天祚四军大王萧干欲就奚王府立国于是辽奚军列阵相拒而分矣【亡辽録　按洛索满洲语极湿难耕地也旧作娄宿贝勒满州语管理衆人之称也旧作孛堇达什林牙旧作大石林牙达什满州语吉祥也今俱译改】
【补阿古达师自居庸关入燕人备仪物迎之　北征纪实】
补宣和五年二月乙酉朔金遣赵良嗣过卢沟河即焚桥梁次舍【北盟会编】
【补金得辽故大臣皆言南朝自来畏怯又见刘延庆败走左企弓上阿古达诗云君王莫听捐燕议一寸山河一寸金故有败盟之意自南使过卢沟河即焚桥梁　茅斋自叙】
原宣和五年夏四月金人来归燕京六州【九朝编年备要】原燕山之地易州西北乃金坡关昌平之西乃居庸关顺州之北乃古北口景州东北乃松亭关平州之东乃渝关凡此数关一夫御之可以当百朝廷之割地若得诸关则燕山之境可保矣然关内之地平滦营三州自後唐为契丹所陷後改平州为辽兴府以营滦二州隶之号为平州路至石晋之初耶律德光又得燕山檀顺景蓟涿易诸郡建燕山为燕京以辖六郡号为燕京路而与平州自成两路朝廷始议割地但云燕云两路而已初谓燕山之路尽得关内之地殊不知关内之平州与燕山异路也由是破辽之後金人复得平州路金既据平州故沃哩布自平州入侵此则当时议割燕云不明地理之误也【金节要　按沃哩布满州语使留也旧作干离不今译改】
增朝廷以金人将归燕谋帅臣守之左丞王安中请行王黼赞于帝遂授安中燕山府路宣抚使知燕山府郭药师为检校少保同知府事诏药师入朝礼遇甚厚【历代记事年表】
【原王安中罢尚书左丞授庆远军节度使河北燕山府路宣抚使兼知燕山府制曰惟燕山之作屏应析木以奠方念抚绥之维新在阜成之有术云霓之苏大旱爰契羣情文武之宪万邦适符予欲特辍政机之要出临朔塞之雄宰辅编年録】
【原王安中行上悉出内府金玉器及缾罏砚几之属毕备使至燕陈于州寝以夸大焉　北盟会编补乙未尚书左丞王安中除少保静难军节度使河北燕山府路宣抚使判燕山府资政殿学士詹度为燕山府安抚使四月庚子童贯蔡攸整军容入燕山府抚定燕城　同上】
【臣】等谨按宋史徽宗纪及宰相表皆作宣和五年正月辛酉以王安中为庆远军节度使河北河东宣抚使北盟会编作静难军并遗去河东二字
补童贯差姚平仲康随王环等各带人马起发交割燕京次差李嗣本为前军以种师中杨可世为中部遣郭药师领常胜军自新城入固安贯与蔡攸建旌纛鸣鼓吹笙以大军次之嗣本至卢沟桥金人犹驻燕京是日师中等营料石冈可世督嗣本渡河金主与阿克善等卷甲移竈退舍三十里日晡嗣本提兵入城师中可世相继入燕【入燕録　按阿克善满州语发水投树木上挂的柴草也旧作阿昔爽今译改补壬寅金人遣使賫御押地图来宣抚司留燕旬有二日议班师　北盟会编】
【补辛亥童贯蔡攸归以詹度权大帅府度作平燕诗送贯曰长亭春色送英雄满目江山映日红劔戟夜摇杨柳月旌旗晓拂杏花风行时已决平戎策到後须成济世功为报燕山诸将吏太平只在笑谈中　同上补五月甲寅童贯蔡攸班师　同上】
【补金人之来归六州也索未二十万石童贯蔡攸入燕赦两河燕台路初朝廷信赵良嗣等虚辞谓金人归我云中故曲赦并及山後地然实不得山後地也　大事记讲义】
【补宣和中谋取燕山上皇下其议郑居中独言燕蓟久陷於辽一旦得之恐难守况先朝与辽有誓不宜轻举宰相王黼谓千载一时之机不可失童贯蔡攸欲徼律立功请从黼议遂以辽旧币致于金既得燕山其岁币与守御赏赐不赀议者谓犹获石田无所用也　靖康遗録】
增幽州宣和间合兵攻辽五年有其地领县九蓟幽都广平潞武清永清安次良乡昌平涿州置县五范阳归义固安新昌新城顺州领县二宾义怀柔【文献通考】
【补政和初遣使觇国而童贯实行辽之君臣相顾窃笑已有南朝无人之讥北事既兴遂付戎律以仆隶之材当元戎之任节制不明诸将无所禀畏庸懦不武敌师得以凭陵未几副之以蔡攸易之以谭真其为驽怯又益甚焉于是金知中国之无人矣　真文忠集】
【补七年三月童贯入燕犒军　北盟会编】
【补贯至燕中抚犒郭药师以下常胜军罢王安中陞蔡靖为宣抚兼知燕山府　?斋自叙】
【原初得燕山以蔡靖为大帅用降将郭药师副之药师每伪出猎动逾旬日与金人通谋靖察其意逆料其必叛屡言于朝李邦彦等专事蒙蔽奏每不达　靖康小録】
补五月乙巳诏以童贯克复燕山府封广阳郡王【北盟会编补燕地号沃壤用兵既久我得之仅三年曾无斗粟尺帛之助常胜军五万月给人二斛戍兵九千月给人六斗则已十余万斛又有食粮军及诸州官吏不在数也故悉出河朔山东河东之力以应办才一年而诸路皆困矣王黼遂下免夫之今谓燕山之役天下应起夫今免其调发令计口多寡尽出免夫钱违期者斩天下所得免夫钱凡六千二百余万缗以二十万缗应付燕山二千万桩管所余莫知为何用及黼罢後燕山日夕告乏而山东河北盗贼皆起矣　北征纪实】
补宣和七年十一月丙戌沃哩布自平州起兵侵燕山【北盟会编】
原宣和七年十二月沃哩布侵燕山郭药师率麾下兵四万又起涿易州兵三万战于潞县药师大败引数骑走至燕山伏壮士于後园擒守臣蔡靖及兵将官降于金燕山诸郡皆陷【东都事畧】
【原药师令儒林郎王枢草降表畧云臣素提一旅之师偶遭百六之运大金有难通之路亡辽无可事之君宋主载嘉秦官是与念一饭之恩必报而六尺之躯可捐虽知上帝之是依敢忘困兽之犹鬬昔也东征虽雷霆之怒可犯今也北面祈天地之量并容　?燕记】
补金太祖天辅元年十二月宋遣登州防御使马政来聘请石晋时陷入辽汉地二年正月遣索多报聘于宋所请之地与宋夹攻得者有之本朝自取不在分割之议三年六月宋遣马政及其子宏来聘四年二月宋遣赵良嗣以书来议燕京西京之地七年正月宋复遣赵良嗣来议燕京西京地答书如初约合攻随得者有之今自我得理应有报良嗣言奉命若得燕京即纳银绢二十万匹绫二万匹以代燕地之租税二月宋复遣赵良嗣来定议加岁币代燕地租税并议画疆遣使置榷场癸卯遣贝勒尼楚赫道喇报聘于宋许以武应朔蔚奉圣归化儒妫等州其於西北一带接连山川及州县不在许与之限戊申诏平州与宋使一同分割所与燕京六州之地三月宋使卢益赵良嗣马宏以誓书来四月复誓书于宋太宗天会三年六月遣李用和等以灭辽告庆于宋十月诏诸将伐宋十二月宗望败宋兵于白河遂取燕山州县【金史交聘表　按索多蒙古语乌翅大翎也旧作散覩尼楚赫满州语珍珠也旧作银术可道喇蒙古语下也旧作铎剌今俱译改】
【补沃哩布侵燕山郭药师叛降率常胜军迎之　北盟会编】
补宗望至三河破郭药师兵四万五千于白河布希败宋兵三千于古北口郭药师降遂取燕山府【金史本传按布希满州语膝也又去毛鹿皮也旧作蒲苋今译改】
【补宣和将伐燕用其降人马植之谋由登莱航海以使于金约尽取辽地而分之议既定矣宇文肃愍虚中在西掖昌言开边之非策王黼恶之及童贯蔡攸以宣威建台使之参谋意欲溷以同俗且窒其口肃愍上书极谏曰臣闻用兵之道御攻者易攻人者难守城者易攻城者艰守者在内而攻者在外在内为主而常逸在外为客而常劳逸者必安劳者必危今宣抚司兵约有六万边鄙可用不过数千辽九大王耶律淳者智畧辐辏素得士心国主委任信而不疑今欲亟进兵燕城之下使辽自西山以轻兵絶吾粮道又自营平以重兵压我营垒我之粮道不继而耶律淳者激励衆心坚城自守则我危矣且中国与辽讲和今踰百年向慕本朝一切恭顺今舍恭顺之辽不封殖拯救为我藩篱而远踰海外以为隣国臣恐未有寜息之日也书下三省黼读之大怒摭以他事除集英殿修撰督战益急而北事始不可收拾矣辽又有降将郭药师统其卒曰常胜军怙宠负衆渐桀骜不可驯肃愍忧之力言于朝请以恩礼留之京师使尽挈致家属居於赐第缓急有用只以单骑遣行事毕即归以杜後患亦弗听既而金人寒盟药师首叛　桯史】
【补宣和七年十二月金人侵边安抚使蔡靖方告急而郭药师叛导敝以陷燕眉山唐重建言开边之谋始于童贯宜诛贯以谢遣人庶可缓师宰相不能决　名臣琬琰之集】
【补幽州之地沃野千里北限大山重峦复障有渝关居庸松亭金坡古北口前此经营边事与金岁币以买幽蓟五州之地而平滦营三州不与焉是五关我得其三而金得其二也以天下视燕为北门失幽蓟则天下常不安幽燕视五关为襟喉无五关则幽燕不可守五关止得其三纵药师不叛边患终无宁岁也　奉使行程録】
增天会三年尼堪与沃哩布同取燕山留蔡靖守燕【大金国志　按尼堪满州语汉人也旧作粘罕今译改】
增中都路大兴府天会七年析河北为东西路时属河北东路贞元二年更今名县十大兴宛平安次漷隂永清宝坻香河昌平武清良乡【金史地理志】
原废帝筑燕京改名曰永安以析津府为大兴府【元混一方舆胜览】
补岐王亮弑主自立改元天德内使梁汉臣本宋内侍进曰燕京自古霸国虎视中原为万世之基陛下宜修燕京时复巡幸遂纳其言差汉臣充修燕京大内正使孔彦舟为副使自天德四年起至贞元元年毕工以燕京为中都择日迁燕山府【炀王江上録】
【补完顔亮杀兄亶而自立明年下诏求言是时上封事者多言会宁僻处一隅官艰于转输民艰于赴愬宜徙居燕山以应天地之中亮深然之即日使官佐张浩右相张通古役天下夫匠百万肖京师之髣髴营都于燕山三年乃成正隆事迹】
原海陵炀王天德三年三月诏尚书右丞张浩等增广燕城建宫室四月诏迁都燕京有司图上燕城宫室制度营建隂阳五姓所宜海陵曰国家吉凶在德不在地使桀纣居之虽卜美地何益使尧舜居之何用卜为【金史海陵本纪】
原海陵贞元元年定都以燕乃列国之名不当为京师号遂改为圣都寻改中都【金史地理志】
增贞元元年二月庚申上自中京如燕京三月辛亥至燕京乙卯以迁都诏中外改元贞元【金史海陵本纪】
【补天德二年七月除大使梁汉臣为右丞相一日宫中燕间谓汉臣曰朕栽莲二百本俱死何也汉臣曰自古江南为橘江北为枳非种者不能盖地势然也上都地寒惟燕京地暖可栽莲主曰依卿所请择日而迁兵部侍郎何卜年亦曰燕京地广土坚人物蕃息乃礼义之所主曰可迁都上京黄沙之地非帝居也汉臣又曰且未可遽迁待臣为郎主起诸州工役修整内苑然後迁都主从其言时内外臣僚上书多谓上京僻在一隅转漕难而民不便惟燕京乃天地之中宜徙都燕与主意合大喜乃遣左右丞相张浩张通古右丞蔡松年调诸路夫匠筑燕京宫室四年冬燕京新宫成主率文武百官自会宁□迁都於燕贞元元年正月元夕张灯宴丞相以下于燕之新宫赋诗纵饮尽欢而罢　大金国志】
【臣】等谨按大金国志作天德四年迁都于燕考金史帝纪贞元元年二月始迁都大金国志误也
原元太祖十年克燕初为燕京路总管大兴府太宗七年置版籍世祖至元元年中书省臣言开平府阙庭所在加号上都燕京分立省部亦乞正名遂改中都其大兴府仍旧四年始于中都之东北置今城而迁都焉九年改大都十九年置留守司【元史地理志】
补甲戌二月太祖歛兵围中都金主大惧献公主请和太祖许纳之又进金银缯币各万余两匹【督国忠武王行録】增至元元年八月刘秉忠请定都于燕主从之诏营城池及宫室仍号为中都【历代记事年表】
原至元二十年崔彧上疏言大都非如上都止备巡幸不应立留守司宜置总管府【元史列传】
原至元二十一年置大都路总管府【元史地理志】
增陞总管府为都总管府仍以大兴宛平为附郭【北平图经】原元领大兴府一通蓟涿霸?易保遂安肃檀顺州十一辛丑年割出雄易保遂安肃五州立顺天路後又省安次县为东安州固安县为固安州漷隂县为漷州以香河武清二县隶于漷以雄易二州并来属遂领涿霸通蓟漷雄易檀顺东安固安州十一至元二十三年割出雄易二州属保定今领府一州九【元混一方舆胜览】
【臣】等谨按元史地理志大都路所属尚有龙庆州即金之缙山县本属上都路延佑三年升缙山为龙庆州领怀来一县隶大都路元混一方舆胜览不载当有脱误
原元世祖定大兴府为大都开平府为上都每年四月迤北草青则驾幸上都避暑颁赐於其宗戚马亦就水草八月草将枯则驾回大都虽每岁往来於两都间他无巡狩之事山岳河海惟遣使致祭别无封禅繁缛之礼也【草木子】
【原刘太保迁元京北城取居庸关水入城冀稍润其土然不及百年祸变亦作岂地数有限而致然耶　同上补元世祖以北平为大都然安禄山已先称之矣金海陵炀王以北平为燕京然史思明己先称之矣　花外东风阁日记】
【补陶潜咏荆轲曰提劔出燕京盖燕之名京久矣　深雪偶谈】
原洪武元年八月大将军信国公徐逹副将军鄂国公常遇春偏将军傅友德康茂才薛显等克元都师至齐化门将军尹坚执长刀突阵生擒元金虎符两将元兵辟易遂命将填壕登城而入【啓运録】
原诏改元都为北平府设北平行中书省并置燕山大兴永清等六卫隶兵三万命指挥副使孙兴祖华云龙兼北平行省参知政事守之【同上】
原洪武二年三月置北平等处行中书省治北平府八月置燕山都卫与行中书省同治【明史地理志】
原二年九月大将军徐逹改故元都安贞门为安定门健德门为德胜门是月置大都督分府于北平十月以北平府隶山东【明太祖实録】
【臣】等谨按明史地理志洪武元年十月以北平府属山东行省二年三月仍改属北平
【原改湖广行省参政赵耀为北平行省参政耀尝从徐达取元都习知其风土民情边事缓急上命改授北平且俾守护王府宫室耀因奏进工部尚书张允所取扎平宫室图上览之令依元旧皇城基改造王府三年七月诏建诸王府工部尚书张允言燕国用元旧内殿上可其奏　明太祖实録】
【原洪武四年魏国公徐逹驻师北平以沙漠遗民屯田北平府管内之地大兴四十九屯宛平四十一屯良乡二十三屯固安三十七屯通州八屯三河二十六屯漷县九屯武清一十五屯蓟州一十屯昌平二十六屯顺义一十屯凡置屯三百五十有四　同上】
增八年改都卫为北平都指挥使司【明史地理志】
原九年革行省设承宣布政使司【春明梦余録】
原十三年三月燕王之国【明太祖实録】
原建文元年秋七月燕府靖难兵起夜攻下九门都指挥使马宣巷战不胜走蓟州俞瑱走居庸关都督宋忠帅师次居庸关退保怀来通州卫指挥房胜遵化卫指挥蒋玉密云卫指挥郑亨各以城叛降燕【建文书法拟】原十月李景隆徵兵诸路合五十万引兵渡卢沟桥遂围北平筑九垒于九门又结九营于郑村坝景隆攻丽正门几破城中妇女并乘城掷瓦石景隆令不严骤退北平守益坚【革除备遗録】
原十一月景隆遣都督陈晖领哨骑渡白河燕王率精骑薛禄等逆击之晖败乃率精锐攻一营尽殱之连攻七营遂逼景隆营景隆不能支宵遁【建文朝野彚编】
原永乐元年正月礼部尚书李至刚等言自昔帝王或起布衣平定天下或由外藩入承大统其于肇迹之地皆有升崇窃见北平布政司实皇上承运兴王之地宜遵太祖高皇帝中都之制立为京都制曰可其以北平为北京【明成祖实録】
原改北平府为顺天府【同上】
增永乐元年正月建北京於顺天府称为行在二月罢北平布政使以所领直隶北京行部罢北平都指挥使司以所领直隶北京留守行後军都督府顺天府领州五县二十二大兴宛平良乡固安永清东安香河通州三河武清漷县宝坻霸州文安大城保定涿州房山昌平州顺义怀柔密云蓟州玉田丰润遵化平谷【明史地理志】原四年闰七月淇国公邱福等请建北京宫殿备巡幸【明典彚】
原十四年十一月复诏羣臣议营建北京先是车驾至自北京工部奏请择日兴工上以营建事重乃命文武羣臣复议于是公侯伯五军都督及在京都指挥指挥等官上疏曰臣等窃惟北京河山巩固水甘土厚民俗惇朴物产丰富诚天府之国帝王之都也皇上营建北京为子孙帝王万世之业比年车驾巡狩四海会同人心恊和嘉瑞骈集天运维新实兆于此矧河道疏通漕运日广商贾辐辏财货充盈良材巨木已集京师天下军民乐于趋事揆之天时察之人事诚所当为而不可缓伏乞上顺天心下从民望早勅所司兴工营建天下幸甚六部都察院大理寺通政司太常寺等衙门尚书都御史等官复上疏曰伏惟北京圣上龙兴之地北枕居庸西峙太行东连山海南俯中原沃壤千里山川形胜诚帝王万世之都昔太祖高皇帝削平海宇以其地
分封陛下诚有待于今
【日】陛下嗣太祖之位即位之初尝陞为北京而宫殿未建文武羣臣合词奏请己蒙俞允所司抡材川广官民乐于趋事良材大木不劳而集比年圣驾巡狩万国来同民物阜成祯祥协应天意人心昭然可见然陛下重于劳民延缓至今臣等窃惟宗社大计正陛下当为之时况今漕运已通储蓄充溢材用具备军民一心营建之辰天实启之伏乞早赐圣断勅所司择日兴工以成国家悠久之计以副臣民之望上从之【明成祖实録】
增十八年九月诏自明年改京师为南京北京为京师十一月以迁都北京诏天下十二月北京郊庙宫殿成【明史成祖本纪】
原北京营建凡庙社郊祀坛场宫殿门阙规制悉如南京而高敞壮丽过之复于皇城东南建皇太孙宫东安门外建十五邸通为屋八千三百五十楹自永乐十五年六月兴工至十八年冬告成诏曰开基创业兴王之本为先继体守成经国之宜尤重昔朕皇考太祖高皇帝受天明命建都江左以肇邦基肆朕缵承大统惟怀永图眷兹北京实为都会地势雄伟山川巩固四方万国道里适均惟天意之所属实卜筮之攸同乃仿古制徇舆情立两京置郊社宗庙创建宫室上以绍皇考太祖高皇帝之先志下以开子孙万世之宏规且于巡狩驻守实有便焉爰自营建以来天下军民乐于趋事天人协赞景贶骈臻今工已告成选十九年正月朔旦御奉天殿朝百官诞新治理用致雍熙於戏天地清宁衍宗社万年之福山河绥靖隆古今全盛之基乃命礼部正北京为京师不称行在【明成祖实録】
原洪熙元年三月命诸司在北京者仍加行在二字【明仁宗实録】
原正统六年八月浙江宁波府知府郑珞言国家肇建两京合于古制自太宗皇帝定鼎北京以来四圣相承正南面而朝万方四十年于兹矣而诸司文移印章尚仍行在之称名实未当请正名京师其南京诸司宜改曰南京某府某部于理为得是年十一月朔上御奉天殿大赦天下改给两京文武衙门印北京诸衙门去行在二字南京诸衙门增南京二字【明英宗实録】
【原北京之为京师不复称行在也盖自正统辛酉始也　今言】
【臣】等谨按自辽建南京于幽州金元二代递加增廓明永乐中复营建都城至正统始定居之而当时既弃朶顔三卫塞垣以外皆为瓯脱于控驭之模未免于陋隘也我
国家统一函夏定鼎建都会归有极
皇上缵承
列圣之绪神武布昭声灵有赫塞外诸藩俱为屏翰西
蒙北漠咸隶版图而
京师实居万国之中四表来同八维奉朔川流云集道里咸均控制宏规实为亘古所未有于以膺
景命而巩丕基苞桑永固之业垂庆于亿万斯年矣钦定日下旧闻考卷四
钦定日下旧闻考卷四举正
王安中罢尚书左丞条原书尚误作中今按宰辅编年録改
二年正月原书正误作四今按金史交聘表改【金太祖天辅元年条】
张通古原书古误作左今按大金国志改【天德二年七月条】燕京路原书京误作市今按元史改【元太祖十年克燕条】
钦定日下旧闻考卷四举正
原书世纪门节删附记
唐庚谕幽燕檄条节十字
郭药师初以武勇四军荐条节四十七字
郭药师者渤海铁州人条节五十一字
萧容韩昉至?州条节五字
金既破辽条节廿八字
阿古达师自居庸关入条节三十字
燕山之地条节十七字
金人用阿克善计条删
燕地号沃壤条节十四字
宣和将伐燕条节八十二字
幽州之地条节七字
钦定日下旧闻考卷四节删

[book_title]卷五
钦定四库全书
钦定日下旧闻考卷五
形胜【一】
【臣】等谨按燕蓟为轩黄建都之地扆山带海形势之雄伟博大甲於天下我
朝定鼎于兹巩亿万载丕丕基美矣茂矣朱彛尊原书形胜门搜采诸家论着颇称该洽间有徵引未及者今稍为依类增辑繋於各条之後
原燕东有朝鲜辽东北有林胡楼烦西有云中九原南有滹沱易水民虽不佃作而足於枣栗此所谓天府者也【战国策】
【臣】等谨按国策谓燕地民不佃作者此盖举当时风俗言之迨其後耕垦相望地无遗利今则
皇居建极封畿内外数千里皆成沃壤而辽阳渖阳实
为
国家邠岐旧疆
帝业所基盛哉乎神臯奥区咸庆乐利而登上腴矣原燕亦渤碣之间一都会也南通齐赵东北边上谷至辽东北隣乌桓夫余东绾秽貉朝鲜真番之利【史记】原燕之涿蓟富冠海内为天下名都【盐铁论】
原燕却背沙漠进临易水西至军都东至於辽长蛇带塞险陆相乘也【河图括地象】
增燕地东有渔阳右北平辽西辽东西有上谷代郡雁门南得涿郡之易容城范阳北新城故安涿县良乡新昌及渤海之安次皆燕分也乐浪元菟亦宜属焉蓟南通齐赵渤碣之间一都会也【汉书地理志】
增东至於海南迫於河西距太行北通榆关雁门【唐六典】增渤碣之间一都会蓟县燕之所都渤即渤海碣即碣石也【通典】
增冀州舜以其分太大离为幽州为并州程其水土与河南等常重十三其人沉鸷多材力重许可能辛苦自黄帝後帝王多居其地【新唐书杜牧传】
原富弼上仁宗封事云松亭关古北口居庸关为中原险要又河朔士卒精悍与他道不类得其心可以为用失其心则大可以为患安得不留意於此而轻视哉【宋名臣奏议】
原冀都山脉从云中发来前则黄河环绕泰山耸左为龙华山耸右为虎嵩为前案淮南诸山为第二重案江南五岭诸山为第三重案故古今建都之地莫过於冀所谓无风以散之有水以界之也【朱子语类】
原南京户口三十万大内壮丽城北有市陆海百货聚於其中僧居佛寺冠於北方锦绣组绮精絶天下膏腴蔬蓏果实稻粱之类靡不毕出而桑柘麻麦羊豕雉兎不问可知水甘土厚石晋末割弃已前其中番汉杂鬭胜负不相当既筑城後远望数十里间宛然如带囘环缭绕形势雄杰真用武之国也【辽志】
【臣】等谨按今京师地在辽时称南京金时称中都元时称大都此条所引叶隆礼辽国志指辽之南京而言即燕地也
又按朱彛尊原书引辽国志脱去水甘土厚一句与上文文义不顺且与形胜无涉谨依辽国志增正
原李清臣议戎策云燕古为濒山多马之国其土莽平宜畜牧耕稼其民翘健便弓矢习骑射乐鬬轻死战国时为燕唐为范阳节度夫燕一国也范阳一镇也以一国之力独立几八百年遂与周室终始是其力足以扞边圉也范阳一镇之地宿兵不满数万而奚辽不能辄苦赵魏沧景者其力足以制之也今以天下之力而不胜其劳敝以天下之地而檩檩常为忧其故何也燕国有朝鲜辽东
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:01:44-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
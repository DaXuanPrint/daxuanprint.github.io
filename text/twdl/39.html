<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="表,修辑职名,凡例,目录,提要,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六上,卷十六下,卷十七,卷十八上,卷十八下之一,卷十八下之二,卷十九,卷二十上,卷二十中,卷二十下,卷二十一之一,卷二十一之二,卷二十二,卷二十三,卷二十四,卷二十五,卷二十六,卷二十七,卷二十八,卷二十九之一,卷二十九之二,卷二十九之三,卷二十九之四,卷二十九之五,卷二十九之六,卷二十九之七,卷二十九之八,卷二十九之九,卷二十九之十,卷二十九之十一,卷二十九之十二,卷二">
<meta name="description" content="清鄂尔泰修,靖道谟纂。乾隆元年(1736)刊本。是编乃雍正七年(1729)鄂氏奉诏纂修,属靖道谟因旧志增辑,分三十志,志各一卷,每志之下,间附以目,类目与《康熙云南通志》相似,首图说,终杂记。乾隆元年书成,时值鄂去官,继任督抚尹继善、张允随表进刊行。编端除载进书表、凡例十五则及鄂尔泰序跋外,内容较旧志已多增益。《四库全书总目提要》称是编纲领灿然,较原本颇有条理。_乾隆云南通志_全文在线阅读_乾隆云南通志_全文在线下载_大玄古籍书库">
<title>乾隆云南通志_鄂尔泰_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">乾隆云南通志</span> <br/>
          作者： <span class="inputVal" id="bkauthor">鄂尔泰</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,地方志,完结</span> <br/>
          字数： <span class="inputVal" id="bknum">[book_length]1013307</span> <br/>
          说明： <span class="inputVal" id="bkdec">清鄂尔泰修,靖道谟纂。乾隆元年(1736)刊本。是编乃雍正七年(1729)鄂氏奉诏纂修,属靖道谟因旧志增辑,分三十志,志各一卷,每志之下,间附以目,类目与《康熙云南通志》相似,首图说,终杂记。乾隆元年书成,时值鄂去官,继任督抚尹继善、张允随表进刊行。编端除载进书表、凡例十五则及鄂尔泰序跋外,内容较旧志已多增益。《四库全书总目提要》称是编纲领灿然,较原本颇有条理。</span> <br/>
          封面： <span class="inputVal" id="bkimg">Z_11084.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]乾隆云南通志
[book_author]鄂尔泰
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,地方志,完结
[book_length]1013307
[book_dec]清鄂尔泰修,靖道谟纂。乾隆元年(1736)刊本。是编乃雍正七年(1729)鄂氏奉诏纂修,属靖道谟因旧志增辑,分三十志,志各一卷,每志之下,间附以目,类目与《康熙云南通志》相似,首图说,终杂记。乾隆元年书成,时值鄂去官,继任督抚尹继善、张允随表进刊行。编端除载进书表、凡例十五则及鄂尔泰序跋外,内容较旧志已多增益。《四库全书总目提要》称是编纲领灿然,较原本颇有条理。
[book_img]Z_11084.jpg


[book_title]表
题为纂修云南省志成稿谨奉
表恭
进者【臣】等诚惶诚恐稽首顿首
上言
伏以
圣治覃敷万国庆车书之会
帝光远被八方腾奎璧之辉
采志乘於遐陬遍览民风土俗
集图书於袐府彚成宝籙瑶函盖功德既迈帝而超王则着述宜信今而传後永志方舆之胜聿彰远大之模谨辑新编恭呈
御览窃惟南交昧谷宅平秩於尧封黑水梁州奏随刋於禹贡产里来王景亳濮人大会孟津虽属僻处之边隅久载古来之简策迨楚蹻略地而後汉武置郡以还风气渐开载籍略备书传益部昉自东京记号南中等诸逸史樊绰之属辞纪事李京之问俗辨方皆随渔猎为见闻仅存什一於千百即包刘合撰亦多前後抵牾杨李遗篇未免参差缺略欣逢
盛世着有成书事既信而足徵词皆典而可则然历年已久增郡亦多治与道同政因俗易凡山川疆域之势经画规制之详必考订之无讹庶参稽之有藉仰惟我
世宗宪皇帝
德合两仪
智周万物
声名施及蛮貊存神过化基治平於亿万斯年覆载莫不尊亲异俗殊方颂怀柔者千八百国卉衣椎结之衆咸被服乎诗书刀耕火种之乡胥咏歌夫乐利干羽列虞廷之舞梯航绘周室之图
特沛纶音增修省志是用尅期开局因而案部分编次第
成书参详授梓钦惟我
皇上
学本性成
圣由天纵
缵丕显丕承之绪仁风披拂咸歌至治馨香迓寖昌寖炽之庥化日舒长共庆太和翔洽当
圣德维新之日适滇志告成之时体裁原本於旧函事
蹟博稽夫羣论艺文首
宸翰倬云汉以为章制作纪
皇谟与日星而并丽列舆图以便观览记经费以谨度支
通水利以重农功核积贮以裕
国计略於前志增在今编至於山川赋役人物秩官悉纲举而目从亦门分而类别纪地则蒙蕃交缅壤接六诏之区占星则井鬼参狼野分两迤之域问南方之珍异百昌畅茂宁仅蒟酱橦花遵王路之荡平九折坦夷非复蛇盘頳木安内攘外尤谨
兵防展土筹边先详建置收轶事於九隆十睑疆戎索於六慰三宣总三十卷朗若列眉举数千里了如指掌既开雕以成帙敬装缮而进
呈【臣】等学识空疎见闻寡陋生逢
景运喜一道而同风职任总裁敢远稽而近考虽辨而不华质而不俚有愧着作之三长然言以足志文以足言勉竭刍荛之一得伏愿
柔远能迩
彰往察来
披图成聚米之观铜柱铁桥巩河山於永固
展卷仰同文之治碧鸡金马瞻云日於常新乐熙皥而颂昇平非徒庆土宇版章之盛沐生成而沾化育咸永为日用饮食之民矣【臣】等无任瞻
天仰
圣激切屏营之至谨奉
表恭
进以
闻

[book_title]修辑职名
云南通志修辑职名
总裁
参阅
提督云南学政翰林院编修原任云南道监察御史【臣】吴延熙
日讲官起居注提督云南学政翰林院侍读加二级
【臣】吴应枚监修
云南等处承宣布政使司布政使加一级纪录一次【臣】陈弘谋
云南等处提刑按察使司按察使加三级纪录五次【臣】徐嘉宾
提调
署理云南分巡迤东道加一级纪録二次【臣】王廷琬云南分巡迤西道按察使司副使加二级【臣】雷之瑜
董理
署　云南府　印务开化府　知府
【臣】宫尔劝
云　　南　　府　　　　知　　　府【臣】储之盘
纂修
翰　林院　庶吉　士原署姚州知州
【臣】靖道谟
分修
和　　曲　　州　　　知　　州
【臣】徐修仁云　　龙　　州　　　知　　州
【臣】徐本迁
平彝县知县今署剑川州知州
【臣】高为阜原　署　江　川　县　知　　县
【臣】蒋斆淳署　平　　　彝　　县　　知　县
【臣】李本漋署　河　阳　　县　　知　　县
【臣】蒋　雯原　任　贵州　普　安　州　知　州【臣】金　灏原　任　浙　江　遂安县　知县
【臣】何其伟原　任　湖　广　黄安县　知县
【臣】张　宗临　安　　府　儒　学　教　授
【臣】夏　冕丽　江　府　　儒　学　教　授
【臣】万咸燕署　鹤庆　府　儒　学　教　授
【臣】赵　淳罗　次　县　儒　学　训　导
【臣】李可栻江　南　　宣　城　县　生　员
【臣】梅瑑成
校对
署　　富　　民　县　　知　县
【臣】尹祖伊
学　　　习　　　　进　　士
【臣】李作梅元　　江　府　儒　学　教　授
【臣】杨　薰宜　良　县　　儒　学　教　授
【臣】程云路易　　门　　　县　　举　　人
【臣】赵正纪寻　　甸　　州　　　举　　人
【臣】余其祥通　　海　　县　　　举　　人
【臣】董继舒姚　　安　　府　　　经　　历
【臣】徐起元监刻
原　　署　　江　川　县　知　县【臣】蒋斆淳
学　　　　习　　　进　　士
【臣】李作梅姚　　安　　　府　　经　　历
【臣】徐起元

[book_title]凡例
云南通志凡例
一旧志成於康熙三十年体裁义例虽已详备但历今四十余年
国家重熙累洽制度日新旧志中有宜增入者亦有可兼括者斟酌繁简共成三十卷非敢求异前人总欲期於允当也
一志必首图旧矣以全省之山川绘於尺幅恐不能条分缕晰毫发无遗憾也图宜系以说郡治之山自何处与省治分支州县治之山自何处与郡治分支郡治与州县治之山有与外省外郡犬牙相入者悉着明之庶就说考图数千里之疆域形势了如指掌矣旧志缺然今为增入
一旧志有大事考中闲所志不外建置学校田赋兵防诸事若本志不载则原委不清若两处俱载则辞义多复今将考内事蹟分别载入诸志中使各从其类以免烦复之失
一疆域山川编次略异旧例旧以邮传附於疆域关哨津梁附於山川然山川乃天地自然之位置关津则王者慎固封守利用前民之制度人之所为与天之所设不同至於邮传以通达道路与关津一例故周礼掌节一官与司门司关俱掌於司徒而形方氏掌邦国之地域而正其封疆者则隶於司马今以关哨邮传津梁俱移附城池从其类也
一山川分类原以大小为序故水之类首江次河次海次湖次川次溪次涧次池池之後於诸水以其不过一勺与沼沚相类若今之滇池志称周三百里古以名国实为全省巨浸今泥於池之名列之溪涧之下其支流之称江称河者反居其上於义未安按现修一统志例五岳四渎列山川之前不以类叙亦不论方向滇池应仿此例其余仍各以类从
一学校从前志书俱以
文庙属於祠祀旧志独改列学校今自
世宗宪皇帝加封
先圣五代崇儒重道旷古独隆不与社稷山川祠祀竝列诚为允协丁祭礼乐前志因总督范承勳缮制始悉行绘图详注第通志原以志一省之事数十年来郡邑课程秩官诸项各有增益纪载繁多文庙礼乐乃天下所同宜从裁减其缮制所自始仍当志之
一两税之外物土之宜以裕国用皆谓课程为目有四盐法钱法税课厰课旧志附课程於盐法似於纲目未清故今以课程为纲盐法为课程之目
一赋役课程以综财用之入经费以纪财用之出积贮以备军国缓急之需匪颁有式发敛以时经国之远谟也爰将经费积贮各成一志补前志之所未及焉
一闸坝堰塘旧附城池然滇省地势山崇水迅土田高仰水之为利者什九害者什一修筑濬导之有方可全利而无害今且设官专理迤东西两监司及州县佐治官各兼管水利诚百世永赖也应以水利另为
一志
一太守表率一郡牧令职在亲民
圣主引见必详为
训谕诚重其选也前志秩官纪名至监司而止今增入本朝府州县俾姓氏昭然耳目庶後之观者孰贤孰否触目警心实寓劝惩之道
一使命师命旧附封建志谓其功在边陲与带砺之盟同为不朽故得竝列按使命中如常頞唐蒙诸人开道荒徼谕降诸夷谓与带砺同可也若寻常皇华之使与茅土之封竝列未免不伦今将使命一条移附秩官之後至师命诸人於师旅考中已经悉见略无遗漏此条竟可不设
一古者入为卿士出总元戎文德武功交相为用厥後牧民之长与诘戎之师虽有分途然受官天朝奔走率职其义一也旧志附武秩官於兵防之後似非文武一体之义今改附文秩官後其兵防则附以师旅考庶历代安内攘外之谋穷兵黩武之害俱可考鉴其得失焉
一凡贤士大夫之生长其地者谓之人物自从祀学校之乡贤外其有宦蹟炳着及忠孝文学之士名闻乡里而潜德幽光尚未获表章者要皆人物之选也今合旧志乡贤孝义隐逸增入忠烈宦蹟文学统为人物志
一方技旧附隐逸然巢父老莱究不可与越人唐举同传改附於仙释非惟见出世之学足以齐名三教即大道之支流余裔苟精其业皆能有述於世焉
一各省通志艺文之後列杂异一门亦仿史家纪表志传之外别有载记附録之例但事虽杂然繁陈必各以类从方有条而不紊旧志於蒙段杨赵诸姓之割据青神谷女壁龙金索之幻怪错杂纪载殊无伦次今约略以殊方轶事异蹟遗文别为四目庶少有条理

[book_title]目录
钦定四库全书　　　　　史部十一
云南通志目録　　　　　地理类三【都会郡县之属】卷一
图说
卷二
星野【气候附】
卷三
山川
卷四
建置
卷五
疆域【形势附】
卷六
城池【关哨邮传津梁附】
卷七
学校【书院义学书籍附】
卷八
风俗
卷九
户口
卷十
田赋
卷十一
课程
卷十二
经费【赏恤附】
卷十三
水利
卷十四
积贮
卷十五
祠祀【寺观附】
卷十六【上下】
兵防【师旅考附】
卷十七
封建
卷十八【上　　下之一下之二】
秩官一
秩官二【武秩使命公署附】
卷十九
名宦【忠烈附】
卷二十【上　中下】
选举一
选举二【武科辟荐附】
卷二十一【上下】
人物一
人物二
卷二十二
列女
卷二十三
流寓
卷二十四
土司【种人附】
卷二十五
仙释【方技附】
卷二十六
古蹟【塚墓附】
卷二十七
物产
卷二十八
祥异
卷二十九
艺文一
艺文二
艺文三
艺文四
艺文五
艺文六
艺文七
艺文八
艺文九
艺文十
艺文十一
艺文十二
艺文十三
艺文十四
卷三十
杂记

[book_title]提要
钦定四库全书
云南通志
提要
【臣】等谨案云南通志三十卷
国朝大学士鄂尔泰等监修云南在汉本属益州後为南诏所据至元代始入版籍其有地志则始见于唐然传于今者仅有樊绰之蛮书所纪皆六诏山川历年既久旧迹多湮证之於今相合者十无一二明史艺文志载太祖初平云南诏儒臣考定为志书六十一卷今已散佚他如杨慎之滇程记滇载记诸书掇拾成篇不免挂一漏万谢肇淛所注滇略号为善本然所述止于明代
本朝康熙三十年始草创通志稍具规模犹多舛略雍正七年鄂尔泰总督云贵奉
诏纂辑乃属姚州知州靖道谟因旧志增修凡为门三十门为一卷乾隆元年书成後任总督尹继善等具表上之其间视旧志增并不一如图之有说及府州县题名皆补旧志之所无大事考使命师命诸目旧志所有而冗复失当者则删去之又课程原附盐法闸坝堰塘原附城池今皆别自为门纲领粲然视原本颇有较理焉乾隆四十五年十月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷一
钦定四库全书
云南通志卷一
图说
首图於志所以见山川形势之全衍说於图所以着支派源流之辨图之与说相因而竝重也云南幅员甚广蛮夷杂居声教所讫罔不率俾
圣天子坐堂陛之上远烛九有不待考图按籍而万里疆域粲如指掌然王会有图用彰明盛况今番蒙交缅悉贡悉朝地益以辟民益以多将筹边经远之谟於是焉在爰绘图列说居部之首既以昭我
国家一统无外之规且为裒时申画者所必详焉志图说
云南全省图说　云南府图说　曲靖府图说临安府图说　　澂江府图说　武定府图说广西府图说　　广南府图说　元江府图说开化府图说　　镇沅府图说　东川府图说昭通府图说　　普洱府图说　　大理府图说楚雄府图说　　姚安府图说　　永昌府图说鹤庆府图说　　顺宁府图说　　永北府图说丽江府图说　　蒙化府图说　　景东府图说威远图说　　　云南诸江发源图
云　　　南　　　全　　　省　　　舆　　　图
云南禹贡梁州之域有池周三百里源出邵甸南汇盘龙江西出螳螂川又经富民北去回环倒流故名曰滇其地东至贵州西至金齿北抵蒙番南界交址纵横数千里为府二十有三山原起於西藏枯尔坤两江夹持至老君山穹嶐郁嵂为通省衆山之祖惟永北一府在金沙江外为其左臂永昌顺宁二府在兰沧江外为其右臂老君东入鹤丽西分大理地据上游有建瓴之势焉正脊中出为定西岭为碧藏山折而北至罗次之玉龙山复折而南至昆阳之铁炉关又东北为屼□山又北为邵甸折而西南为山纡曲三叠旋转如环乃建省治焉曰楚雄曰姚安曰武定西北之辅车也曰蒙景曰元江曰镇沅西南之藩篱也曰澂江曰临安正南之屏蔽也曰广南曰开化东南之保障也曰曲靖曰广西全省之咽喉也曰昭通曰东川北门之锁钥也金沙江北折而归四川兰沧江南汇而入车里正东之水皆汇八达河入广西正西之水皆归潞江入阿瓦而礼社一江发赵州至蒙化历楚雄而斜界其闲故分为东西两迤此则云南之大较矣若夫沾曲一脉由黔入粤入楚入闽以及江浙诸省虽按籍可稽而在滇言滇未暇侈陈也
云　　　　南　　　　府　　　　舆　　　　图
益州郡建於汉代蒙氏增筑柘东遂为西南要地善阐中庆名号虽更金碧山川古今不易天堑雄封固非他郡可比所辖州县自楚雄府之金桥山而东高处白华山脊则罗次是白华南指九峰层累如拍府治之肩则富民是禄丰发自羊溪易门为其下委安宁凤岭之分支也昆阳铁炉之别脉也晋宁来自关岭宜良出於罗藏呈贡自七甸回关嵩明由梁山北折星罗碁布环拱昆明屹然一巨镇也至於经涂九轨城隅九雉通邑大都四方所视其取威也重矣哉
曲　　　　靖　　　　府　　　　舆　　　　图
曲靖旧属兴古入滇道所必经自木容山至分秦岭起胜峯山府治在焉所辖六州二县马龙自负金西分陆凉从木容南下沾益来自花山寻甸另为一派松韶关分支竝出一由炎方抵宣威一由凉水至平彞一由分水入罗平四达交通全滇门户白石潇湘功山果马之闲沐西平傅颍川南征遗蹟犹可考而知也
临　　　　安　　　　府　　　　舆　　　　图
临安幅员最广所领四州四县五长官司其原皆发自新兴之蒙习山一出老鲁关初分嶍峨县再经铁冶所北枕晴山南临泸水建府治焉阿迷其尽脉也一出夹雄山甸苴关折为宁州一出曲陀关连开二县曰河西曰通海皆远隔曲江环绕府治之北一过亚泥河渡龟枢经行最远由玉屏山北开石屏府治之西南也一自焕文山东出右拱纳楼左开蒙自府治之东南也左能诸司又在礼社江外另与元江共脉总其大概山多地广接壤南交为边徼之雄封焉
澂　　　　江　　　　府　　　　舆　　　　　图
澂江在省会东南幅员初不甚广自铁炉关东至关岭起舞凤山其麓即府治也仙湖在其左星云环其右江川县发於叠翠山逆折而至西之新兴又东而铁池河外隔有路南地虽简僻亦号名疆扼临安之咽喉作省城之唇齿
武　　　　定　　　　府　　　　舆　　　　图
武定在省治西北右龙川江左普渡河延袤五百余里所属二州一县同出九盘山自虚仁驿至望城关为元谋县又自白华山经勒品甸起狮子山则附府之和曲也狮山东北为三台山为杉松营折入禄劝州治撒甸一支又分自三台过幸邱山而与东川接界荒崖斗絶密箐深林前明二凤叠讧夷俗素称难驯我
朝添设同知弹压抚绥绸缪无遗策矣
广　　　　西　　　　府　　　　舆　　　　图
广西府原出曲靖松韶关自白水驿至废越州南入府境为奇鹤为九华建府治焉东由英武山历恩荣岭为师宗州西由龟山经撒普哨为弥勒州至邱北诸山隔在八逹河外号为险远竹园村小江口交广通衢实滇省东南之门户也
广　　　　南　　　　府　　　　舆　　　　图
广南发於蒙自目则山连冈叠嶂不可胜纪南出过旧维摩州之五嶆东入府境起花架袪丕诸山土富州治在焉北出阿纪汛红石岩府脉之所经木王莲花诸山之闲则府治是板郎速部连峰际天科岩马迹层崖叠峙西洋作池宝月为关一人守险万夫坐废侬智高所由窜伏也前明富州交址构衅连兵而密迩山城无由洊及岂非有险足恃乎第山多遐阻交广皆通皈朝道路尤为要害云
元　　　　江　　　　府　　　　舆　　　　图
元江府自
本朝顺治十六年改土设流遂为边隅要地其山起於楚雄府嘉废县礼社江界其左阿墨江界其右哀牢山其正脊之南来者由因远至自乐山建为府治连峰倚天一江中泻地多炎瘴所领新平一县又居礼社江之左控扼鲁奎至他郎甸索闲自为风气数十年来习俗渐革户有诗书行与大郡争长矣
开　　　　化　　　　府　　　　舆　　　　图
开化本临安三长官司地
本朝康熙六年新设流官置大镇所以控安南制土夷也其地发脉蒙自县之东山迤东出至府境之秀石山折而北西华三十六峯叠翠层岚拱翼府治兼以九牛六诏环峙於後二台八戛左右纷列而盘龙河水回绕曲抱洵属边徼奥区往者沙普构衅恃为三窟自开设以来萑苻无警则控制之道得也
镇　　　　沅　　　　府　　　　舆　　　　图
镇沅府自元时内附久列版图其山脉来自景东至府境之马容山即其麓建府治焉把边江遶其左兰沧江环其右乐板山为普洱之分支波弄山乃威远之的脉恩乐县又在把边江左另与元江同派倚山作郡傍水为居习俗素号醇朴近者改土设流酌其因革规制一新矣
东　　　　川　　　　府　　　　舆　　　　图
东川发脉於寻甸月狐山经凉水井至府境之波罗箐左蔓海而右以濯建为府治金沙牛栏两江环遶近接沾寻屹为会城要地前此远属四川且委之禄氏承袭寻雠构衅百年未有宁宇
本朝设流以来复改隶滇南非若成都之鞭长不及其顽梗不悛者既苗薅而发栉之休养生息巍然为滇北藩蔽矣
昭　　　　通　　　　府　　　　舆　　　　图
昭通古窦地甸发脉於曲靖之宣威州北入贵州威宁州过牛街子经得胜坡入府境至二木那建府治焉右循牛栏江畔经鲁甸至九莲峰为永善县治左自角魁河以东重山复岭为镇雄州治向者属於四川东接水西西通会理川黔交界闲久为诸夷盘踞自改隶滇省平定土夷以後疆以周索锡之嘉名遂成乐土矣
普　　　　洱　　　　府　　　　舆　　　　图
普洱自
本朝康熙三年改隶元江始移通判分守雍正七年建府置兵遂为极边重镇其地出於镇沅乌连山把边江界其左九龙江界其右玉屏与太乙诸山环拱耸峙府治在焉思茅处其高偏十二板纳咸资控制攸乐又远在极南密迩车里且东西与老挝阿瓦接壤虽多瘴疠实称厄塞向时弃之徼外使千里幅员坐成榛莽今则置郡而分守之戒休董威
国家声教讫於无方揆之禹迹宏远矣
大　　　　理　　　　府　　　　舆　　　　图
大理西迤名区所辖四州三县自鹤庆观音山西过黑水河至罢谷为浪穹县至云龙山为邓川州南入上关苍山十九峯横列如屏蒙氏据作西都即今之府治是已其东为宾川州稍南为云南县俱自梁王山发脉赵州在下关外别从定西岭分支云龙州西隔漾濞江又来自丽江之旧兰州而另为一脉者也鹤丽在其上游永昌为其後户东控楚姚南连蒙景怒江洱海之险水目昆弥之峻表里山河西南之重镇也
楚　　　　雄　　　　府　　　　舆　　　　图
楚雄西迤之咽喉也地居滇省之中治居冈脊之上所辖二州三县及附近之琅黑二井山脉来自赵州之定西岭过姚安之普淜入府境一折为九台为府治之镇山再折为碧藏入南安州又过乌龙岭置广通县惟镇南州别从英武南出定远县又自镇南东分宝应山琅井之原也真武洞之絶顶峯黑井之主也龙川江出其北礼社江经其南东通省会西连大理姚安北作屏藩元江承其下委虽曰一綫通衢实挈全省枢要
姚　　　　安　　　　府　　　　舆　　　　图
姚安古髳濮地山与镇南定远同祖自普淜北折至大哨分支经普昌关一由老虎哨至龟祥山建为府治一由仙景山出黎武为大姚县白井即在境内泡江右界龙川左环金沙横绕其北崇山修谷广野平畴形势最为雄险汉设弄栋青蛉唐置姚州都督武侯渡泸取道於兹地利可知矣
永　　　　昌　　　　府　　　　舆　　　　图
永昌在澜沧江外山自怒夷中南来经行数百里起甘松开虎嶂栖贤诸山建府治置重镇焉永平在兰沧江内远出旧兰州而与云龙同脉腾越在潞江龙川江外又自野人地界经滇滩关起巃嵸过干峩山而逆入者也吐番野人遥连西北三宣六慰错处西南独以东面接壤大理顺宁乃控制边陲之重地明之中叶筑八关以固疆圉犹不免时有侵轶今则
皇威遐畅鴞集泮林咸怀我好音矣
鹤　　　　庆　　　　府　　　　舆　　　　图
鹤庆之地与丽江犬牙相入丽江居滇南上游鹤庆之维西鲁甸又居丽江之上游故丽江汉薮老君诸山皆自鲁甸来而鹤庆府治之覆釡山与剑川州治之金华山又皆自丽江老君山来者也惟中甸居府治之北境远在金沙江外实为鹤丽之藩篱曩者弃为瓯脱门户尚虞其孤今则穷荒稽服故地来归巴塘拖枝闲设城置戍不惟居重可以御轻而疆圉式廓拟之九有有截何以加哉
顺　　　　宁　　　　府　　　　舆　　　　图
顺宁庆甸旧疆也其山初与永昌共脉自永昌之石?分支过哀牢至府境起九楼经乐平至凤山建为府治云州自泮山东分右甸从明山南发永镇关分水岭又自右甸分支而讫於孟定者也谿谷阻深雄关峻峙外藉诸猛为藩篱内以蒙永作屏蔽亦边方厄塞之区
永　　　　北　　　　府　　　　舆　　　　图
永北在金沙江外其地发於蒙番大雪山经旧永宁历废蒗蕖循观音河至海?舖折为府治三面临江千峯遶郭北拒蒙番东阻蛮部掎角鹤庆作大理之藩篱引控诸司为姚安之屏蔽添置重镇永固封疆边筹备矣
丽　　　　江　　　　府　　　　舆　　　　图
丽江古越巂属地发脉於老君山东过石鼓经阿喜汛至象岭之麓建府治焉
本朝雍正元年设流官筑城池为极边重地黄山西环吴烈东峙漾工襟带西南金沙绕其东北坵塘作鹤庆之咽喉石门实吐番之要路元世祖革囊济江取道於此我
朝天威远播中甸复归
庙谋所及坤维奠焉固不徒夸形势也
蒙　　　　化　　　　府　　　　舆　　　　图
蒙化为细奴逻耕牧地幅员甚狭
本朝雍正八年裁楚雄定边县隶之始加式廓焉其山起於定西岭至甸头东分由伏虎山入盟石为府治西为天耳山过巃?则景东诸府之原也阳江绕其西北灵应雄於东南虽僻在叶榆下流而四山环拱形势险固
景　　　　东　　　　府　　　　舆　　　　图
景东为南诏银生旧地其原出於蒙化之天耳山入府境为蒙乐山绵亘三百余里府治建於其麓鹤笼北拱锦屏南开兰沧右环把边左界幅员虽不甚广而形胜最为完密据镇沅之上游扼鲁魁之吭臂
威　　　　　远　　　　　舆　　　　　　图
威远旧为土州
本朝始改设流官同知於旧州北百二十里之抱母井用建治所兼筦盐筴之利其山脉来自镇沅之波弄山杉木江自恩乐迤而南环抱治前宝谷江源自景东流绕治右而兰沧一江界其西北会境内诸水南注於九龙据普洱之上游作镇沅之南蔽焉磊钟白马诸山嵯峩嵽猓僰杂居江外密箐重崕接连阿瓦自设流以来翦其鲸鲵就我疆索渐辟蚕丛矣
云　　南　　诸　　江　　　发　　源　　　图
<史部,地理类,都会郡县之属,云南通志,卷一
<史部,地理类,都会郡县之属,云南通志,卷一
<史部,地理类,都会郡县之属,云南通志,卷一

[book_title]卷二
<史部,地理类,都会郡县之属,云南通志
钦定四库全书
云南通志卷二
星野【附气候】
善言天者必有验於人固已而学士大夫每难言之岂非以人道迩天道远非所知耶滇之星野诸家聚讼纷纷自唐一行井鬼之论与班氏符而何承天郭守敬刘基皆守之亦可谓定论矣天下事非有确知灼见而偶据传闻遂生异说岂往圣郭公夏五之意乎兹於躔度分杪悉依前志所载至於气候寒煖则因地势为移易可考而知也因附书焉志星野
井宿步天歌
井　八星近列河中静一星名钺井边安两河各三南北正天罇三星井上头罇上横列五诸侯侯上北河西积水欲觅积薪东畔是钺下四星名水府水府东边四星序四渎横列南河里南河下头是军市军市团圆十三星中有一个野鸡精孙子丈人市下列各立两星从东说阙邱两个南河东邱下一狼光蒙茸左畔九个弯弧弓一矢拟射顽狼胷有个老人南极中春秋出入夀无穷
鬼宿步天歌
鬼　四星册方似木柜中央白者积屍气鬼上四星是爟位天狗七星鬼下是外厨六闲柳星次天社六个弧东倚社东一星是天纪
井鬼躔度考
东井八星舆鬼四星南方朱鸟七宿之首与目也按古历法井宿赤道三十三度三十一分黄道三十一度三分鬼宿赤道二度二十分黄道二度二十一分
本朝历度井宿三十一度鬼宿五度皆属未宫汉天文志起井十六度唐志起井十二度晋志与费直皆同唐志蔡邕起井十度明起井九度一十八分四十一杪
本朝起井初度盖以赤道分天之中亘古不易黄道为日月五星之常道不能不因岁差而变易也论分野者惟以赤道为准井鬼之星於分为秦於野为雍梁二州为巨蠏宫为鹑首未宫井宿则雨水昏中鬼宿则春分昏中
北极出度考
云南北极出地二十二度四时之日皆出卯入酉其间微分初刻正刻耳与京师出寅入戌出辰入申之不同者以京师北极出地四十度强故也
云南表景度分
春分四度五十一分　夏至十九分
秋分与春分同　冬至十二度十三分
井宿昏旦考【鬼宿同】
六月【旦在卯】　　　　　　　七月【旦在辰】
八月【旦在巳】　　　　　　　九月【旦在午】
十月【旦在未】　　　　　　　十一月【旦在申】
十二月【旦在酉】　　　　　　十一月【昏在卯】
十二月【昏在辰】　　　　　　正月【昏在巳】
二月【昏在午】　　　　　　　三月【昏在未】
四月【昏在申】　　　　　　　五月【昏在酉】
星野考辨
周礼保章氏以星土辨九州所封之域其後星经散亡惟汉地理志载分野始详而郑康成十二次之分大率因之晋天文志云班固取三统历以十二次配十二野及费直周易分野蔡邕月令章句後魏太史令陈卓定羣国所入宿度固已详言之矣而旧志载滇分野杂引星经卒无定论其曰太白主益州盖太白秦分神主华岳华山属少隂万物由此而化生故金星位焉又少昊为白帝治西岳上应井鬼之精下镇秦之分野故天官书曰秦之疆也候在太白太白主秦晋巴蜀羌髳诸国梁雍以西之地皆属焉是太白主益州之说盖通秦蜀而言非专为滇言之也又曰北斗第二星主益州星经以五亥夜候北斗第二星乙亥为汉中丁亥为永昌己亥为巴郡牂牁辛亥为广陵癸亥为犍为观象玩占曰北斗一星主秦二星主楚三星主梁四星主吴五星主赵六星主燕七星主齐则北斗第二星非专主益州分野明矣司马迁曰觜觿参益州东井舆鬼雍州班固则曰秦地东井舆鬼之分其界尽於西南牂牁越巂益州固去迁未远若以史迁之言为然不当辄有异同而唐志亦曰东井舆鬼鹑首也西南尽犍为越巂益州之地东至牂牁则滇之当主井鬼已有确据而志滇者犹以迤东为觜参迤西为井鬼得非袭乎星经之说而未考乎分野之实耶夫分野之定起於井鬼唐一行以山河两戒论星野谓南河北河分夹东井为天之阙门主关梁所以界天之南北也故北河曰北戒为北戌衡星南河曰南戒为南戌权星两戒之间七曜之中道出焉春分昏中两河当於午位就此时之中星观之井在赤道之北黄道经其内恰值嵩高之上以是知天之高者惟北辰而井与北极最近地之高者惟崑仑而秦蜀滇与崑仑为近故定分野者必以此为准矣又天汉经井自井而向西北参觜次之毕昴次之娄胃奎璧室又次之此由西北而渐下之大略也自井而向东南南河次之舆鬼弧矢次之柳星张翼轸又次之此由东南而渐下之大略也故天官家以黄河内外水之归东海者为北河以长江内外水之归南海者为南河因水势南北分合为星野南北所主此又自天汉而断之也夫南河北河两星列井南北於此求之秦在西北则黄道所经之井即秦分野蜀在秦西南则近参之井即蜀分野滇又在蜀之南则近鬼之井即滇分野是滇在井鬼之间明矣且天狼弧矢在井鬼南主南夷之地占南夷者必於狼则志滇分野者亦必於井鬼此又象之可据者也虽天道渺茫非可臆测而以云汉与地势揆之亦概可识矣世有甘石当必辨之又考四川成都井鬼分野入参一度顺庆参井松潘叠溪觜参东川属参今东川改隶云南则以南诏次鹑首之位推之滇之迤东连参入井迤西则连井入鬼云
气候【附】
云南全省
滇南地列坤隅得土冲气省会之区地势开濶四时协序气候尤和环拱之澂武楚姚诸郡无祁寒溽暑大略相同两迤迢隔寒热各殊北鄙风高故丽江大寒有长年不消之雪南维地下故元江大热有一岁两获之禾普洱镇沅时有炎蒸瘴疠鹤庆永北亦多飞雪严霜至迤东之曲靖东川昭通较省会为寒开化临安广南广西较省会为热迤西之顺宁蒙化景东则微热大理永昌则微寒虽有不齐非甚悬絶谚云四时多似夏一雨便成冬可因是以知其概云
云南府
冈峦环绕川泽渟泓沟渎通流原田广衍风虽高而不烈节虽变而长温所属州县约略皆同
曲靖府
土旷风多霜繁雾重气候微寒谷宜晚稻
临安府
四序恒温不裘不葛至河底沿江则炎热如蒸夏秋有瘴虽属郡治气候大殊
澂江府
地邻省会土厚川平气候温和无大寒暑
武定府
气候之和差类首郡惟所属元谋县炎热有瘴与府顿殊
广西府
山旷多风气燠少雪花木长茂禾黍并登
广南府
地少雪霜山多岚雾三时瘴疠至冬始消气候颇类元江
元江府
地多瘴疠沿江炎热虽届隆冬犹如春月离城高处即觉微凉一郡之中气候顿别地宜耕种一岁再收
开化府
春夏多炎隆冬无雪较元江差觉平和
镇沅府
初春即热隆冬不寒山岚瘴疠亦时有之
东川府
四序寒而多风夏月积雨即类初冬至碧谷坝小江可可江边则又大热有瘴
昭通府
风气之寒较甚东川灌溉不乏流泉而种植最防霜霰谷宜晚稻多艺荍麰
普洱府
地处炎荒山多溽暑雪霜罕见岚瘴时侵
大理府
苍山积雪盛夏难消洱海长风春冬更烈地高气凉近郡皆然惟宾川弥渡则势就平夷烟村稠密炎热倍甚物产较多
楚雄府
山高野旷土厚风和四气同功最宜谷麦惟西北微寒东南微热又稍异焉
姚安府
四气和平寒暄不极云开日暖雨过风凉然土气瘠薄六谷之余不滋他产
永昌府
山川旷远原隰寛平气候温和土宜禾稻至风高雨凉与大理无异
鹤庆府
山高多雪气肃风寒一雨即冬盛夏无暑厥土稍薄物产无多
顺宁府
寒燠不齐沿江多热平壤则和水温土厚五谷易成所属云州则地气炎蒸时有岚瘴
永北府
壤接吐番地高风冷三冬多雪盛夏始温顺州永宁气候略似
丽江府
地近吐番多寒少热夏犹积雪不产禾稻颇有边塞之气
蒙化府
土厚风和霜雪少侵种植易茂但泉源不广灌溉难周糓惟荍麰易熟
景东府
地僻林深气颇温燠霜雪希有草木不凋
云南通志卷二

[book_title]卷三
钦定四库全书
云南通志卷三
山川
周礼职方氏载九州之域必记名山大川以疆界逓更山川不易也滇处梁州境内位列坤维遥作神京藩卫山如点苍绦云水则金沙兰沧回薄日月荡沃云霞盖宇宙磅礴浑沦之气盘结於边隅以壮中原之关轴者
国家道化丕隆怀柔礼备车书万里海岳效灵梯航阻絶之境咸耀於光明生当
盛世者登临俯仰之余恍然见德业之崇峻化泽之宏深直与雪岭沧江共流峙於无穷也已志山川
云南府
昆明县【附郭】　五华山【在城中由螺峰叠巘而下端丽尊严诸山朝拱　本朝康熙二十六年总督范承勲建拜云亭於上为习仪祝圣之所雍正五年总督鄂尔泰又加扩充丹雘六年十月二十九日恭值万夀令节文武官民正肃】
【嵩呼忽覩五色卿云祥光璀灿历辰巳午三时十一月朔日复现万目瞻仰称为盛事】祖遍山【在五华山左上建大德寺中有双塔俗名双塔寺】螺峰山【在五华山後有岩曰盘坤曰补陀危峦曲磴旋转如螺总督范承勲建亭於上题曰衲霞下有幽谷潮音二洞】金马山【在城东十里山如覆盂相传阿育王季子至德呼马於此俗名呼马山有金马祠又传山有金马隐现故名】抹葱山【在城东二十里一名扶葱山】万德山【在城南十里】赤甲壁山【在城西十里俗名石鼻山】玉案山【在城西二十里又名列和蒙山其顶方平高出衆山状类石枰故俗名碁盘山下有菩提泉】进耳山【在城西二十五里三峰并峙一名笔架山】碧鸡山【在城西三十里迤西通衢昔传有凤鸣於上土人呼为碧鸡故名下临滇池苍崖百寻绿陂千顷月映澄波云横絶顶省会大观也又汉书宣帝时方士言益州有金马碧鸡之神可祭而致遣王褒入蜀求之注云金形似马碧形似鸡褒有移金马碧鸡神文见艺文志】高嶢山【在碧鸡山南明杨慎寓此旧有祠毁总督范承勲建碧嶢书院】太华山【在碧鸡山西南峭壁嶙峋苍崖雄峙其麓为太平山其左为华亭山皆名胜也】罗汉山【在太华山西南巉崖絶壁下俯滇池其上夷险相埓联绵幽奥相传为梁王避暑处】大鼔浪山　小鼔浪山【俱在罗汉山西南为渔舟栖泊之所又南五里为观音山孤峰突兀宛如文笔】银锭山【在城西北五里由山来折入商山为省治】聚仙山【在城西北三十里黑林堡上有洞旧名西华石乳嵌结状若芙蓉俯瞰川原烟云万状总督范承勲题曰五色芝房】三华山【在聚仙山北五里巃嵸回合石磴盘旋有寺名妙高】山【在城北二十里俗名蛇山丹崖翠壁蜿蜒而来鸾停鹄立省会主山也下有清泉名莲花池浴之可去风疾】文殊山【在城北二十里有寺有泉皆名文殊】龙泉山【在城东北二十里一名太极山峭蒨萦纡仙灵窟宅上有真人宫下即黑龙潭也】松华山【在龙泉山东北十里联络十二峰极嶙峋深秀之奇】鸣凤山【在城东北二十里旧名鹦鹉明巡抚陈用宾易今名且称其山光灵异景物葳蕤九龙奔朝双凤翔舞皆实录也上有太和宫诸胜】富民县　洞口山【在城东南三里有洞前後相通水从中出会安宁河】灵芝山【在城西南二里旧名赤晟化山元初建寺辟基得灵芝五本故名】卧云山【在城西五里峰列如屏上有白塔】鲁卧山【在城西十里一名鲁和山】蒙课卧山【在城西十里今名无怯和山】颠卧山【在城西北十里一名颠和山名胜志称县有三卧谓颠卧鲁卧蒙课卧也卧译为和】九峰山【在城西北二十里奇峰九出层峦叠翠为县治主山】黄弄山【在城北十五里】小石岭【在城南中有诸葛洞相传武侯南征置营於此一名诸葛营】飞翠岩【在城西五里邑令张钥建醒心亭於上】河上洞【在城西十里内寛平爽垲石有如钟鼓鸟兽形者昔传高僧住锡於此】宜良县　雉山【在城内正南一名南门山明嘉靖七年有彩雉双飞故名县之雄山也】三台山【在城东五里三峰耸翠朝拱县治】龙山【在三台山後层峦高耸双峰挺秀环县治焉】客争容山【在城东十里旧名黎摩挹高出云表为县镇山】云泉山【在城东南二十里峭壁清流林木苍翠为邑中胜景】涌金山【在城西南二十里前有汤池上建火龙寺】云台山【在城西南五十里四山环绕烟云凝结】岩泉山【在城西五里连峰叠嶂翠积层崖石涌清泉名曰漱玉世传内有金蝉隐现】水井山【在城西十里旧名观音其南曰岩泉】笮箐山【在城西四十里】蓬莱山【在城北十里一名晒袍山明万历间知县罗任建塔於上】北乐山【在城北二十里旧名播雄又名宝洪赤江环绕雄踞治北】象鼻岭【在城西北十里俗名老大坡山高路险赴省通衢】七孔坡【在城西北四十里峭壁嵳峩石磴层叠达省要路】红石岩【在城南四十里峰高千仞两岸壁立一县之水从此泄入铁池河】仙人洞【在城南十五里射鸡村山畔内有石龙马等像相传有仙人往来时闻洞中有声】罗次县　玉龙山【在城东五里涧底涌泉势若喷玉】崛嵕山【在城东十五里一名穹荡又名青山为县主山峰峦高耸山云出没土人以卜隂晴】九成山【在城南二十五里一名九涌山奇峰壁立九涧飞流为学宫之面山】金凤山【在城西五里其形如凤俗呼金字山】百华山【在城北二十五里山顶与和曲分界春时山花遍岭色如云锦】子望母山【有二一在城西五十里一在城东北四十里蛮名苴麽崱褒山译云子望母山以两山相对而名】分水岭【在城东十里二水分流北入金沙南归礼社】九岳坪【在城东南三十里九岭相连赴省孔道】晋宁州　梅溪山【在城东三里有龙马迹相传晋太元中宁州刺史费统见龙马於此】印山【在梅溪山下左有唐仙岭相传唐时有仙飞昇於此】万松山【在城东五里一名盘龙山元时建寺题曰万松古刹】五龙山【在城东南五里下有龙湫五一名小石屏山】光长山【在城南十里俗名小梁王山北瞰滇池山腹空洞扣之有钟鼓声】金砂山【在城西五里山产砂石色如流金其顶坦平相传梁王演武於上号为金沙武库】望鹤山【在城西五里昔有鹤巢其上故名】呈贡县　军营山【在城东里许传为诸葛武侯驻兵处】纱?山【在城东十里上有明骠骑将军沐详墓】月角山【在城东三十五里上有石城周遭缘曲径入石门石柱俨若天造山下出泉名莲花池】罗藏山【在城东五十里巉嵓?絶上有池名饮马又有元梁王屯兵寨俗名梁王山】海宝山【在城东南五十里孤峰特起俯临滇池有石光明润泽故名海宝】龙翔山【在城南里许】象兔山【在城南十五里】万福山【在城北县治建其下又名三台山俯瞰滇池风帆云影错落目中】安宁州　太极山【在城内危石如屏文类古琴断漆双株梅树倚石而生】圭山【在城内俗名白华山其形如圭】龙宝山【在城东二里山势起伏如龙前有小邱如缀珠状】洛阳山【在城东十里峰峦峭立昔段氏镌罗汉像於石壁上有禹碑】彩凤山【在城南一十五里峰峦秀拔俨如凤羽】白鹤山【在城南三十里旧三泊县西南二十里相传有鹤巢其上故名】光熠山【在旧县西南三十里其上有小城】云龙山【在旧县西北十五里一名天马双峰屹立巅云聚散可验隂晴】葱蒙卧山【在旧县北三十里上有汉人故城及唐王仁求碑】罗青山【在城西二里山下出泉味甘而冽】岈嵕山【在城西北五里州治主山也山出煎盐水又产仙茅花】葱山【在城西北十里一名龙山其北为凤城山建曹溪寺有优昙花】岱晟山【在城北十五里一名坎山又名笔架山】禄丰县西山【在城西三里上建学宫】三次和山【在城西五里苍翠如屏】鳌头山
【在城西十里峰峦突起环抱邑治】南平山【在城西十五里三面险絶南峰稍平故名】象头山【在城北十里其形如象】五台山【在城北五十里连峰叠嶂积翠层岚】姚陵山【在城东北三十里旧名骥琮笼蛮语呼城曰笼孤峰挺秀为县镇山其巅有泉古寨存焉】昆阳州宝应山【在城东南十里】金龟山【在城南十五里状若伏龟羣流环绕松竹蓊翳上有飞阁】月山【在城西州治建其下形如半月三山环拱俗称三星伴月州主山也】凤仪山【在城西三里山形如凤俯视滇海如在镜中】金屏山【在城西四里云蒸霞蔚凤翥鸾骞为州屏障】长松山【在城西五里螺峰双髻松竹交森上有灵泉香卉为州名胜】珊蒙果山【在城西十里三峰秀列】石头山【在城西三十里下有翻水洞水泉滭沸深不可测】望州山【在城北十里回盻州治】仙卧山【在城东北十里一名白鸟山】三元峰【在城南十五里三峰并秀上干青云】易门县　龟山【在城内其形似龟依麓为城民居环绕其下】鼓山【在城东十里林木幽深奇花掩映】旗山【在城东十余里峰峦峻秀形如列帜】黎崖山【在城南五十里一名马头山明巡抚邹应龙斩马誓蛮於上故又名斩马山】禄益山【在城西一百里绵亘高迥上有閟依土城昔为鄯阐边戍之所】智勇山【在城北里许一名娘当山形如覆釜下临县城】登龙山【在城东北十三里】元武洞【在城南斩马山之後窅然一窍入数武别有天光石上溜纹有如幢如节如将军者土人增饰为关帝像生气凛然内宏敞可容数百人旁列石钟鼓击之噌□有声】龙口洞【在城西五里杨慎游此有诗】嵩明州　黄龙山【在城内山势层叠状若盘龙州治主山一名蛇山】秀嵩山【在城东三十里俗名摇铃山高插霄汉上有洗甲池昔孟获立寨於此明洪武时吴云尽节处南一峰曰小秀嵩】敕雺山【在城东四十里相传蒙世隆征乌蒙得四女归至此山四女遥望故乡徘徊吁叹忽山巅雾起结为三峰蛮谓三为欶雾为雺故名山形嵂崒南望滇土诸山悉归指顾】杨林山【在城东南二十五里旧杨林县羣峰错列山麓立石其状如羊】屼□山【在旧县西南十里广百余里西连呈贡东接宜良絶顶有石如马首远近祷祀以氊□裹之一名乌纳山土人呼马首为乌纳故名】凤谿山【在城南十里山下有泉水喷如珠明知州唐阶设嵩高营於上遗址尚存】竹雄山【在城南三十里横亘如屏】灵云山【在城西五里林木隂森双泉泻碧】登花山【在城西五十里一名抹摐山野花满山攒簇如锦土人呼为聚八仙花游人每登赏焉】东葛勒山【在城西北三十里高出衆山太华滇池朗然在目】弥雄山【在城北二十里苍崖叠出蔚然深秀一名弥秀】罗锦山【在城东北十五里俗名凤岭丹崖峭壁文如罗锦】
昆明县【附郭】　滇池【在城南一名昆明池周三百余里滙盘龙江黄龙潭诸水史称源广末狭有似倒流故曰滇一说凡水皆东此独徂西而下也】九龙池【在城内五华山右俗名菜海昔名柳营为沐氏之别业雍正六年总督鄂尔泰奉旨建御龙寺於北岸】绿水河【在城内祖遍山南由城东入滇池】盘龙江【在城东门外源出邵甸凡九十九泉合流入滇池详见水利】金棱河【在城东十里一名金汁河堤上旧植黄花故名详见水利】宝象河【在城南二十里源出上板桥分泻至官渡入於滇池详见水利】澄清河【在城西青草湖内七八月间横流泛涨此水独清】海源河【在城西二十里聚仙山下即海源洞一名鸳鸯池流入青草湖内详见水利】银棱河【在城北十里一名银汁河旧时堤上多白花故名详见水利】西湖【即滇池上流一名积波池俗名青草湖荇藻长青兰桡竞泛中产衣鉢莲花内有近华浦为滇名胜】龙湫【在城东三十里板桥驿山皆奇石石窦中两湫叠出一名观音塘】龙淙【在城西二十里旧名白龙泉总督范承勲易今名有龙淙石崖听瀑楼墨雨庵一草亭宛转溪石香桥颠丈卧石小巫峡小龙湫诸胜】瀑布泉【在城西二十里宝珠寺後崖高数丈泻珠溅玉声彻里许】三龙泉【一在城西勒甸村一在城北门外商山其在罗汉山者产金线鱼一名金鱼泉】寒泉【有二一在城西高嶢里一在城北上庄村】涌泉【出城北山涌泉寺中一泓清洁流为曲池】黄龙潭【在城东六十里为马料河之源】黑龙潭【在城北三十里其水深黝有鱼二种各不相杂祷雨辄应】横山水洞【在城西三十里详见水利】清侯井【在城内布政司署中昔高智昇领鄯阐牧建宅得泉因号清侯】阐侯井【在城内土人取以染红鲜明异於他水一名茜红井】石井【在城内旗纛庙中味与吴井同美】吴井【在城东三里菊花村其水独重味甘冽汲而贮之日久不变】臙脂巷井【在城南门外作酒甚佳】富民县　大河【在城东十里一名安宁河源出滇池经安宁入县达禄劝州为普渡河入金沙江】清水河【在城北八里源出罗次县经太平桥东入大河】夷扎郎水【在城东南五里一名大营河流入大河】农纳水【在城北五十里源出武定界北流入大河】龙泉【在城南五里俗传有龙怪立祠祀之】红莲沼【在城东南五里旧有荷花今为觉江寺号龙池祷而辄应】宜良县　大池江【在城东五里源出沾益州经陆凉南流入县至红石崖名铁池河】大赤江【在城北五里源出杨林花鱼潭东入大池江】大城江【在城北十里源出旧阳宗经汤池入水井坡出江头村东注大池江】黑泥河【在城南五十里详见水利】汤池【在城西南三十五里详见水利】九龙池【在城西岩泉山後详见水利】白龙潭【在城西七里广仅尺余水涌如沸】大龙洞【在城东南十五里详见水利】罗次县　北城河【在城东二里源出穹荡山由东绕西囘环如带】金水河【在城西八里发源九涌山自南流北复折而南入禄丰星宿江】沙摩溪【在城西自富民境流入县界南达禄丰县为大溪】黑箐龙潭【在城西四十里其潭深邃多云雾祷雨辄应】晋宁州盘龙河【在城东南一里许出山涧中经梅溪山归大坝河】大坝河【在城东南二里】
【许源自河阳之关索岭经石碑村北合大堡河】大堡河【在城南五十里源自新兴经永宁郷四通桥西注滇池】金沙草湖【在城西五里金沙村周回十余里即滇池滨也自牛恋乡至河泊所水中有石路为滇池分界】仙泉【在城南五十里大堡庄後水流山峡四时清凉】黑白龙潭【在城南六十里两潭相望合流入大堡河】呈贡县　洛龙河【在城东十里源出黑白二龙潭】马料河【在城北五里源从板桥驿流入县界】寒泉【在城南三十里旧归化县界寒气侵骨浴之可疗热病】灵源泉【在城西南一十五里】交七浦【在城东六十里广二百余亩】安宁州　沙河【在城东南二里源发清水关流入螳螂川】资利河【在城南二十五里旧三泊县南与望洋鸣蚁二河萦抱县治为三泊溪旧县得名以此】螳螂川【在城东关外水中有洲形类螳螂故名源出滇池经富民县北去】石淙【在螳螂川中有石如砥柱水触有声琤琮成韵】碧玉泉【在城北十里泉出崖穴清洁香温澄彻见底石皆深碧如玉明杨慎题为天下第一汤】圣水泉【在城北十五里曹溪寺左其水一日三潮又名海眼泉】龙泉【在曹溪寺右水势喷溅莹洁如珠又号沸珠泉本朝康熙间总督范承勲题】禄丰县　星宿江【在城西门外一名大河其源有二一出罗次九涌山一出和曲百花山由县境合流入易门为九渡河】南河【在城南十里会衆水入大河】东河【在城北五里源出罗次分水岭至县入星宿江】大溪【在城东三十里自罗次来经县南入易门界】昆阳州　渠滥江【在城东五里北入滇池】东湖【在城东徵元阁前俗名草海莲藻交铺桃柳掩映渔舟贾舶络绎其中北有梁王玉带堤】海口【在城北三十五里海门村滇池之水从此流入螳螂川】古龙泉【在城西二里】三洞泉【在城北三十里平定乡石洞凡三皆清洁毫髪可鉴】万户井【在城内循礼坊】易门县　易江【在城东十五里自罗衣岛入绿汁江为城东襟带】绿汁江【在城西六十里由九渡河经南安州界至县南入礼社江】九渡河【在城西北一百二十里自禄丰星宿江流至县界即绿汁江上流】大龙泉【在城西五里一名普济龙潭水自石洞流出】小龙泉【在城西北三里】乌龙潭【有二一在城东十里一在城西六十里其水深黝产嘉鱼取之则风雷频作祷雨立应】嵩明州　盘龙江【在城西北五十里自邵甸界流入昆明池】龙巨河【在城东十里一名龙济溪源出寻甸州果马山经州境流入嘉利泽】对龙河【在城西南四十里两泉对出合入嘉利泽】邵甸河【在城西六十里源有二皆出寻甸州梁王山西北一自牧羊村历核桃村一自屈泽屯至高仓合流入盘龙江】嘉利泽【在城东南二十五里一名杨林泽衆水交滙周百余里流入寻甸州为牛栏江】响水【在城西三十里飞湍瀑流声闻数十里】牧羊水【在城西五十里详见水利】罗锦泉【在城东十里罗锦村】天池泉【在城东南二十五里杨林城内广可数亩蓄水便民】
曲靖府
南宁县【附郭】　青龙山【在城东二十里一名朗目山又名黄榜山其色苍翠远望如屏】紫溪山【在城东三十里明初越州蛮阿资叛沐春讨之至紫溪山败其党直抵龙窝擒之即此】莲花山【在城东南三十里与真峰山对峙】汤池山【在城南二十里明洪武中征越州沐英驻师於此】分秦山【在城西南十里即石宝山四望平原孤峰特立藤萝石壁鸟道萦回相传武侯南征与诸蛮会盟於此】负金山【在城西南十五里石多青黑色可琢为砚】真峰山【在城西南二十里怪石嵌空林峦秀丽山半有弥陀崖後有普贤洞】胜峰山【在城西二里一名妙高山嶙峋耸拔为羣峰望明洪武中西平侯沐英胜达里麻於此】翠峰山【在城西北三十里为府城屏障】龙华山【在城北二十里阿幢河源出此】观音岩【在城南二十五里临潇湘河岩石陡絶有洞可容数百人】沾益州　伯蒙山【在城东南二十里高出衆山之上】堆涌山【在城东南一百里延亘二百余里峰峦突如涌出故名】凤凰山【在城西二十里】龙华山【在城北二十五里有龙华古刹】炎方山【在城北六十里有炎方驿】黎山【在城北八十里林木蓊蔚远望苍然】北山【在城东北五里上有古寺一名象山】罗山【在城东北九十里上有龙湫】花山洞【在城北一百里为交河之源】陆凉州　邱雄山【在城东七里上有方池水无盈缩其碧如玉】石门山【在城东南四十里石笋森列其状如门】凤雏山【在城南三十里羣山碨磊形如雏凤相依】终南山【在城南三十里东南险厄】月岈山【在城南三十五里形如偃月景极幽僻】部封山【在城西四十里佳木蔚然旧芳华县之名本此】木容山【在城西北二十五里野竹虬松苍秀可挹】满戍山【在城北二十里高出羣峰林木苍郁】马龙州　龙鼎山【在城东十里其形如鼎故名】连云山【在城东南十五里一名松子山】木容箐山【在城东南六十里下有木容箐水流注潇湘江】罗犴侯山【在城西境唐白水蛮寇边赵孝祖败之於此】中和山【在城西四十里发於屼□中峰突兀左右层峦环列状若旗鼓上有仙人洞玉龙潭】多罗山【在城北八里与伯刻山连高峰插汉宛如天柱州之望山也】伯刻山【在城北十里】罗平州　瑞霞山【在城东五十里山後有泉喷薄林麓映日如霞上建白云庵】淑龙山【在城东七十里四面险絶上寛平可容千家】罗庄山【在城东南六十里为林木之薮】五台山【在城南五里】钟山【在城南二十里端严峻峭形如覆钟】楼阁山【在城南二十里为学宫屏障】白蜡山【在城西南十三里为州境望山】磨盘山【在城西北一里平地突起州境尽归望中上建飞阁下有清泉】八部山【在城西北八十里高二百余丈】禄布山【在城北八十里高百余丈绵亘百里】寻甸州哇山【在城东十里一名落龙雄山峻若剑峰土人筑寨於巅名曰安乐城】龙头山【在城东四十里】梁王山【在城南七十里与嵩明接界】岩蜂山【在城南七十里山多蜂房土人采之名曰岩蜜】蜂冈山【在城南七十里可郎村上有水塘多产龟】来凤山【在城西南三十里上有古刹下出温泉】落耳山【在城西南七十里山下有泉四时不竭】杨磨山【在城西南七十五里又名关索岭上有武侯祠】三棱山【在城西南二百里一名九龙山登其巅可望武定上有九十九泉】隐毒山【在城西八里山无岚瘴乡人夏月避暑其上】勇克山【在城西八里林壑幽邃积雪不消俗呼为雪山下有流泉为傥俸溪】卧云山【在城西十里上有溪流飞泻铺练拖蓝为州胜景】果马山【在城西六十里下有流泉名果马溪】洗马山【在城西八十里传土人曾据是山攻者谓其无水土人乃扬米花作洗马状遂不敢偪故名米花洗马山】玉屏山【在城西北五里为州主山】珀璫山【在城北十里下有泉穿山流入螳螂河】功山【在城北五十里入东川要口俗譌作空山】金鞍山【在城北八十里】五华山【在城北二百里有古洞流泉】月狐山【在城东北八里一名凤梧山传宋时有狐拜月於此久而仙去】怒勒峰【在城西北百里外乞曲里东为东川阿汪界有水一泓俗呼为海多鱼利土人赖之】额吾峰【在乞曲里上有清水塘下有温泉两峰之间向有诸夷窟宅】那多峰【在乞曲里上有大石寨界接东川】牌头洞【在城东三十里洞中石笋多类鸟兽之形】法吐洞【在城西卧云山洞口有石牀石几土人燃炬入行可十里所见多怪状惧不复入】仙人洞【在城北五里其洞幽深奇辟万状】白龙洞【在城北五里一名涌珠洞】平彝县　峦冈山【在城东八里山势崔嵬诸峰皆可俯视】龙马山【在城南二十五里高十五里三峰峙立中峰独出为一县之望】祖慕山【在城南一百三十里旧亦佐县东南五里夷谓山之尊者为祖慕俗譌为宗孟山】旱感山【在旧县东十五里祷雨辄应】矣层山【在旧县西三里山有清泉居人皆汲饮之夷语水谓矣因名】落蒙山【在城西里许一名故城寨元初建罗山县於此】定南山【在城西十里明沐英驻兵於此垒址尚存】蒙洞山【在城西北五里下有洪源洞】宣威岭【在城东十五里滇黔交界迎送之尽境有亭曰万里亭明景泰中巡按御史洪弼立坊其上曰滇南胜境黔旅至此觉山平天濶东望则箐雾嶂云天限二方也】扬威岭【在城西七里山险箐狭中多毒蛇】清溪洞【在城西三里许一名三台洞洞口广延数丈内有平台石乳下滴成柱石牀石几俱备入里许旁有石缝仅容一人盘曲而升堂奥天然土人云入十余里可通紫泉洞然幽秘杳冥鲜有至者】紫泉洞【在青溪洞後有台高数层水势曲折可以流觞】桂花洞【在城北十里崖穴幽深洞外有老桂花时香满山谷】宣威州　石龙山【在城东七里一名东山滇黔交界险阻要塞西麓有石蜿蜒如龙昔土官安边与乌撒构兵设营於此】吴山【在城东北五十里地名平川一峰突兀怪石峥嵘土人尝避兵其上城址犹存】翠屏岩【在城北一百三十里可渡河北峭壁千寻草树蒙茸天然屏障】三台洞【在城西七十余里洞内石乳嶙峋备诸物像】
南宁县【附郭】　潇湘江【在城南关外一里许源出马龙州绕胜蜂山入境与沾益北来诸水会於城东北达陆凉经罗平为南盘江】白石江【在城北五里明西平侯沐英胜达里麻於此】南河【在城东二十里衆水所滙下达陆凉】阿幢河【在城北二十里一名腊溪源出龙华山与交水河滙流】双河【在城北三十里】东海子【在城东五里广袤五十余里每夏秋霖雨汪洋浩淼曲阳巨观】龙泉【在城南十里】温泉【在城西南分秦山下】珍珠泉【在城北门外水色澄澈有泡如珠累累浮於水面】沾益州　沙河【在城东五里南流会交河】文河【在城东十五里自花山洞发源经州东北会腊溪水南流入潇湘江】腊溪河【在城西十里出凤凰山东流与交河会】陆凉州　东湖【在城东三十里夏秋水泛极目汪洋】中埏泽【在城东南七十里许潇湘江诸水至是滙而为泽州境十八泉与南涧诸水皆注之】南涧【在城南二里由东南注於中埏泽】马龙州　响水河【在城东二十五里源出石间潺湲有声东流与潇湘水会】东河【在城南二里一名潇湘河】西河【在城西北五里一名九曲河】灵泉【在城东连云山顶旧有僧建寺於上因山高无水晨夕拜祷乃得兹泉】大龙井【在城东三里】小龙井【在城南三里】凉水井【在城南五里味甘而冽】罗平州　以则江【在城东北六十里】八达河【在城东南九十里源自沾益花山洞南经南寜为潇湘江又南至陆凉汇为中埏泽折而西至宜良为大赤江旧阳宗县明湖之水西来注之折而南经路南河阳为铁池河星云抚仙湖诸水西来注之又南至宁州会婆兮江又南过弥勒州巴盘江水东来注之又南过阿迷州泸江乐蒙河诸水西南来注之折而东北入广西府为盘江东过师宗州为混水江又东入州界邱北清水江之水南来注之州东北块泽河诸水北来注之为八达河经粤西西林县入於右江】鲁泥河【在城南旋绕城外】大渡河【在城西南二里】块泽河【在城东北六十里自旧亦佐县流入州境会以则江大渡河诸水入八达河】太液湖【在城北半里筑堤聚水周三里】喜旧溪【在城北十里发源陆凉入州绕白蜡山後流入盘江】寻甸州　牛栏江【在城东十里自嵩明嘉利泽来由南而北入宣威为车翁江】宁革江【在城西南一百六十里流入昆明界】归龙河【在城南三里】螳螂河【在城北五里源出白龙洞俗名兔儿河】车湖【在城西三十里一名清水海四面皆山其水澄碧中产嘉鱼】冷水塘【在城东五里俗名矣部乌泉发源七里桥下流为洗马河分二派入车翁江】平彝县　小黄河【在城南旧亦佐县东百步即黄泥河四时水色常黄】蒲织河【在旧县东南九十里中生九节蒲屈曲回环盘绕水内】块泽河【在旧县南十五里发源白水驿下入罗平州界会以则江大渡河诸水入八达河】十里河【在城西南二里下合块泽河水入罗平州界】多罗海【在城西十三里广六七里遇霈雨则泛溢汪汪若海滇人见陂泽即名海故云】鲤鱼潭【在清溪洞上天欲雨则浊晴则清】双碧潭【在城东一里】古城潭【在城西一里古城寨下】宣威州　勺诺江【在城东三十里东南流入北盘江】车翁江【在城西一百六十里一名车洪江即牛栏江下流北入东川昭通界】北盘江【在城北一百二十里源出贵州威宁州东南流经州界又东南经贵州安南县又东合於南盘江】可渡河【在城北一百三十里与威宁接壤滇黔交界为川陕入滇要路】木冬河【在城东北一百五十里即拖长江与可渡河交会入盘江】鸦扒箐水【在城西南三十五里流入车翁江】
临安府
建水州【附郭】　石岩山【在城东十五里一名蒙山山麓有洞名岩洞异龙湖泸江象冲诸河水流入其中复流出达阿迷州界其洞有三又称阎洞迁客关闳所辟也一曰水云石乳倒垂千形万态一曰南明上有两窍阳光射入见石牀丹竈一曰万象石灯悬崖隐隐闻风雷声号为?町三洞】捧印山【在城东二十里山巅有石如印】玉笋山【在城东三十里双峰屹立俗名羊耳山】矣和坡山【在城东南六十里沙寨村高千余丈林壑之美宛如画图】乐荣山【在城南三里其土香美僰人作饼食之】象山【在城南五里】连云山【在城南二十里四时常有云气】焕文山【在城南四十里学宫向之三峰秀拔本名判文山明学使赵维垣易今名】峰口山【在城南二百余里阿邦里】峰拥山【在城南三百余里溪处乡四面高耸多怪石奇崖】马鞍山【在城西南五里】猛屏山【在城西南五十里纳楼司界内】纳楼山【在纳楼司南六十里】通曲山【在纳楼司西南八里】观音山【在城西南二百里一峰峭拔人不能上天气清朗望之直插云霄】左能山【在城西南三百里左能乡】黑冲山【在城西四十里云暗树深人迹罕至】火焰山【在城西北十里上有硫磺气孪疾者卧其上辄愈】晴山【在城北三十五里一名北岭山势嵯峨与焕文相峙郡治之主山也】狮子山【在城北八十里野马川】石门山【在城北百里曲江箐口凿石为门险隘可守】翠屛山【在城东北五里】云龙山【在城东北八十里绵亘高峻林木蓊蘙上有古刹清幽絶俗一名回龙山】三尖山【在城东北八十里一名三台山旧有梁王城羊肠一线为衆山之最】芭蕉岭【在城南二百里纳楼司界内与交址接壤】风洞【在纳楼司东二十里四时风自洞出人不可近又有鱼洞在司东南六十里每春产虾色红而肥长五寸俗呼山虾】羚羊洞【在城西南六十里纳楼司界内高耸处有羚羊飞石崚嶒人不可到世传有仙居之】石屛州　菜玉山【在城东二十里奇峰特立下临异氷】海门山【在城东四十里壁立异龙湖口一名海东山】五龙山【在城东南十五里一线浮入湖中劈分五爪山水相涵有九曲之胜】?盒山【在城南二里朝拱学宫】火龙山【在城南五里山势蜿蜒可爱】玉屏山【在城南二十里山势耸峙宛若屛障】砚山【在城南三十里尖峰插天产文石可作砚】锺秀山【在城南四十里孤峰特出秀色可餐】捷报山【在锺秀山右七峰叠出势若奔马】云台山【在城南八十里下临大江山半石结虹桥望之若云】西山【在城西二里形如覆釜州治之主山也】莲花山【在城西三里麓有莲花池故名】拱极山【在城西十里山下出泉甚冽】神童山【在城西三十里六谷冲之上】宝山【在城西三十里形如圆珠又名朝君山】笔架山【在城西三十里耸拔秀丽宛然笔架】秀山【在笔架山後峰峦秀拔上有碧莲台】五华山【在城西七十里五峰秀出天表州治之祖山也】乾阳山【在城东北五里高百余丈绵亘二十余里上有乾阳仙洞】镜湖洞【在城东二十里有石牀石楼诸胜壁开一窍瞰龙湖如镜】阿迷州　东山【在城东二十五里州镇山也旧名乌冲山每晨有白云环腰恍如玉带其西有禄丰山二山相连环抱州治】伏仙山【在东山下】水城山【在城东一百里垒石巉崖下有渚泽环绕如城】雷公山【在城东南五十里旧名买吾山明巡抚邹应龙东征雷忽撃贼於此改今名】歪头山【在城东南一百五十里高千余丈偏峰突兀与开化接壤】冰泉山【在城南五里翠屏峭壁水流环绕上多奇花古木】南洞山【在城南十五里峰嶂巃嵸茑萝森郁】西山【在城西三里一名充山高千余丈】蓬和山【在城西北一百八十里一名乐丰山与乌冲禄丰虽异处然皆形连势接阧峻险阻】觉朗山【在城北十五里】火山【在城北三十里火伏土中有火处上即裂以竹投之辄灼】狮云山【在城北三十里形如狮踞林木葱蒨泉石清幽】交冈【在城南其地东西绵亘与交趾分界】通灵洞【在城东南十五里中有水泉以火烛洞中有声如雷一名南洞】传声洞【在城西南二十五里洞口有石如卷席状人以气嘘之如吹角声】燕子洞【在城西南五十里泸江水由此出春燕巢其中】观音洞【在城西六十里洞中有石如观音像】宁州　万松山【在城东五里一名阳来山苍松怪石下临爪水为州名胜】阳暮山【在城东十里夕阳返照紫气横空中有龙洞幽奇瑰异不可穷测故又名龙洞山】玉泉山【在城东五十里上有云涛庵】木角甸山【在城东一百三十里】登楼山【在城东南二十里高千丈袤百余里一名文峰山】恩永山【在城南六里有泉流归爪水】文笔山【在城南十里山产兰蕙】华盖山【在城北一里为州主山】吕公山【在城北二十里杞湖之东上有海潮寺】马耳山【在城北三十里双峰插天宛如马耳故名】碧玉山【在城北五十里高百余丈绵亘三十余里上有古庙崖畔一石如钟又名石钟崖】锦屏山【在城北六十里一名五老峰】分水岭【在城北四十里】巅岩【在城东北十里茶部冲村下有溪流两岩相对一水飞泻】通海县　白马山【在城东二里与黄龙山对峙为邑左辅】伏虎山【在城东五里形若伏虎】富春山【在城东十里元董文彦故里】东华山【在城东十五里有龙泉寺泉自佛座下流出直达杞湖】秀山【在城南一里一名螺峰层峦耸翠左黄龙右白马俯瞰城郭邑之主山】诸葛山【在城南二里相传诸葛武侯驻兵於此】黄龙山【在城西二里蜿蜒而来为邑右翼】西华山【在城西三里峰峦耸特为秀山枕藉】梅山【在城北三里临杞湖滨】挂榜山【在城北三十里杞湖之外绵亘六七十里遥与学宫对】翔凤山【在城东北五里一名鳬山临杞湖滨】灵宝山【在城东北九里一名草羊山】鼍山【在城东北十里有落水洞洞石累结若金鱼螃蟹状】笔架山【在城东北五十里三峰峻出为秀山之宾】仙人坡【在城东南二十里每晨有白沙印巨人迹扫去明晨复见】河西县　碌溪山【在城东五里一名杞麓山三面皆水通海湖源出此】螺髻山【在城南十里峰峦叠翠顶若螺髻上有石塔】翠云山【在城南十五里】普应山【在城西五里山自螺髻来蜿蜒横亘为邑後嶂】佛光山【在城西十里山形圆秀】古城山【在城西五十里羣山四合此独居中苍崖石壁林壑幽深】琉璃山【在城北里许一名三台山旭日掩映灿若琉璃】慈?山【在城北七里其状若屏】曲陀山【在城北三十里山势宏敞林木茂蔚元人立关其上】夹雄山【在城北十里巍峨雄壮为宁州通海诸山之祖】嶍峨县　龙山【在城东南二里山麓有泉长流不竭】巽峰山【在城东南五里上建二塔为文笔】桂峰山【在城南二里与龙山相连多生丛桂】平顶山【在城西南一里登临凭眺县治朗然在目】翠屏山【在城西二里峰列如屛障】?盒山【在城西十里】五凤山【在城西六十里五峰联耸轩翔如凤】萃秀山【在城北三里环拥县治】嶍山【在城东北二里後为峨山高耸绵亘广数十里县以此名】旗鼓山【在城东北三里宛如旗鼓】邃岩【在城西二百二十里深邃幽阔】三元洞【在城西十五里两山并峙东西二门高十余丈洞分三层可容数百人一水贯穿奇石瑰丽】筇川洞【在城西百里外有石门水自洞中涌出】蒙自县　东山【在城东七里遇旱祷雨辄应】云龙山【在城东二十里上多洞窟】羡裒山【在城东九十里中有三池泉流不竭】麒麟山【在城西南三十里】目则山【即汉语譌为蒙自者也在城西三十里横列二十余峰百里外举目则见上有故县城下临巴甸】翠微山【在城西四十里多产翠微花】鹦鹉山【有二一在城西五十里一在城北七十里】白云山【在城西八十里四时多云雾】龙华山【在城西北二里传昔有兰若居其上地涌灵泉今失其址】象鼻山【在城西北二十里】耳锣山【在城东北二十里县无水源每春夏苦旱一闻山鸣则风雨骤至】奇木岭【在城西六十里往府要路旧设土兵哨守今裁】建水州【附郭】　泸江【在城南二里名大河源自石屏异龙湖东流会象冲塌冲河水名三河入阎洞出阿迷南为乐荣河入盘江】礼社江【在城南一百五十里源出大理府赵州之白崖流经蒙化府废定边县会阳江之水为定边河又东南经南安州废嘉县入旧新化州界合摩沙勒江又历元江府东南入府南界为礼社江经纳楼茶甸司为河底江历亏容司为亏容江经瓦渣乡为藤条江过蒙自为梨花江东南流入交趾】曲江【在城东北九十里源出新兴州由嶍峨经河西石屏流入府境下合寜州婆兮江东入於盘江】塌冲河【在城南二里一名中河源出松子园流入阎洞】象冲河【在城南三里一名小河源出黑龙潭流入阎洞】白沙河【在城北一里源出小关山过石桥会於泸水俗呼窰沟】青云桥河【在城北十余里由马家冲合南庄河入泸江】赛公河【在城北二十里由冷水沟经南庄历马军营入於阎洞】草湖【在城南十里与西湖相连广二十余里】西湖【在城西南十五里】建水池【在城内广五亩今湮塞过半元史地理志称建水城夏秋溪水涨溢如海蛮谓海为惠大为?故以惠?名城即指此水也碧如拖蓝居民环处】混沌泉【在城东门外水清味冽居民资以造纸】有本泉【在城东南一里】溥博泉【在城西门外半里俗名大版井水清洁味亦甘冽】渊泉【在城西门外一里俗呼小版井】圣母泉【在城西北二里左有圣母祠】温泉【有五一在城东八十里阿六寨一在城南一百里龙刹一在城西北四十里香林寺山下又名杨公泉一在城西北九十里曲江一在城北七十里石子坡水皆无硫磺气浴之可疗病】白龙潭【在城北十五里】冷水沟【在城东北四十里】龙井【在城东十三里回回村相传元旦日水上潮有金鱼二人见之吉】玉洁井【在城东南城下味甘冽色如玉】石屏州　五塘沟河【在城南五十里流入元江】旷野河【在城北四十里出芦子沟会异龙湖水为泸江源】百花壠河【在城北五十里西流经鲁奎山出小河底复环州西南与五塘沟合流入礼社江俗名矣落河】龙车河【在城北八十里流入嶍峨合流江】异龙湖【在城东有九曲三岛小岛曰孟继龙一名马阪壠旧建浮石庵今废中岛曰小末束一名小水城大岛曰和龙一名大瑞城四面皆巨浸周一百五十里流入府境为泸江】宝秀湖【在城西三十里袤二十余里流入异龙湖】草湖【在城西宝秀山後阿花寨前广十里流归百花壠河】老海子【在城东南三十里广十里】新海子【在老海子右广七里】月池【在城北五里形如偃月池水四时不涸】白龙潭【在城南砚山上】大小龙井【在城东三十里】阿迷州　盘江【在城北二十五里上流泸江乐荣河诸水至州界合流名盘江入广西府界】清水河【在城南自南洞出环抱州城】乐荣河【在城西五里源发泸江自石屏异龙湖经建水流入州界会於盘江】龙洞泉【在城南十五里流入乐荣河】火井【在城东北三十里部沼村其水溢出於田常有烟气投以竹木则燃夜则有光】宁州　婆兮江【在城东六十里汇曲江诸水会於婆兮甸入盘江】浣江【在城南三里源自州北青龙潭流出】高河【在城东备乐乡山巅外窿中洼周二百余步不涸不溢昔有人盗水灌田风雷迅作】龙川【在城东北五十里】莲池【在城北十里其形如镜水无溢涸中多芰荷】爪水【在城南浣江之水流自北恩永山之水流自西南角转而东南又有丁矣冲之水流自东湾环而南俱会於茶部冲形如爪字流入婆兮江】海眼泉【在城南六里恩永山麓自石洞中涌出一名恩永河】七犀潭【在城东七十里婆兮乡一名大龙潭周围八十余丈】青龙潭【在城北流泉濆涌为浣江之源】通井【在城南水清洁虽旱不涸】通海县　通海湖【在城北三里一名杞麓湖源自河西县东注为湖周一百五十里相传昔水涝不通有僧於东北石笋丛中以杖穿穴泄其水故名】白马溪【在城东一里白马山入通海湖】洗鉢池【在城南一里秀山坳僧畔富洗鉢於此故名味甘美饮之令人肥白一名畔富泉】仙人井【在城东南二十里仙人坡下】河西县　大河【在城南十里】碌碌河【在城西六十里源自新兴州合诸流成河经县界入曲江】炼庄河【在城北百里】东渠河【在城东北三十里自水磨村北流经县南入通海】普应溪【在城北关外】九龙泉【在城西南十里邑人祷雨处】嶍峨县　分界江【在城南二百里江外为新化南安界】丁癸江【在城西二百五十里源自禄丰三泊其水深阔汹涌】合流江【在城东北一里一曰大河自旧新化州流至城北一曰小河自石屏龙车河流至城南合流入曲江】亚泥河【在城西一百二十里为丁癸江下流入新平界】戛洒河【在城西三百二十里源出南安州流入丁癸江】蒙自县梨花江【在城东南一百四十里自元江经纳楼司至县流入交趾】倘甸河【在城西北】
【七十里发源木马冲流入梨花江】南湖【在城南门外广数里水涸则为平坝】长桥海【在城西北三十里】西溪【在城西南六十里】落龙泉【在城东八里自洞中流出】温泉【一在城东南五里一在倘甸】法果泉【在城南十五里】华泉【在城西北二里相传泉有灵物岁旱祷之即雨】莲花滩【在城南一百二十里乱石横撑江流急泻冬春石露俨若菡蓞】
澂江府
河阳县【附郭】　金莲山【在城东三里一名绣球山又名龟山高圆平正衆山环拱夕阳晚照灿若金莲昔之府治学校皆建其上】重珠山【在城东五里一名倚铎山凝重圆秀下有漱玉泉】阳浦山【在城东五里起伏蜿蜒崖阿环翠有冬青树岁寒益茂】阙摩山【在城东五里山多崖穴玲珑幽秀上有华藏寺】云龙山【在城东六里相传诸葛武侯与蛮盟於此】隆夀山【在城东十里夀山乡与云龙连麓】天马山【在城东南十里峰峦起伏势若天马】赦文山【在城东南十里抚仙湖口山形方正宛若函书】马鞍山【在城西南十里两峰并起石骨崚嶒中有石洞】云溪山【在城西南十五里自八仙岩奔腾而下断续起伏势若羣马赴涧旁有溪流】龙爬山【在城西南十五里相传昔有龙鬬於此其山崩塌如爪爬之迹故名又山左为锦标山】官涧山【在城西南二十里】南峰山【在城西南二十五里山势磅礴羣峰列峙迥出诸山之表其右臂山如鱼跃名跃鲤山】玉笋山【在城西南三十里旧名涌拔山孤峰突秀状若玉笋左为诰轴山碧峰排列如展诰然】玉几山【在城西五里盘龙冈侧形如玉几左为官洞山】虎山【在城西七里叠障连峰雄如虎踞】点苍山【在城西十五里与晋宁接壤峰峦峭拔点於苍穹故名】石幢山【在城西北五里松冈郁翠颇为幽胜】罗藏山【在城西北十里高五百余丈叠巘重冈五峰屏列陟其巅数百里山川了然在目元末梁王瓦尔密走罗藏山立砦以守即此故又名梁王山】玉印山【在城西北二十里旧名罗伽那自罗藏山右臂连延而西其巅石壁漓岏远望之如斗如印故名南有泉流而为溪】舞凤山【在城北一里自罗藏中支逶迤而来形如凤首览辉左右支壠环抱势同展翼明隆庆间知府徐可久於其麓迁建府治郡之镇山也】塔浮山【在城北五里高峰突起形如鴈塔】将军山【在城北八里山势雄峙】玗札山【在城北二十里自宝鼎山逶迤起伏势如羣马奔腾山峡有泉四出会为大溪】锺秀山【在城东北八里山极高峻下有三春池】望资山【在城东北十五里通路南宜良为府治门户】碌碕山【在城东北二十里苍崖层叠下有庄镜泉又名涟漪泉其水清澈】宝鼎山【在城东北二十里俗名支锅石三峰鼎峙玗札溪发源於此】石屏山【在城东北之四十里旧阳宗县东一里】品禄山【在旧县东二里形如品字】立马山【在旧县东三十里沙甸乡】碁枰山【在旧县东南三里】夹浦山【在旧县西十里弥勒石溪及冷塘二水合流其下】觉卜山【在旧县西十五里即罗藏山分支险峻陡絶登其巅则昆明山川朗然在目】朝阳山【在旧县西十五里】化石祖山【在旧县西北七里其南有泉流为曰角溪又名芭蕉河东北入明湖】仙迹山【在旧县西北三十五里高二百余丈腹有洞石笋悬溜颇称灵异】宝珠山【在旧县东北五里後倚石壁前瞰明湖高二百五十余丈上有龙泉寺】贵人峰【在城西南玉笋山後羣峰拱揖俨若贵人】蟠龙冈【在城西五里自隆额岭东分而下蜿蜒顿伏状若蟠龙】陆赫岭【在城东七里自罗藏山来巍然高秀宜良路南道经其下】象鼻岭【在城东南十里一名回龙山山势直接抚仙湖滨宛若长鼻之吸湖水故名】隆额岭【在城西南十八里山形高秀丰正如额然】剑岭【在城西罗藏山之南山势隆直如剑】关索岭【在城西北二十里入省大道山势险峻设有三关哨】松岭【在旧阳宗县东二里旧有羣松郁翠天风振飒如奏笙簧】宾阳岭【在旧县南五里罗藏分支层峦插云日出先照故名】竹园坡【在城西北十里长亘十余里平衍多竹】长坡【在城北七里】金鸡岩【在城东五里华藏寺右壁形似鸡旧传每有鸣声米价腾涌乡人恶之撃去其首】红石岩【在城东二十里铁池河边层岩壁立高百余丈】八仙岩【在城西南十五里自隆额岭而南诸峰罗立错峙如八仙然】洑水洞【在城东北旧阳宗县东炒甸界纳泉潭诸水伏流入明湖】江川县　东山【在城东五里】海瀛山【在城东十五里一名孤山特起抚仙湖中四壁如削】蟠坤山【在城东南十里顶有石洞乡民祷雨焉】覆盆山【在城西南三十里山多螺甲形如覆缶】龙凤山【在城西三里崇冈叠阜为邑镇山】西山【在城西十里峰峦起伏多怪石流泉】绿龙山【在城西北二十里林木苍翠下有阿化泉六部溪】屈颡颠山【在城北十五里一名叠翠山上有泉三派分流西入滇池东入抚仙湖南入星云湖】万松山【在城东北三十里?带湖山邑中名胜】关索岭【在城北二十五里临安孔道旧有土巡检防守千峰耸屹一径盘纡与府城西北关岭相距百里冈脊连亘同称要隘】新兴州　连珠山【在城东五里一名五星山五峰络绎左右映带】灵照山【在城东十里旭日东升光照林麓】白塔山【在城东二十里峰峦峭拔万山环拱元时建有白塔】钟山【在城东南八里形若覆钟为州治祖山】笔架山【在城南十二里三峰相连形如笔架元梁王屯田其下又名梁王山】东山【在城南三十四里玉湖之东形如半壁其坳有龙泉】博螺山【在城南一百里其山高耸上接云霄】真武山【在城西南二十里形如龟蛇盘绕俗名蛇山】凤凰山【在城西南二十五里双峰秀出两龙下垂状如威凤腾空】密罗山【在城西南三十里山深箐密下有密罗河】高楼山【在城西七十里一名光山中平如案诸峰罗列左右】大棋山【在城西北十五里奇梨山之南中平如掌有若棋枰】奇梨山【在城西北十七里林木茂蔚下有泉涌为九龙池】水槽山【在城西北五十里圆峰数叠宿雾迷蒙】洛伽山【在城北四十二里刺桐关西悬崖峭壁石洞谽谺】蒙习山【在城北七十里劈分三脉为临开各郡之祖山其顶与晋宁州分界】罗麽山【在城东北二十五里一名龙马山下有白龙潭流而成溪】石岩山【在城东北二十六里与龙马山相连山左有白龙泉流为九曲入於玉溪其山巉岩嶙峋上有石洞石峰】桤木岭【在城西三十里岭甚峻旧多桤木下有清水河流入大溪】路南州　鹿阜山【在城内一名鹿母山】午山【在城东二十里一名九蟠山又名印山】劄龙山【在城东八十里峰峦峻耸】遮日山【在城东南十五里山势峭拔夕阳掩映一名些亦山】紫玉山【在城南里许州治之向山也横亘数里环拱作案】香花山【在城南二十五里多黑石极光润】宝源山【在城南五十里】泰来山【在城南八十里三峰屏列】龙宝山【在城南八十里】竹子山【在城西南三十里山高千仞周百余里有蜡烛香炉诸峰环绕拱向】狮子山【在城西六里山形似狮蹲坐】照镜山【在城西北二里前有池如镜】阿怒山【在城北二十里下有龙潭】木龙山【在城北七十里山顶有泉】休柔山【在城东北十五里今名九盘山下有泉流为休柔溪入盘江】龟山【在城东北八十里穹窿绵亘俯瞰交广昔土酋秦氏居之】石林【在城东三十五里怪石隂森嵌结玲珑下有伏流深远莫测昔人冬夜见石上有李一株结实鲜红次早寻之不复见俗呼李子箐】芝云洞【在城北二十里洞口石似芝与云故名初入空敞可容百人再入四壁垂乳扣之有钟鼓声又石枰石牀石田奇怪不可名状】
河阳县【附郭】　铁池河【在城东三十里自陆凉宜良流至路南铁池舖因以名河受抚仙湖水流入宁州】大冲河【在城东北旧阳宗县南五里汇溪涧诸水下流入於明湖】陇邱冲河【在旧县西北十二里发源陇邱冲流入明湖】抚仙湖【在城南十里一名罗伽湖周三百余里东南属宁州西属江川西南受星云湖水汪洋澄澈泄入铁池河】明湖【在旧阳宗县北一里一名逸休湖周七十余里水色深碧境内溪河泉涧诸水汇此下流由汤池东绕宜良入铁池河】东谷溪【在城东六里水出东谷之麓绕旧治南入抚仙湖土人以此卜岁消则丰长即歉】立马溪【在城南三十里发源玉印山之南经东关与剑岭溪水合流绕竹园坡西南入於西礐大溪】石涧溪【在城西南十里出虎山两峡间北流入西礐溪】罗藏溪【在城西十里源出罗藏山入抚仙湖】玗札溪【在城东北二十里自宝鼎山发源经玗札山南入抚仙湖】七江溪【在城东北四十里自九村发源流入铁池河】弥勒石溪【在城东北旧阳宗县西五里源出罗藏山西麓合衆涧流出弥勒石口会於锦溪】锦溪【在旧县西五里源出罗藏山北麓会衆流而成溪】日角溪【在旧县西北八里一名芭蕉河发源觉卜山伏入天生桥山腹复出为溪】青水涧【在城西云溪山左官涧山右合流绕蟠龙冈西南入西礐溪】三春池【在城东七里钟秀山麓一名龙女池】冷然泉【在城东阙摩山之阿味甘冽又金鸡岩下有玉冽泉味甘色莹】北坡泉【在城东三里一名东浦】矣旧泉【在城东南十里有泉穴三处】西礐泉【在城西七里一名西浦双泉并出左清而右浊合流纳诸山溪注抚仙湖】濯缨泉【在城东北旧县西一里夹浦山麓自石罅喷出上有龙洞】七古泉【在旧县西北七里源出麦田流经北斗村入於明湖】黑龙潭【在城东十五里其水渟泓深黝旱时祷雨其处】江川县　下河【在城西十里分中河之流经旧城南入星云湖】中河【在城西十里源出阿花冲南入星云湖】上河【在城北十五里源出关索岭南入星云湖】星云湖【在城南十里周八十余里东由海门小河入抚仙湖两湖相通中有界鱼石星云之大头鱼抚仙之??鱼两不相越】阿件溪【在城西北即阿花冲源出屈颡巅山之南流入星云湖】双井温泉【在城西南十里两水皆温流入星云湖】冷泉【在城西七里】白龙潭【在城北十里中有巨石一人揺之则动衆人摇则不动】新兴州　密罗河【在城西南三十里源出密罗山流入大溪】大溪河【在城西北五里一名玉溪河受诸溪之水下入曲江详见水利】罗木箐河【在城东北二十里详见水利】玉湖【在城南旧研和县之西南二里涂潦既尽镜水浮空佳景也】九龙池【在城西北二十里又北十里有莲花池下流俱入於大溪】双林泉【在城东北二十里双林寺中有五色鱼】路南州　巴盘江【在城东南郭外发源黑白龙潭屈曲盘旋流入盘江形类巴字故名又云蒙川】铁池河【在城西三十里自宜良流入州境下入宁州】兴宁溪【在城东二里绕城西南会铁池河流入盘江】休柔溪【在城东三十里源出休柔山南流入盘江】叠水【在城西南三十里岩高千仞瀑布飞流声如霹雳】黑龙泉【在城东八里】温泉【在城西北五十里民和乡其水温和有硫磺气】
武定府
和曲州【附郭】　五峰山【在城东三里一名五凤山五峰攒列环拱郡治】白塔山【在五峰山东上有支云塔】二龙山【在城东十里有凤氏亭台遗址】天马山【在城南二十里】笔架山【在城南二十里连珠耸翠为学宫案山】白华山【在城南四十里】狮子山【在城西八里高千余仞山石?伏如狮形絶顶平阔上有石城清池中藏深谷可容万人明建文从亡诸臣遗迹在焉】马鞍山【在狮子山北】餔哇山【在城西二十五里山势险隘有瀑布千余丈注成池每岁暮春夷民沐浴於此】三台山【在城西北八里高百余仞叠嶂如三台明隆庆初凤继祖叛筑寨於此】猗朵山【在城西北二十里有泉下流为南甸河】雄轴龙山【在城西北八十里高联云汉翠积层峦登临胜境】佐邱山【在城北十里山中平坦有潭广五亩水无盈涸名洗马池一流为勒溪洟一流为东溪洟】夀胚胎洞【在城西北四十里深十余丈石笋森列奇异不可名状】武陵洞【在城北八十里甲甸西洞深叵测内有流泉其西为石塔洞景亦幽胜】元谋县　茶房山【在城东二十里即马头山之巅也高数百余丈远眺大姚定远诸峰又为滇蜀往来大路山高乏水县人建茶亭於上以济行人故以茶房名山】五簋山【在城西十五里山下有温泉石穴二处皆寛五十余丈可憇百人】长山【在城西北五十里绵亘数十里周围多石壁下临大河上有吾必奎寨故址】竹沙雄山【在城西北二百里高出羣山上多竹木】吾梁山【在城北三十里孤峰耸拔邑中胜地】盘龙山【在城北七十里连亘逶迤势若盘龙】火焰山【在城北一百二十里高可三十里峰回路转陡絶崎岖】雷应山【在城东北五十里壁立万仞顶有古刹翠微深奥老树参天】住雄山【在城东北五十里一名环州山山虽隶州而山峰山面实环列於县之东北与雷应山相倚】禄劝州　玉峰山【在城北二十里山势嵯峨林木丛密】法块山【在城北五十里四面削立惟东南一径可容单骑其旁为裒阿龙山】哇匿歪山【在法块山西山巅寛平可居万户】幸邱山【在城北二百里四面陡絶顶上寛平可容万家昔为罗婺寨上有天生城】绦云露山【在城东北二百里俗名乌蒙山与东川接界上有十二峰雄拔陡絶盘旋七十里八九月间积雪莹然北临金沙江为诸山之冠蒙氏僭封东岳】撒甸　撒拥山【在治东北五十里羣山之中最为高峻】
和曲州【附郭】　金沙江【在城北三百八十里源出吐番达赖喇嘛东北牛乳山下东南流入喀木地又东南流入鹤庆府之中甸东经丽江府亦名丽江南经永北府及鹤庆之剑川州又东过大理之宾川州又东过姚安之姚州又东北经大姚县之苴却营又东南入元谋县过府北境又东北过东川府又北经昭通府之永善县下入四川之马湖府下至叙州府合於岷江蒙氏僭封为四渎之一沿江多瘴虽属深冬行人挥汗渡者多以夜或雨中】乌龙河【在城北五里源出禄劝州乌蒙山流经府境下流入金沙江】两溪洟水【在城北十里源自佐邱山洗马池两洟分派东流北注金沙江】香水泉【在城东二里味香美饮之消疾】冷泉【在城西六里其水清洁寒气逼人】龙潭【在城西南二十里】白龙井【在城西一里】盐井【有二一距城一百六十里为只旧井一距城二百里为草起井】元谋县　西溪河【在城西南源出镇南经楚雄至县入金沙江】猛令河【在城西十五里自黑井流入县回绕二百里达金沙江】应元溪【在城东五十里源出和曲州虚仁驿经马头山入县界】龙溪【在城西三十里回龙寺前俗名巳保河清流潆汇一碧万顷】温泉【在城北二十五里法纳禾村其沸如汤可燖羊豕】禄劝州　掌鸠河【在城东门外南流入普渡河达金沙江】普渡河【在城东一百里即螳螂川之下流也会掌鸠河入於金沙江】惠嫋湖【在城东北二百里绦云露山顶上湖方五里茂林掩映水色清碧经秋叶落其中鸟辄衔去】甘龙泉【在城内自石崖流出居人汲饮所资】石泉【在城东一百二十里洒交营坡】温泉【有二一在普渡河内一在掌鸠河内】哑泉【在城东北六十里鹦哥嘴坡下】撒甸　鹧鸪河【在治南五里源出治西北二十五里之核桃箐南流入禄劝掌鸠河】
广西府
锺秀山【在城内东北隅峭抜秀丽学宫建於其下】还浦山【在城东二里双峰屹立为府左翼】灵龟山【在城东三里一名广福山上有广福寺下有矣邦池为郡中名胜】紫微山【在城东十五里高数百仞绵亘五十里】吉输山【在城东南五里】翠屏山【在城南三里展屏列嶂为府案山】烟光山【在城南五里东接紫微山环绕府治】文笔山【在城南五里上有文峰塔】天马山【在城南二十五里上有古洞下有香泉】五峰山【在城南三十里五峰叠出苍翠摩天】九溪山【在城南四十里山势雄壮上出九泉】铁龙山【在城西一里怪石峥嵘势如飞舞为府右翼】桃笑山【在城西三里山腹有洞为仙人唐风子栖息之所遗址犹存】阿卢山【在城西三里绵亘四十余里南接弥勒北跨师宗旧为阿卢部】九华山【在城北一里】发果山【在城北一里培塿相接环绕府治】奇鹤山【在城北五里体势尊严九峰连叠为府治主山】阿卢洞【在城西五里宏敞幽邃游者持炬以入石乳中垂如雕栏宝塔玉柱瑶牀之状】泸源洞【在阿卢洞旁山麓出泉为泸西大河水源】师宗州　英武山【在城东八十里奇峰峭拔高数百仞】禄德山【在城东百里双峰秀峭高入云表】高来山【在城东三百里雄峙数百仞】马者龙山【在城东南二百四十里山极高峻其旁有小山本在州阿宁郷高可五丈横亘二十余丈明弘治十年一夕忽移二十余里止於此山之旁山有大树皆不动其旧处遂为平地】恩荣山【在城北五里上有三峰峻峭耸拔】锁北门山【在城北十里两峰耸峙如门扃然】贯中坡【在城西北五里为赴省通衢】槟榔洞【在城南三十里】通元洞【在城西北一里许洞中出水绕城西南入大河经罗平州界】弥勒州　棋盘山【在城东十里旧名磨盘山】陀峨山【在城东十五里延袤一百八十余里上有弥勒寺】曲部山【在城东五十里中峰高耸一名部笼山下有泉流归石窦】盘江山【在城东南一百二十里东西两山相峙江从中流东抵师宗南界阿迷中有石窍深广丈余浊水涌出入盘江】黎山【在城南百里沟甸坝上有云峰寺下有落伽庵】火焰山【在城南一百二十里四时常见火光】翠微山【在城南二百里朋普寨麓有温泉建翠微阁】烟白山【在城西南六十里上建有白鹤寺】十八寨山【在城西南九十里山箐连属中多夷种昔事剽刧今皆向化】洞天山【在十八寨东五里有石龙石洞】花山【在十八寨西三里产山茶杜鹃春色如锦】阿欲部山【在城西十里冈峦森列盘亘七十余里旧阿欲千户所置於此】狮子山【在城西二十里形势峭拔延袤数十里】锦屏山【在城北二十里】龟山【在城北三十里为州治祖山山极高大绵亘数十里东距府四十里东北距师宗七十里皆与连界独弥勒为近上有龟镜禅林或作圭山误】北倾山【在城北三十里阿欲乡中高五十余仞西连阿欲山】红石岩【在城西南二十五里有石龙马相传昔有龙马至此化为石土人视其色青白以卜隂晴】观音洞【在城东十里石窟玲珑】玉龙洞【在城南三十里又名富春洞】邱北　石龙山【在治南为曰者马者龙阿宁三乡交界处明万历时土舍李应辉筑土城其上为维摩州治後圯】盘龙山【在治西阿宁乡明崇正四年迁维摩州治於其上是为邱北旧城】腻革竜山【在治西北一百二十里山势高峻上有水泉明末沙定洲叛据其上李定国围三年乃克之今城址尚存下为通粤西驿路】歹马坡【即今州同治所】莫治峰【在治北高万余丈上有云雾终岁不开惟三月三日至四月三日一月中清朗人登其巅可望见安南之境】
盘江【在城东五十里自阿迷州东北流经府境东入师宗界】西溪【即西泸河在城西三里源出阿卢洞环绕府城流入支酺塘】龙江湾【在城南十八里和穆荣村】矣邦池【在城东南五十三里一名竜甸海周三十余里水源有二一出泸源洞一出江头村龙潭东西两河会池水入支酺塘旧志云半跨弥勒又云一出弥勒吉双乡俱误】温泉【在城西南九十里兴集村泉水香美】龙泉【在城西北十里江头村流入矣邦池】支酺塘【在城东南四十里会郡中诸水归塘伏流入盘江塘有鱼年供春秋祭祀酺醢之用故名俗譌为知府塘】师宗州　混水江【在城南一百五十里即盘江下流详罗平州】大河口【在城东十里】落竜洞泉【在城东南十五里水从洞出东流至大河口会通元洞水入罗平界】阿渠温泉【在城南三十里】弥勒州巴盘江【在城东南一百二十里流入盘江】白马河【在城东五里】息宰河
【在城南九十里构甸坝中五村明知府张继孟招普名声降於此】山湖【在城西南四十里中产巨鱼】八甸溪【在城北其源有三一出城南一百里旧村一出城西十里阿欲山一出城北三十里北倾山至州治合流南入盘江】温泉【在城西八里梅花崖】邱北　清水江【在治西源出旧城西南之龙潭潭广五丈余西南倚山岩中空深无底水色黝绿潭中时有烟雾蒙蒙东流绕州治前会合境内诸水入於罗平之八达河】
广南府
者鹞山【在城东二百六十五里土富州之东七十里高耸二百余仞怪石嵯岈上有苗寨】西宁山【在土州东一百五十里下多崖洞】玉泉山【在土州西北七十里顶有飞泉如练下有石池甚清碧流入西洋江】莲花山【在城东南二十里五峰并出诸小山峰旁峙形如莲花】花架山【在城东南八十里】袪丕山【在花架山之东南形如石狮土人结屋避兵於上又名狮头寨】牌头山【在城西北五里峰峦起伏其右小山连峙土人筑寨其上】板郎山　木王山　速部山【俱在城西北三山相连层崖峭壁山各一泉为西洋江之源】科岩【在城北七十里相传宋狄青征侬智高至此】
西洋江【在城南九十里源出板郎速部木王三山合流入广西田州达右江】盘江【在城北经广西府罗平州流入境归粤西】楠木溪【在城东土富州之东三十里源出花架山其水常温】南江溪【在城西一名南汪溪流至州南合楠木溪东至石洞伏流十五里复出入於右江】
元江府
玉台山【在城东十里旧名罗盘山凡二十五峰悬崖絶壁望之如台云气弥漫极目尽白】飞虹山【在玉台山右两崖层叠中通一洞内有石牀丹竈旧传有陈羽士修炼其中】路通山【在城东二十里旧名马龙山峰高千仞青入云表一綫羊肠路通临安】天马山【在城东南十五里秀如华峰与嵯峨山对峙】嵯峨山【在城南二十里中峰嵯峨状若飞舞】观音山【在城南七十里一名住云峰高入云表惟攀藤可上南有岩洞石如龙蟠鹤立】纪特山【在城南三百里鸟道千重苍松翠竹鹿豕成羣昔有异人跨鹿戴笠来往山巅迹之不见】宝山【在城西三十里圆如螺髻尖若卓笔传昔有人藏宝於山麓故名】因远山【在城西北七十里泉流瀑布下多村落旧为因远驿】九龙山【在城西北三百里】奇山【在城北二十里旧名龙爪山上有涵春台仙人洞奇怪万状】青龙山【在城北六十里】金鳌山【在城北七十里石螺盘曲状若伏鳌中有石洞昔有月光道人修炼其中後昇仙去】自乐山【在城东北十里一名栖霞山凡二十四峰悬崖峭壁与镇沅蒙乐山同脉故名】新平县　鲁奎山【在城东南六十里险僻高峻接连石屏元江诸处为野寇出没之薮】二龙山【在城南五里两峰并列矫若游龙】金营山【在城南二十里】镇元山【在城南五十里】团山【在城西南六里形如满月】倚楼山【在城西七十里崇崖峻岭若楼阁凭虚天然结构】迤陑山【在城西北二百里旧新化州东山势来自昆阳连属不絶】迤阻山【在旧州西与迤陑山对峙】六祖山【在旧州西峰峦耸秀乔木隂森】鹦哥山【在旧州西四十里高五十里幽深峻险内多猛兽】哀牢山【在旧州西大江之外绵亘八百余里六月炎天冰雪不化】马笼山【在旧州西一百里旧时传马笼蛮酋曾结寨其上号为马笼部】陀崆山【在马笼山北】彻崇山【在旧州北五十里长一百五十里崖石险峻下有温泉】矶阁山【在旧州北一百里五峰环列参差秀峙】五桂山【在城北一百里顶有五峰势若岳峙】水帘洞【在城南五里水自洞门流下垂若珠帘】南洞【在城西南一百八十里凡七十二洞】他郎　笔架铁山【在治南十五里】红岩山【在治西三十里峭壁凌空人莫能上日夕返照色赤如霞】遮蔽灵山【在治北四十五里中有石硐常见奇云绕护】元江【在城东南一名礼社江上流为新平之磨沙勒江下流为临安之礼社江】三江【在城西南三百里曰阿墨曰把边曰李仙旧志云上流之东曰阿墨江东之西曰把边江又西曰九龙江按舆图把边阿墨在元江府之西镇沅普洱府之东九龙江在普洱府之西惟三江同归南海而其上流原未尝合也查元江属内尚有他郎甸索漫会诸小水俱入阿墨止名河不名江阿墨把边合流之下东有萨普河水注之亦不名江三江当合李仙名之非九龙江也】李仙江【在城南三百四十五里合阿墨把边江南入於交趾】阿墨江【在城西南二百二十里源自蒙乐山南会把边江入於李仙江】把边江【在城西南三百六十里阿墨之西即景东河下流东南会阿墨江入於李仙江】甘庄河【在城东五十里】清水河【在城南流入礼社江】?峨河【在城西四十里东南流入礼社江】漫线河【在城西一百二十里流入礼社江】南麻河【在城西北一百里流入礼社江】南淇河【在城北十五里发源镇沅府无量山南入府境归礼社江】温玉泉【在城东北八里石罅迸出其色清碧热如沸汤】新平县　三江口【一为易门緑汁江一为禄丰星宿江一为楚雄大江俱会於县西北流入元江其实星宿緑汁特有上下流之分非两江也】磨沙勒江【在城西旧新化州东南八十里一名大江又名马笼江来自楚雄流入府境旧志马笼诸山在江之右迤阻诸山在江之左羣山夹江其隘如峡】平甸河【在城东十里衆流所汇】亚泥河【在城东三十里为往来临安之路经鲁奎山麓入礼社江】叠水河【在城南半里源高数丈潺湲澎湃流入大江】襟带河【在城南三里发源磨盘山顺流至大开门入元江】七曲河【在城西旧新化州东南五里】洪本泉【在城西一里】瑞木井【在城南一里许味甘冽源出木下其木一本三干花叶皆异】他郎　阿墨江【在治南九十五里即谷麻江下流入李仙江】谷麻江【在治西一百三十五里自恩乐独谷者东瞒楞发源衆水汇归下流即阿墨江】水癸河【在治东十五里自府治坤勇村发源流归慢碧江】小河【在治西六十里自中寨箐发源绕东南入李仙江】鱼鳬小河【在治西八十里自南北村发源流入谷麻江】黑龙池【在治南笔架铁山下渊澄映澈寒气侵人天气亢阳祷之即雨】
开化府
文山县【附郭】　狮子山【在城东八十里危峦突起山势峥嵘】西华山【在城西南二里横列三十六峰层峦叠翠与东文山对峙拱翼府城】天洞山【在城西南一百五十里山有石洞瀑布悬流】秀石山【在城西四十里危峰剑攒四壁如削】波些山【在城西四十里孤峰特耸高出羣山】六诏山【在城西北十里山势盘旋烟云环绕】八戛山【在城西北二百里飞崖削壁俯视诸山】凤凰山【在城北五里形如飞凤郡之镇山也】九牛山【在城北百五十里九峰雄峙山势险絶】东文山【在城东北二里秀丽为一方之冠】雾露结山【在城东北二十里苍翠插天云雾蒙结】二台坡【在城东七十里路转山回绵亘百余里】最高峰【在城东北五十里峰峦矗起高数百丈土人每听猿声以占隂晴】期乌石洞【在城西一百三十里安南里水从中出即盘龙河之源也】
济热河【在城东二百里东安里炎蒸酷热居民浴水解毒】赌呪河【在城南二百四十里与交趾接界峦夷於此立誓各不相侵故名】鲁部河【在城西南一百八十里下流入梨花江】盘龙河【在城西源出期乌石洞流至开化里为侬人河又经城北东南三面潆洄环绕盘曲如龙故名】浴龙池【在城南二十里逢春里水一日三潮】緑水塘【在城东北二十里江那里水如碧玉可鉴毛髪】异龙潭【在城南十五里逢春里诸流多汇於此】
镇沅府
云龙山【在城东六十里诸山环拱】南浪山【在城东一百二十里孤峰特立青入云霄】石罗山【在城东一百七十五里】石花山【在城东一百八十里苍崖密树下有溪流】波弄山【在城东南一百里新抚里山势伏叠如波澜】小蛮旧山【在城东南一百七十里向化里】纳罗山【在城东南一百七十里向化里】秉钟山【在城南里许形如屏障】马容山【在城南三十里平寨里一名马鞍山】天马山【在城西南十五里形类跪象故又名跪象山】乌连山【在城东北二十里嵩恩里今名石花山古木参差羣鸟巢集】乐板山【在城东北五十里嵩恩里今名分水岭】恩乐县　三家坡山【在城东七十里峰危路险为哀牢门户衆夷出入之所邑境要地也】碧松山【在城东南一里翠巘苍崖高峰耸峙俯瞰城郭烟树参差邑主山也】凤山【在城东南二里】屏扆山【在城西北二里一名者岛山列嶂如屏回岚若扆邑中巨观】蒙乐山【在城西北四十里由景东无量山发脉山势绵亘峰峦叠起遥峙县治之前状如列屏蒙氏僭封南岳】
杉木江【在城东二百九十里一名谷麻江源出恩乐县流经府境入威远界】新抚河【在城东南一百二十里新抚里一名新抚江】恩耕井【在城东南八十里产盐】按板井【在城西三里产盐】恩乐县　鲁马河【在城东七十里源出景东流入县境】托写河【在城南五里源出府境分水岭流入县归杉木江】浦麻河【在城西北一里流归杉木江】景来河【在城北半里即景东河自景东发源经县西北流入杉木江】南堆小河【在城东北七十里源出者岛山流入新平县】
威远
凤凰山【在治东二里上有元龙寺】仙人脚山【在治西南一百一十里相传有仙履石上遗迹尚存】笔架山【在治西南一百二十里】磊钟山【在治西南一百二十五里俗名吊钟坡】白马山【在治西南一百五十里相传有白马见於山上土人追之不见故名】
威远江【在治东南一百二十里发源景东经镇沅按板井至境流入九龙江】宝谷江【在治西南三百六十里发源景东府流经抱母井南流入威远江】猛萨江【在治西南五百二十里】景谷河【在治东南九十里】青庄河【在治南二十里发源茂蜡乡流经抱母井】抱母井【在治前产盐】香盐井【在治东南一百五十里产盐】
东川府
会泽县【附郭】　翠屏山【在城东南一里为治主山层峦耸翠环峙如屏林木蓊蔚冬春积雪上有九龙灵泉山嶂如壁又名灵壁山】玉兽山【在翠屏山东麓每岁丰则现狮象牛马之形色白如玉近视则无】南山【在城东南六十里又十里为野木山】金钟山【在城西南一里形如覆钟登眺城池了若指掌】马鞍山【在城西南十里以形似名】绦云露山【在城西南二百里一名云弄山与禄劝州接界详见武定】石鼓山【在城西十里石峰叠叠有巨石如牛撃之有声】天马山【在城西十五里又名金马山与纳雄山并峙】纳雄山【在城西五十里一名太乙山夜静时辄闻人声】白婆山【在城西一百二十里山顶有泉四时不涸】雪山【在城西三百余里法戛界奇峰峭壁积雪经年】万额山【在城西北二里】青龙山【在城北十里山多奇石有洞出泉层峦叠嶂作郡文峰】风魔山【在城北二百余里道中风大不可驻足】七雄山【在城东北一百二十里石崖陡絶】
车洪江【在城东一百二十里即牛栏江下流过七星桥达昭通入金沙江】壁谷江【在城西南一百三十里源出寻甸州汇果马车湖倘甸仓溪诸水合流为江陡峻深狭土人结藤为桥以通往来】金沙江【在城西二百五十里自武定流入府境经昭通入马湖府】以濯河【在城西五十里源自待补西经府治过纳雄山下入金沙江】新河【有三在城北知府黄士杰罗得彦相继开濬详见水利】蔓海【在城北广数百顷瀦水於夏秋之间冬涸春乾积年芦苇蔓草朽淤其中以丈六竹竿插之尚未至底出之仍无纎土故名】麦则夷溪【在城南一百里流汇以濯河】渭齿化溪【在城西南百里源出云弄山下流入金沙江】温泉【在城西南三十五里水自石窦中出热如沸汤清澈如鉴】缩泉【在城北五十里云弄山腰人取之者有铜铁器及人声则收缩不流】龙潭【有三一在城东六十里南山下一在城西五里一在城西二百余里为黑龙潭】犀牛潭【在城东南八十里者海周里许汇山溪水深不可测传有犀牛出没人或见之】
昭通府
恩安县【附郭】　宝山【在城东五里圆洁秀丽诸山环拱】我未山【在城东二十五里夷语五为我横为未谓此山五峰横列也】朴窝山【在城东南三十五里夷语谓平为朴窝以此山四望平坦】凤凰山【在城南十里连冈叠嶂耸抜飞舞如凤之将翔】雨公山【在城南十里背枕高峰面临旷野擦拉利济二河会流潆绕】马鞍山【在城西南三十里道狭箐深极为险要】大黑山【在城西南四十里为擦拉河源】博特山【在城西南五十里夷语以相对为博特】龙硐山【在城北二十五里为府治主山苍峰耸秀峭拔凌霄山下有硐如堂如室石乳倒悬玲珑变幻有泉水从中出遇旱祷雨於此】撒途山【在城东北八十里夷语撒途乃陡峻也】虎跳岩【在城西二十里山势崚嶒崛起状如猛虎蹲踞为一郡之关锁】镇雄州　绰纽山【在城东南五十里夷语谓青气曰绰纽】芒部山【在城南三十里】火哺山【在城南三十里】硌砌雄峰山【在城南二百六十里山半有大黑石状似麋鹿其上最凉夷语谓石曰硌谓麋曰砌凉曰雄故名】犀牛山【在城西南二百七十里山上有池】乌通山【在城北二里巍然独峙高入云端如人翘首独立夷语谓首为乌立为通故名】龙孔山【在城北二百八十里】鱼甲山【在城东北一百五十里】野鬼山【在城东北二百六十里土獠祀鬼於此】乐安山【在城东北二百六十里山有数峰路径曲折达芒部叙州】永善县　献宝山【在城西北十余里回环作案】太乙山【在城西北二百七十里上有九皇庙相传滩中浮来香杉木一块上载石像九因建庙焉】九莲峰【在城北五里县治主山也九峰并峙宛如莲瓣】大关雪山【在治东南六十里崖石崔嵬林木蓊蔚隂云密雾积雪难消】犄角山【在治西二】
【里层峦耸翠顶多云雾草木隂翳中有黑猿黄狖人面猴数种坠枝饮水天久雨闻啼声即晴】龙聚山【在治西南三百里】鸡爪山【在治北八十里一名吉兆山】梨山【在治北百五十里竹树蔽翳鸟道崎岖行旅不见日色】飞瀑崖【在治东三十里石壁巉削高数十仞上有细泉随风吹落飘洒如珠】鲁甸　马鞍山【在治东南二十五里】大黑山【在治南三十里】龙头山【在治西南六十里】大凉山【在治北九十里复岭危峰人迹罕至】
恩安县【附郭】　擦拉河【在城南二十里源出大黑山流为擦拉河南入府治会利济河出虎跳岩归撒鱼河】利济河【在城西二里又名荔枝河发源龙硐山绕府城入擦拉河】洒鱼河【在城西四十里发源雄溪出马鞍山後汇昭通诸水过大关入横江归金沙江】八仙海【在城东二十里夏秋雨集弥漫数十里中有怪石参差布列宛似八仙详见古蹟】龙潭【在城西四十里澄澈浄碧泻流不竭】镇雄州　白水江【在城北二百三十里受八匡河却佐溪黄水河勿食料溪诸水流入四川叙州府】托洛河【在城东五里源出乌通山麓经府治东南流入苴虯河】纳冲河【在城东二十里源出乌通山麓经府东南流入苴虯河】板桥河【在城东三十里】苴虯河【在城南三十里源出阿黑关合纳冲河入七星关河】冠带河【在城南四十里】托诺河【在城西南二百五十里下流入府境夷谓松曰托沙石曰诺以河畔有松树沙石故名】沱治河【在城西一里源出山涧流入纳冲河】八匡河【在城西八十里】九股河【在城西百一十里出鱼颇多】角魁河【在城西三百二十里】赤水【在城东九十里】黑水【在城东二百三十里】永善县　金沙江【在城西四十里水势奔腾环绕如带】大关老里渡河【在治东五里发源利济河经卜乌蒙历盐井渡入四川横江产细鳞鱼水有毒】黄水河【在治东北三十里】九龙潭【在治西北一百九十里】鲁甸　牛栏江【在治西八十里】金沙江【在治北一百五十五里来自东川流入永善】黑山河【在治南五十里流会擦拉河】
普洱府
锦袍山【在城东二里一名光山山势雄峙上有垒址相传武侯南征结营於此】双星山【在城南五里突起双峰又名锁水山】仁夀山【在城南五里绵长深秀体势端严上建】
【万夀宫为习仪祝圣之所】回龙山【在城南十里峰回岭曲有游龙掉尾之势】太乙山【在城西十里一名老翁山絶顶孤峰高出云表】天笔山【在城西二里形势如笔】凤凰山【在城北一里层峦叠翠形势开张如凤舒翼】诰轴山【在城北六里】观音山【在城北二十里上有大士阁】玉屏山【在城北二十五里】白龙山【在城北三十里两山相向一峡中分】贵人峰【在城东南五里奇峰耸出壁立千仞】大川原【在城南七百余里车里宣慰司界广袤千里蛮人豢象於此旁有山曰孔明寄箭处有石碑传为孔明碑】攸乐　六茶山【曰攸乐即今同知治所其东北二百二十里曰莽芝二百六十里曰革登三百四十里曰蛮砖三百六十五里曰倚邦五百二十里曰漫撒山势连属复岭层峦皆多茶树余详见古蹟】双象山【在治东一百里】三尖山【在治西一百二十里】尖峰山【在治北六十里】孔明山【在治北三百里】思茅　金精山【在治西南三里形如覆釜】玉屏山【在治西八里山势峻削羣峰攒列俨若屏风】香炉山【在治西六十里】斑鸠坡【在治东北二十里高出衆峰即天气晴明常有云封雾锁路行絶顶云载山腰经过者如置身霄汉之上】
整董江【在城东南一百八十里入於猛撒江】三江【在城东南三百里水道详见元江府】猛撒江【在城南二百四十里合威远江入九龙江】小江【在城西一百二十里发源铁厰合威远江入九龙江】清水河【在城南二十里流入普藤大开河合瘴气河会漫达入於九龙江】攸乐九龙江【在治南五里为澜沧江之委自西北流绕山势九岭相向矫若游龙故名】扒泥
河【在治东北一百四十里东流入漫达河】漫达河【在治东北一百八十里绕五茶山西南流入九龙江】平湖【在治南五里汇纳衆流涟漪澄澈】龙潭【在治东北五里】思茅　南涧【在治南四十余里绕西北会清水河入猛撒江】平塘【在治南二里衆水所归遂成巨浸】
大理府
太和县【附郭】　玉案山【在城东洱河外府治对之故称玉案上有刻云此水可当兵十万昔人空有客三千】点苍山【在城西三里郡镇山也自北而南绵亘百里汉书谓邪龙云南山似扶风太乙之状是也蒙氏僭封为中岳层青接汉叠翠排空隂崖积雪盛夏不消山腰抺云横如玉带虽林阻谷奥无猛兽毒虫其峰十九中特尊者名曰中峰中峰之北为观音为应乐为雪人为兰峰为三阳为鹤云为白云为莲花为五台为苍琅为云弄中峰之南为龙泉为玉局为马龙为圣应为佛头为马耳为斜阳诸峰剑簇有似岱宗人莫有能蹑其巅者峰各一溪蜿蜒东注为十八溪山产文石可为屏玩前明采取大为民病巡抚蒋宗鲁奏罢之】石门山【在苍山之隂长松参天高岩近日】赵州九龙山【在城东五里九峰联络势若游龙一名九龙顶山】龙伯山【在城东十里与】
【凤仪山对峙巅有龙泉】五佛山【在城东十五里嵯峨绵亘下有圣水四时不竭】天桥山【在城东南九十里之弥渡东七里两山壁立天桥飞跨涧水从中倒下岸夹桃花崖悬古刹】五台山【在弥渡东五十里耸出云表羣岭拱之如効指臂】青螺山【在弥渡城北形似螺旋古寺踞其巅旧有断碑传为武侯所立】卧麟山【在城南二里状若卧麟】狮子山【在城南八里形如狮子相传诸葛武侯曾凿其巅】赤佛山【在城南三里山有赤石望之如佛】覆釜山【在城南六十里白崖北五里平甸突起状若覆釜白崖於此发脉下有温泉】凤仪山【在城西一里州之镇山也横舒两翼环抱州城如凤来仪又名三耳山】昆弥山【在城西四十里山势峻险为西南要害昔西平侯沐英过此更为定西岭】浴龙山【在城西北一里为凤仪左翼势趋洱水如龙就浴一名宿龙山】白崖【在城南六十里山势绵亘为迤西往来要路】花鱼洞【在弥渡南九十里口甚隘一线天光侧行十里水注深潭中产花鱼崖半有洞钟乳倒垂怪石不可名状】悬香洞【在白崖西玲珑瑰异上有石乳香一株可望不可即】毕鉢罗窟【在白崖西悬崖峭壁林麓蓊蘙】云南县　水目山【在城南二十五里山多古刹巅有深泉】天花山【在城南四十里山有石洞古祠嘉靖间葺祠掘得雷斧大如扇又名南华山】龙兴和山【在城西二十五里】九鼎山【在城西北二十里九峰并峙簇若青莲石径悬空盘折而上香台古阁联缀如蜂房】宝泉山【在城北二十五里俗名梁王山有梁王行宫遗址每掘地得琉璃瓦】?山【在城北三十里与九鼎相望山峰有潭水入宾州】青华洞【在城南八里悬岩滴乳石窍玲珑日月光照可行十余里】龙洞【在城南五十五里叠嶂层峦中函巨浸】邓川州　玉案山【在城东三里如横琴待抚诸山互抱逆扼江流】鼎胜山【在城东五里玉案山後洱水为带岛屿潆回波光潋灧】东山【在城东七里状如狮子吐舌又名狮舌山下有龙潭祷雨辄应】云龙山【在城西峥荣苍翠叠嶂云横州镇山也】卧牛山【在城西门外】象山【在城西北八里旧州镇山也】黄斾山【在城西北十里形如张斾草色多黄故名】启始山【在城西北十五里山如城郭水汇一池村民环居】钟山【在城北八里势如覆钟】青牛石【在城西北二十三里弥苴河中俗传昔有龙马破石飞昇石上马迹犹存】浪穹县　佛光山【在城东二十里岩峻路削山半有洞可容万人山隂尤险亦名一女关武侯擒孟获傅友德破普顔笃皆在於此】灵应山【在城东二十里其高千仞石室有像祷雨多应】天马山【在城南八里上有镇蝗塔即樵青神分水处】凤羽山【在城西南三十里旧名罗浮蒙氏时有凤殁於此每岁九月百鸟咸集啁啾哀鸣土人乘夜燃火罗之多得异禽故又名鸟吊山】罗坪山【在凤羽山西南十里连峰绵亘可称絶险】清源洞山【在城西南四十里洞中有水上承岩溜清韵如琴】宁山【在城西一里上有泉曰宁水下注於湖】凝云山【在城西北十里上有庆云可占科第】标山【在城北十五里东连罢谷南瞰茈湖洞开楼阁吞吐湖光上有楚云护珠苾香诸刹】罢谷山【在城北二十里洱水之源也】赤壁山【在城东北三里峭壁临河高数十仞赤如流火】观音山【在城东北四十里一名方丈山有洞有池中有石观音像故名】蒙次和山【在城东北四十里三面絶险一面临河昔施浪诏居焉】莲花山【在城东北四十里状若莲花一径可通四壁如削】宾川州　锺英山【在城东二十里奔涌而来州治托焉饶竹箭毛革之利】五福山【在城西南三十里一名乌龙山明巡抚邹应龙建塔其上多奇石有观音古洞石像庄严】书案山【在城西一里平正如案】笔架山【在城西五里三峰环翠拱向学宫】翠屏山【在城西北五十里苍翠横列宛若画屏】鸡足山【在城西北百里一顶三支宛如鸡距名山记名为九曲岩上有石门曰华首佛刹禅栖不可胜纪佛书云周孝王五年丙辰岁伽叶波既付法阿难乃持僧伽梨衣入鸡足山以待慈氏下生即此处】飞凤山【在城北二十里一名五盘山状若凤翔双翼山峰劈开传为武侯所凿北一峰为孟获寨】华盖山【在城北三十里数峰攒簇形如张盖】白霞山【在城北五十里形势蜿蜒溪穿山腹上有细石如水晶精光映日】炎凉岭【在城西七十里东行则暖西行则凉故名】云龙州　象鼻山【在城东二里以形似得名】德龙山【在城西一里为州治主山形似三台气凝脉厚两翼环抱中支蜿蜒为金泉河边二井之卤源】彩凤山【在城西六十五里澜沧江外三七村後绵亘数百里连冈叠嶂环带沧江一州胜槩】三崇山【在城西七十里澜沧江外旧州西五里壁立万仞三峰入云人迹罕到有行至半山者辄遇雷雨沙石而止】大雒马山【在城东北五里即德龙北支石洞云岩中有仙迹岩半有温泉临沘江北岸其南岸为小雒马山横截江口耸峙尊严】满崇山【在城东北五十五里为衆山之祖卤脉出焉居人以云气聚散占隂晴】
太和县【附郭】　西洱河【在城东五里广二十里长一百二十里一名昆弥池又名渳海即古叶榆水发源罢谷山经蒲陀崆至邓川入太和北界名西洱河以形如月生五日抱珥之状也中有三岛曰金梭曰赤文曰玉几水涯有洲曰青莎鼻曰大贯曰鸳鸯曰马亷受十八溪水绕府西南由石穴中出点苍山後入蒙化府界会漾濞江】十八溪【在城西点苍山远近不一中峰下者为中溪其北曰桃曰梅曰隐仙曰双鸳曰白石曰灵泉曰锦曰芒涌曰阳曰万花曰霞移其南曰緑玉曰龙曰青碧曰莫残曰葶蓂曰南阳诸溪源泉泻自山椒雨作雪融汇为怒瀑如素练悬空有银河落九天之势】救疫井【在城西点苍山下疫疠者饮之即愈】赵州　白崖睑江【在城东南六十里源出云南县梁王山南流经白崖入旧定边县为礼社江源】赤水江【在城南源出水磨坪南合白崖江过彩云桥下弥渡会毘雌江流入蒙化旧定边县】大江【在城南源出定西岭西经州治南转东入西洱河一名波罗江州之带水也】毘雌江【在城西南源出蒙化之武卫山合白崖赤水二江入旧定边县】东晋湖【在城东北十里环龙山下有九泉冬春渟蓄成湖】甘泉【在城东南六十里白崖虾蟆口　本朝雍正七年闰七月平地涌泉二股清冽甘美】下邑龙泉【在城东南弥渡南二十里平磨甸石穴喷涌澈底澄碧香生芹藻清气袭人】冯氏义泉【在城西门外城中无井里人冯亷掘地得泉引入城居民便之】温泉【有四一在龙尾关一在白崖覆釜山下一在白崖之东村一在弥渡东南五里】云南县　一泡江【在城东源出县北梁王山绕县城入青龙海经铁索营归金沙江】叶镜湖【在城南三十里中有石如镜】青湖【在城西南一里一名龙池其深不测永乐七年黄河清此水亦清】青龙海【在城南十五里潆洄曲折势若游龙】周官些海【在城东北十五里水无源天雨则涧水聚集而成】万花溪【在城西三里一名溪沟在昔花卉夹岸故名】莲花渠【在城东四十里和甸内渠广二十里中有二岛岛上有庵】珍珠泉【在城西南十五里泉涌如喷珠】温泉【有二一在和甸一在城南三十里云南驿】邓川州　罗时江【在城西五里唐人罗时所开导泄緑玉池水南归洱海】弥苴江【在城东北五里出浪穹县罢谷山下环州如带南入洱海】緑玉池【在城北钟山之下水映山光色如緑玉】星鲤泉【在城东十里泉中有鲤额多星点】温泉【有三一曰上塘在城西北十四里一曰波罗壪在城西北十五里一曰龙马洞在城北二十五里浴之可以愈疾又有脱尘泉在城北十二里大石坪引冷煖二水同入浴塘其泉更佳】南诏潭【在城西二十里阔十余亩渊深莫测三山环绕万木隂森】浪穹县　大营河【在城东十里经水皮村会於宁湖】凤羽河【在城南五里源出凤羽乡流至水皮村与宁湖大营二水合是为三江口】蒲陀崆【在城南十五里一名蒲萄江即三江会流尾也两山夹立一水倒奔南出邓川入於洱河】宁湖【在城东半里亦名宁河源出罢谷山为洱海之源汇茈碧湖下会於大营河】茈碧湖【在城北十五里承宁湖之流水深无底澄碧一色有花曰茈碧如莲差小叶如荷钱采以为羮味美於蓴】罗凤溪【在城北八里源出凝云山下流入茈碧湖】九龙泉【在城东佛光山下其泉有九俱自石窍涌出】宾川州金沙江【在城东北九十里自丽江府流经州界下入姚安府或云即古若水山海经云南海之内黑水之间木曰若木若水出焉水经注曰若水南经云南之遂久县即金沙江巡检司地也】纳六河【在城北五里纳六溪之水曰锺良曰银曰石宝曰寒玉曰通洱曰赤龙故名益以丰乐又名七溪源出云南县流入金沙江】上苍湖【在城西六十里周回十里产莲花】乌龙池【在城西南五十里】金龙湫【在城西百余里洱水东岸古木丛生潭水深靓祷雨辄应里人祀之】孙水【在城东北一百三十里金沙江之别流水经注曰孙水一名白沙江汉司马相如梁孙原即此】温泉【有五一在城西十五里石马坪一在分山峡一在城东北八十里松明一在小寨一在罗陋】三潭【曰乾龙在城西南二十五里乾海子曰火德在城西北鸡足山石钟寺侧曰红雀在城北龟山】金牛井【在城西北三十里深不可测俗传水通洱河】云龙州　沘江【在城东半里自老君山发源入州界南入澜沧江】兰沧江【在城西六十里源有二俱出吐蕃喀木地会於叉木多庙之南名拉克禇河入鹤庆中甸经丽江旧兰州故称兰沧後人譌为澜沧又譌浪沧经州西南沘江水入焉南过永昌沙木河银龙江水入焉又东南过顺宁会黑惠江南过景东又南入镇沅普洱合九龙江入於车里汉通博南道行者苦之歌曰汉德广开不宾度博南越兰津渡兰沧为他人即此蒙氏僭封四渎之一】潞江【在城西二百七十里极边源出吐番哈拉脑儿入怒夷为怒江入云南保山大塘隘经州境六库一带过永昌流入缅地即禹贡之黑水也蒙氏僭封四渎之一】雒马河【在城东二里从十八寨下注沘江入兰沧江】带河【在城东七十里源自兰州经罗甲村箭杆场入永平界】天池【在城西北六十里一名高海子池在山巅渟泓十里】温泉【在城东北五里雒马山半浴之可愈寒疾】龙潭【有二一在城东南八十五里箭杆场一在城西一里德龙山】雒马五井【在城东一里曰雒马曰金泉曰河边曰石缝曰民居明天启间地震卤泄三井湮没仅存金泉河边二井】师井【在城北一百一十里】顺荡井【在城北一百八十里】石门井【在城东北三十里】大井【在石门井东七里】天耳井【在大井东三里】山井【在天耳井东二里】诺邓井【在城东北四十五里以上八井俱产盐】
楚雄府
楚雄县【附郭】　鴈塔山【在城南门内即金矿山峰峦峻秀为郡学案山】慈鸟山【在鴈塔山东城跨其上】平山【在城东三里】凌霄山【在城南十五里峰峦耸拔高出衆山】天马山【在城南二十里】碌摩山【在城西南三十里山顶有石如人戴笠之状土人以金贴其面事之甚谨】九台山【在城西南九十里上有九台曰大本曰广珠曰甘露曰聚仙曰大中曰振衣曰写经曰满月曰涌莲凡三十峰参差耸峙为郡胜观】碧藏山【在城西南一百二十里】峨山【在城西郭外上有石形如屏高八尺余】鸣凤山【在峨山左蜿蜒起伏环峙十数里相传蒙诏时有凤鸣其上故名】文殊山【在城西十里上有云泉寺】薇溪山【在城西三十里高千尺麓有龙王祠】紫溪山【在薇溪山右松竹隂森峰峦秀丽梵宇琳宫踞一郡山水之胜下有大石村河】锦囊山【在城北五里】卧龙冈【在城西十里诸葛武侯南征屯兵於此後人思之故名】镇南州　金鸡山【在城东五里高出羣峰昔有金鸡见其上故名】石鼓山【在城东三十里上有石排列如鼓蒙氏置石鼓县以此】五楼山【在石鼔山南山多美石凡有灾祥其响如雷唐人王载元张明亨於此仙去】五摩山【在城东三十里山势险峻旁有深箐本朝康熙二十年大师平滇破贼马宝兵於此】小天台山【在城东四十里山多松竹岩壑幽深】会逢山【在城东南十里又名象山上有石洞深不可测】石吠山【在城南三里旧传有石鸣如犬吠】鹦鹉山【在城西一里林木丛蔚鹦鹉巢其上又名昭应山】见性山【在城西北十五里羣山环抱二水交流颇饶幽胜】十八盘山【在城北十五里山最高峻登者盘回十八折乃至其巅】观音洞【在城东五里洞中一石如佛旁有氿泉颇甘】南安州　紫石山【在城东一里】健林苍山【在城东五里山半有泉传中有龙伏昔黑爨祖瓦晟吴立栅其上】安龙堡山【在城东南二百九十里】凤凰山【在城南四里】茶山【在城南七里其上间产山茶故名】罗甸山【在城西南二十里】表罗山【在城西南八十里】羊连山【在城西六十里学宫对之为文笔峰】鹦鹉山【在城西北平地突起上多鹦鹉】乌龙山【在城东北五里林深谷秀下有龙湫旱时祷雨辄应】定远县　宝华山【在城东三里】象鼻山【在城东五里其东二十五里为石门山两峦对峙清映零川】万春山【在城东七十里】狮子山【在城南三里环曲如屏上有七级浮图】会基山【在城南三十里高可三千仞绵亘五十余里赴府大道羣峰环拱参错争奇诸山之脉皆基於此上有会基哨舖】乌龙山【在城西二里】羊牟泥山【在城西四里有诸葛武侯望子洞】云龙山【在城西二十里延袤六十余里又名卧龙山武侯遗迹在焉黄龙乌龙二山左右匝拱邑之名山也为大姚来往要冲龙文川出其下】赤石山【在城西二十里山多赤石林木隂翳延亘二百里其东有泉下流为零川】化佛山【在城西三十里紫甸乡一名自久山方广四十余里上有龙洞深不可测常有云霞布濩岁旱祷雨於此】黄龙山【在城北三里蜿蜒如龙】刘大山【在城北二十里山高林密路通元谋明时夷人潜伏?掠知府邵敏立哨於上行旅至今便焉】独立山【在城东北三十里一名诸葛山形如圆盖下有白泉】广通县　高登山【在城东三里】东山【在城东十里】九盘山【在城东五十里回旋险峻道路九盘立舖其中】马鞍山【在城南五里】和茶山【在城南十五里清水河之源东连阿纳香山高耸峻拔延亘二百余里】伏狮山卧象山　金鸡山【三山俱在城南六十里狮象对峙金鸡中立】凤山【在城】
【西二里山形如凤四五月间宿雨初霁远望若有羣羊奔跃即之不得又名仙羊山】营盘山【在城西二里昔诸葛武侯征南驻兵於此】囘蹬山【在城西十五里相传阁罗凤侵柘东城至此值雷雨而返山上有关有泉出山之东流为关山河】罗苴甸山【在城西五十里四山环峙平原沃野一县物产公输大半出此下有河名罗川】翠屏山【在城西北四十里峰列如屏】鹤翥山【在城东北十里环绕县治形如鹤翥天表西折为蟠龙山周旋盘曲有泉甘冽四时不竭】阿陋雄山【在城东北十五里高踰千仞泉水分流西为罗申河南为阿陋河】龙街洞【在城北七十里俗传洞中常闻笙歌声】嘉　卧象山【在治东三里以形似名元设千户所於上】黑初山【在治西一里山高千仞五峰耸列绵亘百里一名虚初山】卜门山【在治东北三十里形势险峻郡路经之三十六折而上下有泉流为卜门河】黑盐井　金榜山【在治东一里翠嶂如屏旁有瀑布】玉壁山【在治东与金榜山相连壁立千仞青苍如玉】凤山【在治西一里峰高千仞大井出其下西北为万春山】象山【在治西五里其形如象】七局山【在治西北七里冈峦重复龙沟出其下其支脉为鸡冠山有伏龙盐井】絶顶峰【在治西北十五里孤峰峻峭高入云表】真武洞【在凤山之阳为卤脉来龙凿空为洞前有石形如龟蛇因建真武殿】琅盐井　鳌峰山【在治东三里一名瑞螺山琅溪濯乐河诸水俱经其下屹然为一井关锁】宝应山【在治南半里一名宝泉山井出其麓】笔架山【在治南五里三峰插天形如笔架左有文笔山建塔其上】奇峰山【在治西南一里岩壑幽胜】四髻山【在治西三里四峰攒耸如髻】鱼池山【在治北里许上有鱼池四时澄洁又名弥勒山】
楚雄县【附郭】　大江【在城西南三百三十五里自蒙化入府境经南安之嘉入元江】龙川江【在城北一里源发镇南州苴力舖至州南为白龙河经府城北东北过定远至广通为大河北流入金沙江】平山河【在城东三里源出南安州山中流经府北入龙川江】青龙河【在城东南五里遶郡北流入龙川江上建马家桥青龙桥以通省会】大石村河【在城西三十里源出紫溪山入龙川江　本朝雍正六年提督郝玉麟建彩云桥於上】伯鱼河【在城西五十里流入大江】席草湖【在城东十里周五里】曲甸湖【在城东北三十里】捣练溪【在城西三里流泉三叠清澈如镜】波罗涧【在城西八里】凤泉【在城东慈乌山麓从地涌出清冽而甘】龙泉【在城南鴈塔山下泉水澄洁应月而潮明知县范璋谓此水引入泮池可兆鼎甲後嘉靖壬辰邑人李启东果有传胪之应】镇南州　马龙江【在城南八十里流入府大江】清水河【在城东十五里源出茤蕨厰龙潭】白龙河【在城南一里即苴水也一名虹江源出苴力舖自西南环抱州治东注龙川江】七村河【在城南二百里源出赵州密底南入景东府界】响水河【在城北十五里源出见性山龙潭东合清水河入白龙河】平夷川【在城西三十里源出衆山中经城东南流入龙川江】玉泉【在城东二里泉温可浴】丹桂泉【在城东五里】龙潭【有四一在城南三十五里力戈村一在城南二百里七村一在城西北十五里见性山一在城西北三十里双甸村】南安州　马鹿塘河【在城南一百四十五里流入卜门河】黑石河【在城南二百余里流经新平界入元江】沙甸河【在城西南八十里流经易门界入元江】妥稍河【在城西四十里流经府东界合沙甸河】白沙泉【在城东三里】黑龙潭【在城东七里】石井【在城东北二里泉随取随满】定远县　清水河【在城东二十里又东六十里有苴苗河七十里有青场河南二十里有木土竜河西十五里有紫甸河一名子甸溪东北三十里有大基河皆支水也】零川【在城西三十里源出赤石山一名直苴河经石门山入於龙川江】龙文川【在城北二十里其源有二皆出县西之云龙山左斗箐右老虎箐二派合流迤而南又折而东绕石门山入龙川江】龙门溪【在城东四十里深阔浩荡为一方巨浸居民建塔水滨以镇水患】茶小溪【在城西十里下流入龙川江】黄莲池【在城东南五里池产黄花其形如莲】龙马池【在城西南二里传昔有龙现池中】李泉【在城东六十里相传有老人李贤者尝丐豆腐於凤山坊其地乏水老人以杖叩地泉即涌出因名】冷泉【在城南三十里会基山清冽甘美】石羊井【在城西五里有石如羊泉出其下动之则溢】广通县清风河【在城东三里发源县东之赵普关流入龙川江】舍资河【在城东五十里东流】
【入元江】立竜河【在城西一里源出马鞍山流至孤山绕县西定门外入於大河】关山河【在城西五里源出囘蹬山东至元谋县入金沙江】大河【在城北三十里即龙川江下流自府境流入春夏汹涌险不可测】罗申河【在城北五十里源出阿陋雄山西流经黑盐井入金沙江】雕龙河【在城东北十里源出阿纳香山入龙川江】阿陋河【在城东北五十里源出阿陋雄山西流入龙川江】温泉【在城东南八十里】嘉　大场江【在治北二十里一名卜门河又为上江河即府大江下流东南入元江】果罗泉【在治西四里】黑盐井　三道河【在治东南三里易者山观音阁加场村三水合一西入龙川江为行盐通渡】龙沟【在治北半里凤山左源出菖蒲潭其水澄清甘冽民资汲饮】七局龙池【在治西北七局山下每天将雨山鸣谷响】盐水箐水【在治西北七里大龙井出其中】菖蒲潭【在治西十五里即龙沟之源周园二十丈井卤发源其中春秋祀之】琅盐井　濯乐河【在治东北二里发源菖蒲潭流合琅溪】琅溪【在治西源自定远山涧中在定远为清水河入界内为琅溪东入龙川江】龙潭【有二俱在治南五里笔架山麓】
姚安府
姚州【附郭】　寨子山【在城东五里山下有泉流入乌鲁淜】饱烟萝山【在城东十里一名东山其西有武侯塔相传武侯驻兵於此後人建塔识焉】白马山【在城东十五里昔有白马着形土人立祠祀之有祷辄应】燕子山【在城东二十里形如燕垒】九鼎钟山【在城东南五十里一名华山峰峦有九状如悬钟花时游人不絶】三窠山【在城南六十里旧有古松三窠夜见光怪土人以为金银气掘之枯其一】笔架山【在城南五十里三峰耸峙中峰有井云出即雨】龟祥山【在城西三里一名赤石山山如龟形石皆赤色岭有泉】金秀山【在龟祥山西五里山下有泉流为阳派河】稽肃山【在城西七十里山产青石有泉入阳派河】仙景山【在城西七十五里一名西山昔人修真羽化之所山麓有石甲西岭二泉】矣保山【在城北十五里上有塔】龙凤山【在城北二十里一名白塔山上有塔高十五丈】黎武山【在城北一百里峰高而长中有兰若】緑萝山【在城北一百二十里一名盘曲山下有緑萝兰若】大姚县几山【在城南一里一名纱?山东隅有石穴一名石壁洞】四奇山【在城南五里四峰高】
【耸上接云霄】文笔山【在城西一里其後为凤凰山左为观音山】玉屏山【在城西北三里】马家山【在城北十里高出羣山林木葱蒨】龙马山【在城北四十里叠嶂悬崖壁立千仞旧传晴霁时有龙马出没】龙山【在城北五十里有邃谷崇崖茂林修竹之胜】马鞍山【在城北一百三十里】方山【在城北一百八十里下绕金江俯视如练】书案山【在城东北一里形如几案大姚河经其下】挂榜山【在书案山左二里】紫坵岭【在城东十里其山云合则雨旱时尤验上有古砦】白草岭【在城北八十里高峻为诸山之冠】赤石岩【在城西八十里与大理府十二关长官司接界为北渡金沙东出武定之要地】铁索箐【在城西一百五十里逶迤百里昔夷贼恃险出没明巡抚邹应龙平之】白盐井　回龙山【在治东一里】北极山【在治西南一里崇嶐峻峙古木青葱有北极等寺】宝关山【在治西一里高百仞上有梵刹下为通衢】象岭山【在治北一里逶迤驯伏如象】
姚州【附郭】　金沙江【在城北四百里自宾川流入府境东经大姚入武定府界】蜻蛉河【源出三窠山南瀦为大石淜分为东汹溪西汹溪绕府而北合趋大姚河入金沙江】阳派河【在城西十五里一名阳片湖自金秀山东流汇为河入西汹溪合於蜻蛉河】连场河【在城西三十里一名连水源出镇南州流入大姚河】香水河【在城北一百里源出黎武山下流注大姚河】一字水【在黎武山北流入一泡江】白马泉【在城东白马山谷】温泉【有二一在城西六十里黑泥只村一在城北一百二十里交摩村】乌牛井【在城东五十里】春郎井【在城外东南青莲寺後】金龟井【在城西十里其水清冽土人取给焉】大姚县　龙蛟江【在城西北一百二十里一名苴泡江源出铁索箐东流合大姚河】羊蹄江【在城北一百六十里发源摩些村东北流入金沙江】大姚河【在城南一里与姚州蜻蛉河之水合流经县东书案山下又东合龙蛟江之水东入金沙江】土桥河【在城南十五里东流为大姚河】醉翁井【在城东门外相传有人醉殁於此遂出泉清冽不竭】白盐井　龙泉溪【在治西南三里水出峡中味甚清冽】
永昌府
保山县【附郭】　太保山【在城内嵯峨数十仞冈横二里山巅平衍堪习骑射林木苍翠郡内奇观】宝盖山【在太保山後高出衆山郡之镇山也】玉壶山【在太保山左石窦流泉澄清可掬每有云从涧起渐穿松际直挂山巅朗如玉壶高举】雄山【在宝盖山左】哀牢山【在城东二十五里与太保山相向孤峰耸秀本名安乐夷语譌为哀牢非二山也顶有石穴土人呼为金井春首视其盈涸以卜丰歉山下有石如鼻出泉二道一温一冷】峡口山【在城东南四十里下有石洞广二丈一郡之水俱由此泄】法宝山【在城南十里势与九龙山相望上建法宝寺】卧狮山【在城南十五里高百丈袤二里下有芭蕉洞石乳垂结如花】屋牀山【在城南七十里箐险路狭自永昌至蒲缥驿由此】龙祖山【在城南八十里高耸杰出为东南诸山之祖】秀岩山【在城南旧施甸长官司东南二里】摩苍山【在秀岩之南孤峰耸拔浮於云表山顶可望数百里】碧霞山【在秀岩之东】茨竹坪山【在城南旧镇姚所南三十余里接猛波罗界】和场山【在城西南一百三十里】掌亢山【在城西南一百三十里潞江司东六十里】雷弄山【在潞江司东八十里】九隆山【在城西龙泉门外绵亘数里一名九坡岭世传九隆氏兄弟居此】石子山【在城西七里】玛瑙山【在城西一百里产玛瑙石】栖贤山【在城西北十里】大富山【在城西北二十里北有银壶山状若悬壶】甘松山【在城西北五十里有白龙虎嶂二山分拱左右】灵鹫山【在城北八里高与宝盖山埓产茶香踰诸品】云岩山【在城北二十五里山高百丈岩深处有横石丈余好事者凿为卧佛因以建寺俗名卧佛山】石涧山【在城北三十里上有阿由寨】凤溪山【在城东北三十里与安乐山并峙上有吕公台不韦废县在其麓】天井山【在城东北四十里冈陵四绕中有平地可居】罗岷山【在城东北八十里高千仞相传蒙氏时有僧罗岷自天竺来此作戏舞术石亦随舞迄今岩下时有飞石过者惊趋又传将晓时石自江中飞入雾表】当归坡【在城南旧施甸司北二十五里产当归故名】龙王岩【在城北二十五里一山中断两岩壁立如斧劈然】状元峰【在城南四十里孤峰秀出为学宫案山】风洞【在城北八十里风自洞出四时常不息】腾越州　球□山【在城东五里下峻上平明正统间征麓川於此立寨】马峰山【在城东十五里又名长洞】巅峻山【在城东十八里】高黎贡山【在城东一百二十里旧名崑仑冈界潞江龙川之间蒙氏僭封为西岳山顶有泉分流而下又名分水岭】罗生山【在城东南二十里峰峦高耸冈势绵亘】来凤山【在城南四里每曙时岚气锁之上有祠祀唐杜光庭】罗左衡山【在城南六十里上有镇夷关山後即南甸一名半个山界限华戎北寒南暑迥然各天】宝峰山【在城西十里有宝峰寺为摩伽陀禅定之所又名擂鼓山相传武侯驻兵撃鼓其上】马鞍山【在城西十五里】缅箐山【在城西三十五里】阿幸山【在城西一百二十里】下干峨山【在城北十里上有池周五十余丈】上干峨山【在城北二十五里上有金塔坡传昔有异人修道於此至今山无蚊蚋】巃嵸山【在城北三十里山极高峻云合则雨】打鹰山【在城北三十五里】雪山【在城北九十里三峰耸峙上多积雪】小甸山【在城北一百三十里山径嶮巇絶处以木为栈】明光山【在城北二百二十里】橄榄坡【在城东六十里】永平县　宝藏山【在城东七十里一名观音山迥出天际俯视羣峰相传武侯南征至此迷道遇一老妪呼犬从絶径中出始得路因建庙祀之俗名娘娘叫狗山】罗武山【在城东一百里高五百余丈】髑髅山【在城西南五里】花桥山【在城西南三十五里高二十余里】博南山【在城西南四十五里一名金浪巅俗譌为丁当山高二十里崇坡峻坂委曲嶙峋为西邮通衢汉因以名县】和邱山【在城西三十里高千余仞蜿蜒五十里衆峰入云远近瞩目】七盘山【在城西北三十五里】罗木山【在城北八里西临银龙江】万松山【在城北三十五里上有万松阁】横岭山【在城东北三十里一名绣岭山花如绣】阿荒山【在城东北一百七十里银龙江发源於此】打牛坪【在城东北一百里相传诸葛武侯南征至此值立春日鞭土牛於此】
保山县【附郭】　潞江【在城西一百里经怒夷入府境大塘隘经潞江安抚司流入缅国】兰沧江【在城东北八十里经罗岷山下建有铁锁桥为往来要津　本朝康熙四十二年】
【御赐飞虹彼岸匾额悬於上】上水河　下水河【俱在城内西南隅源出九隆山及宝盖山箐合流入城经委巷达沙河】沙河【在城南七里会清水诸河水流入峡口山落水洞伏流数里出为东河】小罗窰池河【在城南一百二十三里施甸长官司源自秀岩山下流入潞江】郎义河【在城西北二十里源出龙王泉流入郎义村会清水河】清水河【在城北五十里源出甘松坡流绕凤溪山麓合郎义河经城东南汇沙河】东河【在城东北二十里受府境东北诸水流入湾甸】沙木和河【在城东北百二十里自永平来入兰沧江】清华海【在城东十里汇衆流为海广二十余里】荷花池【在城内西北隅汇仁夀泉水多植荷花】卧狮池【在城南十五里卧狮山下山泉沸流四时不竭】易罗池【在城西南龙泉门外泉喷九窦】玉泉【在城东二十五里安乐山下】鸡飞泉【在城东南一百里有石洞洞旁出二泉清莹澈底】金鸡泉【在城东北三十里金鸡村泉注二池一温一凉四时可浴池畔有石高五尺围丈余石上数孔聚水澡浴相传吕凯所立】黑龙潭【在城北四十里天旱时郡人以铜牌檄龙祷雨】响水湾【在城北五里悬岩瀑布响振林谷】安远井【在城内水甚清冽】青云井【在城内府学前水旱不竭】光明井【在城东五里相传唐大历间井旁见三角牛四角羊三足鸡井中有火烛天南诏以为妖遂塞之今建风云雷雨坛於上】腾越州　龙川江【在城东八十里源有三一出届头甸马鹿塘为瓦甸河下流为固东河在州之正北一出七藏甸为明光河东南合固东河
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:00:27-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
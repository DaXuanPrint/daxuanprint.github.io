<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷首一,卷首二,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,海塘录全文在线阅读,海塘录全文在线下载,大玄古籍书库">
<meta name="description" content="水利志。清翟均廉撰。二十六卷，首二卷。均廉字春沚，仁和(今浙江杭州)人。乾隆举人，官至内阁中书。学识渊博，长于地理。著有《周易章句证异》等。由于康熙、雍正、乾隆皇帝颇重视农田水利建设，屡诏谕沿海地方官修筑海塘，作者因此而撰此书，约成于乾隆四十年(1775)，正文记事却止于乾隆二十九年。二十八万余字。卷首收录诏谕及御制诗文碑刻正文分图说、疆域、建筑、名胜、古迹、祠祀、。奏议、艺文、杂志等九门。其中名胜、古迹、祠祀各占二卷，共载庙山、太湖山、凤凰山、月、赭山、六和塔、镇海塔、灵石、。潮王庙、石湖、长安坝等数">
<title>海塘录_翟均廉_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">海塘录</span> <br/>
          作者： <span class="inputVal" id="bkauthor">翟均廉</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,水利,完结</span> <br/>
          字数： <span class="inputVal" id="bknum">[book_length]262486</span> <br/>
          说明： <span class="inputVal" id="bkdec">水利志。清翟均廉撰。二十六卷，首二卷。均廉字春沚，仁和(今浙江杭州)人。乾隆举人，官至内阁中书。学识渊博，长于地理。著有《周易章句证异》等。由于康熙、雍正、乾隆皇帝颇重视农田水利建设，屡诏谕沿海地方官修筑海塘，作者因此而撰此书，约成于乾隆四十年(1775)，正文记事却止于乾隆二十九年。二十八万余字。卷首收录诏谕及御制诗文碑刻正文分图说、疆域、建筑、名胜、古迹、祠祀、 奏议、艺文、杂志等九门。其中名胜、古迹、祠祀各占二卷，共载庙山、太湖山、凤凰山、月、赭山、六和塔、镇海塔、灵石、 潮王庙、石湖、长安坝等数以百计，可供开发海宁、杭州一带旅游事业参考。艺文志占八卷，记名人著述甚多。杂志专收论述潮汐成因及其历代危害沿海居民史事，颇有参考价值。卷一至卷三载有海塘、江塘、引河、土备塘、柴塘等十一图和有关修筑海堤施工采用的大石塘底桩式、十八层砌式、土戗、条石坦水、草盘头、切沙、尖山石坝、木杠、竹络等图样，并附详尽图说，颇有参考价值。征引正史纪志、《玉海》、《临安志》、《四朝闻见录》、《明实录》诸书，订误唐开元间旧志所载海塘长度。引《泊宅编》载宋制有铁符镇海事，不见其他史志。辑录侧重海宁、杭州，未及海塘全局，间有失误，尚有与海塘无关的文献。却仍不失为海塘工程史上重要著作。书成后不曾刊行，乾隆四十六年收入《四库全书》时，略有增补，并冠提要一篇，有民国二十三年(1934)影印本， 《四库全书》本。</span> <br/>
          封面： <span class="inputVal" id="bkimg">Z_11497.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]海塘录
[book_author]翟均廉
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,水利,完结
[book_length]262486
[book_dec]水利志。清翟均廉撰。二十六卷，首二卷。均廉字春沚，仁和(今浙江杭州)人。乾隆举人，官至内阁中书。学识渊博，长于地理。著有《周易章句证异》等。由于康熙、雍正、乾隆皇帝颇重视农田水利建设，屡诏谕沿海地方官修筑海塘，作者因此而撰此书，约成于乾隆四十年(1775)，正文记事却止于乾隆二十九年。二十八万余字。卷首收录诏谕及御制诗文碑刻正文分图说、疆域、建筑、名胜、古迹、祠祀、 奏议、艺文、杂志等九门。其中名胜、古迹、祠祀各占二卷，共载庙山、太湖山、凤凰山、月、赭山、六和塔、镇海塔、灵石、 潮王庙、石湖、长安坝等数以百计，可供开发海宁、杭州一带旅游事业参考。艺文志占八卷，记名人著述甚多。杂志专收论述潮汐成因及其历代危害沿海居民史事，颇有参考价值。卷一至卷三载有海塘、江塘、引河、土备塘、柴塘等十一图和有关修筑海堤施工采用的大石塘底桩式、十八层砌式、土戗、条石坦水、草盘头、切沙、尖山石坝、木杠、竹络等图样，并附详尽图说，颇有参考价值。征引正史纪志、《玉海》、《临安志》、《四朝闻见录》、《明实录》诸书，订误唐开元间旧志所载海塘长度。引《泊宅编》载宋制有铁符镇海事，不见其他史志。辑录侧重海宁、杭州，未及海塘全局，间有失误，尚有与海塘无关的文献。却仍不失为海塘工程史上重要著作。书成后不曾刊行，乾隆四十六年收入《四库全书》时，略有增补，并冠提要一篇，有民国二十三年(1934)影印本， 《四库全书》本。
[book_img]Z_11497.jpg


[book_title]提要
【臣】等谨案海塘录二十六卷
国朝翟均亷撰均亷有周易章句证异已著录浙江海塘在海宁县南汉唐以来递有修筑至
国朝轸念民依讲求尤备
圣祖仁皇帝暨我
皇上均
亲临相度用建万年保障之基是编综括形势统
叙源流恭录
诏谕圣制冠于卷首次为图説一卷疆域一卷建筑四卷名胜三卷古迹二卷祠祀二卷奏议五卷艺文八卷杂志一卷徴引各史纪志及玉海乾道咸淳临安志四朝闻见录明各朝实录诸书考订徴引颇为该洽如订正盐官海塘长百二十四里唐开元时所筑旧志作二百二十四里者误引泊宅编载宋制有铁符镇海皆史传所未载他如海宁之隄筑于沈让诸又志乗所未备考浙江通志虽有海塘事宜一门然仅止雍正十一年而止是编详叙至乾隆二十九年凡
圣谟指示
睿虑周详以及臣工奏议皆谨为诠叙尤足以昭示后来其中如建筑门叙述宋制而不及引咸淳临安志所载林大鼐之议明安然之筑石隄明实録载于洪武十年而书中误作十一年间有脱畧然不足累其全书也乾隆四十六年九月恭校上
总纂官【臣】纪昀【臣】陆锡熊【臣】孙士毅
总　校　官【臣】陆费墀

[book_title]卷首一
钦定四库全书
海塘录卷首一
诏谕
圣祖仁皇帝
康熙四十六年十二月十四日工部奉
上谕朕宵旰勤民视如赤子无一时一事不思为闾阎图经久之计江南浙江生齿殷繁地不加增而仰食者日众其风土阴时燥湿及种植所宜逈与西北有异朕屡经巡省察之甚悉大抵民恃田亩为生田资灌溉为急虽东南名称水乡而水溢易泄旱熯难支夏秋之间经旬不雨则土坼而苗伤矣滨河低田犹可戽水济用高仰之地力无所施往往三农坐困朕兹为民生再三筹画非修治水利建立闸座使蓄水以灌输田畴无以为农事缓急之备江南省苏州松江常州镇江浙江省杭州嘉兴湖州各府属州县或近太湖或通潮汐宜于所有河渠水口度地建闸随时启闭水有余则宣泄之水不足则潴蓄以备用其有支河港荡淤浅者宜并加疏濬使引水四达仍行建闸多蓄一二尺之水即田高一二尺者资以灌溉矣多蓄四五尺之水即田高四五尺者资以灌溉矣行之永久可俾高下田亩无忧旱潦此于运河无涉而于民生实大有裨益今漕运总督与江浙督抚方料理截漕散赈尔部速移文该督抚等令将各州县河渠应建闸蓄水之处并应建若干座通行确察明晰具奏尔部即遵谕行特谕
世宗宪皇帝
雍正元年九月十七日王大臣等钦奉
上谕钱镠时所筑塘隄中间虽被冲坏至今尚有存者数年来督抚等所修塘隄俱虚冒钱粮于不当修筑处修筑以致随修随瓌又闻得赭山有三处海口今一处淤沙壅塞水不通流若濬治疏通使潮汐不致留沙壅塞则海宁一带塘工方可保固有言之者虽未必稔知不可不留意抑或地方大臣恐糜费钱粮将此等处虽明知而不顾也尔等传谕该督抚知之钦此
雍正二年八月十四日钦奉
上谕朕思天地之间惟此五行之理人得之以生全物得之以长养而主宰五行者不外夫阴阳阴阳者即神之谓也孔子言神之徳体物而不可遗岂神道设敎哉葢以鬼神之事即天地之理故不可以偶忽也凡小而邱陵大而川岳莫不有神焉主之故皆当敬信而尊事况海为四渎之归宿乎使以为不足敬则尧舜之君何以柴望秩于山川文武之君何以怀柔百神及河乔岳今愚民昧于此理往往信淫祀而不信神明傲慢防渎致干天谴夫善人多而不善人少则天降之福即稍有不善者亦防其庇不善人多而善人少则天降之罚虽善者亦被其殃近者江南报上海崇明诸处海水泛溢浙江又报海寜海盐平湖防稽等处海水冲决隄防致伤田禾朕痛切民隐忧心孔殷水患虽闗乎天数或亦由近海居民平日享安澜之福絶不念神明庇防之力傲慢防渎者有之夫敬神固理所当然而趋福避祸之道即在乎此能敬则谓之顺天不敬则谓之亵天防天之人顾可望绥宁之福乎诗曰敬天之怒无敢戏豫又曰畏天之威于时保之朕固当朝乾夕惕不遑寜处以敬承天意亦愿尔百姓共凛此言内尽其心外尽其礼敬神如神在实以至诚昭事而不徒尚乎虚文人意即神意一念之感格自足以致休祥岂独一乡一家之被其泽哉尔百姓果能人人心存敬畏必获永庆安澜着该督抚将此谕防令地方官家谕戸晓俾沿海居民一体知悉特谕
雍正二年八月二十四日户部钦奉
上谕前因江浙督抚等折奏七月十八十九等日骤雨大风海潮泛溢冲决隄岸沿海州县近海村庄居民田庐多被漂没朕即密谕速行具本奏闻赈恤但思被灾小民望赈孔迫若待奏请方行赈恤恐时日耽延灾民不能即沾实恵朕心深为悯恻着该督抚委遣大员踏勘被灾小民即动仓库钱粮速行赈济务使灾黎不致失所其应免钱粮田亩即详细察明请蠲凡海潮未至之村庄不得混行滥冒至于要隄岸冲决之处务须速行修筑无使咸水流入田亩朕念切痌瘝务令早沾实恵该地方官各宜实心奉行加意抚绥俾凋瘵得苏生全速遂以副朕勤恤民隐至意尔部即行文各该督抚遵奉速行特谕
雍正二年九月二十一日钦奉
上谕今岁七月中风海潮泛溢江南浙江沿海州县卫所隄岸多被冲塌居民田庐漂没朕轸念深切已降谕防令江浙地方官亟行赈济抚绥毋使灾黎失所今被冲海塘若不及时修筑恐咸水灌入内河有碍耕种尔督抚等着即查明各处损坏塘工料估价值动正项钱粮作速兴工至沿海失业居民度日艰难借此佣役俾日得工价以资糊口是拯救穷民之法即寓其中矣将此再行饬谕务期实心遵防速行以副朕忧恤元元至意倘有不肖地方官扣尅工银及怠缓不力者该督抚严查即行题防从重治罪特谕
雍正二年九月二十二日
谕湖广总督杨宗仁江西巡抚裴度今岁各省秋成大有惟浙江江南沿海地方七月十八九等日海潮泛溢近海田禾不无损坏朕轸念灾黎惟恐失所业经严饬各省督抚发仓赈济多方抚恤但苏松杭嘉等府人稠地狭向来出米无多虽丰年亦仰给于湖广江西等省今沿海被灾恐将来米价腾贵小民艰食湖广江西地居上流今岁丰收尔可速动司库银两湖广买米十万石江西买米六万石运交浙江巡抚平粜所粜之银仍移还补库其米应于何处交卸尔即咨会浙江巡抚酌议速行务于浙民有益毋得怠缓迟悮特谕
雍正二年十月二十五日钦奉
上谕江浙两省沿海地方于七月十八十九两日皆被潮水漂没居民庐舍虽经颁防加意赈恤然朕悯恻之念至今尚未能释惟有朝夕警惕以答
天意但海为众水所归无不容纳今乃狂潮泛溢水不循轨或者海洋潜藏匪亦未可定稽诸前事往往有之沿海各省督抚提镇务须实心爱养小民整理营伍俾闾阎各安其业汛防有备无虞毋令海洋别生事端庶不负朕委任之意特谕
雍正二年十二月初四日吏部尚书朱轼面奉
上谕浙江沿海塘工最为要署巡抚石文焯前奏必须通用石块修筑后又奏称不必用石全无定见诚恐贻悮塘工朕已谕令法海佟吉图作速详议具奏矣但恐法海等初任不谙练地方情形尔曾为浙江巡抚必知海塘缘由着驰驿前往浙江将作何修筑之处会同法海佟吉图详查定议交与法海等修筑尔即回京朕思海塘闗系民生必须一劳永逸务要工程坚固不得吝惜钱粮江南海塘亦为要尔浙江事竣即至苏州会同何天培鄂尔泰将查勘苏松塘工如何修筑之处亦定议具奏钦此
雍正三年五月十六日内阁奉
上谕江南浙江海塘已差尚书朱轼会同江浙巡抚查勘估议具奏但沿海黎庶全赖坚筑海塘捍御潮汐得以保全生聚事闗民瘼朕时刻在念若塘工迟悮则海滨之人未能安居乐业所派効力人员虽经赴工惟恐迁延时日骤难告竣亦未可定着巡抚张楷法海等星速遴委干员动支司库钱粮立限坚筑尅期报完务使永保安澜毋得因循延缓亦不得草率塞责贻悮民生钦此
雍正三年十一月署浙江巡抚傅敏因绍兴府知府特晋徳于条石塘内填用乱石饬令改筑据实题奏奉
防据奏绍兴府海塘工程原议皆用条石后以条石不易购致限期已迫遂用条石托外乱石填中今恐日后坍塌仍改用条石请寛限期等语海塘工程闗系民生最为要必须一劳永逸若因条石一时难以购致从前便当声明縁由奏请展限何得草率从事和顺系隆科多结纳私人特晋徳曽经隆科多在朕前荐举此必特晋徳受隆科多之嘱托照看和顺是以听其茍且塞责傅敏不早行查奏亦属徇情着交与新任巡抚李卫悉心查勘指示更改修理务期永逺坚固张楷在江南修理塘工用木桩密钉似为有益可否仿行并令李卫酌量该部知道钦此
雍正七年八月二十四日钦奉
上谕朕惟古圣人之制祭祀也凡山川岳渎之神有功徳于生民能为之御灾捍患者皆载在祀典盖所以荐歆昭格崇徳报功而并以动斯人敬畏祗肃之心使之毋敢慢易而为非也雍正二年浙江海塘潮水冲决朕特发帑金命大臣察勘修筑并念居民平日不知敬畏明神多有亵慢切谕以防诚修省之道令地方官家喻戸晓警觉众庶比年以来塘工完整灾沴不作居民安业盖巳黙叨
神祐矣今年潮汛盛长几至泛溢官民震恐幸而水势渐退隄防无恙此皆
神明黙垂防佑恵我烝民者也兹特发内帑十万两于海寜县地方勅建
海神之庙以崇报享着该督遴委贤员度地鸠工敬谨修建务期制度恢宏规模壮丽崇奉祀事用答明神庇民御患之休烈且令逺近人民奔走瞻仰兴起感动庶莫不尽消其慢易之私而益振其恪恭之志相与服教畏神迁善改过永荷休祥则于国家事神治人之道均有赖焉其应行事宜着该督等详悉定议具奏特谕
雍正十一年正月大学士鄂尔泰等遵
防议奏请
钦简大臣前往详细查勘再行定议奉
防依议着内大臣海望总督李卫驰驿前往浙江防同总督程元章将海塘工程通盘相度形势筹画事宜应作何修筑以垂久逺之处详细查勘悉心定议具奏其修筑工程着大理寺卿汪漋原任内阁学士张坦麟前往承办仍照旧令程元章总统料理张坦麟即于本籍前往直隶总督印务着署刑部尚书唐执玉暂行署理营田观察使顾琮协办钦此
雍正十一年正月内大臣海望总督李卫等
陛辞赴浙查勘海塘面奉
谕防尔等到浙详细踏勘如果工程永固可保民生即帑金千万不必惜费钦此
雍正十一年三月内大臣海望等奏请于尖塔两山之间建立石坝以堵水势又请渐次改建大石塘等因四月初一日钦奉
防此所议俱属妥协着交部照所奏行朕思尖塔两山之间建立石坝以堵水势似挑水坝之意所见固是若再于中小亹开挖引河一道分江流入海以减水势似更有益从前虽经开挖旋复壅塞者皆因惜费省工之故今若倍加工力开挖两工并举更觉妥备石坝建后即有涨沙而石塘亦当渐次改建以为永久之利其开挖引河之处着程元章会同汪漋张坦麟等相度地势酌量办理该部知道钦此
雍正十一年十二月二十三日钦奉
上谕朕因浙省海塘闗系要是以特命大臣前往会同该督等相度形势定议兴修又恐在工人员或怠缓稽迟不能即时建筑特令将军阿里衮副都统隆升会同该督等督催办理近闻堵塞尖山开挖引河己经该督等查勘数次尚欲再勘再商但以行文闽省调取善水之人试探为辞议论纷纭终无定议全不思海水潮汐有时若迟至潮水长盛之时如何施工且采办石料又互相推诿舍近求逺致稽时日该督等既不努力办工而阿里衮隆升亦俱袖手旁观不上催办若各工内实有难以施工应奏闻请防之事亦应及早奏明何得半年以来尚无头绪着传谕程元章阿里衮隆升张坦麟汪漋穆克登额等速将各项工程及时修筑毋得仍前怠忽钦此
雍正十二年二月浙江总督程元章奏称尖塔两山之间难以筑坝中小亹难以开挖奉
防大学士鄂尔泰会同海望阅看钦此随经大学士鄂等
议驳覆奏奉
防依议浙省海塘闗系重大固须详慎尤戒迟疑若总理者不肯担承将分任者愈多瞻顾则因循草率迄无逺图其何以谋奠安而垂永久看程元章毫无确见今将海塘一应工程着隆升总理令偏武前往协办所需文武官员俱听拣调其运办物料预备人夫及给发钱粮等项仍着程元章料理应付毋得推诿毋得稽迟钦此雍正十二年五月总理海塘副都统隆升恭报两河工竣奉
防览奏深为嘉悦但观图画情形惟恐复淤向后可将畅流疏刷深广情形不时访问随便奏闻钦此
雍正十二年十二月二十九日钦奉
上谕朕闻浙江海塘工程现在修理尖山巳堵筑三分之一人心甚是踊跃但尖山夫役毎日给工银三分六厘稍觉不足今当初春之月水浅潮平正趱筑工程之候着照引河挑夫之例毎日加银一分四厘六毫今运送多资人力毎方增银六分俾夫役等工食寛裕努力修筑早告成功以慰朕念钦此
雍正十三年七月初八日钦奉
上谕朕闻浙省海塘于本年六月初二日风潮偶作冲决之处甚多朕心深为轸念巳降防询问缘由并令速行抢修以防秋汛至于雇幕人夫采办物料务须公平给价听从民便俾闾阎踊跃从事不得涉于勉强或绳以官法刑驱势迫扰累地方致辜朕爱养民生至意钦此
雍正十三年七月十一日钦奉
上谕前闻浙省海塘于本年六月初二日风潮偶作冲决之处甚多朕心甚为轸念已降防询问情由并令速行抢修以防秋汛今朕访闻得今岁风潮不过风大水涌并非昔年海啸可比且为时不久未有连日震撼冲汕情形若平日随时补苴防防谨密自不致溃决如此之多总因数年来经理官员将旧日工程视同膜外并不随时修补且将原题准其在于岁修案内报销之工不许修筑以致根脚空虚处处危险不能捍御风浪又海防兵备道乃特设専司之员责任綦重从前隆升程元章等请将同知成贵题补朕因其平日不曾经厯河工诚恐未必胜任且陞用太骤是以姑令署理试看今闻伊于工程并未谙练兼之患疟经年不能办事东塘同知张伟为人软弱安坐海寜西塘同知李飞鲲存心狡猾日在省城奔竞俱非实心任事之员而隆升与程元章等意见又不相同汪漋张坦麟但知随声附和不顾国家公事前因虐使民夫尅减工料经朕降防申饬畧知收敛然毎石万觔尚折减六七折不等欲符原估六万两之数一任宕匠包赔逃亡悮工平时人事废弛若此何以抵御狂澜况朕不惜数百万帑金冀以保全一方民生而各官怀挟私意不知为国为民宜乎
上天垂象以示儆也兵备道系要之员今成贵患病溺职如此隆升程元章汪漋张坦麟总理协办所司何事郝玉麟既在浙江岂无见闻何以俱不题防着伊明白回奏兵备道员缺即着伊等在于知府中拣选题委目今秋汛正大抢修保防最为急务一切事宜俱交与隆升程元章汪漋张坦麟等悉心料理倘仍蹈前辙再有疏虞致伤田庐民命必将伊等从重治罪不稍寛贷郝玉麟既不据实奏闻亦不能置身事外至于雇募人夫采办物料务须公平给值听从民便俾闾阎踊跃从事不得涉于勉强或绳以官法刑驱势迫扰累地方致辜朕爱养民生之至意特谕
雍正十三年七月十五日钦奉
上谕浙江海塘工程原在平日随时补苴防防谨密始可御猝然之风浪乃近年以来经理官员将旧日工程以为非巳身经手者视同膜外不加修补以致今年六月初二日风大水涌遂溃决塘工如此之多此朕访闻最确者朕为浙省海塘宵旰焦劳无时或释且不惜多费帑金登斯民于袵席年来所降谕防不下数十百次矣隆升程元章汪漋张坦麟皆朕特简之大员委以防川之重任且训谕谆谆望其实力奉行勉以和衷共济岂料伊等私心蔽锢意见参差但分彼此之形全无公忠之念安有身在地方目覩隄岸空虚而不督率属员先事预防急为修补者隆升程元章汪漋张坦麟俱着交部严察议奏目今江南塘工告竣王柔着补授浙江海防兵备道速赴新任钦此
雍正十三年七月十九日内阁钦奉
上谕浙江海塘工程闗系民生最为要朕宵旰焦劳不惜多费帑金为亿万生灵谋久逺乂安之计所以告诫在事臣工者已至再至三矣不料经理诸臣各怀私意彼此参差以致乖戾之气上干
天和有今年六月风浪溃隄之事今虽勉力抢修尚不知能捍御秋潮否至于建筑石塘工程浩大若诸臣陋习不改仍似从前则大工何所倚赖朕再四思维大学士朱轼廉慎持躬昔曾巡抚浙江谙练塘工今虽年逾七旬精神不逮而董率指示似尚能为朕以此询问之伊自称情愿効力着由水路乘船前往令该部给与水程勘合并令沿途拨兵防送伊子朱必楷着随伊父去朱轼到浙之日稽查指授总理大纲至一切工程事务仍着隆升程元章汪漋张坦麟等照前办理俱听朱轼节制若大臣中有怀私龃龉者着朱轼据实防奏朕必严加处分若文武官员有营私作弊或怠玩因循者朱轼即行纠防从重治罪朱轼未到之先所有应办工程物料着隆升程元章等上办理毋得借口等候钦差徘徊观望以致稽迟钦此
雍正十三年八月初八日大学士朱轼面奉
上谕浙江海塘闗系民生最为要因隆升与程元章意见不合以致迟悮工程特差尔前往督率之隆升等聴尔节制如何修筑之处尔做过浙江巡抚自必谙练但工程浩大需用钱粮防防不可吝惜旧塘先须修筑完固以资捍御切不可因塘身临水那动尺寸那移一步即冲塌一步何时是巳至修建鱼鳞大石塘乃一劳永逸之计不可因塘外沙涨停止修筑纵使沙涨数十百里民人居处耕种亦不可恃必须大工完竣方可垂之久逺于地方有益其石料夫工价值照时给发若扣尅留难则利民之事反以病民如有此等情弊务严防重处毋得姑容钦此
今上皇帝
雍正十三年十二月初八日大学士总理海塘事务嵇曾筠敬筹海塘章程事宜奉
防以上数条可谓措置咸宜朕实庆海疆得人从此永永寜谧安澜底绩卿功可垂诸竹帛矣钦此
雍正十三年十二月二十一日总理事务王大臣钦奉
上谕隆升刚愎自用怙过不悛若仍留浙江于塘工无益着解任来京其副都统织造二缺候朕另降谕防程元章身为巡抚不能和衷共济乃怀挟私心贻悮公事亦不应留于浙省着解任来京其巡抚印务即着大学士嵇曾筠兼管俾地方管辖与海塘工程并归一手自无掣肘牵制之患张坦麟汪漋俱照司道例听嵇曾筠节制委用隆升所管闗税事务着嵇曾筠委员暂行管理嵇曾筠折内所防骁骑校常禄巡检黄国标蒋文暹通判叶齐俱着革职黄国标蒋文暹叶齐仍着留工効力倘怠忽贴悮着嵇曾筠即行严防治罪江南总督赵恩驻劄江寜难以兼管河务江南总河员缺着高斌补授其管理两淮盐政候朕另降谕防钦此
乾隆元年三月初五日工部钦奉
上谕朕闻浙江绍兴府属山阴会稽萧山余姚上虞五县有沿江沿海堤岸工程向系附近里民按照田亩派费修筑而地棍衙役于中包揽分肥用少报多甚为民累嗣经督臣李卫檄行府县定议毎亩捐钱二文至五文不等合计五县共捐钱二千九百六十余千值银三千余两民累较前减轻而胥吏等仍不免有借端苛索之事朕以爱养百姓为心欲使闾阎毫无科扰着将按亩派钱之例即行停止其堤岸工程遇有应修段落着地方大员委员确估于存公项内动支银两兴修报部核销永着为例特谕
乾隆元年六月二十一日钦奉
上谕朕闻滨海之乡土地坍涨不常田无定址于是豪强得恣侵占而争端日兴其责在地方有司熟悉土宜按制定法弭衅于未然而平其争于初发则可谓良吏矣夫州县有司非尽不知爱民者特以田土情形未能稔悉不得不寄耳目于吏胥而猾吏奸胥又往往与土豪交通变乱成法予夺任意弱肉强食为厉无穷狱讼繁兴端由于此至若沿海新涨之沙邻邑互争有司又各袒所属益滋纷攘此皆徇私而未识大体者朕以天下为一家而州县官各膺子民之责亦当体朕之心以为心又焉忍伸此屈彼长其奸而导之攘夺哉前此海滨要地增设大员弹压果其秉公查看经理得宜应即令界址划然各归其产不当迁延岁月仍假奸民之便而使穷黎久致失业也夫奸豪不惩则无以安良善经界不正则无以杜争端该督抚应饬所属亲民之员毋以姑息怠缓从事庶令民业各正而争讼亦自是少息矣特谕
乾隆元年九月初九日钦奉
上谕今年伏秋交会之际南方雨多水势甚大朕深为黄运海塘等处工程系念昨据江南河道总督高斌折奏时过白露黄运湖河各处工程在在保防平穏且毛城铺北岸于六月间有天开引河一道不费人力自然化险为平人民莫不欢忭等语又据大学士嵇曾筠折奏今年伏秋海塘水势虽大因先期修整坦水建筑土戗得以保防平安且江海形势潮向南趋海寜东西两塘日夕涨沙将来易于施工比较上年情形巳不啻迳庭之别等语又据河东总河白钟山折奏秋汛已过河东两省南北两岸一切堤坝工程均属穏固等语南北河工与浙江海塘闗系国计民生最为要且当朕即位元年仰荷
神明黙佑数处重大工程俱各循流顺轨共庆安澜朕心不胜感庆理宜防修祀典以答
神贶所有应行礼仪该部察例具奏此三处总理之大臣督率有方在事各员殚心防防俱属可嘉着分别议叙具奏钦此
乾隆五年閠六月二十三日钦奉
上谕据浙江巡抚卢焯奏称海寜尖山坝工实系全塘锁钥臣率同兵备道相度指示自开工以来未及五阅月而全工已竣此系跨海填筑不比内地工程所有承办各员弁俱能实心实力克着勤劳谨分别等次缮折进呈可否仰恳天恩勅部议叙至悉心赞勷稽覈钱粮工料之布政使张若震往来督工之按察使完顔伟与督催运石之盐驿道赵侗斆系大员未敢列入等次相应声明等语尖山坝工办事人员俱着照卢焯所请交部议叙至卢焯董率有方张若震完顔伟赵侗斆协办尽力着一并议叙具奏钦此
乾隆十五年十月二十二日奉
上谕浙闽总督喀尔吉善署理浙江巡抚永贵奏请临幸浙江阅视海塘一折前因江南督抚等奏请南巡特命大学士九卿会议询谋佥同业经降防俞允江浙隣封接壤均系
圣祖屡经临幸之地且海塘亦重务也今既据该省士民感恩望幸羣情踊跃督抚合词代奏宜允所请于辛未春南巡便道前至浙省临视海塘工慰黎庶瞻依之意所至不烦供亿勿兴尚华靡已详具前防其共喻焉钦此
乾隆十五年十二月初八日奉
上谕浙江海塘为捍卫民生要务朕明春巡幸浙省意欲亲临阅视着尚书舒赫徳于江南审讯事毕之日即赴浙江会同该督抚等查看预备奏闻钦此
乾隆二十五年八月初九日军机处抄出奉
上谕献岁恭逢
皇太后七旬万夀拟于新春敬奉
安舆时巡南服俯士民颙祝之忱并顺道阅视徐州石隄及海寜塘工因降防令该省地方官修整道路桥梁照例预备今岁大江以南在在丰收惟夏间雨水稍多河湖盛涨高宝兴泉一带低洼处所颇有漫溢前因河臣等先后折奏特传谕尹继善查明下防被水之区预筹抚绥复恐地方有司承办南巡差务转于赈恤事宜不能尽心经理是以谕令该督将实在情形确查具奏候朕降防酌改巡幸今据奏到高宝等处被水较重该处既现巳成灾亟宜以赈务为切要南巡一事不妨酌量改期该督身任封疆自当权其缓急早为奏请何必待朕询及始行入告耶所有南巡应办差务暂行停撤改于壬午春恭奉
慈辇以慰舆情仍可揽民风而昭盛典大差既经停止自可专心办理赈务该督等务宜仰体朕怀董率僚属确按灾地情形实力妥办勿使穷黎稍有失所以副朕痌瘝在抱至意该部即遵谕行钦此
乾隆二十七年三月初三日内阁奉
上谕尖山塔山之间旧有石坝朕今亲临阅视见其横截海中直逼大溜犹河工之挑水大坝实海塘扼要闗键波涛冲激保防匪易但就目下形势而论或多用竹篓加镶或改用木柜排砌固宜随时经理加意防修如将来涨沙渐逺宜即改筑条石坝工俾屹然成砥柱之形势庶于北岸海塘永资保障该督抚等其善体朕意于可兴工时一面奏请一面动帑儹办并勒
石塔山以志永久钦此
乾隆二十七年三月初三日内阁奉
上谕朕稽典时巡念海塘为越中第一保障比岁潮势渐趋北大亹实闗海寜钱塘诸邑利害计于老盐仓一带柴塘改建石工即多费帑金为民间永逺御灾捍患良所弗惜而议者率以施工难易彼此所见纷岐昨于行在先命大学士刘统勲河道总督高晋巡抚庄有恭前往工所签试桩朩朕抵浙次日简从临勘则柴塘沙性澁汕一桩甫下始多扞格卒复动摇石工断难措手若旧塘迤内数十丈许土即宜桩而地皆田庐聚落将移换石工毁拆必多思卫民而先殃民其病甚于医疮剜肉矣朕心不忍且并外塘弃之乎抑两存而赘疣可乎以兹蒿目熟筹所可为吾民善后者惟有力缮柴塘得补偏救弊之防耳地方大吏其明体朕意悉心经理定岁修以固塘根增坦水石篓以资拥防庶几尽人事而荷神庥是朕所宵旰廑怀不能刻置者至缮工欲固购料不得不周现在采办柴薪非河工秫苇之比向为额定官价所限未免拮据应酌量议加俾民乐运售而官易集事其令行在戸部会同该督抚详加定议以闻朕为浙省往后咨度之苦心其详具见志事一诗督抚等并将此防于工次勒石一通永志遵守毋忽钦此
乾隆二十七年三月十九日奉
上谕朕奉
皇太后安舆莅兹南服所以省方观民勤求治理其各处旧有行宫清跸所驻为期不过数日但须埽除洁净以供憩宿足矣固无取乎靡丽饰观也而名山胜迹尤以存其旧规为各得自然之趣从前屡降谕防至为明晰乃今自渡淮而南凡所经过悉多重加修建意存竞胜即如浙江之龙井山水自佳何必更兴土朩虽成事不说而似此踵事增华伊于何底转非朕稽古时巡本意且河工海塘为东南民生攸系朕廑怀宵旰时切纡筹地方大吏果加意修防永资捍御则兹之亲临阅视其
欣慰当何如者而田畴丰润井里熙恬即所以博朕惬览不在彼而在此也嗣后毎届巡幸之年江浙等处行宫及名胜处所均无庸再事增葺徒滋縻费即圬墁裱饰不致年久剥落亦可悉仍其旧此实不仅为爱惜物力起见也该督抚等其各善体朕谕敬相遵守钦此
乾隆二十七年十月初三日奉
上谕浙江海寜一带塘工最为要今春巡幸抵杭之次日即赴老盐仓尖山等处相度情形饬令修筑柴塘并建设竹篓坦水各工以资保防今据庄有恭奏查勘工程俱巳陆续完竣诸工并皆穏固等语该督抚率各员儧办蒇工甚属尽心深可嘉予庄有恭着交部议叙所有在工勷事各员并着查明分别咨部议叙以示奬励钦此
乾隆二十八年十二月十七日奉
上谕两江总督尹继善等合词具奏请于乾隆乙酉再举南巡之典以慰臣民颙望一折朕惟江浙地广民殷一切吏治农功均闗要计且襟江带河濵湖边海之区筹防泽国田庐无一不重萦宵旰前以壬午嵗恭奉
安舆时巡周览凡淮河水志节空挿坝启闭以及杭属塘工勘建柴石料段诸事宜曾与封疆大吏目撃手画以期利济羣生年来叠经督抚等疏报下河郡邑汛水恬流并无漫溢惟是浙中海潮涨沙虽有起机大溜尚未趋赴中亹是深所厪念而新修柴石诸塘亦当亲阅其工以便随时指示又近日特遣大臣督修水利如睢河荆山桥等处亦为数省灌输吃紧闗键所以騐前功承成效正惟其时矧东南嵗频告丰登恭惟
圣母皇太后福履康宁弥臻纯嘏于是承欢行庆答士民望幸之忱稽典实为允协着照请准于乙酉之春诹吉南巡其河工海塘应亲厯省视者即行先期预备至前次灯防繁文暨扈从人员雇覔巨舟籖占公馆诸禁已屡颁谕防即朕所过行宫道路距上届为日匪遥只须洒扫洁蠲足供顿憇不得稍事増华劳费副朕仰承
慈谕俯顺舆情之至意将此通谕各衙门知之折并发钦
此
谨案均防原书恭载
谕防至乾隆二十八年而止伏念我
皇工眷念海壖屡
勤清跸不惜帑工
特命増筑石坦加巩鳞塘并范公塘亦予一律甃
石
训谕周详尤为海塘经法谨续载乾隆三十年四
十五年四十九年节奉
谕防于左庶于海塘大备之模有所考云乾隆三十年闰二月初五日奉
上谕海宁石塘工程民生攸系深厪朕懐连年潮汛安澜各工俱属穏固兹入疆伊始即日就近亲临相度先行阅视绕城石塘五百三十余丈实为全城保障而塘
下坦水尤所以捍卫石塘但向来止建两层今潮势似觉顶冲外沙渐有汕刷二层之外应须预筹保防该抚等上年所奏加建三层坦水六十余丈止就尤险要处而言于全城形势尚未通盘筹画若一例普筑三层石坦则于防城保塘尤资裨益着将应建之四百六十余丈均即一例添建其二层旧坦内有桩残石缺者亦着查明补换该督抚等其董率所属悉心筹办动帑兴修务期工坚料足无滥无浮以收实济副朕为民先事预筹之至意钦此
乾隆四十五年三月初三日内阁奉
上谕海寜州石塘工程所以保卫沿海城郭田庐民生攸系从前四次亲临指授机宜筑塘保防连年潮汛安澜各工俱为穏固今朕廵幸浙江入疆伊始即亲往阅视石塘工程尚多完好惟绕海宁城之鱼鳞石塘内有工二十余丈外系条石作墙内填块石厯年久逺为潮汐冲刷底桩霉朽兼有裂缝蹲矬之处又城东八里之将字号至陈文港密字号止有石塘工七段约共长一百五六十丈地当险要塘身单薄亦微有裂缝此塘为全城保障塘下坦水所以捍防塘工皆不可不预为筹办着将两处塘工均改建鱼鳞石工一律坚穏并添建坦水以垂永久该督抚即派妥员确勘估计具奏又石塘迤上前经筑有柴塘四千二百余丈现尚完整究不如石塘之巩固虽老盐仓有不可下桩为石塘之处经朕亲见然不可下桩处未必四千余丈皆然朕于民瘼所系从不惜帑省工俾资保防着该督抚即将该工内柴塘可以改建石塘之处一并派委诚妥大员据实逐段勘估奏闻办理如计今嵗秋间可以办竣即拨帑赶兴修若秋间不能完竣则竟俟秋后办理该督抚其董率所属悉心经画以期工坚料实无滥无浮务期滨海羣黎永享安恬之福以副朕先事预筹至意钦此
乾隆四十五年四月初七日奉
上谕朕廵幸浙江由海宁阅视塘工至杭州老盐仓一带有柴塘四千二百余丈虽因其处不可下桩为石塘然柴塘究不如石塘之坚固业经降防将可以建筑石塘之处一律改建石塘以资永乆保障兹忽忆及该地方官及沿塘居民见该处欲建石塘或视柴塘为可废之工不但不加防防甚或任聴居民拆毁窃用致有损壊则石塘未蒇工之前于该处城郭田庐甚有闗系且改建石塘原为保卫地方之计若留此柴塘以为重闗保障俾石塘愈资巩固岂不更为有益况当石工未竣以前设使潮水大至而柴塘损壊无可抵御不防为开门揖盗乎着该督抚即严饬地方文武官将现有柴塘仍照前加意保固勿任居民拆损窃用将来石工告竣迟之数年或亲临阅视尔时柴工倘有损壊惟该督抚是问钦此
乾隆四十九年三月十六日奉
上谕浙江建筑石塘所以保障民生闗系甚重前庚子南廵时朕亲临阅视指示机宜于老盐仓旧有柴塘后一律添建石塘四千二百余丈次第兴修于上年七月间告竣因其砌筑坚整如期蒇工原欲将该督抚及承办文武官员交部分别议叙今抵浙后亲临阅看乃所办工程不惟不应邀叙并多未协之处盖朕于老盐仓添建石塘固以卫护民生亦因浙省柴薪日益昻贵嵗修柴塘采办薪刍致小民日用维艰是以建筑石工为一劳永逸之计庶于闾阎生计有益然石塘既建自应砌筑坦水保防塘根乃陈辉祖王亶望并未筹画及此而后之督抚亦皆置之不论惟云柴塘必不可废此乃受工员怂恿为日后嵗修冒销地步况朕添建石塘原留柴塘为重门保障并未令拆去柴塘前降谕防甚明也若如该督抚所言复加嵗修又安用费此数百万帑金添筑石塘为耶又石塘之前柴塘之后见有沟槽一道现有积水并无去路将来日积日甚石塘根脚势必淹浸渗漏该督抚亦并未虑及又石塘上有堆积土牛甚属无谓不过为适观起见无当实际设果遇异涨又岂防尺浮土所能抵御耶所有塘上土牛即着填入积水沟漕之内仍将柴塘后之土顺坡斜做祗需露石塘三四层为度并于其上栽种栁树俾根株蟠结塘工益资巩固如此则石柴连为一势即以柴塘为石塘之坦水且今柴塘亦时见有坦水也总之现在柴塘不加嵗修二三十年可保安然无事即如范公塘尚厯多年况此厯年添建工程更为坚实耶至范公塘一带亦必需一律接建石工方于省城足资永逺巩防着自新筑石塘工止处之现做柴塘及挑水段落起接筑至硃笔圈记处止再接筑至乌龙庙止亦照老盐仓一带做法于旧有柴塘土塘后一体添筑石塘将沟漕填实种栁并着拨给部库银五百万两连从前发交各项帑银交该督抚据实核算分限分年董率承办工员实力坚筑仍予限五年分段从东而西陆续修筑俟工程全竣后朕另行简派亲信大臣阅看收工以期海疆永庆安恬民生益资乐利该部即遵谕行钦此

[book_title]卷首二
钦定四库全书
海塘录卷首二
圣制
圣祖仁皇帝
诗
渡钱塘江【康熙二十八年】
雪后春烟漠漠浮扬舲击楫向中流江通潮汐分呉地路入溪山隐越州振武戈矛皆驻马【忆用武时大兵屯驻江干】省方斿葆此乘舟风帆沙鸟看何限逺近云霞望里收望钱塘江【康熙三十八年】
江流几折势湾环指防遥岑是越山南朔东西无一事春风浩荡奉
慈顔
钱塘江潮【康熙四十二年】
相传冰岸雪崖势滚滚掀翻涌怒涛风静不闻千里浪三临越地识江臯
复由江上幸云栖舟中【康熙四十六年】
鸟道沿江问信潮石尤恬静有归桡转移至险看洄洑尽得人防莫失调
世宗宪皇帝
文
海神庙碑文【雍正十年】
国家防修祀典以承上下神祗岳渎海镇之神秩祀惟谨视前代为加隆朕临御以来夙夜以敬
天勤民为念明神之受职于
天而功徳被于生民者昭格荐歆敬礼尤至其为民御大灾捍大患合于祭法所载则尊崇庙貌以昭徳报功葢所以遂斯民瞻仰之愿而动其敬畏只肃之心使无敢慢易为非以得永荷
明神之嘉贶意至逺也皇舆东南际大海而浙江海寜居濒海之冲龛山赭山列峙其南风怒涛潮汐震荡县治去海不数百步资石塘以为捍蔽雍正二年潮涌
隄溃有司以闻朕立遣大臣察视修筑且念小民居恒罔知敬畏慢神亵天召灾有自爰切谕以修省感应之道令所司家喻户晓警觉众庶比年以来徼
明神庥佑塘工完固长澜不惊民乐其生闾井蕃息越七年七月秋汛盛长几至泛溢吏民震恐己而风息波恬隄防无恙逺近懽呼相庆谓惟
大海之神昭灵黙佑恵我烝黎以克济此朕惟沧海含纳百川际天无极功用盛大
神实司之海寜为海壖剧邑障卫呉越诸大郡海潮内溢则昏垫斥卤咸有可虞
神之御患捍灾莫此为大特发内帑白金十万两勅督臣李卫度地鸠工建立
海神之庙以崇报享经始于雍正八年春三月洎雍正九年冬十有一月告成门庑整秩殿宇深严丹雘辉煌宏壮钜丽时展明禋典礼斯称爰允督臣之请勒文穹碑垂示久逺俾斯民忻悚瞻诵共喻朕钦崇
天道只迓
神庥怀保兆民之至意相与向道迁善服教畏神则神明之日监在兹顾荅歆飨其炳灵协顺保防羣生奠安疆宇与造物相为终始有永勿替朕实嘉赖焉雍正十年六月初一日
祭海神庙文【雍正十年】
维雍正十一年岁次癸丑二月朔越　日
皇帝遣内大臣海望直隶总督李卫等致祭于
寜民显佑浙海之神曰
明神受职于
天恩覃泽国御灾捍患利赖宏深凡兹东南黎庶所得保室家而安耕凿者
神之赐也朕恭膺
天命抚驭寰区夙夜敬共以承上下神祗之祀所期海宇苍生永防庇佑惟兹浙西郡邑实为濒海要冲比年以来仰荷
神灵嘉贶频昭安澜共庆乃者风潮鼓荡冲溃隄防近逼居民吏人震恐朕痌瘝在念轸恻维殷遄遣重臣周行相度涓日鸠工为海疆图久逺奠安之计用是洁诚致祷防命在工大臣敬展祀事昭告悃忱惟
明神俯念海壖亿万生灵城郭田庐于兹托命隄工木石皆出脂膏力役所需民众劳苦伏冀
洪昭福佑黙相大工绥静百灵风恬波息俾功作得施长隄孔固克底厥绩防卫烝民保聚生全安享乐利则东南列郡溥被庥祥朕实拜
明神之功徳于无疆矣谨告
今上皇帝
文
尖山观音殿碑文【乾隆二年】
我
皇考世宗宪皇帝廑念浙江海塘为濒海诸郡保障先后遣大臣相度形势鸠工庀材动发帑金二百余万缮旧葺新俾居民有所依恃尖山者海隅之一山也以石为址矗立沧涛朝潮夕汐必经其麓因即其上建大士庙用以栖神灵来景贶经始于雍正十二年冬十月越乾隆元年八月告成所司以勒石记事上请朕惟海天地间为物最钜非有神灵黙相人力将无所施工而佛法不可思议恒能赞助造化庇佑苍黎有感必通捷于影响释氏所称观音大士者以慈悲为心救度为縁普济众生随声应规其功用大矣我
皇考为民祈福之心无乎不致神之能为民御大灾捍大患者敬而礼之浙中名山若普陀若天竺皆大士道塲灵应夙着尖山之名虽未显于古而与灵鹫落伽逺近相望层岩嶻嶫近接潮音实为神明之宅宝坊既建将见风樯琛舶出入于烟波浩渺之中云旗翠旓往来拥防而冯夷息警风不兴并海之民安居乐业熙熙然耕田凿井以咏歌
皇考之圣泽于无疆者神之庥也爰镌之贞珉以志
塔山坝工告竣碑文【乾隆五年】
浙之海寜县东南滨海之境有尖塔二山相去百有余丈临流耸峙根基毗连为江海门户海潮之自三亹入者为最大二山其首冲也旧有石坝捍御洪潮积久渐毁我
皇考世宗宪皇帝廑念濒海生灵特命重加修筑厥后以湍激暂停朕仰承先世勤恤民依谆谕封疆大吏尽心筹画迩年以来沙之坍者日以涨潮之北者日以南度可兴工爰命抚臣及时完整兹乾隆五年夏抚臣奏自二月间庀徒兴役子来云集踊跃争先兼以风日晴和程功倍速届今閠月之初工巳告竣一望崇墉屹如磐石向之惴惴恐惧虑为波臣者安耕作而符平成恭请勒石纪载垂诸无穷夫御灾捍患贵先事而为之防海波浩瀚际天潮汐出入高如连山疾如风霆瞬息数百千里非人仓卒所可御居民恃石塘以为安石塘恃二山以为障而聨络二山之势延袤横亘若户之有阈闗之有键繄坝工是系今者隄岸坚完沙涂高阜藩篱既固石塘可保无虞庐舍桑麻绮分绣错东南七郡咸登袵席之安非特寜邑偏隅而巳是役也施力于烟涛不测之区奏功速而民力不劳良用嘉慰继自今守土之臣其益恪勤奉职共体此事事有备之意以保吾烝黎海疆其永有赖诸
登开化寺六和塔记【乾隆十六年】
杭州月轮峯六和塔宋开宝中创建以镇江潮开化寺其塔院也自宋以来屡燬屡复燬则有惊浪之虞复则有安澜之庆是以雍正十三年我
皇考世宗宪皇帝特发帑金命有司鸠工庀材是轮是奂越二年而告成又十有四年而朕以南巡之便亲涉其顶且为之记焉盖浙之潮人所共知为雄钜浙之塘人所共知为要害然非目击终为耳食且沿江以来亦不辨其曲折之形也造塔颠而后审其所以称浙江者溯流东晞又悉其亹龛赭迳溟渤顿挫渟蓄迭荡掀激斯所以为广陵之潮者我
皇考居九重之穆清运万防于几席留意海塘福被苍赤葺斯穹塔资厥佑相予小子景仰
前烈深惟爱民之心既诚故为民之虑无所不至而必中其綮夫必待身患而后图之斯不已迟乎是
皇考之圣神而予小子瞠乎其后者也故勒贞珉以识之乾隆十有六年嵗在辛未三月之吉御制并书浙海神庙碑文【乾隆二十三年】
浙西地濒海扼其冲者先海寜次钱塘钱塘距海门尚一舍而逺然天下言观潮之竒者独惟广陵之母盖徽歙众山之水自新安江下至富阳而金衢严处数郡千岩万壑复滙入钱塘出海必得海潮逆之坌涌抝怒轧盘荡矞然后流益急而轨益顺故江之归壑非涛不为功然其北击南荡生民农桑之命系焉斯时塘堰为保障汉书注始纪郡议曹华信作塘捍潮唐书捍海隄凡二百二十四里宋元二史并志袁花诸塘之修筑及石囤朩柜之防御如世所传斛土千钱之谚其勤且囏如此雍正八年我
皇考世宗宪皇帝以海塘告成维
神效灵助顺
特勅建庙海寜褒封秩祀用申昭报近海州县不知有水患者二十余年于兹然其时潮尚循北亹也乾隆辛未丁丑朕两巡浙水登观潮楼乃悉所为趋北亹而有轶则仁钱迤西害不可言趋南亹则萧防诸邑之戴山者藩防畧具犹间有陊囓之虞比年来大溜直趋中亹两岸沙潬鳞起如左右引从民居其间川原膏沃可耕可桑曾不知白马胥涛足以动心而駴目夫人之情久则忘而逸则淫今之居乐土安作息者非昔之日夜怵惕惧为鱼之民也耶则我
皇考之深宫宵旰谋建塘以卫生灵与
明神之肸蠁垂厘嘉佑是邦其何可以弗纪观潮楼当钱塘都会之地东瞻中亹为尤悉爰视海寜祠宇之例
命守臣鸠工庀材崇像设而展时事夫元气灌输端委相成无感弗假又何一二之可区分哉因为迎神送神歌俾肄之工祝以掲防妥灵其辞曰
赭龛闭兮翼戸睋紫澜兮沧屿冰夷导兮江婓扈两旍毵防兮金支中树
神之来兮按部回水犀兮万弩虹隄一线兮安堵福我民兮于昭扬诩传芭兮鼚鼓纷配藜兮神灵雨
右迎神
擥若朩兮留晖櫩云解駮兮赪霞罨帏罇蠲涤兮爼腯肥聆繁会兮叶呼豨
神之去兮载祈波恬罗刹兮石平矶润千里兮涵郊圻引晦浊兮归墟是归式歆飨兮庶几朝潮夕汐兮长无违
右送神
乾隆二十三年嵗在戊寅季春御制并书
祭海神庙文【乾隆二十三年】
维乾隆二十三年岁次　月　朔越　日
皇帝遣　致祭于
浙江海神曰沧海为百川之长淛河受三折之趋润注惟功基防是力当
皇考怀柔之治妥以馨香惟
明神感格之心恬兹潮汐既
勅祀盐官之邑遂巩成玉带之堤沃壤敷滋丰年赖庆朕再临呉越两报牲牢爰规势于钱塘雄开离位特庀材于将作敬妥坎灵永冀嘉庥载崇新构阳侯率职森罗卫从之仪水伯承风申布指挥之义门外东瞻万里朗云霭于赭龛楼前西转一江肃涛澜于子午翠旗初展全收鳀壑清光兰橑高骞静拥凤山正色从此恵我稼穑康予人民地近铁幢箫鼓奏送迎之曲天临贝阙春秋防香火之司兹以落成选辰専告
神其昭贶实用鉴歆
阅海塘记【乾隆二十七年】
隆古以来治水者必应以神禹为准神禹乘四载随山濬川其大者导河导江胥入于海禹之迹至于会稽会稽者即今浙海之区所谓南北互为坍涨迁徙靡常地神禹亲厯其间何以未治岂古今异势尔时可以不治治之乎抑海之为物最巨不可与江河同人力有所难施乎河之患既以隄防海之患亦以塘坝然既有之莫能已之己之而其患更烈仁人君子所弗忍为也故每补偏救弊亦云尽人事而已施隄防于河已难而况措塘坝于海乎海之有塘坝李唐以前不可考可考者葢自太宗贞观间始厯宋元明屡修而屡坏南岸绍兴有山为之御故其患常轻北岸海寜无山为之御故其患常重乾隆乙丑以后丁丑以前海趋中亹浙人所谓最吉而最难获者辛未丁丑两度临观为之庆幸而不敢必其久如是也无何而戊寅之秋雷山北首有涨沙痕巳卯之春遂全趋北大亹而北岸防沙以渐次被刷是柴塘石塘之保防于斯时为刻不可缓者易柴以石费虽巨而经久去害为民者所弗惜也然有云柴塘之下皆活沙不能易石者有云移内数十丈则可施工者督抚以斯事体大不敢定议夫朕之巡方问俗非为展义制宜措斯民于袵席之安乎数郡民生休戚之闗孰有大于此者可以沮洳海滨地险辞而不为之悉心相度以期乂安吾赤子乎故于至杭之翌日即减从防程防马隄上一一履视测度然后深悉夫柴塘之下不可施工以其实系活沙桩橛弗牢讫不可以擎石也柴塘之内可施工而仓卒不可为以其拆人庐墓桑麻填坑堑未受害而先惊吾民也即云成大利者不顾小害然使石塘成而废柴塘是弃石塘以外之人矣如仍保柴塘则徒费帑项为此无益而有害之举滋弗当也于是定议修柴塘增坦水加柴价一经指示而海塘大端己具守土之臣有所遵循即随时入告亦巳成竹素具便于进止也议者或曰所损者少而全者众柴固不如石坚何为是姑息之论然吾闻古人云井田善政行于乱之后是求治行于治之时是求乱吾将以是为折中而不肯冒昧以举者此也踏勘尖山之日守塘者以涨沙闻后数日沙涨又增命御前大臣志石篓以騐之果然【自初三日亲临阅塘后即命都统努三额驸福隆安立标于石篓之上以騐增长今复遣往视回奏云十日以来沙涨至三尺余土人以为　神佑】斯诚
海神之佑耶但丁丑以前己趋中亹者尚不可保而况今数尺之涨沙乎然此诚转旋之机是吾所以黙识灵贶益励敬
天勤民之心也是吾所以望神禹而怵然以惧惭无奠定之良防也至海寜日即防谒
海神庙
皇考御制文在焉因书此记于碑阴以识吾阅塘咨度者如是固不敢以巳见为必当也
诗
开化寺【乾隆十六年】
高岭度南屏涧谷遵曲折出峡倐开豁川云景复别兰
若枕石矶葱蒨扶屼佛宇既庄严精庐亦清洁结习未能忘随喜试禅悦凭轩俯江涛以演广长舌
开化寺再作【乾隆十六年】
春事日以佳春游兴无斁苏隄桃栁芳所玩近几席度岭寻梵宫畧取幽趣适穹塔镇呉江隔岸越山碧顾步挹清芳骋怀寄寥寂境亦安能穷乐亦胡可极明当整归辔留诗勒苍壁
登六和塔作歌【乾隆十六年】
我游西湖率三日乐矣虑非凛无逸会稽南望举精禋宣命明当发清跸穹塔镇江久所闻到此不登孤良因振衣拾级陟其顶耳饫天籁衣湿云海眼龙宫寂寥锁江边雁堵香花妥之字长流写向东月峯朝霭揽于左壮观至是真空前那更息心安四禅杜甫添忧我添喜境移所遇理则然
钱塘江潮歌【乾隆十六年】
向闻钱塘潮最竒江楼凭几今观之更闻秋壮春弗壮弗壮巳匪夷所思两山夹江龛与赭亹束长流逼东泻海潮应月向西来恰与江波风牛马江波毕竟让海波回澜退舍如求和洪涛拗怒犹未巳却数百里时无何于今信识海无敌苞干括坤浴渊魄何处无潮此处雄雄在奔腾旋荡激蓂茁三叶及落三昏最胜日期无淹我来正值上巳节晴明遥见尖山尖须防黯黮云容作似是丰隆助海若天水遥连色暗昏倐见空际横练索旁人道是潮应来一弹指顷堆银堆疾于风樯白于雪寒胜冰山响胜雷砰硡礌硠礴磅紞紞啍啍吼哕哕流离顿挫无不兼回斡旁喷极滂沛地维天轴震撼掀天呉阳侯挟飞亷蛟龙鼓势鱼蠏遯长鲸昂首嘘其髯榜人弄潮偏得意金支翠旂箫鼓沸忽出忽入安其危但过潮头寂无事因悟万理在人为持志不定颠患随迟疑避祸反遭祸多应见笑于舟师
渡钱塘江【乾隆十六年】
斛土千钱诡就塘风恬日暖防舟方一江呉越分疆界三月烟花正艳阳航苇谁曾见神异射潮未免话荒唐涨沙南徙民居奠【海潮向逼北岸海寜仁和二邑塘工颇以为患近年来北岸涨沙潮汐南徙遂庆安澜】永赖神庥敬倍常
自绍兴一日渡江至圣因行宫【乾隆十六年】
朝辞余暨暮钱塘片刻长江穏渡航未免情殷恋西子不殊风便送滕王快晴乍觉烘山翠月遥疑钓水光十亩行宫游不足憩闲命笔玉兰堂
开化寺【乾隆二十二年】
萧寺倚江干江天畅逺观慧灯传浩刼宝塔镇洪澜庭籁凉生竹山春香喷兰坐欣诸品净何处覔心安登六和塔作【乾隆二十二年】
初地诣坚固信心登窣堵二谛此俱融空色本无所三明真净域可以泯今古四天垂宝网落落闻铃语五云糺扶葢拥防龙象旅六鼇永负戴万刼奠江溆七宝胜庄严如是瓣香炷层层标实铨【七层皆辛未年所题扁额】厯厯频证取江山识重巡欢喜生八部飏以细细风霏以纤纤雨造极朱栏扶旷览供仰俯于巳可忘忧于民那忘苦回首礼释迦徒羡曾何补
阅海塘作【乾隆二十二年】
骑度钱塘阅海塘闾阎本计
圣谟长【雍正年间海潮直逼北岸大为杭嘉湖郡县之患皇考特命大臣鸠工筑塘以捍之潮头遂渐徙南岸海寜一带沙涨数十里迄今二十余年钱塘永固民安其业】长江已辑风兮浪万戸都安耕与桑南北由中赖
神佑生灵永奠为民庆涨沙百里诚无事莫颂惟增敬不遑
观江潮作歌【乾隆二十二年】
楼名望潮江岸傍既到弗登有底忙登矣不俟潮一望杀风景事诚何当哉生魄为潮盛候因缘恰值聊相徉是日未刻潮应至厯申那见涛乘江驾山张葢徒想像诗消醮退真荒唐江山小船迎潮惯【船名出江山县地方吏备迎潮者用之】解嘲畧仿羯鼓腔金支翠旂光错落摐金击革声铿镗俄顷江面潮亦至恬风辑浪非礌硠惟觉两岸隐增溜贾舶好趂轻颿扬阳侯静敛沧波细一霎依旧天水苍昔闻庢沓战借借欺人惯是文人长或云乘舆百灵防伍胥文种心早降【王人谓潮头奋振者为伍胥潮其后如绵絮而少弱者为文种潮云】或云江走中亹后潮汐非比曩时强其然岂然付一笑涨沙惟喜资耕桑
壬午三月朔恭依
皇祖巡幸杭州诗三叠韵【乾隆二十七年】
三度南巡侍
大安江山介祉奉
徽观风轻日丽临雄郡踵接肩摩迓御銮跸馆暂居几有勅海塘言念志难寛修防要欲筹全善那觉西湖景助欢
题开化寺【乾隆二十七年】
六和宝塔矗岧嶤古寺咸传开宝朝隔岸越山拖画列屏呉岭入云标已敎息虑栖禅悦但未忘言答景撩颇讶考功悮灵隐试看门对浙江潮
壬午暮春瞻礼六和塔作【乾隆二十七年】
宝塔岧嶤耸七层恐妨泥汚不须登镇江厯刼安澜庆凌汉单提向上乘立久波光如欲彻望来烟意亦将澄漫言造极今孤约兴已轩飞絶顶凭
观潮楼纪事【乾隆二十七年】
跋马万松岭言寻观潮楼楼祀
江潮神繄吾禋典修前两度临兹江从楼下流今畨乃涨沙郡咸颂
神庥然吾别有思无非为民谋迤东利沙涨庶望桑麻稠迤西本弗借石塘巩金瓯从古楼临江涛观八月秋观涛固非要况昨畅吟眸利者乃致败柴石捍御筹弗借者反然泥涂艰行舟试看西来薪转运以车牛合郡供爨薪弗属寜免愁谓此为
昭假实益吾怀羞
题土备塘【乾隆二十七年】
土备塘云海望修意存未雨早绸缪石柴诚赖斯重障是谓忘唇守齿谋
观海潮作歌【乾隆二十七年】
辛未观潮潮巳竒杭人犹称其力微丁丑观潮潮未至作歌高楼聊记事似神而非者曰三逮兹三度潮真酣却非江楼观约畧剏得乃在柴塘尖我阅柴塘筹御海讵图快览惊涛骇因缘大汛三月三洪澜有若将予待跋马指东向盐官一条银线天际看卷江倒海须防至迎来底借江山船【江山船迎潮见前诗】色犹未覩先闻声礌硠磅輷匉訇徐行按辔揽其状大哉观矣谁与京胥母弭节倐奔泻并驱素车而白马淋淋汨汨浩汤汤逾跇配藜白鹭下一空前此初遇竒既欣渐复生愁思长茭厚石弗预固秋来转瞬奚当之
观海塘志事示总督杨廷璋巡抚庄有恭【乾隆二十七年】
明发出庆春驾言指海寜海寜往何为要欲观塘形浙海沙无常南北屡变更北坍危海寜南坍危绍兴惟趋中小亹南北两获平然苦中亹窄其势难必恒绍兴故有山为害犹差轻海寜陆且低所恃塘为屏先是常趋南涨沙率可耕两度曾未临额首谢神灵庚辰忽转北海近石塘行接石为柴塘易石自久经费帑所弗惜无非为民生或云下活沙石隄艰致擎或云量移内接筑庶可能切忌道旁论不如目击凭活沙説信然尺寸不可争【塘边试下朩桩始苦沙涩用二百余觔之硪一筑率不及寸许待桩下既深又苦沙散不能齧朩桩摇摇无着也】移内似可为闾阎栉比并【柴塘向内数十丈其土似宜桩可以即工然所在皆田庐此处为塘必致毁弃田庐患未至而先殃民心复有所不忍】其无室庐处又复多池阬固云举大事弗顾小害应然以卫民心忍先使民惊且如内石建寜听外柴倾是将两隄间生灵蠲沧瀛如仍防外当【去声】奚必劳内营以此吾意决致力柴塘成坦水篓石置可固隄根撑柴艰酌加价毋俾司农程【命行在户部及该督抚详议加柴价】补苴示大端推行宜殚诚
塘上四首【乾隆二十七年】
西塘尚有沙涂防既至东塘沙总无石不能为柴欲朽防秋要计可徐图
盐官从不晓迎銮古朴民风致可观却胜杭嘉多饰礼防棚鼓乐满河干
苇庐灶户日煎盐辛苦蝇头觅润霑嘘胼胝耐燥湿厚资原是富商兼
隄栁青青畦菜黄村梅遮坞逺闻香徐行咨度周防计懒惰无心问景光
阅海塘叠旧作韵【乾隆二十七年】
今日海塘殊昔塘【丁丑南巡时海塘大溜尚走中亹已夘以来潮势复趋北亹现饬大吏相度修缮以为民卫】补偏而巳防无良北坍南涨嗟烧草水占田区竟变桑父老常谈寜可诿【土人以三亹海潮之行不南即北此因任之论与河徙天数语同非治水者所宜出也】
明神显佑讵孤庆【雍正七年　　勅建海神庙近复命钱塘崇饰祠宇以昭灵贶】尖山跋马非探胜万井安全虑不遑
登尖山观海作【乾隆二十七年】
舆图早巳识尖山地设天开障海闗东北冈峦捍犹易西南柴石御为艰防心所祝资坍涨蒿目无方计剔鬟大吏载咨补偏防尽吾诚耳敢云闲
视塔山志事【乾隆二十七年】
尖山实捍海塔山舒右翼翟邨当兜湾赖此雄潮逼条石未可筑块石先救急其下有石篓射溜图根立防马视篓痕云沙涨数尺【浙抚臣言竹篓贮石下防琪基数日来沙涨掩篓四尺许遂命立标以验增涨尺寸】是为转旋机其然谈何易【叶】讵当恃天佑而弗尽予责丁寜示方伯吾意知应悉斯时工难施沙逺当易石鱼鳞一例接方为经久防
海神庙瞻礼有作【乾隆二十七年】
盐官驻马先防谒
庙貌枚枚
皇考修捍患御灾宜
祀典恬风静浪赖
神庥即今南涨方坍北尚此春逢况值秋黍稷非馨在明徳是吾所愧敢忘愁
尖山礼大士【乾隆二十七年】
秋水精神满月相峯巅妙演海潮音普陀天竺何遥近无碍随缘应感心
驻陈氏安澜园即为杂咏六首
名园陈氏业题额曰安澜至此缘观海居停暂解鞍金隄筑筹固沙渚涨希寛縂厪万民戚非寻一巳欢两世凤池边高楼
睿藻悬【楼中恭悬　　皇考林泉耆硕　　御书是编修陈邦直之乆原大学士陈元龙　　于告时所　　赐】渥恩赉耆硕适性惬林泉是日亭台景春游角徴弦观澜遂反驾供帐漫求妍
隅园旧有名【以是园为暂憩之所因赐今额隅园其旧名也】岩壑窈而清城市山林趣春风花鸟情溪堂擅东海古树识前明世守犹陈氏休因拟奉诚
别业千年古乔松径路寻梅香闻不厌竹静望偏深瑞鹤舞清影时禽歌好音最嘉泉石处抚帖玩悬针元臣娯老地内翰肯堂年赌墅棋声罢朩天甎影捐竹堂致潇洒月阁挹清娟【竹堂月阁皆园内名胜】信宿当回跸池边
坐少延
天朗惠风柔临溪褉可修【是日上已】趣真如谷口姓不让冈头意以延清永步因覔句留安澜祝同郡宁为畅巡游
谨案均廉原书所载
圣制至乾隆二十七年而止今依前卷续载谕防之例恭録三十年四十五年四十九年御制诗章续载于左
自石门县跋马度城易轻舟至陈氏安澜园即景杂咏【乾隆三十年】
舣舟跋马度由拳心喜观民缓着鞭更有阅塘予正务遂循溪路易轻船
夹溪万姓喜迎銮桑柘盈郊入画看廿四桨过风帆【去声】片时新坝到长安【即坝名】
坝隔髙低换防舟防舟致重橹声柔仍图迅利防予马蓄眼韶光面面酬
盐官三载重经临两字安澜实厪心驻辇春风弃清暇果然城市有山林
驻陈氏安澜园叠旧作即事杂咏六首韵【乾隆三十年】
如杭第一要筹奠海塘澜水路便方舸【前廵抵杭城由陆路赴海宁阅塘今年舟次石门即从别港水道前进先驻是园取便程急先务也】江城此税鞍汐潮仍似旧宵旰那能寛増我因心惧慙其载道欢
隅园城角边新额与重悬意在安江海心非耽石泉乔柯皆入画好鸟自调弦有暇诗言志雕虫不尚妍盐官谁最名陈氏世传清讵以簮缨吓惟敦孝友情春朝寻胜重【去声】
圣藻赐褒明【原任大学士陈元龙请老时　　皇考书肠林泉耆硕额以宠其行今恭奉园楼正中】来日尖山诣祈
庥尽我诚
书堂桥那畔熟路宛知寻既曲越延趣惟幽不碍深风翻花动影泉出峡留音古栝无荣谢森森青玉针园以梅称絶盘根数百年古风度逈别时世态都捐春入香惟净月来影亦娟闲吟将对写消得意为延溪泛橹声柔溪涯有竹脩獭时看伏翼【是园水中有獭】鱼并育槎头似此真佳处无过信宿留观塘吾本意讵可恣遨游
谒
海神庙瞻礼叠旧作韵【乾隆三十年】
庚辰之嵗潮趋北柴石塘工重【去声】事脩亟吁施仁斯益切不更【平声】为患仰
贻庥涨沙虽纵闻増渚汛水无过幸晏秋
庙貌钦崇缅
皇考中亹未复祗懐愁
命添建海宁县城石塘前坦水石诗以志事【乾隆三十年】
柴石两塘工前巡大端定【前廵阅视海塘时有以老盐仓一带柴塘恐难经久请易柴为石者及亲临度试刖塘内沙活不可下桩再移内数十丈虽工作可施势必毁弃田庐未弭患而先殃民又岂保卫之道因决意修筑柴塘勅部议増薪值俾采购裕足并命添置坦水篓石捍防隄根】兹来重相视事无不用敬念兹古县城万民所托命城南即石
塘鱼鳞固绵亘但潮今北趋己近塘根迎坦水纵两层潮来惟一賸设使久荡激塘根将致病去嵗虽添建六十丈而竟尚欠久安策俾増一律称【去嵗抚臣请建坦水六十余丈止就险要而言于全塘形势尚未筹及因命増建四百六十余丈并视二层旧坦之桩残石缺者令补益缮完使防塘根永资巩固】杀【去声】势护石工费帑吾宁听何当复中亹额手斯诚庆
塘上三首【乾隆三十年】
尖山将往阅潮淤塘上清晨发步舆一带隄根皆囓水抚斯安得暂心纾
鱼鳞诚頼此重隄隄里人家屋脊齐土备却称守重障【土备塘海望所修欲以为重闗保阵夫石塘外如果可为重障尚可今为之塘内且置人家于外岂有土更坚于石之理譬之防盗者舍墙门而扄屋扉甚无足取也】一行遥见栁烟底
灶户资生釡海存刮沙煎卤事牢盆茒棚荜窦何妨览欲悉吾民衣食源
登尖山观海【乾隆三十年】
岧嶤净土普门凭观海因之栈道登愧我敢云希绩底奠兹惟是頼仁能台临上下空无际舟织往来波不兴俯视塔山资射浪漫言沙涨有明征
视塔山志事叠旧作韵并示地方督抚及司事者【乾隆三十年】
壬午视塘后沙涨仲如翼不久复致坍溜仍塘根逼自兹月据报【坝基下有防根石篓前廵临阅时沙涨掩篓痕四尺许因命标志其处验增涨尺寸浙抚毎月奏报】时缓亦时急即今石篓下又见涨沙立较之昔立标乃更増五尺【沙涨时有嬴缩兹亲临看騐较旧志复增五尺大吏皆谓江海效灵然坍涨靡常实不敢即以为慰也】效灵谩致颂安保无更易夫惟君与臣均有安民责为民筹保障可弗此心悉何时沙坂坚鱼鳞易条石惟俟
天黙佑斯实乏良防
阅海塘再叠旧作韵【乾隆三十年】
依旧潮头近逼塘
贻谟昔日计深良【自乾隆戊寅后潮势复渐趋北亹恃鱼鳞大石塘及坦水竹络坝为巩防益仰
皇考定制实为万世永頼】
成规敬守脩柴石【先是建议者拟易柴塘为石工壬午亲临相度塘下活沙既汕澁不受椿而内徙又妨田庐因命専修柴塘且増料值其条石各工随宜加甃俾资捍御】古语诚符变海桑【南坍北涨北坍南涨惟浙省为然盖无百年不易之事】思复中亹亦过【平声】望便由故道敢私庆尽人事俟
神庥耳蒿目一劳念未遑
观潮四首【乾隆三十年】
镇海塔傍白石台观潮那可负斯来塔山涛信须臾至罗刹江流为【去声】倒回
槖籥堪舆呼吸随混茫太古合如斯伍胥文种诚司是之二人前更属谁
候来底借鸣鸡伺朔望六时定不差斫阵万军驰快马飞空无辙转雷车
当前也觉有竒讶閙后本来无事仍我甫广陵辨方域【枚乗七发观涛广陵之曲江注未详其所在后世乃指浙江为曲江以浙江涛广陵涛溷而为一盖未深考汉书地理志余杭属防稽而不属广陵相习譌耳且如篇内伍子之山胥母之埸并在吴境于杨于杭皆风马牛不相及尤难强为比附因作广陵涛疆域辨以正之】漫重七发述枚乗观潮楼【乾隆三十年】
前度沙平涨楼原陆地陵【壬午登眺时楼前涨沙颇逺江船不能近岸多以牛车挽运今来刖江水近在隄下舟可泊塘盖逺刖冲齧无虞而艰于估舶近则帆樯称便而潮溜或侵塘根似兹迁涨靡常益为全塘厪念】今来江又近舟可跨栏乗变幻有如此晏清竟底凭水师呈技艺【总督苏昌携闽省水师于楼前呈演水操诸技颇为娴熟因行赏以奨之】行赏命旌能
谒
海神庙瞻礼再叠旧作韵【乾隆四十五年】
阅十六年重巡狩防瞻
庙貌洁禋脩况逢坍北方南涨益切竭诚仰吁庥遍地耕桑艰让水御潮堤堰愿安秋
御碑拱读增钦慕一例勤民不解愁
驻跸安澜园再叠前韵六首【乾隆四十五年】
观海较前异石塘贴近澜州临因系舫城入更乗鞍熟路原相识名园颇觉寛就曕任民便雷动夹涂欢沙坍逮北边数嵗为心悬【塘外涨沙南北坍涨靡常北涨刖塘工巩固壬午阅视篓志情形命抚臣每月勘验具圗奏报自壬辰春以来沙痕渐觉北坍实为厪念不置】到此蒿増目慙其言涌泉急筹塘与堰懒听管和弦对景惟息摛辞那复妍
安澜易旧名【旧名隅园】重驻跸之清御苑近传迹【圆明园曽仿此为之即以安澜名之并有记】海疆遥系情来观自亲切指示慙【去声】分明行水缅神禹惟云尽我诚
石迳虽诘曲歩来那用寻无花不具野有竹与之深磵户开生面泉绅振旧音
御书楼好在
垂露防韦鍼
溪上三间阁栖迟似昔年非圗燕寝适颇觉犀尘捐老栝诗中画古梅静里娟别来十六载可不意为延拂岸栁丝柔出檐竹个脩重来亦傥耳昔事忆从头南北涨坍屡【自乾隆戊寅后潮势渐趋北亹恃鱼鳞大石塘及坦水竹络坝为之巩防丁丑南廵时值南坍北涨大溜巳向南已夘以后潮复趋北壬午乙酉两经亲阅溜势或南或北迁改不常随时指示大吏添用坦水竹篓防防并有诗纪事】愁欣诗句留【北涨则为之欣南坍则为之愁亦经屡矣】即今
值愁际那得惬情逰
观潮四首叠乙酉韵【乾隆四十五年】
穹塔依然峙回台十余年别此重来海潮欲问似神者防度东西兹往回
雷鼓云车声应随自宜神物式凭斯设非之二人司是【乙酉诗云伍胥文种诚司是之二人前更属谁见虽髙而语似慢其后北坍南涨至今潮势乃逼近石塘意甚悔之故反前句意】如是雄威更合谁
石塘上略肩舆驻报道未时潮不差【是日潮以未时至】枚客赋成拟阁笔周郎宿寄唤推车
流光瞥眼诚云速潮信兹来试揽仍审至竒中至静在一时得句兴堪乗
登尖山观海【乾隆四十五年】
尖山更在塔山北潮所弗到势犹逺以之观海斯则近铁板沙防东成堰【尖山北至乍浦一带向无塘堰因其地系铁板沙不畏潮势冲齧无庸防防】山顶旧有大士宫竭诚瞻礼登云栈所祝安澜佑万民宁圗玩景供逰眼亭台防缀夫何为然为之意不满
观塔山志事再叠旧韵【乾隆四十五年】
塔山塘入江竹篓以为翼壬午视之次沙涨畧弗逼乙酉诗志幸其后势渐急兹阅三层篓一层已露立【壬午阅视塔山坝工有竹篓贮石下防坝基其时沙涨掩篓四尺许遂命立标以验増涨尺寸谕抚臣按月绘圗奏报乙酉临阅沙涨増至五尺众皆欣颂但坍涨靡常实不敢即以为慰并有诗纪事兹复亲临相视不但所増之五尺涨沙尽坍且三层竹篓之上层已经显露因竹蔑年久朽敝抚藩诸臣另筹换砌于保防虽属有益然切望涨沙之渐増长耳】其何御三秋不啻减五尺前廵所庆幸兹番顿变易扼腕民之艰抚膺吾之责于无可如何敢不筹详悉欲圗安垫居遑吝増巩石补偏救弊耳愧无永逸策
阅海塘三叠旧作韵【乾隆四十五年】
乙酉潮头才逼塘退潮沙尚防塘良【乙酉临阅时潮头虽渐有趋北之势而潮退后塘外沙涨较壬午所阅标志颇觉増长然亦未敢以为慰也】即今坍尽一江水切巳愁厪万井桑何日中亹复故道尔时合郡祝同庆神祠咫尺申瞻拜祈
佑不遑慙不遑
命老盐仓上下相地仍建石塘诗以志事【乾隆四十五年】
壬午视海塘长言曽志事尔时虽北坍塘外尚沙地未若此时甚水竟塘根至老盐仓一带惟頼柴塘峙向亦经亲临下桩目所视沙散弗齧桩条石艰鳞砌【海宁恃塘工为屏蔽因潮近石塘复接石为柴塘然柴不如石之完固壬午亲临老盐仓一带拟易以石试下木桩苦沙活不能齧木桩难于砌石其柴塘向内数十丈似可下桩又皆民田弗忍毁弃因罢石塘之议】移内又弗可遂罢石塘议兹来细周阅未可前言必【叶】柴塘四千丈岂尽活沙寄不无受桩处石塘终可恃【石塘迤上柴塘四千二百余丈未必概系活沙难以受桩因复饬该督抚派委诚妥大员据实逐段勘估凡柴塘可以改建石塘之处悉令易石毋惜工费俾滨海羣黎永享安恬之福】申命重相【去声】勘莫虑国帑费庶防永安澜为民吁
天庇
观潮楼叠乙酉诗韵【乾隆四十五年】
南坍与北涨幻若谷和陵江尚岸之近楼如舫以乗畅懐忘景问厪念在栏凭遥指中亹陆通流何日能
谒
海神庙瞻礼三叠旧作韵【乾隆四十九年】
庚子重来厪宴奠石工一律命坚修【庚子南廵亲临阅视海塘饬该督抚于老盐仓一带将旧有柴塘一律改建鱼鳞石塘毋惜工费仍留旧有柴塘为重门保障嗣据该督抚等于辛丑壬寅等年陆续采办石料派委诚妥大员勘估建筑至癸夘年八月内防富勒浑福崧奏将原办续办鱼鳞石塘共三千九百四十大督率司道实力稽查于七月二十四日面石均已砌竣通工一律全完该督抚前往详勘均属如法砌筑整齐坚实可以水庆安澜矣】勤劬虽曰不遗力防佑仍惟頼
赐庥
神庙载瞻申九叩
御碑钦仰示千秋敢云塘固民安枕未翕中亹未解愁驻跸安澜园三叠前韵六首【乾隆四十九年】
北坍今次永塘尚近洪澜【海塘沙北涨南坍则塘工巩固今自壬辰春以来沙痕渐觉北坍至庚子前巡亲阅则北岸涨沙尽坍海潮直逼塘根今尚如此实为厪念】春月来观海古稀仍据鞍【每于城邑或乗马便民曕就也】鱼鳞期越固【庚子命改柴塘为石工饬该督抚等于老盐仓一带建筑鱼鳞石塘凡三千九百四十丈仍留柴塘为重门保障于癸夘七月全功告竣矣】蚕市较苏寛【苏州街市颇窄兹海寜衢市较宽】乡语分疆异民心一例欢
塔山近海边踏勘慰心悬竹篓喜増涨【塔山坝工当潮汐顶冲向借竹篓贮碎石三层拥防坝根昨秋据富勒浑等奏防坝竹篓上中两层现俱露出今自二月后涨沙増长全掩三层竹篓为之稍慰】蚁坯惕漏泉隅园且停憇比户有歌弦自是文章邑然当戒藻妍
旧家原有述熟路不须寻世业传来久国恩受巳深翰林兹挂籍书囿勉绳音【海宁陈氏向多为翰林者今乃寥寥庚子临此陈善庆以家藏蔡襄茶録真迹呈进念为陈氏家传墨寳因还之并为题句俾得世守勉绍前声也】重展蔡襄迹依然悬古鍼【蔡襄茶録笔意秀劲有晋唐悬鍼遗法其自记云草木之微处之得地则能尽其材颇能即小见大故庚子题诗有颂不忘规应着眼处之得地尽其材之句即襄自叙意也】
安澜讵祗名永祝宴而清明日观形势一宵厪虑情前吟廵壁旧
圣藻额檐明载语世臣者承家在敬诚
是园有紫竹不计嵗和年画格应为创吟情讵可捐松非自称直梅亦舍其娟三益于斯盍都因静以延
一溪春水柔溪阁向曽修月镜悬檐角古芸披案头去来三日驻新旧五言留六度南廵止他年梦寐逰登尖山观海【乾隆四十九年】
尖山迤北弗资塘铁板沙比石犹固尖山迤西乃頼塘闾阎必借石为防天时地利自古然人事弗和斯致误所谓和亦匪云同尽心筹民保障故我登兹山亦己屡不为观澜畅神遇涨沙靡定不可恃每因蒿目乏良虑视塔山志事三叠旧作韵【乾隆四十九年】
两山【尖山塔山】接石坝恃竹篓外翼条石未可筑潮汐日夜逼乙酉沙防篓【尖山塔山之间向有坝工正当潮汐顶冲条石难施惟借竹篓贮碎石三层防根壬午阅视时沙涨掩篓四尺因命该督抚标记尺寸案月奏报至乙酉嵗亲莅勘验防篓沙涨较旧志増至五尺时咸为坝工称幸然坍涨无定未可恃也】庚子坍渐急今幸防以全并无篓露立【庚子前廵阅视塔山塘工不惟乙酉所见掩篓之涨沙五尺尽坍并三层竹篓己露上一层至癸夘八月上中两层俱露今甲辰二月以来涨沙増长上中下竹篓三层复全行掩防】北涨期难望遑此论寸尺乙酉即有言安保无更易【乙酉塔山沙涨増长尺寸大吏皆谓江海效灵然海沙变易无常岂可深恃是以乙酉视塔山诗即有效灵漫致颂安保无更易之句】吁佑未蒙庥诚弗假予责【毎阅海塘必诣　祠防吁神佑今沙涨已渐见增长而向称难以施工老盐仓之活沙两年间接筑鱼鳞石塘筹办江苏及绍兴等处所运石料均能及时应用亦頼天佑　神助惟有益勉诚敬耳】接筑鱼鳞塘工料筹详悉兹更有后
议【欲拟将范公隄一带土塘接至省城者都易以石庶乎可恃费帑非所惜也】欲接筑坚石【此次南廵阅视议自抢塘柴工尾料向西南接至范公塘而于柴塘后添筑石塘即留柴塘为重门保障更添建挑水坝两道以资保防】帑项非所靳然斯亦下策
观潮四首再叠乙酉韵【乾隆四十九年】
镇海寺傍临海台行春观处正潮来逮今三度诗十二不拟石塘重【去声】往回
咏事酉年信笔随悔愆子嵗亦于斯【乙酉观潮诗有子胥文种诚司是之二人前更属谁之句其后北坍南涨潮势渐逼石塘因悔前诗之见虽髙而语似慢故庚子诗反其意云设非之二人司是如是雄威更属谁】谁当鉴我涨沙矣仍看北坍更吁谁李嵩妙迹携行笈相证雄观信弗差诗读张【仁近】杨【基】刺南宋风霜二帝忘行车【石渠寳笈藏李嵩钱塘观潮圗真迹有张仁近题云雕栏玉槛照东海贪看秋潮忘黍离又杨基题句潮水信可定日夕来朝宗人心独不如而不思两宫两宫未雪耻屡下班师防云云盖深讥宋髙宗之耽宴安而忘国耻也】
一带石塘工巳就【庚子阅海塘命于老盐仓一带柴塘为石塘昨嵗癸夘八月据富勒浑等奏报石塘三千九百四十丈大工已全行告竣】鱼鳞拟筑向西仍【老盐仓一带石塘虽己全竣而章家庵以西惟借范公土塘卫防形势单薄恐不足资捍御兹与该督等悉心筹勘欲一律坚筑石塘使阖郡黔黎永资乐利费帑所不惜也】亦惟此日尽人力敢兾他年防可乗【海沙南北坍涨原无常自已夘以后潮势近塘沙痕渐觉北坍今己二十余年循环往复理之自然当有北涨南坍之防然朕惟尽人事以待之其时防可乗固不可必耳】
老盐仓一带鱼鳞石塘成命修
海神庙谢贶并成是什志慰用壬午观海塘志事诗韵【乾隆四十九年】
壬午观海塘无非求民宁并携督抚臣【时总督杨廷璋廵抚荘有恭】畴咨阅情形忆自庚辰年沙势己渐更然尚去塘逺未致大工兴壬午至庚子北坍水铺平畧无涨沙意日夕萦念恒长此其奚穷民生闗非轻戴家桥迤东犹有鱼鳞屛迤西惟柴塘安足防桑耕庚子我重来
崇祠吁佑灵凭舆厯厯观既观虑且行其间老盐仓下桩我所经活沙旋吐桩【海塘自戴家桥迤西皆柴塘不足资保卫因拟改筑石塘司事者辄称老盐仓一带活沙难于下桩若移内接筑又有碍田庐壬午亲临试下木桩始苦沙澁用二百余斤之硪一筑率不及寸许桩下既深又苦沙散不能齧朩桩摇摇无着是活沙之説信然彼时既未能即筑石塘因借坦水石篓为固迨庚子南廵沙坍篓露始决计接建鱼鳞石塘云】蒿目乏计生申命筑鱼鳞切念桩难擎然事在人为未可谢不能【老盐仓一带活沙难以订桩然事在人为未可遽谢不能庚子南廵复申命改建鱼鳞塘初开工时仍有己订复起之患旋有老翁指防云用大竹探试俟扞定沙窝再下木桩加以夯筑入土甚易因依法扞筑又梅花桩以五木攅作一处同时齐下方能坚不致己钉复起试之果有成效迨后跟寻老翁己无踪迹现据富勒浑福崧等奏询之盛住及在工员弁兵役等皆称老人指防传为　神助请勅修该处　潮神庙以荅　灵贶因俞所请并赋诗以纪其事】月月具图报心悬如目凭大小吏胥勤民夫尽力争老盐仓一带石塘竟筑并外仍防柴塘内无害溪阬却闻夯桩时老翁言信应竹扞试沙窝成效免变惊因下梅花桩坚无欹倾鱼鳞屹如峙潮汐通江瀛功成翁不见讵非神所萦赞
天福万民竟得钜功成临塘新
祠宇榱栋焕支撑肃拜致防谢五言得行程迤西更易为仍欲殚吾诚【老盐仓石塘三千九百四十丈钜工已竣而章家庵迤西仅有范公土隄一道】
【难资卫防因令该督等悉心筹勘一律改筑石塘较之老盐仓一带更易施工亦惟殚吾爱民之诚不惜再费数百万帑金俾阖郡黔黎永庆安枕耳】
阅海塘四叠旧作韵【乾隆四十九年】
已夘以来潮近塘廿余年未涨沙良【丁丑嵗南廵阅视海塘其时海潮大溜尚趋中亹自已夘以后潮渐趋北亹至庚子南廵亲临相度则北岸涨沙尽坍海潮直至塘根矣】虽然救柴易石【先是建议者请易柴塘为石工又有谓老盐仓一带为活沙不可下桩而内徙更恐有妨田庐壬午亲视之果然彼时惟命増添料值専修柴塘其旧有条石各工仍令随宜加甃以备捍卫亦一时补偏救敝不得已之防耳】尚未获安海变桑纵看鱼鳞一律巩慙听额手万民庆【庚子亲临阅视以柴塘究不若石塘之巩固因不惜工费饬该督抚等于老盐仓一带一律改建鱼鳞石塘凡三千九百四十丈其旧有柴塘留为重门保障昨癸夘秋八月据该督抚奏报石塘工已全竣浙省永庆安澜等语今来廵视该处士民欢抃拜舞出于至诚然予宵旰忧勤有加无已之意尚欿然未足也】范公塘更应筹固【老盐仓一带改筑石塘业经告竣惟章家庵以西仅借范公土塘防卫形势单薄曽谕富勒浑等悉心筹勘一体改建石塘以资捍卫防富勒浑等奏该处淤沙土性浮松即添筑柴塘一遇潮汛顶冲亦不足抵御等语因思柴塘自不及石工之坚固事在人为不可惜费即多费帑金数百万使阖郡黔黎永庆安枕何乐如之遂命降谕防一律坚筑石塘矣】暇食民艰厪弗遑
命于新建石塘尾柴塘内接筑石塘越范公塘直抵乌龙庙即以范公塘为外防之土塘诗以纪事【乾隆四十九年】
江南范公堤久传仲淹义浙省范公塘乃自承谟置【范公土塘乃本朝闽浙总督范承谟所建承谟即仲淹后裔也】一家两大工先后勤民事在浙斯言浙石坚土易溃迩年沙北坍廻澜噭齧恣范塘东北尾内奰己有事【昨嵗癸夘四月据福崧奏范公塘原筑埽工自二月己来因回溜汕刷致有间段矬蛰现用船沈石以防塘根尚属稳固等语朕以该处既是潮水顶冲且回溜汕刷即用石沈船亦系暂时防防非一劳永逸之计因传谕富勒浑福崧通盘熟筹是否应照老盐仓之例一例添筑石塘详悉绘圗贴説具奏并谕令于所呈圗内硃笔圈处添筑挑水石坝以期挑溜南趋仍俟今嵗南廵时亲临阅视指示机宜再行定夺】沈舟下石篓幸保目前计盐仓石塘建继此诚当议柴塘补范公率以允大吏【该督抚等请于新筑石塘工止处之现做埽工柴塘之尾接筑柴塘八百余丈直抵范公塘以为外防即允所请】兹来细斟酌建石难再迟发帑五百万分年物料备【兹亲临阅视所建柴塘及范公塘一带亦必须一律接建石工方于省城足资永逺巩防因谕令自新建石塘尾起越范公塘直抵乌龙庙止范公塘尽处一体添筑石塘拨给部库银五百万两并予限五年自东而西分段陆续修筑并谕先行备办工料择日兴工】一如章庵东外柴内石暨柴即代坦水【庚子南廵论今章家庵以东柴塘内普建筑石工兹来亲阅见石塘之前柴塘之后有沟漕一道现存积水并无去路恐致淹渗塘根又石塘堆积土牛无俾实际令将土牛填入积水沟漕之内仍将柴塘后之土顺坡斜做并于其上栽种栁树俾根株蟠结益资巩固且令外柴内石连为一势即以柴塘为石塘之坦水且令柴塘亦时见本有坦水也】柴接土塘比【即范公塘】土内石相倚乌龙庙齐至【柴塘石塘中间将土牛填实种栁互相倚恃聫络巩防最为得力兹范公土塘后接筑石塘直扺乌龙庙范公塘尽处均令照式修筑坚固俾海疆永庆安恬民生亦资乐利】永矣保杭城千年安晏遂六廵塘事毕五字始终志
恭依
皇祖廵幸杭州诗六叠韵【乾隆四十九年】
石塘接筑俾民安为报工成此厯观【庚子廵视海塘命于老盐仓上下接筑鱼鳞石塘为永逺安澜之计其旧有柴塘仍命留为重门保障昨嵗癸夘八月内据该督抚奏报鱼鳞石塘三千九百四十丈一律工竣今来躬亲厯视所砌石工整齐坚实洵可永资保障云】穷尾溯源暂纡跸【尖山在塔山之北自此北至乍浦一带向无塘堰以其地系铁板沙不畏潮势冲齧而西自海宁沿塘观海穷尾溯源一切塘工形势可以一览而得故自壬午乙酉庚子及今甲辰皆纡跸登尖山顶观海观塘而返杭州】衢歌巷舞此迎銮欲寻南宋宫庭冺究是偏都街道寛【杭州街道较苏州甚寛知为南宋偏安之都会也】敬仰
奎章六依韵怅然思昔侍
逰欢
赋得南坍北涨【得心字八韵　乾隆四十九年】
绍【兴】海【宁】对相峙江潮自古今中亹城美两界幻难谌坍涨事无定北南势有斟兴犹山作御宁只岸虞侵【绍兴在浙省迤南诸山聫络海潮南注可资抵御若海宁一带地本平衍正当北岸之冲潮水毎虞侵齧必沙势南坍北涨始保万全也】壬午溜迁后甲辰水尚深【丁丑南廵时见海潮大溜尚趋中亹已夘以后渐迁北亹壬午亲临阅视涨沙犹拥防隄根竹篓因命督抚标记尺寸按月奏报至庚子南廵往视塔山塘工涨沙尽坍至癸夘八月三层竹篓俱露今甲辰阅视幸沙涨复将三层竹篓工下全行掩防渐有南坍北涨之机然水势尚未改趋中亹石塘经久之计不容缓耳】筑塘圗久计【庚子南廵阅视塘工饬督抚等于老盐仓旧有柴塘后一律添建石塘四千二百余丈上年七月间告竣兹亲临阅视范公塘一带亦必需接建石工方于省城足兹巩防因再降防自新筑石塘工尾起于范公塘内至乌龙庙止一体添建石塘仍留柴塘为重门保障于柴塘后石塘前沟漕内填土种栁俾柴石连为一势即以柴塘为坦水拨给部库银五百万两予限五年陆续修筑以期海疆永庆安恬】射弩罢雄心无往思不复斯升【谓北涨】祝彼沈【谓南坍】
神祠躬致拜吁
佑愧为钦

[book_title]卷一
<史部,地理类,河渠之属,海塘录
钦定四库全书
海塘録卷一
内阁中书翟均廉撰
疆域
杭州海塘自海宁止然其海非大洋也仁和以西称江仁和以东称海江之广不过十余里即海宁之海亦不过数十里苐龛赭两山夹峙于江海之处潮水由广入隘奔腾冲击上激塘身下搜塘底其危险较滨临大海者加甚焉省城多山迤东四十里为仁和之翁家埠向以水流沙活止筑草塘抵御自翁家埠起五十里至海宁城又五十里至尖山旧皆垒土镶石一线危堤绵亘一万数千余丈受朝夕两潮冲击此唐宋以来葺治相仍所不废也
国朝
列圣訏谟轸念海塘勤恤民隠不惜重帑以成经乆之图皇上缵承
祖武旰食宵衣厪念海隅黎庶
特以江流未循故道
时勤玉辂
亲歴海壖咨度指示定议加筑柴塘増置坦水圣谟广逺至详至备行见海若效灵安澜底绩数百里海隄巩若盘石焉诚万世无疆之利赖也
<史部,地理类,河渠之属,海塘录,卷一
浙江在杭州东南源发于歙县入严州桐江而衢州水自常山来与江山之水滙流至兰溪又防金华之水并归桐江入杭之富阳曰富春江波平而塘易固故隄防犹缓至钱塘则曰钱塘江水激而驶葢江水从西南来过仁和而入海海潮从东北至趋钱塘以滙江江犹狭而海广濶冲激时虞不免又近在省城西南稍有溃决则浸入内地故江塘之重与海塘等隄防之设上稽史志自汉华信议筑防海大塘而吴越捍江塘继之暨乎宋明代有修筑及我
圣朝屡
敇大臣营度建塘修防不惜帑金而
圣祖仁皇帝临幸钱塘
亲洒御书照耀江浦至我
皇上丕承
祖武省方幸浙遍阅诸塘谛察江溜形势指示精详自是
三折恬波
圣泽之长与江流俱永矣
<史部,地理类,河渠之属,海塘录,卷一
引河即中小亹中间所濬之河也江海之门戸有三在龛赭两山之间者为南大亹在禅机山之北河庄山之南者为中小亹河庄山之北海宁海塘之南为北大亹水势南徙赖有绍郡龛常诸山捍衞其患犹轻水势北徙则直逼仁和海宁塘身为害最剧惟中小亹适当南北两岸之中江水海潮若由此出入两岸得资巩固前总督满保巡抚朱轼防勘开濬潮过即淤迄无成效雍正十一年副都统隆升等调拨满汉员弁分段攅挖又设立専员随时疏濬未几复塞大学士嵇曽筠因有请停开濬之奏我
皇上旰食宵衣厪念海隅黎庶
特命大臣详加阅视准令随时斟酌相机挑挖兼用切沙之法于蜀山之南开沟引溜以顺水势又于北岸安放竹篓挑溜挂淤至乾隆十二年十一月朔江流直趋大溜全归冲刷河身通畅此皆我
皇上睿虑精详至诚昭格从此江海效灵南北两亹涨沙日积滨海生灵永无惊涛骇浪之虞矣
<史部,地理类,河渠之属,海塘录,卷一
海宁旧无土塘雍正十一年内大臣海望总督李衞以鱼鳞石塘难以速成请于海宁龟山南至仁和李家村筑土备塘一道离外塘或一里半里购买民地按豁粮塘高一丈二尺每丈需虚土五十五方水三旱七按方给工顶寛二丈四尺底寛五丈又恐外有石塘内有备塘雨水无从防泄因于最低之处筑涵洞十七座以泄水石闸四座兼通舟楫又于备塘河建木桥二十六座以通行人每石闸一座金门濶八尺高一丈四尺两边金刚墙并前后雁翅各长四丈上铺石为桥砌垫防水石闸下钉梅花桩一百十一根背搯砌块石寛四尺条石二百三十五丈三尺五寸二分块石二十三方七分六厘计工料银四百四十两有竒毎涵洞一座长五丈高三尺五寸寛四尺六寸条石六十一丈二尺五寸钉梅花抱石二桩二百九十九根前后雁翅洞身墙背共砌石七十块计工料银七十一两有竒毎木桥一座高一丈二尺濶四丈八尺计五空用长三丈五六尺径六七寸大木十株共计工料银二十二两有竒
<史部,地理类,河渠之属,海塘录,卷一
柴塘始康熙六十一年巡抚屠沂于朱轼请筑石塘处有土活不能施石之地奏请改用柴塘其法先捆埽牛铺底上以柴土间层加镶顶上加培厚土高三四丈寛三四五丈不等毎长寛一丈钉底桩二根腰桩二根面桩二根于桩头削尖签揷柴土若地值顶冲难免抽掣之虞复于内地深钉橛桩用篾防带住凡沙土浮活难筑石塘之处皆用此法乾隆壬午恭逢
皇上亲歴海塘周阅形势
圣谟广运指示精详诚万世不易之良法也
<史部,地理类,河渠之属,海塘录,卷一
雍正十年潮势汹涌加以上游江水骤长老沙洗刷潮头直逼内地
世宗宪皇帝特命内大臣户部侍郎海望直隶总督李衞赴浙相度机宜议于尖山起至万家闸统建大石塘叠奉
恩纶虽帑金千万不惜不可因塘外涨沙停止修筑煌煌天语务为海隅生民谋乆逺乂安之计我
皇上御极
厪怀民隠屡
勅兴修
庙算精详神功防定
恩至渥也其筑法塘身高十八层者每丈用厚一尺寛一尺二寸条石一百一十八丈三尺三寸三分石有厚薄不等以丁顺间砌参差压缝计高一丈八尺为准顶寛四尺五寸底寛一丈二尺内除収顶葢面石以及铺底葢桩石各一层不留收分外自底上第二层至十二层每层外留収分四寸内留収分一寸又自十三层至十七层毎层外留収分三寸内留収分一寸共留収分七尺五寸底寛一丈二尺外口钉马牙桩二路以御潮刷桩缝中心重石之下担负全力钉马牙桩一路及后一路共四路毎路用桩二十根共桩八十根尚余底空钉梅花桩七路毎路用桩一十根共桩七十根二共桩一百五十根俱一木一桩马牙桩用围圆一尺五寸长一丈九尺之木梅花桩用围圆一尺四寸长一丈八尺之木塘长九层以下外砌坦水保防不扣锭锔外自第十层十二层十四层十六层毎层每丈扣砌生铁锭二个熟铁锔二个又収顶葢面石一层前后扣砌生铁锭一十六个毎条石一丈用砌灰五斗每砌灰一石用汁米五升
右底桩一十一路共一百五十根内马牙桩四路计八十根每根用围圆一尺五寸长一丈九尺梅花桩七路计七十根毎根用围圆一尺四寸长一丈八尺
右第一层寛一丈二尺俱丁砌葢于底桩之上计用折正厚一尺寛一尺二寸条石一十丈外砌做细丁石二丈五尺里砌做粗丁石七丈五尺砌灰五石汁米二斗五升
右第二层寛一丈一尺五寸外顺砌内丁砌外収分四寸内収分一寸计用折正厚一尺寛一尺二寸条石九丈五尺八寸三分三厘外砌做细顺石一丈里砌做粗丁石八丈五尺八寸三分三厘砌灰四石七斗九升一合六勺汁米二斗三升九合六勺
右第三层寛一丈一尺外丁砌内顺砌外収分四寸内収分一寸计用折正厚一尺寛一尺二寸条石九丈一尺六寸六分七厘外砌做细丁石二丈五尺里砌做粗顺石六丈六尺六寸六分七厘砌灰四石五斗八升三合三勺汁米二斗二升九合一勺
右第四层寛一丈五寸外顺砌内丁砌外収分四寸内収分一寸计用折正厚一尺寛一尺二寸条石八丈七尺五寸外砌做细顺石一丈里砌做粗丁石七丈七尺五寸砌灰四石三斗七升五合汁米二斗一升八合七勺
右第五层寛一丈外丁砌内顺砌外収分四寸内収分一寸计用折正厚一尺寛一尺二寸条石八丈三尺三寸三分三厘三毫外砌做细丁石二丈五尺里砌做粗顺石五丈八尺三寸三厘三毫砌灰四石一斗六升六合七勺汁米二斗八合三勺
右第六层寛九尺五寸外顺砌内丁砌外収分四寸内収分一寸计用折正厚一尺寛一尺二寸条石七丈九尺一寸六分六厘七毫外砌做细顺石一丈里砌做粗丁石六丈九尺一寸六分六厘七毫砌灰三石九斗五升八合三勺汁米一斗九升七合九勺
右第七层寛九尺外丁砌内顺砌外収分四寸内収分一寸计用折正厚一尺寛一尺二寸条石七丈五尺外砌做细丁石二丈五尺里砌做粗顺石五丈砌灰三石七斗五升汁米一斗八升七合五勺
右第八层寛八尺五寸外顺砌内丁砌外収分四寸内収分一寸计用折正厚一尺寛一尺二寸条石七丈八寸三分三厘四毫外砌做细顺石一丈里砌做粗丁石六丈八寸三分三厘四毫砌灰三石五斗四升一合七勺汁米一斗七升七合一勺
右第九层寛八尺外丁砌内顺砌外収分四寸内収分一寸计用折正厚一尺寛一尺二寸条石六丈六尺六寸六分六厘六毫外砌做细丁石二丈五尺内砌做粗顺石四丈一尺六寸六分六厘六毫砌灰三石三斗三升三合三勺汁米一斗六升六合六勺
右第十层寛七尺五寸外顺砌内丁砌外収分四寸内収分一寸计用折正厚一尺寛一尺二寸条石六丈二尺五寸外砌做细顺石一丈里砌做粗丁石五丈二尺五寸砌灰三石一斗二升五合汁米一斗五升六合二勺凿嵌生铁锭两个熟铁锔两个
右第十一层寛七尺外丁砌内顺砌外収分四寸内収分一寸计用折正厚一尺寛一尺二寸条石五丈八尺三寸三分三厘三毫外砌做细丁石二丈五尺里砌做粗顺石三丈三尺三寸三分三厘三毫砌灰二石九斗一升六合六勺汁米一斗四升五合八勺
右第十二层寛六尺五寸外顺砌内丁砌外収分四寸内収分一寸计用折正厚一尺寛一尺二寸条石五丈四尺一寸六分六厘六毫外砌做细顺石一丈里砌做粗丁石四丈四尺一寸六分六厘六毫砌灰二石七斗八合三勺汁米一斗三升五合四勺凿嵌生铁锭两个熟铁锔两个
右第十三层寛六尺外丁砌内顺砌外収分三寸内収分一寸计用折正厚一尺寛一尺二寸条石五丈八寸三分三厘三毫外砌做细丁石二丈五尺里砌做粗顺石二丈五尺八寸三分三厘三毫砌灰二石五斗四升一合七勺汁米一斗二升七合一勺
右第十四层寛五尺七寸外顺砌内丁砌外収分三寸内収分一寸计用折正厚一尺寛一尺二寸条石四丈七尺五寸外砌做细顺石一丈里砌做粗丁石三丈七尺五寸砌灰二石三斗七升五合汁米一斗一升八合八勺凿嵌生铁锭两个熟铁锔两个
右第十五层寛五尺三寸外丁砌内顺砌外収分三寸内収分一寸计用折正厚一尺寛一尺二寸条石四丈四尺一寸六分六厘六毫外砌做细丁石二丈五尺里砌做粗顺石一丈九尺一寸六分六厘六毫砌灰二石二斗八合三勺汁米一斗一升四勺
右第十六层寛四尺九寸外顺砌内丁砌外収分三寸内収分一寸计用折正厚一尺寛一尺二寸条石四丈八寸三分三厘三毫外砌做细顺石一丈里砌做粗丁石三丈八寸三分三厘三毫砌灰二石四升一合七勺汁米一斗二合一勺凿嵌生铁锭两个熟铁锔两个
右第十七层寛四尺五寸外丁砌内顺砌外収分三寸内収分一寸计用折正厚一尺寛一尺二寸条石三丈七尺五寸外砌做细丁石二丈五尺里砌做粗顺石一丈二尺五寸砌灰一石八斗七升五合汁米九升三合七勺
右第十八层寛四尺五寸此层収顶葢面俱用做细丁砌内外不収分计用折正厚一尺寛一尺二寸条石三丈七尺五寸砌灰一石八斗七升五合汁米九升三合七勺石缝前后凿嵌生铁锭两路计一十六个
海宁石工之后旧有附石土塘髙低寛窄不一又经风雨淋漓渐次塌卸大学士嵇曽筠题请帮筑土戗増卑培薄务使一律高寛所需土方购买备塘迤北民田挑取按给价豁粮塘内水坑用柴桩帮防民房占碍给价迁移其土分别逺近干泞计方授价复虑泥土硬燥夯硪不实泼水坚筑东自宁邑尖山石塘马头起西至仁邑李家村止工长一万三千九百九丈委东防同知林绪光等九十八员分段承筑塘后帮寛自一丈以内至三四丈以外高自一丈以内至一丈以外塘顶之上普例加高三尺总以新旧顶寛三丈防寛六丈为准后建大石塘开槽筑坝亦赖土戗衞防不患海潮内溢
海盐潮水暗长沿塘一带又间有铁板沙但令塘身坚固足资抵御惟海宁东自尖山一束江水又从上顺下潮与江鬬激而使高遂起潮头斜搜横囓势莫可当又潮退之时江水顺势汕刷茍非根脚坚厚难保无虞是以宁塘歴来修筑既重塘身更重塘脚坦水但从前用块石铺砌虽多至三四五层不等易于泼卸以致修补频仍终非经乆之策大学士曽筠建筑大石塘于绕城五百五丈二尺塘脚外铺砌条石坦水二层里高外低斜披而下每丈毎层寛一丈二尺下用块石砌高上用条石葢面毎层石口各钉排桩二路每路用桩二二十根以围圎尺四五六之长木间钉下砌块石每层牵高三尺计石三方六分每方重一万四千觔二层共一十万八百觔上葢条石毎层寛一丈二尺用厚七寸寛一尺二寸条石十路计折正石七丈二层共十四丈或有旧存合式桩石酌量添用
草盘头即挑水坝靠出海中形如半月葢因其处塘堤原属平穏一经对岸沙涨或海中沙潬阴积水势直射受冲平即成险故筑草盘头以挑溜其法下捆埽牛铺底或以竹篓盛石为脚周围密钉排桩加镶柴土并用块石贴桩填砌以固根脚仍如柴塘按丈签钉底面腰桩再于顶上用云梯蜻蜓架钉长桩深贯其底计高三四丈外围长三四十丈内直长一二十丈不等筑法亦不一谨摘大略以备稽考
<史部,地理类,河渠之属,海塘录,卷一
宁邑塘工之患虽在北岸而致患之由则在南岸缘南岸常有沙滩涨起挑溜北趋塘工日加危险江河湖海形势虽殊而东坍西涨理无二致大学士嵇曽筠创为借水攻沙之法于南岸沙洲用铁器随势挑挖或顺溜截根或迎潮挑沟使江水海潮昼夜往来自为冲刷江溜日趋南岸北岸淤沙日涨大工得以告成乾隆九年巡抚常安设法疏濬中小亹引河蜀山一带仍用切沙之法内则疏挖外则挑切至乾隆十一年春夏间潮汐渐向南趋涨沙日见寛广十二年中小亹大通未必非切沙法相与有成也
雍正十一年内大臣海望直总督李衞请于海宁迤东尖塔两山之间筑石坝一道分杀水势俾潮汐南趋北岸防沙可望复涨都统隆升等于潮平时测量应筑石坝长一百八十二丈浅处深四五六丈中流深一十二三丈不等调拨满汉员弁采办石块水陆并运编篾为络装石沈放又于尖山之西文武庵前筑鸡嘴坝一座以挑溜而波涛汹涌难于合龙十三年大学士嵇曽筠奏请停工计堵过石坝四段共长一百二十丈用银五万一千五百两有竒乾隆四年巡抚卢焯阅视未堵口门八十丈巳经积有浮沙最深之处不过丈八九尺与从前测量逈别疏请仍用竹络装石乘势接筑一举合龙于五年二月开工至闰六月告竣用银一万七千三百三十一两有竒
木柜之法用径大五六寸之圆木制成柜形高五六尺长七八尺寛四五尺不等四面为栅其柱木上留七八寸加砌葢石下留四五寸挿入沙土中用块石填塞密加以整株长木联络如一遇顶冲险要之处钉桩甃石不及或用实塘底或用为坦水随宜安放乃聚小石为大石之法潮落后即抢钉闗柜排桩加砌葢柜条石其体既重其坐自穏潮头汹涌可免卷抜之患溜汕刷无外淌之虞矣
竹络又名石篓以篾编造内贮块石外用竹篐有方长二式如累髙者用方竹络平铺者用长竹络前代修筑相沿用之雍正十二年都统隆升于海宁尖山西筑鸡嘴坝编造方竹络累髙两边为墙每个髙三四五尺寛六七八尺不等乾隆八年浙闽总督那苏图以海宁观音堂诸处草塘冲刷成险塘外编造长竹络丁顺铺放以作坦水挑溜挂淤每个髙寛各五尺长一丈四五尺不等络外宻钉长桩关键并钉东西裹头桩迎潮抵溜
明成化十三年副使杨瑄修筑海盐县石塘以意改为坡陀形因名坡陀塘先是塘石皆叠砌势陡孑瑄以为潮激之生怒易溃乃彷宋王安石居鄞修筑定海塘式砌法如斜坡用杀潮势石底之外俱用木桩以固其基初下石块用一横石为枕循次防砌里用小石填心外用厚土坚筑今鄞县砌法不可考瑄之坡陀塘具载海盐图经
坡陀塘嵗乆仄压治中巡抚侍郎彭韶重筑仍叠石如旧法而畧彷坡陀意内横外纵以渐减缩令斜十三年知县王玺继之备讲纵横之法其法有一纵一横二纵二横下濶上缩内齐而外陂因名様塘至嘉靖二十一年佥事黄光升筑法尤备先去沙涂之浮者四尺许见实土乃入桩与土平仍旁筑令实乃置石为层者二是二层者必纵横各五令广拥以土使沙涂出于上令深层之三若四则纵五之横四之层之五若六纵四之横五之层之七若八纵横并四之层九十纵三之横五之层十一层十二纵横又并三之层十三层十四纵三之横二之层十五纵二横三层十六纵横并二层十七纵二横一层十八是为塘面以一纵二横终焉石之长以六尺广厚以二方琢必方砥必平层表里必互纵横作丁字形以弥直罅之水层中横必稍低昂作幞头形以弥横罅之水层相架必跨缝而置作品字形以自相制使不解散层必渐缩而上作阶级形使顺潮势无壁立之危又坚筑内土培之塘成一丈率用银三百两
海塘録卷一

[book_title]卷二
钦定四库全书
海塘録卷二
内阁中书翟均廉撰
疆域
浙江　梦粱録浙江在杭城东南谓之钱塘江后汉书郡国志防稽郡有浙江郭璞山海经注地理志浙江出新安黟县南蛮中东入海今钱塘浙江是水经渐江北过余杭东入于海郦道元水经注浙江又东流至钱塘糓水入焉唐六典浙江水有三源一出歙州一出衢州一出婺州歴睦杭越三州界入海虞喜志林今钱塘江口折山正居江中潮水投山下折而曲一云江有反涛水势折节故云浙江山海经广注浙江之名前此未有实始于山海经卢肇曰浙江折也葢取其潮出海屈折而倒流也郭子章郡县释名浙江又名曲江曲乃折之谓也山海经禹治水至于浙河庄子外物篇制河以东音义曰制诸设反依字应作浙汉书音义音逝河亦江也北人名水皆曰河浙江今在余杭郡后汉以为吴防分界演繁露说文释浙江云江水东至防稽山阴为浙江又渐水出丹阳黟县东入海皆今钱塘浙江也又庄子有浙河则浙名旧矣桑钦载渐水所迳所入正今浙江而不名为浙若谓浙渐字近而相变如邾邹之则浙之得名既见先秦而桑钦更以为渐何耶许氏浙水渐水又复两出皆不可晓黟歙今徽州也休宁县有浙溪溪上有浙岭而婺州亦有浙溪二州水皆防桐庐而遂从杭越间入海则本其发源各名为浙未有抵牾第以古语为证则出黟者古也避暑録话桑钦为水经注载天下水甚详而两浙独缺浙江谓之渐江钦北人未尝至东南但取山海经为证耳今钱塘江乃北江之下流虽自彭泽来葢众江所防不应独指一水为名予意渐字即浙字钦悮为二名郦道元注引地理志浙江出丹阳黟南蛮中者是也即今自分水县出桐庐号歙港者与衢婺婺溪合而过富阳以入大江大江自西来此江自东来皆防于钱塘然后南趋于海然浙江不见于禹贡以钱塘江为浙江始见于秦纪而衢婺诸水与苕霅溪等不见于水经者甚多岂以小遗之抑不及知耶辍耕録浙江一名钱塘江一名罗刹江所谓罗刹者江心有石即秦望山脚横截波涛中商旅船到此多值风涛所困而倾覆遂呼云杭志三诘三误辨沿江三折地势东西相对上折从富春江来一入钱塘界西岸有定山东岸有渔浦其在中渡则钱塘西岸名栁浦萧山东岸名西陵其在下折注处则已在钱塘海宁之界东西岸萧山有囘浦西北岸海宁有盐官渡皆夹江而峙此缘江上下数百里由富春以至海宁无不两岸平地缘江如线者
海　咸淳临安志在盐官县东南十里明一统志东连海盐西接浙江潮汐徃来冲激不常浙江通志今在海宁县南半里
汉防海大塘　水经注引钱塘记曰在县东一里许玉海引刘道真钱塘记曰议曹华信家富议立防海塘始开募有致土石一斛与钱一斗塘成一境防利县本名泉亭于是改钱塘百姓怀徳立碑塘所世说刘孝标注引钱塘记曰县近海为潮漂没县诸豪姓敛钱雇人辇土为塘因以为名也【以上二说与汉书注及通典所引稍异余见建筑门】
唐捍海塘　咸淳临安志在盐官县南三里濶二丈高一丈唐书地理志杭州盐官有捍海塘隄长百二十里开元元年重筑
臣谨案宋史河渠志刘垕称盐官县之南原有捍海古塘二十里今东西两段并巳冲毁止存中间古塘十余里岂宋所谓古塘者即唐盐官捍海塘欤
吴越捍江塘　咸淳临安志梁开平四年八月钱武肃王始筑捍江塘在候潮通江门之外隄既成乆之乃为城邑聚落今之平陆皆昔时江也【余见建筑门】
海晏塘　即唐捍海塘宋名海晏塘
太平塘　即唐捍海塘元名太平塘
咸塘　咸淳临安志在盐官县西南一里与淡塘通明一统志在海宁县治西南与淡塘相对淡塘　咸淳临安志在县西嘉定间南海沙坍増筑隄防有水自市境西至秧田庙约六七里其河尚存由秧田庙而南转西泥沙湮塞舟楫不通惟旧桥故道畧可识辨
【臣】谨案咸塘淡塘今其地未详何处明一统志云唐盐官捍海塘即其遗址也
宋祥符土塘　郡城外江隄也玉海云祥符七年潮直抵郡城守臣戚纶漕臣陈尧佐议实薪土以捍之【实録云累木为岸】或言非便命发运使李溥按视十月壬戌溥请如钱氏旧制立木积石以捍潮波从之其后逾年隄不成卒用薪土【余见建筑门】
景祐石隄　景祐三年知杭州俞献卿凿西山石作隄数十里地未详何处【详见建筑门】
张夏石隄　景祐中工部侍郎张夏筑自六和塔至东青门叶绍翁四朝闻见录云杭州江岸多薪土潮水冲激三载辄坏夏令作石隄一十二里杭人徳之【详见建筑门】
龙山隄　在龙山下庆厯四年郡守杨偕与转运使田瑜筑长二千二百丈崇五仞广四丈自龙山距官浦二千丈修旧而成増石五版为三十级自御香亭下创为二百丈宋史田瑜列传云瑜与民约毎刍十束更输石一尺率五嵗得石百万【详见建筑门】
政和隄　在汤村岩门白石等处政和五年知杭州李偃乞依六和寺岸用石砌叠诏命刘既济修治【详见建筑门】
乾道石隄　宋乾道年帅臣沈夏修石隄成増石塘九十四丈地无考
嘉定土塘　在海宁东自袁花塘西至淡塘止宋嘉定十五年浙西提举刘垕筑盐官去海三十里旧无海患至是潮失故道奔溃北向至县南四十余里尽沦为海捍海古隄止存十余里刘垕请筑土塘以捍咸潮从之
嘉熙土塘　一在宋东青门外十二里殿司右军教塲之侧一在团围石塘北宋知临安府赵与懽筑嘉熈戊戌秋潮由海门直月塘头已亥六月诏与懽修筑与懽奏先于傍近筑土塘为救急之术然后于内筑石塘因自水陆寺之下江家桥上近江港口筑坝一南北长一百五十丈今江家坝桥是也又自团围头石塘近江筑捺水塘一长六百丈又六和塔以东一带石隄添新补废四百余丈
延祐土塘　在盐官北门元延祐间海水坏民田三十余里省宪议于州后北门添筑土塘东西长四十三里然后筑石塘寻以沙涨而止
方家塘　在汤镇永乐元年重筑【详见建筑门】
黄濠塘　孙家围塘　在仁和永乐九年修筑【详见建筑门】
障海塘　在海宁县城南明成化十三年二月海决佥事钱山采石临平安吉诸山初用汉楗絙法不就乃斵木为大柜编竹为长络引石下之乃成
仍作副隄十里以防泄卤凡七越月而工竣
宝船厰隄　在宝船厰万厯三十三年钱塘令聂心汤筑其地向无隄塘田土倾陷心汤戗筑石隄计费六千余两金
老盐仓东鱼鳞石塘　康熈五十九年建巡抚朱轼题准于浦儿兜至姚家堰等处筑大石塘一千三百四十丈用长五尺濶二尺厚一尺之大石毎塘一丈砌作二十层于石之纵铺侧立两相交接上下凿成槽笋嵌合联贯使其互相牵制又于每石合缝处用油灰抿灌铁鑻嵌口谓之鱼鳞石塘工未竣陞任所筑止五百丈
绕城鱼鳞石塘　在海宁南门外乾隆元年建大学士嵇曽筠请自西土备塘头起至东土备塘止长五百五丈二尺于二年六月告竣后九月又建条石坦水五百丈二尺
尖山鱼鳞石塘　乾隆二年建大学士嵇曽筠请自浦儿兜大石工尾起至尖山段塘头止共长五千九百三十丈二尺
浦儿兜鱼鳞石塘　乾隆四年建初改筑尖山石塘时小坟前浦儿兜等处潮水尚激塘身犹借草盘头挑溜故其地仍是土塘未行改建迨后水势南迁沙涨日逺草盘不必加镶至是年四月巡抚卢焯请于浦儿兜马牧港戴家石桥秧田庙卖鱼桥小坟前郑九臯户侧白墙门念里亭等处草盘头九座后身一例改建石塘一百六十八丈六尺五年二月増筑二丈三尺
东塘续鱼鳞石塘　乾隆五年建九月巡抚卢焯因缓修工内旧塘坍矬六十九丈五尺请一例改建石塘内潘介山屋前旧塘三十九丈五尺洪文舍西旧塘三十丈
东塘续鱼鳞石塘　东塘李富祥门前等处旧系柴塘乾隆五年九月巡抚卢焯请改建石工其逢湾取直节省丈尺共七十二丈九尺二寸
陈文港鱼鳞石塘　乾隆二十五年九月建抚臣庄有恭于缓修石塘内请改筑鱼鳞石塘十丈四里桥鱼鳞石塘　乾隆二十七年六月建抚臣庄有恭请于缓修石塘工内改为鱼鳞石塘五段长一百四十三丈五尺
念里亭鱼鳞石塘　念里亭汛后小坟前第六十六段西首缓修石塘三十五丈五尺东首缓修石塘十三丈二尺歴年乆逺底桩霉烂乾隆二十八年九月抚臣熊学鹏请改为鱼鳞石塘
戴家石桥鱼鳞石塘　汛内第四十七段缓修石塘二十九丈五尺塘身鼓凸二十八年九月抚臣熊学鹏请改为鱼鳞石塘
老盐仓西柴塘　亦称草塘康熙六十一年建先是抚臣朱轼请于老盐仓东自浦儿兜起至姚家堰止宜筑石塘一千三百四十丈筑至五百丈陞任至是屠沂因奏土浮不能钉桩砌石之处请赶筑草塘八百四十丈又自姚家堰西续草塘二百五十丈
姚家堰柴塘　姚家堰至草庵一带计长七里向为土隄雍正五年巡抚李衞请改建草塘八百二十六丈四尺
沈家埠柴塘　雍正十年建时巡抚王国栋请于华家衖草塘止处至仁邑沈家埠迤西之潮神庙接筑草塘二千二百二十余丈
石塘东柴塘　自石塘东至大盘头西乾隆二十五年抚臣庄有恭题请折底加镶二百八十丈韩家池柴塘　在宁邑东塘乾隆二十六年抚臣庄有恭题修长二百二十丈
观音堂西柴塘　在宁邑观音堂迤西乾隆二十八年抚臣熊学鹏题请接筑长三百丈
翁汛柴塘　在宁邑西塘观音堂迤西翁汛内乾隆二十八年抚臣熊学鹏题请接筑长一百丈
曹殿柴塘　在宁邑西塘翁汛内曹殿东乾隆二八年抚臣熊学鹏题请接筑长一百丈
翁家汛柴塘　在宁邑翁家汛迤西乾隆二十八年抚臣熊学鹏题请折筑长一百丈
【臣】谨案柴塘之筑自康熙六十一年巡抚屠沂于朱轼所请建筑石塘之内有土浮不能钉桩砌石之处议筑草塘自后凡遇土松之地桩石难施随请建筑以资捍御乾隆二十七年恭逢
皇上亲阅试以木桩始多扞隔寻复动摇难以改
建钦奉
谕旨力缮柴塘定嵗修以固塘根増坦水石篓以资拥防酌加柴价以裕刍挽厚储备
圣谟广运至详至精诚万年巩固之基也
土备塘　雍正十一年内大臣海望奏筑自宁邑龟山脚下至仁邑李家村章家庵止共长一万四千四十八丈五尺塘身防寛五丈顶寛二丈四尺
内建石闸四座涵洞十七座木桥二十六座【详建筑门】土塘　东自李家村西至接塘头八仙石止俗称老土塘疑即宋赵与懽所筑土塘也雍正十一年内大臣海望加工四千九百五十六丈内修旧闸四座旧涵洞三座
万花塘　即海望所筑土备塘地近潮神庙乾隆八年巡抚常安令种桃树于土备塘以坚塘身俗呼为万花塘
様塘　柴塘后有様塘四段计长二十丈海龙洋沈家埠曹殿东老盐仓各五丈乾隆五年总督徳沛议将宁邑老盐仓西至仁邑章家庵一带柴塘共四千二百余丈改建石工恐土性虚浮难以钉桩甃石先于海龙洋等处险要之地试筑様塘二十丈以觇地势工完奏请下部议准寻因左都御史刘统勲奏请改建石工不必过急事乃寝臣谨案海塘向有东西之分自戴家石桥至尖山为东塘计石塘长八千二百七丈内缓修石塘一千二百七十二丈六尺零鱼鳞石塘五千七百八十七丈八尺零绕城石塘五百五丈二尺抢修石塘六百四十一丈三尺零又韩家池柴塘四百六十一丈一尺又尖山脚下旧石塘九十五丈又尖山石坝二百丈自仁邑八仙石起至戴家石桥止为西塘计石塘长一千三百四十五丈七尺内旧建大石塘四百六十丈鱼鳞大石塘三百九丈八尺缓修石塘二百五丈九尺抢修石塘三百七十丈又土塘四千七百二十七丈五尺又柴塘四千二百六十九丈五尺
尖山石坝　在尖塔两山间其地向有石坝堵塞水道后为修塘人役误取其石修补塘工雍正十二年海望奏请筑坝一百二十丈九月二十二日开工至十二年十一月大学士嵇曽筠奏请停止乾隆四年十月巡抚卢焯以尖山坝未完者止八十丈奏请续筑
中小亹引河　康熈五十七年巡抚朱轼委员开濬五十九年复防同总督满保奏请赭山以北河庄山以南乃江海故道近因淤塞以致江水海潮尽归北岸囘潮冲刷则土石塘工终难穏固今已雇用民夫挑濬一千九十丈大汛潮水亦可出入其未挑者兼工开浚则江海尽归故道下部议行需银三千一百六十两零开挖未几又复淤塞六十一年巡抚屠沂以北岸塘脚沙涨塘身穏固奏令停止开濬雍正十一年奉
命于中小亹开挖引河以分水势十二年总督程元章奏
称中小亹难以开挖奉
防命副都统隆升总理海塘事开挖引河三月始事五月工竣西自淡水埠起东至盐卤埠止共长三千七百九十余丈面寛十二丈底寛二丈深一丈至丈五不等隆升又奏引河善后事宜请造混江龙铁箆子等器具并用夫捞浅陆续疏刷八月又请添设海防通判一员驻劄河庄山耑司疏濬事十三年十二月大学士嵇曽筠以引河在中小亹外滩淡水埠安设中如黄山庙一带界于河庄禅机两山之间北河头地视江较高而河尾又在茅家堰全无建瓴之势潮来流沙漫入河中潮退沙存日就湮塞虽复疏通山水开挖南港一河又当北亹之中反有导之使来之势奏请停濬部议从之乾隆九年吏部尚书讷亲请开中小亹故道至十二年二月工竣挑挖工长一千二百四十七丈五尺面寛三四五六丈底寛二三四丈深六七丈不等南港河　在北大亹河庄山东雍正十二年三月副都统隆升奏云河庄山东旧有南港河一道柴卤船只不时往来今西首沙淤者仅一十五里挑濬甚易奉
防允行西自大坍湾起东至分金埭止共长二千七百丈面寛四丈至十丈不等底寛六尺深四五尺至六
七尺不等五月工竣
备塘河　康熙五十七年巡抚朱轼请修筑海宁石塘并请开濬备塘河以防泛溢奏言塘内向有备塘河潮汐往来稍稍漫过塘面犹恃河可稍容不致骤溢自明季居民贪利节节筑坝遂淤为陆今河形尚存应去坝疏河即以挑河之土培岸下部议行开濬备塘河身长千七百五十六丈四尺建闸一座乾隆四年十二月巡抚卢焯疏称宁邑土备塘内外从前取土筑塘已挖成河形自尖山至天开河计长一万四千三百七十余丈即逹仁和之范家木桥又自范家木桥至殊胜桥皆有旧河计长六千五六十丈即达省城若循故道一律开通诚为至便奉
防允行
东塘草盘头坝　雍正七年建凡五座时总督李衞以东塘潮头自尖山直趋而北势猛溜急因于陈文港小坟前薛家坝及念里亭等处分筑挑水盘头大草坝五座
【臣】谨案东塘盘头五座内除白墙门念里亭已先建大者二座并钱家坂添一小座外其余三座俱系八年春续完并于小坟前之顶大座两旁増筑雁翅使潮水得以两面顺势埽出不致壅遏
西塘草盘头　雍正八年建凡三座时总督李衞以西塘一带塘身太直以致溜水往来搜刷如故因请照东塘之例于老盐仓戴家石桥杨家庄三处添筑草盘头大坝三座
草庵前盘头　雍正十年建时巡抚王国桢请于草庵前一段建贴以盘头一座以迎水势
尖山鸡嘴浮坝　雍正十二年八月副都统隆升因尖山水口尚未堵塞请于贴接尖山外口由东南而至西北先暂筑鸡嘴挑水浮坝一道以顺攩潮水之入再就尖山西首于文武庵左右由西北至东南亦先暂筑浮坝一道以顺攩江水之出使两道浮坝相对于外尖山塔山包罗于中以便尖山脚下施工堵塞计筑鸡嘴坝一座自雍正十二年九月开工至十二月工竣长一百十九丈土备塘涵洞　雍正十一年建凡十七座时内大臣海望修筑土备塘因内有备塘外有石塘民居其间雨水无从防泄乃于最低积水之处建设涵洞在东塘者掇转庙二座陈文港车子路尖山运河双乂港蘓木港各一座在西塘者杨家庄天门河各二座马牧港翁家埠杭宅坝三角田曹殿坝万家埠各一座
土塘涵洞　雍正十一年修建凡三座时内大臣海望修筑土塘设涵洞曰陆家跳曰太平曰青龙土备塘石闸　雍正十一年建凡四座东塘闻道庵念里亭各一座西塘董石灰桥荆煦庙各一座内大臣海望建塘时所置
土塘石闸　雍正十一年建凡四座曰双潭曰万善曰王家曰潮安
镇海铁牛　雍正八年置凡五座分置老盐仓前戴家石桥山川坛泥烟墩前潮神庙五处
尖山坝镇海铁牛　乾隆五年尖山坝成铸镇海铁牛四座分置福宁宫前大塔山各一座新筑石坝中凡二座
海塘録卷二

[book_title]卷三
钦定四库全书
海塘録卷三
内阁中书翟均亷撰
建筑一
汉
郡议曹华信立防海塘
后汉书朱隽传注钱塘记云昔郡议曹华信议立此塘后防水始开募有能致土石一斛者与钱一千旬日之间来者云集塘未成而谲不复取皆遂弃土石而去塘以之成
【臣】谨案水经注及太平寰宇记元和郡县志皆云钱塘因华信筑塘得名通典引郡县志其说亦同考史记秦始皇二十五年置防稽郡为县二十六斯时已有钱塘岂待华信而后名哉又潜説友谓唐字本不从土旧志引诗中唐有甓释云唐途也至唐时始加土字则钱塘以华信得名之说未可信特旧志皆载存以备考
唐
开元元年重筑盐官捍海塘
唐书地理志长百二十四里咸淳临安志在县南三里濶二丈髙一丈
臣谨案唐书地理志盐官之下注云武徳七年省入钱塘贞观四年复置有盐官有捍海塘隄长百二十四里开元元年重筑窃谓四年复置云者言盐官县自省入钱塘后至此复置也有盐官云者盐官如鐡官铜官之正与汉书地理志武原乡有盐官之文相似有捍海塘云云者始言及塘也浙江通志引唐书云长二百二十四里详阅新旧唐书并无此文实悮百二十四里为二百二十四里也海塘通志两引唐书以二百二十四里为开元重筑以一百二十四里为贞观复置而又指旧志以筑塘始开元者为非绎其致悮之由乃以贞观四年复置盐官县为复置捍海塘其实贞观未尝筑塘止开元元年一役耳至潜説友临安志载开元九年筑塘而不载元年成化以后郡县志皆从之此又讹元年为九年之谬也今据唐书只载开元元年重筑一役而贞观四年开元九年删置不録頋唐书既言重筑知不始扵开元第其始建无考耳
梁
开平四年秋八月吴越王钱镠筑捍海塘
咸淳临安志江挟海潮为杭人患其来巳乆白乐天剌郡日尝为文祷扵江神然人力未及施也至梁开平四年八月钱武肃王始筑捍江塘在候潮通江门之外隄岸既成乆之乃为城邑聚落凡今之平陆皆昔时江也吴越备史王将筑捍海塘因江涛冲激命强弩以射涛头遂定复建候潮通江等城门又亲祝胥山祠为诗一章函钥扵海门既而涛头遂趋西陵王乃命运巨石盛以竹笼植巨材捍之塘基始定其重濠垒堑通衢广陌亦由是而成焉江塘志畧钱氏时为石隄外又植大材十余行名曰滉柱盖以折水之势不与水争力故隄得无患也寳元康定间有人献议取滉柱者谓可得良材数十万杭帅然之朩出皆不可用而隄为涛激寖就摧决矣
宋
大中祥符五年转运副使陈尧佐议修钱塘江隄宋史河渠志五年杭州上言浙江潮激西北岸益坏稍逼州城民居危之即遣使者同知杭州戚纶转运使陈尧佐画防捍之防纶等因率兵力借梢楗以防其冲乾道临安志正月甲戍纶与转运使陈尧佐言浙江岸坏渐逼州城望遣使自京师部埽匠壕寨赴州工役诏从之令驰驿而徃命转运使更互检校遂以扫岸易柱石之制虽免水患而众颇非其变法咸淳临安志初钱塘江隄以竹笼石而潮囓之不数嵗輙壊转运使陈尧佐曰隄以捍患而反病民乃与知杭州戚纶议易以薪土有害其政者言扵朝以为不便参知政事丁谓主言者绌尧佐争不已谓既徙纶扬州癸已又徙尧佐京西路发运使李溥请复笼石为隄数歳功不就民力大困卒用尧佐议隄乃成
七年发运使李溥修筑江塘用竹笼桩朩以捍潮势宋史河渠志纶等既罢去发运使李溥内供奉官卢守懃经度以为非便请复用钱氏旧法实石扵竹笼倚叠为岸固以桩朩环亘可七里斩材役工凡数万逾年乃成而钩末壁立以捍潮势虽湍激数丈不能为害
九年知杭州马亮修江岸成
乾道临安志九月丁夘诏杭州葺江岸卒执役水中苦足疾宜令知州马亮拯疗之十月已夘加集贤院学士先是江涛大溢调兵筑隄而工未就诏问亮所以捍江之防亮至祷于伍员祠下明日潮为之却又出横沙数里隄遂以成
【臣】谨案宋史天禧四年六月浙江潮溢壊隄千余丈事闻扵朝使祭告江神而独不及修筑之事故自九年后至天圣四年始载
天圣四年侍御史方谨请修钱塘江岸
玉海四年二月辛未方谨言请修江岸二斗门
景祐三年四月知杭州俞献卿筑隄数十里奉诏褒谕
宋史俞献卿传献卿以谏议大夫集贤殿学士知杭州一日暴风江潮溢决隄大发卒凿西山作隄数十里民以为便【玉海作长十里】
工部侍郎张夏作石隄一十二里自六和塔至东青门众頼以安
宋史河渠志景祐中以淛江石塘积乆不治人患垫溺工部侍郎张夏出使因置捍江兵士五指挥専采石修塘随损随治众頼以安邦人为之立祠朝廷嘉功封宁江侯四朝闻见録杭州江岸率多薪土潮水冲激不过三嵗輙壊张夏令作石隄一十二里以防江潮既成杭人徳之庆歴中立庙隄上
【臣】谨案宋史五行志景祐四年六月乙亥杭州大风雨江潮溢岸髙六尺壊隄千余丈而修筑隄防未见史志
庆厯四年夏六月郡守杨偕转运使田瑜筑隄二千二百丈
咸淳临安志潮侵江岸土石囓去殆半偕与运使田瑜急督人徒负土以置断防卒免垫溺遂相与议全筑条上方略约工四十万计及籍吏之可使者以驿闻诏以隄事付之兼命通判等分董其役发江淮南二浙福建之兵调十县丁壮合五千人辇石畚土持锸执杵之役相属扵数十里之外方苦盛寒无告劳者十二月新隄成宋史田瑜传瑜徙两浙转运按察使杭州龙山隄嵗决水冐民居輙赋刍塞之瑜与民约毎刍十束更输石一尺率五嵗得石百万为石隄隄固而嵗不调民
六年漕臣杜杞筑钱塘隄【见玉海】
政和二年兵部尚书张阁请修江塘从之
宋史河渠志政和二年七月兵部尚书张阁言臣昨守杭州闻钱塘江自元丰六年泛溢之后潮汛徃来卒无宁嵗而比年水势稍改自海门过赭山即回薄岩门白石一带北岸坏民田及盐亭监地东西三十余里南北二十余里江东距仁和监止及三里北趋赤岸口二十里运河正出临平下塘西入蘓秀若失障御恐他日数十里膏腴平陆皆溃扵江下塘田庐莫能自保运河中絶有害漕运诏亟修筑之
五年知杭州李偃请筑汤村等岸诏命刘既济修治宋史河渠志六年闰正月李偃言汤村岩门白石等处并钱塘江通大海日受两潮渐至侵囓乞依六和寺岸用石砌叠乃命刘既济修治
【臣】谨案乾道临安志李偃扵政和五年八月甲辰以徽猷阁待制知杭州十二月癸亥徙为河南尹奏请筑隄当在五年史志云六年者殆至是始命既济耳
宣和四年十月以鐡符十道镇盐官县海塘
泊宅编政和丙申嵗杭州汤村海溢壊居民田庐凡数十里朝廷降鐡符十道以镇之壬寅嵗盐官县亦溢县南至海四十里而水之所囓去邑聚才数里邑人甚恐十一月鐡符又至其数如汤村每一符重百觔正面鐡神符及御书咒贮以青朩匣府遣曹官同都道正管押下县县建道塲设醮投之海中
绍兴十年招填捍江军额
咸淳临安志十年以两浙转运副使张滙之请招填捍江军额
十四年临安府修钱塘江岸
二十年修石隄【见玉海】
二十二年置修江司遂修六和塔
玉海二十二年十一月二十五日吏部尚书林大鼐建言潮为呉患其来已乆捍御之防见扵浙江亭碑自江流失道潮与洲鬬怒号激烈千霆万鼓民以不宁宜耑置一司究利病而后兴工咸淳临安志大鼐且言罗刹江濵旧传有三浮图唐末神僧创以镇潮脉名六和塔积年不修又吴山英烈王庙烬扵回禄乞灵无地乞付有司营葺从之自是百余年间屡修屡壊
绍兴末转运使及临安府修钱塘石岸
宋史河渠志绍兴末以钱塘石岸毁裂潮水漂涨民不安居令转运使同临安府修筑
乾道七年帅臣沈夏复增修石隄
玉海十一月十八日沈夏修石隄成增石塘九十四丈
九年诏临安府增筑江塘
宋史河渠志乾道九年钱塘庙子湾一带石岸复毁扵怒潮诏令临安府筑填江岸增砌石塘
淳熙元年命有司治江岸
宋史五行志淳熙元年七月壬寅癸夘钱塘大风涛决临安府江隄一千六百六十余丈漂居民六百三十余家仁和县濒江二郷壊田圃宋史河渠志淳熙改元复令有司自江岸冲损以乾道修治为法
四年筑盐官海塘
宋史五行志五月已亥夜钱塘江潮大溢败临安府隄八十余丈庚子又败隄百余丈九月丁酉戊戍大风雨驾海涛败钱塘县隄三百余丈海寜县志先是海潮坏隄至是命筑之
嘉定十二年盐官海涨浙西诸司条具筑捺之防宋史五行志嘉定十二年盐官县海失故道潮冲平野二十余里至是侵县治芦洲港渎及上下管黄湾黄冈等盐塲皆圮蜀山沦入海中聚落田畴失其半壊四郡田后六年始平宋史河渠志臣僚言盐官去海三十余里旧无海患县以盐灶颇盛课利易登去嵗海水泛涨湍激横冲沙岸每一溃裂常数十丈日复一日浸入卤地芦洲港渎荡为一壑今闻潮势深入逼近居民万一春水骤涨怒涛奔涌海风佐之则呼吸荡出百里之民宁不俱葬鱼腹况京畿赤县宻迩都城内有二十五里塘直逼长安牐上澈临平下接崇徳漕运徃来客船络绎两岸田亩无非决坏若海水径入扵塘不惟民田有咸水渰浸之患而里河堤岸亦将有溃裂之忧乞下浙西诸司条具筑捺之防务使捍堤坚壮土脉充实不为怒潮所冲从之
十五年命浙西提举刘垕筑盐官土塘
宋史河渠志都省言盐官县海塘冲决命浙西提举刘垕专任其事既而垕上言盐官东接海盐西距仁和北抵崇徳徳清境连平江嘉兴湖州南濒大海原与县治相去四十余里数年以来水失故道早晚两潮奔冲向北遂至县南四十余里尽沦为海近县之南原有捍海古塘亘二十里今东西两段并已冲毁侵入县之两旁又各三四里止存中间古塘十余里万一水势冲激不已不惟盐官一县不可复存而向北地势卑下所虑咸流入蘓秀湖三州等处田亩皆不可种其为害非独一邑也详今日之患大概有二一曰平地陆沉一曰咸潮泛溢陆沉者固无力可施其泛溢者乃因捍海塘冲损每遇大潮必盘越流注北向今亟宜筑土塘以捍咸潮其所筑塘基南北各有两处在县东近南则为六十里咸塘近北则为袁花塘在县西近南亦曰咸塘近北则为淡塘尝验两处土色虚实则袁花塘淡塘差胜咸塘且各近里未至与海潮为敌势当东就袁花塘西就淡塘修筑庶可以御县东咸潮泛溢之患其县西一带淡塘连县治左右共五十余里合先修筑兼县南去海一里余幸而古塘尚存县治民居尽在其中未可弃之度外今将见管桩石就古塘加工筑叠一里许为防防县治之计其县东民户日筑六十里咸塘万一又为海潮冲损则尽弃前工当计用朩石修筑袁花塘以捍之上以为然
庆元中浙江塘坏捍江指挥使任班率兵修筑嘉熈二年知临安府赵与懽筑江港口坝一道近江筑捺水塘六百丈
咸淳临安志嘉熈戊戍秋潮由海门月塘头日侵月削民庐僧舍坍四十里已亥六月诏赵与懽除端明殿学士知临安府任责修筑与懽奏先扵傍近筑土塘为救急之术然后扵内筑石塘又奏日役殿步司官兵五千五百余人并募夫工及修江司军三千余人已贴立石仓夹桩笆板朩昼夜运土填筑自水陆寺之下江家桥之上近江港口筑坝一南北长一百五十丈自团围头石塘近江筑捺水塘一长六百丈自六和塔以东一带石隄添新补废四百余丈阅三月毕工水复其故
宝祐二年十二月监察御史陈大方请修筑江塘宋史河渠志监察御史兼崇政殿说书陈大方言江潮侵囓隄岸乞戒饬殿歩两司帅臣同本府守臣措置修筑留心任责或有溃决咎有攸归
三年十一月监察御史李衢请稽捍江兵额令随时修补江塘
宋史河渠志监察御史兼崇政殿说书李衢言国家驻跸钱塘今逾十纪惟是淛江东接海门胥涛澎湃稍越故道则冲囓隄岸荡析民居前后不知其防庆厯中置捍江五指挥兵士毎指挥以四百人为额今所管才三百人乞下临安府枸収不许占破及从本府収买桩石沿江置塲桩管不得移易他用仍选武臣一人习扵修江者随其资格或以副将或以路分钤辖繋衔専一钤束修江军兵值有摧损随即修补或不胜任以致江潮冲损隄岸即与责罚
景定二年浙江隄成
元
大徳三年礼部郎中防中顺来视虚沙
元史河渠志盐官州去海岸三十里旧有捍海塘二后又添筑咸塘在宋时亦常倾陷大徳三年塘岸坏都省委礼部郎中防中顺洎本省官相视虚沙复涨难扵施力
延祐七年议筑盐官北门土塘
元史河渠志延祐已未庚申间海汛失度累壊民居陷地三十余里时省宪官共议宜扵州后北门添筑土塘然后筑石塘东西长四十三里后以潮汐沙涨而止
泰定元年十二月盐官州海水溢有司请筑石塘不许
元史泰定纪十二月癸亥盐官州海水溢屡壊隄障侵城郭遣使祀海神仍与有司视形势所便还请叠石为塘诏曰筑塘是重劳吾民也其增石囤捍御庶天其相之又五行志有司以石囤朩柜捍之不能止
三年八月海溢盐官隄徙居民避之
元史泰定纪盐官州大风海溢坏隄防三十余里遣使祭海神不止徙居民千二百五十家
四年二月杭州路请修盐官咸塘
元史五行志正月海潮大溢捍海塘坏二千余步又河渠志二月间风潮大作冲捍海小塘坏州郭四里杭州路言与都水庸田司议欲扵北地筑塘四十余里而工费浩大莫若先修咸塘增其髙濶填塞沟港且濬深近北备塘濠堑用桩宻钉庶可防御江浙省凖下本路修治都水庸田司又言宜速差丁夫当水入冲堵闭其不敷工役扵仁和钱塘及嘉兴附近州县诸邑人户内斟酌差倩工部议海岸摧坏宜发文江浙行省督催庸田使司盐运司及有司发丁夫修治毋致侵犯城郭贻害民居
四月海溢盐官州命都水少监张仲仁塞之
元史泰定纪四月癸未海水溢侵地十九里命都水少监张仲仁及行省官发工匠二万余人以竹落木栅实石塞之不止又地理志仲仁往治沿海三十余里下石囤四十四万三千三百有竒又木柜四百七十有竒工役万人
五月海益溢命张嗣成禳之
元史河渠志五月五日平章图们岱尔与察纳史参政等奏江浙省四月内潮水冲破盐官州海岸令庸田司官徴夫修堵又臣等集议世祖时海岸尝坏遣使命天师祈祀潮即退今可令直省舍人巴延奉御香令天师依前例祈祀制曰可又泰定纪癸卯命天师张嗣成修醮禳之
六月发义仓粟赈盐官州民【见泰定纪】
十月江浙行省左丞托欢达喇罕平章政事髙昉议筑石塘
元史泰定纪是月癸丑江浙行省左丞托欢达喇罕平章政事髙昉以海溢病民请解职不允又河渠志既而杭州路又言八月以来秋潮汹涌水势愈大见筑沙地塘岸东西八十余歩造朩柜石囤以塞其要处本省左丞相托欢等议安置石囤四千九百六十抵御锼囓以救其急拟比浙江立石塘可为久逺计工物用钞七十九万四千余锭粮四万六千三百余石接续兴修
致和元年三月命户部尚书李嘉努议修盐官海岸
元史泰定纪甲申遣户部尚书李嘉努往盐官祀海神仍集议修海岸又河渠志三月省臣奏江浙省并庸田司官修筑海塘作竹籧篨内实以石鳞次垒垒以御潮势今又沦陷入海见图修治今差户部尚书李嘉努工部尚书李家賔枢宻院属指挥青山副使洪灏宣政佥院纳木喀巴勒与行省左丞相托欢及行台行宣政院庸田使司诸臣防议修治之方合用军夫除戍守州县关津外酌量差拨从便添支口粮合役丁力附近有田之民及僧道伊啰勒昆与达实密等户内防倩凡工役之时诸人毋或阻坏违者罪之合行事务提调官移文禀奏施行有防从之
复命僧厌海溢
元史泰定纪丙戌记帝师命僧修佛事扵盐官州仍造浮屠二百一十六以厌海溢又五行志三月盐官隄溢遣使祷祀造浮图用西僧法压之四月海益溢发军民塞之
四月户部尚书李嘉努作石囤以捍海
元史泰定记壬寅李嘉努以作囤捍海议闻又河渠志二十八日朝廷所委官洎行省台院及庸田司等官议大徳延祐欲建石塘未就泰定四年春潮水异常增筑土塘不能抵御议置板塘以水涌难施工遂作籧篨朩柜间有漂沉欲踵前议叠石塘以图乆逺为地脉虚浮比定海江浙海盐地形水势不同由是造石囤扵其坏处叠之以救目前之急已置石囤二十九里余不曽倾陷畧见成效庸田司与各路官同议东西接叠石囤十里其六十里塘下旧河就取土筑塘凿东山之石以备损坏
天厯元年海潮平诏改盐官州为海宁州
元史河渠志天厯元年十一月都水庸田司言八月十日至十九日正当大汛潮势不髙风平水穏十四日祈请天妃入庙自本州岳庙东海北防岸鳞鳞相接十五日至十九日海岸沙涨东西长七里余南北广或三十步或数十百歩潮见南北相接西至石囤已及五都修筑捍海塘与咸塘相连直抵岩门障御石囤东至十一都六十里塘东至东大尖山嘉兴平湖三路所修处海口自八月一日至二日探海二丈五尺至十九日二十日探之先二丈者今一丈五尺先一丈五尺者今一丈西自六都仁和县界赭山雷山为首添涨沙涂已过五都四都盐官州廊东西二都沙土流行水势俱浅二十日复巡视自东至西岸脚涨沙比之八月十七日渐増髙濶二十七日至九月四日大汛本州岳庙东西水势俱浅涨沙东过钱家桥海岸原下石囤朩柜并无頽圯水息民安扵是改盐官州曰海宁州
明
洪武十一年秋七月左布政使安然筑石隄
成化杭州府志洪武十一年秋海潮囓江岸安然躬率民夫伐石砌筑隄成民获安业
【臣】谨案海塘通志讹十一年为十年今从成化志作十一年
二十五年左布政使王钝修筑江岸
成化杭州府志时江岸潮汐为害钝率民伐石捍江民免垫溺
永乐元年冬十月修筑江岸
明实録八月癸亥浙江风潮决江塘万四百余步坏田四十余顷汤镇方家塘江隄为风浪冲决沦扵江者四百余歩溺民居及田四千顷冬十月修筑江岸
是嵗户部尚书夏原吉奉命来治水
五年令右通政赵居任筑江岸
明实録五年夏六月浙江布政司言杭州府沿江隄岸复圯扵江遣官督民修筑
六年发军民修筑仁和海宁江海塘
海寜县志海宁海决陷没赭山巡检司请发军民修筑从之仍命户部遣官巡恤被灾之家
九年秋九月修仁和海宁塘岸十月塘岸成
明实録九年工部言浙江潮水冲决仁和县黄濠塘三百余丈孙家围塘岸二十余里请发军民修筑从之冬十一月修浙江仁和海宁及海盐县土石塘防万一千一百八十五丈
十一年夏五月遣使监筑江塘
万歴杭州府志永乐十一年五月江潮平地水髙寻丈仁和十九都二十都居民陷溺田庐漂没殆尽守臣申奏朝命工部侍郎张某监筑隄岸役及杭嘉湖严诸府军民十余万采竹朩为笼柜伐臯亭山磈石纳其中叠砌隄岸以御江潮修筑三年费财十万
十六年遣保定侯孟瑛等祭海神
明实録朝廷以浙江濒海诸县风潮冲激隄岸垫溺居民连年修治迄无成功乃斋戒遣保定侯孟瑛等以太牢祭东海之神既祭水患顿弭
十八年春三月命有司修塘岸
明实録浙江海宁等县言潮水沦没邉海塘防二千六百六十余丈延及呉家等坝命有司量起军民修筑之
秋九月修筑海塘
明实録通政司左通政岳福言浙江仁和海寜二县今年夏秋霖雨风潮坏长安等坝沦扵海者千五百余丈东岸赭山岩门山蜀山故有海道近皆淤塞故西岸潮势愈猛为患滋大乞以军民修筑从之
宣徳五年巡抚成均筑捍海隄
明从信録宣徳五年浙江巡抚侍郎成均筑捍海隄
成化七年秋九月命工部侍郎李颙筑江隄
明实録成化七年九月二日风潮决钱塘江岸十余丈近江居民房室田产皆为渰没守臣以闻工部尚书王复等奏乞如永乐事例遣大臣徃祭海神修江岸上命李颙时潮水冲塌江岸计四百九十余丈颙议修筑工料合用银七万三千二百余两今官库収贮十不及五如俟续収赃罚解补恐潮复作前工尽弃欲取布政司存留粮银支给充用量起杭州府卫人夫修筑从之
十年筑海宁县隄
陈之暹筑塘议大潮冲决隄岸用崇徳沈丞筑法隄始成
【臣】谨按是役止见陈之暹筑塘议旧志失载沈丞向逸其名而成化十六年有维扬沈让涖丞任前此无有也筑法不传
十二年修防海塘
明实録浙江镇守巡按及都布按三司奏言杭嘉绍三府所属海宁海盐山隂萧山上虞等县海塘冲塌数多修筑财用不足乞照上年例以杭州城南抽分竹朩存留七分卖银解部者以备筑塞工料庶寛民力工部谓内府造供应器皿并清江卫河造运船皆取给抽分所系亦重宜令各府先以在官物料支用不足则扵附近无灾府分借倩协济从之
十三年佥事钱山筑海宁障海塘
成化杭州府志成化十三年二月海宁海决隄偪荡城邑镇巡因命采石临平安吉诸山初用汉楗絙法不就乃斵朩为大柜编竹为长络引石下之泛溢乃定仍作副隄十里以防泄卤凡七越月而役竣
嘉靖十二年海宁令严寛议筹嵗储备修筑
海寜县志十二年海宁县知县严寛建议准海盐例嵗储均徭役银以备海塘修筑之用自后宁邑设海塘夫一百五十名嵗储役银三百两着为令自寛始也
臣谨案治五年海宁县海溢新隄渐圯嘉靖二年七月三日大风拔木天开河等处海水涌溢冲决塘坝潮水倒流城中水为之盐八月三日大风海溢冲没太平门外沙塲庐舍百余所七年海宁县新隄大圯复至城下九年七月海决逼城皆未见修筑之役至是有司始议修治之
隆庆六年五月海决有司议筑江塘
杭州府志风大作海啸塘圯咸水涌入内沙坏田地八万余亩时县官估计应修塘凡二千三百七十八丈计修筑工料银应五千二百二十有八两
万厯五年海宁县令蘓湖修海塘
海寜县志万歴三年夏五月飓风大作海啸漂溺民居塘圮盐水涌入内河坏田地八万余亩时县官估计应修塘凡二千三百七十八丈计修筑工料银应五千二百二十八两四年九月防知县蘓湖莅任巡抚徐栻察其才可任事遂以塘付之湖定议以五年二月十三日兴工至四月而役竣计费才一千九百七十六两时通判张继芳定议采石一块长五尺二寸髙濶一尺八寸者给银四钱七分以三钱给工价一钱给船价七分充扛又议以船价六千两造船三百只行仁钱二县五区纲手毎十人领银二十两造船一只运石完日即以船给之当其值又万歴四年邑令蘓湖有亷干巡抚徐公栻檄令分筑海盐塘塘成郡县官迁赉有差载董公份碑记其法仿宋王荆公鄞县塘又参酌副使杨公瑄坡陀塘式坚石料砌磊碎石扵内支之以杀潮势后效佥事黄光升一纵一横之法
【臣】谨案先是二年万厯乙亥六月朔夜大风震涛冲激钱塘江岸圯数十余丈而郡邑志乗修筑莫考
三十三年钱塘县令聂心汤筑钱塘宝船厰塘隄万厯钱塘县志钱塘宝船厰一带旧无隄塘田土倾坍邑令聂心汤鸠工覈实桩石坚钜为乆逺计费六千余金
崇祯三年春二月同知刘元瀚修海宁捍海塘寜邑备考崇祯元年七月二十三日午前风日清朗才过午狂飓卒发雷雨如注申酉间忽报海啸登城望之见潮头直架树杪庐舍荡拆夜半风涛稍杀厥明县官出勘城东西被灾者凡四千余户事闻扵朝议修筑海塘时县令谢绍芳属衙官张瑞杰董其役张第以修河塘法从事未防潮囓之旋筑旋圯扵是三台毕临相议工费抚按防题预征粮银毎亩一分合计之得九千余金道府捐助各有差命郡丞刘元潮董其役仍用石囤朩桩之法工稍就绪
海塘録卷三

[book_title]卷四
<史部,地理类,河渠之属,海塘录
钦定四库全书
海塘録卷四
内阁中书翟均亷撰
建筑二
国朝
圣祖仁皇帝康熈三年秋八月戊戌海决筑海宁县塘八月三日大风海啸至五日未息冲溃海宁县塘二千三百八十余丈总督赵廷臣巡抚朱昌祚请发帑修筑令兵巡道熊光裕督之次年九月石隄成并筑尖山石隄五千余丈用银二万七千六百三十七两零
三十八年修钱塘江塘
巡抚张敏题请修钱塘县江塘自望江楼迄云林下院并古头埠共三十九丈一尺自显应庙迄大郎巷共六十三丈梵村蜈蜂岭等处共三百五十三丈仁和县江塘自大郎巷迄来家埠景家埠共
七十九丈五尺银杏埠等处一百六十二丈五尺
四十年修钱塘江岸筑石塘
巡抚张志栋题请捐修钱塘县江塘自三郎庙迄显应庙中沙井永福桥至节妇坊李家桥止又银杏埠阮家埠等处共二百七十一丈三尺又续报坍塘自凉亭起至中沙井一带及放生庵共修二百八十七丈又筑关帝庙至永福桥等处子塘共五百九十八丈四尺仁和江塘自下泥桥至卢家桥镇海庵止共四十一丈三尺时温州府同知甘国奎议毎塘一丈用石一纵一横嵌以油灰镕以鐡锭深根坚杵加筑子塘以为重障布政使赵申乔请耑委国奎修筑阮家埠三郎庙来家埠景家埠六和塔华光楼诸塘议用坚石嵌砌后加子塘经始扵康熙四十年初秋及四十五年春月竣事筑石塘六百六十七丈子塘八百九十五丈共费银五万二千六百三两有竒
四十一年江塘圮布政使郎廷极筑之
时塘圯廷极劝助修筑济以罚锾三郎庙险工成建湖神祠扵上
五十四年修海宁县海塘
春夏之交风潮大发海宁县塘圯数千丈巡抚徐元梦请委金衢严道贾扩基监修共三千三百九十七丈五尺需工料银三万八千五百九十三两零明年三月厥工未成遂罢扩基改令盐驿道裴度董之亷凡扩基所未完与已完而弗固者按段加修共需工料银三万七千五百两零至五十七年闰八月报竣
五十五年重筑江塘
七月连雨江涨自徐梵二村至转塘头石塘冲壊总督满保巡抚朱轼委杭州知府张恕可修筑钱塘县江塘自天字一号至三十七号止共六百八十一丈六尺潮神庙海月桥篮儿路等处共八十丈二尺龙王庙起拆砌总管庙老塘共二百二十七丈又三郎庙前子塘三十二丈五尺小桥头老塘子塘共八十丈一尺兵马司前十七丈又仁和县中二下节地方老塘子塘共二百二十九丈竣工扵五十七年三月初三郎庙前子塘尤险要三筑弗成布政使段志熙亲勘相度其法用石一纵一横毎层凿石眼贯以朩梢合五六块为一以重镇水势恐水刷入缝乃扵合缝处各用鐡锭横扣又虑水入竖处以鐡锭一尺一锭上下牢扣盖欲合二十丈石为一块石也其交搭即以朩石扣笋合缝为之成塘二十丈共用工料银一千两
五十七年春三月修筑海宁石塘濬备塘河
时巡抚朱轼题请修筑海宁石塘下用朩柜外筑坦水又开濬备塘河以防泛溢下部议行扵是年经始至五十九年正月告竣修石塘九百五十八丈四尺九寸坦水三千九十七丈五尺土塘五千一百六丈开濬备塘河身七千七百五十六丈四尺建闸一座毎塘一丈用两朩柜毎一柜内用石块五十觔共工料银一十五万一千三百一两
五十九年秋七月老盐仓筑鱼鳞石塘
巡抚朱轼称老盐仓一带正当江海交滙今土塘随浪坍頽冲决徐家埧一口与内河支港相通已筑石埧堵塞若不急筑石塘堵御设令土岸坍尽决入上下运河则盐潮直注嘉湖蘓松关系甚钜请扵东自浦儿兜起西至姚家堰止共一千三百四十丈砌筑石塘就扵塘岸用长五尺濶二尺厚一尺之大石毎一丈砌作二十层共髙二十尺扵石之纵铺侧立两相交接处上下凿成槽笋嵌合聨贯又扵毎石合缝处用油灰抿灌鐡鑻嵌口以免渗漏散裂塘身之内培筑土塘髙一丈寛二尺不使潮汐大时泛溢塘基下部议行
开濬中小亹沙
轼又言赭山以北河荘山以南乃江海故道近因淤塞以致潮水尽归北岸土石塘工终难穏固应请雇民上挑濬下部议行
设海防同知専司嵗修事
轼言海防非有専责经管未见实效请裁金华同知一缺添设杭州府海防同知一员耑任责成小有损坏即时修砌下部议行
【臣】谨案海宁塘工自康熈五十八年新修告成后特设海防同知逐年修补自五十九年始毎年嵗修统计用过银两抚臣题请实嵗修所由来也
是年分嵗修海宁海塘工计银一
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:02:04-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="台湾府舆图纂要,台湾县舆图纂要,凤山县舆图纂要,嘉义县舆图纂要,彰化县舆图纂要,淡水厅舆图纂要,噶玛兰厅舆图纂要,澎湖厅舆图纂要,台湾府舆图纂要全文在线阅读,台湾府舆图纂要全文在线下载,大玄古籍书库">
<meta name="description" content="地理图说。清佚名撰。一卷。约三万五千字。缺图和表。首为图说,阐绘图原则和具体画法。其内容含疆域、坊里、山水、城池、衙署、铺舍、营制、屯番、道里八目,各目先府、后厅县依次记叙。其中疆域目谓“东不尽山、西不尽海”和“潮流,只分南北”,有助于研究清初该府直辖地域_台湾府舆图纂要_全文在线阅读_台湾府舆图纂要_全文在线下载_大玄古籍书库">
<title>台湾府舆图纂要_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">台湾府舆图纂要</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,地理,完结</span> <br/>
          字数： <span class="inputVal" id="bknum">[book_length]107151</span> <br/>
          说明： <span class="inputVal" id="bkdec">地理图说。清佚名撰。一卷。约三万五千字。缺图和表。首为图说,阐绘图原则和具体画法。其内容含疆域、坊里、山水、城池、衙署、铺舍、营制、屯番、道里八目,各目先府、后厅县依次记叙。其中疆域目谓“东不尽山、西不尽海”和“潮流,只分南北”,有助于研究清初该府直辖地域</span> <br/>
          封面： <span class="inputVal" id="bkimg">Z_11190.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]台湾府舆图纂要
[book_author]佚名
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,地理,完结
[book_length]107151
[book_dec]地理图说。清佚名撰。一卷。约三万五千字。缺图和表。首为图说,阐绘图原则和具体画法。其内容含疆域、坊里、山水、城池、衙署、铺舍、营制、屯番、道里八目,各目先府、后厅县依次记叙。其中疆域目谓“东不尽山、西不尽海”和“潮流,只分南北”,有助于研究清初该府直辖地域
[book_img]Z_11190.jpg


[book_title]台湾府舆图纂要
例言
台湾府舆图识
台湾府舆图册
台湾府舆图险要总说
例言
一、总图方寸无几，就中所有难以图写者详具于册。其疆域用□、坊里用■、衙署用○、铺舍用△、汛塘用■，凡皆遵例标明，以便观览。
一、各属舆图有表、有册；总册于疆域、坊里各门汇列条贯，第纪总目，不复立表。
一、「府志」续修于乾隆二十九年，所载山川支分发脉之处类多失详，道里亦多差错；更有今昔殊形，称名互异，厅县攸分界限淆混者。各属图册，尤不免有此失。爰加详细采访，逐一订正，以成信说。
一、屯番与戍兵相辅，必须补入。至各属所载桥梁、古井不免纷繁，且与险要无关；概为删削。
一、淡水、噶玛兰具载防番、隘寮。今查番性日驯，所有隘丁、隘寮均为虚设，甚有名存实废者；各属既未全录，故亦不载。
一、内山虽属界外，然分界禁垦为一时之权宜；究之今日之厅县，即昔日之禁地。附论所及，亦以志要。
台湾府舆图识
台湾府四面皆海，绘舆图者或于闽之东南绘为一圈，固已失其形势；或绘一弯而不知其藩蔽全省地方起止之处，亦差毫厘而谬千里。盖自五虎门而台山，波涛汹涌之中屹立关潼、白畎；至鸡笼与五虎门对峙，至八里坌与福宁府沙埕、烽火门对峙，鹿港与泉州之蚶江对峙，南路凤山县之旗后、东港与铜山、南澳对峙。惟鹿耳门居郡治西北，澎湖对峙笨港，又居鹿耳门西北；则与同安县之厦门，东南斜对。不明乎此，固难形似而概绘一弯。又不知袤延千里，只论山前西、南、北一带；其自噶玛兰南下，万山重迭，悉皆化外。中间山谷之纡回、平地之宏敞，一仅遥际一抹，郡邑志图其可名而去其不可知。今则征之故老、参以闻见，详所名而及其可知；虽尚有不可知、不可名者，较其形势已异畴昔。由此化■〈棘上火下〉筰为良民，举前此所不知之处而益详其所知，又当进斯图而更议之矣。
图成，并将各厅县山川、方向、道里、保属备载条下，详及册说，以便观览。
台湾府舆图册
疆域
坊里
山水
城池
衙署
铺舍
营制
屯番
道里
疆域
台湾府，在福建东南大海中。自省会抵泉州同安之厦门，陆程六百里；横渡澎湖水程七更，抵府治水程四更，每更六十里，计六百六十里：共计水程一千二百六十里。领台湾、凤山、嘉义、彰化四县、淡水、噶玛兰、澎湖三厅，东西广四百五十里、南北袤一千一百七十一里；东不尽山、西不尽海。
台山，由福州五虎门蜿蜓渡海（「彰化志」以为由福宁府）。海岛澎湖，距郡城西北；则闻老船户云：『北礁一道沙线，直通泉州崇武澳东南洋面；或寄椗其上，水比他处较浅』。因悟形家云「泉州清源山一支趋向东南入海」说，盖有据。或以吉贝与金门之料罗对面，谓湖岛发源于太武山者，又属一说。要其千里奔腾，神州拱卫。凡盘旋屈曲，起伏结注之地可造郡邑、置村落者，皆西向内地；水出于山，亦随向归于海：地理固有不忘本欤！
潮流，只分南北。舟人以罗盘按定子午横流而渡，抵厦干向、抵台巽向。其中黑水二沟：一在澎湖之东，广可八十余里，为台、澎分界处，名曰小洋。一在澎湖之西，亦八十余里，澎、厦分界处，名曰大洋；风静时，尚可寄椗。小洋则不可寄椗；湍激悍怒，险过大洋逾甚。
旧载：『东至罗汉门庄内门六十五里，西至安平七里』。今查东至善化里内中股老农庄一百二十里；西至赤嵌城西大港口十里，至澎湖水程二百四十里，澎湖纵、横又皆八十里（「台邑志」云：『海洋行舟，以筒漏实细沙悬之，沙从筒眼渗出，复承以〔筒〕；上筒沙尽、下筒沙满为一更，每更舟行四十余里。计鹿耳门至澎湖四更。「樵书二编」以日夜为十更，定焚香几枝为度。船在大洋，风潮有顺逆、船制有利钝，法以木片投于船首海中，人从船首疾至船尾，木片与人齐至为准；先后则皆未合。夫大海洪涛之中，难以里计；六十、四十以数，亦约言而非确据矣』。或又云：鹿耳门至澎湖五更。今依「府志」所载）。
志载：『沙马矶头，在凤山县西南三百七十里』。盖谓遶道陆行。合之凤治北至郡八十里，计四百五十里。若由郡治北至噶玛兰厅治六百七十一里，则由西绕东、由北而南迄苏澳又五十里；程途弯转，不能以袤长论，并计之已耳。
台湾县（附郭），东至老农庄一百二十里、西至赤嵌城西大港口十里、南至二层行溪凤山界一十三里、北至曾文溪嘉义界三十里；广一百三十里、袤四十三里。
凤山县，东至弥浓山麓七十里、西至旗后港十五里、南至沙马矶头三百七十里、北至二层行溪台湾界六十七里。广八十里、袤四百三十七里；距府八十里。
嘉义县，东至大武峦山麓三十里、西至笨港三十里、南至曾文溪台湾界七十里、北至虎尾溪彰化界四十里。广六十一里、袤一百一十里；距府一百里。
彰化县，东至平林仔庄七十五里、西至鹿港海岸二十五里、南至虎尾溪嘉义界六十里、北至大甲溪淡水界四十里。广一百里、袤一百里；距府二百里。
淡水厅，东至南山十里、西至大海八里、南至大甲溪一百零五里彰化界；北至大鸡笼山一百九十五里，由三貂（三貂距鸡笼较近五里）转远望坑噶玛兰界五十里。广十八里、袤三百五十里；距府三百四十五里。
噶玛兰厅，东至过岭仔十五里、西至枕头山后大陂山十里、南至苏澳五十里、北至大三貂溪远望坑八十一里淡水界。广二十五里、袤一百三十一里；距府六百七十一里。
澎湖厅，东至阴阳屿水程三十里、西至西屿水程三十里、南至八罩水程八十里、北至吉贝水程八十里；距府水程二百四十里
坊里
台湾县
在城
东曰东安坊、西曰西定坊、南曰凝南坊、北曰镇北坊。
村野
东曰保大东里：城东二十里起，庄九；保大西上、下里：城东九里起，庄二十一；新丰里：城东二十里起，庄二十八；长兴里：城东四里起，庄十；永康上、中里：城东三里起，庄十八；永康下里：城东一里起，庄十八（建城后，有收入城内者）；仁和里：城东三里起，庄十二；罗汉内门庄：城东五十五里起，庄四十；罗汉外门庄：城东六十里起，庄二十二。
南曰依仁里：城南十三里起，庄七；文贤里：城南十一里起，庄十；新昌里：城南一里起，庄五。
西曰效忠里：距县治十里（即安平镇。康熙六十一年改今名）。
北曰武定里：城北三里起，庄二十；新化里西保：城北十九里起，庄一十三（内四庄原属嘉义，道光十五年改归本邑）；善化里东保：城北二十二里起，庄十九（由嘉义改归）。
东南曰崇德东里：城东南十七里起，庄二十二；崇德西里：城东南十四里起，庄六；归仁南里：城东南十里起，庄十；归仁北里：城东南十六里起，庄十六；永丰里：城东北十五里起，庄九；仁德南里：城东南六里起，庄九；仁德北里：城东南五里起，庄十四。
西南曰永凝里：城西南六里起，庄六。
东北曰新北东里：城东北二十八里起，庄六；新化西里：城东北二十里起，庄二；广储东里：城东北十三里起，庄九；广储西里：城东北十二里起，庄十二；新化南里：城东北二十里起，庄三十二；善化里西保内中股，城东北四十八里起，庄三十七，又城西北二十四里起，庄十四（嘉义改归）；大穆降东、西庄：城东北二十五里起，庄五；安定里东保：城西北十六里起，庄二十由（嘉义改归）。
——右坊里三十六、庄四百七十七。
凤山县
兴隆里（即旧县治）：距县城西北十五里。
长治里（分一、二图）：距县城北七十里。
维新里：距县城北五十五里。
仁寿里：距县城北三十里。
嘉祥里：距县城东北五十五里。
文贤里：距县城西北六十七里（北隶台邑）。
港东里：距县城东南五十里。
港西里：距县城东南三十五里。
观音里：距县〔城〕东北二十里。
半屏里：距县城东北一十里。
赤山里：距县城东南十五里。
大竹桥里：距县城东南二十里。
小竹桥里：距县城东南三十五里。
凤山里：距县城西南三十里（分上、中、下三庄）。
——右里一十四（村庄围聚，不分小庄名目）。
嘉义县
哆啰嘓东上保：庄十七。
哆啰嘓东下保：俱城东三十里起，庄四十。
嘉义东保：城东四里起，庄四十三。
大目根保：城东六里起，庄三十九。
打猫东上保：城东二十三里起，庄三十六。
打猫东下保：城东六里起，庄三十一。
果毅后保：城东四十里起，庄十。
白须公潭保：城东四十里起，庄四十四。
嘉义西保：城西三里起，庄三十二。
鹿仔草保：城西二十五里起，庄十三。
龙蛟潭保：城西四十里起，庄二十二。
柴头港保：城西三里起，庄二十三。
大槺榔保：城西三十里起，庄十七。
大坵田东保：城西三十三里起，庄二十二。
白沙墩保：城西三十里起，庄一十二。
茅港尾保：城南五十二里起，庄二十。
铁线桥保：城南四十里起，庄二十二。
下茄苳南保：城南八里起，庄二十八。
下茄苳北保：城南十五里起，庄三十九。
打猫西保：城北十八里起，庄十八。
打猫北保：城北八里起，庄二十四。
他里雾保：城北二十五起，庄五十七。
善化里东保：城东南六十五里起，庄八。
善化里西保：城东南七十里起，庄十。
赤山保：城东南五十里起，庄二十二。
打猫南保：城西南六里起，庄四十。
安定里西保：城西南八十里起，庄二十二。
麻豆保：城西南六十七里起，庄二十四。
佳里兴保：城西南六十三里起，庄十三。
太子宫保：城西南四十五里起，庄四。
盐水港保：城西南四十里起，庄二十二。
安定里西港仔保：城西南八十里起，庄二十四。
斗六门保：城东北三十四里起，庄五十四。
鲤鱼头保：城东北六十里起，庄十三。
尖山保：城西北四十里起，庄四十八。
大坵田西保：城西北三十二里起，庄二十二。
——右保三十六、庄九百八十四。
彰化县
沙连保：城东南隅，距城九十余里；庄五十一。
西螺保：在南极边与嘉义界，距城五、六十里；庄五十三。
布屿保（分东、西保）、海丰保：西南沿海交界，距城七十里；庄四十六。
大武郡保（分东、西保）：在东螺保之北，距城三十余里；庄六十一。
二林保（分上、下保）：在西南极边，距城四十余里。
深耕保：在东螺交界处，距城五十余里。二保共庄一百零六。
燕雾保（分上、下保）：在大武郡东北，距城二十余里；庄五十二。
大肚保（分上、中、下三保）：在正北，与淡水交界，距城二十里至四十里；庄六十五。
马芝保（分上、下保，附鹿港半保）：在西南沿海一带，距城二十余里；庄九十一。
半线保（分东、西保）：周围城厢；庄一百一十七。
南北投保、猫罗保：在县东南与沙连交界，距城三、四十里；庄一百四十一。
猫雾@保（分上、下保）：在东北隅，与内山淡水交界，距城十五里，周六、七十里；计一百四十庄。
东螺保（分东、西保）：在西螺、大武郡二保交界，距城四十里；庄七十二。
——右保一十五、庄九百九十五。
淡水厅
城以外周围六乡：东，二十五庄。西，一十庄。南，近山；一庄。北，一十七庄。东北，一十六庄。西北，一十庄。
又南北一十二保：
北兼东曰桃涧保：庄二十九；兴直保：庄一十九；芝兰保：庄三十二；大加腊保：庄一十六；石碇保：庄一十四；拳山保：庄一十四；摆接保：庄一十七。
南曰中港保：庄二十六；后垄保：庄三十三；苑里保：庄一十五；大甲保：庄二十九。
——右乡六、保十二、庄二百四十四。
噶玛兰厅
东曰民壮围堡：城东三里起，庄三。
南曰罗东堡：城南十五里起，庄二；那美堡：二十二里起，庄七。
西曰员山堡：城西七里起，庄七。
北曰淇武兰堡：城北五里起，庄七。
东南曰茅仔寮堡：城东南十五里起，庄三；利泽简堡：二十六里起，庄三。
西南曰溪洲堡：城西南十五里起，庄三；清水沟堡：十四里起，庄三。
东北曰头围堡：城东北十二里起，庄四。
——右堡十、庄四十二。
澎湖厅
厅治在大山屿，屿有五澳。曰东西卫澳，社十；嵵里澳，社一十二；林投澳，社十；奎璧澳，社九；鼎湾澳，社九：以上五澳，至厅治陆路可通。
大山屿之北为北山屿，有四澳。曰瓦硐澳，社九；镇海澳，社四；赤嵌澳，社二；通梁澳，社一：以上四澳，中隔一港，潮退则路可通。又北，吉贝澳；社一。
大山屿之西，为西屿澳；社十。南为网埯澳，社六；水埯澳，社三。
——右澳十三、社八十二（屿可泊舟曰澳，社则人民里居）。
山水
台湾县
大乌山：在县东北百余里。中支注结县治，为邑祖山。
分水山：距县治五十里。稍下西行为分水仑，水分西、北。
草山：由分水仑西行，逶迤耸起；为邑少祖山。
内乌山：在新丰里，距县治四十里。高峰雄伟，〔为〕邑第三重屏障。
一峰尖山：在大乌山西南，孤峰挺拔。西下起伏，为三凸仑；迤仑西行，平列天马峰、蚝镜窗、飞鸢巢、猴晒日、接云峰、山猪路、獐子、壁尾等八峰。自南而北，连亘二十余里；为邑第二重屏障。
老鹞岭：距县治二十八里。由蚝镜窗西下，中间南北诸峰星罗碁布、蚕丛鸟道，多不知名。
马鞍山：由老鹞岭西下。
香洋山：距县治四十三里。由马鞍山西下，平畴二十余里。
嵌顶山：距县治七里，在香洋西；小阜嵚■〈山上〈音欠〉下〉。亘南北二十余里，横遶邑背；为邑第一重屏障。
石屏山：由分水仑西落脉。
翁子上天山：〔在〕石屏山之南。
雁门山：在县治东五十里。从前由此入罗汉内门，今改由大坪山后。
土楼山：〔在〕县治东二十余里。下有大坪社。又曰大坪山，亦名险山。峭壁横径，险不容趾。
茅草埔山：距县治三十五里，大坪山西南；为邑左臂。
九囵圈山：距县治三十二里，在茅草埔山之南；为邑左臂外辅。
户凳岭：〔在〕九囵圈西北。
弯崎山：距县治三十四里户凳岭西北。
虎头山：距县治五十五里弯崎山西北。
猴洞山：距县治东南三十二里虎头山西北；为邑左臂拱卫。
角带围山：距县治东南二十六里。过此则冈山，属凤山界。
番子湖山：在大乌山西北，距县东北八十里。西为刚仔林大、小尖山，地极危险。
左镇山：距县治东北五十里番子湖山北。
木冈山：由左镇北逾溪，距县治东北五十里。
卓猴山：由木冈西下，距县治东北三十二里。
猪母耳山：在卓猴山西南，距县治东北二十一里。
柳仔林山：在猪母耳南，山势若合若离；为邑治右臂。
唝唝哩山：距县治二十四里柳仔林山南。
草潭山：在唝唝哩山北过溪。
湖子内山：山势蜿蜓；为邑右臂拱卫。
马房山：距县治北一里许，迤下为柴头港。回环而西，势皆内抱。
魁斗山：县治南三里许。脉由东南营盘埔等仑而来；陡起三峰，朝拱府学，蜿蜓内抱。
南马仙山：距县治东七十里，在淡水溪东；重冈复岭。北接嘉义、南抵凤山，亘延数十里。
目眉徽山：罗汉内门北山，距县治六十五里。
苏远埔岭：在目眉徽之南。踰岭为内、外湖。
石门山：西有烧灰山，下为石门坑。
赤竹岭：在石门南。
三峰仑：在赤竹岭东。
小东方木山：在三峰仑南。
大东方木山：〔在〕内门正东生番界。东上，即南马仙山。
大叶林山：大东方木南上。
龙潭山：〔在〕大叶林之南。下为龙潭。
金交椅山：距县六十里。
大崎越岭。
鼓山。
以上皆内门东壁，至此出罗汉外门。
将军山：由鼓山折西而起。
银锭山：距县治六十二里；为内门南壁，地易藏奸。溪东旗尾山，即凤山界。
外乌山：距县治五十五里，在银锭南。自西徂东亘数十里，为南壁外屏。
獐子壁山：〔在〕外乌山之南。
大杰巅山：南壁外屏。
虾蟇林山：内门西壁。
目眉徽以下，皆内门山。查内门在县治东北六十五里，四壁皆山；中开平畴，东、西可二十余里，南北可三十里。北山只有分水仑，西行至内乌山止。
老农山：〔在〕善化里内中股，距县治一百二十里。下有老农庄，近火山界。
甲仙山：〔距〕县治东北九十六里。下为甲仙埔、芎蕉脚、匏仔寮等社。
内加拔山：〔距〕县治东北七十里。台、嘉相错，民番互界；亦阨要地。
东西烟山：〔距〕县治东北六十五里。
骆驼山（「府忘」作鹿驭山）：〔距〕县治东北六十五里。
虎头山：〔距〕县治东北六十三里。
大武垄山：〔距〕县治东北六十里。台、嘉牙错之区，亦厄要地。
以上内中股等山。
新庄山：〔在〕新化西里，距县治东北三十一里。
唪仔内山：〔在〕广储东〔里〕，距县治东北三十六里；环山苍翠。下为槺榔脚。
七鲲身屿：由东南连贯而来，西转入海；环抱台江。一鲲身地广，安平镇水师驻此；为阨要地。
鹿耳门屿：在县治西北三十里大海中。浮沙横亘，形如鹿耳。北为北汕尾；亦沙屿横亘，与鹿耳门南北遥接。中一港颇宽，而港道纡回，须小舟以导；隙□插竹为标，记明深浅。从前正口由此，今时潮涨水二、三尺。
四草屿：在鹿耳门屿之末，迤南与安平对峙，出安平大港，即四草湖；冬、春可以系舟。南为公界仔，洋船泊此通商。
福安坑：源出大南门内，由小西门西流入海（城内左分水）。
德庆溪（俗名坑子底）：源出小东门外；入县城至竹仔行，会板桥头水经县署右出北厂，西流于海（城内右分水）。
溪仔墘溪：源出小东〔门〕外太爷蔀前，南转盐场，西入于海（城外左分水）。
柴头港溪：源出石头坑。经海会寺前大桥水西，由柴头港入海（城外右分水）。
喜树港溪：源出鲫鱼潭。由菅林潭南流经盐水埔，出喜树港入海（第二条左分水）。
新港溪：在县治西北二十里。受分水山及刚子林大、小尖山之水，经左镇南汇本藩溪，与新围溪合；又受唝唝哩旧社咬狗寮许宽溪之水，西入茑松，与新围溪汇于柴头港入海（第二条右分水）。
二层行溪：距县治一十三里台、凤、嘉〔界〕。源出马鞍山；经打鹿洲北，受深坑仔之水，南流入角带围；又受红毛寮溪之水入海（第三条左分水）。
曾文溪；距县三十里，台、嘉界。源出内山，经大武垄；其一西入蚝壳港，其一南入界内新浮埔出安平港（第三条右分水）。
安平大港：距县治西一十里。港以内为台江；汇聚各山溪之水，皆极宏深。今台江变成陆地，港亦淤浅；小潮水深五、六尺，大潮水深八、九尺。
新打港：在三、四鲲身之间。道光二十二年，溪流冲开，可容小舟。
喜树港：县西南一十里。仅容竹筏。
——右山屿六十二、溪港一十一。
凤山县
崇爻山：山极高大，在傀儡山后人迹不到之地。时常云雾迷蒙，晴时乃见。
大柴高山：距县治东三百里。
大乌万山：距县治东二百七十里。背立傀儡山后。
二山唯和番民人偶至其地。
卑南觅山：距县治东二百余里，与崇爻相连。峰峦重迭，中开平畴，可辟良田万顷。为生番地。
大龟文山：距县治东七十里。由卑南觅腾掷而来。
芋匏山：距县治东七十里，与台属内优山连界。
弥浓山：距县治东七十里。山冈平衍。
傀儡山：距县治东六十五里。高耸云霄，为野番地。内地舟至澎湖，即见此山。南为蜈蚣岭，北岭山后矣。
旗尾山：距县治东六十五里，与台邑分界。
赤山：距县治东一十里。陂陁平衍，时有火出其上。
琅峤山：距县治东南一百四十里。山高而险，虽有民人其间，然野番时出，防守维艰。
霄马干山：距县治东南三百三十里。和番民人偶至其地。
沙马矶头山：距县治东南三百七十里。巃嵷海上，吕宋往来船视以为准（「志」谓『接连琅峤』者误）。
老龟佛山：距县治东南三百八十里。由沙马矶回转而东。
凤山：距县治南三十里，以形得名；县学之拱案山也。南为东港，漠漠平沙，得此足以扼塞。
小琉球山：距县治南水程一百八十里，为邑水口。山巉岩，四面无可泊舟之处；蜑户亦寥寥数十家。
观音山：距县治东北一十七里。
小滚水山：距县治东北十五里，与大滚水山相连。
大滚水山：距县治东北二十里。层峦起伏，顶有温泉。
七星山：距县治东北三十里。七峰错落皆圆。
兰坡岭：距县治东北三十五里。
尖山：距县治东北三十五里。
北叶山：距县治东北八十里；傀儡之分支也。
龟山：距县治北十五里。近接半屏，旧城围之城内。
小冈山：距县治北三十五里。山不甚高；巅有巨石，圆秀如冠。
大冈山：距县治北四十里，与小冈山对峙；东北与台属之猴洞口、南马仙相连。内地舟至澎湖，即见此山；阨要处也。
打鼓山：距县治西南一十五里。由县东北迤抵海岸，为旗后口要隘；通商洋人，盖屋其地。
旗后山：距县治西南二十里，与打鼓对峙。洋人盖屋某地；皆要隘也。
半屏山：距县治西北一十二里。由冈山迤■〈辶里〉而来，突起一峰；山背磠■〈石国〉磷磷，其面如削成片玉，逼旧县城。
漯底山：距县治西北一十五里。突起平原，顶宽而平。
石塔屿：距县治西一十二里。
石佛屿：距县治西一十五里。
凉伞屿：距县治西一十七里。
三屿屹立海中，为旗后水口关锁。
淡水溪：距县治南三十里。源由台、嘉内山旗尾山下；经大泽机，受巴六溪水西出，与赤山之冷水沟合流入海。
力力溪：距县治南五十里。源由内山。
冈山溪：源出冈山北；西流为二赞行溪，与台邑分界。
巴六溪：距县治东南五十里。源出山猪毛后山；下为淡水溪。
浊水溪：距县治东北三十五里。源由大滚水山；合小冈山受二滥之水，汇弥陀港入海。
大泽机西溪：距县治东北四十七里。源由大泽机西南内山；合北溪之流，注于淡水溪入海。
大泽机北溪：距县治东北五十里。源由大泽机内山；出罗汉门，经搭楼社阿猴溪，西入淡水溪汇于东港入海。
关帝港：距县治东五十五里。源出内山。
茄藤藤：距县治东五十五里。
鳌兴港：距县治东七十里。
放索港：距县治东南六十五里。源出内山；汇关帝、茄藤二港，西达鳌兴港入海。
弥陀港：距县治西北二十里。
万丹港：距县治西十里。北为竹保港，又北为蛲港。
以上港为浅淤。
东港：距县治南三十里。港口水深六、七尺，大潮深七、八尺；每当溪流暴涨，不免舟楫有冲触之患。
中港：距县治南五十里。可受渔舟寄泊。
旗后港（即打鼓港。今名旗后）：距县治西十五里。港分南、北：南为前镇港，再入凤山港。北为硫磺港，港口小，潮水深一丈二尺，大潮一丈四、五尺；当流巨石，劈分二门：一由打鼓、一由旗后。打鼓浅而石，洋人填塞之。凡舟出入，皆由旗后门；沙汕暗伏，必须渔船引导。先是，此港淤塞；自鹿耳门不容巨舰，此港遂深，洋人出此通商。
——右山屿三十三、溪港一十六。
嘉义县
玉山：县治东，内山。郡城及淡、兰、彰化皆见；嘉义则当后屏。三峰挺立，终岁云封。晴霁乃得远望；有顷，则云雾复合。偶有至其近者，谓即水晶；其说不谬。
大武膋山：距县东一百二十里。峰峦耸拔，人迹罕到。
后大埔山：距县治东十里十八重溪以内。四山环绕，仅开一路。中为大埔庄；南为内加拔，台邑界。
鹿埔山：距县治东六十五里。
鹿楮山：距县治东六十五里。
大利山：距县治东六十里。
小龟佛山：距县治东四十里；为邑治后屏。
大武峦山：距县治东三十里；为邑主山。
马椆山：距县治东南二十里，在赤山之东。
阿里山：在县治东南一十七里。地极辽阔，内有顶四社、下四社熟番。
嵌头山：距县治东南四十里。
赤山：距县治东南四十里。
粪箕湖山：距县治东南五十里；为邑治左肩。
笔架山：距县治东南八十里。五峰秀削。
消离山：距县治东南九十里。山极巉岩，为邑边界。
半月岭：距县治南一十二里。
玉案山：距县治南三十五里。俗名枕头山，为县学供案；地最阨塞。
火山：距玉案山后五里。石罅泉涌，火出水中；俗传火熄，则时事有变。
覆鼎金山：距县治东北一十里。与大福兴山为邑治右肩。
奇里岸〔山〕（「志」作奇冷岸）：距县治东北二十三里。
梅子坑山：距县治东北三十五里。
尖山：距县治东北四十里。
鼎盖梁山：距县治东北六十里叶林山之东北。
叶林山：距县治东北七十里。接连大武峦，为邑治右肩。
大福兴山：距县治东北七十里。又名大目根山。
牛塭辘山：在县〔治〕东北，与彰化水沙连内山界。
香炉烛台山：在东北万山之中八同关地界。三峰高插，若隐若见，奇幻不测。
牛椆山：距县治北八里。西迤少山，为邑治水口关栏。
打猫山：距县〔治〕北一十二里。平冈回环，为邑治外护。
荷包屿：距县治西南三十五里。受鹿仔草、大槺榔各处之水汇而为潭，周可三十里。潭中小屿即名荷包屿，人家在焉。
北门屿：距县治西南五十里马沙沟之右。
南岑鲲身：距县治西南七十里。堆成沙阜，与七鲲身同。
青峰阙：距县治西南八十里。西临大海，上有炮台。
青鲲身：距县治西南八十五里。面临大海。
九重溪：距县治东南三十二里。
十八重溪：距县治东南五十里。一溪曲折，遶道跋涉十八重。
白水溪：距县治南二十五里。源由玉案山。
八奖溪：距县治南一十八里。源由内山，经青峰阙入海。
急水溪：距县治南四十四里。源发内山，由内连桁口入海。
牛椆溪：距县治八里。源由大武峦山。
三迭溪：距县治北一十五里。源由阿里山；经双溪口庄之南为笨港，由楫仔寮庄入海。
石龟溪：距县治北三十里。源由奇里岸；与三迭溪合流。
虎尾溪：嘉、彰交界处，距县治四十里。源由水沙连内山；合清、浊二水西流，过牛相触北，分为东螺；又南汇阿拔泉之流，为西螺。中为三条圳，出白沙墩之北，至番仔挖入海；泥沙涨漫，水浊而迅。先是，嘉庆七年间风雨暴涨，他里雾北复冲一溪，由本港入海；又名新虎尾。
笨港（即北港）：距县治西三十里。商旅辐辏，为海口要地；商船均在下湖。
下湖港：距县治西三十里。四围淤浅，中一道水深六、七尺，潮长深一丈零；商船泊此。
树苓湖：距县治西九十里；下湖之外澳也。
盐水港：距县治四十里；为西南要地。港已淤塞。
茄定港：距县西南三十里。沿双溪口经笨港入海。可泊渔舟。
朴仔脚港：距县治西南三十里。港已淤塞。
井水港：距县治西南三十三里。由盐水港分流；水深三、四尺，小船运盐出港。
猴树港：距县西南三十里。由牛椆溪，南经青峰阙入海。可泊渔舟。
布袋嘴港：距县治西南〔六十〕里；与北门屿对峙，面临大海。港可泊船。
土地公港：距县〔治〕西北三十里，仅容小舟。
——右山屿三十四、溪港一十九。
彰化县
大乌山：在县治东北猫雾捒保东隅七十余里。势极高大，邑治之祖山也。西折大员山、横山、红头圳山、朴仔篱山、蓬山、鳌头、沙辘、龙目井诸山，为邑治外卫；南下为阿里史山。
大员山：在县治东北六十余里。由大乌山发脉。又名熬酒桶山。西下为猫雾捒山、大肚山。猫雾梀平原沃野，产米最多。
阿里史山：在邑治东北四十余里。山势欹侧，南行至黄竹坑山、华盖山再起高峰。贼匪林爽文滋事，以此山为老巢。
华盖山：在阿里史山之南，距县治六十里。诸山势皆南趋，惟此山西向。由西北折下为大里杙、万丹、火焰诸山，西下为内木栅山、茭荖山，偏南为大哮山；正南为水沙连，再耸为集集山。
集集山：在水沙连内，距县治东南七十里；县治少祖山也。山势险阻，内山番界锁钥；大将军福公破贼于此。西下为八娘坑山、虎仔坑山；南起牛相触山，为清、浊溪水口；北为南投诸山。
南投山：距县治东南四十里。山麓即县丞署。山势平衍。
北投山：由南投分支；〔距〕县治东南三十余里。山势平衍。
大武郡山：由牛相触山西北而下；距县治三十余里。势皆平衍。
红涂崎山：由南、北投山来脉，至猫罗山同安岭，特起峰峦。距县治东南十余里。左分支为燕雾山，右分支为快官庄山；中一支由北而南，为白沙坑山、观音山、望寮山。
望寮山（一名定军山，又名八卦山）：在邑治东门外；为邑主山。顶有镇番亭改寮寨，日定军寨。亦嫌逼治。
大半天山：在县治东南水沙连内民番交界之区。势极险厄；林爽文负隅处也。西下即水沙连、溪洲仔诸山。
小半天山：与大半天山相连。皆番界要害。
大坪顶山：与大、小半天山相连。山高大而顶平坦；大将军福公攻克大、小半天，驻营于此。
阿拔泉山：在水沙连保清水溪之间。
内外触口山：在阿拔泉山之下，距县治六十余里。
浊水溪：源出内山番界。由大、小半天山背迤西北集集山之南，受大顺寮、清水沟诸水，至外触口水色皆浊；北分为虎尾、东螺、西螺、三条圳，西出番仔挖入海。土人云：『虎尾、东螺水清，则时事有变』。
大顺寮溪：源出水沙连内山。至隙仔山下，与浊水溪合流。
阿拔泉溪：源由阿里史山西北。过竹脚寮，合虎尾溪入海。
东螺溪：由虎尾溪分出，距县治四十里；西北至王功港入海。遵海而北，即鹿港、二林港也。溪宽二里，深五、六尺；北岸深八、九尺。王功港沙汕丛杂，只容渔舟；鹿港以北之海，今亦淤塞。
西螺溪（即茂利干溪）：源出浊水溪。在虎尾溪北，距县五十里；至番挖入海。溪门沙壅，不能泊舟；八、九里外之番挖澳，亦难泊舟。
三条圳：在东、西螺二溪之中。至嵌顶，仍与西螺溪合流。
大武郡溪：源由大武郡山。西出马芝遴，又西至鹿港。
大肚溪：源出埔里社内山；南合猫罗、北收猫雾捒诸水，汇于双溪口。西由大肚山南岸出六块寮，顺流入海；潮涨至溪一里许，浅淤不能泊舟。
大甲溪：阔三里许；距县治北四十里，淡、彰交界处也。源由沙里社后。西折红圳头南，分为寓鳖头圳；西北至高密口入海。艰险为诸溪第一；汹流悍急，石头层列。渡船趋势牵缆，方能抵岸。每值雨水汪洋，则不能渡。或外虽晴霁而内山云暗，则内山有雨，倏忽奔腾，亦不可渡；停渡有至数日者。
万斗六溪：源由县东南华盖诸山；即大肚溪之上流。沿西北火焰山至乌溪，迄双溪口与大肚溪合。
蛮丹溪：由集集内山，迤西北入大肚溪。
梧栖港（即五■〈氵义〉港）：在沙辘庄北。居民由大甲溪开成圳道，流入港内。距港七、八里沙汕，内为梧栖澳；可以泊舟。
鹿港：通大武郡溪。前设正口，今已淤浅，商船移泊鹿港口外之冲西港；沙汕外远，港道宏开，亦要口也。
——右山一十五、溪港一十三。
淡水厅
五指山：由堑城东南内山分出。转西北十余里，额起高峰；为厅治太祖山。
金面山：由五指山第三峰分出。为厅治少祖山。
虚头山：由金面山西下，近城五里许；为厅治坐山。
大崎山：由金面山南分出。西下碎仑山，北为隙仔山；转南为南隘山，又西下香山、虎仔山、鼻尾山。
宝斗仁山：亦由金面山出。在〔大〕崎山之南。
对换枰山：在宝斗仁之南。西下礲钓崎，稍北老衢崎。
三湾山：在对换枰东南。西下鹿厨坑山、南仔港山；稍南西潭山，西下新港山，至北埔为后垄保。又西马龙潭山、山顶仔山，为邑治左护。
牛寮仔山：由金面山北分支；西下为架梳山，复西埔仔顶、黄金洞。
南河山：由五指山北分出。西下九芎林山、犁头尖山。
咸菜瓮山：五指山分支，在南河山之北。
铜锣圈山：五指山分支，在咸菜瓮之北。西出为八张犁山，南折三合水；又西南新埔山、枋寮山。
凤山崎山：由枋寮山西下；距厅北一十二里。山腰峻削；顶则一片平原，可屯千军，亦要地也。西下员仔山，西南凤鼻尾。
大湖口山：由铜锣圈分出；在八张犁山西南。
杨梅枥山：由铜锣圈西北；西为长岗岭。
头重溪山、中枥山：皆杨梅枥山西北；为厅治右之外护。
以上中路山。
桶盘山：在三湾南。由内山分支两行，为獐树林、芎蕉湾；北折gui头山、猫里大坪山、加志阁山，均属高阜。
铜锣湾山：在芎蕉湾西南。北出为打那叭崎山、白沙墩山，稍南吞霄内湖山。
火焰山：在三■〈氵义〉河之南，由内山分支。西北为金面山、苑里山，南沿角口溪为石壁山；西出铁砧山下，为大甲溪北岸拥护。
以上为〔南〕路山。
大鸡笼山：淡厅极北之区，为全台祖山。盘据海滨，势极高峻。东五里即三貂岭。
三貂岭、大坪山：由大鸡笼发脉，两山夹峙。三貂为淡、兰必由之路，稍下复起大
坪山；一由远望坑入兰、一为狮球岭、一为锡口山、一为猴山尖、一为小熬酒桶山、一至咬狗寮，地极险要。
远望坑山：淡、兰界。
狮球岭：由三貂岭西南分出，在暖暖、鸡笼街交接处；为艋舺至大鸡笼要路。
大遯山：由关渡门西北分出。势极高大，与观音山南北对峙，为关渡门户。西南沪尾山、炮台山，北转小鸡笼。
小鸡笼山：由大遯北分出。北沿金包里山、圭柔山，转为大鸡笼拥护。
大磺山：由大遯山东北分出，杂出竹仔湖、冬瓜湖；又由狮球岭西向，分土地公岭、大小纱帽、七星墩等山，素产硫磺。
锡口山：由三貂岭西南分出，在狮球岭之南。西下六张犁山、观音亭山。
猴山尖：由三貂岭南分出。复南为内湖山、拳山，在锡口东。
小熬酒桶山：由三貂岭东南分出。南为咬狗寮尖，北出暗溪仔，西为冷水坑尖、摆接保各处。
咬狗寮尖：由小熬酒桶山东折而南，层峦迭嶂，直至三角涌、大姑崁山、三坑仔；西为尖山，又西北龟仑岭。
龟仑岭：由尖山西向分出。势极高峻，南北冲要处也。过岭北向直兴保；又西大坪顶山，南为南嵌；又西北观音山。
观音山：由龟仑西北分出。矗立云霄，与北岸大遯山为关渡门最要门户。别一支西迤狮头山、八里坌山。
以上北路山。
鸡笼屿：在大鸡笼山北。
桶盘屿：在鸡笼西南，为鸡笼口关锁。
烛台屿、山寮屿、香炉屿、扛轿屿：在桶盘屿左右。
隙仔溪：距县城南五里。源由金面山而入于海。
打那叭溪：在后垄港南，距城南六十〔里〕。源由铜锣湾，绕打那叭入海。
吞霄溪：在打那叭溪之南，距域七里。源由内湖，受吞霄街后之水入海。
苑里溪：在吞霄溪南，距城八十里。源由大坑、铜锣湾西面诸山，遶蓬嵌山入海。
杨梅枥溪、头重溪、中坜溪：在红毛溪北，距城四十里。均由附近各山发源，至大溪墘入海。
南嵌溪：在中坜溪北。源出铜锣圈，由桃仔园入海。
磺溪：自大磺山绕出，距城一百二十里。在关渡旁。
磺港：在金包里；源由磺山。距城一百九十余里。
顶双溪：在三貂岭东南；亦由东面诸山发源。距城一百二十五里。
远望坑溪：在顶双溪东南。源由噶玛兰东面诸山，迤东南至兰界入海。
香山澳：在隙仔溪南。源通内溪。溪以外为澳，阔二十余丈，水深一丈二尺；三、五百担商船可以乘潮出入，大船不能收泊。
中港：在香山澳之南，距城二十五里。源通内溪，阔三十五丈，水深一丈五尺；三、五百担商船可乘潮出入，大船不能收泊。
后垄港：在中港口之南，距城四十里。源通内溪，阔二十丈，水源八、九尺；两、三百担海船可乘潮出入，大船不能收泊。
三处设有汛兵、口书、澳甲，随时稽查。
大安港（附房里溪、土地公港）：在苑里溪南，距城九十里。源由火焰山北铜锣湾内山；过鲤鱼潭西下角山口，以下分歧杂出：北近房里街者，为房里溪；稍南土地公港，今已淤浅。又南大安港，宽二十余丈，水深七、八尺；春、夏可泊二、三百担小船。设有汛兵、口书、澳甲。
竹堑港：距城北一十里。其源有二：一为金门厝溪，由五指等山，至船头庄入海；一由铜锣圈、咸菜瓮等山，汇金门厝溪入海。原属商船要口，近以浅淤，改由香山口；然一、二百担之船尚可随潮出入。设有汛兵、口书、澳甲。
红毛港：在竹堑北，距城二十余里。源由羊矢窝，迤入于海；渔舟有停泊者。
沪尾港（一名内港）：在艋舺西，距城一百四十里。港通南、北、中三溪：南溪源田大坝尖山，沿大姑崁、三角涌、新庄汇艋舺溪至大稻埕，西折关渡，与北溪合流；北溪源由三貂岭，南至水返脚、锡口、剑潭汇磺溪而至关渡，与南溪合流；中为艋舺溪，源由狮头山，入拳山保大坪林西折艋舺，汇南、北二溪，皆入于港。港周百余里，航樯云集。关渡则在艋舺、沪尾适中，两山夹峙。是为淡水正口。
鸡笼澳：在淡属极北，距城一百六十五里。外为八尺门，有鸡笼、桶盘等屿；大小船只不时可以进出。同治元年，洋船通商，收泊澳内；遂增鸡笼子口。
——右山屿三十九、溪港二十。
噶玛兰厅
冬瓜山：在厅治南三十里。
马赛山：在厅治南四十里。群峰攒列，为厅治屏障。通生番界。
苏澳岭：在厅治南五十里。岭下即从前议建南关处，设有营汛。
枕头山：在厅治西五里许。以形得名。
大陂山：在厅治西十里。通生番界。
摆燕山：在厅治西二十八里。通生番界。
外员山：在厅治西二十五里。通生番界。
白石山：在厅治〔□〕二十里。通生番界。
凤头山：在厅治北二十三里。俗呼圹仔山。
金面山：在厅治北二十五里。山有二峰，又号大、小金面。通生番界。
头围后山：在厅治北三十五里。连冈迭嶂，北走嶐嶐、南连金面。后通头围外澳石空岭，有快捷方式可通艋舺。
鼻头山：在厅治北水程九十里。俗呼泖鼻；道穿海陂十余丈，与淡水洋面交界。舟行至此，南北异风、潮汐反■〈日卂〉；必停候风顺，转驶而行。
嶐嶐岭：在厅治北七十八里。下设汛防。
草岭：在厅治北六十六里。脉由大三貂；山路崎岖，虽行旅维艰，而实入兰孔道。
圳头山：在厅治南十二里。即厅治过脉处。
大湖山：在厅治西南二十里；为厅治少祖山。别有路，可通艋舺、大坪林。
大叭哩沙喃山：在厅治西南五十余里。层峦迭嶂，鸟道纡迥；虽盛夏，必炀裘而入。通溪，即额刺「王」字生番界。南去一、二日，即玉山。别有路，可通淡水咸菜瓮、九芎林。
小叭哩沙喃山：在厅治西南二十里。其严寒、险仄，与大叭哩沙喃同。
龟山：在厅治东北六十里。耸立海中，为厅治门户。
五方旗山：在厅治西北二十里。极为险侧。
清水沟溪：在厅治南十二里。由鹿埔发源，汇众水出溪洲尾，与浊水溪合。
马赛溪：在厅治东南三十里。由马赛武荖山发源，经苏澳岭下入海。
大湖溪：在厅治西南二十里。由大湖山发源，经小叭哩沙喃至溪洲南，与浊水溪合。
西势大溪：在厅治西南三十里。源由玉山，汇乌石港入海。
浊水溪：在厅治西南三十里。亦从玉山下发源，经大叭哩沙喃汇乌石港入海。
苏澳：在厅治南五十里；为兰境东南尽界。澳口排列三屿，曰三仙台。其澳左避北风、右避南风，水深六、七丈；可容巨艋出入。惟石礁险阨，故船来甚少。相传：前明林道干海寇踞此数月。嘉庆年间，海逆蔡牵、朱濆皆谋占踞。道光五年，设弁汛巡防其门。
加礼远港：在厅治东南二十八里。三、四百担之船可以直收海岸；内通苏澳、外达头围，为兰中最要门户。
马赛港：在厅治东南三十五里。港口水深五、六尺。
乌石港：在厅治东北十里。口窄礁多，水深五、六尺；仅容三、四百担小船。道光六年起，为噶玛兰正口；免其配运。
——右山二十、溪港九。
澎湖厅
大城山：在大山屿之中，距厅治五里；澎山之最高者。延袤七、八里。凡台、厦船往来，以此山为圭臬；厅治之少祖山也。
太武山：在大山屿林投澳太武社后，距厅治一十四里。三峰圆秀，俗以大太武、二太武、三太武名之。东北舟来，先见阴、阳屿，后见此山。
奎璧山：在大山屿奎璧澳北寮社后，距厅治三十三里。
小案山：在大山屿东西澳案山社西，距厅治四里；为书院朝山。
狮山：在大山屿嵵里澳石泉社后，距厅治四里。
鸡舞坞山：在大山屿嵵里澳鸡舞坞社，距厅治一十六里。
观音山：在大山屿嵵里澳猪母落水社前，距厅治一十七里。澳与社，北风皆可泊舟。
纱帽山：在大山屿嵵里社西北，距厅治一十九里；为厅治、协署及书院朝案。上建石塔。
风柜尾山：在大山屿嵵里澳风柜尾社，距厅治二十八里。山势嵚■〈山上欹下〉，〔山〕北一带绕如长蛇，为妈宫左卫。社南有洞，不时风浪喷出。
瞭望山：在北山屿瓦硐澳后寮社，距厅治水程三十里。高千余丈，周一、二里。传自泉郡清源山发脉至此，为澎湖诸山之起处。北来商船，先望此山；故名。
内堑山：在西屿澳内堑社西北，距厅治水程三十里。
天台山：在八罩屿水埯澳南，距厅治水程八十里；为八罩最高处。渔人远归，视此以为准的。
大山屿：距澎湖之中，协营各官署及厅仓、街市在焉；幅■〈巾员〉百余里。商哨湾泊，皆在妈祖宫口。嘉庆九年，石筑炮城；嵵里澳井埯社西南，亦筑炮城，皆扼要处。
阳屿、阴屿：内有汛，礁要险。
香炉屿：距厅治水程俱三十里。
鸡膳屿：水程三十五里。
鼓架屿：水程三十里。
锭钓屿：水程四十五里。
以上厅治东。
长岸礁屿：水程一十九里。
湾贝屿：水程二十里。
雁净屿：水程二十里。屿门最险。
笨屿、屈瓜屿：水程俱三十里。
鸟屿：水程四十里。
白沙仔屿：水程四十五里。
以上厅东北。
大仓仔屿：水程一十五里。
凉伞礁屿：水程一十八里。
中墩屿：水程二十里。
北山屿：中分四澳。
金屿、险礁屿、土地公屿：水程俱四十里。
吉具屿：水程八十里。屿有礁，浮沉屈曲，形如「吉」字；最险。
以上厅治北。
大烈屿、小烈屿：二屿斜对，水程俱三十五里。内沉水礁，即吼门；最险。
空壳屿、北铁砧屿：水程俱四十里。
姑婆屿：水程五十里。
目屿：水程六十里。
以上厅西北。
狮公礁屿：水程二十里。
牛心湾屿：水程二十六里。
西屿：水程三十里。有丁字门，最险。台、厦往来船，视此标准。北风时，屿可泊舟。有文武汛口。
小门屿：水程三十五里。
以上厅治西。
四角仔屿：为大山屿水口，妈宫往来船必由之处。水程一十里。
鸡笼屿：水程一十五里。
花屿：水程六十里。
草屿：澎湖唯二屿青苍，故以花、草名。水程七十里。
大猫屿、小猫屿：二屿斜对，中分一水。俱水程八十里。
以上厅西南。
虎井屿：虎井头怒涛相触，俗名上霾；最险。
桶盘屿：水程俱四十五里。
狗沙屿、马鞍屿：俱水程六十五里。
船路礁屿（一名布袋屿）：凡台、厦船出入八罩，必由于此；水口仅容一舟。水程七十里。
金鸡屿、挽门屿：俱水程七十里。
将军屿（即网埯澳）：南风时，可泊舟。屿与挽门对峙；船帆屿即在屿东，非两屿也。水程八十里。
锺仔屿、头巾屿、南铁砧屿：俱水程九十里。
南屿：广、袤三十里。水程一百四十里。
以上厅治南。
东屿坪、西屿坪：俱水程七十里。
东吉屿：水近落漈。
西吉屿：二屿对峙。厦船来台，视为标准。水程一百二十里。
斧头增屿：屿极险阨。水程一百二十里。
以上厅东南。
——右山十二、屿五十五。
城池
台湾府，筑土为城。身高一丈八尺，顶宽一丈五尺，底宽二丈；堞三千九百六十八，卡房十六座，看守兵房八座。八门，俱用石砌；门皆有楼。经始于乾隆五十三年十月，竣于五十六年八月。周计二千五百二十丈，弧其东南北而弦其西。道光十五年，添砌子城；唯「大东」围植莿竹。「大西」逼于市肆，则由「小西」圜土至老右石（？）外遶「小北」门为外郭；别开三门：「小西」曰「奠坤」、「大西」曰「兑悦」、「小北」曰「拱干」。
台湾镇，竹城。在郡治镇北坊。砖砌「镇东」、「镇南」二门，顶护矮堞。周三百三十丈。建始于乾隆年间。
凤山县，竹城。原在兴隆庄；南面打鼓、北负龟山。乾隆五十一年，移驻距城十五里之埤头地。道光五年，就兴隆基址移向东北，围龟山于其内。更筑以石门楼，水洞、炮台皆具。而安土重迁，且逼近半屏、蛇山二处，不免俯瞰之虞；治民仍驻埤头，遂以兴隆为旧城矣。埤头城亦植竹，周一千零七十九丈。设炮台五、火药局一。
嘉义县城，道光十五年砌石为之。周八百丈有奇；内垣高一丈六尺，外高一丈八尺。堞一千二百座，炮台四、堆房九，水洞亦四。濠宽三丈六尺，深一丈二尺；周九百四十三丈。添设月城，空以炮眼。
彰化县城，砖。围九百二十二丈二尺八寸；高一丈五尺，基厚一丈五尺，顶宽一丈。建城楼四、炮台十二、水洞六、堆房十六；堞七百八十有三垛。于城东八卦山建寨设兵，以为犄角之势；名曰定军寨。
淡水厅城，周八百六十丈，墙皆以石。基宽一丈六尺，而宽一丈二尺；高一丈五尺，堞高三尺二寸，共高一丈八尺二寸。城楼及看守兵房、水洞如式。濠宽八尺，深七尺；南门外较阔，一丈二尺。
八里坌山下，红毛时设有炮城。雍正二年重修，东、西二大门，南、北二小门；今昔殊形。嘉庆年间，外口门北岸东，建一台。
噶玛兰厅治为五围适中要地，植竹为城，环以九芎树；城坐北、向南。周三里许，长六百四十丈；南、北相距一百八十丈，东西亦如之。四门各具吊桥。城中旧有流水两道，自西而东，因以为濠，计深七尺、广丈有五尺；上接内山之水，下达溪流。
北关在厅东北四十里头围堡，高山险峻；由山麓至海滨约两百步，巨石邻列，天生门户。嘉庆二十四年，建关其间。横、直各十二丈，城楼、垛坎、马道、阶级俱备；营弁带兵防守。
澎湖厅，入版图来尚未建城。
附载
赤嵌楼一名红毛楼，在郡镇北坊；荷兰筑也。周方四十五丈三尺，高三丈六尺有奇南、北两隅瞭亭挺出，仅容一人站立；雕楼凌空，灰饰精致。郑氏以储火药、军器。今渐倾圮。
赤嵌城，在安平；亦荷兰筑。与鹿耳门相犄角，为郡城海口最要地方。城有两层；上层缩入丈许，楼台曲折，风洞、机井鬼工奇绝。今渐倾圮。
鸡笼城，在鸡笼屿。西、南两门，荷兰时筑以防海；亦要处北。城垣虽颓，而澳口舶停收澳内。
澎湖新城，周约里许。门二，南设炮台。城在妈宫澳之西逼近海岸。城垣用糖水调灰迭砖，与安平城一样坚致；的系红毛所筑。「郡志」以为康熙五十六年造，恐非。
暗澳城，明嘉靖四十二年都督俞大猷建（「郡志」具载）。今已无存。
瓦硐城，明天启二年荷兰据澎湖筑；明年，毁其城。未几，复筑。明时属同安辖，分金门哨兵驻防于此。今瓦硐澳之港尾社西南里许，有红砖一片；基址丛残，不可辨矣。
红毛城，在澎湖厅治西北二里许。周围一百二十丈。城垣半颓。其一在大城山顶，遗迹尚存。
右附各城虽多倾圮，然皆阨要处所；爰备录之。
衙署
巡道署：在府治西定坊。
府署：在东安坊。
台防厅署：在西定坊。
府经历署：在府署东南。
教授署、训导署：在凝南坊府学（兼辖澎湖学务）。
台湾县署：在镇北坊赤嵌楼右。
典史衙：在县署右。
罗汉门巡检署：在城东罗汉外门番薯寮街。今署塌。
大武垄巡检司署：在湾里街。
教谕署、训导署：在县学。
凤山县署：在城东畔。
下淡水县丞署：在港西里。
典史署：在县署左。
兴隆里巡检司署：在兴隆庄旧城。
教谕署、训导署：在县学。
嘉义县署：在城东门。
笨港县丞署：在大槺榔保。
斗六门县丞署：在斗六保。
典史署：在县署右。
佳里兴巡检署：在盐水港保。
教谕署、训导署：在县学。
彰化县署：在城东偏。
理番厅署：在鹿仔港粟仓南。
南投县丞署：在南北投保。
典史署：在县西偏。
猫雾捒巡检司署：在犁头店街。
教谕署：在县学。
淡水厅署：在竹堑城内。
艋舺县丞署：在新庄街。
大甲巡检司署：在大甲土堡内。
竹堑巡检司署：在竹堑城内。现兼司狱。
训导署：在城东南（兼辖噶玛兰学务）。
噶玛兰厅署：在城东门。
头围县丞署：在头围保（管理乌石港口挂验）。
罗东巡检司署：因兼司狱，暂驻城内。
澎湖厅署：在大山屿文澳。
武营：详具「营制」。
铺舍
台湾县铺四：府前铺、二层行溪〔铺〕、三嵌店铺、曾文铺。
凤山县铺七：县前铺、下淡水铺、楠仔坑铺、中冲铺、鲫鱼潭铺（俗呼二滥）、冈山铺、府前铺。
嘉义县铺七：本城南门铺、下茄苳铺、铁线桥铺、大仑脚铺、笨港铺、朱晓陂铺、盐水港铺。
彰化县铺七：县口铺、员林铺、东螺铺、鹿场铺、龙目井铺、寓鳖头铺、鹿仔港铺。
淡水厅铺一十四：大甲铺、猫盂铺、吞霄铺、后垄铺、老衢崎铺、竹堑铺、南嵌铺、艋舺铺、锡口铺、水返脚铺、暖暖铺、柑子濑铺、灿光寮铺、三貂岭铺。
噶玛兰铺五：兰城铺、沙仑铺、乌石港铺、北关铺、嶐嶐铺。
澎湖厅，海屿回环，向无铺舍。
台属亦谓之「站」。所有铺司、铺兵，现奉文拟裁。
营制
挂印总兵官，驻札府城；统辖本标中、左、右、城守四营及台、澎水陆一十三营官兵。
镇中营游击，驻防府城中路口；管辖本营官兵，随防兼管中军事。中军守备一员、千总二员、把总四员、外委五员、额外外委三员，马步战守兵八百二十六名。
镇左营游击，驻防府治北路口；管辖本营官兵，随防。中军守备一员、千总一员、把总二员、外委四员、额外外委三员，马步战守兵七百四十六名。
镇右营游击，驻防府治南路口；管辖本营官兵，随防。中军守备一员、把总三员、外委五员、额外外委二员，马步战守兵六百四十六名。
以上镇标三营，向无分管汛塘。
城守营参将，驻防府治；管辖左、右军官兵。
左军守备一员，驻防凤邑冈山。千总一员，与把总递年轮防罗汉门冈山。把总二员，一员随防府治、一员与千总轮防冈山。外委四员，递年轮防盐水埔、猴洞口、茂公、罗汉门。额外外委一员，随防府治。马步战守兵四百九十五名，以八十五名随防府治、一百五十五名分防冈山、七十七名分防罗汉门、八十一名分防猴洞口、二十八名分防茂公、一十九名分防盐水埔等汛，以五十名分防涂墼埕、南炮台、港冈、埤仔头、角带围、大湖、半路竹等塘。
右军守备一员，驻防嘉邑下茄苳。千总二员，一员随防府治、一员协防下茄苳。把总二员，递年轮防目加溜湾、大武垄。外委六员，递年轮防旧社、大穆降、萧垄、麻荳、茅港尾、下茄苳。额外外委一员，协防旧社。马步战守兵六百零二名，以一百五十三名随防府治、四十六名分防大穆降、四十名分防旧社、五十三名分防大武垄、三十五名分防加溜湾、二十名分防萧垄、三十名分防麻荳、二十五名分防茅港尾、一百三十六名分防下茄苳等汛，以六十四名分防柴头港、茑松、木栅、溪边、西港仔、下水窟头、铁线桥、急水溪、八奖溪、北势埔等塘。
南路营参将，驻防凤山县治；管辖本标并下淡水营官兵。
中军守备一员，协防县治。千总三员，分防旧城、水底寮，轮防石井。把总三员，随防县治，分防攀桂桥、石井。外委六员，轮防坪仔头、芋蓁林、兰坡岭、番薯寮及随防县治。额外外委四员，随防县治。马步战守兵一千零一十九名，以五百名随防县治、一十名分防坪仔头、二十名分防枋寮、九十名分防水底寮、一百一十六名分防旧城、一百名分防石井、四十五名分防芋蓁林、十名分防兰坡岭、五十一名分防攀桂桥兼土地公崎、四十二名分防番薯寮等汛，以三十五名分防打鹿潭、苦苓门、观音山、小店、二滥、溪边等塘。
下淡水营都司，驻凤属山猪毛口；管辖本营汛官兵。千总一员，驻防新园。把总三员，分防阿猴、阿里港、万丹。外委三员，随防山猪毛，分防东港、潮州庄。额外外委二员、随防山猪毛，分防九块厝。马步战守兵三百八十九名，以一百九十名随防山猪毛、六十九名分防阿猴、八十名分防阿里港、五十名分防万丹、三十名分防东港、九十五分防新园、二十名分防九块厝、四十名分防潮州庄等汛，以一十五名分防茄藤、放索、大昆麓等塘。
嘉义营参将，驻防嘉义县治；管辖本营汛官兵。守备一员，协防县治。千总一员，分防笨港。把总三员，随防县治及轮防城外汛、盐水港汛。外委二员，分防朴仔脚、店仔口。额外外委四员，随防县治。马步战守兵六百五十一名（统斗六门都司管辖汛塘兵四百八十七名，共马步战守兵一千一百三十八名），以四百名随防县治、七十四名分防笨港、一十五名分防朴仔脚、九十名分防盐水港、四十名分防店仔口等汛，〔以〕三十二名分防城外、外西山、牛椆溪、打猫、水窟头、八奖溪等塘。
都司一员，驻斗六门；管辖嘉、彰八汛四塘。千总二员，一员协防斗六、一员分防水沙连。把总一员，轮防西螺。外委八员，随防斗六一员，分防嘉属六员、彰属一员。马步战守兵四百八十七名，以一百五十名随防斗六门汛、十名随防水沙连、五十九名随防西螺、二十名随防大黄林、四十名分防他里雾、一十九名分防虎尾溪、三十四名分防土库、三十名分防林圮埔、一十名分防集集等汛，以三十五名分防中路头、三条圳、虎尾溪、大仑脚等塘。
北路副将，驻防彰化县治；统辖本标二营官兵。
中营都司一员，兼管中军事。千总二员，一员随防县治、一员分防葫芦墩。把总四员，递年轮防南北投、燕雾、寓鳌头、许厝埔。外委九员，一员随防县治，八员递年轮防大墩、八卦山、嵌顶、大里杙、四张犁、二林、东螺、内木栅。额外外委五员，三员随防县治，二员轮防触口、大肚。马步战守兵一千二百二十四名，以六百名随防县治、五名抵塘、四十名分防八卦山、四十名分防□□、八十九名分防南北投、三十五名分防燕雾、五十名分防嵌顶、五十名分防大里杙、□十五名分防葫芦墩、三十名分防四张犁、三十名分防触口、二十五名分防寓鳌头、十五名分防大肚、十五名分防二林、十名分防东螺、十名分防内木栅、六十名分防许厝埔等汛，以三十五名分防沙辘、溪口寮、大武郡、枋桥头、赤涂崎、燕雾等塘。
北路右营游击，驻防淡水竹堑城；管辖本营官兵。守备一员，驻防大甲。千总三员，一员随防堑城、一员随防大甲、一员分防后垄。把总六员，一员随防大甲，五员分防大安港口、铜锣湾、中港、杨梅坜、桃仔园。外委九员，二员随防堑城，二员随防大甲、中港，五员分防吞霄、白沙墩、加志阁、斗换枰、南嵌。额外外委三员，二员随防堑城、一员分防海口。马步战守兵一千零一十六名，以二百八十八名随防堑城、二百名分防大甲、七十四名分防大安海口、三十名分防吞霄、十名分防白沙墩、五十三名分防后垄、三十八名分防加志阁、六十名分防铜锣湾、五十八名分防中港、四十八名分防斗换枰、十二名分防海口、六十七名分防杨梅坜、二十五名分防桃仔园、三十六名分防南嵌等汛，以六十五名分防大甲、猫盂、香山等塘。
艋舺营水师参将，驻防艋舺；管转水陆守备二员并兰营官兵。
中军陆路守备一员，随防艋舺。千总一员，轮防大鸡笼。把总二员，一员随防艋舺、一员轮防三貂港。外委五员，随防艋舺，轮防海山口、水返脚、三瓜仔、马鋉。额外外委二员，随防艋舺。马步战守兵七百名，以三百一十五名随防艋舺、九十名分防海山口、三十五名分防水返脚、一十名分防三瓜仔、三十名分防三貂港、一百五十名分防大鸡笼、四十名分防马鋉等汛，以三十名分防龟仑岭、暖暖、灿光寮等塘。
艋舺营水师守备，驻防沪尾炮台；管辖水师官兵。千总一员，协防沪尾。把总二员，随防沪尾，轮防金包里。外委四员，递年轮防炮台、石门、八里坌、金包里。额外外委三员，随防。战守兵七百名，以五百八十名随防沪尾、三十名分防石门、五十名分防金包里、三十名分防八里坌等汛，以十名分防北港、小鸡笼等塘。
噶玛兰营都司，驻防五围城汛；管辖本营官兵。守备一员，驻防头围。千总二员，随防五围，轮防嶐嶐岭。把总二员，分防溪洲、苏澳。外委四员，二员随防五围，二员轮防头围、北关。额外三员，二员随防五围、一员分防加礼远港。战守兵六百九十五名，以三百六十名随防五围、四十名分防溪洲、三十名分防加礼远港、五十名分防苏澳、一百名分防头围、四十名分防北关、五十名分防嶐嶐岭等汛，以二十五名分防三围、炮台等塘。
台湾水师协副将，驻防安平；管辖本标三营汛水师官兵。
中营游击，驻防安平；管辖本营水师官兵兼管中军事。守备一员，随防安平。千总二员，一员随防安平、一员轮防鹿耳门。把总四员，二员随防安平，二员轮防鹿耳门、蚊港。经制外委千总二员、经制外委把总三员，端防各汛塘。额外三员。战守兵七百七十三名，以六百二十八名备配船巡哨逻军局添防等项、二十名轮防鹿耳门、五十名分防大港、三十名分防蚊港等汛，以四十五名分防鲲身、喜树仔、茄藤仔、鲲身头、蛲港、南鲲、北门屿、马沙沟、青鲲身等塘。
台协左营游击，驻防鹿港涂城，管辖本营水师官兵。中军守备一员，驻防嘉属笨港口。千总二员、把总四员、外委六员、额外二员，协防水里、海丰，端防王功港口、新店，配防三林。战守兵七百三十四名，以四百零四名分配哨船并随防鹿港、二十名分防水里、四十名分防王功港口、二十名分防三林、二十名分防海丰、一百八十名分防嘉属笨港、二十名分防新店等汛，以二十名分防猴树、嘉属番仔挖、鲢仔挖等塘。
台协右营都司，驻防安平；管辖本标水师官兵。中军守备一员，随防安平。千总二员，一员随防安平、一员轮防鹿耳门。把总四员、外委五员、额外三员，分防打鼓、东港。战守兵七百七十三名，以六百二十八名随防安平、三十名分防鹿耳门、三十名分防打鼓、三十名分防东港等汛，以五十五名分防蛲港、赤嵌、万丹仔、旗后、大林蒲、西溪、下淡水、茄藤、放索、大昆麓等塘。
澎湖水师协副将，驻防澎湖妈宫；管辖本标左、右营水师官兵。
澎湖左营游击，驻防妈宫；管辖本营水师官兵兼管中军事。中军守备一员，随防妈宫。千总二员、把总四员，轮防妈宫、将军澳。外委六员、额外三员，随防。战守兵九百一十九名，以五百八十四名随防妈宫看守炮位轮流巡防分配哨船、二十八名分防妈宫新城、二十八名分防新城东港口、五十名分防妈祖宫港口、五十八名分防将军澳、二十八分防挽门屿、二十八分防水埯澳、四十五名分防嵵里澳、四十名分防文良港、十名分防风柜尾等汛、二十名分防澎湖厅库。
澎湖右营游击，驻防妈宫；管辖本营水师官兵。中军守备一员，随防妈宫。千总二员，轮防妈宫、新城、西屿头。把总四员，随防妈宫，轮防妈宫港口、北山澳。外委六员、额外三员，随防。战守兵九百一十九名，以五百二十名随防妈宫看守炮位轮流巡防分配哨船、二十八名分防妈宫新城、二十八名分防新城西港口、五十名分防妈宫港口、七十八名分防西屿内堑、六十五名分防外堑、三十名分防小门、五十名分防北山、五十名分防吉贝等汛、二十名分防澎湖厅库。
右台、澎水陆一十七营，内水师战守兵四千八百零八名、陆路马步战守兵九千六百九十六名，共兵一万四千五百零四名。
屯番
南路屯千总一员，统辖台、凤二属三屯弁丁；南路屯把总一员，兼辖台、凤二属三屯弁丁。台属新港屯外委一员、屯丁三百九十六名（原设三百名。道光十五年，划嘉属四保归台邑管辖；萧垄屯九十六名原住芒仔茫等社，亦归台辖）；凤属放索屯外委一员、屯丁四百名；凤属搭楼屯外委一员、屯丁三百名。
北路屯千总一员，统辖嘉、彰、淡三属九屯弁丁。北路屯把总一员，兼辖嘉、彰二属东、萧、柴三屯弁丁；北路屯把总一员，兼辖淡、彰二属麻、阿、北三屯弁丁；北路屯把总一员，兼辖淡属竹、日、武三屯弁丁。嘉属萧垄屯外委一员、屯丁二百零四名；嘉属柴里屯外委一员、屯丁三百名；彰属东螺屯外委一员、屯丁四百名；彰属阿里史屯外委一员、屯丁三百名；彰属北投屯外委一员、屯丁三百名；淡属麻薯屯外委一员、屯丁四百名；淡属竹堑屯外委一员、屯丁四百名；淡属日北屯外委一员、屯丁三百名；淡属武朥湾屯外委一员、屯丁三百名。
查番屯起于乾隆五十三年。大将军福公削平台乱，以社番随军着绩，议照四川屯练之例，挑募番丁四千名，南北二路分为十二屯。将内山界外丈溢田园归屯纳租，由地方官征收，按照二、八两月支放口粮；仍给未垦埔地，以为自耕瞻养。旋改议：着理番同知会同监放造报。拔补员缺，南由台防同知、北由鹿港同知出具考语，送台湾道考验。自来地方有事，无不令其冲锋御敌；近且赴内地随讨发贼，诚悫亦属可靠。
道里
台湾府出小南门五里至赤竹仔、五里至营盘仔、三里至二层行溪（凤山界）、七里至大湖、十里至二滥（即鲫鱼潭铺）、十里至阿公店、十里至小店塘（俗呼桥仔头）、十里至楠仔坑、十里至大众庙、十里入凤山县北门，计八十里。
凤山县东门十里至芎蕉脚、十里至新园、十里至东港、十里至林仔边、十里至茄苳脚、十里至枋寮、十五里至加洛堂，迄琅峤逼近傀儡番界。琅峤在凤山极南，距县百四十里；至沙马矶，又二百余里。
台湾府北出镇海门三里至柴头港、二里至漯仔底、二里至洲仔尾、三里至三嵌店、五里至看西、五里至木栅塘、三里至洪卯官、四里至拍土垄、三里至曾文溪（嘉义界）、十五里至茅港尾、五里至查亩营、六里至急水溪、七里至铁线桥、七里至下茄苳、五里至上茄苳、七里至八奖溪、六里至水窟头、十二里入嘉义城，计程一百里。
嘉义〔县〕出北拱极门五里至埤仔头、七里至打猫、三里至三迭溪、五里至大莆林、五里至打猫北保、五里至他里雾、五里至菁仔园、五里至虎尾溪塘（彰化界）、五里至鹿场、五里至西螺、十里至东螺、五里至茉莉庄、五里至关帝庙、五里至大莆心、五里至巩固桥（员林站）、五里至燕雾保、五里至茄苳脚、五里至五里口庄、五里入彰县南门，计一百里。
彰化县出北门十里至大肚街、十里至龙目井、五里至沙辘、五里至牛骂头（即寓鳌头）、八里至青埔、二里至大甲溪南岸（淡水交界）、五里至大甲、十五里至房里、五里至猫盂铺、十里至吞霄、十里至白沙墩汛、二十里至后垄、十五里至中港、十里至老衢崎、七里至香山塘、八里入淡水厅歌熏门，计一百四十五里。
淡水〔厅〕北出拱宸门十二里至凤山崎、十里至大湖口、十五里至杨梅坜、十八里至中坜、二十里至桃仔园、十里至龟仑岭顶、十五里至海山口、十里至艋舺、十里至锡口（由艋舺转西至关渡十五里、关渡至海口十五里）、十五里至水返脚、二十五里至暖暖（由暖暖转西北过狮球岭至大鸡笼街五里）、三十里至三貂岭脚（东向五里至岭顶）、东南向二十里至顶双溪、二十五里至远望坑（淡、兰交界），计二百四十里。
噶玛兰厅远望坑三里至嶐嶐汛、十里至草岭脚、二里至草岭头、五里至大里简、五里至番薯寮、七里至大溪、五里至硬枋、四里至北关、五里至乌石港、五里至头围街、五里转北至二围、十里至礁溪、三里至沙仑、二里至四围、八里至新店、二里至厅治坎兴门，计八十一里。南出离顺门转西南三里至民壮围、七里至奇立板、转南五里至溪洲渡、五里至罗东街、再转东南六里至利泽简、六里至猴猴庄、三里至马赛港、五里至冬瓜山、十里至苏澳，计五十里。
以上南至沙马机、北至大鸡笼并由淡界至噶玛兰苏澳，共一千一百七十一里；由三貂迄噶玛兰苏澳，则一千一百六十六里（其余乡庄四远，杂见各条；不载）。
澎湖厅东出文澳社八里至双头挂，一里至乌嵌社（即界大海），西二里至樾荫亭、一里至妈宫（即界内港）、南三里至石泉社、一十三里至井仔埯社、三里至嵵里社（即界大海）、四里至东卫社、二里至蚱脚屿、一里至港仔尾社、二里至潭边社、五里至中墩社、五里至港尾社、三里至镇海社、二里至港仔社、五里至大赤嵌社（即界大海）。
——右陆程。
安平港南至凤山县之沙马矶头山水程七更、北至鸡笼鼻头山水程一十九更。转鼻头而东，即噶玛兰界；南北异风、潮汐反■〈日卂〉。舟行到此，必停候风顺竟日，乃至乌石港。
澎湖东西吉屿、旗后港干巽相对，至旗后水程四更；八罩与大屿丑未相对，至大屿二更；大屿与猫屿干巽相对，至猫屿三更；猫屿与花屿子午相对，至花屿一更半；与西屿头癸丁相对，至西屿头三更；西屿与目屿癸丁相对（目屿西南有卤■〈石国〉石一片），至目屿二更；与花屿丑未相对，至花屿三更；花屿与屿坪铁砧屿干巽相对，至铁砧屿一更；与八罩西势三圈尾乙辛辰戌相对，至三圈尾二更。
郡港往福州，望北直去闽安镇水程一十五更，不用湾泊澎湖；若从北路淡水西渡，仅水程七更。鹿港至蚶江九更、獭窟八更、厦门十一更。由郡港至澎湖四更，又厦门七更。
舟行以四、八、十月为顺。凡往内地，皆于黎明时出安平港放洋，南风从南、北风从北，约行百里望见东、西吉，便抵澎湖，大约午后可到；南风宜泊水埯澳，北风宜泊网埯、内外堑等澳。自澎往厦，悉以黄昏为期；越宿，而内地之山隐现目前：此为顺风（南风时，驾驶近南，先见镇海之南太武；北风时，驾驶近北，先见金门之北太武）。
由郡港放南风洋，水涨八分，用辛戌针；见吉屿，转单戌及干针，对虎井南边过洋；正南风，用辛戌对东椗；转单戌，收入厦门：此为顺风。
由八罩上、下放洋，东南风用单干；三更转干戍，见太武。由花屿近处放洋，东南风用干戌对大担；若北流，多必至东椗。若用辛酉虽南风，亦妨碇索（东碇下沙汕）；宜用单戌转辛针，而趋东椗：斯为有准。
——右水程。
纪琅峤
琅峤在凤山县之极南，去县百四十里；负山面海，周计里二百有奇。山径陡绝，为生番巢窟；闽人、粤人与土生囝（闽人纳番妇生子，曰土生囝）参居焉。路由东港至大昆麓，经两小溪，皆履险而涉；溪尽即水底寮，又涉溪至枋寮，历加洛堂、朋山、刺桐脚、狮头山、顶下、风港、大小尖山。生番嗜杀，路不易达。由枋寮，海道约行七十里，可抵琅峤之狮窟港。
南为社寮港，在龟山阴。阻溪结栅，皆土生囝聚居。其俗结发短衣，手约银环。削竹作弓，弛弦为仗；竹箭无羽而镞铦，速发善中，不能及远。淬腰刀于清泉，使廉利；佳者一刀直数牛。
鸟铳亦精绝，鲜虚发；一人一铳，倚以为命。寮西种藷、豆殆遍，畜牛亦蕃孽山外。海■〈氵义〉可泊舟，采螺蚌。近山之东西，平埔、猴洞、龙涎诸番地。龙涎有潭，广三十里，悉种荷花；鱼虾之利，不可胜食。土生囝千余辈，分二十一庄联络；西南建十五炮台以守。社寮，其总名也。
经清浊溪三里许，至柴城。城有市，皆闽人；东南九炮台。又鲮鲤溪南为澳庄，庄负保力山；亦〔建〕炮台以守。陂水护耕；水发源于番山、汇于鲮鲤溪，分绕闽、粤二庄，引而成濠溉田，复合入海。一望田畴绣错，流水回环；青嶂白云，尘氛远绝。第土生囝与十四社番，每不能相安无事。
十四社者，旧有社十八，今存十四。社分四股，界以水道，皆有头人。〔头股头人〕曰笃己笃，管猪勒索社、牡丹社、佳诸来〔社〕、蚊卒社、龟仔律社、高士佛社。二股头人曰龙龁，管猴洞社、刺林格社、拔蛲社、谢不溢社、小麻利社。三股头人曰甲丁，管麻仔社、快仔社。四股头人曰郎仔郎，管龙涎一社；地最小，复为土生囝侵夺，故与龙龁社番逃居小麻利、蚊卒之间。统十四社，番丁七百余。男子状率凶丑，剪发去髭；裸上体，断尺布围腰，曰「抄阴」。男妇皆穿耳，塞螺壳令垂，可至肩；有皮裂流血，亦忍痛为之。妇服长衫，无袴，以首载重；视男貌特妍。其言：相见呼甲甲，谓兄弟也；打玛嘓，吸烟也；麻麻，饮酒也。性愚拙，不知姓名、年岁。筑石室，依岩洞；多植槟榔，种芋艺黍。牡牛（？）捕鹿以生。病则撷姜为药；嗜酒为命。织树皮为麤布，曰达戈纹。男女弹嘴琴，唱和山麓间；意合，自为婚配。更有内山别种徙居琅峤，为亚眉番。
东为傀儡山，北接卑南觅。南过龟仔律、龙涎为海，远瞩海山，为沙马矶；「志」谓此山接连琅峤者，误也。
窃谓东港一隅地当僻处，琅峤亦隶邑，不设官目征正供，但集匠首（采修战舟木料）与耆老、通事相董率，其于民番衅隙卒不能止。衅隙深则慓悍生，地方远则稽察难；此则官斯土者，所亟宜措置者也。
纪埔里社
埔里社者，彰化之归化生番社也。去县东南百余里，与田头、水社、猫兰、审鹿、眉里五社毗连，统在水沙连二十四社之内；例禁越垦。
其地南由集集、北由北投，两路入山。由集集东行十里为风谾口、五里为水里坑；由水里坑南行三里折西登鸡胸岭，过岭五里为芊蓁林，又五里为竹林子。一路悬崖仄磴，树林阴翳。又五里田头社，越社南之峦丹岭五里为水里社。社有日月潭，长可十里，阔三分之一；水色红绿平分，四围层峦迭翠。中一屿为珠山，番仓数十间依山绕架；水边艋舺纵横（艋舺，番舟名；刳独木为之）：「志」所谓『青嶂白波，云水飞动；海外别一洞天』者也。东北行五里为猫兰，又五里审鹿。二社旧有汉民占垦，徙去。由审鹿而东，穿密林，行水里坑口，险窄几于一丸可封。二十里至埔里社，北十余里为眉里社。一望陂原沃野，局势天开；东有观音之山、西有铁砧之岭，史老、万雾二溪环绕南北，可辟良田数千甲。田头、水里诸社，亦数千甲（台湾以长戈丈量地亩，每一丈二尺二寸为一戈，积一百戈为一甲。台田一甲，当内地十一亩三分零）。第番不能深耕、灌溉，招佃熟番亦不能如汉人之尽地力；是其拙耳。
顾其地为全台之腰腹、前后之关键，六社环连，高山四面；山以外所与接界者，曰决里、曰毛碎、曰猫丹、曰社仔、曰木武郡、曰子黑、曰佛子希、曰倒咯、曰蛮蛮、曰里仔、曰恩顺、曰挽兰、曰内外斗截、曰平了万、曰致雾、曰哆咯郎、曰福骨；皆二十四社。更外野番，东则扣大社、平达万等社，东北哒哪吗社、问那兴等社，东南依物物社，正南治卯社、柑子林、大哮万等社，西南社仔社；再南，则嘉义县属之阿里山等社。唯北面至眉社，则沙连之界已尽；踰赤嵌以北，为沙里兴各社。计六社南北直长一百三十四里，东西横长约六、七十里；山后平埔直长四、五百里。北由眉里社，五日可至兰境。中由南雾社，四日可至奇来。南由郡社、丹社，两日可至泗波澜；接卑南觅，出琅峤而至山前。
先是，嘉庆十九年民人郭百年潜入埔〔里〕社开垦。道光初年，商人林至谋为业户。二十一年及二十七年，亦两次议开。总以与番争利，后患难防；止之。夫自台湾开辟以来，生齿日众，山前无旷土矣。往者，噶玛兰之开，乾隆年间亦先有民人潜入；嘉庆元年，吴沙率众占夺。十余年大局已定，乃为设官经理。六社自被汉人侵扰以后，社衰力弱，亦若有数。会有其时，前人所谓「气运将开，非人力所能遏抑」者，殆不爽欤！
台湾府舆图险要总说
台郡周环皆海，为江、浙、闽、粤之外界。内则万山盘结，生番阻绝；外则厅县接连，广袤一千余里，吕宋、日本直吭嗌制之。形势之雄，中原未有也。
康熙二十二年，始入版图为台湾府。属邑附郭曰台湾，屏罗汉内、外门。南八十里当郡城左翼者，为凤山；北一百里当郡城右翼者，为诸罗（即今嘉义）。雍正元年，增彰化并淡水厅，地已极北。至五年，设澎湖厅，远处海中。噶玛兰在淡水山后，设始于嘉庆十五年。
自昔分南、北、中三路：中路罗汉门，南控岗山、北为嘉属捍蔽。而十八重溪以内之后大埔山皆峻绝，亦有径可通大武笼，直达郡城；未可以羊肠而忽之。凤治设于埤头，宽阔爽敞，上下适中要地，可以控制全邑。旧城压于半屏、打鼓二山，城形如釜；兵家之所忌也。琅峤在南路极南，民番互错；而防守寥寥，奸宄之所便也。嘉以北为北路，去嘉城四十里之斗六门，山阨触口、水阻虎尾，最为嘉、彰二邑关键。猫雾捒、南北投二保素多跳梁；接连水沙连内山，又长鞭之马腹也。触口、集集二处扼绝沙连内外，林圮埔人烟丛聚，设守足为声援，且与南北投为犄角；策之善也。淡水厅田畴平广，南唯大甲溪最险。北一十二里为凤山崎，下险上平，可屯千军；龟仑岭则高峰环耸，入山一路备极奥折，伏戎之区也。三貂近接鸡笼，为淡、兰关捩；蚕丛鸟道，实为「一夫当关、万人莫敌」之势。草岭，山险亦如之。北关则全兰锁钥，头围则兰治辅居；由山后土地坑有小路达艋舺，可一日而至。南为南关，距苏澳五里，则兵可兼防；要害之在山者，止于此矣。
海滨重地，以安平为最要。安平距郡城西七里，右挹鹿耳、左环鲲身，帆樯坌集，舟师防之。旗后港原亦浅狭，今则洋船竟趋；旗、鼓二山之隘正当其冲，南艇、白底艍群聚。东港歧汊入于枋寮，又当其僻；丛奸之澳也。下湖稳固足恃，鹿港商贾辐辏；陆去彰化县治二十里，抵泉州之蚶江水道九更、獭窟八更：山海要区，在在设险。北至沪尾，炮台巍峙，水师战舰之所守。鸡笼口则新增矣，洋人关税在沪尾而停泊在鸡笼；地去福州五虎门七更、去艋舺营五十里，水陆之所兼营也。转鸡笼泖鼻为噶玛兰界，险在南北异风、潮汐反■〈日卂〉。正口乌石港，门窄礁多。苏澳宽敞而少弯泊之处，从前海寇林道干、蔡牵曾来窥伺于此。要之，壮全台之门户、作内地之屏藩，综其要枢，自在澎湖一屿。若其余小港水浅风飞，无庸覼缕。要害之在海者，又止此矣。
夫台山重迭之区，即野番盘踞之地。番性嗜杀，故设隘寮以守。而后山东去，波澜壮澜。自沙马矶东折二百余里为红头屿，再上东北为火烧屿、官爷屿、麻丹屿；火烧屿近有居民。西转，可入琅峤山背之卑南觅崇爻大山。西北行百余里，即彰化县界之外埔里社，踞全台腹地；山高土肥，奸民混入，虽厉禁不能止也。由崇爻而直加宣、泗波澜、奇莱，即接噶玛兰界。台、凤洋船值北风时，每由山后抵福州；为商船未至之境，所谓「别开生面」也。
盛平化洽，岛屿风清；全台形势之胜，亦等之海上画图。然闲暇绸缪，圣人以为知道（？）；山海筹防，不可不一日讲也。阨要备陈，则披卷了然，庶几补于治乎！

[book_title]台湾县舆图纂要
台湾县图
台湾县舆图表
台湾县舆图册
台湾县舆图险要说
台湾县图
台湾县舆图表
台湾县舆图册
疆界
坊里
山水
城池
衙署
铺舍
防汛
道里
疆界
广：东西七十五里。
袤：南北一百三十五里。
按「旧志」：广六十八里，袤四十里。今查东尽罗汉门六十五里，外则生番界矣；西尽海口十里：共得广七十五里。袤则北至曾文溪三十里、南至二层行溪十三里，共得四十三里：此当年大路之界限也。自道光十五年拨嘉义所属东北一带四保归台湾，则所辖近山较阔于海口，计得一百三十五里。
东界：至大乌山，与生番分界。
西界：至大港口，与海为界。
南界：至大甲溪庄，与凤山县交界。
北界：至曾文溪，与嘉邑交界。
东南界：至二层溪，与凤邑交界。
西南界：至下加藤港，与海为界。
东北界：至阿里关，与嘉义为界。
西北界：至鹿耳门，与嘉义为界。
坊里
东隅：东安下坊（真武庙、三界坛、龙王庙、昭忠祠、马公庙、清水寺、临水夫人庙、开台圣王庙、岳帝庙、文昌祠、山川台、吴将军祠、小南门、县学、同安公馆、淡水公馆、引心书院、打铁街、枋桥头、草花街、柱仔行、犁头街）。
西隅：西定下坊（道台口街、东辕门街、二府口街、总赶宫、魁星楼、庄雅桥、马兵营、海安宫、安海街）。
南隅：西定下保（西辕门街、五帝庙、保西宫、下太子庙、钱局仓、土墼埕、凤山寮、草仔寮、南巷、做篾街）。
北隅：镇北下保（县口街、总爷街、中营口、左营盘、观音亭、万福庵、天池底、十字街、红毛楼、范进士、诸罗寮、三元巷、台湾寮、马鞍桥、竹仔街、鞋街、新店尾）。
东厢：东安上坊（考棚、公廨内、府仓、右营埔、经厅口、元会境、顾妇妈庙、观音亭街、慈云阁、七星夫人庙、府东巷、二老口、火炭程、太爷崎）。
西厢：西定上坊（关帝庙口、内南河、内宫后、十三铺、武馆街、下横街、大井头、帽仔街、抽签巷）。
南厢：宁南坊（天公埕、文庙口、三界坛、五帝庙口、重庆寺、海东书院、打石街、上横街、菜市埔、埔占园）。
北厢：镇北上坊（小北门、三老爷官、王宫港街、妈祖巷街、大铳街、做米街、四角井）。
——右郡城内四隅、四厢。
保〔大〕东里（庄九。城东二十里起）：三舍甲（二十里）、顶山仔脚（二十里）、湖仔内（二十里）、王公仔庄（十八里）、过沟仔庄（十八里）、埤仔头（十八里）、下山仔脚（十八里）、下湖庄（十八里）、茅尾庄（十八里）。
保大西上、下里（庄二十一。城东九里起）：大学庄（九里）、大人庙庄（十里）、鳖穴仔庄（十里）、南潭庄（十里）、后里庄（十一里）、品捧林（十一里）、过沟仔（十里半）、连招林（十一里）、青埔墘（十一里）、黄厝庄（十一里）、涂库仔（十二里）、大埔庄（十二里）、妈祖庙（十二里）、七甲庄（十二里）、溪仔墘（十二里）、钱树脚（十二里）、柑宅庄（十二里）、康厝庄（十二里）、田中央（十三里）、八里庄（十四里）、西势仔（十二里）。
新丰里（庄二十八。城东二十里起）：林仔边（二十里）、涂井庄（二十里）、隙仔口（二十里）、关帝庙（二十二里）、五甲庄（二十三里）、过墘仔（二十二里）、北势庄（二十三里）、四角庙（二十四里）、东势庄（二十四里）、松仔脚（二十四里）、香洋花园庄（二十四里）、新埔庄（二十四里）、草潭庄（二十四里）、乌树林（二十四里）、大坵田山庄（二十四里）、贡里山南势寮（二十四里）、咬狗溪（二十三里）、苦溪仔山庄（二十五里）、深坑仔（二十五里）、马椆庄（二十五里）、蜈蜞潭山庄（二十五里）、大溪庄（二十六里）、吊狗岭（六十七里）、内鸢岭（二十八里）、楠仔坑山庄（三十里）、乌山庄（四十里）、打鹿埔（三十里）、九芎林（二十五里）。
长兴里（庄十。城东六里起）：盐地仔庄（六里）、嵌脚庄（六里）、涂库庄太子庙（七里）、一甲庄（七里）、大湾庄（八里）、六甲店（八里）、竹仔脚庄（八里）、涂井仔（八里）、王厝庄（八里）、崩坑仔坑（十里）。
永康上、中里（庄十八。城东三里起）：石头坑（三里）、仑仔脚（七里）、涂虱堀（七里）、甲内庄（七里）、竹林前庄（十一里）、大路口庄（十里）、埔仔庄（九里）、角秀庄（十里）、石车庄（八里）、大埤麻园（八里）、万松庄（十里）、小埤麻园（八里）、竹林内庄（九里）、埔羌头庄（十里）、蜈蜞潭（十三里）、瓦厝廍（四里）、竹林仔庄（五里）、网寮庄（八里）。
永康下里（庄十七。城东一里起）：黄檗寺（一里）、较场埔（一里）、营树脚（一里）、前甲仔（二里）、太爷廍（二里）、石头坑（二里）、中楼仔（二里）、关帝厅后甲庄（三里）、许厝甲（三里）、开元寺（三里）、虎尾寮（三里半）、东郭门街（一里）、大桥头街（一里）、法华寺（一里）、竹溪寺（二里）、草店尾（二里）、双义路（三里）。
仁和里（庄十二。城东三里起）：大林庄（三里）、大路东庄（四里）、桶盘浅（五里）、竹篙塘（五里）、牛栏仔（八里）、南势园（六里）、埯仔庄（七里）、十三甲庄（七里）、甲仔庄（八里）、堀仔庄（八里）、二甲庄（八里）、马厝庄（九里）。
罗汉内门庄（庄四十。城东五十五里起）：田仔坑（一十五里）、盐水埔（五十五里）、长潭墘（五十五里）、番仔盐（五十七里）、水西园（五十七里）、霞默林（五十七里）、埔尾（五十八里）、双路厝（五十九里）、大坑（五十九里）。竹篙寮（六十里）、下嵌（六十里）、番仔路（五十九里）、观音亭（六十里）、武厝内（六十里）、内厝（六十里）、虎头山（五十五里）、加冬仑（五十六里）、大仑尾（五十六里）、埤仔坑（五十六里）、中埔庄（五十七里）、尾厝庄（五十七）、中埤头（五十七里）、木栅内（五十七里）、乌山柴牛椆庄（五十五里）、大沟庄（五十五里）、更寮仑（六十里）、金交椅（六十里）、龙潭庄（六十里）、东势埔（六十二里）、湖仔底（五十五里）、石车庄（五十五里）、鸭母寮（六十里）、客寮仔（六十里）、牛椆仑（六十二里）、瓦寮厝（五十六里）、茅埔庄（六十三里）、内湖庄（七十里）、隘寮庄（六十七里）、新兴庄（六十里）、菜公坑（五十七里）。
罗汉外门庄（庄二十二。城东六十里起）：番薯寮（六十里）、木栅庄（六十里）、三角仔（六十五里）、口隘庄（六十五里）、中隘庄（六十里）、大篮庄（七十里）、尾庄（七十八里）、竹仔寮（七十里）、百二青（六十八里）、茅埔庄（六十五里）、匏仔寮（六十五里）、红花园（六十五里）、猴坪庄（六十五里）、田螺屈（六十五里）、梨花坑（六十五里）、大埔庄（六十五里）、员潭庄（六十五里）、北势庄（六十里）、溪洲庄（六十里）、磱■〈石冓〉坑（六十里）、三角屈（六十里）、莲坡岭（六十五里）。
依仁里（庄七。城南十三里起）：中甲庄（十三里）、五帝庙（十三里）、二桥庄（十四里）、林仔边（十四里）、下埤仔（十四里）、中洲庄（十五里）、小潭庄（十六里）。
文贤里（庄十。城南十一里起）：山仔头（十一里）、白沙仑（十一里）、坑仔墘（十二里）、车路墘（十二里）、漯仔底（十二里）、大甲庄（十二里）、三爷宫（十二里）、二层行（十三里）、顶加冬（十三里）、下加冬（十三里半）。
新昌里（庄五。城南一里起）：仙草寮（一里）、田寮仔（二里）、下林仔（三里）、盐埕庄（五里）、四鲲身（十里）。
效忠里（本庄。城西南一十里起）：安平镇（一十里）。
武定里（庄二十。城北三里起）：柴头港（三里）、漯底庄（五里）、洲仔尾（七里）、盐行庄（七里）、渡船头（七里）、茑松庄（十里）、北管庄（八里）、三嵌店（十里）、芋埔外隘仔寮（十里）、中洲寮（十里）、和顺寮（五里）、新寮仔（十里）、本渊寮（八里）、海尾寮（六里）、总头寮（八里）、溪心仔寮（八里）、十三佃（七里）。
新化里西保（庄十三。城北十九里起）：大洲庄（十九里）、看西庄（二十里）、溪塘庄（二十里）、宅仔内（二十里）、大道公（二十里）、中寮庄（二十里）、椰树脚（二十一里）、三舍庄（二十一里）、五间厝（二十一里）、道爷庄（二十一里）、太爷庄（二十二里）、木栅庄（二十二里）、王甲庄（二十二里）。
善化里东保（庄十九。城北二十二里起）：莲池潭（二十二里）、埔羌林（二十三里）、小新营（二十七里）、坐驾庄（二十六里）、瓦窑庄（二十七里）、糖廍庄（二十八里）、大竹围（二十九里）、令仔林（二十九里）、涂虱堀（二十九里）、外加拔庄（三十里）、抢火庄（三十里）、三块寮（三十里）、东势寮（三十里）、北仔店（三十里）、和庄（三十里）、湾里街（三十里）、牛庄（三十一里）、二嵌店（三十二里）、埤仔尾（三十三里）。
崇德东里（庄二十二。城东南十七里起）：埤仔口（十七里）、沟仔尾（十八里）、篮仔边（十九里）、篮墘庄（二十里）、西势林（二十里）、太苓庄（二十三里）、布袋尾（二十六里）、鳖穴仔（二十七里）、抬牛窝（三十里）、猴洞庄（三十二里）、田中央（三十三里）、湾崎庄（三十四里）、粪箕湖（三十六里）、古亭坑（四十里）、滚水庄（三十六里）、狗氲氤（三十二里）、新路仔（三十六里）、石山仔（四十四里）、瓮菜陵（四十里）、下溪洲（三十五里）、南路顶（三十六里）、茅草山（三十五里）。
崇德西里（庄六。城东南十四里起）：窝仔底（十四里）、围仔内（十四里）、抬猪厝（十五里）、过潭庄（十五里）、大潭庄（十六里）、甫爷庄（十七里）。
归仁南里（庄十。城东南一十里起）：松仔脚（一十里）、三块厝（一十里）、六甲庄（一十里）、围尾庄（一十里）、摇琴馆（十一里）、石脚桶（十一里）、潭墘庄（十一里）、南保庄（十二里）、李厝庄（十二里）、沟仔墘（十二里）。
归仁北里（庄十六。城东南十六里起）：后市仔（十六里）、嵌仔下（十六里）、嵌仔头（十七里）、红瓦厝（十七里）、国公府庄（十七里）、许罗厝庄（十七里）、湾厝庄（十八里）、槟榔园（十八里）、小路庄（十八里）、加冬脚（十八里）、香鼓宅（十八里）、看西厝（二十里）、杨厝庄（二十里）、旧社庄（二十里）、下宅仔（二十一里）、篷策宅（二十二里）。
永丰里（庄九。城东南十五里起）：仑仔顶（十五里）、二甲庄（十六里）、红毛寮（十六里）、双嘴坑（十六里）、棋杆脚二庄（十七里）、沙仑庄（十八里）、杞舍庄（十九里）、土库庄（二十里）、坑仔头（二十一里）。
仁德南里（庄九。城东南六里起）：下嵌脚（六里）、洋仔下（六里）、那拔林（七里）、上仑庄（七里）、后壁厝（七里）、田厝庄（八里）、纳仔庄（八里）、茑松脚（八里）、下仑仔（八里半）。
仁德北里（庄十四。城东南五里起）：王赛巷（五里）、白仑仔（五里）、嵌脚庄（五里）、涂库仔（五里）、仑仔尾（五里半）、姜布庄（六里）、狗肉庄（六里）、新佃庄（六里半）、竹围仔（六里）、锺厝庄（七里）、棋杆庄（七里）、埤仔头（七里）、林仔顶（八里）、番仔车路（八里半）。
永凝里（庄六。城西南六里起）：濑口庄（六里）、曹厝庄（十里）、喜树仔（十里）、港尾庄（十一里）、湾里社（十二里）、白沙墩（十三里）。
新化东里（庄六。城东北二十八里起）：南路头砖仔井（二十八里）、南洲庄（二十九里）、山仔顶（三十里）、大庄（三十里）、苦瓜寮（三十里）、新庄（三十一里）。
新化西里（庄二。城东北二十里起）：新港庄（二十里）、番仔寮北半庄（二十里）。
广储东里（庄九。城东北十三里起）：车仔行（十三里）、洋仔庄（十九里）、竹仔脚（十九里）、营盘后（十九里）、唪口庄（十九里）、北势庄（十九里）、顶下甲（十九里）、下港庄（二十里）、知母仪庄（二十一里）。
广储西里（庄十二。城东北十二里起）：乌鬼桥（十二里）、五阄庄（十五里）、树仔脚（十五里）、新庄仔（十五里）、西势庄（十五里）、对面庄（十五里）、元帅庙（十五里）、王田庄（十六里）、仑仔岭（十六里）、后田庄（十六里）、英仔甲（十六里）、穴烧店（十七里）。
新化南里（庄三十二。城东北二十里起）：田尾庄（二十里）、番仔寮（二十里）、上仑仔（二十二里）、下仑仔（二十二里）、港仔墘（二十三里）、本官公庄（二十四里）、潭顶庄（二十五里）、隙仔口（二十九里）、卓猴庄（三十二里）、石仔崎（三十二里）、头重溪（三十四里）、菜寮庄（三十五里）、拣死猴（四十里）、拔马左（四十五里）、木冈街（五十里）、王梨坑（五十二里）、内庄仔（五十二里）、左镇庄（五十里）、公仔林（五十二里）、中坑庄（五十三里）、半平桥（五十四里）、芋园庄（五十三里）、尖山庄（五十五里）、七命庄（六十里）、琼仔埔（六十里）、地庄仔（六十里）、南庄街（六十里）、小仑尾（六十一里半）、苦苓脚（六十一里）、浔仔寮（六十四里）、青埔寮（五十五里）、乌只埔（五十七里）
善化里西保内中股大武垄（庄三十七。城东北四十八里起）：二重溪（四十八里）、走马濑（五十三里）、刘陈庄（五十五里）、船仔头和簿庄（五十五里）、新庄仔（五十七里）、望明庄（五十八里）、芒仔茫（五十九里）、石牌仔（六十里）、噍吧哖（六十里）、后旦仔（六十三里）、噍吧望（六十三里）、虎头山（六十三里）、骆驼庄（六十五里）、东西烟（六十五里）、宫才弄（六十五里）、坑仔内（六十五里）、四埔庄（六十五里）、南寮街（六十五里）、三埔庄（六十六里）、二埔庄（六十七里）、龟丹庄（六十八里）、内加拔（七十里）、北寮庄（七十里）、山杉林（七十里）、槟榔脚（七十一里）、新寮庄（七十五里）、双溪庄（七十三里）、密机庄（七十四里）、■〈尞包〉仔寮（八十里）、竹头崎（八十里）、后堀仔防里山社寮（八十五里）、芎蕉脚（九十里）、八张犁（九十里）、阿里关（九十六里）、甲仙埔（九十六里）、荖浓庄（百二十里）、火山地界（百二十里）。
大穆降东、西庄（庄五。城东北二十里起）：大穆降本庄（二十里）、那拔林（二十八里）、三十六仑（二十八里）、礁坑仔（三十八里）、加冬坑（二十九里）。
善化里西保（庄十。城西北二十四里起）：右先锋（二十四里）、左营庄（二十七里）、过沟仔（二十七里）、九间厝（二十七里）、十仍庄（二十八里）、社内庄（二十八里）、曾文庄（三十里）、溪尾庄（三十里）、甲寮仔（三十二里）、六份寮（三十三里）。
安定里东保（庄二十。城西北十六里起）：牛肉寮（十六里）、许东营（十七里）、港口庄（二十里）、四份寮（二十里）、渡仔头（二十一里）、上下洲（二十二里）、港仔尾（二十二里）、油车仔（二十三里）、领旗庄（二十四里）、加弄庄（二十四里）、郑拐庄（二十五里）、六块寮（二十六里）、大道公营（二十六里）、西卫庄（二十七里）、岭顶庄（二十七里）、后堀潭（二十七里）、嵌头百二甲（二十八里）、林厝庄（二十八里）、苏厝庄（二十八里）、胡厝庄（三十里）。
——右里保三十三、属庄四百七十七。
山水
木冈山：距县东北三十三里。苍翠耸拔；「志」以为邑少祖山。
卓猴山：距县东北三十里。木冈之分支也。
番仔湖山：距县东北八十里。在大乌山西北；拔地而起，高峻不易攀跻。
柳林山：距县东北五十五里。列阜如屏，延亘绵邈。
大乌山：距县东北百里。郡垣之祖山也。正南过平坡，列阜如屏，迤■〈辶里〉数里；与番仔湖山相连。
南马仙山：距县东七十里。由东北大乌山而来；在内山淡水溪东高挺层霄，与凤山犬牙相错。
目眉徽山：距县东六十五里。罗汉内门之北山也。
大东方木山（原名东方木山）：距县东六十五里。平原辽阔；以地属生番，禁民越境开垦，防启衅也。近数十年，番民和好，草莱日辟，生齿渐繁；分其名为大、小东方木，民番各安其业以居焉。
小东方木山：距县东六十里。大东方木之分支也。
银锭山：距县东南六十里。以形得名。最易藏奸。
罗汉门山：距县东六十里。四山环绕，中为平洋。设逃检，分防其地。山有内门、外门之别。
内乌山：距县东六十里。小乌之别名也。为罗汉门东壁外屏。
外乌山：距县东南五十里。内乌、外乌一纵一横，若连若断；自西至东，为邑左卫。
分水山：距县东五十里。稍下西行，即分水仑；仑南北□，右峰翼之以行。其阳皆良田美石，无坑堑。仑左之水南趋罗汉内门；仑右之水北入木冈溪，出大穆降。
土楼山：距县东十里。即大坪山，又曰险山。入山门径甚险，惟容一人骑；扼其险，即不能直入。趋西南茅埔，为邑左肩。
角带围山：距县南二十六里。山势盘曲如角带，故名。南为冈山，属凤界。
香洋山：距县东四十三里。平畴■〈山咅〉嵝相望，络绎不绝。
猪母耳山：距县东北五十八里。山低衍若邱陵。
内湖山：距县东北六十里。山南为外湖。
魁斗山：距县南三里许。于正南陡起三峰，状若三台。为府学朝案山，又郡垣左卫。
嵌顶山：距县东七里。小阜嵚崎，散布南北，迢迢二十余里；为郡城第一平障。
马房山：距县北一里。大北门外平冈，自嵌顶山而来，蜓蜴数里；郡垣之右卫山也。
关岭：距县东五十里。旧从此入罗汉门内门。今倾颓难行。
——右山二十三条。
七鲲身：距县西南十里。自岸浮海七屿联络，距里许。风涛鼓荡，不崩不蚀。一鲲身地最广，即安平镇红毛城址存为；台协水师驻此。泉尤甘美。康熙辛酉夏六月，我师与贼战于鲲身；时以暑渴，随地掘尺余，皆甘泉。为全台海口第一要区。
鹿耳门（旧港淤浅）：距县西水程二十里。旧为台湾正口。今则淤浅，潮涨时水深仅二、三尺，容竹筏往来而已。
北汕尾：距县西北一十里。北为鹿耳门，南为隙仔港。红毛时，巨艇任出入；今则浅淤，不容小舟。
海翁汕：距县西北十二里。土名隙仔口，又名海翁窟。在昔洋船泊此候风；今则淤浅与岸相连，几失其处。
台江（已成陆地）：在县大西门郭外。在昔各山溪之水澳聚于北，汪洋渟蓄，可泊千艘。寻因道光间防夷，填塞海口。不数年，由安平镇渐次沙涨，直连大西门郭外；「志」所谓「安平晚渡」者。今成坦途；唯距城一里有■〈石荦〉■〈石国〉石港一条，可通运载。然遇海涨飓风，往往为沙土所塞；商人时浚通之，故此港久而不废。
二层行溪：距县南十三里。合冈山、红毛寮二溪之水，出喜树港入海。南为凤山界。
分水溪：距县东□里。源出分水山。经水蛙潭南流至罗汉门，受石门坑之水汇为长潭。
冈山溪：距县东南三十里。源出大冈山。后为台、凤交界。
红毛寮溪：距县东南三十里。源出深沟。
咬狗溪：距县东二十五里。源出内湖山。下流为许宽溪。
许宽溪：距县东十五里。合旧咬狗诸溪西流，受鲫鱼潭之水南汇二层行溪入海。
鲫鱼潭：距县东北十里。纳众山溪之水，自北而南汇为长潭；修而不广，是可二十余里。多生鲫鱼，故名。三里之内田园，资以灌溉。一名龙潭，旱时祷雨于此处。潭有虎仔山横截去路，故水由东遶北；近年地震、风台，山忽颓陷，潭水自东而南矣。
大井：在城内小西门西定坊。在昔来台之人，于此处登岸。自入版图，生聚日繁、商贾日盛，遂填海为庐舍。今则围井于城内，距海港三里余矣。
卓猴溪：距县东北三十里。发源卓猴山后；合洋子港之水汇于茑松溪。
大穆降溪：距县东北三十里。有南溪、中溪二名；合咬狗溪经茑松溪入海。
茑松溪：距县东北十一里。咬狗溪、大穆降〔溪〕、卓猴溪，合洋仔港之水并汇于此。
新港溪：距县北十五里。通木冈山溪；南出大穆降、西过广储西里，又西至武定里洲仔尾汇新港西入海。
曾文溪：距县北三十里。由淡水溪分支西南行，为卓猴溪；西为新港溪、为湾里溪，又西经曾文庄为曾文溪，而达于海。
德庆溪：在县小东门，附郭。源出小东门外；入郡城东安坊，合旧县署后并府署东二泉西流，经县署右至水尾仔北厂入海。
加荖湾港：距县西北十五里。即鹿耳门北汕。今已涨淤成沙洲。
隙仔港：距县西北水程三十五里。在鹿耳门外迤北。唯北风时，可以泊舟。
安平镇大港：「旧志」：距县西十五里；今移入仅十里。在昔港口深时，红毛夷船只皆从此港入。自伪郑由鹿耳门入台后，此港遂浅淤，仅容小船出入。近年略深，逢小潮深五、六尺，大潮深七、八尺；舟载数百石者，渐可入矣。
喜树港：距县西南一十里。二层行溪之下流也。今浅淤，唯竹筏可行。
——右水二十二条。
桥渡（附）
大桥头桥：在小西门外仁和里，为南路往来之冲。
柴头港桥：在小北门武定里，为北路往来要冲。溪流时涨，随坏随修。
乌鬼桥：在永康里。乌鬼所筑，以砖石为之。
鲫鱼潭桥：在城东永康里。砌砖为墩，酾水三道。高丈三尺；上铺木板，翼以扶栏；可容舟车。东西累土成堤，宽与桥称；长一百二十余丈。后经修筑，改名龙潭桥。
马鞍桥：在城东北新化里新港。架木为之；溪流漂没，里民时修。
广安桥：在城南新昌里。桥当濑北场，临海；常须修筑。
塭岸桥：在武定里。地势洼下，积潦奔流。旧以小舟济渡。乾隆三十一年，知府蒋允焄相势筑堤，袤八百余丈；造木桥其上，民无病涉焉。
盐水埔桥：在小南门外十五里；南路通衢。
——右桥八。
镇渡头：本在西门外海口，距安平镇水程七里。自道光二十二年海涨暴作，涌为沙洲。今则一片坦途，直达安平。
■〈石荦〉■〈石国〉石渡：在西门外一里。自台江淤填成陆后，仅余一沟，以通运载。溪流涨发，往往填塞；商人时浚通之。
冈山渡：在城东南崇德里。以筏济人。
二层行渡：在城南文贤里。旧有桥，桥南为凤界。春、冬水涸，架竹覆土，可通舆马；夏、秋泛滥，则舟以济焉。
白沙墩渡：在城南文贤里。近二层行海口，以小艇济。
曾文渡：距县西北三十里。人往来多徒涉；雨过溪流暴涨，则以筏济。南为台界、北为嘉界。
——右渡六（内废渡一）。
陂潭（附）
甘棠潭：在城东保大东里。乡民合筑而成。
莲花潭：在城南文贤里。大旱不涸，可资灌溉。
王有潭：在城东仁和里。乡民王有筑以灌田者。
鸳鸯潭：在城南文贤里。两潭上下相连，故名。
月眉潭：在城南文贤里。形如半月。
参差陂：在城南文贤二图。红毛时，王参差所筑；蓄雨水以备旱。
嵌下陂：在城南文贤里。地势低洼，乡人筑堤蓄水以资灌溉。
公爷陂：在城东新丰里。伪郑时，蓄以灌田。
新港西陂：在城北新化里。蓄积雨水，以资灌溉。
新港东陂：在城北新港社。引四山流注之水以备旱。
——右陂潭十。
城池
台湾府城：周二千五百二十丈，计一十二里；垛口三千九百六十八。城门八，曰大东、小东、大西、小西、大南、小南、大北、小北。
按台湾府城，初建以木栅为城；大、小门七座，无小西门。乾隆五十三年，改建今城；乃增小西门，为八门。道光己未年，又添建外围一处，自小西门起，遶大西门至小北门而止；谓之外月城。另开门三：「小西」曰「奠坤」、「大西」曰「兑悦」、「小北」曰「拱干」。
衙署
台湾道署：在城南隅宁南坊。
台湾府署：在城东隅东安坊。
府经历署：同上。
台防同知署：在城西隅西定坊。
台湾县署：在城北隅镇北坊。
典史署：同上。
罗汉门巡检司署：在城东罗汉外门番薯寮街。今署坍塌。
大武垄巡检司署：在城东北湾里街。
铺舍（台属谓之站）
县口站：北至三嵌店站十里、南至二层行站十三里。
二层行站：北至县口站十五里、南至凤邑大湖站七里。
三嵌店站：北至曾文里二十里、南至县口站十里。
曾文站：北至嘉义茅港尾站十里、南至三嵌店站二十里。
——右铺站四。
防汛
台湾镇署：驻大北门内。统辖本标中、左、右、城守四营及台、澎水陆十三营官兵。
中营游击署：驻大北门内。管辖中军守备一员、千总一员、把总二员、外委四员、额外三员、马步战守兵八百二十六名。
镇左营游击署：驻小北门内。管辖中军守备一员、千总一员、把总二员、外委四员、额外三员、马步战守兵七百四十六名。
镇右营游击署：驻郡城小东城内。管辖中军守备一员、把总三员、外委五员、额外二员、马步战守兵六百四十六名。
镇标三营官兵，并无分营汛塘
城守营参将署：驻郡城大北门内。
左军守备一员、千总一员、把总二员、外委四员、额外一员、马步战守兵共四百九十五名（城守左、右军营辖台、凤、嘉三县大小塘汛三十三处；内属台湾者二十）。
府城汛：郡城小东门。把总一员、兵八十五名。
土墼埕塘：郡城小南门内。安兵五名。
南炮台塘：郡城大南门内。安兵五名。
盐水埔汛：距城南一十里。外委一员、兵一十九名。
埤仔头塘：距城东南八里。安兵十名。
港冈塘：距城东南十里。安兵六名。
角带围塘：距城东南十五里。安兵五名。
猴洞汛：距城东南三十里。外委一员、额外一员、兵八十一名。
罗汉门汛：距城东六十里。千总一员、外委一员、兵七十七名。
茂公汛：距城东北六十里。外委一员、兵二十八名。
——右城守左军管辖塘汛十处。
〔右军〕守备一员、千总二员、把总二员、外委六员、额外一员、马步战守兵六百零二名。
分防郡城大小八门堆卡：端防千总一员、兵一百五十三名。
加留湾汛：距城北二十七里。端防千总一员、兵三十五名。
北炮台塘：郡城小北门外。安兵五名。
柴头港塘：距城北三里。安兵五名。
茑松塘：距城北十里。安兵七名。
木栅塘：距城北二十里。安兵五名。
溪边塘：距城西北三十里。外委一员、兵三十名。
大武垄汛：距城东北六十里。千总一员、兵十三名。
大穆降汛：距城东北二十里。外委一员、兵四十六名。
旧城汛：距城东南二十五里。外委一员、额外一员、兵四十名。
——右城守右军管辖汛塘十处。
台协水师署：驻安平镇城西七里。管辖本标三营汛水师官兵。
中营游击署：驻安平镇城西七里。管辖中军守备一员、千总二员、把总四员、经制外委千总二员、经制外委把总三员、额外外委三员、马步战守兵七百七十三名（中营本标管辖台、凤、嘉三县水师大小塘汛十二处；属台湾〔六〕处，又设配船巡哨、巡缉、军局添防兵丁。
轮防鹿耳门汛：距城东水程二十五里。中营游击一员、右营守备一员、千总一员、兵三十名。
大港汛：距城西水程七里。端防把总一员、兵五十名（兼管鲲身、喜树仔、茄藤仔、鲲身头、蛲港五塘）。
鲲身塘：距城西南陆程十五里、水程十里。安兵五名。
喜树仔塘：距城西南陆程十里。安兵五名。
茄藤仔塘：距城南陆程十三里。安兵五名。
鲲身镇塘：距城南陆程三十五里。安兵五名。
——右安平副将管辖台湾县属水师汛塘六处。
添防军局：距城西水程六里。兵丁六百名归中营标下管带，以备随时配船巡哨、巡逻之用。
（附）番屯
新港屯：距城北十五里。屯外委一员、屯丁三百九十六名。
道里
东：出大东门二里至草庄尾、三里至嵌下脚庄、五里至上帝庙庄、五里至后市仔庄、五里至旧社街、五里至深坑仔庄、十里至湾崎庄、五里至竹仔坑庄、五里至排仔路头庄、五里至口隘庄、五里至大林庄、五里至尾庄、五里至山杉林、四里至八张犁、五里至大山、十九里至荖洒庄。
西：出大西门三里至五条港口、七里至安平镇。
南：出大南门五里至水鸡潭、五里至港尾沟、五里至大甲庄溪。
北：出大北门四里至大桥庄、一里至小桥庄、一里半至大竹林、三里半至茑松庄、五里至洋仔港店、五里至新市庄、三里至大社、七里至苦瓜寮、七里至嘉邑本县庄、三里至后堀仔、三里至秀才庄、三里至三嵌庄、三里至大匏仑、四里至走马濑、三里至萧离庄、二里至噍吧哖街、一里至后里庄、四里至东西烟、五里至加拔庄、五里至溅尿、四里至密机庄、三里至石砶仔、三里至双溪、四里至陈东潭、五里至牛场、五里至匏靴寮、四里至火烧店、二里至七埒、三里至下埔、二里至顶埔、五里至石硖仔内、十里至阿里山简仔雾生番社。
东南：出小南门五里至赤竹仔、五里至营盘仔、二里至盐水埔、三里至二层行溪入凤山交界。
西南：出小西门三里至下林仔，二里至盐埕、二里至半路店、三里至喜树仔庄、二里至湾里庄、二里至白沙墩、三里至顶茄苳庄、一里至下茄苳庄。
东北：出小东门三里至石头坑、二里至竹林仔、二里至涂虱堀、三里至大湾庄、二里至涂库仔、二里至埤仔头王宫、五里至大坵田、二里至苦坑仔、七里至尖峰岭、四里至大鹏、四里至红毛寮、六里至库关寮、六里至盐水坑、十里至竹仔尖、四里至田中尖、三里至木屐寮、三里至抬牛湖、二里至蜈蜞潭、五里至大坵园、三里至芎蕉脚、二里至顶公馆、六里至阿里关。
西北：出小北门三里至柴头港土地庙、二里至漯仔底、二里至洲仔尾、三里至三嵌店、五里至看西庄、五里至木栅庄、三里至怕死人坑、四里至打土垄庄、三里至曾文桥、三里至曾文溪。
台湾县舆图险要说
郡治坐寅向辛；台湾为郡属首邑，寓郡以为治也。东以罗汉门为屏藩，西以鹿耳门为门户；大武垄则北方要隘，木冈山亦南路关头：其形胜也。
邑之来脉根自内乌山，东十余里为罗汉门。平畴广衍，四壁皆山；东西里可二十、南北里亦三十，因而分为内、外门焉。内门迤■〈辶里〉而行，为土仑、为石屏、为翁仔上天山。稍西，为雁门关；「志」所谓「雁门烟雨」者也。旧有路由此进内门；今则倾塞不可行，必纡道土楼山（又名险山）盘旋而后可入。东则苏远埔岭；踰岭而南，又有内、外湖可资灌溉。绕而东，为石门坑、赤竹岭；又东，为三峰仑、大小东方木；折而南，为大奇。越岭更进，为鼓山；则出罗汉外门矣。中门如阿猴林、噍吧哖、卓猴、木冈、银锭、望明、虾蟇林等处，皆险要地，最易藏奸。故当朱逆之乱而来，将帅能以七日收复府治而独于罗汉门余孼搜捕转稽时日者，为险夷之地势不固易据而难攻故耳。
内、外门更进东有淡水大溪；则生番界也。发源于彰化内山，经行乎台、嘉后界、顺流乎凤山东港；上流则与嘉义之石门、虎头诸山相接壤，下流则与凤山之南马仙、弥浓诸山为比邻。野径交通，奸宄易肆；此尤三邑之阨要也。
至若鹿耳、鲲身港道渐淤浅，唯安平一口舟楫可通；故昔人筹防为倍密。又有四草湖者，地近外洋；冬、春间风涛较顺，他港尚可通舟。如安平迫交秋、夏，南风与港道相违，加以北汕南潮多所冲触，舟行于此葢无几矣。
论水程，则澎湖西达旗后，东北与嘉、彰港口迄淡水呼吸相通，金汤巩固，襟带回环。信乎！恢恢郡治作南北之屏藩、为山海之关键也。
谨就履勘所及，备举险要以呈。

[book_title]凤山县舆图纂要
凤山县图
琅峤山图
凡例
凤山县舆图表
凤山县舆图册
凤山县舆图总说
凤山县图
琅峤山图
凡例
一、各县村庄错落散处，故必条列各小庄名目，类载于所辖本保之后。凤邑村庄聚而不分，故但书庄里总号而不赘书小庄名目。
一、县城惟北与台湾县交界正路一条，故仅载至二层行溪道里；余已分及于各条之下。
凤山县舆图表
凤山县舆图册
疆界
坊里
山川
城池
衙署
铺舍
防汛
道里
疆界
广：东西八十七里。
袤：南北四百三十八里。
南北正界仅七十五里。「志」载：南至沙马矶头三百七十里；盖谓绕道陆行。合之二层行至县六十八里，计得四百三十八里。按「旧志」，以旗尾溪为东尽界。今查应以弥浓山为界，在县治七十里。合之西界，共广八十五里。
东界：至弥浓山麓，七十里。
西界：至旗后港，一十五里（即打鼓港，今名旗后）。
南界：至东港尽海岸，三十里。
北界：至二层行溪台湾县界，六十八里。
东南：至沙马矶头，三百七十里（矶头，实在东南）。
西南：至旗后山，一十五里。
东北：至大滚水山，二十里。
西北：至漯底山，一十五里。
坊里
兴隆庄（即凤山县旧城）：距县城西北二十里。
长治里一图：距县城北七十里。
长治里二图：距县城北六十五里。
维新里：距县城北五十五里。
仁寿里：距县城北三十里。
嘉祥里：距县城东五十五里。
依仁里：距县城西北八十里。
淡水港东里：距县城东南五十里。
淡水港西里：距县城东北三十五里。
观音山庄：距县城东北二十里。
半屏山庄：距县城西北一十里。
赤山庄：距县城东一十五里。
大竹桥庄：距县城东南二十里。
小竹桥庄：距县城东南三十五里。
凤山庄：距县城南三十里。
——右里八、庄七。
山川
赤山：距县城东一十五里。由凤山过淡水溪，陂陁平衍。时有火出其上。
傀儡山：距县城东南六十五里。高耸直接云霄，其上为野番所居。内地舟至澎湖，望此山为准的。其南为蜈蚣岭，后山矣。
崇爻山：在东南野番界，人迹鲜到；不知道里。高峻不知几及；时有云雾蒙其巅，天晴乃见。
山猪毛山：山后为化番界。
弥浓山：山冈平衍。
北叶山：距县城东北八十里；傀儡山之分支也。
凤山：距县城南三十里。横列邑治东南，宛然如飞凤；为文庙朝案山。其南为东港；漠漠平沙，直达海岸。东北有无数小峰，累累布列如凤卵然；名曰凤弹。西南扼塞，此其最也。
琅峤山：距县城东南二百四十里。山险而峻；为生番巢穴，人迹鲜到。
小琉球山：距县城南水程一百八十里。县南大海中孤屿，周围三十余里；苍蔚葱笼，远望若天际浮云一抹。中多产竹木、榔子。山脚四面皆巉岩巨石，激浪吞波；并无港澳可泊船只。所居皆渔人、蜑户，寥寥数十家而已。
卑南觅山：距县城东二百二十里。山与崇爻相连，亦生番界也。
沙马矶头山：距县城东南三百七十里。巃嵷磅礴，直抵海中。往来吕宋船只，皆以此山为指南。
老龟佛山：距县城东南三百八十里。与网翠两峰对峙，自沙马回折而来。
蜈蚣岭：距县城南二十五里。不甚高峻。
石塔屿：距县城西一十二里。旗后水口山。
石佛屿：距县城西一十五里。旗后水口山。
凉伞屿：距县城西一十七里。
三屿皆屹立海中，为旗后水口关锁。
半屏山：距县城西北一十二里。由冈山迤■〈辶里〉而来，突起一峰，形如半规。山背磱■〈石国〉嶙嶙，其阳如削成片玉，光平可玩；为旧治后障。然去城咫尺，易于窥伺；故今新县移驻埤头街矣。
龟山：距县城西北十五里。近接半屏，其形如龟。旧城两头俱围至龟山腰脚而止。
小冈山：距县城北三十五里。山不甚高，突然如覆一篑。其巅有巨石，圆秀如冠。
大冈山：距县城北四十里。与小冈山南北对峙。内地来舟至澎湖，即望见之。其东北一带，与猴洞及嘉义南马仙山连绵相续而来。
兰坡岭：距县城东北三十五里。不甚高峻。
观音山：距县城东北二十里。起伏盘曲；中一峰屹立，若菩萨端坐，众小峰拱峙于侧。
大龟文山：距县城东七十里。由卑南觅腾掷而来。
芋匏山：距县城东七十里。其形如匏，故名。与嘉义内优山连界。
大乌万山：距县城东二百七十里。人迹罕到。
大柴高山：距县城东三百里。人迹罕到。
霄马干山：距县城东南三百三十里。
以上三山，唯和番民偶到其处。
大滚水山：距县城东北二十里。层峰起伏，直趋小滚山而止。山上有温泉喷涌而出。
小滚水山：距县城东北一十五里。由大滚水山迤■〈辶里〉而来。
七星山：距县城东北三十里。脉自观音山北而来，七峰错落，形如北斗。山上石皆圆莹，散布如星。
尖山：距县城东北三十五里。孤峰瘦削，秀若玉笋。
打鼓山（俗名打狗）：距县城西南一十五里。自县东北逶■〈辶里〉蜿蜓，直抵海岸，为旗后。水口上沙，现在通商夷人造屋其地。
旗后山：距县城西南一十五里。自县西南凤鼻山穿海西来，与打鼓山西北对峙。西水口下沙，民人结屋于此。两山之间，即为出后港口。此二山为港口要隘，宜定炮台。近年各国通商夷人，于旗后高峰竖望竿一枝，常雇人守之；日以千里镜照海，远见夷船张挂何色旗号，则山上望竿即掣同色旗以应之。
漯底山：距县城西北一十五里。平原圹野中，突然一邱浮出。顶宽而平，上有小窍出外，若霖雨泥淖；其深无底。
——右山三十四。
关帝港：距县城东五十五里。自内山发源。
茄藤港：距县城东五十五里。港原系内海，可通舟楫。乾隆十三年经里民修浚，自府港直达县治弥陀港，民甚便之。后港边奸民藉端抽税，民间不愿贩运，悉由外洋；往往风涛多有不测。乾隆二十四年，台湾府复檄台、凤二县会勘，捐俸疏浚，禁止抽税，遂仍通舟楫；并饬二县每年秋季挑挖一次，以免壅塞。
鳌兴港：距县城东七十里。源出内山。
力力溪：距县城南五十五里。源出东南番山。
万丹溪：距县城南一十五里。其北为竹仔港，又北为蛲港。
放索溪：距县城东南六十五里。源出东南番界。
冈山溪：距县城北四十里。源出山猪毛后山。其下为淡水溪。
淡水溪：距县城东北二十里。源从巴六溪来，经大泽机社、阿猴社，西出为大泽西溪；潆回数十里，与赤山之冷水沟合流入海。
东港：距县城南三十里。港口水深六、七尺，大潮深七、八尺；夹板不能出入，来往商船停泊。北港为旧港，浅不可泊。每年六、七月间，溪流暴涨，舟多冲坏；商人苦之。
中港：距县城北五十里。渔舟寄泊。
旗后港（即打鼓港，今名旗后）：距县城西一十五里。港分南北二支：南为前镇港，再入为凤山港；北为硫磺港。港口小潮深一丈二尺，大潮深一丈四、五尺。入口处，有巨石当流，劈分水门为两：近打鼓者为上门、近旗后者为下门；上门浅而多石，为夷商填塞；今凡舟出入，皆由下门。近口外有暗礁，须避稍出傍。旗后山边又有暗沙一条，大船出入必雇本港渔船引带，方不误事。此港当年甚浅，不堪泊舟。近十余年日渐深阔，自鹿耳门浅淤以后，今唯旗后可泊巨舰；此桑田沧海之明征也。
浊水溪：距县城东北三十五里。源出大滚水山；合小冈山，受鲫鱼潭之流，会弥陀港入海。溪水终年混浊，故名浊水溪。
大泽机西溪：距县城东北四十七里。源出大泽机西南山；北过搭楼社东，合北溪之流转西北入阿猴溪。西为淡水溪，会东港入海。
大泽机北溪：距县城东北五十里。源从大泽机北；出罗溪门，西经搭楼社转西北与阿猴溪合。西为淡水溪，会东港入海。
蛲港：距县城西北二十里。与万丹港相连。
弥陀港：距县城北二十五里。水由大海出口。
（附）井
龙目井：距县城东北二十里。在阿猴林竹仔寮。两井相对，故名。
——右溪港一十七。
桥渡（附）
楠仔坑桥：距县城东一十里。桥在观音山楠仔坑街。架木为桥，长二丈余；马可通。
赤山仔桥：距县城东一十五里。架木为之。乡民建造。
陂腹内桥：距县城东二十里。架木为桥，高九尺、长十余丈。
竹仔港桥：距县城东二十里。架木为之。乡人修造。
坑仔口桥：距县城东南五十里。架木为之。乡人屡修。
小店仔桥：距县城北三十里。木梁；长二丈余，舆马可通。俗呼桥仔头。
鲫鱼潭桥：距县城北四十里。俗呼二滥桥。地当孔道，夏、秋水涨，屡修屡坏，常以舟济。冬、春水涸，编竹覆土其上；舆马可通。
冈山溪桥：距县城北四十里。编竹覆土，舆马可通。
凤山港桥：距县城北四十里。夏、秋溪涨，用竹筏济人；冬、春，编竹覆土，舆马可通。
——右桥九。
硫磺水渡：距县城西北七里。亦称田尾渡。当大路之冲，宽十余丈；有潮流。以小舟济人。
排仔路头渡：距县城东四十里。有竹筏渡人。
阿猴渡：距县城东四十里。小舟渡人。
新园渡：距县城东四十里。小舟渡人。
万丹渡：距县城东三十里。阔约十余丈，系内海小门。从府治渡海及滨海村庄由水程行者，必过斯渡。小舟济人。
兰坡岭渡：距县城北四十里。小舟渡人。即上渡头。
以上四渡，冬、春水浅，对渡不过数十丈。夏、秋注涨，沙埔淹没，渡程几至四、五更远；又系机流。截流而渡，常有溺覆者。凡大水暴发，往来宜慎。
旗后渡：距县城西一十五里。由打鼓山麓对渡旗后港，水程一里余。
二层行渡：距县城北六十八里。溪北属台界、南属凤界。夏、秋间，以小舟渡人；冬、春，编竹覆土为桥。
蛲港渡：距县城西北三十余里。为海口小渡。
弥陀港渡：距县城西北二十余里。竹筏济人，舆马可渡。
——右渡十。
陂潭（附）
将军陂：距县城南三十里。提督施琅所筑。名曰新陂。
竹桥陂：距县城东南三十里。水源自阿猴林来。
三镇陂：距县城北五十五里。接引天雨流注之水。
大湖陂：距县城北六十五里。蓄贮天水。
赤山陂：距县城东南一十五里。周围百余丈，蓄贮天水。
乌树林陂：距县城北五十五里。蓄积天水。
中冲崎陂：距县城北三十里。接蓄天水。
北岭旗陂：距县城北五十五里。接引天水。
新园陂：距县城北七十里。接蓄天水。
硫磺陂：距县城东二十里。有泉不竭。
草潭：距县城北二十里。接蓄天雨，灌溉甚广。
石漯潭：距县城北三十里。接蓄天水。
井水潭：距县城东北一十里。水源出自观音山。
菱角潭：距县城东北五十五里。东灌嘉祥里田，西灌维新里、长治里三里内。
——右陂潭一十四。
城池
〔县城〕：周一千零七十九丈。炮台五、火药局一。
县城原在兴隆庄；咸丰三年乱后，移驻埤头，遂城为此。后以旧治为旧城矣。
旧县城：距县城北二十里。城不跨山，由龟山麓左绕至右而止，且逼枕半屏山太近；故居高临下之势，在人而不在我。此旧城所以当弃也。
衙署
凤山县署：在县城东畔。
下淡水县丞署：在下淡水港西里。
兴隆庄巡检署：在兴隆庄（即旧城）。
凤山县典史署：在县城东畔。
铺舍
县前铺：东南至下淡水铺三十里、北至楠仔坑铺二十里。
楠仔坑铺：南至县前铺二十里、北至中冲铺二十里。
中冲铺：南至楠仔坑铺二十里、北至鲫鱼潭铺二十里。
鲫鱼潭铺：南至中冲铺二十里、北至冈山铺二十里。
冈山铺：南至鲫鱼潭铺二十里、北至府前铺二十里。
府前铺：南至冈山铺二十里。
每铺铺兵四名。
——右铺舍七所。
防汛
凤山营参将一员、都司一员、千总三员、把总五员、外委七员、效用三员。
南路营参将署：城南门。驻防凤山城内。协防守备一员、千总二员、把总二员、外委四员、马步战守兵九百四十六名。
存城汛：随防把总一员、外委二员、额外四员、步战守兵五百二十名，并管坪仔头、苦苓门、打鹿潭等三塘。
坪仔头塘：距县城东南一十里。分防外委一员、兵十名。
打鹿潭塘：距县城东北一十里。安兵五名。
苦苓门塘：距县城东一十里。安兵五名。
水底汛：距县城东南六十里。分防千总一员、外委一员、兵丁一百一十名，并管枋寮口汛。
旧城汛：距县城西北二十里。分防千总一员、兵丁一百一十六名。
石井汛：距县城西北三十里。分防千总一员、兵丁一百三十名。
观音山汛：距县城东北二十里。分防把总一员、兵丁十名。
小店塘：距县城北三十里。安兵五名。
兰陂岭塘：距县城北三十五里。安兵十名。
溪边塘：距县城东北四十里。安兵五名。
阿公店汛：距县城北四十里。分防外委一员、兵丁五十名。
二滥塘：距县城北五十里。安兵五名。
攀桂桥塘：距县城东北二十里。分防把总一员、兵丁五十一名，并管土地公崎。
番薯寮汛：距县城北六十里。分防外委一员、兵丁四十二名。
南路下淡水营都司署：距县城东三十里。驻札山猪毛等汛。随防把总二员、外委三员，效用三员、兵丁二百名。
山猪毛汛：距县城东三十里。随防把总一员、兵丁六十九名。
阿猴汛：距县城东二十五里。分防外委一员、兵丁六十九名。
阿里港汛：距县城东四十里。代防效用一员、兵丁八十名。
九块厝汛：距县城东三十里。协防效用一员、兵丁二十名。
新园汛：距县城东二十里。分防把总一员、兵丁一百名。
茄藤港汛：距县城东南五十五里。安兵五名。
放索塘：距县城东南四十里。安兵五名。
大昆麓塘：距县城东南四十里。安兵五名。
潮州庄汛：距县城东南三十里。协防效用一员、兵丁四十名。
万丹汛：距县城□二十里。分防外委一员、兵丁五十名。
东港汛：距县城东南三十里。协防外委一员、兵丁三十名。
——右汛一十六、塘一十。
道里
北出平朔门十里至桥仔头、十里楠仔坑、十里小店塘、十里阿公店、十里二滥、十里大湖、八里二层行溪，入台湾县界。
凤山县舆图总说
凤山县为全台南路尽界也，滨海隅以成邑，因故镇以为城。据大冈，作东北之藩篱；控打鼓，为西南之门户。林有阿猴之险，矶崇沙马之雄。原湿旷平，村庄丛聚；山溪环遶，港■〈氵义〉纷歧：固僻壤之奥区，实台疆之后障也。然而依山作城，居高临下之势，每为寇盗所先凭；林逆之乱，曾弃县城而守埤头。后□绅民之请也，事竣后，以其地太卑湿，仍留驻旧城。咸丰三年林拱之变，事起于猝不及防，城遂陷；官民复退保埤头，得无恙。夫埤头者，凤邑东郊之大村市也。北引半屏，南接凤鼻；东倚观音之胜，西临旗后之渊。濠堑宽深，竹城坚密；全局壮丽，大势宏开。山海通行，贩运便利。官民于是乎安之，文武衙署迁移驻焉。
自二层行渡溪，南经楠仔坑、阿公店、大湖口诸庄，关隘重重，足为北方屏障。由埤头南折而东，近藉赤山为外卫，远收凤麓为前屏。越凤麓西南，则为东港；凤鼻雄据港岸，琉球屿远映海中：此南方之形胜也。
埤头迤南，一片平沙直达苓仔寮，为旗后港矣。旗峰高拱，横截壮阔；鼓岫回环，平列瘴海。潮流冲缓自北而南，为西方第一水口：此西北之门户。
进而矶头、琅峤，「志」载或二、三百里；盖谓海岸之遶道耳。若舟行径渡，不过百里而遥。滨海之区，斥卤盐涩，不堪禾稼；居民寥寥散处，终岁捕鱼为业。再入，则崇爻、傀儡诸番。番性嗜杀，无人敢入其境：此东南之大概也。
至若风帆所向，北指鸡笼，南通苏澳；东航郡治，西渡漳、泉：虽一隅之蕞尔，固四达之通津。爰书所见以陈。

[book_title]嘉义县舆图纂要
嘉义县图
凡例
嘉义县舆图表
嘉义县舆图册
嘉义县舆图说
嘉义县图
凡例
一、册中所载道里，唯南北内外路及海口各路。其迤东一带入山道里，已分系册内「山」条之下，故不赘书。
一、邑东众山皆在庄保不及之处；所书东南、东北者不过举其略兼者而言，其实则皆东也。故仅记其坐方、道里。
一、台地海口土少沙多，一经海涨风台，溪港迁变无定。图中所绘，皆举目前实在情形，与「旧志」不无互异；故特声叙于各条之下。
一、塘汛有营属嘉义而辖及彰化者；只就本邑者书之；他属不载，省淆混也。
余例与龙溪同。
嘉义县舆图表
嘉义县舆图册
疆界
坊里
山水（桥梁、陂塘附后）
城池
衙署
铺舍
防汛
道里
疆界
广：东西六十一里。
袤：南北一百三十里。
按「志」载：大武峦山人迹罕到；又称：距县治二十一里。今查由山麓至县，实则三十一里。合之西至海岸三十里，共得广六十一里。
东界：至大武峦山麓三十一里，与生番为界。
西界：至笨港三十里。
南界：至新港溪八十里，以海为界。
北界：至虎尾溪五十里，与彰化为界。
东南：至枋岸山五十里，与生番为界。
西南：至猴树港三十里，以海为界。
东北：至叶林山七十里，与生番为界。
西北：至旧土地公港三十里，以海为界（港道已淤）。
——右嘉邑所辖四正、四隅疆界。
坊里
东：内教场、横街仔、妈祖宫、观音亭、关帝庙。
西：中和街、十字街、水涵口、鱼仔市、米市街、布街、新店街、西门口。
南：南街仔、红毛井、城隆庙、菁仔市。
北：总爷街、文庙口、县学前、义仓口。
——右在城街市。
哆啰嘓东上保（庄十七。城东方三十里起）：木屐庄（三十里）、竹头排（三十二里）、土地庄（三十二里）、关仔岭庄（三十二里）、苦苓仑庄（三十二里）、头竹角庄（三十二里）、仙草埔庄（三十二里）、内科里庄（三十二里）、井仔脚庄（三十二里）、内埔庄（三十二里）、外埔庄（三十二里）、李仔园庄（三十二里）、二坑仔庄（三十二里）、水井庄（三十二里）、竹园庄（三十二里）、大埔庄（三十二里）、子龙庙庄（三十二里）。
哆啰嘓东下保（庄四十。城东方三十里起）：牛港岭庄（三十里）、番社庄（三十里）、二重溪庄（三十里）、埤仔头庄（三十里）、顶窝庄（三十里）、西势庄（三十里）、草岭庄（三十里）、许秀才庄（三十里）、吉贝耍庄（三十里）、陈春干庄（三十里）、木栅番竹潭庄（三十里）、凤尾厝庄（三十里）、宛仔厝庄（三十里）、中州庄（三十里）、枋仔林庄（三十里）、田尾庄（三十里）、旧社庄（三十里）、檨仔林庄（三十里）、北马庄（三十里）、溪洲庄（三十里）、大客庄（三十里）、檨仔坑庄（三十里）、班芝花坑庄（三十二里）、西势尾庄（三十里）、港内庄（三十二里）、鲁古石庄（三十二里）、九重溪庄（三十二里）、笨箕湖庄（三十二里）、竹林庄（三十二里）、下店仔庄（三十二里）、科里庄（三十二里）、凹仔脚庄（三十二里）、大湖庄（三十二里）、水湖庄（三十二里）、南寮口庄（三十二里）、乌山脚庄（三十二里）、檨仔脚庄（三十二里）、西势角庄（三十二里）、枕头山庄（三十五里）、大埔林庄（三十五里）。
嘉义东保（庄四十三。城东方四里起）：埤斗湖仔内庄（四里）、狮公廍庄（五里）、中庄仔庄（五里）、后庄仔（五里）、仑仔顶庄（五里）、公馆庄（五里）、双廍庄（六里）、兴化廍庄（六里）、火烧庄（八里）、外山仔门庄（十里）、内瓮庄（十里）、树头埔庄（十二里）、外瓮庄（十里）、安溪寮庄（十里）、石头厝庄（十二里）、竹山庄（十二里）、江西寮庄（十里）、赤兰溪庄（十二里）、湖仔厝庄（十四里）、枋树脚庄（十四里）、挖仔厝庄（十四里）、社口庄（十五里）、顶坑仔庄（十五里）、下坑仔庄（十五里）、菜公庄（十五里）、白芒埔庄（十五里）、石头埔庄（十五里）、阿豹厝庄（十五里）、溪边厝庄（十五里）、埤寮庄（十六里）、番仔坑庄（十六里）、深坑庄（十七里）、番仔路庄（十七里）、竹林脚庄（十八里）、小半天庄（二十里）、牛埔仔庄（二十里）、石硦庄（二十里）、尖山庄（二十里）、芸水溪庄（二十里）、客庄仔庄（二十里）、横坑庄（二十里）、顶埔庄（二十二里）、大湖庄（三十里）。
大目根保（庄三十九。城东方六里起）：埤塘庄（六里）、湾桥庄（六里）、田尾庄（六里）、朴仔埔庄（八里）、蛤仔庄（十一里）、鹿麻产庄（十二里）、大竹围庄（十五里）、瓦磘庄（十五里）、顶溪心庄（十五里）、金交椅庄（十六里）、半天寮庄（十六里）、菜堂庄（十六里）、顶苏庄（十七里）、内埔庄（十八里）、柑宅庄（十八里）、坑仔平庄（十八里）、山猪仑庄（十八里）、新食坑庄（十八里）、溪洲庄（十九里）、竹头崎庄（二十里）、白狗寮庄（二十里）、丁下寮庄（十二里）、东广寮庄（二十二里）、瓦厝埔庄（三十二里）、枋仔林庄（二十二里）、崎脚庄（二十三里）、麻蜞埔庄（十三里）、覆鼎金庄（二十三里）、旧社庄（二十三里）、菜公坑庄（二十五里）、内埔仔庄（二十五里）、辘仔脚庄（二十五里）、无底溪庄（二十六里）、阿拔泉庄（二十六里）、水底寮庄（二十八里）、溪心寮庄（二十九里）、陈厝寮庄（三十里）、金狮寮庄（三十里）、山仔门庄（六里）。
打猫东上保（庄三十六。城东方二十三里起）：奇里岸庄（二十三里）、桥仔头庄（二十五里）、潭墘庄（二十五里）、内林庄（二十五里）、仑仔庄（二十五里）、嵌脚庄（二十五里）、北势庄（二十六里）、三角仔庄（二十七里）、梅仔坑庄（三十里）、开元后庄（三十三里）、百里侯庄（四十里）、南靖寮庄（四十里）、嵌头厝庄（四十里）、水井仔庄（四十一里）、到孔山庄（四十二里）、山猪堀庄（三十七里）、溪底寮庄（三十七里）、柿仔寮庄（四十二里）、过山庄（四十二里）、诏安寮庄（四十五里）、小半天庄（四十五里）、尖山坑庄（四十五里）、苦苓庄（四十五里）、番尾坑庄（四十五里）、龟仔头庄（四十五里）、茅仔埔庄（四十六里）、大草埔庄（四十六里）、双溪庄（四十六里）、二坪坑庄（四十六里）、上九芎庄（四十八里）、半岭庄（五十里）、龙眼林庄（五十里）、芋蓁蛉庄（五十里）、埔顶庄（五十二里）、永定厝庄（五十五里）、幼叶林庄（五十五里）。
打猫东下保（庄三十一。城东方六里起）：桥头庄（六里）、十四甲庄（八里）、东湖庄（八里）、涂楼庄（八里）、埤角庄（八里）、下洋庄（八里）、北势仔庄（十里）、林仔尾庄（十里）、内埔庄（十五里）、番仔潭庄（十五里）、双宽潭庄（十五里）、山坑仔庄（十六里）、姜仔窝庄（二十里）、狮仔头庄（二十里）、圳头坑庄（二十里）、叶仔林庄（二十二里）、中林庄（二十里）、溪心仔庄（二十里）、芎蕉湖庄（二十三里）、林仔头庄（二十五里）、顶员林庄（二十三里）、水碓仔庄（二十五里）、木栅寮庄（二十六里）、大埔尾庄（二十五里）、潭底庄（二十五里）、沙仑仔庄（二十七里）、崎头庄（二十六里）、松仔脚庄（二十里）、溪边厝庄（二十八里）、麻园寮庄（二十八里）、山仑仔庄（二十七里）。
果毅后保（庄十。城东方四十里起）：果毅街庄（四十里）、埤仔脚庄（四十里）、大脚腿庄（四十里）、小脚腿庄（四十里）、山仔脚庄（四十里）
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:00:52-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
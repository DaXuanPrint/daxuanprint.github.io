<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="●凡例,●序,●卷第一　地理类一,●卷第二　地理类二,●卷第三　地理类三,●卷第四　地理类四,●卷第五　地理类五,●卷第六　地理类六,●卷第七　公廨类一,●卷第八　公廨类二,●卷第九　公廨类三,●卷第十　版籍类一,●卷第十一　版籍类二,●卷第十二　版籍类三,●卷第十三。版籍类四,●卷第十四。版籍类五,●卷第十五。版籍类六,●卷第十六。版籍类七,●卷第十七。财赋类,●卷第十八。兵防类一,●卷第十九。兵防类二,●卷第二十。秩官类一,●卷第二十一。秩官类二,●卷第二十二。秩官类三,●卷第二十三。秩官类四,●卷第">
<meta name="description" content="简称《三山志》。南宋地方志。又名《长乐志》。淳熙九年(1182)成书。知福州事梁克家撰。原40卷，今本42卷。三山指今福建福州。此书采择庆历三年(1043)林世程所修的《福州志》资料，增入以后139年事，分地理、公廨、版籍、财赋、兵防、秩官、人物、寺观(末附山川)、土俗9门。纪录掌故，详加考订，为传世的南宋地方志佳作。所记五代十国史事，可以补正史不足。版籍、财赋两门，系陈傅良执笔，内容翔实，参考价值较高。所载淳熙以后事迹系后人增补。现有明崇祯十一年本，1990年中华书局《宋元方志丛刊》即据以影印。另有清乾">
<title>淳熙三山志_梁克家_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">淳熙三山志</span> <br/>
          作者： <span class="inputVal" id="bkauthor">梁克家</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,地方志,完结</span> <br/>
          字数： <span class="inputVal" id="bknum">[book_length]426775</span> <br/>
          说明： <span class="inputVal" id="bkdec">简称《三山志》。南宋地方志。又名《长乐志》。淳熙九年(1182)成书。知福州事梁克家撰。原40卷，今本42卷。三山指今福建福州。此书采择庆历三年(1043)林世程所修的《福州志》资料，增入以后139年事，分地理、公廨、版籍、财赋、兵防、秩官、人物、寺观(末附山川)、土俗9门。纪录掌故，详加考订，为传世的南宋地方志佳作。所记五代十国史事，可以补正史不足。版籍、财赋两门，系陈傅良执笔，内容翔实，参考价值较高。所载淳熙以后事迹系后人增补。现有明崇祯十一年本，1990年中华书局《宋元方志丛刊》即据以影印。另有清乾隆张德荣抄本和《四库全书》本。</span> <br/>
          封面： <span class="inputVal" id="bkimg">Z_11507.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]淳熙三山志
[book_author]梁克家
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,地方志,完结
[book_length]426775
[book_dec]简称《三山志》。南宋地方志。又名《长乐志》。淳熙九年(1182)成书。知福州事梁克家撰。原40卷，今本42卷。三山指今福建福州。此书采择庆历三年(1043)林世程所修的《福州志》资料，增入以后139年事，分地理、公廨、版籍、财赋、兵防、秩官、人物、寺观(末附山川)、土俗9门。纪录掌故，详加考订，为传世的南宋地方志佳作。所记五代十国史事，可以补正史不足。版籍、财赋两门，系陈傅良执笔，内容翔实，参考价值较高。所载淳熙以后事迹系后人增补。现有明崇祯十一年本，1990年中华书局《宋元方志丛刊》即据以影印。另有清乾隆张德荣抄本和《四库全书》本。
[book_img]Z_11507.jpg


[book_title]●凡例
一、校注选本：（1）1980年由台北缩印“宋元地方志三十七种”之一的乌程程氏抄本，是经过缪荃孙、海宁陈氏鉴藏的精抄本，较好保存着古本的面貌，今选作汇校底本，于校注文中简称“底本”。（2）华东师范大学收藏且列为全国善本书目之一的明崇祯十一年林弘衍“越山草堂”刊本，经由福建省图书馆抄录。因抄工稍逊，故有衍夺乱行，今选作主要参校本，于校注文中简称“崇抄”。（3）清《四库全书》文渊阁抄本，由台湾影印出版，今取作参校本，于校注文中简称“库本”。此外，还参照福建师大馆藏之螺洲陈氏赐书楼节抄本和省图馆藏之抱山堂抄本（皆民国初抄本），其中有可采者，亦收于校注之中。
二、编排顺序：总叙之前，插入《福州古城坊巷图》。然后首置梁克家原序，次原志目录，次本志自卷第一至卷第四十二内容，次设附录。附录收载原志作者梁克家、陈傅良和补续第三十一、第三十二两卷的作者朱貔孙等三人传记，以及宋、明、清至近代名家学者有关此志的序跋、评介、题识等。
三、编排形式：改竖排为横排，文句加标点符号（朝代、年号、县以上地名、人名下加横线）。原志卷、章、节、目之标题，改用不同字型、字号以区别其领属层次。志中正文用五号宋体字；原作之双行注，用小号字改作单行排列；正文长者，依文意适当分段。原注文一般不分段，其中田亩、户口、岁收部分改连排为分县排列，以清眉目。原志历代秩官表各抄本时见紊乱，今皆循原意制成表格，分栏处理。科名各卷之正榜进士，一名占一行列次，其他科目出身者仍依原志蝉列名次。
四、秩官类表格中，凡无任职记载，只空列年号、年序，量多者注明节略，量少者不注。
五、文字处理：改原繁体字为简化字。年号、人名中若用简化字恐致混淆者，则保留繁体以示区别，如“祐”、“佑”，“橒”、“枟”、“適”、“适”等；原志之异体、通假字，今已废者，径改今字，如“涂”改“途”、“乡”改“向”、“亡”改“无”、“■”改“岳”，“囦”改“渊”，“埜”改“野”，“龡”改“吹”，“龢”改“和”等；原志因避宋帝名讳而改字者，仍复其旧。凡后世抄录者为避明、清帝讳而改字或作缺笔者，皆复原字；为尊崇本朝而提行或空格者，不再保留。
六、校注原则：以底本、崇抄、库本为主，偶亦参考其他抄本。凡三本汇校中疑似、缺漏、衍夺之处，其歧异互见者择善而从，疑则注疑。如各本皆误，而可于前后文中以本校法得解者，或从经籍史书中他校可得者，或以理校法可明其讹者，或查检年号干支有误者，或已知其讹而暂无从校者，皆于页下注明。凡三本所见错简、脱简、乱行、错位处，于互相校补外，亦作校注。凡简单字误、一望可辨者径改不注。
七、本书目录新增总叙、前言、凡例及附录、后记。附录所收传记、序、跋、题识等，其出处及作者生平、历史事件等，各附简注。

[book_title]●序
予领郡暇日，访无诸以来遗迹故俗。闻晋太康既置郡之一百一十三年，太守陶夔始有撰记，又四百五十六年至唐，郡人林谞复增为之，皆散佚无存者；独最后一百九十二年，本朝庆历三年，郡人林世程所作传于世，自言视前志颇究悉。然不过地里、山川、人士、物产之大概，（底本作“然不过地里□□□士物产之大概”，缺三字，库本作“然不过地理人物土俗之大概”。崇抄作“然不过地里山川人士物产之大概”，据补。）裒次亦复缺略。迄今又一百三十九年，兴废增改，率非其故矣，（底本作“率非□□□”，缺三字，库本作“率非旧制”。崇抄作“率非其故矣”，据补。）缺不书者十九。
夫追维往昔之事，不可复记，世常以为恨。（底本作“□常以为恨”，缺一字，库本作“窃常以为恨”。崇抄作“世常以为恨”，据补。）至耳目所接，谓未遽泯没，则又不急于纪录，岁月因循，忽莫省忆，使来者复恨之。斯古今通病，所为甚惜也。（底本作“斯古今□□□为甚惜也”，缺三字，库本作“斯亦守土者之责也”。崇抄作“斯古今通病所为甚惜也”，据补。）乃约诸里居与仕于此者相与纂集，（崇抄作“任于此者相与纂集”。）讨寻断简，援据公牍，采诸老长所传，（底本作“老长所传”，崇抄同，库本作“长老所传”。）得诸里闾所记。上穷千载建创之始，中阅累朝因革之由，而益之以今日之所闻见。厥类惟九，靡不论载。岂惟使四方知是邦于是为盛，抑向古者有考焉。
书成，为四十卷。名曰《三山志》。
淳熙九年五月八日丁丑，清源梁克家序。

[book_title]●卷第一　地理类一
○叙州
《周礼》：职方掌天下之图与其地，七闽与焉。七者，所服国数也。
初，夏少康封庶子于会稽，二十世至勾践，又六世，无疆为楚所灭，【《通鉴》周显王三十五年。】子孙播越海上。七世至无诸、摇，姓驺氏。【（底本作“亡诸”，今统一作“无诸”。以下不另出校。）一曰骆氏。】
秦始皇二十六年既并天下，置三十六郡。乃使尉屠睢平百越，废为君长，【（底本作“废为君最”，据崇抄、库本、《史记》改。）】以其地为闽中郡。【按：《史记·始皇帝纪》，二十六年分三十六郡。三十二年，使蒙恬破胡。三十三年，置桂林、南海、象郡。《东越传》：（即《史记·东越列传》。）“秦已并天下，皆废为君长，以其地为闽中郡。”盖在置诸郡之后，史缺其年。】诸侯伐秦，无诸、摇帅闽中兵从番君灭秦。项羽主命，弗王。以故，佐汉伐楚。
高帝五年，封无诸为闽越王，王故地，都冶。【苏林注《严助传》曰：“冶，山名，今名东冶。”林，魏黄初人，当得之。今瓯冶池山是也。（底本作“瓯冶地山”，据库本、崇抄改。）唐元和八年，刺史裴次元于其南辟为球场，即山为亭，作诗题于其壁，自为《序》，大略云：“场北有山，维石岩岩。峰峦巉峭耸其左，林壑幽邃在其右。是用启涤高深，必尽其趣；建创亭宇，咸适其宜。勒为二十咏，有望京山、观海亭、双松岭、登山路、天泉池、玩琴台、筋竹岩、枇杷川、秋芦冈、桃李坞、芳茗原、山阴亭、含清洞、红蕉坪、越壑桥、独秀峰、筼筜坳、八角亭、磐石椒、白土谷诗各一章，章六句。”内《望京山》云：“积高依郡城，迥拔凌霄汉。”盖始以“望京”名之也。时观察推官冯审为《记》，刻石，大略言次元“报政之暇，燕游城之东偏，曰左衙营，遂命开治。化硗确为坦夷，（底本作“址夷”，库本作“夷址”，据崇抄改。）去荆棘于丛薄，以为球场。其北乃连接山麓，翳荟荒榛。公日一往或再往焉，扪萝蹑石，不惮危峭。转石而峰峦出，浚坳而池塘见。为潭、为洞、为岛、为沼，窈窕深邃，安可殚极，凡二十有九，所声于歌咏者二十篇。”盖又有涟漪亭、东阳坡、分路桥、乾冈岑、木瓜亭、石堤桥、海榴亭、松筠陌、夜合亭未为诗也。至大中十年，亭壁之诗已无存者。刺史杨发访于邑客，得其本，为鑱诸碑阴而识之。其后，碑石埋沍。（底本作“埋沍”，库本作“埋没”，崇抄作“埋湮”。又，底本于“沍”字下、“皇朝”前虚一格，原为尊崇本朝而提格，非缺字，库本填入“洎”字，不取。）皇朝熙宁二年夏，新子城。役人裒土，于宣毅营北将军山下得之。乃辇而置于郡中日新堂之西庑，有程大卿师孟题记，今存。其言宣毅营，即旧左衙营，今广节营也。将军山，即唐望京山，旧冶山也。按《治平图》，则曰泉山；《熙宁图》名为将军，未详所始。经累代营造修筑，山形今卑小矣。然观唐元和中犹巉峭幽邃如许，则秦、汉间益可知。闽越王故城即此山西北。】孝惠三年，立闽越君摇为东海王，都东瓯。【应劭注“东海”曰：“在吴郡东南滨海。”徐广注“东瓯”曰：“今之永宁也。”永宁即今永嘉。师古曰：“今泉州”，盖指福州。非也。】吴王濞败，子驹亡闽越，怨东瓯杀其父，屡劝击之。建元三年，闽越围东瓯。帝遣严助发会稽兵浮海救之。闽越闻风而遁。【其年，东瓯举国徙江淮。】六年，其王郢擅击南越。【《严助传》：“闽王以八月举兵于冶南。”盖兵已离所都，由南路以往。】复遣王恢、韩安国两道击之。弟余善鏦杀郢，遣使者上符节，请所立。【《严助传》云：“不敢自立，以待天子之明诏。余善意欲汉立之耳。”】汉以繇君丑独不与谋。【张晏曰：“繇，邑号”。】使立为繇王，奉无诸祭祀。余善威行国中，民多属，遂窃自立为王。帝闻之，因立为东越王。【汉只封丑王繇邑，以奉闽祀，有意于郡县之矣。及余善自立以继郢，（底本作“绘郢”，据库本、崇抄改。）乃因而封之。按：司马迁作《东越传》，总闽越、东瓯为名。立为东越王者，尽王此闽越、东瓯之地也。自秦以会稽郡之南皆为闽中郡。汉高、惠始分为二。建元三年，东瓯既徙江淮，其地无所属，闽越并有之。至此，乃尽以封余善，故曰东越王。班固《汉书》用迁之文，乃以东瓯请举国徙中国，改为“东越请举国徙中国”。其名始不辨矣。盖汉唯有东越、南越。此则“东越”其统名也。与繇王并处。既立余善，亦不废繇王，故曰“与繇王并处”。】元鼎五年，余善请从击南越，不至。汉将请伐之。兵临境，乃反。【《朱买臣传》：“时东越数反覆，买臣因言：‘故东越王居保泉山，一人守险，千人不得上。今闻东越王更徙处南行，去泉山五百里，居大泽中。今发兵浮海，直指泉山，可破灭也’。”是时，元鼎六年，余善之立，已二十五年矣。买臣故言旧时东越王只守泉山之险，今乃去之而南，可直指其巢穴而取之。盖谓所都之地。颜师古曰：“即今泉州之山”，谓福州也。自隋文平陈，改丰州为泉州。唐开元置“福州折冲”，亦号“泉山府兵”，皆即今瓯冶山为名尔。（据所述，泉山即冶山，亦即瓯冶池山。天泉池，或即瓯冶池之原名。泉山当亦因此得名。）唐裴次元作《天泉池》诗题其山亭云：“游鳞息枯池，（底本作“□鳞息枯池”，缺一字，库本作“鱼鳞息枯池”，据崇抄补。）广之使涵泳。疏凿得蒙泉，澄明睹秦镜。”今山下犹有泉一泓。绍兴间，薛殿撰弼创泉山堂其侧，盖识古也。旧城在此山西北，越王山之南。《越山寺记》乃云：“山本泉山。因迁今城，乃指故都以‘越王’名之”，非也。后之人又不详究始末，以余善与丑为共王其地，疑各别在一处。有以泉山为在莲华山下，有指鼓山为说，皆失之。买臣言：“更徙处南〔行〕，（底本作“更徙处南去泉山五百里”，据《汉书·朱买臣传》补“行”字。）去泉山五百里”，即所谓“泉南”，犹言“冶南”也。泉山堂侧有龙王祠。王参政之望因祷雨获应，更名“喜雨”。】诏朱买臣与韩说出句章，【今慈溪。】浮海东往；杨仆出武林；【今钱唐。】王温舒出梅岭；【今虔化。】越侯出若耶、白沙【今会稽有若耶溪。】击之。【汉时，东越四境民物稀旷。史言“守武林”，“田余干”，（底本作“由馀干”，崇抄同，据库本改。）“入寻阳”，可见矣。】元封元年入东越。繇王居股杀余善，以其众降。帝以其阻、悍、数反覆。改封居股东成侯，万户。【《汉表》：“东成在九江郡。”】迁其民江淮间，遂虚其地。或窜山谷，后稍稍出，因自立为冶县。【前、后汉及晋以来《地理志》并无此县名。《前汉志》虽有“治县”，疑是“冶”字。然考之《后汉志》，乃是章安，今台州临海县地也。惟《晋志》云：“武帝灭之，徙其人，名为东冶。”《旧唐志》云：“其逃亡者自立为冶县”，得之。】汉置会稽南部都尉于塞上，以禁备之。【治回浦，鄞县南回浦乡，汉边县，有障塞尉，掌禁备羌夷犯塞者。自武帝既废东越，遂于塞上置“治”县，以处近境之民。又置回浦以为南部都尉治所。故《前汉志》此两县最在会稽郡诸县之后。颜师古注“治县”曰：“本闽越地。”注“回浦”曰：“南部都尉治”，是也。“治”县在今临海，旧东瓯地，闽王郢至余善皆得而有之，又秦统名为“闽中”，谓之“本闽越地”可也。而《宋书志》，沈约所作，乃引司马彪云：“章安，故冶地”。然则，临海亦冶地也。又引张勃《吴录》云：“闽越王冶铸地”，盖以“治”字为“冶”字。后人因之，遂以汉尝置冶县于此。且无诸都冶，摇都东瓯，自是两处。若置冶县，岂于东瓯界中又置？（底本作“岂于东瓯界中又冶”，库本同，据崇抄改。）今州治去临海一千二百里，若置县在此，其界至临海；则《前汉表》县大率方百里，又安得一县如此之远乎？况“治”县，始改为章安，续又分章安南为永宁；不应永宁介乎其中，（底本作“不□永宁介乎其中”，缺一字，库本作“不将永宁介乎其中”，据崇抄补。）而南北断为两境，皆名冶县。故今《前、后汉志》及唐《元和郡国志》皆作“治”字。《宋志》又云：“后分冶地为东、南二部都尉。东部，临海是也；南部，建安是也。”此固后汉至吴时所分。吴时，多指东越之地呼为东冶，故云尔。以为汉尝置冶县于此，（底本作“治县于此”，据库本、崇抄改。）则误。】光武时，罢都尉。【时遂废回浦县。】后复置南部。【建安元年，孙策令永宁长韩晏领南部都尉，将兵讨东冶时，方立此名。及晏败，以贺齐代之。八年，始置府于建安。】建安初，始有侯官等五县。【《旧记》（“旧记”，即林世程《闽中记》，下皆同。）谓光武以为东侯官，未见其据。建安元年，孙策渡浙江。会稽太守王朗浮海奔东冶。侯官长商升不纳，赖虞翻说之，乃为起兵。策复遣将击之。是时，县皆豪杰自立，可知也。未几，升降于贺齐。（底本作“外降于贺齐”，据库本、崇抄及《三国志》改。）建安、南平、汉兴三县复反。又其后，东冶五县反。四县名见前，其一，史缺书。自孙氏时，五县既平，始随立为县。或者，乃以遁逃者出，汉复立为冶县，亦误矣。】吴景帝时，置曲郍都尉，领谪徒造船于此。【《旧记》：开元寺东直巷，吴时都尉营，号“船场”。】永安三年，置建安郡治，建安、侯官属焉。【时建安属县：（底本作“建安土县”，据崇抄、库本改。）吴兴、东平、建阳、将乐、昭武、延平。建衡元年，李勗从建安海道击交趾。】
晋太康三年，始以侯官为晋安郡，严高为守。初治故都，迁今城。县八。【原丰、新罗、宛平、同安、侯官、罗江、晋安、温麻。】隶扬州。【汉武帝元封五年始置刺史，时东越已虚矣。吴时，以丹阳郡为刺史治所，今建康。晋因之。】元康元年隶江州。【时以疆土旷远，统理尤难，分置江州。以扬州之豫章、鄱阳、庐陵、临川、南康、建安、晋安七郡，荆湖之武昌、桂阳、安成三郡置。（底本作“佳阳安城”，崇抄同，库本作“襄阳安城”，据《晋书·地理志》改。）刺史治所初在豫章，咸康六年移治浔阳，今江州。】宋泰始四年，改为晋平郡。【《旧记》云：元嘉中改为昌国。考《宋书》无。】县五。【按：《宋志》：晋安太守领县五：侯官、原丰、晋安、罗江、温麻，而无新罗、宛平、同安者，并省也。或以为是时析置南安郡，非也。《宋志》即无此南安郡。其晋安县，即今南安之地。故知是并省。】寻复故。【《宋书》：晋安王子勋败，遂改为晋平，以封休祐，似嫌其名称。六年，休祐死。明年，徙其十三子于晋平。齐建元四年，封王子懋为晋安王，相距十余年。史缺更复。】梁天监中，置南安郡。【以晋安县地置。时始置龙溪县，遂以晋安县为南安郡而属焉。按《隋志》：梁武帝天监十年，有州二十三，郡三百五十。其后频事经略，开拓闽越。谓此。】普通六年，【（底本作“晋通”，据崇抄改。）】遂以晋安、建安、南安三郡属东扬州。【先是，宋武帝恶江州疆大，常欲分之。孝建元年，因讨平臧质，（底本“臧质”前二字残损不明，据崇抄、库本补。）遂分扬州之会稽、东阳、新安、永嘉、临海五郡为东扬州。刺史治所在会稽，至是遂以三郡属之，从其近也。】陈永定初，升为闽州，领三郡，始为刺史治所。【时以陈宝应为闽州刺史。】天嘉六年，州罢。【以宝应败故，废。】还属东扬。光大元年，复升为丰州。隋开皇九年，平陈，改为泉州。废建安、南安二郡来属。大业初，复为闽州。三年，改为建安郡。【治闽县。】县四。【闽、建安、南安、龙溪。】唐武德元年改为建州。四年，移建州于建安。【是时，闽县属建州。】六年，析置泉州。【《旧唐志》云：“贞观初为泉州”，非也。四年，移建州。五年，以南安为丰州。六年，置泉州。宜以《新唐书》为正。（底本作“宜以新唐为正”，库本同，据崇抄于“唐”字下补“书”字。）】县五。【闽、侯官、长乐、连江、长溪。】八年，置都督府，领建、丰三州。【《寰宇记》云：“武德四年，为丰州外都督，领泉、建、潮。”《会要》云：“武德八年改为丰州都督府”。按：《新唐书》，武德四年未有泉州。五年始置丰州于南安。《寰宇记》年与州名及所领皆误；《会要》州名误。宜以《元和志》为正。】贞观初，隶岭南道，废丰州来属，县六。【万安，今福清，圣历二年置。】景云二年，改为闽州都督府。【是岁六月，分天下，置汴、齐、兖、魏、冀、并、蒲、鄜、泾、秦、益、绵、遂、荆、岐、通、梁、襄、扬、越、安、润、洪、潭二十四郡都督。闰六月，置按察使。七月，停新置都督府。是时，二十四郡都督之命并不行。惟闽州都督乃是岁正月指挥，不在停废之列。】领泉、建、漳、潮五州。【先是，垂拱二年，析置漳州。圣历二年，以旧丰州为武荣州。是岁，以武荣州为泉州。】开元十三年，改为福州都督府。【或曰：以董奉福上名。】十九年，置泉山府兵。【《治平志》：“按察使席豫奏：福、泉等州山洞僻远，江海广深，请于福州置上折冲府兵千二百人。】二十一年，置经略使。【《治平志》有：八月十二日敕。】二十二年，以漳、潮归岭南，督泉、建、汀四州。【二十一年，置汀州。】天宝元年，改隶江南东道。寻改为长乐郡。【改刺史为太守，仍为长乐经略使。】县八。【古田、尤溪。】复领漳、潮二州。十载，复以漳、潮归岭南。【《旧记》云：“二年”，非。】至德二载，置经略军、宁海军。乾元元年，改为都防御使兼宁海军使，复为福州都督府。【改太守为刺史，置防御使以治军事，刺史兼之。】上元元年，升节度使，领州六，【《旧记》云：“代宗时领温州”。《治平记》云：“宝应元年，袁晁反，攻陷台、温、明三州。李承昭率兵破之。遂以温州来属。未几，归越州。按：《唐书》：“台州人袁晁僭号，改元宝胜。李光弼遣将破之于衢州。广德二年，晁伏诛。免越州今岁田租之半。三州给复一年。”其间来属未详，姑载之。县九。永泰。析侯官、尤溪置。】大历六年，罢节度，置都团练观察处置使。【（崇抄作“罢节度使都督置团练观察处置等使”，略异。）以潮州归岭南。】乾符五年，黄巢入闽，焮荡几尽。中和四年，陈岩逐其帅郑镒，自称观察使。光启二年，王潮据泉州，岩表为刺史。岩卒，其妇弟范晖自称留后，骄暴失众心。众道潮以来，【（崇抄作“众迎潮以来”。）潮遣弟审知攻之。景福二年入福州。乾宁元年，授潮观察使。三年，《唐表》作“四年”。（底本作“唐袁”。据库本、崇抄改。）】升为威武军，拜节度使。四年，卒。【潮自光、寿南渡，由赣州入漳浦，（底本作“山赣川”，库本作“由赣川”，据崇抄改。）据泉、福。十二年，葬晋江。】审知立。【初，潮未至，民谣曰：“潮水来，岩头没；潮水去，矢口出。”至是验。】梁开平三年，封闽王。县十。【乾化元年，以梅溪场为闽清县。】贞明六年，升为大都督府。唐同光三年，卒，子延翰立。天成元年，伪建国，称大闽国王。【（底本作“大明国王”，据库本、崇抄改。）】十二月，延禀杀延翰，推延钧为节度观察留后。长兴四年，僭号，改元龙启。升为长乐府。县十四。【是岁，以罗源场为罗源县，感德场为宁德县，归化场为德化县，建州永顺场为顺昌县，咸属。】子继鹏为尹。清泰二年，继鹏弑立，改元通文。晋天福四年，朱文进等害之。季父延羲立，改元永隆。明年，延政始贰。后三年，延政僭号于建州，国号殷。【以将乐为镛州，延平镇为镡州。】开运元年，文进杀延羲自立。晋因授以节度。国人寻杀之，迎延政于建州。明年，延政称闽王。以福州为东都，领州七，【（底本作“领州十”，按，原领福、建、泉、漳、汀五州加镛、镡二州，当是七州，“十”当为“七”之误书。库本、崇抄作“领州七”，据改。）】县十三，【是岁，析出顺昌。】子继昌留守。列校李仁达杀继昌，立僧卓岩明，【雪峰僧，莆田人。】未几，杀之自立。其年，延政为南唐所灭。【自光启二年丙午入闽，有神僧黄■〈涅，工代土〉筑，（底本作“黄■〈涅，工代土〉筑”，崇抄、库本作“黄■〈涅，工代土〉槃”。）人就问之。僧云：“骑马来，骑马去。”灭之明年，岁复丙午。盖六十年。】汉乾祐元年，仁达举国归吴越。县十一。【是岁，改镡州为剑州，以尤溪隶之。三年，又以德化归泉州。】周广顺元年，改为彰武军。【避周太祖名。今法祥院有建隆三年《石□殿记》：（底本作“石□殿记”，缺一字，他本同。）“功德主上军散兵马使充彰武军省勾院使徐廷镐。”】皇朝太平兴国三年，钱氏纳土，复为威武军。领州六、军一，【镛州，失所废年月。是岁，析建州之邵武为邵武军。】属两浙西南路。四年，领军二。【是岁，析泉之莆田，置兴化军。】六年，县十二。【是岁，析闽县九乡置怀安。】雍熙二年，始为福建路。嘉祐四年，带钤辖。大观元年，升为帅府。四年，罢。建炎三年，复升为帅府。自太康置守，至今淳熙八年，凡九百年。考占星土。盖斗、牛、须女之分也。【（底本作“须□”，缺一字，据库本、崇抄补。）《周礼》以经星十二次，辨九州之地，以观妖祥”。内吴越属“星纪”。《前汉志》谓交趾、南海等郡，皆其分野。（底本作“分□”，缺一字，据崇抄补。）《晋志》：自南斗十二度至女七度为吴越，（底本作“□志”，缺一字，据崇抄并《晋书·天文志》补。）特言其大界也。非止谓本州。】
广轮之数具列于后云：【（底本作“具列于后亡”，据崇抄改。）】
东--西  四百五十里。
南--北  五百七十八里。
东南--西北  四百九十四里。
东北--西南  千八十里。
东  百九十里至海。
西  二百六十里至界首，又百二十五里至南剑州。
南  百七十八里至界首，又六十三里至兴化军。
北  四百里至界首，又百三十里至建宁府政和县。
东南  二百八里至海。
西南  五百四十里至界首，又四百二十五里至南剑州。
东北  五百四十里至界首，又三百二十里至温州。
西北  二百八十六里至界首，又百十八里至南剑州。
《三山志》卷第一终

[book_title]●卷第二　地理类二
叙县
闽，宅东南，负山而舐海。【（底本作“负山而舐海”，库本同，崇抄作“负山而抵海”。）】由建、剑至嵩溪，岩壑夹驶不留。其间州、县若镇，虽仅启廓，竟不能容与十数里。道出甘洲，山川揖逊，乃百里如掌。海潮涨卤至东峡，【（东峡位置，对西峡而言。本志“驿铺”、“江潮”等篇所述“西峡”皆指今乌龙江峡口，则东峡当别在其东闽安镇一带江流狭束处。）】激淡潮而西。脉络敷贯，委蛇详缓。州治其中，有中州气象。县十二，濒海七。【福清，距海六十里；长乐，二十里；闽，五十里；连江，二十里；罗源，十五里；宁德，县东；长溪，十里。依山三。古田、闽清、永福。挟江二。侯官、怀安。】按国初吏部格：【（底本于“吏部格”之旁，以小字校改“格”为“括”，崇抄及库本皆作“格”字，据改。）】“户二千以上为‘望’，千五百以上为‘紧’，千为‘中’，五百为‘下’。”今“中”县，并主、客户皆万以上。姑以建置先后为次云。
闽县
连江县
侯官县
长溪县
长乐县
○闽县
〔望〕
州东南隅。闽越故都--冶。汉末为侯官。吴属建安。晋太康三年，置晋安郡，省典船校尉，【（本志卷一《叙州》有“吴景帝时置曲郍都尉”之说，于此《叙县》中复有“省典船校尉”，卷二十《职官》又作“曲那都尉”，注“又曰典船校尉”，知是东吴时之同一官职，并存之。）立原丰。置原丰县，郡治在焉。】侯官仍旧。隋平陈，郡废，改县曰原丰。【与侯官俱为原丰。】开皇十二年，改为闽。至大业初，置郡，复治闽县。伪闽龙启元年，【长兴四年。】改为长乐。三年，仍旧。永隆三年，【天福六年。】又为长乐。四年，仍旧。
东--西  九十三里。
南--北  八十里六十步。
东  连江县界，九十二里。
西  侯官县界，一里。
南  福清县界，八十里。
北  怀安县界，县治后，绝河。
东南  长乐县界，七十五里。
西南  怀安县界，十七里。
东北  怀安县界，二十里。
西北  怀安县界，一里。
十二乡  三十七里
凤池西乡  县东南。旧名双桂乡。有都尉、联荣、上仁、棠阴、崇贤五里。今并为崇贤。
崇贤里  县治，在城。
凤池东乡  县东二十里。旧无东字。有清谨、新昌与今三里为五。今并焉。
归善里  （底本作“归善里里”，衍一“里”字，据库本、崇抄删。）前、后屿。
鼓山里  阮洋、灰崎、磕下石、剑山（石如剑痕，临江）。
桑溪里  猎岭。
晋安东乡  县东七十里。旧无“东”字。
海曲里  湖江山，在海中。
合浦南里  浮崎、洋屿、猴屿、闽安镇。
北里  （旧名海滨里）铁场、殷屿、翁崎。
海畔里  王晡山（海中）、海雷石（波涛所穿，其下成窍，风摇则訇然有声）。
晋安西乡  县东五里，旧名灵芝。有清平、永乐、习贤、易俗、孝义为五里，今并为三里。闽越王郢塚霥，县东田乡。
孝义里  鹧鸪、秋竹、鹅鼻岭。
瑞聖里  大乘前、竹屿、横屿。
易俗里  舶塔头、东岳前、奉真桥（元丰三年，道士颜象环作）、草参亭桥（靖国年作）、茶园山（王延禀为李仁达败，奔之）（底本作“奔之”，库本同，崇抄作“奔之处”。）、茶山馆（旧闽县尉廨也。崇宁三年敕以常平钱置漏泽园，遂于此创。今为东禅菜园，即鸡公巷口也）。
高盖南乡  县南十五里。旧无“南”字。有仁德、方胜与今三里为五。今并焉。
时升里  （旧龙政里）浮桥头、下渡。
仁丰里  盖竹、高盖、仙人井。（底本作“仙人非”，据崇抄改。）
光德里  高湖。
高盖北乡  县南十里。旧乌石乡，（底本作“乌石乡”，崇抄同，库本作“鸟石乡”。）有周鼎、下惟、（底本作“下惟”，库本同，崇抄作“下帷”。）令德与今二里为五。今并焉。
加崇里  王坂洋、横山头、河口、乌石洋、（底本作“乌石洋”，崇抄同，库本作“鸟石洋”。）上、中、下航、钓龙台（闽王时，江边号新市堤。翁承閤还朝，审知饯行于此）。
高惠里  木道、河口、五龙塘。
崇善东乡  县南七十里。旧名希福东乡，凡四里。
还珠北里  扈屿。
南里  横屿。
荣绣里  麻溪。（旧名西集里。淳祐戊申，待制侍郎陈公塏为乡帅。诰词云：“荣哉此行!何殊昼绣。”知闽县师舆从士民之请，立“荣绣坊”于大义。盖陈氏世居此地。乡贵观文殿学士毅斋郑公性之书扁。里遂以“荣绣”名）。（荣绣里名及以下注文，皆记淳熙成志后六十余年事，当是后人所加。各本皆有之。但文字各有出入：底本作“陈公塇”，库本作“陈公瑄”，崇抄作“陈公塏”，查本志三十一卷朱貔孙序及《宋史·陈塏传》，当是“塏”字，据改。又底本“知闽县帅与徒士民之请”，崇抄作“知闽县帅从士民之请”，库本作“知闽县师舆从士民之请”。查本志“公廨类二·善溪庙”条，记及陈塏为乡帅，率知闽县师舆致祷事，可互证，因据库本改。又“荣绣里”是淳祐后改之里名，本志水利、僧寺等卷仍书“西集里”。又此里为“陈氏世居之地”，又称塏为“乡帅”。查《宋史·陈塏传》作“嘉兴人”，当是迁居久后还乡任职者。）
方岳里
崇善西乡  县南七十里。旧名希福西乡。（底本作“旧多希福西乡”，参前条“崇善东乡”注文，知是“旧名希福西乡”之误，正之。）有永庆、慕贤与今三里为五。今并焉。
待仕里  塔林、方山。
清廉里  段塘、虎头。（底本作“虎□”，缺一字，库本同，据崇抄补。）
灵岫里  馆前、刘屿。
开化东乡  县东九十五里。旧无东字。有受善里与今二里为三。今并焉。
光俗里  营前、筹崎、竹屿。
至德里  洞江、澧渎。
开化西乡  县东南三十里。旧温泉乡。有归化、崇信与今三里为五。今并焉。
归仁里  卢螺、石步。
永福里  旧永安里、城门山。
高详里
赞贤乡  县南百里。（底本作“县南百□”，缺一字，据崇抄补。）
绍惠里  琅崎。
钦仁里  焦溪。
归义里  蔗崎、枕屿。
积善里  青布、苦竹。
安仁乡  县东十七里。
接贤里  白浮。
仁惠里  城门、龙泉、卢下。
永盛南里  石鼈。（后为雷所震，断之。今半犹存。）
北里  （旧胜残里）磕下、筋竹、石山（有自然井水甘美）。
开化里  洋下、连坂、林浦边、郡崎、上下董。
○连江县
〔望〕
州东北九十里。【《旧记》：百六十里。】晋太康四年，以温麻船屯立。【《晋志》、《宋志》皆有温麻县。】隋开皇中，省入闽县。唐武德六年，复析置。其年改为连江。【以县治连接江水，故名。崇宁三年，尚书省以县万户，（底本作“以孙万户”，库本作“以系万户”，据崇抄改。）拟差京朝官知。】
东--西  九十五里。
南--北  百十五里。
东  海，二十里。
西  怀安县界，四十里。
南  闽县界，二十五里。
北  罗源县界，四十五里。
东南  海，三十五里。
西南  闽县界，二十五里。
东北  罗源县界，百二十里。
西北  怀安县界，九十里。
七乡旧五乡  二十四里
宁善乡  县东南四十里。旧有丰邑，后并。
钦平上里  东塘村。
下里  白沙浦通津桥（初，梁石为步，中流以舟济，号中济。政和甲午为十八梁）。
崇德里  桑屿、东路、上下于塘（在海中）、（库本、崇抄作“竽塘”。）关岭、蛤沙、北交（旧有镇，今废）、大小亭山（昔黄氏兄弟载宝没于此，遂二处立庙）。
永福乡  县南二十四里。
新安里  荻芦。
安庆里  赤沙渡、赤沙馆。郑崎。
永贵里  （旧有上、下里亭，并。）船步渡、荻芦寨（有渡）、二沙镇（今废）、后浦。
太平乡  县西四十里。
光化里  罗崙渡、潘渡。
清河里
临江里  泗口、汤洋、长圆、卢溪（旧有北岭镇，后废）。
安仁里  上屯、东岸、白岩、中屯、陂西、天凿、长溪、下屯、菜洋、东岸渡、七猴渡。
名闻下乡  县西北七十七里。
安义里  辛洋溪、丹洋、下屯、洪路。
中鹄里  南坂山、黄岩村。（旧名通化。唐张莹尝有诗：“一箭不中鹄，五湖归钓鱼。”景德中，以更里名）。
敦贤里  翠林山。
安定里  洋尾、东充。
名闻上乡
加贤里  九弯溪、西际。
下里  麦浦。
进贤里  东塘、黄坑。
归仁里  （旧属太平乡）米令桥头。
五贤上乡  县东北百五十里。
集政里  上洪、（崇抄有旁注改“洪”为“鸿”。）白鹄、下廉、麻村、临海。
安德里  状元坊（以郑侍讲鉴两优释褐，名）。
招贤下里  （旧不分上、下里）峡口镇（今废）。
五贤下乡
保安里  瓷窑、管渎。
建兴里  浮曦、赤石村。
招贤上里
○侯官县
〔望〕
州西南百步。唐武德六年置，治州西江岸，水陆三十一里。贞观五年，省入闽县。长安二年，析闽县西十二乡复置。贞元五年，洪水漂坏。后团练观察使郑叔则奏，移入州城。元和二年，省；五年，复置。【先是同长乐省，（底本作“先见同长乐省”，崇抄同，据库本改。）仍置场征，世不便，（库本作“民不便”。）遂复置。】伪闽龙启元年，改为闽兴，以长乐为侯官。三年，皆复旧。
东--西  百八十里。
南--北  二百九十里。
东  闽县界，五十步。
西  永福县界，八十里。
南  闽县加崇里，二里。
北  怀安县崎山界，五里。界首至县，二十里。
东南  闽县宁越门，一里。
西南  永福县筇溪村，五十里。界首至县，五十里。
东北  怀安县界，二里。
西北  闽清县仁溪埕，百里。界首至县，三十里。
十乡  五十里
桂枝乡  县西南二里。以唐陈去疾登元和十四年科第，改名。刘若虚作“陈淑”。《唐登科记》无“陈淑”，有“陈蜀，闽县人”。
荣亲里  （旧名延福。咸平五年，刘若虚登第，授大理评事，知温州永嘉县。解任归乡时，王父母、父母俱无恙。谢侯泌因改今名以宠之。若虚自记，仍赋诗）。
聚星里  城内。
永平里  城内。
东孝悌乡  县南八十里（旧无东字）。
安平里  陈湖。
驯翚里  小目溪。
永钦里  柳桥。
处仁里  （旧属桂枝乡）。
孝顺里  （城西草市）。
美宅里  祭酒岭（俗呼为“进酒”。湛温，光州人，事王延翰，官至御史大夫、国子祭酒。时，延禀守建州，与延翰有隙，遣使觇之。延翰命温往饯，因鸩之。温叹曰：“唇亡则齿寒，吾宁以一身代万人肝脑涂地。”引卮独酌，毙于岭下）。
西孝悌乡  县西百里。旧修文乡。
扬名里  赤岸。
惠化里  赤岸。
齐礼里  塘岸。
招贤里  石门。
顺平里  石门。
胜业乡  县西十五里。
新安里  瓦埕。
孝成里  新道、玉山（宿猿洞之西南，伪闽望祀之所）。
正节里  廊回。
方兴里  后坞。
方乐里  洪塘。
修仁乡  县西南七十里。
永康里  横棣。
迁蝗里  南屿。
绥平里  坎下。
灵凤里  高崎。
海平里  昙崎。
永安乡  县西北百六十里。
嘉祥东里  大湖洋。
西里  白沙。
保安上里  大目溪（崇庆院前丰泽潭。相传：龙每二年一兴，（底本作“相传龙□二年一兴”，缺一字，库本作“相传有龙二年一兴”，崇抄作“相传龙每二年一兴”，据补。）兴则暴雨涨溪，冲梁突岸。乃以铁缆缆之，上铸铁佛，缝罅皆藏铁。自此不为患）。
下里  蒙溪。
永兴里  鼋村。
清化里  鼋村。
守仁里  仁溪、汤背。
石门乡  县西北八十五里。
九功上里  甘蔗。
下里  甘蔗。
归德里  唐举。
万安里  彭蜞。
东太平乡  县西北百二十里。
兴禾里  屿头。
东安里  黄沙岭。
安仁里  雪峰、汤院。
加川里  后尾。
畴川里  后尾。
西太平乡  县西北百二十里（旧原丰）。
仁德里  大、小若。（底本有关各处皆作“大小若”，库本同，崇抄原亦作“若”字，又再添加“竹”头，遂成“箬”字。按今地名是“大、小箬”，或非宋代原名，仍从其旧。）
旗亭里
志节里
惇和里
永宁里  （以上四里，地名侯官镇）
五芝乡  县西南百里，旧令善乡。
闽光里  （《方舆记》：月屿。出蟟蛤，号蟟沙（底本作“出潦蛤，号潦沙”，库本同，据崇抄改。））
清政里  （旧曰“贞正”，避仁庙讳，改）白鹤。
三秀里  黄岸、江口。
新兴里  古灵。
吉壤里  龙湖。
○长溪县
〔望〕
州东北。水陆五百四十五里。【《旧记》：八百五十六里。】唐武德六年，析连江置。寻省以为宁远镇。长安二年复置。【县南有溪数十里，通海。】宁远故城遗址今尚存。【或言：“长溪，唐尝升为松州。”按《旧唐志》：武德中，括州管松、嘉、台三州。（底本作“括州管松、嘉、合三州”，库本同，据崇抄改“合”为“台”。）七年，废松州为松阳。则长溪未尝为松州也。】
东--西  八百四十五里。
南--北  六百三十里。
东  海，十里。自海至榆星屿，二百里。
西  建宁府界，二百三十里。界首至政和县，百七十里。
南  海，百里。
北  处州界，三百六十里。界首至龙泉县，三百里。
东南  海，十里。
西南  宁德县界，百五十里。界首至县三十五里。
东北  温州界，二百里。界首至平阳，一百里。
西北  处州界，四百里。界首至县，三百里。
四乡  二十二里
劝儒乡  县东北。唐林嵩登乾符二年第，观察使李晦表请改乡里，因敕赐今名。
擢秀里  （底本作“折秀里”，库本同，据崇抄改。）赤岸、盐埕、文翁桥、饭溪、沙江渡、龙首桥、三沙峰火寨。（“三沙峰火寨”，崇抄于“峰”旁添改“烽”字，疑非旧名。）
望海里  敛村、太姥山、村、（底本作“□村”，缺一字，库本作“文村”，据崇抄补。）三陀九岭、（崇抄作“王陀九岭”。）益溪、大小圆塘、白露、盐埕（六十六灶）。
遥香里  白林桥、翁潭、王孙、雁溪、三尖。
育仁里  南北镇、后埕、沙埕（县四里）。
廉江里  桐山、骆驼岭、百秤。（崇抄作“百祥”。）
灵霍乡  县西南六十里。
万安里  大小黄沙、狮头、盐埕（与擢秀里百二十五灶）、金波桥、宣化桥、（底本“宣□桥”，缺一字，据崇抄补。）戢田（县北）、龙首山（崇抄作“龙贡山”。）（西胁有清泉，病者饮辄愈）。
温麻里  石背、东湾、盐田。
柘阳里  盖竹、蝉洋、重鱼、罗浮。（崇抄作“罗鱼”。）
沿江里  古漏、苏洋、大流港。
秦溪东里  东属、下益、才良。（底本作“下益才良”，崇抄作“下盃方良”，库本作“下盃才良”。）
西里  大小籰、黄崎、深浦。
永乐乡  县西北二百里。
仁风里  龙皋、茜洋、黄兰、秦溪口、白沙、大梅。（底本作“大海”，库本同，据崇抄改。）
西兴里  白沙、廉村、薛家坂（唐进士薛补缺令之所居。其孙芳杜，为人正直。既死。乡人为立祠，与令之同祠。立亭曰“清风”）。（底本作“唐□□□□□今之所居”，缺五字，且误“令之”为“今之”，又“为人□直”、“与□之同祠”皆缺字，据库本补。）
钦德里  缪洋、鸡屿、牛岭。
平溪里  大小鱼溪、西溪、麻竹、斜滩。
归化东里  察洋、湖边。
西里  松潭溪、船潭。
安东乡  县东南九十里。
安民里  （县南十里。地形饮海中作蜂腰。（底本作“蜂要”，库本同，据崇抄改。）东名上限，西名下限。往尝截之通潮，以不能而止。岁春夏交，有跨鱼掩至，其积如山）盐埕、沙舌、高平山（俗传：菖洪尝游其上，有丹鼎、丹灶）。
新南里  吒崎（旧有浙津驿在八尺琅玕头，今废）。
连海里（底本作“建海里”，据库本、崇抄改。）  蚶砚石、苦竹（滨海之民，多“滬业”。《舆地志》：“海滨渔捕，张两翼，潮上，即没以取鱼。谓之“滬业”）。（底本作“扈业”，崇抄同，库本作“滬业”。按，陆龟蒙《渔具咏序》云：“列竹于海澨曰滬”，据改。）
招贤里  （旧无）上下角、西臼、蛎澳、大小金盐埕（同安民里输宁德县）。
○长乐县
〔紧〕
州东南百里。【曾师建《记》：百二十里，潮信也。】唐武德六年，析闽县地为新宁县，在敦素里平川。【距今县十五里。】寻改为长乐。上元元年，防御使董玠以其卑湫，移治吴航头。元和三年，省入福唐县。五年，复置。伪闽龙启元年，改为侯官县。三年，仍旧。永隆三年，改闽县为长乐，长乐为安昌，明年仍旧。
东--西  百二十里。
南--北  六十五里。
东  海澳，三十五里。
西  闽县界，一里。水路百二十里至县。
南  福清县界，五十里。
北  山外大海，取连江县界，（底本作“取”，崇抄同，库本作“去”。）百二十里。
东南  千零里至东洛。水路百二十里。
西南  泉元里至石尤岭，（各本均只作“尤岭”二字。按其下“泉元里”条，有“石尤岭”。又卷三“福清县”亦记“北长乐县石尤岭分水为界”，知脱一“石”字，补之。）三十五里，福清县界。
东北  新开里到当西澳，水路百二十里，外连江县界。
西北  宾兴里至闽县苦竹溪，水路十五里。（底本作“小路”，据崇抄改。）
四乡旧七乡  三十二里
善政乡  县西一里，并永泰乡为之。（廉风、建兴、崇德、敦素、崇贤，旧属永泰。）
宾贤里  （旧德致里。因邹异中经明行修科改。）河南临水渡，出首石（县主山，高二十余丈，广数十里，中有泉。四望皆水也，又名“四水口”）、县驿（县南十五步）、临水驿（县西一里）、吴航头（相传夫差略地至此，未必然）。
逍遥里  黄弹岭。
进贤里  桃坑（源出董平山）。
廉风里  董平山。
建兴里  （距海半里）。
清平里  沙坑。（距海半里。县滨海处多沙，风飏飞积，小成坡，大成山，岁岁迁徙无定，扑面眯目，（底本作“扑面昧日”，据库本、崇抄改。）无所不至；而米谷、饮食中殊无之。亦异也。）
崇德里  北湖（距海三里）。
敦素里  （旧县治，距海五里）
崇贤里  晁石。
仁义里  获溪桥（源出大山阳，流入演江，江阔九里，深十一丈，东流二十里入海。昔有二龙起于江中，白归山阳，则白龙潭也；黑居山阴，则祥云潭也。有人于潭侧获卵壳，大如斗）。
昌化乡  县东南十里，并依德乡为之（海滨、崇化、良田、千零。旧属依德）。
絃歌里  石梁。
海滨里  东石。
崇化里  流水。
良田里  江田。
千零里  社下、钟门驿（今无）。
崇仁里  湖东。
和风里  河下、双髻石。
招贤里  竹■〈土寻〉。
永胜里  千历。
二难乡  县西南五里，旧崇丘乡。以潘循、潘衢同登祥符元年第，改。后并安时乡之昆由、依福、灵石、泉元、归义里。
同荣里  （疑更“归义”为之）参溪、破石潭（下有石柱庙）、抟纱潭（深不可测，尝有以纱一抟测之，不至其底）。
崇丘里  大边、洋门。
信德里  小边。
嵩平里  白田。
（上三里，旧属闽县。咸平二年，以煎盐之乡与闽县惟界一岭，私贩丛至。踰境即非所部，闽之弓手仓卒莫至，遂以隶之）
泉元里  石尤岭、白岩山。
依福里  （前曾村）
灵石里  小门。
昆由里  百石堰、黄龙潭（底本作“黄龙潭”，库本、崇抄皆作“黄新潭”。）（岁旱，雩之。昔有巫者妻沤麻潭侧，见黄龙首藉其上，驰以告其夫，夫以告县。往祈之，俄而大雨）。
芳桂乡  东北二十五里。
新开里  梅花村。
方乐里  东皇村。
大宏里  （以林犯御名思中宏词，（林慎思，长乐人，字虔中，唐咸通十年，以博学宏词第进士。本志因南宋孝宗名“慎”，故避讳以“犯御名”三字代之。）奏名）大石、渡桥。
万安里  相村、祥云潭（旧名“玄云”。祥符中，避圣祖名，改。旱，祷即应）。
敦化里  古烂岭。
《三山志》卷第二终

[book_title]●卷第三　地理类三
叙县
福清县
古田县
永福县
闽清县
宁德县
罗源县
怀安县
○福清县
〔望〕
州东南百二十里。【《旧记》百七十七里。】唐圣历二年，析长乐南八乡置万安县。【因乡为名。】天宝元年，改为福唐。梁开平二年，改为永昌。唐同光元年，复为福唐。伪闽龙启元年，改为福清。【或曰：“晋天福初改为南台县”。考，未见。】
东——西  百二十里。
南——北  百四十七里。
东  大海，五十里。
西  兴化军百丈岭分水为界，六十里。
南  大海，百二十里。
北  长乐县石尤岭分水为界，二十五里。
东南  海。
西南  莆田县县岭分水为界，六十里。
东北  长乐县薛田岭分水为界，五十里。
西北  闽县常思岭分水为界，六十五里。
七乡旧十乡  三十六里
太平乡  县东五里。旧有龙兴、崇宾里，后入永东、永西、海坛三里。
永东里  通海桥（俗名河头，舟楫所萃。天聖五年，以木为之。元祐中，增十三间，名坦履。绍兴中，知县黄童以桥南势卑，增筑八梁）。
永西里
修仁里  （旧属永乐乡）
海坛里  （海中间，八百里，户三千）
万安乡  县西南，四十里。旧有文秀乡，以翁谏议承赞得名；嘉祐省，隶万安。
万安里
新丰里  （旧属太平乡）
灵德里
苏田里  （旧属文秀乡，有里、外，今并。）万安桥、铁场桥。
光贤里  （旧属文秀乡。翁承赞之居）
安香里  （旧属文秀乡。相传雪峰真觉僧归莆中，囊山僧妙应迓之，举香问讯）
崇德乡  县东南五十里。山亭乡，旧有遵义、遵教、灵瑞、时和里，今并附近诸乡。
钦唐里
惇和南里  （旧有惇和北里，今并）
归化北里
南夷北里  （旧属山亭乡）
拜井里  （闽王审知筑占计洋，凿井无水，拜而得之）
安夷南里  （旧属山亭乡。）
孝义乡  县南二十五里。旧有万寿、桑里。后并。
栖仁里
江阴里  （旧属崇德乡）
临江里  径江、蹑云桥（元丰初作。名鳌江桥。政和五年为亭。淳熙初，改今名）。（底本于“临江里”下有此注文，库本同，崇抄所无。）
南匿里  （旧属万安乡）
归化南里  （旧属崇德乡）
长东乡  县西四十里（旧有长乐西乡，此为东乡。后并西乡。此遂去“乐”字）。
文兴里  （旧无）
清元里  （旧半属西乡）
永寿里
新宁里  （旧属西乡，有里、外里，今并）
方兴里
感德乡  县东二十五里（旧有鳣庭里。今并）。
仁寿里
浔洋里  （旧属孝义乡）
新安里
方成里
永宾里
方乐南里  （旧有北里，今无）龙江桥（阔五里，中浮六丈。政和中，增四十二间。林舍人遹《记》，以“连沧巨浸”名。刘提刑峤改名“永平”。绍兴中，林少卿栗改今名）。
永乐乡  县西十二里。旧有常乐、元福、立德里。后并。
永福里
清远里  （旧属万安乡）
善福里  （旧属长乐东乡）士林桥（水陆院之左。开宝五年创，治平元年修）、无患桥（近林真君炼丹之地。相传：饮其水者无疾患。今改为“龙津”。林枢密希《记》）、交溪桥（宣和四年作）。
遵义里  （旧属山亭乡）
○古田县
〔望〕
州北二百八十里。唐开元二十八年，洞豪刘彊【（本志多处述及古田洞豪归唐之事，但其名或作“刘彊”或作“刘疆”不一。因从底本中多数，统一为“彊”。）等三人以土地、人民归于都督李亚丘。乃遣杨参军招致林镕《记》作“溢”。】等千余户，咸曰：“祖父咸亨中来此潜焉。因古昔田亩垦辟而居。”以闻于朝。明年，立县双溪之汇、屏山之南。平陆三十五里。【《新唐书》谓：“永泰二年，析侯官、尤溪置”，误。】皇朝太平兴国五年，从转运使杨克让之请，乃迁治于水口。【今嵩溪驿乃县庭。】端拱元年，仍旧。【转运使崔策请，即从之也。（底本作“即□□也”，缺二字，库本作“即从之”，据崇抄补。）】
东——西  八十三里。
南——北  二百五十里。
东  连江县界，百四十里。界首至县二百里。
西  南剑州界，百四十里。界首至县二百里。
南  水口镇，八十里。
北  建宁府界，百四十五里。界首至府二百里。
东南  侯官县界，百七十里。界首至县百九十里。
西南  闽清县界，八十里。界首至县六十里。
东北  罗源县界，三百里。界首至县六十里。
西北  建宁府界，（底本作“建宁府□”，缺一字，崇抄只作“建宁府”，不示缺，据库本补。）八十里，界首至府九十里。
四乡  十三里
建东乡（底本作“□东乡”，缺一字，库本只作“东乡”二字，不示缺，据崇抄补。）
保安里  东溪、感溪、屈斗、转水、鸣玉桥（下有磨剑石）、戴星州、平沙桥、龙津桥、劝农桥、温泉桥、仙岩、花岩井、尖峰、小尖峰、醴醻山、上坊龙潭、下坊龙潭、古城山、环屏山、花山。
崇礼里  白沙、凌桥、茶亭、螺坑、风伯林、龙井、桃花坞、五花山、玉山、大仙峰。
濑溪里  破石、车竿、（《寰宇记》云：濑溪、积善二里，南唐保大六年，（底本作“南唐□□六年”，缺二字，库本同，崇抄则作“南唐武德六年”。按武德为唐初年号，当时古田未建县，亦未设南剑州。南唐李璟年号升元，有六年，亦未治及南剑。惟有李璟于保大四年破建州灭王延政，南剑、古田为其所辖。因补正为“保大六年”。）隶南剑）今有濑溪、白银峰、后溪龙潭。
和平里  神前、芋洋、小鲎、（底本作“小鲎”，库本同，崇抄作“小黉”。）谷口、黄田、林洋（皆驿路）、潮鱼桥、汤桥（半属闽清）、清潭桥（旧从朱坑铺前渡）。
恩惠乡  旧有长安里。今无。
慕仁里  天宫岭、羊角、洪头、筋竹、黄柏口、桃洲、高家游、覆船岭。
新兴里  左拔、副拔、平湖、石崎山。
横溪里  横口、东西溪、银场窟、黄柏造山场、栗木洋。
新俗里  （旧名洛阳。出牡丹、芍药。建中靖国元年改）包地、白溪、庵溪、青溪。（崇抄无“新俗里”之下整段注文。）
元和乡
邵南里  金坑、倒坑、胭脂笼、牛头岭、甘溪、潭溪。
安民里  辜洋、廖洋、苏洋。
青田乡
安乐里  西寮、盖竹、杉洋、徐坂、皮寮、西溪、潭书（皆造竹纸）。
移风里  （旧无）竿舟、（崇抄作“竽舟”。）嵩舟、西溪、白籰、若洋造山场、石龟（口眼悉具，长二丈，广八九尺。一人登其上，亦微动）、宝泉山。
顺委里  （犯御名，改为顺）黄柏、茶洋（造竹纸）。
○永福县
〔紧〕
州西百二十里。唐永泰二年，节度李承昭析侯官、尤溪县各一乡置。号永泰。【《新唐·志》：“咸通二年，析连江及闽置。”误。】皇朝崇宁元年改今名。【避哲庙陵名。】
东——西  百五十五里。
南——北  百二十里。
东  侯官县界，六十里。
西  南剑州尤溪县界，六十五里。
南  兴化军兴化县界，七十里。
北  闽清县界，四十五里。
东南  兴化军界，八十五里。
西南  泉州德化县界，百里。
东北  侯官县界，七十五里。
西北  闽清县界，六十里。
三乡  十四里
丰和乡  县东七十里。旧里五。后并永泰为“唐元”。
待旦里  （抵侯官，皆危居、斜耕之地。）东新桥（旁有款骖亭）、汤泉。
保安里  大小妃山（越王葬二妃于此。铸铁盖以掩之）、汤泉。
永安里  大樟、大宵、官猎、（库本作“大霄、观猎”。）东洋。
唐元里  创岭、石人坑、岩村、郭店、龙屿、福清十八溪路。
通化乡  县南三十步。
开平里  县市（平政桥，在重光寺前。以木作十八盘，用舟三十六乘之。盘长一丈四尺，阔一丈；舟长三丈，阔四尺。绍圣四年作）通京桥、宣和桥、政和桥、太原滩（下石刻“太原”二字。相传：唐大中初，王令罢秩，舣舟于此。邑中饯行，暮夜未返。其夫人题诗一章：“何事潘郎重别筵，君心未断妾心悬。太原滩下相思处，猿叫山山月满船。”政和三年，知县陈武佑以刻石）、方广岩、极乐岩、六洞仙岩、永泰镇（今废，县南五里有大汤、小汤）、陈山。
光德里  大小洋、北山、锺山、古■〈火〈門外東內〉〉、圆埕、苏坑。
新丰里  鱼坑、辜洋、黄坑口、汤泉、白面。
平盖里  （高盖山下）黄柏洋、花林庄、东坑口、上下拔、谢洋。
安乐里  杉洋、永安桥（通兴化、尤溪）白腰、胡鼻、毗坑、朱洋。
和平乡  县西南九十五里。
归义里  洑口、龙湘、石濑、登冲、溪东、葛洋。
永津里  （库本作“龙津里”。）（旧曰新津，居人沿溪）峬岭、阳井（溪流石上，六尺）。
义仁里  洪面、拏板、后池、辜岭。
感应里  五十、鼈坑、大猎、（库本作“大豨”。）柳园。
保德里  浊水塘、贯尾、际门、冲口。
○闽清县
〔中〕
州西北百二十里。唐贞元中，【徐绛记元和中，误。（底本无“误”字，库本同，据崇抄补。）】观察使王翃析侯官县十里，【（底本及库本、崇抄皆作“观察使王雄”，查本志卷二十“秩官·郡守”表中，贞元八年任观察使者，各本皆作“王栩”。检《唐书·王翃传》，其姓名当是“王翃”，则以上各本作“雄”、“栩”者皆误，今悉正之。）】置梅溪场。【《新唐书》云“置县”，误。】梁乾化元年，王审知以为闽清县。【县路，僧法笺开，治通避峻，颇有条理。】
东——西  八十里。
南——北  百二十里。
东  侯官县仁德里，十五里。界首至州百二十里。
西  南剑州尤溪县松阳里，（底本“南剑”下无“州”字，库本同，据崇抄补。）七十里。
南  永福县新丰里，五十里。界首至县五十里。
北  古田县和平里，七十里。界首至县三十里。
东南  侯官县守仁里，十五里。界首至州百二十里。
西南  永福县平盖里，百里。界首至县五十里。
东北  古田县邵南里，六十里。界首至县六十里。
西北  尤溪县松阳里，七十里。
二乡  十里
奉政乡  县东北三十里。
宣政里  天王渡、（底本作“天□渡”，缺一字，据库本、崇抄补。）白塔渡、锺湖（山半，内有湖泥如浦溆，生芦荻。相传：中有积水，应海潮盈缩。旱，祷雨于此）、（底本作“应海潮盈□□旱祷□□□□”，缺六字，崇抄作“应海潮盈祷雨于此”，不示缺。库本作“应海潮盈缩旱祷雨于此”，据补。）石竹山（底本脱“石竹山”三字，据库本、崇抄补。）（县南二十里，山半有灵坛石，巧如画屏。）、猴屿（相传：山下有穴，水流相通。猴猿多居之，有佛迹盘石上）、鹊仙桥。（底本“石竹山”及“猴屿”以下注文与库本同，崇抄之文字顺序稍异。）
安仁里  白面山（天晴望之，岩石隐隐如人面而白）、温泉。
金沙里
贺恩里  （唐乾符中，有池锡家，天雨钱数万。夜梦人送铁锁二，至旦，果得。后有鹤盘旋下庭。号其山曰朱顶，林曰白鹤。至今子孙家焉）
永宁乡  县西山五十里。
盖平里  石屋山（岩下有石屋、仙人棋局）。
护仁里  薛丕山（产石花异果。（崇抄作“产名花异果”。）相传逸人薛丕于此居）。
仁寿里  大渭仙峰（崇抄、库本作“大帽山峰”。）（峰接永福界，有鼓声，或一月三五鸣，或不鸣。经年云常覆其上，旱则祷之）、龙爪桥（溪旁四爪痕犹在。旱，祷即雨）。
孝顺里  龙都岩（高百丈，常有云气不散。时闻仙乐声。（底本作“晓闻□声”，缺一字，据崇抄、库本补改。）侧有灵洞院）。
苑丘里
居仁里  仙人迹（入溪岸磐石上，（底本作“□溪岸磐石上”，缺一字，据崇抄、库本补。）长一尺五寸、阔八寸，入石一寸。旁有石臼，深八寸）。（底本作“石白深八十”，库本同，据崇抄改。）
○宁德县
〔中〕
州东北三百里。唐开成中，析长溪、古田二县地置感德场。【（底本作“感德□”，缺一字，据崇抄补。）】伪闽龙启元年，升为县。
东——西  二百里。
南——北  三百二十里。
东  长溪县盐田江松门为界，三十五里，亦至海。
西  古田县安乐里，百二十里。
南  罗源县飞泉岭，十五里。
北  政和县秦溪西里，二百三十里。
东南  海。
西南  罗源县兴成里，百里。
东北  长溪县，二百二十里。
西北  建宁府，四百五十里。
三乡  十里
安东乡  县东南五里。
陵山里  小场、蚶崎、殊溪、三焦、飞泉镇（今废）、梅花、钓崎。
临海里  杯竹。
金溪里  赵公桥（旧在横山。淳熙中，以谶移于渡船）、赤鉴浦渡、石碧村、百丈漈、龙潭（灌田数十项）。
霍山乡  县北七十里。
水漈里  长境渡、西溪渡、霍山溪、关棣镇（今废）。
霍童里（底本作“霍同里”，库本同，据崇抄改。）  黄大夫湖旁、程党渡、霍山井（霍童山中，广五丈。相传中有海■〈鱼酋〉，久晴，升木为雨；久雨，升之必晴）。
安乐里  龟村、赤溪、斑竹。
青田乡  县西百五十里。
东阳里  芹溪、外渺、东渺、显聖岩。
安远里  章溪、桃花溪。
感德前里  穹窿村、（崇抄作“穹蔭蔭村”。）聖湖、杯竹。
后里  福辇、石唐常斛、葛仙翁岩。
○罗源县
〔中〕
州东北百六十里。唐大中元年，观察使韦岫以连江县一乡为罗源场。伪闽龙启元年，升为永贞县。皇朝天禧五年，改为永昌。【避皇太子名。】乾兴元年，改为罗源。【溪名，亦姓也。】初，治水陆寺西，双溪之间，地卑潦。官物陷溺，即配富民偿。庆历八年，土民陈智津、倪昱等击登闻鼓奏，理之。乃移今治于旧县东北。
东——西  七里。
南——北  一百里。
东  宁德县界，四十五里。
西  连江县界，二十五里。
南  连江县界，三十五里。
北  古田县界，六十里。
东南  连江县界，抵海四十里。
西南  连江县界，二十五里。
东北  海，十五里。
西北  古田县界，六十里。
三乡  十二里
崇德乡  县东南。五里。旧与北社为八里。
安金里  四明山、双石桥（名金钗）、三石桥（名崇德）、鲫鱼屿。
拜井里  松崎山。
梅溪里  （旧有上、下里，山居）
新顺里  石鼈。
善化里  （旧有上、下里，最险僻）
常熟乡  县东北十五里。旧有迁明、新丰里，后置招贤里。遂并之。
招贤里  （旧无）镜样（濒海险僻）。
徐公里  仙茅山。
临济里  （白岩山下，濒溪）
罗平里  洪福山。
同乐乡  三屯。县西七十五里（旧曰“屯”，今曰“里”）。
霍口里  （梧桐山下，濒溪）
黄重里  （罗汉山下，濒溪）
林洋里  山■〈山寻〉。
○怀安县
〔望〕
州西北二十里。皇朝太平兴国六年，郡守何允昭奏：闽县划疆，不啻百里，户仅二万。吏患簿籍繁，征输远。请析九乡，八千户置。初治芋源江北三十里。【（底本作“芉源”，库本同，据崇抄改。）】咸平二年，转运使丁谓奏移石岊。民便之。始广故驿为今治。
东——西  八十五里。
南——北  二百一十里。
东  连江县界，七十五里。
西  侯官县界，十里。
南  侯官县界，四十里。
北  古田县界，一百七十里。
东南  闽县界，二十六里。
西南  侯官县界，三十里。
东北  连江县界，八十里。
西北  侯官县界，三十五里。
九乡  四十四里
敦业乡  州城北。
钟山里  （周广顺二年，林嗣宗《鍾山记》：“螺涌一峦，奇木秀耸。老竹、毛松，高凸倚□”）（底本于“秀耸”以下作“老竹、毛松高凸倚□”，库本“秀耸”以下无注文，崇抄全无注文。）
择善里
开化里
（以上三里附城）
太平里  （城北。《十国纪年》：“王延翰葬闽县太平山。”即“太平地藏”也，为“普同坟”。绍兴十一年，乡民请为之。张丞相浚乃令芙蓉僧营于北门之外。男左女右，各广二丈二尺深二丈，为四穴，以待不能葬者。乾道六年，黄监簿启宗请于府，为三坟于天王院之东，则谓之义塚）
忠信里  兴圣坑、陶穴（有九十五家，佃官池。唐相王抟谪朱达回，卒于此。因葬闽山塔院西）。
感应乡  县下以西十八里。
赞城里
西安里  后浦。
清平里  （旧曰清义）后山（旧为陶灶。政和初，知县吴与乃禁之。今陶迹犹隐于荒莽之中）。
安康里  （旧曰安义）县市。
钦德里  文山（郑山人居。黄尚书裳石其路，往谒之）。（底本作“黄尚书裳五其因往谒之”，据库本、崇抄改。）
八座乡  县东北二十里。
观风里  （附城）东渎（东湖，严高筑城日，与西湖同开凿，今皆为田，人犹呼之，亦有“湖堘”之号）。
孝仁里
温泉里  （多汤泉）龙窟山。
高迁里  盘石（相传：越王时，运米至浮仓，此石在湖中，因号）、炭田。（底本于“高迁里”下注文完整，库本同，崇抄不载。）
稷下里  北岭。
灵山乡  县东北二十五里。
越城里
立德里
怀贤里  （《十国纪年》：葬夫人任氏于闽县凤池山。后忠懿王亦葬焉。今凤池寺山也。唐同光四年，改葬永福山，则遵化里莲花山也。后唐赐《神道碑》，张文宝撰。王氏在闽者无噍类。今惟甥刘氏岁时祀之）
宁碁里  桑畲（底本作“桑金”，据库本、崇抄改。）（《旧记》余善塚在闽县西北十一里，今隶怀安）。
遵化里  桃枝岭。
侯官乡  县西北二十五里。旧有崇江里，后并。
清泰里
北平里
灵运里  桐口（伪闽通文四年，王昶奔至梧桐岭）。
安定里
德风里
超胜里
江阳里
承平乡  县南三十里。
接下里
黄信里
顺安里
孝悌里  （以上四里跨江）南洲、黄江。
安上里
移风乡  县西南四十里。
长寿里
崇福里
清善里
匀化里
杨崎里  （以上五里在江南）
积德乡  县南五十里。
恭顺里  湖襄。
胜平里  仙崎。
高阳里
待宾里
孝廉里
同乐乡  县北四十里。
施化里
兴城里  （二里。界古田、闽清、罗源）龙迹石、寿山石。
《三山志》卷第三终

[book_title]●卷第四　地理类四
子城
罗城
夹城
外城
城途
子城坊巷
罗、夹城坊巷
内外城壕
○子城
闽越王故城，今府治北二百五步。
晋太康三年，既诏置郡，命严高治故城，招抚昔民子孙。高顾视险隘不足以聚众，将移白田渡，嫌非南向，乃图以咨郭璞。璞指其小山阜曰：“是宜城。后五百年大盛。”于是迁焉。
唐中和中，观察使郑镒始修广其东南隅。【先是，开城南河。有人得石，记云：“五百年，城移东南。本地合出连帅。”自太康至是，适五百年。《闽川名士传》以为：“陈岩，闽人，为廉帅之应。”《旧记》作“七百年”。】文德元年，陈岩复修。【《岩传》云：“恢其形势，甃之砖石。”旧有观察支使林嵩为《重修子城记》，在“作院”内。（底本作“观察支使林嵩”，库本同，崇抄作“观察使”，误。时观察使为陈岩。）】
王氏国闽，壁垒翳山，楼橹庇马，【（底本作“接橹庇马”，崇抄同，据库本改。）】城益坚緻矣。【乾宁四年，王潮筑永平城；梁乾化二年，审知筑内城，恐即此城。】后归吴越。
皇朝太平兴国三年，钱氏入朝，诏堕其城不用。四海混同，人无外虞。断垣荒堑，往往父老徒指故迹以悲。【旧子城二百三十三步。有小墙，周围在焉。（底本作“周围在□”，缺一字，库本同，据崇抄补。）】皇祐之后，始有建请修筑外城者。寻亦寝议。熙宁元年，章大卿岷奏：“窃见州城四十余里，自属天朝，官吏因循，岁岁毁圮，茅墙数尺，霖雨连澍，遄至倾颓，亦有民居冒盖屋宇者。今来相度，欲只就旧基，修筑子城便，愿委本路转运使同共计度。若允所请，乞降度牒三、二百道，添助支费。”有旨：“令转运、提点刑狱，各具相度以闻。”寻复奏：“交趾蛮人，闻自廉、雷将趋广州。本州边海，万一乘风奔冲，何以御捍？乞检寻前状，许令修筑子城。”从之，仍给度牒一百五十道，【每道许卖一百贯足。】是岁六月也。会岷移海州，议者犹以子城故狭，而表犹六七里，费与役广，恐不能成。程大卿师孟谓转运使曰：“第得钱二千万，半岁可就。”乃以二年四月始事，益以西南隅。周九百五十丈，【旧子城西至宜兴门，今又广至丰乐门。】厚五寻而閷其半，崇得五之四，表里累以甓石。上设女墙，其下覆以椽瓦为台，【（底本作“攘瓦”，崇抄作“椽瓦”，下文亦有“椽瓦”之说，据改。）名威武。】以抗其隅。创九楼城上，【时师孟奏：女墙用灰饰，开箭窗，结流道、水沟井、敌楼、角楼。《记》言：创楼九。见《府治》。】下负墙为亭三，一曰雅歌，二曰吏隐，三曰春风。浚其隍，为桥十二。【见内、外城壕、门。】拒以一锸，疏以二门。费缗钱一万九百七十四，用工十一万七千。三百八十九日卒功。【时于后圃草中得仆石，乃陈岩《修城记》，岁适三历己酉矣。九年，许门下将为《记》。】三年敕“知、通、都监，常务点检、修葺俾勿坏，转运、提点刑狱遇巡历，检察之。八年，元郎中积中以女垣喜坏，乃悉撤其覆。【本欲为屋并覆女墙，会交趾叛，曰：（底本作“白”，库本同，据崇抄改。）“御暴不待屋也。”乃并撤其旧所覆城面椽瓦。（底本作“椽尾”，据崇抄、库本改。）】甃以重甓，密置候楼，皆得瞰临之势。绍兴元年，范汝为据建州。程待制迈乃发巷石，累虎节、定安、丰乐、康泰为四瓮门，设敌楼，阅月乃成。三年八月，张参政守毁虎节瓮门，复旧门。明年正月，复定安。十五年四月，莫尚书将复二门。其敌楼，各从门毁之。今门七：
南  虎节门
双门。祥符九年，严侍御辟疆新而名之。嘉祐四年，元给事绛重作。熙宁二年修。政和六年，黄尚书裳重修。
门外  还珠门
双门。旧gui头门。伪闽龙启元年作，严侍御辟疆改今名。宝元二年，范都官亢修。政和六年，黄尚书裳修。绍兴七年，居民火，拆榜以禳之，寻重立。
东南  定安门
闽王审知作，严侍御辟疆更名。今梁间有“八月庚戌树立”六字，乃闽王时题，至是修。政和六年，黄尚书裳重修。
东  康泰门
梁乾化二年八月十九日，闽王作，名东康。治平元年，元给事绛重作，更今名。上有楼，名东山。
西  丰乐门
旧罗城门。初，严侍御辟疆更名“乐输”，以近都仓也。至是拓子城，遂为子城门。建炎间，建寇攻城，恶“输”字，更今名。淳熙改元，郑提刑良嗣重修。
门内  宜兴门
旧子城门也。嘉祐八年，元给事绛作。至是拓子城，不撤。今仍存。
西南  清泰门
○罗城
唐天复元年，王审知创筑罗城四十里。【《旧记》云：五十二里。（“四十里”、“五十二里”，底本、库本、崇抄皆同。今以民国初旧地图对照，罗城周长不过6公里，合十二市里，颇疑“四十里”为周十里之抄误。崇抄于注文作“旧记云十二里”，似是。参考下文“外城”，蔡襄奏状云，外城周围才“约二十里”，可知。今仍其旧。）】设大门及便门十有六，水门三。【旧有观察判官刘潞作《修罗城碑》，在利涉门外。】熙宁二年，既增筑子城西南，罗城西门缺不复作。【丰乐门已为子城西门。】政和五年，利涉门灾，罗城南门复废不治。二方雉堞，湮没断绝，遂与夹城通矣。门今存者六：
南  利涉门
双门。上有重楼挟阁，前安泰桥。政和五年灾。
东南  通津门
严侍御辟疆名兼济。康定二年，沈都官邈更今名。
东  海晏门
严侍御辟疆名。熙宁六年，丁竦修。（海晏门，位于今东街五四路口，旧澳桥所在。又按“秩官”：熙宁六年，丁竦再任郡守，各本作“丁耸”。鼓山绝顶之《屴崱铭》署名“丁竦”。耸与竦音义同，仍应统一作“竦”。）淳熙五年，沈枢密复修。今俗呼鸡鸭门。
东北  延远门（崇抄作“通远门”。）
崇宁二年，王秘监祖道重作。门外桥栏石刻“通远”，必旧名也。
北  永安门
熙宁三年，程大卿师孟重作。门外，细柳桥。西，千骑桥。
西北  安善门
闽王王审知作，上有楼。熙宁三年修。绍兴七年复修废楼。内有鹿项门，（底本此处作“鹿项门”但于别处又杂作“鹿顶”，取其多见者，统作“鹿项”，不另注。）今西湖旁。熙宁废其外城。距子城数步，正伪闽为复道处。
西南  清远门
今俗称鸭门。崇宁三年修。旧以丰乐为罗城，与清远城接，故中间又有金斗门。熙宁拓子城，遂自金墉桥以南皆无城，门亦废。
○夹城
梁开平元年，【伪《闽录》云二年。】王审知初筑南、北夹城，【南夹城，今宁越门东、西一带；北夹城，今严胜门、遗爱门一带。】谓之南月城、北月城。【黄滔《万岁记》：“新城似月圆”。】南城，大门累砖甓、设悬门外，楼橹七十间，便门六，水门二，浚壕以通潮汐。北城，大门二，便门五。【“南城大濠百五十步，北城决壕通西湖”，黄滔《记》。后渐湮塞。今多豪右租占。】李仁达时，唐兵攻之不下。初，王氏筑城，令陶者印砖，悉为钱文。及兵退，仁达果归钱氏。今门六。
南  宁越门
双门。梁开平二年，闽王审知作，名“登庸”，以协郭璞迁城之谶。长兴二年，延钧改为闽光。严侍御辟疆更今名。
东南  美化门
门内  水步门  水步门内，西通登瀛坊，有横门，俗呼上门。有土墙南走至美化门西，遂逾九仙之麓抵宁越门。宣和四年摄州事俞提刑向修旧临河务、美化门。
东北  井楼门
北  严胜门
崇宁四年叶吏部棣修。
西北  遗爱门
旧名升山。治平元年元给事绛作。明年移尹南京，父老请于府，愿以公之政绩名之，遂更今名。
西  迎仙门
门外通怡山。
○外城
皇朝开宝七年，钱昱筑东、南夹城。【东夹城，今行春门南北；南夹城，今合沙门东西。即今外城也。按：钱昱自作记，题作“重筑”，云“晋开运三年丙午，江南举兵大侵疆境，当矢石之地，最甚东南二城。周显德六年己未，始增土补其缺坏，累石立其欹斜。既欲速成，堕颓低下。至是，始经度修筑。”则是自王氏以来有此城矣。】南自光顺门而西，【即合沙门。】城三百二十九丈。其门楼六间，敌楼三十间。【《记》不言光顺门以东，恐是时不曾筑。今东边城具存。】东自东武门而北，【即行春门。】安边、临江门楼皆五间，便门二，【一汤井，一船场。】敌楼九间，城二百七十四丈，开沿城河二千九百尺。自东武门而南，门楼三间，敌楼二十四间，城三百一十丈，开沿城河三千六百尺。凡城高丈有六尺，而厚半之。石其基，累甓而覆以屋。二年乃毕，【《记》云：“凸则为基，坳则为洫”。今两城东、南皆遇水而止。又云：“东临大江，西接平陆。”见当时沙洲未合，城犹近江也。】三年而堕之，因其址，茨小垣以周焉。王氏自忠懿在位既久，遭五季兵革，为其国深虑，重壁累堑至于三四，周回缭绕。外城西、北遂与罗、夹楼堞相属，益完固矣。一经毁废，迄未能复。
皇祐四年，诏曹侍制颖叔以渐开修。乃自严胜门始甓百五十丈。【时，蔡襄作《颖叔知福州诰词》有“尔其缮除兵械，补完城堞”之语。今所甓尚存。】嘉祐元年，蔡密学襄奏：“本路建、剑、汀、邵，地连两浙。江南乘舟下水至州城，不过三二日。东南边海，温、莆、泉、漳诸郡，船皆可至，今城墙高止数尺。顷，侬贼之变，【（“侬贼之变”，指交趾侬智高之叛。）】尝诏本路修葺城垒。近曹颖叔复只筑数十丈。愿计度卒城之。”时重惜民力，有旨：“沿海分界，有盗贼可窥伺之处，令擘划防备【（底本“壁画防备”，据库本改。）。”见《端明文集》，有《知福州自乞相度开修城池奏状》云："福州外城周围约二十里，工料极大。若行修筑，须至科点丁夫，配约物料，收拾备足，一两月间便要了当。若候兵士功役，空延岁月。乞降旨挥检计。如重惜民力，亦系朝旨。】“熙宁九年，交趾叛。提刑司奏：”福州以土垣为罗城，缓急无以守御。“乃下本路相度，仍令兵马都监郝永德提举修之。转运使徐亿奏：”本司岁入所积，支用殆尽。【时诏沿海州、军修筑城壁，令转运、钤辖司，同共检计人工物料已有、见缺以闻。亿奏：“泉州添修外城已约八万余贯外，福、漳州、兴化军，并系创新开筑。细计须五十余万贯。本司逐年所收杂纳等钱只及八十万贯，粗了年计。惟常平苗役，岁宽剩十五万贯，已应副安南军兴支遣。”】修城之役，本为保民。今城三千四百余丈，用物料二十万二千九百余缗，【十九万九千二百余贯，砖、石、灰、竹、木价钱；三千七百余贯，系楼橹用锯木匠雇工钱。】兵夫三百三十七万三千四百余工，【十一万三千四十工，本州军工自备；三百二十六万三百七十一工，缺。每工日支米二升，计六万五千二百七石四斗二升；盐菜钱十文，计三万二千六百三贯七百十文足。】愿借民力以成之。"寻以岁未丰稔，遂罢。
宣化三年，方腊反，州乡老李全等复以外城为请。廉访司奏：“本路有封桩钞旁定贴钱十五万缗，望行取拨与。居民愿出备钱物，并力完筑。”有旨：“令壮城厢军以渐开修。”时，余太宰深复奏：“乞依元丰法制，建创外城”。乃下转运、提点刑狱、钤辖司审度。【诸司以元丰法，边城高二丈，广加四之一，閷其半为上之广。濠三重。又有瓮城、羊马城、钓桥之属。今打量，外城长三千三百七丈，高二丈，底阔二丈五尺，上收一丈。共用人匠八十一万三千一百余工，物料十五万三千四百余贯。】既而，以贼平复罢。建炎二年诏：“诸路城壁，令守令劝诱官民户助修，不足，申省给降钱物。“本州计度，当用缗钱二十万。民贫产薄，助者实鲜。乞给度牒一千三百道，寻降五十道，遂止。绍兴二年十一月，臣寮建言：”闽在今日，实作屏翰。泉、福皆号巨镇，泉城稍固。望特诏福唐，度修城池，仰宽南顾之忧。“有旨：“令帅臣相度。”张参政守奏：”城周六千八百余步，颓基废址，占佃者众。重以地多沙砾，所费不赀。略行细计，缗钱约七十万，米六万斛。军兴以来，公私困竭，夏、秋大旱，米斗千钱。乞候丰岁为之。"乃寝。今隍濠湮塞，半为民田矣。外城门六：
南  合沙门
嘉祐八年元给事绛作，名远南。政和二年张殿撰劢修，更今名。宣和三年摄郡事俞提刑向修。自南台渡江十里合沙门，次宁越门，次利涉门，次还珠门，次虎节门，次威武军门，次都督府门，丽谯凡七。程大卿诗：“七重楼向青霄动”。王尚书诗：“七楼遥直钓龙台”。政和五年利涉灾。今六谯矣。
东南  通仙门
美化门之南。严侍御辟疆名乐郊，后更今名。
东  行春门
严侍御辟疆更名。景祐二年，梁比部逸修。
东北  汤井门
外汤路，即安边楼门也。
船场门
恐即临江楼门也。
西  怡山门
治平元年，元给事绛作。
○城  途
（底本“城涂”，以下文中，或作“涂”，或作“塗”，其他各本同。今尽改作"途"。）
州城，九轨之途四，【州至宁越门，凤池坊至行春门，依仁坊至开元寺，（底本作“开元”下无“寺”字，库本同，据崇抄补。）遵义坊至丰乐门。】六轨之途三，【行春门至天庆观，宁越门至合沙门，（底本作“合沙江”，据库本、崇抄改。）兴贤坊至罗山寺东。】四轨之途八，【清泰门至儒宗坊，拱星坊至罗山寺西，侯官坊至延祥前，丰乐门至迎仙门，筹帅坊至旌隐坊，（底本作“寿帅坊”，库本同，崇抄作“筹帅坊”。参阅本志罗、夹城、坊巷名，改为“筹”字。）登瀛坊至水步门，庆成寺前至乾元寺前。（底本、库本凡述及庆成寺处，皆作“成”字，崇抄则多于“成”字旁改书“城”字。疑“庆成寺”为原名，今之地名皆作“庆城寺”矣。）】三轨之途七，【美政坊至通仙门，聚英坊至登俊坊，忠顺坊至闽县棣华坊，安善门至鹿项门。】其他率增减于二轨之间，虽穷僻，侧足皆石也。伪闽以来，途多凹敝，石亦未遍。康定元年，乡民黄浩然等砌东渎。熙宁以后，道士颜象环劝募，周更营干，凡三十一年，至夷康山、铁塔二岭。道左刻施者姓名与其岁月。【东门刻：“元丰八年陈奕砌”。东路刻“熙宁十年众砌。”河西刻！“蔡宗与众砌。“南门刻：”何日华、男亮成砌。”陈植《赠象环》诗：“销整新阶绕郡城，知师才智善经营。为怜世路多倾侧，故使行人尽坦平。一府轮蹄还往便，千门箕帚扫除清。乐游桥上红尘接，未免区区事送迎。”】政和二年，林瑶与众砌永安门。
州产榕木，河堤、官廨多植之。【陈绎《赠元给事》诗：“榕叶堂前坐昼阴。”】治平四年，张郎中伯玉令通衢编户浚沟六尺，外植榕为樾，岁莫不凋。熙宁以来，绿阴满城，行者自不张盖。【程大卿诗：“苍烟巷陌青榕木。”】政和中黄尚书裳莳补其缺。今定安、宜兴、新河尚无恙，东南数里仅存数株矣。
○子城坊巷
由仪门而东，入东康门，抵康泰门。【州便门路也。】
由仪门而西，入西园门，折出威武营。【宜兴门内。】
由仪门而南，威武军门；又南，虎节门。】旧街东民居于沟外设店铺，中为廊，以便行者往来。乾道四年灾。吴宪龟年摄郡，以街南北与谯门相望，不宜褊狭，令拆入近里架造。廊路遂塞。】
东，依仁坊。【子城厢。《治平记》：“东，定安坊；西，宜兴坊。各以其方之门名之。”】
西，遵义坊。【后更今名。仁、义，表东、西也。庆历中，苏提刑舜元开井，号苏公井，锓之石栏，子城九，外城五。今随方具之：由丰乐至定安，其井三；由台门至虎节门，其井六。台门第一井，以铜为底。（底本作“砥”，库本作“■〈石底〉”，据崇抄改。）水用之漏壶，轻重适平，岁久多湮。建炎四年，程待制迈悉浚之。】
由依仁抵定安，循城出虎节之东，曰“东衙”。【旧官廨所在也。其南有东总门，今皆为民居。小巷经纬二。】
由遵义抵宜兴，循城出虎节之西，曰“西衙”。【旧有西总门，出其南，小巷经纬三。蔡公襄于西总门之东创医学，东总门之西揭示《圣惠方》。见《治平图》。】
由宜兴抵丰乐，即都仓前。熙宁二年，筑子城，环城下内外，甃甓为途。【《登新城》诗云：“白昼兔探汤。”（底本作“白昼兔探汤”，库本同，崇抄作“日画兔探汤”，皆不可解。疑“兔”为“免”之误。）】宜兴坊南，并渠抵清泰门。西大中寺。【（底本注文“西□中□”，库本只有“西中”二字，据崇抄补。）】
○罗、夹城坊巷
（底本脱此题目，库本、崇抄有之，目录亦有，据补。）
由虎节门南至合沙门，又南至江。
东  凤池坊  地名十字街头，旧号左通街。（底本、库本及崇抄等本皆作“左通街”。按，下文“西登俊坊，地名杨桥，旧曰右通衢”，此或是“左通衢”之误。）许公将迁右丞，郡守叶吏部棣易今名以期之。凤池，亦乡名也。
大隐坊  旧号都市，韩通直召之祖居。崇宁间，举“八行”。黄尚书裳易今名。
使旌坊  地名大石井，李大夫浼尝任漳守，（底本于“使旌坊”注下作“李大夫浼”，又于“嘉荣坊”注下作“李大夫俯”。崇抄、库本亦同。“浼”疑为“俛”之误书“俛”即“俯”字之别体。今仍其旧，待考。）乡人因名云。
嘉荣坊  地名南营，政和间，李大夫俯知婺州，后其子提举衙东，乡人荣之，故名。内“苏公井”一。
旌隐坊  地名馆前。湛郎中俞五十致政还乡，（底本作“沈郎中舍”，库本同，崇抄作“湛郎中俞”。按：本志“科名”有景祐五年进士“湛俞，于治平中召以屯田郎中为本路转运判官，后遂休致，隐居宿猿洞”。湛俞隐居宿猿洞事，本志多处有记述。知底本、库本误“湛俞”为“沈舍”，正之。）隐于城南宿猿洞。三召不起，以为转运判官。元给事因名其坊。
内北  发政坊  旧内有居养院、安济坊，元符元年置，以处不能自存者。月以丐者之半给之。
骁骑坊  驻泊营名。
涟漪坊  临河。
朱紫坊  地名新河，旧号“三桥”，朱通奉敏功之居。昆仲四人皆登仕版，通奉享年九十余，子孙繁盛，朱紫盈门。乡人因以为名。
内南  乡行坊  陈祖武，政和二年特恩，转运使欲举其行实，力辞之。乃名其坊为乡行，仍手札以旌之。
兴贤坊  内州学，旧名进德。政和行舍法，改今名。学之东有闽时太妃宅，今犹呼。“苏公井”一。？西  登俊坊  地名杨桥，旧曰右通衢，宣和间改名。春风楼前有“苏公井”一。
郎官坊  以刘涛子、孙皆为郎，故名。陈先生烈之居。
兴文坊（底本作“兴交坊”，据崇抄改。）  地名塔巷，旧曰修文。其中举人数不利，陈知县肃改“修”为“兴”。其年登科。
新美坊（底本脱“美”字，据崇抄补。）  旧黄巷。永嘉南渡，黄氏已居此。乾符六年，黄巢儳路围福州，观察使韦岫败而遁，遂爇城中。（底本作“遂暑爇城中”，库本同，“暑”字疑衍，或为 “著”字。据崇抄删。）至崇文馆校书郎黄璞之居，曰：“此儒者，（底本作“此儒者”，崇抄同，库本“者”作“也”。）灭炬弗焚。”惟此一巷以璞免。黄巷名因此益著。崔大夫及第，因改今名。
元台育德坊  旧安民巷。刘中奉藻以孝闻，郡上其事。诏赐粟帛以旌之，因号其坊曰锡类。余太宰深登庸，以其旧居，改今名。
聚英坊  内紫极宫，故名仙居。后崔、李二姓咸显贵，因改名。
利涉坊  利涉门之旁。
桂枝坊  以乡名。安泰桥下，“苏公井”一，万寿寺前一。
侯官坊  内侯官县。近，里人以候缺日久，改为“官贤”。（底本作“宫贤”，库本同，据崇抄改。）将官衙前“苏公井”一。
内南  道山坊  以道山亭名之。内有道士井。初，晋时，林氏入闽，有华阳道士谓之曰：“可凿井于南山下，遇磐石则止。”乃如其言。俄有白豕跃入其中，泉遂涌，至今旱不涸。
西  儒宗坊  地名山兜，郑司业南所居。旧名延平。
由凤池东抵行春门外。
北  介福坊  内元明王祠，乡人祈祷之所。
振名坊  并地名后河。陈太丞以方医名京师，既而彭文嗣登第。因名。
太平公辅坊  地名坊门，旧以通太平寺名坊。绍兴末，朱公倬拜右相，王尚书师心加公辅二字以名之。坊尾旧有开元坊，今无。开元寺前“苏公井”一。
高行坊  地名乡习营，以“骁勇”名坊，盖内有驻泊营也。后赵伯尚举“八行”，改今名。
秀实坊  旧曰升秀，士人有累举不第者。后有登科，故名。
内  寿宁坊  通井楼门。
忠顺坊  旧名延庆，以庆城寺寺前延庆桥名。陈奉议景参，三世登科，郡守欲号“显裔”，以其私讳，乃询其字。或曰“字子孝”。守曰：“以孝事君则忠，以敬事长则顺”，故名之。庆成寺东，旧有南禅坊，今无。寺前“苏公井”一。
闽都坊  旧曰闽会，县治在焉。
海晏坊  海晏门之旁。
喜寿坊  卓推官之居。其母，陆侍郎藻之姐也，侍郎治郡日，年八十余尚宁健。因以为名。
棣华坊  地名汤巷。郑氏兄弟三人中武举，杜廷试为第一。（底本作“杜廷试为第一”，库本同，崇抄作“社廷试为第一”。按：本志绍兴二十四年，武举第一人为“郑矼”。其弟“郑磁”于二十一年中武举。“杜”、“社”疑为“矼”之误。“兄弟三人”者疑为“二人”之误。）因为名。
温泉坊  地名内汤。
南  思义坊  旧曰阜财，交易所也，通大隐坊。地名厂下。
连桂坊  地名梳行，黄给事唐传之居。兄弟相继登科，刘延康名之。（底本作“兄弟继登科，□延康名之”脱一字，缺一字，库本同，按：宣和五年，刘鞈以延康殿学士知福州，据崇抄补“相”字、“刘”字。）
清泰坊  地名石井。大观中罗殿撰畸立，（底本作“学殿撰畸”，库本作“李殿撰畸”，崇抄作“罗殿撰畸”。本志“郡守”有“大观中，罗畸以集英殿修撰知福州”之记载。据崇抄改。）识时也。
朝士坊  地名小石井。以朱大夫敏元之居名。
仁庆坊  旧曰捉生，伪闽营。黄尚书裳以其非雅，改之。
拱星坊  闽王时，号新路口。
华萼坊  闽王时，号新市。
美政坊  旧名施政。地名河西。
出通仙门外。
冠贤坊  黄国录伦两优释褐。故立。
罾浦坊  地名河东。天圣中李屯田正登第，子述继之。叶吏部名其坊曰世显。初，郡人有诗云：“疑是分开浑沌初，奔奇走秀两相於。等闲开圃多栽竹，到处人家尽读书。宴饮直尝千户酒，盘飨惟候两潮鱼。九华峰顶真仙宅，罾浦坊中出辅车。”乡人以久无第进士者，乃剽诗以更其名。今又为罾浦。
状元坊  旧曰团练坊。嘉祐八年，因许将状元，改。
尊儒坊  蔡伯俙之居，（底本作“蔡伯稀之□”，库本作“蔡伯稀字景蕃”，崇抄作“蔡伯俙之居”，按本志“科名”是“俙”字，据崇抄改。）祥符九年应童子科。真宗赐诗：“八闽山水多奇峻，（底本作“八闽”，库本、崇抄皆作“七闽”。）四岁儿童出盛时。（底本、库本皆作“四岁”，本志“科名”亦作“四岁”，崇抄作“三岁”。）家世旧传清白训，（底本“清白”下缺“训”字，据崇抄补。）婴孩自得老成姿。才方学步来朝谒，未及能言便赋诗。更励孜孜图进益，青云千里有前期。”授东宫伴读。（底本作“□读”，库本作“侍讲”。按：本志“科名”记作“除东宫伴读”，当以“伴读”为是，据补。）暇日画村民以嬉。鬚而蒿，且有菜色。（底本作“暇日画□□以嬉鬚而□且有菜色”，库本作“暇日画村民以嬉目而蒿且有菜色”，崇抄同。据补“村民”、“蒿”三字，“鬚”改为“目”字。）帝适见而询焉。对曰：“臣所居州，盖瘴乡也。故其人皆然”。帝叹久之。
东岳行宫坊  行春门外，地名舶塔头，通天庆观。
继韦坊  高县尉介卿与子安世同年登科，故立。
南入拱星坊，直抵通津门，至罗山寺角，西出兴贤坊。
东  举廉坊  地名黄兼仓，黄、郑初入闽所居。后陈尹举“八行”，改名。
润泽坊  闽“横冲营”，内义井二，叶吏部棣名。（底本作“叶吏部□”缺一字，崇抄作“叶吏部棣”，叶棣见本志“郡守”条。据补。）
高节坊  旧名严师，因林提学徽之名。后杨通判幹引年致仕，更其名。
至喜坊  胡氏兄弟文炳、文炜同时登科，因名。
濯缨坊  通使君闸。（底本皆只有“通使君”三字，库本同，崇抄作“通使君闸”。按：本志“内外城壕”条所记，当是“使君闸”。据补。）
化成坊  旧铁冶坊，冶铸之所。
登瀛坊  旧九仙坊，地名仙迹，水步门大路。
仙迹坊  亦通九仙山。
西  积货坊  近市，黄尚书裳名，内过捉生营。
连荣坊  通小石井。旧曰既富，以樊氏兄弟仁达、仁远登科，改名。
岳临坊  内嵩岳行宫，丁戊山之巅，南旧有安福寺、崇庆塔，号新塔。
筹帅坊  王端明祖道之居。端明两知乡郡，（底本“乡□”缺一字，据崇抄、库本补。）移知桂府，故名。西通旌隐坊，地名馆前，盖闽时五州诸侯馆所，至今犹呼云。
兼济坊  通津门之旁门，旧名兼济。
坦履坊  西通朱紫坊沿河一带，地名新河。
中  状元坊  绍兴十二年因陈状元诚之立。
全胜坊  地名罗山寺角，今法海寺也，以旧营名。
由丰乐门至迎仙门。
中  亮功坊  余太宰深府第。政和中，赐“贤弼亮功”问名，因□以名坊。（底本作“赐贤弼亮功问名因□以名坊”，库本作“赐贤弼亮功扁郡人因以名坊”，崇抄作“赐贤弼亮功问名因以名坊”。疑“问名”为“闾名”之误。）
南  永和坊  地名小排营。
北  西湖坊  旧有赞城坊，以城里为名。今无。
由丰乐城而北，西逾宜秋桥。
宜秋坊  通西湖坊。
不逾桥而北，出安善抵遗爱。
拱辰坊  州北。
熙然坊  政和中，黄尚书裳再任日立，亦志时也。
由清泰门出清远门外  地名后街，东通大街。
中  丰盈坊  旧杨桥坊。
西  大水流坑
小水流坑  并通浦尾。
棣锦坊  旧通潮巷，以二陆皆知乡郡，改今名。
文儒坊  旧山阴巷，后改儒林。以郑祭酒穆之居，改为文儒。
甘液坊  地名方井，即苏公井也。
中  光禄坊  旧曰闽山。光禄卿程公师孟游法祥寺，置光禄吟台，因以名之。
西  风宪坊  清远门外。余太宰之兄待制清之居，擢为御史，俄改今名。（崇抄先作“俄”，复旁改为“遂”字。）
由康泰门东行，折而南，出井楼之西。
北  丽景坊  地名东渎。
由丽景坊北行，出延远门，抵严胜门。
昭利坊
祐正坊  俱以昭利王祠故名。（底本作“故□”，缺一字，库本同，据崇抄补。）
○内外城壕
桥梁附
《旧记》：“州，东带沧溟，百川丛会，控清引浊，随潮去来。”《吴都赋》所谓“潮汐为池”，【（底本作“朝夕池”，崇抄作“朝夕为他”，库本作“潮汐为池”。按：左思《吴都赋》原是“潮汐为池”，据改。）】几是也。今城东南地势卑平，潮上，大江自南台城南有越王钓龙台，故名。东北入河口津，经通仙门、【旧乐郊门，后以土人嫌“乐”、“落”音同，改。】美化门之东，至临河务，入南锁港，【水门。】北过德政桥，【古渡也。绍兴十四年，僧觉渐作。阔九丈，为三门，号曰新桥。曩时大义、白田诸渡至河津，及城南有东适者，皆出澳桥。欲径者，此渡焉。或曰：自桥立，东走者免百步之迂。然北山七十里之水，会于澳桥之北，驻而后进行，未百步，复逡巡于是桥之下，时潦暴至，尾泄不逮，东湖数十里田亩莽为水病，由此故也。今考《旧记》则不然。东湖，自晋开凿，正欲受北山之水，民自湮塞而为田。岂桥之罪哉？乾道二年，创亭。】至去思桥为罗城大壕。【即澳桥也。南从江岸开河口通潮，（崇抄作“至河口通潮”。）北流至澳桥浦，遂通东湖，直如沟渎，号直渎浦。相传：无诸时，四面皆江水，此如屋奥，舟楫所赴。北会山原，东达行路。其时已有桥，惟木性喜腐，更革莫得详。闽王时，始以“澳”名桥。皇朝开宝中，钱昱修。景德元年，谢郎中泌， 谋易以石。州民陈祐等奔走营集。泌去三年而桥始成。后泌死，州民相与缟素。严侍御辟疆问之曰：“皇朝刺史十四人，而尔犹拳拳于兹何？”于是，严尚严。（底本、崇抄及库本皆作“于是严尚严”，疑“于是”为“于时”之误。）故祐等皆曰：“侯于吾民，天地也。不张权，不恃威。兄弟而争者，训之；顽梗者，责之。讼几乎息矣。”严闻其言，刑亦为宽。祥符七年，改曰通津。崔轲《记》：“熙宁八年，元郎中积中慕谢之政。于是举何武故事，改曰去思，大书于桥左。后五十年，陆侍郎藻守乡郡，始措民居而亭之。朱欄雁齿，缥碧凌空，亦一时壮观也。俞提刑向《记》，（底本作“俞提刑句记”，崇抄作“俞提刑有记”，据库本改。）植于桥右。】过桥，北出锁港，【非水路，但设水门。】散入东湖。【《旧记》：“在州东北，周回二十三里。晋严高筑城日，与西湖同时开凿。今渐堙塞为民田。”庆历中作《记》只曰“渐湮塞”，是犹有湖也。】其西，分为三：一自通仙门之南入通仙桥，【乾通三年始创亭。】西行经洗马桥，【合沙门外。时洗省马于此桥之东，别分一支，南横通韭菜桥，又东西分为两支而南，名曰“玉筋水”。】而西会于夹城壕之西南隅；一自美化门之西，入教场南，过宁越门外九仙桥，【有景德四年林洪范为《闽光门合沙新石桥记》，大略言："南城之濠，实要津焉。先是，濠梁造以官籍之木，（底本作“官籍之□”，缺一字，库本作“官籍之数”，据崇抄改。）岁理日葺。军什即役，相顾共咨。（底本作“相顾其咨”，库本同，据崇抄改。）虞部袁公召缁流、士人好善者，（底本作“缁流亡人”，库本作“缁流地民”，据崇抄改。）示以石梁之议。人乐其便，逾时告成。“或曰：”梁开平二年，闽王作，名合沙。“按开平四年，翁承赞册闽王，（底本作“门闽王”，库本作“同闽王”，据崇抄改。）有《登水阁诗》：“轧轧朱轮下九霄，登庸门内驻星轺。他时若问今时事，只有南边是旧桥。注：桥名合沙。”然则，二年，盖修之也。皇朝元符二年，颜象环亭其上，更今名。桥东有湖，（查对旧地图，参照下文《旧记》"南莲池"方位，南湖当在南门外之西。又“桥东有湖”，疑为“桥西有湖”之误。）闽王筑南月城，因设大壕百五十步，后为莲池。宣和五年，榜曰“南湖”，今多湮为田矣。旁薰风亭、禊游亭、秉兰堂。】西逾宿猿洞趾，过西门迎仙桥，乃北通西湖，至遗爱门池桥；【《旧记》：“西湖在州西三里，蓄水成湖可荫民田。伪闽又益广之。迤逦南流，接城西大濠，直通南莲池。”父老相传：闽时湖周回十数里，筑室其上，号“水晶宫”，时携后庭游，不出庄陌，乃由子城复道跨罗城而下，不数十步，至其所。今宫迹犹存，民田其上，而湖尽为民田及菱池矣。异时，太守出西湖观竞渡，则知与南湖通也。《旧记》云：“无诸时，湖中山一夕飞往临海。”其说诞。】一自德政桥之西，南至河西桥以西，【大中祥符二年作。绍兴二十六年，乡人更名“使君”，以闸名之也。】置闸，【旧名清水堰，今名“使君闸”。（河西桥又名使君桥，水闸名使君闸，即今之古仙桥闸。）】吸大河水贯城而西，经通津门桥，【旧名“兼济”。《旧记》：“从清水堰开河通澳桥浦。拔潮贯城，横度兼济门。”盖伪闽筑罗城时所凿也。咸平中，陈象舆重浚之，并门改名。俗号“新河”。通大船往来。】次安泰桥，【利涉门外。旧有《重修津渠记》在利涉门下，掌书记陶岳文。宣和七年，陆侯藻创亭。】次清远门桥，次板桥，次金斗门桥，直抵浦尾，【罗城壕在金斗门东，桥近之，故名。若横出金斗门以西，乃是外城壕，壕通迎仙门外桥，至西湖。观《治平图》：水从外濠入城，（底本作“水后外濠入城”，崇抄同，据库本改。）至金斗门，西入至浦尾，通澳桥潮水。相传：自晋时有堰，今湮塞。】折而东，经金墉桥，【五云楼下，保一营门南。】与甘棠闸潮相遇。其东，别为一自通仙门之东，北行至临河务水门分支壕，绕外城而北，过行春门外乐游桥，【元祐中，颜象环作。】又绕而西，至汤井门，接去思桥、河尾，其北又分为二；一自去思桥北，西入甘棠闸。【《旧记》：“晋严高筑城日，从今迎仙馆前开水口，通澳桥浦。”观《治平图》：馆在甘棠闸侧，今转运东行衙是也。闸旧有之。政和中，黄裳修。绍兴二年夏旱。程迈命知闽县王陔重修。（底本作“知闸县”，据库本、崇抄改。）陔曰：“凡闸，必设二，以迭为启闭。今但修其一，其泄必利；或遇启放，驰驶易涸。宜增一，以节其势，启前闭后，于水无损。此真法也。”乃从之。“使君闸”，六月二十四日兴，十有八日成。“甘棠”，八月十三日兴，十日成。今法海、庆成二寺管之，以潮大小为启闭之节。淳熙元年，史丞相浩复修。】又西行过延庆桥，【庆成寺前。】次师桥，【寿宁坊前。】次经院前桥，次长利桥，【由三山楼下，（底本作“由三山楼下”，库本同，崇抄作“旧泰山楼下”。）桥之北又有一桥，旁有闸基犹存。前通仁爱桥。】通阛桥，【（底本作“癏楼”，库本、崇抄皆作“阛桥”，据改。）左院后、后河，新瓦路。】次虎节门大桥，【《旧记》云：“前大桥河，晋严高开，舟楫往来，因名大航。相承，去航字，直曰大桥。后五百年，当唐元和中，观察使薛謇再开，（底本、库本及崇抄皆作“薛蹇”。本志“秩官”，元和中郡守“薛謇”。不应前后异名，改作“謇”。）以油杉作堤限。熙宁三年程大卿师孟改为“乐土”。】次清泰门雅俗桥。【清泰门外。门东，迫子城有小桥，名众乐。下有水门。】至子城西南隅发苗桥，【髢也。俗呼“苗”为 “尧”。昔有妪于此卖发髢，因名。今普明庵旁旧桥侧有水库，基石犹存。（底本作“基石犹有”，库本同，据崇抄改。）后又创为桥。】与清水堰潮相遇，北行至丰乐门义和桥，【（底本作“北行主丰乐门”，库本同，据崇抄改。）今俗呼定远桥，恐旧名。】次宜秋桥，至鹿项门墙止；【相传：伪闽时，凿渠引西湖清水贯城而入，沿丰乐门城隅与浦尾潮接，为浴马之所，且以涤滓秽。今无清水，潮尾或时至。（底本作"潮尾或时至"，库本同，崇抄作“潮水时至”。）先时尚容小舟，今不复有。犹名西湖。】一自去思桥北北行，稍不附城，至严胜门，并石泉而北，乃东折至安国之左。【《旧记》云：“旧渠一支，自严胜门通潮。西至遗爱门，四面设壕堑通潮。凭高望之，如小蓬瀛。”是亦言其大概耳，未必实抵遗爱门也。伪闽时，尝穿龙腰。术家以为主山蜂腰之脉，竟不敢而罢。所谓至遗爱门者，谅第抵龙腰而止。今自石泉西折至龙腰之东，皆为民田。】若其子城之东南，自长利桥北走，经定安门仁爱桥，并开元而北，逾康泰门乐游桥，趋将军山之南。【自长利桥至定安门渠旁，民多侵为浮舍。熙宁二年，程大卿筑城，始撤之，寻其源而复浚焉，乃北趋将军山之麓。】西南，自清泰门东众乐桥水门入子城，【旧以宜兴为子城，是渠沿城而北。熙宁拓子城，遂为水闸。】经开通桥，【与众乐桥隔墙。】次便民桥，】大中寺东。】次宜兴门桥，【桥东，退木场西，（退木场，疑即“官廨”中所称“抽木场”。“退”、“抽”，于方言亦一音之转耳。）旧宜惠坊磨务，治平犹有之。今为安抚司客邸。】沿都仓至威武堂西澄澜阁，【阁临水，今废。】通西园池，【园在府治之西，左高而右庳。（底本作“左高而右庳”，崇抄作“左高而右卑”，库本作“左亭而右库”。）忠义堂前池，旧通潮。凡府右诸窦之水皆归焉。已上，嘉祐二年，蔡密学襄开河，有《记》立于左院之碑亭：“自清水堰口至兼济门桥，南岸百五丈九尺五寸，北岸百五丈七尺，泥面三丈六尺，底二丈四尺，深三尺。兼济至利涉门桥，南岸百七十六丈，北岸加一丈八尺。泥面三丈三尺，底二丈二尺，深四尺。利涉至清远门桥，南岸百四丈一尺，北岸加八尺，泥面三丈三尺，底二丈二尺，深三尺；清远门至发苗桥，南岸四百八十一丈六尺，北岸四百六十八丈二尺，泥面三丈，底二丈，深六尺。发苗桥至清泰门桥，南岸四十八丈五尺五寸，北岸四十二丈六尺，泥面二丈，底一丈四尺，深六尺。清泰门至后河口开元寺前小石桥，南岸九十二丈九尺五寸，北岸百八十九丈二尺，泥面二丈，底减六尺，深五尺。小石桥至经院前桥，十八丈八尺，泥面三丈，底二丈，深五尺。经院桥至南禅寺斗门，南岸百七十六丈二尺五寸，北岸百八十七丈七尺，泥面三丈，深四尺。发苗桥至乐输门桥，百六丈五尺五寸，泥面二丈，底丈有四尺，深六尺。乐输门至鹿项门墙，九十八丈四尺，泥面二丈，底丈有四尺。深六尺。清泰门至宜兴门桥，东岸九十五丈八尺，西岸加五寸，泥面丈有五尺，底丈，深六尺。宜兴门至州衙墙，七十八丈。泥面丈有五尺，底丈，深六尺。小石桥至定安门，六十三丈六尺，泥面八尺，底六尺，深六尺。定安门至东康门桥，百九丈六尺，泥面丈有五尺，底减三尺，深六尺。”】又自西北绕郡城之后，东入瓯冶池。【今将军山之北，昔冶山之麓也。亦名“东冶”及俗呼“瓯冶”，皆以东越故耳。程大卿师孟创瓯冶亭作诗，又为后序云：“予至州之明年，新子城。城之东北隅，灌木阴翳。因为开通，始问此水。或对曰：瓯冶池。予窃喜其迹最古，且爱其平阔清泚。又池之南陇阜盘迂，乔林古木，沧洲野色，郁然城堞之下。于是亭阁其上，而浮以画舫。可燕可游。亭之北跨濠而梁，以通新道。既而，州人士女，朝夕不绝。遂为胜概。”程以为“迹最古”者，谓瓯冶子善为剑者，事载《越绝书》颇详。此池乃瓯冶子铸剑之地。然无所稽考。（底本作“然元所稽者”，库本、崇抄皆作“然无所稽考”，据改。）州虽有剑池寺，唐元和中，僧惟干浚之，得铜刀、剑环数枚，犹有冶灶在竹林间，又隔在将军山之南，南去尚数百余步。非此池也。或恐铸剑者因此以自号，则有之矣。然池非以铸剑者得名。伪闽时，州北无渠，从州西北西湖庙南十五步，罗城开渠，外吸西湖水源东入，沿子城以通此池，长三百步。上立木桥四：西湖楼下悦济桥直通安善门，次玉垒桥，次永安桥，（正北天王堂下，盖主山之经脉，初开遇石，恐伤其气，故不甚深。）次龙泉桥，入瓯冶池。政和中，廉访以其地植花修贡。宣和五年，俞提刑向摄郡事，移瓯冶亭木植于禊游堂之东，为秉兰堂。绍兴四年，复亭于故址，又有喜雨堂、城阴馆。】
西湖【（西湖一章，记淳熙十年赵汝愚知福州重浚西湖，事在《三山志》成书之次年。或为陈傅良所足成者。）】《旧记》：“在州西三里，伪闽时，湖周回十数里，筑室其上，号'水晶宫'。其后，尽为民田。”淳熙十年，待制赵公汝愚奏请兴复开浚，朝廷从之。今尽复旧制。【公奏曰：“契勘本州元有西湖，在城西三里。迤逦并城南流，接大濠，通南湖。潴滀水泽，灌溉民田。事载《闽中记》甚详。父老相传：旧时湖周回十数里。天时旱暵，则发其所聚，高田无干涸之忧；时雨泛涨，则泄而归浦，卑田无淹浸之患。（底本作“渰”。崇抄及库本作“弇”。“渰”即“淹”字，径改之。）民不知旱涝，而享丰年之利。后来，人户夤缘请射，岁纳些小课利，谓之池户。官中但见其丝毫之入，而不知其为民户永远之害。岁月浸久，填淤殆尽。各立封畛，以为己物。或塞为鱼塘，或筑成园囿，甚至于违法立券相售，如祖业然。（底本作“租业”，崇抄同，据库本改。）西湖、南湖不复相通，而古人积水利民之地，尽为豪民猾户所有。虽潮水不住往来，而上下阻隔，无由通济。臣照得本州地狭民贫，全仰岁事丰登，田畴广殖，小有荒歉，难以枝梧。况田并湖，弥望尽是负郭良田，自从水源障塞之后，稍遇旱干，则西北一带高田，凡数万亩皆无从得水。至春夏之交，积雨霖淫，则东南一带低田，发泄迟滞，皆成巨浸。致使一方人户白纳税租，而所谓池户者，公然坐享重利。第以圭撮稍入。（底本作“圭撮□□”缺二字，库本作“圭撮之入”，崇抄作“圭撮稍入”，据补。）其为利害，大不相侔矣。今来，若不申明，则诚恐向后转见湮废，（底本作“申明□□□诚恐”，缺三字，库本同，崇抄于“申明”下仅加“则”字，据补。）难以兴复。”】
并湖三闸，（底本作“并湖三□□尺”，缺二字，库本、崇抄作“并湖三闸高六尺”，据补。）高六尺，长二丈四尺。板二重，各五片，高五尺，长一丈一尺五寸。开元寺看管。
第四闸，高六尺，长二丈三尺，板二重，各五片，高四尺五寸，长九尺。安国寺看管。
第五闸，高六尺五寸，长三丈五尺。板二重，各四片，高四尺，长一丈七尺。东禅寺看管。
右五闸，各以板数为准。滀水灌溉，常宜扃锁，不可妄启。惟大潮候日，初三、十八，遇有小舟乘载往来，听启闸一次。
一、凤池桥堰一座。高五尺，长二丈四尺。遇上斗池涸竭，听民户从便车湖水入池，以助灌溉。
一、西湖巡铺屋三所：凤池桥、鼋潭、三桥。每所差延祥寨兵士四人守宿。十日一替。近湖居民以农为业，并不许置捕鱼网具。
一、《西湖新买官地、砧基簿》十本，内四本藏之本州及三县架阁库；六本藏之雪峰、鼓山、南禅、西禅、支提寺、紫极宫常住，永远照用。
一、三县承食水利民田，总计一万四千四百五亩。
西湖：闽县三千五百九十八亩；
侯官县一千六百八十三亩；
怀安县二千三十亩；
东湖：怀安县七千九十四亩。
一、浦三道：
凤池桥浦：阔一丈五尺；
道士洋官亭下浦：阔五尺；
道士洋房廊屋后浦：阔一丈七尺。
右系引水灌田之处，各有水窗，禁鱼出入。
《三山志》卷第四终

[book_title]●卷第五　地理类五
驿铺
城中
西路
南路
北西 取建宁后路
北 取温州路
渡
○驿铺
驿铺，古亭邮也。
州，南出莆田，北抵永嘉，西达延平。车旌之所宿会，文檄之所往来，求其安便迅驶，而无阻绝沉滞之忧。故更易废置，迄今始定。
由南以往，凡五驿、十铺。旧由方山渡。宣和六年，乃出西峡。
由北以往，经十一驿。绍兴元年，以建寇故，道路梗绝，亦尝命置铺。
由西以往，驿四、铺十三。崇宁初，以岭峻狭，废西门路，从北门铺，历雪峰，直抵富沙；又从古田谷口，剌出南剑。五年，复西门路。【西路，旧无车道抵中国。缘江乘舟，奡荡而溯，凡四百六十二里，始接邮道。唐元和中，岁歉，宪宗纳李播言，发使赈济。观察使陆庶为州二年，而江吏籍沦溺者百数。乃铲峰湮谷，停舟续流，跨木引绳，抵延平、富沙，以通京师。有洪文馆秘书李叔夏为《记》，盖谓此路也。其古田路，亦自开元二十八年，洞豪刘彊等纳土，始渐有之。】
今冠盖旁午，负戴四达，三方驿馆，听所投足。独传致期会，取西南二十三所，设立铺兵。国初，犹役递，未曾迭命诸卒。【（底本作“未寻迭命诸卒”，库本作“未曾迭命诸卒”，崇抄作“木寻迭命诸卒”。揣文意，据库本改。）】已，乃许就置营房，然犹未立额。元丰六年，郑居简始添定人数，仍创急递。【居简时催刷本路军器，奏：“福、建递铺，未曾兴置急脚兵士，文字违滞。乞每铺以十五人为额，内二名充急脚。”转运司申：“本路除偏僻递铺四十三所不消添置外，有一百六十二所，乞添急递一名。”兵部看详：“各添急递二名”。元祐元年，减罢急脚兵士，改作马铺。剩数拨填厢军。崇宁二年十二月，复依《元丰法》施行。】崇宁三年，以行北门十四铺，各增厢军二人。罢横山，惟二十二铺。北铺率三，南铺五，置将校一名。初，给印历，考其稽慢者。【时有旨：“近来递铺稽留盗匿，缓急报应，有失事机。”本路下州，遣司户窦参祖相度。寻施行。】五年，行西门，复横山，罢土■〈土区〉。大观元年，土■〈土区〉复置，自横山至营顶十四铺。复塘急递二人。【（底本、库本及崇抄皆作“复塘急递二人”，疑“塘”为“增”字之误。）】门，许置曹司。政和元年更议存减。【时有旨，以大观添置兵马未便，再行相度。州委签判杜思、巡铺曹晐措置存减。除横山急递不减，余悉损其半。】军兴之后，警报益急，增额浸多，以至于今。旧有铺马，【（崇抄作“驿马”。）】至和二年，章柬之奏罢。【柬之时知漳州，以山径险僻，递送转见迟回，乞抽收官马，差急脚兵士。时本州有马四十五匹，并罢。】嘉祐二年，薛纶请复之。【纶时知建州，奏：“急脚兵士，止传送递角。使命经过州县，临时借马于人户，不无骚扰。乞每铺量置马两匹。”复罢急脚。】隆兴三年，乃尽罢。其详具见于后云。
城中
使星馆  海晏门内街北。旧为“使星驿”。州差衙前支官员驿料。（底本作“州差衙前官员驿料”，库本作“州著衙前主官员驿料”，多一“主”字，可读。崇抄作“州差衙前支官员驿料”，似更明白，据改。）绍兴中火，因为宅子店，俄复为馆。闽、侯官典押更主之。今批给驿券，犹以“驿”名。
迎仙馆  南禅寺东。景祐中，范都官亢所造，“治平图”有之。其后为转运行衙。
崇轺驿  南门内西，旧置。翁承赞册闽王，馆于登庸门内。是时已有驿。“治平图”为路分厅。元丰中，为东南第十将公廨。
如归馆  威武军门外西。“治平图”修造务：自迎仙馆废，始为如归馆。后尝为醋库，今司户厅。
皇华馆  还珠门外，旧春风楼地。淳熙十四年，安抚贾逵创建。（底本作“贾□”，缺一字，库本、崇抄皆作“贾选”。查本志“秩官”，淳熙十三年知州，各本皆作“贾逵”，据改。按：皇华馆建于梁克家去职之后五年，此条当是后人所补。）侯官县丞欧阳光祖为《记》。
西路
迎恩馆  旧迎仙门内，北有送客亭。淳熙元年，史丞相浩始置馆于门外之南，为迓御香及恩赐之所。
西门铺  国初置。东取州城半里，西取土■〈土区〉十八里。旧本州及南路递角，并从西门至剑、建，及官员驿料经水口嵩溪驿支给，久以为便。崇宁元年，因本州申请：以古田不当驿路；及西门一去水口，中间有号倒羊、猪猔岭、和尚盂一带路，不通轿乘；及小若、安仁两溪，置渡子三人，古田置解子三人，岁支雇钱七十八贯；以为费多，乃废西门路。遂从北门铺、雪峰路以去，不由南剑，直抵建州。又从古田县西南，刺从谷口出南剑。五年，复以北门路支费不赀，仍旧行西门、葛崎、陈湖等，至芋洋十一铺，（底本作“芊洋”，库本为“芉洋”，崇抄作“芋洋”。参对下文有“芋洋铺”，此去恰十一铺，据崇抄改。）通接营顶，至南剑。元丰中，马递四人，步递六人，急递二人。大观元年添马递三人，步递三人，急递二人，曹司一人。政和元年，减急递一名，后额管二十四人。今供申一人，节级二人，铺兵三十人。
土塸铺  西取葛崎铺十八里。崇宁五年罢，大观元年复置。元丰中，添定马递三人，步递四人，急递二人。大观元年，添急递二人，递马一匹。政和元年，减急递一人，留递马并元额共二匹。以监司巡历，将官巡教，不可阙也。今额管十四人，供申一，节级一，铺兵十二。
葛崎驿  怀安县北。旧在芋源村置驿，取州六十里。后移此，于使星虽近，亦作一程驿券批支。元祐八年，转运司以使星至大濑七十里。大濑至小若七十里，遂罢葛崎驿，不批支。按程，大濑至小若五十五里，使星至大濑实九十里。（底本作“九千里”，崇抄、库本皆作“九十里”，据改。）
葛崎铺  西取陈湖二十里。
陈湖铺  西取丰田二十里。大目渡  熙宁九年置，投充不支钱。
丰田铺  西取大濑二十里。
已上三铺，元丰六年，并定马递三人，步递四人，急递二人。大观元年，并添急递二人，递马一匹。惟葛崎，崇宁三年行北门路，添厢军二人。政和元年，并减急递一人，罢添马。今并额管十四人，供申一，节级一，铺兵十二。
大濑驿  侯官保安里。距城九十里，临江。下水口值风，多暂憩于此。
大濑铺  西取汤背三十里。
汤背铺  西取小若二十五里。安仁渡  熙宁八年置。
小若驿  闽清县东北五里。祥符二年重建。
小若铺  西取嵩滩二十五里。渡  熙宁八年置。绍兴中，以安仁、小若二渡归汤背。
嵩滩铺  北取常濑二十五里。
常濑铺  西取朱坑十五里。
已上五铺人数更改及递马存减，并与丰田同。（底本作“丰田司”，库本同，据崇抄改。）
嵩溪驿  （底本、库本及崇抄皆题名为“高溪驿”，下注文则作“嵩溪驿”，前“西门铺”注文亦“嵩”字，不应两名歧异，因统一为“嵩”字。）古田县南九十里水口镇。已上三驿，熙宁六年并省併后，独嵩溪驿批支。
朱坑铺  西取芋洋三十里。
芋洋铺  西取使华亭二十里，又十里至营顶。
使华亭  地名黄日。宣和六年，创为星轺食息之地。（底本作“地名黄日”，库本同，崇抄作“黄田”。文末：底本作“食息之也”，库本作“食息之所”，据崇抄改。）
营顶铺  西取南剑界首五里，又八里至武步，去金沙六十里。金沙至南剑五十里。
已上三铺，惟营顶崇宁三年行北门路，增厢军二人。其元丰、大观人数及今额，并同前五铺。
南路
横山铺  州南九里，取江南铺十五里，旧有马递兵士三人。元丰六年，独不置急脚。（底本于“急脚”以下错简达四页，正之。）大观元年，增步递三人，急递二人。政和元年，罢步递三人后，额管二十四人。今除供申、节级外，铺兵二十五人。
临津馆  唐名南台。梁开平中，（底本作“梁闽平”，库本作“梁开平”，据改。）翁承赞册王审知为闽王，有《南台路书事诗》。今馆，天圣五年章频作。馆之西南隅，榜“合沙亭”。是时，以谶“四方望沙合”。皇祐间，江东、西始有洲。元祐四年，洲犹中断而为二。林中散积又即馆之东南楹，望合沙之水开轩，（底本作“望合沙□水开轩”，库本作“望合沙临水开轩”，据崇抄补。）仍旧名亭。是岁，许公将为尚书右丞。
浮桥  由郡直上南台，有江广三里，扬澜浩渺，涉者病之。元祐以来江沙颇合，港疏为二，中成楞严洲。八年癸酉七月，郡人王秘监祖道为守，相其南北，造舟为梁。北港五百尺，用舟二十，号合沙北桥；南港二千五百尺，用舟百。号南桥。衡舟，纵梁板其上，翼以扶栏，广丈有二尺，中穹为二门，以便行舟。左右维以大藤缆，以挽直桥路；于南、北、中岸植石柱十有八而系之，以备痴风涨水之患。縻金钱千万，一出于施者。明年，绍圣元年甲戌十月成。以其余钱三千九百缗分给负郭三县僧寺，以为本钱。俾岁取息，以待缺弊修造。十一月落成，自为文记之。寻又为屋以覆缆柱，架亭于其侧，以憩行者。中亭之北，又有泗洲堂一所，命僧守之，施熟水亭下，而守桥军房亦在焉。南亭之南，复即山为亭，以济川名之。创庵其西。有齐礼、九功、驯翚、嘉祥四里。产钱二贯二百八十八，苗米一十五石二斗七升。轮大院三十主之，以管干桥事，再岁一替。有水手二十一人隶焉，朝夕巡视，白所当修造者，以报逐寺。崇宁二年，公复守是邦，乃于桥南建天宁寺，以庵之田产并归之，命天宁主僧为三十院都管。是时，港已分为三矣。北港，舟十有六；中港，七十有三；南港，十有三。凡一百二只。僧寺产钱，初自五贯以上，令独任其一；不及，则合一二或三四院以为助。盖受船板本钱者，二百一十三所；而受置大藤缆本钱者，又其内三十所。公命籍本钱之目及其要束，（各本皆作“本钱之日”，“日”当是“目”字之误，正之。）一藏之郡案，一付之桥司，使相授受。其略曰：“桥船及板本钱三千三百九十贯。正桥，门船四只、板六间，四院主之，各受本钱六十贯。南港、南岸马头，船一只，板二间，一院管认，本钱亦如之。桥门第二，船四只，板四间，四院主之，各受本钱五十贯。北港、中港两岸，南港北岸马头，船五只，板五间，五院管认，本钱亦如之。其余，每船一只，板一间，各受本钱三十贯。自北而南，船以《千文》为号。（“千文”，即《千字文》。按字以次编为号。）后有废坏，永历息钱兴修，常取坚固。大藤缆本钱，五百一十贯。鼓山、雪峰、神光、西禅、芙蓉、法海、乾元、安国、寿山、开元、大中、精严、等觉、九峰、囷山、万岁、报恩、白鹿、天王、太平、贤沙、升山、灵峰、仁王、双峰、大沩、圣泉、衡山、兴福、广因，凡三十寺，各十七贯，岁出息一分，令桥庵经官置簿拘纳，分轮两院管。置缆一次及逢架之属悉交割，（底本作“及逢架之属”，崇抄同，库本作“及属架之蓬”，“逢”疑为“篷”字。）乃得替。凡桥门船，长四丈六尺，面一丈五尺，头各八尺；板二间，长各四丈四尺，阔一丈；直梁八，围各三尺六寸；轮木阔各一尺三寸，厚一尺；两头铁索各四，并四斤。其次，桥门第二船、三港马头船，长四丈四尺，面一丈一尺，头六尺。其余船，长三丈九尺，阔一丈，头五尺五寸。板，每间长二丈三尺，阔一丈；直梁七，围各二尺四寸；轮木阔一尺，厚八寸。铁索二，各四斤。勾栏，每扇各二，柱高二尺五寸，方五寸；上下压枋，阔五寸，厚三寸；短柱四，高一尺七寸，阔五寸，厚三寸。凡大藤缆，于船左右，常各存新旧二条，围各二尺五寸，五岁一易。不许以退缆旧藤间杂收使。如三港西岸马头，（底本及各本皆作“西岸马头”。 江面只有南北岸，无东西岸，疑为“两岸马头”之讹。又底本自“马”字以后脱失一页，今以崇抄、库本互校补足，同者存之，异者注之。）时有流刷倾侧，或泥地淤长，可堪增筑。及桥亭、军房、屋宇、井篷缆：盖架等损弊，（崇抄作“井盖缆蓬架等”，库本作“井蓬缆盖架等”，“井”字疑为“并”字。）悉仰管干桥院划时修葺。其铁索常备六十具，以待去失急用，于守桥兵士名下勒填。余船板、碇石，有一不备，刷染更换；有一灭裂，以时巡察；报逐院增修。不得别有率敛。”其措置，纤悉尽，盖如此。寻复岁以三院轮入管干。其后，间以故获免受役者至十八院。先是，水手各认管船五只，月米一石，钱二千四百，从逐院向桥司输送，然后给之。后浸为弊，乃悉罢去；轮诸院行者代其役。给官舟与来往护视，遇夜则守桥。（崇抄作“巡桥”，库本作“守桥”。按：前句云“给官舟与来往护视”，即是巡桥，遇夜当以“守桥”为是，据改。）绍兴十一年都管主僧僧珵立《规式》庵中，课督群行者甚力，辍前所给水手钱米入长生局为度牒之本，（崇抄作“度牒本□”，缺一字，库本作“度牒之本”，据改。）以劝勉之。是时北港已为石墩桥道十五座矣，船惟中港七十四，南港十三。拘纳二分息钱，复散寄逐寺，收息愈广。其后，藤缆乃不以时治。二十三年，僧圆觉住天宁寺，募作铁缆，每节为钱三百，越一月遂办，（崇抄作“每节焉为钱三百不一月遂办”，今据库本改作“每节为钱三百越一月遂办”。）藤缆始废。二十四年，提点刑狱赵公令摄郡事，睹桥道浸坏。命闽县丞黄昭祖因旧制度，复一新之。会圆觉以事罢，估籍衣物金银等，钱一千二百八贯有奇，及桥司所桩置缆息钱二百三贯有奇。用旧例，复命以其钱分为九十二份半，均给诸寺。其桥门船及南港南岸马头船，凡三只，各给二份；桥门第二船及中港两岸、南港北岸马头船，凡五只，各给一份半；余各一份；增为本钱。申严旧式：凡尺寸，悉以官省尺为度；梁木，须劲直者；板，必厚一寸六分。募置水手，复仍旧役。惟船头抛碇藤缆务要紧实，各长一十五丈，不许水手打揽以旧缆添造。亦置籍二本：一藏郡案，一付桥司。明年梁山等十七院，复为石墩桥道。于是，庵中既无所拘纳，都管之职亦渐衰弛。向所输送水手钱米，遂从逐院自取之。（底本脱页至“自取”止，以上皆取崇抄、库本互校得之。）上下懈怠，莫有统属。桥事以是愈坏。今铁缆断裂仅存置庵舍，藤缆息钱枉增。诸寺船板之数，本钱虽散在三十寺，未有兴复者。石墩桥道，寻又增置。今为船者，六十二耳。中亭项赁浍户以匿税故，乾道中并拆其屋逐之。泗洲堂，淳熙元年，一夕尽。往时，管干桥僧既交替，（底本作“营干”，依上文例，当是“管干”，并据崇抄改。）以有劳率得院住持，近乃无闻。水手，昔属闽尉；后有尉适不振职，因属县丞云。
江南铺  南取方北十五里。元丰六年，添定马递三人，步递三人，急递二人。大观元年，添递马二匹。政和议存减，独不罢。后额管十四人。今供申一，节级一，铺兵十二。
西峡北驿  名济川北馆。宣和六年作。
方北铺  南取方南，隔江折二十里。异时，驿路出方山渡，江面弥漫，无风二十里，有风七十里，沿两沙洲，随潮涉二时乃至。（底本作“二时乃□”，缺一字，据崇抄补。）既有倾覆之患，又有候次之劳。风潮弗律，候或一二日。甫登南岸，即陟方山岭，又有佛岭、白蒲岭、热隔岭，而后达太平驿。宣和六年，俞提刑向以西峡水面五里，私商往来之地。命本邑治道：由玉泉院、浦尾、鼓山，入新路；（底本作“由玉泉院□尾鼓楼入新路”，库本作“由玉泉院之尾鼓楼入新路”，崇抄作“由玉泉院浦尾鼓山入新路”，据以补改。）经弥陀庵、西方院，五里真隐，又五里峡江北岸亭渡，五里枕峰，十八里白鹿寺，逾岭十二里抵福清县界。行者便之。乃植木以庇行人。寻自枕峰前良步角、梁山院十里通麻溪桥，五里濑溪桥，过常思，五里通旧路。遂不登白鹿，履道尤坦。因名峡江二亭俱曰济川。有《记》合沙亭之右。于是，以方北铺移于西峡路石铺桥头，方南铺移于枕峰院前，大田铺移于大义驿下，接常思铺。绍兴六年申明，以为经久可行。九年，峡江路旁诸寺赂州吏，请遵故道。张丞相浚召驿兵质之。遂不复易。铺仍旧名。今于城门村渡，以避峡流之迅，且约里数也。（底本作“里数”，崇抄作“数里”。）
方南铺  南取大田铺二十里。
西峡南驿  宣和六年作。旧方山驿移此。
大田铺  南取常思铺二十三里。
大义临津驿  河口渡次。
常思铺  福清。南取太平七里。
岭  高一里，相承为“相思”。故王文公珪赠元公绛诗：“颁春莫向相思岭”。
太平驿  福清县西四十里。熙宁六年，省并方山、太平、渔溪三驿不批支驿券。七年，犹雇衙前主持给马草。八年，除渔溪外，复罢。绍圣元年，转运、提刑司状：以方山至迎仙，只一百二十七里，輒作三程。乞减罢太平一驿，移渔溪驿于石堘马铺盖造。寻留渔溪驿为憩息亭馆。拆太平驿材料盖造于石堘。
太平铺  南取假面十七里。
假面铺  南取渔溪十八里。
渔溪驿  有蔡密学襄《梅》诗。
渔溪铺  南取蒜岭二十三里。
蒜岭铺  南至莆田县界三里，至迎仙二十八里，至兴化军五十里。或曰山形如蒜，亦其间多蒜苗。由建、剑、汀、邵武至此，方见涨海烟波万顷。岭头有照海亭，宣和间有唐运使留题。隆兴初废。今送迎，时寓民家。
已上八铺，元丰六年，并添马、步、急递共八人。今并额管十二人。常思现缺三人，假面二人，蒜岭一人，内供申、节级各一人。
北西  取建宁后路
出州北门，由沙溪、别仕、新蓝、鸡菜、【“距县百里，极嵲恶。觜于旁而啄衣，牙于中而啮足，蹲于前而梗步。”嘉祐三年，知怀安县樊纪易而夷之，自记云。】雪峰，至古田县。【一出西门，经石岊，至葛崎，与北门路通。】
鸣玉驿  古田县东。初，溪有洪濑滩。知县李堪以其非雅，改为“鸣玉”。遂以名桥，亦以名驿。前有“涵碧亭”，绍兴七年，移于县西北旧学基。
通建驿  县北。
镇安驿  县北，地名孤镇村。西至建宁府七十里。崇宁元年，废西门路，行北门。由土■〈土区〉、葛崎、别仕、鸡菜、雪岭、杉仓、北望、青田、船岭、（底本作“■〈舟谷〉岭”，库本同，据崇抄改。）中馆、龙爬、林换、营顶，凡十四铺，至建州。三年，以山岭危险，里数隔远，每铺各增厢军二人。五年，以改路后，雪峰一带，山岭既峻，道旁绝少人家，每铺几三十里，或七八十里，始至馆驿，实有未便。其水口下虽有倒羊、猪猔等岭，然官员并行水驿，独铺兵往来而已。况自行北门，六驿、十四铺添厢军二十八人，一岁请给衣、粮，约一千五百余贯、匹、石。比之西门添置渡子、古田添置解子费，绝不等。今将六驿、十四铺及古田县西南剌从谷口出至南剑一驿、二铺，并行废罢。仍旧行西门路。
北  取温州路
出井楼门，经四明亭、盘石，陟北岭，【一路出井楼门，经安国寺、透马溪，抵北岭下。岭高一千八百步，十五里属连江界。顽石根互，沿崖而跻。嘉祐三年，知怀安县樊纪“僦工致治。乃奠高为夷，正曲为直，凹者培，陷者续。（底本作“回者培，陷者续”，库本作“陷者培，回者续”，据崇抄改。）迄今利之。”主簿王知微《记》。“又治路，自北门入岩溪，抵青山，又培土筑趋府道。积德、承平、移风三乡地庳泞，（底本作“庳宁”，据崇抄改。）悉砌石以便民。至溪涧或江浦之阻，梁石以渡者五十一。木为桥十有六。皆利民之著者。”周希孟《记》。】下汤岭。【谚云：“汤岭兜，（底本作“阳岭兜”，据崇抄改。）北岭头。”志险也。】
温泉馆  距连江三十二里，旧名汤泉驿。淳熙元年重作，因改名。
潘渡桥  东取连江二十三里。道罗源，即绝渡而北。异时溪涨，需渡者病之。绍兴十四年，知连江阮珪，始创桥焉。未几，水淙啮以坏。（各本皆作“水淙啮以坏”，“淙”字疑为“流”之误。）乾道三年，晁子开更新之。长六十五丈，累趾十九。（底本作“□趾十九”，缺一字，据崇抄补。）名惠政。
陀驿（底本作“陀驿”，库本同，崇抄为“陀市驿”。）  北取罗源四明驿七十五里。
四明驿  南取飞泉驿四十里。（各本皆作“南取飞泉驿”。按：此为北去之驿路，南取则逆行，疑为“北取”之误。）建炎三年置。淳熙三年重作。
飞泉驿  有渡。熙宁七年置。过官井洋百八十里，达长溪盐田。元祐八年，移置焦门颊。绍兴三十年，以风海险恶，禁渡。驿今佃为民居。陆行出宁德县。
白鹤岭【岭头有白鹤亭，半有憩亭，泉眼清澈可饮，亭多留题。（底本作“清澈可处多留题”，库本同，据崇抄改。）下，即县也。】
宁川驿  宁德驿南。绍兴二十八年，以主簿廨置。（底本作“主簿□”，缺一字，库本作“主簿王”。崇抄作“主簿廨”，据改。）乾道八年重作。
深浦渡  元丰三年置。渡头有康济亭。十里至双岩。
双岩岭  五里至黄崎。
黄崎镇滩头渡  元丰三年置。陆路径绝，经环坞村秦家山，路如马齿，旁无逆旅。行者多过渡至下杯。
下杯驿  长溪县西出七十里。有渡，一潮至盐田，准陆二十五里。
盐田驿  县西三十五里。有渡。元祐八年移于析棣置。
温麻驿  县海晏门内。今废。
倒流溪驿
饭溪驿  县东五十里。有渡。
白林驿  县东北百里，（崇抄于“白林”下无“驿”字；底本作“县东北首里”，据崇抄改作“县东北百里”。）去桐山五十里，今废。只憩天王院。
牌岭。
桐山驿  去泗洲驿二十五里，今废。只憩栖林院。
骆驼岭、平阳，二十里，泗洲院。
过分水岭。
是路，国初置驿。自使星至陀驿、罗源县、下杯驿、白林驿、饭溪驿，支给驿券。熙宁六年，减并陀驿、盐田驿、白林驿、饭溪驿，併归所过州县批支。绍兴六年，本路陈运使国瑞请立马递铺，招置土兵承传文字。寻罢。
○渡
州东南门，河口登舟。
大义渡  乘退潮，东经古山尾，憩程水港候潮，西入峡门旁入港，即此渡。贞观中，别驾卫总持见其处商旅（底本作“西旅”，库本同，据崇抄改。）宾主有序，故名之。
长乐航头渡  百二十里。
洋门渡  百五里。
白田渡  百十五里。
洋下渡  百八里。皆退潮一。初，临水、洋门、洋下、白田四渡，皆贫民以私船装载，（底本作“私船□载”，缺一字，库本作“私船渡载”，据崇抄补。）志在逐利，（底本作“遂利”，库本同，据崇抄改。）安弊不修。中经鸡屿，风涛最险，多方难之，必厚获而后涉，桨无宿手，（底本作“必淳获而从涉奖无宿手”，不可解，崇抄作“必浮获而后涉桨无宿手”，暂据改。）惟取于所渡之人，操纵不调，以此易致漂溺。嘉祐中，长乐始置三渡于临水，创官船以渡之，募善水者为桨夫。渡者，人输钱七，籍给募之余，为船具及补败之资。后因循不举。元祐六年，知县丁掌乞奏举行。明年敕以白田距临水十五里，洋下相距八里，洋门相距五里，且同岸，又三渡水路皆避征者所由。遂罢之。止于临水造官船四。大船所载止百人，水手十五人；小者五十人，水手八人。渡者，人输钱五，均给之。（底本作“均给为”，崇抄同，“为”疑为“焉”字之误，据库本改。）绍兴元年，流寓民姜子清乞收江淮河港溪渡钱。遂令日收，岁终较额为殿最。令渡人输钱十一。（崇抄作“输钱三十”。）
洞江、营前、洋屿、筹崎、浮崎、翁崎。皆一退潮。
王峬渡  河口渡抵翁崎。由翁崎渡三十里乃至，入城亦然。
出西门十五里渡桥  旧有之。岁久颓甚，霖潦艰涉。绍兴七年，汪义和知怀安。举一讲僧更造之。六十五间。（底本作“六批五间”，库本同，疑误，据崇抄改。）
灵光桥  旁有灵光寺。至怀安县。
石岊亭  县之右，建炎间置。亭东有石，异时，岁觉增长，后因火乃止。
闽越亭  县前，闽越王游憩之地。旧有记，相传为雷震飞入水中。
石岊渡  驿路，百六十里至水口；水路，经甘蔗衙、大小目、福院、小若、大若，亦百六十里，至水口渡；风，或跨二日。尝有监司诗云：“朝辞虎节门，暮宿牛头寺。江神也世情，一送三程路。”（此诗文句各本皆同。但疑“牛头寺”为“牛头渡”，方与末句“三程路”合辙。“江神也世情”疑为“也有情”之误。）
又  西门十五里，洪塘、高崎渡  即石岊江东流分为二，自洪塘渡至水西高崎。
江南  杨崎渡、大章渡  杨崎属怀安，大章属永福，相去三十里。由大章至永福县。
越峰渡  永福县下。元丰元年造桥。
重光渡
五十口渡  皆县下。
洪面渡  县南七十里。南取溪东渡七十里。熙宁十年置。渡阔十五丈，涨准十五里。
溪东渡  县北百一十里。北去洑口东渚渡二十里。渡阔七丈，涨准三里。熙宁十年置。（底本作“熙宁十一年置”，误。检《宋史·神宗纪》，熙宁只有十年，即元年至十年，据改。）
洑口埕  （缺十字）剑阔十丈（缺六至七字），绍兴二十六年罢。（“洑口埕”条注文，各本同虚缺，暂无从校。）
《三山志》卷第五终

[book_title]●卷第六　地理类六
江潮
海道
○江潮
水路，视潮次停泊，
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:02:06-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
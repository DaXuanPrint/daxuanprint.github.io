<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="四明续志原序,四明续志卷一,四明续志卷二,四明续志卷三,四明续志卷四,四明续志卷五,四明续志卷六,四明续志卷七,四明续志卷八,四明续志卷九,四明续志卷十,四明续志卷十一,四明续志卷十二,开庆四明续志全文在线阅读,开庆四明续志全文在线下载,大玄古籍书库">
<meta name="description" content="一称《四明续志》、《开庆续志》。南宋吴潜修,梅应发、刘锡撰。十二卷。开庆元年(1259)成书。因续《宝庆四明志》而作,故名。四明即庆元府,治今浙江宁波市。全书内容分为庆元府额、增秩因任、学校、科举、城郭、坊巷、郡圃、水利等三十七子目。凡山川、疆域前志已叙者,即不复载。多述判庆元府吴潜治绩及其诗文,系因人修志。_开庆四明续志_全文在线阅读_开庆四明续志_全文在线下载_大玄古籍书库">
<title>开庆四明续志_梅应发_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">开庆四明续志</span> <br/>
          作者： <span class="inputVal" id="bkauthor">梅应发</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,地方志,完结</span> <br/>
          字数： <span class="inputVal" id="bknum">[book_length]79492</span> <br/>
          说明： <span class="inputVal" id="bkdec">一称《四明续志》、《开庆续志》。南宋吴潜修,梅应发、刘锡撰。十二卷。开庆元年(1259)成书。因续《宝庆四明志》而作,故名。四明即庆元府,治今浙江宁波市。全书内容分为庆元府额、增秩因任、学校、科举、城郭、坊巷、郡圃、水利等三十七子目。凡山川、疆域前志已叙者,即不复载。多述判庆元府吴潜治绩及其诗文,系因人修志。</span> <br/>
          封面： <span class="inputVal" id="bkimg">Z_11367.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]开庆四明续志
[book_author]梅应发
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,地方志,完结
[book_length]79492
[book_dec]一称《四明续志》、《开庆续志》。南宋吴潜修,梅应发、刘锡撰。十二卷。开庆元年(1259)成书。因续《宝庆四明志》而作,故名。四明即庆元府,治今浙江宁波市。全书内容分为庆元府额、增秩因任、学校、科举、城郭、坊巷、郡圃、水利等三十七子目。凡山川、疆域前志已叙者,即不复载。多述判庆元府吴潜治绩及其诗文,系因人修志。
[book_img]Z_11367.jpg


[book_title]四明续志原序
四明志作于乾道述于寳庆详矣然则何续乎所以志大使丞相履斋先生吴公三年治鄞民政兵防士习军食兴革补废大纲小纪也其已作而述者不复志昔人谓旧相出镇者多不以民事为意惟向文简大耐官职勤于政事所至著称公不均其逸而先其难过于文简数等矣又谓冦莱公所至多游宴张文定傥荡任情获盗纵遣公慨念海道东达青齐御侮弭盗之方周防曲至世人未必尽知也若夫切切亩盻盻雨晴一游一咏可以观焉故并载之于后以诏来者盖公之学达于体用自身而家家而国国而天下有本者固如是也岂规规然求度越于冦张二公哉虽然鄞犹故鄞也昔何为而匮今何为而丰昔何为而荡无纪纲今何为而粗知理法览者必有得于是编之外开庆元年中秋日门生迪功郎庆元府府学教授梅应发奉议郎添差沿海制置大使司主管几宜文字新添差通判镇江府刘锡序

[book_title]四明续志卷一
庆元府额
宁宗皇帝登大寳以明为龙藩陞庆元府自参政何公立扁后至寳祐二年中更水火屡撤去久而未立四年九月大使丞相吴公出镇兴废补缺至五年四月始援笔书之八法端严九鼎镇重自是郡境清谧无复曩嵗非时之警邦人朝暮瞻戴殆与四明山川辉映无极云【上牌致语附见于左】
【宁皇恵朱邸以演纶久升表掲元辅福苍生而连笔重为扁题三大字郁郁蛟纒四明牕停停虹贯旄倪观改鼓角声和恭惟大使判府大观文丞相枢使国公辟学海以朝九流厉词锋而挫万物虎榜首登鳯池身到既符作者之七人鼇顶峯带防亢水浮来挟飞仙于三岛以大臣而尽民事勤小物而穆师言牛陇春酣是处无襦而有袴鲸洋风定何人佩劒而带刀百废具兴一日必葺念昔被茂陵之亲擢优为嘉定之伦魁于今领潜藩以保厘忍视庆元之虚额拈犬头而防染举大手而特书秀杰摩云河海尽归于弹压精华冲斗鬼神俱耸于观瞻天閟方随机而拓开地灵已如响而发逹岂止笃生郷彦嗣十人宰相状元便当速肖邦君添几人状元宰相民生视阜郡望増雄万斛力一挥尽拭目鲒亭之气象中书君未老更倾心防阁之经纶胡显等既忝斋优敢呈巳俚】
【庆元天子旧名藩寳祐元戎新榜顔郁郁蛟纒三大字停停虹贯四明山百年老穉欢声沸千古山河旺气还便挟岛仙天上去再提此笔福人间】
増秩因任
寳祐五年正月初六日御笔吴潜特与转一官职任依旧
制
门下朕修我有夏以诞保受命每嵗孟春则大计羣吏矧臣作股肱耳目之旧而时若州牧侯伯之贤是有衮衣越在外服对三阳之泰长敷大号以涣观文殿大学士宣奉大夫沿海制置大使判庆元军府事兼管内劝农使金陵郡开国公食邑五千【缺】百户食实封一千【缺】百戸吴潜方厚秉彛中和迪行潄六艺之芳润则资之深诩万物而发扬其徳可大顷焉相朕咨以奋庸若盐梅之和羮期于予治以薫莸之共器不溃于成敛而经济之谋重我蕃宣之寄鄮山嵂嵂欣草木之向荣沧海洋洋妥波涛而不【缺】当治象甫颁之日正士夫更始之初膺贡受图曩侍春王三朝之防承流宣化今为东方诸侯之先时而飏之民之表也虽玺书增秩非所以待大臣而民功曰庸其可无于懋赏爰峻禄臣之品申陪井邑之封于戏王职如岁兼四时朕方体元工之运冢宰阜民倡九牧尔尚新治理之功益懋乃猷只若予训可特授光禄大夫依前观文殿大学士沿海制置大使判庆元军府事兼管内劝农使金陵郡开国公食邑五千【缺】百户食实封一千【缺】百户主者施行
寳祐六年九月初五日御笔吴潜分阃四明已书再考郡纲振饬海道肃清特与转行一官令再任学士院日下降制
制
勑门下命颛征而赐履夙嘉表海之风考成绩以陟明式循咨岳之典睠予良弼久镇辅藩进律以旌显庸勉防而仍旧服肆加宠数诞布恩言观文殿大学士光禄大夫沿海制置大使判庆元府军事兼管内劝农使金陵郡开国公食邑五千四百户食实封一千五百戸吴潜敬义不孤忠忱合一以格物之明而行之以絜矩之恕以冯河之毅而恢之以包荒之其在庙堂而忧惟以社稷为悦邪嫉九龄之正佞憎陆防之贤菉竹猗猗居有琢磨之益赤舄几几不改硕肤之常比烦戎乗之行肯为苍生而起弼廪青社犹在中书琦典相州克勤民事亷顽立懦抑暴锄骄吏士畏若神明旄倪爱如父母风行海道福流京师固尝渇想于仪刑亦既深知其治行惟长吏数易则政斁而百姓熟习则教孚遮道而留冦恂盍从羣望増秩而褒黄霸昭示懋功频烦玺书之荣赫奕银青之信益食多邑陪赋真畬于戏公着起尹河南雅得均出处之谊王曽再莅全魏谅能服中外之心以上宰任方伯见谓优为以真儒用天下常懐未尽式敬有土益逺乃猷可特授银青光禄大夫依前观文殿大学士沿海制置大使判庆元府兼管内劝农使金陵郡开国公加食邑五百户主者施行
开庆元年八月十七日再疏乞归田里奉御笔吴潜三年海阃备竭勤劳屡疏丐归高节可尚可依旧观文殿大学士判宁国府特进封崇国公令学士院日下降制
制
门下朕仪图魁徳易镇价藩公师而表海邦久颛斧钺之寄将相而典乡国式华衮绣之行肆申锡于恩徽以懋奬其风节敷时制綍谂我廷绅观文殿大学士银青光禄大夫沿海制置大使判庆元军府事兼管内劝农使金陵郡开国公食邑五千九百户食实封一千七百户吴潜识诣几深气含刚大实地践履得家庭学问之醇平生经纶发圣贤事业之懿宁皇之所敷遗眇躬之所倚毗端委庙堂纳君于道燕居乡党垂世以书顷徃保厘重烦夹辅独尽心于政廪有勤民之风不动色而威雅得驭军之体以格物之明聴讼以絜矩之道生财溟渤澄波京师防润闵劳三载正惓惓归士之情勤施四方顾恳恳明农之请夫元老之出处甚重乃羣工之视聴攸关卿犹尽瘁以鞠躬谁不闻风而展力爰从古鄮就畀宛陵若王曾以厚徳守青莫涯其量若防正以重望尹洛未尽其才用疏崇国之封加峻上公之爵仍冠邃职并衍真畬于戏国家大经莫重君臣之谊贤哲高致每懐父母之邦天之未坠于斯文儒者不忘于当世体于睠注逺乃猷为可依前观文殿大学士银青光禄大夫判宁国府特进封崇国公加食邑五百户食实封二百户主者施行
学校
世之言郡泮者必曰一漳二明盖漳以财计之丰裕言明以舎舘之宏伟言也巍堂脩庑广序环炉槐竹森森气象严整旧额生徒一百八十人其后比屋诗礼冠葢如云春秋鼓箧者率三数千童丱执经者亦以百计着録寖倍而帑庾则不差多于昔大使丞相吴公加恵序庠笃意教养正讲席以阐理学新仪门以肃宫墙且谓学供月繁庖膳不足始自寳祐五年四月十五日除本府元日拨一百贯外更于大府每日増给钱一百二十贯以助公厨之费六年秋公又欲革并縁弊复俾分斋造食官给天平秤俾八斋仆各以时直取于市而贩者益相安矣又尝出所辑孔孟格言及钧制存悔斋箴凡二百余轴徧恵前庑以下鸾旂戾止匪怒伊教一话一言闻者书绅凡学计不续支移那辍有请必俞诸生生感公之徳于是相与肖公之像为石室之祠云
讲义
王子垫问曰士何事孟子曰尚志曰何谓尚志曰仁义而已矣
记礼者曰在官言官在府言府在朝言朝其在学校则与友言所以为士何如夫灵于物而为人秀于人而为士则士之所以得名者非徒曰儒其衣冠而已士必有事尚志为先志必有尚仁义为先何谓事如农工商之各専一业也何谓尚如尚徳尚贤主乎此而不变也何谓志如水之注东马之首燕必求其至也何谓仁义如木之有根根之有榦培之则生戕之则死也故仁之为义固宏阔矣而切近而言则无一念之非为仁圣贤之所谓钦止所谓存诚所谓谨独皆所以全仁之本体而为心之则也义之为义亦固宏阔矣而切近而言则无一动之非为义圣贤之所谓制事所谓方外所谓处物皆所以彰义之大用而为身之则也自其无一念之非而心纯乎仁则仁熟矣推而不可胜用则薫陶万化生育万物皆仁之积也自其无一动之非而身纯乎义则义集矣推而至于不可胜用则裁制万化轨范万物皆义之积也仁曰居则入乎此而无他出也义曰由则出乎此而无他入也然仁莫难于居以心之难牧也夫人试反之于心终日思虑能为易之藏乎能为书之闲乎能为鲁论之省乎能为孟子之收乎若其未然则憧憧徃来莫知其乡必有贼仁者矣是必戒惧于不睹不闻之际存养于夜气旦气之间微觉过差旋即悔悟如去症痞而后元气无壅塞也如剪荆棘而后嘉禾可茂长也由一念之正而为百念之皆正斯谓之志于仁矣孟子曰仁人心也孔子曰君子无终食之间违仁造次必于是颠沛必于是此之谓也义莫难于由以身之难检也夫人试反之于身平日践履能为原宪之藜藿穷阎而不处非道之宫室乎能为子路之衣敝緼袍而不被非道之文绣乎能为顔子之箪食瓢饮而不食非道之膏乎能为澹台灭明之行不由径而不践非道之户阈乎若其未也则颠倒冥行莫知所届必有贼义者矣是必决择于取舎疑似之际精审于利善毫厘之间少有过差旋即修治如乗安车惟恐其渉险峻也如驭良驷惟恐其趋狭邪也自一动之谨而为凡动之皆谨斯谓之志于义矣孟子曰义人路也孔子曰无适也无莫也义之与比此之谓也潜尝因是而观之孔子矣吾十有五而志于学此孔子立志之关键也故三十而立则其理凝四十而不惑则其理通五十而知天命则其理贯六十而耳顺则其理彻七十而从心所欲不逾距则其理化陟降上下与天为徒此夫子之始于为士终于为圣人也愿闻子之志此夫子行志之规模也故老者安之则凡天下之人其生先乎我者皆父兄之类朋友信之则凡天下之人其生齐乎我者皆交游之类少者懐之则凡天下之人其生后乎我者皆子弟之类痒疴疾痛与人为徒此夫子之始乎为士终乎为大人也又尝因是而观之诸子矣乗肥马衣轻裘与朋友共敝之而无憾千乗之国摄乎大国之间加之以师旅因之以饥馑由也为之比及三年可使有勇且知方也子路之志也方六七十如五六十求也为之比及三年可使足民冉求之志也宗庙之事如防同端章甫愿为小相焉公西赤之志也三子之志决非常人之志矣犹有待于外者也有待于外不可自必也暮春者春服既成冠者五六人童子六七人浴乎沂风乎舞雩咏而归曾防之志也无伐善无施劳顔子之志也无所待于外者也无所待于外可以自必也故从而为之说曰天生四民虽各有事然农有俭丰工有售否商有通滞皆有制于天与人者惟士之所事则求之我而已天与人不能制也求之我而天与人不能制未有不获者也而曾农工商之不若何哉其患在于无志而已志茍至焉非仁不处也举而措之即义之不违则也非义不蹈也遡而穷之即仁之不违则也强毅肃括人以为义而不知其为仁之刚温良慈让人以为仁而不知其为义之和仁义道合二五妙凝包四端总百行之人也用之乡党则乡党化用之邦国则邦国化用之天下则天下化岂不尊荣贵美而不负其所谓灵于物而秀于人之责哉今当至日方阳明用事之始在复之初爻为克已复礼之候二爻为取友辅仁之端皆有切于学者进修之实敢以是为诸友勉抑夫子于复而賛顔氏子曰有不善未尝不知知之未尝复行未尝不知仁也未尝复行义也并以是为诸友证曰昂昂若千里之驹乎泛泛若水中之凫与波上下偷以全其躯乎立志与不立志之譬也惟诸友所从
或曰孟子既以安宅正路喻仁义矣而又曰仁之实事亲是也义之实从兄是也何欤盖仁有爱之理而事亲爱之本也孩提之童无不知爱其亲者此即是赤子之心赤子之心即本体之心本体之心不失未有不仁者也安宅孰大于是义有敬之理而从兄敬之本也传曰敬徳之聚也能敬其兄未有不能敬其身能敬其身而陷溺其身于不义者未之有也正路孰大于是或又曰孟子既以安宅正路喻仁义矣而又曰杀一无罪非仁也非其有而取之非义也何欤盖仁之至者蝼蚁不践而不仁者至于嗜杀而不厌由自贼其心始义之至者一介不取而不义之至者虽乞墦之不羞由自贼其身始惟忍贼仁最甚惟贪贼义最甚孟子精防之防又当以是求之惟是潜困不知学老已至矣幸守是邦是邦多先觉之贤诸友耳濡目染声感气应必自有得于天爵之贵潜之木舌何能发明特以郡文学与庠序之士不鄙其固陋俾暂尸鸣道之席敬诵所闻以求是正虽其间不敢背先儒之说亦不敢尽袭先儒之说徃来诘难不无望于同志云
考亭夫子以师道淑天下所到之郡必为诸生讲说义理所以开人心而扶世教者矣履斋先生绍家学之亲传续考亭之正脉载道而来师表东海乃者阳复之旦从诸生请下临泮宫讲孟子士尚志一章以恵后学推本仁义理明意彻环堂而聴者以千计前乎未有之盛事也用存分教是邦何幸领衿佩而亲炙焉退而思之孔子曰士志于道孟子曰士尚志履斋先生曰士必有事尚志为先志必有尚仁义为先孟子所以明孔子之格言履斋所以推原孟子之奥旨圣贤先后卫道之心千载犹一日也盍亦锓梓于学以夀其传谂于众曰唯时寳祐丙辰长至日门生廸功郎特改差充庆元府府学教授胡用存谨书
生祠记
鄞股肱郡北直登莱东极岛卉湍鲸大浸斯衿斯吭卓为吾国天险麾钺右诸阃匪硕臣曷称厥选寳祐丙辰秋圣天子诏相国履斋先生吴公起命卷赐封履使以大称昉于兹曰判府事则自魏王后未之有也公至镇之日簿书丝如吏胥糜如民萎盗纷官眊士肆垢翫秕蠧非甚有纪公曰嘻剔扶苏醒是不难盍亦知所先后政不教徒政耳化民成俗其必由学乎龙象第一义下车序庠茷茷其旂几几其舄登国人子弟于堂首诲之以孟轲氏士尚志之防反覆数百言谓士必以尚志为事志必以仁义为先盖以履诸身者淑诸人也华颠穉齿圜泮林者几千人殆犹过洞庭而聆咸池虚徃实归家诵人习不惟峩冠襜裙者知所以防励猛进虽乔朴之氓亦与知焉公忘势下士一利病必咨于学一然否必占于学凡可以恵元元者以次寝行之削斛入之取盈者廪穷民之颠连者撙费补解蠲数百万王赋之积逋者摧强植弱濯痍熈寒朞月间恩溶泽濊黎庶凫藻至和洋溢薫为丰年巷歌涂謡皆知公仁谊既效先是学庖靡盈捽茹其癯亷取之市公于是嵗増助膳緍四万三千有竒且复砂租緍余三万肇利鬯美垂百世不朽至于捐万八千楮继粟周亟又不与焉游于校者不特饱仁义且饱膏粱矣诸生叶谋诹吉绘像峙狄碑作新祠于东荣所以洁心香示皈敬也事竣郡文学应发进诸生而告之曰吾道一脉邹鲁其源千载而下星奎水洛至考亭而日以演迤先生之学受之正肃公正肃公之学得之考亭四书其是学之根柢仁义其四书之纲领乎先生以此学魁天下相天子航世于安流栋国于乔岳奚止忠献一部论语前日之金声玉振诸生亦既闻之继自今昕稷嚅哜辰刻体践以身心而不以口耳则不负仁义不负先生不负孔孟考亭矣先生行且归政事堂诸生趋锵夀祠下参倚之见岂徒衮绣冕佩而已哉佥曰唯请镵诸石龙集丁己仲秋朔门生廸功郎庆元府府学教授梅应发记并书
赡学砂岸
皇子魏王判四明日尝拨砂岸入学养士淳祐间尝蠲之就本府支钱代偿寳祐五年正月大使丞相吴公奏请复归于学继而争佃之讼纷如凖制劄仍拨归制司却于砂岸局照元额发钱养士六年五月以砂首烦扰复奏请弛以予民却于翁山十五酒坊嵗趂到酒息钱内拨还府学具见奏篇【在本府砂岸门】
石同山年纳二万六千七百八十六贯文
秀山年纳二千五百贯文
鰕□年纳一千一百贯文
大嵩年纳一千七百八十五贯七百文
双岙年纳八百单三贯五百文
氵㸒口年纳七百贯文
石坛年纳一千五百贯文
沙角头年纳一千贯文
鲎涂年纳三百单三贯五百五十文
穿山团届年纳一千贯文
増拨养士田产
大使丞相既日増緍钱以丰庖膳矣且复拨没官田产归之学益以广乐育之盛心焉増拨数目疏于后寳祐五年十二月钧劄拨下朱莹男朱祐没官田昌国县蓬莱乡一都二都水田一十五亩地一十五亩【并客屋在上】
开庆元年八月钧劄拨下汪登道没官田产
昌国县宜山
山田地共九千七百三十一亩
山熟地二千一百九十二亩
山坑田四亩三角三十歩
石山七千五百三十四亩四十五歩
涂田共六百一十亩三角二十三歩
已耕种田五十五亩
已开垦未种田五十二亩
未开垦田二百七十三亩三角二十三歩未曾就海涂田三百亩
水田四亩三角
八月钧劄又拨下县吏郑新鄞县老界乡没官水田
二甲田三亩三角七步半
三甲田六亩三十五步
八月钧劄又拨下鄞县邵宗武诡寄董垕陈八一没官田
董垕水田七亩一角六歩
陈八一水田三亩二角
八月钧劄又拨下卫源卫溥没官田
定海县灵岩乡田共三十一亩
科举
神臯之东鄞为节府融深结秀钟灵孕杰前修辈出遗风曼衍巍科舄奕史不絶书大比贡英实符云台四七之数寳祐六年下宾兴诏大使丞相吴公以龙首黄扉之贵身劝为之驾七月二十四日钧判唐人有所谓泥金帖子者乃士人中第归报其家者也蜀郡有髣而用之于秋赋者号曰金花榜子眎领荐人数预行制造遇举送官下院拆号即防以自随仍带防子甲头入院遇拆一名则旋书填户贯三代姓名于金花榜子之上授之甲头甲头即就贡院金口授之防子之徒方许鸣铃走报遇金花榜子到日方为正报纵有漏泄预报之人其领荐人不请收接本府今为二浙衣冠人物最盛之地当效而行之一可以还前古之风流二可以为乡党之美观三可以杜防子之纷扰仍从本府于当时每请举人一员特送三百贯以助犒防之费其钱先令项桩留公使库或当使以二考替移则后来者不妨成此一段美事其金花榜子以木为之高一尺五寸阔六寸以緑为质遍地以金花围饰様具于后以今日吉辰批出以八月初三日吉辰制造以九月十一日吉辰妆饰又一项举送之时于常例外制司酒息钱内各特送五百券以助观光之行所以敬贤书而尊国体也是歳增葺贡闱焕然翚跂凡数四迂赤舄防视之有司职考艺者馆谷有礼其至如归列郡鲜及掲晓之日搀泄者絶迹冦攘者革心分报诸邑道路无壅金花之榜甫前犒防之餽踵至未几谨考覆以旌实才隆饯赆以将厚意情文醲郁士气振扬佥曰魁下三台为东道主此吾邦独有之天也郡人莫不以为荣焉
城郭
明濒海为州罗城周围凡二千五百二十七丈四面阻水其东北则防三江之险以逹于海重门击柝之防视他郡宜尤密比歳纪纲不饬郡人有凭城而楼观者巡徼之途塞焉甚而败阙不理跬歩可越诸门倾欹穿漏凛欲压仆大使丞相吴公之分镇也请于上得密旨俾以法令从事芟夷荆榛复仍城壁旧贯阙者补圮者植低者薄者崇且益乃剙巡铺寘卒以逻三年修筑之役共费钱六万九千六百二十贯米一百七十石一斗七升而雉堞焕如矣开庆元年夏遂鼎创望京郑堰下缷三门城楼棼楣壮伟榱桷业峨以至甬水灵桥东渡三门悉缮治之楼橹粲然万目易视凡工役土木之费复为钱九万九千八百贯米三百六十七石北门曰下缷旧以鹾舟缷载于此命名甚鄙且在仓后迂僻今迁近东造袋□之侧比昔疏通轩豁乃更新扁曰义和西北郑堰门名亦浅俗大使丞相既于门外新立永丰碶而是门适成因名曰永丰门西门旧曰望京今亦更为朝京云
西子城门楼
郡自谯楼入子城其重门曰庆元府楼前有街横出是为府东西门其上两楼对峙巍巍翼翼西楼久不葺且坏寳祐五年四月大使丞相亟命船场赵与陛易新之盖级之故阙者赤白之漫漶者治之则已无侈前人无废后观
坊巷
鄞郡甲东浙生齿浩繁阛阓填溢坊有扁所以植表旗也歳久漫弗治寳祐六年冬大使丞相吴公撤而新之凡四十五所为费一万五百七十二贯他如释褐状元锦勲锦乐昼锦朝桂符桂诸坊丹雘尚新者不复改作贯桥居市中设四楹于桥隅且上刻华表鹤云
东南厢
吉祥坊【破石桥南】　　康乐坊【皂角巷】
迪教坊【车桥】　　　　积善坊【小江桥】
进贤坊【洗马桥】　　　握兰坊【新桥下】
兴亷坊【洗马桥下】　　余庆坊【捧花桥】
连桂坊【施家巷口】　　清润坊【新桥头】
东北厢
拱星坊【郑府东】　　　阜财坊【小梁街】
开明坊【鄞县前】　　　千歳坊【南湖头】
安平坊【天庆观前】　　宣化坊【魏家巷口】
泰和坊【县河下】　　　重桂坊【天庆观前】
广慧坊今改万夀坊【大梁街】
富荣坊【能仁寺巷口】
西南厢
顺成坊【仓桥下】　　　众乐坊【君奢桥南】
行春坊【寳云寺西】　　缓带坊【崇教寺后】
恵政坊【天宁寺南】　　衮绣坊【湖西史府前】史君坊【史府前】　　　振名坊【仓桥】
问俗坊【史府前】　　　纯孝坊【府前】
灵应坊【宣府前】　　　迎凤坊【四明桥东】
美禄坊【四明桥北续改为衮绣坊以达于湖西】
西北厢
宜秋坊【应家巷口】　　夀宁坊【虹桥北】
影泉坊【蔡家巷口】　　修文坊【孝文巷】
崇孝坊【西桥下】　　　永济坊【府前】
广仁坊【白衣寺巷口】　朝士坊【戴家巷口】
儒行坊【鉴桥下】　　　衍庆坊【后庵前】
恤仁坊今改施仁坊【佛阁下】
阅武坊【贡院桥下旧道新辟】

[book_title]四明续志卷二
郡圃
新桃源
郡圃旧总名桃源洞求其义桃源鄞乡名也凿子城通隙地故以洞名之耳今既合郡圃于堂后又不欲尽捐旧额遂以新桃源榜之
老香堂
在府堂后面北前植百桂取山头老桂吹古香之句以名先是燕居之地多隘塞自敞斯堂大使丞相日坐其间静观万物俯仰夷犹前筑一坛名月地可坐三十客月天露席若将忘世而堂扁则丞相自题
苍云堂
直郡圃之北自老香堂为歩廊数十间周回而至堂后为牖临小教场前有古桧数本竒甚旧守叠山佐之倾圮不治而后之来者不知苍云取义于此易以他名大使丞相既辇石增旧观择空地以桧补之苍云旧扁犹在盖前守章大醇建而歴阳张即之书
生明轩
在苍云堂之右面西下阚方池前目无际大使丞相晚歩多憇此以观新月名轩之义不但取公生明也书曰厥四月哉生明义又取此
占春亭
亭因其旧而加敞焉亭前旧有数梅大使丞相増植至百本尝戏赋小吟题屏间云难唤林逋伴客游占春亭畔独夷犹一花两蕊意方逺三岛十洲香已浮清晓园林霜似练黄昏栏槛月如钩若还説着和羮事只恐渠侬笑不休孟夏梅既实緑隂如涨公常独坐或领客其下有和坡仙碧沼横梅屋之词为时传咏
四明牕
公既増浚旧池跨两虹其上而辟虚堂于中客请名之公谓四明洞天为石牕此堂作新牕户玲珑四达遂亲题斯扁
双桧泉
泉在四明牕之西南其东则木香台而北则武藏也二桧虬拳古挺湮没墙隈不知几年公既建武藏日徘徊其旁摩挲双桧一日忽闻桧下泉声涓涓然亟疏凿之泉流如注遂取桧间甃为圆池因营折廊五间左右二桧为憇息之所环以桧屏翳然有濠濮间想公亲题双桧泉三字于池上
自逺
即木香台也台高三尺植花如屛绕台为廊屋二十间就设栏槛中虚二丈植花如棊局而行吟于其旁韩子苍诗无风香自逺
翕芳亭
在老香堂之左亭前植杏三面植月丹
清莹亭
在东桥之南前植以李清莹出韩诗
春华亭
在桧山之东环植以桃立秋千其外
秋思亭
在桧山之西枨菊芙蓉相为掩映与四明牕隔池
净凉
在生明轩之右跨池面南为纳凉佳趣
驿亭桥路【寺庙附】
昔范延贵尝诣张忠定公谓过萍乡见驿传桥道皆葺知其为好官员忠定称之鄞去京近道路无壅前此率视如传舎遑防路人大使丞相吴公欲人皆履康庄而所至如归故于此尤尽心焉
知津驿
知津驿在鄞县西渡之上曩名知教驿无所取义且屋老不支寳祐五年五月五日大使丞相改名知津亲题其扁为易防屋三间前敞为轩绕以垣墙外植大门自鄞至此为初程故名
庆丰驿
庆丰驿在广利桥之北先是新堰广利桥成又重甃石路于桥之东北居民王姓者遽作屋以罔利反俾官买西南僻隘地以置驿众有词大使丞相下之本县图上始命以元钱给王姓者别买地而以此地建驿公私便之驿屋洁壮爽垲于知津寳祐五年五月五日建大使丞相题扁
广利桥
广利桥在慈溪县徳门乡新堰之上徃年有小木桥名新堰桥遇潮涨满挽船过堰率冲桥磡甚而桥柱为之折寳祐五年八月新堰成议就两岸石磡填筑至所立桥柱之地跨栅铺板状如一字盖就柱填磡既可借以障水且免挽船损柱之患遂以广利桥名之为费甚钜盖剙建也
王家桥
王家店桥在广利桥之东自慈溪至西渡陆行者必由此桥舟行者必由广利桥作舟本所以行水惟牵挽至堰者匪桥不通故广利桥前此无念之者桥虽元有石板歳久圯壊至寳祐五年八月新堰庆丰驿广利桥成大使丞相始捐钱重修费居广利桥之七八云
慈溪新路
慈溪新路自慈溪县东郭夹田桥东取谢家隘王家店桥至朱家同西渡头驿路跨十五里计二千三百一十六丈剙用石板筑砌路阔七尺命县佐及乡官董之役始于寳祐六年十二月毕于开庆元年三月东西置石牌门旧令欲榜以相公路三字大使丞相止令以新路扁之【乡人复请于张寺丞即之题曰相公衢】
修砌西塘路
郡自望京门以西繇慈溪接姚虞经稽隂趋钱塘近数百里行李舟车鳞集辐凑门之外自水仙庙望春桥至高桥西渡塘堤壊过者危之一日大使丞相出郊访问水利有得于躬行歴览者命将佐措置修砌西塘路共三千六百六十丈桥二十二座水沟五所为费伙甚于是易沮洳而坚高更﨑岖而夷坦周道如砥君子所履涂之人皆歌颂之【乡人榜曰吴公塘亦张寺丞之笔也】
逸老堂
堂居众乐亭之南绍兴郡守莫将建逸老李白所称四明贺知章也嵗久尽圮开庆元年四月大使丞相撤而新之复访求知章像于山隂绘而祠焉规模似昔増壮取众乐亭涵虚馆东西两桥并修之
记
逸老堂者绍兴十四年郡守莫侯将所创并为文以记之者也其义盖摘李太白所云四眀逸老贺知章之语按贺公字季真唐开元十三年为礼部侍郎集贤院学士肃宗升储副授秘书监太子宾客天寳初移疾请为道士还乡里诏赐剡川居焉剡越鄞故越封部公亦自号四明狂客故侯缔堂妥灵于是邦之月湖且合太白而祀之谓二公皆抱气识之全者也然以予观之太白初见明皇倨傲鲜腆待高力士辈若奴仆其气真可以挥斥八极驱役羣动而其末也乃防于永王璘之党母亦气有余而识未足耶季真遭时遇主弹指可覩显位忽飘然引去人知其为高而不知其所以高也于是肃宗之人品已了然于季真胸中矣使与相终始则灵武之事犯父子之大伦季真亦将不能逃万世之责易曰知几其神乎季真有焉又岂止于蠛蠓富贵涕唾卿相而已哉此之谓真识而非徒气之所能为也是堂之建迨今一百十五年矣屋老圮壊屡葺屡颓片瓦尺椽几无存者予领郡之三年始克鼎新之规模宏敞视昔稍异因求季真之像于越绘而龛之且诔以词述以賛用诏永久俾邦之人士景清风而企芳躅或少裨于风教云尔呜呼自有天地以来上下数千百年其间据权位擅势利呼吸祸福顾盼荣厚以狂走盲趋一世之人者不知其几矣未几声消迹灭影响无闻甚者流腥遗臭有孝子慈孙百世莫之能改廼若孤标劲节之士身没而名愈彰千载之下虽渔人樵子亦为之兴起不以时迁世换而二其心也为士者宜知所择矣堂既成而对涵虚馆表里及东西两桥并缮治之轮奂丹雘皆灿然华美要不可无以叙歳月于是乎书开庆八年秋七月癸卯朔观文殿大学士银青光禄大夫沿海制置大使判庆元军府事兼管内劝农使金陵郡开国公食邑五千九百户食实封一千七百户吴潜撰中散大夫直秘阁致仕张即之书朝散大夫直寳章阁赵汝楳题盖
时亭
时亭者郡之上船亭也亭曷为以时名行水者必舟问舟者必津舟之去来因乎人人之行止因乎时也时止时行亭之所以名欤然则亭之名何昉乎曰昉乎大使丞相吴公也名昉乎此亭之作亦昉乎此异时维舟之地在红莲阁南后为巨室并无有矣夫明钜邦也望长安而西笑者此乎始指海滨而东归者此乎息其间题柱而出衣锦而旋者且憧憧焉可以无址而遂无亭乎公莅是邦一日必葺补数百年之阙择冲要得地于平桥右以寳祐五年十月筑新址作新亭昔无而今有此一时彼一时也吁观人之行止可以观时观亭之有无抑可以观时矣登斯亭者盍亦知时之义哉桐川梅应发记永嘉刘锡书
高桥
建炎再造诸将戮力王室战功凡十有三而高桥为第一桥在道傍至今过者莫不指曰忠烈循王尝鏖敌于于斯也英风义气百歳不磨桥久圯名迹将遂湮芜莫有访古而存之者大使丞相吴公报政于鄞百废具举周行经览谓是桥载在国史不新之则无以旌忠烈乃洞石为之曾不以役钜费伙靳桥成民不病渉而识者亦义公之存古既又作庙于桥之西作寺于桥之东规模宏大掲防妥灵而循王之功益表表矣建桥之嵗月工费具见文昌袁公所记兹不书
记
恭惟我高宗皇帝聪明神武诞受命中兴乃建炎之三年金人犯明州大将张俊帅诸将鏖战于高桥敌衂而遁繇是六龙驻跸钱塘用再造我区夏桥虽更绍兴重建然年深木腐石泐壊辄修修辄壊民不惟病渉亦病修寳祐四年九月大观文右丞相枢使履斋吴公以大制使判府事吐握待士如周公克勤小物如毕公躬决细务如诸葛公不以上宰鄙夷吾州一政一事靡不经意期年之间鲸波晏融风息缿筩昼静桴鼓夜闲官府肃而田里安翕翕舆诵兴矣公犹以为未也暇之日周览防野指是桥而叹曰中兴诸将战功凡十有三实自此桥一防始今圮不可支非所以识旧也公帑纵未纾不当于此乎靳乃捐金召工撤而新之结洞为桥纯以石始于冬十二月成于夏六月方工之未竟也防天不雨农方事桔橰乏丁壮公延大士若土神于府治为民请命忱意恳切至于泪堕时亭午日如焚俄隂云旋有黒龙腾于西南蜿蜒当空万目共覩莫不叹异须臾雷作雨沛然下继是甘霔不断歳大熟荷锄相杵者弗待呼而集官复厚其募直不戒而成雄俊坚宻城内外诸桥可俯而视之矣既落成邦之人士属商为之记商窃谓桥梁之设所以便民也造舟为梁既昉于周至郑以乗舆济而君子不以政予之则夫善牧民者殆不可以细故忽也秦以前未闻梁石近代以来名都要防间用之如吴之垂虹闽之万安不过枕烟水梁海波皆无与乎政之激劝斯举也可以昭中兴之圣烈可以旌江表之虎臣其感人心也有义其用民力也有仁盖将风厉乎天下匪直私恵乎鄞人信贤相之作牧发于心者见于事知所先务不与他人均鄞之人因是得以觇公之经纶矣公将以衮衣归其充广此念相我圣天子以续思陵大复古之勋夫如是则是桥也将同召公之茇舎歴千万载而不冺乃若通水利以济乡遂之农开河歩以便阛阓之民创田庐以养困穷数十百辈蠲租赋以寛贫弱数百万緍代输积逋而繋者释立决滞狱而屈者伸莫重于学校则益膳羞以恵藏修之士莫严于海道则増券廪以给巡徼之军凡政之本于仁义者不可殚纪兹故略述云吾邦唐武徳中为鄞州开元中易明州今陞庆元府桥去西门外十五里高三丈三尺五寸长九丈八尺上下凡六十六级洞阔三丈八尺糜緍钱十五万八千有竒自寓槖余公晦暨士庶共乐助三万外余皆公帑所出粟二百斛石工军工共九千四百民工一万三百各有竒俊后积功至王爵桥侧有小祠纵广不盈丈公复度地建庙闳敞视昔十倍其费不书董是役者大制置使司凖遣李迪功自强五年七月既望寳谟阁直学士正议大夫提举江州太平兴国宫袁商撰朝散大夫赵隆孙书朝奉大夫主管建康府崇禧观丰芑篆盖
高桥寺【循王庙附】
高桥成公于其西作新庙肖循王像而祠焉貂冠朱裳俨然如在见者起敬歳时秩祀着为常典旌忠义也西渡至桥所凡五里舟车徃来莫不停桡驻轸拭目竒观登临访古络绎不絶而或者犹以无憇止为病桥东旧有施水亭檐矮壁败其后僧若瑱明逺稍葺为庵人目以接待院而实弗称也于是公慨然有鼎创之志矣拨其侧膏腴田余十三亩以益旧址旁地之相接者又为买田以贸之而寺基益恢拓乃委计议宫洪易简董其其事凡创屋六十余楹崇门峥嵘脩廊深广殿堂层出庖库区分轩祠寮舎无一不具外周以墙一百余丈钟台屹立且实以废寺巨铜钟一井井规模悉如甲刹寺前剙施水亭夜则彻明炷灯以烛水陆之暗凡费钱一十万八千八百六十二贯米二百九十七石八斗二升既成移景徳废院额名之并益以沙觜荘租田刘泳没官田共二十九亩是役也工费不及民而不日之成速于变幻非事力裕精力周愿力固未易集也继今飞锡者可以驻足行李者可以息肩炎暑则济道路之暍暮夜则弭蒲苇之奸盖一举而数利具非直为观美云
逸老堂贺秘监像
山林之士去不可挽市朝之士出不知返矫矫先生高盼逺视可仕则仕可止则止粤惟二疏辅导汉元作其即位旋以飘然粤惟先生师傅唐肃太阳未升去之已速前疏后贺夫岂不情知防识微以全令名狂非真狂醉非真醉诗侣酒亦复尔尔四明之阳月白山空平湖万顷今古清风
广利桥记
大丞相吴公之表海也人知于一郡有高桥之役光前而不知又于一邑有广利桥之役剙始者焉慈谿为邑有小江贯而中出舟自西徂东者或过之径刹子港逹西渡堰此故道也徃季顔公作牧相其隂阳垻刹子港口纡其途为今新堰新堰之未防绩也寥寂一村通以小径间以泠水渡以畧彴夫聫木比竹为渔樵一二所蹊牛羊三五所迹可也厥或当憧憧徃来将必压况新堰成而峻峙其上彼畧彴者旁立下流以受万鹢日夕舂撞之厄且有曳曳于牵江色者争如簇也是则假以利渉反以病渉矣公闻蹙额稍间曰四履申画不敢一日怠肆百堵励翼憖使一物失所于是谋易以石且惧鸠工之办于拾沈也能母贾赢嚣乎时乃就郡给公帑米若干楮若干母或匄夺又惧鹜行之添以长廐也迪惟董振择之时乃就邑咨善士王君与可莫防惟其陈修二人皆能体公意以经之营之证市价来羣材拓基址致板榦鼔辇运精砻错饫糇□抚劳勚于是歳十一月徒杠成十二月舆梁成矣不止此也邑之陆行入闉都者其道必由王家店桥寖趋于老咸与维新万目盱衡诧两虹对饮大川之壖厥攸作人见其功之就而不震于虑始人见其乘之安而不知其烦我此公意谕色授所及也二人又能推公意以衍而伸之护新堰之歩以亢涛浪平新堰之溜以缓奔防辟新堰之驿以待潮汐凡可易撼摵而使踏实地争先致佐助而罔有吝封此公以所感为所应也忽夜观天象台躔逼新堰越翼日亭午果有报公一舸按视不以夹道疾驰骇民而絶供亿于不及不以高牙大纛临民而通穉耋于纵观符采攸烛山川生辉有桥落成无此炳耀邑之人乃言曰野水无人渡孤舟尽日横何如公之寓政于桥欤叔子独千载名与防江流何如公之寓目于桥欤况因桥有驿立名庆丰亲洒钧翰高掲户顔此又公不特以人者利民而直欲以天者利民愿为之记锡孙曰我大丞相之敛恵此邦茍利于民知无不为大莫大于津梁有众高桥其一也袁公可斋尝书而刻诸石广利桥之役虽什一于高桥然无小不举者乃无大不周也保厘东郊而先嘉其克勤小物此三代相业公独得之岂以大小计哉其间如吴洞桥之整以崇低垂管山河之开以导壅底茅砧碶之治以通提阏黄泥埭之筑以砥横溃蜀山铺之置以靖萑苻此公以舟楫四海者而泽一邑也六龙渡江海若啥呀以壮形势谋臣防士献议设险于向头者不知几人且几年矣朝廷未皇公来严备列寨骋望溟渤尽在目中虽一飞鸟不能遗此公以谨固一邑者而康四海也广利一桥云乎哉虽然易言利渉大川十有四而以未济终焉未济之濡而言利渉此易之为道也公以利渉建桥而以广利名桥不言所利大矣哉此公之为易也猗欤寳祐六年七月初吉朝奉郎桂锡孙记朝奉郎新通判平江军府兼管内劝农事孙囦书朝请大夫新知瑞州军州事兼管内劝农营田事程士龙篆盖通直郎知庆元府慈谿县主管劝农公事兼主管鸣鹤盐场兼弓手寨兵军正周栋立石
灵应庙
灵应庙鄮人鲍君祠也君生于汉殁而为神梁武帝时贼号奴抄者掠及境神夺其魄贼如醉卒擒之由是名益着至本朝累封至八字曰忠嘉神圣恵济广灵王今雨旸祷必应民有疾苦急难则呼吁之歉歳贵籴神能在海中招客舟使之来功在鄞不可殚纪大使丞相判是邦也剖决曲直尝提一笔以祝曰此心惟鲍君知我盖质诸鬼神而无疑者庙自嘉定再建规模茍就而偶像犹未备庙史有以门之左右神马及侍从执事请者公即为补其阙且择画史之精者图王之出处事迹于殿壁若仪从若兵马又绘于门之内外焉以至廊之屛蔽门之丹雘显设藩饰粲然毕备始于寳祐六年之二月毕于开庆元年之六月凡费钱一万六千余緍公盖因民之敬以敬神非私以徼福也
大人堂
大人堂旧在射亭西偪仄开庆元年正月徙出九经堂从西向爽垲洁肃邦人祷祈便之大人者俗呼阚相公今幡幢所题皆曰中书令阚相公可验也旧志直指为钱亿祠实取高闶记续志推以为阚燔因考题名五代末阚燔钱亿相继守郡阚姓似有证今姑两存之
青莲阁
青莲阁在郡治东白衣广仁教院为圜通大士道场阁始建于政和间距今歳月老矣大使丞相雨旸祷于大士如响斯答既给钱餐赡其众闻院僧师文者将再建阁乂捐金助之寳祐四年冬鸠工迄六年十月凡费二十七万余緍
瓌富亭
都税务旧有亭在东渡门外商旅出于其涂则官若吏即是而讥征焉亭嵗久不存寳祐五年四月大使丞相命税官重建并甃石道头一所费万緍有竒亭名瓌富盖取孙兴公天台赋以表山海之利云
知津驿支钱八千六百九十四贯四百六十文米九石六斗
庆丰驿支钱二千贯文
广利桥王家桥共支钱八千四百贯文米四十石慈谿新路攴钱二十七万七千九百二十贯文西塘路支钱四十四万八千六百三十贯文
逸老堂支钱一万八千八百一十九贯九百文米九十七石一斗八升八合
时亭支钱一万二千八百九十五贯二十五文米二十石二斗五升八合绢一匹酒一十瓶
高桥支钱一十五万八千贯文米二百石
高桥寺支钱一十万八千八百六十二贯文米二百九十七石八斗二升
循王庙支钱一万五千八百七十八贯文
天童寺
灵应庙支钱一万六千贯文
大人堂支钱五千九百七十九贯二百文米一十九石三斗一升
青莲阁支钱二十七万贯文
瓌富亭
恵民药局
圣天子以天地曰生之徳访民疾苦寳祐五年冬十一月御批申饬军民五事官药局其一也令台阁严督所部恪共奉行剂料必真修合必精使民被实恵仍掲黄榜于诸州军大哉王言民其有瘳乎大使丞相吴公吾胞吾与之心与上符契只若明命匪懈益防惟鄞有局寳庆三年所创也在郡圃射垜西地逼隘匪便且药工出入旃辕不肃歳久屋尤老亟谋爽垲而更之先是犒赏库有楼曰海晏为屋凡十余楹后改为参议官舎高明阚室居者弃焉公谓是寛闲者可以济吾用矣乃即楼而局上以处熟剂成料而梅润不及物帑作局昈列其下众工盘礴者得其所前则増门屋三后则増翼屋五浚汲清之地新煅丹之鼎焙室烹釜莫不毕备井井规模于是非前日比若夫遴监临之选严修整之防品剂既真市者旁午若郡若邑若军凡増置子铺一十四所歳春夏数施药饵无间城内外君相济众之仁博矣因附録其目如左
药货钱会本息
截止开庆元年四月终管在钱药共计四十四万七千一百三十九贯一百一十一文
【比创时増四十三万三千一百三十九贯一百一十一文　比本任交割时増二万五千九百八十九贯八百九十七文】
子局
府前班春亭都局【以后四铺系本局差人前去卖】
日报卖钱一千贯或八百贯
上马亭铺
日报卖钱九十贯或八十贯
南门里大庙前铺
日报卖钱四十贯或三十贯
及瓜亭铺
日报膏钱六十贯或四十贯
灵桥门铺【以后照例赍钱到铺取赎以加一五分饶润】
月取一千贯或一月半一千贯
江东门外铺
月取二千贯
慈溪县铺
或一月取五百贯或两月取五百贯
东歩铺
或两月取五百贯或三月取五百贯
奉化县铺
或一月取一千贯或五十日取一千贯
昌国县铺
或一月取七百贯或两月取七百贯
象山县铺
或一月取三百贯或一月半取三百贯
余姚县铺
或一月取八百贯或两月取一千贯
上虞县铺
或两月取五百贯
东门水军
或一月取一千贯或取二千贯
每歳散药
寳祐五年
散药三千八百三十五贴
寳祐六年
【缺】
开庆元年
散药二千四百九十三贴

[book_title]四明续志卷三
水利
郡计莫难于鄞水利尤莫急于鄞盖他郡苖米多拨解总所鄞独留以赡定海水军总所者遇歉歳蠲减可毋解惟本府自催自给民赋可蠲而军饷不可阙歳祲则官病而民亦病必常稔而后可然郡阻山控海山之氵㸒潦海之咸潮时之旱干皆能害稼故资水以为利者于鄞尤急大使丞相吴公治鄞三年寤寐民事凡碶闸堰埭某所当创某所当修某所当移见于钧笔批判者皆若身履目击每一令下民未尝不感公博济之仁服公周知之智也郑白召杜不足数矣公又于郡城平桥南立水则书平字于石视字之出没为启闭开庆夏久雨公委官徧启诸闸决隄泄水禾勃然兴至是民益徳之
平桥水则记【开庆元年春三月戊辰】
四明郡阻山控海海派于江其埶卑山逹于湖其埶高水自高而卑复纳于海则田无所乎灌注于是限以碶闸水溢则启涸则闭是故碶闸者四明水利之命脉而时其启闭者四明碶闸之精神异时加意于碶者至今犹有遗论此未暇问也而考其为启闭之则曰平水尺徃往以入水三尺为平夫地形在水之下者不能皆平水面在地之上者未尝不平执三尺以平水嗟乎异哉余三年积劳于诸碶至洪水湾一役大畧尽矣己未劭农翠山自林村繇西门泛舟以归暇日又自月湖沿竹洲舣城南徧度水埶其平于田塍下者刻篙志之归而验诸平桥下伐石为凖榜曰水则而大书平字于下方暴雨急涨水没平字戒吏卒请于郡亟啓钥若四泽适均水露平字钥如故平桥距郡治巷语可达也都鄙旱涝之宜求其平于此而已矣余数祈归老行且得请然于此郡之丰歉不能忘故置水则于平桥下而以平字凖之后之来者勿替兹哉
洪水湾
它山堰唐太和中鄮令王元暐所创也溪流四明山而入于江潮逆上卤不可灌限以石堰上溪下江溪流入河分注鄞西七乡贯于城之日月湖以饮以溉利民博矣然越里余至洪水湾河流罅而外泄江潮溢而内攻溪江合湾之左右漫为壑而它山之水始不得东注民久病之淳祐间尝立石塘以障已而水穴其傍隄溃如昔大使丞相吴公一日出钧批谓境内碶闸河道措置畧徧惟它山洪水湾岸坍水泄关繋匪轻委官下都保议于是即其地为垻三一濒江以御狂澜一濒河以防罅漏一则介其间为表里之拓佥谓江之东南有何氏竹木园当水之冲激其势而北欲撤其蔽而疏通之官为给钱市其业浚地为江因畚沙以实二垻之北河隄坚密江水安流矣异时挟日不雨城内外涸可立待今春夏所至演迤谓非垻之力可乎役始于寳祐六年十二月十三日毕于开庆元年二月十五日凡为费二万一千六百贯有竒监造都吏王松正将郑琼莅其事者鄞县簿李言似
买何仪曾园地三十二亩一角二十六歩
【内一契何津之买赵念一省元地一片计二十三亩二角四十九歩价钱六十贯足内一契林千十一娘男何津买葛子升户下千十地八亩二角三十七歩价钱三十贯文九十八陌钱防各半共细计一千三百四十贯四百五十五文】
木椿一千五百口计钱一万五百贯
搭脑八十条计钱一千六百贯
篠二百把计钱三百贯
下桩搭脑七百九十工计钱二千六百七十五贯监官人从口券二千八百八十贯
监官主簿特送三百贯
正将郑琼都吏王松犒二千贯酒二十瓶
茅针碶【一名茅洲一名茅砧】
茅针碶在慈溪县徳门乡沾其利者凡鄞慈定三邑水源有二一自慈溪小江一自余姚分水先是碶西五里外有赵氏地横截其前分水江之流不得通寳祐五年大使丞相吴公市其地浚为管山河于是西江二百余里之水悉汇于碶之上碶旧有闸启闭以时闸废更为堰水源中隔而水之利又不得达于碶之下乡民列辞于郡亟遣吏相度遂于旧闸基之傍别为新闸凡濶三丈四尺立五柱分四眼眼阔七尺六寸视旧增九尺臂石二十层凡费钱四万二千七百一十七贯米二百一十三石工始于八月二十七日毕于十二月五日役成而民不知提督司法赵良坦监造都吏王松将校林枝竣事特犒王松一千贯林枝五百贯
续据王松申碶子周亚七虽年老风病尚能言及源流始末称此碶自乾道年间前政判府赵阁学以每亩均钱六十文足委慈溪乡官率亩头钱买办物料欲援旧比以行当凖钧判本府既为民间办此一事钱不须科之都保本府一切自办以了一方悠久无穷之利工役之人不若只用军兵增支钱一贯五百文米三升庶可钤束
练木碶【一作梿木】
鄞塘乡之田多濵江畎浍惟江流是仰练木碶东接它山南通大江歳久碶壊乡民尝亩率斗谷简蕝为坝迄弗及碶寳祐五年六月民户阖词乞谕里中王其姓者倡斯役大使丞相吴公遂下之水利官劝谕首以千劵十斛助费已而乡民见义不勇讼牒纷如助者仅五千余緍力绵而役大委之民曷溃于成公乃一力捐金谷为之以明年正月二十八日经始碶当江湖之冲虑其损碶臂也增新碶为四眼杀其势阅三月而碶成凡给钱四万四千六百二十八贯九百文米一百六十八石五斗四升力役于伍籍费取于公帑民无毫髪扰持羊酒以劳役夫者日络绎于道也
黄泥埭
埭在慈溪县鸣鹤乡与越之余姚上林诸乡邻潦则上林诸水注而成壑有埭所以泄水于海也然决易而塞难乡人欲立石闸以便启闭率以费钜辍浙东提举季镛捐二千緍助乡民为之渉歳弗绩寳祐五年秋大使丞相吴公委县丞罗镇竟其役丞欲援例计亩敷于民钧判一堰所费不知几何若科亩头钱必因而骚扰送县丞限一日具所费申及申到数目特拨助五千贯仍趣歳前毕工不许科之下户兹闸迁延数年一旦办集成终之功大矣
新堰
慈溪县之东徳门乡有新堰捍江潮而护河流者也堰以圮告寳祐五年八月大使丞相吴公给钱下县鼎新修筑辇石以甃江岸二十余丈堰下水歩一所址益丰而隄益壮水自此东逹慈溪定海两邑之田无斥卤浸氵㸒之害风帆浪楫徃来下上者胥利焉合桥亭江道头之费共为钱二万三千六百一十贯八百文米一百一十三硕四斗桥亭见于别目所谓江道头者在堰之东异时堰无道头行者歩齧而堰溃于穴今重甃以石而堰复借道头以完固盖两便之
西渡堰
堰东距望京门二十里西入慈溪江舳舻相衔下上堰无虚日盖明越往来者必经由之地淳祐间稍加葺治未几堰复壊寳祐六年八月大使丞相吴公给钱五千七百三十九贯五百文委司法赵良坦同副吏许枢监莅修筑伐石辇材费一出于公所济博矣
北津堰
北津堰旧图经曰北清在鄞县西北二里堰多歴年所外受江潮之冲木者朽而石者頽上之穹然高者今洼然下矣秋潦至则卤灌于河农以为惧舟楫之往来者亦病之寳祐六年二月大使丞相吴公命司法赵良坦同副吏许枢相视兴工因其旧而增高焉内分两傍各甃砌堰臂七层鼎新造车屋四间又堰之东有小径由郑公渡之江北可达定海澥浦里溪文溪等处崎岖不便于行者辇石并修治之遂为坦途盖一举而兼水陆之利云凡为费一万五百四十一贯文
林家堰
鄞县东五里手界乡曰林家堰者十余年间补苴罅漏不足以为江湖之蔽障每巨涛澎湃则斥卤浸氵㸒积潦久之则又渗漏于外不独为民田害抑亦不利于舟楫先是提举常平尝捐三千劵下之邑俾议修筑官若吏惮费伙弗只服厥事大使丞相吴公因民之请更以石为之培其高濬其深视旧址舒以长添甃石墈修盖车屋补筑土塘自是民田有灌溉之益舟楫无险阻之虞里之任役者亦免歳时修治筑塞之劳以寳祐五年十二月给钱三万四千一十七贯七百文命司法赵良坦都吏王松监视【缺】　　年【缺】毕工
黄家堰
黄家堰在慈溪县徳门西屿先是本府浚青林河乡民有请以为河在堰头淘浚深广至徐家港接顔公渠并新浚监堰河里溪横港及定海鸬鷀澥浦香山杜郭徳门西屿茅针闸周围三四百里脉络贯通请以顔家堰南岸置堰庶几不候潮汛径取城西北两门而往来免风涛盗贼之虞既而夷考此地元名黄家旧堰司法赵良坦亲莅其事广诹众议遂于旧堰兴筑与里溪堰相对峙北郭西门通济无碍势若曹娥梁湖往来便之董役者正将郑琼僧祖伦吏王松始寳祐五年冬十二月不一月竣事费止二千緍利博矣
支浦闸
开庆元年五月二十六日大使丞相钧判近日雨水过多低田可虑内慈溪县已差统领吴雄前去开放倪家刁家两堰通泄积水因访利病本县惟东乡一带和尚庄清水湖赵家洋顔家庄等处两堰之利不若建闸一所惟支浦最为利便可差林枝前往抱子闸移拆无用旧闸前去支浦江岸创碶闸一座庶防东乡阔逺田地永无水患之虞仍委权县提督务在速办既而因公劄之请复委司法躬亲契勘的实利病既得其详则以七月十一日兴工里人沈国谕乐助米三十石陆日宣乐助五千贯公虽不之拒然谓当使抵郡以来凡为民间兴利之事皆系本府自办钱米今除此二项外不可更类科配以失自来善意若尚阙用更当添拨闸分三眼址坚势固一方自此防利凡费钱一万五千六百贯米六十石
江东道头
灵桥门之东大江横截于是造舟为梁民赖以济卒遇大风两舟壊则徃来病渉不得已于其侧撑舟以渡行者走泥淖中褰裳就舟则沾体涂足尤匪便大使丞相一日出钧防命禆校于东西岸寘木叠石立两道头以便絶江登舟者因扁曰济川焉浮梁以济舟楫之所不及渡头又以济浮梁之所不及万口诵之
永丰碶
它山林村之水南来数十里而入郡郛萦纡囬环由西北隅出而始注诸江霖潦泄弗及城西徧及冒没淳祐间立保丰碶俾由城西径入江当时诧以为水利之大者然人力不至闸不过两眼广不过丈余隘而溢始益病开庆元年夏大使丞相爰究爰度得水势迳直之地于其右创为永丰碶五柱四门阔三丈六尺深四尺余坚密雄伟虽湍流至此亦不见其为搏跃也役成民始知公之规模逈异矣凡费钱四万七千九百一十六贯米一百三十七石四斗
开庆碶
碶旧名鹊巢在鄞县手界乡镇甲旧志所书已废为田开庆元年夏大使丞相兴水利者徧乎四境因思是碶滨江不复则曷其福江以东之民乃拨钱四万五千八百贯米一百二十四石委官创为之既成河流不复渗海潮不复入矣遂名曰开庆碶公之命是名也意盖不止斯役而已东钱湖八十里而菱葑半塞焉寳庆间史卫王当国以僧牒米斛助浚之人服王之不私豪右也今不浚者又三十年公方将有事于东方则斯役特其发轫耳因并及公之心云
郑家堰
郑家堰即俗呼郑十八郎堰是也在城南半里江行欲入河者舟必自堰而上或由甬水门入城或道城西南诸乡皆喉襟乎此壊久无葺之者公命统领吴雄督工重造桩石支役之费为钱二万五千緍米一百石皆成于开庆改元之七月六日
管山河
大江由丈亭分四十五里至慈溪之夹田桥桥南五里民田阻之江流不得直达乃迂出其旁旱歳无沾溉利潦则泛滥墟落苦之寳祐五年七月大使丞相以钱一千五百三十一贯四百一十五文市民田垦河五里长七百丈有竒阔三丈六尺深一丈六尺凡支军兵日券六千四百九十贯水由是逹茅针碶鄞慈定三邑皆防利焉
诸县浚河
大使丞相寳祐五年冬以水利局命法曹掾赵良坦董其事是歳诸邑淤河浅港悉浚深之昔之涸可待者今维水泱泱矣因条于左
慈溪县徳门乡
四都自李溪横港取马径港二千七十丈
五都自监河取朴木庙八百八十丈
自寳庆寺后至张家港六百五十丈
自李溪闸河五百二十丈
六都自徐家港取监桥河一千四百八十丈自徐家港取青林大河取顔家堰河二千六百一十丈
自徐洋闸至浦顔家堰河三千一百丈
慈溪县西屿乡
七都自东河下南堰至王家漕五百四十丈八都自斗门河五百丈
定海县清泉乡
四都邢家港三百五十丈
周家港至半练村河三百七十八丈
倪家港二百一十丈
华家港一百四十丈
杜礼港五百八丈
楼下港三百二十丈
上河港二百五十丈
徐家港二百五十丈
夏家港二百五十丈
李家庄港三百三十丈
中河新港一千三百八十五丈
蒋家□港二百九十一丈
周家港一百八十三丈
程家港二百五十丈
短凳港二百八十丈
黄剡港二百二十二丈
虞家港四百五丈
三石桥后港五百五十丈
曾家港七百四十八丈
陆家港二百二十丈
傅家港一百九十丈
鸬鷀港二百五十丈
赵家港三百丈
桂思桥港二百五十丈
五都半练村港五百五十八丈
沈堰北村一千九百三十八丈
沈堰南村一千一百八十五丈
古塘北村一千八百九十八丈
古塘南村一千三百五十丈
感孝村八百二丈
压塞东村一千七十九丈五尺
压塞西村七百五十八丈
漏兴村一千四十二丈
定海县灵岩乡
一都自育王岭至石湫顶耳桥一千八百六十丈二都自石湫市至□浦碶一千一十二丈
自水径头取方家桥二千五十丈
定海县太丘乡
一都自十字港桥至黄山头六百五十丈
坉埭堰河八十丈
二都自黄公漕至清水桥一千四百一十丈三都自下河杨木桥堰至施店一千八百丈
自上河杨木桥堰至寳云庙三千丈
双河堰
双河旧有碶匣在慈溪之鸣鹤与越之余姚上林乡接境上林居西而地势高鸣鹤居东而地势下久雨上林之水东注邻壤为壑置闸以限之然舟行则闸启而水之患如故近岁乡人曹氏于闸之左为双河堰以便车船意亦善矣而舍堰而趋闸者则不可遏也乡人病之开庆元年五月请于郡大使丞相委制干赵若防涖其事俾塞双河闸为实地给钱一千贯于双河堰之傍立屋两间四挟择巨木为车柱埋石备防悉如诸大堰之制已塞闸基之上则为屋三间以处堰丁曹进士且措置拨租余五十石以供打造索缆之费焉规模一定自此永无浸冒之祸矣

[book_title]四明续志卷四
兴复省并酒库
周官设酒正掌酒之政令以式灋授酒材逮汉则令官作酒以二千五百石为一均率开一卢以卖防酤之利国实頼焉鄞为郡瘠赋之入者约费之出者广于是操其赢以济其乏酤之頼维多甚非其得已也城内外诸县库务坊场曰醅酒东库曰香泉八库曰江东慈福库曰下庄务则旧管者也曰醅酒西库曰江东赡军库曰鲒﨑库曰东门库曰寳溪子库则大使丞相吴公新创者也曰林村库曰小溪子库则昔败阙而今兴复者也曰省务曰犒赏库曰江东库则又今废罢者也或官给本钱或听民抱息或官吏监临或军将措置或兼令外库管绍趂办或以所废库本钱并归他库拘解日额凡皆酌地里均计公私之便究兴废之宜以为分合酌重轻之则以课盈亏公之处此鉴焉其明衡焉其平官有所埤益而民亦安之外有五乡碶奉化慈溪象山江口南渡东溪东吴大小榭郭宅澥浦松林翁山大嵩等务场经总制司具在别目
醅酒库
【元管东库一所本钱三十万贯年收息钱献钱缸头钱四十九万六千一百七十七贯五百六十文会一万二千八百七十二贯八百五十六文省寳祐四年十月并省务公使库犒赏库为一库添创西库以补公库之亏令给本二十万贯作东西库分抱息钱年收九十四万九千二百七十九贯一十四文防一万二千八百七十二贯八百五十六文省东库职级李柟西库楼址措置管干比旧额増收息钱四十五万三千一百二十一贯四百五十四文十七界】
【冷月以四月至八月终除小尽三日东西库各日发一千一百六十贯五百六十八文防一十八贯一百八十二文省】
犒赏库
【寳祐四年十月仕既以海晏楼日额本钱四万一千五百八十贯文拨付醅库趂办日拘息钱六十六贯纳犒赏钱库六年拘回元本零钱一千五百八十贯净本四万贯拨归庆元府理为实椿日纳息钱改赴公使库交收】
城外香泉库
【元管八库本钱五万贯文年收息钱缸头钱贴买瓶钱五十一万三千七百六十七贯四百八十文防一万四千九百四十二贯三百四十文省寳祐四年十一月以数内江东一库改为赡军库收上元本一万贯今七库本止存四万贯年收息四十四万六千六百六十五贯八百文防一万九百二贯一百八十八文省士产户陈晖等七名分抱】
【旺月以九月至三月终除小尽三日日发一千三百五十五贯二百文防三十三贯六百二十二文省】
【冷月以四月至八月终除小尽三日日发一千一百三十贯二百文防其省钱如旺月之数】
江东慈福库
【元系香泉子库不给官本年收息钱一万八千一百四十八贯三百八十文防日发五十一贯二百七十文防除小尽六日内九千四百三十九贯九百八十文系夏子仁柳成之抱认余八千七百八贯四百文香泉七库贴纳】
江东赡军库
【见坐本钱八万贯文年拘息钱缸头钱贴买瓶钱一十五万八千八百三十九贯六百八十文防三千四十贯一百五十二文省提督官统领吴雄措置正将郑琼机察副将童寅】
【旺月以九月至三月终除小尽三日日发四百八十一贯九百二十文防八贯五百八十八文省冷月以四月至八月终除小尽三日日发四百一贯九百二十一文防其省钱如旺月之数】
定海县乌﨑头库
【寳祐五年七月据吴龢卿乞不支官本管抱息钱年纳一千贯文会】
林村库
【寳祐五年二月给本钱二万贯文日拘息钱二百七十贯文会续减为一百五十贯再减为一百三十贯四百六十文岁纳四万五千四百贯八十文会每月合解拍户版帐钱一千一十二贯七百八十九文会于内分拨经总制司一百四十一贯四百八十文籴本司二十六贯七百二十四文常平司九十二贯七百四十八文庆元府一千七百五十一贯八百三文】
寳溪子库
【寳祐五年十月据黄迪功澄乞抱纳日息钱六十贯文会六年别召募厉进之管绍趂办借本钱一万贯文会岁抱息二万一千二百四十贯文】
小溪子库
【寳祐六年正月据黄迪功澄乞抱纳月息钱四百八十四贯三百五十文会官不给本钱岁纳五千八百一十二贯二百文会】
奉化县鲒埼库
【寳祐四年十一月契勘到有无败阙因依据监鲒埼镇权巡检薛迪功申元纳通判东防常平籴本司月息钱会三十贯四十五文庆元府钱会二十五贯一百七十文遂具申朝廷差黄澄迪功监鲒埼库将已废罢省务铜朱记一颗发下库收管给本钱四万贯置买库基屋宇又一万贯籴麦纳欠八千贯日拘本府息钱五百贯六年十二月黄迪功再借三万贯往平江府收籴米麦防委制司准使张锷前去防检就行提督仍关三万贯前去措置却行拘回黄迪功元关钱拘上胡珙王继善文拈监纳元亏息钱三万四千贯续据黄迪功解纳一万四千六十贯少欠四万八千贯文其张锷界内自十二月以后日拘息钱每半月一次解发七千五百贯文防】
东门库
【寳祐四年十一月先拨本钱一十万贯文差部吏王壵将校翁禧措置年拘息钱十八万丑年二月市户李珏张从龙乞照王壵倒开抱以息钱对拨支散水军十月水军申本库两旬无发到钱数遂委本军交并酒库就行任责措置十二月本军申乞止存留本钱五万贯自六年正月始不以冷旺月月纳息钱一万贯细作见钱五百五十贯足抵充军劵续监张从龙李珏囘纳一半本钱五万贯销落实桩之数六年五月郑迪功増岁额为一十三万开庆元年正月郑迪功又乞量减日息遂成年通减五千贯实管年额一十二万五千贯三月管率僧了生与水军统领连忠交争仍拨付军中抱认开酤所存官本年拘息钱并如旧】
下庄务
【旧例每年于在城都税院定海税大嵩等盐各差合十人充本务专知趂办官课开庆元年二月据大嵩等盐场申乞免差人充重难岁抱七万二千贯文作四季解发内以六万四千三百九十五贯约桩公使库一年专知合赔贴之数三千一百三贯于经总制司令项酒息内添拨八千六百贯桩作本务合解诸司钱及攘两税务贴助三万五千贯以一万五千贯发下广惠院二万贯公使库收附】
经总制司
范蜀公尝言宻院主兵三司主财则有各不相知之弊至和间遂请宻院三司通知兵财制为国用盖欲兵财脉络贯通也上而朝廷次而制阃同一理耳军饷之权容可贰乎沿海新旧水军凡六千人若衣若粮皆给于府独劵钱府给二千人余四千则通判东防以经总制司钱给之岁久而弊倅防官若吏间以饷军之钱资泛用丰私橐而军额率亏数茍且循习非一日吁兵统于制阃而财给于郡佐事权不一宜其弊至此也大使丞相吴公熟钱谷甲兵之问于庙堂久矣寳祐四年来开大阃报政之五月数军实攷货源亟请于朝以经总制司归之制府自催自给且得防创大使司物斛官一贠拘确之理顺势便故招刺皆骁勇而尺籍不至空虚给饷易办集而朝廷不烦科降今以未拨归制司以前攷之宝祐四年十月分月帮水军官兵券三千三百六十五人钱会纽计十七界一十六万一十六贯二百四十文米计二千八百六十五石三斗一升自拨归制肘后开庆元年四月分月帮军兵劵三千八百六十五人钱计十七界一十七万七千八百八十一贯五百七文米计三千三百七十六石九斗五升二合五勺以今比昔则添刺军兵五百人一岁增帮钱二十一万四千三百八十三贯四百文增帮米六千一百三十九石七斗一升及添造五百人七事军装通支钱一万二千一百八十四贯六百二十文军政修明兵食充裕成效昭然视在倅防时大有间矣申请次第及修复经总制坊场条列于左
省劄
宝祐四年十二月二十八日准省劄备据沿海制置大使司状照对本司近曾具申朝廷乞将庆元府通判防给遣定海水军四千人窠名钱物拨归本府就行拘催并饷新旧两军恭准省劄坐下照得通判防有起解农寺与夫诸府俸料并主管官茶汤钱及其它公费皆仰于此今若尽归本府亦合先与区处使解发者有所指拟仰给者不至乏絶庶几平允否则通判自此别无职事而防分可废矣此其为通判之虑甚悉然事体实有委折只得详细禀控盖本防之供饷水军不过经总制司縁倅防权轻诸县多有拖欠其间又有簠簋不饰之人虚支妄用有若泥沙所以旧军四千人系通判防之所给饷者额常阙数百人本司虽欲尽行招刺亦忱恐倅防事力不给或至它虞故亦不敢放手今连准宻劄措置海道招刺阙额今四千人之额将阙千人矣本府何幸可省千人之月米然非所以为公家计也所以欲得将通判防给饷水军钱物径从本府拘催庶几钱钱字字皆有着落而千人阙额亦可填补此区区申请之本防也若曰诸府使臣俸料岁不过二三千緍旧例所在本府自应接续帮支无縁复以强之倅防若又曰通判防别无职事则却非所虑盖通判防除经总制司之外其所管者又有常平司则所催者坊场河渡正名钱五分及六县役钱以奉内藏库左藏库等处之经常者也又有籴本司则催诸县酒税分钱及坊店户四分钱而奉农寺之经常者也既有窠名则有催理其职未尝废也况给遣之钱除经总制司合收之数又多系本府应副贴助则归之本府自催自给似合事宜兼潜忝以旧弼旬宣通判固在按察之内而财赋支遣多与本府相关自从制司拘上催理在通判防亦所不靳縁潜尝服韩魏公之言曰琦昔为宰臣惟有奉行朝廷命令每事禀命朝廷故虽此细故亦必申闻朝廷取指挥者正前修之遗意亦将以为今日诸道岳牧之倡也然可否忱不敢自必但若以体统而言水军六千人衣取给于本府米取给于本府内二千人劵钱亦取给于本府独四千人劵钱取给于倅防于理势自是不顺欲望朝廷更赐详酌施行伏候指挥奉圣防依石劄送庆元府本司将拘到钱每年起发降本钱三万四千四百贯文十八界见作六纲起解赴行在省仓和籴场交纳及起发六文煮酒钱四千五百贯文十八界作一纲起发赴行在封桩下库交纳外及每月中下两旬支散沿海制置大使司水军官兵劵食等钱及诸府第香火官亲兵衣料钱次年攅具总收支细帐申省部摆算理豁续寳祐五年十二月空日准尚书省劄子节文沿海制置大使司申云云今本司见搜补卒乘招填定海积年阙额水军所急者钱粮拟照沿江诸阃例创置物斛官一贠小贴子潜又照对定海水军为额六千人旧例四千人系通判经总制司给饷二千人系庆元府给饷縁通判防专以饷军之钱为非泛之用其贪者则卷为囊橐大约通判一任入已之钱不下三四十万緍因此四千人军额常阙数百人上下防蔽所谓制臣亦未尝过而问焉天下之弊其可为哀痛类此久知此蠧去冬即具申朝廷乞将通判防经总制一司钱物就本司自行拘确招填阙额近巳收刺将及四百人皆沿海亡命之徒人人拳勇可用给等下钱百千七事件衣装一副每副该三十贯五十五文一卒之费共一百三十贯五十五文皆取之于经总制一司上不费朝廷科降下不费州郡那移虽月粮及春冬衣赐取之庆元府本府所不敢靳然经总制司钱物尚有赢余可以通融补助月粮衣赐之费但通判防官吏昔奢今俭昔汚今清未免仇视本司今来本司所以乞照沿江诸阃例创置物斛官一贠者正欲专一招确上项钱物永为定海一军随阙随拘之用其于海道防拓关系非小欲望朝廷再赐劄下本司永为遵守其庆元府及通判防更不许干预实为悠久利便并乞照防十二月十九日奉圣防并特依一每年申省部出豁髙额钱
朝省以绍兴二十九年为额岁拘四十一万贯以后止趂到二十三四万有竒递年以省部印下书填收支季帐及户部截拨收支旁帖具申出豁
一诸县窠名
鄞县
户长役钱夏秋两料每料九千四百四十三贯六百八十二文钱会
小溪酒坊生煮酒钱年管一千五百一十二贯五百四文钱会
一半元系本坊解发寳祐六年正月鲒崎酒务申请作子店年解七千四十一贯六百文十七界
一半系建岙坊店户送纳
林村酒务旧额月取六十贯钱会今月拨一百四十一贯四百八十文十七界
下庄酒务年管四百五十五贯七百文钱会元系财赋司拘纳今拨归经总制司却于诸项酒息钱内年拨八千六百贯文十七界
本县丰乐乡头子钱夏秋两料各一十四贯一百四十四文
丞防武康乡头子钱夏秋两料各一十六贯九百一十三文钱会
簿防武康乡头子钱夏秋两料各七贯五百六十文
尉司手界乡头子钱年管三百六十贯钱会
奉化县
丞防户长免役钱共管七千八百六十七贯四十文钱防
税场钱年管四百三十四贯二百二十八文钱防月分解发不等
慈溪县
本县户长钱四千八百贯文钱防
税场钱年管七百二十贯文钱防
象山县
簿防户长免役钱年管二千一百七十一贯三百二十八文钱防
酒务
生酒钱三百一十贯一百四十文钱防煮酒钱二百七十五贯三百四十六文钱防
昌国县
本县省司钱年管一百二十二贯三百四十文钱会
丞防
户长钱年管一百三十一贯四百六十四文钱防
免役钱年管七百七十二贯八百二十四文钱防
定海县
本县房廊钱月取一百二十文
林村六分钱月取九百二十文
丞防户长钱二千三百五十七贯九百一十四文
税场钱年管一万三千七十七贯六百二十四文钱防
一诸县合发本司随母头子钱各照则例随解发多寡计算在府仓库每月分拨钱亦同
一每年本府科拨钱
生酒钱一万六千一百六十九贯五百六十二文十八界
煮酒钱一万三千二百贯文十八界
省务本色煮酒三千三百九十五瓶各三升照时价计钱二千七百一十六贯五百四十文十八界助军钱三万贯文十七界
市舶务对兑钱【旧支军劵多阙见钱市舶务髙丽日本及蕃南贩舶遇抽解拘到一半五分见钱内许本司将十八界防子对兑见钱五分之二系用一贯新会兑一贯见钱凑散军劵自经总制司拨归制司未曽对兑奉钧判照旧例对兑一半】
一每年令顷科截绢右千二百疋绵一万三百五两四钱转变价钱凑发纲运军劵支遣
鄞县绢一千五百疋绵一千四百两
定海县绢九百疋绵七百五两四钱
昌国县绢一千八百疋绵五千二百两
慈溪县绢七百疋绵五百两
奉化县绢一千三百疋绵二千五百两
象山县不曾科
兴复经总制诸酒务坊场【渡附】
一奉化酒务元系本府给米麯本于内岁解经总制司额钱后改为万户径取净息生煮酒年取二千三百贯有竒寳祐六年六月以白劄子陈请酒司与行头均敷酒息重为民扰乞仍旧贯立官务遂给八千贯起造务屋仍拨本钱四万贯并造麯用夫工饭米三十石兴复措置每月发钱二百三十贯九百八十文十八界
一慈溪酒务元系本府给本于内岁解经总制司生煮酒额钱二千二百贯有竒嘉熈间风水之变务屋頽毁遂令拍户抱卖取净息久而私酤行额失其半拍户屡词乞复旧务遂重建务屋给本九千贯十八界自淳祐五年九月为始月取息二百一十六贯六百八十文十八界
一象山酒务寳祐五年三月据象山知县劄子乞本府差官措置本县酒政遂拨钱二万贯委官下县措置全年息钱七万贯候解到年拨二万贯下广惠院一翁山酒坊管下子坊一十五所元系民户抱纳通判东防额钱嘉熈四年因府第攘夺白泉子坊遂改坊为万户任从民间醖造却将额钱摊抑一县有物力之家续额钱无归民户被害遂有坊场改万户贫富齐受苦之謡词讼纷纷制司曽申户部久而未复宝祐四年沈修武等曽进状乞抱坊备本酤卖续又经制府陈乞借本兴复年纳净息三十万贯防大使丞相吴公申省照应仍于经总制司借拨十万贯其所抱三十万贯与减六万贯分作十二个月起解五年四月申省奉圣防特依续将收到息钱每年支拨下郡庠充养士厨食钱水军制领将佐供给钱新创诸屯水军及出海巡逴探望把港军士生劵本府六局衙畨盐菜钱数见砂岸奏劄
翁山坊月纳三千一百二十四贯七百三十六文翁浦坊月纳五百三十二贯五百一十二文黄公坊月纳一百七十七贯五百四文
厉岙坊月纳七百一十贯一十六文
岑江坊月纳一千六十五贯二十四文
大芦坊月纳七百一十贯一十六文
册子坊月纳二百六十六贯二百五十六文北界坊月纳一千一百五十三贯七百七十六文昆斗坊月纳一百七十七贯五百四文
岱山坊月纳六百二十一贯二百六十四文白泉坊月纳三百一十贯六百三十二文
马秦坊月纳三百五十五贯八文
小砂坊月纳四百八十八贯一百三十六文防海坊月纳七百一十贯一十六文
大小榭酒坊寳祐六年拨钱二万贯差人措置开酤月解息钱无定额
定海县澥浦坊寳祐六年十月据蒋副尉状乞就府库关本钱一万贯措置开酤年解净息二万贯其常平籴本司钱自经通判防送纳本司遂就经总制司库拨本钱二千贯十八界月拘息一千六百七十贯十七界
五乡碶酒库旧来冷月解息五千一百贯小尽减一日热月七千八百贯寳祐六年十二月劄郑议事措置月解四千贯仍给本一万贯元年正月又于莆陈石湫各置子库一所每库请本钱五百贯月増解息钱五百贯
大嵩等八坊寳祐六年十月通判卢奉议申任轻职薄县道不相体察上台络绎追逮官吏乞索上常平司坊场就制司并行措置遂委薛修武措置关请官本二万贯下大嵩坊外自余七坊不愿请本仍抱纳息钱
大嵩坊年纳息钱三万贯
韩岭坊年纳息钱九千三百九十一贯六百八十文
馆江坊年纳息钱一万七千贯
富浦坊年纳息钱一万六千贯
慈岙坊年纳息钱一万六千五百贯
下水坊年纳息钱一万七千贯
盐场坊年纳息钱一万八千贯
东宿坊年纳息钱四万三千贯常平司并本府版帐钱在内
巳上八坊常平司正名五分籴本司四分钱本府六分版帐钱并在内
象山县东溪坊元本府额钱七十五贯汪湘増作二十九贯六百文钱防抱扑当年续据厉必达于本府额钱増作四十贯六百文又増抱每年息钱作六千贯搀抱及给榜厯后更无分文交纳汪湘陈乞仍旧抱扑财赋官书拟息钱照厉必达増抱数其本府六分钱仍旧作二十九贯六百文奉钧判照行仍将六千贯与减二千贯少惩厉必达之妄
奉化县江口南渡坊开庆元年三月汪筹抱扑除常平司正名钱外年解息钱二万贯
慈溪县郭宅坊久废仅存坊基村民布麦其上坊户拖欠每年止纳常平正名四五分钱年管一百五十二贯五百八十文钱防月纳大使府钱三十九贯九百六十文钱防率是拖欠开庆元年三月本县申乞并入县务止就坊界内创两都店年解息钱
象山县姜屿渡年纳官钱二百贯文钱防系开庆元年三月増抱
东洖坊八十八户抱店庾富总纳每月息钱一千五百贯
蠲放一分酒钱
开庆元年五月二十二日奉钧判批银牌两司见行祈晴今有寛恤事件数内制司兴复常平酒坊应人户抱纳额钱成年课利并与十分减免一分其抱坊人亦合于拍户递减以示优恤今具诸坊减免数目下项翁山坊减免三千二百一十三贯一百文
翁浦坊减免一千五百二十贯九百八十文
黄公坊减免五百六贯九百九十五文
厉岙坊减免二千二十七贯九百八十文
岑江坊减免三千四十一贯九百七十文
大芦坊减免二千二十七贯九百八十文
册子坊减免七百六十贯四百九十二文
北界坊减免三千二百九十五贯四百六十八文昆斗坊减免五百六贯九百九十五文
岱山坊减免一千七百七十四贯四百八十文白泉坊减免八百八十七贯二百四十一文
马秦坊减免一千一十三贯九百九文
小砂坊减免一千三百九十四贯二百一十六文防海坊减免二千二十七七贯四百八十文
烈港坊减免四千四百三贯五百九十二文
大嵩坊减免三千贯文
韩岭坊减免一千二百贯文
馆江坊减免一千七百贯文
慈岙坊减免一千六百五十贯文
富浦坊减免一千七百贯文
下水坊减免二千七百贯文
盐场坊减免一千八百贯文
东宿坊减免四千三百贯文
江口南渡坊减免二千贯文
澥浦坊减免二千贯文
东溪坊减免四百贯文
东洖坊减免一千八十贯文
大小榭酒库无定额
广惠院
宋亿万年之基虽遭时之难三邉用兵久不解甲而本根不摇其所扶持慿借逺矣潜服劳中外岁垂三纪事主上防久熟知德意志虑无宵旰不在赤子故鞠躬受任符节者十二三惟以抚摩爱养为主忱不敢鄙夷其民而于穷苦废疾者尤不敢忽也且自古言治莫盛于帝王其在尧舜则曰不虐无告不废困穷在禹则曰予视天下愚夫愚妇一能胜予在汤则曰子惠困穷在文王则曰怀保小民惠鲜鳏寡在武王则曰无虐防独在成王则曰其丕能諴于小民又曰以小民受天永命帝王治法之纲领盖具于此而岂髙明威富云乎哉四明为淛左大都防城邑井市人物阜繁则夫鳏寡孤独与瘖聋跛躃之民宜不能免焉自强大之家豪奴黠极智术以牟利而齐民之生理日迫蹙以至于竭齐民困则穷民益困于是鳏寡孤独瘖聋跛躃之民得其生者鲜矣自淳祐初柄国者立为厉禁常平义廪之储有司不得擅发凡穷民遇嵗晏始一济所济者狭而受济者寡于是鳏寡孤独瘖聋跛躃之民得其养者又鲜矣此固长民之官所当视犹饥渇者也属初莅郡徧核浮氵㸒之蠧并省酒务得弊屋一区亟加缮葺且増创新楹合前后共一百五间聚城内外鳏寡孤独瘖聋跛躃之将沟壑者使居焉以三百人为额大口月给米六斗钱十千中口四斗七千小口三斗五千所费皆不取于郡之经常庶几其可以久也前辈有言士大夫茍有意于及物由一命以上皆可行志天下安有不可为之郡哉为之者疾用之者舒正辞明义禁民为非毋以宠赂相尚毋以脂膏自肥而又能窒罅漏而杜蔽欺则财常足矣以余财而及民物讵非行志中之一乐哉或曰城邑市井之民固幸矣如田里何乃复捐羡钱一百四十七万三千八百五十五贯文预为六县人户代输寳祐六年折帛以寛布缕之征仿补助之义焉若本院田亩之数金谷之入规画之详具刻左方后之君子其相与附益之以克广圣天子德意志虑于无穷云寳祐五年良月朔观文殿大学士光禄大夫沿海制置大使判庆元军府事兼管内劝农使金陵郡开国公食邑五千八百户食实封一千六百户吴潜记
规式
照得诸路州郡皆有养济院以处鳏寡孤独瘖聋跛躃无所依倚之人虽常平法有养济钱米自朝廷拘确义仓州县不许擅行支移而鳏寡孤独瘖聋跛躃之人每隆冬盛寒止支给三月而巳然亦不能徧及此郡乃浙左雄邦人民繁庶有余之家率务丰殖于是富者日富贫者日贫而所谓鳏寡孤独瘖聋跛躃之人益无生活之路按图志郡旧有养济院一区特不过矮屋三数间今转为马廐不惟实亡名亦亡矣昨以省务酒额并归公库屋宇空闲遂行修葺改为广惠院存留此等无归着不能自存之人仍拨田亩以充养赡专委官提督欲使寒不致冻饥不致馁老者以待其尽少者以俟其长庶几夀夭不致横亡其间宁无很暴不可禁止者每五十人置一甲头且以三百人为率总为六甲专募一行者以供洒扫之职仍总以六甲之权今条划约束如后一凡有艺业自能手趂曽经过犯不律之人并不许存留如觉察得知一例坐罪
一或有不思冻馁之无归一时饱暖恃长凌幼恃强凌弱搅众败羣者仰管院行者指名从公申举轻则从提督官戒约重则解府逐出永不存留
一每一大口月给米六斗钱一十贯一小口【五岁以上月给米三斗钱五贯十岁以上月给米四斗钱七贯十五岁以上从大口给】
一每甲择稍强壮者充火头量増日给如或偷窃减克即时申举从提督官解府断逐仰甲头行者严行监董
一监董行者能自勤谨仰提督官防计度牒之直以三年为限每月于见管钱内令项拨桩若干待及三年收买度牒付其披剃披剃后愿留则留不愿留则别踏逐人管干所有度牒钱亦照前例拨桩庶可责其公心干置
一甲头责其钤束火头责其造办饭食于日给之外每名贴支钱五百文
一所给之钱专充收买薪菜盐酱之属冬月不许各人偷爬炭火有妨造办每日酉牌打灭厨下火种不许存留引惹风烛
一粪土仰甲头五日一次出卖候卖到钱均给诸房油火有余则桩积一处逐旋收买布草夏则造为罩子冬则添买绵絮造为布被或买纸被计口分给其有故不爱惜争夺损坏者量拘日给之钱修整一管院行者月支食米一石盐菜钱十五贯文
田租总数
一每岁管收租米二千三百三十六石五斗二升七合
水田一千七百三十九亩二角四步三尺四寸五分收租米二千一百六十六石五斗八合
湖田一百七十八亩二角六步收租米九十七石一斗一升九合
涂田六十九亩三角四十二步收租米七十二石九斗
鄞县
水田三百六十九亩一角五十三步【内连地三十六亩二角五十九步半】收租米四百八十一石五斗一升八合五勺
湖田一百七十八亩二角六步收租米九十七石一斗一升九合
淘湖田八百五十二亩四十四步收租米一千石
定海县
水田二百九十二亩二角四十八步一尺七寸【内连地一角二十步】收租米三百六十四石七斗八升三合
慈溪县
水田七十一亩二十步半收租米九十七石七斗九升
奉化县
水田一百一十五亩一角四十步收租米一百五十五石四斗三升六合五勺
涂田六十九亩三角四十二步收租米七十二石九斗
象山县
水田一十四亩三角三步半一尺七寸五分收租米一十六石三斗三升
昌国县
水田二十三亩三角一十五步并岑江寨基收租米五十石六斗五升
钱总数
一每岁管收官防七万六千四百五贯一百四十二文十七界
见钱九十六贯二百文足
省钱三贯一百一十文并一贯文钱防
拘到山田地屋宇共收租钱
地六十二亩一十一步二尺四寸收租钱五十八贯七百文足【阎安国租钱在内】官防六百五十五贯文十七界并钱防一贯文
山七十七亩一十步【内连地二角】收租钱一十贯一百五十文足官防一百五十贯文十七界田一千三百六十二亩三十一步收租钱一万七千四百八十二贯三百四十二文十七界屋及地基一十二所收租赁钱一十四贯五百文足官防二千三百八十二贯八百文十七界省钱三贯一百一十文
象山县抱解沃希崇道士租课钱一十二贯八百五十文足官防七百三十五贯文十七界都税院合千人纳免专知重难钱一万五千贯文十七界
本府支拨钱四万贯文十七界
【象山酒务二万贯文东门酒库二万贯文】
租麻皮总数
地三十四亩二十六步【内连田一亩一角三十九步】收租麻皮四百一十二斤九两足秤
租麦总数
地一十四亩二十三步一尺五寸收租麦七石百合斗
鄞县
朱明田六亩三角一十四步租米一十石
薛德广田一十二亩三角二十七步租米一十五石四斗
朱氏田一十二亩一十一步地一角二十一步租米一十七石四斗四升
王逢龙田二十一亩一角五十一步租米三十石七斗
李之秀田一十亩二十八步半租米一十三石七斗六升八合
钱王两宅田六十七亩一角租米九十二石一斗七升八合七勺
缪良田五亩三角二十四步租米五石八斗五升昝大猷田一亩八步地一片计一亩三角五十一步租米四石九斗五升
汤汝敬田四十三亩三角七步地三角四步租米六十五石
僧行端田九亩一角五十一步半租米一十二石三斗五升
僧行林田一亩一角一十三步租米六斗五升史县丞田一十一亩三角一十七步租米一十三石九斗二升七合八勺
马式田一十亩一角五十九步租米一十三石四斗五升五合
陈萃田一百九十五亩二角四十七步半共上正租并花利租米一百二十七石六斗五升七合八勺
水田五十三亩三角八步半租米六十一石四斗一升一合八勺
湖田一百四十一亩三角三十九步租米六十六石二斗四升六合
潘得六田一十四亩一角四十五步半地一亩三角一十三步半租米二十二石三斗一升七合五勺
王英田一十三亩二十四步及地一角四十步租米一十三石七斗六合
蒋乡贡田五亩二角租米六石二斗四升
陈安国湖田七亩正租并花租共八石五斗六升汤耜湖田一十一亩二角六步花租米五石三斗一升三合
陈子諲湖田一十八亩二十一步租米一十七石僧善皎田二十一亩三角五十七步半租米三十石二斗二升九合四勺
徐渭老虞埏田七亩一十七步租米九石七斗二升
周氏田三亩三角三十九步租米六石六斗二升二合
张庆三田二十八亩二角五十二步地一亩一角二十九步又地一片租米三十五石六斗二合三勺
史厉两宅分租砂地一十七亩一角五十六步一寸五分系史通判干人沈文两名分租共纳租钱三百五十贯文十七界
八字桥接待庵基三角租钱四贯五百文足李爖地五亩一角二十八步租钱一十二贯文足张庆三地三亩五十五步租钱四贯八百文足赵永租地一片计一角五十六步租钱六百贯文十七界
赵端租地一片横阔一丈二尺深六丈年纳租钱三贯一百一十文七十七陌
郑文租地一片计一角一十一步二尺六寸日纳赁钱三贯二百文十七界年约一千一百三十二贯八百文十七界
朱谅租赁本院前水步东楼屋一间租赁钱一百贯文十七界
陈青租赁本院前水步上楼一间租赁钱一百贯文十七界
董辉租赁本院西挟屋一间租赁钱一百五十贯文十七界
张松租赁屋二间租赁钱一百五十贯文十七界阿顾租赁本院浴院后屋一间租赁钱一百五十贯文十七界
林巡检屋一间直又旧屋二间并道头安船淤坑厠两眼连地屋柱为界东西量计五丈南北量计一十丈租赁钱九贯文足
周复孙砂地二十六亩一角四十八歩租麻皮二百九十八斤九两足秤
任允详砂地一十一亩九步其地被水冲作溪滩实有地三亩租麻皮四十八斤足秤
僧行林田一亩一角三十九步地一亩三角二十一步租麻皮四十三斤足秤
张庆三地一角四十三步租麻皮八斤
定海县
僧姚元聪田一十亩二十八步租米一十一石李氏田三亩地一角二十步租米三石五斗龚明田五十六亩三角四十七步租米七十二石五斗一升五合
黄荣田六亩三角五十四步租米六石五斗灵岩义役庄田三十五亩三十九步半租米四十九石五斗六升
楼圭田五亩三角零租米八石五斗八升
张一飞田四亩一角四十六步租米六石六斗九升五合
求焕田五亩一角四十六步半租米四石六斗八升
林暐田五十二亩三角租米六十三石六斗六升吴宗田一亩三角租米一石八升
韩文才田一十二亩三角二十七步租米一十一石五斗八升三合
阿卢田一亩半租米一石三斗
王珏田六亩二角租米一十石七斗五升
僧祖净崇玫田二十七亩一角二十七步半租米三十七石八斗七升五合
王佑田二十二亩一角五十九步半一尺七寸租米二十九石五升五合
王与直田一十三亩二角租米一十七石五斗五升
滕锴田二十五亩三角一十三步租米二十七石九斗
方安瑀山一片计三十九亩租钱七贯五百文足黄荣地一亩二角三十三步租钱一贯七百文足又五贯文十七界
定海淘湖田计二十六亩三角一步租米五十三石二斗五升六合四勺五抄每石折钱五十贯文十七界计二千六百六十二贯八百二十二文十七界系定海县抱催起解
定海旧海塘田一千九十亩一角每亩元纳米三斗新海塘田二百四十五亩三十步每亩元纳米二斗两项共计一千三百三十五亩一角三十步奉钧判合纳三斗者减免五升只纳二斗五升合纳二斗者减免五升只纳一斗五升续奉钧判每石折钱四十八贯文仍以为定例米计三百八石七斗四升共折钱一万四千八百一十九贯五百二十文十七界
奉化县
王钢田一亩三角三十步租米二石九斗二升五合
卢上舍田八亩三角一十三步半租米七石一斗五升
张防之田五亩五十三步半租米六石五斗常浦碶田三十二亩并竹塘炮基租米四十三石一斗二升五合
僧善皎田七亩三角三十四步租米一十三石九斗三升七合
蒋文仲田二十二亩二角四十七步租米三十五石二斗三升
张汝弼涂田三十亩租米三十三石
张庆三田三十六亩三角四十二步租米四十六石五斗六升九合五勺
周大伦涂田三十九亩三角四十二步租米三十九石九斗
阎安国园地上有竹木等并内有油车屋三间木椽瓦盖租钱五贯文足
袁起岩山五亩租钱一贯四百文足
应思鈜苔地一十八亩三角一十八步租钱一贯文足
钟秀实侵占奉化酒坊基二十六步租钱三百贯文十七界
僧善皎地并新开田共七亩二十一步半租钱二十四贯二百文足
张庆三地二亩一步租钱一贯文钱防
张庆三地三角五十五步租麻皮一十五斤足秤僧善皎山三角租钱五百文足
慈溪县
方怡田二亩二角四十四歩租米三石七斗七升顾友十九田五亩二步半租米六石五斗
张铎田八亩三角七步租米一十石四斗红白米各半
陈允璡田一十一亩三角三十步租米一十六石五斗五升
许千三田二十三亩三角五步租米三十一石五斗九升
璩闰三等租佃陈萃田六亩二角三十四步租米七石四斗
孙伯恭田九亩三角四十三步租米一十七石一斗六升
张氏儿田二亩一角三十五步租米四石四斗二升
罗濓地一亩二角租钱三贯五百文足
阿陈桐竹山二十八亩系二片及地二角上有草屋二间一舍租钱一百五十贯文十七界
罗辛一等屋二间并基地半片计一角三十步租钱二贯文足
象山县
谢元五等租佃谢宗五等田四亩三角四十步一尺七寸五分租米五石三斗三升
朱荣伯田七亩三十二步租米六石五斗
僧子皋田二亩二角五十一步半租米四石五斗沃希崇道士田二十六小坵并地一小坵租谷二十九石四斗及山地二十九项租钱一十二贯八百五十文足不该亩步系象山县抱催起解内租谷每石发钱二十五贯计七百三十贯文十七界谢元五等地六亩一十二步半二尺二寸五分租钱一贯五百文足
谢元五屋一所计三间七架并系木椽瓦盖并地基计三角四尺四步租钱三贯文足
谢得六屋一间一挟木椽瓦盖地基计一角三十四步五尺租钱五百文足
谢元五地四亩三角四十八步一尺五寸租小麦二石百合斗
谢元五等山三亩三角一十步租钱七百五十文足
昌国县
陈合田六亩八步租米六石五斗
赵时举田八亩五十二步租米八石四斗五升朱千十一娘田四亩一十五步租米四石五斗五升应璩孙田五亩二角租米七石一斗五升
岑江寨基租米二十四石
陈合地九亩三十五步租小麦五石百合斗两狱
大使丞柏判是邦也古镜烛天奸宄削迹庭无留讼狱无滞囚故囹圄时空虚然闻左右院不葺者数十年防户老朽頽仆开庆元年六月亟命修之易其老且朽者植其頽且仆者防湫闭补罅漏俾缧绁者可免疾疫矣两院总费钱一万八千四百八十九贯一百五十文米四十四石六斗九升七月七日司理陈利用浚井于狱廊得石碑一乃绍兴二十九年六月僧智亨可久镌梵呪以纳于井泉本寒洌自出此碑井遽苦不可汲复投之泉甘如初亦怪矣哉因附书之
厢院
本府旧无厢院附之牢城然牢城古之圜土囚有滨死而获宥者则絷于是不得与齐民齿齐民有讼于有司两造未备无亲若故可保识则寄之厢以防窜逸乃与城旦之囚伍杂处秽污间毙于疫岂国家爱民意哉宝祐四年九月大使丞相吴公始至恻然矜之委僚吏即醋库旧址剏建厢院为屋凡【阙】楹外植垣墙内列户牖男女异室如民居然且择老成吏卒廪以粟俾讥其出入云
兵马司
开庆元年七月大使丞相既修两狱因念牢城损圯尤甚乃拨钱四千五百七十五贯二百文米八石六斗八升并为葺治囚者便焉
架阁楼库
楼在设防之东西庑案牍充栋山积岁久弗葺淋炙日甚大使丞相谓两司文书官借以攷旧比委之頽檐败阁以便去籍者之奸可乎开庆元年七月更而新之总二十有六间其择材钜其用工精书皮上分吏畬下列自今插架整整图籍之储得其所矣凡费钱三万一百一十一贯三百文米七十石一斗

[book_title]四明续志卷五
新建诸寨
夜飞山永平寨
介明粤之间有山曰夜飞东距慈溪西接余姚舟行之冲也大江分一支繇慈溪至丈亭四十五里江面狭而居民稠丈亭十五里而蜀山又五里而夜飞山又十里而咸池则间无聚落蒲苇之俦于焉出没辅以逋薮过者病焉先是郷民告于郡欲自大江之北慈溪西亭浚横经运河迂道夜飞山后出余姚之桐下湖以避江行大府俾制幙赵若防涖其事且咨之里父老相厥宜以度土功至则淤沙断港知必为畚锸费且曲折迂回亦匪利涉既而得淳熈间慈溪尉赵汝明墨刻载制帅参政范公【戒大】尝于其地置逻舍十所籍丁壮四百舟六十舍以三人直夜逻然更迭烦扰久竟废于是制置大使丞相吴公精思熟筹惟民是便市地创寨为屋二十余楹遣戍置屯为军五十辈统以偏校饷以生劵给以军舰渔户之濒江者有籍渔舟之助廵者有畨守卫专而行旅无敓攘之虞规模定而里社无烦苛之扰一洗前人简陋之弊可以为悠久无穷之利矣
一寨基
买徐再七徐再二元买应以敬应宥说水田二亩一角二十七步
一寨屋
门三间　　　厅三间　　　　堂三间
中亭一间　　廊房十二间　　厨屋四间制府拨钱三千贯令两都义役主事起造毫发不许科扰仍支钱二百五十贯做造床榻什物以开庆元年三月十七日入寨寨以永平为名
一军兵
定海水军每季轮差五十名仍拨为光化字号战船三只以将佐一贠辖之
一军兵生劵
每名月添支米七斗五升钱一十贯岁计米四百五十石钱六千贯文并系制府创支
一巡船
八都共团结渔戸船四百二十八只每夜轮五船巡逻置牌五面就丈亭咸池两处置局夜潮生则自丈亭局请牌发船次旦纳牌于咸池局夜潮落则自咸池局请牌次早纳牌于丈亭局仍免官司诸色差科大槩一季仅当一夜巡警之劳却可免州县不时之役
向头寨
中兴驻驆钱塘恃险为卫然所以为卫者不于天于其人于是平江有许浦水军嘉兴有澉浦水军庆元有定海水军皆创自先朝者也大使丞相吴公守嘉兴日又创金山水军为澉浦外拓今以旧弼建大阃于鄞绸缪牖戸益既乃心谓定海水军防制倭丽则有余屏蔽京师则不足周爰咨询有地名曰向头近在定海之里其面势与金山相直南抵钱塘东接温台西通苏秀北达青齐海舟胥此焉出闻于上即其地置屯又谓鸣鹤巡检司距海二十里于警捕非宜并移戍其傍聨络声援京师左右前后之卫始益密矣乃委本司属官赵若防水军统制邢子政踏逐地段起造两寨共三百三十六间经始于寳祐六年之二月竣事于八月续因军民之请以向头三面鲸波有泥涂二三里南与渭河接自渭河三四里始通外河居焉者陆运薪米以给日用劳且费今新寨成生聚益众不宜使之负戴于道路复劄统领吴雄浚新河八百九十九丈筑东西海塘自石人头山至誓山九百七十四丈自赡军库至龙尾山四百八十丈堰潴有规原防有町舟楫流通咸便之凡一竹木之直一夫役之费尺地寸土之市易连营列灶之迁移官给钱各有差工匠杂色钱六万二千五百六十二贯七百八十文米四百一十石五斗九升二合五勺雇夫辇运竹木钱七千贯水军寨兵般家钱一万五百一十贯两寨基地交易钱一千三百一十贯浚河筑塘钱九千八百贯
奏状
臣闻防江海之险与防平陆之险不同防平陆之险专以人力防江海之险专以人谋盖贼虽有千艘万艢才一开岸则为风水所使散漫四出决不能成防合伴并力于我我但得精卒三千人坚好之舟三十只屯泊于贼所必经之地一舟过则杀一舟自可使之无复遗类此机六韬三略之不载而前史□牒之所未详也臣窃惟自中兴南渡立国钱塘所以创许浦水军于平江创澉浦水军于嘉兴创定海水军于庆元无非为京师左右前后门户之防但许浦枕扬子江而置司去京师为逺惟澉浦去京师为近而不知澉浦之外又有所谓金山乃应干舟楫所必经从梢泊之地臣二纪之前假守嘉兴适逆全有窥海之意臣遂具申朝廷创招水军千人于金山又为澉浦之外拓至今人以为宜今定海水军虽得控扼之地然于防制倭丽则有余而于遮防京师则不足若曰山东之贼欲送死鲸波则自胶西放洋绕淮东料角诸沙之外自有径截洪道直达前所谓嘉兴之金山不必更放大洋不测之渊而至定海也故曰定海之屯于防制倭丽则有余而于遮防京师则不足臣今体访定海之里有地名曰向头至钱塘江只一潮汛乃应干舟楫所必经从上浑之处与嘉兴之金山亡以异而形势则过之且有地可以建寨有山可以藏舟臣所招刺阙额水军五百人人人必皆选士就彼屯驻设有缓急则增兵占守可以万举万全而京师有金汤之固矣昔髙庙朝御史中丞沈与求尝奏云议者皆欲于向头置屯使贼至此巳是入吾腹心之地盖是时登莱海宻尚与本朝相闻而髙丽亦覊縻未絶故或者犹有不肯宴安江沱之意而与求之论所以欲向外下工夫今时异事殊臣所以举此一节者欲乞证向头置屯先朝诸臣固尝言之非臣之茍言也
营寨酒车屋
一水军分戍营共二百一间定海水军分拨一百五十名在下居止
门屋三间　　　　　　天王堂三间
将官廨舍防堂轩屋等二十三间
寨后门屋一间　　　　教场亭三间
军房一百六十八间计二十八号每号六间
一土军移戍寨共一百二十九间鸣鹤巡检司移屯九十七名在下居止
门屋三间　　　　　　天王堂三间
巡检廨舍防轩堂屋等一十九间
寨后门一间　　　　　教场亭三间
军房一百间计二十六号内二十二号各四间四号各三间
一瞻军酒军屋六间
营寨基地
赵万一住草屋两间两厦及种麦四片三亩二角其地系官涂草荡支般移钱五十贯种子钱三十贯
翁再十七六亩二角二十步支钱三百二十九贯一百七十文住瓦屋三间一厦支般移钱五十贯翁再十四三亩二角四十八步支钱一百八十五贯住瓦屋五间一厦支般移钱五十贯
陈大琳二亩三十步支钱一百六贯二百五十文方千三一亩三角二十步支钱九十一贯六百七十文
戎九四一亩一角一十二步支钱六十五贯虞四乙一亩三角支钱八十七贯五百文
姜万五一亩一角二十步支钱六十六贯六百七十二文
翁左三三角支钱三十七贯五百文
虞从一一亩支钱五十贯
翁晋卿二角支钱二十五贯
翁千六官人翁千六三官人三亩一角支钱一百六十二贯五百文
翁三十官人二亩支钱一百贯
九寨巡检
沿海九寨曰鲒崎大嵩管界海内白峯岱山三姑岑江螺头寨官旧差军班部史任子军无政直棘门覇上之儿戏耳脱有缓急俾壮声援可乎寳祐五年七月大使丞相请于朝以九寨制司许从选辟纪律整严脉络融贯实军政之一助【详具奏篇】
省劄
照对本司恭准枢密院劄子备奉宣谕指挥令本司条具海道事宜务在整龊舟师训习水军缮治器械凡有紧切冲要去处作急措置严为关防务要上下接连声势聨络常切探望往来巡逴以防出没冲突无或玩愒时日以致稍有踈虞本司恭禀继即行下定海水军详度利害逐一条具以凭施行今据本军申到事理粗为详悉谨备录在前但其间尚有开防未尽及合区处项目本司谨具件划奏申如后数内一项此邦沿海凡九寨曰鲒﨑大嵩管界海内白峯岱山三姑本江螺头计土军一千四百八十三人朝廷剏立本欲与定海水军相为犄角肃清海道承平既久寨无可用之卒卒无可用之舟半是买闲半是占借教练不习击刺不闲兼九寨巡检多系军班部吏任子并不谙所谓海道事宜目不曾接风涛足未尝履海岸惟循常袭故掊克自肥而巳故此一千四百八十余人之土军徒费国家钱粮衣赐无具甚矣区区欲望朝廷将九寨巡检向去遇有满替之人许从制司选辟曾从军伍谙熟海道惯防船水之人充巡检职事庶几头目之人以渐更易众听不惊而寨卒亦渐可训齐教习以无用为有用仍遇有盗贼许令定海水军主兵官防合调遣一应功赏并与水军一体施行实为海道悠久利便右七月二十四日奉圣防依所乞将九寨巡检遇满替日本司自行选辟惯习海道曾经管军人其土军仍听节制教阅劄送沿海制置大使司关牒施行
烽燧
烽燧列于荆淮百年矣义士目击而痛心焉浙左股肱郡耳不有金草烽燧奚为哉论者固为海道之防尔
指挥本末
寳祐六年秋九月准枢密院劄子勘防邉声日急敌谋窥伺海道意向叵测所合严行措置巳火速劄诸练海道主兵官相眎险要把截水路严密关防并劄许浦澉浦金山于本军地分书夜往来巡逴仍自金山以至徘徊头剏立烽燧接连澉浦声势并劄本司行下定海水军一体措置聨络声援遂专委官同统制按眎险要均布地界置立烽燧分为三路皆发轫于招寳山其在海洋者自招寳山至海道壁下山共十二铺其抵向头者自招宝山至沿海向头寨共九铺其达府城者自招宝山至沿江本府看教亭共五铺铺用兵五名合干人一名往来照管巡辖及招寳山一铺增差合干人一名沿海以至向头沿江以至府城亦如之铺兵口劵每半月一畨支给每夜发更时自看教亭赍号火平安牌至帐前传入押教报覆盖法当于奉国军楼置立一铺相映以内郡耳目易骇遂从看教亭密传一牌竟达辕帐而沿江沿海号火疾驰观者竦慑惟海洋十二铺脱遇云雾四塞日不堪举旗夜不堪举火则以响炮为号具见申省状中兹不尽载云
一海洋自招宝山至石同壁下山共十二铺
招宝山至烈港山一铺【一名猎港】
招寳山带东北取烈港山约一潮可到傍近虽有七里屿铁杵山俱是小山每有风潮海浪皆冲激而上不可置立烽燧若天气清明烟旗火号仅可相应或遇海气蒙雾露遮蔽风雨晦暝皆难应号
烈港山至五屿山一铺
烈港山有人烟西北取五屿山约一潮可到傍近别无以次山屿若天气清明烟旗火号仅可相应或遇海气冥蒙雾露遮蔽风雨晦暝皆难应号
五屿山至宜山一铺
五屿山无人烟东北取宜山约一潮可到傍近别无以次山屿若天气清明烟旗火号仅可相应或遇海气冥蒙雾露遮蔽风雨晦暝皆难应号
宜山至三姑山一铺
宜山有人烟西北取三姑山约两潮可到傍近别无以次山屿縁相隔稍远不问晴明隂晦烟旗火号皆难相应
三姑山至下干山一铺
三姑山有人烟东北取下干山水路约一十五里若天气清明烟旗火号皆可相应或遇海气防蒙雾露遮蔽风雨晦暝皆难应号
下千山至徐公山一铺
下干山无人烟东北取徐公山约一潮可到傍近别无以次山屿若天气清明烟旗火号仅可相应或遇海气冥蒙雾露遮蔽风雨晦暝皆难应号
徐公山至鸡鸣山一铺
徐公山有人烟带西北取鸡鸣山约四潮可到傍近别无以次山屿縁相去隔逺不问晴明隂晦烟旗火号皆难相应
鸡鸣山至北砂山一铺
鸡鸣山有人烟直东取北砂山隔一港烟旗火号皆可相应
北砂山至络华山一铺
北砂山有人烟直北取络华山约一潮可到傍近别无以次山屿若天气清明烟旗火号仅可相应或遇海气冥蒙雾露遮蔽风雨晦暝皆难相应
络华山至石同山一铺
络华山东北取壁下山直西取石同山皆有人烟风水顺便半潮可到风水稍逆便用一潮傍近别无以次山屿若天气清明烟旗火号仅可相应或遇海气冥蒙雾露遮蔽风雨晦暝皆难应号
石同山至壁下山一铺
自石同山东北以至西北别无山屿皆是深洋大海浩浩无垠
壁下山一铺
一沿海自招宝山至向头共九铺
招宝山二十里至陶家酒店一铺
陶家店约十八里至贝千念五家前一铺
贝千念五家前约二十余里至澥浦山正觉寺前一铺
澥浦山头约一十五里至沙角头陈亚三家前一铺
沙角山头约一十余里至伏龙山尾徐亚三家前一铺
伏龙山尾约一十五余里至施公山王友二家前一铺
施公山约一十八里至周家塘盐场周太家前一铺
周家塘盐场约二十里至下泽山头林太家前一铺
下泽山头约一十余里至向头山分戍营外翁太家前一铺
向头山分戍营一铺
一沿江自招寳山至府城五铺
招寳山约一十五里至石桥渡沈季二太家前一铺
石桥渡约一十五里至马阻汇徐盐户家前一铺马阻汇约一十里至路林杨再八太家前一铺路林约一十二里至白沙王太家前一铺
白沙约八里至本府看教亭一铺
本府看教亭一铺
申省状
照对本司连准密劄备奉宣论据白劄子内所陈海道事宜分为上中下三屯将台温明越四郡民船屯泊于岱山本江三姑山烈港四处仍发定海水军岑江三姑巡检司土军能弓弩手者敷摊逐处民船置烽燧水递互相应援等事潜除巳分委官属亲往各州同守臣乡官从公集议将去嵗巳行义船规约并将应干海舟团结外窃照潜素于四方山川江海水陆险要颇知大畧二年备数瀛阃尤得其详凡海道当行事宜固巳一一粗举今者邉遽之急适当因任之初潜朝夕思惟几忘寝食尤不敢以纸上具文塞责所有烽燧一事巳檄上定海水军统制指授图册令其将带拨发壕寨合干人等亲涉海岛相度地势日举烟旗夜举火号审试的实排比次第共烽燧二十六铺自定海水军招寳山至烈港山自烈港山至五屿山自五屿山至宜山自宜山至三姑山自三姑山至下干山自下干山至徐公山自徐公山至鸡鸣山自鸡鸣山至北砂山自北砂山至络华山自络华山至石同山自石同山至壁下山此大海洋之中十二铺也又自招宝山至陶家店自陶家店至贝念五家前自贝念五家前至澥浦山头自澥浦山头至沙角山头自沙角山头至伏龙山尾自伏龙山尾至施公山自施公山至周家塘自周家塘至下泽山头自下泽山头至新建向头山水军土军两寨此自定海水军至向头山之九铺也自招寳山至石桥渡自石桥渡至马阻汇自马阻汇至路林自路林至白沙自白沙至本府看教亭此自定海水军至庆元府城下之五铺也巳一面造办铺屋分差铺兵悉用邉淮规模措置经理矣所有分屯一事巳照密劄差委本司添差制干刘锡前往撞防各于戍所批厯为照专俟三郡团结公定畨次舟只南自乌﨑头北自石同中自三姑山至大七小七与夫神前礁岙马迹朐山长涂岑江岱山烈港及近准行下洋山等处分布摆泊矣但烽燧虽当置而立烽燧于海洋之中者不容不虑分屯虽当备而求分屯于海洋之外者尤所当忧且长淮烽燧相隔十里此举彼应速于置邮今前所谓海洋十二铺如石同壁下者孤立海中四无畔岸云气昏塞风雨晦暝觌面之间犹无所覩而何以责其号火之相应兼海冦切齿水军今以数人置之孤屿脱有盗至直机上肉又往来经商之舟常与贼舟混殽遇夜停泊亦是举火今杂然无别何以取证潜固已为之处遇旗烟号火不可覩望之时则以举炮为号是云气昏塞不足以隔我之应号也至于每夜举火为号必以五起五落为准待彼相应方始住火是商舟举火不足以乱我之应号也它如孤屿数兵虑遭贼手则于海山诸处増其人数选其膂力授之兵器使之可以相卫是盗贼之患亦可无虑所谓立烽燧于海洋之中潜固巳悉为之处矣然置烽立屯规模措置与近日密劄坐下澉浦所置烽燧之处及许浦所申隄防捍御之处皆不过在吾境数百里海洋之间而巳乃若巨浸滔天茫茫无际目力之所不接兵力之所不及固当防之于藩篱之外如待其入吾腹心而图之则晚矣且以敌人自新旧海州入海言之则其所经由者有三路所谓三路者敌欲侵扰淮东则自旧海发舟直入贑口羊家寨迤逦转料至青龙江扬子江此里洋也若欲送死浙江则自旧海发舟直出海际縁贑口之东杜苗沙野沙外沙姚刘诸沙以至徘徊头金山澉浦此外洋也若欲送死四明则外洋之外自旧海放舟由新海界分东陬山之表望东行使复转而南直逹昌国县之石同关岙然后经岱山岑江三姑以至定海此大洋也凡此三洋其源头皆自新海东西陬山之表里所谓防之于藩篱之外者或其在此上下乎惟是潜职分所在责在大洋所以摆布悉从定海而始但目今军分出戍既多在寨无几又前此主兵官不得其人如军器之类无一旗一矢之藏方此两年旋为之备一畨调遣又觉单虚潜自当极力防补不敢缕陈私复惟念敌若不由大洋以窥定海则或转料从里洋而窥扬子江否则由外洋径窥浙江其由转料从里洋而窥扬子江则有许浦水军其由外洋而窥浙江则有澉浦金山水军但转料一说恐非敌人行军之径路盖海商乘使巨艘满载财本虑有大洋外洋风涛不测之危所以縁趂西北大岸防覔洪道而行每于五六月间南风潮长四分行船至潮长九分即便抛泊留此一分长潮以避砂浅此路每日止可行半潮期程以为保全财货之计若敌舟窥伺叵测岂肯旷日持久迂回缓行使人知而避之此转料从里洋入扬子江一路潜以为决不出此然则稍减料角一带之备而防出三两层增加东西陬上下一带之备以遏其源头夫亦可为愚者千虑之一乎若论二洋形势则外洋尤紧此潜所以新置向头一寨与金山澉浦相接实为行朝密布第二重门户盖巳在邉遽未急之先矣并陈梗槩须至申者
探望
定海水军旧例月差军兵出洋其目有三曰三洋巡逴曰北事探望曰港口守把异时差卒不多率应故事不支口劵俾就食本身月请居者需赡给行者仰资粮皇皇无所愬诿曰港口守把者去寨近更畨归哺不过劳□而巳若巡逴则自烈港转苏州大洋远至许浦若探望则自神前等处逺至海驴礁脱阻风回程不可期粮且乏絶何暇悉心国事大使丞相分阃以来各项差兵倍拨人数且不问逺迩每兵令项月给生劵钱七贯米七斗三项凡三百七十六人岁支钱三万一千五百八十四贯文米三千一百五十八石四斗皆于措置酒息钱及外郡籴到米内支拨士饱而歌人百其勇竭劳巡覈奸慝汛清三年之间沧溟晏然蒲苇不惊其利矣

[book_title]四明续志卷六
三郡隘船
明为左冯翊而州濒于海防波吐吞渺无津涯商舶之徃来于日本髙丽蕃舟之出没于山东淮北撑表拓里此为重镇嘉熙间制置使司调明温台三郡民船防定海戍淮东京口歳以为常而船之在籍者垂二十年或为风涛所壊或为盗贼所得名存实亡每按籍科调吏并縁不防有无民苦之寳祐五年七月大使丞相吴公慨然曰人心固则天险固根本动摇奚恃无恐乃立为义船法白于朝下之三郡令所部县邑各选乡之有材力者以主团结如一都歳调三舟而有舟者五六十家则众办六舟半以应命半以自食其利有余赀俾蓄以备来歳用凡丈尺有则印烙有文调用有时井然着为成式且添置干办公事三员分涖其事三郡之民无科抑不均之害忻然以从船自一丈以上共三千八百三十三只以下一万五千四百五十四只入下而不堪充军需者或谓飘忽去来于沧溟汗漫之中呼俦啸侣亦得以贻吾忧并为之印籍阴寓防闲公先事而虑销患未形至是无遗筭矣
省劄
本司自嘉熙年间凖朝廷指挥团结温台庆元三郡民船数千只分为十番歳起船三百余只前来定海把隘及分拨前去淮东镇江戍守夫以百姓营生之舟而拘之使从征役已非人情之所乐使行之以公加之以不扰则民犹未为大害柰何所在邑宰非贪即昏受成吏手各县有所谓海船案者恣行卖弄其家地富厚真有巨艘者非以赂嘱胥史隠免则假借形势之家拘占惟贫而无力者则被科调其二十年前已籍之船或以遭风而损失或以被盗而陷没或以无力修葺而低沉或以全身老朽而弊壊徃徃不与销籍歳歳追呼以致典田卖产货妻鬻子以应官司之命甚则弃捐乡井而逃自经沟渎而死其无赖者则流为海冦每歳遇夏初则海船案已行检举不论大船小船有船无船并行根括一次文移遍于村落乞取竭于鸡犬环三郡二三千里之海隅民不堪命日不聊生待至起到舟只则大抵旧弊破漏不及丈尺贡具则踈略梢火则脆弱亦姑以具文塞责而已民被实扰官亏实用且天险之防以人心为本而先使百姓憔悴根本动摇脱有缓急何恃而亡恐臣已结为义船法谓如一都每歳合发三舟而有船者五六十家则令五六十家自以事力厚薄办船六只船身必坚耐贡具必齐整梢火必强壮歳发三舟而以三舟在家营生一歳所得之息则以充次年修船办贡具招梢火之用立以程限守以信必每歳遇当把隘之日则如期驾发以至军港聴候调遣于是有船者无幸免之理无船者无科抑之患永絶奸胥猾吏卖弄乞覔之苦永销滨海居民破家荡产之忧人心固则天险固三郡边海之人莫不欣然聴从行将就绪实为海道无穷之利朝廷照得义船结约若果民戸乐从则速与行下但船久则有损弊民戸它日寜无贫富不齐须与入细立为经久不废之规使官司民戸两便方可行圣防依劄送沿海制置大使司关牒施行
庆元府六县共管船七千九百一十六只
一丈以上一千七百二十八只
一丈以下六千一百八十八只
鄞县六百二十四只
一丈以上一百四十只
一丈以下四百八十四只
定海县一千一百九十一只
一丈以上三百八十七只
一丈以下八百单四只
象山县七百九十六只
一丈以上一百二十八只
一丈以下六百六十八只
奉化县一千六百九十九只
一丈以上四百一十一只
一丈以下一千二百八十八只
慈溪县二百八十二只
一丈以上六十五只
一丈以下二百一十七只
昌国县三千三百二十四只
一丈以上五百九十七只
一丈以下二千七百二十七只
温州四县共管船五千八十三只
一丈以上一千九十九只
一丈以下三千九百八十四只
永嘉县一千六百单六只
一丈以上二百五十九只
一丈以下一千三百四十七只
平阳县八百单九只
一丈以上三百只
一丈以下五百单九只
乐清县一千六百八十六只
一丈以上三百七十一只
一丈以下一千三百一十五只
瑞安县九百八十二只
一丈以上一百六十九只
一丈以下八百一十三只
台州三县共管船六千二百八十八只
一丈以上一千单六只
一丈以下五千二百八十二只
寜海县二千八百单九只
一丈以上二百八十八只
一丈以下二千五百二十一只
临海县一千九百七十四只
一丈以上五百五十二只
一丈以下一千四百二十二只
黄岩县一千五百单五只
一丈以上一百六十六只
一丈以下一千三百三十九只
出戍
祖宗时内而三衙外而诸指挥皆禁旅也南渡初新置江上诸都统内不充三衙之数外不损诸指挥之额于是禁军之在诸郡豢养骄侈坐縻厚稍而三衙乃间有出戍者大使丞相吴公深病之故凡出镇藩阃每欲昭明此意及制置沿海三年无日不申儆之至寳祐六年密院调遣之初诸郡至有相顾眙者独庆元曾不移时如汉合节翕然报应了无稽违迨其还归终始就律遂为诸郡之冠葢公信义素着恩威兼行固有不疾而速不行而至者于今边戍未撤甲兵之问日至庙堂是不可不详纪以诏来者
寳祐六年八月凖密劄节文勘防近京湖沿江副制司之兵节次遣调戍广戍蜀戍沅靖动数万计窃恐沿江防守单弱权宜于内地禁军量摘内庆元府选拣五百人时内郡纪纲积弛尺籍积骄弓矢干戈积废不治独庆元自大使丞相吴公开藩以来抚御阅习纪律素严淬砺缮修器甲素备命下不两日点集遣发军容整肃命计议洪易简部之自越而升见者莫不起色若军装则队身衣甲五百副红布衲袄五百领皮束帯五百条抓角头巾五百顶雨五百柄防鞋五百防若军器则滴油箭一万二千只长鎗一百二十八条腰刀一百七十柄弩二百枝腰斧三百柄短鎗三十条麻札刀一十柄箭葫芦一百二十筒油绢弩袋一百二十个小阵鼓一十二面锣四面梆子四条若旗帜则庆元府将兵旗一面转光旗三十面长鎗旗一百八十面拦前后旗二面拥队押队旗二十四面额外管押训练肃静旗三面令牌二面队教头旗一十面若火队器具则铁锅六口水桶一十二只羮桶一十二只饭箩一十二只饭升六只爪篱木杓一十二副饭栲栳二百九十八个捞米箕二十只锄头一十二柄锹一十二柄盛米布袋四十只匾担六十条麻弹索四十条此役也总辖官刘永犒三百贯拦前后将官二员各一百贯本部将官二员每员各八十贯拨发训练官五员每员各七十贯合干人七十七人每名各六十贯队身官兵四百二十七名各五十贯外科军医一名一百贯方脉医人一百贯扛令牌军兵四名白直二名毎名各二十贯带行白直一十二名每名各一十五贯遣次再奉钧防出戍军兵恐或病患支二千贯专充收赎药饵【续又一千贯赍赴戍所】差雇乌头船二十只乗载官兵衣甲军器钱粮等物至西兴每只照例支雇钱一百五十贯共三千贯又自北关门雇大航船二十只至镇江府每只昭例支雇钱五百贯共一万贯其间出戍死亡之人奉钧判各家优支家粮五月并给春衣更支一百贯追荐津送续戍兵已满一季又复存留再奉钧防等第支犒共官防一万三千九百三十五贯赍赴戍所至仲冬严寒大使丞相深念采薇之戍必动乡莼之思专差将校赍官防五千五百四十五贯江防一千四十九个郎君鱼五百六十五斤石首鮝五百六十五斤分犒戍所官兵总辖官刘永三百贯部辖将佐二员各五十贯江防二个半石首鮝二斤郎君鱼二斤拨发官一员一十五贯江防二个半石首鮝二斤郎君鱼二斤训练官一十员各一十五贯江防二个半石首鮝二斤郎君鱼二斤押拥队壕塞官至诸项职掌人共三十九名各一十三贯江防二个半石首鮝二斤郎君鱼二斤官兵四百五十九人各一十贯江防二个石首鮝一斤郎君鱼一斤职医二人两相交替共三贯江防一个石首鮝二斤郎君鱼二斤兵士激烈恩遇以至感泣盖说以使之忘其死矣开庆元年四月二十日刘永自邺回戍犒一千贯酒一十瓶副部官董伟犒一百贯酒四瓶拨发壕寨司属训练官拥押队四十人各犒六十贯酒六升钱粮火队司押教诸色教头二十三人各犒五十贯酒五升队教头旗头队司五十人各犒四十五贯酒三升队身官兵三百八十二人各支四十贯酒二升共计支钱二万三千六百八十贯酒四百三十七瓶
水阅
舟师东南长技自绍兴二年沿海置司以来搜练之术甚踈然用之慑伏海盗尚足为当道之老熊也淳祐间始遣戍上流而兵备分于是委楼艓艘艎废而不理而主兵者方日以掊克苞苴为事大使丞相加意团结濒海诸郡既借以增壮遂于三江合兵民船共阅之蛟龙在渊网罟不施东尽辽海一目无际公之意逺矣
寳祐六年十月十二日奉大使判府大观文丞相枢使国公批牌钧判朝廷日严海道之防但调遣兵船犹不暇给内地岂容空虚又凖朝防一面团结温台明越巨舟以助官司之所不及今差人抄劄到自来商贩上戸之家出等大船二十二只送専行司只今差官拘点每船以五十人为率毎名本府月支钱五十贯米一石二斗上项船专留江下不时轮畨下海巡逴以镇压鼠狗之盗限一日条具合行事件申未及奉行而船户莫不响应各以保防乡井为心竞出大舟分泊府岸于是得大料船共二十四只分为两部又招募到驾船水手一千二百人给口劵养之自十月朔为始至明年三月晦终焉首尾五月总支钱二十五万贯文自团结以至放散其间不时激犒约十万贯共用钱三十五万贯文米六千石其钱本司自行撙节措办惟米无所从出窃考前权郡余通判元借朝廷义仓米七千石见行拘监填补遂申尚书省乞就以此米应副水手支用十月二十九日三省同奉圣防特依遂差本司计议官洪易简充提督帐前水军统领充钱粮官并各支拨官钱鼎造军器旗号及水手军装亦用钱十余万缗继檄定海统制邢子政选驾军船一十只并赴府港赤马白鹞在焉以十二月三日大使丞相就下卸门外江馆按眎教阅先一日雨彻旦翌晓晴霁迨午风起云扬潮势増壮舟船上下旗帜精明炮击樯冲观者如堵以为自有沿海制司所未见也复就委邢统制统率上项军民船于次日出海上至澉浦下至神前石同迤逦出放大洋巡逴至二十三日自海回府仍摆府岸环海闻之肃慑已申密院照会续以边报未靖至四月中方行放散水手头目以下等第支犒约三万缗其民船二十三只并令从便惟王绍祖一船面濶三丈五尺元系献助防海尝申朝廷奉省劄行下拘桩本司聴候圣防差拨
作院
除戎器戒不虞聚而有防也大使丞相吴公既建武藏以藏兵乃甲胄敿乃干无敢不吊遂以庆元府甲仗库帐前库应管军器并改制置大使司院十有三作曰大炉作曰小炉作曰穿聨作曰磨锃作曰磨擦结裹作曰头魁作曰熟皮作曰头魁衣子作曰弓弩作曰箭作曰漆作曰木弩桩作曰木鎗作日役军民匠人军匠日支钱三百文米二升酒一升民匠一贯五百文诸军子弟匠五百文米酒视军匠之数以民匠劳逸不均则下定海奉化鄞县照籍轮差毎四十日一替起程钱各五贯回程十贯繇是人皆乐赴其役军需物料官给直无取于民院有受给库而又有子库以受日造之物凡创造到诸色军器衣装等物总十一万九千五百件缮修者不与焉鹤膝犀渠武库森列葢百年之所未见孟明之言曰郑有备矣其斯之谓与训工程作于宝祐六年之十月迄开庆元年五月支过钱
铁甲头魁披防壹阡伍伯单肆副
红枪叄阡陆伯叄拾防条
红衲袄并腿裙壹阡副计贰阡件
黄布衫玖伯领
黄布软纒伍伯肆拾伍领
红布衫防伯肆拾贰领
皮条壹阡壹伯陆拾肆条
头巾伍百单伍枚
吞项壹伯肆拾肆个
杂色旗帜陆伯捌拾捌面
朱红笠头伍伯肆拾玖顶
黑漆筋角弩壹伯枝索全
黑漆筋角弓贰伯张弓丝壹伯条
木弓壹伯张并
木弩叄伯枝索全
弓箭叄阡只
白皮箭靫伍伯玖拾伍个
滴油箭贰万壹阡叄伯只
滴油箭盝肆伯捌拾玖个
遮箭牌叄拾面
杂色义肆伯贰拾管
杂色鎗壹伯防拾防条
梭木棒叄伯肆拾叄条
刀鞘捌伯捌拾玖个
弩桩肆伯贰拾壹口
腰刀壹阡肆伯叄拾玖柄
斧头肆伯伍拾贰柄
杂色弓弩箭头防万伍阡陆伯伍拾只
划车弩桩伍拾捌口
木枪杆叄伯肆拾玖条
鎗钻头壹伯捌拾贰管
战鼓壹拾肆面
阵鼓贰拾面
锣壹拾肆面
皮马甲壹副
黑漆光羮桶伍拾副
红油水桶伍拾只
红油吊水桶贰拾伍只
铁锅伍拾口
红油饭伍拾只
米斗贰拾只
米升贰拾只
饭升箆贰拾只
篱叄拾个
船艣壹拾伍条
雨伞壹伯肆拾伍顶
隔箭布条肆片
武藏
武藏即甲仗库也先是置于设防前三庑之阁上下眎为文具歴三十年无一器一甲之增暇日阅之矢无镞鎗无□鼠穴虫蠧积尘几尺葢作院之政不修悠悠汩汩狃于宴安其号为脩治者又不过困于科敛兵食诿其水军而已大使丞相九开藩阃所至缮甲治兵其来鄞也日讨而申儆之未几所积既富日赡月衍遂度地酒库之北教场之南东阻郡圃西抵子城为楼屋二十四间大门七间随廊十间并栈之以阁櫺窻疎明半板半簟风日逈透而蒸醭不侵分为六库库各有目榜之曰武藏藏之为言藏也葢公以文事必有武备又不欲暴之羣目睽睽之所故欲人不得其门而入而藏诸此且世之玩愒时日懵不知修车马偹器械者固不足道至有经意于此者率皆表襮夸诩眎古人藏武不用者则又有迳庭公之备也豫而公之藏也密吁防哉武藏大扁乃公所自题而所藏兵器旧既无管今具载作院新造之目云
小教场
小教场旧志书射亭在九经堂后而限桃源洞于北每习射无以遏憧憧徃来开庆改元春庶政咸理乃迁旧圃于府堂后而取苍云堂之北为小教场然后自府堂而郡圃自郡圃而教场各适其便教场门不易旧而取径以达则大人堂门在径之东新桃源门在径之西自大人堂接阅武防为屋十三间以处士卒而前为廊庑名类箭所教场之内东为阅武防三间轩峙其下后居以室屏刻师卦西为霸王台前栖鹄焉武藏之门实居其南教场东西相距五十五丈墙髙一丈九尺视旧观开广明敞矣时帐前多江淮将校步骤其中意若矜壮焉
帐前拨发壕寨官舎
拨发以授师律壕寨以饬顿舎所在制府必先之葢所以重元戎也沿海设垣左冯承平时议不及兵凡军政皆相安简陋而已大使丞相建阃以来中权振厉武备修明部曲秩然分戏下乃即仪门外之东西创添拨发壕寨以次官舎十有八间凡器具无一不备于是油幢气象益严肃焉
东廊
都拨发官房五间轩屋一间
拨发官房一间　　拨发司房一间
押教房一间　　　教头房一间
金鼓教头房一间　杂职房一间
西廊
都壕寨官房三间轩屋一间
壕寨房一间　　　壕寨司一间
制司将佐房一间　局兵房一间

[book_title]四明续志卷七
排役
差役法肇于唐武徳本朝因之以九等定役上四等则充下五等则免祖宗优恤下戸之意槩可见矣自义役创于处之松阳天下多仿行之初意甚善歳乆弊滋富民因以售利已害人之好此朱文公四弊之奏亦归之役首收田租排名次之不公也大使丞相吴公入相出藩凡田闾利病民情隠微不啻烛照卜判庆元之明年目击六邑义役之弊其间有使细民执充一日半日而田连阡陌者反得免公谓非祖宗意昭揭晓示分委僚属覈物力之髙下定征役之逺近或置庄率田或裒金鸠谷或雇募代役或随月轮充一界七年周而复始守之坚如金石行之信如四时富者不得以不义害弱者遂为邦民悠乆无穷之利役籍藏于郡邑详且明此不复书
行移始末
宝祐五年十二月初三日奉钧判照对国家差役之法最为明备縁世降俗末人情奸狡诡计横生于是义役之说兴焉本所以救差役之弊不知义役乃所以大不义细民受害更重于差役此天下之通患而其患未有甚于庆元者大抵义役必有役首非各甲上戸不能主役柰何只知利已更不恤人谓如一甲之中有上戸二十家律以正差役法及倍法自合轮流充应却与此二十家结为一党派及下戸有勒充一月者半月者十日者甚至有三日一日半日八分四分者不知出何条令县官惟胥吏之聴胥吏惟上戸之聴私立甲簿视同官司文书小民只得俛首聴命间有经官陈诉者则上戸率钱贿吏吏颐指县官或讯或杖或监廊或繋狱必使下民依应而后已不幸适有杀伤烟火盗贼及一切不测追捕之事役首又操纵其间随役戸之嘱托事在昨日或移在今日事在上半日或移在下半日使当役细民应办官司支吾巡尉数亩之田不了货卖结拆数口之家不了抛离分散官吏肥上戸肥而细民则日就穷困灭絶其强壮则流而为盗贼故所谓义役者特専为上戸軃避差使之地而已不义孰甚焉且官司与上戸所恃者民耳民困则上戸亦岂能自立官司亦岂能自存胥吏正犹豺狼只欲借此吞噬固难责办如上戸多是衣冠读书赴举仕族亦但知目前我有田园我有赀财可以计防胥吏可以嘱托官员细民何异蝼蚁不妨尽尽欺凌实是不曾思量到底若见本府开说许多道理亦必省悟今本府痛察细民之苦合与扶持一番应民役义役各县委官重与整顿各仰先备榜晓示如民戸无词即仍其旧如有不公不平去处即照本府约束将乡司寄收县狱责决配截手罪状从公开具各都各甲的实当充上戸凡民役义役各与排定七年自新年为始上戸照条充应一年其以次人戸许两戸或三戸共充一年庶使七年之间细民得以安居田里安养生息其于国家根本关系不小各县风土事宜本府亦有未能尽知者仰条具甲闻务归于当以便百姓仍委各县知县提督并备榜府前市曹各县晓示续改委专官下县置局排结诸乡各都攒造籍册每都三本取押用印一留府一留县一留都以七年为一界役册则委司法防掌之
楼店务地
绍兴经界内该载楼店务地计二万九千九百三十丈二赤五寸及分等则令略具如后
第一等地
上则东安乡自府前街两岸取四明桥自能仁寺前市廊西街北岸至贯前巷口自贯前巷口市廊南北岸止永济桥
上则武康乡自能仁寺巷口市廊取东渡门南北岸及自税务桥阿满门首取鮝团内归西止团桥林保门前住井灵桥门直取宋端仁旧食店今施崇住及自车桥北巷口入两岸取郑允客店今吴献可住
中则东安乡自贯前南西两岸取市心桥自南湖头西取旧酒务桥自四明桥南取行衙前至君奢桥并旧瓦子内自永济西街南北两岸直取朝京门住
中则武康乡自贯桥南东岸一带直取市心桥复回东向南北两岸至广惠寺桥曹承富门前住对南岸是周孚门首并自县南街东西两岸至大梁街巷口西岸系史武翼赁屋门前东岸街止天庆观桥及自丘家桥北至车桥南赵漳门前并自宋端仁旧食店门前取新排桥
下则东安乡自君奢桥南取仓桥自甬水门取威果营前细湖头至奉化桥自花行至饭行五通巷新瓦子自太保衙前宝云寺前至新排桥自贯前巷北法场东西岸至能仁寺西巷以王彦升门前直至寺前西岸西至东佥判衙前庙住
下则武康乡自贯桥取东河下南北两岸直至盐蛤桥曲转取咸塘街东西两岸东至吴献可客店元系郑允屋并自萧家桥南街东西两岸直取广惠桥下曹承富门前复转曲西取县学前南北两岸至巷林岳赁屋及林家小巷县西河下并自新排桥东取景福巷口
第二等地
上则东安乡自奉化桥北西岸至市心桥自旧酒务西曲取天寜寺桥自添差佥判防鉴街西岸至鉴桥自渡母桥东岸北巷沿河东西两岸直至广仁巷口南岸住
上则武康乡自后团翁仲门前归东取南直至市舶司后桥住并自清水碶西取盖家桥曲北两岸至盐蛤桥西岸河下住油车巷及自市廊能仁寺巷陈康时门前东岸取北曲东西两岸直冲魏家巷肚并自市心桥南取新桥南王居隠赁屋及自塔下桥方安仁门前大梁街巷口方安仁赁屋
中则东安乡自四明桥下取竹行河下至章耆巷口曾家汇一带自蒋家带取福明桥及仓桥头自永济桥西岸北沿河下东西两岸直至东上桥自河利桥西岸北街两岸至方家桥自天寜寺后巷南北两岸方家桥至李明桥住
中则武康乡自广惠桥南戴述门前取东西两岸直至天庆观前止棺材巷并自广惠寺后桥蔡泾门前入小梁巷两岸至邉太丞屋后住及自陆博桥取东北两岸至新河头小洞桥住并隠仙桥下及天庆观后街取纪鋭香店后住孔家巷口牢城营巷内许家小屋并新桥南杨从政赁屋前取楼宗博宅前并取塔下西岸黄卿赁屋及泥桥下取新河头戚新门前住
下则东安乡自章耆巷醋坊巷新桥南河下褚家巷自西岸至甬水门里河下北岸直取河一带止四明岭后自旧酒务西南街取保圣桥自广福巷取不将营后取君奢桥能仁寺前巷东取西曲北取阮家桥并添差佥判防后巷方家桥至西上桥孝文巷直至西河头南北两岸虹
桥五通巷东西两岸取壮城营王通判宅前周真家后天寜寺桥下南岸沿河取王参政府后曲南取州社坛并朝京水门
下则武康乡自姚家巷穿庵庙巷并自新桥南蒋琏廨宇屋头小巷屋底及自新桥南西夀昌巷入王中大廨宇屋自福明桥下直取楼宗博宅后巷自祥符寺前取景福寺鄞江门止丘家桥自戚喜门前止南寺后门周信门前自车桥下北取杨安常库前小桥下巷取全防营前
第三等地
上则东安乡自福明桥西取普照院巷至戒香寺县社坛自保圣桥取湖桥头自韩家桥里铸冶巷劳家桥自小头湖取水月桥自鉴桥东巷口取石碶头毛庆家住自鉴桥西至桃源洞后并州学西西河头林迪功宅西四家元系第二等下则无出入路降入此等
上则武康乡自魏家巷口入本巷西岸至巷防祝昉门前住自洗马桥东取北防营前桥下取新寺后门巷口直取西巷口自北八营前入缸井巷止南寺后门河头转取张童巷
中则东安乡自崇教寺巷一带鉴桥北巷并州学河东岸直至盐仓桥能仁寺东巷街西岸直至石碶头桥槐阴巷并河岸土地桥石版巷西曲取兴圣院东小路及曲取孝文巷取白塔巷西曲南至西河头两岸
中则武康乡自后市边家客店前西取县后至石碶姚振门前取南至能仁寺巷东住廊头草营巷自景清寺前东取兴教寺巷口西取景徳寺后街巷口转取小巷魏璿门前北取泥桥下自波斯团止酒务营前转取丘家桥直取石版巷取白塔下朱惠屋后取程房门前取郁家巷
下则东安乡自保圣寺西河下取王参政府西取州社坛自圣功寺前取桥头西畔取袁登仕宅前自盐仓门西取达信门转取雄节营前曲取教场东巷至州后汇头自白塔巷西巷口北岸取郑堰门头东取旧法场威胜营前取东村富家后自杠桥北岸巷曲西小五通巷曲取应家巷宜秋巷自兴圣院东并院于后沿墙下直取郑堰门头
下则武康乡自陆家巷夏家巷张秀才巷并狮子桥取秋家巷后周信屋后转取奉圣院前曲取开元寺后
末则东安乡自观音寺前取鲍知府宅前自甬东门墙下延庆寺前自达信门里西沿墙取北郭旧法场自大教场后至此墙下自兴圣院前福田院直取应家巷宜秋巷头毛庆家至蜃池头
曲取盐仓桥
末则武康乡自石碶头取蜃池头资圣院园地曲东小路官城脚下自阴沟巷入取范□屋后自延庆寺水月桥南河城下取东曲转北
宝祐六年十二月有告于郡者以为本府楼店务地自来有租赁官司地段全不纳官钱而私以转赁于人白收赁钱者有止纳些少赁钱而影射者有十余丈地而歳纳官钱不能十数文者有坐据要閙之地三数十丈而分文不纳者有连甍接栋跨巷涉里号为府第之地而不敢过而问者遂使贫者日偿赁钱而富者白享厚利遂监楼店务吏取索自来纳钱底籍及所管等则并无稽考不得已行下诸厢抄具及防绍兴府例给由发下府西甬东两厢挨究总计二万四千四百六十四丈六尺一分四厘比绍兴经界实亏五千四百六十五丈六尺四寸八分六厘然绍兴经界初不具府西甬东二厢也今除府西甬东所得之数比绍兴经界实亏一万三千二百十七丈一尺二寸九分六厘形势之家隠瞒胥吏相为芘匿百年之间亏折如许方欲行之见底则谤议所积如山经曰普天之下莫非王土又曰有土此有财有财此有用既居王土必输王赋此法也亦理也为有司者不过奉法循理而已今天下州郡王土有二一曰税地税地有和买役钱有本色折变有科敷差役一曰楼店务地并不输纳诸色官物亦无差科敷役等事止纳一项官地钱而已比之税地实为优轻若又隠匿规避则不复有人心矣大使丞相深烛其奸复寛其事大要欲使人知居王土则当输王赋非借是以图増衍也今据抄到地数较之绍兴年间亏折甚矣姑以邻郡等则给由输租每年共得钱一万三千七百三十八贯九百一十一文元系省钱续准钧判节文窃恐人戸欺官匿赋之乆不以本府为奉法循理而以为加赋苛征特从优防自上等以至末等其合纳官省钱并与作十八界输官以宜防而代输见钱公之仁心仁闻至矣民始信公非欲増课羡直欲正纪纲耳见钱折纳官防于官实亏十二万二百一十五贯四百九文十七界今具地段钱数于后
东南厢
总地三千五十三丈五尺六寸六分
年纳官钱一千九百四贯六百八十五文十八界
东北厢
总地六千一百八十丈四尺六寸三分
年纳官钱三千九百七十八贯三百九十三文十八界
西南厢
总地三千七百二十七丈九尺七寸三分年纳官钱二千五百二十二贯八百九十九文十八界
西北厢
总地三千七百五十一丈一尺一寸八分四厘年纳官钱二千二百六十二贯八百八十文十八界
府西厢
总地二千六百六十五丈四尺二寸三分年纳官钱一千五十五贯九百五十四文十八界
甬东厢
总地五千八十六丈五寸八分
年纳官钱二千十四贯一百文十八界
府仓斗斛
按周礼防氏为量必先改煎金锡不耗然后权之准之量之以为鬴郑康成注谓四升曰豆四豆曰区四区曰鬴鬴六斗四升也郑盖祖晏子论陈氏豆区釜钟之説耳至班孟坚始有十龠为合十合为升十斗为斛然则斛即鬴也一谓六斗四升一谓十斗或者今世所谓省斗足斗之异欤然嘉量之铭曰时文思索允臻其极盖谓为民立法者作此以至于道之中也后世所在郡国取盈斛面虽曰听民自槩而加耗之数率是斗级簸弄手法以求羡余嘉量之意不复有存矣大使丞相吴公平昔践履大学絜矩均齐平一之义严揭榜示悉蠲仓敖苛取之弊不仰出剰不许兠撮如罚筹加防旧例一切禁截因旧斛脱壊不可用俾都吏揽戸军头同共监造新斛【缺】　只一依文思旧制且令人戸自行防荡斗级等不得髙下其手至如职田一项于晚増米内每硕蠲减一斗仍更不别添下数抹单钱九百文亦与除减四百此则宝祐四年十月之榜也
蠲放官赋
按四明志曰正税曰和买曰折帛曰折麦折盐实催绢四万四千三百七十九匹防五千六百五十九匹绵七万六千六百九十三两各有竒曰苗米曰折穤曰折盐实催九万八千余硕先是郡计不赡莫有寛之一分者大使丞相吴公建阃于宝祐四年之九月吏以元年后八料税色呈催公曰嘻岂以是朘吾民也哉乃首蠲鄞定象奉慈五县元年二料二年夏料共五十八万七千七百三十二贯四百八十文明年以季商肆眚有日除二年秋料三年折帛已陆续放免又先期住催六县三年夏秋绵绢役钱苗米湖田职田诸色价钱共四十万九千六百七十六贯五百一十二文九月以本任防剰到一百四十七万三千八百五十五贯文为六县官民预期代输六年折帛明年复住催五县四年二税等钱二十四万六千六百八十四贯四百一十九文开庆元年四县欠五年夏税钱八万五千七百八十二贯九百四十四文并从倚阁葢自公来镇于鄞弛以予民者无虚歳家至戸到靡不被其泽益之彖曰损上益下民说无疆具公有焉奏上玺书褒嘉恭録于左
宝祐四年九月十二日住催元年夏秋二料二年
夏料
鄞县三十二万八千二百三十三贯一百八十
四文
元年一十七万一千九百一十贯四百七十
七文
二年一十五万六千三百二十二贯七百七
文
定海县六万五千五百九十五贯三十文元年一万六千八百九十七贯五百六文二年四万八千六百九十七贯五百二十五
文
象山县五万三百一十贯七百五十二文元年一万七千五百三十三贯二十五文二年二万二千七百七十七贯七百二十八文
奉化县六万九千六百四十八贯五百七十三文元年一万九千一百五十五贯六百五十六文二年五万四百九十二贯九百一十七文
慈溪县七万三千九百四十四贯九百四十二文元年二万八千八百八十二贯四百四十四文二年四万五千六百二贯四百九十八文
宝祐五年七月十二日于明堂赦前两月先住催三年夏秋绵绢役钱苗米湖田职田等钱
鄞县一十八万八千六百八十九贯一百一十
二丈
定海县七万一千四十七贯一百三十八文象山县一万九千二百四贯二百四十五文奉化县五万三千六百三十三贯六百一十五文慈溪县七万七千八十二贯四百二文
昌国县二十贯文
宝祐五年九月十五日将本任内防到钱代为人戸
积纳六年折帛
鄞县六万二千二百九十九贯文
定海县二万六千一百三贯五百文
奉化县四万二千二百三十五贯三百文慈溪县二万九千九百三十五文
象山县七千九百七十八贯八百文
昌国县一千一百七十八贯四百文
宝祐六年五月十日住催四年夏秋绵绢折帛苗米
湖田职田折价等钱
鄞县一十三万一千四十四贯六百三千四文定海县四万五千一百九十九贯四文
象山县七千二百二十三贯七百三十一文奉化县二万六千九百九十四贯七百文慈溪县三万六千二百二十三贯四十三文
开庆元年四月五日住催五年夏秋绵绢苗米湖田
职田折价等钱
鄞县六万五千一百四十八贯一百四十六文定海县八千七百八十八贯七百七十四文慈溪县九千三贯四百四十五文
象山县二千一百四十二贯五百七十九文奏状
证对臣一介庸陋夙误柬知自馆职而至宰辅尔来三十余年矣惟其事陛下最乆故熟知陛下徳意志虑念念在民是以臣屡分藩阃所至必以抚摩培植为第一义无非推陛下之徳意志虑而致之民也岁晏力疲复被亲擢俾牧东藩感畏恩威罔敢辞避领郡之初即将宝祐元年二年四年四料苗税及三年折帛钱并与倚阁近又于明禋三月之前将三年苗税悉行蠲放以至存养鳏寡孤独扶持无告穷困亦曰不负所学以不负陛下而已然州县之弊日深吏胥揽戸之奸滋炽前后所弛征赋虽几六百万犹恐在猾吏顽揽之家者多而及民者少若非将向去未起催官物预行寛恤则实惠岂能周徧田里臣祗役逾年苦身节用幸有余积契勘所管六县折帛钱一项以宝祐三年催到数目计之见钱十八界防子各计七万八千六百单五贯六十文共细计十七界一百四十七万三千八百五十五贯文臣见将本任内防到钱物拨出上项钱今桩库眼代为六县百姓输纳宝祐六年折帛钱一项庶几少副圣主惠养黎元之意而臣亦粗逃刍牧之责除已镂榜下六县晓示人戸外谨録奏闻伏勅防
褒诏
粤从分牧恪奉寛条既屡蠲往岁之逋租复代纳来年之常赋亷然后能无取公尔可见忘私良用叹嘉所请宜允

[book_title]四明续志卷八
蠲放砂岸
砂岸者濒海细民业渔之地也浦屿穷民无常产操网罟资以卒歳巨室输租于官则即其地龙断而征之或兴或废宝祐四年秋大使丞相吴公之开阃也人谓砂岸废而民无统冦职以肆公因民之欲而奏复之越一年人又谓主砂者苛征而相吞噬
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:01:35-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,山海经广注全文在线阅读,山海经广注全文在线下载,大玄古籍书库">
<meta name="description" content="地理文献考证。清吴任臣撰。十八卷。图五卷。任臣名志伊，号讬园，浙江仁和(今杭州)人。诸生。康熙中举博学鸿辞，授检讨。著有《周礼大义》、。《十国春秋》等。是书因郭璞《山海经注》而补之，故曰“广注”。康熙六年(1667)成书。约十八万字。。卷首有柴绍炳序及任臣自序、杂述，文以山、海、大荒三经列三大门。图分灵祗，异域、兽族、羽禽、鳞介五类一百四十六幅。收入《四库全书》时将图五卷删去。杂述采摭颇宏富，并足资考证，所涉逸文三十四条。正文为《山海经》本文断句，句间有郭璞及任臣注。两注均标明，是非明判。于明物训诂，山川">
<title>山海经广注_吴任臣_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">山海经广注</span> <br/>
          作者： <span class="inputVal" id="bkauthor">吴任臣</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,山水志,注释,完结</span> <br/>
          字数： <span class="inputVal" id="bknum">[book_length]159160</span> <br/>
          说明： <span class="inputVal" id="bkdec">地理文献考证。清吴任臣撰。十八卷。图五卷。任臣名志伊，号讬园，浙江仁和(今杭州)人。诸生。康熙中举博学鸿辞，授检讨。著有《周礼大义》、 《十国春秋》等。是书因郭璞《山海经注》而补之，故曰“广注”。康熙六年(1667)成书。约十八万字。 卷首有柴绍炳序及任臣自序、杂述，文以山、海、大荒三经列三大门。图分灵祗，异域、兽族、羽禽、鳞介五类一百四十六幅。收入《四库全书》时将图五卷删去。杂述采摭颇宏富，并足资考证，所涉逸文三十四条。正文为《山海经》本文断句，句间有郭璞及任臣注。两注均标明，是非明判。于明物训诂，山川道理皆有所订正，引用书目五百三十余种。是书不失为我国现存《山海经》注本中的佳本。有康熙六年刻本。</span> <br/>
          封面： <span class="inputVal" id="bkimg">Z_11302.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]山海经广注
[book_author]吴任臣
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,山水志,注释,完结
[book_length]159160
[book_dec]地理文献考证。清吴任臣撰。十八卷。图五卷。任臣名志伊，号讬园，浙江仁和(今杭州)人。诸生。康熙中举博学鸿辞，授检讨。著有《周礼大义》、 《十国春秋》等。是书因郭璞《山海经注》而补之，故曰“广注”。康熙六年(1667)成书。约十八万字。 卷首有柴绍炳序及任臣自序、杂述，文以山、海、大荒三经列三大门。图分灵祗，异域、兽族、羽禽、鳞介五类一百四十六幅。收入《四库全书》时将图五卷删去。杂述采摭颇宏富，并足资考证，所涉逸文三十四条。正文为《山海经》本文断句，句间有郭璞及任臣注。两注均标明，是非明判。于明物训诂，山川道理皆有所订正，引用书目五百三十余种。是书不失为我国现存《山海经》注本中的佳本。有康熙六年刻本。
[book_img]Z_11302.jpg


[book_title]提要
【臣】等谨案山海经广注十八卷
国朝吴任臣撰任臣有十国春秋已着録是书因郭璞山海经注而补之故曰广注於名物训诂山川道里皆有所订正虽嗜奇爱博引据稍繁如堂庭山之黄金青邱山之鸳鸯虽贩妇佣奴皆识其物而旁徵典籍未免赘疣然掎摭宏富多足为考证之资所列逸文三十四条自杨慎丹铅録以下十八条皆明代之书所见实无别本其为稗贩误记无可致疑至应劭汉书注以下十四条则或古本有异亦颇足以广见闻也旧本载图五卷分为五类曰灵只曰异域曰兽族曰羽禽曰鳞介云本宋咸平舒雅旧稿雅本之张僧繇其说影响依稀未之敢据其图亦以意为之无论不真出雅与僧繇即说果确实二人亦何由见而图之故今惟録其注图则从删又前列引用书目五百三十余种多采自类书虚陈名目亦不琐録焉乾隆四十六年九月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷一
钦定四库全书
山海经广注卷一
仁和吴任臣注
南山经
南山经之首曰?山【任臣案今本作鹊三才图会有鹊山之神即此山也又济南汝宁太原顺德皆有鹊山搜神记仲子隐于鹊山盖济南鹊山通监李世民与窦建德战西薄汜水南属鹊山汝宁鹊山也非此】其首曰招揺之山【任臣案王崇庆释义云既曰鹊山又曰其首曰招揺之山是一山而二名或两山相并也任昉述异记曰招揺山亦名鹊山】临于西海之上【郭曰在蜀伏山山南之西头滨西海也】多桂【郭曰桂叶似枇杷长二尺余广数寸味辛白花丛生山峰冬夏常青间无杂木吕氏春秋曰招摇之桂　任臣案王会解自深桂注自深南蛮也楚辞嘉南州之炎德兮丽桂树之冬荣山海经图赞曰桂生南裔拔萃岑岭广莫熙葩淩霜津颍气王百药森然云挺】多金玉有草焉其状如韭【郭曰璨曰韭音九尔雅云霍山亦多之】而青华其名曰祝余【郭曰或作桂荼】食之不饥【任臣案骈雅曰祝余疗饥草也徐氏蹇修赋云采石蕈以夕春兮羞祝余以鼂餔图赞云祝荼嘉草食之不饥即此】有木焉其状如榖而黑理【郭曰榖楮也皮作纸璨曰榖亦名构名榖者以其食如谷也】其华四照【郭曰言有光焰也若木华赤其光照地亦此类也见离骚经　任臣案梁简文帝相宫寺碑四照吐芬五衢异色梁元帝集苣乱九衢花含四照又启云昔住阳台虽逢四照李百药赋翫四照於花丛庾子山启花开四照惟见其荣又诗五衢开辨路四照起文烽王巾头陀寺碑九衢之草千计四照之花万品晋书四照开春华万宝成秋实顾野王诗争攀四照花竞戏三条术王勃乾元殿颂四照霏红间灵葩于右墄王氏华平颂五衢四照未数山经韵府羣玉云即若草木其光四照本此】其名曰迷榖【任臣案吴淑木赋迷榖四照之异文玉五色之奇骈雅曰迷榖四照杨榣七脊述异记云迷榖出招揺山事物绀珠云迷榖如楮而黑理王世贞骚曰佩迷榖之　琅兮修途向乎丛林吴国伦书云疑网暂撤迷榖在躬图赞曰爰有嘉树产自招揺厥华流光上映垂霄佩之不惑潜有灵标】佩之不迷有兽焉其状如禺而白耳【郭曰禺似猕猴而大赤目长尾今江南山中多有说者不了此物名禺作牛字图亦作牛形或作猴皆失之也禺字音遇】伏行人走其名曰狌狌食之善走【郭曰生生禺兽状如猿伏行交足亦此类也见京房易　任臣案淮南万毕术曰妇终知来狌狌知往王会解州靡以费费都郭生生即狌狌也太微经曰狌染齿于酒忘其努取图赞曰狌狌似猴走立行伏櫰木挺力少辛明目蜚亷迅足岂食斯肉】丽之水出焉【郭曰音作几】而西流注于海其中多育沛【郭曰未详】佩之无瘕疾【郭曰瘕虫病也任臣案内经症瘕之疾】
又东三百里曰堂【郭曰一作常】庭之山多棪木【郭曰棪别名连其子似奈而赤可食音剡　任臣案尔雅棪速其曹毗魏都赋果则谷棪山楟】多白猿【郭曰今猿似猕猴而大臂脚长便捷色有黑有黄鸣其声哀　任臣案图赞曰白猿肆巧由基抚弓应眄而号神有先中数如循环其妙无穷】多水玉【郭曰水玉今水精也相如上林赋曰水玉磊砢赤松子所服见列仙传　任臣案庾肩吾启云竞爽云珠争奇水玉李贺诗暗佩清臣敲水玉又玻璃亦名水玉图赞曰水玉沐浴潜映洞渊赤松是服灵蜕乘烟吐纳六气升降九天】多黄金【任臣案说文五金黄为之长地镜图云黄金之气赤夜有光或云上有薤下有金又黄金有沙金麸金橄榄叶子胯子之名不可尽述见宝货辨疑又事物绀珠有珄金蔓苔杨迈麟趾阎浮檀之属皆黄金也】又东三百八十里曰猨翼之山【任臣案杨慎?注曰山险难登猨亦须翼谚所谓猢孙愁也又淮南子云临蝯昡之岸亦此义】其中多怪兽水多怪鱼【郭曰凡言怪者皆谓貌状倔奇不常也尸子曰徐偃王好怪没深水而得怪鱼入深山而得怪兽者多列于庭】多白玉多蝮虫【郭曰蝮虫色如绶文鼻上有针大者百余斤一名反鼻虫古虺字　任臣案楚辞蝮蛇蓁蓁是也蝮大而虺小】多怪蛇多怪木不可以上
又东三百七十里曰杻阳之山【郭曰音纽】其阳多赤金【郭曰铜也任臣案经中铜自名赤铜赤金者紫磨金类尔雅谓之鏐也寇宗奭云颗块金其色深赤又外国五种波斯】
【紫磨金林邑赤金後陶氏亦以赤金为铜盖本郭之误】其隂多白金【郭曰银也见尔雅山南为阳山北为隂　任臣案说文鋈白金也梵书谓之阿路巴管子上有铅下有银地镜图曰上有葱下有银宝藏论银有十七种又外国四种其产银谷者称银笋银牙】有兽焉其状如马而白首其文如虎而赤尾其音如謡【郭曰如人歌声】其名曰鹿蜀【任臣案骈雅曰鹿蜀虎文马也又五侯鲭云鹿蜀祖阳山兽杻字之譌也崇祯时鹿蜀见于闽南崇德吴尔埙作诗纪之】佩之宜子孙【郭曰佩谓带其皮尾　任臣案图赞曰鹿蜀之兽马质虎文攘首吟鸣矫足腾羣佩其皮尾子孙如云】怪水出焉而东流注于宪翼之水其中多玄龟其状如龟而鸟首虺尾【郭曰虺鋭尾】其名曰旋龟其音如判木【郭曰如破木声】佩之不聋可以为底【郭曰底躏也为犹治也外传曰疾不可为一作底犹病愈也　任臣案本草拾遗曰鹗龟生南海状如龟二三尺两目在侧如鹗李时珍释云山海经旋龟鸟首虺尾乃此类也又岭南异闻言海龟鹰首鹰吻大者方径丈其形状亦与此类骈雅曰旋龟鸟首龟鵞首皆水族也图赞云声如破木号曰旋龟修辟似黾厥鸣如鸱人鱼类?出于洛伊】
又东三百里柢山【郭曰音蔕　任臣案一作祗山】多水无草木有鱼焉其状如牛陵居蛇尾有翼其羽在魼下【郭曰亦作胁】其音如留牛【郭曰庄子曰执犂之狗谓此牛也穆天子传曰天子之狗执虎豹】其名曰鯥【郭曰音六任臣案图赞云鱼号曰鯥处不在水厥状如牛鸟翼蛇尾随时隐见倚乎生死又江赋鲮鯥踦于垠隒又】
【曰潜鹄鱼牛亦鯥也陈禹谟骈志云鯥鱼陵居明睿宗江汉赋鋭蛇尾之鯥兮徐应秋谈荟云觟翼在膞谓此】冬死而夏生【郭曰此亦蛰类也谓之死者言其蛰无所知如死耳】食之无肿疾【任臣案淮南子云下气多】
又东四百里曰亶爰之山【郭曰音蝉　任臣案武林江晖着亶爰集取此】多水无草木不可以上【郭曰言崇峭也】有兽焉其状如狸而有髦其名曰类【郭曰类或作沛髦或作发　任臣案列子曰亶爰之兽自孕而生曰类河泽之鸟视而生曰鶂】自为牝牡食者不妒【郭曰庄子亦曰类自为雌雄而化今貆猪亦自为雌雄　任臣案陈藏器曰灵猫生南海山谷状如狸自为牝牡异物志云灵狸一体自为阴阳刘郁西域记云黑阙丹出香狸文似土豹段成式言香狸有四外肾自能牝牡详考诸说则类为灵狸无疑也杨慎?注曰今云南蒙化有此兽土人谓之香髦具两体二十八宿真形图心房二宿皆具两体星禽家演房宿为兔心宿为狐今之兔有雌无雄撑目而孕狐有两体故能媚惑亶爰之类自为牝牡又何疑焉再考此兽名类盖种无异同雄亦类雌雌亦类雄类字之义愈益可明图赞云类之为兽一体兼二近取诸身用不假器窈窕是佩不知妒忌程良孺读书考定曰楚辞乘赤豹兮载文狸王逸注云神狸而不言其状考南山经亶爰之山有兽名类其状如狸其文如豹疑即此物也】
又东三百里曰基山其阳多玉其阴多怪木有兽焉其状如羊九尾四耳其目在背其名曰猼訑【郭曰博施二音施一作陁任臣案元览作?字彚作??读书考定作缚訑骈雅曰羊九尾而四耳曰猼訑又事物绀珠云??似】
【羊九尾四目彚雅曰?似羊四耳无尾目附于背五侯鲭云猼訑墓山兽互有异同皆误也图赞曰猼似羊眼反在背视之则奇推之无怪若欲不恐厥皮可佩篇海父云?似羊四耳九尾目附于背即此兽】佩之不畏【郭曰不知恐畏】有鸟焉其状如鷄而三首六目六足三翼其名曰【郭曰急性孚二音　任臣案骈雅曰六足鵸?三首元览云六足而三首或作鷩广雅曰南方有鸟焉三首六目六足三翼其名曰鷩图赞云鸟首虺尾其名旋龟六足二翅并翬又事物绀珠载鳺三首六目六翼六足与此鸟差类】食之无卧【郭曰使人少眠】又东三百里曰青丘之山【郭曰亦有青丘国在海外水经云即上林赋云秋田于青丘　任臣案淮南子尧缴大风于青丘之泽刘峻辨命论大风立于青丘唐昭仁寺碑大风之作梗青丘有苗之称乱丹浦王勃九成宫颂命缴青丘桃野见其亡之兆沈约诗烟极曦丹水月表望青丘许敬宗诗青丘绚春组丹谷耀华林储光羲诗轩后青丘埋猰?赵时春御敌论云奋青丘之神劒还紫宫于彞庚即斯地也十洲记曰青丘山上有紫宫天真仙女多游于此乃海外青丘山非此】其阳多玉其阴多青?【郭曰?黝属音瓠　任臣案尚书大传青丘出青?今石青白青之属六书索隐云善丹曰雘从丹善青曰?从青】有兽焉其状如狐而九尾【郭曰即九尾狐　任臣案孝经援神契德至鸟兽则狐九尾田俅子曰殷汤为天子白狐九尾孙氏瑞应图曰王者不倾于色则九尾狐至又曰王法修明三才得所见九尾狐至春秋运斗枢云玑星得则狐九尾吕氏春秋禹行涂山有白狐九尾造于禹王褒讲德论昔文王应九尾狐而东国归春秋元命苞云天命文王以九尾狐东观汉纪元和二年九尾狐见古今注章帝时白狐九尾见信都魏畧云文帝欲受禅郡国奏九尾狐见于谯陈宋符瑞志黄初元年九尾狐又见甄城北史天平八年光州获九尾狐以献张协七命云苑戏九尾之禽盖谓狐也又王会解青丘狐九尾乃青丘国也两青丘皆有九尾狐此所未审】其音如婴儿能食人食者不蛊【郭曰噉其肉令人不逢妖邪之气或曰蛊蛊毒】有鸟焉其状如鸠【任臣案班鸠一名祝鸠又名鹁鸠其小者曰荆鸠曰楚鸠鸠之子曰?鸠曰役鸠曰糠鸠名类不一】其音若呵【郭曰如人相呵呼声】名曰灌灌【郭曰或作濩濩　任臣案骈雅曰灌灌鸠属也图赞曰厥声如诃厥形如鸠佩之辨惑出自青丘又陶潜诗青丘有奇鸟自言独见尔本为迷者生又以喻君子】佩之不惑英水出焉南流注于即翼之泽其中多赤鱬【郭曰音懦】其状如鱼而人面【任臣案图赞云赤鱬之物鱼身人头刘会孟曰磁州亦有孩儿鱼四足长尾声如婴儿啼其膏然之不灭据刘所说乃?鱼也】其音如鸳鸯【任臣案鸳鸯古今注谓之匹鸟湼盘经谓之婆罗迦隣提或曰雄鸣曰鸳雌鸣曰鸯又鸂鷘一名紫鸳鸯】食之不疥【任臣案说文疥搔也又疥与痎通小疟也左传齐侯疥遂痁後魏李绘说】
又东三百五十里曰箕尾之山其尾踆于东海多沙石【郭曰踆古蹲字言临海上音存】汸水出焉【郭曰音芳】而南流注于淯【郭曰音育　任臣案水经淯水出弘农卢氏县攻离山九域志金州洵阳县有淯水晋升平三年桓温与范汪北讨列营淯水】其中多白玉凡?山之首自招揺之山以至箕尾之山凡十山二千九百五十里其神状皆鸟身而龙首其祠之礼毛【郭曰言择牲取其毛色也周官曰阳祀用騂牲之毛】用一璋玉瘗【郭曰半圭为璋瘗埋也】糈用稌米【郭曰糈祀神之米名先吕反今江东音所一音壻稌稌稻也他覩反糈或作疏非也　任臣案诗云丰年多?多稌内则牛宜稌今之糯稻】一璧稻米白菅为席【郭曰菅茅属也音间】
南次二经之首曰柜山【郭曰音矩】西临流黄北望诸毗东望长右【郭曰皆山名】英水出焉西南流注于赤水其中多白玉【郭曰尸子曰水方折者有土员折者有珠】多丹粟【郭曰细丹沙如粟也　任臣案雷斆曰白庭砂如帝珠于讦大苏颂曰辰砂小者如石榴子皆丹粟也张衡南都赋緑碧紫英青?丹粟】有兽焉其状如?有距其音如狗吠其名曰狸力【郭曰一作狸刀任臣案骈雅云狸力距?也】见则其县多土功有鸟焉其状如?而人手【郭曰其脚如人手?音处脂反　任臣案篇海云鴸鸟?目人首事物绀珠亦云鴸身如?人面人掌乙酉岁夏六月有鸟止于杭之庆春门上三日足如小儿面若老人形其鸣曰鴸或以为即鴸鸟也】其音如痹【郭曰未详　任臣案字彚痹音脾鸟名?鹑之雌者】其名曰鴸【郭曰音株　任臣案五音集韵鴸或从佳】其鸣自号也见则其县多放士【郭曰放放逐或作效也任臣案图赞曰彗星横天鲸鱼死浪鴸鸣于邑贤士见放厥理至微言之无况又陶潜读山海经诗鵃鹅见城邑其国有放士念彼怀王世当时数来止或云鵃鹅当作鴅鴸黄省曾诗云宛彼鴸鸟鸣放士真堪哀即此】
东南四百五十里曰长右之山无草木多水有兽焉其状如禺而四耳其名长右【郭曰以山出此兽因以名之任臣案图赞曰长右四耳厥状如猴实为水祥见则横流?虎其身厥尾如牛元览云长右也?也四耳之兽也骈雅云狌狌长右举父皆禺属也】其音如吟【郭曰如人呻吟声】见则郡县大水【任臣案郡县之称非三代前语此为後人所增】
又东三百四十里曰尧光之山其阳多玉其隂多金有兽焉其状如人而?鬛穴居而冬蛰其名曰猾褢【郭曰猾怀两音　任臣案褢古怀字汉隶苑镇碑畏威褢德是也太平御览作襄广博物志作猾褢皆误骈雅曰猾褢如人而?鬛礋兽身而羊首汪若海麟书云以燕伐燕猾褢是游】其音如斵木【郭曰如人斫木声】见则县有大繇【郭曰谓作役也或曰其县是乱　任臣案图赞曰猾褢之兽见则兴役膺政而出匪乱不适天下有道幽形匿迹黄省曾读山海经诗国邑有大繇康庄行猾褢】
又东三百五十里曰羽山【郭曰今东海祝其县西南有羽山即鲧所殛处计此道里不相应似非也　任臣案禹贡注羽山在郯城县七十里十道志羽潭一名羽池东有羽山郡国志云锺离泳城有羽山其水恒清牛羊不饮刘会孟曰淮安贑榆县有羽山经所纪未详是非】其下多水其上多雨无草木多蝮虫【郭曰蚖也　任臣案蚖乃宇之误即虺字谓虺名非】又东三百七十里曰瞿父之山【郭曰音劬】无草木多金玉又东四百里曰句余之山【郭曰今在会稽余姚县南句余县北故此二县因此为名云见张氏地理志　任臣案逸周书有句余此山以地名也亢仓言勾越之余者非一统志云在慈谿西南四十里】无草木多金玉
又东五百里曰浮玉之山【任臣案杨慎?注曰浮玉即金山也唐明皇改浮玉为金山前人诗天将白玉浮诸水帝以黄金姓此山又刘会孟曰浮玉之山有二在归安者为小浮玉在孝丰者为大浮玉苕水出其阴然经云北望具区则山在具区南非金山明矣一统志浮玉山在湖州城南七里玉湖中巨石如积波不以水盈缩故名天目山志曰天目一名浮玉山见山海经疑非是陆龟蒙诗入云构浮玉宛与崑阆匹注云太湖乃仙家浮玉之北宅也又西海之西亦有浮玉山见拾遗记】北望具区【郭曰具区今吴县西南太湖也尚书谓之震泽　任臣案周礼职方氏扬州其泽曰具区尔雅十薮云吴越之间有具区吕览云菜之美者具区之菁陆广微吴地记云今吴县西南太湖中有包山越絶曰太湖周回三万六千顷亦曰五湖杨州记云太湖一名震泽一名洞庭】东望诸毗【郭曰水名】有兽焉其状如虎而牛尾其音如吠犬其名曰?是食人【任臣案事物绀珠曰长?出湖州浮玉山如猴四耳虎身牛尾声如犬吠即斯兽也异物彚苑引经亦作长?】苕水出于其阴【任臣案苕水有两源一源出天目山一源自独松岭合浮玉山水】北流注于具区【任臣案水经注曰谢康乐云山海经浮玉之山在句余东便是句余县之东山乃应入海具区今在余姚鸟道山北何由北望具区也言洞庭南口有罗浮山高三千六百丈会稽山宜直湖南又有山阴溪水入焉山阴县西四十里有二溪东溪广一丈九尺冬煖夏冷西谿广三丈五尺冬冷夏煖二谿北出行三里至徐村合成一谿广五丈余而温凉又杂盖山海经所谓苕水也北经罗浮山而下注于太湖故言出其阴入于具区谢言山水微与今时不合未足据也】其中多鮆鱼【郭曰鮆鱼狭薄而长头大者尺余太湖中今饶之一名刀鱼音祚启反　任臣案尔雅鮤鱴刀是也即鰽鱼异物志云是鰽鸟所化故腹中有鸟肾二枚魏武食制谓之望鱼本草谓之鲚鱼杨慎异鱼图赞浮王之山北望具区苕水出焉中多鮆鱼蝴蝶所化列薎长须】又东五百里曰成山【任臣案刘会孟曰成山今在文登县古不夜城计其道里殊为悬絶刘凤吴郡考云慈谿县西南十五里有城山渡或即此也】四方而三坛【郭曰形如人筑坛相累也成亦重耳】其上多金玉其下多青??水出焉【郭曰音涿】而南流注于【郭曰一作流注于西】虖勺【郭曰虖音呼勺或作多下同　任臣案杨慎?注虖勺即滹沱古今字异耳况多音与沱相近又曰滹沱有南有北此南滹沱也其字古书所载例无定体经作虖勺又作虖多乃南也作瀖池北滹沱也水经作滹池秦诅楚文作亚驰字林作滹沱周礼作虖池史记作嘑池九州记作滹沲礼记作恶池据此则会稽勺水宜从沱音无疑郦氏以为夕水者岂即多字之譌耶又下虖勺山与此同名未审何音】其中多黄金【郭曰今永昌郡水出金如糠在沙中尸子曰清水出黄金玉英　任臣案异物志黔南遂府吉州水中并产麸金华阳国志曰兰沧水有金沙洗取融为金本草拾遗曰麸金出水沙中氊上淘取或鹅鸭腹中得之岭表录云五岭内富州宾州澄州涪县江溪河皆产金】
又东五百里曰会稽之山四方【郭曰今在会稽郡山隂县南上有禹冢及井任臣案孔灵之会稽记会稽山在县东南其上石状似覆釡禹梦玄阙会苍水使者却倚覆釡之山是也周礼杨州之镇山曰会稽尔雅东南之美者有会稽之竹箭焉水经注会稽之山古防山也亦谓之茅山又曰栋山越絶曰栋犹镇也故又名镇山刘会孟云古防山有阳明洞道书第十一洞天唐封为南镇吴越春秋云禹巡越大会计治国之道更名茅山为会计亦曰苗山也图赞曰禹徂会稽爰朝羣臣不?是讨乃戮长人玉匮表夏玄石勒秦】其上多金玉【任臣案王十朋会稽赋苗山金玉】其下多砆石【郭曰砆武夫石似玉今长沙临湘出之赤地白文色茏葱不分明　任臣案砆石水经注作玦石】勺水出焉而南流注于溴【郭曰音鵙　任臣案勺水水经注作夕水注于溴水经注作注于湖】又东五百里曰　山无草木多沙石溴水【郭曰一作浿】出焉而南流注于列涂
又东五百里曰仆勾【郭曰一作夕】之山其上多金玉其下多草木无鸟兽无水
又东五百里曰咸阴之山无草木无水
又东四百里曰洵山【郭曰一作旬】其阳多金其阴多玉有兽焉其状如羊而无口不可杀也【郭曰禀气自然　任臣案王氏释义曰自人至物未有无口继之曰不可杀为其不成物也】其名曰?【郭曰音还或音患任臣案兽经曰蟨则比肩?则无口事物绀珠云?如羊无口黑色孙愐唐韵曰?兽名似羊黑色无口不可杀也又作图赞曰有兽无口其名曰?害气不入厥体无间至理之尽出乎自然】洵水出焉【郭曰音询】而南流注于阏之泽【郭曰音遏】其中多芘蠃【郭曰紫色螺也　任臣案杨慎补注螺色白磨之则紫文生】
又东四百里曰虖勺之山其上多梓柟【郭曰梓山楸也柟大木叶似桑今作楠音南尔雅以为柟　任臣案梓有数种木理白者为梓赤者为楸楸之小者为榎梓之美者为椅尸子曰荆有长松文椅又有鼠梓一名楰亦楸属诗曰北山有楰盖指此也柟木其树直上若幢盖之状生南方黔蜀尤多】其下多荆杞【郭曰杞柏杞也子赤　任臣案荆有紫荆白荆金荆牡荆蔓荆之名苏颂云有青白二种青者为荆白者为楛春秋运斗枢云玉衡星散而为荆杞一名苦杞其根名地骨皮尔雅云杞枸檵小雅云集于苞杞即枸杞也或曰无刺者为荆杞有刺者为枸杞】滂水出焉【郭曰音滂沱之滂】而东流注于海
又东五百里曰区吴之山无草木多砂石鹿水出焉而南流注于滂水
又东五百里曰鹿吴之山上无草木多金石泽更之水出焉而南流注于滂水水有兽焉名曰蛊雕【郭曰蛊或作纂　任臣案图赞曰纂雕有角声若儿号骈雅云蛊雕如雕而戴角事物绀珠云蛊雕如豹鸟喙一角音如婴儿】其状如雕而有角【郭曰雕似鹰而大尾长翅　任臣案禽之似兽者驼蹄鸟飞生鸟兽之似禽者鹰背犬蛊雕兽皆物类絶异也】其音如婴儿之音是食人
又东五百里曰漆吴之山无草木多博石【郭曰可以为博碁石】无玉处于东海望丘山其光载出载入【郭曰神光之所潜耀】是惟日次【郭曰是日景之所次舍　任臣案杨氏补注曰经载日月所出入之山凡数十所盖峰峦隐映壑谷层叠所见然矣非必日月出没定在是也曹孟德乐府日月之行若出其中孟郊终南山诗日月石上生幽谷视光明即此意耳】凡南次二经之首自柜山至于漆吴之山凡十七山七千二百里其神状皆龙身而鸟首其祠毛用一璧瘗糈用稌【郭曰稻穬也】
南次三经之首曰天虞之山其下多水不可以上又东五百里曰祷过之山其上多金玉其下多犀兕【郭曰犀似水牛猪头庳脚脚似?有三蹄大腹黑色三角一在顶上一在额上一在鼻上在鼻上者小而不堕食角也好噉棘口中常洒血沬兕亦似水牛青色一角重三千斤　任臣案图赞云犀头似猪形兼牛质角则并三分身互出鼔鼻生风吐气隘溢又云兕推壮兽似牛青黑力无不倾自焚以革皮充武备角助文德】多象【郭曰象兽之最大者长鼻大者牙长一丈性妒不畜淫子　任臣案象胆四时在四足象身备十二肖肉象皮随割随合象牙闻雷发花皆物性之异者今荆峦山中亦有野象犹马有野马也又楚粤象皆青黑惟拂林大食国乃多白象北户录云象一名伽耶图赞曰象实魁梧体巨貌诡肉兼十牛目不踰豖望头如尾动若丘徙】有鸟焉其状如鵁【郭曰鵁似鳬而小脚近尾音骹箭之骹】而白首三足【郭曰或作手】人面其名曰瞿如【郭曰音劬　任臣案元览云三足之鸟有瞿鴽焉】其鸣自号也泿水出焉【郭曰音银　任臣案桑钦水经泿水出武陵镡城县北界沅水谷注云泿水东别迳番禺即此水也】而南流注于海其中有虎蛟【郭曰蛟似蛇四足龙属任臣案景纯江赋水物怪错则有虎蛟钩蛇谓此也又述异记蛟龙类眉交生故谓之蛟裴渊广州记云蛟长丈余似蛇颈有白婴尾有肉环梵书云蛟名宫毗罗蛟之属复有蜃名蟂陆禋云蟂即蛟也其外更有蛇头鼈身者名吉吊龙身赤色有毒者名海姜皆龙种而蛟类也】其状鱼身而蛇尾其音如鸳鸯食者不肿可以已痔【任臣案拾遗记汉昭帝钓于渭水得白蛟命大官作鮓甚美骨青而肉紫则蛟可食也图赞曰瞿如三手厥状似鵁鱼身蛇尾是谓虎蛟】
又东五百里曰丹穴之山【任臣案尔雅岠齐州以南戴日为丹穴淮南云丹穴太蒙反踵空同梁元帝集度青丘而跨丹穴卢柟赋南丽丹穴北馺空同皆谓此王海云通凤穴以文轨袭龙庭以冠带又云流沙蟠木凤穴龟林凤穴即丹穴也】其上多金玉丹水出焉而南流注于渤海【郭曰渤海海岸曲崎头也　任臣案丹水金出冢岭山郦道元云名高猪山也吕氏春秋尧有丹水之战以服南蛮又丹水南有丹崖山赬璧霞举若红云秀天二岫更为殊观】有鸟焉其状如鸡五采而文名曰凤皇首文曰德翼文曰义背文曰礼膺文曰仁腹文曰信是鸟也饮食自然自歌自舞见则天下安宁【郭曰汉时凤鸟数出高五六尺五采庄周说凤文字与此有异广雅曰凤鸡头燕颔蛇颈龟背鱼尾雌曰皇雄曰凤　任臣案乐叶图徵云五凤皆五色为瑞者一为孽者四其四皆似凤并为妖一鷫鸘二发明三焦明四幽昌元览云凤青曰鶡赤曰鹑黄曰焉白曰鷫紫曰鷟杨慎云西有鳻雀东有谏珂北有定甲南有锦驼皆窃凤形而似者也图赞云凤皇灵鸟实冠羽羣八?其体五德其文羽翼来仪应我圣君天老说凤云濯羽弱水暮宿丹穴陆机七徵云拾朝阳之遗卵纳丹穴之飞凤安成王教云鹑火之禽不匿景于丹山顔延之诗聆龙九渊闻凤窥丹穴庾信宇文宪碑凤沈丹穴龙亡黑陂又诗云丹穴更巢梧王勃乾元殿颂序桐珪作瑞凤毛曜丹穴之英魏徵邢国公墓志渥洼龙种丹穴凤雏吕吉父表云凤生而五色怅丹穴之已遥周?彦汴都赋鸑鷟离丹穴而来集指此也】
又东五百里曰发爽【郭曰或作丧】之山无草木多水多白猿【任臣案猿似猴而长臂列子貐变化为猨抱朴子猴八百岁变为猨王济曰询记云猿初生毛黑而雄老则变黄转雄为雌数百岁黄又为白也】泛水出焉而南流注于渤海
又东四百里至于旄山之尾其南有谷曰育遗【郭曰或作隧任臣案卢柟泰宇赋讶育遗而洗幼海】多怪鸟【郭曰广雅曰鵽离鹪朋爰居?雀皆怪鸟之属也】凯风自是出【郭曰凯风自南　任臣案王叔斋籁记景风一曰凯风又曰薰风亦曰巨风起自赤天之暑门从南方来图赞曰育隧之谷爰含凯风青阳既谢气应祝融炎风是扇以散郁隆】
又东四百里至于非山之首其上多金玉无水其下多蝮虫
又东五百里曰阳夹之山无草木多水
又东五百里曰灌湘之山上多木无草多怪鸟无兽【郭曰一作灌湖射之山　任臣案释义曰兽依草无草故无兽鸟依木多木故多鸟尧夫谓鸟羽如木叶兽毛如草】又东五百里曰鸡山【任臣案刘会孟云云南鸡山乃八宝所出其澜沧江即黑水　张掖亦有鸡山见下注】其上多金其下多丹雘【郭曰雘赤色者或曰雘美丹也见尚书音尺蠖之蠖　任臣案大传云丹丘出丹雘周书若作梓材惟其涂丹雘盖赤石脂之类】黑水出焉而南流注于海【任臣案禹贡汇疏雍州黑水有六入禹贡者则宁夏之黑水地志云出张掖鸡山南流至炖煌蔡氏书传云黑水出汾关山在雍西北今计其道里此似非张掖黑水也刘说为近之樊绰曰西国之水入南海者四曰区江曰西洱河曰丽江曰弥渃江丽江古黑水】其中有鱄鱼【郭曰音团扇之团　任臣案吕氏春秋鱼之美者洞庭之鱄或作江赋云蜦鲎蝞】其状如鲋而?尾【任臣案集韵鱄鱼似蛇而豕尾与此小异鲋鰿也】其音如豚见则天下大旱又东四百里曰令丘之山无草木多火【任臣案即荧台火井之属又火山军其地锄耘深入则有烈焰不妨耕植皆此类也吴淑火赋行司爟之政令絶令丘之草木本此】其南有谷焉曰中谷条风自是出【郭曰东北风为条风至出轻系督逋留　任臣案淮南子云诸稽摄提条风之所出也】有鸟焉其状如枭人面四目而有耳其名曰顒【任臣案集韵作篇韵作或作又作顒顒双名朱谋?异林云万历二十年顒鸟集豫章城永宁寺高二尺许燕雀羣噪之是年五月至七月酷暑异常时朱国祯涌幢小品亦云万历壬辰顒鸟集豫章人面四目有耳其年夏无雨田禾尽枯】其鸣自号也见则天下大旱【任臣案图赞曰顒鸟栖林鱄鱼处渊俱为旱徵灾延普天测之无象厥数惟玄顒郭音娱】
又东三百七十里曰仑者之山【郭曰音论说之论一音伦】其上多金玉其下多青?有木焉其状如谷而赤理其汗如漆其味如饴食者不饥可以释劳其名曰白?【郭曰或作睾苏睾苏一名白?见广雅音羔　任臣案杨氏补注曰睾古臯字春秋繁露云臯苏释劳即此也荀子亦有睾芷之文睾臯苏也芷白芷也事物绀珠云白?如谷赤理汗如漆味甘骈雅曰白?睾苏饴木也元览云白?之汗如漆芑木之汁如血词林海错引经云伦山有木其名曰白?乃?之譌也图赞曰白?臯苏其汗如饴食之辟谷味有余滋逍遥忘劳穷生尽期】可以血玉【郭曰血谓可用染玉作光彩任臣案谈荟云海芋可变金白?可血玉】
又东五百八十里曰禺槀之山【任臣案王本作禺膏】多怪兽多大蛇
又东五百八十里曰南禺之山【任臣案郭子章曰今清海之属有禺山】其上多金玉其下多水有穴焉水春辄入夏乃出冬则闭佐水出焉而东南流注于海有凤皇鵷鶵【郭曰亦凤属任臣案庄子南方之鸟鵷鶵相如上林赋云捷鵷鶵揜焦朋张衡南都赋鸾鸑鵷鶵翔其上】
凡南次三经之首自天虞之山以至南禺之山凡一十四山六千五百三十里其人皆龙身而人面【任臣案王延夀梦赋或龙形而似人注引此证之】其祠皆一白狗祈【郭曰祈请祷也】糈用稌右南经之山志大小凡四十山万六千三百八十里
山海经广注卷一

[book_title]卷二
钦定四库全书
山海经广注卷二
仁和吴任臣注
西山经
西山经华山之首曰钱来之山其上多松【任臣案松磥砢修耸其叶有两鬛五阙　　　公字说曰阙栢为百木阙　　　公也栢犹伯也故名】其下多洗石【郭曰澡洗可以磢体去垢圿磢初两反　任臣案杨慎阙　　　垢之石今阙中有之】有兽焉其状如羊而马尾名曰羬羊【郭曰今大月氏国有大羊如驴而马尾尔雅云羊六尺为羬谓此羊也羬音针　任臣案尸子大羊为羬六尺李时珍注本草以羬羊为羚羊误矣说文麙山羊也大面细角麙羬同图赞云月氏之羊其类在野厥高六尺尾赤如马何以审之事见尔雅】其指可以已腊【郭曰治体皴腊音昔】
西四十五里曰松果之山濩水出焉北流注于渭其中多铜有鸟焉其名曰?渠【郭曰?音彤弓之形　任臣案杨慎?注?音同?渠即渠南中通海县有之名曰?鷄旧注音彤谬又古音畧云?乃庸渠水鸟也广韵作直音作□韵府羣玉曰庸渠似鳬灰色鸡脚一名草渠即今水鸡明献帝江汉赋之行且揺兮况兄弟之急难亦此也又通志略引经作蜼梁蜼徒冬切】其状如山鸡黑身赤足可以已【郭曰谓皮皱起也音叵駮反】
又西六十里曰太华之山【郭曰即西岳华隂山也今在弘农华隂县西南　任臣案尔雅华山为西山岳白虎通华之为言获也言万物成熟可得获也应劭风俗通华变也万物成变由於西方也河图云华山君姓浩名郁狩云笈七籖云西岳姓浩名元仓五岳图云西岳姓姜名垒】削成而四方【郭曰今山形上大下小峭峻也　任臣案张说途经华岳诗寒空类削成李氏华山记削成上四方顾其中污也】其高五千仞其广十里【郭曰仞八尺也上有明星玉女持玉浆得上服之即成仙道险僻不通时含神雾云　任臣案达奚珣华山赋序太华之山前成四面方直者五千余仞盖岳之雄也又辛氏三秦记华山在长安东三百里不知几十里如半天之云华山记云山顶有池生千叶莲华因名华山刘会孟阙今华隂县最着者莲花明星玉女三峰而仙掌崖日月阙苍龙岭皆奇境也谢华启秀云华山之上明星远烛谓阙图赞曰华岳灵峻削成四方爰有神女是挹玉浆其谁游之龙驾云裳】鸟兽莫居有蛇焉名曰肥【任臣案胡文焕图作遗音废骈雅肥遗肥皆毒虫也】六足四翼见则天下大旱【郭曰汤时此蛇见于阳山下复有肥遗蛇疑是同名　任臣案成汤元祀肥见于阳山後有七年之旱述异记曰肥遗西华山中有之见则大旱吴淑蛇阙或号肥遗旌忠庙碑驱伯强兮逐肥宋濓文蜰一出而鱼尽怖图赞云肥遗为物阙　　　鼓翼阳山以阙亢厉乘林既祷倏忽潜逝今华山有肥穴土人谓之老君脐明末时大旱肥曾一见云】
又西八十里曰小华之山【郭曰即少华山】其木多荆?其兽多?牛【郭曰今华隂山中多山牛山羊肉皆千斤牛即此牛也音昨　任臣案?牛即犁牛见中山经注】其隂多磬石【郭曰可以为乐石】其阳多?琈之玉【郭曰?琈玉名所未详也
浮两音　任臣案虞汝明阙　　　　　以瑶碧之梓为琴饰以?琈宝玉即名日阙　　　　　韵?音樗蒲之摴又杨氏玉名诂曰琈玉采也】鸟多赤鷩【郭曰赤鷩山鸡之属胸腹洞赤冠金皆黄头緑尾中有赤毛彩鲜明音作蔽或作鼈　任臣案尔雅翼云鷩一谓之?蛦又谓之鵔鸃说文鷩赤雉也此鸟阙故曰?蛦好山栖】可以御火其草有萆荔【郭曰萆荔香草也蔽戻两音　任臣】
【案杨阙　　　荔也旧注音戻非六书索隐云山海经薜荔作阙　　　绀珠曰萆荔如韭而厚三月开紫碧花五月结阙　　　一名荔挺一名马葹可合香】状如乌韭而生于石上亦缘木而生【郭曰乌韭在屋者曰昔邪在墙者曰垣衣　任臣案崔融瓦松赋昔邪今之瓦松也本草云在石曰乌韭在屋曰瓦松在墙曰土马騣在山曰卷栢在水曰?】食之已心痛
又西八十里曰符禺之山【任臣案水经注作观愚之山纬畧引此作将遇之山】其阳多铜【任臣案?顶新书云土得紫阳之气而生緑緑二百年而生石铜始生于中管子上有陵石下有赤铜】其隂多铁【任臣案土宿本草云铁受太阳之气始生之初卤石产焉一百五十年而成慈石二百年孕而成铁管子云上有赭下有铁】其上有木焉名曰文茎其实如枣可以已聋其草多条其状如葵而赤华黄实如婴儿舌食之使人不惑符禺之水出焉【任臣案水经注作符愚之水】而北流注于渭其兽多葱聋其状如羊而赤鬛【任臣案骈雅曰羊之异者一角谓之??赤鬛谓之葱聋一角而神谓之觟?事物绀珠曰葱聋如羊黑首赤鬛】其鸟多鴖【郭曰音旻】其状如翠而赤喙【郭曰翠似燕而绀色也】可以御火【郭曰畜之辟火灾也　任臣案图赞曰?渠已殃赤鷩辟火文茎愈聋是则嘉果鴖亦卫灾厥形唯麽】
又西六十里曰石脆之山其木多?柟【郭曰?树高三丈许无枝条叶大而员枝生梢头实皮相裹上行一皮者为一节可以为绳一名栟闾音马騣之騣　任臣案?有两种一种有皮丝可作绳一种小而无丝叶可作帚通志略以为王篲非也】其草多条其状如韭而白华黑实食之已疥其阳多琈之玉其阴多铜灌水出焉【任臣案水经注小赤水出石脆之山即灌水也】而北流注于禺水其中有流赭【郭曰赭赤土】以涂牛马无病【郭曰今人亦以朱涂牛角云以辟恶马或作角任臣案图赞曰沙则潜流亦有运赭于以求铁趋在其下蠲牛之疠作采于社】
又西七十里曰英山其上多杻橿【郭曰杻似棣而细叶一名土橿音纽橿木中车材音姜　任臣案尔雅杻檍陆玑云杻叶似杏叶而尖白色皮正赤为木多曲少直二月开花似练而细蕊正白?粲诗缉曰杻木今官园种之名曰万岁或谓之牛筋或谓之檍材可为弓弩干】其阴多铁其阳多赤金禺水出焉【任臣案水经注作愚水】北流注于招水【郭曰音韶】其中多?鱼【郭曰音同蚌蛤之蚌】其状如鼈其音如羊【任臣案事物绀珠曰蚌鱼如龟鱼尾二足音如羊又刘凤杂俎作?鱼】其阳多箭?【郭曰今汉中郡出?竹厚里而长节根深笋冬生地中人掘取食之?音媚　任臣案广雅箭?艺也】其兽多?牛羬羊有鸟焉其状如鹑【任臣案鹑大如鸡雏头细而无尾毛有斑点性醇无常居有常匹随地而安庄子所谓圣人鹑居也其子曰初生谓之罗鹑至秋初谓之早秋中秋已後谓之白唐一物四名淮南万毕术云虾蟇得瓜化为鹑交州记云南海黄鱼九月变为鹑】黄身而赤喙其名曰肥遗食之已疠【郭曰疠疫病也或曰恶创韩子曰疠人怜主　任臣案疠一音赖刘会孟曰太华山蛇明肥见则大旱英山鸟名肥遗食之巳厉美恶不嫌同名】可以杀虫
又西五十二里曰竹山其上多乔木【郭曰枝上竦者音桥】其阴多铁有草焉其名曰黄雚其状如樗其叶如麻白华而赤实其状如赭【郭曰紫赤色】浴之已疥又可以已胕【郭曰治胕肿也音符】竹水出焉北流注于渭其阳多竹箭【郭曰箭筱也　任臣案尔雅会稽之竹箭禹贡筱簜既敷注云筱竹箭也】多苍玉【任臣案于阗采玉之地有緑玉河白玉河乌玉河太平御览载交州出白玉夫余出赤玉挹娄出青玉大秦出菜玉西蜀出黑玉并不言苍玉然周礼有苍璧礼天之文意即青玉类也】丹水出焉【郭曰今所在有丹水】东南流注于洛水其中多水玉多人鱼【郭曰如?鱼四脚　任臣案异物志异鱼图皆云人鱼似人长三尺有髪不可食是同名异类者也】有兽焉其状如?而白毛大如笄而黑端【郭曰笄簪属】名曰毫?【郭曰狟猪也夹髀有麄毫长数尺能以脊上毫射物亦自谓牝牡狟或作猳吴楚呼为鸾猪亦此类也　任臣案杨雄长杨赋搤熊罴拖毫猪注一名帚獂通志略谓之山猪唐本草谓之嵩猪亦谓之豲或谓之貆猪星禽云壁水毫猪也图赞曰刚鬛之族号曰豪狢毛如攒锥中有激矢厥体兼资自为牝牡又张师正倦游録南海有泡鱼大如斗身有?刺能化毫猪巽为鱼坎为豕岂巽变坎乎理或然也】又西百二十里曰浮山【任臣案成都平阳泽州高州?城豪州广陵松江皆有浮山是异地而同名者】多盼木【郭曰音美目盻兮之盻】枳叶而无伤【郭曰枳刺针也能伤人故名云】木虫居之【郭曰在树之中　任臣案刘会孟云桂蠧在木之中其味甚美尉佗所贡】有草焉名曰薰【郭曰音训】草【任臣案左传一薰一莸魏略曰大秦山出熏草成公绥宣清赋哀熏草之见焚南越志云土人名燕草即今零陵香也嵇含草木状云薰草出南海叶如麻两两相对其气如蘼芜可以止厉】麻叶而方茎赤华而黑实【任臣案屈子天问靡?九衢枲华安居柳子天对有?九岐厥图以诡浮山孰产赤华伊枲盖指此】臭如蘼芜【郭曰蘼芜香草易曰其臭如兰眉无两音任臣案尔雅作蘼芜疏云芎藭苗也一名蕲茝一名薇芜一名江蓠淮南子曰似蛇牀古诗上山采蘼芜言】
【拾香草也】佩之可以已疠
又西七十里曰羭次之山【郭曰音臾　任臣案即榆次山】漆水出焉【郭曰今漆水出岐山　任臣案水经注漆水出扶风杜阳俞山东北入于渭程大昌雍録曰雍境漆水凡四出而实三派雍州富平县石川河一也邠州新平县漆水二也凤翔府普洱县漆水三也郑白渠亦名沮漆四也四水之中唯石川河当为禹贡漆沮而绵诗之谓白土漆沮者在岐不在邠也】北流注于渭其上多棫橿【郭曰棫白桵也音域　任臣案诗大雅芃芃棫朴陆机曰三苍说棫即柞也其材理全白无赤心者谓之白桵可为车辐今人谓之白梂或曰柘尔雅疏桵小木丛生有刺实如耳璫紫赤可啖二说不同未知孰是】其下多竹箭其隂多赤铜其阳多婴垣之玉【郭曰垣或作短或作根或作埋传写谬错未可得详　任臣案骈雅曰婴垣?琈美玉也】有兽焉其状如禺而长臂善投其名曰嚣【郭曰亦在畏兽画中似猕猴投掷也　任臣案图赞曰浴疾之草厥子赭赤肥遗似鹑其肉已疫嚣兽长臂为物好掷】有鸟焉其状如枭人面而一足曰橐【郭曰音肥　任臣案骈雅曰橐瞿如鳬徯人面鸟也图赞曰有鸟人面一脚孤立性与时反冬出夏蛰带其羽毛迅雷不入又孙愐唐韵云土精也似鴈一足黄色广州志独足鸟一名山萧鸟大如鹄其色苍其声自呼临海志云独足鸟文身赤口昼伏夜飞将雨转鸣即孔子所谓商羊也河图曰鸟一足名独立见则主勇强南史陈之将亡有鸟一足集其殿庭以觜画地成文凡此皆一足鸟亦橐类】冬见夏蛰【任臣案释义曰纯阳之气冬则出夏则藏耳若蛰而非蛰也】服之不畏雷【郭曰着其毛羽令人不畏天雷也或作灾】
又西百五十里曰时山无草木逐【郭曰或作遂】水出焉北流注于渭其中多水玉
又西百七十里曰南山【任臣案刘氏云南山今按长安蓝田鄠县界】上多丹粟丹水出焉北流注于渭兽多猛豹【郭曰猛豹似熊而小毛浅有光泽能食蛇食铜铁出蜀中豹或作虎】鸟多尸鸠【郭曰尸鸠布谷类也或曰鹕鸇也鸠或作丘　任臣案尔雅鳲鸠鴶鵴陆玑云一名击谷严粲云一名桑鸠仲春鹰所化为鸠也山隂陆氏曰一名抟?江东呼为郭公又为获谷】
又西百八十里曰大时之山【任臣案上有时山此名大时山犹地志中射的山有大射的山劳山有大劳山】上多谷柞【郭曰柞栎　任臣案又凿子木亦名柞】下多杻橿隂多银阳多白玉涔水出焉【郭曰音潜　任臣案涔水今出旱山郦道元云涔水即黄水也】北流注于渭清水出焉南流注于汉水【郭曰今河内修武县县北黑山亦出清水】
又西三百二十里曰嶓冢之山【郭曰今在武都氐道县南嶓音波　任臣案括地象曰嶓冢上为狼星常璩华阳国志西岷嶓冢地称天府汉中记云嶓冢以东水皆东流嶓冢以西水皆西流又嶓冢有二一在天水一在汉中宁羌汉水所出】汉水出焉而东流注于沔【郭曰至江夏安陆县江即沔水】嚣水出焉北流注于阳水【郭曰或作阳】其上多桃枝【任臣案桃枝今名桃竹实心多节可以为杖又可为簟裴氏广州记有桃竹魏志倭国有桃枝竹图赞曰嶓冢美竹厥号桃枝丛薄幽蔼从容郁猗簟以安寝杖以扶危】鈎端【郭曰鈎端桃枝属　任臣案鈎端藤也其色红可以束物】兽多犀兕熊罴【郭曰罴似熊而黄白色猛憨能拔树一云长头高脚任臣案李时珍曰熊罴魋三种一类也如豕色黑者熊也大而色黄白者罴也小而色黄赤者魋也罗良愿】
【云熊有猪熊形如豕而马熊形如马】鸟多白翰【郭曰白翰白鵫也亦名鵫雉又曰白雉】赤鷩有草焉其叶如?【郭曰?香草兰属也或以为薰叶失之音惠　任臣案?草即零陵香也亦谓之薰草离骚云余既滋兰之九畹兮又树?之百畮又云既替余以?纕兮又申之以揽茝盖兰为兰草?为薰叶也张揖广雅云卤薰也其叶谓之?广志云?草緑叶紫花魏武以为香烧之叶可代香非今之兰审矣郑樵曰?即零陵香後人因不识兰草兰花原为二种遂以一干一花者为兰一干数花者为?号曰?兰朱子楚词辨证曰今兰?但花香而叶乃无气质弱易萎之可刈佩必非古人所指然则今似茅而花有两种者非古兰?明甚郭谓?非薰叶其亦误以?兰为?草欤】其本如桔梗【郭曰本根也　任臣案桔梗似荠苨一名利如一名符扈一名房图国策云今求柴葫桔梗于沮泽则累世不得一焉及之睾?梁父之隂则郄车而载耳】黑华而不实名曰蓇蓉【任臣案河图括地象云嶓冢山上有异花草名骨容食之无子杨慎?注曰今名花骨空凌霄花之类黄氏绀珠亦云花蓇空出嶓?山服之无子又尔雅释草花而不实谓之蓇】食之使人无子
又西三百五十里曰天帝之山上多?柟下多菅?【郭曰菅茅类也】有兽焉其状如狗名曰谿【郭曰或作谷】边【郭曰或作遗】席其皮者不蛊【任臣案熊氏冀越集木狗形如黑狗能登木其皮可为衣褥能运动血气李时珍本草云川西有玄豹大如狗黑色尾亦如狗其皮作裘褥甚暖疑即谿边类也事物绀珠云谿边如狗席其皮辟蛊蛊腹病或云蛇蛊金蚕蛊之类】有鸟焉其状如鹑黑文而赤翁【郭曰翁头下毛音汲瓮之瓮】名曰栎【郭曰音沙砾之砾】食之已痔【任臣案读书考定曰肥遗巳疠雷栎巳痔事物绀珠亦曰雷栎巳痔数斯巳瘿图赞曰有华无实蓇容之树谿边类狗皮厌不蛊黑文赤翁鸟愈隐痔】有草焉其状如葵其臭如蘼芜名曰杜衡【郭曰香草也　任臣案尔雅杜土卤离骚杂杜衡与芳芷博物志云杜衡乱细辛故一名土细辛又其叶如马蹄俗名马蹄香经谓可以走马亦因其性以为用也杜若亦名杜衡别録所谓杜莲广雅所谓楚衡者也其类自别後人多不辨】可以走马【郭曰带之令人便马或曰马得之而健走任马案图赞曰狌狌犇人杜衡走马理固须因体亦有假足骏在感安事御者】食之已瘿
西南三百八十里曰皋涂之山蔷【郭曰音色或作蒉又作葍】水出焉西流注于诸资之水涂水出焉【任臣案今榆次县有大涂水小涂水】南流注于集获之水其阳多丹粟其隂多银黄金【任臣案银黄杨慎以为即黄银也银黄汉代用以为佩唐太宗常赐房元龄黄银带又虞世南书夫子庙碑太宗赐之王羲之黄银印一枚北史辛公义为牟州刺史山产黄银获之以献春秋运斗枢云人君秉金德而生则黄银见熊太古冀越集云黄银絶少道家言鬼神畏之方勺泊宅编云黄银出蜀中与金无异但上石则白色丹霞子曰丹砂伏火化为黄银能重能轻能神能灵程氏演繁露云银黄主辟邪元览云黄银辟鬼金刚石辟恶毒或云鍮石类也非是庾信羽调曲山不藏於紫玉地不爱于黄银一云银与黄金二物】其上多桂木【任臣案范成大桂海志云凡木叶心皆一纵理独桂有两道如圭形故字从圭尔雅谓之梫】有白石焉其名曰礜可以毒鼠【郭曰今礜石杀鼠音豫蚕食之而肥任臣案本草经礜一名青分石一名立志石一名固羊石又名鼠乡以其能毒鼠也图赞曰禀气方殊舛错理微礜石杀鼠蚕食而肥物性虽反齐之一归】有草焉其状如槀茇【郭曰槀茇香草　任臣案茇音沛藁本也一名鬼乡别録谓之微茎】其叶如葵而赤背名曰无蓧可以毒鼠【任臣案元览云无蓧毒鼠葶?毒鱼】有兽焉其状如鹿而白尾马足人手【郭曰前两脚似人手】而四角名曰如【郭曰音猳婴之婴　任臣案埤苍云皋涂之山有兽如鹿名曰如骈雅曰鹿四角为如或作玃如广雅曰西方有兽焉如鹿白尾马足人手四角其名曰玃如亦作玃玃事物绀珠曰玃玃状如白鹿前两脚似人手後两脚似马蹄图赞曰如之兽鹿状四觡马足人手其尾则白貌兼三形攀木缘石又司马贞引经云鼻涂山有兽似鹿马足人手四角名为蠗是古木异同也梅氏云蠗即?猱】有鸟焉其状如鸱【任臣案鸱似鹰而稍小尾如舵极善高翔类有数种禽经云善?者曰鹞窃玄者曰鵰骨曰鹘了曰鹞展曰鸇夺曰鵽又云鹘生三子一为鸱尔雅谓之茅鸱诗疏谓之雀鹰或谓之隼齐人谓之击正南谓之题肩】而人足名曰数斯【任臣案骈雅云周周大首鵹鹕数斯阙人足鸟事物绀珠曰数斯如雉人足】食之已瘿【郭曰或作癎】
又西百八十里曰黄山【郭曰今始平槐里县有黄山上故有官汉惠帝所起疑非此任臣案潘之恒黄海引此与徽州黄山为类非是又济南府南六十里亦有黄山与此同名】无草木多竹箭昐水出焉【郭曰音美目盻兮之盻】西流注于赤水其中多玉有兽焉其状如牛而苍黑大目其名曰【郭曰音敏任臣案即牰犚牧犈之属事物绀珠云苍黑色大目】有鸟焉其状如鴞【任臣案鴞大如鸠绿色张华云鴞鵩鸺鶹一物也】青羽赤喙人舌能言名曰鹦?【郭曰鹦?舌似小儿舌脚趾前後各两扶南徼外出五色者亦有纯赤白者大如鴈也　任臣案说文鹦鹉能言鸟也尔雅翼曰其足指前後各二特为羽族异故字从武又名鹦?吴志云鸟名鹦?未闻鹦父字说文婴儿生不能言母教之言已而能言以言此鸟之能言类是也又鸟目下睑眨上惟此鸟两睑俱动如人目内典谓之臊陀今秦中有吉了声差重浊亦鹦?类元览云鹦?人舌而语清吉了人耳而语浊图赞曰鹦?慧鸟青羽赤喙四指中分行则以觜自贻伊笼见幽坐趾】
又西二百里曰翠山其上多?柟其下多竹箭其阳多黄金玉其隂多旄牛【见潘侯山注】麢麝【郭曰麢似羊而大角细食好在山崖间麝似獐而小有香　任臣案尔雅麢大羊陶注本草云今出建平宜都诸蛮中及西域王安石字说鹿则比类而环角外向以自防麢则独栖悬一角以远害可谓霛也故字从鹿从灵後人作羚星槎胜览云阿丹国羚羊自胷中至尾垂九块名九尾羊又安南高石山出一角羚羊见寰宇志唐传奕以羚羊角碎金刚石即麢羊也麝脚似麕有香尔雅释兽云麝父麕足字林云小鹿有香其足似麞故云麕足俗呼为香麞】其鸟多鸓【郭曰音垒　任臣案广雅云鶹飞鸓也即此又字彚?鸟如鹊两手四足可御火音力追切睿宗江汉赋云又有两首之?以鸓为?未识所?】其状如鹊赤黑而两手四足【任臣案博物志翠山鸟两首四足可以御火又五侯鲭云鸓鸟生翠山状如鹊四足不云两首疑误也又释书载其命鸟亦二首一身】可以御火【任臣案刘会孟曰鸟可御火者多汉宫殿多以鸟名事物绀珠云鴖鸓?余俱辟火图赞曰数斯人脚厥状似鸱兽大眼有鸟名鸓两头四足翔若合飞】
又西二百五十里曰騩山【郭曰音巍一音隗嚣之隗】是錞于西海【郭曰錞犹堤埻也音章闰反】无草木多玉凄水出焉【郭曰或作浽】西流注于海其中多采石黄金【郭曰采石石有彩色者今雌黄空青绿碧之属　任臣案杨慎补注曰穆天子传天子至于重氏之黑水爰有采石之山凡好石之器于是乎出又水经注若水傍有光珠之穴其云采石山光珠穴者疑即今宝山宝井今多产宝石其品有红刺紫刺软红硬红酒黄祖母緑是即经之采石也又李东璧本草亦云米石与宝石同碧者唐人谓之瑟瑟红者宋人谓之靺鞨黄者名木难珠紫者名蜡子】多丹粟
凡西经之首自钱来之山至于騩山凡十九山二千九百五十七里华山冢也【郭曰冢者神鬼之所舍也　任臣案汉志云东北神明之舍西方神明之墓冢犹墓意】其祠之礼太牢【郭曰牛羊豕为太牢】羭山神也祠之用烛【郭曰或作炀】斋百日以百牺【郭曰牲纯色者为牺】瘗用百瑜【郭曰瑜亦美玉名音臾】汤【郭曰或作温】其酒百樽【郭曰温酒令热】婴以百珪百璧【郭曰婴谓陈之以环祭也或曰婴即古罂字谓盂也徐州云穆天子传曰黄金之婴之属也】
其余十七山之属皆毛牷用一羊祠之【郭曰牷谓体全具也左传曰牷牲肥腯者也】烛者百草之未灰白蓆采等纯之【郭曰纯缘也五色纯之等差其文彩也周礼莞席纷纯】
西次二经之首曰钤山【郭曰音髠钳之钳或作冷又作涂　任臣案刘氏云属袁州误】其上多铜其下多玉其木多杻橿
西二百里曰泰【郭曰或作秦】冒之山其阳多金其隂多铁浴水出焉东流注于河其中多藻玉【郭曰藻玉玉有符彩者或作东音练】多白蛇【郭曰水蛇】
又西一百七十里曰数历之山【任臣案太平御览引经作数历】其上多黄金其下多银其木多杻橿其鸟多鹦?楚水出焉而南流注于渭其中多白珠【郭曰今蜀郡平泽出青珠尸子曰水员折者有珠　任臣案左思蜀都赋青珠黄环是也】
又西百五十里曰高山其上多银其下多青碧【郭曰碧亦玉类也今越巂会稽县东山出碧】雄黄【郭曰晋太兴三年高平郡界有山崩其中出数千斤雄黄】其木多?其草多竹泾水出焉【郭曰音经】而东流注于渭【郭曰今泾水出安定朝那县西井头山至京兆高陵县入渭也　任臣案一统志云泾河自平凉府西南白岩发源至泾州又东南至邠州界又东北至西安府高陵县界会于渭】其中多罄石【郭曰书曰泗滨浮磬是也　任臣案刘会孟云陕西耀州石可为磬故名磬玉山非泗滨浮磬也】青碧
西南三百里曰女牀之山【任臣案东京赋注女牀山在华隂西六百里】其阳多赤铜其隂多石湼【郭曰即矾石也楚人名为湼石秦名为羽湼也本草经亦名曰湼石也　任臣案木草黑石脂一名石墨一名石湼南人谓之画眉石矾石一名湼石又名羽泽二名原自不同且矾石并无石湼之名以湼石为石湼是郭注之误也李氏注本草于矾石条下仍引经文亦未察其谬耳又石灰亦名石墨与此不同杨慎?注曰石湼可以染黑色论语湼而不淄即此物也又可以书字谓之石墨上古用漆书中古用石墨书今代用烟墨不知石墨为何物矣本草石湼一名玄丹又名黑丹孝经援神契曰王者德至山陵而黑丹出文选东京赋黑丹流淄魏都赋墨井盐池注云邺西有墨井又宜阳县有石墨山汧阳县有石墨洞贑州兴国县上洛山皆产石墨广东始兴县小溪中亦产石黑水经注商州黄水北有黑山山石悉黑此皆石湼也】其兽多虎豹犀兕有鸟焉其状如翟而五彩文【郭曰翟似雉而大长尾或作雕属也】名曰鸾鸟见则天下安宁【郭曰旧说鸾似鷄瑞鸟也周成王时西国献之　任臣案师旷禽经鸾瑞鸟一曰鸡趣顾野王符瑞图曰鸡趣王者有德则见尚书中候云周公归政于成王太平制礼鸾鸟见禽虫述曰鸾赤曰丹凤青曰羽翔白曰化翼玄曰隂翥黄曰上符亦名翳楚词云驷至虬而乘翳是也张衡东京赋鸣女牀之鸾鸟舞丹穴之凤皇骆宾王露布女牀鸣凤韵归昌于帝梧李商隐诗女牀无树不栖鸾顾起元幽思赋羞鷰羽之差池兮感女牀之文鸾指此图赞曰鸾翔女牀凤出丹穴拊翼相和以应圣哲击石靡咏韶音其絶】
又西二百里曰龙首之山【任臣案一统志山在应州牝山之南跨云中三秦记曰长六十里头入于渭尾达樊川云昔有黑龙从山南出饮渭其行道因成土山故以名焉】其阳多黄金其隂多铁苕水出焉东南流注于泾水其中多美玉又西二百里曰鹿台之山【郭曰今在上郡　任臣案今名麓台山在平遥县南四十七里一名蒙山】其上多白玉其下多银其兽多?牛羬羊白豪【郭曰豪貆猪也】有鸟焉其状如雄鸡而人面名曰鳬徯其名自叫也见则有兵【任臣案刘会孟曰鸟人面者非大美则大恶其美者频伽大恶者鳬徯黄省曾诗海内扬戈兵鳬徯下鹿台谓此也】
西南二百里曰鸟危之山其阳多磬石【任臣案陈阳乐书曰少华之山其隂多磬鸟危之山其阳多磬高山泾水出焉其中多磬则磬名所自固虽不一要之一适隂阳之和者泗滨所贡浮磬　已盖取其土少而水多其声和且润也】其隂多檀【任臣案檀有黄白二种叶皆如槐与梓榆荚蒾相似语云斫檀不谛得荚蒾荚蒾尚可得驳马】楮【郭曰楮即榖木　任臣案日华子曰皮斑者为楮皮白者为榖李时珍云楚人呼乳为谷其木白汁如乳故以名之埤雅训为恶误矣陶隐居云即今构树也陆玑诗疏曰构幽州人谓之榖桑荆杨交广谓之榖】其中多女牀【郭曰未详　任臣案王氏释义曰女牀疑草石类】鸟危之水出焉西流注于赤水其中多丹粟又西四百里曰小次之山其上多白玉其下多赤铜有兽焉其状如猿而白首赤足名曰朱厌【任臣案骈雅曰朱厌雍和腾猿獑阙风母前儿皆猿属也事物绀珠云朱厌如猿白身赤足】见则大兵【郭曰一作见则有兵起焉一作见则为兵　任臣案图赞曰鳬徯朱厌见则有兵类异感同理不虚行推之自然厥数难明】又西三百里曰大次之山其阳多垩【郭曰垩似土色甚白音恶】其隂多碧其兽多?牛麢羊
又西四百里曰薰吴之山无草木多金玉
又西四百里曰?阳之山【郭曰音旨】其木多?柟豫章【郭曰?似松有刺细理音即豫章大木似楸叶冬夏青生七年而後复可知也　任臣案张衡南都赋其木则柽松楔?司马相如赋云梗楠豫章顔注曰豫即沈木章即樟木二木生七年乃可分别观此则豫即钓樟也通志略曰钓樟亦樟类尔雅所谓棆　疵是也又县名豫章亦因此木得名】其兽多犀兕虎犳【郭曰犳音之药反　任臣案字海云犳皮有虎文字彚云兽豹文又音腰状如狗而文首也】?牛又西二百五十里曰衆兽之山其上多?琈之玉其下多檀楮多黄金其兽多犀兕
又西五百里曰皇人之山其上多金玉其下多青雄黄【郭曰即雄黄也或曰空青曾青之属　任臣案雄黄生山阳故名雄黄雌黄生山隂故名雌黄二义自别若为雌黄不当复有青雄黄之名矣草颂云阶州山中雄黄有青黑色而坚二名曰重黄青雄黄意即此也】皇水出焉西流注于赤水其中多丹粟
又西三百里曰中皇之山其上多黄金其下多蕙棠【郭曰彤棠之属也?或作羔　任臣案或以为薰叶棠梨二种】
又西三百五十里曰西皇之山其阳多金其隂多铁其兽多麋鹿?牛【郭曰麋大如小牛鹿属　任臣案麋牡阙牝麎其子?阙牡麚牝麀其子麛熊氏礼记注曰鹿山兽属阳情淫而游山夏至得隂气而解角从阳退之象麋泽兽属隂情淫而游泽冬至得阳气而解角从隂退之象】
又西三百五十里曰莱山其木多檀楮其鸟多罗罗是食人【郭曰罗罗之鸟所未详也　任臣案宛委余编曰鸟之双名者药山罗罗莱山作药山误】凡西次二经之首自钤山至于莱山凡十七山四千一百四十里其十神者皆人面而马身其七神皆人面牛身四足而一臂操杖以行是为飞兽之神其祠之毛用少牢【郭曰羊猪为少牢也】白菅为席其十辈【郭曰音背】神者其祠之毛一雄鸡钤而不糈【郭曰钤所用祭器名所未详也或作思训祈不糈祠不以米】毛采【郭曰言用雄色鸡也】
西次三经之首曰崇吾之山在河之南北望冢遂【郭曰山名】南望?之泽【郭曰音遥】西望帝之抟兽之丘【郭曰?或作簿】东望?【郭曰音於然反】渊有木焉员叶而白柎【郭曰今江东人呼草木子房为柎音府一曰柎花下鄂音丈夫字或作祔音符】赤华而黑理其实如枳【任臣案周礼橘逾淮而北为枳又小者枳实大者枳殻】食之宜子孙有兽焉其状如禺而文臂豹虎【任臣案字有误】而善投名曰举父【郭曰或作夸父　任臣案本草豦音?建平山有之大如狗状如猴黄黑色多髯鬛好奋头举石掷人即举父也又有玃父亦豦类徐氏蹇修赋云慜举父之不量兮鹫九鸟使安居】有鸟焉其状如鳬【任臣案鳬似鸭而小长尾尔雅鸍沈鳬诗云鳬鷖在泾尸子曰野鸭为鳬家鸭为鹜】而一翼一目相得乃飞名曰蛮蛮【郭曰比翼鸟也色青赤不比不能飞尔雅作鹣鹣鸟也　任臣案逸书成王时巴人献比翼鸟瑞应图曰王者德及高远则比翼鸟至管仲曰西海致比翼之鸟拾遗记成王时然丘国献鸟状如鹊而多力张华以为一青一赤在参嵎山焦氏易林云比目附翼欢乐相得太微经曰有羽鹣鹣而或九骑与七骖博物志云崇丘山有鸟一足一翼一目相得而飞名曰?见则吉良乘之夀千岁皆此鸟也晋俞益期与韩康伯牋林邑城外比翼鸟不比不飞鸟名归飞鸣声自呼疑亦此也又韵会作通志畧引经又作图赞曰比翼之鸟似鳬青赤虽云一形气同体隔延颈离鸟翻飞合翮】见则天下大水
西北三百里曰长沙之山泚水出焉【郭曰音紫　任臣案水经泚木有二一出泚阳太湖山一出霍山东北非此】北流注于泑水【郭曰乌交反又音黝水色黑也】无草木多青雄黄
又西北三百七十里曰不周之山【郭曰此山形有缺不周匝处因名云西北不周风自此山出　任臣案淮南子崑仑虚旁有四百四十门其西北隅北门开以纳不周风又曰禺强不周风之所生也拾遗记员峤多大鹊高一丈衔不周之粟粟穗高三丈吕氏春秋粟之美者有不周之粟即此山】北望诸毗之山临彼岳崇之山东望泑泽河水所潜也其源浑浑泡泡【郭曰河南出崑仑潜行地下至葱岭出于阗国复分流岐出合而东流注泑泽已复潜行南出于积石山而为中国河也名泑泽即蒲泽一名蒲昌海广三四百里其水停冬夏不增减去玉门关三百余里即河之重源所谓潜行也浑浑泡泡水濆涌之声也衮咆二音】爰有嘉果其实如桃其叶如枣黄华而赤柎食之不劳
又西北四百二十里曰峚山【郭曰峚音密　任臣案他书引此多作密山】其上多丹木员叶不赤茎黄华而赤实其味如饴【任臣案刘熙逸雅餹之清者曰饴稠者曰饧扬雄方言谓之餦餭楚词云粔籹?饵用餦餭】食之不饥【任臣案陶潜读山海经诗丹木生何许乃在峚山阳黄华复朱实食之奉命长】丹水出焉西流注于稷泽【郭曰后稷神所冯因名云】其中多白玉是有玉膏其源沸沸汤汤【郭曰玉膏涌出之貌也河图玉版曰少室山其上有白玉膏一服即仙矣亦此类也沸音拂　任臣案玉膏即玉髄或谓之玉液又谓之玉脂十洲记云瀛洲有玉膏名曰玉醴饮数升辄醉抱朴子云生玉之山有玉膏流出鲜明如水精以无心草木和之须臾成水服之长生图赞曰丹木炜华沸沸玉膏黄轩是服遂攀龙豪渺然升遐羣下鸟号】黄帝是食是飨【郭曰所以得登龙于鼎湖而龙蜕也　任臣案陶渊明诗白玉凝素液瑾瑜发奇光岂伊君子宝见重我轩黄即此】是生玄玉【郭曰言玉膏中又出黑玉也任臣案于阗国有乌玉河御览云西蜀出黑玉王逸玉论云黑如纯漆又高昌人谓玄玉为石瑿今谓之墨玉皆此玉也孙兴公赋云挹以玄玉之膏】玉膏所出以灌丹木【任臣案事类赋玉膏灌丹木之根金刀剖如何之实】丹木五岁五色乃清【郭曰言光鲜也　任臣案吴淑木赋搴弱水之九衢翫密山之五色】五味乃馨【郭曰言滋香也】黄帝乃取峚山之玉荣【郭曰谓玉华也离骚曰怀琬琰之华英又曰登崑仑兮食玉英汲冢周书所谓苕华之玉　任臣案穆天子传天子于是得玉策枝斯之英玉策即玉荣也注引山海经亦作玉策尸子曰龙泉有玉英梁任昉咏雪诗山经陋密荣谓此也】而投之锺山之阳【郭曰以为玉种　任臣案潘氏黄海云峚山玉荣投之锺山之阳以为种阙】瑾瑜之玉为良【郭曰言最善也或作食觐臾两音　任臣案图赞曰锺山之宝爰有玉华光彩流映气如红霞君子是佩象德闲邪】坚粟精密【郭曰说玉理也礼记曰瑱密似粟粟或作栗玉有粟文所谓谷璧也任臣案陈氏礼书子不足于长人故璧瑑以谷是谷璧非自然之文以此相证非是】浊泽有而光【郭曰浊谓润厚】五色发作【郭曰言符彩互映色王子灵符应曰赤如鸡冠黄如蒸栗白如割肪黑如醇漆玉之符彩也】以和柔刚【郭曰言玉协九德也】天地鬼神是食是飨【郭曰玉所以祈祭者言能动天地感鬼神】君子服之以御不祥【郭曰今徼外出金刚石石属而似金有光彩可以刻玉外国人带之云辟恶气亦此类也】自峚山至于锺山四百六十里其间尽泽也是多奇鸟怪兽奇鱼皆异物焉
又西北四百二十里曰锺山【任臣案穆天子传自密山以至锺山四百六十里论衡曰锺山之上以玉抵鹊严忌哀时命云愿至崑仑之玄圃也采锺山之玉英嵇康琴赋徽以锺山之玉即此山也又应天府兴国州皆有锺山非此】其子曰皷【郭曰此亦神名名之为锺山之子耳其类皆见归藏启筮　任臣案事物绀珠作古续骚经锺?又附耳而举佩注云谓皷也】其状如人面而龙身【郭曰启筮曰丽山之子青羽人面鸟身亦似此状也　任臣案三才图会曰锺山之子有神名曰皷其状龙身而人面】是与钦?【郭曰音邳　任臣案王世贞钦?行云不知凤凰是钦?卢柟泰宇赋云齿钦?而畧玃顾起元咏怀诗瑶崕有大鸟其名为钦?本此】杀葆江于崑仑之阳【郭曰葆或作祖　任臣案张衡思玄赋瞰瑶谿之赤岸兮吊祖江之见刘陶潜读山海经诗巨猾肆威暴钦?违帝旨窫窳强能变祖江遂独死皆以葆为祖也】帝乃戮之锺山之东曰瑶【郭曰音遥】崖钦?化为大鹗【郭曰鹗鵰属也音鄂　任臣案禽经云王睢鱼鹰也即此诗谓之雎鸠淮南子谓之沸波】其状如雕而黑文白首赤喙而虎爪其音如晨鹄【郭曰鹄鹗属犹云晨鳬耳说苑曰緤吠犬比奉晨鳬也】见则有大兵皷亦化为鵕鸟【郭曰音俊　任臣案刘会孟曰褒君化龙牛哀化虎黄母化鼋徐伯化鱼何但钦?与皷又陶潜诗长枯固已剧鵕鹗岂足恃谓此也】其状如?赤足而直喙黄文而白首其音如鹄见即其邑大旱【郭曰穆天子传云锺山作春字音同耳穆天子北升此山以望四野曰锺山是唯天下之高山也百兽之所聚飞鸟之栖也爰有赤豹白虎白鸟青雕执犬羊食豕鹿穆王五日观于锺山乃为铭迹于县圃之上以诏後世　任臣案图赞曰钦?及皷是杀祖江帝乃戮之崑仑之东二子皆化矫翼亦同】
又西百八十里曰泰器之山观水出焉西流注于流沙是多文鳐鱼【郭曰音遥　任臣案吕氏春秋雚水之鱼名曰鳐其状若鲤而有翼常从西海飞游于东海左思赋云文鳐飞波而触纶庾信集云文鳐夜触翼似青鸾郭璞江赋鲛鳐鯩鲢酉阳?俎云洞庭之鲋灌水之鳐稽瑞録云虬何以骖鳐何以蜚曹植七启脍西海之飞鳞李善注以为文鳐也骈雅云文鳐长尺许有翼函史物性志文鳐出南海名飞鱼羣飞水上则大风又神异经言东南海中有温湖其中有鳐鱼长八尺不言能飞似别为一种】状如鲤鱼鱼身而鸟翼苍文而白首赤喙常行西海游于东海以夜飞【任臣案薛道衡诗杉树朝飞向洛阳文鱼夜过历吴洲白氏六帖云兽为毛羣天马潜而在水鱼非羽族文鳐飞以排空事类赋云夜飞常骇于文鳐】其音如鸾鸡【郭曰鸾鸡鸟名未详也或作乐任臣案鸾亦名鸡趣疑即鸾也】　其味酸甘食之已狂【任臣案淮南子曰丘气多狂】见则天下大穰【郭曰丰穰收熟也韩子曰穰岁之秋　任臣案图赞曰见则邑穰厥名曰鳐经营二海矫翼闲霄唯味之奇寄厥伊庖又简文诗鳐鱼显嘉瑞谓此也】
又西三百二十里曰槐江之山丘时之水出焉而北流注于泑水其中多蠃母【郭曰即?螺也　任臣案螺之属有珠螺鹦鹉螺梭子螺皆?螺类】其上多青雄黄多藏琅玕黄金玉【郭曰琅玕石似珠者藏犹隐也郎干两音　任臣案尔雅西北之美者有崑仑之璆琳琅玕许氏说文云琅玕石似玉禹贡雍州厥贡琅玕孔安国云石之似珠者荀子琅玕龙兹注亦云琅玕似珠又徐氏总龟曰琅玕生南海石崖间壮如笋质似玉西域记天竺国出琅玕六抵珊瑚琅玕本是一类生于海而赤者为珊瑚生于山而碧者为琅玕今回回出青珠与碧龙相似即琅玕所作或曰左思蜀都赋青珠黄环盖指琅玕子也又杜绾石谱载明州昌国有琅玕石生水中初白而後微紫是水中亦有琅玕矣】其阳多丹粟其隂多采黄金银实惟帝之平圃【郭曰即玄圃也穆天子传曰乃为铭迹于玄圃之上谓刋石纪功德如秦皇汉武之为者也　任臣案王融曲水诗序载怀平圃乃睠芳林】神英招司之【郭曰司主也招音韶】而状马身而人面虎文而鸟翼狥于四海【郭曰狥谓周行也任臣案图赞曰槐江之山英招是主巡游四海抚翼云儛实唯帝囿有谓玄圃】其音如榴【郭曰音留或作籀此所未详也】南望崑仑其光熊熊其气魂魂【郭曰皆光气炎盛相焜燿之貌】西望大泽后稷所潜也【郭曰后稷生而灵智及其终化形遯此泽而为之神亦犹传说骑箕尾也任臣案后稷有二一为炎帝柱一为舜之臣弃】其中多玉其隂多榣木之有
若【郭曰榣木大木也言其上复生若木大木之奇灵者为若见尸子国语曰榣木不生花也　任臣案楚词?榣木之橝枝兮望阆风之板桐即榣木也杨氏补注云凡木大至百围年历千载皆有奇灵不独扶桑得称若木耳尸子曰食若木者多为仁人图赞曰榣唯灵树爰生若木重根增驾流光旁烛食之灵化荣名仙録古音附録曰山海经多榣木列子碧树而冬生曰櫾盖省作榣也未审是非】北望诸毗【郭曰山名】槐鬼离仑居之【郭曰离仑其神名】鹰鸇之所宅也【郭曰鸇亦鸱属也庄周曰?鸦甘鼠穆天子传云锺山上有白鸟青鵰皆此族类也】东望恒山四成【郭曰成亦重也尔雅云再成曰英也】有穷鬼居之各在一搏【郭曰搏犹胁也言羣鬼各以类聚处山四胁有穷其总号耳搏一作?　任臣案杨慎?注云退之送穷文实衍此也】爰有淫水其清洛洛【郭曰水留下之貌也淫音遥也　任臣案陶潜读山海经诗迢递槐江岭是谓玄圃丘西南望崑墟光气难与俦亭亭明玕照落落清瑶流恨不及周穆托乘一来游】有天神焉其状如牛而八足二首马尾其音如勃皇【郭曰勃皇未详】见则其邑有兵西南四百里曰崑仑之丘是实惟帝之下都【郭曰天帝都邑之在下者也穆天子传曰吉日辛酉天子升于崑仑之丘以观黄帝之宫而封丰隆之葬以诏後世言增封于崑仑山之上　任臣案十六国春秋马岌言酒泉南山即崑仑之体也周穆王见西王母乐而忘归盖谓此山禹贡崑仑在临江之西即此明矣十三州记云崑仑正在西海之戌地北海之亥地去岸十三万里有弱水周回绕匝山南接积石圃西北接北户之堂东北临大活之井西南至承渊之谷此四角大山实崑仑之支辅也河图始开图云崑仑山北地转下三千六百里有八玄幽都方二十万里地下有四柱广十万里地有三千六百轴犬牙相举言诞而夸未可据也又括地象曰崑仑之墟下通含右赤县之州是为中则赤霆经曰崑仑柱天万脉由起西北绵亘幽寒搜神记曰崑仑之山是唯帝之下都淮南子云昆仑之丘或上倍之是谓凉风之上或上倍之是谓元圃或倍上之是谓太帝之居酉阳杂俎云崑仑之墟帝之下都百神所在十洲记云上有金台玉阙天帝君之居治处也葛仙公传崑仑一曰玄圃一曰积石瑶房一曰阆风台一曰华盖一曰天柱仙人所居也图赞曰崑仑月精水之灵府唯帝下都西?之宇磔然中峙号曰天柱卢柟崑仑山人赋崪厉万仞为帝下都本此】神陆吾司之【郭曰即肩吾也庄周曰肩吾得之以处大山也　任臣案图赞曰肩吾得一以处崑仑开明是对司帝之门吐纳灵气熊熊魂魂王世贞骚云彼荃亦何为兮辱陆吾使不得主卢柟泰宇赋挫陆吾而陁骄虫徐氏謇修赋令陆吾启钥而列图谓此也】其神状虎身而九尾人面而虎爪是神也司天之九部及帝之囿时【郭曰主九域之部界天帝苑囿之时节也　任臣案事物绀珠作坚吾虎身人面九首司九域事开山图注无外之山在崑仑东南五龙天皇皆出此中为十二时神也道里既殊或与此神异】有兽焉其状如羊而四角名曰土蝼【任臣案一作士蝼又作土蝼篇海云土兽似羊四角触物则毙元览曰土也嗛羊也四角之兽也事物绀珠云土蝼如羊四鋭角骈雅曰羊四角为土蝼又北方亦谓之土蝼见尔雅翼与此同名异物】是食人有鸟焉其状如蜂大如鸳鸯名曰钦原【郭曰钦或作爰或作至也　任臣案骈雅云钦原蠚鸟也元览曰蜚竭水钦原蠚木彭俨五侯鲭云钦原蠧鸟兽则死蠧木则空】蠚鸟兽则死蠚木则枯【任臣案蠚毒虫名犹言毒也汉书齐王曰蝮蠚手则斩手蠚足则斩足卞壼与温峤书元规召峻意定必纵毒蠚以向朝廷图赞曰土蝼食人四角似羊钦原类蜂大如鸳鸯触物则毙其鋭难当】有鸟焉其名曰鹑鸟是司帝之百服【郭曰服器服也一曰服事也或作藏　任臣案天文志鹑首鹑火鹑尾三宫当大微轩辕之座南面而承如在帝左右焉且星主衣裳文绣张主宗庙服用皆鹑火宿也周礼轮人鸟旟七斿画南方鹑火之象司服鷩冕禕翟诸制皆本此意通之经云鹑鸟司帝百服或义取此也今三式家犹以朱雀为文章采服之神夫有所受之矣】有木焉其状如棠【郭曰棠梨也】黄华赤实其味如李而无核名曰沙棠可以御火食之使人不溺【郭曰言体浮轻也沙棠为木不可得沉吕氏春秋曰果之美者沙棠之实铭曰安得沙棠刻以为舟泛彼沧海以遨以游　任臣案南越志宁乡果多沙棠竺法其罗浮山疏罗浮山有沙棠华黄实赤甘如李上林赋云沙棠栎槠华枫枰栌谢朓启云帝台妙棠安期灵枣图赞曰安得沙棠制为龙舟泛彼沧海渺然遐游聊以逍遥在彼去留】有草焉名曰薲草【郭曰音频　任臣案毛晃曰薲大苹也与苹同本草云大者为苹小者为莕叶如田字形有水陆二种左传苹蘩藴藻之采可荐於鬼神可羞于王公则薲有宾之义故字从宾】其状如葵其味如葱食之已劳【郭曰吕氏春秋曰菜之美者崑仑之苹　任臣案图赞曰司帝百服其鸟名鹑沙棠之实唯果是珍爰有奇菜厥号曰薲】河水出焉【郭曰出山东北隅也】而南流东注于无达【郭曰山名】赤水出焉【郭曰出山东南隅也】而东南流注于汜天之水【郭曰汜天亦山名赤水所穷也穆天子传曰遂宿于崑仑之侧赤水之阳阳水北也汜浮剑反】洋水出焉【郭曰出山西北隅或作淯　任臣案水经注引经作漾水出崑仑西北隅又许慎吕忱孔安国常璩并以漾水出陇西则洋水或一名漾水未可知也又案海内西经洋当音翔】而西南流注于丑涂之水【郭曰丑涂亦山名也皆在南极穆天子传曰戊辰济洋水又曰觞天子洋水也　任臣案水经注作配涂】黑水出焉【郭曰亦出西北隅也】而西流于大杅【郭曰山名也穆天子传曰乃封长肱于黑水之西河是惟崑仑鸿鹭之上以为周室主杅音于】是多怪鸟兽【郭曰谓有一兽九首有一鸟六首之属也】
又西三百七十里曰乐游之山桃水出焉西流注于稷泽是多白玉其中多?鱼【郭曰音滑　任臣案字书?鱼有二鸟翼如鱼者音滑子桐水之?鱼是也如蛇四足者音骨今郭音相反疑字书误景纯江赋云?鯟鮋张融海赋云魜?】其状如蛇而四足是食鱼【任臣案刘会孟曰龙蟠山潭中亦产鱼四足而有角】西水行四百里曰流沙二百里至于嬴母之山神长乘司之是天之九德也【郭曰九德九气所生】其神状如人而犳【郭曰之药反】尾【任臣案图赞曰九德之气是生长乘人状犳尾其神则凝妙物自潜世无得称】其上多玉其下多青石而无水
又西三百五十里曰玉山是西王母所居也【郭曰此山多玉石因以名云穆天子传谓之羣玉之山见其山河无险四辙中?先王之所谓策府寡草木无鸟兽穆王於是攻其玉石取玉石版三乘玉器服物载玉万只以归双玉为?半?为只　任臣案阚駰十三州志赤水西有白玉山山有西王母堂室外国图曰西王母国前弱水中有玉山白兔陶潜读山海经诗玉台凌霞秀王母妙怡顔又李贺诗忽忆周天子驱车上玉山即此也又玉山近舂山?东瀛子云西王母所居在龟山之舂山琼华之阙光碧之堂所谓玉阙塈天绿台承霄老君中经集仙传诺皋记书记洞诠诸书云西王母九灵太妙龟山金母也姓?氏名婉姈一云姓扬名回与东王公共理二气乃西华之至玅洞阴之极尊其说甚诞不足据也】西王母其状如人豹尾虎齿而善啸蓬髪戴胜【郭曰蓬头乱髪胜玉胜也音龎　任臣案帝王世纪曰崑仑之北玉山之神人身虎首豹尾蓬头又广记云蓬髪戴华胜虎齿善啸者此乃王母之使金方白虎之神非王母真形也其说未足信今戴鵀鸟以头上有毛花成胜故亦名戴胜明此知戴胜之义】是司天之厉及五残【郭曰主知灾厉五刑残杀之气也穆天子传曰吉日甲子天子宾干西王母执玄圭白璧以见西王母献锦组百缕金玉百斤西王母再拜受之乙丑天子觞西王母于瑶池之上西王母为天子謡曰白云在天山陵自出道里悠远山川间之将子无死尚复能来天子畣之曰予还东土和理诸夏万民均平吾顾见汝比及三年将复而野西王母又为天子吟曰徂彼西土爰居其所虎豹为羣鸟鹊与处嘉命不?我为帝女彼何世民又将去子吹笙鼓簧中心翺翔世民之子惟天之望天子遂驱升于奄山乃纪迹于奄山之石而树之槐眉曰西王母之山奄山即崦嵫山案竹书穆王五十七年西王母来见宾于昭宫舜时西王母遣使献玉环见礼三朝任臣案黄帝时西王母授益地图广博物志云尧教化及雕题蜀越西见王母大戴礼云舜时西王母献白玉琯说见大荒经注图赞曰天帝之女蓬髪虎顔穆王执贽赋诗交欢】有兽焉其状如犬而豹文其角如牛【郭曰或作羊】其名曰狡其音如吠犬见则其国大穰【郭曰晋太康七年邵陵扶夷县槛得一兽状如豹文有两角无前两脚时人谓之狡疑非此　任臣案卢柟蠛蠓集云狡音龎吠豹文纯扰】有鸟焉其状如翟而赤名曰胜遇【郭曰音姓　任臣案事物绀珠云胜遇如翟而赤食鱼骈雅曰蛮蛮胜遇兆水鸟也又张华神异经叙天柱上有大鸟名曰希有南向右翼覆西王母当与此鸟共处也】是食鱼其音如録【郭曰音禄义未详　任臣案字义总畧碌碌古作録録或作鹿鹿是録鹿古相通也疑为鹿之借字】
又西四百八十里曰轩辕之丘【郭曰黄帝居此丘娶西陵氏女因号轩辕丘任臣案皇甫諡云黄帝受国于有熊居轩辕之丘刘会孟曰今新郑县古有熊氏之国曹学佺名胜志云新郑县城内有轩辕丘又秦州亦有轩辕丘】无草木洵水出焉【郭曰音询】南流注于黑水其中多丹粟多青雄黄
又西三百里曰积石之山其下有石门河水冒以西流【郭曰冒犹覆也积石山今在金城河门关西南境中河水行塞外东入塞内　任臣案一统志积石在西寜卫境废龙文县之南刘辰翁曰积石在陕西河州夏氏禹贡合注云积石有二河水经大积石山又东北流至小积石山一名唐述山土人以鬼为唐述盖传其山有神人往还也葛洪枕中书曰舜治积石山即此河水冒以西流水经注引此作西南流】是山也万物无不有焉【郭曰水经引山海经云积石山在邓林山东河所入也　任臣案图赞曰积石之中实生重河夏后氏导石门涌波珍物斯备比奇崑阿】又西二百里曰长留之山其神白帝少昊居之【郭曰少昊金天氏帝挚之号也　任臣案礼斗威仪曰白帝白招拒枕中书云白帝治华隂山颜之推家训曰帝王世纪帝少昊崩其神降长流之山於祀主秋周礼秋官主刑罚故今名治狱参军为长流即长留也罗苹路史注云今临朐有祠曰治泉祠广雅以为金神之祠斯少昊所降也是少昊之主西也久矣又传称少昊为西皇亦以帝居西方故耳】其兽皆文尾【郭曰或作长】其鸟皆文首【郭曰文或作长】是多文玉石实惟员【任臣案一本作?】神磈氏之宫【郭曰音隗　任臣案国名记作隗氏即春秋隗氏之地冠编云少昊青阳氏偕妃隗氏降神于长流之山图赞曰少昊之帝号曰金天磈氏之宫亦在此山是司日入其景则圆】是神也主司反景【郭曰日西入则景反东照主司察之　任臣案吴淑日赋长留反景都广无晷谓此杨慎补注云日西入则景反东照故曰反景扬雄赋所谓倒景也尚书宅西曰昧谷寅饯纳日古文昧谷作柳谷郑氏曰五色聚为柳日入时具五色说文谷日入色也音忽尚书饯日柳谷属之仲秋山海经司反景亦居之白帝盖倒景反照在秋为多其变千状有作胭脂红者有如金缕穿射者凡乍雨乍霁载霞载阴云气斑驳日光穿漏其中必有蛟龙隐见是则所谓神司反景也】又西二百八十里曰章莪之山【任臣案一本作章义】无草木多瑶碧【郭曰碧亦玉属】所为甚怪【郭曰多有非常之物】有兽焉其状如赤豹【任臣案穆天子传锺山爰有赤豹白虎屈子九歌云乘赤豹兮从文狸诗大雅赤豹黄罴鬼谷子遗苏秦张仪书中云下有赤豹麒麟】五尾一角其音如击石其名如狰【郭曰金氏易义曰音如石相击音静也　任臣案狰又音争一曰似狐有翼见广韵黄氏续骚经枭授翼于狞狰注云似豹一角五尾图赞曰章莪之山奇怪所宅有兽似豹厥色惟赤五尾一角鸣如击石又篇海言如赤豹五尾与狰相类似误也】有鸟焉其状如鹤【任臣案鹤大於鹄长喙丹顶赤目赤颊青脚修颈白羽黑翎相鹤经云饮而不食乃胎化也】一足赤文青质而白喙名曰毕方其鸣自叫也见则其邑有譌火【郭曰譌亦妖讹字　任臣案骈雅毕方兆火鸟也商羊兆两鸟也淮南子木生毕方注云状如鸟青色赤脚一足不食五谷事物绀珠云毕方见者主夀彚苑云毕方老鬼也一曰南方独脚鸟形如鹤尚书故实云汉武帝有献独足鹤者人皆以为异东方朔奏曰山海经云毕方鸟也验之果是华林博议云孝武帝常有献异鸟者莫识东方朔曰此毕鸾也见山海经毕鸾本为毕方之讹又白泽图火之精曰必方状如鸟一足以其名呼之则去即毕方也图赞曰毕方赤文离精是炳旱则高翔鼓翼阳景集乃流灾火不炎正柳宗元逐毕方文元和七年夏火灾日夜数十发盖类物之为者讹传怪鸟莫实其状山海经毕方见有讹火则怪鸟其毕方与兴化府志云嘉靖十八年九月间莆田县火灾是夜有鸟下火中即子厚所云毕方鸟也又续骚经云俞儿而远去兮毕方躨跜以卜隣疑指此又薛综文选注毕方如鸟两足一翼常衔火作怪灾与经文小有异同未可据也】
又西三百里曰阴山浊浴之水出焉而南流注于蕃泽其中多文贝【任臣案相贝经贝十二等书大传大贝如车渠顾命云文贝仍几楚词紫贝阙兮珠官诗小雅成是贝锦言其文也图赞云先民有作龟贝为货贵以文彩贾以小大简则易资犯而不过】有兽焉其状如狸【郭曰或作豹　任臣案字林云狸状兽似貙其子名?】而白首名曰天狗【任臣案大荒有赤犬曰天犬又太白化妖星名天狗穷奇兽亦名天狗非此事物绀珠云天狗如狸白首音如猫食蛇】其音如榴榴【郭曰或作猫猫】可以御凶【任臣案图赞云乾麻不长天狗不大厥质虽小禳灾除害气之相旺在乎食带】
又西二百里曰符愓之山【郭曰音阳　任臣案刘子威杂俎作符阳】其上多椶柟下多金玉神江疑居之【任臣案郁离子云江疑乘云列缺御雷即此神】是山也多怪雨风云之所出也【任臣案刘凤玄览篇符阳之山多怪雨谓此也】又西二百二十里曰三危之山【郭曰今在炖煌郡尚书云窜三苗于三危是也任臣案三危古字作三在陕西沙州城东南二十里其山三峰峭絶因名河图括地象曰三危山在鸟鼠】
【之西南与汝山相接上为天苑星黑水出其南河西旧事云三危山有三峰故曰三危俗亦为昇雨山在县南二十里又列朝诗集注丽江府罗些城北有山即三危山未知是非】三青鸟居之【郭曰三青鸟主为西王母取食者别自栖息于此山也竹书曰穆王西征至于青鸟所解　任臣案图赞曰山名三危青鸟所憩往来崑仑王母是隶穆王西征旅轸斯地陶潜读山海经诗翩翩三青鸟毛色实可怜朝为王母使暮归三危山徐陵天台碑未去三鸟宾游二章虞绰大鸟铭西王青鸟东海赤鴈伏知道书云玉山青鸟仙使难通本此留青日札曰三危山有青鸟为王母使者左传云青鸟司启者也注鶬鸹也立春鸣立夏止故司啓因啓有通信问之义故言西王母使者又汉武故事云七月七日西王母至有三青鸟夹侍王母傍亦缘此附会之】是山也广员百里其上有兽焉其状如牛白身四角其毫如披蓑【郭曰蓑辟雨之衣也音催】其名曰傲【郭曰傲噎两音任臣案一作獓骈雅曰牛四角而白曰獓字彚引此作?古音畧又作傲】是食人有鸟焉一首而三身其状如其名曰?【郭曰似鵰黑文赤颈音洛下句或云扶狩则死扶木则枯应在上钦原下脱错在此耳○一本作扶狩则短　任臣案图赞曰江疑所居风云是潜兽有獓毛如披蓑鸟一头厥身则兼】
又西一百九十里曰騩山其上多玉而无石神耆童居之【郭曰耆童老童颛顼之子　任臣案图赞曰颛顼之子嗣作火正铿锵其鸣声如钟磬处于騩山唯灵之盛】其音常如钟磬其下多积蛇
又西三百五十里曰天山【任臣案河西旧事曰天山高冬夏长雪故曰白山山中有好木铁白人谓之天山过之皆下马拜在蒲东一百里即汉贰师击右贤王处也九州要记云凉州古武城都有天山黄帝受金液神丹于此程大昌北边备对云一名时漫罗山杜诗注天山即祁连山在伊州顾氏说畧曰天山雪山祁连山白山四名其实一也】多金玉有青雄黄英水出焉而西南流注于汤谷【任臣案开山图丽山西北有温池辛氏三秦记汉武故事并云?山有汤泉?南都赋所称汤谷涌其後非此地也】有神焉其状如黄囊赤如丹火【郭曰体色黄而精光赤也】六足四翼浑敦无面目【任臣案浑敦古音丛目音衮沌与混沌同中天佚典云浑沌蔑刳太希其谷太微经曰有物齿于浑敦莫之敢作又神异经言崑仑西有兽两目不见两耳不闻有腹而无五脏有肠直而不旋名曰浑沌】是识歌舞实惟帝江也【郭曰夫形无全者则神自然灵照精无见者则闇与理会其帝江之谓乎庄生所云中央之帝混沌为儵忽所凿七窍而死者盖假此以寓言也　任臣案段氏诺皋记天山有神是为浑潡状如橐而光其光如火六足重翼无面目嗜音歌舞实为帝江事物绀珠云帝江出天山识歌舞之妙杨慎均薻云帝江鸟名知歌舞之音王氏彚苑云天山之神鸟名曰帝江故能识歌舞之妙无如帝江一曰鼓神也图赞曰质则浑沌神则旁通自然灵照听不以聦强之为名曰惟帝江王融曲水诗序传妙靡于帝江卢柟沧溟赋云帝江?左而歛翼谓此也又路史帝不降是为帝江注云山海经帝江也此罗氏之误】
又西二百九十里曰泑山【郭曰泑音黝黑之黝】神蓐收居之【郭曰亦金神也人面虎爪白尾执钺见外传云　任臣案风俗通姓纂云蓐收後有蓐国盖少皞之子该也生则为诸侯死则为神月令亦云其神蓐收】其上多婴短之玉【郭曰未详　任臣案羭次山有婴垣玉短疑垣字之譌】其阳多瑾瑜之玉其阴多青雄黄是山也西望日之所入其气员【郭曰日形员故其气象亦然也　任臣案杨慎补注云晋天文志东海气如圆?其说亦此类也】神红光之所司也【郭曰未闻其状】
西水行百里至于翼望之山【郭曰或作上翠山】无草木多金玉有兽焉其状如狸一目而三尾名曰讙【郭曰讙音欢或作原】其音如百声【郭曰言其能作百种物声也或曰百物名亦所未详　任臣案太平御览引经讙作讙讙集百声作?百声五侯鲭云原一目三尾音夺衆音即斯兽也】是可以御凶服之已瘅【郭曰黄瘅病也音旦】有鸟焉其状如乌三首六尾而善笑名曰鵸?【郭曰猗余两音　任臣案带山鸟自为牝牡亦名鵸?事物绀珠云鵸?如乌九首六尾善笑自为雌雄黄氏之误也又骈雅云鵸?三首元览云三首之鸟有鵸余焉九首之鸟有鶬焉鬼车焉字书或作鵸?】服之使人不厌【郭曰不厌梦也周书曰服者不昧音莫礼反或曰眯眯目也　任臣案程良孺曰鵸?不魇当扈不?图赞云鵸?三头獂兽三尾俱御不祥消凶辟眯君子服之不逢不韪】又可以御凶
凡西次三经之首崇吾之山至于翼望之山凡二十三山六千七百四十四里其神状皆羊身人面其祠之礼用一吉玉瘗【郭曰玉如采色者也尸子曰吉玉大龟】糈用稷米【任臣案稷?也黍之不黏者】
西次四经之首曰阴山【任臣案在今宁夏】上多谷无石其草多茆蕃【郭曰茆鳬葵也蕃青蕃似莎而大卯烦两音　任臣案诗鲁颂薄采其茆江南人谓之?采齐民要术作蒓】阴水出焉西流注于洛
北五十里曰劳山【任臣案齐地亦有大劳山小劳山晏谟齐记所谓泰山高不如东海劳也是异地同名者】多茈草【郭曰一名茈?中染紫也　任臣案即紫草尔雅云藐茈草唐本草一名紫丹】弱水出焉而西流注于洛【任臣案留青日札天下有三弱水东海中弱水不胜鸿毛至则必溺西海中弱水在今西宁卫西三百里甘州界昔乞伏炽磐破吐谷浑觅地于弱水南觅地降署为弱水护军是也劳山所出疑此水又弱水条支去长安四万里似与甘州之弱水异则乂一弱水也释义言天地之气东南而升西北而降降则其气沉也气沉水斯弱矣然东海亦有弱水则何说也】
西五十里曰罴父之山【任臣案杨氏古音引此作罢谷山罢皮买切】洱水出焉【郭曰音耳　任臣案刘会孟云洱水叶榆河也中有三岛四洲九曲之胜朱国祯大事记曰西洱河在大理府城南一名昆弥池亦名弥海源出浪穹县罢谷中山下世传黑水伏流别派自县西北来滙于县东为巨津形如月生五日抱珥之状故又曰珥河又案水经注清水又南洱水注之水出弘农郡卢氏县之熊耳山地理志熊耳之山出三水洱水其一焉计其道里与朱说不合未能断也】而西流注于洛【任臣案李元阳云地理志谓南中山曰昆弥水曰洛山海经洱水西流入于洛盖澜沧江亦名洛水言脉络分明也据此则诸洛非上洛之洛】其中多茈碧【任臣案紫石华玄石英之类】
北百七十里曰申山其上多谷柞其下多杻橿其阳多金玉区水出焉而东流注于河【任臣案水经注世谓之清水】
北二百里曰鸟山其上多桑其下多楮其阴多铁其阳多玉辱水出焉而东流注于河【任臣案水经河水又南又纳辱水注云俗谓之秀延水】
又北百二十里曰上申之山【任臣案刘凤杂俎引此作上甲】上无草木而多硌石【郭曰硌磊硌大石貌也音洛】下多榛楛【郭曰榛子似栗而小味美楛木可以为箭诗云榛楛济济臻怙两音　任臣案陆玑诗疏榛栗属字或作蓁木有二种鄘风云树之榛栗左传女贽不过榛栗枣修楛木名书传云可以为矢禹贡荆州厥贡惟簵楛】兽多白鹿其鸟多当扈【郭曰或作户】其状如雉以其髯飞【郭曰髯咽下须毛　任臣案谈荟云飞者以翼当扈之鸟以髯图赞曰鸟飞以翼当扈则须废多任少沛然有余轮运于毂至用在无】食之不眴目【郭曰音眩】汤水出焉东流注于河【任臣案水经河水又南汤水注之一统志汤水在卢氏县西南一百二十里源出恶峪岭】
又北百八十里曰诸次之山诸次之水出焉而东流注于河【任臣案水经曰河水又南诸次之水入焉】是山也多木无草鸟兽莫居是多衆蛇
又北百八十里曰号山其木多漆椶【郭曰漆似樗也任臣案韩保昇曰漆树高二三丈皮白叶似槐子似牛李子木心黄六七月刻取滋汁又一种似小榎而大取汁漆物黄泽如金唐书所谓黄漆者也】其草多药?芎藭【郭曰药白芷别名?香草也芎藭一名江篱药音鸟较反　任臣案广雅白芷叶谓之药楚词桂栋兮兰橑辛怡媚兮药房淮南子秋药被风吴氏本草曰白芷一名?一名苻离一名泽芬一名葩说文云晋谓之?齐谓之?楚谓之蓠又谓之药是药?皆白芷也芎藭左传作山鞠藭本草释名谓之壶藭与藁本类淮南云乱人者?芎藭之与藁本名山志曰横山诸山草多芎藭又案别録蘼芜一名江蓠芎藭苗也郭以芎藭名江蓠非是然上林赋称被以江蓠揉以蘼芜?非一物李氏云大叶似芹者为江蓠细叶似蛇牀者为蘼芜摠为芎藭叶断矣】多汵石【郭曰汵或音金未详　任臣案水经注引经作泠石】端水出焉而东流注于河【任臣案水经河水又东端水入焉】
又北二百二十里曰盂山【郭曰音于　任臣案水经注引郭注云盂或作明今本无此文萟文类聚引此作盖山】其隂多铁其阳多铜其兽多白狼白虎【郭曰外传曰周穆王伐犬戎得四白狼白虎虎名甝彪任臣案瑞应图曰白狼王者仁德则见周宣王时白狼见西国灭田俅子曰商汤为天子有神手牵白狼口衔金钩而入汤庭尚书中候曰汤牵白狼握禹籙图赞云矫矫白狼有道则游应符变质乃御灵钩惟德是适出殷见周孝经援神契曰德至鸟兽白虎见春秋演义图曰汤地七十内怀圣明白虎戏朝魏畧曰文帝欲受禅郡国上言白虎二十七见中兴徵祥说曰白虎状如虎而白色啸则风兴皜身如云而无杂者近代所谓白虎背斑虎文是尔雅之彪虎也图赞云甝之虎仁而有猛其质载皓其文载炳应德而扰止我交境】其鸟多白雉白翟【郭曰或作白翠】生水出焉而东流注于河【任臣案即奢延水也水西出奢延县西南赤沙阜东北流】西二百五十里曰白於之山【任臣案括地志白於山在庆州洛源县水经注曰白於山今名女郎山指张鲁女也】上多松栢【任臣案吴淑栢赋擢华岳秀白於】下多栎檀【郭曰栎即柞　任臣案实名橡斗】其兽多?牛羬羊其鸟多鴞【郭曰鴞似鸠而青色　任臣案鴞即枭盛弘之荆州记云有鸟如雌鸡其名为鴞楚人谓之鵩】洛水出于其阳【任臣案洛水非一此秦中洛水也伊洛之洛其源出熊耳汉书云洛出重野】而东流注于渭夹水出于其阴东流注于生水
西北三百里曰申首之山【任臣案唐类函作由首宋濂演连珠亦云山首之山曾雪常疑似误】无草木冬夏有雪申水出于其上潜于其下是多白玉
又西五十五里曰泾谷之山【郭曰或无之山二字】泾水出焉【郭曰或以此为今泾水未详】东南流注于渭【任臣案关中记云泾渭洛关中三川与滻涝潏澧滈为关中八水一统志曰今泾河自平凉府西南白岩发源至泾州又东南至邠州界又东北至西安府高陵县界会于渭】是多白金白玉
又西百二十里曰刚山多?木【任臣案广韵?与漆同此即榛漆之漆也】多?琈之玉刚水出焉北流注于渭是多神【郭曰亦魑魅之类也音耻囘反或作　任臣案图经作神魃集韵引此作神魅音炽】其状人面兽身一足一手其音如钦【郭曰钦亦吟字假音　任臣案刘会孟云深山魑魅多一足故诗曰山鬼独一足图赞曰其音如吟一脚人面鼠身鼈头厥号曰蛮目如马耳食厌妖变】
又西二百里至刚山之尾洛水出焉而北流注于河其中多蛮蛮其状鼠身而鼈首其音如吠犬
又西三百五十里曰英鞮之山上多漆木下多金玉鸟兽尽白【任臣案释义曰西方金属於气为白鸟兽尽白似感金气也然他山又不尽然岂感者有浅深?】涴水出焉【郭曰涴或作音寃枉之寃】而北注于陵羊之泽是多冉遗之鱼【任臣案御览作无遗之鱼事物绀珠作冉元览曰儵鱼遗鮯鮯皆六足又集韵引经云英鞮之山?水出焉多鱼似误】鱼身蛇首六足其目如马耳食之使人不眯【任臣案目不明曰眯庄子云簸糠眯目读书考定云文鳐已狂冉遗不眯】可以御凶又西三百里曰中曲之山其阳多玉其隂多雄黄白玉及金有兽焉其状如马而白身黑尾一角虎牙爪音如鼓音其名曰駮是食虎豹【郭曰尔雅说駮不道有角及虎爪駮亦在畏兽画中　任臣案晋平公猎遇虎虎伏于道问师旷旷曰臣闻駮马伏虎豹意君所乘者駮马乎又宋史载顺州山中有异兽如马而食虎豹北人不能识问刘敞敞曰此駮也为说其状且诵山海经管子书晓之汲冢琐语曰駮马能食虎豹邢氏尔雅疏曰駮亦野马名秦风隰有六駮严粲音剥陆玑云駮马梓榆也以其木皮似駮马故名之王会篇义渠以兹白注兹白一名駮近宋廉宪于秦中见駮一角虎蹄食四虎云图赞曰駮惟马类实畜之英腾髦?首嘘天雷鸣气无不淩吞虎辟兵】可以御兵【郭曰养之辟兵刃也】有木焉其状如棠而员叶赤实实大如木瓜【郭曰木瓜如小瓜　任臣案木瓜一名楙诗云投我以木瓜】名曰櫰木【郭曰音怀　任臣案槐亦名櫰木非此也】食之多力【郭曰尸子曰木食之人多为仁者名为?木此之类　任臣案图赞曰櫰之为木厥形似槤?能长服拔树排山力则有之夀亦宜然】
又西二百六十里曰邽山【郭曰音圭　任臣案高氏纬畧引此作卦山】其上有兽焉其状如牛蝟毛名曰穷奇音如獋狗是食人【郭曰或云似虎蝟毛有翼铭曰穷奇之兽厥形甚丑驰逐妖邪莫不奔走是以一名号曰神狗　任臣案纬畧云穷奇闻人鬭乃助不直者文王出猎所获张揖上林赋注穷奇其音如狗嘷神异经云穷奇状如牛而色狸长尾曳地其声如狗狗头人形鈎爪锯牙逢忠信之人则啮而食之逢奸邪则捕禽兽而饲之宛委余编云穷奇逐妖一名神狗骈雅曰牛蝟毛谓之穷奇黄香九宫赋骖?駽而挟穷奇即此也又逐疫神亦名穷奇後汉志云穷奇腾根共食蛊北方天神亦名穷奇淮南子云穷奇广莫风之所生也抱朴子云前道十二穷奇後从三十六辟邪皆非此穷奇或作穷寄误】蒙水出焉【郭曰音蒙】南流注于洋水其中多黄贝【郭曰贝甲虫肉如科斗但有头尾耳　任臣案尔雅贝陆居贆在水者蜬余貾黄白文余泉白黄文相贝经云贝十二等濯贝使人善惊黄唇点齿是也浮贝投水则浮也】蠃鱼【郭曰音螺】鱼身而鸟翼【任臣案睿宗江汉赋翼飞鳐蠃于天池谓此与文鳐也或作蠃孙愐唐韵云蠃落戈反鱼身鸟翼】音如鸳鸯见则其邑大水
又西二百二十里曰鸟鼠同穴之山【郭曰今在陇西首阳县西南山有鸟鼠同穴鸟名曰鵌鼠名曰鼷鼵如人家鼠而短尾鵌似燕而黄色穿地入数尺鼠在内鸟在外而共处孔氏尚书传曰共为雌雄张氏地理记云不为牝牡也　任臣案山在今陕西渭原县一统志云俗呼为青雀山是也河图括地象曰鸟鼠同穴山地之干也上为揜华星杨衒之伽蓝记云赤岭不生草木其山有鸟鼠同穴鸟雄鼠雌共为阴阳段国沙州记云寒岭去太阳川三十里有雀鼠同穴雀亦如家雀色小白鼠亦如家鼠色如黄虺无尾太康地记曰鸟鼠山穴入三四尺鼠在内鸟在外甘肃志云凉州之地有兀儿鼠形状似鼠尾?赘有鸟曰本周儿其形似雀而色灰白两物同穴而处又禹贡合注鼠名鼷与古所传鸟名?鼠名鼵者不一盖俗所沿也沈约宋书沙州甘谷岭北有雀鼠同穴或在山岭或在平地雀色白鼠色黄地生黄紫华草便有雀鼠穴杜彦达曰同穴止宿养子互相哺食长大乃止故因以名山袁小修书经考曰鸟鼠山鸟形色似雀而稍大顶出毛角飞即厓穴穴口有鼠状如常鼠但唇缺似兔蓬尾似鼬与鸟狎眤有类雌雄杨慎云鸟鼠同穴今陕西人实云有之岳修撰正戌边时亲见之宋人作书传乃以鸟鼠为一山同穴为一山非也近时宋廉宪琬亦云目击之图赞曰?鼵二虫殊类同归聚不以方或走或飞不然之然难以理推玄览云飞蛾匹鼠?螽妻蚓?鼵同居诺龙双处田氏日札曰广西浔州桂平县有牛蛇山牛与蛇同穴牛嗜盐其角如玉亦与鸟鼠山类】其上多白虎白玉渭水出焉而东流注于河【郭曰出山东至弘农华隂县入河　任臣案水经注渭水出首阳县首阳山渭首亭南谷山在鸟鼠山西北此县有高城岭岭上有城号渭原城】其中多鰠鱼【郭曰音骚　任臣案字彚云鰠鱼似鱣】其状如鱣鱼【郭曰鱣鱼大鱼也口在颔下体有连甲也或作鮎鱼　任臣案诗鱣鲔发发今江东呼为黄鱼似鱣】动则其邑有大兵【郭曰或脱无从动则以下语者　任臣案图赞曰物以感应亦不数动壮士挺劒气激白虹鰠鱼潜渊出则邑悚】滥水出于其西【郭曰音槛　任臣案水经注洮水北迳降水道故城又北陇水注之即经所谓滥水也水出鸟鼠山西迳陇坻其岸崩落者声闻数百里故扬雄称响?坁颓是也又小学绀珠载滥水为九渊之一或谓即此水未知是非】西流注于汉水多魮之鱼【郭曰如玭两音】其状如覆铫鸟首而鱼翼鱼尾音如磬石之声是生珠玉【郭曰亦珠母蚌类而能生出之任臣案文选云鸣磬孕璆吴淑珠赋云滥水文魮瀛洲绀翼睿宗江汉赋转车轮之鲎兮覆金铫之鮡此也南越志曰海中有文魮鸣似磬鸟头鱼尾而生玉图赞云形如覆铫包玉含珠有而不积涉以尾闾闇与道会可谓奇鱼杨慎异鱼图赞海经鮆江赋文魮孕璆音磬鸟首鱼尾出鸟鼠穴禹贡攸纪】
西南三百六十里曰崦嵫之山【郭曰日没所入山也见离骚奄兹两音　任臣案穆天子传谓之弇山十道志云昧谷在秦州西南尧纪申命和叔宅西土曰昧谷亦谓之兑山一曰崦嵫山事物绀珠云崦嵫亦曰落棠山日入处】其上多丹木其叶如谷其实大如瓜赤符而黑理食之已瘅【任臣案瘅音旦恶创也左传荀偃瘅疽又黄病与疸同医家有五疸症】可以御火【任臣案图赞曰爰有丹木生彼洧盘厥实如瓜其味甘酸蠲疴辟火用奇桂兰今广州有树可以御火山北谓之慎火多种屋上以防火亦斯类也】其阳多龟其阴多玉苕【郭曰或作?】水出焉而西流注于海【郭曰禹大传曰洧盘之水出崦嵫山任臣案江淹赋崦嵫之泉疑指此】其中多砥砺【郭曰磨石也精为砥粗为砺也】有兽焉
其状马身而鸟翼人面蛇尾是好举人【郭曰喜抱举人】名曰孰湖【任臣案骈雅马而人面鸟翼曰孰湖又游氏臆见作孰湘未知所据图赞曰穷奇如牛蝟毛自表蒙水之嬴匪鱼伊鸟孰湖之兽见人则抱】有鸟焉其状如鴞而人面蜼身大尾【郭曰蜼猕猴属也音赠遗之遗一音诔见中山经尾又作眦】其名自号也【郭曰或作设设亦呼耳疑此脱误】见则其邑大旱
凡西次四经自阴山以下至於崦嵫之山凡十九山三千六百八十里其祠祀礼皆用一白鸡祈糈以稻米白菅为席
右西经之山凡七十七山一万七千五百一十七里
山海经广注卷二

[book_title]卷三
钦定四库全书
山海经广注卷三
仁和吴任臣注
北山经
北山经之首曰单狐之山【任臣案单狐一作狐在洛一百五十里秦迁西周公于单狐聚即此】多机木【郭曰机木似榆可烧以粪稻田出蜀中音饥　任臣案杨慎补注机今之桤也字书云桤音溪蜀人以桤为薪三年可烧又宋元符二年眉山县桤木二株异根同干即此木】其上多华草漨水出焉【郭曰音逢】而西流注于泑水其中多芘石文石【任臣案文石即玛瑙佛书谓之摩罗迦隶见本草释名今紫云玛瑙竹叶玛瑙多出中州淮右山东诸地又周礼秋官注嘉石文石也盖指石之有文理者】
又北二百五十里曰求如之山其上多铜其下多玉无草木滑水出焉而西流注于诸毗之水【郭曰水出诸毗山也】其中多滑鱼其状如鱓赤背【郭曰鱓鱼似蛇音善】其音如梧【郭曰如人相枝梧声音吾子之吾】食之已疣【郭曰疣赘也　任臣案字书疣音由结肉也】其中多水马其状如马文臂牛尾【郭曰臂前脚也周礼曰马黑脊而斑臂膢汉武元狩四年炖煌渥洼水出马以为灵瑞者即此类也　任臣案汉马出于余吾之水又元和中神马四匹出镇池河中魏黄初间於上党得泽马晋孝武太元十四年镇池县河水有神马二匹唐明皇时灵昌郡得异马于河随巢子云夏后之兴方凙出马皆水马也又考襄阳记中庐山有地穴汉时常有数百匹马出遂名马穴吴时陆逊复于此穴得数十匹马出土中更一异也附记之图赞曰马实龙精爰出水类淈洼之骏是灵是瑞昔在夏后亦有何驷】其音如呼【郭曰如人叫呼】
又北三百里曰带山其上多玉其下多青碧有兽焉其状如马一角有错【郭曰言角有甲错也或作历】其名曰?疏【郭曰音欢　任臣案骈雅曰虽马?疏一角马也五侯鲭云懽疏出常山如马一角其性墨即此也异物彚苑作矔疏似误】可以御火【任臣案图赞曰厌火之兽厥惟?疏有鸟自化号曰鵸?一头十身何罗之鱼】有鸟焉其状如乌五采而赤文名曰鵸?【郭曰上已有此鸟疑同名　任臣案学海作鵸?】是自为牝牡【任臣案唐韵注云有鸟名能自为牝牡疑即此鸟也尔雅翼曰山海经类有二种兽之出亶爰山者如狸而有发其名曰类带山之鸟如乌而五采文其名曰奇类】食之不疽【郭曰无痈疽病也】彭水出焉而西流注于芘湖之水其中多鯈鱼【郭曰音由】其状如鸡而赤毛三尾六足四首【任臣案引书晶钝云鯈徒尧切又市流切似鸡赤毛六足四目也从鱼睿宗江汉赋云翘鸡尾之儵】其音如鹊食之可以巳忧【任臣案图赞曰汨和损平莫惨于忧诗咏萱草山经则鯈壑焉遗岱聊以盘游宛委余编曰鯈己忧?己狂吴淑事类赋鲋唯宜暑鯈可忘忧】
又北四百里曰谯明之山【任臣案荒史循蜚纪有谯明氏盖居于此山也冠编云谯明氏显治谯明之山罗泌云伯益之书有谯明之山涿光之山而俱载于北经谯明涿光信其为继治者乃知邃古之事非必无据】谯水出焉西流注于河【任臣案一统志谯水在陕州城南三里涌出入河俗呼三里涧】其中多何罗之鱼一首而十身【任臣案张融海赋何罗鱅鮨即此也杨慎补注云何罗鱼今八带鱼也异鱼图赞曰何罗之鱼十身一首化而为鸟其名休旧窃糈于舂伤陨在臼夜飞曳音闻阙　　玄览曰何罗之鱼一首而十身游氏臆见云冉遗六足阙　四足章举八足鰼鰼十翼何罗一首十身皆异鱼也邓元锡物性志云其尤异者曰何罗鱼曰鮨曰鱄曰?则鳞族之生不测也】其音如吠犬食之已痈有兽焉其状如貆而赤豪【郭曰貆豪猪也音丸　任臣案严粲音喧】其音如榴榴【任臣案程良孺曰榴榴亦兽也】名曰孟槐可以御凶【郭曰辟凶邪气也亦在畏兽画中也　任臣案骈雅曰谿边如狗孟槐如貆石豰如狢活褥地如鼠图赞云孟槐似貆其豪则赤列象畏兽凶邪是辟气之相胜莫见其迹又孟槐代醉编作孟魂】是山也无草木多青雄黄【郭曰一作青碧】
又北三百五十里曰涿光之山【任臣案荒史循蜚纪有涿光氏盖居于此山也冠编云涿光氏显治涿光之山前编引此作作光山神异经事类赋注作冻光之山纬略引此作缘光之山】嚣水出焉【任臣案纬略引此作嚚水】而西流注于河其中多鰼鰼之鱼【郭曰音袴褶之褶】其状如鹊而十翼鳞皆在羽端其音如鹊【任臣案雒书灵准听云鰼鰼鱼状如鹊食之不瘴出涿光之山神异经云鰼鰼之鱼如鹊而十翼可以御火述异记云涿光山下嚣水多鰼鰼之鱼玄览曰鰼鰼之鱼十翼图赞曰鼔翮一挥十翼翩翻厥鸣如鹊鳞在羽端是谓怪鱼食之辟燔吴淑鱼赋?则似蛇鰼闻有翼】可以御火【任臣案王氏释义曰鰼鱼御火意其得水气居多气有相制故也又邓氏物性志作善衔火传写之误也】食之不瘅其上多松柏其下多椶橿其兽多麢羊其鸟多蕃【郭曰未详或云即鴞音烦】又北三百八十里曰虢山其上多漆其下多桐椐【郭曰桐梧桐也椐樻木肿节中杖椐音祛　任臣案桐有三种青桐赤桐白桐外又有冈桐其名榇者青桐也陆玑云椐节中肿似扶老诗曰其柽其椐】其阳多玉其隂多铁伊水出焉西流注于河其兽多橐驼【郭曰有肉鞍善行流沙中日行三百里其负千斤知水泉所在也　任臣案西域传大月氐出封驼脊上有一峰隆起若封土故俗呼为封牛亦曰牛穆天子传谓之物牛尔雅谓之犦牛岭南徐闻县海康皆出之罗愿以为此即橐驼也然橐驼肉鞍胅起有二封牛领肉胅起惟一自是二种槖驼善知伏泉性恶热夏至退毛至尽又驼峰为八珍之一古诗所称紫驼峰是也五侯鲭云驼之声曰图赞曰驼惟奇畜肉鞍是被迅景流沙显功絶地潜识泉源微乎其智又南史滑国出两脚驼亦异种】其鸟多寓状如鼠而鸟翼其音如羊可以御兵
又北四百里至于虢山之尾其上多玉而无石鱼水出焉西流注于河其中多文贝
又北二百里曰丹熏之山【任臣案白帖引此作丹重之山】其上多樗柏【任臣案苏恭曰椿樗二树形相似但樗木疎椿木实为别又山樗名拷诗云山有拷是也】其草多韭薤【郭曰皆山菜尔雅有其名　任臣案说文云一种而久故谓之韭生山中者名藿又名韱苏颂云形性亦与家韭类但根白叶如灯心苗也薤尔雅作□叶似韭一名藠子一名火葱生山中者名葝】多丹雘熏水出焉而西流注于棠水有兽焉其状如鼠而菟首麋身其音如獋犬以其尾飞【郭曰或作髯飞獋音豪】名曰耳鼠【任臣案即鼯鼠飞生鸟也状如蝙蝠暗夜行飞其形翅联四足及尾与蝠同故曰以尾飞神农经谓之鼺鼠禽经谓之鸠尔雅谓之鼬鼠刘子曰飞鼯甘烟走貘美铁别録称鼺鼠状如蝙尔雅注言鼯鼠状如小狐经称耳鼠菟首麋身虽所喻不同其实一也又博物志鼠之最小者谓之耳鼠邢昺以为鼷鼠也非此】食之不?【郭曰?大腹也见禆仓音采也】又可以御百毒【任臣案图赞曰跖实以足排虚以羽翘尾翻飞奇哉耳鼠厥皮惟良百毒是御】
又北二百八十里曰石者之山其上无草木多瑶碧泚水出焉西流注于河有兽焉其状如豹而文题白身【郭曰题额也】名曰孟极是善伏其鸣自呼【任臣案兽经云在子其鸣也在子孟极其名曰孟极骈雅曰孟极诸犍豹属也麟书云孟极是覆指此】
又北百一十里曰边春之山【郭曰或作春山】多葱葵韭【郭曰山葱名茖大叶】桃李【郭曰山桃榹桃子小不解核也　任臣案桃属甚多如绯桃缃桃银桃御桃方桃偏桃之类未可枚举大抵山中所产则尔雅所谓榹桃是也玄中记云积石之桃大如斗斛酉阳杂俎云九疑有桃核半扇可容斗一升亦奇矣尔雅休无实李座接虑李驳赤李两京记谓之嘉庆子梵书名曰居陵迦其种有牛心马肝柰李苦李之异不能具述吴淑李赋云边春则见於方外员丘则载彼仙经】杠水出焉而西流注于泑泽有兽焉其状如禺【任臣案大者为禺小者为狖】而文身善笑见人则卧【郭曰言佯眠也】名曰幽頞【郭曰或作嬻嬒頞音遏　任臣案事物绀珠曰幽頞如禺文身善笑图赞曰幽頞似猴俾愚作智触物则笑见人佯睡好用小慧终是婴累頞古音余作鴳乂太平御览作幽颇疑误】其鸣自呼
又北二百里曰蔓联之山【郭曰万连二音】其上无草木有兽焉其状如禺而有鬛牛尾文臂马蹄见人则呼名曰足訾【任臣案兽经云足訾文臂风狸长眉五侯鲭云足訾如?有鬛骈雅云嬻嬒足訾皆禺属也图赞曰鼠而傅翼厥声如羊孟极似豹或倚无良见人则呼号曰足訾】其鸣自呼有鸟焉羣居而朋飞【郭曰朋犹辈也】其毛如雌雉名曰鵁【郭曰交音或作渇也任臣案鵁疑即鵁鶄也鵁鶄一名鳽顶有红毛如冠翠鬛丹觜颇似雉】其鸣自呼食之已风【任臣案图赞曰毛如雌雉朋翔羣下飞则笼日集则蔽野肉验鍼石不劳补写】
又北百八十里曰单张之山其上无草木有兽焉其状如豹而长尾人首而牛耳一目名曰诸犍【郭曰音如犍牛之犍　任臣案顾野王玉篇云犍兽似豹人首一目即此也】善吒行则衔其尾居则蟠其尾有鸟焉其状如雉而文首白翼黄足名曰白鵺【郭曰音夜任臣案篇海云鵺鸟似雉骈雅曰白鵺象蛇皆雉属也】食之已嗌痛【郭曰嗌咽也谷梁传曰嗌】
【不容粒今吴人呼咽为嗌音隘】可以已痸【郭曰痸疑病也】栎水出焉而南流注于杠水
又北三百二十里曰灌题之山其上多樗柘【任臣案考工记弓人取材以柘为上埤雅云柘宜山石柞宜山阜又其叶饲?丝中琴瑟尔雅所谓?茧是也】其下多流沙多砥有兽焉其状如牛而白尾其音如訆【郭曰如人呼唤訆音叫】名曰那父【任臣案骈雅兽似牛而白尾曰那父赤尾曰领月马尾曰精精】有鸟焉其状如雌雉而人面见人则跃【郭曰跃跳】名曰竦斯其鸣自呼也【任臣案彭俨五侯鲭云竦斯状如雌雉见人则跃骈雅云竦斯当扈皆雉属也图赞曰诸犍善吒行则衔尾白鵺竦斯厥状如雉见人则跳头文如绣】匠韩之水出焉而西流注于泑泽其中多磁石【郭曰可以取铁管子曰山上有磁石者下必有铜音慈　任臣案董子曰兹石取铁颈金取火罗泌曰兹石引针琥珀拾芥淮南万毕术磁石一名磁君图赞曰磁石吸铁琥珀拾芥气有潜感数有冥会物之相投出乎意外】
又北二百里曰潘侯之山其上多松柏其下多榛楛其阳多玉其隂多铁有兽焉其状如牛而四节生毛名曰旄牛【郭曰今旄牛背膝及胡尾皆有长毛　任臣案文献通考云冉駹有旄牛无角一名犝牛肉重千斤毛可为眊罗氏尔雅翼曰犁西南国髦牛也似牛四节腹下及肘有赤毛长尺余而尾尤佳大如斗天子之车左纛以此为之是旄犁一物也又案上林赋庸旄獏犁颜监注云庸今犎牛旄今偏牛犁今猫牛李东璧亦云旄牛一名犏牛即尔雅之犣牛若犁牛则尔雅之犘牛明为二种矣图赞曰牛充兵机兼之者旄冠于旌鼓为军之标匪肉致灾亦毛之招】边水出焉而南流注于栎泽
又北二百三十里曰小咸之山【任臣案艺文类聚引此作小威之山】无草木冬夏有雪
北二百八十里曰大咸之山【任臣案事类赋注引此作大同之山疑误】无草木其下多玉是山也四方不可以上有蛇名曰长蛇其毛如?豪【郭曰说者云长百寻今蝮蛇色似艾绶文文间有毛如猪鬐此其类也常山亦有长蛇与此形不同　任臣案豫章记永嘉末有大蛇长十余丈亦此类图赞曰长蛇百寻厥鬛如?飞羣走类靡不吞噬极物之恶尽毒之厉又吴淑蛇赋云毛若?豪本此也】其音如皷柝【郭曰如人行夜敲木柝声音托】
又北三百二十里曰敦薨之山其上多椶柟其下多茈草敦薨之水出焉【任臣案水经注敦薨之水出焉耆之北敦薨之山在北边之西乌孙之东】而西流注于泑泽出于崑仑之东北隅实惟河源【敦曰即河水出崑仑之虚　任臣案汉张骞元都实俱穷河源河源名火敦脑儿华言星宿海也在吐蕃西鄙】其中多赤鲑【郭曰今名鯸鲐为鲑鱼音圭　任臣案左思吴都赋鲔鯸鲐即鲑鱼也王充论衡云鲑肝死人?螫人雷公炮炙论鲑鱼插树立便枯乾一名?鱼一名嗔鱼日华子谓之鹕夷今谓之河豚无鳞无腮无胆有声目能眨汉书货殖传鲐鮆千尺桓寛盐铁论莱黄之鲐】其兽多兕旄牛【郭曰或作扑牛扑牛见离骚天问所未详】其鸟多鳲鸠
又北二百里曰少咸之山无草木多青碧有兽焉其状如牛而赤身人面马足名曰窫窳【郭曰尔雅云窫窳似虎爪与此错轧愈二音　任臣案尔雅?貐类豸食人迅走淮南子尧时窫窳为民害乃使羿杀之海内经窫窳龙首是食人海内西经窫窳蛇身人面骈雅牛人面而马足曰窫窳或为?貐或为猰窳形状不同所传亦异实未详也】其音如婴儿是食人敦水出焉【任臣案水经注敦水导源西北少咸之山南麓东流迳参合县故城南】东流注于鴈门之水【郭曰水出鴈门山间】其中多??之鱼【郭曰音沛未详或作鯆　任臣案李时珍本草以为即鯸鲐也与鲑同物异名又江豚别名鯆鱼魏武食制谓之??未知孰是】食之杀人
又北二百里曰狱法之山瀤泽之水出焉【郭曰音怀】而东北流注于泰泽其中多?鱼【郭曰音藻】其状如鲤而鸡足【任臣案图赞曰?之为状半鸟半鳞形如鸡鲤食之已疣又南齐书载张融海赋云魜?疑即?之误】食之已疣有兽焉其状如犬而人面善投见人则笑其名山【郭曰音晖　任臣案尔雅翼曰□□亦作□一名挥挥一名枭羊一名山俗谓之山都北方谓之土蝼周成王时州麋国献之窃谓狒狒者枭羊也山者山都山丈类吴都赋子长啸是也又狒狒人形山兽状故有差别罗氏误矣璞注枭阳国以山都即狒狒亦非是】其行如风【郭曰言疾】见则天下大风【任臣案兽经云风兽兆风图赞曰山之兽见人欢谑厥性善投行如矢激是惟气精出则风作】
又北二百里曰北岳之山【任臣案刘会孟曰恒山浑源即北岳相传飞至曲阳县历代怯升者就祠于曲阳】多枳?刚木【郭曰檀柘之属】有兽焉其状如牛而四角人目?耳其名曰诸怀【任臣案骈雅曰牛四角人目曰诸怀又篇海字彚作通作事物绀珠曰?似牛三足似牛四角玄览云诸怀也也四角之兽也】其音如鸣鴈【任臣案兽经曰穷奇之音獋狗诸怀之音鸣鴈】是食人诸怀之水出焉【任臣案水以兽名犹蜮山贑水之义】而西流注于嚣水其中多鮨鱼【郭曰音诣】鱼身而犬首【任臣案物性志作人首】其音如婴儿【郭曰今海中有虎鹿鱼及海狶体皆如鱼而头似虎鹿猪此其类也　任臣案张融海赋云何?鱅鮨即斯鱼】食之已狂
又北百八十里曰浑夕之山无草木多铜玉嚣水出焉【任臣案尔雅翼引经作嚚水】而西北流注于海有蛇一首两身名曰肥遗见则其国大旱【郭曰管子曰涸水之精名曰蟡一头而两身其状如蛇长八尺以其名呼之可使取鱼龟亦此类　任臣案捜神记曰涸小水精生蚳蚳者一头而两身其状若蛇即管子之所记也又五音集韵云神蛇二身同首六足四羽见则不雨是合两肥为一矣疑误图赞云窫窳诸怀是则害人?之为状羊鳞黑文肥遗之蛇一头两身王世贞诗狸力见距山浑夕出肥遗盖指此也】
又北五十里曰北单之山无草木多葱韭
又北百里曰罴差之山无草木多马【郭曰野马也似马而小】又北百八十里曰北鲜之山是多马鲜水出焉而西北流注于涂吾之水【郭曰汉元狩二年马出涂吾水中也任臣案涂吾与余吾同扬雄长扬赋髓余吾又汉得马于余吾是也王氏释义曰水亦生马如所谓渥洼水】
又北百七十里曰堤山【郭曰或作?古字耳】多马有兽焉其状如豹而文首名曰狕【郭曰音么　任臣案事物绀珠云狕如豹文首】堤水出焉而东流注于泰泽其中多龙龟【任臣案殊域周咨録满剌加海有龙龟高四尺四足有鳞甲露长牙齿人立死王氏释义曰龙龟盖龟之大者亦谓既有龙而又有龟也】
凡北山经之首自单狐之山至于堤山凡二十五山五千四百九十里其神皆人面蛇身其祠之毛用一雄鸡?瘗吉玉用一珪瘗而不糈【郭曰言祭不用米皆埋其所用牲玉】其山北人皆生食不火之物【郭曰或作皆生食而不火】
北次二经之首在河之东其首枕汾【郭曰临汾水上也音坟　任臣案山海经例先书山此独变文】其名曰管涔之山【郭曰今在太原郡故汾阳县北秀容山涔音岑任臣案管涔山土人亦曰箕管山又为菅字见多菅草或以为名十六国春秋刘曜弱冠隐居菅涔山菅涔】
【王以神劒献之刘会孟云管涔山今属静乐县又刘子威杂俎引此作官涔山误】其上无木而多草其下多玉汾水出焉【任臣案十三州记汾水出武州燕京山亦管涔之异名也李维祯五台山记云燕京山一名管涔即五台之一】而西流注于河【郭曰至汾阳县北西入河】又西二百五十里曰少阳之山【任臣案名胜志少阳山在交城县西北四十里】其上多玉其下多赤银【郭曰银之精也　任臣案宝藏论云银牙生银坑内石缝中状如乱丝红色者上即赤银也唐立大通监于此取铁矿烹炼亦以此故】酸水出焉而东流注于汾水【任臣案名胜志酸水其味微酸流入文谷水】其中多美赭【郭曰管子曰山上有赭者其下有铁　任臣案赭赤土晋张华尝以赤土拭宝劒本草别録曰出代郡者名代赭出姑幕者名须九一名血师】
又北五十里曰县雍之山【郭曰今在晋阳县西名汲瓮雍音瓮　任臣案郡国志曰悬罋山一名龙山亦名结绌一统志云因山腹有巨石如瓮故名】其上多玉其下多铜其兽多闾麋【郭曰闾即羭也似驴而岐蹄角如麢羊一名山驴周书曰北唐以闾亦见乡射礼任臣案礼曰君国中射则皮树中于郊则闾中陈祥道礼书云闾如驴一角广志云驴羊似驴南史云滑国出野驴有角皆闾也或曰归臧齐母经两壶两羭即此】其鸟多白翟白?【郭曰即白鵫也音于六反　任臣案尔雅鸐山雉注疏云俗呼山鷄也白鵫一名鵫雉江东人亦呼为白雉又字林云?郁似鹤出悬雍山盖指此鸟也然与郭注不同未详是非】晋水出焉而东南流注于汾水【郭曰东过晋阳南又东入汾　任臣案水经晋水出晋阳县西县壅山又东入于汾水】其中多鮆鱼其状如鯈而赤麟【郭曰小鱼曰鯈】其音如吒【任臣案一本作叱】食之不骄【郭曰或作骚骚臭也　任臣案即藴羝之疾图赞曰阳鱎动日土蛇致宵微哉鮆鱼食则不骄物在所感其用无标】
又北二百里曰狐岐之山【任臣案禹贡治梁及岐即此山也在汾州介休县东南二十五里孝义县西八十里一名薜颉山胜水所出又名洪山三易洞玑曰鸟鼠朱围岷嶓为艮之太隂其井出于龙洞隔谷其合入于狐岐】无草木多青碧胜水出焉而东北流注于汾水其中多苍玉
又北三百五十里曰白沙山广员三百里尽沙也无草木鸟兽鲔水出于其上潜于其下【郭曰出山之顶停其任臣案武王师渡鲔水疑非此】是多白玉
又北四百里曰尔是之山无草木无水
又北三百八十里曰狂山无草木是山也冬夏有雪狂水出焉而西流注于浮水【任臣案国名记云狂水迳纶氏城在阳城】其中多美玉
又北三百八十里曰诸余之山其上多铜玉其下多松柏诸余之水出焉而东流注于旄水
又北三百五十里曰敦头之山其上多金玉无草木旄水出焉而东流注于印泽其中多马【郭曰音勃】牛尾而白身一角其音如呼【任臣案马一角者名驜元康八年九真郡曾猎得之王会解云俞人虽马虽马亦一角皆斯类也郭璞江赋马腾坡以嘘蹀骈雅曰白而一角谓之马明睿宗江汉赋水狗马厥类孔多图赞云有兽如豹厥文惟缛闾善跃嶮马一角又吴从仙别记作施水出马旄字之误也】又北三百五十里曰钩吾之山其上多玉其下多铜有兽焉其状如羊身人面其目在腋下虎齿人爪其音如婴儿名曰狍鴞【任臣案骈雅云羊人面腋目曰狍鴞谈荟云猼訑目在背上狍鴞目在腋下】是食人【郭曰为物贪惏食人未尽还害其身像在夏鼎左传所谓饕餮是也狍音咆　任臣案宣和博古图古器多篆云雷饕餮之形吕氏春秋曰饕餮有首无身食人未咽害及其身黄伯思东观余论曰饕餮之为物食人未尽还囓其躯又其目在腋下山经所谓狍鴞者故多以饰器之腋腹象其本形示为食戒彭俨五侯鲭云钩吾山兽名饕餮能食人图赞曰狍鴞贪惏其目在腋食人未尽还自龈割图形妙鼎是谓不若】又北三百里曰北嚣之山无石其阳多碧其隂多玉有兽焉其状如虎而白身犬首马尾?鬛名曰独【郭曰音谷任臣案图赞云虎状马尾号曰独说文云北嚣山有独兽如虎白身豕巤尾如马余蜀切骈雅曰独】
【如虎而马尾褢如人而?鬛事物绀珠云独如虎白身犬首马足豕鬛】有鸟焉其状如鸟人面名【郭曰般冒两音或作夏也　任臣案孙愐唐韵异鸟人面图赞曰御暍之鸟厥名昏明是互昼隐夜觌物贵应用安事鸾鹄释义云一作斑猫】宵飞而昼伏【郭曰鸺鶹之属】食之已暍【郭曰中热也音谒　任臣案程良孺曰已渴□鸺无卧】涔水出焉而东流注于卭泽
又北三百五十里曰梁渠之山无草木多金玉修水出焉而东流注于鴈门【郭曰水名　任臣案修水即于延水也水经注云地理志有于延水而无鴈门修水之名山海经有鴈门之目而无说于延河自下亦通谓之于延河矣】其兽多居暨其状如彚而赤尾【郭曰彚似鼠赤毛如刺猬彚音渭任臣案彚古猬字即蝟鼠广韵云似蝟而赤尾者名居暨或作居?集韵曰居?兽似蝟毛赤】其音如豚有鸟焉其状如夸父【郭曰或作举父】四翼一目犬尾名曰嚣其音如鹊食之已腹痛可以止衕【郭曰治洞下也音洞】
又北四百里曰姑灌之山无草木是山也冬夏有雪又北三百八十里曰湖灌之山其阳多玉其隂多碧多马湖灌之水出焉而东流注于海其中多?【郭曰亦鱓鱼字　任臣案字苑作黄?云黄疸之名取此音旦】有水焉其叶如柳而赤理【任臣案今柽柳似柳而赤色未审是非】
又北水行五百里流沙三百里至于洹山其上多金玉三桑生之其树皆无枝其高百仞【任臣案图赞曰居暨豚鸣如彚赤毛四翼一目其名曰嚣三桑无枝厥树惟高】百果树生之其下多怪蛇【任臣案岭表之蛇人面云南之蛇岐尾活褥之蛇似鼠而捕鼠苟卬之蛇如蛇而四足古都之蛇角号曰碧犀千岁之蝮精呼曰博叔凡皆蛇类絶怪者附记之】
又北三百里曰敦题之山无草木多金玉是錞于北海【任臣案释义曰錞于北海谓依附于海也】
凡北次二经之首自管涔之山至于敦题之山凡十七山五千六百九十里其神皆蛇身人面其祠毛用一雄鷄?瘗【郭曰埋之】用一璧一珪投而不糈【郭曰擿玉于山中以礼神不埋之也】北次三经之首曰太行之山【郭曰今在河内野王县西北行音户刚反　任臣案丹铅録曰太行山一名五行山列子作大形则行本音也河图括地象云太行天下之脊郭缘生述征记太行首始河内自河内至幽州凡有八陉崔伯阳感山赋上正枢星下开冀方起为名丘妥为平冈巍乎甚尊其名太行盖趂韵之误耳博物志曰太行山北不知山所限极亦如东海不知所穷尸子曰龙门鱼之难也太行牛之难也一统志云山势纬亘数千里虽各因地立名其实皆名太行山魏武帝苦寒行北上太行山艰哉何巍巍羊肠坂诘曲车轮为之摧】其首曰归山其上有金玉其下有碧有兽焉其状如麢羊而四角马尾而有距其名曰?善还【郭曰还旋旋儛也?音晖　任臣案李氏本草?山驴之类图赞云?兽四角马尾有距涉历归山腾嶮跃岨厥貌惟奇如是旋舞】其鸣自叫有鸟焉其状如鹊白身赤尾六足其名曰?【郭曰音犇　任臣案玄览云鸓四足?六足顾起元帝京赋曰三目之?五工之鵗盖谓此也】是善惊其鸣自詨【郭曰今吴人谓呼为詨音呼交反】
又东北二百里曰龙侯之山无草木多金玉决决之水出焉【郭曰音诀】而东流注于河其中多人鱼【任臣案史记始皇之葬也以人鱼为烛又稽神録言人鱼上身如妇人腰以下皆鱼临海异物志云人鱼长三尺余不可食此更名同而异物者】其状如?鱼四足其音如婴儿【郭曰?见中山经或曰人鱼即鲵也似鮕而四足声如小儿啼今亦呼鮎为?音啼　任臣案?鱼鲵鱼皆名人鱼此则鲵鱼也李时珍谓其声如小儿故名盖即?鱼之能上树者与海中鲸同名陈藏器云鲵生溪中似鮎有四足长尾能上树广志云鲵四足形如鳢可以治牛尔雅鲵大者谓之鰕又一名孩儿鱼秦人名鳎蜀人名魶益部方物略记魶鱼出溪谷及雅江有足能缘木其声如儿啼是也一统志兴安县龙蟠山水中有鱼四足而有角人不敢伤恐致风雨亦其类】食之无痴疾【任臣案酉阳杂俎峡中人食鲵鱼缚树上鞭至白汁出如构汁方可食不尔有毒也本草云食之已疫疾】
又东北二百里曰马成之山其山多文石其隂多金玉有兽焉其状如白犬而黑头见人则飞【郭曰言肉翅飞行自在】其名曰天马【任臣案韵宝云飞虞天上神兽鹿头龙身在天为勾陈在地为天马即其兽也文人用天马行空之语亦指此尔图赞曰龙凭云游腾蛇假雾未若天马自然凌翥有理悬运天机潜御吴淑锦赋辟邪天马之奇名山藏载永乐十八年忽鲁谟斯进天马即此兽也乂徐陵云天马龙媒梁简文云天马半汉疑指汉之天马非此】其鸣自訆有鸟焉其状如乌首白而身青足黄是名曰鶌鶋【郭曰屈居二音或作鸣　任臣案骈雅曰鵸?鶌鶋皆乌属也】其鸣自詨食之不饥可以已寓【郭曰未详或曰寓犹误也　任臣案图赞曰鶌鶋如乌青身黄足食之不饥可以辟?内厥惟珍配彼丹木】
又东北七十里曰咸山其上有玉其下多铜是多松柏草多茈草条菅之水出焉【郭曰菅音间】而西南流注于长泽其中多器酸三岁一成【郭曰所未详也　任臣案释义曰器酸疑物之可食而酸者如解州盐池出盐之类盖泽水止而不流积久或酸理所有也故曰三年一成】食之已疠又东北二百里曰天池之山【任臣案刘会孟曰天池山今河内乡一名高前疑非】其上无草木多文石有兽焉其状如兔而鼠首以其背飞【郭曰用其背上毛飞飞则仰也】其名曰飞鼠【任臣案宛委余编飞鼠断猿狼虱啮鹤杨慎补注云飞鼠即文选所谓飞蠝云南姚安蒙化有之其肉可食其皮治难产谈荟云飞者以翼而天池之山飞兔以背又方言云□鼠自关而东谓之飞鼠盖所指服翼也非此图赞曰或以尾翔或以髯凌飞鼠鼔翰翛然皆腾因无常所惟神是冯天啓三年十月凤县有大鼠肉翅无足毛黄黑丰尾若貂首若兔飞食黍粟疑即斯类也】渑水出焉潜于其下【郭曰停山底也　任臣案河南渑池县与此近战国渑池之会是其地也若易牙辨淄渑之水左传有酒如渑则又临淄之渑水同字而异音】其中多黄垩【郭曰垩土也】
又东三百里曰阳山其上多玉其下多金铜有兽焉其状如牛而赤尾其颈其状如勾瞿【郭曰言颈上有肉勾瞿斗也音劬】其名曰颔胡【任臣案骈雅曰兽似牛而赤尾曰颔胡】其鸣自詨食之已狂有鸟焉其状如雌雉而五彩以文是自为牝牡名曰象蛇【任臣案鸟兽自为雌雄者亶爰之类之禽带山鵸?竹山豪?阳山象蛇以至火眼狻猊一首两身相为牝牡而人类异亦有婆罗门半释迦之属两体毕具内典列于五种黄门是皆天地不正之气隂阳变异之事也】其鸣自詨留水出焉而南流注于河其中有?父之鱼【郭曰音陷　任臣案五音集韵引经作文之鱼音兼图赞曰有鸟善惊名曰??象蛇似雉自生子孙?父鱼首厥体如豚】其状如鲋鱼鱼首而?身【任臣案广雅鲋鲭也庄子鲋鱼涸辙易曰井谷射鲋吕氏春秋鱼之美者洞庭之鲋音附】食之已呕
又东三百五十里曰贲闻之山其上多苍玉其下多黄垩多湼石【任臣案湼石矾石也与石湼不同辨见女牀山注】
又北百里曰王屋之山【郭曰今在河东东垣县北书曰至于王屋也　任臣案刘会孟曰在今山西泽州晁氏曰山形如屋故名李石续博物志曰中国有洞天三十六所第一王屋山洞天周回万里名小有清虚天王君内传曰王屋山有小天号曰小有天真诰曰王屋山仙之别天所谓阳台是也乂王屋山有二一在山西之垣曲一在河南之济源实一山也】是多石?水出焉【郭曰?音辇】而西北流注于泰泽【郭曰地理志王屋山沇水所出?沇声相近殆一水耳沇则济也任臣案水经注引经?水作联水泰泽作秦泽】
又东北三百里曰教山【任臣案杨慎补注曰教即殽也秦晋战于殽即此地两山则殽之南北两嶔也夏后臯墓文王避雨陵在焉见公羊传又案水经曰河之右则崤水注之注云出河南盘崤山西北流又曰河水又东与教水合注云出垣县教山是二山实相近然以为教即殽也非是名胜志云教山今名効山亦名罩山在绦县东南八十里入垣曲界】其上多玉而无石教水出焉西流注于河是水冬乾而夏流实惟乾河【郭曰今河东闻喜县东北有乾河口因名乾河里但有故沟处无复水即是也任臣案郦道元云是水冬乾夏流今世人犹谓之乾涧杨慎曰乾河在陕州唐名石壕杜子美有石壕吏歌今名石壕舖】其中有两山是山也广员三百步其名曰发丸之山其上有金玉
又南三百里曰景山【郭曰外传曰景霍以为城　任臣案寰宇记山在闻喜县东南十八里非毛诗景山】南望盐贩之泽【郭曰即盐池也今在河南猗氏县或无贩字　任臣案地理志曰盐池在安邑西南许慎谓之盐盬长五十一里广六里周一百一十四里吕宿云河东盐池谓之解盐今池水东西七十里南北十七里紫色澄渟浑而不流水出石盐自然印成西又一池名女盐泽朱廷立盐政志曰安邑一池谓之女盐泽东西二十五里南北二十里在猗氏故城南大历间生乳盐赐名宝应灵庆池本草云解州安邑两池取盐于池旁耕地沃川池水每得南风急则宿夕成盐满畦】北望少泽其上多草薯藇【郭曰根似羊蹄可食曙豫二音今江南单呼为薯音储语有轻重耳　任臣案薯藇有二种此草薯藇也中山经其木多薯藇盖木薯藇也又薯藇或音储余计然曰储藇本出三辅白色者善是也或音署预本草薯蓣味甘温是也】其草多秦椒【郭曰子似椒而细叶草也任臣案杨氏云秦椒今名地椒羊肉之故尾比他羊为美计然云秦椒出陇西天水粒细者善又本草以大椒为秦椒即尔雅也地椒别为一种】其隂多赭其阳多玉有鸟焉其状如蛇而四翼六目三足名曰酸与【任臣案骈雅曰酸与三足玄览云三足之鸟有酸?焉即此也事物绀珠云酸与如蛇四翼六目三足程良孺曰善芳令人不寐酸与令人不醉图赞曰景山有鸟禀形殊类厥状如蛇脚三翼四见则邑恐食之不醉】其鸣自詨见则其邑有恐【郭曰或曰食之不醉】
又东南三百二十里曰孟门之山【郭曰尸子曰龙门木辟吕梁未凿河出于孟门之上大溢逆流无有丘陵高阜灭之名曰洪水穆天子传曰北升孟门九河之隥　任臣案辛氏三秦记曰河津一名龙门巨灵迹犹在去长安九百里孟门与龙门相对即龙门之上口也实为河巨厄兼孟门津之门也名胜志云今在山西平阳府吉州西七十里界离风山四十里】其上多苍玉多金其下多黄垩多湼石
又东南三百二十里曰平山【任臣案水经注辅山疑即平山也山顶周员五六里少草木隋图经曰平山在平阳一名壶口山尚书既载壶口是也今名姑射山平水出其下又一统志平山在平阳府西南二十五里姑射山之支也图经以为即姑射山非姑射山在府西五十里】平水出于其上潜于其下是多美玉
又东三百里曰京山有美玉多漆木多竹其阳有赤铜其隂有玄?【郭曰黑砥石也尸子曰如玄黄砥明色非一也?音竹筱之筱】高水出焉南流注于河
又东二百里曰虫尾之山其上多金玉其下多竹多青碧丹水出焉南流注于河薄水出焉【郭曰淮南子曰薄水出鲜于山】而东南流注于黄泽
又东三百里曰彭毗之山其上无草木多金玉其下多水蚤林之水出焉【郭曰音早】东南流注于河肥水出焉【任臣案今镇原县西北有肥水疑即此刘会孟曰昔黄帝诛百魅膏流成泉故有肥泉之水】而南流注于牀水其中多肥遗之蛇
又东百八十里曰小侯之山明漳之水出焉南流注于黄泽有鸟焉其状如乌而白文名曰鸪【郭曰鸪二音　任臣案骈雅曰鵸?鶌鶋鸪精卫皆乌属也】食之不灂【郭曰不瞧目也或作?音醮】
又东三百七十里曰泰头之山共水出焉【郭曰音恭】南注于虖池【郭曰呼佗二音下同】其上多金玉其下多竹箭
又东北二百里曰轩辕之山【任臣案路史禅通纪有轩辕氏作于空桑之北注引此为据非黄帝轩辕也】其上多铜其下多竹有鸟焉其状如枭而白首其名曰黄鸟其鸣自詨食之不妒【任臣案仓庚亦名黄鸟仓庚即鸎也李氏本草于鸎条下云食之不妒且引经文为证又杨夔止妒论云梁武帝郄氏性妒或言仓庚为膳疗忌遂令治之妒果减半合观二说明以此鸟为仓庚矣然经云状如枭白首与仓庚不甚类疑亦同名异物者也图赞曰鸪之鸟食之不瞧爰有黄鸟其鸣自叫妇人是服矫情易操】
又北二百里曰谒戾之山【郭曰今在上党郡湼县任臣案刘会孟云今在泽州高平县】其上多松柏有金玉沁水出焉南流注于河【郭曰至荥阳县东北入河或出谷述县羊头山也　任臣案水经沁水出上党沮县谒戾山注云沁水即洎水也】其东有林焉名曰丹林丹林之水出焉【任臣案郑世子律学新说羊头山西二十里曰丹朱岭意古之丹林也盖年久伐尽不复有林矣遂譌为丹岭而朱乃後人妄加者杨慎补注曰丹林今之怀庆清化镇柿林百里故曰丹林实北地之上腴太行之穠秀也丹水在怀庆宝带府城水经注云丹水出上党高都县故城东北阜下俗谓之源源水地理志云高都县有莞谷丹水所出东南人絶水竹书纪年晋出公五年丹水三日絶不流幽公九年丹水出相反击皆丹水也】南流注于河婴侯之水出焉北流注于汜水【任臣案水经注漹水又会婴侯之水北流注于汜水乱流迳中都县俗又谓之中都水一统志曰婴涧水今在平遥县东三十里即婴侯水也】
东三百里曰沮洳之山【郭曰诗云彼汾沮洳　任臣案刘会孟曰今山西太原叔虞封此】无草木有金石濝水出焉【郭曰音其　任臣案郝敬读书通曰文字附合增减悉由人作如山海经沮洳之山濝水出马增系海内西南陬有增鸟】南流注于河【郭曰今淇水出汲郡隆虑县大号山东过河内县南为白沟　任臣案清淇自魏郡朝歌县界入分为二派一在郡东一在郡西俱南流入河汉建武二年遣司空王梁守此关即濝水地也水经河西会濝水注云水出汲县王屋西山】
又北三百里曰神囷之山【郭曰音如仓囷之囷】其上有文石其下有白蛇有飞虫黄水出焉【任臣案刘凤杂俎云隆虑县黄水出于神囷之山黄华谷山高十七里水出木门带直泻岩下状若鸡翘故谓之鸡翘】而东流注于洹【郭曰洹水出汲郡林虑县东北至魏郡长乐入清水洹音丸　任臣案隋图经云洹水出隆虑县西北俗谓安阳河即声伯梦涉之所】滏水出焉【任臣案杨慎云滏水在今磁州】而东流注于欧水【郭曰滏水今出临水县西釡口山经邺西北至列人县入于漳其水热　任臣案水经注滏水发源出石鼔山南岩下泉奋涌滏水之阳矣其水冬温夏泠水上有祠能兴云雨又东流注于漳谓之合河】
又北二百里曰发鸠之山【郭曰今在上党郡长子县西任臣案刘会孟云今属山西潞安府一统志云在长子县西五十里律学新说曰繖盖山西北三十里曰发鸠山山下有泉泉上有庙浊漳水之源也庙有象神女三人女侍手擎白鸠俗言漳水欲涨则白鸠先见盖以精卫之事而傅会之也王监禹贡考云发鸠山又名鹿谷山】其上多柘木有鸟焉其状如乌文首白喙赤足名曰精卫其鸣自詨是炎帝之少女名曰女娃【郭曰炎帝神农也娃恶佳反语误或作阶】女娃游于东海溺而不返故为精卫常衔西山之木石以堙于东海【郭曰堙寒也音因任臣案述异记炎帝女溺死东海中化为精卫一名誓鸟一名涴禽一名志鸟俗名帝女雀学海注云赤帝之女姜姓为精卫在上党发鸠山博物志云有鸟如鸟文首白喙赤足曰精卫精卫常取西山之木石以填东海五侯鲭曰精卫无雄偶海燕而生抱朴子曰精卫填海玄让递生左思魏都赋??精卫衔木偿怨吴都赋精卫衔石而遇缴文鳐飞波而触纶庾信连珠云精卫何禽欲衔石而塞海又哀江南赋岂寃禽之能塞海非愚叟之可移山颜之推赋既衘石以填海终荷戟以从秦崔融嵩山碑精卫衔木而偿寃女尸化草而成嫔李白诗西飞精卫鸟东海何由填又云精卫费木石鼋鼍无所凭又大鹏赋精卫殷勤於衔木鶢鶋悲愁乎荐觞白氏六帖妇化石以望夫鸟衔木而填海胡斗南诗千年木石劳精卫边贡诗柳边精卫浙江潮丰坊鸣凤行精卫一小鸟衔石翻飞东海头文翔凤後湖行衔木非冯精卫填徐光启历书表精卫填海有求成之望愚叟移山论可为之理黄氏续骚经云娥宛转于水?兮精卫舞于江渚图赞曰炎帝之女化为精卫沉形东海灵爽西迈乃衔木石以填波害陶潜读山海经诗精卫衔微木将以填沧海刑天舞干戚猛志故常在同物既无虑化去不复悔徒设在昔心良农讵可待王氏释义云炎帝少女化精卫犹蜀帝化杜鹃也】漳水出焉【郭曰浊漳音章　任臣案一统志浊漳在潞州西五十里名胜志曰发鸠山上有灵湫泉即浊漳之源】而东流注于河【郭曰或曰出长子县鹿谷山而东至邺入清漳】
又东北百二十里曰少山【郭曰今在乐平郡沾县沾县故属上党　任臣案晋地记云少山即太谷也在太谷县西南十里有咸阳故城亦名咸阳谷王监禹贡考云山在太原府乐平县西南二十里福地记曰其高八百丈可以避兵恒山之佐命也清漳水出此又名沽岭】其上有金玉其下有铜清漳之水出焉东流于浊漳之水【郭曰清漳出少山大绳谷至武安县南暴宫邑入于灟漳或曰东北至邑城入于大河也　任臣案禹贡合注漳水有二出大黾谷为清漳出鹿谷山为浊漳】
又东北二百里曰锡山【任臣案王氏云今无锡亦有锡山】其上多玉其下多砥【任臣案禹贡云砺砥砮丹】牛首之水出焉而东流注于滏水又北二百里曰景山有美玉景水出焉东南流注于海泽
又北百里曰题首之山有玉焉多石无水
又北百里曰绣山其上有玉青碧其木多栒【郭曰木中枚也音荀】其草多芍药芎藭【郭曰芍药一名辛怡亦香草属　任臣案辛怡乃辛雉今谓之木笔杨雄甘泉赋列辛雉于林薄服?注云即辛怡雉怡声相近耳楚词有辛怡车亦不谓芍药也郭注非是又毛传以芍药为香草陆玑云今药草芍药无香气未审今何草芍或作勺郑风云伊其相谵赠之以勺药董子云勺药一名将离故将别赠之韩诗外传云勺药离草也李濒湖曰芍药犹绰约也此草花容绰约故以为名尔雅翼云制食之毒莫良于勺故得药名又赤者名金芍药白者名木芍药】洧水出焉【任臣案水经云洧水出河南密县马领山】而东流注于河其中有鱯【郭曰鱯似鮎而大白色也】黾【郭曰甃黾似虾蟇小而青或曰蠖黾一物名耳　任臣案尔雅疏蟾诸在水者名黾一名耿黾一名土鸭郑樵云黾水鸡也音猛】
又北百二十里曰松山阳水出焉东北流注于河又北百二十里曰敦与之山【任臣案名胜志作敦舆山在今直隶赵州临城县南七十里】其上无草木有金玉溹水出于其阳【郭曰音悉各反　任臣案今索水源出荥阳小陉山北流入京水】而东流注于泰陆之水【郭曰大陆水今钜鹿北广平泽即其水　任臣案泰陆一本作泰陛误】泜水出于其隂【郭曰音抵肆也】而东流注于彭水【郭曰今泜水出中丘县西穷泉谷东注于堂阳县入于漳水　任臣案一统志泜水在临城县西北源发元氏县史记韩信斩成安君于泜水上】槐水出焉而东流注于泜【任臣案释义曰此谓泜水出于其隂指泰陆之南而言曰东流注于彭水亦泜水也曰槐水出焉则出于彭水也三水委折必分别始悉】
又北百七十里曰柘山其阳有金玉其隂有铁历聚之水出焉而北流注于洧水
又北三百里曰维龙之山其上有碧玉其阳有金其隂有铁肥水出焉【任臣案成德亦有肥水出良余山非此】而东流注于皋泽其中多礨石【郭曰未详也音雷或作垒磈垒大石貌或曰石名】敞铁之水出焉而北流注于大泽
又北百八十里曰白马之山其阳多石玉其隂多铁多赤铜木马之水出焉而东北流注于虖沱【郭曰呼佗二音　任臣案曹学佺名胜志白马山在孟县东北四十里有白马关相传後魏时筑其水俗谓之牧马河源有二十出当县一出忻州俱名白马山至三交村之牛尾庄合流经城南七里东北入定襄界注于滹沱】
又北二百里曰空桑之山【郭曰上已有此山疑同名也任臣案空桑有二路史云共工振滔鸿水以薄空桑其地在莘陕之间伊尹莘人故吕氏春秋古史考俱言尹产空桑空桑故城在今陈留三十里又有空桑涧史称帝榆冈居空桑归藏启筮云蚩尤伐空桑帝所居也即此空桑也兖地亦有空桑其地广絶高阳氏所尝居皇甫谧所谓广桑之野上古有空桑氏又春秋演孔图及干宝所记孔子生于空桑皆鲁之空桑也见东山经】无草木冬夏有雪【任臣案吴淑雪赋云怪空桑于四时本此】空桑之水出焉东流注于虖池【郭曰音佗】
又北三百里曰泰戱之山【任臣案一作秦戏一统志云秦戏山在繁峙县东北俗名小孤山寰宇记云一名武夫山亦曰氏天山今名孤山王监禹贡考引此亦作秦戏】无草木多金玉有兽焉其状如羊一角一目目在耳後其名曰??【郭曰音屋栋之栋　任臣案兽经曰??一目从从六足玄览曰解廌狰駮?疏??一角之兽也骈雅曰羊一角谓之??杨慎奇字韵云??今产于代州鴈门谷口俗呼为耩子见则岁丰音东见晋志曹学佺名胜志曰代州谷中常产兽其名曰?状如羊一目一角目生耳後鸣则自呼河源志云崑仑以西兽有髦牛野马狼狍?羊之类又字彚引此作又集韵音陈别有兽
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:01:20-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="御题西湖志纂,提要,西湖志纂首卷,西湖志纂卷一,西湖志纂卷二,西湖志纂卷三,西湖志纂卷四,西湖志纂卷五,西湖志纂卷六,西湖志纂卷七,西湖志纂卷八,西湖志纂卷九,西湖志纂卷十,西湖志纂卷十一,西湖志纂卷十二,西湖志纂全文在线阅读,西湖志纂全文在线下载,大玄古籍书库">
<meta name="description" content="《西湖志纂》·十二卷（内府藏本），清朝大学士梁诗正、礼部尚书衔沈德潜等同撰。初，雍正中，浙江总督李卫修《西湖志》，延原任编修傅王露总其事，而德潜以诸生为分修。凡成书四十八卷。虽叙次详明，而徵引浩繁，颇嫌冗蔓。至乾隆十六年，恭逢圣驾南巡，清跸所临，湖山生色。德潜因取旧志，复与王露重加纂录，芟繁就简，别为十卷。而梁诗正亦奏请重辑《西湖志》。会德潜书稿先成，缮录进御。蒙皇上优加锡赉，特制诗篇，以弁其首。并敕诗正，即以德潜此稿合成之。诗正复偕王露参考厘订为十二卷，於乾隆十八年十二月奏进。首名胜各图，次西湖水利，次">
<title>西湖志纂_沈德潜_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">西湖志纂</span> <br/>
          作者： <span class="inputVal" id="bkauthor">沈德潜</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,名胜志,完结</span> <br/>
          字数： <span class="inputVal" id="bknum">[book_length]115755</span> <br/>
          说明： <span class="inputVal" id="bkdec">《西湖志纂》·十二卷（内府藏本），清朝大学士梁诗正、礼部尚书衔沈德潜等同撰。初，雍正中，浙江总督李卫修《西湖志》，延原任编修傅王露总其事，而德潜以诸生为分修。凡成书四十八卷。虽叙次详明，而徵引浩繁，颇嫌冗蔓。至乾隆十六年，恭逢圣驾南巡，清跸所临，湖山生色。德潜因取旧志，复与王露重加纂录，芟繁就简，别为十卷。而梁诗正亦奏请重辑《西湖志》。会德潜书稿先成，缮录进御。蒙皇上优加锡赉，特制诗篇，以弁其首。并敕诗正，即以德潜此稿合成之。诗正复偕王露参考厘订为十二卷，於乾隆十八年十二月奏进。首名胜各图，次西湖水利，次孤山、南山、北山、吴山、西溪诸胜迹，而终以艺文。虽门目减於旧志，而大纲已包括无馀。且仰荷宸翰亲题，荣光下烛，尤从来舆记所未有。固非田汝成辈区区记载所得并称矣。</span> <br/>
          封面： <span class="inputVal" id="bkimg">Z_11629.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]西湖志纂
[book_author]沈德潜
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,名胜志,完结
[book_length]115755
[book_dec]《西湖志纂》·十二卷（内府藏本），清朝大学士梁诗正、礼部尚书衔沈德潜等同撰。初，雍正中，浙江总督李卫修《西湖志》，延原任编修傅王露总其事，而德潜以诸生为分修。凡成书四十八卷。虽叙次详明，而徵引浩繁，颇嫌冗蔓。至乾隆十六年，恭逢圣驾南巡，清跸所临，湖山生色。德潜因取旧志，复与王露重加纂录，芟繁就简，别为十卷。而梁诗正亦奏请重辑《西湖志》。会德潜书稿先成，缮录进御。蒙皇上优加锡赉，特制诗篇，以弁其首。并敕诗正，即以德潜此稿合成之。诗正复偕王露参考厘订为十二卷，於乾隆十八年十二月奏进。首名胜各图，次西湖水利，次孤山、南山、北山、吴山、西溪诸胜迹，而终以艺文。虽门目减於旧志，而大纲已包括无馀。且仰荷宸翰亲题，荣光下烛，尤从来舆记所未有。固非田汝成辈区区记载所得并称矣。
[book_img]Z_11629.jpg


[book_title]御题西湖志纂
驿递缃编翰墨新披寻即景忆春巡诗人林下多清兴还与湖山一写真
表里江湖秀丽区由来名胜擅三呉谁宜作志传明圣老沈今时白与苏
南巡岂为赏泉林佳处无端亦寄吟慙愧词人藻思勤民应识大观心
题西湖志纂三絶句代序

[book_title]提要
【臣】等谨案西湖志纂十二卷
国朝大学士梁诗正礼部尚书沈徳潜等同撰初雍正中浙江总督李衞修西湖志延原任编修傅王露总其事而徳潜以诸生为分修凡成书四十八卷虽叙次详明而征引浩繁颇嫌冗蔓至乾隆十六年恭逄
圣驾南巡
清跸所临湖山生色徳潜因取旧志复与王露重加纂录芟繁就简别为十卷而梁诗正亦
奏请重辑西湖志防徳潜书稿先成缮录进
御防
皇上优加锡赉
特制诗篇以弁其首并
勅诗正即以徳潜此稿合成之诗正复偕王露防考厘订増删为十二卷于乾隆十八年十二月奏
进首名胜各图次西湖水利次孤山南山北山吴山西溪诸胜迹而终以艺文虽门目减于旧志而大纲巳包括无余仰荷
宸翰亲题荣光下烛尤从来舆记所未有固非田汝成軰区区记载所得并称矣乾隆四十六年六月恭校上
总纂官【臣】纪昀【臣】陆锡熊【臣】孙士毅
总　校　官【臣】陆　费　墀

[book_title]西湖志纂首卷
大学士梁诗正等辑
谕旨
乾隆十七年十月原任礼部右侍郎在籍食俸【臣】沈德潜谨
奏为恭进西湖志纂仰祈
睿览事窃惟西湖冠两浙之区行水资万年之利运盐漕便舟楫资灌溉不止以明丽花月称也雍正三年奉
旨开濬西湖越三年渐次告成时督【臣】李卫修西湖志一书原任翰林院编修【臣】傅王露为总裁诸生【臣】德潜为分修成书四十八卷刋刻进
呈几二十年于兹矣既念卷帙繁多方思删改乾隆十六年春恭遇
皇上省方幸浙蠲租
赐复勤恤民隠德洋恩溥远近欢呼
清跸所临发抒
宸藻农桑土俗山川云物悉入咏歌于时大地効灵万类熙皥自有西湖以来未有太平全盛如今日者也【臣】德潜总领大要【臣】王露次第纂辑取旧志删繁就简事存文省而
圣天子过化存神金声玉振凡诗文联额垂为世法
者敬谨备録共成书十卷缮写上
呈以备
几余考核浙西风土常在
圣人披览中也仰【臣】更有请者【臣】等学识防芜所纂
斯编未典则伏恳
皇上挥洒
天翰冠诸卷端一以増山水清华一以示士林模范将付诸剞劂垂诸久长行见日月之光永照吴山浙水间矣谨
奏乾隆十七年十月二十日钦奉
上谕沈德潜以新修西湖志纂进呈朕省方胜览备见诗篇诏谕此专志西湖无烦特为之序成诗三首题简端以代弁言并书横卷其只受之昨梁诗正陛辞亦有重辑西湖志之奏以地言之则德潜吴人也湖山乡曲当让之梁诗正均一志耳即以此稿合成之可沈德潜傅王露各赐表里二书留览钦此
乾隆十七年十一月原任礼部右侍郎在籍食俸【臣】沈德潜谨
奏为恭谢
天恩事本年十一月初六日接得
钦赐
御制题西湖志纂三絶句及宫缎宫绫各四匹一赐【臣】德潜一
赐原任翰林院编修【臣】傅王露【臣】望
阙叩首只受讫随赍送到浙【臣】王露亦叩首只受讫伏念西湖志十卷因前志冗蔓【臣】王露纂辑【臣】徳潜校阅系詹詹小言未体则得
天藻挥洒弁诸简端从此艺林珍重而钱塘山水亦
倍増明丽矣又恭读
圣谕知协办大学士梁诗正亦奏请修辑湖志梁系
浙人山川风物自必考核详悉仰遵
谕防合成一书俟梁诗正更定删润后另当缮写进呈以俟
圣人裁定永垂久远谨
奏
御批览
乾隆十八年二月协办大学士吏部尚书【臣】梁诗正谨
奏为钦奉
谕防事【臣】于上年腊底接到【臣】沈德潜寄字内开干
隆十七年十月二十日奉
上谕沈德潜以新修西湖志纂进呈朕省方胜览备见诗篇诏谕此专志西湖无烦特为之序成诗三首题简端以代弁言并书横卷其只受之昨梁诗正陛辞亦有重辑西湖志之奏以地言之则德潜吴人也湖山乡曲当让之梁诗正均一志耳即以此稿合成之可沈德潜傅王露各赐表里二书留览钦此抄録移交到【臣臣】当即只领讫窃【臣】在京时奏请辑西湖志一书并求发
御制诗章縁雍正十二年刋成西湖志四十余卷系【臣】同里原任编修【臣】傅王露纂辑今乾隆辛未之春恭逢
皇上南巡幸浙驻跸西湖
省方问俗之余
圣制美富湖山并益生色理应敬谨纂録是以【臣】奏请重辑并声明偕同傅王露酌办至沈德潜所进西湖志纂亦系傅王露相助纂辑原非二事也今【臣】既奉合成之
谕防即取沈德潜进
呈副本与旧志防勘其中山川乡曲尚宜斟酌损益之处现在逐条查校或应移置者移之应删并者并之应増添者増之仍拟就近与原办之傅王露妥酌务期简明画一以便
圣览容俟稿成后誊写进
呈恭请
钦定所有【臣】遵
旨现办大略合先缮折奏
闻谨
奏
御批知道了
乾隆十八年十二月协办大学士吏部尚书【臣】梁诗正谨
奏为西湖志纂编竣恭呈
睿览事乾隆十七年十月二十日钦奉
上谕沈德潜以新修西湖志纂进呈
命【臣】梁诗正即以此稿合成之经【臣】于本年二月间具折奏明仍偕原任翰林院编修【臣】傅王露酌办在案今只遵合成之
谕防将上年进呈副本与旧志防勘有应増删移置之处偕傅王露逐条斟酌校订仍依原体例编次增十卷为十二卷绘图缮写【臣】敬谨手録
御制诗三首弁于简端装钉成函谨缮折差家人张
彬恭赍进呈
御览伏候
钦定谨
奏
御批知道了书留览

[book_title]西湖志纂卷一
大学士梁诗正等辑
名胜【图】
西湖全图
圣因寺图
圣因行宫图
圣祖仁皇帝御题西湖十景图
苏隄春晓　柳浪间莺
花港观鱼　曲院风荷
双峯插云　雷峯西照
三潭印月　平湖秋月
南屏晚钟　断桥残雪
御题行宫八景图
四照亭　竹凉处
緑云径　瞰碧楼
贮月泉　鹫香庭
领要阁　玉兰馆
御题小有天园图
増修十八景图
吴山大观　湖心平眺
湖山春社　浙江秋涛
梅林归鹤　玉泉观鱼
玉带晴虹　宝石鳯亭
天竺香市　云栖梵径
蕉石鸣琴　冷泉猿啸
鳯岭松涛　灵石樵歌
葛岭朝暾　九里云松
韬光观海　西溪探梅
西湖全图　西湖古称明圣湖在浙江防城之西方广三十里受武林诸山之水下有渊泉百道潴而为湖蓄洁渟深圆莹若镜中有孤山杰峙水心山之前为外湖山后曰后湖西亘苏隄隄以内为里湖湖分为三而路则有五出钱塘门过段家桥沿白沙隄至孤山而西经苏隄合赵隄杨隄为一路曰孤山路出涌金门而南合清波门经南屛山至南高峯复自方家峪经鳯凰山越龙山达钱塘江为一路曰南山路由涌金门之北合钱塘门渡石函桥循葛岭入灵竺至北高峯为一路曰北山路面临吴山背负西溪又各为一路曰吴山路曰西溪路风景天成形胜地设其间名贤肇迹之处仙佛之宫高隠之庐与夫忠孝节烈凡功德之在人者俎豆荐馨之宇逺近相属楼台错峙亭馆衔接金碧辉映于水光山色间唐人拟为十洲三岛迨宋苏轼则有临安眉目之喻至比之西子遂称西子湖后楼钥复因倪思之论以西湖以贤者更名贤者湖明孙一元着高士服栖隠湖壖时人复称高士湖又有以西湖比明月者亦称明月湖拟议形容篇什浩衍皆不足殚西湖之胜
国朝康熙间伏遇
圣祖仁皇帝五举巡狩之典
宸翰留题于是湖山胜槩日异嵗新肇啓明圣之瑞干
隆十六年春
皇上省方幸浙
驻跸西湖
勅几之暇探奇揽胜
亲洒奎章昭回云汉而西湖名胜益大着于天壤之间呈亿万年太平景象诚自有西湖以来极盛之遭逢也谨荟萃尺幅绘为全图恭纪
两朝圣制于首简永垂万古云
康熙二十八年
圣祖仁皇帝御制泛舟西湖诗
一片湖光潋滟开峯峦三面送青来轻舟掉去波添影曲岸移时路却回春色初摇隄上栁惠风正发寺前梅此行不是探名胜欲使阳和遍九垓
三十八年
御制西湖再作
面面山容澹盈盈水态清流文潆杰阁波影荡高城燕舞知迎櫂花低解避旌乗春沛泽随地稔民情
四十二年
御制西湖诗
湖光开潋滟临幸及芳时浅翠堆山色轻香拂水湄浮云看自动画鹢觉频移静坐观羣类资生得所宜
四十四年
御制西湖戏作
晴雨分山色临流啓壮观楼台横水面梵塔插云端忽讶松间竹当夸岩下兰风光被草木无处不成欢
乾隆十六年
皇上御制出钱塘门由段桥至圣因即境近体二律胜游清跸出钱塘明圣标名果异常细雨轻风媚湖景红桃緑柳报春光且迟画舫一防正徐防烟隄五里强即境颇常工属句笑今搜索总茫茫山环水复水环山月地云居山水间寺侧离宫临絶胜春来驻跸寄几闲玉兰却似迎人放紫燕初看命侣还千载拟留白苏句其他赋咏总应删
御制泛舟西湖
雨霁明湖泛彩舟漪流霭霭惠风柔评情淡且文于画拟色緑还清胜油
图画四围天与开沿隄緑栁间红梅湖心忽讶青莲涌却是北高峯影来
何处轻舟不泛湖今朝领略逈然殊漫云西子无多子兴防随人自取夫
佳丽山光接水光都参画鹢镜中央乱头麤服犹唐突正是唐宫闹扫糚
御制西湖晴泛
罨画烟丝忆昨辰一天霁景晓来新为标山色宜晴雨毕献湖姿作主賔风递管声细细波添罗縠皱鳞鳞轻移画舫长隄去白芷青蒲刺水漘
御制上已日诗【湖上作】
浮岚暖翠暮春时明净波光座上披此日此湖难适遇或晴或雨信皆宜山阴禊事兴思近灵隐钟声入听迟烟栁六桥无尽意兰桡祗惜向前移
御制和苏东坡游西湖三首韵
久间西湖清且幽省方幸值无事秋桃红柳緑纷匝岸芷浪蒲风环绕洲黄头发歌荡兰檝春水船如天上浮湖山美景讵宜恋聊为民情三日留君不见晏子陈夏谚补不足助不给吾王不游何以休
惜哉子瞻幽思幽禄仕恰値熙宁秋钱塘通守岂行志偶然寄兴游汀洲蒿目新法救不得无己与世为沈浮柏堂竹阁毎题句亦知此邦不久留君不见往来八州牧或岭南或冀北昨年曾记吟浮休【丙寅秋巡幸五台经曲阳山坡石上勒苏轼浮休二大字曾作诗纪之】
朅览那尽岩扄幽一时得意足千秋生香绕树雪迷路芳苹贴水春满洲风光如此不领略溪山毋乃粗浮东坡佳作恰对面吟情更令一晌留君不见冯唐对汉帝岂无颇岂无牧坡也至今恐弃休
御制清明诗【湖上作】
纎云净敛碧山横圆镜中央岸柳萦不独韶妍诏游兴所欣近远利春耕芳苹波面偏増防娇鸟枝头惯防鸣一晌闲情觇节物兹来差未负清明
御制西湖嬉春词
西湖景好好在春西湖春日多游人水态山光静入画歌楼酒舫乐同民
三面山光水一湖烟中东指宋时都尔今设问林和靖定道孤山防不孤
三日轻阴三日晴游观在在称人情鸣春山鸟真韶濩热闹翻嫌鼓吹声
鸬鷀船载泛烟涛恰喜春波涨一篙渔父不劳施网罟提篮入肆货银刀
桃花红罩菜花黄遇闰蚕时未届忙谁道吴中歌舞地于今都识重农桑
富丽临安迹已陈六桥烟栁又重新只今惟有平湖月阅尽千秋游赏人
御制留别西湖之作
明当清跸啓归程诚恐江乡误力耕设谓西湖姑舍是此言却不近人情
圣因寺图　康熙四十四年
圣祖仁皇帝南巡驻跸西湖臣民懽忭踊跃创建
行殿于孤山之南雍正五年
世宗宪皇帝俯顺浙民爱戴思慕之诚即其中防供法
王祝颂
圣德神功于万世
御书圣因寺额崇奉
圣祖神御龙牌万姓衣冠瞻仰其下凛然
天顔不违咫尺之义焉中为佛殿东为揽胜斋为西湖山房为涵清居为第一楼西为方丈乾隆十六年春
皇上省方幸浙恭谒
龙牌
御题佛殿正中之额曰
超诸有境
御书佛殿柱联云
长见日华临宝掌
依然帝释驻香台
福界慈宫冠于五山十刹之首云
圣因行宫图　西湖名胜自奉
圣祖仁皇帝巡幸以来阅今四十余载水光山色献秀呈奇沛泽深仁沦肌浃髓是以瞻云就日之诚虽率土皆同而东南尤切我
皇上轸念民依
特允臣工之请因乾隆十六年恭逢
皇太后六旬万寿亲奉
銮舆
省方南幸全浙臣民子来不日于圣因寺西恭建行宫规制淳朴恍见尧阶舜陛栋牖松云之象
御制圣因行宫即景诗
离宫当日咏卷阿春暮巡方此重过遥岫开云飞翠嫩丛兰经雨送馨多平陵塔矗珑影俯瞰舟回潋滟波陶冶性灵欣始遇逺风何处递笙歌檀栾修竹涧岩纡极顶轩亭俯碧湖真副其名非谬也不孤我咏则然乎请看春物因时鬯能使神心与静俱承志宫中养天下千秋万嵗奉
慈娱
苏隄春晓　宋元祐间苏轼守临安筑隄湖上自南山至北山夹道植柳嗣守林希榜曰苏公隄
国朝康熙三十八年
圣祖仁皇帝南巡
御书苏隄春晓为西湖十景之首爰建亭于望山桥之
南奉悬
宸翰并勒贞珉于亭内雍正八年以亭隘不称瞻仰改建岑楼増培隄岸补植桃枊并构曙霞亭于左榱桷凌云檐牙浸水春时晨光初啓宿雾未散杂花生树飞英蘸波纷披掩映如列锦铺绣揽胜者咸谓四时皆宜而春晓为最云乾隆十六年三月恭逢
皇上省方驻跸
御制西湖十景诗
首题苏隄春晓
通守钱塘记大苏溪山处处尽堪庐【用苏句】长隄万古传名姓肯让夷光擅此湖
柳浪闻莺　宋时丰豫门外沿隄植柳地名柳洲上有柳浪桥丰豫门即今涌金门也稍南为清波门
国朝康熙三十八年
圣祖仁皇帝御题柳浪闻莺为十景之一建亭于柳洲
之南奉悬
宸翰并恭摹勒石于亭右因别构舫齐平临湖曲架石梁于隄上柳丝踠地轻风摇飏如翠浪翻空春时黄鸟睍睆其间流连倾听与画舫笙歌相应答焉乾隆十六年春恭逢
翠华巡幸花柳増妍禽鸟自乐
御制柳浪闻莺诗
那论清波及涌金【柳浪桥宋时在清波门外聚景园中康熙三十八年于涌金门南创建亭榭圣祖仁皇帝御书赐今额名】春来树树緑阴深间闗几啭供清听还似年时步上林【圆明园四十八景中亦有是名】
花港观鱼　苏隄第三桥曰望山与西岸第四桥斜对水名花港通花家山山下有园为宋内侍卢允升别墅凿池甃石引湖水其中畜异鱼数十种称花港观鱼后湮废康熙三十八年建楼于花港南当三台山出入之径去定香桥数十步飞甍倒水重檐接霄珠网绮防辉映云日旁濬方池清可见底扬鬐鼓鬛之状鳞萃毕陈或潜深渊或跃清波以泳以游咸若其性虽濠濮之间无以逾此恭悬
圣祖仁皇帝御书扁额楼北建
御书碑亭亭后置高轩环以曲廊疉石为山重门洞啓花径逶迤为湖南最胜处乾隆十六年春
圣驾巡幸
御制花港观鱼诗
花家山下流花港花着鱼身鱼嘬花最是春光萃西子底须秋水悟南华
曲院风荷　宋时取金沙涧之水造麴以酿官酒名麴院中多荷花在行春桥西灵竺路所从入也旧称麴院荷风
国朝康熙三十八年构亭于跨虹桥之西平临湖西环植芙蕖
圣祖仁皇帝御题曲院风荷扁额奉悬亭楣东建御碑亭恭摹
宸翰又东为迎薰阁正东为望春楼轩槛珑池亭防窱花时香风四起水波不兴緑盖红衣纷披掩映穆然如见南风解愠时也乾隆十六年春
圣驾南巡
御制曲院风荷诗
九里松旁曲院风荷花开处照波红莫惊笔误传新牓恶防崇情大禹同【九里松旁有宋时麴院地多荷花遂有麴院荷风之名康熙三十八年构亭叠石为盘曲之势圣祖御书扁额易麴院为曲院易荷风为风荷】
双峯插云　南高北高两峯相去十里许其间层峦疉嶂蜿蜒蟠结列峙争雄而两峯独以高名为防城之巨鎭往往能兴云雨故其上多奇云山峯高出云表时露双尖望之如插宋人称两峯插云康熙三十八年
圣祖仁皇帝临幸西湖
御题十景易两峯为双峯构亭于行春桥之侧适当两
峯正中崇奉
奎章并恭摹勒石于亭后缭以周垣丹革翚飞与双峯相对每春秋佳日凭栏四望俨如天门双阙拔地撑霄祥云靉叇随风卷舒日光遥映常现五色太平云物之瑞兹焉可睹矣乾隆十六年春
御制双峯插云诗
高不畏风双髻垂天衣几缕称身披画师若与开生面想见淡糚浓抹时
雷峯西照　出清波门过茶坊岭有峯自九曜山来逶迤起伏盖南屏之支麓也旧名中峯穹窿回映亦曰回峯咸淳临安志又称郡人雷就所居遂名雷峯吴越王妃建塔于峯顶林逋中峯诗云夕照前村见故十景有雷峯夕照之目
国朝康熙三十八年
圣祖仁皇帝御书易夕照为西照遂于雷峯之西筑亭以奉扁额复摹穹碑于亭后塔本七级后止存五级旧有重檐飞栋窓戸洞达嗣燬于火窣堵巍然砖皆赤色藤萝蔓引苍翠欲滴每当日轮西照亭台金碧与山光互映如金镜初开火珠将坠虽赤城栖霞不是过也乾隆十六年春
御制雷峯西照诗
何处高峯无夕照斜阳此地独标名钱王遗迹犹堪指爱是山头塔影横
三潭印月　苏轼留意西湖极力濬复于湖中立塔以为标表着令塔以内不许侵为蔆荡旧有石塔三土人呼为三塔基名胜志云旧湖心寺外三塔鼎立相传湖中有三潭深不可测故建浮屠以鎭之塔影如瓶浮漾水中明治间毁万歴间濬取葑泥绕潭作埂为放生池池外湖心仍置三塔以复旧迹月光映潭影分为三故有三潭印月之目
国朝康熙三十八年于池上构亭恭悬
圣祖御书扁额复建一亭于池北以奉
御碑内置高轩杰阁度平桥三折而入空明窅映俨然湖中之湖夜凉人寂孤艇沿洄洵可濯魄洗心顿遣尘虑也乾隆十六年春
圣驾巡幸
御制三潭印月诗
湛净空潭印满轮分明三塔是三身禅宗漫许添公案万刼优昙现圣因
平湖秋月　宋祝穆方舆胜览叙西湖十景首平湖秋月盖湖至秋而益澄月至秋而逾洁合水月以观而全湖之精神始出也宋时有水仙王庙在苏隄三桥之南明季移建于孤山路口曰望湖亭后圯
国朝康熙三十八年
圣祖仁皇帝巡幸西湖建亭其址前为石台三面临水御题平湖秋月扁额奉悬亭中旁构水轩曲栏画槛蝉联金碧与波光互映每当清秋气爽水防初收皓魄中天玻璃澄澈恍神游于琼楼玉宇间也乾隆十六年春
圣驾驻跸湖中
御制平湖秋月诗
春水初生緑似油新蛾泻影镜光柔待予重命行秋棹饱弄金波万顷流
南屏晚钟　南屏山当西湖之南正对孤山层峦耸列翠岭横披宛若屛障凌空而中峙者为慧日峯下有慧日永明院即今之净慈寺也寺钟一鸣山谷皆应逾时方息盖兹山隆起中多岩壑嵌空珑传声独逺故称南屏晚钟康熙三十八年奉
圣祖仁皇帝御书扁额建亭于寺门前正中面临万工
池恭悬
宸翰并勒石于池北建
御碑亭
天章璀璨与慧日光华永丽于灵山震旦之间乾隆十
六年春
驾幸净慈寺
御制南屏晚钟诗
净慈掩映对南屏断续蒲牢入夜声却忆姑苏城外泊寒山听得正三更
断桥残雪　白沙隄第一桥曰断桥界于前后两湖之间水光潋滟桥影浸水如玉腰金背凡探梅孤山蜡屐过此辄春雪未消葛岭东西楼台高下悉琼林瑶树晶莹朗澈不啻玉山上行
圣祖仁皇帝五幸西湖皆大地阳和之日而
御题十景特书断桥残雪扁额盖积素凝华实为三农上瑞而名区胜地正宜常施粉绘以润色太平爰于桥上构亭奉悬
宸翰复恭摹勒石建亭于桥左每当六出飞霙条风将至寒岩深谷尚积余光塔顶峯头犹余片白诚熙时瑞象也乾隆十六年春
圣驾巡幸西湖
御制断桥残雪诗
想像银塘积素余湖光山色又何如近从赵北桥边过一例风光入翠舆
御题行宫八景图　孤山耸峙湖心碧波环绕倚云耀日泼翠流丹为西湖最胜处唐白居易诗蓬莱宫在水中央正谓此也乾隆十六年恭建
行宫于圣因寺西适当孤山正中实揽全湖之胜恭逢
翠华巡幸山川献瑞品彚咸熙风景之繁未易殚述
我
皇上静观万类造化生心即境
挥毫分题八景遂为湖山未有之大观虽文囿灵台曷足拟斯隆盛爰敬谨摹绘合为八景全图恭纪
奎章昭示无极非若蓬莱宫阙仅托于虚无缥缈间
也
御制西湖行宫八景诗
四照亭【临孤山对葛岭山光塔影倒漾明湖旧有额曰云峯四照因以名亭】
孤山最高处更据圣湖中峯色回环翠花光澹荡红隄虹遥饮练波縠静披风方喜奇全揽翻牵兴莫穷
竹凉处【丛篁深翳戞玉摐金尘氛为之尽涤】
目遥方过雨意入更逢凉声是戞寒玉境还生静香万竿笼日照一线漏天光却羡山僧逸坐消九夏长
緑云迳【由竹凉处曲径西行乔柯奇石目不给赏云气时起步屧间】
迳纡探絶胜森秀入苍云苔迹时留印樵斤未许闻蒙蒙湿鹤毳濯濯润螺纹谢傅东山好微嫌丝竹纷
瞰碧楼【楼俯全湖晴波绮縠摇荡几牖有　碧万顷之槩】
览景不嫌高山楼瞰碧涛雨晴皆合赏俯仰更无劳洗涤尘氛气差排歌舞曹悠然会心所摛句亦因豪
贮月泉【水月清光互相映发平湖既已标胜山半一亦先得月岂以大小殊观】
乳窦注天池嫦娥小浴之一清且浅满魄静相宜未许鱼龙混还欣松桂披广寒合云表消得夜眠迟
鹫香庭【老桂森庭宛然臯涂精舍爰取鹫岭天香句意顔之】
山水清晖蕴挺生仙木芳徒观叶蔚緑因忆粟堆黄雅契惟期月旉荣却待凉何当秋宇下满意领天香
领要阁【湖山幽邃不可胜穷略观大意此领其要】
岚霭朝晡别湖山趣不穷一时期领要千古有高风借问双峯侧何殊六法中惟观其大略靖节许相同
玉兰馆【春巡至止值辛夷盛放即景纪胜未知与辋川旧馆何若】
对峙白琳树迎阶为我开判春标雅致名馆称清裁一晌教神往他时待客来举王非慕蔺自分谢吟材
御题小有天园图　慧日峯为南屏之主山上多层峦叠巘丹厓翠壁下有精舍旧名壑庵郡人汪之萼别业也石笋林立秀削珑有泉自石罅出汇为深池饶寿藤古木环植芙蓉游人称为赛西湖之萼之孙守湜辟为园更加葺治轩槛周遭池亭合匝复构南山亭于慧日峯之上拾级而登歴幽居洞陟欢喜岩抵琴台观司马光摩厓隶书家人卦憇南山亭山峯既高所见益远全湖风景近在目睫乾隆十六年春
圣驾临幸
御书小有天园四字
赐为额
御制小有天园诗
佳处居然小有天南屏北渚秀无边如依妙鬘云中住便是超尘刼外仙几曲涧泉才过雨一园梅柳欲生烟坐来拈句浑难得不落空还不涉诠
吴山大观　吴山最高处名紫阳山亦名瑞石山上有宋米芾书第一山石刻存焉顶石砥平天成若台可容凭眺旧称大观台故有吴山大观之目康熙二十八年
圣祖仁皇帝南巡
御制登吴山絶顶诗
左控长江右控湖万家烟火接康衢偶来絶顶凭虚望似向云霄展画图
三十八年
圣祖再幸
御制登吴山诗
重经层巘暂停銮天日晴和览眺寛城市万家烟火近念兹莫遣有饥寒
并恭摹勒石建亭于大观台上乾隆十六年三月初二日
皇上省方至浙
临幸吴山
御制恭依
皇祖吴山诗韵
崇巘襟江复带湖俯临万井乐亨衢百年休养
三朝泽继述予怀凛永图
又
御制吴山大观歌
我游名山亦己多吴山大观今作歌兴安大岭及长白嵩泰台麓田盘窝诸山未兼江海胜此间旷览俱遮罗南北高峯走龙脉蜿蜒入郡成嵯峨琳宫梵宇许居下不许墙宇盘尖螺平列坎石鎭火患风从其俗无烦诃第一峯头纵遐瞩壮哉所见真无加【叶】左江右湖互环抱海气蓊匌含羲娥维水有四三己具故富鱼族蛟鼋鼍天吴阳侯时出没列缺丰隆相荡摩吴颠越踬阅兴废宋迁元代纷誵讹只賸吴山青不磨吴山大观今作歌
湖心平眺　湖心亭居全湖中心四面临水西向左右正对南北两峯翼以雕栏花柳掩映上为岑楼凭栏四望羣山环列如屏后为水轩平临湖面康熙二十八年
圣祖仁皇帝巡幸西湖
御制湖心亭诗
水上起楼台湖面平如镜春风吟柳条逺与山光映
三十八年再幸又
御制湖心亭闲眺诗
虚牖层栏挹翠微春容澹沲送晴晖澄波如镜涵天影鱼鸟欣欣自息机
皆恭摹勒石立于亭中由是斯亭之胜为湖山甲乾隆十六年春恭逢
圣驾巡幸泛舟湖心
御制湖心亭诗
无地楼台镜影空仙居蓬阆许舟通四围景物蜃外三面山光雉堞东俯槛闲看鱼画水卷帘低引燕裁风坐游省识无边乐奚必幽遐一一穷
湖山春社　湖山神庙在岳鄂王祠西南前临金沙涧后为乌石峯有泉发自栖霞山涓涓伏榛莽中上多桃花旧名桃溪雍正九年创建祠宇祀湖山之神复见迤西一隅清泉从竹径出有兰亭曲水之致辟地为园盛莳卉木中构高轩恭奉
世宗宪皇帝御书竹素园三字悬于正中并奉
御题联句云
花枝入戸犹含润
泉水侵阶乍有声右为溪流屈曲环绕作流觞亭亭西置舫斋曰临花舫迤南为水月亭后有楼曰聚景最后为观瀑轩为泉香室乾隆十六年春
圣驾临幸
御制竹素园诗
纵目吴山景游心竹素园社过春正丽【园在湖山春社西隣】物与道俱存黛重云根古淙鸣水乐喧沈思堪致远得句异常言
浙江秋涛　西湖虽不通江而江湖实相表里钱塘江本名浙江亦名曲江以江流三折故称曲焉枚乗七发云观涛于广陵之曲江是也凡江皆有潮而观涛独于浙江者因海潮逆流而上受龛赭两山约束蹙不得骋与山争势汹而为涛或云下有沙潬横亘隔阂洪波起而为涛一日夜再至而秋八月尤盛康熙四十二年
圣祖仁皇帝御制钱塘江潮诗
相传冰岸雪崖势滚滚掀翻涌怒涛风静不闻千里浪三临越地识江臯
四十六年复由江上幸云栖舟中
御制诗一首
鸟道沿江问信潮石尤恬静有归桡转移至险看洄洑尽得人防莫失调
并恭摹勒石于江岸构观潮楼奉悬
御书恬波利济四字额自是川灵效顺潮汐以时奇瑰
之观为东南甲乾隆十六年春
皇上省方幸浙登楼观潮
御制钱塘观潮歌
向闻钱塘潮最奇江楼凭几今观之更闻秋壮春弗壮弗壮已匪夷所思两山夹江龛与赭亹束长流逼东泻海潮应月向西来恰与江波风牛马江波毕竟让海波回澜退舍如求和洪涛抝怒犹未己却数百里时无何于今信识海无敌包干括坤浴渊魄何处无潮此处雄雄在奔腾旋荡激蓂茁三叶及落三皆最胜日期无淹我来正值上巳节晴明遥见尖山尖须臾黯黮云容作似是丰隆助海若天水遥连色暗昏倐见空际横练索旁人道是潮应来一弹指顷堆银堆疾于风樯白于雪寒胜氷山响胜雷砰硡礌硠礡磅礚紞紞啍啍吼哕哕流离顿挫无不兼回斡旁喷极滂沛地维天轴震撼掀天吴阳侯挟飞廉蛟龙鼓势鱼蠏遯长鲸昂首嘘其髯榜人弄潮偏得意金支翠旗箫鼓沸忽出忽入安其危但过潮头寂无事因悟万理在人为持志不定颠患随迟疑避祸反遭祸多应见笑于舟师
梅林归鹤　宋和靖处士林逋故庐在孤山之阴遥对葛岭逋尝放鹤于此上多古梅相传为逋手植今皆不存而后人补植者多已成林元至元间郡人陈子安建鹤亭后圮明嘉靖中重建
国朝康熙三十八年
圣祖仁皇帝南巡
御书放鹤二字因建放鹤亭
御制孤山放鹤亭诗
处士人何在山前夕照来亭空不见鹤磴古尚留梅杨柳萦烟嫩棠梨遇雨开今朝闲系艇还是爱贤才
又奉
御书舞鹤赋大字恭勒穹碑建亭于嵗寒岩之上每当梅花盛放辄有白鹤翩□翔舞其处乾隆十六年春
圣驾临幸
御制放鹤亭诗
谿亭阅古坐斯须千载孤山信不孤岂必鹤归识丁令却因梅放缅林逋赢将白傅还苏守留得青山与碧湖葛岭当前漫相傲顽仙未必及潜儒
玉泉观鱼　玉泉在清涟寺内发源西山伏流数十里至此始见旧传齐建元中僧昙超説法龙君来听为抚掌出泉因建龙祠甃石为池方广三丈许清澈见底中畜五色鱼游泳泼剌鳞鬛可数投以香饵则扬鬐而来吞之辄去有相忘江湖之乐泉上有亭曰洗心旁一小池水色翠緑以白粉投之亦成緑色康熙二十八年
圣祖仁皇帝南巡
御制过桃源岭至玉泉寺诗
度岭穿云路始平停镳聊憩小池清游鱼自有悠然意岂识乾坤造化宏
乾隆十六年春
御制清涟寺【即玉泉观鱼】诗
清涟山里寺泉石胜其余坐近琉璃沼言观翡翠鱼噞喁花涌浪泼剌玉溅裾游客欣初见山僧道不如【僧谓人来观鱼者擕饝以飤叹己不如鱼也】旧曽见王画【内府有王渊画鱼颇得其妙】可以悟庄书无虑投竿者鳞中大隐欤
玉带晴虹　宋咸淳间京尹赵与自北新路第二桥筑隄以达灵竺路名小新隄中有桥又作四面堂及三亭于隄上夹植桃柳以比苏隄人称赵公隄嵗乆湖水侵囓隄与桥皆圯
国朝雍正八年作隄于东浦桥之南西接金沙涧名金沙隄隄上构石梁以通里湖舟楫设有三洞状如带环遂以玉带名之与闗帝祠相属回廊绕水朱栏倒影金碧澄鲜桥畔花柳夹映上构红亭飞革高鶱晴光照灼俨如长虹卧波横亘霄汉与苏隄第六桥之跨虹逺近辉映弥觉烂然可观乾隆十六年三月
圣驾巡幸
御制玉带桥诗
垂之则有卧波中衔绶维鱼幻岂虹歌咏湖山此生惯威仪青紫若人工光通潋滟原规月势委飘萧不碍风本是印公留下物而今还复属苏公
宝石鳯亭　石甑山一名巨石山吴越钱氏封为寿星宝石山形若翔鳯上有宝所塔高倚天半塔下有寺曰崇寿院寺僧依山结寮而居石壁巉削下临无地梵呗声出林杪南望平湖水天滉瀁湖南诸山蜿蜒起伏如在掌上北望平畴沟塍连接原隰纵横鸡犬桑麻屋庐人物皆可指数东则烟火万家覩市防之盛西则林峦千疉揽灵竺之奇寺侧旧有天然图画阁燬于火雍正七年建亭其址名曰来鳯值清秋气爽木落天高九日登临履綦交错彷佛龙山高防焉乾隆十六年春
圣驾巡幸湖山
回銮舟中
题董邦达西湖画册
御制来鳯亭诗
钱塘门外宝石山势如翔鳯辉翩□当年梵宇灿金碧梯岩结构红云间危亭四柱号来鳯顿令阿阁懐轩辕映带田畴及城郭变幻暮霭还朝岚遥思胜赏如宿昔荒基惟照斜阳间
天竺香市　灵隐天竺两山与北高峯相属总为武林山自慧理有天竺国灵鹫飞来之语遂以飞来峯之阴为灵隐飞来峯之阳为天竺而两山各擅其胜由飞来峯转至下竺诸岩洞皆嵌空珑莹粹清润林木悉自岩骨拔起不土而生更进为中竺又进为上竺夹道溪流瑽琤松篁茂密所在多邨市野店春时乡民扶老携幼焚香顶礼大士以祝丰年更有自逺方负担而至者名曰香客骈肩接踵嵗以为常三寺皆极宏丽而上竺尤盛乾隆十六年春
圣驾巡幸
御制天竺寺诗
屈曲泉流绕石林到来竺宇畅幽寻了知説法无多子且喜入山不厌深七佛总空法化报三生曽话去来今未能习静催归辔已听钟流云外音
云栖梵径　云栖坞在五云山之西旧传山上时有五色瑞云飞集坞中遂名云栖前绕大江沿江取路而入行万竹中石径幽仄仰不见日高下屈曲延縁十余里转入转深不辨所出山半有洗心亭为游人憩息之所行乆渐闻钟磬音则云栖寺在焉寺建于吴越时后名栖真院明隆万间释袾宏号莲池者居之复名云栖
国朝康熙二十八年
圣祖仁皇帝御书扁额
御制云栖竹树甚茂幽兰满山诗
山径纡徐合溪声到处闻竹深阴戞日木古势干云倚槛听啼鸟攀厓采异芬韶华春已半万物各欣欣
乾隆十六年春
翠华巡幸
御制云栖寺诗
一碧万竿翠双流百折澄竹泉行尽处门径得来登磬礼悲心佛畴咨苦行僧钟鱼守本色拳拂谢多能矮屋常妨防明珠不断灯莲池家法在六字括三乘
蕉石鸣琴　丁家山在金沙港南上有冈阜俯瞰全湖与北岸之栖霞岭乌石峯相拱揖雍正九年建亭山椒縁磴道给级而登黛色波光如在阶墄进内为舫室数楹轩槛凌虚湖波远映恍疑乗槎天汉舫前奇石林立状类芭蕉题曰蕉石山房石根天然一池泉自石罅迸出防防作琴筑声磴道之南有石壁高丈许前一巨石卓立如屏遂称蕉屏内庋石牀石几莹润无滓时携焦尾作梅花三弄古音防越响入秋云乾隆十六年春
圣驾临幸
御制丁家山【又名蕉石鸣琴】诗
緑蕉白石足天然胜李羞桃鬬丽妍三日春光两日雨一溪明水半溪田凭高恰喜逢初霁望远何妨泮晓烟鸟语泉声间喧静丝桐不鼓亦成连
冷泉猿啸　冷泉即石门涧之源一名灵隠浦汉志所称武林山出武林水是也在云林寺前环飞来峯峯上有呼猿洞六朝时有僧智一善啸尝畜猿山中临涧长啸声振林木则众猿毕集人称猿父故峯下至今多猿时闻啸声旧传冷泉深广可通舟楫唐刺史元藇作亭水中故白居易记云可濯足于牀下可垂钓于枕上宋郡守毛友以水中作亭如镜中加绘画因拆去之改建岸上尝有诗云试寻橹响惊时换却听猿声与旧同盖纪实也泉北即古灵隠寺
国朝康熙间改名云林重修冷泉亭乾隆十六年三月
圣驾临幸
御题冷泉亭子诗
不碍静中喧看取动时定小坐忘万縁湱然满清听
鳯岭松涛　万松岭在鳯凰山上左江右湖夹道栽松唐白居易诗万株松树青山上又许浑诗十里万株松皆指此也南宋时密迩宫禁红墙碧瓦高下鳞次上有门曰万松坊州城既改平为大涂而松亦无几后人补植万株以还旧观毎当天风戞击如洪涛澎湃与江上潮声相互答岭上有万松书院明嘉靖间建嵗久圮
国朝康熙五十五年
圣祖仁皇帝御书浙水敷文额恭悬勒石更名敷文书院颁赐经籍给
帑金以资膏火择经明行修之士肄业其中鳯岭万松比于薪槱棫朴矣
御制万松岭诗
翠临城郭逈盘云老榦千年赦斧斤湖色江声欣两得吴山鳯峤与平分岂争艳冶春光富时有飕飗天籁闻我愿树人常似此讲堂近接号敷文
灵石樵歌　灵石山本名积庆山上多奇石时见瑞光因号灵石中有坞曰灵石坞旧有灵石寺久圮下为积庆教忠寺在栖真院之上宋枢宻使章楶建元祐中僧善本居之号大通禅师塔名定光端平间重建理宗书额曰积庆教忠内有君子泉天一泉与报德院之灵石泉合流而汇于南山之涧山路深窈人迹罕至惟樵子往来其间山香一曲与樵斧丁丁相应亦山中之清籁也乾隆十六年春
圣驾南巡
驻跸西湖因地稍僻左未蒙
临幸
回銮舟中
补题西湖画册
御制积庆寺诗
竹泉幽絶处往往有禅林疉石桥通径蔓萝门对岑未瞻月轮相遥听午钟音分付曹溪路他年待重寻
葛岭朝暾　初阳台据葛岭之巓旧志称十月朔海日初出烂然可观盖地势高峻直望东北海门日轮乍起微露一防瞬息间霞光万道天半俱赤红若琥珀大如铜盘光景离奇倐忽变幻不可端倪故钱塘八景有东海朝暾之目凡山峯高处皆可观日出泰岱日观峯其最著者近如灵隠之韬光亦有楼观海日之句而葛岭独以初阳名盖十月朔日日行之道恰当台之正面是以所见益真或云日初起时四山皆晦惟台上独明山鸟羣起遥望霞气中时有海风荡潏水面更有一影互相照映传是日月并升其説似未可信而询之故老皆同旧志所称或非无据也
御制初阳台诗
我闻华顶十月朔日月同度传奇观此语近奇疑信半不曽神树征星官葛岭孟冬之上日独称晓日光流丹阳月初阳腾瑞曜此理平易何疑焉天鸡鸣后海波沸玫瑰靺鞨朱火殷葛翁吞光得仙道东将入海扶桑攀至今台下遗丹灶欲往寻之阻路艰
九里云松　唐刺史袁仁敬植松于行春桥西达灵竺路左右各三行毎行相去八九尺苍翠夹道阴霭连云日光穿漏如碎金屑玉人行其下衣袂尽緑延縁九里人称九里松今旧松多不存而新植者己渐成偃盖时时与灵山白云相接故曰云松中有亭若一字然称一字门宋武林旧事云一字门扁吴説书九里松三字高宗欲易以已书自以为不及遂饰以金而重揭之今旧额已失新掲者乃后人续书乾隆十六年春
驾幸云林
翠华暂驻
回銮舟中
补题西湖画册
御制九里松诗
不信云林僻惟看虬榦青谡涛无定响偃盖有奇形如导溪头路宁遮厓口亭久闻王子晋过此劚香苓
韬光观海　自云林罗汉堂而西迳路屈曲松篁夹道行三四里始达韬光庵上有石楼方丈正对钱塘江江尽处即海故昔人有楼观沧海日门对浙江潮之句乾隆十六年春
圣驾两幸韬光
御制韬光诗
云林境己幽韬光幽更极蜿蜒盘云迳仰视天一隙琅玕轮尺围过雨翠欲滴葱蒨交风枝似扫行人迹野禽送春声可见不可识犹嫌山寂歴间以泉淙石攀陟造其巅长烟一空白稍待烟旋消千里来几席近湖远者江由江达海直足力不能穷结揽须臾得譬如虚室光其通乃在塞留兹片晌兴酬彼万古客
西溪探梅　西湖北山之阴过石人岭为西溪溪水湾环山径幽邃直薄余杭县界受南湖之浸羣山绕之凡三十六里自古荡以西并称西溪居民以树梅为业花时弥漫如雪故旧有西溪探梅之目然地皆沃壤宜稻宜蔬宜桑宜竹其水宜鱼多茭荷葭菼之利民风近朴高僧畸人往往结庐其间非独以梅花着胜也康熙二十八年
圣祖仁皇帝巡幸西溪
御制西溪一首
十里清溪曲修篁入望森暖催梅信早水落草防深俗借渔为业园饶笋作林民风爱淳朴不厌一登临
乾隆十六年春
圣驾临幸
御制西溪诗
意行跋玉骢高陟法华顶西寻野溪幽东眺明湖影竹迳既曲折烟村亦僻静梅英贴流水松涛响峻岭高墅早頽废张园复荒冷都无百年久寂寥非昔境何怪指辇道旧迹人莫省【州志沿山十八里皆南宋辇道】
西湖志纂卷一

[book_title]西湖志纂卷二
西湖水利
西湖古称明圣湖汉时金牛见湖人言明圣之瑞因名又以其在钱塘故称钱塘湖又以其委输于下湖故称上湖其地负防城之西故通称西湖【汉书地理志钱塘有武林山武林水所出水经注钱塘县南江侧有明圣湖父老传言湖有金牛古见之神化不测湖取名焉咸淳临安志武林水自四山而下合流扵明圣湖即今之西湖也西湖游览志西湖三面环山谿谷缕注下有渊泉百道潴而为湖诸山之脉皆宗天日蜿蟺东来若翔若舞萃扵钱塘而崷崪扵天竺従此而南而东则为龙井为大慈为玉岑为积庆为南屏为龙山鳯山吴山皆谓之南山从此而北而东则为灵隠为仙姑为履泰为寳云为巨石皆谓之北山南山之脉分为数道贯扵城中而其外逻则白龙山沿江而东环沙河而露骨于茅山艮山者皆其防沙也北山之脉分为数道贯扵城中而其外逻则自霍山绕湖市半道红冲武林门露骨于武林山皆其防沙也潮击海门而上昼夜再至山□水导而逆以海潮则气脉不觧南北诸山峥嵘防绕汇为西湖恶停深若练若镜其水灌漑沿湖之田形胜□乎郡城余波润于下邑岂直为鱼鸟之薮游览之娱哉】
厯代开濬始末
唐代宗时李泌刺杭州悯钱塘濒海市民苦江水卤恶难以安土始凿六井开阴窦引湖水以资民汲民甚利之【唐书李泌传代宗时泌为常衮所忌出为杭州刺史有风绩咸淳临安志六井相国井在甘泉坊侧西井在相国寺前方井在三省激赏酒库西白龟池水口在玉莲堂北小方井在钱塘门内裴府前金牛井今废】
长庆初刺史白居易重修六井甃函笕钟泄湖水漑濒河之田【唐书白居易传居易虽进忠不见听乃匃外迁为杭州刺史始筑隄捍钱塘湖钟泄其水漑田千顷浚李泌六井民頼以汲白居易别州民诗耆老遮归路壶浆满别筵甘棠无一树那得泪澘然税重多贫户农饥足旱田惟留一湖水与汝救荒年自注今春増筑钱塘湖隄贮水防旱故云】
五代时西湖岁久不修湖葑蔓蔽吴越王钱氏置军千人治湖又防涌金池以入运河【宋史河渠志钱氏有国始置撩湖兵士千人专一开濬梦粱录涌金池在丰豫门内引西湖水为池吴越王元瓘书涌金池三字刻石识之】
钱氏归命后废撩湖兵士湖复不治宋景德初王济以工部郎中知杭州命工开濬【宋史王济传郡城西有钱塘湖漑田千余顷岁乆湮塞济命濬治増置斗门以备溃溢之患仍以白居易旧记刻石于侧】
天禧时王钦若奏请西湖为放生池禁民采捕庆厯时湖葑日塞郑戬知杭州复濬之【宋史郑戬传庆厯元年戬知杭州时钱塘湖葑土湮塞为豪族僧坊所占冒湖水益狭戬发属县丁夫数万辟之事闻诏本郡岁治如戬法】
嘉祐中知州事沈遘作南井以补金牛之缺人称沈公井【咸淳临安志沈文通尝作南井引西湖水入城以便民汲人呼为沈公井按南井在三桥西金文河酒库北水口在丰豫门外龙王堂前分入宋史沈遘传遘知杭州明于吏治令行禁止禁民捕西湖鱼鼈】
熙宁中六井及沈公井俱废知州陈襄命工讨其源流渫而甃之岁旱不能为害【咸淳临安志杭虽号水乡而其地斥卤可食之水尝不继唐相国李长源旧为六井引西湖以饮民井乆废不修水遂不应民用襄命工讨其源流渫而甃之井遂可食虽遇旱岁民用沛然】
元祐四年龙图阁学士苏轼知杭州奏请救荒余钱万缗粮万石及百僧度牒募民开湖葑草尽除湖乃大治【宋史苏轼传西湖葑积为田河失利取给江潮舟行多淤三年一淘为民大患六井亦几于废轼见茆山河专受江潮盐桥河专受湖水遂濬二河以通漕复造堰牐以为湖水蓄泄之限以余力完六井又取葑田积湖中南北径三十里为长隄以通行者吴人种菱春輙芟除不遗寸草募人种菱湖中葑不复生岁取其利以备修湖杭民家有画像饮食必祝又作生祠以报】
南渡后郡为行都衣冠毕会商贾云集虽无恢复远略而言水利者厯朝多有绍兴初守臣张澄请开西湖继守臣汤鹏举奏请重开均着治绩【宋史河渠志绍兴九年知临安府张澄奏请招置厢军兵士二百人委钱塘县尉兼领其事专一濬湖若包占种田沃以粪土重置诸法从之咸淳临安志绍兴八年澄再知临安府五月浚临安府运河绍兴十九年以西湖近来秽浊湮塞诏郡守汤鹏举措置遂用工开撩及修砌六井阴窦水口増置斗门闸板量度水势通放入井且条具事宜以闻】
乾道时临安居民日盛河流渐隘舟楫病之安抚周淙请开运河濬西湖重修六井一仿苏轼遗法【宋史河渠志乾道四年守臣周淙出公帑钱招集游民开濬城内外河防通淤塞人以治办称之咸淳临安志淙言西湖惟务深濶涓净累降指挥禁止污秽今欲撩湖增置军兵百人专委钱塘县尉并壕寨官一员于阶位内带主管开湖管辖军兵不住开撩不许妄有请佃包占或有违戾依苏轼申请以违制论从之】
淳熙时张杓知临安兴水利不避权要治法略如周淙【咸淳临安志淳熙十二年张杓以两浙转运副使知临安府置修江卒以御潮防积年湖壅三闸六井一一修复十六年杓以权兵部尚书再兼知临安府时有内侍毛伯益占西湖菱池为亭夤缘求免杓曰吾官可去法不可屈执奏论如律】
淳祐咸淳间以治水著者守臣为赵与为潜説友御史为鲍度相继开浚宋之世湖无壅淤之患【梦粱录淳祐丁未大旱湖水尽涸郡守赵与奉朝命开濬自六井至钱塘上船亭西泠桥北山第一桥苏堤三塔南新路长桥桞洲寺前等处凡种菱荷茭荡一切薙去湖水如旧咸淳四年守臣潜説友申请扵朝乞行除拆湖中菱荷无得存留秽塞侵占湖岸又咸淳中御史鲍度劾奏内臣陈敏贤刘公正包占水池盖造屋宇濯秽洗马无所不施一城黎元俱饮汚腻浊水而起疾疫之灾奉旨降官罢职令临安府拆毁屋宇开辟水港于湖中除拆荡岸得无汚秽之患并令官府除其年纳利租官钱消灭其籍】
有元一代守令治西湖者无人湖遂废而不治故元史河渠志不及西湖【元史世祖本纪至元二十五年二月辛已以杭州西湖为放生池二十八年弛杭州西湖鱼鸟禁聼民网罟成化杭州府志元时不事濬湖沿邉泥淤之处没为茭田荷荡属扵豪民湖西一带葑草蔓合侵塞湖面如野陂然】至正六年丞相托克托率达实特穆尔开候潮门以南运河及龙山河
明初仍元之旧西湖渐成平田遂起税额向称以山为岸者去山日逺【成化杭州府志西湖百余年来居民寺观占为已业六桥之西悉为池田桑埂里湖亦然中仅一港通酒船耳孤山路南东至城下直抵雷峯塔迤西皆然】
景泰七年六月鎭守浙江兵部尚书孙原贞建议筑修西湖二闸明臣议开西湖自原贞始成化中官两浙者自都御史至郡守毎议兴西湖水利虽或格于浮议或设施未竟而前作后承渐见功绪【万厯杭州府志正统后都御史刘敷御史吴丈元奏请复西湖而浮议蠭起有力者百计阻之西湖游览志成化十年郡守胡濬稍辟外湖成化杭州府志成化十二年涌金门北创开水门通导西湖水自栁洲寺后入城由曲阜桥逹城河门深四丈五尺髙九尺置鐡櫺障隔内外门内外各为桥上并阔一丈下阔视水门而高则减二尺外桥下又为闸板以防暴涨】
成化十九年都御史刘敷等清理续占【李旻濬治西湖议成化十九年廵视都御史刘敷用杭人通政何琮之言防同都布二司临湖查勘凡宣德正统等年围筑报税者一切锄而去之税粮百三十余石之隄西有产之家代纳】治十二年御史吴一贯修筑石堰【李旻修复石堰记见艺文】
治末正德初杨孟瑛守郡建议西湖当开者五陈之御史车梁请达于朝从之发帑藏役人夫毁田荡除额税虽谤怨者多而有明开濬之功以孟瑛为最【杨孟瑛奏议见艺文万厯杭州府志正德三年郡守杨孟瑛鋭情恢拓力排羣议言扵御史车梁佥事高江上防请之部议报可乃以是年二月兴工为佣一百五十二日为夫六百七十万为直银二万三千六百七两拆毁田荡三千四百八十一亩除豁额粮九百三十余石以废寺及新垦田粮补之自是西湖始复唐宋之旧】
嘉靖时禁侵占西湖者为御史傅鳯翺厐尚鹏万厯时郡人陈善作杭州府志建防通之议【西湖游览志嘉靖十八年廵按御史傅鳯翺行县清理占据四十四年廵按御史厐尚鹏刻碑清波涌金钱塘三门严为禁防万厯杭州府志厐尚鹏立石禁约西湖开筑以来积数百年矣前人用情扵此非徒采形胜资燕游实为广蓄泄以备旱潦杭民世其利至今颂之不衰徃缘豪右侵占淤塞巳经前院勒石示戒歳久法弛蚕食如故特行立石禁谕凡有宦族豪民仍行侵占及巳占尚未改正者许诸人赴院陈告　陈善请防西湖议见艺文】
天啓四年钱塘县令沈匡济议防填阏之水以清湖八议上之抚按未见施行【沈匡济清湖八议见艺文】
皇朝开濬盛典
顺治十一年六月二十二日钦奉
恩诏内开
一东南财赋重地素称沃壤连年水旱为灾民生重困皆因失修水利致悮农功该督抚责成地方官悉心讲求防通水道修筑隄防以时蓄泄俾水旱无虞民安乐利
顺治间浙江左布政使张儒秀立西湖禁约凡豪民占为私产者勒令还官
康熙二十四年廵抚赵士麟开浚城中河道凡河之已塞而全防者起清波门三桥址厯逥龙桥众安桥以南循中宫桥又西北循梅家桥凡十二里其流浅而加濬者起涌金水门厯洗马桥烈帝庙北循武林门南抵正阳门又南抵南新关凡二十五里费白金二万余两役夫二十余万工起康熙甲子十一月讫工于乙丑六月康熙二十八年岁在已已春
圣祖仁皇帝厪懐泽国轸恤羣黎
特举省方之典
巡幸至浙驻跸西湖
御制七言诗一首并序
宋臣苏轼开湖漑田筑隄潴水杭民利之爲政者不当如是乎
长隄十里跨湖波官柳青青覆软莎漫道只爲游赏地悬知布政在民和
阅已卯癸未乙酉丁亥之岁屡奉
南巡皆
临幸驻跸官民踊跃忭舞恭先濬治西湖辟孤山以建行宫并防涌金门城河以逹
御舟云山効灵湖波増润汉称明圣之瑞千古协应盖自有西湖以来未有若斯之盛者也
康熙四十六年十二月十四日工部奉
上谕朕宵旰勤民视如赤子无一时一事不思为闾阎图经久之计江南浙江生齿殷繁地不加増而仰食者日众其风土阴晴燥湿及种植所宜逈与西北有异朕屡经巡省察之甚悉大抵民恃田亩为生田资灌漑为急虽东南名称水乡而水溢易泄旱熯难支夏秋之间经旬不雨则土坼而苖伤矣濵河低田犹可戽水济用高仰之地力无所施往往三农坐困朕兹为民生再三筹画非修治水利建立闸座使蓄水以灌输田畴无以爲农事缓急之备江南省苏州松江常州镇江浙江省杭州嘉兴湖州各府属州县或近太湖或通潮汐宜于所有河渠水口度地建闸随时啓闭水有余则宣泄之水不足则潴蓄以备用其有支河港荡淤浅者宜并加防濬使引水四达仍行建闸多蓄一二尺之水即田高一二尺者资以灌漑矣多蓄四五尺之水即田高四五尺者资以灌漑矣行之永久可俾高下田亩无忧旱潦此于运河无渉而于民生实大有禆益今漕运总督与江浙督抚方料理截漕散赈尔部速移文该督抚等令将各州县河渠应建闸蓄水之处并应建若干座通行确察明晰具奏尔部卽遵谕行特谕钦此本年十二月浙江廵抚王然接准部咨钦遵檄行杭嘉湖三府确勘查议随据杭州府知府张恕可详称杭属钱塘县西湖有涌金水门引湖水入城周流曲折归于海宁地界湖北圣塘闸泄水于濠河流至新河坝其减水石堰二闸之水由桃花港入于余杭县界流于大河可资灌漑今桃花港淤浅约长三里应行开濬其余西湖通水诸处皆有旧闸可考劝率沾利农民勤加保防防通以资田畴其支河港荡有淤浅者令及时开濬等因详覆防同福浙总督具题部议覆准杭嘉湖三府共建闸六十四座所需银两移咨户部拨给西湖通水诸处支河港荡令管有司将淤浅处所劝谕民间相时开濬可也奉
防依议去岁杭州等处被灾民生疲敝今支河港荡内淤浅者若劝民开濬地方官员或借此私害民亦未可定着动正项钱粮防濬钦此钦遵部咨到院行司四十七年十月浙江布政司为钦奉
上谕事今将奉
防察勘河渠水口应行建闸防濬处所并奉
防着动正项钱粮防濬支河港荡造册详报
题请销
雍正二年二月初五日
世宗宪皇帝特念地方水利闗系民生最为要勅令工部查议浙江西湖年久并无防濬应行该督抚确勘具题本年六月福浙总督觉罗满保防同浙江廵抚黄叔琳题为请开水利以赡民生以裕
国计事该臣等防看得杭城地当省防附郭之县仁和在东北钱塘在西南自仁和而迤东则为海宁三县田亩数万顷全借城中上下两塘河水灌漑而两河之水源则皆自西湖所流注者也湖居省城之西聚南北诸山之水汇七十二泉之源潴而为湖旧志周围三十余里水由涌金门入城纡环曲而出于钱塘武林艮山诸门其出艮山门者入上塘河由临平而达于海宁出钱塘门者由三闸而至松木场桃花港与武林门之水共注响水闸凡湖墅支河与古荡西溪沿山十八里之田皆资其利有余之水归入下塘河而仁和北乡以及钱塘之下八乡实沾荫焉此西湖水源出入之大槩唐臣白居易所谓每放湖水一寸可漑田十五顷每一复时可漑五十顷若蓄泄及时则濒湖千顷可无饥歳者此也然西湖之所以灌漑利溥者由湖界直接山脚沿湖诸山之水畅流入湖而无所壅遏一由山水所来要口俱设小闸以阻浮沙使之不能淤塞一由上塘五十里外临平镇之西南有东湖即古临平湖以为之停蓄故其来也有源其去也有归含蕴涵而无涸竭之患无泛滥之虞则西湖与上河东湖其利害实相为表里者矣自明季来各闸废壊而沙土多淤继且并其淤者而听佃于民则山与湖隔絶而西湖之源不能充裕上河淤浅东湖壅塞则水无容纳而西湖之流不能停蓄源流旣损而湖利遂防三县之田旱不兼旬卽忧枯稿由来久矣我
皇上宵旰忧勤凡利益民生之事无一不厪
圣懐况开濬水利所闗甚大臣等奉
命详慎查勘谨按西湖旧志三十余里有先被民人占为田荡于康熙三年丈入鱼鳞图册者计四百四十二亩零每年共征粮银二十两七钱零共征粮米一十五石五斗零其田埂内种植桑桕树共一万九千三百三株并荡内栽荷蓄鱼等项管业之家每年约收租息银三百四十四两零又未经丈入鱼鳞图册者计二百一十八亩若较额征之数每年亦止银十余两米七石余斗其田埂内种植桑桕树共八千四百七十七株并荡内栽荷蓄鱼等项管业之家每年约收租息银一百二十三两零此项田地原属官湖渐为民占在亘塞湖心者固为妨碍水道即去湖较逺者亦皆阻遏水源况所纳于官者每年仅银三十余两米二十余石即所利于民者每年亦止花息银四百九十三两零其为官民利益者甚防而所损于三县民田者实不止于钜万今荷
圣恩轸念民生修复水利所当仰请
皇仁豁除粮额照西湖旧址尽行清出归湖去其埂塞开通水源以贻万世无穷之利其从前所种桑桕等树或移植于附近堤岸或移植他处以收花息各听民便至现存湖址二十二里四分有竒通计里外湖面一万一千三百一十五亩零淤浅硬沙葑滩共三千一百二十二亩应将浅涸者挑深淤塞者开濬芟除葑草以复故址而畅湖流其次序则先里湖而后外湖先硬土而后葑滩其深浅则或五六尺三四尺各就湖面形势分别挑濬其淤泥葑草则雇用小船搬运帮筑于各旧堤之上加阔加高以坚堤址其保防则沿堤钉桩编竹不使淤泥坍入湖中里湖各桥建闸啓闭不使沙土流入湖内其委任则令盐驿道率同府县佐贰实心料理其工费则令布政司防同盐驿道将府县原估再加丈勘节省估造册详送抚【臣】核明具
题请
防酌动海塘捐监银两于今年秋成后兴工抚【臣】就近不时查看督率俟工成之后即交盐驿道每年查看照管俾永逺不致淤塞如此则西湖之水无忧涸竭而仁钱海三县民田旱涝有备亿万小民受益无穷于
国计民生实有裨益矣至于杭郡城内之河共有数道一为中河一为东河一为小河而小河又有中西北之分前人设笕凿沟引西湖之水自涌金水门及流福沟而入城北出武林水门南出正阳水门东南出候潮水门复由正阳潮门外合流而趋永昌坝以供南之抽分通北之商货再进而入清泰水门落水于新以防抽分之竹木又溢于防安坝而入艮山水门以通东路之粮食场灶之盐船其曲折出入凡三十里然后由桃花港响水闸会流扵上下两塘河以灌漑田亩是城河正所以通西湖之血脉而利益商民者无限城河淤塞则湖水无由出入两河亦隔絶不通今当相其淤浅处酌量开濬附入工费项内报销其城外上塘河一带由省城而直达海宁凡一百二十里沿河民田地荡数千顷各有闸坝旱则闭以蓄水涝则开以分入下塘实为河之下流今河身支港亦多淤塞则下流不畅不能引湖水而注之仁海但地方甚为寛广应责成沿河各县劝谕有产沾利之家趂秋成农隙业主出给口粮佃户以身作工渐次开濬民分其任官董其成但加督率而不由胥役经手则众擎易举工可速成矣若东湖为仁和海宁二县分辖考之于志仁和载周围十里海宁载东西八里南北九里有奇旁有四闸古为潴蓄灌田之备又白居易石函记云自钱塘至盐官界应漑夹官河田须放西湖水入河从河入田西湖不足则决临平湖添注官河又郦道元水经注云灵隠山下有钱塘故县县侧有明圣湖又合临平湖经槎渎而注于海合之诸説则东湖实西湖蓄水之地而上塘车戽之源利益实属相侔但自宋代以来从无议及开濬者臣等会勘湖址仅存六百余亩虽有湖形竟同陆地沿河尽为鱼荡田园清理既难工程复大非一时可以并举之事应俟西湖完工日再为议具奏再查浙江省城至江南吴江县接界一带官塘运河【臣】等防同亲勘间有浅处而德清县辖之大麻镇起歴石门县至桐乡县辖之玉溪镇共四十里更为淤浅半月不雨舟卽难行其支港亦多壅塞此河不特商旅往来抑且粮艘出入兼之田亩頼以车戽最闗要急应防濬以通运道见在饬行布政司会同粮储道细加丈量节省估其开濬事宜专委粮储道督率各官实心料理其工费亦请扵海塘捐监银内动支统听部议缘系奉
防委勘事理谨将勘过情形先行题覆所有工费事宜现在饬行布政司防同粮盐二道逐一丈勘估计【臣】谨会同浙江抚臣合词具题伏乞
皇上睿鉴勅部议覆施行六月二十一日题七月十六
日奉
防该部议奏钦此钦遵抄出到部工部等会议查浙江仁和钱塘海宁三县民田该督等旣称皆頼两塘河水灌漑而两河皆自西湖流注久因沙土多淤听佃于民利益甚防所损民田不止钜万仰请
皇上豁除粮额照旧址清出淤浅沙滩相应挑濬工费估核题城内之河淤浅处亦酌量开濬附入工费报销等语应如该督等所题将民人所占田荡照西湖旧址清出应徴银米准其豁除造册报明户部其湖中沙草浅淤之处应令开濬深通使水得以停蓄其旧隄坍塌之处卽将所挑沙草帮筑坚固推原厯来淤塞不特湖中葑草滋蔓抑由上流沙土填积应于湖里各桥建闸啓闭不使浮土得入湖内以碍湖流前项工程旣称令盐驿道节省估该抚核实题报准动海塘捐监银两于秋成后兴工工完之日仍交盐驿道经管该抚不时查察每年取具该道并无淤塞甘结报部城内河道淤浅之处应开濬者亦行酌量开濬该督等一并估题报可也雍正二年九月二十一日题本月二十七日奉
防依议
雍正五年三月巡抚浙江都察院右副都御史【臣】李卫题为请开水利以赡民生以裕
国课事该【臣】看得开濬西湖原估应需工料银四万二千七百四十二两零嗣据盐驿副使王钧情愿照数捐出已资修濬经前署抚【臣】傅敏奏明荷防
俞允钦遵在案先据署布政司事按察司董永芠详称该道着陞任杭州府知府魏定国及分理各员督率挑濬陆续兴工俱于雍正四年十月二十日各工完竣至老佃新佃内有无碍源流安土难迁者不行开濬其余徐荡河头小南湖等处八十五亩四分六厘查系阻塞源流亦于原估捐项数内挑濬完竣统计原估银内实用过银三万七千六百二十九两零造册详送察核题销至湖工虽已告竣而淤泥葑草时常生长在所不免并请题明将此节省银五千一百一十三两零置买田亩交地方官将每年所收花息为不时防濬岁修之费于年终造册报查再运河工段现在河水充足应暂停开濬仍将一切湖河工程责令该道不时查察遇有淤塞卽行督理修濬等因前来【臣】协同在省司道亲加查勘察核无异除现册送部外理合题销伏乞
皇上睿鉴勅部核覆施行奉
防着察核该部知道
雍正五年二月钦奉
上谕浙江杭嘉湖三府上年秋冬之间雨水稍多收成略觉歉薄今年青黄不接之时巳令地方官商酌平粜以济民食但念米价虽不至昂贵而无力穷苦之民本无籴米之资甚属可悯着动用库银四万两令廵抚李卫会同将军鄂弥达观风整俗使王国栋悉心商酌于地方或开濬河道或修理城垣隄岸令小民就近佣工借以糊口倘四万金尚不敷用着李卫等再行具奏请防特谕【臣】李卫等钦遵察勘次第奉行是以上下两塘支河港堰埭桥梁凡湖流所屇逺近处所靡不修举坚固防濬深通仰见
睿虑周详
皇仁溥博东南水利永頼于亿万斯年矣

[book_title]西湖志纂卷三
孤山胜迹
孤山　在西湖中一屿耸立旁无联附爲湖山最胜处万厯杭州府志山形坦平緜邈巍介湖中以其不与诸山联属故名亦称孤屿又名瀛屿上多梅花为宋林和靖放鹤处【张祜孤山诗楼台耸碧岑一径入湖心不雨山常润无云水自阴断桥荒藓合空院落花深犹忆西窓月钟声出北林林逋孤山写望诗水墨屏风状总非作诗除是谢晖溪桥袅袅穿黄落樵斧丁丁隔翠防返照未沉僧独往长烟初淡鸟横飞南峯有客锄园罢闲倚林间忘却归】
圣因寺　在孤山之南面临明圣湖羣山环拱万堞
平连揽全湖之胜
国朝康熙四十四年
圣祖仁皇帝省方幸浙臣民欣忭爱戴于斯地恭建
行宫
上奉
皇太后銮舆驻跸旬日正殿
御题扁额曰
澄观斋
御书对联云
云牕静挹峯峦秀
花径平分松竹香内一层
御题曰
涵清居联云
入座烟岚铺锦绣
隔帘云树绕楼台进东一所
御题曰
西湖山房联云
苍霭望中收四面湖光依几席
薰风行处遍六桥花柳间桑麻更东后一进正对吴
山
御题曰
揽胜斋联云
花雨润时霑翰墨
竹风清处韵琴书
御制行宫雨中望吴山诗
槛外青山纵目收繁花初露叶新稠更教防染烟云色添得牕前翠欲流
后有泉一名曰渟泉
御制渟泉诗
临池懐雅则采秀在山青每念风波息心寛与水平
四月初八日又
御制题行宫诗
岁月流光五十载两江风景一时荣蟠桃果熟春光好海屋筹添丽日明幸有百僚分节治嘘嗟凉德际升平年丰物阜民安乐何必燕京是帝京
雍正五年钦奉
世宗宪皇帝谕防改建佛寺
钦定寺名为
圣因寺
御书扁额悬山门第一进为弥勒天王殿进内为韦防
殿中楹恭摹
圣祖舟中临米芾书一帧第二进为大雄殿上悬世宗御书
泽永湖山四字内供
钦颁万寿寳藏并世尊栴檀像东庑为伽蓝殿西为祖师殿苐三进为观音殿供大士铜像第四进为
殿门第五进为
正殿恭奉
圣祖神御龙牌俾万世臣民敬谨瞻礼迤东为官客堂为禅堂为斋堂为香积厨更东为大悲阁为第一楼西为方丈为法堂雍正十一年
钦命悟修禅师来主法席焚修徒侣至者日众官给田以供斋米并于六桥隄上俾艺果蔬以资日用由是缾鉢之需不待外求帝释精蓝独尊扵鹿苑珠林之上矣【陈元龙游　圣因寺西湖山房诗当年奉辇趋　行殿此日安禅憩上方岚翠逈围仙仗合湖波遥溯圣恩长人天共引朝元路帝释宏开选佛塲不用蓬山羡兜率龙宫原在水中央嵇曽筠元日恭谒　圣因寺诗江海朝宗日湖山结胜因仁祠千载盛福地万方均玉帛承王防乾坤转法轮春光满瀛屿稽拜肃簪绅臣沈德潜揽胜斋恭赋　六龙昔日　巡行地今是孤山古佛家暮鼓晨钟参白足瑶林琼树吐丹葩天书璀璨悬银牓父老欢呼忆翠华每到云林频揽胜岚光湖影浩无涯】
圣因行宫　乾隆十六年
皇上法
祖勤民特举
省方之典
亲奉
皇太后銮舆
巡幸江浙
驻跸西湖全浙臣民懽忭踊跃恭建
行宫于
圣因寺西适当孤山正中羣山环卫拱防
宸居万井东连遥瞻
閴阖规制天成不施丹雘而日华云烂万象光昭
圣情豫怿
御题正殿之额曰
明湖福地
御制对联云
云岚静对自高秀
城郭逺映余青苍
进内为垂花门
御题第二层殿额云
月波云岫
后有园拾级而登直达孤山之顶有亭岿然湖光山色环绕辉映
御题曰
四照亭亭下修竹万竿清阴茂密五六月间无暑气
御题曰
竹凉处循曲径而西卉木扶踈岚光晻暧苍翠欲滴
御题曰
緑云径南为歩廊花石珑防通旁达前有楼高倚天半
御题曰
瞰碧楼楼下文石为台俯临曲沼有泉出崖石间演清漾碧上浥天光
御题曰
贮月泉泉侧丛桂常青花时天香馥郁子落如琼瑶坠砌旧志所称月中桂也惟灵鹫山中有之
御题曰
鹫香庭庭后杰阁连云耸峙霄汉
御题曰
领要阁啓扉而入高馆崇闳中树玉兰数本一名望春恭值
翠华巡幸万卉争荣独此花先茂逺望如琼楼玉宇御题曰
玉兰馆馆右山径逶迤有石壁卓立泼翠流丹
御题曰
绣壁空青其上恭建
御碑亭敬摹
御制圣因行宫卽景诗【见恭纪名胜】
宸章璀璨琬琰名山与璇图并巩永符明圣之瑞应
云
【臣】钱陈羣恭和
御制圣因行宫即景元韵
圣迹传因啓鳯阿春风重见
六龙过雨滋蕙径含芳早风转筠廊戛玉多红药漫催婪尾宴绿杨齐蘸鸭头波高枝自爱流莺好不在调笙与按歌
遵海而南道不纡省耕恰喜驻西湖岁方降福穣穣也民莫能名荡荡乎山水自居天下最文章深与性灵俱正逄
慈圣无疆寿爱日春长惬胜娱
【臣】沈德潜恭和
御制西湖行宫八景元韵
四照亭
突兀最高顶空亭四望中全收湖影碧小缀砌花红山绕层层障襟披面面风
皇情娱胜赏送目总难穷
竹凉处
一径万竿绿人心到此凉阴阴疑滴雨细细欲生香深处闻鸟语踈邉漏日光可宜擕枕簟消受夏天长
绿云迳
是径皆添绿无林不起云鹤衣沾翠润樵语帯风闻古干缘萝蔓高坡蚀藓纹闲行疑世外何处有嚣纷
瞰碧楼
云际置身高推牕俯素涛聊慿湖渌静暂息
圣躬劳玩此鳬鹥乐因懐嵇阮曹防心因得句天子是诗豪
贮月泉
圆影入平池一恰受之虚明两无着荡漾总相宜方寸灵台湛高天宿雾披镜花同防悟坐玩故迟迟
鹫香庭
鹫岭连蜷质庭前树树芳秋高因起粟中美自能黄【用子服惠伯语】种岂从天下花因浥露凉吾无隠乎尔悟得木犀香
领要阁
湖山献奇巧一一难探穷领略防其要自得陶潜风放眼迹象外游心空明中
圣人观物妙宁与常人同
玉兰馆
压树堆残雪辛夷别种开辋川传旧馆
天藻发新裁月白花难辨香清蜨不来为楣闻屈子
应重楚中材
自　圣因寺东沿白沙隄至段桥为孤山东路
关帝庙　在圣因寺东钱塘县志俗名照胆台前有三义阁后有清啸亭旧贮玉印一颗文曰汉寿亭侯印瓦纽相传为神所佩又有石刻画竹传是神笔以竹叶绘成诗字
白沙隄　俗称白公隄自孤山至断桥径三里余唐称白沙隄宋称孤山路咸淳临安志东有断桥北有西泠桥白乐天诗谁开湖寺西南路草绿裙腰一道斜自注云孤山寺路在湖洲中草绿时望如裙腰旧志云不知所从始万厯钱塘县志岁久隄圮万厯十七年司礼监孙隆累石砌筑杂植花木更名十锦塘隄中重建望湖亭并建锦带桥
国朝雍正四年奉
防濬湖出湖中葑草运于各旧隄之上加广丈余加高二尺铺沙甃石视昔加整补植桃柳间发芙蓉烂如锦屏行人嬉游鱼鸟咸若洵无日不在光风熙皥中也
【臣谨按自宋咸淳间潜说友作临安志后吴自收作梦粱录周密作武林旧事明洪武时陈循作寰宇通志成化中夏时正修杭州府志俱称孤山路嘉靖中田汝成作西湖游覧志万厯中陈善修杭州府志并失载孤山路而白沙隄之名遂冺至万厯中钱塘令聂心汤作县志从俗称白公隄而后之修志者咸指此隄为白公所筑不知白诗有绿杨阴里白沙隄之句则白公之前已冇此隄矣】
褒忠亭　在孤山路口关帝庙左为前分巡温处道陈丹赤建丹赤死祖勲之难康熙三十三年
诏赠通政司通政使諡忠毅
圣祖仁皇帝御书名垂青史四字
赐之因建是亭
龙王庙　在白沙隄孤山路口咸淳临安志旧在宝石山下名嘉泽龙王祠梁大同间建号钱塘湖龙君吴越钱氏表请封广润龙王乾道五年安抚周淙以祷雨应徙建于压隄桥名水仙王庙后以乐天和靖子瞻三贤祔祀庙中钱塘县志淳祐八年安抚赵与建亭其前之井扁曰寒泉名其井曰荐菊取苏轼诗不然配食水仙王一盏寒泉荐秋菊之义后废别祀三贤于孤山明嘉靖二十三年郡守陈仕贤因祷雨輙应重构望湖亭而祀之复圮万厯十四年杭守俞良枢重建
国朝康熙三十八年恭建
御书平湖秋月亭徙庙于亭后庙燬雍正五年重建于
此以复水仙故迹
陆宣公祠　在孤山路口祀唐宣公陆贽万厯杭州府志孤山旧有宣公祠隆庆二年巡按御史谢廷杰卽旧祠改祀汉严光以下十一人而徙宣公像于祠前之恩纶阁顔其额曰西湖书院钱塘县志天啓五年奏毁天下书院惟陆贽祠堂着行改正仍归陆氏世守
国朝雍正九年重修坊表乾隆十六年春
圣驾巡幸
御题扁额曰
内相经纶
御制陆宣公祠诗
策马孤山脚崇祠陆氏传去留关治乱事业付云烟房相希前躅苏公表旧编德宗事苛察胡独昧知贤
平湖秋月亭　在孤山路口旧名望湖亭后为龙王
庙康熙三十八年
圣祖仁皇帝御书平湖秋月为西湖十景之一遂建亭
于此乾隆十六年春
圣驾南巡
御制平湖秋月诗【见恭纪名胜】又
御制湖月一首
江月妙在流湖月妙在渟纎阿如驻御詄荡窥澄轩辕铸明镜万古铜晕青于中金一防沉光夺斗星文漪漾不去素彩寒欲生未秋景已佳坐花汉影横
【臣】沈德潜恭和
御制平湖秋月元韵
不比春波绿似油一船载月橹声柔空明荡漾忘归去看取平湖似不流
勾留处　前浙江巡抚范承谟陞任福建总督去浙时尝取白诗未能抛得杭州去一半勾留是此湖之句书勾留处于湖心亭康熙三十八年
圣祖仁皇帝临幸西湖
御书亭额遂移范书于孤山放鹤亭之南建亭以悬之
邦人懐承谟旧泽犹称范公书院云
放鹤亭　在孤山之北宋和靖处士林逋故庐有墓在焉上有古梅相传为逋手植后多不存元至元间儒学提举余谦旣葺处士之庐补植梅花数百本构梅亭于其下郡人陈子安以一鹤放之遂构鹤亭后并废明嘉靖间重建岁久圮
国朝康熙十二年巡抚范承谟重葺布政司李之粹榜曰林君复放鹤处三十五年
圣祖仁皇帝御书放鹤二字为额因建放鹤亭又奉御书舞鹤赋勒石建亭于放鹤亭之上三十八年复巡幸斯亭
御制五言诗一首【见恭纪名胜】
乾隆十六年春
圣驾临幸
御制放鹤亭诗【见恭纪名胜】
巢居阁　在放鹤亭后成化杭州府志林处士居有巢居阁元浙江儒学提举李祁重建后圮明成化十一年浙江左布政使良重建【林逋小隠自题竹树绕吾庐清深趣有余鹤闲临水久蜂懒得花踈酒病妨开卷春阴入荷锄常怜古图画多半写樵渔又巢居阁偶书绕舍青山看不足故穿林表架危轩但将松延佳客常带岚霏认远村吴榜自能凌晚汰湘累何事属芳荪余生多病期恬养聊此栖迟一避喧又巢居阁絶句山水未深猿鸟少此生犹拟别移居直过天竺溪桥上独树为桥小结庐】
国朝康熙三十五年因葺放鹤亭重建
处士桥　在放鹤亭西巢居阁前西湖游览志孤山之北其巅为岁寒岩其下有处士桥敬一书院　在孤山四贤祠之右康熙二十四年巡抚赵士麟建每月之朔集绅士耆老宣讲
圣谕于此望日会师儒以讲学后擢去士民卽以祠
之
四贤祠　在孤山之阳祀唐刺史李泌白居易宋守苏轼处士林逋西湖游览志唐民懐白公之德即孤山广化寺以祀公至宋益以苏公林公名三贤堂万厯杭州府志宝庆间府尹袁韶徙建于苏隄后圮淳祐中祔祀水仙王庙明天顺间知府胡濬徙建今处正德元年知府杨孟瑛増邺侯李泌改称四贤祠祀以春秋
范忠贞祠　在孤山四贤祠左祀前浙江巡抚谥忠贞范承谟钱塘县志承谟顺治壬辰进士以学士出抚浙江多惠政陞福建总督死耿逆之难浙人哀思建祠崇祀岁给学租银春秋有司致祭
古文昌祠　在四贤祠右
锦帯桥　在白沙隄中间隄南为前湖隄北为后湖【亦称里湖】中开一港以通舟楫叠石为梁横跨十锦塘望若锦带故名
圣祖仁皇帝临幸孤山
御舟由此转入后湖改架木梁雍正八年重甃以石【臣谨按西湖游览志载断桥稍西有涵碧桥在孤山路中宋转运使陈尧佐重修而不载锦带桥考十锦塘之名始于万厯间司礼监孙隆修白沙隄而易其称者嘉靖作志时有涵碧而无锦带明矣隆修隄甃石因十锦塘而名其桥曰锦带则锦带当即为涵碧无疑】
断桥　一名段桥在孤山路口西湖游览志断桥本名宝祐桥唐时呼为断桥张祐诗云断桥荒藓合是也桥隄烟柳葱蒨露草芊绵望如裙带元钱惟善竹枝词有段家桥之名闻者疑为杜撰然杨萨诸诗徃徃亦称段桥未为无据也桥口旧有宋时总宜园取苏诗淡妆浓抹总相宜之意今不存
断桥残雪亭　在断桥之上奉悬
圣祖仁皇帝御书扁额复恭摹勒石建
御碑亭于桥左为西湖十景之一乾隆十六年春圣驾南巡
御制断桥残雪诗【见恭纪名胜】
【臣】沈德潜恭和　元韵
段家桥邉积素余樵踪欲断将焉如山人僵卧不能起裹饭于今有子舆
自　圣因寺西经苏隄合赵隄杨隄至湖心亭为孤山西路
朱子祠　在孤山之阳钱塘县志旧在锦坞山额题紫阳书院明督学苏濬乔因阜先后录其裔孙以守祠祀动支仁和县学租遣官致祭
国朝顺治丁酉以锦坞山峻岁久倾圯巡抚陈应泰巡按御史王元曦提学佥事谷应泰移建今处春秋有司致祭
报恩院　在白沙隄之西旧名卢舍庵钱塘县志明万厯间司礼监孙隆建
国朝顺治已丑上方院卢九德重修立栅水中禁人捕鱼以为西湖放生之所遂名卢舍庵康熙五十五年织造孙文成改建更今名
六一泉　在孤山西南即唐孤山寺【白居易西湖晚归囬望孤山寺诗柳湖松岛莲花寺晩动归桡出道场卢橘子低山雨重栟榈叶战水风凉烟波澹荡摇空碧楼阁参差倚夕阳到岸请君回首望莱宫在水中央林逋孤山寺写望诗底处凭栏思渺然孤山塔后阁西偏阴沉画轴林间寺零落棋枰葑上田秋景有时飞独鸟夕阳无事起寒烟迟留更爱吾庐近秪待重来看雪天】咸淳临安志陈天嘉元年改建名永福西湖游览志宋大忠祥符间改为广化寺内有辟支佛骨塔柏堂竹阁皆在焉绍兴间改创四圣延祥观理宗时复改西太乙宫钱塘县志元杨琏真伽改为万寿寺元末燬明洪武初诚意伯刘基复建易名六一泉因苏轼守郡时与僧惠勤懐欧阳公泉出讲堂下遂名六一自宋迄元泉没扵二氏之居久矣元季兵燹泉始呈露复构石亭以覆之掲为寺额岁久圮崇祯甲申重修仍名广化外构数峯阁以祀自汉迄明诸先贤又圮
国朝康熙初重建复名六一泉【苏轼六一泉铭见艺文】柏堂　咸淳临安志陈文帝天嘉二年建广化寺寺有当时所植二柏其一已枯东坡作孤山二咏序云柏二株其一为人所薪山下老人自为儿时巳见其枯矣然坚悍如金石愈于未枯者僧志诠作堂久废今基在西太乙宫有孝宗御书轼诗刻石覆以小亭【苏轼柏堂诗道人手种几生前鹤骨龙姿尚宛然防干一先神物化九朝三见太平年忽惊华厦依岩出乞与嘉名到处传此柏未枯君记取灰心聊伴小乗禅】
竹阁　咸淳临安志旧在广化寺柏堂之后有小阁多植竹白公居易尝偃息于此遂名今与寺俱徙【白居易宿竹阁诗晚坐松下宵眠竹阁间清虚当服药幽独抵还山巧未能胜拙忙应不及闲无劳别修道只此是关苏轼孤山竹阁诗海山兜率两茫然古寺无人竹满轩白鹤不留归后语苍龙犹是种时孙两丛却似萧郎笔千亩空懐渭上村欲把新诗问遗像病维摩诘更无言又竹阁忆乐天翁诗柏堂南畔竹如云此阁何人是主人但遣先生披鹤氅不须更画乐天真】
玛瑙坡　万厯杭州府志在孤山东咸淳临安志地有碎石文莹若玛瑙状故名西湖游览志旧有玛瑙宝胜院院内闲泉仆夫泉皆僧智圆所凿圆字无外号中庸子与林逋为友【详见北山】参寥泉　西湖古迹事实在孤山旧智果院苏轼守杭与僧道潜号参寥子游故名【详见北山】金沙井　咸淳临安志在孤山广化寺白居易尝酌此泉甘美视其沙灿如金色故名
四圣延祥观　西湖游览志宋绍兴间建以沉香刻四圣像饰以大珠备极工丽为园曰延祥亭馆窈窕俨若图画
西太乙宫　西湖游览志宋理宗时称五福太乙临吴越之分卽延祥园建太乙宫内有瀛屿白莲堂蓬莱阁香月亭等胜其殿曰黄庭即凉堂故址四壁有萧照所画山水成化杭州府志嘉木喇勒智改为寺至正庚子燬
【臣谨按旧志所载孤山古迹如柏堂竹阁及金沙井延祥观太乙宫皆称在广化寺即今之六一泉虽旧址已湮而其地尚在惟玛瑙坡仅称在孤山东参寥泉仅云在智果院今坡与院皆无踪迹可考而玛瑙智果两寺已移在北山宝云山下他如西阁辟支塔报国寺学士沟及断桥西之总宜园皆废久无可指实仅据旧志录存其名以还故迹云】
岁寒亭　遂昌杂录孤山之阴有一亭在高阜处名曰岁寒缭亭皆古梅【程钜夫题岁寒亭诗吾庐不暇理且复理斯亭风雨连天白云山送我青苍龙千岁质白鹤九霄翎相与成三友年年聚德星】挹翠阁　遂昌杂录阁临水上下皆拱斗砌成极为宏丽建西太乙宫时所创
西泠桥　在孤山路西北西湖游览志一名西林桥又名西陵桥从此可徃北山武林旧事亦名西邨都城探春先南后北至午则尽入西邨弁阳老人词云看画船尽入西邨闲却半湖春色指此
乾隆十六年春
驾幸西湖
御制西泠桥诗
玉蝀横分里外湖绿丝风袅柳千株漾舟朅想前朝迹贤守风流白与苏
诺公祠　在西泠桥西祀镇浙将军宗室诺罗布将军恤兵爱民
圣祖仁皇帝南巡
御书天潢维翰四字
赐之后浙民请祠于西湖之濵祠内有君子泉敦诗説
礼堂
君子泉　武林旧事定业院有君子泉两湖麈谈北山鳯林寺后有乳泉颇甘洌峭壁侧立涵以石池石上刻君子泉按鳯林本唐喜鹊寺而武林旧事又称泉在定业院寺与院皆鸟窠禅师道塲二地相去不远故指院以为寺欤钱塘县志今在诺公祠内
苏隄　在西泠桥西上有六桥自南新路接北新路横截湖中宋元祐间苏轼筑杨慎苏隄本末东坡旣奏开湖周视湖上曰今欲去葑田而葑泥如云安所置之湖南北周回三十里环湖往来之民或终日不达若取葑草积之湖中为长隄以通南北则葑去而行者便矣隄成杭人称曰苏公隄祠公隄上西湖游览志沿隄夹植花柳中为六桥桥各有亭以覆之自是湖分为两西曰里湖东曰外湖南渡后隄桥成市走马游船络绎不息岁久弗治隄渐廉削成化以前里湖尽为民业六桥水流如线知府杨孟瑛辟之増筑湖隄列植万柳顿还旧观
国朝雍正四年开濬西湖与白沙隄同时修筑辅狭为广增庳为高视白沙隄倍之乾隆十六年春
圣驾巡幸
御制苏隄诗
白沙隄上昨鸣鞭潇洒诗情忆乐天岂意千秋留姓氏白公不及大苏传
一株杨柳一株桃夹镜双湖绿映袍蓄眼韶光看不足北高峯影接南高
跨虹桥　即苏隄第六桥西湖游览志苏隄之桥次第自南而北杨隄之桥次第自北而南第六桥与西岸第一桥斜对稍北则为西泠桥
曲院风荷亭　在苏隄跨虹桥西康熙三十八年
圣祖仁皇帝御书曲院风荷为西湖十景之一遂建亭其处内有迎薫阁东为望春楼乾隆十六年春
圣驾南巡
御制曲院风荷诗【见恭纪名胜】
【臣】沈德潜恭和　元韵
院落回环巧贮风水花真夺晚霞红明妆短棹穿花去一路歌声讶许同
崇文书院　在跨虹桥西明万厯间巡盐御史叶永盛视鹾之余集内商子弟于跨虹桥西授以题命各就舫中属文舫皆散去少焉画角一声羣舫毕集各以文进面定甲乙名曰舫课去官后商士思之就其地建书院中奉朱子而以后寝祀永盛凡舫课皆椟其文于鹾使者评隲焉
国朝康熙四十四年
圣祖仁皇帝南巡
御题正学阐教四字
赐为额爰鼎新之榜曰崇文中为飨堂辟其左为亭恭
摹
御书勒石崇奉后为敬修堂为诸生斋舍雍正十一年重修延师督课朔望会文民商咸集规制大备西湖书院　明成化间布政使良建延大理卿夏时正居之名孤山书院卽西太乙宫故址也建书库捐膳田以待四方学者又名西湖书院岁久圮
国朝康熙二十五年督学王掞于跨虹桥之西重构为讲学之所仍名西湖书院后讲学久废乾隆八年并入崇文书院
湖山神庙　在跨虹桥西祀湖山之神雍正九年浙江总督李卫创建
竹素园　在湖山神庙西雍正九年庙成遂于庙右辟地为园创建亭宇十年恭奉
世宗宪皇帝御书竹素园三字额悬正防内有流觞亭水月亭临花舫观瀑轩聚景楼俱擅湖山之胜乾隆十六年三月
圣驾临幸
御制竹素园诗【见恭纪名胜】
东浦桥　即苏隄第五桥通曲院港西湖游览志第五桥与西湖第二桥对宋周紫芝韩园防集诗遥知第五桥邉路桐叶题诗人未归赵隄　宋时称小新隄路通灵竺咸淳临安志淳祐二年安抚赵与筑自北山第二桥至麴院夹植花柳如苏隄隄半作四面堂为亭三以比苏隄人遂称赵公隄西湖游览志隄旁旧有天泽庙小隐园裴园史园乔园资国园并废天泽庙　西湖游览志在赵隄旁祀履防将军孙显忠显忠钱塘人仕吴越嘉熙间京尹赵与懽祷雨有应奏封天泽侯内有天泽井葛仙翁虬松资国园卽将军故宅也
小隐园　西湖游览志宋内侍陈源之外宅后收入重华宫改建崇福院前有双岸金沙涧裴园裴禧别业史园史徽孙别业乔园乔又闻别业
【臣谨按赵隄故址湮废已乆其隄旁天泽庙小隐园及裴园史园诸处在嘉靖间作游览志时俱称并废则隄之不存可知其所云自北山第二桥至麴院以通灵竺者北山第二桥即东浦桥也盖自南而数为弟五自北而数则为第二麴院原在金沙涧旁宋时取涧水以造麴路通灵竺今新筑之金沙隄卽其处也故存其名以还旧迹】
金沙隄　在苏隄东浦桥南自东迤西与杨隄故址相属其地为灵隐涧泉入湖之处旧为浅滩俗呼金沙滩数十年来金沙渐淤积成广区雍正九年总督李卫建祠以祀关帝遂于东浦桥之旁筑新隄以达祠宇隄广三丈长六十余丈夹植桃柳与苏隄联络映带遂名金沙隄玉带桥　在金沙隄上雍正九年因筑新隄建桥其上以通六桥之车马里湖之舟楫港中溪流湍激设三洞以酾水状如带环故名玉带乾隆十六年春
圣驾巡幸
御制玉带桥诗【见恭纪名胜】
关帝祠　在金沙港雍正八年浙江总督李卫因港中滩沙涨成平陆创建神宇中为祠门三楹外照面楼三楹进内仪门三楹飨堂三楹更进为正殿三楹后寝五楹上构岑楼下接水轩左右厢楼各五楹后临湖面环以回廊朱栏掩映辟祠西为园由正殿绕歩廊啓径而入叠石为山防泉为池杂莳卉木创建亭宇轩槛珑栏楯衔接内有观澜亭垂钓亭蔷薇洞琼花岛及星桥月榭诸胜湖上关帝祠凡数处规制宏敞以此为最
宝胜庵　在关帝祠西为云林下院
鱼篮观音院　在金沙涧路口旧钱塘县志宋时建路通行春桥
金沙涧　卽灵隐山北涧之水流入西湖处涧沙明净作黄金色故名金沙入湖渐成深广遂称港焉其浅陂则称金沙滩居民皆以捕鱼为业网罟之外多放鸬鷀以取鱼尔雅所谓鷀鷧嘴曲如钩食鱼者是也乾隆十六年春
驾幸西湖
御制鸬鷀诗
鸬鷀本野鸟食鱼以自活一被渔师得铩羽如受刖以绳防其颈驱之捕鲈鳜将谓得果腹岂知不下咽防然犹不悟长此安能脱鸬鷀尔特愚渔师尔特黠格物可会心海鸥信明达
压隄桥　即苏隄之第四桥通茅家埠西湖游览志第四桥与西岸之第三桥对桥下水极深凡入灵竺舟行必取道于此故桥旁设石台笼灯以照夜船旧有水仙王庙亦名龙王祠前有井曰荐菊后圮移建于望湖亭刘涣诗重到桃花第四桥
【臣谨按水仙王庙本伍胥祠胥浮尸江上吴人称为水仙见越絶书唐干宁间封吴安王因有水仙吴王之称苏轼诗配食水仙王盖谓配食子胥耳至嘉泽龙王本号钱塘湖龙君钱镠奏封广润龙王庙在宝石山乾道间安抚周淙徙于苏隄第四桥名水仙王庙后人因称龙王祠遂以龙王为水仙矣】
苏隄春晓楼　在苏隄第四桥之南康熙三十八年
圣祖仁皇帝御书苏隄春晓为西湖十景之首恭建御碑亭雍正八年浙江总督李卫以亭隘不称瞻仰改
建岑楼崇奉
奎章复建曙霞亭于后乾隆十六年春
圣驾南巡
御制苏隄春晓诗【见恭纪名胜】
【臣】沈德潜恭和　元韵
谁筑长隄记大苏春光晓色接林庐分明海上方蓬景倒影楼台入半湖
望山桥　卽苏隄第三桥通花家山港西湖游览志第三桥与西岸第四桥斜对水名花港所谓花港观鱼者是也旧有雪江书堂宋淳祐中婺州人胡侊充三贤堂长自号雪江因名今废鎻澜桥　卽苏隄第二桥通赤山麦岭路西湖游览志第二桥与西岸第五桥对旧有湖山堂宋京尹洪焘建又有三贤堂宋京尹袁韶建以祀白苏林三公后有堂三曰水西云北曰月香水影曰晴光雨色久废
映波桥　卽苏隄第一桥通赤山教塲西湖游览志第一桥与西岸第六桥斜对旧有旌德观本定香寺址今止存定香桥徐集孙西湖纳凉诗小艇撑过第六桥
花港观鱼亭　在苏隄映波桥之北康熙三十八年
圣祖仁皇帝御题花港观鱼为西湖十景之一建亭其
处乾隆十六年春
圣驾南巡
御制花港观鱼诗【见恭纪名胜】
【臣】沈德潜恭和　元韵
弯弯野岸围清港淰淰游鱼啖落花物我两忘同一乐要将此意问南华
旌德先贤祠　在苏隄第一桥南梦粱录宝庆二年府尹袁韶请于朝以杭会湖山清丽人杰代生请建祠以祀陶唐至宋本郡人物许箕公以下三十一人列女孙夫人等五人赐额曰旌德观钱塘县志后燬今徙建城内保安坊杨隄　在里湖西岸与苏隄相对西湖游览志正德间知府杨孟瑛旣开西湖遂筑此隄增筑六桥俗称里六桥是也然近北山三桥宋时己有之孟瑛所筑特南山三桥耳
国朝雍正四年开濬西湖重加修筑亦如白苏二隄缘在里湖经行者稀且近居民田桑之地故不复补植花木云
环璧桥　里六桥之隄比第一桥西湖游览志第一桥近浄空院玉泉之水出焉题曰环璧自此而西可通耿家埠
流金桥　里六桥之第二桥西湖游览志第二桥金沙涧水出焉题曰流金自此而西可通麯院路
卧龙桥　里六桥之第三桥西湖游览志第三桥地近龙潭深黝莫测有时祥光浮水面盖神龙之所窟宅也题曰卧龙自此而西可通茅家埠
隐秀桥　里六桥之第四桥西湖游览志第四桥绕丁家山而东沿隄屈曲苍翠掩映题曰隐秀自此而西可通花家山
景行桥　里六桥之第五桥西湖游览志第五桥西挹高峯桥畔旧有三贤祠在焉题曰景行从此而西可通麦岭路
濬源桥　里六桥之第六桥西湖游览志第六桥从定香桥而入近发祥祠虎跑珍珠二泉之水出焉其源长矣非濬导不可题曰濬源湖心亭　居全湖中心浙江通志旧有湖心寺寺外三塔鼎峙明治中寺燬塔亦湮废嘉靖间知府孙孟寻遗址建亭万厯四年按察佥事徐廷祼重建有太虚一防宛在水中央之额后司礼监孙隆升为重檐题曰喜清阁万厯钱塘县志湖心寺外三塔其中塔南塔并废卽北塔基建亭名湖心亭【张萱湖心亭诗涨玉周遭澹欲无三潭深处一亭孤踈钟度水寺邉寺野艇依林湖外湖日落云容浑自春来花气未全苏开樽不用邀明月已探骊龙颔下珠王寅湖心亭诗雨后湖波嫩转娇烂银盘里坐吹箫四围兰桨三千顷防带桃花十二桥亭压蛟宫翻晚照沙沉塔庙説前朝虚亭鸥鸟时来徃自识闲情不用招方九叙湖心亭诗沧波萦绕小亭幽来徃惟凭一叶舟三塔已沉青草没两峯相对黛烟浮潭心影动疑鲛室风里翚飞似蜃楼何用乗槎霄汉去藏鸦门外卽瀛洲】
国朝康熙二十八年
圣祖仁皇帝南巡
御题扁额云
静观万类奉悬亭中又亭联云
波涌湖光远
山催水色深
又于楼上
御题云
天然图画奉为额雍正五年増建敞堂三楹堂后复构水轩架于湖面雕甍贴水丹桷凌云乾隆十六年春
圣驾巡幸
御制湖心亭诗【见恭纪名胜】
【臣】钱陈羣恭和　元韵
天影相涵驻碧空　霓旌摇曳古槎通水中坻与水中沚莲叶西来莲叶东玉宇琼楼元在月方壶员峤漫随风凭栏得句
宸襟霁洵有鸢鱼趣不穷
【臣】沈德潜恭和　元韵
亭台无地逺涵空水镜烟开有櫂通三面总围山逺近【独缺州城一面】四隅莫辨水西东鱼跳瑶砌疑溅雨燕入珠帘巧避风来往请君还送目方蓬缥缈景难穷
西湖志纂卷三

[book_title]西湖志纂卷四
南山胜迹【上】
自城内
行宫出涌金门濒湖而南合清波门经茶坊岭过
长桥至南屏山为南山总路
行宫　在涌金门内太平坊旧为织造府康熙二十八年
圣祖仁皇帝南巡
驻跸于此
御制巡幸杭州诗
东南上郡古临安亲采风謡一省观翠岫巃嵸犹舞鳯羽旗简约不鸣銮春辉草木江山丽户满弦歌雨露寛德化远敷吾未信如何夹道万声欢
自后屡防
巡幸卽奉爲
行宫四十五年织造孙文成敬谨増葺
禁籞森严规制整肃外列百官朝房环拱北向开濬城河以达涌金水门乾隆十六年春
皇上省方幸浙
亲奉
皇太后銮舆
驻跸宫中万姓嵩呼欢声雷动
御题正殿之额曰
观风浙水
御书联句云
烟火万家添胜槪
江山千里引遥情
御题第二层殿额云
雅宜清致
御书联句云
临憩名区欣富庶
咨诹善俗识游歌
御题垂花门内正殿之额曰
熙春仙馆
御题垂花门内第二层殿额曰
明秀澄观
御制三月朔日车驾至杭州驻跸之作
今春三度茁初蓂恰值余杭翠辇停展义省方钦
祖烈承欢祝嘏奉
慈寜
三朝休养繁滋息万里提封在户庭览彼就瞻心实切惭兹懐保德非馨人文旧地风犹朴礼乐名邦教易型明圣湖重瞻
圣藻飞来峯已送来青昌昌艳裔差无负濯濯林泉信有灵即渐风光临上已便当觞咏赏兰亭
翌日
上奉
皇太后銮舆
临幸吴山
御制巡幸杭州恭依
皇祖诗韵
铜龙不异日询
安掖辇吴山赏大观烟火万家来问俗春风三月暂游
銮承
顔悦志期无忝咨吏安民要在寛秀丽湖光岂无助毎
成佳句亦增欢
涌金池　在涌金门内万厯杭州府志吴越清泰元年守将曹杲引西湖水为池钱王元瓘书涌金池三大字刻石其处【郭祥正涌金池诗众沼皆涵碧斯池独涌金宝光中夜见还照月华深】
嘉泽庙　在涌金门内井亭桥西咸淳临安志祀唐相国邺侯李泌德宗兴元间泌守杭有风绩杭地濒海民苦斥卤泌凿六井开阴窦引湖水入城以资民汲郡人德之爲立祠西湖游览志宋嘉定中赐额嘉泽安抚潜説友拓地鼎建元季燬成化间重建前有井径丈许底与湖通泌所凿也井有金鱼数百防泳其中
金华将军庙　在涌金门内西湖游览志神姓曹名杲真定人仕后唐为金华令郡兵叛以计平之吴越王嘉其功擢守婺州宋初钱氏入朝委以国事杲即城隅浚三池以通城河名涌金池民为立祠
涌金门　濒湖西湖游览志卽金牛出现之所故名涌金旧名丰豫宋时有丰乐楼与门相值若屏障然堪舆家以此地当山水之冲故不筑月城
柳洲亭　即丰乐楼旧址明嘉靖间郡守陈仕贤建
柳洲二贤祠　在涌金门外濒湖钱塘县志其地多柳宋时称为柳洲旧有子贡使越祠祀端木子康熙二十六年巡抚金鋐督学周清源以仲子旧祠之在弼教坊者移此合祠遂改今名雍正九年重修
问水亭　在涌金门外柳洲之西濒湖钱塘县志宋时有上船亭圮明万厯间建亭曰问水今爲关帝庙舟人犹称问水亭
孙忠烈祠　在涌金门外南钱塘县志祀明孙忠烈燧燧死宸濠之难嘉靖间建祠于此两峯书院　在涌金门外南西湖游览志明刑部尚书洪钟别墅钟字宣之钱塘人歴官四川按察使发奸摘伏聼决如流庭无宿讼蜀民有洪不支锅之謡巡抚顺天增筑邉堡自山海关抵居庸延袤千里以刑部尚书兼左都御史平川陜蓝鄢之乱加太子太保致仕筑居于此自号两峯居士
柳浪闻莺亭　在涌金门南旧有柳浪桥康熙三十
八年
圣祖仁皇帝御书柳浪闻莺为西湖十景之一遂于桥
北建亭恭悬扁额并构
御碑亭于左乾隆十六年春
圣驾南巡
御制柳浪闻莺诗【见恭纪名胜】
【臣】沈德潜恭和　元韵
荡漾轻黄万缕金金衣弄响晚烟深春风卷入空明去宛似青莲听上林
钱王祠　在涌金门南旧名表忠观万厯杭州府志祀吴越王钱镠及镠子文穆王元瓘瓘子忠献王佐忠逊王倧忠懿王俶宋时观在龙山熙寜十年知杭州赵抃请于朝建名表忠苏轼作碑记【苏轼碑记见艺文】嘉靖三十九年总督都御史胡宗宪巡抚都御史周斯盛以灵芝寺改建寺盖王故苑也钱塘县志进石坊为桥又进为门有东坡书表忠观石刻存焉正宇奉五王像有明新建伯王守仁顺天者存扁额后为庆系堂明末渐圯崇祯中重加修葺岁仍春秋额支官师致祭
国朝康熙四十四年
圣祖仁皇帝南巡
御题扁额曰
保障江山奉悬正中恭摹勒石建亭其左雍正五年
勅封诚应武肃王冬十月浙江总督李卫重修前更立
石坊曰功德坊乾隆十六年三月
皇上驻跸西湖初四日
钦命大臣致祭随
命钱氏二十五代裔孙刑部左侍郎【臣】钱陈羣陪祭
初六日
圣驾临幸
御题扁额曰
忠顺遗庥
赐悬祠内
御制表忠观诗
三世五王爵同堂秩有伦圣湖依故里白水识真人孙子仪型永春秋爼豆新苏碑余腕力亦敌弩千钧
【臣】钱陈羣恭和　元韵
巡典旌忠烈
恩光迈等伦由来懐旧德沾漑及先人强弩风云防
荒祠雨露新湖山英魄在同日受
鸿钧【岳飞墓林逋放鹤亭上皆亲临观览】
【臣】沈德潜恭和　元韵
王八朱三辈谁能识大伦东南矢臣节保障借斯人三世堂筵旧千秋碑碣新窦融知顺逆忠孝后先钧【钱氏以忠孝称光武诏窦融许其忠孝诚慤】
内有铁劵为钱氏子孙世守今巳辗转流失观中碑记犹存遂防
赐览
御制戏题钱氏铁劵三首
长腰十斛换渔人什袭传贻永世珍歴数从来曽赐劵问谁终获保其身
伊吕功勲岂不巍未闻赐劵贷其非设逢乌喙终何益少伯真能早识几
纳土归诚本在兹子孙世守亦其宜独怜片鐡唐时物秘宝其将安用之
灵芝崇福律寺　在涌金门外今为钱王祠咸淳临安志太平兴国元年建本吴越王故苑芝生其间舍以为寺遂号灵芝大中祥符初改今额元符初律师元照重修建炎初燬绍兴间析其址为显应观乾道间次第兴创绍兴元年面湖建堂扁曰依光张即之书又有浮碧轩夜讲亭日观堂皆废西湖游览志元末燬明永乐初僧竺源重建
杏花园　在涌金门外南见宋稗类钞内有云会堂为宋进士期集之所如唐曲江杏园故事今园已废而杏花独盛苏隄桃李中亦杂植杏树花时与桃李并放南北两山亦有之居民采杏子取其仁为酪以佐春茗荆楚岁时记所谓寒食捣杏仁煑粥是也乾隆十六年春
驾幸西湖
御制杏酪诗
佳实出精舂仙浆泛玉溶清明传节物南国作时供不杂姜盐和还醴齐浓最欣湖上坐瓯影北高峯
朱子寓居　在灵芝寺四朝闻见录庆元元年韩侂胄欲逐赵汝愚遂禁伪学朱熹去国寓灵芝寺平川李叩请得穷理之学有紫阳授受行于世
显应观　在灵芝寺侧今废西湖游览志祀磁州崔府君子玉唐贞观间为滏阳令有异政民爲立祠旣卒为神于其土靖康间高宗避宼走钜鹿马毙夜雨独行路岐莫知所往忽有白马乗之遂至祠下见土马汗出如雨假寐梦神促之行导至斜桥谷会耿南仲来迎及卽位复梦神以白羊馈之曰得孝子实兆孝宗由是累朝崇奉咸淳间改额昭应后归灵芝寺有萧照山水苏汉臣画壁
宋聚景园　在清波门比乆废西湖游览志宋孝宗所筑奉上皇游幸中有会芳殿瀛春览逺芳华等堂瑶津翠光琼芳寒碧等亭柳浪学士等桥理宗以后日渐荒落今惟柳浪学士桥存焉
清波门　濒湖西湖游览志宋时称暗门又南有钱湖门今塞
流福水桥　在清波门外西湖游览志咸淳四年建引湖水入城经府前
学士港　一名夹字港在清波门外杭州府志相传宋时有学士家此故名港屈曲深隐低篷沿洄方出湖口古木鳞皴最为幽胜上有学士桥
茶坊岭　在清波门外西湖游览志宋时有茶坊在焉
仙姥墩　在茶坊岭西湖游览志列仙传云姥余杭人嫁于西湖农家善采百花酿酒王方平过蔡经家尝以千钱与姥沽酒饮而甘之是后羣仙时降因授药以偿酒价服之仙去后十余年有人经洞庭湖邉见姥尚卖百花酒相传所居基髙数十丈今夷为坦途矣
周元公祠　在清波门外钱家湾祀宋濓溪周子惇颐南渡时建久废
国朝康熙五十一年督学姜橚檄令重修岁以春秋致祭巡抚张泰交题额运使高熊征有碑记雍正九年总督李卫重建
长桥　在净慈寺东西湖游览志桥短而以长名者先时水口甚濶桥分三门有亭临之壮丽特甚其后浸淫填塞两旁皆为民居其南有澄水闸有南闸谓之三渠今亦湮废
飞仙里　列仙传济南李苃宋乾道中寓临安尝诣净慈过长桥恍惚迷路见青衣道人分烧笋食之絶异常味俄风雨晦失道人所在觉身轻举冉冉若乗云后人因名其所居之里曰飞仙
普度亲庵　在南屏山东钱塘县志明户部侍郎葛寅亮为母报恩舍宅建寺因名万厯四十八年建即古永荫寺旧址寅亮自爲记今燬基址犹存
南屏山　在西湖正南成化杭州府志峯峦耸秀山石珑若神工削成中穿一洞上有石壁如屏障故称南屏
慧日峯成化杭州府志南屏山有峯曰慧日净慈寺之主山也西湖游览志南屏之山凌空而中峙者为慧日峯今以寺后卷石刻慧日峯者误
净慈寺　在南屏山慧日峯下净慈寺志周显德元年建号慧日永明院宋太宗赐寿寜禅院额释氏稽古略绍兴九年改赐报恩光孝禅寺咸淳临安志绍兴十九年改净慈额后燬孝宗赐金成之建慧日阁嘉泰四年又燬嘉定十三年复建闳胜甲于湖山绍定四年僧法薰于佛殿前凿双井淳祐十年建千佛阁理宗书华严法界正徧知阁八字西湖游览志钱王俶初建院迎衢州道潜禅师居之潜尝从王求金铸十八阿罗汉王许之始作罗汉堂宋建隆初禅师延寿以佛祖大意经纶正宗作宗镜录一百卷遂作宗镜堂熙寜中郡守陈襄延禅师宗本居之属岁旱湖水尽涸忽寺西隅甘泉出有金色鳗鱼游焉因凿为井名圆照井南渡时燬而复兴僧道容实鸠工焉五岁始成塑五百阿罗汉作田字殿贮之大抵规模与灵隐埒故二寺为南北两山之最东坡诗云卧闻禅老入南山净扫松风五百间其阂壮在南渡前已然矣元季诸寺皆燬惟此寺独存明洪武间燬僧法净建正统间复燬僧宗妙复建内有永明室圆照楼丛玉轩一湖轩并废有鐡锅重数千觔欵云梁贞明二年铸【苏轼游净慈谒本长老和周长官诗卧闻禅老入南山净扫松风五百间我与世踈宜独往君缘诗好不容攀自知乐事年年减难得高人日日闲欲问云公覔心地要知何处是无还又复游西湖用欧阳察判韵我识南屏金鲫鱼重来柎槛散斋余还从旧社得心印自省前生覔手书葑合平湖久芜蔓人经丰歳尚凋踈谁怜寂寞高常侍老去狂歌忆孟诸】
国朝康熙三十八年
圣祖仁皇帝南巡幸寺
御制由净慈寺经南屛诸山诗
纡曲南屏路欣随歩辇来【时奉皇太后观览】鸟飞惊玉仗花落防经台邃阁闻松籁踈篱迸竹胎双峯高不极更在白云隈
御书净慈额并
书西峰二字又
御题一联云
云间树色千花满
竹里泉声百道飞
赐御书金刚经一卷四十六年
圣驾再幸奉
防重修四十九年工竣
御制重修净慈寺碑文
盖闻宝界三千咸归净业珍台百万同证慈航施布地之银衣国名舍卫供弥天之珠树园号祗洹自灵鹫西来至玉函南渡层轩飞阁起鹿苑于湖山芝盖花幡记伽蓝于崖谷皆爲选佛之塲实是栖真之室杭州净慈寺者周显德中缔构也宿尊入梦殿辟永明白足藏书堂开宗镜担经锡杖卓石上之奔泉皈法金鱼伏亭前之寒井南屏山色螺翠千盘北岸波光琉璃百顷高柯映户特来献果之猿修竹参霄常见衔花之鸟数经营于越角已歴多年论景致于淛江信称胜地乃者僧人不戒难返风轮遂尔像教延灾适遭火刼禅基未续道迹将湮朕周览余杭巡行南国惜兹善果建此福因命集工徒重葺院宇兰楣桂栋出炎网而焕金绳藻棁雕题化昆冈而为玉阙巍峩琳殿偕莲座以俱新璀璨瑶幢对雷峯而并立飘孤山之香雪居然花散维摩舞方丈之长松依旧风清罗汉龙天防法鬰东岭之烟霞狮象宣音应西兴之钟鼓蛟藏江浦再听梵音鸽下晴空还看瓶刹智灯回照显色相于已倾慧日高悬镇檀林而永固俾下域顾瞻净土时怀常净之心愿羣生感化慈缘悉发大慈之隐用摛紫翰述壮丽之规模爰勒青珉标建修之岁月康熙四十九年十一月糓旦
雍正八年重修乾隆九年奉
勅重建规制崇闳大倍于昔乾隆十六年三月浙江
在籍诸臣陈世倌等恭祝
皇太后六旬万寿就寺啓建
万寿经坛初三日
圣驾临幸
御题佛殿扁额曰
正法眼藏
御书联句云
慧日高擎猊座自安圆觉相
慈云近接蘂幢时转妙眀机
御制净慈寺诗
沿缘苏氏隄霁景断烟低遂造白禅所闲寻碧篆题堂围曲屏障地是古招提翠竹笼僧户芳兰引客蹊岩扉如有约井木或无稽【相传建寺时木取之井中此附会语也】防马因还去钟声隔岭西
【臣】钱陈羣恭和　元韵
湖南近接隄高柳寺门低未听碧云语先看金字题中峯依慧日芳树卽菩提井甃传灵迹堂阴辟旧蹊晚钟僧自定断塔代堪稽揽胜留
香辇林晖在殿西
万工池　在净慈寺前杭州府志宋建炎以前寺累遭火熙寜间有善青鸟之术者云须凿井以禳之寺僧宗本乃募凿池与力者万人故名庆芳桥　在净慈寺前通万工池雍正五年建
南屏晚钟亭　在南屏山净慈寺前旧称南屏晚钟
爲西湖十景之一康熙三十八年奉
圣祖仁皇帝御题扁额建亭于山门前正中临万工池
乾隆十六年春
圣驾南巡
御制南屏晚钟诗【见恭纪名胜】
【臣】沈德潜恭和　元韵
带却残阳度翠屏穿林时送晚钟声行人底事匆匆去怕听虾蟆报短更【杭人无夜游西湖者故有背防红日进钱塘之謡】
雷峯在净慈寺前咸淳临安志旧名中峯郡人雷就居之故名雷峯西湖游览志南屏山之支脉也穹窿回映亦曰回峯【林逋中峯诗中峯一径分盘折上幽云夕照前村见秋涛隔岸闻长松标古翠衰药动防薫自爱苏门啸怀贤事不羣又中峯望北山诗拂石翫林壑旷然空色秋归云带层巘踈苇际沧洲固自堪长往何为难久留庶将濠上想聊作剡中游】
【臣谨按六书正譌雷古作回小篆加雨以别之又作靁以畾爲声省作雷南屏之回峯本以山势回抱得名宋徐炳隐此世称回峯先生可证咸淳临安志以雷姓者当之前人已言其失因雷回二字本通后人特以户恢切转为鲁为切耳】
雷峯塔　在南屏山前咸淳临安志开宝中吴越王妃钱氏建名王妃塔后有雷峯庵治平二年赐额显严院宣和间燬惟塔存焉西湖游览志旧建七级后为雷火所焚止存五级
徐炳宅　武林纪事炳字立之宋熙寜间举进士不第筑室回峯人称回峯先生回峯即雷峯也都官员外郎苏为甚敬礼之为立传
湖曲园　武林旧事内侍甘升别墅一名小莱
雷峯西照亭　在雷峯顶峯上有塔旧称雷峯夕照
圣祖仁皇帝御题十景改雷峯西照建亭其处乾隆十
六年春
圣驾南巡
御制雷峯西照诗【见恭纪名胜】
【臣】沈德潜恭和　元韵
地近清波能远俗峯因雷火转留名斜阳一抹鸟飞下遥见城南塔影横
水心保寜寺　在南屏山前湖中今名放生池咸淳临安志水心保寜寺晋天福中建旧名水心寺大中祥符初赐今额旧有思白堂白乐天旧游处元丰三年枢密使林希榜曰思白示怀贤之意人多放生于此郡守沈文通建亭名曰好生内有陆莲庵钱忠懿王时绍岩禅师诵莲华经于水心寺中有莲花七本生于庭陆钱塘县志隆兴间于寺内重建德生堂【秦观送僧归保寕寺诗西湖环岸皆招提楼阁晦明如卧披保寜复在最佳处水光四合无端倪车尘不来马足断时有海月相因依上人弱龄已此心目所证惟瑰奇白玉芙蓉出清沼天然不受红尘扰坐客一语不入意目如明星视飞鸟冠切云兮佩三难上人顾之真等闲应缘偶入人间世兴尽却归湖上山繄余久欲窥禹穴矧今仲父官东越行挽秋风入剡溪为君先醉西湖月】
三潭印月亭　在放生池前湖中旧有三塔相传下有三潭深不可测故建塔以镇之后并湮废
国朝康熙三十八年于放生池南重建三塔临湖建亭奉悬
圣祖仁皇帝御书扁额复于桥北构亭恭摹勒石乾隆
十六年春
圣驾南巡
御制三潭印月诗【见恭纪名胜】
【臣】沈德潜恭和　元韵
照入千潭月一轮三潭了澈净名身水中天上俱无着底用还留未了因
寓林　在雷峯塔下钱塘县志明黄汝亨读书处即甘园小蓬莱遗址石上有宋刻青云岩鼇峯等字汝亨题其石为奔云
藕花居　在净慈寺西雷峯塔后钱塘县志明洪武间僧广衍建爲南屏八景之一【王守仁藕花居诗掩映红妆莫漫猜隔林知是藕花开共君醉卧不须扇自有香风拂面来】
胜景园　在雷峯路口即韩平原之南园也久废
御题漪园　在雷峯塔西濒湖宋时名湖曲园有亭曰小蓬莱见周宻诗后改为慈云庵乾隆丁丑春
圣驾临幸赐题漪园
御制漪园诗【恭纪卷之一】
法华台　在慧日峯下浄慈寺志即香严社相传永明禅师于此诵法华经万三千部感四天雨华缤纷岩壑又名雨花台万厯甲午建黄汝亨为记由万峯房西开径而入
莲花洞　在浄慈寺后西湖逰览志洞无顶直似屏风曲折导入爲永明讲莲花经处
石佛洞　在莲花洞右钱塘县志两石相夹如龛内镌石佛三明总督胡宗宪刻寰中天室四字欢喜岩　在慧日峯下西湖游览志两石离立相对望若老翁邂逅状其一巨首如戴笠颔下镂小佛像三眉睫剥落岩上题名漶灭不可辨翠芳园　西湖游览志在净慈寺侧旧名屏山园宋理宗改曰翠芳内有五花亭兰栧梅槎咸淳间移取亭馆花石于宗阳宫
南屛山居　万厯钱塘县志在高士坞正德间高士孙一元字太初卜居于此【孙一元南屏山居诗石上藤萝对夕曛觧衣长日坐来顿挽回沧海真无计领略青山合有人养鹤似添双口累爲渔又过一生身相逢惟是南屏老独树柴门许结隣又道人占断南屏景十里青山带郭斜对水柴门通鹤渚隔隣烟火是渔家岩头老桧占风雨石上菖蒲阅岁华妆防太平还着我椶鞋桐帽送生涯】
小南屏山　西湖游览志在广教院后怪石珑亦类屏障
南屏兴教寺　在南屏山元末圯西湖游览志旧名善庆吴越王建太平兴国中改今额内有齐云亭清旷楼并废
御题小有天园　在净慈寺西慧日峯下旧名壑庵爲郡人汪之萼别业游人称为赛西湖之萼之孙守湜重葺为园其上有幽居洞及丹崖琴台诸胜复于山半构南山亭为凭眺之所乾隆十六年春
圣驾巡幸
御题扁额曰
小有天园
御制小有天园诗【见恭纪名胜】是年四月汪氏子姓建亭
于慧日峯之顶崇奉
宸章宝墨荣光与南山并寿云
【臣】钱陈羣恭和　元韵
始信壶中别有天芳园一曲傍湖邉玉梅倚石如高士斑鹿穿林见古仙深防翠屏疑贮月细铺瑶草亦耕烟南山最好供留赏
睿想清莹不落诠
幽居洞　西湖游览志俗称仙人洞中有石牀可容坐卧左有石门伛偻而上直登琴台摩厓石刻　在南山亭之上西湖游览志石壁上大字刻周易家人卦及中庸道不远人章乐记礼乐不可斯须去身一段相传为唐人八分后人补刻司马温公书
【臣谨按叶绍翁四朝闻见录吴自牧梦粱录俱载南山摩厓石刻并云司马温公书独周密武林旧事云是唐人手笔西湖游览志因之考宋鉴绍兴六年十一月庚辰上谕大臣曰司马光书大似汉人朕日夕置座右所书乃中庸及家人卦皆修身治国之道不特玩其字而已据此与摩厓所刻同当是诸大臣请刻于石者故宋王洧诗有涑水摩厓半绿苔春游谁向此中来之句非后人补刻明矣】
丹崖　在幽居洞左崖高寻丈石皆赤色青松蔽之崖石上镌云南山之隈白石崔嵬上有丹崖下有琴台即其处也
琴台　在慧日峯西石壁耸秀摩厓刻米芾大书琴台二字乾隆十六年春
御制寄题琴台诗
慧日峯西秀石堆传闻海岳旧琴台怱怱未暇跻层巘分付云林待再来
自南屏西九曜山折而南过石屋岭又经烟霞岭至南高峯达九溪十八涧为南山南路
九曜山　在南屏之西西湖游览志与赤山联属上有九曜星君殿下有发祥祠
钱粮司岭　在九曜山下西湖游览志吴越时建司于此以征山课
钱王古井　咸淳临安志九曜山法因寺有钱王古井
石屋岭　咸淳临安志九曜山折而南为石屋岭
青龙山　在石屋岭侧
石屋洞　在石屋岭下洞底有泉名胜志高敞虚明衍迤二丈六尺状如轩榭可布几筵其底邃窄通幽石壁旧有题字传是东坡书剥蚀不可辨
国朝乾隆十六年春
御制石屋洞诗
嵌岩外狭中虚何代地仙此居苔封紫石牀上应有人不识书
大仁禅寺　在南山石屋洞俗名石屋寺咸淳临安志广运中吴越王建旧爲石屋寺宣和三年改今额有洞镌罗汉诸佛像山顶有石庵天成圞如凿高丈余一名天然庵咸淳二年创建观音诸天宝阁【徐集孙石屋寺诗路僻鸟闗闗行吟逐字删偶来游石屋却喜见香山阁峭寒云防岩深野水闲坡仙留墨在姓氏有无间】
烟霞岭　在石屋洞南
烟霞洞　咸淳临安志晋开运元年有僧弥洪结庵洞口遇神人指山后有圣迹何不显之洪寻至山后见洞内有石刻罗汉六尊吴越王钱氏梦僧告云吾有兄弟十八人今方有六王可聚之梦觉访知烟霞洞有六罗汉遂别刻十二以符所梦成化杭州府志洞中作丹元五采之色洞后宋有清修寺今废惟象鼻石佛手岩石罗汉及东坡留题尚存【蔡襄游烟霞洞诗新晴特地入烟霞道并南山径转賖幽磬过邻溪口寺众鸡鸣午野人家洞深垂溜先成雨石古笼藤乱放花潘岳小园犹作赋轻轩选胜乐无涯】
国朝乾隆十六年三月初四日
圣驾巡幸南山路经烟霞岭
驻跸观览
回銮舟中
补题西湖画册
御制烟霞洞诗
高峯隆崇俯钱塘往往旧迹称钱王布衣奋起保一方识时知命归真皇林衣锦绣夸故乡三世五王名姓扬两浙士女安农桑嬉游鼓吹答韶光当时遗爱云不忘豪争计夺事已往【叶】懴悔佛力资慈航纷建梵宇金碧煌至今石屋烟霞苍苔封碑字半存亡应真补塑狞龙降梦僧告语殊荒唐慈氏便真能降祥福善祸淫理有常谀求寜媚可慨慷无心随喜乃不妨或与隣壑增佳赏【叶】披图作歌怀古长不殊胜处亲倘徉
佛手岩　在烟霞洞上钱塘县志奇石珑势若倒垂有石笋五枝若指壁上苏轼题名刻石尚存
水乐洞　在烟霞岭下咸淳临安志旧为钱氏西闗净化院四望林峦耸秀岩石蟠峙有洞虚窈渟涵如渊泉味清甘与龙井埒洞中有水声如金石熙寜二年守郑獬名之曰水乐洞西湖游览志嘉防以来洞为杨郡王别墅芜秽弗治水乐絶响贾似道得之深求水乐所以废兴者不得其说一日俯睨旁听悠然有契曰谷虚而后能应水激而后有声今水潴其中土壅于外欲其振响得乎亟命防壅导潴有声从洞间出节奏自然胜槪始复遂构亭以东坡水乐洞诗刻置其上【苏轼水乐洞诗君不学白公引泾东注渭五斗黄泥一钟水又不学哥舒横行西海头归来羯鼓打梁州但向空山石壁下爱此有声无用之清流流泉无石无窍强名水乐人人笑惯见山僧已厌聼多情海月空留照洞庭不复来轩辕至今鱼龙舞钧天闻道磬襄东入海遗声恐在海山间铿然涧谷含宫征节奏未成君独喜不须写入薰风纵有此声无此耳自注为东阳今王都官槪作】
国朝乾隆十六年三月
圣驾巡幸
御制水乐洞和苏东坡韵诗
君不见三郎未辨泾与渭却厌丝桐淡于水又不见兴公作赋强出头目空一切低九州持示荣期高位置掷地金石声应流都官别开闻思窍创名水乐俗人笑俗人笑博雅人喜致使东坡契清照钱塘春月驻巡辕烟霞岭下鸣钧天更道东阳亦有此相去不过两郡间偶闻谓是招在征卽景成吟亦堪喜归来跋马苏公隄至今想像知音耳【臣谨按王十朋辑注苏诗此题下有轼自注云爲东阳令王都官槪作玩起句君不学云云其爲属王都官无疑咸淳临安志力辨其当属钱塘并言其地为东阳村查此村并无东阳之名故旧志疑其误今考志林轼自题灵隐天竺诗云钱塘东南皆有水乐洞泉流空岩中皆自然宫商乃庄生所谓天籁者据此则南山水乐洞即其所自称者欤】
南高峯　在南此诸山之界钱塘县志与北高峯对峙高一千六百丈揽长江若带俯平湖如杯山椒有巨石名先照坛日月始升得景独先又名镇魔石上有塔晋天福中建今下级尚存侧有瑞应像不假雕凿巧若神工塔下有小龙井
刘公泉　在南高峯下西湖游览志泉出石窦间清澈见底宋常平刘常甃为池篆刻三字于泉上
翁家山　在南高峯南钱塘县志羣山包络石磴参差竹木掩映地宜桂秋时如入众香国焉天池洞　在南高峯南万厯杭州府志山半石笋跃起架虚壁立其上有池旱潦不盈涸池下即洞深邃莫测
千人洞　在天池洞右杭州府志洞口仅六尺许渐入渐广可容千人
葛洪井　在翁家山
满觉垅　在翁家山曲坞内
九溪　万厯杭州府志在烟霞岭西路通徐邨水出大江北达龙井
十八涧　明一统志在龙井之西路通六和塔水出钱塘江
理安寺　在南山十八涧钱塘县志即古涌泉院旧名法雨寺五代时有伏虎逢禅师栖息于此吴越王建宋理宗时改为理安明治四年洪水发寺圯万厯甲子佛石禅师重建佛石即法雨有松巅阁且住阁符梦阁
国朝康熙五十三年
圣祖仁皇帝发帑重建置寺田三千亩斋田二百余亩命僧性音住持
御书理安寺扁额奉悬山门又
御书石磬正音四字崇奉佛殿正中又
御题对联二副
法雨晴飞绕殿香云至
天花昼下交空瑞日悬又
势到岳邉千峯环秀色
声归海上万水拱洪涛奉悬殿柱复奉
赐佛像巨钟及杂宝供器皆
内府制造雍正五年十一月
世宗宪皇帝命僧实惠来主方丈
御书慈悲自在扁额奉悬藏经楼又
御赐曹溪人瑞四字崇奉法堂又
御制对联云
成佛念轻纵然自在还爲妄
度生心切须信慈悲也是贪又
杖履得回游子脚
葛藤灰尽老婆心俱奉悬方丈乾隆十六年三月初
四日
圣驾巡幸
御题佛殿正中之额曰
树最胜幢
御制游理安寺诗
路尽九溪十八涧境奇三竺两高峯香台听讲来驯鸽静室安禅制毒龙法雨淙常空色相岩花放不论春冬归鞭却恐留清恋倩取白云一片封松巅阁　钱塘县志在理安寺方丈后万厯二十三年佛石禅师建【王穉登题松巅阁诗古寺榛芜已百年师今结屋与安禅林如支遁堪栖鹤社似庐山喜种莲岩畔采薪常易米石邉接竹更分泉诗成犹带烟霞色不数清江与皎然】
法雨泉　在理安寺内西湖游览志泉从岩下滴沥如雨下为清池可鉴毛髪
西湖志纂卷四

[book_title]西湖志纂卷五
南山胜迹【中】
自南屏山西赤山埠经大慈山达进龙浦至六和塔由徐邨梵村至五云山为南山西路
赤山　在玉岑山左名胜志其土赤埴故名钱塘县志北连麦岭东接湖濵下为赤山埠玉岑山　在石屋岭左西湖游览志相传其山产玉故秀润异常孤峯峻防层峦缭绕厓上镌玉岑二字宋许采书
浴鹄湾　在赤山埠钱塘县志水流湾曲近定香桥元人张羽构水轩于此刘邦彦诗春水初生浴鹄湾是也
定香桥　在苏隄第一桥之西近赤山埠其水即浴鹄湾
惠因涧　在赤山惠因寺侧西湖游览志宋秦观游龙井濯足于此题名有记
铁窓櫺洞　在惠因涧咸淳临安志洞口髙数尺旧有蛟龙出入人畏焉因铸铁为窓櫺嵌于石槽以拒之水自窓櫺出六月如冰过惠因寺前入西湖大旱不竭
慧因讲寺　在赤山钱塘县志后唐天成二年吴越王建称慧因禅院晋水法师名静源者疏释经义流传殊域髙丽国王之子僧统义天航海来朝乞为师门弟子遣尚书郎杨杰伴行抵师所遂改为教院及义天还国以青纸金书晋译华严经三百部并经阁之赀附贡舶以进俗呼为髙丽寺迨晋水示寂髙丽以祭奠为名贡金塔二座时苏轼守杭疏请却之元祐四年继晋水者为易庵禅师宁宗书易庵二字以赐改为讲寺元至正末燬明正徳间僧万松兴复大慈山　在九曜山之西杭州府志山色苍蔚中峯隆起旁舒两翼虎跑泉在其上
虎跑泉　在大慈山上泉清渫而甘寒与龙井玉泉相埒宋濂虎跑泉铭序唐元和十四年性空大师来游兹山乐其灵气盘郁栖禅其中寻以无水将他之忽神人告曰自师之来我等邀惠甚大奈何弃去南岳童子旋当遣二虎来移无忧也翌日果见二虎跑山出泉甘冽异常【苏轼虎跑泉诗亭亭石塔东峯上此老初来百神仰虎移泉眼趁行脚龙作浪花供抚掌至今游人灌濯罢卧聴空堦环玦响故知此老如此泉莫作人间去来想范成大独游虎跑泉小庵诗苔径湾环入茅斋取次成蔓花縁壁起闲草上阶生宿雨松篁色新晴燕雀声筒泉煮御米聊共老僧倾】
国朝康熙二十八年春
圣祖仁皇帝南巡
御制虎跑泉诗并序
西湖自昔画舫笙歌之地朕兹行志本省方止一览其山川风土未尝片刻停骖尚食但饮虎跑泉水一勺耳
松林带余雪空山啼百舌石溜响涓涓寒泉目清洁
三十八年春
圣祖再幸西湖复至虎跑又
御制七言诗一首
灵泉涌地寒侵骨胜地名髙着虎跑似恐被人频汲取一清逈出山防
恭摹勒石于泉上乾隆十六年三月初五日
圣驾临幸
御制虎跑泉诗
溯涧寻源忽得泉淡如君子洁如仙余杭第一传佳品便拾松枝烹雨前
象教开兹泉眼开共传跑得借牛哀感通亦自寻常耳记得前身曽伏来
大慈定慧禅寺　在大慈山俗呼虎跑寺西湖游览志唐元和间寰中禅师建宪宗赐额曰大慈院塔曰定慧大中八年改大慈禅寺僖宗干符间加定慧二字又称祖塔院宋末燬元大徳间重建又燬明正徳十四年宝峯禅师重建嘉靖十九年又燬二十四年山西僧永果重建【苏轼重游祖塔院诗紫李黄瓜村路香乌纱白葛道衣凉闭门野寺松隂转欹枕风轩客梦长因病得闲殊不恶安心是药更无方道人不惜阶前水借与匏尊自在尝】
国朝康熙二十八年三十八年
圣祖仁皇帝南巡两
幸寺中雍正九年重修
屏风山　在大慈山之左虎跑寺志横列巽方形似屏障翠霭挹人山石巉削陟峻
贵人峯　在大慈寺后虎跑寺志羣山拱列其下为一郡之主星地灵人杰因名贵人
白鹤峯　与贵人峯相并以形似得名
樵歌岭　一名五字岭在大慈山坞傍有戒定岩
袭庆禅寺　在大慈山西南西湖游览志俗名真珠寺旧名荐福院晋开运间建宋大中祥符六年改崇寿院开庆元年改今额
真珠泉　在袭庆寺内西湖游览志周显徳间泉自地迸出寺僧因甃为方池闻剥啄声则泉益涌累累如贯珠宋景祐中取以酿酒遂为酒名
月轮山　在龙山西南濒江形圆如月故名开化寺　在月轮峯咸淳临安志开宝三年吴越王就南果园建寺造六和塔宣和间燬于兵绍兴二十二年北僧智昙募縁重建十载始成隆兴二年赐额慈恩开化教寺内有秀江亭金鱼池万厯杭州府志元末燬重建明嘉靖十二年寺与塔俱燬万厯间僧祩宏重修
国朝雍正十三年奉
勅鼎建乾隆十六年三月初五日
圣驾巡幸
御制开化寺诗
髙岭度南屏涧谷遵曲折出峡倐开豁川云景复别兰若枕石矶葱蒨扶屼佛宇既庄严精庐亦清洁结习未能忘随喜试禅悦凭轩俯江涛似演广长舌
御题寺额曰
净宇江天
御书聮句云
潮声自演大乗法
塔影常悬无住身
三月十二日
圣驾又幸
御制开化寺再作
春事日以佳春游兴无斁苏隄桃栁芳所玩近几席度岭寻梵宫略取幽趣适穹塔镇吴江隔岸越山碧顾步挹清芬骋懐寄寥寂境亦安能穷乐亦胡可极明当整归辔留诗勒苍壁
六和塔　在开化寺内咸淳临安志即旧宁寿观址开宝三年智觉禅师延寿始于钱氏南果园开山建塔以镇江潮塔九级髙五十余丈内藏舎利或时光明焕发大江中舟人瞻见之后圮绍兴二十六年僧智昙因故基成之七层而止武林梵志明嘉靖三年燬万厯间祩宏重修
国朝雍正十三年奉
勅鼎建乾隆十六年
圣驾巡幸
御制登开化寺六和塔记
杭州月轮峯六和塔宋开宝中创建以镇江潮开化寺其塔院也自宋以来屡燬屡复燬则有惊浪之虞复则有安澜之庆是以雍正十三年我
皇考世宗宪皇帝特发帑金命有司鸠工庀材是轮是奂越二年而告成又十有四年而朕以南巡之便亲陟其顶且为之记焉葢浙之潮人所共知为雄钜浙之塘人所共知为要害然非目击终为耳食且沿江以来亦不辨其曲折之形也造塔颠而后审其所以称浙江者溯流东睎又悉其亹龛赭迳溟渤顿挫渟蓄迭荡掀激斯所以为广陵之潮者我
皇考居九重之穆清运万防于几席留意海塘福彼苍
赤葺斯穹塔资厥佑相予小子景仰
前烈深惟爱民之心既诚故为民之虑无所不至而必中其綮夫必待身患而后图之斯不已迟乎是
皇考之圣神而予小子瞠乎其后者也故勒贞珉以识之乾隆十有六年嵗在辛未春三月之吉御制并书
复于塔上
钦赐
御书扁额第一层曰
初地坚固
第二层曰
二谛俱融
第三层曰
三明净域
第四层曰
四天宝网
第五层曰
五云扶葢
第六层曰
六鼇负戴
第七层曰
七宝庄严
御制登六和塔作歌
我游西湖率三日乐矣虑非凛无逸防稽南望举精禋宣命明当发清跸穹塔镇江久所闻到此不登孤良因振衣拾级陟其顶耳饫天籁衣湿云海眼龙宫寂寥锁江邉雁堵香花妥之字长流写向东月峯朝霭揽于左壮观至是真空前那更息心安四禅杜甫添忧我添喜境移所遇理则然【臣】沈徳潜恭和　元韵
半空栏槛挂红日踏云攀登不暇逸追随
六御仰层穹豹尾森严防
清跸妙香氤氲上界闻到此恍惚疑前因拍空茫茫接天水荡胷浩浩屯烟云江流回折势一锁静镇涛澜才贴妥赭龛门户指在东富阳湍濑回于左龙象周遭
玉座前观空不碍安深禅明当放舸渡江去认取于
越山苍然
铁井栏　在开化寺南明一统志昔有蛟龙自井出攻损江岸钱氏铸铁井栏以镇之刻八卦于上以象八方
秦望山　在钱塘县南十二里咸淳临安志髙一百六十丈晏元献舆地志云秦始皇东游登此山欲度防稽因名有巨石二十余自然成行名金洞门其东南有大石横截江涛海舶经此多为风浪倾覆因名罗刹石每嵗仲秋必迎潮设祭乐工鼓舞其上白居易诗云嵌空石面标罗刹压捺潮头敌子胥指此后改名镇江石开平中为潮沙涨没
徐邨岭　在定山北乡
五云山　在府治西二十里山巅常有五色瑞云盘绕其上因名西湖游览志髙数百丈周十五里五峯森列盘曲而上凡七十二湾俯视南北两峯若双髻宋时每嵗腊前得雪寺僧必捧表以进至城中霰犹未集葢其地特髙寒云云栖坞　在五云山西一里钱塘县志坞中有云栖寺按祩宏寺记云五云山有五色云故名巳而五云飞集山坞中因号云栖坞
云栖寺　在五云山西地名梵村
栖真院干祐五年吴越王建旧名云栖寺治平二年改额钱塘县志明隆庆中禅师祩宏建庵掘地有碑即古云栖寺也山半有洗心亭
国朝康熙二十八年
圣祖仁皇帝南巡幸寺
御制云栖竹树甚茂幽兰满山诗【见恭纪名胜】
三十八年再幸又
御制云栖寺诗
江路转隈隩山行惬心赏古树与茂竹翳蔽极深广潺潺细泉流萋萋芳草长其际春之暮天气堪俯仰鸟性鸣晴曦蜂蝶争下上巡省歴穷谷所至察万象小憩涧壑幽泽贵被草莽
四十二年再幸
御制过云栖憩竹林下令人斸笋斸兰诗
寻春二月幸云栖满目天光入品题密林布防渔樵乐幽栢成行蕙芷齐浴手临泉开箨笋傍岩倚石选蓬藜余杭风景西湖胜未若山中待竹迷
御制云栖归途遇雨诗
钱江风雨促前旌竹树缤纷细草萌夹岸黎元瞻拜切频施膏泽惬民情
四十六年再幸寺有大竹一竿
赐名皇竹总督梁鼐建皇竹亭雍正七年重修乾隆十
六年三月初五日
圣驾临幸
御题佛殿正中之额曰
香门净土
御书联句云
山僧独辟清净界
竹翠常飞妙鬘云
御题殿后之亭曰
悦性亭
御题后殿之额曰
修篁深处
御制云栖诗【见恭纪名胜】又
御制云栖寺小憩写幽兰横卷即题一絶
本色西来意云栖静且安林泉徐待写先写数丛兰
三月十二日再幸
御制重访云栖即景杂咏
山寺虽多此寺幽特教清跸重来游洗心亭别凡仙界万骑纷阗合着留
緑玉参天径几回石门烟月锁莓苔莲池塔院自千古奚事花幢坐墨胎
修篁深处小延俄又觉檐隂几许过山鸟啅林还太古野花绘壁自春和
净土香光慧业薰弆藏法宝玩顔筋【是日观寺中所藏董其昌书金刚经真迹】兰亭昨过相衡较真迹何如王右军【臣】钱陈羣恭和
御制云栖寺元韵
径转苍筠密林穿玉涧澄隂森四峯抱窈曲一门登古鉢惟留偈精庐自课僧风犹追白社亦嗣南能选胜纡
天跸凭髙指慧灯六时长转佛心净即超乗
【臣】沈徳潜恭和　元韵
竹随幽径密泉与素心澄屈折同猿度崚嶒舎杖登松间负苓叟窓里放云僧念佛捐千偈【莲池不说偈以念佛为宗主】观空有七能绳牀留破衲矮屋照明灯谁续莲池法超然最上乗
回耀峯　在云栖寺后钱塘县志髙峻插天东冈为宝刀垅西南为黄泥垅栢子尖萧家坞云山窈窕草树防密最为幽胜
壁观峯　在云栖坞东云栖纪事青龙泉出焉中峯之旁有泉名圣义西冈之下有泉名金液【释祩宏青龙泉诗百竿青笕出流泉飞舞东西起复眠玉乳不知来处逺祗疑香积有龙涎】定山　在县治西南四十里西湖游览志一名狮子山髙七十五丈周七里一百步突出江中风涛至輙抑过此复雷吼霆击钱塘县志西有两峯壁立名曰龙门上有龙潭能兴云雨下为定山浦江濵有浮屿为鱼浦又称鮎鱼口太平御览谢灵运诗朝发渔浦南暮出富春郭定山杳云雾赤亭无淹泊即此山也【沈约早发定山诗夙龄爱逺壑晚莅见竒山标峯彩虹外置岭白云间倾壁忽斜竪絶顶复孤圆归海流漫漫出浦水溅溅野棠开未落山樱发欲然忘归属兰杜懐禄寄芳荃眷言采三秀徘徊望九仙孟浩然早发渔浦潭诗晨旭早苍茫渚禽巳惊聒卧闻渔浦口桡声暗相拨日出气象分始知江路阔美人常晏起照影弄流沫饮水畏惊猿祭鱼时下獭舟行自无闷况值晴景豁】
风水洞　在杨村慈严庵侧西湖游览志旧名恩徳洞上洞立夏清风自生立秋则止下洞流水潺潺大旱不涸洞中石子红防如丹持出即隠置内如故【白居易恩徳洞诗云水埋藏恩徳洞簪裾束缚使君身暂来不宿归州去应被山呼作俗人林逋风水洞诗平昔常闻风水洞重山复水去无穷因缘偶入云泉路林下先闻接客钟赵抃风水洞诗风穴有声连水洞聴风观水暂闲身杭州未入从容甚且与南山作主人苏轼风水洞和李节推诗风转鸣空穴泉幽泻石门虚心闻地籁妄意覔桃源过客诗难好居僧语不烦归瓶得冰雪清冷慰文园】
浮山　在定山侧西湖游览志潮入海门分为两泒东泒沿捍江塘向富春西泒直射浮山怒激而回谚称回头浪是也钱惟善浮山诗序山浮江如盘石下有潭聚鱼珑可观
自赤山埠惠因涧北经三台山过小麦岭又西北逾风篁岭至天门山为南山北路
三台山　南髙峯之支其南曰三台山三峯俨峙中尊旁翼圆秀如画
旌功祠　在三台山祀明少保兵部尚书赠太傅諡忠肃于谦西湖游览志谦字廷益钱塘人正统十二年乗舆北狩郕王即位谦以兵部尚书外攘内抚有功社稷英庙复辟石亨徐有贞等诬谦不轨竟以寃死子冕奉塟于此成化二年廷议始白上遣行人马暶谕祭赐諡肃愍建祠曰旌功【王守仁旌功祠柱聫千古痛钱塘并楚国孤臣白马江邉怒卷千堆雪浪两朝寃少保同岳家父子夕阳亭里伤心两地风波】钱塘县志万厯三十年改諡忠肃谕祭葺祠【王世贞旌功祠诗正统逢今嵗风尘日暂防乾坤三已已社稷一于公不作青衣辱依然黄屋崇祠连赐冡地石马汗秋风陈子龙于忠肃祠诗紫葢烽烟竟不旋手持大计靖江天北门虎卧回銮日南内龙飞赐剑年山外怒涛归碧海冡邉荒草像祈连上皇犹想风云际曹石功名倍黯然】
国朝顺治间修仍令春秋致祭
乾隆十二年复修十六年春
圣驾南巡
御题扁额曰
丹心抗节
栗山　在三台山之前上有八盘岭
东岳庙　在中台八盘岭西湖游览志宋咸淳中建以奉泰山之神
法相寺　在惠因寺北咸淳临安志天福四年吴越王建旧名长耳相大中祥符九年改今额西湖游览志后唐时有僧行修号法真生有异相耳长九寸上过于顶下可结頥称长耳和尚天成二年自天台国清游钱塘吴越王待以賔礼居法相院干祐四年示寂其徒漆其真身存焉
国朝康熙五十三年殿燬重建
六通律寺　在长耳巷咸淳临安志干祐二年吴越王建旧名惠徳塔治平二年改今额西湖游览志有辟尘炉非朩非石扣之铿然纎尘不染
小麦岭　自三台山而北为小麦岭西湖游览志其地宜麦故名有支径可通大麦岭即积庆山之陂陁迤逦者
永福桥　在小麦岭下西湖游览志俗称饮马桥宋时牧马于此
灵应庙　在小麦岭饮马桥侧成化杭州府志神姓蒋名通事亲至孝宋绍兴十一年七月即小麦岭桐木之下端坐而逝七日如生观者惊异次年疫作有父老梦神衣紫横金曰疫不侵此境于是奉而祀之端平丙申境有虎患祷于神遂擒二虎嘉熙间旱惟境内有雨民赖以安事闻赐额曰灵应
大麦岭　接小麦岭有苏轼题名
当南北两山之界又西北过仙芝岭出九里松花家山　在大麦岭后西湖游览志一名蛇山下为花港濒湖而登为茅家埠港侧旧有卢园宋内侍卢允升别墅引港水入池文石甃砌异鱼游泳
丁家山　濒湖水影山光上下相接
蕉石山房　丁家山上有髙埠平临湖曲雍正九年甃石为磴道建亭其上复于山半更置一亭髙下相映山上多紫石珑秀削状类蕉叶为轩数楹曰蕉石山房乾隆十六年春
圣驾临幸
御制丁家山诗【见恭纪名胜】
灵石山　西湖游览志自永福桥折而西北为石山亦名积庆山石常现瑞光故名
积庆寺　在灵石山上咸淳临安志端平元年建理宗书额曰积庆教忠寺内有君子泉天一泉
国朝乾隆十六年春
圣驾回銮舟中题画册
御制积庆寺诗【见恭纪名胜】
玉钩桥　近灵石山西湖游览志灵石山有元道士张羽墓近玉钩桥葢羽卖玉钩所建故名羽字伯雨号句曲外史工书能诗文与赵孟頫杨载虞集掲奚斯齐名
灵石寺　在灵石山久圯西湖游览志内有灵石泉又名嵗寒泉竹坡诗话宋西湖诸寺所有无几惟南山灵石尚是旧屋寺僧言顷有数道人来丐食拒而不与乃题诗屋壁而去字类李北海诗云南坞数回泉石西峯几叠烟云登临孰与为侣顔寓李甲萧耘好事者译之云首一句藏吕字二句指洞字三句合賔字李甲近世人善画东坡以比郭忠恕者顔萧二人或亦是神仙也
风篁岭　在灵石山西北西湖游览志岭多苍筤篠簜林壑幽邃逈出尘表流泉活活自龙井而下四时不絶元丰中僧辨才居之名曰风篁【朱彛尊风篁岭诗断崖横一岭稺竹何娟娟时有山禽拂新粉堕我前欲寻岩下寺挥我风中】
一片云石　名胜志风篁岭上有一片石髙丈许青润珑若神工镂刻旧称曰一片云【张丹游片云石诗荒涂趋沙坞断崖得石壁鸟足不可栖猿臂岂相借冰核实夏冻露珠信昼滴兰草倒丛生藤根互盘越巧视仰珑眉宇皆翠色侧闻萝薜人驻此曽洗涤我题聊与赏早閟白云迹】
龙井　过风篁岭为龙井万厯杭州府志龙井本名龙涧泉流停涵一清澈相传有龙在焉祷者輙应井有秦少游记米芾书咸淳五年安抚潜说友重建石门篆龙井二字【秦观游龙井记见艺文】
龙王庙　在风篁岭龙井上咸淳临安志绍兴十八年赐庙额累封为嘉应广济孚惠王咸淳五年安抚潜说友更创祠宇
龙井寺　在风篁岭下咸淳临安志唐干祐二年建名报国看经院宋熙宁中改寿圣院苏轼书额绍兴间改广福院淳祐六年改延恩衍庆寺元丰二年辨才自天竺归老于此与苏子瞻赵阅道友善后人因建三贤堂有过溪亭徳威亭归隠桥方圆庵寂室照阁闲堂讷斋潮音堂涤心沼狮子峯萨捶石山川胜槩一时呈露而二苏赵秦诸贤皆与辨才为方外交名章大篇照映泉石武林梵志嵗久圯万厯二十三年僧真果重修
国朝康熙年间僧一重葺
讷斋　苏轼讷斋记法师辨才以天竺南山山深木茂泉甘石峻将终老于是吴越人筑室而奉之秦观少游名其所居曰讷斋师始以法教人叩之必鸣如千石钟故人以辨名之及居此山闭门晏坐寂然终日如冬枯木如古涧水故人以讷名之
方圆庵　杨杰延恩衍庆院记辨才净老退居龙井得寿圣院敝屋数椽鼎新栋宇中有庵曰方圆不执一也旧西湖志龙井山斋明孝廉闻啓祥别业是宋人方圆庵遗址见谭元春诗闲堂　咸淳临安志在方圆庵东赵清献公抃既致政而辨才法师亦退居此山称二闲人因以名堂
龙亭　在龙井上赵抃龙亭诗序予以元丰已未仲春守杭得请归田出游南山宿龙井佛寺今甲子六月朔旦复来老僧辨才登龙亭烹小龙团以迓予因作是诗有龙亭上防龙茶之句
夀圣院　在南山风篁岭两湖麈谈地势幽僻峯峦回合予童时犹见小庵及辨才塔俗呼为老龙井秦少游题名记所谓夜二鼓至潮音堂访辨才即其处今之寺即井之所在非院也过溪桥　在龙井咸淳临安志本名归隠因苏轼易名曰过溪苏轼诗序辨才老师退居龙井不复出入轼徃见之常出至风篁岭左右惊曰逺公复过虎溪矣辨才笑曰杜子美不云乎与子成二老来往亦风流因作亭岭上名之曰过溪亦曰二老
崇恩演福寺　在风篁岭侧西湖游览志俗称南天竺隋开皇中法师真观居之操行髙洁骨墖存焉内有白莲院夕佳楼今废
辨才塔　在演福院内苏辙为铭
无垢院　在演福院后西湖游览志无着禅师道塲也旧在石人岭庆元中移此后并为演福寺
显应庙　在风篁岭西湖游览志宋时以祀郡守胡则真宗仁宗朝则再守杭州有惠政退老西湖卒葬于此数见灵异因立庙祀之
神运石　在龙井上万厯杭州府志石髙可六尺许竒怪突兀正统十三年中贵李徳驻龙井属旱令力士淘之初得铁牌二十四面玉佛一尊金银各一锭上凿大宋元丰年号次得兹石以八十人拽出之上有神运字其旁多欵识漶漫不可读不知何代所镌也继又得铁牌十五面银二条上凿吴赤乌年号皆投龙以祈雨者杨梅坞　在南山近瑞峯坞天中记坞内有一老妪姓金其家杨梅甚盛所谓金婆杨梅是也【苏轼答参寥恵杨梅诗新居未换一根椽只有杨梅不值钱莫共金家较甘苦参寥不是老婆禅】
棊盘山　在风篁岭北西湖游览志旧传有丹砂为局子分白黑今已漶漫不可辨
老龙井　在风篁岭上西湖游览志有水一寒冽异常其地产茶为两山絶品再上为天门可通灵竺
天门山　在北髙峯西南钱塘县志双峯削立髙与云齐故曰天门为南北两山分界处狮子峯　在天门山势若蹲狮西湖游览志髙出羣岫可见江浒北望天竺诸峯歴歴如绘【杨维桢狮子峯观潮诗海国梅青瘴雨收绳牀髙踞碧狮头三韩水接天无尽百越山穷地欲浮楼阁刚风吹碧蜃旌旗落日照红鳅行人莫问驱潮事潮落山西浅十洲又狮子拏云涌翠峦我来亲拂顶花看随潮月上楼台湿度海云生钟磬寒蓬岛未应三万隔桑田今有几回干大千不究恒沙界细问弥天释道安】
西湖志纂卷五

[book_title]西湖志纂卷六
南山胜迹【下】
出清波门折而南由方家峪过慈云岭经龙山至闸口为南山中路
笔架山　在清波门南上有三峯状如笔架方家峪　在清波门外路通慈云岭
华津洞　在方家峪成化杭州府志岩户靓深石色如翠螺苍玉清气沁人盛夏无暑西湖游览志宋时有赵冀王园水石竒秀花竹蕃鲜有仙人棋台在焉
观音洞　在方家峪凤凰山后内有观音石像【秦观观音洞诗匹马骄嘶石路斜观音洞口踏烟霞普陀风景差相似只欠潮音小白花】张宣公祠　在方家峪杭州府志祀宋儒南轩张栻祠旧在尉司下扇里万厯甲辰移建今处钱塘知县聂心汤为记
忠节祠　在方家峪万厯杭州府志祀宋赠秘阁修撰徐应镳武林纪事德佑二年元师次臯亭山宋主率三宫庶寮三学诸生北行应镳与二子乡贡士曰琦曰崧女元娘皆不从死于井赠朝奉秘阁修撰治十八年赐祭正德十一年知府梁材奏请立祠有司春秋致祭
西林法惠院　在方家峪咸淳临安志干德元年吴越忠懿王建旧名兴庆大中祥符中改今额咸淳临安志庆厯间禅师法言作西轩蘓子瞻见而爱之题曰雪斋【苏轼雪斋诗君不见峩眉山西雪千里北望城都如井底春风百日吹不消五月行人如冻蚁纷纷市人争夺中谁信言公似赞公人言热恼无处洗故向西斋作雪峯我梦扁舟适吴越长廊净院灯如月开门不见人与牛惟见空庭满山雪】
横翠阁　在法惠院内【苏轼横翠阁诗朝见吴山横暮见吴山从吴山故多态转侧为君容幽人起朱阁空洞更无物惟有千歩冈东西作帘额春来故国归无期人言悲秋春更悲已泛平湖思濯锦更看横翠忆峨眉雕栏能得几回好不独凭栏人易老百年兴废更堪哀悬知草莽化池台游人寻我旧游处但覔吴山横处来】
褒亲崇寿寺　在凤凰山后方家峪咸淳临安志绍兴十八年建赐褒亲崇寿额西湖游览志俗称刘娘子寺刘贵妃父因金人南侵献钱二万缗以助军费髙宗嘉之遂令建寺以为功德有松雪亭偃龙交枝桧壁间有陈公储画龙甚竒元至元丙子火重建元末又燬正统间僧昙芳重建
慈云岭　在方家峪东西湖游览志龙山之支脉也石壁间篆刻梁单阏之岁兴建龙山至涒滩之岁开慈云岭十八字
国朝乾隆十六年春
圣驾巡幸
御制慈云岭诗
横界南屏翠鬰葱净慈低在白云中穿云度岭招提隐暖入春衣晓日红
凤凰泉　在慈云岭下四朝闻见録泉自凤山而下注为方池味甚甘美上掲凤凰泉三字于湖张孝祥书
江湖伟观亭　在慈云岭上
梯云岭　在慈云岭东西湖游览志岭下旧有水月寺宋太平兴国二年建元末燬有水月池灵固石【苏轼梯云岭诗千尺长松挂女萝梯云岭上一声歌湖山深隐在何处水月池中桂影多】
龙山　在慈云岭南西湖游览志一名卧龙山又名龙华与上下石龙相接去城南十里许天目分支沿江而东结局于此蜿蜒若游龙山北有鸿雁池其东为白塔岭
天眞禅寺　在龙山上咸淳临安志龙德元年吴越王建旧名登云台大中祥符元年改今额下天眞寺　在龙山下今为勲贤祠武林梵志与包山联界宋髙宗朝建明洪武年普正大师重建
勲贤祠　在天眞之阳万厯杭州府志祀新建伯王守仁嘉靖九年行人薛侃参议王臣等佥谓新建尝修业于兹书贻同志醵金构精舎祀之万厯七年议毁天下书院十二年巡抚都御史萧廪巡按御史萧鸣谦合请于朝复祀赐额尽赎故祀田还之祠中有司以岁之春秋仲次丁日有事祠下钱塘县志万厯中知县聂心汤重建太极亭补刻阳明全书清理租税以供诸生讲学之费
登云洞　在天眞院内西湖游览志钱武肃王尝置登云台傍有林逋苏轼题名
梅花岩　在天龙寺下西湖游览志南宋玉津园内
天龙寺　在龙山之阳宋郊台之右西湖游览志干德三年吴越王建以居镜清禅师宋大中祥符元年改名感业绍兴十三年建圜邱以净名为斋宫感业居从官僧徒渐散而寺亦圯元延祐间僧道平重建至正间南北两山诸刹或燬或圮惟天龙仅存有堂曰山舟贯云石书龙华寺　在龙山西湖游览志吴越王钱氏以瑞萼园舍建有傅大士塔像及拍板门捶并司马温公祠堂今皆不存【苏轼大士像赞善慧执板南泉作舞借我门捶为君打鼓】元末燬明宣德四年重建
胜相寺　在龙山咸淳临
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:02:27-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="目录,畿辅通志卷一,畿辅通志卷二,畿辅通志卷三,畿辅通志卷四,畿辅通志卷五,畿辅通志卷六,畿辅通志卷七,畿辅通志卷八,畿辅通志卷九,畿辅通志卷十,畿辅通志卷十一,畿辅通志卷十二,畿辅通志卷十三,畿辅通志卷十四,畿辅通志卷十五,畿辅通志卷十六,畿辅通志卷十七,畿辅通志卷十八,畿辅通志卷十九,畿辅通志卷二十,畿辅通志卷二十一,畿辅通志巻二十二,畿辅通志卷二十三,畿辅通志卷二十四,畿辅通志卷二十五,畿辅通志卷二十六,畿辅通志卷二十七,畿辅通志卷二十八,畿辅通志卷二十九,畿辅通志卷三十,畿辅通志卷三十一,畿辅通志">
<meta name="description" content="河北地方志。清李卫等修,陈仪等纂。一百二十卷。卫字又玠,砀山(今属安徽)人。识字不多,纳资为户部郎,雍正时官至直隶总督。仪有《陈学士文钞》已著录。旧称京都附近为畿辅,清代为直隶省三别称,包括北京周围县境、天津、今河北部分近京县份。元明无志,元代有《析津志》仅记京师(今北京市),明代畿内之地,直隶六部,而其他诸省皆有通志,独直隶省缺如。清康熙十一年曾草创一志,未为详确。至雍正朝,初聘辰州府同知田易设局修纂,及至李卫来治,于雍正十三年(1735)成书。一百二十六万余字。首冠畿辅舆地全图,总图、分图共十八幅。绘">
<title>雍正畿辅通志_李卫_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">雍正畿辅通志</span> <br/>
          作者： <span class="inputVal" id="bkauthor">李卫</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,地方志,完结</span> <br/>
          字数： <span class="inputVal" id="bknum">[book_length]1653001</span> <br/>
          说明： <span class="inputVal" id="bkdec">河北地方志。清李卫等修,陈仪等纂。一百二十卷。卫字又玠,砀山(今属安徽)人。识字不多,纳资为户部郎,雍正时官至直隶总督。仪有《陈学士文钞》已著录。旧称京都附近为畿辅,清代为直隶省三别称,包括北京周围县境、天津、今河北部分近京县份。元明无志,元代有《析津志》仅记京师(今北京市),明代畿内之地,直隶六部,而其他诸省皆有通志,独直隶省缺如。清康熙十一年曾草创一志,未为详确。至雍正朝,初聘辰州府同知田易设局修纂,及至李卫来治,于雍正十三年(1735)成书。一百二十六万余字。首冠畿辅舆地全图,总图、分图共十八幅。绘制精详,标记得体。山川道路、城镇屯集,十分醒目,自然和文化景观兼收。正文分诏谕、宸章、京师、星野、建置沿革、形胜疆域、山川、城池、公署、学校、户口、田赋、盐政、兵制、河渠、水利营田、陵墓、寺观、古迹、风俗、物产、职官、人物、艺文等二十九目。订补缺,较康熙志完善。内容广涉今河北地区政治、经济、军事、文化教育、宗教、建筑等历史资料。于土地开发、城市建设、兴修水利、农业生产、工业布局、商业发展、名胜古迹、植被分布、生态平衡等无不备载。堪称当时河北地区的一部百科全书。在清代方志中可谓上乘之作。有雍正十三年刻本, 《四库全书》本。</span> <br/>
          封面： <span class="inputVal" id="bkimg">Z_11705.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]雍正畿辅通志
[book_author]李卫
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,地方志,完结
[book_length]1653001
[book_dec]河北地方志。清李卫等修,陈仪等纂。一百二十卷。卫字又玠,砀山(今属安徽)人。识字不多,纳资为户部郎,雍正时官至直隶总督。仪有《陈学士文钞》已著录。旧称京都附近为畿辅,清代为直隶省三别称,包括北京周围县境、天津、今河北部分近京县份。元明无志,元代有《析津志》仅记京师(今北京市),明代畿内之地,直隶六部,而其他诸省皆有通志,独直隶省缺如。清康熙十一年曾草创一志,未为详确。至雍正朝,初聘辰州府同知田易设局修纂,及至李卫来治,于雍正十三年(1735)成书。一百二十六万余字。首冠畿辅舆地全图,总图、分图共十八幅。绘制精详,标记得体。山川道路、城镇屯集,十分醒目,自然和文化景观兼收。正文分诏谕、宸章、京师、星野、建置沿革、形胜疆域、山川、城池、公署、学校、户口、田赋、盐政、兵制、河渠、水利营田、陵墓、寺观、古迹、风俗、物产、职官、人物、艺文等二十九目。订补缺,较康熙志完善。内容广涉今河北地区政治、经济、军事、文化教育、宗教、建筑等历史资料。于土地开发、城市建设、兴修水利、农业生产、工业布局、商业发展、名胜古迹、植被分布、生态平衡等无不备载。堪称当时河北地区的一部百科全书。在清代方志中可谓上乘之作。有雍正十三年刻本, 《四库全书》本。
[book_img]Z_11705.jpg


[book_title]目录
钦定四库全书
畿辅通志目录
卷一
诏谕
卷二
诏谕
卷三
诏谕
卷四
诏谕
卷五
诏谕
卷六
诏谕
卷七
宸章
卷八
宸章
卷九
宸章
卷十
宸章
卷十一
京师
卷十二
星野
卷十三
建置沿革
卷十四
建置沿革
卷十五
形胜疆域
卷十六
形胜疆域
卷十七
山川
卷十八
山川
卷十九
山川
卷二十
山川
卷二十一
山川
卷二十二
山川
卷二十三
山川
卷二十四
山川
卷二十五
城池
卷二十六
公署
卷二十七
公署
卷二十八
学校
卷二十九
学校
卷三十
户口
卷三十一
户口
卷三十二
田赋
卷三十三
田赋
卷三十四
仓廒
卷三十五
仓廒
卷三十六
盐政
卷三十七
盐政
卷三十八
兵制
卷三十九
兵制
卷四十
闗津
卷四十一
闗津
卷四十二
闗津
卷四十三
驿站
卷四十四
驿站
卷四十五
河渠
卷四十六
水利营田
卷四十七
水利营田
卷四十八
陵墓
卷四十九
祠祀
卷五十
祠祀
卷五十一
寺观
卷五十二
寺观
卷五十三
古迹
卷五十四
古迹
卷五十五
风俗
卷五十六
物产
卷五十七
物产
卷五十八
封爵
卷五十九
职官
卷六十
职官
卷六十一
选举
卷六十二
选举
卷六十三
选举
卷六十四
选举
卷六十五
选举
卷六十六
选举
卷六十七
名宦
卷六十八
名宦
卷六十九
名宦
卷七十
名宦
卷七十一
人物　先哲　名臣
卷七十二
人物　名臣
卷七十三
人物　名臣
卷七十四
人物　政事
卷七十五
人物　政事
卷七十六
人物　忠节
卷七十七
人物　忠节〈义烈附〉
卷七十八
人物　儒学
卷七十九
人物　文翰
卷八十
人物　卓行
卷八十一
人物　卓行
卷八十二
人物　髙逸
卷八十三
人物　艺术
卷八十四
人物　流寓
卷八十五
人物　仙释
卷八十六
人物　列女
卷八十七
人物　列女
卷八十八
人物　列女
卷八十九
人物　列女
卷九十
人物　列女
卷九十一
艺文　诏　令
卷九十二
艺文　疏　状
卷九十三
艺文　䟽　状
卷九十四
艺文　疏　状
卷九十五
艺文　表　札
卷九十六
艺文　䇿　议　论
卷九十七
艺文　记
卷九十八
艺文　记
卷九十九
艺文　记
卷一百
艺文序
卷一百一
艺文　书
卷一百二
艺文　传
卷一百三
艺文　传
卷一百四
艺文　传
卷一百五
艺文　传
卷一百六
艺文　碑
卷一百七
艺文　碑
卷一百八
艺文　碑
卷一百九
艺文　志铭
卷一百十
艺文　墓表　祭文
卷一百十一
艺文　考　辩
卷一百十二
艺文　说　跋
卷一百十三
艺文　箴　铭
卷一百十四
艺文　颂　赞
卷一百十五
艺文　赋
卷一百十六
艺文　赋
卷一百十七
艺文　诗
卷一百十八
艺文　诗
卷一百十九
艺文　诗
卷一百二十
艺文　诗
〈臣〉等谨案畿辅通志一百二十卷
国朝兵部尚书直隶总督李卫等撰自元以来纪日下典故者虽有析津志等书而所纪祗及于京师至畿内之地明代直隶于六部不设布按两司故通志之书独阙而未备
本朝定鼎京师特置直隶巡抚以専统辖康熙十一年大学士卫周祚奏令天下郡县分辑志书
诏允其请于是直隶巡抚于成龙格尔古徳等始创为之属翰林院侍读郭棻董其事仅数月而书成讨论未为详确雍正七年
世宗宪皇帝命天下重修通志上诸史馆以备一统
志之采择督臣唐执玉祗奉
诏㫖乃延原任辰州府同知田易等数人设局于莲花池搜罗纂集详悉考订其后刘于义及李卫相继代其任历事排比至雍正十三年而书始成凡分三十一目而人物艺文二门又各为子目订讹补轶详略适中视旧志较为完善云乾隆四十三年十一月恭校上
总纂官〈臣〉纪昀〈臣〉陆锡熊〈臣〉孙士毅
总　校　官〈臣〉陆费墀
畿辅通志序
古者邦国有志葢以九州风土不同广谷大川异制民生其间者异俗将欲体国经野修政立教明其刚柔燥湿之宜悉其通塞险易之势非按籍而考不可得也三代以前九丘志九土之疆域而典籍不传近世邑各有志以统于郡郡复有志以统于省省复为通志合之为大一统志而无外之规模以著王者高居九重而疆土之分边防之要职业之繁简民风之厚薄可以一览而得志之所系亦重矣我
朝统一区宇六合同风东西南朔书所谓渐被暨讫者今皆隶版图而供职守
圣圣相承立纲定制视前古特为精密
皇上绍登犬宝益𢎞继述之善宏纲细目无不备举雍正七年春
诏天下重修通志上之史馆以备大一统之采择畿辅为首善之地经画区置万方皆取则焉受
命以后督〈臣〉唐执玉刘于义逓董其事设局于保定府之莲花池延博学洽闻明习典故之士搜罗纂辑方是时〈臣〉适秉节两浙亦集越之多士修明锓梓十年秋复奉总督直隶之
命考询斯志缮稿者已什有其七八其叙山川疆域城郭闗津以及贡赋风俗礼乐刑政英才之挺秀物产之异宜靡不胪悉具举其文典而核其事切而当洵可为馆阁取材之地乃若兴修水利创建营田
皇上特遣亲王大臣周历三辅区分经理课导之法既详又设専官以董其事使瘠塷之地皆为衍沃所以为
畿辅之利者至深且厚至于职官之统驭郡县之繁简军伍之多寡设防立卫聨络屯置之事
皇上既以〈臣〉督率群吏兼理戎政自应因时制宜以求允协于是熟察郡邑之治体亲历诸边遍观军屯之形势悉心讨论次第修举其间有断自
宸衷特命变通者有面承
圣训量加裁益者有度地制宜敷陈愚见奉
俞旨而允行者既经
圣明之鉴定靡不小大相维轻重同得皆可为不易章程故〈臣〉于职官兵制诸篇详慎考订具载新制又逾年而书始成诚见夫官以抚民农以养民兵以卫民
圣心周详营度所惓惓而不自已者纪载之间不容稍略也夫古之建都者曰长安曰洛阳曰汴梁而识者考论国势咸以为不若燕京之盛葢渤海东绕太行西峙前襟河济后拱居庸居髙驭重南面以临四海诚所谓神皋天府万国朝宗之地也其民俗尚浑朴敦孝弟而重节概又沐浴
圣化时亲
云日之光风气进而日上矣嗣是官斯土者读是书而兴起焉为干城为保障以无忝股肱之任生斯土者读是书而向慕焉戒浮薄崇古处以无负山川之秀将见邦畿千里永为四方之极鼓吹休明辉煌史传岂
独为郡邑之光而已哉
时
雍正十有三年岁次乙卯清和月穀旦太子少保兵部尚书兼都察院右副都御史直隶总督加十级纪录十七次又军功纪录一次〈臣〉李卫谨撰
畿辅通志序
维
皇帝嗣大历服之三年百度具张以一统志历久未成特简重臣敦就功役七年春
诏直省重修通志录上史馆以备采择而〈臣〉执玉适承乏总督畿内文武事乃发旧通志檄取各郡州县志而营度焉旧志则简而不当其根源见于经史子集者每缺焉或取诸类书而与本文讹舛其他则稗官小说为多郡州县志则芜而不雅葢杂出于近世人之纪录或野人所傅会甚者因縁请托事迹伪构贤不肖混淆未可以为据也窃惟旧志作于康熙十九年成于二十一年前此制度文为多仍明旧至此则三逆荡平
圣祖仁皇帝富于春秋凡吏治民生无一不厪
圣心斟酌损益以求至当数十年来章程之更定者多矣
我
皇上御极励精图治宵旰不遑凡四海九州之内有一事未得其宜者必为周详区画而行政教自
京师始凡兴礼正俗禁暴诘奸设官课绩教士劝农治军察吏施于
畿辅者尤纤悉无遗是犹文武造邦而官礼具完乃在成周之世将著为典𠕋传之无穷而可仍旧志之疏略乎乃就嗜古承学明于义法者论定体例别为三十类田赋户口驿站盐政川防营田皆属诸所司具详功令程式而以前代因革附论于后其他则一以经史为本子集次之杂志附焉而
本朝之徳政与诸类义有闗涉者具详于卷首惟近世名宦人物樊然哤赜时逺地隔莫由辨其诚伪仅削其尤滥者而一善可称皆存而弗去以俟知其实者之论定焉爰聘耆儒广延才俊次第编纂草创甫就以负疴䝉
恩内召养疾都下〈臣〉刘于义〈臣〉李卫相继暨布政使〈臣〉王
谟董其事而〈臣〉执玉复䝉
圣恩领故职乃重加讨论北方购书甚难虽未能博极群编而以视旧志则粗存其体要矣故不揣固陋而叙论之以志〈臣〉等幸生
国家重熙累洽之后值典明法备之时叨列大僚共襄盛事乃旷世一逢之际遇也夫
时
雍正十有一年岁次癸丑仲春穀旦署理直隶总督印务前兵部尚书管理刑部尚书事〈臣〉唐执玉谨撰
畿辅通志序
周官小史掌邦国之志郑康成以春秋传所称周志郑书释之外史掌四方之志则以晋乘楚梼杌鲁春秋释之然则今天下各省之志为四方之志而畿辅之志则邦国之志也自元设行中书省明改为布政使司而省之称仍其旧惟两京各设京兆尹顺天应天二府外并称直隶府以京畿之近不必别设布政使而直隶于户部也
盛代隆兴顺治二年平定江南改南直隶为江南布政使司惟京师因明旧都故顺天北直隶并沿明称我
皇上御极仿唐设京畿采访使之意増立
京畿布政仍称直隶一朝之兴各有制作因革损益非志不备
本朝创制显庸度越前古足以垂宪万世康熙十九年
圣祖仁皇帝始诏京省各修通志迨今五十馀年矣皇帝在位之七年政治人和庶绩咸熙制度考文复
诏天下各修志书直隶适当改设布政使司之后而〈臣〉谟以旧史臣承乏斯任因得从督〈臣〉之后恭承
诏旨提调一切搜罗纂修之事葢千载一时不易得之遭遇也志书之体考星野沿革建置纪山川户口风物官师乡贤采咏讴文艺此四方之志所同若夫
王畿之地京邑翼翼宫阙巍峨巨丽经涂九轨万方会同赋马徴车千乘万骑邮驿分驰周乎四际冠裳之盛甲兵之雄营田水利巡方劝农设官置吏之备且重殊方异俗之环至而辐辏典故之多见闻之富则非他志所敢望也自非文称其实词敷于事未易铺张杨厉垂示四方〈臣〉之从事兹役实深愳焉顾念昔居史馆志为职业所在用竭鲁钝之力必详必慎务求上之
朝廷掌故可徴颁之四方义例可则俾览者若睹王会若
窥袐府恍然知
京国金汤之固太平有道之长山川厄塞沃野千里太仓大府既充既裕礼乐明备道徳一风俗同为天下首善为万年世法梯山航海之众莫不喁喁向风会其有极归其有极以近
天子之光也则〈臣〉之微志庶少尽焉耳谨拜手稽首而飏
言于末简云
时
雍正十有二年岁次甲寅嘉平月穀旦直隶等处承宣布政使司布政使〈臣〉王谟谨撰
畿辅通志原序
维我
国家诞受景命中外效职文轨毕同燕京定鼎虽踵前代旧迹而经营缔造百度聿新三十馀年以来徳泽渐濡建置周密洵足凌轶往古昭示来兹固不特区区形势之胜称天府都会之雄已也在易观之象曰先王以省方观民设教古巡守方岳十二年一举而畿内甸服则有春秋时巡之典列国诸侯贡诗于王朝爰颁政令以变易民俗而王畿尤为风化之首自风诗既废所可徴取者志乘而已志乘具则美恶昭法戒备此在列服犹不可阙而况
京师首善之地乎方岁壬子
诏允阁臣请命各省分辑志书督抚臣上之史馆彚萃编次用纪大一统之盛属以军兴未遑蒇事顷者海㝢谧宁文治翔洽各省志次第成帙而
畿辅通志亦缮藁报竣㑹某奉
命镇抚八郡获受而卒业考其条目综其义例疆分理析部列族居粤自山川扼塞土田赋税以及闗津邮传城郭堡戍之沿袭与夫宦游土著名贤硕彦之遗迹方土物宜禽鱼卉木之产植凡属职方训方之所掌道川师邍师之所颁辨较若睂列原委烂如以是上备
圣天子体国经野之资下裨大小官司承流敷化之助所谓纲举目张班班可考者矣于是申檄所司授工锓梓装潢雠校计卷四十有六某例得厕名卷端撰序始末窃因是有憬然滋惧者焉燕之建都邑也辽为南京金为中都元为大都路明改建北京数百年间历朝规制按籍可考田野何以瘠何以腴军实何以坚何以脆户口何以赢何以缩风俗何以淳何以漓军吏杂糅莠良错处或控御失术奸宄蘖牙或剂燮适宜狱市不扰虽古今殊势而治忽一理某与诸君子恪秉
简书抚河山之辽阔轸民庶之殷繁属守兹土与有均责一或失当即陨越随之是则某所执卷三复如涉渊冰者也是书也始于康熙十九年之七月成于二十一年之四月总裁官前巡抚副都御史于公成龙监临提调官参议董君秉忠佥事呉君元莱董理官保定府知府纪君宏谟总修官翰林院侍讲郭君棻自馀分纂诸执事俱详书别简云
康熙二十一年岁次壬戌蒲月朔日穀旦资政大夫巡抚直隶等处地方管辖紫荆等闗宣府一镇地方密云等闗隘赞理军务兼理粮饷都察院右副都御史加一级格尔古徳谨撰
畿辅通志原序
今天下奉
功令修志书诚巨典也初余闻
命即檄八郡百馀邑刻期从事冀慎且敏乃以四方用兵六师祃祭二三守令警心惕虑日搰搰于糗刍茭余亦手口捋瘏督金谷不遑奚遑督文墨庚申秦楚闽粤以次荡平
畿内臣庶载庆息肩于是徴集郡县志书二千馀卷葢亦麟麟而炳炳也语曰干狐之腋缀可为裘五色之丝絍可成锦辑郡县志而为通志不既有藉乎㑹翰读快圃郭公读礼家食余举而托之曰昔马迁作史记致详于汉生其时也康乐纪山川致详于越居其地也李守素号肉谱致详于北地始乎族也公生于
尧舜之世居于
畿甸之间且虢叔之苗裔正繁汾阳之华胄未逖一人而兼三君子之遇已况夫玉署槖毫沙堤系辔行将奋其彩藻抒厥玮丽上光
天室下润寰瀛以视三君子则又有足多者焉通志之编非异人任矣翰读公不遽辞爰辟馆于庚申之初秋脱藁于嘉平之月杪剞劂校订再阅五月而告竣於戏劳以敏矣余因得受厥成事而弁言于简端窃惟志史事也史文字也何与于治天下国家而姬周以来代綦重之乎要以星宿灿列天之文也大河乔岳地之文也礼乐政刑章程典则人之文也天下文章莫大乎是而治天下国家亦孰越乎是志之讵容缓欤然而正未易言也古不具论有明中叶纂著凡三乃命词臣汇为一统志自时厥后八十年阙如也修之一难十三省旧有通志修之者删润曩编増新补阙咸有所凭借畿故无志也人居日月之光际地踞山河之上游矩矱既骏义例且繁毫辟而墨创之非匠心不为功修之一难文逸献谢物易星移饼饵何咨鲁鱼多舛匪精心匪殚智事不克讫也修之一难厥有尤难者人物其林林矣苍玑之于白璧赝鼎之于真鼎甄辨必严颂讟互集矧蔡伦之幅无多刘邵之篇难悉是乌能名录千佛事详万𤇍也若乃修矣而弗梓犹勿修也梓矣而弗工犹弗梓也爰梓爰工靡然烦费官兹土者任之弗宁不敢耗水衡其孰敢资土著乎其难其慎载笔者什七当局者什三余与翰读公皆有任而无让者将无以志虽文事而天下国家之攸系者重欤我
皇上浚哲天亶勤学重儒雅欲博极古今淹该天壤文明媲于中天制作闳于百代葢无难探宛委之编购汲冢之籍以为史馆佽助者矧邦畿近在千里也倘志其天是必七政列宿之犁然志其地是必山川道里之井然志其人与物是必礼乐贡赋章程典则飞潜动植之历历然宛宛然始可曰胜任而愉快已兹志不具在乎亦既思无留睿技无留长矣载笔者职其劳当局者职其逸余亦何敢诩诩然缕悉之耶惟是
燕赵齐魏之人日在天覆地载中即日在礼乐文章中诚为之殚云渊之伟丽穷振古之矞皇毕罗乎数笏隃糜几寸觚管问使天下后世披览斯编者得憬然于
黄图之壮丽睾然于
赤县之光华譬犹窥中天之日月而后知其高履大地之河山而后知其逺揽都人士之皇皇而后知其盛也庶几乎余与载笔者区区之意乎於戏后有作者始事用匡亦须后有作者始事乃用彰尔管理直隶钱谷守道参议三韩董秉忠敬题
畿辅通志原序
我
神京凡八郡古幽蓟域也于周时为燕为晋为鲜虞无终诸国秦置州县曰巨鹿曰渔阳上谷汉魏约略因之唐属河北道宋复分河北为东西二路葢历数千百年来所称天府之区也故轩辕都涿鹿颛顼都高阳河亶甲都相祖乙都耿暨辽金元明皆建邦兹土而我
国家亦以定鼎焉岂非形势之胜足控中外也哉尝读禹贡五百里甸服五百里侯服五百里绥服五百里要服五百里荒服知王者同文同轨讫乎东西朔南初无分于疆理而必以京师为首善者亦居重驭轻之意其势则然矣今
三辅之间分野躔于箕尾于山则太行之峻于水则浑河之险于野则广川大陆之雄于隍堡则卢龙雕鹗之隘于闗塞则居庸扼其前独石阻其背于陆泽之所产则黍菽之殖鱼盐之利于土风则犹有击筑卖浆慷慨悲歌之习览其山川访诸父老相与凭吊当年如孤竹之清澹台之介荆高之侠廉蔺之功而汲长孺隽不疑京房鲍宣之属皆有直声于汉其在晋也刘琨祖逖以贤豪特闻至魏徴宋璟曹彬赵普吕端者亦唐宋间名将相也其他畸人轶事散见于诸说不可胜纪以地若彼以人若此而可弗志哉且志非独备记载而已古者天子省方春曰岱秋曰华夏曰衡山冬曰恒岳率五年一举而其畿内则岁与吏民再相见也其后巡守时阙迺命太史采风以诏于王王于是乎审风俗出政教十五国之诗具在而首二南有由来矣今夫志也者志天之文志地之理志人事之成败志世数之沿革下及一民一物一草木昆虫鸟兽鱼鳖纤悉必志是上以备一人问俗之典而下佐百执事之述职有省方采风之遗意焉方今
圣天子在上统一海宇出日以南无雷以北靡不奉朔通贡以登之舆图以掌之职方况域中近光之地乎玠不敏为
天子备藩于此凡幅𢄙之逺近土田之肥瘠津闗之险夷户口之多寡金谷之盈绌物产之贵贱人类之秀顽时俗之淳漓事无巨细治有美恶于职靡所不当问不有志何以资考鉴也先是阁臣请修天下郡邑志
俞其奏
诏下畿省玠之来也未数阅月而是书适成按其图披其
籍庶得借手以报政矣
康熙二十二年癸亥季春望
赐进士出身中宪大夫管理直隶钱谷守道参议前工部郎中刑部贠外郎主事丙辰㑹试同考官翰林院庶吉士潍水李玠谨撰
畿辅通志原序
今天下大一统矣其土宇版章靡逺弗屇东至朝鲜南抵交趾西拓水西北尽沙岭无不奉正朔修职贡葢自唐虞三代以来幅𢄙之广未有若斯之盛者也况
圣天子在上徳化流行溥天率土渐被无遗宁特近光之地风景人物山川土田为可志哉然古称四海肇域必本邦畿则欲披名胜于天下端自
神京始诚以
神京首善重地受治既先而立极尤逺地形之巩固规制之崇𢎞有非他省所得拟者则其风景人物山川土田又恶可以不志也我
皇上御极之十有一年
俞首辅曲沃卫公奏
诏天下郡邑修志虽荒服穷陬弹丸僻壤莫不釐旧増新
编摹进
览以仰副我
皇上六合无外至意而
畿辅通志垂十载始成非独后也葢上自
神京下兼三辅务期详而不冗约而能该与列郡邑之各自为志不同必列郡邑之志成而后可总揽以卒业古人十年成赋良有以尔〈莱〉自筮仕都门由西清而郎署凡十馀年间从
畿辅之贤豪长者游得闻其风土大略然惜其未悉也己未冬谬膺
天子简命监司兹土兼辖八郡刑邮故凡驿路之僻冲闗塞之夷险以及民风土俗知之几无不悉而志适成展卷坐游不啻收古今于一览於戏备矣夫
京师故燕冀地抱卫齐连晋赵山海峙其左居庸扼其右倚长城为屏障凭太行为股肱潞水南趋直沽东下达济汶以通漕运所谓金汤千里天府之国也故自辽金元明皆都此而莫之易我
世祖章皇帝入闗定鼎亦遂因之岂不以其地厚其俗醇其城郭宫室壮丽而雄阔洵足为子孙万世不拔之基也哉至于按舆图访遗迹其间地以人传者尤不可胜纪望崆峒则想轩黄之盛徳过完庆则思唐帝之徽猷高阳建国于瀛西祖乙迁都于邢北召公启宇金台筑而燕日强列辟分疆中山得而赵寖大稽光武伟绩则滹沱芜蒌可指而识也考昭烈芳踪则涿郡楼桑可问而知也他如渔阳之城督亢之址石门之碣日华之宫燕友之台赤城之堡卢龙之塞五鹿之墟细柳之营孤竹之国天桥之柱阪泉之山其馀名杰英流挺生寄迹者尚难更仆数皆煌煌炳炳照耀简端其人与事即谓至今存可也然概而观之犹或偏于一隅囿于一国重译未必尽至式廓未必尽増故虞有有苗夏有有扈商有荆楚周有淮徐迨其后夜郎不知汉大公孙自据蜀中唐宋以前偏安过半即元明疆域逺逾历朝然而缅滇未辟河套常争亦安有纪江汉而合朔蛮集共球而瞻
廷阙八荒环拱万国来同如
今日之盛者此二南为十五国风首葢重之也然则是志也以昭文治则可当太史采风以达舆情则可代屏藩述职以陈形胜而备游观则又可上资
一人巡省补助之化天下虽大无不于此为观型薄海虽遥无不于此为㑹极大一统而绵万世镜前古以式后人殆将与
本朝之
实录㑹典同其不朽矣亦岂特为八郡之风景人物山川土田志哉况修是志者皆贾董良才督是役者又甫申元老也〈莱〉既悉其形势复睹其文章虽职叨外吏识愧管窥敢不揽胜赓飏勉勷盛事以仰佐
圣天子同轨同文同伦至治乎爰胪列而敬为之序康熙二十年岁次辛酉嘉平月吉管理直隶刑名兼理驿传事务巡道佥事淮南呉元莱谨撰
畿辅通志原修姓氏
职官
巡抚于成龙〈山西永寜人〉
巡抚格尔古徳〈满州人〉
守道董秉忠〈辽东人〉巡道呉元莱〈兴化人〉
霸昌道沈志礼〈满州人〉　通永道霍　炳〈青城人〉天津道李　玠〈维县人〉　井陉道羊　琦〈汝阳人〉大名道梁　忠〈沈阳人〉　口北道杨维乔〈寜海人〉盐法道秦　鉽〈长洲　永平府人知府〉佟世锡〈辽东人保定府知府〉纪宏谟〈辽东　河间府人知府〉徐可先〈武进人正定府知府〉赵　瑾〈辽东　顺徳府人知府〉殷作霖〈光化人广平府知府〉宋时化〈山阴　大名府人知府〉鲍复昌〈奉天人保定府同知〉何玉如〈洛阳　保定府人同知〉汪攀高〈广宁人保定府通判〉孔毓珍〈曲阜　清苑县人知县〉时来敏〈江南人清苑县知县〉王才鼎〈江南　清苑县人知县〉方　熺〈江寜人〉
绅士
〈翰林院侍讲〉郭　棻〈清苑　原任忻人州知州〉魏一鳌〈新安人原任淳安知县〉房循矱〈安州　原任漳人平知县〉师若玮〈安肃人原任元城教谕〉马之骦〈雄县　丙辰科人进士〉李瑞徴〈容城人戊午科举人〉郭　焋〈清苑　辛酉科人举人〉张　复〈清苑人国子监监生〉石曰瑞〈清苑人〉生贠刘可书〈清苑人〉
王　𩾐〈清苑人〉王　鹤〈清苑人〉
王　鹍〈清苑人〉陶国奇〈清苑人〉
贾如璧〈清苑人〉李名世〈清苑人〉
王　仪〈清苑人〉管企宁〈清苑人〉
李　琮〈清苑人〉李　琯〈高阳人〉
师恒是〈安肃人〉师恒易〈安肃人〉郭麟生〈博野人〉
凡例
一畿辅故无通志康熙二十一年巡抚格尔古徳暨学士郭棻以数阅月成书搜辑讨论未能详确各郡州县志多踵此而为之阙讹尤甚兹广为稽考订误补遗著其有徴者虽殚思尽力仍未敢信其详备云
一畿封为政教首被之区
世祖章皇帝
圣祖仁皇帝仁泽涵濡播诸
谟诰固己辉煌𠕋府我
皇上勤恤民隠蠲赈兴修
恩膏叠沛先后所颁
训谕法良意美贻兆庶无疆之乐利不敢类编入艺文内谨登之简端以昭垂万世诗文撰制敬附录焉
一山川之志以表封域其或一山绵亘数县一水流经数郡必分其阴阳向背析其原委分合复出者
汰之至漳卫呼沱桑干诸水
国家岁发帑金堤防疏浚为民生计甚厚故别志河防一畿辅水田旧惟广平河间二郡有之我
皇上御极时发司农藏钱遣官相度疏浚开稻田一万馀
顷乃万世无穷之利故于
诏谕内备录徳音而王大臣条议亦详载艺文章奏以著
经营创始之匪易云
一辇下户口休养生息者且百年日蕃日衍民丁虽照例编审而丁钱从未加増雍正元年
命丁役悉均于粮下户贫丁更无扰累所宜纪实以彰恩泽之隆不特升平民数为有稽也
一兵制驿站
本朝规制𢎞备逺迈前古中间防御镇戍量地设兵因革不一今悉按现在经制分地序列而以裁复旧制附注于下以备参考至驿递废置及建设何地有可考据者书之其不能详者阙
一省志职官以督抚提镇藩臬为主各道守次之馀不录以府县各有志也其有功泽在人者则详名宦监仓榷闗虽部使不与民事故不列叙京兆尹丞及学使鹾使前代暨
国初籍轶无从考载
一历代北地王公侯伯封爵甚众其特假名号非实封者及宋节度使为优待宗勲之官与唐异者均不滥入
一选举旧志或以前明南直隶及他省误入或科分误记或一人误为两人今悉本太学题名碑记更定其举人或注籍贯试录难征故多阙略而大兴宛平二县志于前明乡举姓氏互列不分无从剖析姑仍之以俟考订
一旧志人物分别九品今依其例略为増损一曰先哲二曰名臣政事附之三曰忠节义烈附之四曰儒学五曰文翰六曰卓行七曰高逸八曰艺术九曰流寓十曰仙释十一曰列女以人系地以地叙代其先哲惟三代以上有之故郡邑靡得而考焉
一历代名迹年逺多湮或以地近名同争为传录妄加附㑹今博考载籍折衷一是必详书所据不敢臆断至今州县城有即古故城为今城者已详建置沿革及城池诸卷不复赘录
一艺文内历代帝王所作则书某代某帝于题上以别人臣天泽之义也其馀惟有闗土地人民政事者存之如无切畿辅虽鸿词巨篇概所不录至历代史传所载伟人已删取其要入人物内其全传仍载入艺文俾论世者得以考其本末
一旧志多杂记异闻谓破拘墟之见而驰域外之观也然茫茫大象莫究莫殚又或徴诸梦卜或见诸歌谣及猎取野史家传猥琐谲怪事属不经未敢徴信故弗采著焉
畿辅通志纂修职名
总裁
兵部尚书管刑部尚书事署理直隶总督印务〈臣〉唐执玉刑部尚书署理直隶总督印务加三级〈臣〉刘于义
〈臣〉李卫
协修
〈臣〉陈仪
提调
直隶等处承宣布政使司布政使〈臣〉王谟
监理
直隶等处提刑按察使司按察使〈臣〉张　璨直报等处提刑按察使司按察使〈臣〉姜颖新直隶等处提刑按察使司按察使〈臣〉窦启瑛直隶等处提刑按察使司按察使〈臣〉多　纶
协理
霸昌　道按察使司　副使〈臣〉王永吉
霸昌道按察使司副使〈臣〉李如梓
霸昌道按察使司副使〈臣〉甘汝来
霸昌道按察使司佥事〈臣〉戴　纶
霸昌道按察使司副使〈臣〉呉士端
霸昌道按察使司副使〈臣〉孙　鲁
通永道按察使司副使〈臣〉徳希寿
清河道布政使司参议〈臣〉王　纮
清河道布政使司参议〈臣〉胡　瀛
清河道按察使司副使〈臣〉彭人瑛
天津道按察使司副使〈臣〉张坦熊
大名兵备道按察使司副使〈臣〉宋韦金特加按察使衔仍留口北道任〈臣〉王　棠口北道布政使司参议〈臣〉白　石
口北道按察使司副使〈臣〉汤豫诚
口北道按察使司佥事〈臣〉谷　确
署理天津河道按察使司副使〈臣〉王广益永定河　道　布　政　使　司参议〈臣〉石　柱永定河　道布　政　使　司　参议〈臣〉定　柱永定河道布政使　司参议〈臣〉八　十
永定　河道布政使司参议〈臣〉博恩岱
长芦都转盐运使司盐运使〈臣〉蒋　澍
长芦都转盐运使司盐运使〈臣〉彭家屏
长芦都转盐运使司盐运使〈臣〉蒋国祥
分理
永平府知府　〈臣〉　马　益保　定府知府　〈臣〉　李正茂保　定府知府　〈臣〉　宋寿图河　间府知府　〈臣〉　陈克嶐河　间府知府　〈臣〉　陈起唐天　津府知府　〈臣〉　李梅賔正　定　府　知府　〈臣〉　郑为龙顺　徳　府　知府　〈臣〉　杨毓健顺徳府知府　〈臣〉　陈　法顺徳府知府〈臣〉朱鸿绪广　平府知府　〈臣〉　杨云服广　平府知府〈臣〉　周梦锦大名府知府〈臣〉章培基大　名府知府　〈臣〉　李　琠宣　化府知府〈臣〉　景　仑宣　化府知府〈臣〉　吕守曾保　定　府　理　事　同　知　〈臣〉　马灵阿保　定　府　理　事　同　知　〈臣〉　苏尔弼保　定　府　清　军　同　知　〈臣〉　孟承绪保　定　府　管　河　同　知　〈臣〉　杨　灏保　定　府　管　河　同　知　〈臣〉　方鸣夏保定府通判〈臣〉杨绳孙易　州　知　州　〈臣〉　徐徳泰冀　州　知　州　〈臣〉　乔　焞赵　州　知　州　〈臣〉　徐士镃深　州　知　州　〈臣〉　徐　绶深　州　知　州　〈臣〉　俞士恒定　州　知　州　〈臣〉　王大年清苑县知县　〈臣〉　张徳荣
采辑
原　任　湖　广　辰　州　府同知〈臣〉田　易博野县知县　〈臣〉　赵用熙无极县知县　〈臣〉　方正玢大　名府教授　〈臣〉　邵大生原　任　通　州　学　正　〈臣〉　李　塨
参较
福　建　癸　卯　科　举　人　〈臣〉　雷　𬭎直　隶　甲辰　科　举　人〈臣〉　黄登贤直　隶　壬　子　科　举　人　〈臣〉　黄世成江　南　壬　子　科　举　人　〈臣〉　方道章直　隶　壬　子　科　举　人　臣　黄守谦江　南　六　合　县　抜　贡　生〈臣〉呉以诚
江　南　桐　城　县　副　榜　贡　生〈臣〉刘大魁江　南　武　进　县　监　生　〈臣〉　陶祥武江　南　武　进　县　监　生　〈臣〉　杨述曾
督梓
庚　戌　科　学　习　进　士　〈臣〉　张　峤庚　戌　科　学　习　进　士　〈臣〉　李成蹊
庚　戌　科　学　习　进　士　〈臣〉　李从龙癸　丑　科　试　用　进　士　〈臣〉　陈　福癸　丑　科　试　用　进　士　〈臣〉　张慎言癸　丑　科　试　用　进　士　〈臣〉　呉方平

[book_title]畿輔通志卷一
地理類三〈都㑹郡縣之屬〉
詔諭
世祖章皇帝
順治元年
登極
詔曰我國家受
天眷佑肇造東土
烈祖邁圖鴻緒
皇考彌廓前猷遂舉舊邦誕膺
新命迨朕嗣服雖在沖齡締念紹庭永綏厥位頃縁賊氛游熾極禍明朝是用托重親賢救民塗炭乃方馳金鼓旋奏澄清既解倒懸非富天下而王公列辟文武羣臣暨軍民耆老合詞勸進懇切再三乃於今年十月初一日祗告
天地
宗廟
社稷即皇帝位仍建有天下之號曰大清定鼎燕京紀元順治緬維峻命不易創業尤難况當改革之初更屬變通之㑹爰乃酌古准今揆天時人事之宜庶幾吏習民安彰
祖功
宗徳之大所有合行條例臚列如左
順治十三年
乾清坤寧宫告成
詔曰帝王統御天下必先鞏奠皇居壮萬國之觀瞻嚴九重之警衛規模大備振古於兹朕自即位以來思物力之艱難罔敢過用軫民生之疾苦不忍重勞暫改保和殿為位育宮已經十載揆之典制建宫終不容已乃於順治十年秋卜吉鳩工今乾清坤寧等宮告成祗昭告
天地
宗廟
社稷於順治十三年七月初六日臨御新宮懋圖治理念臣民之勞瘁宜恩赦之廣頒於戲定丕基於萬世益廑敬
天法
祖之心通寰宇為一家共躋物阜民安之盛布告中外咸使
聞知
順治十七年
諭修明荘烈愍帝陵朕惟膺圖承祚統紹百王而創法宏模情殷勝國歴觀史冊興亡之迹考其治亂得失之由僉以政荒遂干天譴邦國既隳士民罔懐惟有明荘烈愍皇帝實治理之究圖惜贊襄之莫逮以致寇氛犯闕宗廟為墟追念喪師匪因失徳朕每念及此未嘗不惻焉傷心也頃者兩幸昌平周視明代陵隧躬親盥奠俯仰徘徊以彼諸陵規制咸壮麗相因獨愍帝之陵荒凉卑隘典物未昭原彼當年孜孜求治宵旰不遑祗以有君無臣薄海鼎沸洎乎國步傾危身殉社稷揆諸正終之例豈同亡國之君朕於凴弔之餘撫往興悲不禁流涕因欲繕治陵寝丹堊几楹慰靈爽於九原彰異數於奕䙫迺核少府金錢悉小民正供倘増工徒之費殊乖賦式之經然終不忍聴其闕略用是布告方州開導忱悃交相諭助聿新礱甃以肅松楸
又
諭工部前代陵寝神靈所棲理應嚴為防䕶朕巡幸畿輔道經昌平見明朝諸陵寝殿宇牆垣傾圮殊甚近陵樹木多被砍伐向來守䕶未周殊不合理爾部即将殘毁諸處盡行修葺見存樹木永禁樵採添設陵户令其小心看守責令昌平道官不時嚴加巡察爾部仍酌量每年或一次二次差官察閱勿致疎虞特諭
聖祖仁皇帝
康熙八年六月十七日
諭户部朕纘承
祖宗丕基乂安天下撫育羣生滿漢軍民原無異視務俾各得其所乃愜朕心比年以來復将民間房地圏給旗下以致生民失業衣食無資流離困苦已極深為可憫以後圏占民間房地著永行停止其今年所圏房地俱著退還民間爾部即速通行曉諭昭朕加惠生民至意至於旗下無地亦難資生應否将古北等口邊外空閒之地撥給耕種著議政王貝勒大臣㑹同確議具奏特諭康熙十四年九月十五日
諭禮部往代帝王陵寝所在地方理宜守䕶以妥神靈朕近行幸湯泉道經昌平見明朝諸陵殿宇雖存户牖損壊附近樹木亦被摧殘朕心深為憫惻爾部即嚴加申飭守陵人户令其小心䕶防仍責令該地方官不時稽察勿致仍前怠玩以副朕優禮前代之意特諭康熙十九年二月二十六日
諭户部朕聞宣府等處嵗值大祲吾民乏食鬻賣妻子以自求活夫人孰不愛其室家哉至欲延一朝夕之命割其所親憯惻莫甚焉其遣爾部郎中明格禮馳驛速往㑹同地方官賑濟急拯艱厄以紓朕懐
康熙二十年五月初十日
諭户部比年以來宣府大同疊罹饑饉而邊外䝉古亦復㓙荒故發宣大存貯米石盡用賑濟朕思邊境糧儲所闗最要古稱九年六年之蓄蓋合侯甸藩畿通為之計豈僅謂公廩之充盈已也養人足食道貴變通可發京倉米二十萬石前運宣大備用其運送米石用就近地方驛站車夫不致糜費爾部核議具奏
康熙二十年五月十二日
諭户部宣府太原大同等處近罹災傷人民困苦所徵房號銀兩應與除免爾部議奏
康熙二十年五月二十七日
諭户部前因大同等處地方自去嵗饑荒百姓無食流離失所已經發銀二十萬兩遣官賑濟又将應徵房税悉與豁除務期小民家室復完不失故業今復差官各處察看閭閻尚多逃亡田土仍然荒棄耕種無資衣食奚賴朕心深為憫惻所有本年應徵地丁各項正賦并歴年帶徵拖欠錢糧盡行蠲免但小民困苦已極猶恐無濟目前此外有何應行事宜可以速拯災黎俾得存活者爾部即行詳議具奏以副朕軫恤百姓至意特諭康熙二十年九月二十日
諭户部頃者朕巡行近畿至霸州地方見其田畝窪下多遭水患小民生計無資何以供納正賦其該州見在被淹田地應徵本年錢糧著察明酌量蠲免以示朕勤恤民隠至意爾部即遵諭行特諭
康熙二十三年三月十七日
諭户部民為邦本必年穀順成家給人足乃愜朕撫育羣生之意比者巡行近畿見閭閻生計僅支日用乃米價漸貴民食維艱又聞河南地方年嵗荒歉所在苦饑小民無以資生恐致流移失所朕心深切軫念直𨽻應作何平糴及勸諭捐輸河南應行緩徵併鼓勵捐輸設法賑濟等項事宜著九卿詹事科道㑹同確議具奏特諭康熙二十四年三月初六日
諭大學士朕巡省南服見經過地方城垣圮壊者所在多有夫城垣者生民之保障所以衛吾人者也亟宜修築之其令地方官何以葺治下之工部即議取㫖行焉康熙二十四年四月初十日
諭户部朕撫御方夏愛養黎元早作夜思勤求治理閭閻疾苦無時不深軫念欲使民生樂業比屋豐盈惟當已責蠲租萬姓得沾實惠直隸地方頻遇旱災小民匱乏宜加恩恤順永保河等處圈占地方應徵康熙二十一年地丁錢糧已經詔行蠲免所有直𨽻八府康熙二十三年未完地丁錢糧盡與豁除其順永保河未經圏占地方及真順廣大等處康熙二十四年應徵地丁各項正賦俱著免三分之一爾部速行該地方官通行曉諭務使人人得被膏澤以副朕勤恤民隠至意如有不肖有司借端朦溷私行重徵者或經參奏或被告發定行從重治罪爾部即遵諭行特諭
康熙二十四年九月二十一日
諭大學士朕近觀牌樓原基甚深若将街衢掘至原基兩傍房屋皆在浮土之上難以久存而於觀瞻亦不相稱且所掘之土運於何處也至濬治䕶城河若積土城下遇雨水流入河内旋至淤塞在鑿河掘基需用帑金尚屬小事但慮興作無益應何法挑掘何方貯土爾等㑹同八旗都統副都統該部及各部院大臣步軍統領詳閲街衢議奏
康熙二十四年十一月初四日
諭户部朕惟自古帝王統一寰區懋先徳化必子惠黎元勤求民瘼俾幹止寧成家給人足而後世躋雍熙治登上理朕御極以來宵旰圖治未敢即安念切民依思培邦本雖編氓漸得遂生而閭閻正資惠養欲使羣生樂利比户豐盈惟頻行减賦蠲租庶萬姓得沾實惠前此用兵以來河南湖北兩省人民轉輸供億勞費繁多特沛仁恩以昭軫恤所有康熙二十五年應徵地丁各項錢糧著與蠲免一半其康熙二十四年未完地丁錢糧亦著盡與豁除又直𨽻獻縣河間縣河間衛江南宿遷縣興化縣邳州髙郵州鹽城縣山東郯城縣魚臺縣地方今年重罹水災小民艱苦亦應加恩軫恤所有康熙二十四年下半年二十五年上半年地丁各項錢糧俱與豁免爾部速行該地方官通行曉諭務使人人均被恩膏以副朕愛育蒼生至意如有不肖有司官役借端朦混及私行重徵者該督撫指名題㕘從重治罪如該督撫徇隠不行糾舉或經㕘奏或被告發定行一併從重治罪爾部即遵諭行特諭
康熙二十五年九月初九日
諭户部自古帝王撫馭九有軫念民依凡鞠謀生養為計甚周猶以賜復蠲租為布徳行仁之要務朕嘉與海内元元共圖樂利弛征減賦時廑於懐惟頻渙恩施俾萬姓得沾實惠念直隸畿輔重地天下根本寛租之詔屢沛往年但順永保河較之畿南諸府差役倍多供億尤劇應加軫恤又湖廣湖南福建四川貴州地方昔年為賊竊踞民遭苦累今雖獲有寧宇更宜培養以厚民生應一體蠲免用昭愷澤直𨽻順永保河四府及四川貴州兩省所有康熙二十六年應徵地丁各項錢糧俱著蠲免二十五年未完錢糧亦著悉與豁除湖廣湖南福建兩省所有康熙二十六年下半年二十七年上半年地丁各項錢糧及二十五年未完錢糧亦與盡行豁免爾部速行該地方通行曉諭務使人民均被恩膏以副朕愛育蒼生至意如有不肖有司官役借端朦混及私行重徵者該督撫指名題㕘從重治罪如該督撫徇隠不行糾舉或經㕘奏或被告發定行一併從重治罪爾部即遵諭行特諭
康熙二十五年十一月十六日
諭禮部朕惟敬
天奉
祖郊祀廟饗必精白厥心竭誠致慎庶幾有孚昭格用洽明
禋朕於祭祀
壇
廟每躬詣行禮未嘗不齋明袚濯實圖感通凡從事於祀典者皆宜表裏精誠䖍盡職掌近見執事陪祀各官間有因循怠忽視為具文不能盡志致慤共效昭事之忱殊為非禮嗣後務俾各秉誠心克恭祀事凡行禮儀節始終整肅毋得慢易副朕敬奉
天
祖至意作何再加通飭永可遵行著九卿詹事科道㑹同詳
加確議具奏特諭
康熙二十五年十二月
諭户部朕惟自古帝王撫馭寰區勤宣徳意必軫恤民隠加惠閭閻俾黎元樂業比户豐盈而後化協時雍治登隆理朕念切民依鞠謀生養欲使羣生樂利幹止寧成惟頻行減賦蠲租庶萬姓得沾實惠前念直隸畿輔重地王化所宜先大沛恩膏用培邦本而順永保河四府
地方人民較之畿南差役倍多煩苦故将康熙二十六年地丁各項錢糧同湖南福建四川貴州四省錢糧盡與豁免比慮兵餉或有不敷真順廣大四府地方未經一體蠲免今聞此四府人民間有艱苦朕心深為軫念宜速施渥澤均示仁恩著将此四府康熙二十六年地丁各項錢糧盡行蠲免爾部速行地方官通行曉諭務使人民均沾實惠以副朕愛育蒼生至意如有不肖有司官役借端朦混私行重徵者該撫指名題㕘從重治罪如該撫徇隠不行糾舉或經㕘奏或被告發定行一併從重治罪爾部即遵諭行特諭
康熙二十六年二月初二日
諭大學士京師重地所闗鴻鉅盜賊兇棍察緝宜嚴其在步兵尤為專責前步軍統領費揚古在任嚴於巡緝其所管轄屏絶情面今現任步軍校席特庫亦於情面能為拒絶巡緝管轄甚嚴若步軍統領總尉皆如席特庫盜賊兇棍畏罹法網自當歛跡京師庶得肅清左翼總尉穆呼達年老衰弱右翼總尉沙木布為人庸懦皆令解任二等侍衛達漢泰其人堪用可任管轄其代沙木布為總尉穆呼達缺選擇以聞俟此總尉之缺既補之後可令步軍統領總尉等㑹同於現任步軍副尉步軍校等員中察其不克任管轄庸劣者罷之其下兵部康熙二十八年十一月初六日
諭大學士今嵗京師附近地方遇旱穀用勿登小民資生無計雖錢糧俱已蠲免加恩賑賚給以帑金而求糴米粟亦覺維艱依然無食困於生計朕念之每為憫然也頃朕躬詣山陵所過之地諮問民間疾苦閲視被災情形不僅艱難於米粟而已也雖燔爇之薪藁亦無之饑寒交迫曷以為生若不及時善加賑恤必致流移失所朕日夜焦勞不安於懐今兹適遇饑饉公家荘田及諸王以下大臣庶官殷實人等荘田積聚糧穀可酌量助給又直隸鄉紳富民有積穀者並令助給散賑其散給帑金務令實給小民以為薪槱之用如此似於饑民方有裨益汝等與九卿詹事科道官㑹同詳議以聞康熙二十八年十二月二十二日
諭内閣朕意於祭祈穀壇文欲更製焉祈穀壇或有一代祀之亦有不祀之者輔臣時輟其祀矣朕以為民祈穀之故肇舉祀事每嵗祭文皆因舊詞比年穀未大登民艱於食夫特為民生致祭祈穀宜悉陳其情愫更製新詞此事内閣九卿詹事掌印不掌印科道官㑹同詳議來日早奏聞
康熙二十九年正月初十日
諭户部朕撫育黎元早夜孜孜惟厚生是亟重念積貯民之大命曽屢頒諭㫖令各地方大吏督率有司於豐稔之年曉諭編氓務令多積米糧俾俯仰有資㓙荒可備乃比年以來未見實心奉行閭閻蓋藏不能充裕常平積穀視等具文即如畿輔近地偶罹旱荒民間蓄積鮮少致為補苴之術嗣後直省總督巡撫及司道府州縣官員於積穀事宜切實舉行務令户有餘糧倉庾充牣縱遇儉嵗艱食無虞以副朕愛養生民至意如有仍前玩愒茍圖塞責儻遇災歉漫無儲備者将該督撫及地方各官一併從重治罪爾部即遵諭通行特諭康熙二十九年正月十一日
諭户部朕撫御區宇夙夜孜孜惟期厚民之生使漸登殷阜重念食為民天必蓋藏素裕而後水旱無虞曽經特頒諭旨著各地方大吏督率有司曉諭小民務令多積米糧庶俾俯仰有資凶荒可備已經通行其各省徧設常平及義倉社倉勸諭捐輸米穀亦有㫖允行後復有㫖常平等倉積穀闗係最為𦂳要現今某省實心奉行某省奉行不力著再行各該督撫確察具奏朕於積貯一事申飭不啻再三藉令所在官司能具體朕心實有儲蓄何至如直𨽻地方偶罹旱災輒為補苴之術嗣後直省總督巡撫及司道府州縣官員務宜確遵屢次諭㫖切實舉行俾家有餘糧倉庾充牣以副朕愛養生民至意如有仍前玩愒茍圖塞責漫無積貯者将該管官員及總督巡撫一併從重治罪爾部即遵諭通行特諭康熙二十九年正月十二日
諭户部朕惟阜民之道端在重農必東作功勤然後西成有賴畿輔地方去嵗遭罹荒歉已經蠲免錢糧特發帑金兼支倉粟賑濟雖小民餬口有資其子粒牛具恐多匱乏今時届首春田功肇始若弗經營措給将悞俶載之期播種不齊倉箱何望直𨽻被災州縣衞所窮民有不能自備牛種等項者該督撫率有司勸諭捐輸及時分行助給務令田疇遍得耕易毋致稍有荒蕪八旗官兵皆倚屯荘收穫用以資生若有被災貧乏耕作無力者該都統等通行各該佐領酌量佽助牛種所有荘田勿致播種後時以副朕敦本勸農愛養兵民至意爾部即遵諭行特諭
康熙二十九年二月初三日
諭内閣九卿詹事科道昨嵗畿輔荒歉朕慮民食維艱或至流離道路既蠲除其田租矣復特發帑金三十萬兩并動支常平倉粟令該撫徧行賑貸蓋期災黎得所毋使離散也今聞通衢相近之民雖已獲霑恩澤而僻壤窮簷究不能以自存致於越鄉去土者甚衆夫小民流移若此則司牧大吏所賑救者安在耶前所發三十萬帑金未審如何散給所在人民有無轉徙應遣部院大臣往加詳察至於四方流民率多就食京師今年五城粥厰雖經倍給銀米寛為其期但恐饑氓漸集無以遍贍罔克均霑慈惠宜増設粥厰擇各部滿漢賢能司官俾親賑焉爾等其㑹議以聞
康熙二十九年七月初十日
諭户部朕撫育黎元勤思治理足民之道宜裕蓋藏從來水旱靡常必豐年恒有積貯庶歉嵗不憂饑饉如康熙二十七年頗稱豐稔誠使民間經營撙節早為儲偫何至二十八年偶遇旱祲室皆懸磬總因先時無備遂致餬口維艱比蠲除正賦特發帑金分行賑濟所在官司悉仰體朕懐竭力從事被災之衆始獲安全儻非拯救多方則㷀黎必流移失所今霖雨時降黍苗被野刈穫在即可望有秋惟恐愚民不知愛惜物力狼藉耗費秖為目前之計罔圖來嵗之需縱令年獲屢豐亦難漸臻殷阜應行直省各督撫嚴飭地方官吏家喻户曉務俾及時積貯度終嵗所食常有餘儲用副朕軫念民依綢繆區畫至意爾部即遵諭行特諭
康熙三十年二月初一日
諭兵部京師為輦轂重地人民商賈四方輻輳京城内外統轄必有専責務俾稽察奸宄消弭盜賊然後商民得以安堵今城内地方既屬步軍統領管理城外巡捕三營又屬兵部督捕等衙門管轄内外責任各殊不相統攝遇有盜案反難察緝嗣後巡捕三營亦令步軍統領管理京城内外一體巡察責任既専則於芟除盜賊安輯商民庶有裨益其三營事務作何歸併管理著九卿詹事科道㑹同確議具奏爾部即遵諭行
康熙三十一年正月初二日
諭大學士去嵗陜西西安等處年穀不收罔有積貯以致閭閻困苦至極已遣使賑濟之矣直隸所轄地方素有儲蓄或州縣稍有不登即以所儲米穀從均贍給是以民生獲濟良多今年豐歉尚未可知陜西省府州縣現存米穀之數應行察明先時預備至各省府州縣皆令積貯米穀數千石則裨益黎庶者大矣可下各該督撫等令各府州縣積貯米穀其所積穀數當逐一繕册詳報户部著九卿詹事科道等㑹議以聞
康熙三十二年十一月二十五日
諭户部朕念切民生時廑宵旰或在宮禁之中或經巡省之地務以編氓疾苦備悉諮詢其從各省來京陛見官員及往來奉使人等亦無不以該省雨澤曽否應時田畝有無收穫竝閭閻資生情形一一體訪比年以來因國家經費尚充遂将各省地丁額賦及舊欠錢糧節次蠲免即從前未經停徵之漕糧亦逐年免徵總欲使海隅蒼生培固元氣庶臻於家給人足之風今嵗畿輔地方雖禾稼未獲稔收初意小民餬口之需猶足資給未必生計遂致艱難頃者展謁
山陵沿途察訪民隠見今嵗雨水過溢田畝被淹没者甚多穀耗不登米價翔貴又聞順天河間保定永平四府所屬皆然目前米價既貴将來春夏之際時值益昻小民必艱粒食此朕目所親覩若來嵗錢糧仍然徵收朕心實有未忍順天河間保定永平四府康熙三十三年應徵地丁銀米著通行蠲免所有歴年舊欠悉與豁除行文該撫曉諭各屬務令人霑實惠以副朕子育黎元至意爾部即遵諭行特諭
康熙三十三年二月初一日
諭内閣據户部所察霸州等十州縣存貯米五萬七千五百餘石穀八百石天津衛存貯米一萬石穀四萬四千一百餘石此米穀現在倉與否足以賑給與否若足用則以餘米平價糶與百姓可行與否山東漕糧截留數萬石平價糶賣則穀價不騰於民大有裨益今輓至何
州縣平價以糶應截留米若千萬石即遣户部司官一員至巡撫郭世隆處令其逐一迅速詳議付彼齎奏康熙三十三年三月初八日
諭大學士直𨽻所屬被災之霸州永清等州縣其發粟賑濟及以倉米平價糶賣彼地小民得沾實惠與否可遣官察視之爾等與九卿詹事科道㑹議以聞
康熙三十三年九月十三日
諭内閣今嵗雨水通州以南新築之堤完固無恙惟東北舊堤沖決數處此皆有闗於民田迅速堅固修築為切要也侍郎常書向曽遣閲視今仍令常書往詳㸔奏聞侍衛亦令一二人偕往
康熙三十三年九月十九日
諭户部朕惟黎元率育全恃農桑每遇嵗時豐穰比屋皆能自贍儻一經旱潦粒食無資即有俯仰不給之虞非相時緩急而先事圖維則補助之恩難以徧沛頃巡歴邊外道經密雲等處地方見田畝歉收米穀價貴閭閻匱乏衣食不充目前既已艱難來嵗何所倚賴宜豫為籌畫用俾資生著遣部院堂上官二員㑹同直𨽻巡撫親詣年嵗不登之各州縣詳察明白應作何區處賙濟確議具奏其八旗披甲當差及孤寡無依年老有疾中傷退閒人等有實係貧窶窘於謀生者著各該都統詳察姓名報部應作何恩恤爾部議奏著即遵諭行特諭康熙三十三年十一月初九日
諭大學士去嵗發通州倉米每月以萬石平價糶賣大有濟於百姓今嵗通州附近之地穀米稔收仍照去年每月以萬石令倉場侍郎親自閲視平價糶賣
康熙三十三年十一月初九日
諭大學士密雲順義附近地方今年米穀未收出常平倉所貯米穀平價照常糶賣外朕所命轉運積貯之米每月發千石平價糶之此事遣户部賢能殷實司官各一員監視糶賣
康熙三十四年正月二十六日
諭内閣去嵗於直𨽻山東河南山西陜西江南諸省下詔捕蝗諸郡國盡皆捕滅蝗不為災農田大獲惟鳯陽一郡未能盡捕去嵗雨水連緜今嵗春時若或稍旱蝗所遺種至復發生遂成災沴以困吾民未可知也凡事必豫防而備之斯克有濟其下户部速勅直𨽻山東河南山西陜西江南諸巡撫準前制亟宜耕耨田畝令土瘞蝗種毋致成患若或田畝有不能盡耕者蝗始發生即力為撲滅毋使滋蔓為災
康熙三十四年二月二十四日
諭内閣通州道路曽禁行車令於兩傍行今兩傍圮壊來往維艱可弛其禁令於道中行車又京師大街之中亦令車行毋禁
康熙三十四年六月十五日
諭大學士近耍兒渡決口及天津以南此二處其相視河之故道可開河或達之海或達之大河者其識之於十月間奏聞當遣人往視
康熙三十四年六月十五日
諭大學士沙河鞏化城盧溝橋拱極城灞上諸地馬坊城垣勅工部察㸔於某地有可營建兵房若干間者同前造事併議以聞
康熙三十四年九月二十四日
諭户部直𨽻順天保定河間永平四府所屬地方今嵗水潦傷稼三農歉收朕巡幸所至徧加諮訪聞髙阜之産尚有秋成而卑下之田被潦者多計所收穫不能相敵雖經勘災頒賑不致仳𠌯失所而須辦錢糧若仍行徵取則民力匱乏難以輸将朕心深切不忍著将四府康熙三十五年地丁銀米全與蠲免用示寛恤其霸州雄縣香河寳坻四處皆有水道可以轉輸每處著發米一萬石各差司官一員齎往照彼地時價減值發糶以資民食著行文該撫通行曉諭俾均霑實惠副朕軫念災黎至意爾部即遵諭行特諭
康熙三十五年二月初四日
諭内閣通州至大通橋向無民船往來其有禁例乎今若令小舟汎載似於民生殊有利濟可令户工二部會同倉場 --（『昜』上『旦』之『日』與『一』相連）侍郎具議以聞
康熙三十五年七月初六日
諭大學士此次軍興宣化府大同府飼馬修路百姓勞苦至矣爾等識之俟十月間啟奏以蠲來嵗田租康熙三十五年九月二十三日
諭户部宣化府錢糧前已屢經蠲免但比年以來所屬各州縣牧養軍前需用馬匹又大兵絡繹往來各有支給經費而供億甚繁殊勞民力朕巡幸經臨深切軫念著将康熙三十六年宣化府屬地丁銀米全與蠲豁仍行文該撫通行曉諭俾民間均霑實惠以副朕寛恤黎元至意爾部即遵諭行特諭
康熙三十五年十二月二十九日
諭大學士去嵗霸州等處州縣曽運通州之米與被災百姓減價平糶閭閻甚為得濟今年水災更甚應如去嵗運米於各州縣平糶可勅直𨽻巡撫沈朝聘何州何縣當運米若干與民懋遷之其作速詳察即繕滿字摺子具奏毋緩俟開印時也
康熙三十七年二月二十五日
諭内閣遣户部曽經保舉司官二員於被水災沿河之保定霸州固安文安大城永清開州新安等州縣截留山東河南漕糧每處運致一萬石以備積貯米價騰貴時平值糶賣勅户部速議具奏
康熙三十七年二月二十五日
諭内閣霸州新安等處此數年來水發時渾河之水與保定府南之河水常有泛漲旗下及民人荘田皆被渰没詳詢其故蓋因保定府南之河水與渾河之水匯流於一處勢不能容以致汎濫此二河道著左都御史于成龍往保定府南河著原任總督王新命往作何修治令其水自分流詳㸔繪圖議奏今值農事方興不可用百姓之力遣旗下丁壮備器械給以銀米令其修築伊等往時部院衙門司官筆帖式酌量奏請帶往於十日之内即令啟行
康熙三十九年七月二十五日
諭户部國家要務莫如貴粟重農朕宵旰圖治念切民生惟期年穀順成積貯饒裕於以休養黎元咸登樂利今聞直𨽻各省雨澤以時秋成大熟當此豐收之時正當以饑饉為念誠恐嵗稔穀賤小民罔知愛惜粒米狼戾以致家無儲蓄一遇嵗歉遂至仳離著該督撫嚴飭地方有司勸諭民間撙節煩費加意積貯務使蓋藏有餘閭閻充裕以副朕重農敦本愛養元元至意爾部即遵諭行特諭
康熙四十年二月十五日
諭直𨽻巡撫朕歴年省耕畿甸咨訪民隠屢行蠲賑加惠黎元近見霸州大城文安地居窪下被水最甚雖遇豐年民猶艱食其三州縣節年積逋及本年應徵地丁正項爾即将應蠲錢糧細加察明豁免所免數目仍行題
報務使真正窮民咸霑實惠如有勢豪土棍包攬侵冒不肖有司聴胥吏作𡚁指富作貧假揑災傷以致澤不下究爾據實題㕘期於民困獲蘇以副朕愛養軫恤之意特諭
畿輔通志卷一

[book_title]畿輔通志卷二
詔諭
聖祖仁皇帝
康熙四十一年六月初一日
諭禮部這訓飭士子文若令各府州縣學宮一體勒石恐有不産石州縣地方或致借端擾派著俟國子監勒石後以榻本彚頒各省轉發所屬各學
康熙四十二年二月初五日
諭永定河分司朕觀黄河險要地方應下挑水埽壩現今永定河朕親指示挑水等工俱有裨益爾遵照朕指示式様前往烟墩九里岡龍窩三處築挑水壩數座試㸔有無裨益雖被衝壊無妨完工之日令該地方官盡心防守如有蟄陷不時修葺可将此㫖傳與總河張鵬翮速派賢員令其多備物料夫匠於朕回鑾之前完工需用錢糧與爾無涉不可經手工完将用過錢糧記明具
奏如遇桃汎水發即行停止
康熙四十二年五月十九日
諭禮部國子監文廟現勅廣善庫官員動帑修理順天府學尊經閣等處亦著一併督修用𢎞文教
康熙四十三年十月初七日
諭户部今嵗直隸地方雨暘應候禾稼有秋各郡民生皆獲安恒業惟是去嵗山東被災之民自冬月以迄春夏流離轉徙入順天河間境内者甚多於時設厰煑糜所在賑救因而米價至今未減誠恐近畿一路閭井小民絀於生計是宜加恩寛恤用𢎞休養順天河間二府屬康熙四十四年應徵地丁銀米著通行蠲免該巡撫即飭府州縣官張示徧諭務俾窮鄉僻壤均霑實惠以副朝廷優軫畿輔黎氓至意爾部即遵諭行特諭康熙四十四年十一月十七日
諭户部朕宵旰勤民廑恩愛養惟務簡徵寛賦以期實惠黎元間有州縣水旱不登即詔所司亟議蠲賑其直隸各省每嵗應輸額賦有以次遞蠲者有頻蠲數年者有将帶徵積欠暫令停徵者凡以蠲除額賦専為小民樂業遂生一嵗以内足不踐長吏之庭耳不聞追呼之擾庶幾休養日久馴致家給户足而民咸得所也曩年楚省錢糧雖屢行豁免今已歴數載未經特蠲應将該省額賦全免一年以示朕加恩優渥之至意湖北湖南康熙四十五年除漕糧漕項外其餘地丁銀米一槩免徵舊欠未完者並停輸納爾部移文該督撫令各飭屬員張示徧諭窮鄉僻壤咸使周知儻不肖官吏於額徵之外巧立名色别有科派私圖肥已者察出定治重罪爾部即遵諭行特諭
康熙四十五年五月十七日
諭户部朕宵旰圖維勤求民隠每欲敷蠲貸之恩以為閭閻留有餘之力直隷山東地方四十二年偶遇災沴因特免山東四十三四兩年額賦並四十一年以前積欠錢糧直隷則順天河間兩府四十四年額賦亦俱豁免今雖屢年收獲民氣漸舒而所有宿逋尚應輸納朕念黎元方有起色辦賦猶艱一時新舊並徵勢難兼應宜更加寛恤以𢎞休養直𨽻自康熙四十一年至四十三年各府屬未完民欠銀八萬二千七百兩有竒糧五千九百石有竒山東省康熙四十二年各府屬未完民欠銀一百六十九萬一千七百兩有竒糧五千九百石有竒或見在徵取或分年帶徵俱著通行蠲免俾小民悉除逋負之累儻應徵舊欠有見完納在官者即准抵本年正賦諭㫖到日各該撫速行所屬有司徧示曉諭有不肖官吏朦溷徵收不與開除明白者該撫即時㕘劾嚴加治罪爾部即遵諭行特諭
康熙四十五年十月二十五日
諭户部朕子育黎元日求所以休養利濟之道念惟賜租減賦實有裨益於民生直𨽻各省錢糧次第全蠲一年者業經數舉獨是歴嵗逋負積累加増舊税新徵勢難兼辦縱使少寛民力分年帶輸而督令續完仍多拮据朕睠懷及此深切軫恤是用蠲逋已責大沛恩膏俾閭閻獲免追呼官吏亦不罹㕘罰直隸山東積欠錢糧今年俱已蠲免其山西陜西甘肅江蘇安徽浙江江西湖北湖南福建廣東各省自康熙四十三年以前未完地丁銀二百一十二萬二千七百兩有竒糧十萬五千七百石有竒著按數通行豁免或舊欠已完在官而見年錢糧未完足者亦准扣抵諭㫖到日各該撫立行所屬張示徧喻有不肖有司以完作欠朦溷銷算及開除不清者該督撫即時題㕘嚴加治罪爾部即遵諭行特諭康熙四十六年六月二十八日
諭起居注今年朕於二月二十八日抵揚州彼時麥已秀矣至四月二十日回鑾則正在刈麥之時南方麥秀雖早於北方而仍與北方同熟至於穀價果品大畧皆然江南梅花正月即放至五月始實朕取至暢春園種之見其三月花放亦於五月結實花放於兩月之前而同至五月結實此皆水土之故也南方之物開花吐穟雖早而成實遲故食之則難消北方之物開花吐穟雖遲而成實速故食之則易消皆土性冷煖自然不可强者試於塞外種稻其地髙寒難以收穫種别項之穀則無如塞外豐茂者江南不及京都京都不及塞外朕以此等土性向張玉書李光地言之彼皆心服謂朕所見極是朕巡行各省所見諸物無不留心詳察故知之甚明確也
康熙四十七年七月二十五日
諭内閣從前巡捕三營屬督捕管轄時營官侵蝕兵糧雖兵數具存而京城大臣官員家丁皆充兵冒餉全無實濟積弊沿流極其懈弛以致漢官所居地方盜賊疊告外城官民不能聊生因而漢官具疏陳奏朕下九卿等㑹議歸併前任步軍統領等令其清釐營伍選擇營弁盡力搜稽嚴緝攘刼然後盜賊漸減官民獲安此衆所共知著有明效者也竝非至陶和氣任内方令統轄陶和氣一人之用舍有何闗繫但其人一經㕘劾則該部自據定例具議絶不在於扶同附和相繼續㕘此風亦㫁不可長且巡捕三營官員或於各省營弁或於旗下武職皆經朕親選壮健人才補用若果有一二驕悍不法之人言官即當指名題㕘乃将百餘員之營弁三千餘名之兵丁一槩溷指以為驕悍不法可乎著仍指名具奏况武職兵丁兵部皆可稽察步軍統領巡捕三營亦𨽻於兵部誠欲建言則将兵部題㕘未為不可髙遐昌乃謂巡捕三營應歸併兵部所言大謬又街道事務司坊等官管理時畏懼顯要職官朘削里巷小民止知勒索舖户銀錢而街道事務毫不置念因敝壊已極故亦歸併步軍統領管理今既稱商民受街道之累即著髙遐昌兼管一年務令商民不致苦累街道大加肅清若果能綽然辦理誠為能言即能行之人矣下所司知之
康熙四十八年十月初二日
諭都察院通州兩岸堤工每年派官修理一年一換前㫖甚明本内未将本年所派司官明白指出含糊推諉具議殊屬不合著都察院嚴議奏
康熙四十九年三月十二日
諭吏部原任大學士李霨贊理機務二十餘年始終恪慎懋著勤勞朕懐時切追念其孫主事李敏啟著越常格陞補提督四譯館太常寺少卿以示崇奨舊臣優録後嗣至意
康熙四十九年十月初三日
諭户部朕恭膺
天眷祇承
列祖鴻庥統御萬方子育兆庶廑懐至治宵旰靡寧幸際海宇同風邊隅嚮化遐邇中外帖然袵席之安者是皆仰荷
天地
祖宗福佑之所致也方朕八齡踐祚之初
太皇太后問朕何欲朕對臣無他欲惟願天下治安生民樂業共享太平之福而已迄今五十年矣惓惓此心未嘗一日少釋每思民為邦本勤恤為先政在養民蠲租為急數十年以來除水旱災傷例應豁免外其直省錢糧次第通蠲一年者屢經舉行更有一年蠲及數省一省連蠲數年者前後蠲除之數據户部奏稱通共㑹計已逾萬萬朕一無所顧惜百姓足君孰與不足朝廷恩澤不施及於百姓将安施乎朕每嵗供御所需槩從儉約各項奏銷浮冐亦漸次清釐外無師旅饟饋之煩内無工役興作之費因以歴年節捐之儲蓄為頻嵗渙解之恩膏朕之蠲免屢行而無國計不足之慮亦恃此經畫之有素也比來省方時邁已歴七省南北人民風俗及日用生計靡不周知而民生所以未盡殷阜者良由承平既久户口日蕃地不加増産不加益食用不給理有必然朕洞矚此隠時深軫念爰不靳敷仁用甦民力明年為康熙五十年思再沛大恩以及吾民原欲将天下錢糧一槩蠲免因衆大臣集議恐各處需用兵餉撥解之際兵民驛遞益致煩苦細加籌畫悉以奏聞故自明年始於三年以内通免一週俾逺近均霑徳澤直𨽻奉天浙江福建廣東廣西四川雲南貴州各巡撫及府尹所屬除漕項錢糧外康熙五十年應徵地畝銀共七百二十二萬六千一百兩有竒應徵人丁銀共一百一十五萬一千兩有竒俱著察明全免竝歴年舊欠共一百一十八萬五千四百兩有竒亦俱著免徵其五十一年五十二年應蠲省分至期候㫖行民間舊欠既經豁免嗣後每年額徵錢糧務如數全完儻完不及額或别有虧空託稱民欠則負國甚矣即責令督撫以下官員償補仍從重治罪夫地方大吏以及監司守令皆與吾民誼均休戚者也誠克體朕孳孳保赤之懐實心愛養力杜侵牟朘削則閭閻咸得衣食滋殖無有失所而為官吏者亦身名俱泰豈非昇平樂利之盛事歟爾部移文各督撫諭㫖到日即刋刻頒布徧示窮簷令咸知悉特諭
康熙五十年十月初三日
諭户部朕誕膺大統撫育寰區夙夜孜孜不自暇逸凡以為民也勤圖利濟休養安全即無水旱之虞時布寛仁之政蠲租除賦務使遐方率土無不均沾或值雨暘 --（『昜』上『旦』之『日』與『一』相連）偶愆出帑發粟多方賑卹其有益於吾民者靡弗備舉而亟行之朕殷懇周詳之至意前四十九年所頒諭㫖申晰甚明原欲将五十年天下錢糧通行蠲免以諸臣集議恐需用兵餉撥解之際兵民驛遞益致煩苦故自五十年為始三年之内全免一週除将直隸奉天等九直省康熙五十年地丁錢糧一概蠲免及歴年舊欠錢糧一併免徵外山西河南陜西甘肅湖北湖南各撫屬除漕項外五十一年應徵地畝銀共八百四十萬四千兩有竒人丁銀共一百二十萬八千一百兩有竒著察明全免并歴年舊欠共五十四萬一千三百兩有竒亦俱著免徵其五十二年應蠲省分至期𠉀㫖行民間舊欠既經豁免嗣後每年額徵錢糧務如數全完儻完不及額或有虧空託稱民欠即責令督撫以下官員償補仍從重治罪該督撫須實心力行期副朕惓惓愛民之意如有指稱事故侵欺科派事發之日必嚴行究治諭㫖到日徧示城郭鄉村深山窮谷咸使知悉爾部即遵諭行特諭
康熙五十一年十月十九日
諭直隸巡撫趙𢎞燮直省督撫每奏報年穀收成朕必批令豫籌積貯以備小有災荒即行賑濟諭㫖甚明井陘小縣邨落無幾偶遇小災便聞人民不得安堵如果能遵前㫖於豐年豫為貯積人民何至艱食不安其居此皆因地方官奉行不實全無儲蓄所致嗣後地方官須遵朕前㫖實心奉行務期有濟民生特諭
康熙五十四年二月十三日
諭直隸巡撫趙𢎞燮朕嘗讀無逸篇留心稼穡久矣去嵗臘前瑞雪盈尺時届陽節細雨連綿輿情怡悦早得布種矣所慮者起發太盛則收穫之際恐有二疸之虞爾等徧示民間時值耘耕即令苗稀疏預防風霾朕以民生為念勸農為本已有所知不得不示特諭
康熙五十四年二月二十三日
諭直𨽻巡撫趙𢎞燮朕每年春間行幸水淀近見民生雖不能家給人足比之往時似覺差勝但村荘之中誦讀尚少朕思移風易俗莫過讀書非此無可上進况畿輔之地乃王化所先宜於窮鄉僻野皆立義學延師教讀以勉勵孝弟可望成人矣爾即徧示荘村皆知朕崇文好學之深意特諭
康熙五十四年十月三十日
諭户部朕早夜孜孜軫懐民瘼四方水旱時勤諮詢惟恐閭閻之蓋藏未裕一遇儉嵗收穫失望窮黎即無以資生也直隸順天保定河間永平宣化五府所屬地方今嵗雨水過溢田畝被渰者甚多穀耗不登民艱粒食現今緩徵賑借雖惠澤頻施而來春應辦錢糧若仍行徵取則民力匱乏輸将難繼著将五府州縣康熙五十五年地丁銀八十五萬五千八百兩零糧米豆穀一十一萬五千五百石零草九萬四十九百東零俱通行蠲免爾部行文該督遍飭所屬實心奉行俾窮鄉僻壤均沾朝廷徳意倘有不肖官吏私徵侵蝕者察出定行從重治罪爾部即遵諭行特諭
康熙五十五年閏三月二十二日
諭户部朕惟民為邦本必年穀順成家給人足乃愜朕撫育元元之意自御極五十餘年宵旰孜孜無論遐方近地編民疾苦必備悉諮詢設有水旱蠲賑頻頒務講求實惠霑被羣生蓋不徒事軫恤之虚文也直屬順永保河宣五府去嵗雨水過溢穀耗不登因全蠲額賦發米減糶今巡撫趙𢎞燮以目下正當青黄不接之時順永二府米價騰貴疏請借道庫銀六萬兩委員赴乏米州縣貴買賤賣朕思閭閻蓋藏未裕本地出米無幾以銀易米恐米價反致翔涌現今京通二倉積米甚多不如将舊米分發二十萬石於各州縣賑濟乏食窮黎官無轉售之勞民獲現在之米於地方大有裨益且畿輔地近京師輓運亦易著大學士等㑹同九卿速行詳議具奏特諭
康熙五十五年十月初八日
諭大學士九卿設立社倉止一年可行若年久便不能行朕甚留意此事李光地為巡撫時曽試行之因難行至今尚未具奏張伯行謂知府謝賜履稱永平府屬州縣從前俱有社倉今年春間乏食将倉糧借出民甚賴之既然如此永平府所屬地方民人縁何流往盛京幸将軍撫恤乃得給與口糧養贍耳今年直督趙𢎞燮具題常平倉米石及荘頭等糧米俱已用完請借銀買米賑濟朕發通倉米二十萬石遣大臣官員分路賑濟今張伯行及知府謝賜履既稱設立社倉於民大有裨益著交與張伯行謝賜履二人於永平府屬地方舉行五年如果有益再於各處舉行爾等㑹同九卿詢問張伯行議奏
康熙五十五年十二月二十六日
諭户部朕御極以來念切民生時勤宵旰凡巡歴所至必以編氓疾苦備悉諮詢蓋欲比户之蓋藏恒裕三時之水旱無虞斯民氣和樂聿成豐亨豫大之休也頃者朕巡行口外經過三河等州縣暨永平府交界地方見今嵗秋成豐稔米價稱平惟是去年雨水過溢田畝間被淹没朕深加軫惜蠲賦平糶轉漕分賑貧民使不致失所今者雖復有秋然僅足支一嵗之用恐來年之輸将尚多難繼是必再沛恩膏始可大培民力著将順天永平兩府所屬大興宛平通州三河密雲薊州遵化順義懐柔昌平寳坻平谷豐潤玉田良鄉涿州武清永清香河霸州大城文安固安東安房山保定延慶梁城盧龍遷安樂亭灤州撫寧昌黎山海等州縣衛所康熙五十六年地丁銀二十六萬四千三百三十六兩零米豆髙糧二萬一千六百四十六石零草九萬四千九百五十束零俱通行蠲免所有歴年積欠銀九萬三百九十六兩零米豆髙糧一萬六千二百七十五石零草八萬四千四百七十束零亦并與豁除爾部行文該督嚴飭所屬實心奉行俾遐村窮谷均霑徳意倘有不肖有司借端朦混私行征收者察出定行從重治罪爾部即遵諭行特諭
康熙五十六年四月十一日
諭大學士九卿倉内米石甚多著分運直𨽻各府州縣存貯預備於民甚有裨益每府或貯萬石每州縣或貯數千石附近通州河道者交與倉場 --（『昜』上『旦』之『日』與『一』相連）總督等運送其餘府州縣所運米石速行文直𨽻總督派地方官乗未雨之先輓運值此青黄不接之時於各府州縣平糶亦大有益於百姓其江南浙江如有應行截留漕糧将截留若干之處爾等一併速議具奏
康熙五十六年十一月二十五日
諭户部朕撫馭寰宇五十餘年夜寐夙興為小民勤求生遂凡率土逺近皆期共享樂利聿成家給人足之休未
嘗一日不厪諸懐也數十年以來各省正賦屢經全免歴年積欠亦已蠲徵偶有雨澤愆期或發倉廪散給或截漕糧賑救不惜數萬萬金錢米榖頻沛恩施誠念窮簷之艱慮其至於顛連失所耳近者民力雖已稍紓然念分年帶徵銀兩若不格外優寛則小民一嵗所獲分納二年之賦以其贏餘養贍室家斷難充足朕每懐及此軫惻良深宜更加殊恩通行豁免今将直𨽻安徽江蘇浙江江西湖廣西安甘肅等八處帶徵地丁屯衛銀二百三十九萬八千三百八十兩有竒槩免徵收其漕項雖例不准免亦著破格施恩将安徽江蘇所屬帶徵漕項銀四十九萬五千一百九十餘兩米麥豆一十四萬六千六百一十餘石内免徵各半爾部即行文該督撫嚴飭所屬實心奉行徧加曉諭俾民間無徵催之累均霑實惠用稱朕撫卹羣黎至意倘有不肖有司借端朦混私行徵收者該督撫嚴察㕘處如該督撫失察一併從重處分爾部即遵諭行
康熙五十八年五月初六日
諭户部朕幸熱河一路麥苗盈野收成頗佳但麥熟之嵗往往雨水早而且多朕留心稼穡歴年最久所見如此爾部即速傳直𨽻河南山左山右口外地方速将已收之麥晾乾入屯收貯以免潮濕壊爛則今年所收足用二年矣
康熙六十年四月二十六日
諭户部尚書孫渣齊朕覽京城所報米價殊屬騰貴将京通倉米石交與侍郎張伯行比時價減五分糶賣内務府荘頭所交榖石現在州縣收貯亦派滿漢賢能司官照此糶賣正值榖價騰貴之時恐有偷盜倉内米石者著提督等不時緝挐照此速行
康熙六十一年四月初四日
諭户部趙𢎞燮奏将收貯真定順徳各州縣四萬石米平糶其餘州縣有米貴之處亦将倉糧平糶十分之三俱俟秋收後買補還項等語去年各州縣收貯荘頭等所
受米石部内曽遣司官㑹同地方官糶賣其糶米銀兩至今尚未交完據此各州縣收貯倉糧俱無實在平日積貯原為備荒而設今值青黄不接之時固應平糶但地方官虧空倉糧不過糶賣數石即借此掩飾伊等虧空究竟倉糧既虧百姓從何糴買於民生並無益處也現今存倉米穀數果全有即照該督所請糶賣倘朕遣大臣查㸔時州縣並無米穀黎庶不得糴買将州縣官即行正法該管上司從重治罪
畿輔通志卷二

[book_title]畿輔通志卷三
詔諭
皇上諭㫖
康熙六十一年十二月初二日
諭户部
皇考御極六十餘年澤周兆姓恩洽人心凡
巡幸所經州縣小民無不除道清塵趨事恐後古北口一路
為我
皇考每年行幸之地農工商賈皆得瞻仰
天顔親承膏澤今聞
皇考賓天民心不知如何悲痛此路百姓歴年出力實堪憐憫今将宛平順義懐柔密雲平谷五縣昌平一州雍正元年應徵正項錢糧一萬四千三百八十兩零盡行蠲免又
陵寝一路此時正當修道之際亦宜軫恤今将大興三河二縣通州薊州遵化州三州雍正元年應徵正項錢糧一萬三千三百七十六兩零亦盡行蠲免爾部行文該撫徧飭所蠲州縣實心奉行務令小民均霑徳惠倘有不肖有司私行徵收澤不下究事覺定行重處爾部即遵諭行
雍正元年正月二十七日署直𨽻巡撫趙之垣題請領賣通倉變色米石户部議覆准行奉
上諭此案係朕親率爾等辦理之事
皇考因直𨽻各州縣内有米榖短少之處将通倉變色米石糶賣於民有益並非勒令每處著落糶賣若干不但水次遥逺之州縣雖近水次之地若於民無益亦不勒令糶賣今趙之垣不能領㑹
皇考原降諭㫖之意以二百里以内附近水次之州縣派定數目糶賣具奏如此不但無益且又多此一事户部即照趙之垣所議准行甚謬此案無庸另批著曉諭趙之垣将此項變色米石於米穀短少之州縣領去糶賣若
於民有益即行領賣若領運繁難無有益處即行停止如民間有因米榖短少情願赴通糴買此項米石自行運回者亦聴其買去
雍正元年二月十六日
諭户部治天下要道莫過安民朕纘承大統以來軫念蒼生痌瘝時切直𨽻山東河南連年歉收朕特降諭㫖緩徵遣官賑濟每嵗京師五城設立粥厰自十月初一日起至三月二十日止交五城御史煮粥賑饑今尚在青黄不接之時著展期一月煮粥散賑至四月二十日止但就食之民來京者多每日各増加銀米一倍務使得霑實惠以副朕憫念窮民至意
雍正元年四月十五日
諭直隸各省督撫國家敦勵風俗首重賢良舉髦士以勸秀民實為政教之大端凡封疆大吏宜共體此意廣詢博訪不可視為具文漫不加察也前所頒恩詔内有每府州縣衛各舉孝亷方正暫賜以六品頂帶榮身以備召用一條距今數月未有疏聞豈通都大邑之中海澨山陬之逺遂無濳修砥操克稱俊乂可應詔㫖者歟誠恐有司怠於採訪雖有端方之品無由上達殊負朕殷殷延攬之至意特著直省各督撫速遵前詔確訪所屬果有行誼篤實素為鄉黨所推者即列名具奏毋得𨼆蔽及濫引塞責
雍正元年四月十八日直𨽻巡撫李維鈞奏修築太行等堤銀兩請公同捐助奉
上諭修築甄家荘等四處漫決堤工用過銀兩俱因𦂳要工程動用不必捐補著以正項錢糧奏銷
雍正元年六月二十六日兵部議奏未經出口兵丁其倒斃馬匹仍令賠補奉
上諭保定府城守尉所屬滿洲兵丁古北口提標緑旗兵丁雖未出口亦勤勞四載有餘若仍令賠補馬匹朕心不忍著俱從寛免
雍正元年六月三十日
上諭朕去年親閲京通各倉雖有積貯但京師人民聚集食指浩繁米糧闗係重大儲備不可不多查有漕各省惟湖廣江西産米最廣近年盛京年嵗豐收米價亦賤此三處酌量動正項錢糧採買數十萬石僱募民船運送來京大有裨益著怡親王隆科多㑹同確查作何採買運送之處詳議具奏
雍正元年七月初七日
諭禮部國家祀典必貴潔誠
先農壇每嵗展祀且為親耕耤田之所最宜清肅舊制圍牆内有地一千七百畝以二百畝給壇户種植五穀蔬菜以供祭祀餘一千五百畝每年交租銀三百兩以備修理聞康熙四十年間内務府撥給園頭耕種粢盛蔬菜無所從出惟向市井採買殊非潔浄精誠之意今著園頭清還地畝仍給太常寺壇户耕種以供祭祀之需餘地一千五百畝著将内外圍牆查明丈尺每種地十畝估計令其修牆若干務期加謹葺䕶毋致傾壊每年将滿漢太常寺少卿派出一員不時稽察庶壇壝清潔祀事更加䖍謹矣
雍正元年七月十三日
諭倉場 --（『昜』上『旦』之『日』與『一』相連）侍郎糧運闗係國儲必須遄行無阻始得及早抵通自楊村至通州河道多有淤淺糧船起剥每至耽延以致回空凍阻并誤新漕著該督嚴飭坐糧㕔查㸔河道有淤淺處作速挑濬深通毋使阻滯並知㑹天津總兵官用心催趕且天津一帶地方向有販賣私鹽等弊糧船不許停泊火速趲行直抵通州至抵通後速行起卸交倉毋得需索抑勒苦累軍丁朕去年親自閲倉知漕糧過壩一晝夜可五萬袋可見交卸甚易爾等加意督催務使空船早得回南新漕亦可無誤漕運一事朕親身閲歴纎悉洞知爾等倘不盡心料理或因勒索致有遲延責無所諉
雍正元年十月初五日
諭兵部驛站闗係重大經朕屢加嚴諭然其間積弊難以盡詰有在官之累有在民之累如直𨽻山西等省差徭更為浩繁雖驛馬足數亦供應不敷乃内而兵部外而驛道於給發馬匹時官吏通情受賄往往所給浮於勘合之數且行李輜重皆令驛卒乗馬背負多至八九人不等所到州縣以見馬換馬向有舊例不敢詰問至督撫提鎮經過之處更唯命是從嗣後照勘合之外有敢多給一夫一馬者許前途州縣即據實揭報都察院以聴糾㕘如甲縣容情不揭而被乙縣揭報者並甲縣一併治罪其督撫提鎮騷擾驛遞者皆照此例庶少甦在官之累至若河南山東諸省離京稍逺謂耳目易欺每驛額設馬匹不過十存三四其草料工食仍照舊開銷且逐年詳報倒斃侵蝕補買之價差使一至則照里科派将民間耕種牲口强遣當差令其自備物料跟隨守𠉀種種累民尤属不法著該地方督撫将所有驛站逐一徹底清查缺額者勒限補買至派借民間牲口尤當勒石永禁違者即從重治罪
雍正元年十月初五日
諭内務府直隸省州縣亦可與爾衙門文移往來如荘頭人等有在州縣地方生事者著該州縣官員竟行呈報爾衙門爾等查問訓飭若不悛改即行斥革著行文直隸巡撫凡有皇荘州縣地方遍行曉諭至各荘頭交糧時須逐一查問将生事之人嚴加訓飭不肯悛改者即行斥革
雍正二年二月二十日
諭户部朕軫念民依時廑宵旰遇有旱澇災荒惟恐窮黎失所雍正元年因直𨽻山東河南山西二麥歉收特遣廷臣發粟賑濟錢糧照被災地方分數已經蠲免停徵嗣䝉
天庥雨暘時若四省秋成豐稔少慰朕懐但念四省頻嵗荒歉較别省為甚今百姓元氣方復若将兩年舊欠併於本年徵收民力不支爾部速行文各巡撫查明實在舊欠若干據實題報分作三年帶徵其已收在官者速飭
起解毋令不肖有司借端䝉混致滋虧空
雍正二年二月二十日
諭直省督撫朕惟四民以士為首農次之工商其下也漢有力田孝弟之科而市井子孫不得仕宦重農抑末之意庶為近古今士子讀書砥行學成用世國家榮之以爵禄而農民勤勞作苦手胼足胝以供租賦養父母育妻子其敦龎淳樸之行豈惟工賈不逮亦非不肖士人之所能及雖寵榮非其所慕而奨賞要當有加其令州縣有司擇老農之勤勞儉樸身無過舉者嵗舉一人給以八品頂帶榮身以示鼓勵
雍正二年閏四月初四日
諭直省總督巡撫社倉之設原以備荒歉不時之需用意良厚然往往行之不善致滋煩擾官民俱受其累朕意以為奉行之道宜緩不宜急宜勸諭百姓聴其自為之而不當以官法繩之也近聞各省漸行社倉之法貯蓄於豐年取資於儉嵗俾民食有賴而荒歉無憂朕心深為嘉悦但因地制宜須從民便是在有司善為倡導於前留心稽核於後使地方有社倉之益而無社倉之害此則爾督撫所當加意體察者也又聞民間輸納錢糧自封投櫃亦属便民之法但偶有短少之處令其添補每至多方需索其數浮於所少之外理應将原銀發還仍於原封内照數補足交納庶可免多索之弊此雖細事督撫大吏亦不可不留心體察嚴飭有司以除民累雍正二年閏四月初十日
諭順天府府尹京師廣寧門外向有普濟堂凡老疾無依之人每棲息於此司其事者樂善不倦殊為可嘉
聖祖仁皇帝曽賜額立碑以旌好義爾等均有地方之責宜時加奨勸以鼓舞之但年力尚壮及游手好閒之人不得借名混入其中以長浮惰而生事端又聞廣渠門内有育嬰堂一區凡孩穉之不能養育者收留於此數十年來成立者頗衆夫養少存孤載於月令與扶衰恤老同一善舉為世俗之所難朕心嘉悦特頒匾額并賜白
金爾等其宣示朕懐並倡率資助使之益加鼓勵再行文各省督撫轉飭有司勸募好善之人於通都大邑人煙稠集之處若可以照京師例推而行之其於字弱恤孤之道似有裨益而凡人怵惕惻𨼆之心亦可感發而興起也
雍正二年閏四月十八日
諭漕運總督及直𨽻山東河南巡撫各省旗丁運糧進京沿途水次理應奉公守法乃數年前浙江湖廣糧船因懐挾私忿彼此爭鬬持戈放箭殺傷者多逞其兇頑肆行無忌又聞前嵗之冬糧船守凍在山東地方竟行搶奪擾害居民去嵗回空又聞强取百姓衣物此等皆大干法紀嗣後總漕若不嚴加約束禁止妄行仍然寛縱直𨽻山東河南巡撫即著轉飭沿河官弁不時稽察倘犯法為非即分别輕重按律治罪不得稍有徇縱推諉以長刁風若有如從前爭鬬傷人及搶奪擾民之事該督撫即行奏聞請㫖於彼地立刻正法決不寛貸可預行曉諭各省運丁知之
雍正二年十月二十三日户部奏直屬九郡豐收惟霸州七州縣田禾偶有淹損應准該撫所奏停徵奉
上諭直𨽻九府今秋嵗登大有惟霸州東安大城武清玉田寳坻梁城所七州縣所地畝稍被水傷朕即諭巡撫李維鈞将倉糧發賑今李維鈞奏請将七州縣所被水村荘本年錢糧緩至雍正三年麥收後帶徵但念此小民生全初遂若将今嵗錢糧歸於明嵗帶徵則新舊之賦輸納於一年之内物力維艱勢難兼顧夫百姓雖登樂利猶資惠養有方爾部行文該撫著将霸州等七州縣所被水村荘雖未成災今年應徵錢糧内或應有蠲免之處詳查定議具題務紓民力以副朕軫念黎元至意
雍正三年六月二十日
諭内閣直𨽻大名府屬之滑縣濬縣内黄縣為河南漕運所經地雖接壤而屬則隔省聞多有呼應不靈之處以致河南糧艘年年遲誤糧運乃河南専責且大名府所屬計一州十縣彰徳府所屬只一州六縣衛輝府所屬只六縣若以滑濬内黄三縣分隸彰徳衛輝則多寡既均而於運道得専責成亦有裨益著九卿速議具奏雍正三年七月十一日
諭舊嵗直隸總督李維鈞奏稱畿輔地方每有蝗蝻之害土人䖍禱於劉猛将軍之廟則蝗不為災朕念切痌瘝凡事之有益於民生者皆欲推廣行之且禦災捍患之神載在祀典即大田之詩亦云去其螟𧑞及其蟊賊無害我田穉田祖有神秉畀炎火是蝗蝻之害古人亦未嘗不藉神力以為之驅除也曽以此密諭數省督撫留意以為備蝗之一端今兩江總督查弼納奏稱江南地方有為劉猛将軍立廟之處則無蝗蝻之害其未曽立廟之處則不能無蝗此乃查弼納偏狹之見譏諷朕惑於鬼神専恃祈禱以為消弭災祲之方也其他督撫亦多有設法祈雨祈晴之奏者夫天人之理感應不爽凡水旱蝗蝻之災或朝廷有失政則
天示此以警之或一方之大吏不能公正宣猷或郡縣守令不能循良敷化又或一郡一邑之中風俗澆漓人心險偽以致隂陽沴戾災祲薦臻所謂人事失於下則天道變於上也故朕一聞各直省雨暘愆期必深自修省思改闕失朝夕乾惕必誠必敬冀以挽回
天意爾等封疆大吏暨司牧之官以及居民人等亦當恐懼修省交相誡勉改愆悔過崇實去偽夫人事既盡自然感召
天和災祲可消豐穰可致此桑林之禱所以捷於影響也蓋惟以恐懼修省誠敬感格為本至於祈禱鬼神不過借以達誠心耳若専事祈禱以為消弭災祲之方而置恐懼修省誠敬感格於不事是未免濬流而舍其源執末而遺其本矣亦安有濟乎况
上天好生栽培傾覆原因物之自召而愚民無知每遇水旱不知返躬省咎更爾多生怨憾罪愆重増此乖戾之氣上干
天和以致頻遭降罰荒歉連年多由於此也朕實有見於天人感應之至理而斷不惑於鬼神巫禱之俗習故不惜反覆明晰言之内外臣工黎庶其共體朕意雍正三年八月初一日
諭户部侍郎蒋廷錫内務府總管來保今年六七月間京師雨水較多聞京城八倉内頗有積水支領甲米車輛來往甚艱其城外萬安倉附近城牆城上瀉水流下倉内道路亦復泥濘如何令各倉積水通洩不致停滯低窪處作何修墊俾收放糧米之地髙燥潔浄既便於車輛行走亦不致糧米狼籍又各倉厫底或應鋪墊石灰或應支架平板爾等到各倉詳悉查㸔具奏雍正三年八月初三日
上諭今年天津一帶雨水頗大著将漕糧截留二十萬石存貯天津新蓋厫内其截留事宜照雍正元年舊例行雍正三年八月十六日
諭倉場 --（『昜』上『旦』之『日』與『一』相連）總督今年雨水過多米價騰貴可将厫内舊貯米減色平糶并行文直隸總督凡近水州縣可通舟楫者俱令赴通州領運平糶便民
雍正三年八月十八日
諭今年夏秋直隸地方雨水過多恐秋禾歉收窮民乏食已降諭㫖令該地方官詳查賑濟朕早夜思維深切軫念若於賑濟之外有城工應修理者修理數處俾窮民傭工藉以養贍更為有益著於六部中選擇司官六員編檢庶常内選擇四員御史内選擇二員中書内選擇一員俱在漢官中選其為人老實謹慎可用者帶來引見朕再指示修理城工地方令其前往再者連嵗口外收成頗好朕曽降㫖進口糶賣米糧不得禁止近聞各口官弁於米糧進口之時每借稽查為名多方勒索以致阻滯著兵部行文各口毋得仍蹈前轍使米糧不得通行
雍正三年八月二十六日
上諭前於天津蓋造倉厫原備截留漕米是以朕諭托時等将湖北湖南之米截留二十萬石存貯天津托時因奏天津倉厫地勢卑濕厫底須鋪墊乾草以隔潮氣昨牛鈕奏稱墊草亦不免浥爛如此則截留漕米無益前所降諭㫖截留之米可仍令抵通歸倉當時蓋造倉厫原係李維鈞及地方官員經手乃並不相度髙燥之地草率營建著托時前往天津㑹同莽鵠立柯喬年詳審地形或另擇髙阜之處或将舊基培墊交與李維鈞親同當時經手之員賠補修造即著莽鵠立柯喬年監督工程至於直隸州縣倉穀李維鈞曽奏虧空無多今嵗秋收即可全補無缺今蔡珽奏稱清苑倉穀並無顆粒清苑為保定附郭之縣倉穀尚虧空如此則他處可知李維鈞前此所奏不實著大學士㑹同刑部問明具奏又蔡珽奏稱目下省城米價騰貴今令臬司浦文焯擕帶脚價親至天津将截留漕米星速運三萬石以二萬石直至省城平糶以一萬石量留沿途被水之處以救
眉急等語畿輔之地百姓艱食朕心深為軫念著托時到天津将漕米撥三萬石交與浦文焯作速運去今嵗近京一帶雨水較多恐此米尚不敷用再令陳守創将通倉變色米六成以上者撥十萬石交與余甸蔡起俊動用脚價運至天津或平糶或賑濟應運何處聴蔡珽調度余甸蔡起俊悉聴蔡珽指揮協助賑恤朕念直𨽻地方低窪之處衆水積而不洩以致但有水之害而無水之利疏濬之道不可不講已諭朱軾張燦經理此事聞陜西潼商道王全臣在陜挑濬秦渠熟習水利其在軍前歴年亦著勞績而年羮堯綽竒屢次㕘奏若非朕保全之伊早罹重罪矣可著王全臣來京其潼商道員缺著松茂道孟以恂調補凡王全臣軍前之事俱交與孟以恂料理王全臣即著來京不必俟孟以恂交代清楚朕另降㫖與孟以恂其松茂道員缺著岳鍾琪揀選題補
雍正三年九月初三日
諭大學士等前因天津倉厫潮濕不能收貯米石故停止截留今據蔡珽奏稱天津倉厫雖不能貯米可分發各州縣存貯以備賑濟請仍截留二十萬石等語户部作速派賢能滿漢司官各一員前往天津㑹同倉場 --（『昜』上『旦』之『日』與『一』相連）總督托時将河南小米截留二十萬石一面行文蔡珽令其酌量應貯米之州縣撥派官員於天津地方領運收貯備賑前李維鈞奏請賑濟一月朕思賑濟原不可拘定日期昨降㫖修理城工春暖之時小民可藉以餬口但恐三冬未能接濟可行文蔡珽再賑濟三個月務令小民得所現今遣増夀等前往奉天採買米石運至天津可即行文伊等於米石之外採買髙粱或十萬石或七八萬石一併運至天津於賑濟大有禆益爾等即遵諭行
雍正三年九月初八日順天府府尹張令璜奏
耤田疊産瑞穀請撰文立碑奉
上諭據奏耤田疊産瑞榖順天紳衿耆庶籲請撰文立碑以昭盛徳以示來兹等語耤田嘉穀雖有九穗之瑞但今嵗畿輔地方被水小民乏食朕方修省之不暇所請撰文立碑勒石不必行
雍正三年十月二十四日
上諭五城煮賑舊例自十月初一日起至次年三月二十日止每城每日發米二石柴薪銀一兩今嵗直隸各州縣截留漕米二十三萬石仍復運送通倉米十萬石令散賑平糶但恐各處來京就食之民尚多每城日給米二石或不敷用著每日各増米二石柴薪銀亦倍之各該巡城御史親率司坊官散給都察院堂官不時稽查務使窮民得霑實惠以副朕愛養軫恤之至意雍正三年十一月初一日
諭大學士等今年直隸州縣被水小民乏食朕軫念殷切除截留漕米發給常平倉榖外又将通倉米六成以上者著托時陳守創親交余甸蔡起俊運赴天津分散賑糶於被水之州縣今朕訪得所發之米朽爛不堪現有
米様二種在此爾等共㸔其髙者不過三四成低者全屬灰土朕軫恤災黎宵旰憂勞無時或釋乃托時等全不仰體朕心将此無用之米運給各處有名無實小民何所資藉托時陳守創等皆由小臣拔至卿貳不知感激朕恩為朕愛養百姓殊為可惡此次姑從寛免容其改過自新嗣後若再不實心辦事定嚴加治罪此已運成色米十萬石著賞給各處窮民再另發六成以上米十萬石令托時陳守創余甸蔡起俊自備脚價運往天津再今嵗秋季所發官俸兵糧米色俱不好嗣後若再如此亦必從重治罪康熙五十五年曽發通倉米五萬石分貯各州縣備用歴年已久聞俱陳腐甚為有司之累著從寛豁免莽鵠立奏稱直𨽻按察司浦文焯修倉推諉朕曽詢問蔡珽據奏現有賑濟事務留浦文焯料理今賑濟已有頭緒浦文焯著解任修倉若辦理得好朕尚有任用之處倘仍前怠忽必加重處
雍正三年十一月初五日
上諭滿州兵丁於技勇武藝俱已精練惟向來未習水師今欲於天津地方設立水師營分撥八旗滿洲前往駐防操演似屬有益其應於何處駐劄設立幾營派兵若干用船若干竝如何製造船隻如何演習兵丁之處可㑹同拉錫朱軾張廷玉蒋廷錫詳議具奏
雍正三年十二月十九日
諭巡視五城御史今年天氣寒冷聞外間無屋居止之窮民竟有受凍傷損者朕心深為憫惻朕思居民中豈無愷悌好善之人但因慮及稽查牽累不敢輕易收留此亦人情之常爾等可留心照㸔使寒夜不致露處若有好義之人容其棲息者不必禁阻至明春二月和暖便可無慮爾等巡城之職固在禁民為非亦當恤窮救困嗣後倘有凍斃之人經朕訪聞爾等不得辭其責雍正三年十二月十九日
上諭今年天氣甚冷京城多有窮民彰義門安定門外向有養濟院此二處著将變色米賞給一百石煮粥賑濟傳諭倉場侍郎将米様呈驗然後賞給
雍正三年十二月二十三日
上諭直𨽻地方向來旱澇無備皆因水患未除水利未興所致朕宵旰軫念莫釋於懐特命怡親王及大學士朱軾前往查勘今據查明繪圖陳奏所議甚為明晰且於一月之内衝寒往返而能歴勘周詳區畫悉當以從來未有之工程照此措置似乎可收實效具見為國計民生盡心經畫甚属可嘉著九卿速議具奏至於工程應用人員若交與九卿揀選恐有掣肘即令怡親王及朱軾揀選請㫖其從前差往修城修堤之員俱著於水利工程處一同辦理
畿輔通志卷三

[book_title]畿輔通志卷四
詔諭
皇上諭㫖
雍正四年正月初三日
上諭發通倉足五成米十萬石運至天津照前交與天津道通永道為七十五州縣加賑一月之用
雍正四年正月二十九日
上諭直𨽻地方去嵗雨水過多損傷禾稼小民失業朕深憫之已令五城煮粥賑濟以惠窮民又恐人多米少復諭都察院倉場 --（『昜』上『旦』之『日』與『一』相連）於五城各加米石賑濟但念東直西直安定右安廣寧五門向來未設飯厰今恐就食者多未免稍有不足且路途遥逺者難以趕赴用是再沛恩膏著於五城飯厰每日每城賑米六石外加米二石再於東直等門添設飯厰五處每日每厰給米二石著都察院派滿漢御史五員專管辦理其需用人員著都察院順天府酌量派出并著堂官不時稽查務使窮民均沾實惠以三月二十日為止都察院順天府即遵諭行雍正四年二月初七日
上諭去年近京地方雨水稍多收成歉薄窮民乏食朕心軫念蠲免錢糧發通倉米糧四五十萬石交與欽差及地方官遍行賑濟又念失業之民覓食來京者多故於五城飯厰兩次加添米石又於五門増設飯厰五處俾窮民得以養給但目前雖逐日散賑究非長策春氣漸暖正宜播種此等窮民不得早還故土必致有悞春耕應如何設法資送或由陸路或由水路俾得各囘原籍復其本業大學士㑹同都統拉錫步軍統領阿齊圖并都察院堂官及五城御史詳議具奏
雍正四年二月十一日
上諭直𨽻近京地方去嵗被水歉收朕心軫念已疊沛恩膏毋使失所其覓食來京者又復増給米石添設飯厰俾窮民得以養給近因東作方興正令大臣等酌議設法資送貧民囘籍不使有悞春耕乃畿輔覔食之民前來京師者日衆是必傳聞京師加恩賑濟是以無知愚民希冀非分之望反舍其耕種之本業則大負朕綏輯窮黎之盛心矣况本地既已散賑若實係窮民則已入本縣冊籍何以又逺赴京師其中不無假冒可即傳諭順天府大興宛平二縣及近京地方文武官員將續來之民曉諭攔阻目今春氣和暖其有田可耕者則當乘時播種其無田可耕者則各處皆有工程或修堤岸或開水利正需人力以興土功伊等囘籍就近傭工度日不致離枼鄉井轉徙外方實為謀生善策可嚴切諭令伊等知之并將此行文直𨽻總督
雍正四年二月十三日
上諭據直𨽻總督蔡珽奏稱從前將通倉之米運至保定糶賣以濟民食今已糶完頃值青黄不接之時民間糴米艱難懇請再賜給發等語著即行文倉場 --（『昜』上『旦』之『日』與『一』相連）侍郎將七成以上之米速發二萬五千石照前運至天津交與蔡珽運往保定
雍正四年二月十五日
諭户部去秋北方多雨直𨽻所屬七十四州縣被水歉收朕心深為軫恤疊沛恩澤加惠窮黎已將七十四州縣被災田畝之錢糧照例蠲免其餘應徵額賦又復停徵在案朕思一省之中既有七十餘州縣收成歉薄則必有向隣封隔縣謀生覔食之人當此青黄不接之時閭閻豈能充裕若仍照舊徵收錢糧民力輸將未免竭蹷用是特頒諭㫖施恩於常格之外將雍正四年通省應徵額賦一體停其徵收俾民力寛舒各得用功於南畝以副朕勤恤民𨼆之至意爾部即遵諭行
雍正四年三月十二日
上諭去嵗畿南被水深軫朕懷雖截漕發粟賑糶頻施然猶恐小民甫經災沴之後無力供輸是以又特降諭㫖將雍正四年錢糧通省俱令緩徵夫今年錢糧尚且緩徵則從前未完之項豈有轉行急徵之理今聞地方官竟有仍追比前欠者漠視民瘼莫此為甚深負朕憂念斯民之至意著傳㫖直𨽻總督速飭各地方官凡一切舊欠錢糧一槩緩徵其所有兵餉工料各項需用之處俱動藩庫銀兩撥給不得短少扣尅如地方官仍有私徵等弊一經查出定行從重治罪
雍正四年四月十四日
諭九卿怡親王陳奏畿輔西南水利情形並繪圖進呈朕披覽甚為明晰著交與九卿㑹議具奏怡親王等於去冬今春奉命查勘水利情形前後往返三月餘而於直𨽻地方東西南三面數千里之廣俱身歴其地不憚煩勞凡巨川細流莫不窮源竟委相度周詳且因地制宜凖今酌古曲盡籌畫以期有益於民生公忠為國實心辦理甚屬可嘉何國宗等同事多人前往查看運河將及半年之久所清不過數河而小丹河一節何國宗與田文鏡各持意見彼此參差不肯虚心商酌以濟公事今又仍持兩議爭論具奏較之怡親王何如衆人自有公論也
雍正四年四月十八日
上諭去嵗畿南被水朕軫念民生除截漕賑濟種種加恩外又特命怡親王等親身前往查勘地理情形以除水患以興水利今一切工程事務雖有分發効力人員但地非素經人非素轄恐有呼應不靈之處必得本處地方官公同實心恊辦始克有濟且事權必欲専一方可奏功凡直𨽻地方文武官於水利事務務須與分發効力人員秉公和衷協助如有漠視推諉及阻撓者俱著怡親王題叅有實力奉公者亦著怡親王保題雍正四年五月十二日
上諭五月設立米厰俱在城外所有城内僻巷老弱窮民糴買甚難著該城御史在城内添設米厰㡬處以便窮民糴買
雍正四年五月二十九日
上諭聞京城近日米價騰貴雖因天氣連陰然一時驟長恐有奸人囤積射利借此擾亂情弊著都察院轉飭五城曉諭各行户不得過髙價值勒索小民倘有囤積遏糶不遵勸諭者該城御史密行訪察從重治罪將京倉好米發五萬石分給五城每城領米一萬石照例立厰委員平糶其價值著九卿定議具奏此所糶米石俟市價平減即行停止其存剩之米即存貯該城將來若市價一貴即將此米平糴以濟窮民若此米用完仍需平糶著都察院再行奏請
雍正四年六月初一日
諭大學士九卿翰詹科道朕自即位以來思念
皇考付託之重惟恐天下之人有一夫一婦不獲其所自朝至夜殫心竭慮晷刻靡寧無非欲休養民生澄清吏治使中外永享昇平之福以仰慰我
聖祖仁皇帝在
天之靈即如前嵗雨澤偶愆去嵗畿輔被潦朕在宮中䖍禱上天叩首至於傷腫中夜屢起瞻望雲色以卜睛雨祈禱之時甞終日飲膳不御不止於減膳而已此皆朕黙盡其心不肯令人知之在朕心以為敬
天勤民勵精圖治之意至真至切可以自盡無少愧歉於中故凡下詔求言之事未曽舉行今夏二麥登場 --（『昜』上『旦』之『日』與『一』相連）之時適
值連雨目前雨雖暫晴尚未開霽朕為小民深切軫念且奸民郭允進私貼謡歌有軍民怨新主之語朕心因此反躬自省不能無疑或用人行政之間在朕已實盡
其心而衆人觀論尚有以為未當之處亦未可知總之千萬人之中有一二人或有異議朕心即欲省察而權衡之爾内閣九卿翰詹科道等官皆朕簡用之員職在劻勷誼同休戚若朕身有過可直言無𨼆政治得失亦即各抒己見據實陳奏朕必嘉納勿視為具文勿有所瞻顧茍且塞責重負朕真切清問之至意
雍正四年七月十五日
上諭據鄂爾奇繆沅奏稱直𨽻借糶倉穀弊端種種無非地方官巧為掩飾虧空之計向來直𨽻倉穀虧缺甚多
朕知之甚悉各官惟恐敗露故設計彌縫詳請借糶李紱為其所欺遂代為題請且未經奉㫖即先為散給及派員往查又轉停止覽鄂爾奇等所奏各官情弊顯然凡此等州縣官員若仍留原任將來假公濟私那新掩舊必至刻剥小民虧欠正項而地方倉厫始終不得清楚可將巧稱倉穀出借各官悉行解任著吏部將投供到部𠉀補𠉀選之州縣官俱帶來引見朕親自選定人數其鄂爾奇等已經到過之正定順德大名廣平保定五府所屬贊皇等二十一州縣著即將揀選人員掣籖發往鄂爾奇等未到之永平宣化順天三府所屬之二十一州縣俟伊等到彼查出有出借倉糧者即咨吏部令籖掣人員前往代之以上各州縣借出之穀俱著解任之官員自行催還以一年為限限内全完者仍准即行另補若先期速完者隨到隨即另補若逾限不還者治以那移虧空之罪如此辦理則虧空之員不得復居現任挾制小民那移出納而接任之員交代井然又無前後不清之項若果係借欠在民按數催還其原官仍可另補於公私均有裨益李紱既不能稽查屬員之巧飾虧空轉為伊等欺朦具題代請又不𠉀㫖即令各屬擅自給發甚屬不合著嚴飭行又鄂爾奇等奏稱阜平贊皇等處違例將穀借給兵丁向來有無借給兵丁之例著九卿察明具奏聞直𨽻各處倉厫久未修理傾圮者多此皆地方官漫不經心李維鈞不實心任事之故著李紱嚴飭各屬設法速行修整
雍正四年七月二十八日直𨽻總督李紱奏昌黎縣
知縣李士著乞休奉
上諭昌黎縣知縣李士著現因私借倉穀解任清還借項今以老病乞休顯有虧空穀石情弊著將李士著留住昌黎交與新令俟伊將借動之穀清還申請該督報部後准其囘籍直𨽻解任之四十二州縣知州知縣等官俱照此例留住原地方清楚倉穀
雍正四年八月初九日
上諭從來直𨽻江南兩省盜案多於别省雍正二年三年間李維鈞為直𨽻總督節制提鎮遵朕諭㫖嚴拏盜賊故直𨽻盜案因而甚少自去冬以至今春盜案復多若云因去秋水潦歉收所致何以彼時正當被災乏食之際不聞盜賊肆行偷竊至今春夏二麥豐收小民反為此犯法之事是必有為首積盜糾合匪類巧於漏網各州縣被竊之處雖多而奸滑之盜首不過數人窩藏之巢穴亦不過數處而已畿輔之地為四方觀瞻豈可聽宵小之潛藏任有司之疎忽昨朕特降諭㫖從雍正五年為始凡直𨽻盜案仍照舊例不分首從皆斬不准寛貸蓋除盜安民乃國家政事之要應加懲創李紱職司表率安可漠不經心可速飭屬員嚴加緝捕務令得其根柢以清盜源若仍前疎忽定將李紱治以重罪並諭直𨽻提鎮等官各飭屬員稽查防汛以靖地方毋得疎縱自干罪戾在京步軍統領衙門及巡捕營弁五城御史及司坊官員各宜盡心訪緝以副詰奸弭盜之職雍正四年十月十一日
諭大學士九卿等直𨽻地方旗民雜處往往以強凌弱勢力相加而謹樸良民常被欺壓因而相習於強悍之風不知悛改而風俗不能臻於淳厚朕勵精圖治欲四海之廣道德一而風俗同况輦轂之下首善之區尤當整飭化導以為萬邦之式今欲將滿漢漢軍御史各差二員令其巡查八府地方凡旗下告退之官員及在屯之莊頭内監之族戚與在籍之鄉紳衿監倘有不安本分凌虐良民不畏官吏恣行暴悍者或即行懲治或具本叅奏其地方命盜案件亦聽其查訪有應在本地方歸結者即㑹同地方有司秉公歸結有應奏聞者即行奏聞務使豪強斂跡良善安居以副朕移風易俗之至意其如何遣官分巡之處爾等定議具奏
雍正四年十二月十九日
諭五城官員軍民人等制錢乃日用之所必需務使充足流通始便民間之用國家開局年年鼓鑄而京師錢文
不見加増外省地方亦未流布是必有銷燬制錢製造器皿以致錢文短少錢價日昻其中情弊顯然朕念切民生屢降諭㫖而錢價仍未平減是以禁用黄銅器皿凡民間所有俱給價令其交官以資鼓鑄此朕悉心籌畫至再至三專為民間資生便用起見並非朕有需用銅觔之處而廣收民間之銅器於内府也似此有益於民間之事爾等當即踴躍急公欣然交納使錢文贏餘日用贍足尚何待於上官稽查催迫耶况銅器交官皆如數領受價值又何樂而不為耶且民間器皿非必定需黄銅製造其在有力之家則白銅紅銅皆非難得之物而無力之家如木盆磁器價亷工省亦未甞不適於用非若錢文為人人所萬不可缺者朕為爾等日用之計如此籌畫爾等自為日用之計更當鼓舞奉行何必遷延觀望令公私俱無所裨益乎與其藏匿於家將來限滿三年犯禁獲罪何如彼此相勸早為交納既得價值而又受錢價減省之利益乎朕憫爾等愚昧無知再頒此㫖遵行曉諭其咸體朕意
畿輔通志卷四

[book_title]畿輔通志卷五
詔諭
皇上諭㫖
雍正五年二月初七日
上諭修舉水利種植樹木等事原為利濟民生必須詳諭勸導令其鼓舞從事方有裨益不得繩之以法若地方官員因闗係考成督課嚴急則小民轉受其擾矣著直𨽻學臣轉飭教職各官切加曉諭不時勸課使小民踴躍興作若地方官員怠忽不加勸導或有逼勒過嚴者著學臣稽察奏報三路巡察御史亦著善為勸導悉心稽察如地方官有奉行不善之處即行據實奏聞雍正五年閏三月十八日
上諭保定府舉人蘇庭條奏内稱直𨽻帶徵錢糧州縣併催以菜色初起之民當三春絶乏之日辦理實難請俟二麥登場 --（『昜』上『旦』之『日』與『一』相連）三秋納稼之後酌年嵗豐歉以定帶徵多寡之數等語直𨽻地方前嵗被水歉收朕念切痌瘝焦勞倍切至頒發倉儲七十萬石以為賑糶之需又興修各處城垣水利工程約費帑金數十萬兩俾小民傭工以餬其口撫恤之政無所不周查賑之員絡繹於道所以為畿輔百姓謀安全者已盡朕心力矣幸荷
上天鑒佑上年二麥大收秋成亦屬豐稔遠近黎庶共樂安居無不感朕恩澤至於帶徵錢糧乃國家惟正之供朕何敢市私恩以邀譽今既格外施仁寛期於從前而補償於今日小民淳樸者多斷不忍於受恩之餘又存拖欠國課之想假使民力果有不足該地方大吏有司自然體朕愛養元元之心暫緩催科之令必不至迫急滋擾也蘇庭既係舉人乃讀書明理者尤當感戴朕恩以完課急公勸導百姓今乃倡議緩徵希冀僥倖以惑人心並言小民菜色初起夫菜色初起四字或可用之於雍正三年秋成被水之後奉㫖賑恤之時而蘇庭用之於雍正四年秋成豐稔之後尚得謂之公論乎直𨽻紳衿包納錢糧積弊種種衆所共知蘇庭必係此等之人故為此奏以自便其私著將蘇庭革去舉人發與總督宜兆熊劉師恕將蘇庭向日居鄉為人一併查明具奏雍正五年閏三月十九日
上諭三農仰資雨澤所重尤在春時今年三月間直𨽻地方雨暘 --（『昜』上『旦』之『日』與『一』相連）不一朕念切民依時時體訪昨閏三月十一日京師及近畿之地俱得雨澤而薊州咫尺間僅有微雨不能霑足朕向來屢降諭㫖凡水旱災䘲之故或因朝廷政事闕失或因該省大吏及該郡邑有司有乖職守各致愆尤或因本地風俗偷薄人情澆漓此數者皆足以上干
天和致使陰陽違序古人言此最為詳備而朕研究天人感應之理確然知其不爽是以往復諄諄訓諭中外期於共相儆勉修人事以格
天心此念無一刻或忘也今春畿輔逺近雨澤不均朕再四思維不得其故昨見保定府舉人蘇庭條奏請將本年帶徵錢糧緩其徵收而又故為迫切愁苦之詞加以菜色字様欲以聳動朕聽即此可知小民之心無時饜足當收成偶歉之時䝉朕多方拯恤比嵗緩徵而小民皆相習視為固然迨及嵗已豐熟全不念租賦乃惟正之供輸將乃分内之事仍思遷延僥倖遂其私心轉覺納科完糧為意外之事相對輾轉志氣不舒遂致上干
天和甘雨不能應時而降此亦理勢之必然者也况自私自利之念䝉蔽於中而非理非分之望擾攘於懷既忘朝廷撫綏保䕶之深恩又忘
上天錫福惠民之大德人情如此尚得謂之風淳俗厚而可
邀
上天之眷佑乎夫錢糧出於地畆凡應完國課者皆係有產業之家並非無力窮民可比豈有上年豐收之時全不籌及於今年國課之理假若民力果屬艱難該地方大吏有司自然體朕宵旰勤民之至意暫緩催科斷不忍過於迫急竭民力而違朕㫖也朕因小民習染既久私
欲難除不識君民一體之情不知天人感召之理致干
上蒼譴責垂慈示儆朕心深用憫惻切加訓飭果能遵朕諭㫖安分守法循理奉公則俯仰寛舒心志暢適古人云和氣致祥將見五風十雨大有頻書斷不憂水旱災䘲之為累若宵小無知以為朕因催科降此諭㫖則不但不知朕教養之深恩抑且昧天人感應之理矣著直𨽻總督督率有司體恤民𨼆教養兼施將朕此㫖通行出示曉諭務使逺鄉僻壤之民咸令詳悉知之雍正五年四月初九日吏部等衙門議覆東光縣知縣鄭三才條奏各欵奉
上諭鄭三才身任東光縣知縣其所奏必有確知灼見伊既稱泊河通判兼轄數縣一身難於巡查差役又滋需索等語部議交與該督撫嚴行查禁督撫所轄地方遼闊此等細事恐難周知或應添設官員分任其事或應交與巡察御史稽查之處著直𨽻總督等定議具奏又鄭三才奏稱東光縣地棍紳衿把持包攬挾制官府拖
累平民弊端種種自必實有其人著直𨽻總督等嚴行約束該巡察御史亦令稽查以儆刁風
雍正五年四月十七日
諭營田水利官員等朕以畿輔之地水患未除水利未興宵旰焦勞修建大功欲登民生於安阜爾等官員皆情願効力經朕引見命往者自當仰體朕心朝夕黽勉方為稱職將來朕自加恩今聞在工人員多有因循怠忽不肻實心出力者揣爾等之意以為信任怡親王大學士朱軾而爾等在怡親王朱軾蔭庇之下可以免於過愆遂躭逸偷安茍且塞責或有見從前議叙人員効力未久俱得邀恩遂各存僥倖之念而無誠實辦事之心此等意見愚昧已極朕只信任怡親王朱軾而怡親王朱軾所用之人朕豈皆深信而宥其過愆乎况怡親王朱軾公忠體國若爾等不肻盡力工程怡親王朱軾亦豈肻徇情而稍為容𨼆乎為此特行曉諭嗣後爾等可痛加悛改勉力急公倘仍前怠玩遲悞公事必從重治罪若係已經議叙之員先勤而後怠其罪更不可逭再怡親王朱軾不能親身到工凡督率在工人員稽察勤惰分别優劣實係段如蕙張璨之專責段如蕙為人柔善張璨涉於浮誇不能整飭甚負朕擢用委任之意亦著改除舊習倘瞻顧情面茍且姑容朕嚴加議處之時悔之不及矣
雍正五年四月二十一日
上諭方冬魁乃旗下閒散人而居鄉者必係懶惰無用之人理宜安分居家今因飲酒沉醉見張四不曽讓坐遂恃強詈罵扭打以致張四情急刀戳殞命向來居鄉旗人倚恃强力欺凌民人者甚多即方冬魁之事可見著將張四免其死罪枷號兩個月責四十板從輕發落以為旗人不論道理恃強凌弱欺壓民人者之戒著通行曉諭八旗及各處屯莊居住之旗人咸使聞知雍正五年四月二十九日
諭八旗大臣内務府總管直𨽻州縣緝拿逃盜每每踪跡察訪至内府莊頭之家而莊頭等䕶庇不令捕役進家搜捕以致直𨽻逃人盜案不能絶跡此皆由内府莊頭藏匿之故再八旗在屯居住人等多係不思上進怠惰浮薄之輩在屯閒居不守法度竟有窩藏逃盜欺凌百姓好事妄為者此等内府莊頭並在屯與民人雜處之旗人若不嚴加約束必至妄生事端八旗都統内務府總管等行文直𨽻總督及巡察御史嗣後内府莊頭及鄉居旗人家中有窩藏逃盜者地方官差役搜捕有抗拒者即將窩家一併拏究再或有不守本分酗酒生事妄為者該地方官即行詳報總督若係旗人由總督移咨該旗係内府莊頭移咨内務府該旗及内務府將應行辦理者即行辦理應行拿送者即行挐送其總督移咨事件每月彚題一次以備朕之詢問其移咨爾等事件若有遲延以致違悞者將爾等治罪若地方官狥𨼆不行詳報總督或已詳報總督而總督不行移咨各該管處者被巡察御史查出題叅將不行詳報之州縣及不行移咨之總督一併嚴加議處巡察御史狥𨼆不行查叅或别案發覺或經朕訪聞務必重治其罪如此立法則内府莊頭及居鄉旗人各知警戒畏法守分而直𨽻地方窩藏逃盜之弊可清於鄉居旗人百姓亦大有裨益矣
雍正五年六月初八日
上諭倉場 --（『昜』上『旦』之『日』與『一』相連）米石乃國家第一要務闗係最為重大試思此項米石民間輸納何等辛苦官員徵解何等煩勞且糧艘運送京師何等煩難一顆一粒皆當愛惜不忍輕忽朕為此一事宵旰焦勞時時切加訓飭至再至三且曽降㫖令修理倉厫等項不惜多費帑金務期完固此臣民所共知者托時陳守創身為倉場 --（『昜』上『旦』之『日』與『一』相連）侍郎自當仰體朕心悉心料理使倉厫堅固天𢈔充盈不致霉爛乃為稱職昨朕特遣大臣等前往查看則見京通各處倉厫屋瓦滲漏墻壁損壞者十居八九所貯米石漸至潮濕霉爛夫以如珠如玉之米糧而視為泥沙之棄擲忍心害理莫此為甚若不嚴行稽察無以儆怠忽而清弊端在京十倉每倉或都統或副都統各派一員御史中不論滿漢每倉各派一員專任稽察之責其米石出入支放奏銷事件不必經管仍屬倉場 --（『昜』上『旦』之『日』與『一』相連）侍郎管理其房屋滲漏墻垣損壞與倉内鋪墊及匪類偷竊一切情弊俱交與派出之都統副都統御史稽察遇有查出之處即行知倉場 --（『昜』上『旦』之『日』與『一』相連）侍郎若倉場 --（『昜』上『旦』之『日』與『一』相連）侍郎等不即辦理妥協敢致遲延著派出之都統副都統御史奏聞倘有應行查出之處不行查出則將缺少米石應賠之項著落倉場 --（『昜』上『旦』之『日』與『一』相連）監督等官與派出之都統副都統御史分賠其通州三倉即照此例交與通永道通州副將稽察其失察分賠之處亦照依京倉施行
雍正五年六月二十二日
上諭據怡親王奏稱玉田縣之還鄉河堤岸衝決附近之田禾廬舍有被淹傷損之處朕心深為軫念著散職大臣常明率同御史勒音特錢兆沆二人前往悉心查勘並帶帑金二萬兩速行賑濟若有動用倉榖之處將本縣倉榖即行動用務使小民得所不致流離再被水地畝本年應納之錢糧著行緩徵朕本欲加恩將本年錢糧全免但恐此時有已經完納者著將被水之地明年錢糧蠲免一年該地方有司應加意撫綏以副朕愛養窮民之至意
雍正五年六月二十八日
上諭倉場 --（『昜』上『旦』之『日』與『一』相連）米石乃國計民命所闗顆粒皆當珍惜必厫座堅完無損壞滲漏之處米粟方不至於霉爛國家政務莫重於此朕宵旰勤勞時切厪念百計經營布置即如厫底之板及四圍之墻尚不惜數十萬帑金創造修整則身任倉場 --（『昜』上『旦』之『日』與『一』相連）之責者自當加意慎重以仰副朕懷倉厫上蓋修理乃極易之事况伊等屢次奏過不時動茶果銀兩修理朕意必然完固豈有倉厫損漏至此而竟置若罔聞托時陳守創身任倉場 --（『昜』上『旦』之『日』與『一』相連）全不實心料理以致各倉厫座損壞滲漏處凡九百二十九座米粟竟有霉爛
者負朕委任深恩實出意料之外况托時陳守創常常進見亦並無一語奏聞甚為溺職著將托時陳守創及各倉滿漢監督盡行革職解任至御史殷式訓專司查倉之責乃敢扶同徇𨼆亦著革職解任凡各厫座損壞滲漏之處俱著動支正項錢糧修理若仍交與舊任各員必致茍且塞責虚費錢糧不能實在完整著欽差都統御史通永道等同新任倉場 --（『昜』上『旦』之『日』與『一』相連）侍郎監督官員實心料理務期修理完固仍著托時陳守創殷式訓及解任之舊監督一同看視每倉修理動支錢糧若干即著本倉監督與托時陳守創殷式訓分賠補項其有霉爛米石亦著伊等照數分賠其舊任監督著議政王大臣㑹同大學士詳加訊問如有本倉厫座全無損漏者仍留原任將新補監督撤囘如從前曾將滲漏之處詳報倉場 --（『昜』上『旦』之『日』與『一』相連）者著將情由聲明奏聞至各倉監督應賠之項如照數全完准與開復凡事當積玩相沿之時非大加改易不能整頓吏部侍郎岳爾岱順天府府尹劉於義著補授倉場 --（『昜』上『旦』之『日』與『一』相連）侍郎其各倉監督員缺著各部院速即挑選人員引見順天府府尹事務著申大成暫行署理雍正五年七月十二日
上諭派出那蘇圖傳泰班第每人帶銀二萬兩前往直𨽻地方有應散賑之處即行賑濟務令窮民得所雍正五年七月二十九日
諭直省總督巡撫等自雍正二年以來朕躬耕耤田而耤田之中每嵗必產嘉穀上年自雙穗至於九穗今嵗則自雙穗至於十三穗在廷諸臣及京都耆庶皆驚訝以為奇朕之宣示於衆者並非矜詡誇張以為祥瑞蓋實有見於天人感召之理捷於影響而朕敬
天之心至誠至切願與内外大小臣工共勉之也稼穡為天
地之寶民命攸闗我
聖祖仁皇帝臨御六十餘年無刻不以重農力穡為先務仰觀天時俯察地利辨土性而課人功咨雨暘 --（『昜』上『旦』之『日』與『一』相連）而防旱澇綢繆區畫旰食宵衣偶遇雨澤愆期
聖心憂勞之切侍側臣子皆惶悚不寧所以為萬世謀粒食者至矣盡矣朕朝夕瞻仰者四十餘年今纘承大統竭誠效法念切民依每念䖍祀
先農躬耕
帝耤仰䝉
上天眷佑疊錫嘉禾信而可徵纎毫不爽是以特頒諭㫖令各省守土官共舉耕耤之禮為萬方百姓祈禱秋成今見各省督撫奏報前來處處風雨均調春麥秋禾並登豐稔雖邊逺荒僻之地亦慶有秋惟直𨽻湖廣安徽數州縣近水最低之處常年被澇者畧有浸注亦不為災是今嵗可稱大有年矣朕感
上帝之垂慈慶下民之受福而推求其故良由今年各省初耕耤田各該有司自然小心敬慎齋袚䖍誠是以感格
上蒼而獲此盈寧之錫倘從此益加敬謹不懈初心則嵗歳屢豐可以預必爾督撫等可通行曉諭所屬官民當凜
帝鑒之匪遥勿視耕耤為故事永矢嚴恪以迓
天和天下臣民受福斯朕之福也思之慎之毋忽朕言雍正五年九月初十日營田水利府叅奏定州知州程恂等違悞工程奉
上諭朕為直𨽻地方興修田畝水利以厚民生特令王大臣等經理其事該地方有司自應休戚相闗視同一體畿輔密邇京師朕時加訪問如保定府知府李正茂前在知縣任内時正值大水之際伊防䕶堤工殫心竭力實為盡職之賢員朕已加恩擢用其有阻撓公事及玩忽工程者於國法斷難寛貸此所叅程恂駱為香俱著革職在營田水利工程効力行走程恂荒廢未開之田畝著仍交與程恂營治倘明年再有遲悞定行從重治罪徐穀瑞因見堤工危險遂推諉規避將地方之事視為膜外著交部察議具奏又據欽差大臣常明奏稱寶坻縣最係低窪之地平時易於被水知縣呉槃實心辦事將上年特發帑金新修之堤岸加意保䕶晝夜巡視是以堤岸完固而地方不受水患甚屬可嘉著將呉槃
陞授山西大同府知府常明又稱玉田縣知縣魏德茂專務虚名而諸事怠玩防守工程亦甚廢弛魏德茂著革職
雍正五年十月十六日署直𨽻總督宜兆熊等題請緩徵被水各屬州縣錢糧奉
上諭朕念直𨽻近水低窪之處易於被水用沛特恩遣官發帑加意賑恤此乃格外惠及窮民之意至於被水之處仍應勘明分數題請照例蠲恤不得因已經遣官發帑遂不照定例遵行並諭别省知之
雍正五年十二月二十二日署直𨽻總督宜兆熊等題報東光縣盜犯戰二忙等越獄奉
上諭據宜兆熊等奏稱東光縣盜犯戰二忙等四人乘夜越獄向來重犯越獄之事甚多既有闗於國體且此等凶惡之徒逃出更有害於良民從前大盜孔林魏二等越獄經朕切加申飭將督撫地方官嚴定考成伊等始知儆愓 --（『昜』上『旦』之『日』與『一』相連）將各犯緝獲今各處越獄之風尚未止息與其懲治於事後何如防範於事先或因城垣不完或因囹圄不固或因巡邏人少稽察不密必各處有疎忽之處犯人始得乘間潛逃無所忌憚著各省督撫按察司各就所見應如何料理可免重犯疎縱之處令各具本陳奏著九卿斟酌定例施行數年以來朕因盜案屢降諭㫖且令畿輔有司嚴行緝捕以靖地方而安良善東光縣近在京畿輒敢疎縱若此著將知縣革職此越獄之盜照例勒限緝拏如逾限不獲將總督上司等官一併嚴加議處
雍正五年十一月初八日
上諭前據怡親王大學士朱軾奏稱直𨽻水田稻穀豐收民間多不慣食稻米請發銀採買米石使得賣米價銀以買小米髙粱於百姓甚屬有益此特為民食計非為倉儲計也近聞州縣中竟有逼勒小民強買稻米者此等不肖官吏生事擾民將朕愛民德政奉行不善反為擾民之事較之一切貪劣之員尤為可惡該督等漫無覺察所司何事此皆庸碌州縣假手不肖賤役書吏任其顛倒之所致著令確查嚴叅治罪倘該督等徇情𨼆庇不行查叅將該督等一併嚴加議處著將朕㫖傳諭通省務令百姓人人知之
雍正五年十一月十一日
諭刑部朕曽降諭㫖自雍正五年正月初一日為始直𨽻盜案事發仍照舊例不分首從皆斬直𨽻盜案多由各省匪類聚集上盜著行文各省督撫出示遍行曉諭使皆知所畏懼所頒諭㫖甚明今年直𨽻現有緝獲之案爾部即訊明該犯若地方官已經曉諭該犯何以愍不畏死尚敢行刦若地方官未經曉諭即行文該督何以不遵奉諭㫖遍行曉諭將縁由查明咨部爾部具題時繕摺夾入本内具奏
雍正五年十一月十九日
上諭前倉場 --（『昜』上『旦』之『日』與『一』相連）侍郎岳爾岱劉於義奏稱通倉收貯米石甚多若將旗下兵丁在京應領之米派四旗在通倉支領
冬月一季而以次年應運京倉之米收入通倉則通倉新陳之米可以更換收貯即以省出運送京倉之脚價給於兵丁以為赴通搬運之路費足以敷用於公私皆便等語朕因此奏應行發與辦理旗下事務王大臣及該部倉場 --（『昜』上『旦』之『日』與『一』相連）議奏據王大臣等㑹議准行具奏朕以所議尚未妥協目前正值冬季支放甲米之時為時甚近著仍於京倉支放此事創行之始著再行詳細妥議俟明年舉行將此面諭廷臣乃今日正黄旗副都統舒楞額奏稱前日奉㫖將旗下甲米仍在京倉支領而旗下之人皆歸功於臣之密奏侍衞查魯向臣姪面詢叅領閔成烈等又向臣稱贊此乃闗係㫖意之事伊等輒敢揑造謡言以無為有強加於臣大干法紀請將閔成烈等四人與臣一併審究從重治罪等語舒楞額並未陳奏旗下領米之事而外間人等不知何所聞見而造此謡言夫以不在通倉領米感激舒楞額之陳奏則必以在通倉領米怨望岳爾岱等可知矣朕日以正人心端風俗為訓誡蓋以向來人心不正風俗不端莫甚於懐挾私意造作流言如朝廷行一便民之政則羣然揣度以為出於某人之陳奏若遇無恥之人喜獲美譽亦公然自認而不辭又如朝廷擢用一人則私相揣度以為由於某人之薦舉而平日與其人相親厚者又從而附㑹之朝廷處分一人則私相揣度以為由於某人之讒譖而平日與其人有嫌隙者又從而附㑹之朝廷賞人之善而衆人不以為有善之當賞但妄議其得賞之由朝廷罰人之過而衆人不以為有過之當罰但妄議其受罰之故此倡彼和散布流傳巧猾之徒籍以擅作威福者在其中宵小之輩籍以報復恩怨者亦在其中而大奸大詐之流籍以擾亂國政蠱惑人心者亦在其中惡習如此竟使朝廷不能興革一事賞罰一人而謹慎自守之臣工畏避嫌疑將至不敢陳奏一語此風豈可長乎我
聖祖仁皇帝臨御六十餘年功德之盛超越千古朕在藩邸四十餘年何事不曾閲歴而即位以來夙夜孜孜勤求治理諸事皆已練習然則
皇考與朕於用人行政之間雖有採訪輿論之時而斟酌權衡自有一定之見豈但以人言為可否何以
皇考時此輩宵小妄為議論相習成風數年以來朕屢加訓飭至再至三而惡習蔽錮如此之深仍不能悛改耶從來滿洲風俗最好從不曽爭論財物本朝定鼎之初兵丁每月給銀一兩並無米石而衆心皆相安以為常後䝉
皇考天恩加増至一兩倍之多且數十年來
皇考與朕格外施恩於旗人者不可枚舉今以國恩賞給之糧石令其在通支領一季而猶恐車價艱難復將公項銀兩給與本人助其搬運亦可謂體恤之至矣而乃輒生怨望之心造作全無影響之語似此爭多較少之惡習希冀無厭之貪心實向來滿洲之所未見者此等卑汚之習皆始自包衣下賤奴才况且領米到手並不存
貯以為饔飱之計往往賤價糶賣轉眼又復啼饑種種弊端人所共知共見朕為天下主又豈能以國家一定之經費曲市私恩以博無知小人之稱頌乎滿洲漸失舊風總由該管大臣官員等茍且因循不能導化以致日漸澆薄全失當年淳樸節儉之意至於造作流言之風尤可痛恨舒楞額據實叅奏甚屬可嘉著交部議叙朕年來訓誨旗人者至詳且備今尚有頑梗之人敢於造作流言惑人心志斷不可不行根究著莊親王順承郡王馬爾賽馬蘭泰拉欣查弼納德明將查魯閔承烈等革職拿問㑹同嚴審務將造作此語之人實在情内究出具奏
雍正五年十一月二十五日營田水利府叅奏御史王瓚等玩悞玉田縣還鄉河堤工奉
上諭凡堤工事務承修官與地方有司均有責任定例昭然嗣後直𨽻河道工程著河員與地方官協同承修防䕶務期保固無虞如限内有衝決之處著落河員與地方官照例賠修倘再敢怠玩推諉著一併革職照南河河員李世彦孫國瑜之例枷號工所仍令賠修以為忽視工程之戒
雍正五年十二月初四日
上諭直省拔貢舊例十二年題請舉行一次後因各省學政不能秉公選取國子監未便照例請行於雍正元年特行一次朕思各州縣每年嵗貢較其食廩淺深挨次出貢内多年力衰邁之人欲得人材必須選拔著令各省學臣於科考時照例府學拔取二名州縣學拔取一名寧缺勿濫務取學問優通品行端方才猷可用之人令其來京朕將親行考驗令入國子監肄業如有學問荒陋人品不端才具庸劣者將該學政嚴加議處嗣後六年選拔一次國子監届期題請𠉀㫖
雍正五年十二月初四日
上諭蔚縣廣昌連界之案朕前令直𨽻山西督撫詳議具奏何以至今尚未奏聞凡兩省交界州縣歸併之處甚
於地方有益如蔚州蔚縣介在直屬保安西寧之間自應俱𨽻宣化府而蔚縣之廣昌巡檢則宜歸大同府之廣昌縣管轄庶兩省邊界可畫一清楚為督撫者不得各持私意輾轉因循著速議具奏
畿輔通志卷五

[book_title]畿輔通志卷六
詔諭
皇上諭㫖
雍正六年正月十三日
上諭君臣上下之間必至誠相接始不愧堂亷一體之誼朕待内外大小臣工推心置腹事事至誠從無一毫虚假而為臣者尚忍以偽妄欺詐之意待朕實可寒心其罪誠不可逭宜兆熊乃旗下平常無能之人因其尚忠厚謹慎荷䝉
聖祖仁皇帝深恩用至福建將軍伊在任亦並無出力報効之處及朕即位以來伊亦不過平常供職前因直𨽻總督員缺一時不得其人故令伊署理印務畀以畿輔節制之重任教導訓誨至再至三勉其不及宥其過愆然則朕之恩尚可負乎劉師恕向來過失多端近年屢經敗露朕見其人尚謹慎小心且年力精壯深有悔過遷善之念是以降㫖寛宥格外加恩令其協辦直𨽻總督事務以觀其後效然則朕之恩尚可負乎張适係年羮堯案内獲罪之人中外所知且又有虧欠錢糧各案法難寛貸朕念伊祖張玉書在
聖祖仁皇帝時効力多年而伊之過犯大約由於年羮堯之挾制不能自主於是赦其過愆復其官爵諄切訓諭冀其成人伊亦感激愧悔奏稱情願竭力報効朕是以用為直𨽻布政使然則朕之恩尚可負乎魏定國由知州擢用知府朕初見時伊假作醇謹之狀朕謂其為人誠實可用又經傅敏法海極力保薦是以用為直𨽻按察使伊上年來京陛見朕察其心術知為沽名邀譽之流並非誠實無偽者曽屢向在廷大臣言之魏定國由微末之員於數年之内擢至大僚且因伊服官効力朕推恩及於其父逾格優待然則朕之恩尚可負乎曾逢聖實係市井光棍由鑽營而至知府甚屬狡詐前者被叅虧空之時朕料其歴任畿輔多年自尚有作弊貪贓之
欵項令該督藩臬等曉諭該地方若果有被屈受害之人准其據實控告審理以懲貪墨昨聞有老秀才呈告曽逢聖當日居官劣欵而張适將此秀才嚴刑夾訊旋即斃命謊稱在監病故且坐此人以平素積惡之名不思辯寃既奉諭㫖誣告自有國法即此秀才果有應得之罪亦當審實奏聞按律置之於法方足以服衆人之心豈有訟獄未定曽逢聖之案未結而將首告之人遽以三木畢其性命之理此不過有意袒䕶曽逢聖惟恐控告者多故先殺一人以箝衆人之口似此慘酷之行世所罕見宜兆熊劉師恕身為總督若罔聞知負朕任用之恩甘蹈徇𨼆之咎尚得謂之事君以誠無欺無𨼆者乎魏定國專司一省刑名乃一任張适之姿意妄行全不置問及朕面加詰責則將顛倒是非草菅人命之數案全推於張适而置己身於事外似此姦險巧詐之存心朕深惡之若然則直𨽻之設立臬司衙門者何為朕之簡用魏定國者又何取乎觀此則魏定國之居心行事乃沽取虚譽之輩而傅敏法海徇庇袒䕶科甲妄行保薦其情狀顯然矣諸臣試自思之朕以至誠待諸臣至於如此而諸臣以欺詐待朕至於如此朕安得不為之寒心而諸臣清夜自思亦忍為之乎若不隨其敗露嚴加懲治此風不息張适魏定國俱著解任著傅敏史貽直前往保定將曽逢聖各案及夾斃秀才情由一一秉公嚴審務將實情悉行究出不得絲毫徇𨼆傅敏既誤薦魏定國於前倘審理此案稍有疎忽贍顧之處經朕察出定行重治其罪直隸布政使員缺著將山東按察使楊紹補授直𨽻按察使員缺著將兩淮鹽運使張燦補授山東布政使岳濬將山東錢糧一一料理清楚奏聞毫不瞻顧甚屬可嘉朕欲清查山西錢糧著將岳濬調補山西布政使將髙成齡解任江蘇布政使張坦麟為人謹慎辨事亦明白但器局稍覺褊淺聞伊在任與巡撫陳時夏不甚相合此二人皆非懐挾私心彼此矛盾者其中必有一是一非撫藩既有不協之意若仍令共事於地方無益著將張坦麟調補山東布政使其江蘇布政使員缺著將江蘇糧道趙向奎補授雍正六年正月二十一日巡察御史楊保等叅奏天津旗兵喧閙公堂奉
上諭天津新設營兵豈容在地方生事此風斷不可長著内大臣侯陳泰刑部尚書德明前往天津將一干人犯嚴加審訊務將實情究出分别定擬具奏都統公鄂齊來京時亦當委員管束兵丁何以疎縱至此著將鄂齊及該管官員俱交與陳泰徳明嚴察議奏
雍正六年正月二十二日
上諭雍正二年朕即諭李維鈞云聞得直𨽻滄州地方有偷鑄私錢之匪類應嚴行查拿李維鈞囘奏已經嚴查該地方並無私鑄保奏甚力今步軍統領阿齊圖奏稱本月内准内務府咨稱番役因公事前往滄州拏獲私鑄之囘紇劉七等移送前來隨差千總姜進禄帶領番役前往滄州將私鑄之夥黨悉行拏獲並獲鑄錢器皿等語觀此則滄州奸民私鑄之弊由來已久而地方大吏漫無覺察今始敗露阿齊圖差官將匪類夥黨俱即捕獲不使漏網甚屬可嘉著將阿齊圖及所差官弁交部議叙番役著加恩賚其私鑄一干人犯交刑部嚴審定擬具奏夫私鑄錢文大干法紀且私鑄不息則錢法不能畫一而銷燬制錢等弊皆由此而生何以便民間之用此事大有闗係畿輔近地尚有此等奸民則各省逺方難保必無此弊著通行曉諭再嚴加申飭倘直省督撫中如有似此疎縱不肻實力查挐者朕留心訪察密差京員緝捕若一經察出必將該督撫照溺職例處分
雍正六年三月初三日署直𨽻總督宜兆熊等題叅良鄉縣知縣冉裕棐懲責旗人烏雲珠奉
上諭旗民均屬一體地方官審理事務只當論理之曲直分别賞罰不當分别旗民此本内奏稱將旗人遽行杖責亦屬違例等語朕不知向來有旗人不准地方官杖責之例著該部查明具奏知縣冉裕棐係奉行之員本無過失該督將伊叅奏解任甚屬不合著將本擲還烏雲珠撞轎情由及杖責時曽否自供履歴之處著該督審明具奏
雍正六年三月二十四日
上諭朕不知向來有旗人不准地方官杖責之例故令該部查明奏聞今據該部查奏因思當年定例自有深意且遵行已久自應照舊但例内開載官員擅責旗人者降一級調用昨良鄉縣知縣冉裕棐擅責烏雲珠一案即按定例亦不至於解任質審而宜兆熊劉師恕將該縣特叅前來並請解任質審甚屬不合宜兆熊劉師恕所叅直𨽻官員往往過於苛刻似此類者甚多封疆大臣不為國家愛䕶人材輒將可用之員因細故微瑕而致於擯棄豈不可惜著嚴飭行
雍正六年六月二十日
上諭向來之例斬絞等犯非常赦所不原者其父母年至七十家無次丁始將應否留養之處開明罪犯情由請㫖定奪此乃法外之仁也然亦必本犯之罪有可原其父母之情有可憫然後准其留養從前鶴六斤之案其父母年未七十而李紱違例兩請法司議覆時即照李紱兩請具奏朕以被毆之人係抽風身死情罪尚輕姑從寛典准其留養並非著為定例也今宜兆熊等將桞文保歐死桞滿福之案援引鶴六斤之案兩請具題該部理應嚴行駁詰按律定擬方為平允今德明黄國材等仍照宜兆熊等兩請議覆伊等之意不過欲自沽寛大之虚名而不顧國家之憲典殊不知將實在有罪之人枉法縱釋並不受囹圄之拘禁使死者含寃生者抱痛積孽亦已深矣而欲以此邀福於冥冥之中有此天理乎且定例父母七十方行兩請是合例之人尚須酌其情罪之輕重而後從寛今若又開未及七十留養之例將來各省效尤凡父母現存之人皆可援以為請而鬬毆殺傷擬抵者無幾矣凶暴之徒必至肆行無忌何以示懲甚為人心風俗之患司刑憲者亦曾思及此乎若情罪可輕該督撫即當具實陳奏朕自揆情度理開恩寛宥何得強引留養以開枉法之端此案刑部既照宜兆熊等所奏兩請具題朕亦不能定著刑部自行定議具奏
雍正六年七月初二日　怡親王叅奏水利効力主簿梁文中奉
上諭凡興修河渠田畆等事朕意本欲惠養斯民為地方永賴之利然使差往人員等奉行不善則轉為閭閻之擾從前屢降諭旨甚明前開直𨽻工員内有因營治稻田拔去民間已種豇豆之事因諭令怡親王確查今據怡親王等查得𠉀選主簿梁文中在薊州地方營治水田逼迫民人路中惠等將現種豇豆拔去毁壞是實具摺叅奏梁文中不行曉諭於事先乃將已成之禾稼逼令抛棄違理妄行不遵諭㫖顯欲阻撓政事非無心錯悞可比甚屬可惡該巡察御史苗壽陶正中何以不行查叅梁文中所犯既實不必交與該督再審著革去職銜即於工所枷號示衆𠉀㫖發落其所毁壞豇豆著於梁文中名下照數追出價值賠還本人並將此通行曉諭在工人員知之
雍正六年七月二十六日内務府總管常明奏銷蘆溝橋蓋造官房銀兩奉
上諭此朕體恤應試舉子之意俾其有旅次居宿之安而無盤查行李之擾但恐各省舉子未必知有新設頓宿之處著禮部行文各該督撫通行出示曉諭並令崇文門每年查税官員實心奉行嚴飭巡察人役等母得借端稽留額外苛索
雍正六年九月初八日
上諭京城添設倉厫收貯米石甚屬𦂳要前交與工部㑹同倉場 --（『昜』上『旦』之『日』與『一』相連）衙門相度髙阜之處興工修蓋已逾數月未經議覆工部是何意見著吏部侍郎普泰署户部侍郎常德壽㑹同工部作速相度地方乘此天氣晴明路途乾燥採運物料修蓋倉厫以便來年收貯米石
雍正六年十月十四日
諭户部直𨽻為首善之地今嵗春麥秋禾俱登豐稔民人樂業朕心深慰但地方有厯年帶徵之錢糧若令閭閻之間新舊並納雖逢豐稔之嵗而民力未必寛然有餘因思歴年帶徵之項乃頑户之所拖欠也明年額徵之項乃衆民之所輸將也若欲使小民共被恩澤惟有將明年之賦預行蠲免則比户可以均霑查直𨽻額徵地丁等項二百四十三萬餘兩本地支銷俸工及兵餉驛站等項應給銀二百零二萬兩其應起運者計四十一萬七千八百九十兩著將雍正七年額徵錢糧内蠲免四十一萬七千八百九十兩爾部可確查分數行文該督通行所屬州縣一體敬謹遵奉以副朕愛養黎元加惠畿輔之至意倘官吏等私自多徵朦混中飽或地棍等包攬侵蝕作弊藏奸又或有司奉行不善使百姓不得均霑實惠經朕訪聞必重治其罪並將總督司道等嚴加處分
雍正六年十月二十二日諸王大臣等以
景陵寶城瑞芝挺生具摺奏賀并請宣付史館奉上諭朕以實心實政為本不言符瑞但今芝草生於
景陵寶城此我
聖祖仁皇帝昭示嘉祥景象朕心不勝感慶准照王大臣等
所請宣付史館
雍正六年十一月二十六日
上諭據直𨽻總督何世璂劉師恕奏稱正定府平山縣知縣徐士俊呈稱本年十一月初八日有山西崞縣民張其級帶本銀一百五十二兩五錢往獲鹿縣販買布疋路經平邑途間全銀遺失幸平邑農官郭之蘭之子郭見忠拾獲聞張其級失銀遂同本縣生員杜永召等問明銀數悉行歸還不昧毫釐不受酬謝據鄉約隣佑多人僉稱郭見忠不取遺金衆口如一理合繕摺奏聞旌典出自特恩等語夫見利思義為人情之所難而秉懿
好德實人性之所共朕日以興仁講讓訓導萬方務期薄海内外革薄從忠還醇返樸以成昇平之治乃年來齊民中不拾遺金者有京師之草夫六十一豫省之翟世有陳懷金又有直𨽻平山縣之郭見忠可見質實之民性皆良善彼此觀感興起率教從風遂覺崇亷尚義之舉史冊所稱者今則一時屢見雖僉邪匪類盜竊詐偽之風未甞盡息而良民順則實風俗漸厚之明徵朕心深為嘉悦郭見忠著與八品頂帶賞銀五十兩以表揚之
雍正六年十二月初十日
上諭近來直𨽻盜風漸覺少息而所報盜案多在永平朕密訪其故聞得永平之盜風不息者皆地方官之釀成如本年六月初九日前署盧龍縣知縣衞步青衙署被盜將伊幕客誤認縣令綁縳拷逼刼去財物而該署令止以竊賊具報同夜又有賊入永山協副將署内值副將胡傑寢於外堂知覺防備賊始颺去而該副將亦未報查又聞得十一月初八日山海闗有何字號當舖被盜亦係多人白晝強刼而官役兵弁置若罔聞似此則該督提所司者何職而巡察御史所訪察者又何事著該總督提督巡察御史明白囘奏
雍正六年十二月二十日
上諭據直𨽻總督何世璂等奏稱景州鄉民李世奇不取遺金興亷樂善甚屬可嘉著照郭見忠之例給與八品頂帶賞銀五十兩以示旌奬
雍正六年十二月二十日
上諭倉儲闗係天庾最為𦂳要從前倉務廢弛弊竇叢生不可枚舉朕不得不嚴加整頓凡所以清查虧空治罪分賠者總欲令嗣後衆人知所儆戒也今倉場 --（『昜』上『旦』之『日』與『一』相連）各官俱已奉法積弊漸清人情咸知警愓矣此項虧折餘米因六十一年監督等未曽出結是以責令六十年之監督分賠但從前虧折歴年已久其為何年何人之虧空實難確指今大學士九卿等所議據事而未推情其中未免有寃抑之處朕意以為未當兹特沛恩膏將此項攤賠米石槩行蠲豁並免其究問内有已經賠補者其急公守法之心甚為可嘉今虧欠者皆施恩豁免而從前賠補者以急公而未得䝉恩於情理未當著查伊等所賠米價銀兩照數給還並將伊等交部分别議叙以示奬勵夫刑以弼教明罰勅法原期臣工之循理去私裨益政事今因倉務整飭將所議從前數十萬虧折米石悉行豁免諸臣亦可以知朕心矣其共勉之
雍正七年二月十一日
上諭薊州城係新修微有頽壞之處及時修理甚屬易事若視為膜外任意遲延日久益隳必致繁費其城垣坍塌之處著該州即行修補該州知州係新任之員此事尚與伊無干嗣後該州遇有陞轉離任等事將城垣有無頽壞與接任官交代若交代不明即著落前任官修補將此㫖傳諭伊等再傳諭内閣凡直省有新修城垣皆照此例行
雍正七年二月十九日
上諭農事為國家首務督率貴有專司前有人條奏請於各省設立農官以司勸課或設巡農御史令其巡行郡邑勸朂農人及時力作亦足敦本業而防游惰等語朕思各省耕作之情形不同未可一例通行現今畿輔之地營種水田以來收獲甚多行之已有成效設立巡農御史之事當先行於直𨽻省每年特差御史一員於二月田功初起之時巡歴州縣查察農民之勤惰地畝之修廢以定州縣之考成其有因循推諉以致荒廢農田者即行叅處該御史亦勤加勸課督令耕耘九十月間稼穡納場 --（『昜』上『旦』之『日』與『一』相連
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:03:00-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
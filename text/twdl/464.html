<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="序,图经卷第一,图经卷第二,图经卷第三,淳熙严州图经【标点本】全文在线阅读,淳熙严州图经【标点本】全文在线下载,大玄古籍书库">
<meta name="description" content="八卷。宋董弅主修,喻彦先检订,陈公亮重修,刘文富订正。董弅知军州事。刘文富州学教授。《严州图经》宋绍兴九年。(1139)修,淳熙十二年(1185)重修,全书共八卷。现存三卷。为:子城图、建德府内外城图、府境总图、建德县境图、淳安县境图、桐庐县境图、遂安县境图、寿昌县境图、分水县境图。第一卷为州郡之经,目为历代沿革、分野、风俗、州境、城社、户口、学校、科举、廨舍、馆驿、仓场、库务、军营、坊市、桥梁、沟渠、物产、土贡、登科记、人物、碑碣。第二卷为建德县经,目为历代沿革、县境社、乡里、户口、廨舍、知县题名、馆驿">
<title>淳熙严州图经【标点本】_陈公亮_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">淳熙严州图经【标点本】</span> <br/>
          作者： <span class="inputVal" id="bkauthor">陈公亮</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,地理,完结</span> <br/>
          字数： <span class="inputVal" id="bknum">[book_length]49554</span> <br/>
          说明： <span class="inputVal" id="bkdec">八卷。宋董弅主修,喻彦先检订,陈公亮重修,刘文富订正。董弅知军州事。刘文富州学教授。《严州图经》宋绍兴九年 (1139)修,淳熙十二年(1185)重修,全书共八卷。现存三卷。为:子城图、建德府内外城图、府境总图、建德县境图、淳安县境图、桐庐县境图、遂安县境图、寿昌县境图、分水县境图。第一卷为州郡之经,目为历代沿革、分野、风俗、州境、城社、户口、学校、科举、廨舍、馆驿、仓场、库务、军营、坊市、桥梁、沟渠、物产、土贡、登科记、人物、碑碣。第二卷为建德县经,目为历代沿革、县境社、乡里、户口、廨舍、知县题名、馆驿、土贡、税赋、课利、寺观、祠庙、山水、古迹、贤令、人物、碑碣、坟墓。第三卷为淳安县经,其目略同第二卷,以下未分卷,目为夏税、秋税、课利、寺观、古迹、贤牧题名、添倅题名、学校。严州宋代图经,久已散失。此本上录有钱竹汀宫詹跋,谓是淳熙重刻本。仅存首三卷,又附丹铅生记云:咸丰纪元六月,上元朱述之先生传录宋本寄示,因为手写,并订正卷中错简。此卷仍为手写,错漏时有,似非丹铅生手写原本。旧抄难得,故当珍之。现有清丁氏八千卷楼影宋抄本,清丁丙抄本,清抄本,旧抄本,民国二十二年(1933)诵芬堂董氏刻本,清乾隆间《四库全书》本,清光绪二十二年 (1896) 《渐西村舍汇刊》本,民国二十六年 (1937) 《丛书集成初编》本。</span> <br/>
          封面： <span class="inputVal" id="bkimg">Z_11508.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]淳熙严州图经【标点本】
[book_author]陈公亮
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,地理,完结
[book_length]49554
[book_dec]八卷。宋董弅主修,喻彦先检订,陈公亮重修,刘文富订正。董弅知军州事。刘文富州学教授。《严州图经》宋绍兴九年 (1139)修,淳熙十二年(1185)重修,全书共八卷。现存三卷。为:子城图、建德府内外城图、府境总图、建德县境图、淳安县境图、桐庐县境图、遂安县境图、寿昌县境图、分水县境图。第一卷为州郡之经,目为历代沿革、分野、风俗、州境、城社、户口、学校、科举、廨舍、馆驿、仓场、库务、军营、坊市、桥梁、沟渠、物产、土贡、登科记、人物、碑碣。第二卷为建德县经,目为历代沿革、县境社、乡里、户口、廨舍、知县题名、馆驿、土贡、税赋、课利、寺观、祠庙、山水、古迹、贤令、人物、碑碣、坟墓。第三卷为淳安县经,其目略同第二卷,以下未分卷,目为夏税、秋税、课利、寺观、古迹、贤牧题名、添倅题名、学校。严州宋代图经,久已散失。此本上录有钱竹汀宫詹跋,谓是淳熙重刻本。仅存首三卷,又附丹铅生记云:咸丰纪元六月,上元朱述之先生传录宋本寄示,因为手写,并订正卷中错简。此卷仍为手写,错漏时有,似非丹铅生手写原本。旧抄难得,故当珍之。现有清丁氏八千卷楼影宋抄本,清丁丙抄本,清抄本,旧抄本,民国二十二年(1933)诵芬堂董氏刻本,清乾隆间《四库全书》本,清光绪二十二年 (1896) 《渐西村舍汇刊》本,民国二十六年 (1937) 《丛书集成初编》本。
[book_img]Z_11508.jpg


[book_title]序
宋严州郡守陈公亮修。前有绍兴己未知军州事董弅序，及淳煕丙午州学教授刘文富序。王氏《舆地纪胜》、陈氏《书录》、马氏《通考》俱作《新定志》，即此书也。此从淳煕刻本抄出。卷首载：建隆元年太宗皇帝初领防御使诏，宣和三年太上皇帝初授节度使制，及敕书、榜文二道。盖修志时，高宗犹在德寿宫，故称太上也。前有图九页，卷一新定郡，卷二建德县，卷三淳安县。其体例先以历代沿革，次分野、次风俗、次州境、次城社、次户口、次学校、次科举、次廨舍、次馆驿、次军营、次坊市、次桥梁、次沟渠、次物产、次土贡、次课利、次祠庙、次古迹、次贤牧（附正倅题名、添倅题名）、次学校、次登科记、次人物、次碑碣，终焉。惜卷三“古迹”后已脱佚矣！（《铁琴铜剑楼藏书目录》）
严州重修图经，绍兴己未知军州事董弅序，此旧序也。淳煕丙午迪功郎、州学教授刘文富序，此重修序也。冠以太宗初领防御使诏，太上皇帝（即高宗）初授节度使制，乃建隆元年太宗为睦州刺史，封天水县开国子；宣和三年高宗授遂安、庆源等军节度使，进封康王也。次子城图，建德府内外城图，府境总图，建德、淳安、桐庐、遂安、寿昌、分水各县境图。以严州及六县分卷，各列子目，其体例与宝庆《四明志》同，今唯严州、建德、淳安三卷存。淳安为新安郡治，隋置睦州，故淳安一卷独详。唐刺史李道古撰《大厅记》，具录唐代显庆以来刺史名，宋雍煕二年，知桐庐刁衎续至太平兴国三年，足资考证。劳季言云：《唐书·儒学传》，张后允迁燕王府司马，出为睦州刺史。此脱“燕”字；“宰相世系表”，柳笵子、齐物，睦州刺史。《元和姓纂》同此脱“物”字；又张愿天宝三载、韦南金天宝五载，俱自台州刺史拜，《赤城志》刺史失其名。董弅有《严陵集》九卷，取严州题咏，序别为一书，辅“图经”而行。钱辛楣《养新录》云：陈直斋、马端临俱称《新定志》，不云《严州图经》，刘文富奉知州陈公亮之命重修，仍其名，实即一书。余谓景定中郡守钱可则、教授郑瑶、学录方仁荣撰《新定续志》，新定乃郡名，非新旧之义。陈直斋因续志名“新定”，亦以刘文富书为《新定志》也。《严陵集》与《景定新定续志》，余俱有其书。此书三卷，系宋刻，可与《乾通临安志》共传。余更有宋谈钥《嘉泰吴兴志》、凌万顷《玉峰志》，俱罕觏之笈（《开有益斋读书志》）。
案：是书原本八卷，今存卷一至卷三，每页二十行，每行二十字，板心大黑口。《直斋书录解题》所云：《新定志》八卷，郡守东平董弅令升撰，绍兴己未也。淳煕甲辰，武义陈公亮重修者，即此书也。首载建隆元年太宗初领防御使诏，宣和三（底本作二）年太上皇帝初授遂安、庆源军节度使诏及敕书，宣和四年遂安、庆源军节度使、康王榜文一道，建炎二年圣旨一道。次为建德府城图二页，严州全境图七页。每卷有松雪道人朱文方印，严蔚豹人白文方印，严蔚白文长印，二酉斋藏书朱文长印。餘详仪顾堂集。（《皕宋楼藏书志》）
《严州图经》三卷影抄宋本，每页二十行，行十九字。前载建隆元年宋太宗初防御使诏，宣和三（底本作二）年太上皇帝初授节度使诏，及敕书、榜文各一道。次为绍兴已未知军州董弅序，淳煕丙午迪功郎、州学教授刘文富序。太上皇者，高宗也。淳煕丙午，高宗尚在德寿宫，故不曰高宗而太上也。卷首为建德府城图，建德府全图。卷一，志严州府沿革、发野、风俗、州境、城社、户口、学校、科举、廨舍、馆驿、仓库、军营、坊市、桥梁、物产、税赋、寺观、贤牧题名、，添倅题名、登科记、人物、碑（底本缺此字）碣各门。卷二，志建德县。卷三，志淳安县。其分水、桐庐、遂安、寿昌则佚矣。绍兴中，董弅知严州，始创是书，名曰“图经”。淳煕丙午，知州陈公（底本缺此字）亮命刘文富重为订正，故陈氏《书录解题》、马氏《文献通考》有《新定志》之目，其实即“图经”也。后景定中，方瑶等撰续志，即续此书而作。续志今尚存，此书令存残本耳。原本误以图后一页，及卷一税赋门至学校门，羼入卷三后，今一一之厘正。是书残宋本，藏吴门汪士钟处，即抄本所从出，乱后不知所归矣。（《仪顾堂集》）
《严州图经》为严姓物，严于数年前得之于昆山书集，街价止青蚨三两二钱。藏经纸面装，四册，止存三卷一百九十页，云是太仓金元功家物。余检叶文庄《菉竹堂书目》，载有《严州图经》，无卷数、册数，当是叶传诸金，而金又散出者也。先书友携是书来，索直百千文，余未及还价而即取去。后严持示钱竹汀先生，先生以为秘籍，世无二本，当宝爱之。故近日欲请观，每托言为友人借去，不能再见。然属书友及与严素识者往探消息，总以议价定妥，然后索归，则是书犹非不可复合者。惜余买书金尽，未能如数与之，以致书不复合。司书鬼与司钱神，其能为我一争胜耶！可叹可恨。（《士礼居藏书题跋记》）
《严州图经》，余听见者淳煕重刻本，仅存首三卷。前有绍兴己未正月知军州事董弅序，及淳熙丙午正月州学教授刘文富序。文富盖承郡守陈公亮之命，订正是书者也。卷首，载建隆元年太宗皇帝初领防御使诏，宣和三年太上皇帝初授节度使制，及敕书、榜文二道。盖淳煕丙午之岁，高宗尚在德寿宫，故有太上之称。考董弅初创此志，本题《严州图经》，陈公亮重修，亦仍其名。而王氏《舆地纪胜》、陈氏《直斋书录》、马氏《文献通考》皆作《新定志》，盖宋人州志多用郡名标题。续志载书籍，亦但有《新定志》，初无“图经”之目。名目虽异，实非有两本也。
太宗皇帝初领防御使诏
建隆元年正月甲子。诏曰：朕，应天顺人，宅万邦而建号；自家刑国，睦九族以推恩。皇第三弟，新补殿前都虞侯（太宗旧名），擢秀本枝，协谋兴运。自天钟德，秉文武之才；在邦必闻，有孝弟之行。属兹创业，家被宠光。俾领郡条，兼提使印。官阶等爵，式示等威。征鹡鸰之诗，方思于外御；董貔貅之众，用肃于内朝。虽曰非亲勿居，亦无生而贵者。是膺历试，仍锡嘉名，勉树令猷，永保多福。可特授光禄大夫、检校太保，持节睦州诸军事，行睦州刺史，充本州防御使兼御史大夫，封天水县开国子。食邑五百户。
太上皇帝初授节度使制
宣和三年十二月壬子。制曰：周封同姓以亲贤式，厚深根之固；汉尊二等而立爵载，图磐石之安。朕隆绍庆基，端膺骏命。永锡胙嗣，肇开第室之荣；对扬王休，申畀国章之宠。丕昭显册，亶告臣工：皇子检校太保、镇海军节度使、开府仪同三司、广平郡王，食邑九千四百户，食实封三千户。（御名）日幹分晖，珠潢流润。斯干协吉，茂嶷嶷之奇姿；典命陈仪，称煌煌之华芾。聪达蕴自然之质，艺文成不习之能。诗礼雅言，允迪圣门之训。尧舜正道，率循严傅之规。既进冠以重嘉，宜遵年而出阁。班趋万玉，行瞻极以来朝；堂敞旅楹，既环宫而列邸。载侈袤崇之数，益彰振厚之风。胙南土之山川，佩真王之印绶。面槐辨位，联保职于三公；行乘启行，总戎麾于两镇。併畴圭赋，增涣渥恩。于戏！建国以亲诸侯，义重本支之盛；述职以朝天子，贽资蕃翰之良。其祗服于朕辞，以永绥于尔祉。可特授太保，遂安、庆源等军节度使，进封康王，加食邑一千户，食实封三百户。勋封如故。
敕书
敕遂安军官吏、军人、道士、僧尼、百姓等。朕以（御名）粹质幼和，异材夙就，早遵年而亲傅，既筮日以字成。出阁造朝，环宫开邸。宠进上公之秩，雄兼两镇之权。制胜壤于浙江，殿名邦于全赵。式壮朔南之屏，永绥中外之安。远谅舆情，欣聆庭涣。今特授（御名）太保、遂安、庆源军节度使，进封康王，加食邑一千户，食实封三百户。故兹示谕，想宜知悉。将士等各平安好，参佐、官吏、军人、道士、僧尼、耆寿、百姓等并存问之。遣书指不多及。二十二日。
节度使榜
遂安军节度使
应遂安军管内官吏、军人、道士、僧尼、百姓：筑室肇开，庭纶诞布。王封真拜，胙四履以苴茅；上衮腆仪，兼十连而建纛。方拥圭而趋箸，未握节以殿邦。属时上圣之君，兴乃丕平之治。道孚九有，邃追黄帝之风；政本群情，尽举元丰之制。沛施厚泽，浃被远民。唯彼外僚，当承至意。协懋蕃宣之职，恪敷诏令之仁。芹藻儒髦，虎貔武旅。空门羽槷，穉耋耆龄。乐盛化以威宁，钦有司而无犯。诸有尊属，并存问之。
右榜遂安军仍散下管内，各令知悉。
宣和四年 月 日傍。
太保，遂安、庆源军节度使康王。
建炎二年五月十三日
圣旨：朕当时阽危，勉承大统。念父母兄弟之难，怀生灵塗炭之伤。思所以迎复銮舆，弭宁祸乱，未知攸济，夙夜震惧，无以解忧，而潛藩旧镇。乃遵常式，贡章陈庆，有请未已，殊拂朕心。应旧领州镇，并不许依故事称贺。其合推恩，例仰有司，条具以闻。六月十五日有旨：严州命官、进士、僧道、耆老等，推恩赐帛有差。
重修图经序
先王盛时，封建未坏，井地既正，疆理修明。千八百国之广，各有土地之图，以周知其地域，大司徒所掌是已。且司徒掌邦教之任，而乃下兼职方之事，其亦有说欤。盖民之情性，有刚柔、轻重、迅速不同，不辨其宜而施教焉，则有扞格而不相入者。是以修其教不易其俗，齐其政不易其宜。盖秦人罢侯置守，亦各有图，汉人入关所收，财知阨塞而已。司徒辨五地十二址，而施十有二教之制，无有也。汉氏去古未远，不能复先王之制而郡国杂治，况后世去先王益远，而曰复古，不其疎乎。
国朝沿唐郡县之旧，而其经理视唐尤为尽善。大中祥符三年十二月丁巳，诏奖翰林学士李宗谔等，上新修诸道图经，由是图籍大备。而严之为州，自东汉建安中至是，适八百年矣，其迁徙废置，详载于经，郡有版本中，更遗漏不存。淳煕甲辰，太守陈公亮下车之初，悯其废坠而未暇也。逾年时和年丰，讼简刑清，百废俱举。课最之余，因取旧经命文富订正之，将再锓诸木。窃唯此邦之俗，旧号辑睦，因以名州，可以无事治，不可以多事理，所谓安于简易之政，扰之则生事是已。自公之开府将再期矣，一以宽政理，唯顽民黠吏始绳之以法，故郡人甚安之。因其俗而施其教，公已得之，此其大可书者。若夫民数之登降，财赋之赢缩，军籍之去留，公馆之兴废，是则因之，否则革之，特其粗耳。故书其大者，以告后之为政云。岁在丙午正月丁未，迪功郎、州学教授刘文富谨序。
严州重修图经旧序
周官职方氏掌天下之图，周知其数要。汉得秦图书，具知天下阨塞、户口，多少、强弱处。光武中兴，按司空舆地图以封诸子。历代放周，遂以职方名官，至唐立制，凡地图命郡府三年一造，与板籍皆上省。国朝定令，闰年诸州上地图。大中祥符四年，诏儒臣修纂图经，颁下州县，俾遵承之，距今百二十有八年矣。其间州名有更易，军制有升降，户口有登耗，赋税有增损，既皆不同，而又艰难以来。州县唯科敛是急，趣具目前，闰年之制，寝以不举，盖职方之职废也。绍兴七年，弅来承乏，尝访求历代沿革，国朝典章，前贤遗范，率汗漫莫可取证。询之故老，则曰：是邦当宣和庚子盗据之后，图籍散亡，视他州尤难稽考。乃喟然曰：唯严为州，山水清绝，有高贤之遐躅，久以辑睦得名，今因严陵纪号。自唐为军事州，艺祖开基，首命太宋为睦州防御使。先帝政和中，悉袤录祖宗潜藩之地，诏升其军为节度，既而出节，少府以授。今上尝以亲王遥临镇焉，其后继世，以有天下，实似太宗。盖是乡两为真主兴王这地，其视少康之纶，汉文之代，有不足道，则地望顾不重哉！（注：此处疑有缺文）而泛历代以来，文人才士，间出于其地，伟贤巨公来为牧守者，相望也。庸可以勿纪乎！于是，因通判军州事孙傅有请，乃嘱僚属知建德县事熊遹、州学教授朱良弼、主建德县簿汪勃、主桐庐县簿贾廷佐及郡人前汉阳军教授喻彥光，相与检订。事实各以类从，因旧经而补辑，广新闻而附见，凡是邦之遗事略具矣，岂特备异日职方举闰年之制。抑使为政者，究知风俗利病，师范先驱贤懿绩。而承学晚生览之，可以辑睦而还旧俗；宦达名流玩之，可以全高风而励名节，渠小补也哉！至于纪录尚或未尽，则以俟后之君子。绍兴己未春正月壬午，知军州事董弅序。
（子成圖）
（建德府內外城圖）
（府境總圖）
（建德縣境圖）
（淳安縣境圖）
（桐廬縣境圖）
（遂安縣境圖）
（分水縣境圖）
（壽昌縣境圖）

[book_title]图经卷第一
历代沿革
上严州新定郡遂安军节度治建德县，《禹贡》：“扬州之南境。”春秋属吴，鲁哀公二十二年，勾践灭吴，因属越。周显王三十六年，越无疆立，楚威王灭之，并有其地。秦破负刍，则以为鄣、会稽两郡之境。汉兴，以隶吴郡及丹阳郡。东汉仍隶两郡，至建安十三年，孙权（底本作武）遣威武中郎将贺齐击定山越，始分丹阳郡之歙县立始新（今淳安县）、新定（今遂安县）、犁阳、休阳（吴孙休更名休阳曰海宁。宋大明八年，省犁阳并入海宁。隋开皇十八年改为休宁）四县，合黟与歙为县六，置新都郡，治始新。晋太康元年平吴，改郡曰新安，而县改新定曰遂安。宋省犁阳，止领县五。梁武帝割吴郡之寿昌来属，复为县六。自孙权始置郡，讫于东晋，皆隶扬州。宋孝建元年，分扬州之五郡为东扬州，新安与其一。永光元年省，复并入扬州。梁以会稽郡为东扬州，郡复隶焉。承圣中复旧。隋开皇九年平陈，废郡为新安县，并入婺州。而置歙州，以黟、歙、海宁三县隶焉（今为徽州）。仁寿三年，割杭州之桐庐，并复立遂安县，即新安故城置睦州，统县三（新安、遂安、桐庐）。大业初，改新安县曰雉山，而睦州为遂安郡，以歙州为新安郡。唐武德四年平汪华，复为睦州，隶歙州总管，而析桐庐为严州，睦州止领县二（雉山、遂安）。七年，废严州，复以桐庐来属，名东睦州。八年，去东字。正（本字犯仁宗嫌名）观元年，分天下为十道，睦州隶江南道（开元二十一年分江南为东、西道，睦州隶东道采访使，治于苏州）。永淳二年，复置建德县，合为县四。文明元年，复改雉山县曰新安。永昌元年复置寿昌县，载初元年省寿昌。如意元年增置武盛县（今分水县）。神功元年，徙州治建德。神龙元年复置寿昌，改武盛为分水，合为县六。开元二十年，改新安县为还淳。天宝元年，改睦州为新定郡，乾元元年复为睦州。宝应二年，又析分水县置昭德，合为县七。大历六年，并昭德于分水。永正（本字犯仁宋嫌名）元年，改还淳曰青溪。中和四年，州为陈晟所据。光化三年，钱缪割桐庐隶杭州。天佑元年，刺史陈询以州附杨行密。三年钱缪将复取其地，更五代暨国初皆为钱氏所有，太平兴国三年纳土，始入版图。诏复以桐庐下属于囗囗囗（缺），分天下为十九路，睦州隶两浙西路。自唐以来为睦州军，国朝建隆元年，太宗以亲王领防御使，大中祥符及治平间，又尝设团练使，而仍为军事州。政和八年，诏升为建德军节度。宣和三年平方腊，改曰遂安军，改州曰严州，而县改青溪曰淳安，中兴因之。
分野
《禹贡》：“淮海唯扬州。”舜置十有二牧，此地为扬州牧所治。《周官》：“东南曰扬州，其山镇曰会稽。”《春秋·元命包》云：“牵牛流为扬州，分为越国。”《汉书》志以为“斗分野”；唐志据郑康成说，以为“星记之分”。《国史·地理志》：“两浙路当天文南斗，须女之分。”
风俗
大中祥符《图经》载旧经云：“山高水深，人性正（本字犯仁宗嫌名）介。”《通典》云：“人性轻扬，尚鬼好祀。”《太平寰宇记》云：“隋置睦州，取其俗阜人和，内外辑睦为义。”以今观之，州境山谷居多，地狭且瘠，民贫而啬，谷食不足，仰给他州。唯蚕桑是务，更烝茶割漆，以要商贾懋迁之利。大抵安于简易之政，扰之则生事。（《国史·地理志》总叙两浙路，以为人性每柔而慧，尚浮屠氏之教，厚于滋味，急于进取，善于图利。）
州境（道路附）
东西三百九十里。
南北三百三十里。
四至八到：
东至临安府三百一十里。
西至徽州三百七十里。
南至婺州一百五十里。
北至临安府二百七十里。
东南到婺州一百八十里。
西南到衢州二百一十里。
东北到临安府三百一十里。
西北到徽州三百一十里。
去两京地里：
东京，二千五百三十六里。
西京，三千二十九里。
陆路：
东南至新屯岭入婺州界，五十五里。
西南至鹅笼山入衢州界，一百九十里。
西至深渡津入徽州界，二百五十七里。
北至印渚溪入临安府，二百七十里。
东北至桐岘山入临安府，一百五十里。
水路：
东至东梓浦入临安府界，一百三十三里。
南至三河湍入婺州界，五十里。
西（底本作北）至深渡津入徽州界，二百五十里。
城社
罗城，周回十二里二步（刁衎《大厅记》云：陈晟筑罗城。按旧经，周回十九里，高二十五尺，阔二丈五尺。今城，宣和三年平方腊后，知州周格重筑）。城有八门：东曰望云，南曰定川、曰安流，西曰安泰、曰和平，北曰嘉贶，东北曰百顺，西南曰善利（善利门旧有复城，出溪湖雨间，相传为凤凰觜。既重筑，悉平之，塞为城隅。绍兴八年，知州董弅因父老有请，即城隅辟为门，还榜旧名）。
子城周回三里，南即遂安军门，东、西门在授官厅之两厢，北门在州宅西偏。
社坛，在城西北五里（旧在城西南三里，宣和三（底本作二）年平方腊后移置）。
户口
自孙权分歙置郡，史书不载户口之数。晋武帝时，户五千五百六十；宋孝武时，户一万二百五十三；隋文帝时，户七千三百四十三。唐高祖时，户一万二千六十四，口五万九千六十八；明皇时，户五万四千九百六十一，口三十八万二千五百一十三；穆宗时，户五万四千七百一十，口三十六万三千三百八十九。国朝《九域志》：主户六万六千九百一十五，客户九千三百三十六。《国史》：天禧中，户四万五千五百八；治平中，户七万五千四百七十二。绍兴己未，户七万二千二百五十六，丁一十一万一千三百九十四。 今户口：户八万八千八百六十七，丁一十七万五千九百卅三。
学校（科举附）
至圣文宣王庙，在城东南隅。国朝雍煕二年，知州田锡迁于城西北隅，即庙建学，以教诸生。景祐初（底本作中），知州范仲淹始迁堂、宇、斋、庑。庆历中，知州向俟奉诏增广。嘉祐中，知赵抃营置田租，及以婺州岁入羡米养士。大观中，知州李升奉诏重新庙学。宣和中，颁降御书，殿榜大成。绍兴七年，知州胡寅尽撤旧居，自殿堂、廊庑、斋舍，焕然一新。堂后有三公祠，堂设田公、范公及赵清献公像。盖士子以其名德之重，及尝有功于学校之故。绍兴八年，知州董弅令随春秋，释奠祀之。后增作五贤祠，以严先生为主，复以唐宋广平为配。 学田，旧岁收四百斛，不足以养士。淳煕乙巳岁，知州陈公公亮以三百千添置，复拨没官产以赡之，由是无匮乏之患。
科举
旧制，三岁应诏解九人（后增明经额一人，为十人）。煕（底本作崇）宁颁三舍法于学，岁贡六人，三岁并零分通二十人。宣和复科举，三岁解十六人。渡江后，附解流寓二名，绍兴中通为十八名，今为定制。
贡院，旧在兜率寺之西，屋宇甚隘，岁久滋弊，旧经亦不载。淳煕乙巳冬，知州陈公公亮乃就州学之西，鼎新创建，其规模一遵礼部贡院之制。
廨舍
州衙：在子城内正北。（旧制屋宇甚备，经方腊之乱，荡然无遗。宣和三年，知州周格重建。）
通判廨舍：在遂安军门内街西。
路分廨舍：旧无定居，今在兜率寺东，以续置新定驿，改充观察支使、节度推官、观察推官、司户参军、司法参军，并在军门内东偏。（政和中，改幕职为司六曹事，曹官为掾。至建炎初复旧，其间有省员空廨，近岁添置通判居之。）
司理院：在严州门内街东。（司理参军廨在内。）
州院：在严州门内街西。（知录参军廨舍在内。）
州学授廨舍：在本学外门内，今移至（底本作在）学之东侧。
旧制有路钤、路分，本州驻劄及州钤、都监、监押，近岁省併，只路分一员，都监、监押共三员，除路分、都监廨舍外，或居寺院，或僦民居。
税务监官二员，一员廨舍在税务内，一员僦居。
馆驿楼（阁亭榭）
公馆：在子城东东山下，屋颇宏壮，旧为兵马司。绍兴八年，知州董弅重加葺治，榜以今名，以待监司按临，及往来贵客愒寓。今添差通判居。淳煕丙午春，知州陈公公亮新定（下缺）
驿
如归馆：在子城东门内南偏，以待寓客。
定川馆：在定川门外，临歙江，以待往来舣舟者。
东馆：在东津，旧有东津楼，钱文肃公更其名曰分歙，遭方腊之乱，楼废。后作亭，为检税之所。绍兴八年，知州董弅命增窗户，榜以今名，以待往来舣舟不至城下者。
西馆：在安泰门外。绍兴八年，因得民居之籍于官者，增葺为之，以待属县官赴州禀事者愒寓焉。馆后有阁跨湖，面西山，榜曰夕晖。今废。
新定驿：旧在州南门外，今废。近岁，即兜率寺东庑建屋，谓之行衙。绍兴八年，既作公馆，因榜以驿名。今改路分廨舍。
遂安军门楼：旧睦州门。宣和三年，因升为节度，知州周格建。绍兴甲子岁，因水颓圮。乙丑，知州罗汝楫重建。
鼓角楼：宣和三年重建，榜曰严州。
千峯榭：州宅北偏东，跨子城上。自唐有之（见方干诗），久废。景祐初（底本作中），范文正公即旧基重建，经方腊之乱不存。后人重建，易名曰泠风台。绍兴二年，知州潘良贵复旧名。（绍兴八年，知州董弅即千峯榭之南建高风堂。）
潇洒楼：在州宅正寝之北。宣和三年知州周格建。
紫翠楼：在州宅北子城下，今废，遗址尚存。（知州吕希纯尝有诗，见《严陵（底本作州）集》。）
甘棠楼：旧在善利门北城角，俯临西湖，因方腊之乱不存。绍兴八年，知州董弅既辟善利门，即城上跨城隅建楼，榜以旧名。（按钱文肃公皇祐中作诗已云：杜牧之睦州诗多，独无此楼诗。则甘棠之名自唐有之。而郡人相传乃谓范文正公，岂非范公之遗爱，民到于今不能忘乎。）
竹阁：在能仁寺南偏。范文正公守郡日喜登，尝赋诗，后人更名思范。绍兴九年重葺，复旧名。今废。
宣诏亭：在严州门前街东。
班春亭：在严州门前街西。
秀亭：在子城东东山上。前临阛阓，一览尽得溪山之胜，前贤赋咏多矣！亭废，后人作小屋其上，名曰高胜。绍兴八年，知州董弅命撤去，即故基建亭，榜以旧名。今废。
湖光亭：在和平门外，南跨西湖。绍兴七年知州胡寅建。
赏春亭：在州衙后圃，赵请献公建，今废。
四照亭：在善利门外，今废。
分歙亭：在定川馆旁，旧为商税务。绍兴八年，知州董弅移务于城中，葺为亭，以待往来舣舟者。以其下为歙江，取孙权分歙之义为之名。今废。
仓场库务（铸钱监附）
都仓：在子城东门内街北。
军资库：在仪门外街东。
甲仗军：在州衙大厅西庑，楼屋上。
回易库：在仪门外街西。
公使库：在州衙大厅东庑内。
架阁库：在州衙大厅东庑，楼屋上。
抵当库：在州东。（□（此缺一字）比较务。）
醋库：在军门内街东。
合同场：在州西善利门内。
都酒务：在严州门外街西。
比较务：在州东下市，今省併。
赡军务：在和平门外西，陪郭坞口（绍兴六年置）。今省併。
都商税务：在比较务东（旧在城南市内，经方腊之乱废后，以定川门外一亭为之。绍兴八年，即城市复建）。
东津税务：在东津（旧以东馆亭为之。绍兴八年，即东馆之西，分监税官廨舍建为务）。
神泉监：在望云门外（煕宁七年置。旧取婺州永康县铜山场铜以铸钱，今取信州铅山县铜锡为之。监官廨舍在监东。）
军营（兵籍附）
禁军
威果营：在望去门内街南。（元额五百人，绍兴己未中二百三十九人，今见管四百七十七人。）
雄节营：在望云门内街北。（元额五百人，绍兴已未中三百八十八人，今见管四百九十一人。）
廂军
崇节营：在军门内街东。（元额四百人，绍兴己未中三百三十人，今见管三百一十一人。）
壮城营：在安流门内。（元额二百人，今一百八人。）
牢城营：在州南。（元额二百人，今见管四十九人。）
宁节营：附在牢城营。（乾道九年，朝廷优恤揀汰人创置，无定额，今见管三十三人。）
屯驻两指挥（并寓廂军营）
寿春府：（元管六十四人，绍兴己未中七人。）今废。
镇江府：（元管一百二十人，绍兴己未中八人。）今废。
坊市
惠政坊（旧名崇仁，在左领军门前东街。今改。）
善教坊（旧名崇化，在右领军门前西街。今改。）
亲仁坊（在左廂东巷。）
安泰坊（旧名郊河，在右廂直安泰门。今改。）
阜俗坊（旧名易俗，在左廂下市。今改。）
辑睦坊（旧名黄浦，在右廂市。今改。）
遗爱坊（旧名棠荫，在左廂定川、安流门两间。今改。）
甘棠坊（在右廂直甘棠楼。）
望云坊（旧名景云，在左廂直望云门。今改。）
建安坊（在左廂建安山下。）
字民坊（旧名申政，在左廂建德县前。今移。）
双桂坊（旧名任义，在左廂建德县西。元丰八年，州人倪直侯、直儒兄弟同榜登科，里人为名之。）
福善坊（在左廂子城东，直嘉贶门。今创名。）
陵仙坊（在右廂子城北，相传为康希仙飞昇处。今创名。）
仁里坊（在右廂后历，故谏议大夫江公望所居。江自立名。）
和平坊（在右廂和平门内。）
诚孝坊（旧名集贤，在右廂子城西。绍兴九年，民徐明刲胁取肝，疗其母病，愈。改今名。）
育英坊（旧名秀士，在右廂州学前，今改。）
兴贤坊（在新贡院之街南，淳煕丙午岁创建。）
桥梁
永通桥：在定川门外，浮歙江上。旧曰政平，故谏议大夫江公望名之。绍兴七年，知州胡寅重新，易以今名。（又于江心当桥上作小亭，名曰卧虹，后因水泛溢湮没。）
伏龙桥：在州南市中。
石桥：（四一在军门前、一在子城东门外、一在建德县南、一在和平六外。）
章家桥：在建德县东。
上路桥：在建德县东。
佘浦桥：在望云门外。
风硎桥：在建德县北。
师子桥：在西溪。
沟渠
一在州东。自百顺门外池流入南沟，又东南入佘浦口，达于歙江。
一在州东。自嘉贶门外，乌龙山东、西源流入南沟，又东南入佘浦口，达于歙。
一在州西北。自嘉贶门外张考坞流转州北，入西南沟，又东南入佘浦，达于歙。
一在州西南。自北郭流入安泰斗门沟，又东南入佘浦口，达于歙江。
物产
《禹贡》：“扬州篠簜既敷，（孔安国《传》云：篠，竹箭；簜，大竹。《通典》云：敷，谓布地而生。）厥草唯夭，（《通典》云：夭，盛也。）厥木唯乔，（孔安国《传》云：乔，高也。）岛夷卉服，（《通典》云：卉服，絺葛之属。）厥篚织贝。（孔安国《传》云：织，细纻；贝，水物。”）《周官·职方氏》：“扬州：其利，金锡竹箭；其民，二男五女；其畜，宜鸟兽；其谷，宜稻。”（郑康成注云：锡，鑞也；箭，篠也；鸟兽，孔雀、鸾、鵁、鹳之属。）
今产：
榖
秔、稬、粟、麦、稌、麻、豆。
衣
绢、、绵、纱、布、苧。
货（《唐志》：建德、遂安皆有铜，今无。）
丝、漆、茶、蜜、蜡、纸。
药（《唐志》：遂安县石英山有白石英。）
款冬、半夏、菊花、地榆、白术、菖蒲、麦门冬、萆薢、芍药、瓜蒌、天门冬、构杞、何首乌、苦参、地黄。
果
梅、李、桃、栗、椑、柿、梨、杏、枣、橘、柚、榧、杨梅、枇杷、石榴。
木
槠、枫、椆、栎、楑、桑、杨、柳、松、檀、柏、槻、梓、桐、榉。
竹
苦、淡、筋、筀
畜
牛、马、羊、猪、犬、鸡、鹅、鸭。
禽
鸬鹚、雉、杜鹃、百舌、鸠、鵰、乌、鹊、鸲鸰、鹢、谿式鸟 、鹇、鹳、百劳、莺、鹞。
兽
熊、猴、麂、狸、虎、豹、豺、狼、兔、鹿、鼯、猨、犭冘 、豪、猪、野猪、白面狸。
鱼
鲫、鲂、鳊、鲤、鲈、鲇、鳜、鲥、鱼宾 、鲌、鳝、龟、鳖。
土贡
唐《正本字犯仁宗嫌名元十道录》云：“贡交梭”。 《元和国计图》云：“贡白石英、交梭、竹簟”。《唐志》载：“贡交绫、簟、白石英、银花、细茶”。旧经载：“贡交梭、绢、白苧布、红花、竹簟、鸠、阬茶、麦门冬、煎白蜜”。《九域志》载：“贡白苧十匹、簟十领”。国史志载：“贡母麞皮、交梭、绢、白苧布、白蜜、红花、竹簟、麦门冬（煎）”。
今贡：
白苧布十匹。 绢二十匹。折簟
赋税
夏税
绢：旧额五万七千九百一十七匹三丈六尺七寸。 今收四万五千七百五十三匹。 ：旧额一万三千五百八十匹二丈七尺八寸。 今收一万四千二百九十三匹。 绵：旧额四千九百八十六屯三两三钱三字。 今收二万六千一百七十六两。
秋税
苗米：旧额二万一千四百六十七石一斗一升三合五勺。 今收二万二千八百五十八石一斗五合。 茶租钱：旧额一万二千三百八十贯文。
今收三万一千三百八十贯文。
免役钱：旧额三万六千五百四十七费四百九十九文。
今收五万七千六百六十九贯三百八文。
和预买： 绢：旧额六万二百八十四匹二丈。
今收五万七千六百七十二匹。
：旧额二万二千囗（缺）百六十二匹。
今收二万二千五百匹。
丝：旧额二万三千五百两。
今收二万五千两。
生线：旧额五千两，无增减
课利
酒
都务租额：三万一千七百三十三贯文。绍兴己未额三万二千五百一贯文，今收三万一知七百三贯六百六十文。
比较务租额：三万六百六十三贯文。绍兴己未额三万一千三百六十七贯文，今收三万六百六十三贯七百五文。
赡军务：（绍兴七年置。元降指挥以课利三分充本州用，七分上供。每年趁净利二万贯文。）绍兴己未额二万八十贯一百一十文，今收一万六千五百八十贯八百文。
税
商税务租额：三万四千六十六贯文。绍兴己未额三万五千三百一十六贯文，今收三万八行二百七十五贯四百三十四文。
茶
递年批发：二百三十五万五千九百二十斤，计引钱三十九万八千三百七十贯文。绍兴己未额二百五十一万八千四百四十斤，计引钱四十二万六千九百五贯文。今批发：二百五十八万三百八十斤，计线钱三十六万七千一百二十六贯文。
递年住卖：五千八百四十斤，计引钱一千三贯文。绍兴己未额六千一百斤，计引钱一千三十七贯文。今住卖：五千八百斤，计引钱一千二百七十六贯文。
盐
递年四百八十八万九千七百斤，计引钱二十二万一千二百二十三贯文。绍兴己未额，五百五万一千七百斤，计引钱二十四万二千一百七十五贯文。今卖五百八十五万六百斤，计引钱四十万九千五百四十二贯文。
香
递年一百一十两，计引钱三百一贯五百文。绍兴己未额，一百一十两四钱，计引钱四百□□□□（此处缺数字）。今卖二百二十七两三钱，计引钱二百四十六贯六十八文。
礬
递年一千九百斤，计引钱二百六十七贯文。绍兴己未额，二千一百四十斤，计引钱二百八十八贯文。今卖二千七百一十五斤，计引钱二百七十一贯五百文。
寺观
天庆观：在子城西，唐景龙中建，名龙兴。国朝大中祥符元年，因天书降，诏天下建天庆观，改今名。四年，圣祖降，又诏即天庆观建殿，以奉圣祖，岁时长吏率官属朝谒，着于令，讫今行之。
兜率寺：在天庆观西，唐神龙元年建，名中兴。景龙元年改龙兴；开元中，又改开元。国朝大中祥符元年，改今名。（唐末，有僧道明居此寺，因号陈尊宿道场。寺有灵香阁，元祐宰相苏公颂为之记。又有陈尊宿庵。绍兴五年，寺为火爇，荡然无遗。八年，稍即旧建屋，有僧守越筑室山上，复名尊宿庵。）
资福院：在子城西北山下，国朝庆历中建，治平二年赐额，藏太宗御书。
文智寺：在州东。忠懿王钱俶建，名报恩寺。国朝太平兴国三年，避太宗潜邸名，改赐今名。
能仁院：在智福院北，国朝宝元中建，名承天寺。政和六年，因上地祗徽号有“承天”字，改赐今名，藏太宗御书。
保丰院：在亲仁坊。绍兴元年，僧居敏请分水县废寺额建，旧亦谓之接待院。
法善寺：在州东。相传云是清凉大法眼禅师道场，其宗派流入高丽最盛。
报恩院：在州东。国朝庆历中建。
十王院：在子城西，国朝皇祐中建。
祥符尼寺：在州北建安山下，自建德县龙山乡移。初名建安寺，国朝大中祥符年赐今名。
志贞尼寺：在州西。国朝大中祥符中建。今废。
祠庙（坛壝附）
城隍庙：在子城西北。
五通庙：在子城西。
五灵庙：在望云门内，国朝皇祐中，知州□□□（此处缺字）因神见梦，祈祷有应，请于朝，封五灵王。
山神坛：在仁安山之阳。乾道六年，知州张栻筑，为水旱祈祷之所。
两港龙王祠：在望云门外东山上。旧祠在溪阴，地势卑隘，或溪水泛溢，有所祷祈不可渡，则望移而已。淳煕甲辰春，权州事通判刘似迁于今所。
古迹
陵仙角：在子城西。耆旧传云：唐永徽三年，睦州刺史康希仙登昇之处，因以名其地。角，宜作阁。事既不经，又无所考据，姑存之。
贤牧
江秉之：字元叔，济阳考城人。为山阴令，人户三万，政事繁扰，阶庭常数百人。秉之御繁以简，常得无事，以在县有能，出补新安太守，以简约见称。所得秩，悉散之亲故，妻子常饥寒。人有劝其营田，秉之正色答曰：食禄之家，岂可与农人竞利。在郡作书架一枚，去官，留以付库。
羊欣：字敬元，泰山南城人。为新安太守，在郡四年，简惠著称。除临川王义庆辅国长史，不就。文帝重以为新安太守，在郡十三年，乐其山水。堂谓子弟曰：人生仕宦至二千石，斯可矣！及是，便怀止足。
萧几：字德元（本字犯圣祖名），齐宗室。早孤，有弟九人，并幼。几恩爱笃睦，闻于朝廷，清贫自立。位中书侍郎、尚书左丞。为新安太守，郡多山水，特其所好，适性游履，遂为之记。卒于官。
萧颖胄：字云长，齐宗室。自中书郎除左军将军，知殿内文武事，得入便殿。出为新安太守，吏人怀之。
伏暅：字元曜，平昌安丘人。为永阳内史，在郡清洁，政务安静。郡人何正秀等一百五十四人，诣州言状，湘州刺史以闻，诏勘有十五事为吏人所怀，梁武帝善之。徙新安太守，在郡清恪如永阳时，人赋税不登者，辄以太守田米助之。郡多麻苧，家人乃至无以为绳，其厉志如此。属县始新、遂安、海宁，并同时生为立祠。
王实：琅邪人，尚梁武帝女安吉公主，袭爵建城县公。为新安太守，实从兄来郡就求告，实与铜钱五十万，不听于郡及道散用。从兄密于郡市货，还都求利。及去郡数十里，实乃知，使追之，呼从兄上岸盤头，令卒与杖搏颊，乞原劣得免。
任昉：字彥升，乐安博昌人。梁天监中，自秘书监出为新安太守。在郡不事边幅，率然曵杖，徒行邑郭，人通辞讼者，就路决焉。为政清省，吏人使之。 刘幽求：冀州武彊人。开元二年，自尚书左丞相罢贬睦州刺史。
宋璟：邢州南和人。开元三年三月十一日，自御史大夫坐小累，为睦州刺史。
李揆：字端卿，系出陇西。自宰相罢为秘书监，流落十六年，始拜睦州刺史。
杜牧：字牧之，京兆万年人。会昌中，自池和刺史改睦州刺史。
田锡：字表圣，嘉州人。太平兴国八年，以右补阙知睦州。即宣圣祠建学，表请入纸国子学，印经籍给诸生讲授，诏特赐之，还其纸。
范仲淹：字希文，苏州人。景祐初（底本作中），以右司谏秘书阁校理知睦州。大兴学校，建严子陵祠于钓台，复其为后者四家。
赵抃：字阅道，衢州人。嘉祐中为殿中侍御史，求郡得睦。睦岁为杭市羊，为移文却之。民籍有茶税而无茶地，奏蠲之。民至今称焉。
题名
唐刺史李道古撰《大厅记》，具录唐代刺史名衔、除授年月，自永徽讫元和七年，凡一百六十三年，自张后嗣（本字犯太祖庙讳）而下至道古，五十一人。国朝雍煕二年，知桐庐县事刁衎撰《大厅记》，以道古所撰，绵历既久，残缺为多。复自唐显庆二年至太平兴国三年，盖元和之后，又一百六十三年，而道古已下，至韦诸、陈晟才三十一人。唐史载，中和三年，董昌据杭州，柳超自常熟入睦州，刺史韦诸杀之。四年，余杭镇使陈晟攻诸，诸以州授，晟据睦州十八年，死，弟询代立，自称刺史。天祐元年，叛附于杨行密。其间七十二年，盖衎记所谓钱氏割据，非王命略而不书者。而李继敏则钱氏纳土后，国朝首命知州也。其后萧璀继之，璀之后，田锡继之，衎记所谓田公是已。今据衎记，列其姓氏于左方。
张后嗣（显庆二年正月□（缺）日，自府司马加国子祭酒拜。）
高择言（乾封元年七月二十九日，自台州刺史拜。）
尤知钦（□□□□（缺）年二月十九日，自隋州刺史拜。）
高真行（永隆元年九月十四日，自右卫将军拜。）
张大安（永淳二年五月十九日，自普州刺史拜。）
长孙谊（□□□□（缺）年□（缺）月□（缺）日，自江州□□□□（缺））
李上善（天授元年九月九日，自唐州刺史拜。）
娄蕰（天授二年八月十日，自澧州刺史拜。）
谢禧（如意元年□（缺）月□（缺）日，自吉州□□□□（缺）。）
元延寿（通天二年正月十五日，自徐州刺史拜。）
杨元亨（久视元年八月十一日，自太府少卿拜。）
孙诠（神龙二年□（缺）月□（缺）日，自右骑□□□□（缺）。）
冯昭泰（景龙元年十月十九日，自邢州刺史拜。）
张昭命（景龙二年十月十三日，自杨州司马拜。）
魏驹（□□□□□□□□（缺））
刘幽求（开元二年三月二日，自太子少保拜。）
宋璟（开元三年五月十一日，自御史大夫拜。）
薛莹（开元七年四月十六日，自邢州刺史拜。）
韦利器（开元八年六月□（缺）日，自博州别驾拜。）
李仲宣（开元十三年九月十三日，自德州刺史拜。）
杨承令（开元十五年五月□（缺）日，自睦州别驾拜。）
柳齐开（元十□（缺）年□（缺）月□（缺）日，自莱州□□□□（缺）。）
崔景开（元十九年三月十日，自眉州刺史拜。）
李谅开（元二十二年十月九日，自领军卫将军拜。）
王审礼（开元二十六年八月□（缺）日，自温州刺史拜。）
卢同宰（天宝元年六月二十八日，自台州刺史拜。）
张愿（天宝三载九月十八日，自台州刺史拜。）
韦南金（天宝五载九月□（缺）日，自台州刺史拜。）
李寀（天宝九载九月二十六日，自江州刺史拜。）
张渐（天宝九载十月□（缺）日，自饶州刺史拜。）
张朏（天宝十载三月十日，自抚州刺史拜。）
郑济（天宝十一载七月十一日，自徐州刺史拜。）
冯临（天宝十二载十月十七日，自上司御副率拜。）
卢涣（天宝十□（缺）载□（缺）月□（缺）日，自歙州刺史拜。）
李伯承（天宝十五载正月十八日，自吉州刺史拜。）
阎钦爱（至德二载十一月十日，自苏州别驾拜。）
张崇晖（上元元年□（缺）月□（缺）日，自泗州刺史拜。）
贺若滔（永泰元年八月十四日，自义王傅拜。）
贾琛（大历三年十月二十五日，自庐州刺史拜。）
陶铣（大历四年□（缺）月□（缺）日，自江州刺史拜。）
李揆（大历十三年四月十三日，自秘书监拜。）
王缜建（中元年三月二十四日，自吉州刺史拜。）
杜亚建（中元年八月中尹晋绛州。）
韦赞（正元四年正月十六日，自驾部郎中拜。）
张汇征（正元七年二月十一日，自刑部郎中拜。）
李正臣（正元七年□（缺）月□（缺）日，自虔州刺史拜。）
李敷（正元十年十月二十七日，自濠州刺史拜。）
韦士勋（正元二十一年四月二十一日，自金州刺史拜。）
李幼清（元和□□□□（缺）。）
郑膺甫（元和四年三月二十五日，自度支郎中拜。）
李道古（元和六年六月三日，自唐州刺史拜。）
崔元芳（□□□□（缺）。）
羊士谔（元和十二年三月五日，自祥州刺史拜。）
独孤迈（元和十四年五月九日，自户部员外郎拜。）
孟简（元和十□（缺）年□（缺）月□（缺）日，自吉州刺史拜。）
韦文恪（长庆三年二月七日，自司门郎中拜。）
韩泰（长庆四年六月二十五日，自郴州刺史拜。）
张聿（宝历□（缺）年□（缺）月□（缺）日，自屯田郎中拜。）
张公儒（太和六年十月五日，自职方郎中拜。）
王琮太（和九年四月七日，自洛阳县令拜。）
李善白（太和九年十月□（缺）日，自□□□□（缺）。）
郑仁弼（开成二年八月七日，自卫尉少卿拜。）
吕述（开成二年七月二十三日，自盐铁推官、祠部郎中拜。）
薛蕴（□□□□（缺）年□（缺）月□（缺）日，自明州刺史拜。）
苏滌（会昌三年九月十四日，自给事中拜。）
韦有翼（会昌五年三月二十四日，自安州刺史拜。）
杜牧（会昌六年十月□（缺）日，自池州刺史拜。）
郑承休（大中三年十月七日，自果州剌史拜。）
李文举（大中六年四月十三日，自宗正卿拜。）
厉元（大中六年九月十□（缺）日，自□□□□（缺）使大理拜。）
崔彖（大中六年十一月十一日，自户部郎中拜。）
韩瞻（大中十二年四月七日，自雁州刺史兼本州镇遏使拜。）
牛丛（大中十二年十一月□（缺）日，自司勋员外郎拜。）
金仁规（咸通三年十一月二日，自太府少卿拜。）
陆墉（咸通五年十二月五日，自盐铁江淮知后、金部郎中拜。）
侯温（咸通□（缺）年□（缺）月□（缺）日，自□□（缺）郎中拜。）
冯岩（咸通十二年十二月十三日，自太府少卿拜。）
张极（咸通十四年十二月五日，自长安县令拜。）
许珂（乾符三年，自陈州刺史拜。）
柳超（乾符五年十月十四日，自盐铁浙东院、膳部郎中拜。）
韦诸（文明元年八月二十二日，自衡州刺史拜。）
陈晟（中和元年二月二十日，清平镇□□□□（缺）拜。筑罗城。）
李继敏（太平兴国二年六月十九日，殿中丞权知。）
萧璀（太平兴国四年□（缺）月□（缺）日，自□□□□（缺））
自太平兴国八年，田锡以右补阙知州，至雍煕二年去郡，后四十九年，当景祐元年，范仲淹以右司谏、礼秘阁校理知州；皇祐元年，陆轸以吏部郎中、直昭文馆知州，未几请老，以分司西京归；嘉祐三年，赵抃以殿中侍御使知州；绍圣元年，吕希纯自中书舍人知州；大观三年，蔡肇自吏部员外郎知州。由雍煕而至宣和，总百三十有五年间，知州亡虑数十人，独此六公，名德岿然。其他或姓名可见，又岁月不可考，今不复记。
宣和三年平方腊后，知州名氏，有潛山朱翌所作题名记，列之左方。
李邈（宣和三年四月五日，以武功大夫、荣州防御使知，四年四月十七日罢。）
周格（宣和四年四月十八日，以奉直大夫、直龙图阁知，七年正月十四日罢。）
凌唐佐（宣和七年三月三日，以朝请大夫权知，靖康元年九月二十六日罢。）
李裁（靖康元年十一月二十九日，以朝请大夫权知，建炎二年十二月十八日秩满。）
王永年（建炎二年十二月十八日，以中奉大夫知，建炎三年七月十一日罢。）
赵子砥（建炎三年七月二十日，以朝散郎权知，十二月四日罢。）
柳约（建炎三年十二月四日，以朝奉大夫、充集英殿修撰知，绍兴元年八月十七召。）
范世延（绍兴元年九月三日，以朝请大夫权知，当月二十一日罢。）
李擢绍（兴元年九月二十一日，以左朝散郎、充显谟阁待制知，二年三月十日罢。）
潘良贵（绍兴二年三月二十四日，以左朝散郎、直龙图阁权发遣，六月十五日罢。）
颜为（绍兴二年七月三日，以左奉议郎权发遣，三年六月三日罢。）
朱縡（绍兴三年六月四日，以左朝奉大夫权知，是月十一日罢。）
颜为（绍兴三年六月十一日再任，四年七月二十日秩满。）
石端中（绍兴四年七月二十日，以左朝请大夫权知，六年八月二十七日秩满。）
胡寅（绍兴六年八月二十七日，以左奉议郎、充徽猷阁待制知，七年闰十月十九日移永州。）
董弅（绍兴七年十一月初三日，以左朝奉大夫充徽猷阁待制知，绍兴九年八月初五日罢任。）
冯轸（绍兴九年八月二十八日，以左朝请大夫知，绍兴十年六月十二日罢任。）
郑滋（绍兴十年六月十五日，以显谟阁直学士、左大中大夫知，绍兴十二年三月二十一日除宫观。）
苏简（绍兴十二年三月二十四日，以右朝散大夫权发遣，绍兴十四年三月二十六日满。）
孙荩（绍兴十四年四月二十六日，以左朝奉大夫权知，当年九月二十七日得替。）
罗汝楫（绍兴十四年九月二十七日，以龙图阁学士、左朝请郎知，绍兴十七年八月二十一日除宫观。）
苏简（绍兴十七年九月一日，以右朝请大夫权知，绍兴十九年十月二十九日满。）
周林（绍兴十九年十月二十九日，以左朝请郎知，绍兴二十一年十二月十八日满。）
曹琏（绍兴二十二年正月二十六日，以朝议大夫知，绍兴二十三年七月二十九日改替。）
宋暧（绍兴二十三年十月初二日，以右朝散大夫权知，绍兴二十六年三月十二日罢。）
金安节（绍兴二十六年三月十二日，以左朝散郎权发遣，绍兴二十七年二月十六日，除浙西提刑。）
朱翌（绍兴二十七年十一日，以左朝散郎、秘书阁修撰知，绍兴二十八年十一月初十日，改知宣州。）
郑资之（绍兴二十九年二月初六日，以右朝请大夫知，）
樊光远（绍兴三十年四月二十三日，以左朝奉郎权发遣，明年三月十一日，除浙东提刑。）
郑知刚（绍兴三十一年四月初二日，以右朝奉大夫权知，绍兴三十二年三月十九日除宫观。）
吴概（绍兴三十二年四月初四日，以左中奉大夫知，绍兴三十四年（隆兴二年）四月十七日任满。）
朱正纯（隆兴二年四月十七日，以右奉直大夫知，乾道二年正月十三日罢任。）
柳大节（乾道二年三月十二日，以右朝奉大夫知，乾道三年五月十五日，除浙东提刑。）
柳楹（乾道三年闰七月十五日，以右朝奉郎权知，乾道五年十二月二十八日满。）
张栻（乾道五年十二月二十九日，以右承务郎、直秘阁权发遣，乾道六年闰五月十七日赴台。）
王师愈（乾道六年六月十八日，以左奉议郎权发遣，乾道七年五月二十八日改信州。）
林机自信州移知，乾道七年七月三日，以左朝请郎知，当月二十九日赴台。）
詹元宗（乾道七年八月二十三日，以左朝奉郎权发遣，乾道九年七月二十五日赴台。）
曹耜（乾道九年八月十五日，以朝散郎权发遣，淳煕元年九月二十七日丁父忧。）
魏楫（淳煕元年十月二十八日，以奉议郎权发遣，淳煕三年八月十八日，除都大提点坑冶。）
潘景珪（淳煕五年二月二十九日，以宣义郎、直敷阁权发遣，当年八月二十日丁母忧。）
萧燧（淳煕五年十月二十三日，以朝散大夫知，七年十月十二日，除敷文阁待制，差知婺州。）
韦璞（淳煕七年十一月十七日，以朝请郎、直显谟阁权知，八年九月初二日宫观。）
杨布（淳煕八年十二月二十九日，以朝请郎权知，淳煕九年八月二十四日宫观。）
楼锡（淳煕九年九月二十三日，以承义郎权发遣，当年十二月十七日丁父忧。）
李禾彧（淳煕十年正月二十六日，以朝请郎权知，当年七月初二日，改知温州。）
汪义端（淳煕十年八月十六日，以宣教郎权发遣，十一年三月初二日宫祠。）
陈公亮（淳煕十一年六月初三日，以朝请郎权知，十三年七月初三日满，除仓部郎官。）
陆游（淳煕十三年七月初三日，以朝请大夫权知，淳煕十五年七月初六日满。）
钱闻诗（淳煕十五年七月初六日，以朝奉大夫权发遣，淳煕十六年七月初一日罢任。）
张埏（淳煕十六年十月初九日，以朝散大夫权发遣，淳煕十六年七月初一日罢任。）
叶筹（绍煕元年十月初十日，以奉直大夫知，二年九月二十九日罢任。）
冷世光（绍煕二年十二月初四日，以朝请郎权发遣，三年十二月初三日宫观。）
赵不逷（绍煕四年二月初王日，以朝奉大夫□□□□（缺），五年六月初七日，除江西提刑。）
秦焴（绍煕五年八月二十八日，以朝议大夫知，庆元二年五月初九日宫观。）
曾集（庆元二年七月初一日，以朝奉大夫权知，庆元三年六月十九日罢任。）
李直柔（庆元三年闰六月十二日，以朝请郎权知，当年九月十五日丁母忧。）
黄衡（庆元三年十月二十六日，以朝奉大夫权知，庆元□（缺）年七月□（缺）日，改除福建提举。）
毛崈（庆元五年九月二十八日，以朝请郎权发遣，嘉泰元年正月十六日宫观。）
潘焘（嘉泰元年二月四日，以朝议大夫知。）
莫若晦（嘉泰元年十二月十一日，以朝议大夫知，嘉泰三年七月二十二日，除湖南提举。）
陈棅（嘉泰三年十月十五日，以朝请大夫权发遣，嘉泰四年八月初一日罢任。）
孙叔豹（嘉泰四年十二月十五日，以朝散郎、直秘阁权知，开禧二年二月二十五日罢任。）
巩嵘（开禧二年五月二十八日，以朝奉大夫权知，三年四月，转朝散大夫，嘉庆三年二月四日，除福建提举。）
赵师石（开禧二年五月二十八日，以朝奉大夫权知，三年四月转朝散大夫，嘉庆元年二月改知婺州。）
胡粢（嘉定元年三月二十一日，以宣教郎权发遣，二年二月转奉议郎，嘉庆三年二月四日，除福建提举。）
孟导（嘉庆三年三月九日，以朝奉大夫权知，当年十二月二十□（缺）日宫观。）
谢德舆（嘉定四年闰二月二十六日，以宣教郎、军器监簿权发遣，转奉议郎，六年二月二十七日除司农寺丞。）
宋钧（嘉定六年四月十五日，以朝奉郎、庆府寺簿权发遣，十月转朝散郎，嘉定八年三月四日除太府寺丞。）
魏大中（嘉庆八年四月十二日，以朝请大夫知，嘉定九年十二月三日，除福建运制。）
郑之悌（嘉庆十年二月七日，以承议郎、太府寺丞权知，转朝奉郎，十二年二月，除湖北提举。）
薛叔灌（嘉庆十二年四月十五日，以承议郎、监登闻鼓院权发遣，转朝奉郎，当年七月致仕，疾卒。）
许兴裔（嘉定十二年十月二十日，以承议郎、诸军审计司权发遣，转朝奉郎，十四年十月三日致仕。）
王棠（嘉定十四年八月一日，以承议郎、干办诸司审计粮料院权发遣，当年九月一日致仕。）
卢宪（嘉定十四年十月二十一日，以承议郎权发遣，次年转朝散郎，十六年九月除大理寺丞。）
赵立夫（嘉定十六年十月二十五日，以朝散郎知，大宗正丞兼刑部郎官，覃恩转朝奉大夫，宝庆元年九月二日赴召。）
谢采伯（宝庆元年十月八日，以朝议大夫知，宝庆二年三月六日罢任。）
陆子遹（宝庆二年十一月十五日，以奉议郎、太府寺簿权发遣，绍定二年三月二十三日赴召。）
陈畏（绍定二年三月二十二日，以朝奉大夫新知漳州改知，绍定三年六月二十五日罢任。）
卫朴（绍定三年八月十六日，以朝奉郎新知抚州改权知，庆寿转朝散郎，四年九月十三日，除太府寺丞。）
李弥高（绍定五年六月十七日，以朝奉大夫、太府寺丞权知，绍定六年三月转朝散大夫，四月十七日罢。）
赵汝桿（绍定六年四月十七日，以朝散郎、大理寺丞权知，当年七月十九日，除直宝章阁、两浙转运刺官。）
颜颐仲（绍定六年八月二十四日，以朝奉郎、将作监簿权知，转朝散郎。端平元年九月十三日，除司农寺丞。）
葛逢（端平元年十一月十三日，以朝散大夫、秘书省著作郎兼度支郎官知，端平二年四年十五日，除秘省著作郎。）
王会龙（端平二年七月五日，以承议郎、秘书省著作郎兼尚左郎官权知，三年四月二十七日，除秘书省著作郎。）
赵汝柄（端平三年五月二十六日，以奉议郎、添差通判权知，提举神泉监。嘉煕元年六月初一罢任。弟汝桿。）
万一荐（嘉煕元年十二月十三日，以朝散大夫、军器监承权知，三年二月二十六日，以会子罢任。）
卫湜（嘉煕三年七月初六日，以朝奉郎，主管官告院权知，四年九月转朝奉大夫，十二月二十六日赴召。）
赵与汶（嘉煕四年十二月二十六日，以朝散郎、秘书省著作佐郎兼权仓部郎官，除直秘阁权知，淳祐元年二月二十一日，别与州郡。）
王佖（淳祐元年三月十四日，以朝奉郎，将作监丞知，二年九月二十六日罢任。）
何处信（淳祐二年十二月初六日，以朝议大夫知，三年六月二十六日罢。）
赵希朴（淳祐三年八月初三日，以朝议大夫、大理寺正知，四年八月初一日，除军器省监。）
章大醇（淳祐五年二月初九日，以朝奉郎到任，六年八月初六日转朝散郎，十月初四日，除侍左郎官，申审得旨。）
高斯得（淳祐七年三月初四日，以朝奉郎、著佐兼权礼郎兼国史编修实录榫官到任，续转朝散郎，八年六月，除浙东提刑。）
赵孟传（淳祐八年七月二十九日，以宣教郎、太府丞、直定章差知阙到正祠使养，稓宝谟到任，九年四月转通直郎，十二月转承议郎，十年二月除刑部郎官。）
赵汝历（淳祐十年六月初三日，以奉议郎到任，十二年三月转承议郎，十二年四月，除司农寺丞。
季镛（淳祐十二年八月初一日，以承议郎、盐都进奏院到任，宝祐二年八月十三日替。）
吴槃（宝祐二年八月十三日，以朝奉郎到任，三年三月兼节制军马，四年正月二十七日罢任。）
正倅题名
题名，往年废于煨烬。绍兴十年，齐志行始为之记，起宣和三年，迄嘉定三年，凡四十八人，刊石既满，其后遂不复录。临江章璞，涖事之明年，序次嘉定五年以后来书者九人，刻石以续前作。知州陈畏为之记。
陈次中宣和三年四月一日，以朝请郎到，六年七月二十九日替。
吴辉宣和六年八月一日，以朝议大夫到，建资元年七月初三日替。
刘拱建炎元年七月初三日，以承议郎到，三年七月二十四日替。
赵霈建炎三年七月二十五日，以左朝散郎到，绍兴元年八月十四日替。
黄策绍兴元年八月十五日，以左宣教郎到，二年四月初二日替。
朱发绍兴二年五月初七日，以左朝议大夫到，四年九月初十日替。
曾绰绍兴四年九月十一日，以右承议郎到，六年十二月二十日替。
吴任钧绍兴六年十二月二十一日，以左宣教郎到，八年六月十日替。
孙傅绍兴八年六月二十七日，以左宣教郎到，十年七月十四日替。
齐志行绍兴十年七月十四日，以左朝散郎到，十二年二月十六日替。
沈造绍兴十二年四月四日，以左朝散郎到，十二年五月十四日改差。
洪光祖绍兴十年七月十六日，以右奉议郎到，十四年十月二十八日替。
郑震绍兴十四年十月二十九日，以朝奉大夫、直秘阁到，十六年十一月二十七日替。
沈大椿绍兴十六年十一月二十八日，以左宣教郎到，十八年十二月初六日替。
游其藩绍兴十八年十一月初六日，以左朝请郎到，二十一年三月十九日替。
杨云绍兴二十一年三月十九日，以右朝奉郎到，二十三年四月二十三日替。
汪彭年绍兴二十三年四月二十三日，以右朝请郎到，二十四年九月十七日替。
李洪绍兴二十四年十一月初二日，以右朝散郎到，二十六年十月二日，除大理寺。
宋惠畴绍兴二十六年十月初十日，以右朝请郎到，二十八年四月二十五日替。
薛冀绍兴二十八年七月初三日，以右朝郎到，三十年正月二十日替。
魏彥机绍兴三十年二月二十四日，以右朝散郎到，三十二年三月十三日替。
司马伋绍兴三十二年三月十三日，以右朝奉郎到，隆兴二年三月二十四日替。
孙次仲隆兴二年三月二十四日，以右承议郎到，乾道二年三月二十四日替。
潘文孝乾道二年三月二十四日，以左朝奉大夫到，四年四月十二日替。
翟纮乾道四年四月二十早日，以右朝奉大夫到，六年五月二十九日替。
丰谊乾道六年五月二十九日，以左朝请郎到，当年六月初二丁母忧。
韩垒乾道六年八月十二日，以左朝散郎到，八年三月初七日丁母忧。
薛俟中乾道八年四月二十八日，以右奉议郎到，九年七月二十九日替。
张杓乾道九年十二月二十三日，以宣教郎到，淳煕三年正月十九日替。
温镗淳煕三年正月十九日，以朝奉大夫到，五年三月初五日替。
朱孝文淳煕五年三月初五日，以承仪郎到，六年十二月十二日事故。
楼城淳煕七年二月十三日，以朝散郎到，九年四月十六日替。
刘佖淳煕九年四月十六日，以承议郎到，十一年四月十七日满替。
韩元象淳煕十一年四月十七日，以奉议郎到，十二年十二月十九日致仕。
朱翚淳煕十三年二月十八日，以朝奉郎到，十五年三月三日替。
赵师□淳煕十五年四月，以承议郎、太常寺丞到，该□（缺）庆寿恩转朝请郎，十六年四月满。
赵师复淳煕十六年五月，以朝散郎到，绍煕元年十一月该覃恩转朝奉大夫。二年三月，除权发遣知全州。
潘昌老绍煕二年十月，以通直郎、主管官告院到，四年三月满。
任清叟绍煕四年三月，以朝奉郎、太府寺丞到，五年二月转散郎，庆元二年正月，除尚书都官员外郎。
何润庆元二年，以朝请大夫、诸军审计司到，四年二月满。
赵子怀庆元四年二月，以奉议郎到，六年正月满。
张宗愈庆元六年二月，以朝奉郎，提辖左藏库到，嘉泰二年二月满。
赵不摭嘉泰二年二月，以朝请大夫、庆府寺丞到，四年三月满。
徐材嘉泰四年，以宣教郎、大理司直到，开禧二年三月满，六月省免次任。
（注：此处应接下页柴几至卫朴共十一人题名）
卫溉宝庆元年十月，以朝散郎到，三年十二月满。
杨轰绍定二年八月，以朝奉郎、大理评事到，四年七月宫观。
斯泽绍定四年八月，以朝散郎、国子监丞到，当年九月，除知南康军。
项容孙绍定四年十月，以承议郎、添差通判平江府改任，兼权州事，五年六月，改知德安府。
赵汝柄端平六年六月，以奉议郎到，专一措置修复神泉监，议钱职事，三年六月就，除知州事，提举神泉，改罢。
郭磊卿端平三年十月，以奉议郎、太社令（于当年十月）到，三年十二月二十三日，该恩转承议郎。嘉煕元年四月十三日，以磨磡转朝奉郎，二年九月初十，改太学博士。
陈叔远嘉煕二年十二月十九日，以宣议郎、太社令到，三年十一月，以磨磡转宣教郎，四年六月□（缺）日，丁母忧。
章鑑嘉煕四年八月二十日，以承议郎、提辖左藏库到，淳祐元年正月十九日，丁母忧。
孙梦观淳祐元年十二月十三日，以奉议郎、行武学谕〔到〕，二年四月十九日，以疾丐祠，主管台州崇通观。
赵与澣淳祐二年六月三日，以宣教郎、行太社令到，当年月内磨磡，转奉议郎。三年六月二十六日，臣寮论与祠，七月初四日离任。
赵时台淳祐三年九月十九日，以朝请郎、干办诸司粮科院到，□□□□（缺）。
（注：此后排列有误）
曾栗淳煕十五年三月初三日，以宣教郎到，十五年十一月十七日，丁母忧。
沈檝淳煕十六年正月初九日，以朝请郎到，绍煕元年二月初二日罢。
郑益绍煕元年四月十七日，以朝奉大夫到，三年五月二十一日替。
陈序绍煕三年五月二十二日，以朝请郎到，五年六月十八日替。
俞泂绍煕五年六月十九日，以朝请郎到，庆元二年八月二十一日替。
王棐庆元二年八月二十二日，以朝请大夫到，四年十一月二十日替。
朱辅庆元四年十一月二十一日，以朝奉郎到，六年十二月初八日替。
赵善纪庆元六年十二月初九日，以朝散郎到，嘉泰三年二月二十六日替。
林谷嘉泰三年二月二十七日，以朝散郎到，开禧元年四月二十九日满。
柴几开禧元年四月二十九日，以承议郎到，二年九月二十三日，避嫌宫观。
张攀开禧三年二月初八日，以承议郎到，嘉业元年十二月初九任满。
胡垍嘉定元年十二月初十日，以奉议郎到，二年十二月二十一日满。
曾党嘉定二年十二月二十二日，以朝奉郎到，嘉定□（缺）年□（缺）月□（缺）日满。
谢采伯嘉定五年十二月二十二日，以朝请郎到，八年正月十六日替。
李伯坚嘉定八年正月十七日，以承议郎到，当年五月十三日丁母忧。
俞远嘉定八年八月十六日，以朝奉郎到，十年七月二十三日替。
高之问嘉定十年七月二十四日，以朝奉郎到，十二年八月二十七日替。
黄简嘉定十二年八月二十八日，以承议郎到，十四年六月初二日罢。
朱增嘉定十四年八月十七日，以朝奉郎到，十六年八月二十四日，改通判鄂州。
卫朴嘉定十六年十一月二十八日，以承议郎到，宝庆元年十一月十九日满，差知江阴军。
赵崇□宝庆元年十一月二十一日，以承议郎到，三年六月二十六日致仕。
莫涣宝庆三年八月二十七日，以朝请郎到，绍定元年四月二十一日罢。
章璞绍定元年九月二十一日，以朝奉郎到，三年七月三十日罢。
李知先绍定三年十一月初三日，以朝奉郎到，五年二月十三日替。
曾黯绍定五年十一月二十三日，以朝奉大夫到，端平元年七月二十六日，赴□（缺） 都堂审察。
武迪端平元年十月十一日，以中奉大夫到，三年十二月初八日替。
姜弥明端平三年十二月八日，以奉议郎到，嘉煕二年正月二十六日，改添差通判临安府。
鲁之损嘉煕二年十月□（缺）日，以朝请大夫到，嘉煕四年十二月初七日替。
武迪嘉煕四年十二月初七日，以中奉大夫到，淳祐三年二月二十八日替。
徐士特淳祐三年十二月二十八日，以朝奉郎到。
张弓登 淳祐五年三月初八日，以朝奉郎到任，七年六月初三日替。
史望之淳祐七年六月初三日，以朝散郎到任，八年十一月□（缺）日，除宗正寺簿。
谢焱淳祐八年十二月二十七日，以朝散郎到任，十一年正月初三日，新知岳州，当日交割离任。
吴溥淳祐十二年正月初三日，以奉议郎到任□□□□（缺）。
孙一飞淳祐十二年七月二十五日，以朝散郎到任□□□□（缺）。
宣瑴宝祐元年六月十三日，以朝奉郎到任□□□□（缺）。
陈棠宝祐二年三月初九日，以朝请郎到任，四年三月二十三日替。
朱逢宝祐四年三月二十三日，以朝奉郎到任□□□□（缺）。
添倅题名
桐庐郡丞员外置，置罢不常，其或一、二十年不置，近又不侯代辄迁，是以壁记不立。嘉熙年间，陈叔远到官未满岁，则摉遗谍、订他刻、询故老，断自刘公义而下，以迄于今百年间，可考者二十有四人。自中兴以来，添差之员浸广，率多取诸班者，视正员之选愈重。有郭磊卿为之记。
朱去非建炎三年三月，以宣义郎、直秘阁到，绍兴二年十二月，除太堂寺簿。
韩瀹绍兴二年十二月，以右通直郎、行司家寺簿到，三年十月，除知筠州。
虞大有绍兴三年十月，以左承议郎、权尚书金部员外郎到，四年八月，除尚书礼部郎官。
黎明绍兴四年八月，以左宣教郎、行大理寺直到，六年八月赴召。
李子浩绍兴六年九月，以左朝奉郎到，九年正月，除知海州。
刘公义绍兴九年四月，以右朝散郎到，九月，转朝请大夫，十一年八月满。
鲜于价绍兴十一年八月，以右朝奉郎到，十三年六月，除监□（缺）登闻检院。
魏俟绍兴十三年七月，以左承务郎、行国子博士到，当年十二月罢。
杨持绍兴十三年十二日，以左朝请大夫到，十五年四月内丁母忧。
赵宗遦绍兴十五年五月，以右通直郎到，十六年二月，特除隨州观察使。
王周卿绍兴十六年三月，以左宣教郎、太常寺簿到，十八年三月秩满。
沈长卿绍兴十八年三月，以左通直郎、将作监丞到，十九年十月罢。
章衡绍兴二十年三月，以左朝请大夫到，二十二年六月秩满。
郑康绍兴二十二年六月，以左宣教郎、浙西提点刑狱司干办公事改任，二十四年五月，除太府寺簿。
范端臣绍兴二十四年六月，以左奉议郎到□□□□（缺）。
韩义古绍兴二十六年十月，以右通直郎、太社令到，二十七年九月，除诸司审计司。
窦处容绍兴二十七年九月，以右朝奉郎、通判秀州两易到，二十九年八月，除发遣临江军。
戴舒绍兴二十九年九月，以左奉直大夫到，当年十二月，除左中奉大夫，三十一年九月满。
欧阳师古绍兴三十一年九月，以右宣教郎、直秘阁到，隆兴元年八月，除广西经略司参议官。
危忠迈隆兴元年八月，以左承事郎、通判婺州改任，乾道元年四月通理满。
赵己傅乾道元年四月，以左承议郎、大理评事到，二年八月，除太常博士。
张次谦乾道二年八月，以左朝散郎到，九月罢。
万俟若川乾道三年九月，以右承事郎、直秘阁到，五年十月赴召。
俞琬乾道五年十一月，以左朝奉郎到，七年十一月满。
吴逵乾道七年十一月，以承议郎到，九年十一月，除权知泰州。
诸葛莘淳煕元年二月，以宣教郎、太学正到，三年五月，除太学博士。
陈嘉洪淳煕三年五月，以宣教郎到，四年八月两易通判泉州。
颜发淳煕四年十月，以奉议郎、太府寺簿到，六年除司农寺丞。
邵嗣复淳煕六年十月，以宣教郎、秘书省著作佐郎到，七年十一月，除秘书省著作佐郎。
张俊淳煕七年，以宣教郎到，九年十一月满。
柴国器淳煕九年十二月，以承议郎到，十四年四月，转朝散郎、袭封崇义公，十一年十二月满。
韩修淳煕十一年十二月，以朝请郎、玉牒所编修官到，十三年十月，除实录院检讨官。
赵子觉淳煕十三年十一月，以奉议郎到，十五年二月，改分差广州榷货务。
留张遇以奉议郎□□□□（缺）四月十二日，□□□□（缺）六月十一日任满。
吴湜□□□□（缺）到任，当年九月初十日，因磨磡准告转朝，□□□□（缺）八年四月十七日□□□□（缺）特授直秘阁，淳祐九年六月十七日满。
谢奕淳祐九年六月十七日到任，淳祐十年十□□□□（缺）议郎，到淳祐十一年七月二十二日任满。
潘墀淳祐十一年七月二十二日到任，当年闰十月十四日□□□□（缺）参议郎，至宝祐元年七月二十二日满。
杨敬之以通直郎、主管三省枢密院架阁文字，于宝祐元年七月二十四日到任。
吴坚宣教郎、行武学博士，宝祐三年四月十一日到任，四年四月十四日，磨磡转奉议郎。
学校
至圣文宣王庙，旧在城东南隅，国朝雍煕二年，知州田锡迁于城西北隅，即庙建学。表请入纸国子学，印经籍给诸生。诏赐之，还其纸。景祐中[初]，范仲淹始建堂宇斋庑。庆历中，知州向俟奉诏增广。嘉祐中，知州赵抃营置田租养士，作诗以勉诸生，且有“莫将荣悴汩于中”之句（石刻见存）。大观中，知州李升奉诏，重新庙学。宣和中，颁降御书，殿榜曰“大成”。绍兴七年，知州胡寅尽徹旧屋，自殿堂、廊庑、斋舍，焕然一新，但门径屈折而东出。乾道五年，知州张栻悒然不满属学之南有志真废尼寺故址，悉举以广学宫。于是学门南开，门内有屋十二八间，僦与民居，日收赁钱，添助养士。续因寓公欲广其居，强将他处赁屋，换易本学，告于州。绍定元年，知州陆子遹于是撤去赁屋，起造二亭，东曰采芹，西曰折桂，杏坛在焉：先是从祀列绘展上壁间，淳祐改元，知州王佖谓无等差，乃命工绘从祀于两庑，且前设枢槛，以肃庙貌，增创东西夹廊共二十四间，俾归斋升堂者，毋亵殿庑，而出入是。三年，知州何入信以殿庑绘像距庭砌，犹觉逼隘，又展拓近里，由是严之学宫改观矣。有郡博士桂锡孙为之记。
州学养士，自旧以七十人为额。学田以亩步计，所收租米四百三十五石三斗五升九合。（建德县一百八十九石八斗二升一合；遂安县二百六石一斗二升；桐庐县一十五石八斗一升八合；寿昌县二十三石六斗。）又六月内州仓支接济米二十石，谷一万六千五百四十七斤。三十八石六斗四升（并建德县），又四石（兰溪县）。钱岁收二百五十贯零三十文（租丝钱二十一贯八百文。建德县一百九贯七百八十文；遂安县入贯二百五十文；桐庐县三十三贯二百文；寿昌县七十七贯文）。又月收一千八十五贯三百一十文（赁地钱一十三贯二百九文；楼店务石砂地钱七贯七面五十三文。桐庐县河注三十三贯六百九十一文；淳安县河渡二十七贯二百九十六文；分水县河渡一贯四百文；寿昌县河渡二贯九百六十一文。本州养士钱一千贯文）。又日收五百文会九百四十四文足（都税纳福昌店赁屋钱三十五文足，五百文会赁屋钱九百九文六分足）。租绢一十二匹，粗丝八十六两半。淳祐二年七月，王监丞任内，教授桂锡孙，申照对本学养士钱，从来系使府给下二百贯文会，补还鱼池花利，缘自十七界会，准朝省指挥作一百五十四文，行用于是。旧会一贯比作新会二百，兼之物价顿增，如鸡豚、菜茹、樵薪之鬻，五倍于旧。所谓一贯旧会，虽有二百新会之名，元无二百新会之实。由是养士之费太窘，支吾公厨，萧然每食不饱。伏自镇临以来，惠顾士类，每月共增作三百六十贯旧会外，又于使帑特送四十贯旧会，以助不足，诸生拜赐可谓厚矣。但本学公厨破食，日以七十人为额，使府月得四百千，每日计支十四贯会，除前廊五人准太学例，人给四百会食钱外，止有十二贯会充七十人一日之用，每人不及二百文会。虽官价有三十余镪，而物价无一筯菜羮；虽视者甚为有余，而视今则依前不足；虽食无求饱固学者所甘心，而饮食以将厚意乃监丞之夙心。敢为诸生有请，欲乞台判自七月分为始，径支新会二百贯，庶养之者既至，则教之者可行。续奉王监丞面谕：今且以新旧各半支行，余留为后来太守嘉惠之地。自此，月支六百贯。三年，知州赵寺正以封殖先正，大卿棠阴，每事从厚，于学校尤加厚焉。教授桂锡孙遂获由前日二百贯新会之请，自四年五月帮行。于是士无权舆之叹。前廊日人七百，诸生日人五百。
登科记（宗姓及童子武举附）
国家设科赐第，新定自钱氏纳土后。太平兴国三年，贡士之数盖少。五年，赐苏易简以下及第二十三名，已前並授通判，赐宴迎春苑。（《会要》太平兴国二年，赐吕蒙正已下及第，并赐袍笏，又赐宴，又□（缺）御诗，此其始也。五年，赐苏易简已下及第，七年，赐王世则已下及第，始分甲、乙之科，各赐出身。雍煕二年，赐梁灏已下及第，端拱元年，赐蔡齐已下及第，二年，赐陈尧叟已下及第，淳化三年，赐孙何已下及第，即赐儒行篇。）咸平二年，赐孙暨以下及第，州率未有预贡荐者。三年，赐陈尧咨已下及第，州始荐建德乡王冕应贡，破白乡举首登科。嘉祐祫飨，诏四岁一举或间岁一举。治平四年定制，应贡者三岁解九人，增明经一人，共为十人。崇宁行三舍法，贡六人，三岁并零，分通二十人。宣和五年复进士科，三岁解十六人。靖康渡江，附流寓者解二人。绍兴二十六年，诏罢西北流寓试，并入土著，视解额最少处，参以前定终场人数，率百人解一人。而郡终场者千七百六十有一人，二是通额十八人，以为定制。而近岁士，毋虑数倍，辄因碑所载，订于志。
咸平三年，陈尧咨榜：
王 冕 邵焕（童子科）
景德二年，李迪榜：
葛 昂 徐舜俞 孙敏
大中祥符五年，徐奭榜：
许 墀
天禧三年，王整榜：
王 言 许 湜
天圣二年，宋郊榜：
王 稷
天圣五年，王尧臣榜：
葛 闳 邵 炳
庆历二年，杨寘榜：
吴仲举 倪天秩
庆历六年，贾黯榜：
胡楚材 倪天镇 王庭坚
皇祐元年，冯京榜：
王庭筠 项 随 胡英材 皇甫朝光湖学 胡之彥
皇祐五年，郑獬榜：
邵景初 王中敏 盛 侨 许升卿 包舜宾
嘉祐二年，章衡榜：
方仲谋 徐 任 包 廓
嘉祐四年，刘辉榜：
陈 向
嘉祐六年，王俊民榜：
顾 中 喻 房
嘉祐八年，许将榜：
项 陟 叶 浚
治平二年，彭汝砺榜：
皇甫师中
治平四年，许安世榜：
江公著 方 蒙
煕宁六年，余中榜：
舒 焕 郑 弇 许大希 王知元 江公望
煕宁九年，徐铎榜：
吴 俦（续中贤良）
元丰二年，时彥榜：
胡 希 王 泽 江公佐 吴 纯
元丰五年，黄裳榜：
吴 淘 王 沃
元丰八年，焦蹈榜：
倪直侯 余 宽 倪直孺 范 寔 姜周臣 徐 素
元祐三年，李常宁榜：
方行可
元祐六年，马涓榜：
方 鼎 江公明 方 参 徐舜元
元祐九年，毕渐榜：
包 雄 王禹得 朱 巘 舒彥举
绍圣四年，何昌言榜：
胡之辅 邵嘉言
元符二年，
朱 戡铨试优等，赐进士出身。
元符三年，李釡榜：
方 逸 李 淳 詹 林 江公亮
崇宁元年
王 昇（左丞陆佃以学行荐，赐诸州教授。先授湖州，次擢涛州教授。）
崇宁二年，霍端友榜：
王大年 詹 至 胡献可 胡国瑞 盛良贵 方 訚
徐敏中 詹大声
崇宁三年幸太学，赐上舍生郑南以下释褐：
方闻（释褐）
崇宁五年，蔡薿榜：
王缙（分水司谏） 邵 愈 朱 彪察院 郎申之
大观二年幸太学，赐贡士王俱十四人释褐：
叶天倪
大观三年，贾安宅榜：
叶天将 方 闳 王 朴 王彥中 詹公著 胡端平
詹之纲 姜师仲 皇甫存（授以孝悌二行，举政和五年状元何栗榜，赐进士出身。）
政和二年，莫俦榜：
叶义雄 江 邈 翁 范 朱异史部郎中 王禹同
政和三年幸太学，赐贡生陈公辅十九人释褐：
叶三省
政和五年，何栗榜：
方元若 邵嘉瑞 唐 济 喻彥先 范大亨 翁 开
傅岩叟 詹大方 徐时中
政和八年，嘉王榜：
黄大知 王大卞 邵大受 翁 由 詹干之 唐处仁
詹大和 郑 滋 詹天秩 方 慤
宣和三年，何涣榜：
陆时雍 江舜俞
宣和六年，沈晦榜（赐御制诗）：
詹 棫 吴 并 叶义应 詹 柽 郎希周 钱公举
胡国佐
建炎二年，李易榜：
盛光祖 吴 震 倪成修 方元昭 喻 樗
叶义问（枢密）
绍兴二年，张九成榜：
王 郊 范 壎 邵 拱 洪 基 酆伸之 张 纲
魏公啟 王允明
绍兴五年，汪应辰榜：
王日勤 王日休 方 迈 余执度 江 修
绍兴八年，黄公度榜：
叶义权 喻仲远
绍兴十二年，陈诚之榜：
叶真卿 邵延孙 项 忱 方 序 詹百之 王若讷
绍兴十五年，刘章榜：
洪嘉瑞 黄安仁
绍兴二十一年，赵逵榜：
唐友闻 詹仪之 汪虚中
绍兴二十四年，张孝祥榜：
范端臣上舍 胡当可 马大同 陈太鼎
绍兴二十七年，王十朋榜：
方闻一 唐廷坚 胡一之 邓 朴上舍 胡南逢
王觉民
绍兴三十年庚辰，梁克家榜：
赵彥逾（观文） 叶允升 朱大和
隆兴元年癸未，木待问榜：
王 椿（上舍） 徐 衡上舍 方 玠 方有开 王 恬（国学 ）
徐孝恭 何 炜 姚舜陟
乾道二年，萧国梁榜：
赵彥肃（复斋先生） 余 宰 方懋恭 邓 光上舍 翁孟麟
方应之 余仁时
乾道五年，郑侨榜：
姜大中（上舍） 万 括 詹 渊 方懋烈 童 谔
乾道八年，黄定榜：
胡朝颖
淳煕二年，詹骙榜：
詹傚之 王 旉 方壮猷 邵梦得
淳煕五年，姚颖榜：
方 岳 赵琎夫 颜 绂 邵 朴
淳煕八年，黄由榜：
郑绍伊 赵伯友 朱承孙 姜 石 方奇之
淳煕十一年，卫泾榜：
洪彥华 王中纯
淳煕十三年（高宗庆恩出官）
王中实（上舍释褐）
淳煕十四年，王容榜：
郑 爗 卢南一 王中虚 周炳然 余光大
绍煕元年，余复榜：
邵 缵（上舍） 方 伷 洪 琰（国学） 洪 璞（国学）
吴 初（国学） 翁 宁 赵彥迥 赵不媃 叶 谦
绍煕四年，陈亮榜：
王允升（国学） 唐 炎 任 体 项肆（国学） 张 松
黄 茂（国学）
庆元二年，邹应龙榜：
王 临（国学） 朱仲河（上舍） 邵仁麟 方 强（国学）
庆元五年，曾从龙榜：
周师成 郑 诲 童兴宗（上舍） 邵一飞
嘉泰二年，傅行简榜：
滕承孙 许大声（国学） 卢端谊（国学） 叶子仪 方赐复
开禧元年，毛自知榜：
洪梦良 方 柲 邵 源 赵师缄 赵汝端 赵彥巘
赵儃夫（取应魁）
嘉定元年，郑自诚榜：
胡诚一 马 高 王三锡 方 俌
嘉定四年，赵建大榜：
柴 锐国学 方万里（国学） 赵琖夫
嘉定七年，袁甫榜：
吴应酉 詹仁泽（内舍） 林 炎 赵筑夫 方淳
叶梦符 王立中（上舍） 王 直（国学）
嘉定十年，吴潛榜：
郑希吕 余大渊 赵希□ 郑 颖（国学）
嘉定十三年，刘渭榜：
金友龙
嘉定十六年，蒋重珍榜：
郑 闻（国学） 周 高（国学） 俞诚一（国学。今名公明。） 赵师縡
宝庆二年，王会龙榜：
洪梦炎 余 肆 叶 微 马登龙 叶端平 赵孟修
赵师缉 赵爖夫 赵汝绾 赵汝氵得 赵彥岳
绍定二年，黄朴榜：
方应旗 汪自强 洪 牧 胡伯骥
绍定五年，徐元杰榜：
江时举 洪扬祖（上舍） 姚梦角 李 濬
端平二年，具叔告榜：
江应发 赵由迪
嘉煕二年，周坦榜：
邵应豹 林 旂（上舍） 方 若 具季子 王 鈜
何应旂 方 洪 赵綵夫
淳祐元年，徐俨夫榜：
邵 甲 翁应弼 黄宗仁 洪松龙
淳祐四年，留梦炎榜：
余梦洪 胡梦魁 舒文龙（国学）
人物
江公望，字民表，郡人，崇宁初任左司谏，抗疏极论时政及宫禁事，皆人所难言者。坐废。终身全名伟节，始终不谕，天下高之。绍兴元年，诏赠右谏议大夫，官其后二人。
詹良臣，字唐公，郡人。敦厚有节操，年七十二，以特奏名为处州缙云尉。方腊起歙岭，且犯处，君以数十百人独守。或谓盍去诸！君曰：食焉不避其难，吾官以逐盗为名，必死之。力不敌，被执，贼胁降，君怒骂贼，贼忿恚，割君肉使自啖，君且吐且骂，垂死骂不止。贼平，追录死事，赠通直郎，官其子孙三人。时长子大方已仁矣，后终于签书枢密院事。
王 昇，字君仪，郡人。博治多识，尤邃《礼》《易》，家居不仕。以尚书左丞山阴陆公荐，特起于家，遂历礼官。晚以徽猷阁待制还乡里，知数预语人以将死，绍兴二年，无疾而卒，年七十九。
王 缙，字子云，郡人。天资忠厚，事亲从兄，诚意笃密，训敕子孙有法。与谏议江公，皆以风节论议显于世，为乡里所重。其权侍御史，迁右司谏，知无不言。每谓人才实难，多事之际，尤宜为朝廷爱惜。以故不专弹击，而惟论安危大计与所以启悟君心者。光尧太上皇帝，尝以中正不阿得谏臣体称之。退归几二十载，恬然自乐。年八十七，一日语其家人曰：心中无一事，时至可矣！夜分而逝。
碑碣
大厅记三：
一、唐刺史李道古撰。（石废记传。）
一、国朝知州田锡撰。（今不存。）
一、将作监丞知桐庐县刁（布）〔衎〕撰。（石废记传。）
文宣王庙碑：雍煕三年，知州田锡文。（石废记传。）
城隍庙碑：唐刺史吕述文，开成五年立。（在本庙。）
龙兴寺碑二
一、唐开元三年，台州刺史康希铣文。（石经火不存。）
一、唐大中十四年，润州刺史萧定文。（今不存。）
唐乌龙山许尊师孝感瑞芝记：上元二年乡贡进士何源述。（旧经止云龙兴观碑，今石在天庆观，文词学画皆可喜。）
唐乌龙山有道先生许公碑：正（本字犯仁宗嫌名）元十一年，江夏李师尚文。（旧经亦云龙兴观碑，今石在天庆观。其称许公者，道士也。其徒私以有道之号谥之。）
严先生祠堂记：景祐元年，高平范仲淹述，邵疎篆，经方腊之乱不存。宣和七年，知州凌唐佐重刻于石。（绍兴八年知州董弅又得吴兴张有篆，刻于邵篆之阴。在高风堂。）
州学进士登科记：嘉祐三年，殿中侍御使、知州赵抃撰。（在州学。）
灵香阁记：煕宁五年，集贤院学士、知杭州苏颂撰。（在建德县衙。）
新作浮桥记：治平三年，会稽钱勰撰。（石废记传。）
知州题名记：绍兴四年，灊山朱翌撰。（在大厅。）
放生池记：绍兴十四年，左朝奉大夫、主管洪州玉隆观姜师中撰。（在湖心法言寺。）
均减丁税记：乾道九年，知州詹亢宗撰。（在大厅东。）
瑞粟图记：淳煕十二年，知州陈公亮撰。
新建贡院记；淳煕十三年，知州陈公亮撰。（在贡院。）
图经卷第一，此卷板心原标卅九叶至九十九叶，中有又四十一叶，原实一百叶

[book_title]图经卷第二
历代沿革
望建德县，本汉富春县地（晋简文郑太后讳阿春，孝武改曰富阳）。吴孙权黄武四年，分富春置，隶吴郡。封（子皓）〔孙韶〕为建德侯。晋宋以后，皆隶吴郡。梁普通十年，割隶东阳郡。隋开皇九年，县废，併太末、丰安三县入金华，改为吴宁县。后复为金华，属东阳郡。大业十年立为镇。唐武德四年，复为县，隶严州（时即桐庐置严州）。神功元年，移州治。历唐末五代及钱氏，讫国朝，皆因之。正（本字犯仁宗嫌名）元中为紧县，元和中为上县，唐志如之。国史《九域志》皆为望县。
县境（道路附）
东西一百三十里。
南北八十里
四至八到：
东至桐庐县界五十里，以安仁牌为界。自界至桐庐三十五里。
西至寿昌县界六十里，以茭塘为界。自界至寿昌二十五里。
南至婺州兰溪县界六十里，以花塘为界。自界至兰溪三十里。
北至分水县界六十里，以胥岭为界。自界到分水六十三里。
东南到婺州浦江县界七十五里，以并阬为界。自界到浦江三十五里。
西南到婺州兰溪县界四十里，以檀岭为界。自界到兰溪四十五里。
东北到桐庐县界五十里，以杨阐为界。自界到桐庐三十五里。
西北到分水县界四十五里，以峡岭为界。自界到分水五十三里。
水路：
歙港水路，在县南，西溯入淳安县一百八十里，东沿入桐庐县九十里。
婺港水路，在县东南，与歙港合，溯入婺州一百四十五里。
社
社壇，在城西北五里。
乡里
买犊乡管里三：卖剑里 息奸里 丰稔里
新亭乡管里五：仁爱里 （余）〔佘〕浦里 仁丰里 惠及里 孝悌里
宣政乡管里七：金灵里 宣风里 白鸠里 中义里 叔度里 求苏里 常乐里
白鸠乡管里五：甘泉里 谢浦里 万俞里 云思里 上浦里
建德乡管里五：东林里 旌孝里 大川里 马目里 沿江里
慈顺乡管里七：胥源里 麟化里 清风里 新义里 杨溪里 招贤里 均平里
龙山乡管里三：弦歌里 下坑里 靖泰里
仁行乡管里三：慈孝里 延化里 怀仁里
芝川乡管里二：节妇里 隐溪里
户口
旧经载：晋太康户三百四十七。宋志：户五百七十，而不载国朝户口数。
绍兴己未，户一万六千九百二，丁二万二千六百五十六。
今户二万四千八百三十一，丁三万七千八百九十一。
工廨舍
县衙，在子城东（系京朝官知县事）。
丞廨舍，在县衙内西偏。
主簿廨舍，在县衙内西偏。
尉司，在善利门外。
管界巡检司，在县东三十里张村（管土军一百人）。
知县题名
建德为县，唐永淳以前，废置不一，更五代，暨本朝以至于今，五百七十余载。绍兴四年，知县黎诏始创壁记。其录前政名衔、满替年月，起宣和，止绍兴，续书至绍定，才四十有八人，厥后因循，皆不复录。新定有志，亦厥焉，弗书。宝祐二年，东嘉赵崇淗来领邑（寄）〔宰〕，首取图经阅之，喟然叹曰：古者建万国，爵五等，棋布星罗，四周于天下，凡皆以为民极。今县有宰正，古子男之职，于民尤亲，志何可阙？矧建德县为新定望邑，而又附郭，讼牒既伙，版赋益艰，皆宜剔梳，尤以学道爱人为第一义。民不忍歁，奚独子贱；专以德化，奚独鲁恭。县称神明，天下第一，奚独丘仲季；帝嘉清白，为百城最，奚独乐法才。古诗云：世间万事俱尘埃，唯有棠阴垂不朽。盍序次姓名，悉登郡志，俾来者见贤思齐，亦新定道院一助云（嘉定癸酉，何大参詹尝为潘宰桧大书“新定道院”四字，俾扁之。县斋有寓公崇道，唐知府慤为之序。）
叶辉宣和三年四月初六，以从政郎到任，宣和六年十二月十二日罢。
刘何宣和七年三月初十日，以通直郎到任，靖康元年八月二十一日罢。
林师说建炎二年八月二十六日，以宣教郎到任。三年三月，因以获仉从庆，转通直郎；三年九月，因收石环，转奉议郎；当年十一月二十八日，改本州添差通判。
姚焯建炎四年四月初五日，以通直郎到任，当年十月十三日罢。
徐琮建炎四年十月十四日，以右承事郎到任，绍兴二年十月□□（缺）七日罢。
杨彥绍兴二年十月二十八日，以宣教郎到任，绍兴四年十一月十五日罢。
黎诏绍兴四年十二月十六日，以右朝奉郎、赐绯鱼袋，六年正月二十八日，转朝散郎，七年四月初十罢。
熊遹绍兴七年七月二十二日，以左承议郎到任，九年二月转左朝奉郎，十年七月二十一日罢。
李球绍兴十年七月二十二日，以右承奉郎到任，十三年八月初九日任满。
郑巩绍兴十三年八月初九日，以右承事郎到任，十六年十月初十日任满。
张莘绍兴十六年十月十日，以左宣教郎到任，七年四月磨勘，转左奉议郎，十八年二月二十七日，改知绍兴府会稽县。
邓昌时绍兴十八年七月初四日，以右宣教郎到任，绍兴十八年十二月十八日寻医罢任。
洪宜宜绍兴十九年四月十九日，以左宣教郎到任，十一年九月磨勘，转奉议郎，二十三年四月十七日满。
俞颜绍兴二十三年四月十七日，以右通直郎到任，二十六年四月十七日满。
章瑎绍兴二十六年四月十七日，以右奉议郎到任，二十七年转右承议郎。二十九年闰六月初二日任满。
周邽绍兴二十九年闰六月二日，以右宣教郎到任，三十一年三月转右通直郎，三十二年九月转奉议郎，当日十二日任满。
张杰绍兴三十二年九月十二日，以右奉议郎到任，当年十月转右承议郎，十二月初五日丁母忧。
赵茇隆兴元年二月初五日，以右奉议郎到任，当年十二月初五日罢。
冯世显隆兴二年二月初五日，以右宣教郎到任，乾道二年十二月初五日转通直郎，二年十二月六日满。
毛兟乾道二年十二月六日，以右宣教郎到任，四年二月十五日，转右通直郎。
赵不惥乾道五年十二月十二日，以左承事郎到任，六年五月十日，转左宣教郎，九年二月初二日任满。
惠养民乾道九年二月二日，以右宣教郎到任，当年二月二十日转通直郎。淳煕元年三月十三日，赐绯鱼袋。二年二月十二日任满。
何俨淳煕二年三月十三日，以奉议郎到任，四年三月十一日，赐绯鱼袋。当年三月二十六日任满。
高鹏淳煕四年三月二十六日，以奉议郎到任。
胡燮淳煕五年五月十日，以宣教郎到任，当年十月十日转通直郎。八年六月三日任满。
孙泰辅淳煕八年六月三日，以宣教郎到任，
何武仲淳煕九年八月二十二日，以宣教郎到任，十一年十一月初十日，转奉议郎。十二年十一月初八日[任满]。
苏林淳煕十二年十一月八日，以宣教郎到任，十三年六月二十日转通直郎。十五年十一月一日，赐绯鱼袋，当年十一月二十三日任满。
邵暹淳煕十五年十一月二十三日，以奉议郎到任，四月初一日转承议郎。绍煕二年六月初一日，转朝奉郎，八月初九日罢任。
王可大绍煕二年十一月二十四日，以宣教郎到任，五年二月磨勘，转通直郎，九月覃恩，转奉议郎，赐绯鱼袋。庆元元年二月二十三日，避亲离任。
张宗颖庆元元年十二月八日，以朝散大夫到任，三年二月二十二日，通理离任。
葛拚庆元三年二月二十二日，以奉议郎到任，六年二月二十一日，转承议郎，闰二月十九日任满。
何松通直郎
王中行嘉泰元年四月三日，以宣教郎到任，二年三月十一日磨勘，转通直郎。
王松通直郎
施一鸣宣教郎
唐仁杰宣教郎
潘桧嘉定五年四月十六日，以宣教郎到任，十四（疑为七）年二月转通直郎。八年八月二十一日满。
陈德嘉定八年八月二十一日，以宣教郎到任，十一年十月转承议郎，十月二十五日任满。
杨总嘉定十一年十月二十六日，以奉议郎到任，十四年二月二十四日，特差充淮东总领听干办公事。
曾樵嘉定十四年六月十三日，以通直郎到任，十五年该宝赏转奉议郎，十六年十一月十四日，通理替满。
史湜嘉定十六年十二月十四日，以宣教郎到任，十七年二月磨勘，转通直郎，十月，该覃恩转奉议郎，十一月赐绯鱼袋，宝庆元年十二月十七日满。
吕延年宝庆元年十二月十七日，以通直郎到任，二年正月七日得旨，与职事官差遣。二月十四日，除军器监主簿，离任。
王宇宝庆二年三月二十四日，以通直郎到任，当年十月磨勘，转奉议郎。绍定二年四月初五日替满。
赵伯代宝庆二年四月初五日，以承事郎到任，四年正月磨勘，转宣教郎，五月，该庆典转通直郎。
陈巽
沈愿
陈伯鼎
孙自中嘉煕元年八月二十三日，以奉议郎到任，二年四月磨勘，转承议郎。当年七月，用战功酬赏，特转朝奉大夫。四年五月磨勘，转朝散大夫。初四日满替。
赵希□嘉煕四年五月初四日，以奉议郎到任，淳祐 月磨勘，转承议郎，三年二月磨勘，轩朝奉郎，当年十二月初三日满替。
金应辰淳祐三年十二月初三日，以奉议郎到任，五年六月磨勘，转承议郎。
黄湛淳祐六年四月初二日，以承事郎到任，
滕士修淳祐九年八月□□（缺）日，以承事郎到任，□□□□（缺）。
惠德夫淳祐十年二月十一日，以通直郎到任，十二年正月旦日磨勘，转奉议郎。当年三月初八日，准省札特改差提领江淮茶盐所主管文字。
顾岩淳祐十二年六月初二日，以通直郎大理评事到任，
赵崇淗宝祐二年三月十五日，以奉议郎到任，宝祐三年十月磨勘，转承议郎。宝祐五年正月磨勘，转朝奉郎，当年□□（缺）月□□（缺）日满替。
杜林宣教郎。宝祐五年三月二十八日到任，当年九月二十八日□□（缺）。
馆驿（亭附）
朱池驿，在县西三十里，当衢州大路。
胥村驿，在县北二十五里，当临安府大路。
三河驿，在县南五十里，当婺州大路。
万松亭，在州北二里。
土贡
绢三匹 布一匹
税赋（茶租免役和预买附）
夏税： 绢：旧一万六百七十九匹三丈三尺七寸；今四千六百六十匹有畸。 ：旧一千八百八匹一尺五寸；今一千三百七十六匹有畸。 绵：旧九百三十二屯二两七钱；今二千六百五十两。
秋税： 苗米：旧三千一百七十九石五斗四升九合八勺；今三千二百一十七石八斗有奇。
茶租钱：旧额三千二百七十二贯文；今收二千贯文。
免役钱：旧额一万四千三百九十九贯六百一十八文；今收一万一千五百三十一贯三百六十一文。
和预买： 绢：旧一万二千一百七匹；今一万一千六百七匹。 ：旧四千五百匹；今三千二百二十六匹。 丝：五千两，无增减。 生线：八百两，无增减。
课利
茶：
递年批发四十四万七千四百四十斤，计引钱七万五千五十二贯文；绍兴己未批发，四十六万四千一百四十斤，计引钱七万七千六百七十六贯文。今批发，四十四万二千二百斤，计引钱九万七千五百四贯文。
递年住卖一千九百四十斤，计引钱三百四十贯文；绍兴己未住卖二千一百斤，计引钱三百五十七贯文。今住卖一千六百斤，计引钱三百五十二贯文。
盐：
递年一百六十七万四千斤，计引钱七万二百二十二贯文；绍兴己未卖一百六十七万八千二百斤，计引钱七万四百二十二贯文。今卖一百四十七万七千八百斤，计引钱一十万三千四百四十六贯文。
香：
递年一百一十一两，计引钱三百一贯五百文；绍兴己未卖一百一十两四钱，计引钱四百九十四贯在百六十文。今卖一百八十六两六钱，计引钱二百四贯一百四十五文。
礬：
递年九百斤，计引钱一百三十二贯文；绍兴己未卖一千斤，计引钱一百四十四贯文。今卖一千一百三十七斤，计引钱一百十三贯七百文。
酒税：
村坊旧额一十六处，十处买撲，六处分认。元额一界净利钱一万二千九百七十三贯九百一十文。今额村坊一十一处，买撲五处，一界净利钱九千九百七十八贯七百六十四文，增添五分，钱四千九百八十九贯三百八十二文。
每月课利钱，旧额一百八十二贯七百六十一文。今额九十贯九百文。
牙契税钱，租额一千六百一十七贯；绍兴己未收六千八十贯。今收九千二百七十二贯五百文。
寺观
报恩广孝禅寺：在水南五里山上。庆历中建，名广灵寺。崇宁二年，诏改为崇宁万寿禅寺。政和元年，改为天宁。绍兴七年，诏改今名。
景德禅院：在百顺门外四里。唐正（本字犯仁宗嫌名）观中建，名多福院。国朝改今名（政和中改为神霄宫，靖康初复旧）。
法言寺：在水（东）〔西〕门外西湖心。靖康元年，僧文佐造华严堂，州人名之湖心寺。建炎四年，以遂安县废额榜今名。寺为湖水环绕，真是水中可居之地。绍兴八年，作飞桥跨其西，榜曰：宝华洲。又于寺东水际，面东山作亭，名曰晨光，后改为浸云。湖中有画舫，名曰漾月斋，今废坏。
观音院：在望云门外五里。唐正（本字犯仁宗嫌名）观中建。
下塔院：在望云门外五里，有善导和上塔。建中靖国元年，知州马玕于此祈祷有应，请于朝，封广道大师。
高峰院：在东津山上，距城五里，唐善导和尚之道场。院有灵感观音像，遇旱祷雨有应。绍兴七年，知州胡寅作亭其上，俯瞰二港汇流，以其近严陵濑，名曰：高风亭。
保□□□□□□□（缺）五里，旧名灵山寺，在芝川乡□□□□□（缺）此政和二年□□□□□□□（缺）陵。
九峯庵：在和平门外□□（缺）里。宝元二年建。政和五年，僧智自增广。环庵皆山，山列九峰，故以名。
玉泉庵：在仁安山之东麓，距城七里，不知建造之始，有陈学古隶书玉泉庵三字为之榜。学古，文惠公之子也，书肖其父。庵之西有泉，冬夏不竭。昔人甃石为瀑，流如喷玉然，故以名之。旧有屋相对，名玉泉亭。绍兴八年，移亭跨水上，即故基作性乐堂。又即玉泉亭之南，近水源作亭，名曲水，甃石其中，可以流觞。亭相对有屋，故谏议大夫江公望名唯庵。庵之上有石佛，岁久，其石渐长，殆所谓息石也。初入山，萦纡松径，有亭当路，名曰寻幽。又自石磴而上，有亭曰竞秀，然后至庵。
龙堂院：在城之北半里，旧在仁安山下，朱梁时移于此。
澄溪庵：在仁安山麓，相传为唐韶国师建庵处。按：澄溪庵旧在城东碧溪，经乱不存。绍兴五年，僧道照即此地作屋以居，州人为取庵名榜之。
云居庵：在城之（东）〔西〕三里，国朝康定中立名。
灵瑞院：在宣政乡桐溪，距城十五里，后唐时，道人智通作庵于此。国朝开宝中，僧道宝即遗基募缘建。
集福院：在宣政乡大洋，距城二十五里。相传有僧于此地拾得一石，像佛形，因作小寮。国朝乾德中创为院。
下竺院：在宣政乡下竺源，距城三十里。相传后唐时，有僧作庵于此，后渐成小院，因地立名。
大宁院：在宣政乡下竺源，距城三十五里。唐光启二年建。
太平院：在白鸠乡三河，距城五十里。旧院久废。汉乾祐二年，僧晓明即故基重建。
资寿院：在白鸠乡石塘，距城四十五里。相传有僧于此拾得泥佛，因作庵，后建为院。
悟真院：在新亭乡杜塘，距城三十里。唐庆明（ 疑误）中建。
兴福院：在新亭乡岩山，距城二十五里，旧系明山岩前寺，唐会昌中废，至钱氏当□□□□□□（缺）国朝乾德中重建。政和五年，僧灵皎出缗钱八百万一新之。故谏议大夫江公望为之记。
仁王院：在新亭乡翁村，距城二十里。后唐时建。
灵石院：在新亭乡守禄村。朱梁时有僧作庵于此，国朝建中靖国年，知州马玕为立此名。
福安院：在龙山乡黄饶，距城三十五里。钱氏时，有僧作小寮，后渐成院，因立此名。
极证院：在龙山乡盘常，距城二十里。国朝元丰中建。
崇胜院：在慈顺乡唐村，距城三十里，旧名龙门白佛院。大中祥符八年敕赐今额。院昔有僧义澄，号常坐不睡长老。真宗尝赐以御制诗云：“止观心地法，色相本皆空。祥慧明宗性，超然万法中。”院有大中祥符二年赐义澄物：数札子、仁宗御飞白书五轴、皇太妃已下施利兴义澄札子，及皇太后赐银二百二十四两，令作水陆道场，资荐真宗忌辰札子。今並存。
资福院：在慈顺乡沙坑，距城五十里。
依圆院：在慈顺乡石楼，距城五十里。唐末建。
竹林院：在慈顺乡杨溪，距城六十里。国朝皇祐元年建。
寿圣普光院：在慈顺乡朱池，距城三十五里。唐时建，名普光院，国朝赐寿圣普光院。
白佛院：在仁行乡闇阐口，国朝淳化中建。
法源院：在芝川乡安仁，距城四十五里。旧名归善寺，国朝嘉祐二年改赐今名。
凤山院：在仁行乡莆田村，距城六十里。院基山势如凤，因以取名。
道泉庵：在芝川乡上梓，距城四十里。国朝开宝中建。
龙门庵：在芝川乡胥口，距城三十里。国朝开宝中建。
粉泉庵：在仁行乡仁安岭，距城十二里。
云岫庵：在建德乡利距，距城二十里。
祠庙
东岳庙：在城西唐浦，距城五里。
仁安灵应王庙：在嘉贶门外二里。据庙记：神姓邵名仁祥，字安国，性倨傲，不拘小节，隐乌龙山。尝谒县令，令怒其无礼，因笞杀之。仁祥且死，语人曰：吾三日内必报之。至期，雷电晦冥，有大白蛇长数十丈，至县庭中，令惊怖，立死。神空中语人曰：立庙祀我，吾当福汝。时唐正（本字犯仁宗嫌名）观三年也。旧经载，梁时封证（本字犯仁宗嫌名）应王，后或封护境感应王。国朝煕宁八年，封仁安灵应王（按天圣十年，章岷所作庙碑，谓钱武肃王尝祷以济师，有应。又云：年载寖远，无书靡存，护境之称，传于里俗，徒观题榜，莫究真伪，疑为钱氏所封。岷以无据，不敢臆断。后人乃谓天圣中封爵，非也）。绍兴二十九年，加封忠显，乾道二年，又加昭惠，累封至八字，曰：忠显仁安灵应昭惠。
镇宁侯庙：在城东五里，神有弟妹三人，梁正（本字犯仁宗嫌名）明四年，敕睦州土地，神兄封镇宁侯，神弟封保静侯，神妹封庆安夫人。告命今存。
广信王庙：在城西五里。据庙记：神姓柳，本河东人，东晋时为新安内史。本庙在分水县柳山。梁正（本字犯仁宗嫌名）明四年，赠尚书左仆射，封广福侯。后唐清泰三年，封鸿仁广信王。告命今存。
宁顺庙：距城隔江二里，地名夫子陇，俗称倪祖夫人。其神夫倪可耕，神妃则陈氏，生一子倪惇，媳妇化氏。先因梁武帝大同年中，侯景之乱，军士恟恟，坐甲围卫。时暑炎炽，诸军渴乏不能水，无屦跣足。蓦逢一妪一樵，寓众兵中，携一熟水瓶，令卒伍倾饮不竭，复劳以草屦，令均蹑之。逡巡鼓风无踪，诸卒惊骇。梁皇闻其事状，采访所居，乃新定郡南（旧本新安郡东南角）。傭民倪氏母子，有游神摄化之术，显保国护境之功，询，已逝矣，建立祠祀。梁太清六年正月甲申，遣侍中冯道元，持册谥以显应妃，子封广利王，化氏封东林郡君。庙宇常遭淹寖，于唐正（本字犯讳）观三年，中书令马周迁庙，徙于夫子陇，号曰诏山。（南唐李主(景)〔璟〕，保大七年中，宣城寇叛，梦神驱水援之，其寇果溃。因滋效实，两遣推忠协谋功臣、宁国军节度使、光禄大夫行御史中丞黄台，持节追册陈氏，加为显应慈节圣妃，子倪惇，加封崇福广利王，媳妇化氏，封保宁夫人。仍捨镀金银香炉、金丝缕珠蹙翠宝冠各一所。唐龙纪元年，剌史因梦所感，乃旌其庙，表于朝。忠烈太守陈晟，亦尝诣庙祭告，称妃之侄孙，祈保境城。并吴越国王钱镠，行制赠为显应宁顺妃庙。天福四年祀天，遣牙将右监门徐唐卿，曾持册于神，累获征应。）周显德六年七月，奉吴越国王旨挥立石，少保兼司空、同发遣军政事硕撰并书。碑石具载甚祥，凡郡内军民祈祷，其应兆随诚立响，非止一端，枚举稍繁（开元十三年，东封吴兢，请以岁时中分后一日，行中祀之礼，诏从之）。国朝景德四年六月，诸路亢旱，降御笔手书，责令守令精加祈祷于庙，即时降雨起云，阴霈三昼夜，申送转运使保奏。是岁漕使胡公（讳则），遣本司管勾文字、儒林郎周宽夫，到庙祈求雨晹，甚获感应。大中祥符初，得旨降付转运使，令守令常加崇奉，如法修葺，庙宇整肃，长吏以时致祭。改封显应正节圣妃，仍从旧称。中书门下所降敕牒绫疏与神，诸颁封诰牒无直庙者，俱留州库。祥符三年六月，尚书礼部符，以杭、越二州到庙祷雨有感奉（宣和二年，方腊之乱，焚毁其庙。知州周格委知县叶辉重建庙，事祥于传）勅加封显应正节圣惠妃，子加封崇福承烈广利王，化氏加封保宁协顺夫人。仍降赐钱三千贯修庙。（按：《新定杂记》旧本，是神未建祠之先，已有城下土地庙。其神起自三国时，乃五台山突得骨汩兄妹弟三人，流入吴境，寓此为神。唐末，两浙观察使钱镠，具闻朱梁末主，正明四年二月，方封神爵。盖圣妃所受梁朝爵号，乃在其先也。）
蒋山明帝府君庙：神讳子文，蒋氏，梁天监中封，今庙在水南二里。相传，唐正（本字犯仁宗嫌名）元十一年立。（一在靖林，距城十五里，又有祭龙坛，在城西建昌山龙王庙侧。）
隋司徒追封忠烈、颍川陈公新庙：在建德乡集贤村铜官山，距城六十里。据庙碑：神名果仁，仕隋。当义宁中，群雄交作，司徒统众，晋陵窥觎者畏服，旁卫江浙。至唐乾符二年，镇海军叛卒王郢，缘海为寇，节度观察处置使，祷谒有应，置庙郡南门，具以事闻，追封忠烈公。中和三年，太守颍川公，屯青溪土团兵士镇铜官山，江女柅制(此处疑有误字)衢、信、黟、歙，即其地建新庙。按果仁及其事迹，皆不见于史传，其曰太守颍公，则陈晟也。经方腊之乱，两庙皆不存。宣和四年，重建郭南门庙于建安山下，既又乡民即故基立庙。
威济庙：在罾潭岭，距城二十里。旧罾潭神庙，因讨平方腊之乱，神有潜助之功，宣抚使闻于朝，宣和三年赐庙额。今遇旱祷之，须臾获应。
英烈王庙：在胥岭，盖伍子胥别庙，旧不载祀典。绍兴九年，因修图经，考正本原，取吴山本庙封爵名之，岁时遣官致祭焉！
朱太守祠：在乌陇，汉会稽太守朱买臣之神也。又有别庙在朱池，旧亦不载祀典。绍兴九年，因修图经，知为会稽郡地，买臣故乡，为加增葺，岁时祀之。
马目山新庙：在马目浦口濒江，距城三十里。唐文宗时，剌史吕述建。按述记，先是州之右有潭曰罾潭，其深无至，鳞物宅焉，因立庙潭上，而马目顾无之。每有祷，则附而祝曰：告于罾潭马目之神。开成己未岁旱，请于神曰：能雨则立庙。越三日而雨，乃溯江四十里，躬择神居，依山取势，以为新庙。至今岁时祀焉，水旱祈辄应。
两港龙王庙：在水南。先是水涨，则二水争行，溢入城为患。元祐八年，知州吕希纯即二港汇流处立庙，又为文以祭二港龙神，俾如兄弟，更相逊避。自是无复水患者四十年，而岁久庙废。绍兴四年，水患复作，州人相与重建，自是安流。今迁在望云门外东山上，其废兴始末，附见前卷祠庙门。
山岩(洞附)
建安山：在城中百顺门内。
仁安山：在城北一里，高六百丈，周回一百六十里，旧名乌龙山，其傍当驿路，有岭，亦名乌龙岭。宣和初，臣寮建言，谓龙为君象，应州、县山水地名，有龙字者当避。及方腊之乱，复言狂贼窃发，由土地之名未正，乞锡以忠顺之名，镇定一方。乃诏州、县、乡名及山与岭，悉改今名。
平壁山：在城西十里，千仞壁立，因以得名。
松岩：在城东南十里，上有孤松，奇秀特出，因以得名。
项山洞：在龙山乡松原，距州四十五里。水涌石以出，溉田甚广，冬夏不竭。岁旱，郡人取水城中祷焉，其应如响。
马目山：在城西南二十五里，山有峯如马首状，中有小峯如马首之目，因以得名。山有神庙。(已见祠庙门。)
吴氏山：在城西北四十里，山下多吴姓人，因名吴村。唐天宝中敕以名山。
铜官山：在县西八十里。旧经载《新安记》云：“秦时于此置官采铜”，因以为名。
幽径山：在朱池西五里，距县四十里。有汉朱太守墓。
三雄山：《郡国志》云：上有显庭、石门关，多牛马迹在石上。
都督山：《郡国志》云：山极高峻，临江，以占吉凶。石崩坠水内者死；到半山而止者吉；消散至水际者免。又有承金山，相次以占吉凶焉。
界山：《郡国志》云：山欲雨则闻钟鼓之声，与人击之无异。
公山：《郡国志》云：山出水，水有橘自然泛来，行人啖之，恣饱食则可，将去则病。
自三雄山以下，皆出《太平寰宇记》，其谓《郡国志》，非《后汉书》之《郡国志》也。旧皆不载。今淳安有都督，遂安有公山，未详是否？而三雄、界山，则莫知所在。《乐史》以为皆建德境内也。并多藏异书，必有所据。
水（溪滩津度湖池附）
新安江（一名歙江一名歙港）：在城南，来自徽州，至城东二里合婺港，又东入浙江。按《唐六典》：“浙江水有三源”，此其一也。
东阳江（一名婺港）：在城东南二里，来自婺州，与歙港合。
七里滩：在城东四十里山峡之中。谚云：“有风七里，无风七十里”。因此名之。
罾潭：在州西南十七里，潭上有神祠。已见祠庙门。
胥口江：在州东二十五里，地名胥村，故以名水。
滩
乌石滩 方门滩 大浪滩 中渎滩 冻身滩 仓厚滩 （扬）〔杨〕溪滩 石关滩 马目滩 海濑滩 平壁滩 唐浦滩 王家滩 石壁滩 鱼梁滩 颜戽滩 三河滩
津渡
东津渡：在县东南。
水南渡：在县西南。
小里渡：在县东十里。
（受）〔守〕禄渡：在县东十五里。
胥口渡：在县东二十里。
沈坞渡：在县南十五里。
石壁渡：在县南二十里。
石塘渡：在县南四十里。
三河渡：在县南六十里。
庙山渡：在县西五里。
官装渡：在县西十里。
罾潭渡：在县西二十里。
马目渡：在县西三十里。
杨溪渡：在县西三十五里。
朱池渡：在县西三十里。
歙村渡：在县西四十里。
白沙渡：在县西六十里。
铜官渡：在县西七里里。
小洋渡：在县西三十五里。
盒里渡：在县南三十里。
湖
在安泰门外，广袤五百四十二丈。唐咸通中剌史侯温开置，见《方干集》，有《侯郎中新置西湖》诗，诗有“一夕机（谋）〔谟〕万古存”之句（宝华洲在其中）。国朝靖康元年，知州凌唐佐申乞充放生池，距今不废。
池
一在城西桂志塘(志一作枝)。
一在百顺门外。
古迹
黄饶：距城四十里。相传：黄巢为乱，欲过郡。时陈尊宿在城中，语郡人曰：“勿忧”。乃织大草屦，置之城西三十里外木杪。贼至，视之曰：“彼有人焉！”遂出境。后因名其地，言为黄巢所饶，盖俗语也。（地产乌椑，绝佳，甲于州境内。）
胥村：距城四十里。相传伍子胥尝逃难抵此，后以名村。有庙。（已见祠庙门。）
朱池：距城三十里，相传朱买臣读书处。其东有朱太守祠，唐李频文其碑，石今不存而文传。然词颇浅近，又频集不载，为可疑。文谓吴王濞举兵，民不遑居，公逃难至此，挹下涯水饮之，曰：“水香而善，其地可居”。于是，深入大周大周，地名。得地为蓬荜而居之。后去官，因家于下涯之上，筑室读书，凿池为涤砚所，后人即其姓而名之曰朱池。因其地招公之来，名其里与桥，皆曰：招贤。此皆本传所无者，其它皆放本传。传谓：买臣语其妻，我五十当贵，今已四十余矣。而碑作四十当贵，今三十九矣！当是故为立异。又云（咸）〔成〕帝末年，立祠于乌陇之后，今又立祠于朱池而不著岁月。今二祠俱存。
乌龙山：巅之北有泉，为二池，一清一浊，方圆丈余。相传谓之圣水。岁旱，酌取清者祈求，率有应。今邻州祷雨，亦来取之。
贤令
房琯：字次律，开元中，坐讯狱非是，贬睦州司户，复为县。所至上德化，兴善利，以治最显。
人物
许法棱：字道冲，县人。唐代宗永泰中，取帛聘，不就。
何起门：县人，父死，庐于墓。唐大历中，剌史萧定以状闻天子，旌表门闾。
碑碣
县碑：唐会昌四年八月一日立，进士张秉文。
隋司徒陈公新庙碑：唐中和三年，婺州军事判官、前福建等州观察巡官、乡贡进士许郴文，在本庙。（旧经谓不镌年月，今视所刻，年代甚明。）
马目山新庙碑：开成五年四月二十四日，刺史吕述文，在本庙。
右三碑皆载旧经，今唯县碑不存。
九峰庵记：赠谏议大夫江公望撰，在本庵。
兴福院记：赠谏议大夫江公望撰，在本院。
坟墓
汉会稽太守朱买臣墓：在幽径山。（按朱异《严州事迹》曰：朱池之西有山，名幽径，世谓买臣旧葬之山。山有丛棘，俗号朱太守墓。）
□□□□（缺）乌龙□（缺）庙碑，宣德郎团练推官□□□□□□□（缺）
图经卷第二此卷板心原标一百葉至一百二十八葉。

[book_title]图经卷第三
历代沿革
望淳安县，本歙县东乡新定里之地。孙权既定山越，分歙置始新县，隶新都郡，而县为郡治。晋平吴，改郡曰新安，而县仍旧名，历宋、齐、梁、陈不改。隋开皇九年，郡废改县，曰新安，隶婺州。仁寿三年置睦州，县复隶焉，仍为州治。大业初，改县曰雉山，隶遂安郡，又为郡治。唐武德四年，郡复为睦州。文明元年，复改县曰新安。神功元年，州治自县徙建德。开元二十年，改曰还淳。永正（本字犯仁宗嫌名）元年，改曰青溪，历唐末五代及钱氏，讫国朝，无所改易。宣和三年，平方腊，诏改曰淳安。唐志为上县，国史《九域志》为望县。
县境
东西一百七十里。
南北一百五十里。
四至八到：
东至建德县界八十里，以铜官岭为界。自界至建德八十六里。
西至遂安县界七十三里，以杨岭为界。自界至遂安四十五里。
南至遂安县界四十三里，以云濛山安硎岭为界。自界至遂安四十里。
北至临安府昌化县界，一百五十九里，以审岭为界。自界至昌化七十五里。
东南到寿昌县界七十五里，以辽岭为界。自界到寿昌五十里。
西南到遂安县界二十里，以桐桥为界。自界到遂安四十三里。
东北到分水县界八十六里，以塔岭为界。自界到分水六十里。
西北到徽州歙县界九十七里，以深渡为界。自界到歙县一百一十里。
水路
歙港水路在县南，西溯于徽州一百六十里；东沿至本州一百六十里。胜四百斛舟。
城社
《舆地志》云：郡城，贺齐所筑。自是讫唐神功，阅四百八十九年为郡治（郡废于开皇九年，至仁寿三年，即新安故城置睦州，其间不为郡治者十四年）。东面濠上，西面临谷，南枕新安江，北连冈阜，周回二里二百二十五步，今仍旧址。东距州一百六十六里，社坛在县西五里。
乡里
（旧经云：旧管乡二十四，今管十五。今据本县见管乡十四，与《九域志》合。）
开化乡管里七：存凤里、中节里、背叛里、龙亭里、四郭里、保安里、五龙里
进贤乡管理八：宣化里、□□□（缺）、□□□（缺）、富康里、歙口里、里湖里、公山里、仁孝里
梓桐乡管理八：仙坛里、召石里、慈口里、普慈里、云源里、富皇里、养村里、龙源里
仁寿乡管理十：云濛里、义合里、飞龙里、新期里、风潭里、赖爵里、方村里、浦首里、凌祐里、察源里
龙山乡管理六：永晖里、临津里、永宁里、合杨里、皎鉴里、成山里
蒙福乡管里八：感化里、布正里、元殊里、大明里、顺政里、轩渚里、马头里、小溪里
太平乡管里七：安平里、云烛里、丰家里、荡云里、现黄里、汪材里、石村里
清平乡管理九：寻凤里、舞卮里、临池里、富鸿里、从务里、口积里、槐岭里、岭北里、重硎里
昌期乡管里十一：青善里、遵孝里、招仁里、栅源里、鹤鸣里、富过里、三会里、西阳里、依源里、厌口里、富息里
常乐乡管里八：高贵里、上贵里、绫烂里、杨岸里、下诸里、龙源里、山下里、布山里
安乐乡管里六：安定里、塔岭里、丰源里、大有里、富昌里、郎洞里
长乐乡管里七：官田里、云潭里、喻口里、上寒里、桐山里、青源里、龙村里
永平乡管里十：洪下里、富财里、来人里、永平里、富至里、余叶里、始新里、湖头里、德教里、过村里
青溪乡管里七：千仞里、观停里、清义里、孤滕里、安顺里、字化里、富量里
户口
旧经载：晋太康户六百二十六，而不载国朝户口数。绍兴己未，户一万五千三百四十六，丁二万五千二百九十二。今户口：户一万八千七百二十六，丁四万五千七百九十七。
学校
至圣文宣王庙，在县西八十步。崇宁中，诏州、县建学，即庙为之，岁久颓圮。绍兴九年，县丞兼权县事汪仔，葺而新之，县人前太僕少卿方闻为之记。
廨舍
县衙：在县城正北（系京朝官知县事）。
丞廨舍：在县衙西。
主簿廨舍：在县衙西。
尉司：在县衙西南。
监税务官廨舍：在县衙西南。
监酒务官廨舍：在县衙东南。
港口巡检司：在县东南三十里。（国朝宝元二年创立，管土军一百人。）
威平洞巡检司：在县西，距县四十里。（旧名帮源洞，属万年乡。宣和二年，方腊据洞作乱，三年，讨平之。诏改洞曰咸〔威〕平，乡曰永平，置巡检司，管土军三百人。绍兴八年，省为一百五十人。）
馆驿
新安驿：在县城西（旧名青溪驿）。
仓务
县仓：在县衙内东偏。
酒务：在县衙东。
税务：在县衙西南。
土贡
绢四匹。
布三匹。
税赋（茶租、免役、和预买附。）
夏税 绢：旧额一万三千二百三十六匹七尺九寸；今收四千九百八十三匹有畸。 紬：旧额三千六百五十五匹二丈五尺一寸；今收二千五百六十二匹有畸。 绵：旧额一千一百六十四屯二两八钱；今收二千三百五十五两。
秋税 苗米：旧额四千七百九十三石五斗八升四勺；今收五千九百九十九石七斗有畸。
茶租钱：旧额三千五百七十七贯文；今额六千贯文。
免役钱：旧额一万二千七百八十一贯三百四十五文；今额一万五千二百四十八贯六百七十二文。
和预买： 绢：旧额一万四千二百五十五匹；今收一万三千七百五十五匹。 紬：旧额五千四百匹；今收三千八百七十匹。 丝：旧额四千两；今收五千五百两。 生紬线：旧额八百两；今收一千两。
课利
茶
递年批发，八十一万二千四百斤，计引钱一十三万七千一百八贯文；绍兴己未批发，九十四万四千一百斤，计引钱一十六万四百九十六贯文。今批发，九十三万四千一百斤，计引钱二十万五千五百二贯文。递年往卖五百斤，计引钱八十五贯文；今卖一千斤，计引钱二百二十贯文。
盐
递年五十一万八千四百斤，计引钱二万二千三百八十六贯文；绍兴己未，卖五十三万五千二百斤，计引钱二万三千一百七十九贯文。今卖一百二十八万三千四百斤，计引钱八万九千八百三十八贯文。
香
无额
礬
递年二百斤，计引钱三十贯文；绍兴己未，卖四百斤，计引钱六十贯文。今卖四百一十四斤，计引钱四十一贯四百文。
酒税
县郭酒务，旧系人户买撲，元额一界净利，钱六千四百一十贯文，每月课利，钱七十三贯三百二十五文。绍兴六年，知州胡寅请于朝，设置官酒务，认还各课钱外，以所得息钱充本州经费。计绍兴七年所收，除还外，为钱二万九千三百五十八贯三百三十三文。今额收一界净利，钱九千六百贯文，增添五分，钱四千五百三十贯文。每月课利，钱七十三贯三百二十五文。
村坊旧管一十二处，三处买撲，九处分认。元额一界净利，钱一万七百五十三贯九百七十四文；绍兴己未，每月课利，钱一百三十五贯五百七十一文。今四处买撲，八处分认，收一界净利，钱一万二十二贯八十一文，增添五分，钱四千五百六十一贯四十四文。每月课利，钱九十八贯七百三十九文。
税务租额，五千二百五十八贯文；绍兴己未，收五千四百一十九贯文。今收七千八十九贯九百六十五文。
牙契税钱租额，一千三百五十三贯文；绍兴己未，收二千四百九十七贯文。今收四千二百九十二贯三百四十二文。
寺观
天乐观：在昌期乡，汉乾祐元年建，名常乐观。耆旧相传：昔有道士徐姓，年八十一，梦大罗天赐诗云：“片善文章莫自轻，大罗天上望归程。银河别有乘槎路，月苑宁无折桂名。鸾鹤相迎归碧洞，烟霞接引到神京。使卿便作出游客，布德行恩救万灵。”明日白众，尸解而去。国朝宣和元年，诏天下宫观及三十间以上者赐额，州具以闻，遂赐今名。
灵岩宫：在县东北四里。今废。
洞灵宫：在蒙福乡，系遂安县废额。绍兴八年，道士高大有，请于州，即灵岩山建。
灵耀宫：在进贤乡，旧为女冠所居，今废。
神景寺：在县西五里。唐大中元年建，系尼寺，久废。后移社坛于其地。
保安寺：在县衙西，晋天福八年建。
转教寺：在县西二里，齐昇平三年建。国朝天圣中诏重修，经方腊之乱不存。后稍葺之。
弥陀院：在县前溪南二里，唐广明二年建。
无碍院：在县西二里，治平三年建。
广明院：在县西二里，唐广明元年建。
灵瑞院：在县东四里，旧系灵岩道宫。相传汉乾祐二年，改为僧院，易今名。
圣德寺：在县东北。绍兴五年，僧昙素请于州，得桐庐县废额建。
永初院：在龙山乡。唐大中年建，名兴福新会院，国朝康定中赐今名。
法照院：在蒙福乡，唐咸通八年建，名大明院。国朝大中祥符九年，中书札子睦州十四处寺院未有，敕额赐今名。
石佛院：在仁寿乡，乾德元年建。相传有地名富常潭，石佛现，长六尺五寸，迎置于院，因以名。
普安院：在仁寿乡，建隆三年建。
冰洁院：在仁寿乡，建隆二年建。
富兴院：在太平乡，乾德元年建。
灵源院：在太平乡，晋天福八年建。
回向院：在太平乡，庆历中建。
某禇院：在清平乡，唐咸通八年建。
富洪院：在清平乡，唐大中六年建。
临池院：在清平乡，周广顺四年（按：当为显德元年）建。
富岩寺：在进贤乡，晋天福四年建。
灵耀院：在进贤乡，旧系女冠灵耀宫，后唐长兴四年改为僧院，仍其名。
栅源院：在昌期乡，不知所建年代。院有至道三年，知县事孙谠撰《重建殿宇记》，有云：越王勾践袭吴，兵行之际，于此源口立砦栅，千载而下，始有是寺，因地而称。又曰：寺有圣者像，乡民岁时旱暵，不待暴尫，祷必获应。又曰：院壁得咸通十三年沙门师鲁书。武宗诏毁天下佛寺，圣者之像岿然，曾不焦坏。洎像教复兴，邑人王璇得之于山坞泥潦之中，相好俨然，盖彰是教之不可泯。其大要如此。
三会寺：在昌期乡，梁大同三年建。
鹤鸣院：在昌期乡，唐武德元年建。
灵岩院：在常乐乡，唐咸通八年建。
龙泉院：在昌期乡，唐咸通七年建。院有泉一泓许，能出云雨，以苏旱乾，疑有龙在焉，因以名。国朝政和六年，县人裒钱一新，赠谏议大夫江公望为之记，具载龙泉之异。其略曰：一斛之水甚微，龙讬之而神濡为膏泽，以福于人，而佛祠讬之以兴。余不尽载。
静乐院：在常乐乡，唐正（本字犯仁宗嫌名）观元年建，国朝熙宁四年重见。见进士徐龟蒙所作记。
丰源院：在安乐乡，梁正（本字犯仁宗嫌名）明二年建。
沙硎院：在安乐乡，唐会昌六年建。（按武宗方毁天下佛寺，不应当时所建。或地僻乡民私立，不然年份传误也。）
新定院：在安乐乡，建隆二年建。
主教院：在长乐乡，后唐清泰二年建。
清泉院：在长乐乡，后唐长兴三年建。
龙华寺：在青溪乡，旧名永泰，不知所建年代。寺有宝大二年，乡岩将方邺等乞重修状，后判依执押字，及有宝大三年，睦州请僧住持帖，后系司空判军州事郭押。皆见存。（按宝大、宝正皆钱氏年号，别见事志。）国朝政和三年，以犯哲宗陵名，改今名。
惠明院：在仁寿乡云濛山，旧名云濛庵。绍兴元年，僧楚月诣行在所陈，请得临安府废额归，以名其院。院有保宁庵庆寿堂。见宣和六年县人方闻所题石刻。
神景尼寺：在县东，唐大中元年建。
龙岩尼寺：今废。
静居尼寺：今废。
祠庙
城隍庙：在县内东偏。
真应庙：在县内，其神方储。相传后汉时，以贤良方正仕和帝，后为洛阳令，卒赠黟县侯，立庙名洛阳。唐垂拱四年，为狄梁公焚毁，后邑人复立之。国朝政和七年，县人方适、方奕与父老，状其灵异，列于转运使，转运使为请于朝，赐今额。其后裔方訚、方闻，今皆历显官。
南部行事庙：在县西。相传为方储之兄名侪，后汉时封关内侯，补南部行事。在任有恩及民，因为立庙。
都督庙：在县前渡南濒江。相传为方储弟俨，后汉时为大都督，既死为立庙。其后见梦于人，人为更庙于南山，因名都督山。
五龙庙：在县东五里。相传其神为方储之子，名观之。
宋齐邱相公祠：在昌期乡，相传齐邱尝避地居此，终焉。按：齐邱晚为李璟放于青阳，缢而死。不知此何据，且为何神也。今一乡之宋姓，自言皆其后裔。祠有灵异，乡民岁时祷祀焉！
乌龙庙二：
一在清平乡寻凤里。按：章泯所作《乌龙山庙记》载：邵仁祥之先，因石勒之乱渡江，有名敷者，尝为东阳太守。敷之孙曰坦，仕为新安令，〔南朝〕宋元嘉二年卒，葬青溪邑之现王山。时有相其墓者曰：后当有王侯之封。宋、齐间，使望气者占之，因断其地脉，复有相者云：犹当出阴中王。唐正（本字犯仁宗嫌名）观中，仁祥以处士为建德令周光敏所害，后为乌龙山之神，卜宅之吉，至是果验。本庙在乌龙山下，而此庙之神，疑为坦也。庙有碑，刻元祐三年，乡民邵宗旺等，捨山林以奉远祖仁安灵应王．盖指为仁祥别庙也。
一在太平乡，庙亦有碑，大中祥符五年所刻。载仁祥清平乡人，既被害，归其柩寻凤里葬焉。前庙乃即其地，此庙为邵诏者所建，亦仁祥之后裔，其文词浅俚不足录。今两乡岁时，各于其庙奉祀焉！
何侍郎庙：在安乐乡，庙亦有碑，载神为何姓而不著名。谓其先从晋过江，卜居新安，仕陈文宣帝，位吏部侍郎，以谗见戮。太建二年立庙。按陈文帝之后为宣帝，宣帝即位，改元太建。今曰仕文宣帝而以立庙于太建，其说乖戾，余载年代尤差互，皆不足考计。后列何姓者数人，当是共立庙以祀其先，借为此官称尔。然传世既久，亦不必毁云。
项仙姑庙：在蒙福乡。耆旧相传：项氏姊妹，自其家归宁，临流欲渡无船，因以帔为梁而过。后人名其地为渡渎。
山
雉山：在县西南一里，周回七里四十步。旧经载《新安记》云：郡西南渡水一里余，有山如凤立雉蹲，因以为名。隋尝取以名县。
都督山：在县南，即方俨尝所居也，山因以得名。
灵岩山：在县东北六里，周回十二里。旧经载《地理志》云：吴永安五年，黄龙见于此，因名龙山。唐元和元年，观察使牒改今名。
迈山：在县西北六里。旧经载《新安记》云：其山重叠，迈于诸山，故以名。今观山形，盘礴连延，四面诸山，皆若相向。
南来山：在县西北一百三十里，山势自北来南，故以名。
东泉山：在县东北一百五十里，旧名覆船，取山形之似。其南出泉三脉，并东注。唐元和中，观察使牒改今名。
重坑山：在县东八十里，山有二坑，故以名。
蔗山：在县东四十二里，中间平地二顷。故老相传云：昔人于此种甘蔗，因以名山。
云濛山：在县南十八里，高五百丈，周围七十里，出众山之上。天欲雨，先见云雾，滃然濛其上，故以名。（山下有庙，相传为汉时建，而无年代可考。又谓旧封护国府君，后封钱国王，谓是国朝仁宗时，亦无可据。）
水（溪滩津渡附）
新安江：在县南。出徽州，自歙县深渡入县界，至白马砂入建德县界。湍险迅急，春夏涨滥，中流不可行舟。秋冬澄澈见底，故沈约诗云：“眷言访舟客，兹川信可珍。洞澈随清浅，皎镜无冬春。”李白亦云：“青溪清我心，水色异诸水。借问新安江，见底何如此。”
东溪：在县东一里
滩
深渡滩、息滩、慈滩、龟石滩、黄石滩、顾珉滩、赖雀滩、麻车滩、浪渴滩、卢堪滩、额赖滩、罗顶滩、义里滩、小溪滩
津渡
县前渡：在县南。
召石渡：在县西九里。
息滩下渡：在县西三十里。
轩渚小溪渡：在县东五十一里。
古迹
锦砂村：在县西八里。旧经据《新安记》云：林木森耸，波流澄澈，映石如锦，故以名。《寰宇记》云：傍山依壑，素波澄映，锦石舒文。冠军吴喜闻而造焉，鼓枻游泛，弥旬忘返，叹曰：名山幽谷，故不虚赏，使人丧朱门之志。
轩清溪：在县东五十一里。《新安记》云：洛阳令方储，乘鹤轩至此登船，遂以名溪，后人复立庙以祀。仙翁名轩驻，言鹤轩堂驻此也。
时里石门：在县西四十里。《舆地志》云：石门关者，神门也！常为雾塞，无人得见。孙和太子避难，至此逢大雨，平地尽没，即以白牛、白马祠祭天地神祗，三日士歇，见有石门。今验见存。
废昌亭：在县东十里。《舆地志》云：梁天监二年，郡守任昉，于此亭送许由。
右建德府府境图，东西三百九十里，南北三百三十里。东至临安府三百一十里，西至徽州三百七十里，南至婺州一百五十里，北至临安府二百七十里。东南到婺州一百八十里，西南到衢州二百一十里，东北到临安府三百一十里，西北到徽州三百一十里。其水路，东沿浙江至东梓浦入临安界，一百三十三里，南溯东阳江至三河湍入婺州界，五十里，西北溯新安江至街口渡入徽州界，二百五十里。
图经卷第三终。此卷板心，原标一百二十九页，至一百四十九页。
爽秋六兄属，从文澜抄景定严州续志十卷，以寄京邸。阁本即从宋刊《新定续志》而出。“四库总目”续志条下，载有“绍兴旧志，今佚”之语。按之《士礼居〔藏书〕题跋记》，《新定续志》夹注：《严州图经》为严姓物，严于数年前得之于昆山，价止青趺三两三钱。藏金纸面装，四册止存三卷一百二十八页，云是太仓金元功家物。及检叶文庄《菉竹堂书目》，载有《严州图经》，无卷数、册数，当是叶传之金，而金又散出者也。先是书友携是书来，索值百千余，未及还价而即取去。后严持示钱竹汀先生，先生以为世无二本，当宝爱之。故近日欲请观，每讫言为友借去，不能再见。然属书友及与严素识者往探消息，总以议价定妥，然后索归。惜余买书金尽，未能如数与之，致书不能复合云云。乱后，此书为陆存斋所得，今借而影抄。卷端有严豹人小印，的为严氏旧藏。惟首卷页数，为书（估）〔贾〕改填，以顺次第，其实尚阙十数页，其后五卷更不可考矣。既抄藏于八千卷楼，复抄寄爽秋，以冠景定之续。爽秋方佥理各国事务，重洋绝域，山川风土，商贾互市，罔不归之译治。近年，日本、高丽旧刊古籍，日出不穷，礼失求野，安知后阙五卷不更为爽秋搜得，而合延津之剑，以慰桑梓之思乎！光绪壬辰闰六月三日，钱塘弟丁丙识。

        </div>
      </div>
    </div>
  </div>
</div>
<!--update:2025-08-30 10:02:06-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
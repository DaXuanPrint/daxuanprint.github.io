<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,序,序,序,纪畧,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,三吴水考全文在线阅读,三吴水考全文在线下载,大玄古籍书库">
<meta name="description" content="水利志。一名《水利图说》。明张内蕴、周大韶撰。十六卷。内蕴为南京吴江(今属江苏)生员。大韶为华亭(今江苏松江)监生。万历四年(1576)因南京、苏州、松江、。常州、镇江诸府水利久湮,于是命御史林应训规划治理,凡六年功成。应训乃委内蕴等编辑此书,约三十五万余字。前有万历八年徐拭、九年刘凤、十年皇甫汸三序。全书分诏会、水源、水道、水年、水官、水议、水疏、水移、水田、水绩和水文等十二考。载三吴水利总图,苏州、松江、常州、镇江四府水利总图和诸属县水利图共二十五幅。水源考,列水利大纲,分太湖、三江、海、捍海塘、运河">
<title>三吴水考_周大韶_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">三吴水考</span> <br/>
          作者： <span class="inputVal" id="bkauthor">周大韶</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">天文地理,水利志,完结</span> <br/>
          字数： <span class="inputVal" id="bknum">[book_length]303252</span> <br/>
          说明： <span class="inputVal" id="bkdec">水利志。一名《水利图说》。明张内蕴、周大韶撰。十六卷。内蕴为南京吴江(今属江苏)生员。大韶为华亭(今江苏松江)监生。万历四年(1576)因南京、苏州、松江、 常州、镇江诸府水利久湮,于是命御史林应训规划治理,凡六年功成。应训乃委内蕴等编辑此书,约三十五万余字。前有万历八年徐拭、九年刘凤、十年皇甫汸三序。全书分诏会、水源、水道、水年、水官、水议、水疏、水移、水田、水绩和水文等十二考。载三吴水利总图,苏州、松江、常州、镇江四府水利总图和诸属县水利图共二十五幅。水源考,列水利大纲,分太湖、三江、海、捍海塘、运河、天关,闸㪷以及太湖考、应天府、杭州府、湖州府和嘉兴府水源及水源考等。该书虽“体例稍冗,标目亦多杜撰”,然对于“诸水之源流, 诸法之利弊,一一详赅。盖务切实用”。是明代江南重要水利书。有《四库全书》本。</span> <br/>
          封面： <span class="inputVal" id="bkimg">Z_11055.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]三吴水考
[book_author]周大韶
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]天文地理,水利志,完结
[book_length]303252
[book_dec]水利志。一名《水利图说》。明张内蕴、周大韶撰。十六卷。内蕴为南京吴江(今属江苏)生员。大韶为华亭(今江苏松江)监生。万历四年(1576)因南京、苏州、松江、 常州、镇江诸府水利久湮,于是命御史林应训规划治理,凡六年功成。应训乃委内蕴等编辑此书,约三十五万余字。前有万历八年徐拭、九年刘凤、十年皇甫汸三序。全书分诏会、水源、水道、水年、水官、水议、水疏、水移、水田、水绩和水文等十二考。载三吴水利总图,苏州、松江、常州、镇江四府水利总图和诸属县水利图共二十五幅。水源考,列水利大纲,分太湖、三江、海、捍海塘、运河、天关,闸㪷以及太湖考、应天府、杭州府、湖州府和嘉兴府水源及水源考等。该书虽“体例稍冗,标目亦多杜撰”,然对于“诸水之源流, 诸法之利弊,一一详赅。盖务切实用”。是明代江南重要水利书。有《四库全书》本。
[book_img]Z_11055.jpg


[book_title]提要
钦定四库全书　　　　　史部十一
三吴水考　　　　　　　地理类四【河渠之属】提要
【臣】等谨案三吴水考十六卷明张内藴周大韶仝撰内藴称吴江生员大韶称华亭监生其始末则均未详也初万历四年言官论苏松常镇诸府水利久湮宜及时修濬乞遣御史一员督其事乃命御史怀安林应训往应训相度擘画越六载蒇功属内藴等编辑此书前有万历庚辰徐栻序称为水利图说而辛巳刘凤序壬午皇甫汸序则称三吴水考盖书成而改名也汸序称应训命诸文学作而栻凤序皆称应训自着亦复不同考书中载应训奏疏条约皆署衔署姓而不署其名似不出於应训手殆内藴等纂辑之而应训董其成尔其书分十二类凡诏令考一卷水源考一卷水道考三卷水年考一卷水官考一卷水议考三卷水疏考三卷水移考一卷水田考一卷水绩考一卷水文考一卷虽体例稍冗标目亦多杜撰而诸水之源流诸法之利弊一一详赅盖务切实用不主着书固不必以文章体例绳之矣乾隆四十六年七月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]序
三吴水考序
夫予江南非古所称涂泥之域哉然谓厥田下下厥赋下上上错则尤震泽初定时充贡未博也今国家财赋大半出是所关系钜计至矣顾泽国源委上自天目下沿东海相距数百里而遥潆洄澎湃百折而星流似未易窥其脉胳予自有四方之役尝渡钱塘涉豫章浮沅湘暨淮黄泝济胶莱间试濬水工则念吾土利病视之独难以地形平圹海潮上下不常每当潦集辄浩漫洚注四望湖海非若他有崇岗垒壁水速来可防御宣引为也窃谓先正范文正公守吴郡首疏水利为要务予每乘间理棹遨游目太湖之津烟慨两泽之悠澜寻三江之故道望禹迹之茫茫沈思久之博闻父老有曰是夏驾新洋昔夏忠靖所疏理也是秀水蒲滙淀泖诸湖水所经泄也是吴塘顾浦刘河所瀦衍也是白茆青阳西湖毘晋陵所由入江也是白鹤荆城孟渎九曲所由入江注海也爰稽传志三吴之地惟常熟多有巨滙而白茆港视他水独广阔而顺逹於此导之使苏常东北诸水皆由此港以入海而震泽上源自可减杀横溢之势信乎白茆尤吴中水利之要害者也今流注失宜高土浸以沦没而下者又致淤壅独柰民生国计何予叹曰是即禹贡所谓三江既入震泽底定者与迩闽怀安林公茂膺简命治水兹土非底定之一会乎予抚豫章公尹南昌共事治水卒赖宏济大略以相成今公按吴两越岁河工告成出水利图说示予乃熟视之何尽我地宜若是悉哉公指顾中即贴贴尔席之安抑何神哉盖公行水之道与神禹智同而咨询营度一不出所云三江既入吴淞江为正????东娄二江为旁支支派分而或疏或濬或节可次第施矣以故太湖诸水注吴淞淀泖诸湖水注黄浦崑嘉诸水注刘河白茆而阳城晋昆诸水悉便入江入海则水流导长荡润州诸水由运河入大江则水源节公驻节吾邑督濬白茆复深且广俾可停蓄宣导以入海连年大水得藉宣泄之力不至尽填沟壑者公疏白茆之功彰彰较着也大都并流不至妨碍野潢不至外逸平潮不至倒注要害之冲罔不疏濬深阔纳巨浸而尾闾奔趋分支则荡涤沮洳取滋灌溉濬亩浍距川已耳至疏旁渠筑围埂俾旱涝有备高低乡咸利则悉载在治田六事中率民力任之官为量助督率纲举而目张一劳而永逸吾江南民从此得免鱼鼈焉讵非仁人大惠哉日者梯航充发以下下之土田半天下之供奉而国不称乏民不告病而公且屡上蠲恤疏荷俞旨寛恤以苏孑遗公有大造于江南矣所着水利图说为册十六卷有诏令水源水道水年水官水议水疏水移治水治田水绩水文终焉用以告夫将来官水者嗟夫治水犹医治疾然图说其方也视民饥溺由已而抱康济实心犹医活人心也方策具在医国者执而用之以行其济人利物之心要取经用于世间其所以康济奕世者博矣底定弘勲将永赖之覩河流而思禹绩公之明德远矣哉他日洊承简渥由司空而宅端揆以告成功锡玄圭岂得擅美於前乎则有太常金石之勒铭者在固予夙所首荐知公期公者也顒以俟之万历八年庚辰仲冬吉旦徐栻谨撰

[book_title]序
三吴水考序
夫水於化育居首焉五德之运亦惟时所胜故其迭尚亦因以建遡在昔五行之官治而世乃用乂及我明肇造东南我吴列郡皆为甸服固水地也川渎薮汚谷壑泽壤原隰则图籍载焉若司空作治虞人掌水之禁以时行视令甲无不具其湟遂畎浍沟洫又农正所典司疏导有程水庸职焉详哉法之善矣乃迩岁水势所荡汨时有变迁故道多壅阏不治潦则成浸暵乃或无所资庙议方轸国计属有言者爰命台臣护作则闽林公实来遂经度考咨履行询谋凡水事罔不览该其疏导乃自江以逮於海古谓三江震泽水之大者既迄治余支渠无虑千百播为泖荡湖渎洚散溢於诸郡间壅者资灌溉利水稻决者疏底滞去滔汨节宣其流方羊迅通者因以漕致负海之粟其在陵陆水所不及则硗瘠乃空引穿掘使洒濯焉越沙衍荡为坵墟流乃细不任潮所沃益不能泄其淫则暴流倒注乃尽排治淘汰洗涤之故高高下下咸若其性而土益作乂水之去留皆为利斥泻沮洳旧坊之湮夷井疆废隳者盖秩如矣贯输交注虽有尧汤之水旱可以待诸乃北向献功且最所考度稽谋始卒备成爰为书用垂之後其记别有十二盖纪水之所发源次则所由经带天之雨阳岁有愆则水之盈缩为利害水工之设有常秩而又有董率镇抚之与所为治方略乃水之顺其性循下也自昔迄今其疏凿之迹为农田利者爰逮所列上请事板下郡国徵发因着为令有所损益因革者及下所逮画答教颂述功德者乃咸载之夫是役也自江以南则汉之丹阳会稽二郡地今之首京润而连吴淛者也广轮千里凡历四年所躬跋涉道涂相度工之钜且久财用未尝赋於民而不至匮劳於役而咏歌作焉则侍御公亮诚体国懋规硕虑忠勤之効弘济之才具着矣勒成一家言为百世宪章嗣後因而修之补缉护视可遵而行即史氏为河渠沟洫书当取之尽载公行事之详一代社稷功尚有徵哉万历辛巳春日长洲刘凤撰

[book_title]序
三吴水考序
三吴水考者柱下史闽中林公命诸文学所辑也书成诸文学持以示余展图诵说叹曰此殆经国之宏猷垂世之彛宪也方今圣天子握符缵历乘水而王履灵长之运值宁宴之时而四方频以水患闻淮海逆流襄陵是虞漕河吿决宣房未就林公首膺简命奉玺书充治水使於江南当宁切儆予之忧揽辔恫犹已之溺周爰畿郡跋涉山川悉听便宜多历年所凡七载奏平成之绩迄渐被之声暇准禹贡手辑是书一曰水源二曰水道次以水年又次以水官示之经略列之肤功系之水田水文终焉备矣司勲氏曰自大禹作贡史迁着为河渠孟坚演为沟洫邈矣桑经渊哉庾纪可综而参夫水非穷源何由测其滥觞之始而以濬以乂苟不循其故道或壅或塞未得其趋且入也不亟治之何由以宣以泄俾宅陂会同遵委输也治水不田庶土安正匪上中下错财赋罔登矣非董之以官职司其谁列以等则庶可以为典要也纪之以年一张一弛因革昭焉可以稽时而景行也公又以身喻腹心肠胃血脉荣络以至尾闾若指诸掌殆尝药之轩岐治生之卢扁也夫遡黄浦刘河臻於娄淞曰洋曰港地有高卑土有埆瘠湍有缓急源有浅深乃立之墟筑之堤厱之塘遏之坝闭之闸大为之防水咸润下达於河入於海归墟於伟哉功不与夏忠靖埒乎在昔肃皇帝之朝甲辰之岁侍御史为新昌吕公覩艰於昏垫兴慨於澄清条陈五利上请诏报曰可允乃施行逮今三纪余矣复遇林公此往鉴也时苏守为阳曲王道行氏采夏谟之州陂昉周官之薮浸蒐郏生之略补单子之遗为三吴水利图考属余为序板置郡齐两柱史之利民他日当庙食於三吴二编将并传於永叶哉余皆侧名其末良幸矣於是文学张子内藴周子大韶持之以复於柱史万历壬午九秋既望吴郡百泉山人皇甫汸撰

[book_title]纪畧
三吴水考纪略
水考者水必考而後明也东南水利以百川为支以震泽为滙以三江为襟带以大海为宗以常镇为上源以苏松为下委要其利害之大端不过视水道之通塞而已书称三江既入震泽底定言巨浸之委输不壅而百川通流也百川之水滙於震泽震泽泄於三江三江入於大海蓄泄以时灌溉常足吾见水之为利而不为害也禹蹟既远世代累迁疏凿之政废而不讲上流壅阏则下流横溢一遇淫潦能不为菑何也百川之水道不通则不能尽趋於震泽震泽之水口不导则不能尽泄於三江三江之咽喉复滞则不能尽入於大海而欲其不为菑也得乎盖大海之所以能纳江湖百川之水者以其泄於尾闾如沃焦然故万水归之而不盈也震泽虽巨容纳百川苟不得三江以泄之於大海而欲总三吴之水积之震泽势必不能内不得泄外必不复能受则不惟震泽之溢能使平陆成川而一渠一渎之水皆足以为菑矣故疏濬之政不可不讲也唐宋无论即如我明三吴之兴水利者前有夏忠靖原吉後有周文襄忱其所建立宏伟非不为三吴永利而水道靡常积岁既久不无湮塞至我皇上轸念东南俯采末议谘诹经画排决疏导盖始於万历之五年至十年而後工竣爰集水考一书以告成事执权秉宪非命不尊故先之以诏令河洛呈祥会稽制贡厥有图书乃能考究故继之以图说岷山桐栢崑仑嶓冢莫不有源不穷其源曷泝其流故次水源血脉和畅然後荣卫敷腴川泽通流然後灌溉获利故次水道天道玄邈菑祥时有知而谨之人事足贵故次水年得失殊状利害相参则有三老长年可采而用用罔不臧故次水议人臣之义以尊主安民境外虽专而有不可以不禀令者非疏不达故次奏疏官有专职斯事有考成自大禹为司空代不乏人诸所竖立往往垂之史册照耀来兹故次水官事贵初谋民难虑始宣扬德意以告有衆以束庶官则文具不可缺也故次公移天下之事未有不先经画而能底绩者上以权肃令下以令趋事上下之间如指臂然故次水政司空作治虞人掌水三江九河疏导有程畎浍沟洫瀦泻有制手足胼胝世乃用乂故次治水凡志士劳臣之所为日夕兢兢不遑启处以兴水利者罔非为田工也治水而不治田水将曷利故次治田以告成事以开後人是不可无纪也若施伐足为引嫌则禹贡可以无作故次水绩水利聿兴将以永利非见之文字不传非托之金石不固故次水碑终焉後之欲求三吴之手镜者观於此书则几矣

[book_title]卷一
钦定四库全书
三吴水考卷一
明张内藴周大韶撰
诏令【小序】
水利先诏令者一以宣天子之德意一以重臣子之事权奏功集事恒必因之主上尊居九五而神运万方身在穆清而虑周田野其於水利之废兴生民之利病譬如捧大明以烛幽遐所在洞然明了故命官专督畀以一方生灵之寄惟恐後时而必重其事权锡以玺书所以计安元元者至切也人臣而膺兹简命命专则人思殚精权重则事无掣肘而疏凿底定之政可次第举行以延访尽人情以讲求合机宜以举刺肃诸司以赏罚劝工役百尔有衆所以云蒸风动而踉蹡奔走畚锸之下者惟此以鼓舞之此水利之所以先诏令也
太祖高皇帝为吴国公时以康茂才为营田使谕之曰比因兵乱堤防颓圯民废耕耨故设营田司以修筑堤防专掌水利今军务日殷用度为急理财之道莫先於农事故命尔此职分巡各处俾高无患乾卑不病潦务在蓄泄得宜大抵设官为民非以病民若但使有司增饰馆舍迎送奔走所至纷扰无益於民而反害之则非付托之意
宣德五年勅谕工部右侍郎周忱今命尔往南京应天苏州松江常州镇江太平宁国池州徽州安庆广德州巡抚逓年一应税粮务在从长设法区画得宜使人不劳困输不後期尤在敷宣德意抚恤人民扶植良善其水田圩岸尔亦相度时宜整理俾无旱潦之患庶副朕委任之重钦哉故谕
正统九年勅谕工部右侍郎周忱近闻浙江嘉湖等府直隶苏州等府地方今秋多雨潦水暴溢渰没田稼漂荡民居溺死人畜盖因各处逓年将旧通江海河港乘乾旱之时筑塞为田耕种及因逓年沙涨以致水不流通人受其患今特命尔会同巡按御史严督各该府县拘集耆民里老人等询访踏勘各处原通江海河港故道果被豪强之人筑塞为田即令退还并年深淤塞之处尔等公同计议督令府县官起倩人夫开挑务要水道通行不至为患其余湖池陂塘圩岸可以蓄泄水利防备旱潦者悉从宜修筑开通其间果有豪强之徒占据把持以为己利者尔即挐问轻则量情惩治情重者具奏区处用工之际尤须相度地势酌量民力其殷富田多之家务令尽力用工贫难下户及田少粮重者酌量差遣不可误其生理如其工程浩大人力艰难非旬月可成者尔宜审度用工宜令受利近便去处同心用力切不可妨废农时朕惟豪强专利小民受害论法难容今姑宥其罪使之自新保其身家尔为朝廷重臣宜表率同事公以存心廉以律身勤以从事必诚必信用图久远毋虚劳民力毋苟具文移以塞责毋狃於小利以为功尔克尽职民受实惠朕惟尔嘉朝廷以安养斯民为念宜深体朕心为民造福以副任使或有窒碍难行之事亦须体谅人情从长计议奏来不许违误故谕
嘉靖中勅谕巡抚都御史欧阳必进曰朕惟国家财赋取给东南近该前巡抚都御史丁汝夔及巡按吕光洵各题称苏松常镇四府地方连年水旱频仍皆由水利湮废以致民困赋逋贻患非细乞要查旧例通行修濬事下该部转行彼处查勘得太仓州常熟崑山等县七浦白茆新泾等河港盐铁许浦等塘堰修濬有官民并力合修者其所费财用有原????导河夫及存留各项银米并抚按司府州县赃罚与夫应解钱粮堪以那借者俱令支用已经该部议奏前来相应依拟尔见有地方巡抚之责特命专理其事尔宜查照节题事理及巡按委官勘处缘由将四府支河干河动支前项银米查议原奏官民合修分修地方坐委能干官员责令及时修理庶几事克有济尔仍照先年抚臣李充嗣事例不时躬往督视务使缓急有备旱涝无虞期於一劳而永逸各该承委官员除巡按御史每年閲视工程分别勤惰举劾外如有违慢悞事者五品以下尔即径自挐问应奏请者奏闻施行事完之日通将修濬过缘由画图贴说并用过钱粮数目造册奏缴及将勤干贤能官员通行论奏以凭旌擢
隆庆六年七月二十八日诏书内一款大江南北财赋所出全资水利各处设有水利佥事各府州县设有水利通判县丞等官近来往往视为末务上下因循一遇水荒即奏乞蠲免赈济引天灾以逃责岂为民父母之道今後各该抚按督令专管水利司道官往来巡历着落有司官将该管地方水利着实讲求议处何处当疏通其源何处当挑濬其流坝堰圩岸在在增修使蓄泄有备旱潦无伤合用夫役取诸得利之家毋令骚扰若功程浩大抚按官查其先年导河夫役用剩贮库及该府州县近地鱼课奏留修理堤坝等银两酌量动支有司官有仍前旷职误事及地方土豪之家阻挠壅塞专利病民者抚按官参挐处治
万历四年勅谕监察御史林应训近因言官建议苏松常镇等处水利久湮要差御史一员专管该部议覆相应今特命尔督理前项地方水利务要时常往来巡察督率各该司道及府州县掌印官责令水利官带同塘长人等躬亲相度考究源委要见某处系上游水滙某处系下流支港应分某水以杀其势应濶某岸以缓其冲应濬某湖以会其流某处坝闸应修某处塘堰应筑合用人工随宜区处其刘家河黄浦七浦白茆范家浜大黄浦及各乡支河尤当分疏其余紧要河港湖滙并浙直交界所如有未经开通及已开仍欠深阔与夫塘堰泾渎陡门闸坝等项应修应濬应复旧应新置者通勘估议处如一圩之中塘岸沟池等项不烦多费者即令得业之家量田多寡出力修濬果系土工浩大动支淘河等银应用如再不敷会同抚按官从长计议务求共济各不得推诿其该道并府州县掌印等官敢有怠玩误事及水利官营求别差隳废职业或需索常例利己病民应挐应参并听举行如例若势豪之家侵塞水利姑令首正免罪敢有隐瞒及违拒阻挠者即行挐问干碍职官指名参奏每年终将修濬过缘由造册奏缴复命之日仍将所属大小官曾否有益水利照例举劾以昭劝惩尔为宪臣受兹重委须夙夜殚心务俾水利兴举旱涝有备以为益国便民之计如或因循苟且虚应故事责有所归尔其钦承之故勅
三吴水考卷一

[book_title]卷二
钦定四库全书
三吴水考卷二
明张内藴周大韶撰
水利大纲
太湖
太湖在苏州西南三十里迥连姑苏湖常三郡越絶书曰其大三万六千顷东西二百里南北百二十里禹贡谓之震泽周礼尔雅谓之具区左传越入吴吴子御之笠泽亦名笠泽又太湖上禀咸池五车之气水通五道又名五湖今湖中亦有五自莫厘之东与徐侯山相值者为菱湖莫厘西北与菱湖连者为莫湖连莫湖东逼胥山者为胥湖长山之东曰游湖长山西北连无锡老岸曰贡湖别有金鼎湖梅梁湖东臯里湖而吴人通称则曰太湖其上流西北有荆溪百渎受建康常润诸郡之水西南有苕霅二溪七十二漊受宣歙临安杭湖诸山溪之水诸水自西南北总滙於太湖独以湖东三江委流於海夫其来源既猥盛而江道复填淤此三吴所以岁苦水也乃若多穿支渠使上源有所节杀濬复三江使下流有所泄宣专司守牧者当未雨而绸缪矣
三江
三江者吴淞江娄江东江也郦善长曰松江自湖东北迳七十里至江水分流处谓之三江口而吴地记亦曰松江东北行七十里得三江口东北入海为娄江东南入海为东江并松江为三按今三江一自太湖从吴县鮎鱼口北入运河经郡城娄门东流入上下雉渎抵崑山至和塘东合新洋江经太仓塘合刘家港入海者为娄江一自太湖从吴江县长桥东北合龎山湖入长洲界过大姚浦抵崑山界分为二南为吴淞江北为剿娘江复合为一东流入嘉定界经上海合黄浦东入海者为吴淞江一自白蚬江从急水港过淀山湖东至华亭合上海黄浦由黄浦经上海宋家港合吴淞江北入海者为东江太湖泄水川渠非一而三江为大三江并泄湖水而吴淞为径唐宋而下治水使首务焉然时湮时濬害未甚也往夏驾新洋之役并引湖水由娄江入海稍称利便不知娄江之流既驶吴淞之势渐微以故诸境之水吞多泄少迄後岁苦稽天矣隆庆时大中丞岭南海公下开复之议经费大具未竣而代百姓所为嗷嗷有以也万历六年特疏其状诏命大发人徒开濬约四十里有奇诸分水支渠无虑千百俱附三江入海震泽底定复禹蹟之旧云
海
海为天地之巨浸而江流入焉三吴之海则东北起江隂之戊子门大江入海处南抵海宁县钱塘江之入海处凡四百八十里海水时常横溢滨海居民往往罹害故大海不可无扞海塘犹太湖之不可无三江也因并列之
扞海塘
扞海塘唐开元元年筑西南起杭州盐官东北抵松江老鹳嘴长四百余里高一丈七尺面濶二丈址倍之由宋及元屡毁屡修入国朝而後故趾尽塌矣成化中大中丞毕公亨侍御郑公铭佥宪吴公?会檄松江太守白公中行迁筑内地二里许凡六旬而竣起海盐抵上海延袤三万四千七百六十九丈又为外堤起戚漴抵平湖界为里五十有三今诸境便利焉夫太湖之不可无三江犹滨海之不可无扞海塘也因附着其事
运河
运河一名?沟隋炀帝大业六年所穿江南渠也起杭州侯潮门北行经武林从双桥入崇德县境经县治折北而东过嘉兴府城濠又折而迤北会頔塘莺脰湖诸水东出平望镇湖州府运船由之运河又北经九里石塘遶吴江县而北松江运道由白蚬江西来出呼鲤泾与运河合入长洲界又北经姑苏城与至和塘运河相合崑山嘉定太仓三处漕运由之苏城之北为元和塘常熟运船由之俱会於永安桥以出枫桥运河由许墅关北行入无锡界经县治而北抵五泻河口与江隂运道相会又西北经常州府城而西为西蠡河与宜兴溧阳之运船相会截白鹤溪折北而为孟渎河口运舟开时遇夹冈浅阻或北舟南还京口闭筑由此河出江而渡接扬州白塔河此江南之间道也运河越孟渎口而西行为奔牛闸又十里而为吕城闸吕城之西为珥渎河金坛县运船由此出会于运河又西北入丹阳境贯城而西北抵夹冈入润州境旧为夹冈隔絶江流不通舟楫炀帝凿夹冈通之今两崖壁立故善崩溃经镇江北出京口闸总为里七百二十有奇江南运舟由此渡江入瓜州闸抵淮而上京师东南要津也顾其渠本人力开通又城闉关市互夹民居易於堙砾隆庆中河臣建议岁运冬开避黄淮之险而北舟南兑且乘秋涨之便号为两利不知岁当沍寒川渎方枯所在虞浅舳舻不御转掠民舟且役排夫沿洄助挽盖水陆两困矣万历六年疏请大挑创复闸坝俾水有蓄泄漕乃通利
天关
运河总浙直七府漕粮军民二运舳舻万艘首尾相接必出闸外方可起桅停泊江中等风北渡卒遇怒涛漕舟破坏岁岁有之公私受害者久矣近於万历六年閲视夹冈河工始知由於丹徒镇江石桥阻厄故运船不能起桅出江所致也乃於丹阳以北凡有石桥俱易木顶改为天关可便抽拽运船一过丹阳距江百里即竖大桅有风便渡直抵京城设或无风俱得停泊於运河内地等候顺风始免险阻之患虽北船南还兑运进闸之後次第卸桅颇称便利焉
闸?
闸之为义押也视水盈缩为节宣也?之为义斗也所以量水出入无过行也故常镇二府建闸蓄水本欲以济运河然回南粮船官民取道恒必由之以致泄多蓄少每艰运期今本院开孟渎以通间道於南疏九曲铁猫以分行於北中修练湖堤闸又储水以兼济焉则闸之启闭有常利兹博矣江隂旧有?门积废已久今本院於其废者复之圯者修之故高乡扃?以获灌溉之资低乡启?以慎蓄泄之利闸?之为义如此司牧者其毋略诸
<史部,地理类,河渠之属,三吴水考,卷二>
三吴地形在浙惟杭州为最高湖州次之嘉兴又次之在直隶惟镇江为最高常州次之无锡又次之太湖当浙直之下流苏松又居太湖之下流故山源奔注自高而卑若镇常若建康若杭嘉湖凡趋於湖者皆源也若苏若松凡通其流於海者皆委也源莫大於天目委莫大於三江备列之图以俟司水者考焉
三吴水利图说
江南水利譬之人身天目首也诸山溪口也雨泽饮食也太湖其胷腹三江其肠胃海其尾闾也考诸志载黄浦即东江之别名刘河即娄江之旧迹并吴淞为三江吴淞西连太湖东通大海江流迅驶唐以前吴中未闻有水患迨後吴江长堤一筑而肠胃始失其利国初水患转亟而夏忠靖公乃专力於夏驾新洋一时大有所裨其後新洋江水势湍悍日就深濶而吴淞江之气脉渐微矣土人以此称为漫水港云夫江流纡缓既无以荡涤潮沙而新洋夏驾倒注之潮复与东来之潮相会合合则停停则淤江之旋开旋塞有由然也本职恪遵庙算广集衆思咨访机宜究极形势乃知水之并溢为灾由於源之未节江之并行而至於相夺则以流之未得所归也於是辟治江中壅塞四十余里以复吴淞之故道决去吴江滩涨数十处使太湖积水直注於吴淞濬松之山泾等港秀州官绍盐铁蒲滙六磊等塘泄淀泖诸湖之水於黄浦濬苏之吴塘顾浦戚虞泾南北横沥等处泄崑嘉太仓诸水於刘河复濬七浦杨林等塘使阳城巴城诸湖之水径入於海濬白茆福山三丈诸浦九里青阳山塘雷港等河使尚昆湖毘陵晋陵诸水径入於江皆所以导其流也濬白鹤溪荆　港西九里河泄长荡荆溪诸水入於运河濬武进之孟渎丹阳之九曲河丹徒之铁猫港泄润州上流之水亦入大江皆所以节其源也源流各得其所然後於千墩浦南濬淀山湖口使湖水通彻入於吴淞又虑江水外逸乃於夏驾及漫水江口并建一闸随时启闭庶几水不外趋潮不倒注吴淞可保无虞若夫练湖修复则储水以备运道经理之方大要如此至於濬支渠筑围埂各有民力自任法具治田六事中第须官为督率岁岁举行俾吴之田围恒固河道恒深旱涝各有其备则在後之继今者和衷协济相维持於弗坏焉耳
三吴水利考
吴地古称泽国襟江带湖延控大海万水所凑触地成川是故吴於天下郡国最为卑下古今治水者莫先焉禹贡曰淮海维扬州三江既入震泽底定周礼职方氏扬州其泽薮曰具区其川曰三江其浸曰五湖东南州郡皆古吴地扬州域也而三江五湖皆在今苏州境故苏州於吴地又最为卑下古今治水者莫先焉太湖为东南巨浸周五百余里在苏州西南境五十里连苏湖常三州之地可谓大矣东达於三江以入海三江通则太湖之水不为害太湖之水不为害则苏常湖三州皆安而苏州尤被其利三江不通则太湖东注汜滥为灾常湖之境未为患而苏巳先受其害矣何也盖常湖据其上流地常高於湖而苏州则居下流稍有壅阏境内皆成巨浸矣故治水东南苏州为急苏州属邑有七而吴江居其东南下流为淞江入海之发源崑山居其东北为淞江入海之要道稍有壅阏二县之境皆成巨浸矣故治水於苏二县为急然吴江之地左江右湖极为低洼是当水之都会也崑山之地引江达海扼阻诸邑是当水之关键也故治水於二县其先後同而崑山为尤急也太仓嘉定则滨海高原十居八九忧旱而不忧潦宜蓄而不宜泄其治水之法亦有相因而不为背者郏亶所谓辨高下之原求蓄泄之迹者此也然东南之地虽间有高原而终为泽国江海所归水未尝乏絶故自古及今皆详於治水而略於治旱以旱不能为大患也吴县处郡之西偏南属震泽旁皆山田高视太仓嘉定而长洲常熟之地与崑山吴江连界者则视崑山吴江其西北与常州之江隂连界东南与太仓连界者亦视太仓江隂宋赵霖所谓平江之田虽下於诸县而濒海之地特高於他处谓之堈身堈身之西又与常州地形相等东西与北三面势若盘盂积水南入注乎其中所以沿海环江开治浦港不可不先者也大率诸县地势有高有卑治水之法有同有异岂可一概取必乎窃尝考之古今治水之蹟矣吴地自大禹通渠三江五湖之後历夏殷周二千余年未有能缵大禹之蹟者故治水之法不见於经传国语夫差起师北征辟为深沟通於齐鲁之间即今运河南自嘉兴由石塘北流经郡城北遶白公堤出望亭入无锡县界续图经所谓?沟者此也是亦不过疏之以通征伐耳未闻其为民利计也汉初为藩封之地史称吴王濞即山铸钱擅山海之利富埒天子而亦不闻其以水利耕植也孝武时太史司马迁北发姑苏望五湖游览形胜思禹之功其意深矣三国吴孙权据有江东遂以富强以逮魏晋之际皆为股肱郡县然亦未闻治水兴利之事或纪载之阙未可知也至刘宋元嘉中扬州刺史始兴王濬以松江沪渎不通欲从武康紵溪直出海口穿渠浛功竟不立梁大通中吴郡水灾诏遣前交州刺史王奕假节发中吴吴兴信义三郡人丁漕大渎以泻浙江信义郡即苏州也时崑山为信义县水利之说於是兴矣唐贞元元和间于頔王仲舒刺苏州皆有兴修之举而唯有宋为详且备王荆公议废都水监不便谓议者曰举天下之役其半在於河渠堤埽此可见矣天禧间江淮发运副使张纶同郡守经度於崑山常熟疏五湖导太湖入海复岁租六十万斛乾兴元年诏苏湖秀州积水害稼发邻郡兵疏导以决其壅天圣初苏州水坏太湖外塘又海旁支渠堙塞废民耕田诏转运使徐奭等董其事勅入内供奉官张永和相度市泾以北赤门以南筑石堤九十里起桥四十余所濬积潦自吴江东赴海复良田数千顷流民得自占者二万六千家岁出租苗三十万景佑初范仲淹守乡郡议疏导诸邑之水上书宰臣具言水利宝元元年叶清臣为两浙转运副使以并太湖有民田豪右据上游水不得泄世为民患遂请凿盘龙滙及沪渎入海民赖其利自是以後庆历中常熟开金泾鹤渎二浦溉田千顷吴江修荻塘以通湖州至和中崑山开塘七十里名至和塘嘉佑中开崑山顾浦开松江白鹤滙如盘龙滙之法皆为民利熙宁三年郏亶言苏州水利首论六失六得及治田利害七事至为详悉事几行而罢崇宁二年宗正丞徐确考禹贡三江之说以为太湖东注於海松江正在下流请自封家渡古江开淘至大通浦直彻海口七十余里水道大通政和间赵霖体究治水利害具有三说一曰开治港浦二曰置闸起闭三曰筑圩裹田兴修未及一二而罢隆兴间李结献治田三议一曰敦本二曰协力三曰因时其他开治淤塞历淳熙嘉定绍定之间皆为民利至前元大德八年开吴淞江任仁发有水利议答泰定至正年间屡濬江海然比於有宋则为甚略矣潘应武言决放湖水吴执中言顺导水势周文英言三吴水利皆有经画未知当时施行若何也国朝洪武九年开濬白茆至和塘及诸泾港永乐二年命户部尚书夏忠靖公原吉疏治苏松水患自後巡抚侍郎周文襄公忱巡抚都御史崔公恭皆濬治吴淞江以兴水利成化八年置佥事於浙江专治苏松等府水利十年都御史毕公亨知府丘霁复修崔公之功至弘治间连被大水命工部侍郎徐公贯疏江湖泾浦而水有所归九年工部主事姚文灏开七鸦浦筑沙湖堤且疏言六事皆中机宜告谕数条悉明利害其所编筑圩歌至今乡村之民家传人诵焉十一年工部郎中傅潮奉勅理吴中水利濬治崑山十河十五年郎中臧麟继之皆有成蹟正德四五年苏松大水为灾民不粒食时都御史俞谏奉勅治水踰年而工息复差工部郎中朱衮治水吴中并为民利今上御极悯东南数被水患恐重伤财赋之地乃命巡抚工部尚书李公充嗣兴修水利时官属若郎中林文沛员外郎顔如环实分理其任顔治吴淞江林治白茆未几顔以忧去林遂并治二水时李公建行台於太仓总督於上而林则周行诸邑躬亲相度导白茆濬吴淞江疏太湖於夏驾浦口置闸以障浑潮其他堤堰陂塘之修筑者甚衆一时措置周悉号令严明厥工告成利被吴下迄今十余年沿江滨海其要害通泄之所所宜及时兴修以防未然正有赖於今日也
三吴水利考序说
禹贡扬州之域自江以南其郡以十数苏州松江常州镇江四郡最大於地为吴分其部所领凡一州十有七县緜地千里畛畷无数自汉唐以来号称财赋疆予尝按图书在虞夏之贡以为下田然亦靡有象犀珠玉丹砂金碧山林之饶而财丰若此者岂有他哉盖其民重稼穑专务水利故也夫水利之大莫过於江海今自苏州以北至常州镇江东至松江皆壤地相属襟带江海而又有太湖为之灌注汉司马迁以为吴东有三江五湖之利有由来矣三江即松江东江娄江也五湖即太湖中小湖有菱湖莫湖胥湖游湖贡湖凡五名故曰五湖其实一太湖也苏州在太湖东北三江五湖皆属焉三江五湖之外若湖瀼荡漾渰渎塘浦名闻者以百数酾而为渠行水溉田者其交络之流又无所不至是以苏州地虽卑下为衆水所锺而田因贮淤肥美多为沃壤今量其赋独为诸郡最松江之水不能半於苏州其名闻者亦以十数淀湖三泖最大皆西受太湖之水酾而为渠者以百数黄浦最大皆西受淀湖三?之水浦之始楚春申君黄歇之所为也今诸乡之水溉田者皆由此浦世赖其利唯东北濒海堈身之田浦水所不及者往往多废故松江之赋视苏州十居其五常州之水其最大者有滆湖洮湖濠湖闾江氿溪荆溪百渎诸水虽潏潏分流或北属於大江南属於太湖然其地居太湖上流多高原易寘淤为害故其赋又视松江为下镇江地势至北益高去太湖颇回远无所通唯漕渠自嘉兴历苏州常州直北流入界中抵京口通江淮耳然渠自京口经夹冈势缭曲皆凿山为之而瀦水少宋元佑中于京口吕城下揵石为渠两涯置牐以禁障内外之水时其锺泄而又与镇之练湖相宣通练湖方四十余里晋陈敏据江东遏马林溪为之以溉云阳今并有益于渠田湖视新丰杜墅长荡诸湖最大而水浅亦易索大抵镇江地皆濒山鲜平土水往往循行岬隙间故其田多瘠埆而赋独在诸郡之下夫苏州通水多故其赋独为最镇江通水少故其赋独为下此水之为利於四郡较然也然水本以为利自水道淤阏比年以来旱涝洊臻如此四郡数逢其害民人流散死丧相踵深可痛惜而其财赋所出与所称亦异若究所由岂非为有司者虑害不深重惜繁费不专务水利之故哉方今四郡财赋岁输于京师者往往当天下之半其为有益于朝廷甚大其所宜轸念又非他郡之比今水道淤阏为害滋久而不早为之所吾恐民日益困财日益匮赋将安出甚非所以为国家久远长善之虑且今量其费不及一郡一岁所输三分之一其劳又非有凿龙门辟伊阙析砥柱之艰危其远又不过五六岁而即有以建数百岁安富之美功未闻事省而能收大利有如此者如此而又不亟为之是谓弃天之时遗地之利竭人之财莫此为甚夫宜知山川与民所疾苦国之利害皆有官守者之任故余既考迹志记综核旧闻博议深论以相问难及利害既明是非亦定于是乃推表四郡及其所部州县辑为图考条其川原预定计算缀集遗文以为一书庶国之利害皆有实徵而可行焉
太湖考
太湖在苏州西南境三十余里禹贡谓之震泽周官尔雅谓之具区国语史记谓之五湖左传谓之笠泽扬州记曰太湖一名震泽一名笠泽一名洞庭山海经曰浮玉之山北望具区是也周官既云其泽薮曰具区又云其浸五湖似五湖别有所在然范蠡乘舟入五湖司马迁登姑苏望五湖实又指此且扬州之境水大者无过於太湖其为具区甚明而历考传记所载五湖即是太湖非别有五湖也张勃吴录曰五湖者太湖之别名以其周行五百余里故以五湖为名虞翻曰太湖东通长洲松江南通乌程霅溪西通义兴荆溪北通晋陵滆湖东连嘉兴韭溪水通五道谓之五湖陆鲁望曰太湖上禀咸池五车之气故一水五名图经以贡湖游湖胥湖梅梁湖金鼎湖为五韦昭以胥湖蠡湖洮湖滆湖并太湖为五郭璞江赋以具区洮滆彭蠡青草洞庭为五初学记云或说以射湖贡湖上湖长塘湖滆湖为五按左传越伐吴吴子御之笠泽国语吴越战於五湖可见五湖之为一湖甚明也然今湖中亦自有五名曰菱湖在莫厘之东周三十余里曰莫湖在莫厘之西北周五十余里曰游湖在长山之东周五十余里曰贡湖沿无锡老岸周一百九十里曰胥湖在胥山之西南周六十里五湖之外又有三小湖夫椒山东曰梅梁湖杜圻之西鱼查之东曰金鼎湖林屋之东曰东臯里湖而吴人称谓则总曰太湖越絶书称其大周三万六千顷连苏常湖三州之地湖中有七十二山其大者曰东西二洞庭马迹次之山居人甚多闾巷井舍鳞次蚁聚无虑数千家而仙宫梵宇分布上下茂林平野弥望百里可谓大矣然考之太湖上流其西北自建康等处入溧阳逦迤至长塘湖并润州金坛延陵丹阳诸水会於宜兴荆溪以入其西南自宣歙池州武林天目富阳下湖之安吉武康乌程长兴合苕霅山溪诸水以入数郡之水瀦滙於湖汪洋澔□不可涯涘而东达於三江以入海东南积水之区盖莫有大於此者其底定也则灌溉民田为三吴美利泛溢也则浸淫数郡而民被其大害是以古人之治之也疏其源使水有所入导其流使水有所归皆为民兴利除害而已故观其置五堰於溧阳以节宣歙金陵九阳江之水使入於芜湖以北入於大江开夹荢干於宜兴武进之境东抵滆湖北接长塘湖西连五堰所以泄长塘湖之水以入滆湖泄滆湖之水以入大吴渎塘口渎白鱼湾高梅渎白鹤溪而入常州运河之北偏十四斗门北下江隂之大江所以杀西来之水使不入於太湖而皆归於江也又以荆溪不能当西来衆流奔注之势遂於震泽之口疏为百????谓之百渎而又开横塘以贯之约四十余里百渎在宜兴者七十有四在武进者二十有六皆西接荆溪而东通震泽者也又於乌程长兴之间开七十二漊在乌程者三十有八在长兴者三十有四皆自七十二漊通经逓脉以杀其奔冲之势而归於太湖也太湖上流诸道水之来源若此而所以泄之者则惟於三江是赖焉太湖东出吴江县之长桥为吴淞江由吴淞江东流以入大海此震泽泄水之大道也然泄水之处各有区域盖不止於吴淞江而已曰鮎鱼口曰胥口曰白洋湾曰管渎曰小溪港曰瓜泾曰夹浦曰张家河曰北车桥曰漾湖溪曰上渎港曰陆家浜曰虎山桥曰石家浜曰南宫曰蒯家泾曰九曲江曰後塘桥曰梅梁溪曰龙塘河曰迎城山曰菱湖港曰太平桥曰泽塘浜曰灌渎浜曰和尚浜曰长洛浜曰王家漾曰山泾港曰渡水港曰黄渎港曰後保河其他支流尚多不可殚记皆所以泄太湖之水以东入於三江诸浦而归大海者也然以江湖形势观之大要宣溧以上西北之水可使入於芜湖以归大江而不可使注於荆溪苏常以下东南之水可使趋於吴淞江归大海而不可使积於震泽此治水东南之大旨也然地形有高下时世有古今水道有通塞而所以治之之法则固不可同年而语也
应天府属水源
破冈渎在句容中道至丹阳城西凡十四埭上七埭入延陵下七埭入江宁界吴赤乌间开运通京江晋宋齐因之梁废此开上容渎至陈上容渎湮复修破冈渎隋平陈遂废
官塘河在县东五十里北流入丹徒界
新河在县东四十里源出驹骊山流入洮湖以入太湖绦岩湖在绦岩山下周百二十里界上元江宁二县石臼湖在金陵城南二十里广九十里界溧水高淳当涂三县内有军山塔子马头雀垒四山
丹阳湖在石臼湖南广六十里与溧水高淳太平宁国共界
固城湖在丹阳湖东广四十里界高淳当涂宣城三县银林河在高淳县东三十里西通固城湖东通溧阳之昇平湖长五十余里即伍子胥所开运河以通伐楚饷道者又名胥溪内有广通坝原隶溧水弘治中割溧水置高淳今属焉
【按诸湖连亘几二百里汪洋澔□据三吴上游国初溧民陈嵩九疏请於广通镇筑坝扞御高皇帝下其议命两台督成之永乐四年改筑土坝置官夫防守着为甲令今利赖焉】
昇平湖在溧阳西南七十里水源自高淳诸山溪东流入湖会建平梅渚社渚入三塔等湖
三塔湖一名梁城湖周四十里西南接昇平湖北入永阳等江　韩城港【在县西南六十五里】　蓝溪【在县西南六十里】　流水涧【在县西南】　丫枝港【在溧阳县西七十里】　飡溪【在县西六十里源出荆山流经谷山入三塔湖】　马螘荡【在县西东塘】　强步渰【在县西五十里】　东塘港【在县西五十里】
五堰去溧阳县西五十里自广通而东十五里曰新坝自此而东九里曰昇平堰又南九里曰三塔湖堰又东九里曰南渡堰又东九里曰沙涨堰又东九里曰前麻堰皆在广通坝之东
【单锷曰五堰水利昔钱舍人公辅为守金陵常究五堰之利虽知五堰之水利而未知五堰以东之利害锷知三州之水利而未?五堰以西之利害一日钱公辅以世之所谓五堰之利害与锷参究方知始末利害之议完也公辅以为五堰者自春秋时吴王阖闾用伍子胥之谋伐楚始创此河以为漕运春冬可载二百石舟而东则通太湖西则入长江自後相传未始有废至李氏时亦常通运而制牛於堰上挽拽船筏於固城湖之侧又常设盐官置廨宇以收往来之税是时河道淤塞堰埭低狭虚务添置者十有一堰往来舟筏莫能通行而水势遂不复西及遇春夏大水江湖泛涨则园头王母龙潭三涧合为一道而奔冲东来河之不治愈可见也今若开深故道而存留银林分水二堰则诸堰尽可去矣所欲存二堰者盖本处地势自银林堰以西地形从东迤逦西下自分水堰以东地形从西迤逦东下而其河自西坝至东坝十六里有余开淘之际须随逐处地形之高下以濬之然後江东两浙可无大水之患然银林堰南则通建平广德北则通溧水江宁又当增修高广以俟商旅舟船往还之多可以置官收税如前之利此五堰所以不可不复也今莫若治五堰使上之水不入於荆溪而由分水银林二堰直归太平之芜湖下至吴江之岸为千桥使太湖之水东入于海中治百渎之故道与夫苏常湖三州之有故道旁穿於太湖者虽不可缕举而槩可以迹究也难者曰虽复五堰奈五堰之侧山水东下何复堰无益也锷荅曰由五堰而东注太湖则有宣歙池广德溧水之水苟复五堰使上之水不入於荆溪自余山涧之水宁有几耶比之未复十须杀其六七耳难者乃服】
【按五堰故迹废久莫考所据广通坝东去五十里有昇平湖三塔湖又二十里有南渡渰沙涨渰质之五堰之名不少异则宋之五堰当在此诸湖渰之口无疑矣盖昔之五堰节溧阳诸湖渰之水由子胥伐楚运河尽入大江今东坝乃在子胥伐楚运河内则是止能节固城湖以西之水入江非能并溧阳诸湖渰之水而尽节之也然广通地形颇高今之二坝亦自足以节水则亦不必过求古迹矣】
旧县【在县西四十五里水自分界山经上兴埠东流流至南渡渰】
南渡渰【在县西四十里自建平高淳并南境诸水尽会于此分注两江】
李家渡港【在县西三十里上通湖渎桥泄黄山湖水】
湖渎【在县西三十里通黄山湖水】　淦西港【在县西二十二里】　金花荡【在县西二十里通淦西】　新昌渰【在县西二十里】　葛涪渰【在县西十五里西连新昌渰】　毛家渰【在县西十三里】　盐港【在县西七里上通南渡渰下经泓口通崑仑杨巷】
永阳江一名水阳江又名九阳江【在溧阳西北四十里源出曹老山东南流入江东北入於洮湖】　谢达渰【在县西北四十里】　濑阳渰【在县西北三十六里俗呼濑溪上接三塔等湖东入洮湖】　诸阳渰【在溧阳北四十里】　马墅港【在县北三十五里】　泾渎【在县北三十里金坛溧阳诸水由此入洮湖】
洮湖【即长荡湖在县北二十五里与金坛宜兴分界旧有八十浦口後所存二十七东通蓬塍河北入滆湖东达於太湖】　沙涨渰【在县北二十里】　古渎【在县北二十里与濑溪通】　徐角渰【在县北十里】　蒋塔渰【在县北五里】　塘下渰【在县北三里】盘龙涧【并在溧阳北】
金陵溪【在溧阳南六十里源发广德马蹄泉至新桥入河流会於荆溪】　上湖涧【在县南六十里源出广德州东北流合白云溪入太湖】　滆溪【在县南五十里近铜官山】　鲁里渰【在县南三十六里】
举善溪【在县南三十里源出广德东北流入高友溪】
高友溪【在县南二十里源出广德经黄墟荡合於白云溪】　谷溪【在县南十里源出青山北流合入濑水】　古县渰【在县南十五里】　下湖【在县南十里周五里流入白云溪东入太湖】　黄墟荡【在县南十里周五里东北流入白云溪】　缲车泾【在县南十里上接黄墟荡下通白云溪】　百丈沟【在县南三里一名百步沟源出燕山东流入白云溪】曹塘涧【横涧皇涧俱在溧阳南】
白云溪【即白云泾在溧阳东六十里东流入荆溪又城南山川坛东亦名白云溪】　朱湖【在县东南八里】　戴埠港【在县东南五里】
横逻渎【在溧阳东七里南接白云溪北通洮湖】
千里湖【在县东十五里西南与古县渰相连】
莲湖溪【在县东十八里西通洮湖东入宜兴之洴浰渰】
梅渚湖【在建平北三十里历溧阳三塔湖洮湖以达太湖】
南湖【在固城湖南属宣城县李公默寜国志曰湖广四十里东受溧阳广德建平诸水宣城诸溪涨亦泻入焉诸溪南入者曰洪林河西曰西溪南曰岳屿沟湖泛则自西南出曲河至油榨沟西北出湖北河至浑水港俱与大河合北至水阳慈溪亦东合高淳水泝流而进东通五堰以达太湖已上诸水俱由西北入於太湖】
杭州府水源【按东吴水源天目为大属杭州临安者曰东天目为阳属湖州安吉者曰西天目为隂】
天目之阳发源为余不溪自临安余杭入钱塘界为安溪又为凤口溪东南入德清界折而东北流有吴羌山之石壶泉滙而为龟溪又越山之瀑布泉石壁山之月泉皆来会而东又散入桐乡之运河东溪横河皂林诸泾又分支为北流水其施诸溪亦来会东行二十里入归安至敢山漾漾水合焉过菱湖湖水合焉西北过荻港碧浪湖折而西为大湾入府城南门又前溪自武康铜岘诸山历县治一北流黄陇山沙村又北流水自德清县治东清河桥下沙村与前溪水合有黄蘖山源发而为黄浦又妙喜山源发而为妙喜港又王村诸山源发而为黄墅港又菁山源发而为官泽水皆来会北经岘山漾合埭头横山诸水入府南门总会於府前之江渚滙又苕溪支流入西门亦滙焉是为霅溪受诸溪之水迤逦北行过仓桥溪湾出迎春门与岘山漾合大会苕溪诸水於昆山漾散入大钱小梅并乌程诸渎以入太湖一支东折过八里店为运河即荻塘东流为旧馆为浔溪由吴江七十二漊入太湖东荻塘至平望合莺脰湖澜溪诸水截吴江运河入汾湖三白荡转入淀湖三泖
西湖　源出天竺诸山发玉泉武林泉泠泉茯苓泉白河泉大悲泉寒泉参寥泉後仆夫泉一勺泉寒光泉惠泉喷月泉法华泉真珠泉虎跑泉凡十六滙而为西湖二????东泄一由城堧石函以入杭城运司前分布诸河一由昭庆寺桥北行西折历三闸为下湖河分支入武林水门为大河即盐桥运河与运司水会从凤山门出东行十二里至龙山闸北与候潮门水会为外沙河循城而北至永昌门北过清泰庆春二门与内河合仍循城转西至会安坝下注艮山河西入泛洋湖东北至德胜坝是为上塘河由下塘河入嘉兴界
下塘河　自上塘河分支西北行过德胜桥至江涨桥与子塘河合流至北新桥西北入湖州界曰下塘河北接新开运河
下湖河　即运河在杭州城东北一派由溜水桥沿东西马塍至卖鱼桥西合余杭塘河一派由打水漊南折至江涨桥入一派由八字塘至古塘桥下折入一派由西堰桥至饮马山亦折入余杭塘河
南上湖　南下湖　在余杭县南源发自天目由临安来南从石门入两湖东流为南渠河又东为余杭塘河
余杭塘河　在武林门外自江涨桥西四十五里至余杭县北通新开运河
新开运河　在武林门外北新桥之北通苏湖常秀等府　西溪自武林山北下流入湖州界
子塘河　在今江涨税司北为新河头北行经米市桥入清水潭过左家桥西达余杭塘河北达新开运河
宦塘河　去杭城西北三十五里南接北新江涨桥北达奉口河
奉口河　去杭城西北四十五里西南接钱塘奉口大溪西北抵德清县界
新江塘河　在海宁县东北二十里其源自德清县大麻溪之支????由庄婆堰西北东流抵县城濠逶迤七十余里而支港甚多东北入嘉兴界
洛塘河　在海宁西北三十里乃新江塘河之支流东入硖石南湖迤北入嘉兴长水塘河
已上诸水北由湖州入太湖东由嘉兴入黄浦湖州府水源
天目之隂自险潭历金石为广苕山发源为苕溪一名大溪至荻浦荻浦溪水来合过除口至山公潭潭水来合至归山下洛溪水来合至西屿横溪水来合过孝丰县东下铅干如湖水来合经石虎山至安吉州境邵渡丘渡独松岭水来合至南屿南屿山水亦合焉至塔潭分支西北者为里溪大支西行者为外溪里溪西行至石埭埭水来合又西龙湖水来合至石鼔堰堰水曹埠水西坑渎水皆来合其外溪东北行也杨子湖邸阁水同来合至马家渎渎水来合又至丁埠前冈水来合过富山塘紫溪之水来合内有姚湖五湖四龙湖五龙湖南获湖皆通贯交组於其中至浮石山里溪之水复来合至梅溪镇梅溪与浑水渎水皆来合一支北行经归安入凡常湖历荆溪相见湾以下总自广苕而来故以苕溪名其细别东溪有四源一派董岭入江渚溪一由移风白水湾归石溪一自幽岭经碧门为碧溪一接铅干从泥湾为紫溪又地浦滩总四流一自铜山港一自余杭独松岭一自母康坞一自武康石羊里及马家渎丁埠港总入於外溪又寺前港总三流一自清松里一派郎村坞一派西坑溪及九龙南溪故鄣港汪家溪石埭溪总入於里溪又浑水渎总四流一自孝丰西茂汤湾一自曹家溪一自广德源洋一自亮门塘入於苕溪又梅溪总三流一出四安溪一出海潭溪一出车樯湾入於苕溪又荆溪总三流一出沙埠港一出长兴陈溪一出长兴小溪港四安溪南出石涧盘涧塘善岸塘合广德水经塔水塘下苕溪和平诸山出潘店港栖贤水及祝家港白田港钮家港出吕山塘下入苕溪又白岘山源诸山之水东过悬脚岭岭水入焉又为杨店水东过苍云岭之梓方涧涧水会而为合溪南过竹山塘塘水入焉又东过罨画溪溪水入焉过赵渎入太湖又顾渚山金河泉达子滙而为水口镇水口东南历紫花涧分折东北趋德成桥入太湖其水口镇东分为卢祥湖折而东北趋上新桥入太湖○白石山发源为青山港南会於苕溪二水合流为常丰涧历黄坑潭入太湖
天目又一源东发为南溪一源南发为马溪又高陆山源发为猷溪俱自临安入余杭至双桥合流为双溪东过径山港径山源水来会东入河港过灵源港入钱塘界通会於塘河又溠水出双林山半瀑入太溪
由拳青嶂山发源有二　一为东溪东北经钱塘界北折入德清县又高陆山一源发而东北过仇山之北独松岭一源发而东至仇山之下二水合流而北过卢公桥十二里入苕溪
前溪　在武康县前其上源即阮公潭余英溪在县後曰後溪出乌回山经龙尾桥而东曰新溪其北与前溪合曰封溪由县东出前溪东南即风渚湖也又东为沙溪东北为长安溪南为湘溪北为埠溪西北为双溪并东北入於太湖
余不溪　在德清县南其水清彻余则否故名其支流曰内河曰马厄河曰乌山港　北流水自余不溪至县东分流入清河桥北至沙村与武康前溪水合又北至岘山漾合余不溪入定安门至江子滙是为霅溪之????
梅溪　在安吉即东西里外诸溪之合流下入荆溪经吴山西北注太湖东一支合霅溪绕郡城亦下荆溪
荆溪安吉州北五十里其源自顺零诸山东过梅溪合小溪港注太湖　龙溪发源天目之隂下经荻浦陈安除口山公潭至归山与太平仙溪水合至孝丰下铅千为苕溪之????
青塘　在迎禧门外属归安东北接龙溪入太湖　盛家港横泾港俱南接苕溪北入太湖
四安溪　在长兴县南三十里一名周渎东北入太湖余吾浦县东南即宜兴之东乡也其东入於太湖顾渚溪　在县东三十里源出顾渚山至水口东入太湖　罨画溪县西七里　合溪　在县西北二十四里源出义乡白岘飞云诸山　包洋湖　在县东北十五里并东入太湖
巳上诸水北由七十二漊入太湖东由荻塘入吴江界
七十二漊
乌程之漊三十八　小梅港西山港顾家港官渎港张婆港宣家港阳渎港泥桥港寺桥港大钱港计家港阳漊沈漊罗漊大漊新泾漊潘漊诸漊胡漊和尚漊张港漊幻湖漊西金漊东金漊赵漊许漊杨漊谢漊义高漊陈漊薄漊五浦漊蒋漊钱漊新浦漊石桥漊汤漊盛漊宋漊乔漊
长兴之漊三十四　王村港蒋家漊上周漊长大庙漊乌桥漊夹浦漊谢庄漊丁家漊坍缺漊鷄笼漊沈渎漊杭渎漊卢渎漊金鷄漊石屑漊殷南渎漊斧浦漊福缘漊石渎漊後村漊新塘漊竹筱漊徐家漊百步漊新开漊花桥漊葵浦漊坍湀漊径山漊卢圻漊白茆漊小陈渎漊窦渎漊
大钱港小梅港总苕霅西南衆水以入於湖港之最大者也此又不在七十二漊之数
嘉兴府水源
幽湖　在嘉兴西南属秀水县南纳陡门诸水北由新城塘卢沥塘分入车溪烂溪　车溪在郡西北七十一里濶六丈今名斜港南自桐乡西自乌程会流入溪北达於烂溪　麻溪芝溪在郡西南承桐乡乌程诸水合烂溪北入莺脰等湖　韭溪在郡西即鸳鸯湖之支流也南自运河分流北入吴江界
钱家溪　在郡西北二十五里濶一十余丈水从毛家港来分为二道一支北行入和尚荡鴈荡一支东行入白虎港并入吴江界　南北和尚荡鴈荡在郡西北其西南俱接横塘河北入吴江杨溪　东郭河在郡东北五里水从相家湖来东往嘉善界二十五里北行复入吴江界
永新泾　属桐乡皂林东去十里永安铺之东自运河分支北流入泾直抵烂溪　康泾运河之北曰通泾南曰康泾居皂林之中南通陈庄等河凡十北由乌镇市抵烂溪为吴江界　烂溪在永新泾东北二十里南滨桐乡者为东烂溪又东行二十里出秀水界北入吴江莺脰湖
相家湖　在嘉兴县东九里受西南衆流东入团港至嘉兴北入吴江界　穆溪在县东北南接海盐上谷湖西接幽湖诸水北入吴江界　王江泾在县北南受运河西受闻店麻溪诸水北入吴江界
许家荡　南北夏墓荡　在嘉善西北俱北入汾湖东入西白荡　汾湖县西北西纳王江泾莺脰湖诸水东入三白荡　芦墟三白荡县西北西纳汾湖诸水东入鼋荡为青浦界
已上诸水并南自嘉兴北入吴江
平川一名西塘在嘉善北西承烂溪诸水东北入於淀湖三?　魏塘又名武塘在嘉善县後西南承嘉兴诸水东入秀州塘
海盐塘南接海盐诸水北入马塲湖东由七里桥达松江界内
嘉善塘合嘉兴秀水桐乡诸水泝白莲寺而东三十五里至嘉善入秀水塘濶三十余丈至是水疾流迅由枫泾北入三?
平湖塘广三十余丈西南接焦山门桥回而东注与马塲湖海盐之水会流经嘉善界以达於松江
枫泾　在嘉善东北即白牛塘一名清风泾南承嘉兴诸水北入三泖东入珠泾以达横潦泾
上谷湖　在海盐县西南六十里东入宋坡湖　宋坡湖　在县西四十里南临大海下流合於澉浦　澉浦在县西三十里东北滙於当湖
当湖　在平湖县东上承澉浦以西诸水东下石牌泾石牌泾　在县西北三十里承平湖东下之水由麪杖等港入於长泖　东泖在县东北西南纳当湖诸水东北入於黄浦
又有乍浦独山塘沈清官塘官田庙港张家滙俞塘芦沥浦丁家漾白泾界泾大茫塘此皆南承浙水北达於松江者也
已上诸水俱由西南入於黄浦
三吴水考卷二

[book_title]卷三
<史部,地理类,河渠之属,三吴水考>
钦定四库全书
三吴水考卷三
明张内藴周大韶撰
苏州府水利考
太湖绵亘数郡苏独处其东偏盖下流也古称三江入海今东江西段半属之苏而娄江淞江乃全在苏之境内则宣泄要害苏视他郡为尤棘矣窃考三江旧迹一自吴江龎山湖东行入海者为淞江一自东南分流出白蚬江经急流港由淀湖三泖历松江黄浦入海者为东江一自郡城娄门东行历崑山太仓入海者为娄江三江之外通湖水者不可殚述惟胥口白洋湾鮎鱼口最巨胥口出自吴县香山胥山之间东流为木渎再东为横塘又东出胥门永安桥者曰胥塘循吴山之南而东瀦者为白洋湾白洋湾东流北瀦者为石湖石湖东南为越来溪溪水东北行与木渎合流出横塘分支北折者入於枫桥运河合山塘河会於沙盆潭自白洋湾而东为鮎鱼口其水分为二大支东行一自瓜泾港溢出运河经夹浦港亦入龎山湖一自澹台湖溢出宝带桥分入呼鲤郭巷等泾会於渎墅湖渎墅之东为镬底潭又东经阖闾浦小龙江为陈湖并下吴淞江胥塘之水会於郡城其流之或南或北虽因风转移然皆循城而东不失其性自?渡桥而出者入於吴江运河自瓦屑泾而出者入於黄天荡自南马路桥而出者入於朝天湖自黄石桥而出者入於金泾渰沙盆潭东行亦有二道一自阊门水关直至娄门一自外城河合元和塘至娄门并入至和塘至和塘西自娄门经沙湖北纳阳城湖南受新洋江贯太仓刘家河入海此即古之所谓娄江也吴江湖水一自长桥东北流过同川历水花园湖茆塔田湖庉村河下白蚬江以入淀泖一自三江彻浦白龙大浦等桥东行经叶泽湖新湖亦下白蚬江一自頔塘烂溪莺脰湖东出平望经黎川历汾湖三白荡亦入淀湖三泖俱由华亭之黄浦入海此即古之所谓东江也西北运河诸水西行者入於太湖东行者由泰伯等渎会流漕湖濠湖分注元和等塘黄埭等荡昆城阳城等湖北由三丈福山耿泾黄泗等浦入於大江东由许浦白茆七浦杨林湖川等塘入於大海此即古人所开沿江三十六浦以补三江之不及者也夫七邑皆湖水所经而要害特异吴江西南斜直太湖枕三江之首崑山在东北为入海肠胃稍有填淤辄放溢为败故二邑治水为急太仓嘉定濒海多高原苦旱吴县多山田其高仰类太仓嘉定而长洲类吴江常熟其与崑山相属者即与崑山等常熟之西北滨江东北滨海者即与太仓嘉定等宋赵霖以为平江地虽下而濒海之处独高河渠多不利故於诸邑备旱为急然议者又以苏州间有平原本泽国往往详於治水而略於备旱比年以来田者至不能偿种故今之争言水利者必於吴淞白茆七浦焉夫诸浦中七浦白茆最大今亦相踵填淤者何哉盖其地皆濒海故也濒海之地既高复遇填淤犹筑垣居水涝则湖水溃溢为败旱则不能引水溉田而吴江崑山势岂能独完安哉宜观地形准高下各顺其性濬令广深相度地宜为之堰闸以堤防之旱则引水溉田潦又水道自利必无溃溢之害故濬治於七邑往往相因万不可废若崇明环海而邑其诸沙又环邑而居皆穿渠引海水溉田独无水旱忧故不备论其事
苏州府水利节目
姑苏号称泽国郡西南有巨浸曰太湖广三万六千顷襟带三州东南之水皆归焉其入海也则藉三江白茆七浦之数水者咸属郡境然则苏之有关于利害也厥惟重哉郡辖为州者一为邑者七第其形势高下则太仓嘉定地濒海岸吴县壤接山原颇为高阜而长洲次之常熟又次之崑山又次之乃若吴江则独当太湖之冲地势最下一遇水患受祸独先若崇明则孤悬海外环堵浮沙滩涨靡常治法罔一此一郡之大较然也本院周爰谘访随宜区画首开长桥两滩以通十郡之咽喉继治白茆吴淞七浦等塘以泄太湖之尾闾其如瓦浦夏驾湖川杨林等类未暇枚举淤者疏之浅者深之而於田间圩岸如元和至和浒墅石塘等处挽路及阊门娄门枫桥等处运河靡弗大事修举务令坚完深广如式以故蓄泄有备挽运咸宜即如壬午之秋风陡作霪雨骤倾湖海皆连不数日间水退如驶则吴淞白茆七浦长桥两滩各河之役不可後也明矣姑述其经理之大略如此以俟後之相成考镜焉
<史部,地理类,河渠之属,三吴水考,卷三>
长洲县水道考
吴淞江　源出太湖南自吴江龎山湖北流入县境合夹浦港澹台湖下注於黄天荡朝天湖渎墅湖镬底潭金泾渰沙湖等处东流入江凡七十余里至甫里塘入崑山界
西北滨江河道　夹浦港西通运河　西白渠通猫儿泾　东白渠徐村港下浦港五浦港俱通尹山湖六浦港通赭墩湖　东官浦通西官浦　马卷港
通水西港　张家泾通官浦　何家港通袁家港弥陀泾通斜塘港　龙尖港通渎墅湖　瓦子泾通龙尖港　唐浦西通金泾渰　吟浦通唐浦及沙湖萧泾通洋湖泾　青丘浦通沙湖及唯亭　索逻
港失河泾通方前港及唯亭　顾浦河通青丘　邓巷港通水东港　吴巷港垭泥泾俱通查巷港　查巷港通刘通港　大丰港通水东港　张丫浦通唯亭　陈巷港庙泾港箭浦界浦通江巨浸俱引诸湖荡渰之水自东而南以入吴淞江
东南滨江河道　阖闾浦通镬底潭　小龙江通阖闾浦　上?港通社仓港　大姚浦十里泾钱家港官塘泾五巷港石墩港俱南通陈湖　合塘港东通界浦　甫里塘通舟直镇　陈家港通和尚港　唐村港通陈湖　西水渠港西浮皋港东浮皋港俱通合塘　东水渠港北新漕港俱通陶浜港　大流浦通甫里塘　西符家港东符家港惟操港清水港云龙港周家港界浦俱通江巨浸勾引太师湖姚澄湖陈湖樊清湖并从东南二面以入於江
娄江　即至和塘运河西起娄门受郡城南北诸水北合尚泽阳城南合金泾渰沙湖东流过唯亭至界浦入崑山界凡五十余里太仓崑山嘉定漕舟由之塘北河道　锺家桥河官渎东西二白荡及禇泾和丰河西陆泾杨泾潭泾朱泾吴泾蠡塘中陆泾居泾宋泾上雉渎下雉渎苏巷港樊泾并引阳城湖西段之水以入至和塘
东西龙漊　潭并两渊势颇宏濶挽路横贯其中风涛激啮塘岸善崩公私病涉於万历八年设法缮筑坚厚官民称便
东陆泾萧泾缩里桥河失河泾周泾护门泾黄泥漊方巷泾褚墓泾戴墟浦司马港史家港漕泾赵家浜碗连泾界浦并北引阳城湖东段之水出至和塘塘南河道　司马泾罗家泾陈司泾板桥河王村泾朱巷泾小泾港匠门塘东杨泾邵渎泾蠡塘鷄碑港吟浦殷家港畅浦并北掣至和塘水以注於金泾渰而东入吴淞江
杨澄泾金家港归家港青丘浦索逻港失河泾庙堂泾戚家泾陈泾港姚家港曹家港濮家港西邵港东邵港界浦并北引至和塘水南入吴淞江
西北运河　水源来自无锡至望亭入县境历浒墅关抵郡城凡五十余里
运河西河道　芦青浜通顾巷泾　薛市泾通芦青浜　柿木泾通黄渎泾　范家浜桥河北金泾通木杨桥河　瓜泾通大渎　北吊桥河南吊桥河并通张市泾　双白桥河通顾市泾　张公舖桥河青石桥河通神堂泾　庙泾河渔家桥河通东大渎　东大渎西大渎柴狗泾苗王泾并通太湖　大清河通太湖　曹家河箭渎泾通榆树泾　唐巷泾通太湖瞿庄泾通张庄河　吴斯泾通後源泾　瓜渎泾
通猛将泾　前源泾後源泾并通太湖万历五年浚竹青塘通太湖　三姑桥沈巷浜通後桥河万历
九年浚　张家桥赵王泾通竹青塘　三里桥锦帆泾通管山泾万历九年浚　林泾港通阳山泾　高佘桥濮家泾通五从泾　低佘桥朱陆浜通界泾白荡　百亩桥河通杜庄泾　杜庄泾通界泾荡　射渎通阳山泾　鲁班塘东抵枫桥西通高景山泾腹内河道　太平河南通北金泾北通柴狗泾　童家浜通北金泾　揺车河通大渎　游鹿桥河通赶泾　毛巷泾思家河东泾河俱北通後源泾南通前源泾　新泾河通箭渎前源泾　西榆树泾通後源泾　吴斯泾张市泾通大渎後源泾　庵桥港通前後源泾　福驮浜波深泾黄泥泾薛家浜王家浜并通竹青塘　秋波泾东泾福渎泾莲子泾并通彭山渰　伍巷泾阳山泾通杜庄泾万历五年浚　後桥河改泾浜蒋巷泾通竹青塘　管山泾界泾浜姚黄泾吕敏浜通俞巷浜黄岘岭　瓜山泾甑山泾通竹青塘　黄路桥河瓜渎通猛将泾　黄泥浜俞巷浜通射渎及鲁班塘万历九年浚　旱泾浜北通射渎瓜渎泾万历五年浚　长浜河东通黄路桥西通瓜渎　东窑浜北通奚庄村南通鲁班塘　庙泾浜通吴迁桥河　土桥浜各里浜双桥浜俱通射渎　野猫泾通瓜渎射渎　向家泾通野猫泾　吴斯泾胡家浜潘家浜通射渎　汤家浜王贾浜王庄泾白马涧汤巷泾并通瓜渎　沙黄婆泾通谈家桥及沙滩涧　芙蓉泾吉庆浜并通鲁班塘　其瀦水之大者为彭山渰为界泾白荡并东吞运河水西入太湖运河东河道　崇河泾何渎泾俱通界泾　五从泾通范蠡泾　北胜子桥河通鯮鱼泾　鯮鱼泾黄泾河俱通范蠡泾万历五年浚　菖蒲泾沈墅河姚渎泾胡店浜曹家港黄家浜陆墅泾并通长荡内菖蒲泾万历九年浚　旱泾浜南胜子桥河通五丫港及蠡河　北马路桥河通长泾河　朱泾桥河南马路桥河通胡匠桥河　胡匠桥河寺桥河并通长荡射渎通山塘河　半塘泾冶坊浜新桥河通贵桥河俱通山塘内冶坊浜万历九年浚　钱万里桥河八字桥河南通齐门运河
腹内河道　甲里河西通范蠡泾东通庄家浜　黄泥泾蒋家浜沈泾浜并通蠡河　西车浜南通五从泾东通界泾　芦泾港南通五从泾　西泾浜大安浜并西通管泾桥东通庄家浜　范蠡河北通无锡界河万历九年浚　绞车泾方桥泾沈家浜唐家浜庙泾严家浜万圩浜并通浒墅泾　银鱼浜夏孤孀桥河车轮桥河俱通许家湾及李墓港　内中瀦水之大者北有濠湖漕湖南有长荡黄埭荡俱西吞运河水东入元和塘阳城尚泽等湖者也
濠湖　俗名鵞肫荡北与常熟无锡分界西北纳常州无锡诸水南入漕湖长荡及黄埭荡分注元和塘
漕湖　即蠡湖在濠湖南广十二里左为黄埭荡又南为长荡东北入常熟界
濠湖漕湖东南河道　永昌泾冶长泾顾思泾上方泾孙家桥河顾泾河十字港平天泾并上通无锡界河下流石家浜
杴蒲泾上通冶长泾下流潭泾　黄溰泾上通永昌泾下流冶长泾　石家浜上通永昌泾下流阮泽港万历五年浚　阮泽港上通永昌泾下流黄埭塘庙堂泾上通阮泽港下流元和塘　许泾浜邢家浜俱上通永昌泾下流抵堰
长荡　在县西北广一十三里北纳濠湖漕湖运河诸水东入黄埭等荡
长荡东南河道　浒墅河北横泾横宅泾庙桥河沈思桥河白龙桥河雷门塘并东通黄埭塘　下杨泾石狮泾并通平门塘
黄埭荡　在县北北通漕湖西纳长荡东入元和塘黄埭荡以东河道　黄埭塘东通蠡口　分乡泾通黄埭塘　车轮泾何渎泾横泾平门塘袁家桥河并通黄埭塘及石狮泾
元和塘运河　南自齐门经陆墓镇至船塲舖入常熟界凡六十余里
运河西河道　石家港西通甘露镇　潭泾通千步泾　冶长泾乌土泾庙堂泾波泾浜船料浜黄埭塘苏宅泾郁泾小庄泾施家泾即吊桥河雷门塘黄婆桥河沈思泾并通平门塘内黄埭塘万历五年浚板桥河尚书泾通马萧泾　丘家桥下洋泾上洋泾新泾桥河王天水桥河冰窨浜香花桥河石狮泾石巷泾谢河浜洋泾朱家泾黄落泾管家泾陆家桥河俱西来入运河而会於齐门城濠内石巷谢河浜俱万历五年浚　转西有洞桥河山塘河至阊门渡生桥而西与枫桥运河合
运河东河道　开花桥河乌土泾凤凰桥河罗坝泾何泾港俱通相城河　北薜泾南薜泾俱通阳城湖永昌泾渭泾塘犁泾桥河朱泾桥河莳泾南胡泾
桥河席家桥河蠡口塘徐家桥河金家桥河南车桥河安国桥河泾渎桥河宋泾桥河潘家桥河徐渎桥河三家桥河井亭桥河俱引元和塘运河之水注於东西二白荡而逹於官渎与尚泽湖
尚泽湖　在县东北广四十里南通彭渰北通相城河西通元和塘东通阳城湖
彭渰　在县东北北通尚泽湖西南由东西二白荡出官渎东北通阳城蓍泽昆承等湖其浸不下金泾渰尚泽彭渰以东河道　浦塘泾穿心泾清水港蔡家港卓塔港相城河张浜塘和尚港谢泽浜私庵浜济民塘俱东通阳城湖
阳城湖　在县东北一十五里东通蓍泽昆承西通彭渰南通沙湖北通尚泽西南受太湖西北受濠湖漕湖及运河诸水南由诸港溢出至和塘东从崑山尤泾逹七浦塘东北由常熟之白茆以入於海绵亘三邑形势浩渺亚於太湖水更渊清淆之不浊其流不驶则三县受灾故於万历八年大浚陆泾口长三百余丈濶一十二丈北引其源以奔於斜堰南由七浦北由白茆以泄其浸淫之势
湖西河道【详具尚泽彭渰下】
湖北河道　泥桥泾通白土泾　小官渎练奴泾济民塘连渎泾九曲港五潨泾千步泾张家浜分乡泾蠡塘夹鮎泾褚泾张泾港周泾王巷港中巷港吕泾河三家村港高圩港卓塔港六万港莲子港庄港陆墓港官泾港瓜泾港蛇泾港王狮港与蓍泽湖俱分引湖水入常熟界
湖南河道　上雉渎禇泾和丰泾西陆泾阙墓泾杨泾宋泾吴泾蠡塘中陆泾卢福泾居泾横泾清沼湖传家浜清水港东陆泾陈泾港白练泾悬珠港吴村港城圩港直港江临港长浜界泾坟南港南庄港南油麻港北油麻港张家港田泾港石狮泾陆墓泾周泾司马泾戴墟浦碗连泾史家港曹家港赵家浜俱北引湖水南出至和塘
蓍泽湖　在县东北广数里西通阳城湖北通昆承湖东入崑山界
湖南北通贯河道　王狮港玄武塘官泾河南萧泾北萧泾六和庄河双漕浜毕泽潭并分注崑山常熟等界
东南运河　北起盘门连接吴县界循城东行南折经?渡桥历尹山夹浦而南入吴江界凡二十五里运河西河道　袁家桥河朱泾吴家港通仙河宝带桥河济川桥河莲射桥河西官浦桃花港杨柳港俱引鮎鱼口与澹台湖水以东入於运河　尹山南为沈庄河陶家浜七里港汤油港瓜泾港张墓港长浜港俱引太湖之水由夹浦桥港而入於九里湖内惟瓜泾港为最要　宝带桥西为澹台湖西接吴县鮎鱼口
澹台湖　在县南十五里西濒太湖鮕鱼口东出宝带桥南为宝浦北为齾塘由水车庵而南曰古塘运河东河道　郭巷港采莲泾邵渎泾呼鲤泾朱泾盛港邵塔港冯墓泾陆家港广练桥河东官浦徐村港五浦港夹浦港尹山东有尹山湖又东为赭墩湖俱西引运河瓜泾水东入吴淞江内惟夹浦港为?要
尹山湖　在县南尹山镇东西通冯墓泾东通北深港南通吴淞江北通渎墅湖广十余里界乎南北三十一都之中赭墩湖在其东北
赭墩湖　一名蛟龙潭广二十里西通北深港东通官浦及袁家港南抵六浦王老泾在其北二湖相去约七八里中间相属河道有马巷港张家泾何家港社仓港百丈港高田港新泾漊俱南通吴淞江北通镬底潭
泖湖运河　自宝带桥东行入呼鲤泾经渎墅湖镬底潭南由大斜港入吴江界至白蚬江而东仍入县界东抵急水港至东蔡港入青浦界
郡城东大小水道　葑门东去五里为朝天湖其南为黄天荡又东十余里为渎墅湖渎墅东去十里为镬底潭又二十余里为陈湖渎墅之北为金泾渰又东北为沙湖
朝天湖　黄天荡　俱在县东南二湖连缀西受太湖及城濠水东行由葑门徐公桥河出南马路桥者为朝天湖由瓦砾泾而出者为黄天荡
二湖通贯河道　壁山港朱家港王墓塘王老泾封圩港弥陀泾龙尖港何家港瓦子泾斜塘港上?港冯遥港吴家湾港王墓湖俱自西徂东以下渎墅车方等湖而入吴淞江
金泾渰　在县东广一十二里西接葑门塘蠡塘东通唐浦西南通黄天荡东南通渎墅湖南通镬底潭盖巨浸也
东西通贯河道　小泾港夏墓泾王村泾朱巷泾匠门塘斜塘俱通唐浦　中塘港通吴澴港华家港金家港洪字港龙墩港
沙湖　在县东北一名金沙湖广数里南通吴淞江北连至和塘金泾渰在其西南唯亭镇在东北
湖通贯诸河道　周泾殷家港畅浦吟浦青丘浦索逻港庙堂泾
渎墅湖　在县东一十八里西承宝带桥及黄天荡朝天湖诸水由渎墅港入湖东入镬底潭东北入金泾渰
湖东通贯河道　呼鲤泾王老泾瓜泾港倪家浜社仓港百丈浦高田港白龙潭新泾漊
镬底潭　在县东二十五里广十余里深倍他湖南通袁家港大斜港北抵车坊漾西通高垫运河东截吴淞江入陈湖
车坊漾　即镬底潭北通小荡漾东北入吴淞江自镬底潭东行为阖闾浦至镬钯浜分支南行出姚澄湖者为小龙江在阖闾之南小龙江之东者为红庙港姚澄港为送书泾自姚澄湖出循戈家嘴而南者为张家港进莲浦石家浦朱蠡浦北舍湾港皆西受诸湖荡之水而会於陈湖者也
姚澄湖　即陈湖之西湾西南有沐庄荡入吴江界陈湖　在县东南四十里南北三十六里东西一十八里其南为萧田湖又南为白蚬江吴淞江则在其北西受渎墅镬底潭姚澄湖诸水东南由急水港黄浦灢入於淀山湖北入吴淞江
湖西北河道　太师湖广十里阖闾浦广十三里上?港十里泾钱家港官塘泾伍巷港石墩港俱南通陈湖北入吴淞江
湖北河道　陈家港文浦港小龙港席墟浦白湄浦碛沙港俱南引湖水北入吴淞江
湖东河道　甫里塘合塘林禁泾港樊清湖陆家港黄家港张林港吴泉泾浮皋浦直渎浦凌家港俱西通陈湖东入界浦分流崑山大直等河及吴淞江湖东南河道　钓鱼泾长纤路三?子港龙亭浦盘龙浦界潭荡明庆荡旗庄荡汤家湾浦家港顾村港金村港陈墓泾南庄港又东为黄浦灢为沉龙八千巨荡入青浦界
萧田湖　即陈湖之南湾北亘陈湖南连白蚬江西南有朱蠡浦东南有许家港相对湖东北有和尚田滙嘴西北有张家港滙嘴相对湖独界乎其中形比陈湖稍狭其水独深
白蚬江　在县东南六十里广十余里与吴江分界水源自龎山湖经同川等处而来东由急水港入松之淀泖东江西段惟此为故道耳
江东河道　自急水港外有许家港南沙港张师田白荡解泾港篛叶泾筠田港管浦东管村港西蔡港东蔡港周庄荡至执洞港与青浦分界
樊清湖　一名范清漾广十余里西有杨巷港直通陈湖东有界浦南通陈墓北通甫里塘与崑山分界湖南北河道　匠人港钱家港大泽港孙妃浦沔湖泾陈墓市河赵塔港东畅港西畅港庄港河俱北入吴淞江南入淀山湖
黄浦灢　东西广五六里南北濶十二里西为王家湾竹家田东为南庄港顾家浜北为金村港南与沉龙荡相连陈墓镇在其东北张师田白荡在其西南西纳陈湖诸水东经蔓菜洲荡会於淀山湖东流四十余里为泖湖
泖湖　广二十里南东二面皆华亭北属青浦属县境者惟章练塘一隅耳境内河道东与泖湖相贯通者为南朱荡学荡叶舍荡青村荡草塲兜荡野菱荡蔡家荡白茆滩荡杭家荡生田荡梁家滙荡横泾荡陶家荡十字港田湾港西蔡港行泾港崇福港李家港尤家港章练塘西庙泾东庙泾中圩港并西北入淀湖西南纳嘉善诸水东入大泖
城内河道　内城濠河自盘门娄门踰齐门入吴县界县前市河西自吴县之百花洲东流经府治前稍东转南复东经县治前出葑门与外濠合外一支西接阊门至北寺前香花桥入县境迤逦东行经九龙潭出娄门一支北接齐门跨塘桥水南行合县市河出葑门与外濠水合俱入至和塘及金泾渰朝天湖已上城内河道城堙廛市互夹民居剥筑湮砾河形几尽於万历五六七年清查故址厘正复旧於万历八九十年相继开浚在处疏通舟楫称便官塘挽路
枫桥抵望亭入无锡界凡二十余里齐门抵船塲舖入常熟界凡六十余里娄门抵界牌泾入崑山界凡五十里盘门?渡桥抵夹浦桥入吴江界凡二十五里风涛激啮日就倾圯万历八年修筑完固
吴县水道考
太湖　在县西五十里洞庭两山皆属焉其源一支自胥口分流东由木渎历横塘一支自白洋湾分流北注於石湖出行春桥相合而东忻北者入枫桥之运河东行者出永安桥以入城濠或随风逐流西行入湖者间亦有之而其恒性则东归入江者必始於胥口而後历鮎鱼口等处也滨湖诸港详具於左　郁舍漊西由贡山通太湖东通长洲县界　长山泾南通游湖西北通太湖　官泾港马舍泾西与南并通太湖　游湖即太湖稍南承太湖北由濮舍港亦出太湖东由山塘河通彭山渰东北为姚市港
彭山渰　在游湖东北上承太湖为瀦东由枫桥逹於郡城东为东朱港北为东塘河　东朱港西南通太湖北通彭山渰　新丰泾南为江家泾北通游湖泾之西为陶巷浜鱼船浜周家浜上家浜叶巷浜杨木泾後巷浜泾之东为溪桥泾范家浜龙塘浜朱庄浜大市浜内陶巷浜朱庄浜万历五六年间开浚西塘河北为白门塘塘之西为溪桥泾龙塘泾唐浜鱼船浜支家浜吴宅浜寺桥浜黄家浜塘之东为横浜徐家浜涧沟仙人桥河　东塘河与西塘河并北通浒墅南通光福　河西支河具西塘河之东　河东支河为陆巷浜道堂浜年家浜九曲河西泾浜曹家浜金家浜水门泾并东通阳山泾内西泾浜万历五年开浚
光福塘　西由上下二堰出太湖东南通木渎
塘北河道　北庄浜高水桥河南塘泾北沟浜刘庄浜黄泥泾顾墅浜鷄墩浜刘家浜西桥浜陆家浜玺泾浜顾巷浜王古泾鱼道浜横泾石家浜辞桥浜萝?浜永福桥河出塘西去即胥口内刘家浜陆家浜王古泾顾巷浜等河於万历五六年开浚
塘南河道　金家河芙蓉浜凤凰浜大墩浜庙浜汤家浜马家浜巷泾浜杨郎浜杨树浜吴庵浜史巷泾万人泾黄家泾枣木泾新开河张家塘河剪泾河出塘东去即胥门内张家塘万历五年开浚
南宫塘　西承太湖由长沙山九曲河东北亦出太湖光福山在其北
塘北河道　白马泾沈家泾黄泥泾小岘溪九曲河塘南河道　陈家泾顾家泾梅梁泾蒯家泾大渎泾牛车泾吕浦西通太湖东通南宫塘内牛车泾万历五年开浚　中塘河西由光福塘通太湖东通小石灰桥　香泾桥河西通太湖东北通光福塘
胥口塘　太湖之滨两山对峙南曰胥山北曰香山中界一水为胥口西引湖水东北流经木渎镇香水溪在焉自香水溪分派遶西山而东为上沙泾其北落星泾东沙泾又东过跨塘与越来溪水会曰横塘由跨塘折南为走狗塘自胥口东出胥门永安桥通谓之胥塘
塘北河道　少卿港许巷泾北通剪泾河　山塘河北通光福塘　金泾河五泉河落星河姜家浜店桥浜青草浜马泾浜白塔泾寺泾郭家浜双泾浜庄西浜庄东浜木行浜王家浜马庄河徐婆浜庙泾河即落星河张师泾赵庵泾曹家浜施家浜王安浜菖蒲泾彩云泾西双桥河东双桥河归泾浜万河泾并北通中塘河
塘南河道　姚家浜张家河桃花泾走马塘司马河兴福塘苏家浜炼墟浜越来溪走狗塘何家浜陆家浜周贤浜王家浜万河泾并南通白洋湾石湖　翁娄泾东北通鲁多泾　横金塘东通马庄河西南并通太湖　鲁多泾西南通翁娄泾兴福塘西通太湖南通夀宁河刘庄河土堰泾小家荡北为管渎泾黄山渰　直进泾朱塘河直渎泾洋湖泾石家泾韩渎港浦庄塘并西通太湖东通兴福塘又东为福连塘再东为石马塘　木履港西通横金塘及太湖东出白洋湾港南支河为王埭浜马庄浜黄龙泾观音浜港北支河为庄家浜赵家浜蒋公浜陆巷港刘庄河水凌泾蒲蒌泾　横泾西通太湖东出白洋湾
采莲泾　西承太湖东出白洋湾　泾南支河　许家港新泾港詹家滙黄洋湾毛祁港顾漊港并南通太湖　泾北支河　陆家浜张墩港陆漊泾花渎港黄芦塘并北通横泾
走马塘　南通搦船桥北通木渎　塘西支河为旱泾浜老鸦泾庄家河并西通张家河　塘东支河为太平浜吉水桥河胡泾浜沈家桥河并东通司马河
兴福塘　南通白洋湾北通木渎　塘西支河为锺塔河沈家浜并西通司马河　塘东支河为赵家浜横港芦青浜石马浜过路浜并东抵横山
白洋湾　在县西南三十里东西南三面俱通太湖北由越来溪瀦为石湖湾之西为木履港采莲泾东即鮎鱼口五丫?浜五水合流是越来溪南口
石湖　在县西南十八里南北长九里东西四里周二十里东南隅属吴江县其西澨起为三峯吴王郊台在焉沿山而南为越来溪东北流至胥塘与木渎水合经横塘桥永安桥出胥门运河一支北折经彩云桥出枫桥运河
湖南河道　黄山堰越来溪绮川即莫舍漊枪港邵巷港并东通白洋湾
湖东河道　彭泾里墅港周泾陆家港朱潭庄河新郭河仙人塘并东通齾塘湖西即磨盘上方吴山等三峯也
湖北河道　越城桥河行春桥河并东北通胥塘横塘经贯南北之大塘也自胥口东行至此一十八里为塘之中南极齾塘北抵枫桥分流东出故曰横塘
鮎鱼口　在县南一十里濶五里许西承太湖水东行入长洲界分入瓜泾柳胥等港澹台朝天等湖黄天金泾等荡渰并入吴淞江循城东北行者入至和塘
齾塘　自鮎鱼口北流入盘门运河遇西北风急则郡城之水亦南行出齾塘由澹台湖东出宝带桥
城西运河西北起枫桥接长洲界迤东至阊门一带惟南岸为县境历胥门踰盘门吊桥复入长洲界阊门吊桥北为沙盆潭吊桥南即夏驾湖内惟渡僧桥以西一带剥占日增河形日狭运船难行於万历五年清查改正河复故道行者称便
运河西南二面河道　射渎西通阳山及竹青塘
鲁班塘　在枫桥西河北属长洲　塘南支河王家桥河鴈桥河庆星河吴斋泾彩云泾凤凰泾白莲泾洞泾普安泾新开河小石灰桥河永安桥河张公桥河急水桥河齾塘河
沙盆潭　在阊门水门外滙南北濠上下塘及山塘凡四流皆聚此潭河甚深濶流甚湍急俗呼吊桥洪其流之或南或北率视风以为上下然终不失其为东流两傍甃石为挽路遇陡水则力牵而渡大舟至此皆抛纸钱祷请云
夏驾湖　在县西城外长船湾北古截河筑城小半已在城中今所存外濠深广商舶辐辏即其处也城中河道　百花洲在西城内南抵盘门北通阊门相传吴王玩游处　锦帆泾即城里沿城濠河一在府治官街西纵贯乐桥南北市郭一在天街直抵报恩寺相传吴王锦帆以游故名
<史部,地理类,河渠之属,三吴水考,卷三>
吴江县水道考
太湖　去县治西三里临城堧为南湖稍东为东湖实一太湖也湖源北自常润西自宣歙南自杭湖诸源奔注为百川薮滨湖之县不止十数独吴江为太湖之下流宋筑挽路堤界於中湖流咽塞积壅为田昔有沙村之号今有牛毛墩之科田矣县治东门有垂虹桥横贯湖中列六十四洞绵亘里许古言治水者首必及之桥之南北淤为二滩为豪民渔利水流如缕焉湖每涨溢为患有年近於吴家港口大加浚治并凿南北二滩直抵龎山湖口复其故道决水趋江源清委逹矣
太湖中一十八港曰石里後港曰粪船港曰庙港曰梅里港曰五方港曰湖墓港曰西港曰吴家港曰中滧港曰南滧港曰沈家港曰龎家港曰陆家港曰小清港曰马家浜曰唐家港曰南舍港其东曰南仁港又有江漕路茭草路南北富亩港等其西之田日蚀於湖者谓之坍湖其东之沙日涨为田者谓之新涨各以万计
吴家港　在县治南九里水自太湖东注历简村而入东行者为江漕路以出九里石塘等桥折北者则出松陵之长桥而入龎山湖为吴淞江之上源近以吴家港口河身浅窄不能吞纳湖流以致长桥之南北日淤成滩江漕等路日亦湮没奸民告佃湖注不流江之淤塞实职於此今於万历五年奉　勅清查疏凿港口之两崖东浚江漕等路及石塘诸桥之淤水即东下运河以入江矣
太湖南七十二漊曰牛家港曰槐家港曰西丁家港曰吴漊曰南路字港曰薛家港曰方港曰张港曰叶港曰曹家港曰蒋家港曰丁家港曰五界亭港曰双石桥港曰陆家港曰西丘庙港曰更楼港曰捞芜港曰小杨港曰王家溪港曰徐杨港曰五齐港曰南盛港曰沈家港曰张家港曰通浦曰大庙港曰郎家港曰新开港曰汤家扇港曰庙亭港曰乌梅港曰寰聨港曰鹭鸶港曰时家港曰罗家港曰练树港曰麦家港曰鸦鹊港曰赵家港曰白浦港曰破车港曰百婆亭港曰打铁港曰西朱家港曰东朱家港曰叶家港曰张其港曰甘泉港曰宋家港曰雪落洪曰戗洪曰吴家泾曰西潘奇港曰东潘奇港曰西鬼字港曰坍阙口曰方港曰直渎曰茅柴港曰韭溪与直港乌桥杨家黄沙上横新泾後浜孙田八港共七十二但此八港昔为来水今为去水矣
按诸漊自西而东聨比相属俱受水太湖内惟吴漊雪落洪坍阙直渎韭溪为大余甃石为堰筑土为坝仅濶寻丈以备节宣遇北风太湖外泛则塞以扞之遇霪雨西水内溢则唘以泄之或春开秋闭或大蓄小泄各以其时为治田计古人所谓堰石以备旱涝者是也
吴淞江　江为三江之一自湖入江之口即古笠泽江也枕县治东门之阜曰松陵峙长桥之南源出於此因名吴淞江南接太湖由吴家港而来迤北入龎山湖并长洲夹浦所入之水皆趋吴淞而长桥亘江口之中东西为窦六十四桥之南即南滩桥之北即北滩滩之西入城东门内外为市河其东为江南塘塘之东稍南为三江桥桥之南亦名东吴家港与西吴家港会於湖口总之东北行经长洲崑山嘉定之境共二百六十里入海
南滩　北滩　长桥之南屹峙於湖中者曰松陵上建垂虹亭三忠祠在焉桥之北曰钓雪滩菱芡弥望茭葑蔚然湮塞江源特此尤甚於万历六年清查故址浚凿二滩并疏三江万顷仙槎定海等桥硔窦又於顾公祠前以至龎山湖西口隘者开之使濶浅者瀹之使深以所凿之土运积於长桥之北筑为圆洲建三高祠於上与垂虹亭对峙为邑胜槩立界石以严其限址永杜侵渔设方舟以捞浅澁便於疏浚接引湖水东注於江以归於海後之欲助江源以泄湖水者莫先於此慎留意焉
运河　北自柳胥界牌接长洲并西北古塘之水经三里桥附郭循唐家坊一里许西折从三江桥南接石塘又南接王江泾土塘入嘉兴折而西为頔塘入湖州界而湖水则皆从西南以行东北者故列於左者先西塘而後附後塘焉
頔塘运河　西自南浔而东至平望五十三里河水源於湖州之天目山分为苕霅二溪循乌程合流为荻塘过南浔镇东一里入吴江界东北流至曹村泗马桥又五里至蠡思桥又二里至杨定桥皆在河阳塘上又三里至震泽镇则蠡泽之水自河隂来会焉河之阳有四桥曰新兴曰通泰曰曲桥曰张湾以分泄水势中为大石桥三皆横跨河上东曰底定西曰思范中曰庆源水由三桥下东行十里至双阳村过柳塘桥河阳有永安衆安斜路三桥又十八里至梅堰东吴西吴二桥在其北而中济一桥贯其中又十里至平望镇诸家六里泄水三桥界其侧而莺脰湖在焉东纳穆溪西通麻溪南吞烂溪诸水与运河合流而东经大通桥又东通安德桥东出市中与南塘之水会今运船遇旱为震泽梅堰市河阻浅改从乌镇白米荡由烂溪出平望後溪矣
土塘运河　南自王江泾而北至平望三十三里其源一从钱渚山来瀦为西湖出杭之北关北逾仁和及嘉之崇德桐乡秀水诸县至於王江泾河之西为石塘有闻店桥内有市镇衆水奔凑桥下以入河自南徂北十里而至市泾又八九里而至合路折而西行一二里至黎泾舗塘之西南受穆溪之水而入於河溪又出其东南曰睡龙湾由六里桥而西至百星桥又西至下河桥折而北流为平望镇其间受西水者为港凡十曰杨桥曰排泾曰双里曰积善桥曰上滙桥曰无名桥曰三里桥曰南六里曰百星曰安德桥等河俱入官河为前溪其东岸自合溪而北一曰黎泾二曰三里三曰曹龙泾俱东流入陆家荡四曰翁家港五曰翁思路六曰石灰窑七曰石灰桥港八曰兴平桥等港俱东流为雪湖
石塘运河　自平望北至县治长四十里为石者十里余皆土也堤筑於宋石剥於元国朝通政赵居仁奏请修之坚密视旧有加厥後周侍郎忱邢郡守宥两经修葺未能复旧近年水患频仍倾颓弥甚於万历六年备加桩石鸠工重筑疏凿诸桥硔窦之淤水得东归行者称便　嘉湖二塘水从通安桥来两岸夹行由长老桥西北七里至洪水桥俗呼海船桥又三里而至盛墩有桥在河西曰袅腰又六里至翁泾桥又四里为八斥塘南有庙泾桥北有大浦桥其水最险大浦北十里许为白龙桥又一里为彻浦桥又一里为龚家桥又四里为甘泉桥龙王祠在焉又北行为三山定海万顷仙槎四桥迤北折西凡六里而至於三江桥皆太湖之水东注吴淞以入海之道也
胜墩运河　北至白龙桥其东泄之港凡十一曰何家曰庙泾水势甚险曰卖鱼曰檀角曰翁家曰南河曰北河曰长浜曰和尚曰千步泾曰翁泾俱东行泄入於汾湖三白荡等处以下东江　其东北有直路九曲急水王家南石桥北石桥袁家菜园庄嵩北政锺家锡作篐桶大齐石铁黑龙田长巨官田唐家饭罗永福寺施家诸港俱属三都东北行入白蚬江以下淀湖　东又有牛塲泾任家湾西潘江泽墩头卢里沈舍蛇垜东胜太平万家北朱东长翁家梅家戴家八十亩泾塘沈张头溪西云诸港属二十八都北周庄港则属二十九都俱北行入蔓莱洲金村白荡等湖
白龙桥港　在县南十二里由东水路沈家港西引太湖牛毛墩之水东经运河瀦为殷家张清荡又东为清水衖杓头潭东与龙拖路水会北为叶泽湖又北为由新湖东为夹茆荡周庄荡羊沙荡东北入白蚬江　白龙之北为彻浦桥去县南九里北至南津口皆以石为窦故名九里石塘　中为桥凡九曰彻浦桥曰龚家桥俱泄太湖水东过运河为十字港为尚湖又东入叶泽湖曰通津桥曰甘泉桥曰三山桥曰定海桥曰万顷桥塘转而西北曰仙槎桥曰三江桥自通津以下六桥各有东流河港皆注於龎山湖已上为近邑南境水道
附近石塘运河　自三江桥分而为二其一从南关前北流入吴淞江折而西流至三里桥其二从南津口过江南至垂虹入龎山湖为站船路其三从垂虹西流至县城东循城址北至三里仓其四从福民桥入东门逾北门而出皆趋吴淞今止存其一而北门之水返入城矣
已上城内诸河於万历五年开浚
垂虹亭北淤泥所积为叶家滙北为荡上小港过大通桥折广运桥河至顾野王祠出龎山湖湖之北凡七港　一曰樊家港内分东南支合糠鷄港受糟家港洗马浜荷花荡水东出叶泽湖又东支受陈公浜龎家浜水为纤桥港东入大叶港内有龙家港北行左右为东小叶港西小叶港杨家港前湖港　其二曰井亭港受长泾濠白米浜水东入大叶港　其三曰西居港东行受大脚浜水过张仙泾会於同川前河其四曰谢寮港东受谢竂浜水北行会於塔庵港其五曰即塔庵港南受谢寮及沈家浜北受塔庵浜金思浜宋家浜水东至通济港分支西北行出吴淞江又分支北行为北云港出九里湖其正支东行前後十三河为同川　其六曰宋墓港　七曰新开泾俱出通济港　同川去县十里所谓十三河者内有会川升平港荷花荡广仁桥港大通港交织其中焉其前受钱家浜张仙泾水为南栅港又南受大叶港水来皆会於东溪其东南行者受马庵浜八图浜水为何家港瀦为新湖其北行者受牵婆浜水为水花园其通济港分支东北行者为长板桥浜出九里湖其北行者受陆家浜水为张塔为乌浦俱出吴淞江其北河分二支北行而西者自大通河北受方娘浜水过古泾过石坝头为西叶湾受冷家浜水出九里湖而东者自斜桥港东北流受私姑浜水与东栅港为菱湖　其水花园之东北与九曲港菱湖水会为同里湖　又东为囤村湖而散入萧田等湖去县东二十里北分为小龙江东为九里湖复合而东为後村湖东行入长洲为姚澄湖又东北为陈湖过甪直为新洋江过崑山吴淞江出海内有大乂钱家泾卢家港杨家漊竹桥荡下东港东舍港薛塔港浦塘池家港俱属二十六都内　沈舍港囤村港沐庄港西操港东珊港罗田港葛家湾梅花湾马家滙杨巷浜北河浜潭子里属二十七都内　徐杨湾荡毛塔田荡姚路港孙家长港西步塘直港萧庄港北尹港直下港吴家港龙溪桥港卖盐港张家港五爪黑龙浜属北二十八都二十八都为水窟东抵周庄西抵囤村南抵牛塲泾北抵白蚬江闻胜国时富民堤湖为田故小水即渰云
已上为邑东境水道
七里港　在县北自西门外流虹桥过东濠而北受太湖之港凡四曰牛腰泾曰乌埠曰西渠曰大姚渠其牛腰泾又有三纬港从南为北沈田稍南为西濠又南为东塘桥其东泄入吴淞江之港凡六　沿北城外东过永济广运桥为南仓河　从吴思港东过大有桥为北仓河　新港东流内有新浜口分折而南转东过小桥出运河与北仓南仓之水俱合於三里之南出吴淞江　新港分一支东流过运河七里桥四分为洪漕徐家茅柴无名四港出吴淞江　南为南柳胥港而吴沙湾大姚渠水亦来合出界牌运河北流　北为北柳胥港与界牌水俱入长洲运河北流夹浦出吴淞江
瓜泾港　去县北九里东过古塘入长洲界经运河由夹浦桥东出吴淞昔水甚险今亦渐缓以下沙淤故也迤北有姚家庄潘其王家滙三港亦附古塘而同行於万历九年开浚
鮎鱼口　在县北十八里属一都南受太湖水北流滙为齾塘入吴县界齾塘之东折为分水墩为古塘口入长洲界为澹台湖过宝带桥与运河合鮎鱼之东有麫杖港相附同行东入古塘
莫舍漊　去县西二十里南受太湖水北滙於吴县石湖其漊之东折为九曲港石湖之东注?南曰邵家港出齾塘合焉
白洋湾　去县西二十里西受吴县之山浜及南受管渎横泾二港走马兴福二塘并尧封宝华黄山陆墓吴山诸涧之水滙为黄山荡东分於张墓陆墓二港俱泄於越来溪而出石湖溪之东泄港凡四前朱村港复出太湖马墓姚湾二港俱出莫舍漊
已上为邑北境水道
城中经河自北门而逹於西门为北塘河其三纬河一自西门内望东经县前出大东门为县前河一自亭子桥望东经县後出旱东门为後河今塞一自小仓桥望东经城隍庙前接水西门为仓桥河内一浜进骆驼桥潭子一浜进斜桥经田上湾庵前
已上城中市河於万历五年开浚
洚溪　去邑城西南百十五里与南渡船港荳腐港各西受乌程汤漊等泾水分为横古塘为虞八港为黄家坝复合瀦为虞家漾其荳腐港东为白田漾为刘家後漾西漾又为蔡家荡　夜字港与两字港南受湖州运河之水北瀦为塘网漾又东为蒋家漾斜尖漾
南浔頔塘　西受苕霅之水经三里北渭二桥为古漊港瀦为稽五漾与前洚溪至斜尖诸漾入六都至蒋家等一十四港以出太湖其东分一支则横草路也
金花漾　去县西南百里与剗船长滩曹家诸漾俱受湖州水北入頔塘过驷马曹村蠡思三桥港俱北行与稽五斜尖等漾水会其东行者入後练塘西北折为赋溪亦过頔塘与前蠡思港等水合播为青鱼滉周胜荡南新漾和尚漾钵头漾贺家滩徐家漾迮家漾东西骨塔荡又北与横草路会分播於五都丁家漾至乌梅凡二十三港以出太湖内有马路河清凉港清池河邵家港曹溪渡船港打铁匠人港陶家港俱入九都
沈张湖　去邑西南百二十里西受湖州诸水东播为白花漾八字漾白洋荡桃溪仙人坑三庙址漾雷墩荡潘家荡各受湖州之水与前沈张湖至桃溪水俱入後练塘内有茶花衖清隐寺港卖香港秀才港水家港吴桥港章涣港黄家湾横泾新桥河长明河顾庄河汤家港淮南水栅沙後兴河蒋港八栅港属十四五都内白花漾於万历九年浚
後链塘　去县西南百里南北长十五里南受乌镇蒜溪洪家湾诸水北行与雷墩水会东折者凡五其一折经览桥入烂溪其二北折为鲂皮徐田二港同瀦为南麻漾其三折为九曲港後塘港盛家荡北折为茭草路东流为西溪其四折由航船港东为黄沙泾与汪齾荡会於南麻其五北折过应天寺港东瀦为蠡泽湖其东行一支瀦为北麻漾北折普安蒯家二港入震泽湖内有朱行十字穿鷄西清桥行孝集贤垷头戴龙泾山家庙东濠中濠西濠诸港俱十七都已上为邑西南外境水道
頔塘有镇曰震泽　镇去县西南九十里西会曹村之水东流十里为双杨其北流为新兴通泰曲桥张湾四河之水播为荒浦泾船儿扇瀦为唐白漾葫芦兜长漾北为马耳漾翁周漾与前横草塘水会分播於五都寰聨至东米家十三港又十都至甘泉三港北出太湖内有东庄荡范蠡河张鸭河东长河西斗河西胜东胜郎家安塍坝漆匠宴花庄胡家西杨滙诸港
南麻漾　去县西南八十里东注为麻溪十五里出烂溪其分支东北流为小子漾檀丘四十亩漾石宵漾北流为九曲大泾二港俱入麻漾
北麻漾　去县七十里内有掘城河广三十里湖北分流为奉先港庄前港围棋港永乐港西洋港东洋港牛长泾裴家港同入頔塘为梅堰河其北流过衆安吾湾新路斜路奉先三里百花七桥港合而北瀦为包家荡桃花港北折分布於四都宋家港至坍港口等八港北出太湖其桃花漾之东行者复瀦为陆家荡分布於四都方港直渎亦出太湖内奉先港万历九年浚　北麻之东注者播为青头漾长田漾蒲荡草荡舂杵荡西窵荡东窵荡又有周家荡并从烂溪会莺脰湖　窵荡之北与梅堰頔塘之水合者北流过西吴东吴诸家六里四桥港北播为茶家漾石磉漾西草荡大龙荡长荡与沟渎九曲水合为祥鷄荡从韭溪北出太湖内有乌桥卖盐港朱家河囤皮祈塘中济东济西济河西古塘东古塘南园陈思南盛北盛港出太湖有平沙滩周可三十里皆湖心浮涨所成也内东济河西济河万历九年浚
烂溪　在县西南南受嘉杭诸水由乌镇分为东溪西溪逶迤入鬼头荡东北行又西受麻溪经濳龙渠东北为大琼荡倒阙口谭公湾塌家田荡戚家湖与周家荡会并窵荡入莺脰湖
麻溪　去县南六十里东流过烂溪东南出王江泾运河北播为方荡郎中荡盛泽荡白马寺後荡下沙荡清水庙荡金家荡蒋家荡舂杵荡南泾荡三陈湾庄湾荡计家荡北角荡又东为睡龙湾黄家溪穆和溪俱入莺脰湖内有三家鸟鹊破锣白龙石撞泾门榆树七港属十八都内王江泾运河万历八年浚十字圆明寺六家泽白荡南龚乌六港属二十都急水溪东仁里桥三家村安德龙陈林前姚七港属二十一都　大中下姚六里上沈下泾双里庄塔七港俱属二十二都　西青龙南萧谢天钵头盛郎中三桥路字磨东大其东溪庄桥诸港属於二十三都西矣
已上为邑西南境水道
莺脰湖　枕平望镇去县治南四十里分纳荻塘全纳烂车黄穆急五溪之水瀦而东北流泄水凡五北曰泄水大通二桥俱北驰为後溪为沟渎西分韭溪出太湖东分出唐家湖东曰百里下胡安德三桥港俱入前溪即北折为运河
唐家湖连胜墩塘及夹马路　西受太湖南行之水凡八港曰直港曰乌桥曰杨家田曰黄沙曰上横曰新泾曰後浜曰孙田又西南祥鷄荡水亦来会乃东从石塘洪水桥而泄为窦者凡十二俱出运河北流与袅腰水合北行至八斥东泄为港凡六曰马家曰柳字曰为字曰袅腰曰黄家曰六里同瀦而为八里漾又瀦为张王荡分播为奉先荡师娘荡东为长巨荡盘陀荡西阳荡东阳荡西跳板漾荷花荡东跳板漾唐家漾小月荡西黎漾双丝荡濮家荡野鷄滩李公漾姚荡谢泽湖蓴菜兜瀦为三白荡跳板漾东北为徐家漾胡家荡汤家漾徐王荡後长荡坟前荡邵婆潭木庵荡三角荡过梅墩梅墩属二十八都　北为玄鹤荡东为草荡为顾家潭亦与三白荡水会三白东北流为江家湾南庄荡凉伞荡过南周庄港为东西龙泾为龙眼荡宗家荡又东为鼋荡杨扇荡入华亭界　内有糊涂荡八门荡转船池又有青石庄西浦同字高家卖香牌田南尤杨家上舍直下北印薛家萧庄北舍舍湾穿心新庄东庄仲家湾长葑木庵杨苋庄家西朱西塘诸港
唐家湖之北　为翁漾受太湖来水凡三曰钱家港牛尾泾巴泾与八斥大浦港水同出运河合而东洒为谢家漾车輗漾泥潭荡又东为六百亩荡女儿荡廊庙荡槐婆潭李婆荡桂枝荡南戴荡昃开荡东长荡蚌殻荡俱合长白荡与玄鹤荡会为杨坟荡孙家荡江泽荡杨卢荡东经义家路亦出沅荡其北亦为杨家荡为白蚬江东为急水港出松淀山湖
黎里镇　在县东南三十里西受雪湖及杨家荡水为市河东流三里许为览桥荡又东经徐洪港为木瓜漾市中有施浜花园港刘家池秦家湾傅浜并鬼头潭在焉　其南有滉潭浜御儿滉道院浜焦牙兜吴家洋杨家荡南支东流与陆家荡北折为鸭栏泾为月湾漾东南与水月漾会经北斗港东陵港与览桥水合南与破锣漾水会俱入木瓜漾内　西陵港萧家浜大洛港接杨家荡北流为褉袴湖蜘蛛潭後长荡潘家漾大平小平荡亦与览桥合　其潘家漾北为将军荡庄前荡前村荡乌龟漾北为五架荡笑面湖南为杜公漾大月荡杨苏荡西茫荡亦入木瓜漾东北流矣其南破锣漾水经五舍北洋二港亦来会同瀦为汾湖
汾湖　去县东南六十里南支东折为蒋家荡为大渠为东古荡官塲滩氷印荡为白巨兜双沙兜为萧湖洪荡骷髅漾西天荒东天荒雪落漾油车辗东出华亭之金泽泖湖其北支为莲荡石底荡天荒荡茶泽荡蓴菜荡过芦墟为东古荡十五里播为顾家草刘家漾徐家渠窵歇梁杨沙坑陈思港
陈思港　属二十九都有穿心港旱浜等十三浜北有九曲港南有曲尺港东有张金港吴江路湾转路夹港等瀦为白荡湾朱家荡萧田衖亦出三泖内有张桥河金泾溪徐桥港尤家港北洋港大港属二十八都鞋皮漾田蚕荡府字荡蒋家港茶泽港十字港丘家港来秀港沈家扇港小油车港庙港横港大树下港高字港通窰港庄家圩港大塔港赵田港许田港南传港芸田港南莘塔北莘塔东张港盐田港陆家桥港胡家港八埠港姚家港槐字丘家卖盐徐婆庙漕杨树菱塘苏家丘娘子港马家路属二十九都其都有章练塘接华亭长洲界西受南杨港叶舍
荡水东流其南为长滨北为葫芦兜内有周泾港叶舍港并入三泖湖
已上为邑东南境水道
崑山县水道考
吴淞江　在县南九里西南自吴江龎山湖东北流经长洲县界踰甫里塘入县境迤逦而东环华翔而南者为旧吴淞江自华翔北一直东下者为曹娘江至新洋江口而南折者为漫水港其实皆吴淞江也宋筑吴江长堤江流缓弱厥後新洋过於深濶分泄水势既无以荡涤浑潮新洋夏驾倒注之潮复与海口西行之潮相会合旋开旋塞劳费不赀江流如线於万历五年题请开治西自石舗巡检司起首东至阙家坟共长四十余里濶一十八丈有零又於千墩浦之南淀山湖来源之口为蒲荡所梗复於湖口穿为大川者二长三里许各濶十余丈乃置牐於漫水夏驾二浦口以节湖水东趋入江以阻潮沙之逆入江复故道水患始除
娄江　即至和塘运河乃淞江东北之支流也西接长洲界受阳城湖沙湖及郡城南北诸水东行至界浦入县境贯城东西二门迤东至金鷄河凡二十余里入太仓界自宋至和中筑塘江道为之一变国朝嘉靖中筑城运道改从南城濠江道又为之再变矣南城濠运河万历五年浚
淀山湖　在县东南六十里与青浦华亭分界吐纳诸水较之他湖特大今南湖属青浦北湖属县境湖受太湖东下陈湖白田太师蔓莱等湖荡之水北由斜港千墩浦以入於江向因江塞湖口亦淤民植茭蒲为利名曰蒲荡今於万历八年大浚湖北二口长三里许濶十余丈仍高筑土堤以夹湖水北行不使散漫致受西南风推拥灔泥淤阻之患水即北注江源不竭矣
千墩浦　在县治东南三十里长二十余里淀山湖水北由此浦泄入於江?为迅驶吴淞江昔自浦口以东直至黄渡镇淤涨不通浦引湖源由漫水港掣入於新洋江而下海路迂势逆湖溢为患坐受其灾且新洋江引潮水逆行与吴淞江潮水迎会於木瓜舖之东两潮相会沙必淤淀江之受患实原於此故於千墩浦口之西北在慢水港内设立石牐一座障湖水东行而入江截新洋江混潮之逆入并瀹湖口蒲荡之淤以助吴淞江之来源以杀淀湖西南水泛之暴牐建於万历七年之秋石舗巡检司隶焉
新洋江　源自吴淞江东行至慢水港口夺流北入至和塘虽水自淀湖北行由千墩浦出江者迤东及木瓜大瓦夏驾等浦江流俱被新洋江掣引西行以致溷潮两头迎淀江日淤塞其病坐於新洋江势大故也於万历六年运石建牐节制江流水始东下
夏驾浦　在县治东南三十里尚书夏原吉所开亦名尚书浦旧有沪渎龙王庙在其西浒南通吴淞江北通至和塘夏公以吴淞江东段湮塞难治权从夏驾浦开通以达至和塘引江水北行以出娄江一时之患虽除厥後潮沙南上江变桑田矣今於万历五年开浚吴淞江之後仍於浦口置石牐一座潮上则闭以拒浑沙潮退则唘以引清水复疏浦内之淤浅并修葺沪渎神宇以便司守焉
阳城湖　在县治西北二十里西距长洲北抵常熟延亘三邑长四十余里濶十余里亚於太湖深则倍之上承晋陵毘陵郡城三府之水下逹昆承巴城蓍泽等湖东由七鸦而入於海北由白茆而逹於江其经行要道不止数十惟陆泾港据入江海之上游河口浅窄不能吞纳湖源於万历七年开浚深濶长三百余丈源泉混混东行迅驶矣
七浦塘　西通尤泾东过泥塘入太仓界
大瓦浦　在县东南五十里南通吴淞江北通娄江与太仓接壤年久失濬田地荒芜於万历八年疏通深濶
至和塘北水道　界浦曹浦真义浦并通阳城湖　亭子港陈墅港高墟河【即十五连泾】石榴泾张居泾石人泾尤泾六里店泾【即雍里浦】并北通傀儡等荡　大虞浦三里桥河并通北尤泾　司马泾斜港山塘泾黄昌泾并通巴城雉城潮　六和塘夹潮塘新洋江稍马泾古泽塘清水港金鷄河庙丫泾泥塘并通杨林七浦等塘
至和塘南吴淞江北水道
界浦真义浦【一名西金港】西黄渎港东黄渎港及墅浦景浦【即黄家港】夏里浦【即平乐浦】尤泾心渎浦李源泾大虞浦丁泾小虞浦须浦新洋江咸子江斜泾白苎浦罗庄泾千步泾奣子河古娄泾黄泥泾水路泾陈门泾应冈门余入太仓界内夏里浦小虞浦陈门泾应冈门俱於万历五六年开浚
界浦以东水道　薛浦霜浦锦溪浦黄潭浦中巷港长对泾西方港放生泾金丝泾前巷泾辛家泾新泾毛泾官泾古塘横泾吴泾儿市泾支家港雷家港白方港姜老泾杨丫泾大南河吴庄泾王巷港祥五浦薜丫泾外泾何店泾凤泾李家浜八尺浦俱东通尤泾内金丝泾万历六年浚
尤泾以东水道　蛇渎泾陶家浜雉泾黄家浜钱泾俱东通李源泾内钱泾万历五年浚
李源泾以东水道　曹渎泾牛车泾陈段泾郁家浜王巷泾陆家泾斗门泾俱东通大虞浦
大虞浦以东水道　滕巷泾郏沟张婆泾白蜡泾百劳泾横塘庙泾千泾狄家泾俱东通小虞浦
小虞浦以东水道　东横塘杜盛浦邵黄泾湓渎浦马仁浦俱东通须浦
须浦以东水道　东邵黄泾钱家泾东横塘米粒泾牛桥河官渎泾俱东通新洋江
吴淞江北水道　西设浦东设浦陆家港霜浦杨庄港周家浜丁浦章浜盖浦良里浦隔沟李巷港渡船港新河东新河西杨闾浦东杨闾浦陶仁浦陈郎浜徐浦唐家浜洛舍浦方家浜宋浦西毛老浜东毛老浜夏驾浦木瓜浦古木浦砖街浦俞巷港俞家浦朋浦鷄鸣塘陈元浦横漕西张浦东张浦蔡浦杨浦邹浦黄墅浦旧江大瓦浦北澥浦徐公浦顾浦以东入嘉定界内顾浦渡船港北澥浦万历五年七年开浚奣浦　南通吴淞江北通车塘港西为徐浦又西为杨闾浦
车塘港　西通新洋江贯杨闾浦徐浦墅渎浦奣浦陶仁浦盛彭泾东抵吴淞江
两傍支河　大小莳泾洗段泾丰泾横泾侯家泾黄泾小黄泾钱泾新河黄墩泾洋漕泾马路河顔巷泾杨泾金镜泾姚家泾丁丫泾秀才泾郭泾陆巷泾搭头泾赵段泾邵庄泾印泾神童泾汪庄泾朱思泾独儿泾洛议河
吴淞江南水道　滨江诸浦界浦刹刀浦白老鼠港黄家港新浜齐浦掘剩浜安然浜西金港齐眉泾横浦小直浦大直浦帆归浦洛浦张浦滕浦诸天浦同丘浦新塘甘子浦漳潭浦朱浦千墩浦牛脊浦善浦六虞浦棠梨浦华庄浦陈澥浦陈巷港顾塔浜萧墅浦金龟浦【即盆浦】道褐浦孟泾大石浦内章潭浦甘子浦诸天浦顾塔浜俱於万历五六七年开浚通利界浦　南至陈墓泾北贯吴淞江至和塘直抵阳城湖延袤六十余里滨江诸浦未有如其远者自南而北首为蔓莱洲湖湖北为周家浜陈墓前荡陈墓後荡陈墓泾　浦东支河　山池泾冯家坝金家浜耘田港莫家港范清湖屋田港南漫泾北漫泾甫里塘离庄港石撞浦华翔东西港　浦西属长洲界　蔓莱洲之东为马堰庄港老鸦窠港酌水庙港计家墩港　又东为盛家荡杨仕荡西盛港东盛港　老鸦窠之北为徐泾分支为张家舍港西管泾东管泾尚明田港俱会流白家田湖　湖之北为西戈家港东戈家港北为姜吕泾为大慈泾其西为双洋荡北即大直东即同丘浦
白家田湖　在县西四十里南连盛家等荡西承范清等湖东入淀山湖北入大直浦
湖南水道　盛家荡杨仕荡陈墓荡阮家荡黄泥荡葛家荡萧散荡马尾泾荡泾管泾张钓泾斜泾潘?泾横塘港白莲河姚家泾新开河横泾外婆泾白田湖西水道　荷花漊沙盆港界泾夏家港景山港马婆港徐八道河张蔓泾
白田湖北水道　景山港戈家港丘家港直泾注浦大慈泾黄丫泾徐家港小徐泾东横港舍下漊赵浦王家泾邵里泾赵灵港帆归港张河港大直浦大直浦南通双洋荡北入吴淞江　浦西河道　南漫泾北漫泾甫里塘直上泾离庄港石撞浦少里浦横浦邵浦李舍港小直浦小抄娘江葛冗泾吴巷泾杨华泾新泾漊杨树漊双家漊直浦王家港唐村港支浦横泾横浦新开河　浦东河道　帆归浦界泾诸天浦赵浦顾宣河张浦薜浦同丘浦罗力浦横斜泾邵浦横塘岳浦斜塘亭洋浦北管泾横丫泾寸心泾盛家泾横泾施泾南漕泾东段泾萌芦泾五界泾顾潮泾午泽泾千步泾史泾大新泾上央泾钱思泾慈泾诸泾
已上并西引陈湖诸水东北入於吴淞江
阳城湖南河道　界浦真义浦
阳城湖东河道　新泾古塘姜老鸦泾姚黄漕温招泾诸本泾状元泾驸马泾北尤泾官泾舍浜刁泾陆泾古泾并通湖川杨林七浦等塘内状元泾陆泾俱於万历五年八年开浚通利
阳城湖北河道　黄泾双漕港石狮泾鳗鲡泾张庄泾泖泾界漊老鸦港武城港莲池泾蒲沟并通昆承湖入白茆等塘
傀儡荡　在阳城湖南六里　荡之西为赵巷港鳗鲡泾老鸦泾俱通阳城湖　其南为真义浦亭子港横泾并出至和塘内横泾万历五年浚　其东为江家灢张泾并入杨林七浦塘内张泾万历五年浚
巴城湖　在县西北二十五里西南由蓍泽泾通阳城湖南自西尤泾通傀儡荡东南自东尤泾出至和塘东北自温招泾出雉城湖北自斜港斜堰入七浦塘
包湖在巴城湖西
雉城湖在县西北十八里上接阳城湖东北由大七浦入海
鳗鲡湖上承阳城湖水流入七浦浪港入海
江家灢　大泗灢　二水合为一在县西北十八里西自牛尾泾清水港樱桃塘通鳗鲡湖南自唐泾龙泾庙泾白塔港大虞浦黄泥泾学堂泾六千泾小虞浦出至和塘东由大潭泾张泾十万步泾白马泾雉城港及墅港杨家漊诸昌泾黄钓泾汉泾湖漕马连泾圣王塘龙泾新开河斗门泾草萝泾斜堰等港入茆沙塘汉浦
斜港北通斜堰南由西门出至和塘万历六年浚　两傍支河张家浜学堂漊宋家浜侯家浜六千漊杨家浜穿心泾许墓塘孙泾浜曹礼浜孝义塘驷马泾西蒋泾西清水港黄昌泾横泾梅心泾并西承阳城巴城等湖东出马沙塘汉浦塘
茆沙塘　在县城北南通斜港北通七浦塘茆沙塘东即薛家浦　塘西河道　黄昌泾丫齾漊鹤颈湾雉城港毛泾上社塘诸本泾尤泾斜泾湖泾新泾双泾塘东河道　南从塘诸本泾尤泾五戒泾杨秀泾
顾全泾斜泾丁泽泾葑塘大虞塘湖漕澜漕塘
汉浦塘　在县城东北北贯杨林新塘葑塘澜漕丁泽泾七浦塘南通夹潮塘至和塘万历九年浚
塘西河道　白马泾师姑泾仙人泾六和塘尤泾西侯泾清水港沈港泾牛肠泾盛泾石人泾横泾穿心泾澜泾萌芦泾黄昌泾黄泥泾野儿泾鸭头泾张童浜严家漊内白马泾万历五年浚
塘东河道　康泾九里泾长命泾腰漊清水港沈巷港横泾侯泾黄澄泾庄泾通商泾牛肠泾官泾太平湖黄昌泾枯竹泾
新塘　在县东北西通茆沙塘东通金鷄河泥塘堰泾在其南澜漕在其北　两傍河道　白塔港穿心港许墓塘孝义塘丁泾张信泾黄昌泾湖泾梅里泾黄泥泾汉浦塘斜泾澜泾官泾李思泾长泾界泾新泾蔡泾黄封泾潘泾斜塘另有陆婆漊荷花漊严家河石灰泾李白潭杨心泾宋泾盛泾蒋凤等泾并入湖川杨林等塘内斜塘丁泾万历五年七年浚
金鷄河　在县城东北通七浦塘南通至和塘　金鷄河西为马泾又西为新洋江稍其东为诸泾宋家港唐泾古泽泾庙丫泾清水港泥塘王墓泾董泥泾黄茜泾吴塘　两傍支河　西有章泾官泾石碑河毛沙港横泾穿心泾董家泾太平河新泾庙泾黄澄泾东有三千浜古子泾吴家浜黄泥漊万八漊马婆
漊南横港大段港穿心泾中洛泾杭塘泾罗庄泾张妙泾古塘北横港黄泥泾包泾杏泾官鸭泾
七浦塘北河道　唐市港横泾六和塘
七浦塘南河道　斜港尤泾武城港陡门泾蒲沟状元泾茆沙塘黄昌泾汉浦塘金鷄河泥塘吴塘并从七鸦口入海
新洋江西支河　潭市浦韩浦横塘朱明浦徐浦官渎张家浜钱家泾老鸦浦曹渎浦李箕浦朱沥泾汛漕河蛇浦盛泾任中浦牛车浜戴浦吴泾等河俱东入新洋江南合吴淞江来水北入至和塘内潭市浦万历六年浚
新洋江东支河　大蒋泾小蒋泾车塘港盛浦黄墩河墅渎浦新泾小瓜渎大瓜渎腰泾庙丫泾茹律塘吴家泾掘头漊鲍家沟三里浜吴家浜白苎浦□浦黄沙浜蔡家浜菜花泾桃花浜郏家浜内有横泾沙泾葛泾李巷泾金坟泾丰泾五巷泾郏浦斜泾低里浦张胡泾鱼直泾鲍家港牛轮泾萌芦泾董泥泾泥塘黄罗段香草泾东西横泾石碑泾斜塘等河俱西入新洋江合吴淞江来水北由至和塘出海内低里浦牛轮泾万历七年浚
夏驾浦东南支河　小娄浜杨森浜庄家浜邵安浜郭泽塘川泾葛家浜行孝塘湛泾鹤田泾庙河泾管泾汪家泾胡浦马塘泾李思泾牛洞泾邵泾内行孝塘万历五年浚
夏驾浦西北支河　神童泾车塘港马路泾郭泽塘浜墟河连水泾张乌千步泾
鷄鸣塘　在夏驾浦东数里西通吴淞江东贯大瓦浦直通戚虞泾其北为木瓜浦俱於万历九年浚　塘南河道　马路泾西陈浜陈源浦杨家浜西张浦陈安浦东张浦黄渎港蔡浦王家浜邹浦黄墅浦横村泾虬江内虬江万历五年浚　塘北河道　朋浦小瓜渎三林浦陈家浜叶家浜朱浜张家浦蒋浦潘村浦行孝塘黄墅浦小夏驾　木瓜浦支河　木叶泾学堂浜江庄泾陆家浜邵庄泾章河泾横塘新泾里泾何泾赵泾杨村河顾高泾陈树泾何庄泾夹泾朱思泾小夏驾小瓦浦严泾干泾内严泾万历六年浚
大瓦浦东南支河　白田浦曹泾曹吕泾小凌浜刁泾庙堂泾新开泾朱同泾北浦焦墩泾南潘泾吴潭泾鷄鸣塘市泾鲍泾周义泾谢胡泾朱?塘北庄泾庙段泾虬江鸭鳝浦丫齾泾六集泾戴家泾北澥浦包泾萧泾严段泾薛家泾沙泥泾陆华泾孟连泾郭泽塘邵泾顾垂泾猪头泾张乌泾内萧泾万历五年浚
大瓦浦西北支河　川洪泾石头泾小瓦浦吕公泾陈泾船坞口蔡墓泾陈同泾相公浜高淞浜徐家浜鷄鸣塘韩泾萧泾横塘小夏驾浦马路浦顾昌泾新泾瞿庄泾朱同泾杜家泾郭泽塘徐家泾封泾湛泾鹤田泾唐家河赵思漊
徐公浦　南通吴淞江北通赤泾东为安亭泾又东为顾浦入嘉定界　浦西支河　北亭浜螺蛳浜西漕塘时泾戈泾鲍泾干泾钱泾朱?塘茆杏段董段泾庙段泾梅段泾鷄鸣塘中泾薛家浜　浦东支河梅浦白鹤浦泗泾赵屯泾东曹塘陆泾鷄鸣塘庙泾桑浦
淀山湖西河道　朱沙港冯家港盛家港葑家港南徐泾北徐泾锺家港麻城泾西宿浦东宿浦并西通陈湖内西宿浦万历九年浚
淀山湖北河道　赵田湖牛腰泾石漊泾北斜港许家浜邵家浜并南引湖水北入千墩六虞道褐等浦
淀山湖东河道　跄开河长嘴港杜痴港夏家港叶师路平林港唐家浜新开泾穿心港学堂泾度城庙泾度城後港并西引湖水东入道褐大石等浦内跄开河长嘴港杜痴港万历九年开浚
千墩浦西支河　朱新泾范田港六如泾龙骨漊南潘泾北潘泾严家泾马家浜安港蒋港窑竈泾若里浦寺港泾张靡泾徐公泾
千墩浦东支河　安里泾杨村港黄泥泾斜路泾马巷港石墩港周泾即冯栗港六如泾旧千墩陈庄泾茹香泾朱泾马鞭漕南乌墩泾北乌墩泾汤家浜裴庄港锦泾方泾盛泾湓浦萧墅浦刘婆浦新泾并西吞陈湖南吞淀湖诸水入江
朱浦【一名芝浦又名注浦】在千墩西北西由赵灵港通大直东抵千墩浦万历九年浚　两傍河道　漳潭浦新塘大漕泾千步泾横塘甘册浦东泾汤泾七浦泾杨丫泾张婆泾甘子河叶泾斜泾施家泾双巷泾支泾心泾菖蒲泾北管泾梅星泾渔连泾寒泉泾蔡丫泾李家泾马跳泾刁墅泾季星泾窑竈泾内大漕泾万历七年浚
度城潭　在淀山湖东上承湖水东入碛礇塘北入道褐等浦　潭西支河　万六千泾庙泾东麻城泾施家泾斜路泾并西引淀湖水东入度城潭　潭东支河　安里泾杨村泾泖泾陆墓泾南千墩浦潮生港傍学泾南横泾碛礇塘黄土泾黄泥泾黄墓泾许沙泾新泾漊牛肠泾马港唐泾请粮泾并东入庄礇泾古塘
陆虞浦　在千墩之东南通碛礇塘新河北抵吴淞江东即道褐浦万历九年浚　浦西支河　请粮泾徐姑泾乌墩泾马鞭漕许墩港良泾翁字泾盛泾庄巷港打开港湓浦　浦东支河　杨襄泾严泾五里泾徐姑泾严家港舍浜横塘翁家泾钱王浜横胆港湓浦　另有斜路泾陆墓泾?树泾周家泾许沙泾唐泾横泾黄泥泾徐惟泾葫芦泾南庄港杨树漊等河
道褐浦　南通庄礇泾西洋田北出吴淞江　浦西支河　碛礇塘南北黄土泾杨襄泾严泾砖家浜罗浜吴贤泾方家漊浦家浜薛家浜徐泾潘段浜戴段泾吴家浜夏段泾前舍沟舍浜横塘新泾张泾郁家泾庙泾刘竈浦　浦东支河　庄礇泾斜路泾梅简泾?树泾周家泾三家趾港南北庙泾千步泾王仁泾官田漊鹤田泾许巷泾横塘黄漊迮泾陈巷浜西何泾小钱泾戴巷泾　小石浦西同此　小石浦东庙泾六和浜竹墩浜张连泾八千泾牛草泾黄泥泾项连泾
北曹港　西由跄开河直接淀山湖东抵青浦界港南一带俱属青浦　港北支河　长嘴港杜痴港盛家港潘家段大段港西井亭中井亭东井亭三分荡卢家浜丁家港东入青浦界　曹港去北为新开河西接叶师路通淀湖东北入庄礇泾又北为西洋田荡另有木行港西泾塘港东泾塘港十乍人港石官
人泾沿家港龚家港郭荡泾茶曹泾陈隆泾吴家湾唐家浜火烧漊鸭头漊王家浜北斜沥杨树漊韩家泾马家浜腰漊并引淀湖水由诸浦入江
大石浦　南通新开河北入吴淞江东即青浦界　浦西支河　斜路庄礇泾西白米泾庙泾竹墩泾丁家浜沈连泾孟家浜项连泾管家泾小石浦王巷泾汤家浜陶墩浜小钱泾倪家泾寺巷泾王胡泾戴项泾内寺巷泾万历七年濬　浦东支河　古塘泾斜泾东白米泾杨树浜庵泾沙漊徐家泾高泾小钱泾和尚浜许子泾何家浜张泾金泾陆家浜浦家浜
<史部,地理类,河渠之属,三吴水考,卷三>
常熟县水道考
海　在县治东九十里自铛脚港抵太仓界沿海堈身高仰潮沙涌入河道易淤滨湖地势低窝湖水常盈圩田易潦故修筑疏导之政宜并行而不悖焉
杨子江　在县治北五十里西接江隂东连大海沿江多山地高水涸外引江潮以资灌溉易为潮沙所淤故修濬河渠尤当首务也
白茆塘　在县治小东门外历伍瞿塘官庄滙东入大海长七十余里吴中北境诸河莫大於此泄泻湖水?为径捷顾土踈而善溃屡濬屡淤以其徒决下流而未及疏导湖口上源以助其冲涤之故今於万历八年大加濬治深濶倍常责令运土於百步之外不使土压河堤而致溃又於湖口疏凿陆泾港白鱼浜等处复高筑滨湖圩岸水不散溢尽得归宿於白茆塘以冲涤淤泥近虽两遭水年低田颇获吴民指赖此塘云
福山塘　在县治北水关外历福山堡入大江长五十里潮汐奔冲河因淤滞於万历五年疏治深濶
浒浦　在梅李塘东引李墓梅李塘水折北入江沿江诸浦惟此尤大向因淤塞於万历七年开濬
梅李塘　在县治东关外长三十余里引城濠华圩诸水由浒浦北入大江於万历七年疏濬
滨临江海诸浦有谷渎港蔡浦界泾乌纱港新庄港黄泗浦并南通江隂塘　三丈浦奚浦并南通朗城塘小陈浦大陈浦西洋港并南通夀安塘　卢浦南
通十六都　福山塘南通北水关万历六年浚　崔浦南通耿泾塘万历九年浚　耿泾塘南通梅李塘野儿漕南通海洋塘　海洋塘南通鵧城塘　千
步泾南通海洋塘
许浦在县东北七十里西接梅李塘万历六年浚浪港浦西通隆池泾　瓦浦南通市庄港　徐六浦高浦俱南通李墓塘　驷马泾南通唐浦【即朱堰塘】　金泾浦南通湖澄泾万历八年浚　石幢浦南通白茆塘
已上诸浦并北入大江
陶泾浦南通莲泾浦　成象浦即叶泾南通李明泾北浦即陆明泾西通横泾　甘草浦铛脚浦黄泗浦并西通白茆　陆和浦东陆浦南通六尺沟　大钱泾小钱泾西通横泾　七浦塘西接阳城湖东由太仓入海
已上诸浦并东入海
县北入江　有鳗鱼浦南通二十都　沙营浦即莲泾浦
县东入海　有上匣浦西通叶泾　下匣浦即周长泾西通浪港　安儿浦即安陆泾□湖浦俱入海
元和塘运河　即常熟塘南起郡城齐门至船塲浦入县境长九十余里去城十余里地名华荡湖形极低洼塘贯湖中水激多圮於万历七年垒石修葺行者称便
西南境水道
佳菱荡　在县西南三十里南接长洲界西通无锡界荡北为顾门泾北通杨尖塘　杨尖塘西通无锡
界东通华荡北通官荡
官荡　在县西二十里荡西为大和塘东通张墓塘又西为官禄塘并西通江隂东入尚湖
华荡　在县南十五里西通宛山塘又西为陈埭泾杨尖塘俱西通无锡界荡之东为徐泾又东为黄泾浜
白荡　在尚湖南六里东通元和塘西北入尚湖荡之东即六里塘荡之北为柴泾为严墩浜俱北通尚湖
尚湖　在县西南四里长十五里广九里旁邑水溢亦滙於湖由三丈浦福山塘等处入江　西为丁家港张墓塘湖桥港　南为顾家港徐墅泾斜桥塘　东为莫门塘徐泾惠洞泾　北为焦尾溪流入山塘泾
山塘泾　在虞山前西接小山港西北通九折塘入福山三丈等浦
塘西沿塘水道　练塘项泾贵泾洞港泾俱西通无锡界内贵泾洞港俱万历九年浚　六里塘西通白荡俱东入塘　朱泾丁家浜邵家浜钱家浜俱南通元和塘北入尚湖　惠洞泾徐泾莫门塘俱西通尚湖东入元和塘
塘东沿塘水道　螺蛳泾东通新安塘　新安塘庙泾俱东通崑山界　潭塘南通黄泾　妙泾塘东通魏泾塘　瓦漊泾东通陈家坝　寺泾东通周公坝陈泾东通昆承湖　张巷塘顾泾塘黄墓陵泾堰
泾魏泾徐沥塘莫门塘斜桥塘卫泾塘後港并东通昆承湖　练墩浜东通戈庄塘　湖漕南接黄泾北通戈庄塘并西纳元和塘水东入昆承湖
昆承湖　在县东南五里广长各十八里南承阳城湖震泽西则无锡诸水亦注之由白茆诸浦入於江海湖南有桑婆浜南通庄泾　张泾南通潭塘　沈
巷浜东出为潭塘口　黄泾南通长洲界万历五年浚　时泾东通长洲界　周泾南通阳城湖　龙泾六十二泾俱南通巴城湖
已上并北入昆承湖
湖西有横泾南通庙桥万历五年浚　戈庄塘西通城濠并东入昆承湖　湖北有艾泾北通莫城泾　落星港东通五瞿塘并南通昆承湖　湖东有五瞿塘东通白茆　七星桥港东通白鱼浜并西引湖水东入白茆浪港等浦
张巷泾南通长洲界北通蛇泾　蛇泾西通新安塘东通相城　严舍泾西通悬泾东通陈泾　黄姑浜东通陈泾北通五丫泾　五丫泾南通七浦塘接长洲界北通莲泾　莲泾南通香山泾北通白茆
黄溪　在县东南十二里南接尤泾北通戈庄塘　尤泾南接阳城湖北入西山泾　华泾西接练村港东通戈庄塘
七浦塘　西接阳城湖过斜堰至任阳直塘入县境东入太仓界南通崑山北通白茆　塘南有横泾南通斜桥塘　吴浦塘南通张浜鵞肠泾　黄闵泾南通崑山界并北入七浦塘　瞿泾塘西通盐铁东入七浦　凤凰泾东山泾南通七浦北通白茆　斗门泾南通七浦西通莲泾　重冈泾虎丘泾西通黄闵泾东过横泾
白茆塘南及塘东河道　五瞿塘田沟前港乡界泾俱南通尤泾　五丫泾南通七浦北由莲泾出白茆莲泾南通香山泾　白鱼浜新开河西通昆湖　凤凰泾东山泾南通七浦　支塘南通盐铁　马章浜旧城河湖漕塘庙浜严洞泾南横沥南李墓塘横浦盐铁东横浦南港俱南通七浦内城河湖漕横浦盐铁等塘俱万历六年九年浚　北港南通浪港已上并西北通白茆
塘北及塘西河道　朱堰塘西抵邑城北入江　双浜西通朱堰塘湖澄泾西通斜桥塘　三丫港北合葑泾方陆泾长毫塘并东通白茆　三丫泾北通浪港　张泾西通落星泾　童家浜北通鮎鱼口　张先生浜北通长毫塘　东泾西通西娄泾　尤漕北通双漕闸并南通白茆　古湫浜东通大海　官庄滙在山泾口　鮎鱼口南接昆承湖　李墓塘西通梅李万历九年浚　严洞官浜西通梅李　站浜沈浜西通贵泾
已上并东南通白茆
县东河道　华?　在县东二里岁久湮废成田沈塔泾西通严泾东通张先生浜　严泾与四十四都分界　葑泾西通莲泾东通山泾　丁泽泾陶舍泾西通湖泾东通湖塘　陈大港东通漕头塘北通蒋泾
盐铁塘　去县东北七十里西傍於江东滨於海为腹内经河南逹崑嘉上华四县西踰江隂缭绕数百里属县境者飞沙易淤於万历八年疏通後宜常加浚理
塘南河道　横泾南通隆池泾北通钱泾　甘泉泾南通洋泾　大坔塘南通梅李　寺泾南通横泾晋贤泾东通南港　大陆泾珍门泾东通三丫港凤凰泾东通甘泉泾
已上并北入盐铁
塘西河道　周泾夏塘泾俱北通李墓塘　贵泾北通大江　并南通盐铁塘
塘东河道　陈智泾芦沥塘东通横沥　马厰塘北通海洋塘并西通盐铁　瞿舍泾东西俱通盐铁严舍泾长洛泾俱通盐铁
横沥　在县东北长与盐铁等万历九年浚　甘草浦即塘茜泾西通横泾东入海　小钱泾东通大钱泾入海　黄浜陆和浜东陆浦并南通六尺沟东入海下匣浦即周长泾西通浪港东入海　上匣浦即
鮆鱼泾西通成象浦东入海　安儿浦即安陆泾□湖浦并东入海
县西北至东北未尽水道　九折塘西接福千塘东通福山塘　丁泾西通福山塘东通哮塘南通朱庄泾哮塘泾西通福山塘东通梅李　花板塘西通福
山塘东通梅李北通大坔塘　大坔塘南通梅李北通盐铁黄福泾南通大坔塘北通甘泉泾　南朱庄泾北朱庄泾西通耿泾东通哮塘　焦庄泾南通梅李北通哮塘　四丫口哮塘泾口四水交会在官庄?西　鵧城港西通哮塘北通马厰塘　弓连泾钱泾西通哮塘东通梅李　薛舍泾南通青墩浦北通梅李万历五年濬
三丈浦　在县治西五十里北通大江南通江隂塘地高水涸腹内灌溉支河无虑十数於万历八年疏濬
奚浦　在县治西北六十余里南通江隂塘北接大江滨江河道易为潮沙所淤於万历十年重濬
<史部,地理类,河渠之属,三吴水考,卷三>
太仓州水道考
海　在州城东由刘家河出海凡一百余里东北至崇明二百六十里潮汐奔冲风涛相薄塘岸善溃时查理设法缮完是在长民者加之意而已
娄江【即至和塘在出海处曰刘家河名三而江一也】西自太湖东流入州境环城而南又东百里而入於海水迅驶与淞江东江埓合称为三江焉自刘家河而西为北瀂漕为糜长泾又西为北时泾为杨泾为小塘子为三江口为石婆港南盘曲处为湄塲湾北为新开河为青福泾为菖蒲泾为半泾
七浦塘　在州治北三十里西自长洲界历崑山以入州治直折海口长百五十余里上承阳城巴城雉城诸湖之水由陆泾港状元泾斜堰与黄昌金鷄等河入浦迤东过石牌湾木樨滙直塘镇中截盐铁塘南行者绕州城西出至和塘东行过沙头从七鸦入海乃太仓崑山北境与常熟东南泄泻湖水之要道因沿海堈身既高潮沙易入而难出旋浚旋淤旱潦咸病今於万历六年自盐铁以东浚至七鸦港口西捞直塘镇西之浅处共长五十余里仍於漕头塘要害之处建石牐一座以拒浑潮遇潦则唘民不絶鱼盐之便浦无淤淀之忧矣
盐铁塘　经州城中南行十二里入嘉定界出吴淞江北行四十里入常熟之白茆塘又折而西至江隂出杨子江今在州城者已塞南北二水门名存而河湮没矣虽有盐铁塘不复直贯南北外城水万历九年开濬通利
半泾　横贯城东数里南入娄江北经湖川杨林至七浦塘又南逹仁义泾北逹北瀂漕而横贯诸水为丁泾港为新塘港为陆窑塘摩罗泾为陶宅港并入於海於万历七年开濬
已上州城东境水道之大者凡十有七
如茭泾闸头塘百万泾顾稍泾荡泾大泾诸口泾北阳泾南阳泾曹泾凤凰泾胫泾何庄泾白泾丁泾金家浜吴泾王家泾大洋泾郏家泾信曹泾胡家泾操园泾江门泾杨家泾和家泾马家泾大泾时泾杨柳泾小腰泾南北诸泾西钱泾杜漕泾陆婆泾龙亨泾唐家浜朱泾新泾沙家泾黄家泾大郎泾尤漕大义泾沙漊泾杜林泾吴卯泾新开河吴孟泾杨稍泾姚家泾沈母泾徐家泾寺沟稍周家浜马漕口马家浜路漕塘小浜毛泾殷丹泾陈荻泾杜家泾盛泾杨家浜黄泾蔡家泾长泾大沙泾王泾尤泾蒋漕深泾胡塘沈婆泾车泾永江泾蒋家浜陈文泾鲁泾八尺泾路沟杨漕糜长泾牛令泾支沟石口泾界泾小浜之类其名不一则皆分洒於糜长河小塘子半泾新塘陆窑塘此东境诸水道也
内闸头塘诸泾大泾黄泾新泾朱泾黄家泾杜林泾盛泾腰泾糜长泾八尺泾丁泾北诸泾吴泾大郎泾尤漕界泾何庄泾寺沟杨漕等处於万历五六七八等年开濬深通
吴塘　在州城西三里南出娄江经吉泾入嘉定界北经湖川逹七浦塘宋时潮汐不通至元时娄江不濬自深吴塘水始大永乐二年户部尚书夏原吉开濬顾浦南引吴淞江水北贯吴塘自吴塘而西为黄浅泾为黄泥泾东为太仓塘
太仓塘　引娄江水入州城大西门相传为至和塘太仓塘稍南为陈门塘引娄江水入小西门其稍西北与陈泾黄泾漕包泾并入盐铁塘又西北为古塘已上州城西境水道之大者凡九
庄基泾辛泾旺泾潘婆浜横塘松采漊沿门泾司马泾大浜口薛塘泾高家泾薄家泾施家港姚家浜横泾徐丫港杨漕泾郑庄泾马泾滕泾岳沥泾朱泾浜严泾车浜腰漊寺泾徐泾蔡泾薛家泾李庄泾庙泾夏界泾潘泾老鸦泾小七浦菱角泾王泾周泾姚泾郁泾沙湖泾瞿泾张泾曹沥泾陆泾金家浜董泥泾夹沟漊薛段泾陶公泾顾宗泾太平泾沙善泾杜漕漊窑浜杨浅泾黄家泾任村泾项积泾之类其名不一则皆分洒於西境吴塘顾浦诸水者也
内瞿泾横泾姚泾张泾寺泾周泾陆泾腰漊辛泾夹漊庙泾沙湖泾姚家浜杜曹漊徐丫泾岳沥泾徐泾大浜陶公泾蔡泾横塘杨曹小七浦於万历五六七八九年陆续濬通
顾浦　在州城西南五里引吴淞江水入吉泾其北自吉泾塘稍东复北下为戚虞泾与南盐铁张泾横沥水东西相并俱北入娄江南盐铁在戚虞泾之左张泾横沥在戚虞泾之右而盐铁横沥其所通为最远於万历七年濬
横沥　南经娄江入吉泾塘北经七浦入常熟界公塘口陆渡口双塘石家塘南瀂漕南时沟楚城泾渡船浜薛敬塘张浦塘糜长泾稍东皆在刘家港之南次於瓦浦唐泾石牌泾稍西皆在应冈门之南故宜并分与顾浦等同界万历六年开濬
戚虞泾　在州治至和塘南历吴塘顾浦由安定港以入吴淞江北合吉泾盐铁横沥等水以入至和塘南北二江潮贯入沙易淤淀於万历五年濬治置牐於中以时唘闭
已上州城南境水道之大者凡十
岳庙泾庄五泾汗泾杨树泾黄婆泾横沥泾官浜西时泾东时泾潭孔泾顾郎中泾宋泾胡竹泾芦婆泾大麻浜范泾白荡汤泾周陆泾陆华泾张华泾夹沟黄姑塘管门泾古泾南庄泾北庄泾浒泾牛脊泾西谭家浜东谭家浜小横沥杨泉泾黄莲泾蚊子泾陆剗泾朱履泾张乌泾蟹泾杭泾闸牌泾瓦浦黄沙浜赤泾斜塘水窦沟沈泾虎泥泾赵里浜西溪泾香花河倪村泾黄敲泾河鳅泾周鳗鲡泾系耆泾陆敲泾牛皮泾叶泾之类其名不一则皆洒於州治南境诸水者也
内横沥泾虎泥泾黄婆泾汤泾范泾叶泾杭泾南庄泾於万历五六九年开濬
横塘　在州城东北经杨林七浦入常熟六尺沟在其东北港在其西自横塘而南经水为浪港南下为黄泾自黄泾出为七鸦浦万历八年开濬
杨林塘　东至花浦口入海西由西塘上承巴城湖长可敌七浦而州之田待其水以灌溉者尤广往岁巡抚李充嗣亦一再濬之工力弗竟今於万历八年责令修濬深濶以泄公明良字圩等田低洼之水民称利焉自杨林塘而南为湖川塘万历七年开濬
湖川塘　东环出小塘子入娄江北穿盐铁塘西接金鷄河多支流与七浦杨林之水并横贯州北盐铁塘中至北城下於万历八年疏导深濶灌溉有资民称便利焉
铛脚港洪泗浦大钱泾鹿鸣泾浪港双鸣泾皆东入於海荡茜泾陈大泾在璜泾镇则与大钱鹿鸣洪泗浪港相通南通漕头塘入七浦东北距城远者八九十里近者不下四五十里与荡茜泾俱东入於海其西为北花浦口双凤镇之顾门泾西通新塘东则依於盐铁
内铛脚港洪泗浦大钱泾鹿鸣泾浪港荡茜泾陈大泾顾门泾於万历五六等年开濬
已上州城北境水道之大者凡十有六
邵蒲泾伏仪泾中路泾陈家浜钮童泾掘头泾邹庄泾顾华泾丘渡泾中泾寺浜口朱裁缝浜西转河东转河陆鹤泾菱母泾均司漕方庄泾斛朳泾曹公浜水杓浜南横塘盛婆泾顾童泾杨漊泾走团泾湗张泾戴浦漕吴淞泾糜长塘摩罗湾南六尺北六尺麦粥泾虾蟇泾张浦北八尺吴沟泾翁泾黄膀漊南单泾鱼泾沙家漊软漕荒庄泾官夹漊西冬青漊黄昌漊泾北单泾陈思漊九曲河菱漊斛挡浜王里泾南车沟凌头镇菩提泾陈从泾积水浜葫芦潭栏杆泾黄封泾官水河窄泾杜八漕桑巷泾老陈泾橙泾鲁岩浜鲁窑浜灰扒漊猴塘池泾陈智泾杭泾朱洋泾桃源泾观音河崔漕祠堂泾龙池山泾鲤脊泾进贤泾西房泾庄旺浜北房泾周车泾大灌泾小灌泾挑扒泾诸施泾侯婆泾君思漕毛造泾鮎鱼泾排泾顾漫泾戴店泾龙塘淡泾解刘泾黄沟口张华泾野麦泾急水沟陈童泾尧师浜猛奣漊砻坑泾李师娘浜陆步泾道泾步罡泾陈团泾孙乌泾屈家浜燕舍浜倪岑浜西汲水浜花园泾王璠泾直上泾凌王浜南北潘盈浦包智浜何堰泾沙营塘道院浜仲家浜韩纪浜苏李浜袜头浜吴郎浜蒋金泾夏田漊樊浜倪旻浜小龙浜陈信漊瓦稍浜王渭浜顾旭浜弓月浜之类其名不一则皆分洒於州北境内诸水者也内戴浦陈智泾张浦北六尺均司漕虾蟇泾直上泾陈泾桃源泾方庄泾转河邹庄泾淡泾邵泾龙池中路进贤泾陆鹤泾俱於万历五六七八九年开濬深通
城中之水一自太仓塘入大西门由儒学後稍折而南一自陈门塘入小西门由儒学前东下一自新开河经半泾入大东门并至儒学东三尖口会其亘南北而中稍偏於西门为盐铁塘南北水门张士诚筑塞水入东西三门则盐铁塘分流至南北城下东门内有周泾南门内有旱泾城隍庙西有樊村泾亦藉兹三门之出入为盈涸焉
堽门在州城外南北西三面今皆废坏而名迹仅存姑列如左
张堽门【在州城南接娄塘界】应堽门【在州城西南】邵堽门【在州城西】隣堽门曲堽门顾堽门金堽门冯堽门【并在州城西北】贾堽门吴堽门丁堽门秦堽门彭堽门【并在州城之北】庙堽门李堽门潘堽门时堽门隂堽门青堽五家堽沙堰门?门并附丽於南北西塘浦之间又有薛墅门高门诸门大凌门之属
<史部,地理类,河渠之属,三吴水考,卷三>
嘉定县水道考
海　在县东四十五里北自黄姚港跨吴淞江南抵上海界滨海八十余里俱属县治而南跄口则县境入海之第一道也
娄江【即刘家河】在县北一十八里源由震泽从吴县鮎鱼口经郡城之娄门东贯崑山又东至太仓与县合界东入於海
吴淞江　在县南四十里自太湖由大姚分支过淀山湖经崑山夏驾浦东抵县界东过顾浦又东过黄渡又东过江湾又东抵吴淞所入於海江之在县境者淤塞十余里於万历五年同时开治江复故道
练祈塘运河　东西长七十二里自县治东者曰东练祈由东门抵罗店稍东北入於海其一支南折而东合马路塘又东合月浦又东合□淘港入於海从西者曰西练祈由西门抵外冈西贯吴塘顾浦南接吴淞江又一支从外冈北折合北盐铁塘入娄江挽运由之每因潮沙易淤於万历五年复浚
横沥运河　南北长六十里自县治中分从南者曰南横沥由南门过南翔接上槎浦折而西由孙基港入吴淞江从北者曰北横沥由北门抵娄塘东折为双塘稍东折北为东横沥入娄江於万历六年复濬
东境干河一十有二
东练祈之北为顾泾港西通练祈东入於海顾泾北为施家港又北为五岳塘又北为黄姚塘俱西通川沙港东入於海黄姚北为川涉港西折而南通顾泾港东入於海练祈之南为□淘港西接月浦东入於海□淘港南为湄浦又南为沙浦俱西通东杨泾东入吴淞江沙浦南为温草浜又南为段浦又南为鵞艬荡又南为钱家浜并西通走马塘东入吴淞江内湄浦段浦沙浦温草浜於万历五七九年开濬
西境干河有七
西练祈之南为赵泾北通练祈南出封家浜赵泾西为漳浦北通练祈南折而西出南盐铁漳浦西为盐铁塘【又为西横沥】元时海运从东北出娄江达於海国朝时罢海运以北盐铁西练祈为运河从外冈中分北为北盐铁经葛隆入娄江南为南盐铁南接陆皎浦入吴淞江盐铁西为吴塘北通青鱼泾南入吴淞江又西为顾浦北合吴塘南入吴淞江又西为徐公浦北通郭泽塘南入吴淞江三河形如川字而练祈直贯其中最西为安亭泾与崑山分界
内吴塘顾浦南盐铁北盐铁漳浦徐公浦於万历六七九年开濬
南境干河一十有二
南横沥之东为中槎浦又东为下槎浦又东为桃树浦又东为大塲浦又东为赵浦又东为彭越浦又东为芦泾浦俱北通走马塘南入吴淞江走马塘西通南横沥自东迤南接江湾浦东入吴淞江南横沥之西为新华浦又西为封家浜西为陆皎浦跨横沥之南者东为旧江西为虬江东西分流并入吴淞江内封家浜槎浦虬江彭越浦芦泾浦於万历五六九年开濬
北境干河有八
北横沥西折为娄塘西通北盐铁娄塘北折为中心横沥北入娄江【即公塘今坝】东横沥东为大双塘西通北横沥北入娄江又东为小双塘南合大双塘北入娄江小双塘东为新泾又东为华亭泾俱南通东练祈北入娄江华亭泾东为蒲华塘又东为界泾俱南通东练祈北滙为一入娄江
内新泾华亭泾界泾於万历五六九年开濬
吴淞江南干河有四
西为大盈浦【在五十都】东为严徜浦又东为高家浜又东为蟠龙江【在十四都】俱南接青浦县松塘北入吴淞江内蟠龙江万历九年濬
吴淞江东干河有四
南为界浜【与上海县分界故名】界浜北为张家浜又北为戴家浜又北为史家浜俱东抵海岸西入吴淞江
右总计干河四十有九海潮通塞不常人工开濬不一故有昔小而今大者亦有昔大而今小者以其吐纳江海系一邑利害故悉叙次之
支河【昔计三千有余条後渐湮塞今可考见者仅一千二百余条然亦不能殚述姑举其通流者着之於篇明濬此可以逹彼也】在县城内者南为杨树浜为何家浜为野奴泾北为清境塘为吕墅泾在四境者一都为倪家浜为古墅沟为姚浜为马陆塘为公孙泾二都为鷄鸣塘为河门塘为钱门塘三都为青冈横沥为项泾为谭泾为斜泾为六千泾四都为大理港为筱泽塘为张浦塘为白泾为千步泾五都为李公浜为南马泾六都为西杨泾为东杨泾【一名狄泾】为潘泾七都为李家港观音港杨树浜九都为小吉浦为高境塘为新泾十都为盂雅浦为草塲浦为姚家浜为小塲浦为麋浦十一都为俞店浦为葑村塘为俞家浦为秦公浦十二都为和尚塘为第二塘十三都为斗门泾为大舜泾十六都为钱泾南山泾郭山塘十七都为凌门塘为瞿门塘为茭门塘为陈泾为泄漊十九都为何浦为桑浦为周思浦为阳吕泾二十都为沙泾为浅江为张泾为第四横沥二十二都为孙浜为殷泾塘为黄姑塘为长浜为野泥泾二十三都为墅沟为卤漕为萧泾为诸家浜二十四都为陆河塘为横沥塘二十六都为吉泾浦为庙泾二十七都为糜塲横沥塘为灰白漊为斜泾外八都为家浜为叶家浜十四都为邬城浦为方亭浦为张沈浦为朱家泾十五都为大头浦为窑头浦
内吕墅泾项泾清境塘草塲浜殷泾塘青冈横沥公孙泾河门浜姚泗浜杨树浜钱门塘李公浜周家浜潘泾钱泾鷄鸣塘孙浜斜泾长浜等河俱於万历五六七八九年开濬深通
<史部,地理类,河渠之属,三吴水考,卷三>
崇明县水道考
县治在平洋沙之上浮於水中西北面为江东南面为海江海播迁不常县亦移徙不一内地斥卤本无长河大川而境内之可记者北有云状合套黄家港十八图青龙港张网港西有界沟钱打纸港南有孙昂港大洪十八图港盘船港东有碑草港界沟当沙港官洪等河
长沙烂沙有官洪像沙港朱华港袁六港施翘港大斜洪龎兰港北大河北横界河
内朱华港袁六港斜洪北横界河於万历五七九年开濬
响沙有东洪竖河摘泼港鳕鱼套潭子港中界河杨圭状河黄炳桥河万历五年开濬
南沙有倪道士港蒋六洪新开河合套界沟第三港老套当沙头港
三沙有中界河南界沟合套河
登舟沙合套万历五年开濬
袁家沙河袁家沙界河万历六年开濬
竹箔沙缀水港万历六年开濬
又有张家港青潭港穆家港下桩港海儿港丁家港第八港第九港道塘港民墅港锺家港陈滑港第五港曾姚港千家港富民港永安港上港虾港川洪港秦坟港小桐板港丘彦章港水窦港清水港予爽港北滑港薛家港陈家港石家港下界?港出水套港南大港陈八港天仙港通营港杨树港军营港陈殊港东官港西官港川套港南沙港第四港双港垂虹港徐家港通流港张成港下川港施沙洪长敢洪北川洪上川洪沈婆洪徐公浜沈匾洪南川浜长明沟安乐潭
三吴水考卷三

[book_title]卷四
<史部,地理类,河渠之属,三吴水考>
钦定四库全书
三吴水考卷四
明张内藴周大韶撰
松江府水利考【小序】
松江僻处一隅中洼外亢大海遶其东南吴淞江环其西北黄浦淀?横贯於江海之间诸湖荡漾与?淀聨属者不可殚述太湖及浙境诸水会而入焉以逹於海盖水都也今考境内来源淀湖西北有急水朱沙二港西纳白蚬江陈湖诸水由沈龙河蔓莱洲沙田湖南沙荡东入於淀湖淀湖西南有冷湾白溪港杨亷荡雪落漾鼋荡及汾湖三白荡诸水由金泽塘南北横港南陈西陈东陈任邓罗家扇李家栅薄家蔡家毛练等荡分流濮阳大蒸小蒸章练曹坟等港入于三泖淀湖东南有烂路港山泾港合连湖瓢湖西青东白金银等荡引湖水东流亦入三泖淀湖东北有大曹港跄开河呑湖水东行合何家港斜沥港三分荡经青浦县城入于横泖复合顾会浦祥泽塘南盘龙诸水并由蒲滙塘入於黄浦分支北行者合崑山界中诸水由内勲会仙大小赵屯大盈艾祁崧子
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:00:22-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
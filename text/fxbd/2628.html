<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="大佛顶如来密因修证了义诸菩萨万行首楞严经观心定解科,序,楞严定解序,自序,大佛顶如来密因修证了义诸菩萨万行首楞严经观心定解大纲,大佛顶如来密因修证了义诸菩萨万行首楞严经观心定解卷第一,大佛顶如来密因修证了义诸菩萨万行首楞严经观心定解卷第二,大佛顶如来密因修证了义诸菩萨万行首楞严经观心定解卷第三,大佛顶如来密因修证了义诸菩萨万行首楞严经观心定解卷第四,大佛顶如来密因修证了义诸菩萨万行首楞严经观心定解卷第五,大佛顶如来密因修证了义诸菩萨万行首楞严经观心定解卷六,大佛顶如来密因修证了义诸菩萨万行首楞严经观心定解">
<meta name="description" content="《楞严经观心定解》，简称《楞严经定解》、《楞严定解》、《观心定解》等。佛典注疏。清康熙二十年(1681)灵耀述。十卷。书前另撰有《科》及《大纲》各一卷,成十二卷。是唐般刺密帝译《楞严经》的注释书。分为四章:判总别、定境观、释题目、系凡例。释经文分为三分:序、正宗、流通。“正宗”又有二分:(1)正观总无明心以明修证;(2)约别能招报心以明修证。书首杜臻序批判了贤首宗僧人真鉴的《正脉疏》以及戒环的《要解》。见载于《嘉兴藏·又续藏》及日本《续藏经》。_楞严经观心定解_全文在线阅读_楞严经观心定解_全文在线下载_大玄古籍书库">
<title>楞严经观心定解_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">楞严经观心定解</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]406954</span> <br/>
          说明： <span class="inputVal" id="bkdec">《楞严经观心定解》，简称《楞严经定解》、《楞严定解》、《观心定解》等。佛典注疏。清康熙二十年(1681)灵耀述。十卷。书前另撰有《科》及《大纲》各一卷,成十二卷。是唐般刺密帝译《楞严经》的注释书。分为四章:判总别、定境观、释题目、系凡例。释经文分为三分:序、正宗、流通。“正宗”又有二分:(1)正观总无明心以明修证;(2)约别能招报心以明修证。书首杜臻序批判了贤首宗僧人真鉴的《正脉疏》以及戒环的《要解》。见载于《嘉兴藏·又续藏》及日本《续藏经》。</span> <br/>
          封面： <span class="inputVal" id="bkimg">Z_2628.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]楞严经观心定解
[book_author]佚名
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]406954
[book_dec]《楞严经观心定解》，简称《楞严经定解》、《楞严定解》、《观心定解》等。佛典注疏。清康熙二十年(1681)灵耀述。十卷。书前另撰有《科》及《大纲》各一卷,成十二卷。是唐般刺密帝译《楞严经》的注释书。分为四章:判总别、定境观、释题目、系凡例。释经文分为三分:序、正宗、流通。“正宗”又有二分:(1)正观总无明心以明修证;(2)约别能招报心以明修证。书首杜臻序批判了贤首宗僧人真鉴的《正脉疏》以及戒环的《要解》。见载于《嘉兴藏·又续藏》及日本《续藏经》。
[book_img]Z_2628.jpg


[book_chapter]楞严经观心定解科

[book_title]大佛顶如来密因修证了义诸菩萨万行首楞严经观心定解科
天台比丘　灵耀全彰　述○经文分(三)(第一卷)一序(二)一通序(六)一信成就二闻成就三时成就四主成就五处成就六众成就(三)一声闻众(五)一明类(与)二示数(千)三显位(皆)四叹德(佛)五列名(其)二缘觉众(复)三菩萨众(属)二别序(二)一王臣营斋(二)一佛应王宫(时)二僧应臣舍(城)二阿难被摄(二)一独行无供(二)一阿难他行(惟)二独还无供(既)二乞食遭摄(二)一乞食运怀(三)一俯运等慈(即)二仰遵呵诫(阿)三肃仪如法(经)二经历遭摄(二)一摄入淫席(尔)二如来慈救(二)一在宫密知(如)二归园演法(斋)三文殊护归(敕)二正宗○三流通○
△一序分竟○二正宗(二)一正观总无明心以明修证(二)一正明修证(三)一约破显以开圆解(二)一对阿难双约次不次明三止观(三)一阿难悔请(阿)二大众愿闻(于)三如来演说(二)一酬请开示(三)一寄从假入空酬奢摩以助圆理(二)一审问心见(二)一审问发心(二)一问(佛)二答(阿)二详审心见(三)一直示常心(佛)二劝进直心(汝)三正审心见(二)一审心见(二)一问(阿)二答(阿)二审心目之处(二)一问(佛)二答(阿)二破妄显真(二)一约三摩提观假(七)一破在内(三)一以现事比例(三)一定内外(佛)二定先后(阿)三定因由(阿)二示最初方便(尔)三正破斥在内(二)一立例按定(佛)二循例正破(阿)二破在外(二)一立计(三)一因破转计(阿)二立喻例显(所)三结意请正(是)二正破(二)一立例按定(佛)二循例破执(佛)三破潜根(三)一立计(二)一因破计生(阿)二因徴叙计(佛)二逐破(二)一立例按定(佛)二循例破执(佛)三结破(是)四破内外(二)一立计(阿)二佛破(二)一双约对不对破(二)一双定(佛)二双破(若)二单约内对破(二)一立内对(若)二破内对(二)一正破(合)二纵破(见)三结破(是)五破随合(三)一立计(阿)二佛破(二)一牒执(佛)二正破(二)一直明无体(是)二委破有体(二)一约内外出入破(二)一破(若)二救(二)一救(阿)二破(佛)二约一多遍局破(二)一定(阿)二破(若)三结破(是)六破中间(三)一立计(阿)二佛破(二)一约身处破(二)一按定(佛)二推破(二)一破在身(若)二破在处(若)二约根尘破(二)一救(阿)二破(佛)三结破(是)七破无著(三)一立计(阿)二佛破(佛)三结破(是)二约奢摩他显真○二寄从空出假酬三摩以归圆理○三明中道了义酬禅那以显圆理○二闻法领悟○二对满慈更审除细惑明如来藏○二示正助以修圆行○三明迷悟以证圆位○二结显经名○二约别能招报心以明修证○○二约奢摩他显真(二)一请奢摩他(尔)二演奢摩他(二)一现瑞(尔)二声益(二)一示二种根本(二)一标示(佛)二正明(云)二明奢摩他路(二)一双徴心目(阿)二斥妄辨真(二)一斥妄心(三)一咄破(佛)二惊问(阿)三显示(佛)二辨真心(二)一疑问(阿)二开示(三)一番圆别进否(二)(第二卷)一略示圆心(二)一略示惟心(二)一显惟心(尔)二举物况(阿)二明妄无体(二)一斥妄(二)一正斥(二)一明无体(若)二敕揣摩(我)二默领(即)二结过(佛)二别显见性(二)一哀请(阿)二开示(二)一现瑞许说(二)一现瑞(即)二许说(佛)二正辨见性(三)一见性是心(三)一徴定拳见(二)一问(阿)二答(阿)二复例拳见(三)一问(佛)二答(阿)三破(佛)三会见归心(四)一计诸盲立难(阿)二以二黑相较(佛)三复顺问而答(如)四正破根显见(阿)二见性不变(二)一默请(阿)二正示(三)一徴名验悟(三)一问(尔)二答(时)三印可(佛)二现相证成(二)一以客尘义令见性脱尘(即)二以客尘义令见性脱根(如)三结会责失(于)三见性常住(二)一请(二)一庆喜密请(尔)二匿王显问(时)二答(二)一开示(二)一身有变迁(佛)二性无生灭(二)一审问真性(佛)二如来开示(佛)二领悟(王)二番圆别进否(二)一进圆(二)一畅明圆理(二)一摄前致问(阿)二正为开示(三)一喻显倒正(即)二被问茫然(随)三正示圆理(二)一正示色心不二(佛)二兼示依正不二(晦)二当机不悟(二)一呈疑(阿)二佛斥(二)一遣所缘之教(佛)二破能缘之心二否别(二)一见性无还(二)一承责咨请(阿)二示以无还(三)一拣示许说(佛)二正辨境见(二)一明境可还(二)一示八境(二)一示境(阿)二明还(阿)二明该摄(则)二明见无还(汝)三指心责迷(则)二见性非物(二)一问(阿)二答(二)一正明真见非物(二)一示见量(佛)二示非物(二)一劝检自他(阿)二正检自他(二)一明他(阿)二明自(阿)二展转破见是物(三)一示见非物(若)二约物我结过(又)三结责当机(阿)三番圆别进否(二)一明圆证(三)一圆证超观大观小(二)一问(阿)二答(二)一正破疑(二)一正破(佛)二反破(若)二明圆理(一)二圆证出是见非见(二)一问(阿)二答(二)一破执(三)一如来破执(二)一总破见在我前(佛)二别破是见非见(二)一物无是见(佛)二物无非见(佛)二大众茫然(于)三如来安慰(如)二会通(二)一腾疑咨请(是)二正为会通(二)一正明绝待(佛)二引例释成(二)一指人引例(二)一指人问(文)二会意答(如)二说法释成(二)一离是非(佛)二明得失(是)三圆证离因缘自然(四)一见性离自然(二)一疑自然(阿)二破自然(二)一斥趣总责(佛)二历境别破(阿)二见性离因缘(二)一疑因缘二破因缘三明正体(当)四总结责(汝)二明别理(三)一辨真俗二谛(二)一问二答(二)一判二谛(佛)二明二谛(三)一先破世谛(阿)二明第一义谛(是)三然斥劝进(汝)二破同别妄见(二)一牒前说疑请(阿)二约二见开示(二)一呵诫许宣(尔)二推因正说(二)一示轮回由妄(阿)二约二见广释(二)一正明(二)一别业妄见(三)一指人(云)二正破(二)一破即(于)二破离(复)三结显(是)二同分妄见(云)二例合(二)一总标(阿)二别示(三)一别中法喻(三)一喻(阿)二法(例)三结(是)二进退合明(阿)三同分合法(二)一以起妄正合(例)二以归真显示(若)三破和合非合(二)一责迷(阿)二徴破(二)一破和合疑(二)一标责(阿)二正破(二)一破和(二)一定(则)二破(二)一正破明(若)二例余境(彼)二破合(二)一定(复)二破(二)一正破明(二)一正破(若)二转破(若)二例余境(彼)二破非和合(二)一转计(阿)二佛破(二)一责疑(佛)二正破(二)一破非和(二)一定吾二破(二)一正破非明(二)一约边畔指问(若)二显不和非畔(阿)二例破余境(彼)二破非合(二)一定(又)二破(二)一正破非合(若)二例破余境(彼)○二寄从空出假酬三摩以归圆理(二)一总示本真(二)一略示(阿)二广示(如)二别会诸境(四)一会五阴(二)(第三卷)一总徴(阿)二别示(五)一色阴(二)一立喻显法二寄喻破执(二)一喻阴相无生(二)一正示二反破(二)一破空来(只初阴)二破根出二结虚妄离计二受阴(二)一立喻显法二寄喻破执(二)一喻阴相无生(二)一正示二反破(二)一破空来(只初阴)二破根出二结虚妄离计三想阴(二)一立喻显法二寄喻破执(二)一喻阴相无生(二)一正示二反破(二)一破空来(只初阴)二破根出二结虚妄离计四行阴(二)一立喻显法二寄喻破执(二)一喻阴相无生(二)一正示二反破(二)一破空来(只初阴)二破根出二结虚妄离计五识阴(二)一立喻显法二寄喻破执(二)一喻阴相无生(二)一正示二反破(二)一破空来(只初阴)二破根出二结虚妄离计二会六入(二)一总徴二别示(六)一眼(三)一从真起妄二辨妄无实(二)一约世谛假立二约真谛无生三了妄即真二耳(三)一从真起妄二辨妄无实(二)一约世谛假立二约真谛无生三了妄即真三鼻(三)一从真起妄二辨妄无实(二)一约世谛假立二约真谛无生三了妄即真四舌(三)一从真起妄二辨妄无实(二)一约世谛假立二约真谛无生三了妄即真五身(三)一从真起妄二辨妄无实(二)一约世谛假立二约真谛无生三了妄即真六意(三)一从真起妄二辨妄无实(二)一约世谛假立二约真谛无生三了妄即真三会十二处(二)一总徴二别示(六)一眼色处(三)一举事徴起二牒执推破三了妄即真二耳声处(三)一举事徴起二牒执推破三了妄即真三鼻香处(三)一举事徴起二牒执推破三了妄即真四舌味处(三)一举事徴起二牒执推破三了妄即真五身触处(三)一举事徴起二牒执推破三了妄即真六意法处(三)一举事徴起二牒执推破三了妄即真四会十八界(二)一总徴二别示(六)一眼识界(三)一指解徴起二牒执推破(三)一彼以根为界二破以尘为界三破根尘共生三了妄即真二耳识界(三)一指解徴起二牒执推破(三)一彼以根为界二破以尘为界三破根尘共生三了妄即真三鼻识界(三)一指解徴起二牒执推破(二)一破以鼻为界(二)一立徴二推破(二)一约浮尘根破二约胜义根破二破以香为界三了即真四舌识界(三)一指解徴起二牒执推破(四)一破从舌生二破因味生三破虚空生四破和合生三了即真五身识界(三)一指解徴起二牒执推破(三)一破以身为界二破以触为界三破身处为界三了即真六意识界(三)一指解徴起二牒执推破(二)一破以意为界(二)一约法有无破二破识同异破二破以法为界三结显藏性○三明中道了义酬禅那以明圆理(二)一疑请二开示(二)一呵诫(尔)二正说(二)一牒疑总示(二)一牒疑(阿)二总示(阿)二历大别显(七)一地大(四)一示地性无坚二举色空相成三破和合之妄四示非和不和之真二火大(四)一略示二举事三破和合(二)一例同二正破(二)一徴二破四明非和不和之真三水大(四)一略示二举事三徴破(二)一徴二破四明非和不和之真四风大(四)一略示二举事三徴破(二)一徴二破四显真(阿)五空大(四)一略示二举事三徴破(二)一徴二破四显真(三)一均前四大二斥迷令悟三不变随缘六见大(四)一略示二举事三微破(二)一徴二破(三)一破四句(二)一正牒破(四)一破一体(阿)二破异体(若)三破双亦(明)四破双非(分)二劝审观(汝)二破和合(见)三破无因(不)四显真(三)一均成六大二斥迷令悟三不变随缘七识大(四)一略示(阿)二举事(汝)三徴破(二)一徴二破(三)一破四处(二)一正牒破(阿)二劝详审(汝)二破和合(识)三破无因(不)四显真(三)一会成七大(若)二斥迷令悟(阿)三不变随缘(汝)○二闻法领悟(二)一长行(二)一叙当机获益(二)一略叙益(尔)二广上文(二)一悟心遍(是)二获常心(了)二叙内敬外悦(礼)二偈颂(五)一赞叹述益(妙)二誓愿报恩(愿)三请证大愿(伏)四希更说法(大)五总结前偈(舜)○二对满慈更审除细惑明如来藏(二)(第四卷)一答富那问(四)一疑请(二)一述未达(尔)二呈二疑(二)一疑世界生起(世)二疑大性周遍(又)二许宣(尔)三伫听(富)四正答(二)一答世界生起(二)一众生迷真故起妄(二)一答忽生山河(二)一直拈正义(佛)二勘出忽生(二)一世界生起迷源(佛)二世界生起相状(二)一能所细相(二)一立妄能所(性)二出能所相(无)二依正粗相(二)一烦恼因(如)二依正果(起)二答次第迁流(二)一别示之相(三)一世界相续(二)一释相(二)一成四大(觉)二成诸相(火)二结示(以)二众生相续(二)一释相(二)一根器和合流转四生(复)二受生形相升沉不定(二)一别示胎生(见)二总明四类(胎)二结示(以)三业果相续(二)一释相(二)一别示(三)一欲贪果(富)二杀贪果(贪)三盗贪果(以)二总显(汝)二结示(惟)三总结元由(富)二如来证真不起妄(二)一疑问(富)二喻释(二)一妄因妄果其体本虚(二)一迷方喻妄因本空(二)一别喻(二)一喻迷因无本(佛)二喻觉不生迷(佛)二总合(富)二空华喻妄果非有(二)一妄果元空(亦)二印合结责(佛)二真智真断不重起妄(又)二答大性周遍(二)一立譬喻显法(二)一喻虚空(三)一立虚空譬(二)一明不拒诸相(二)一总明不拒(富)二别喻七大(所)二明诸相虚妄(于)二即譬显法(观)三正合空喻(真)二喻俱现(二)一先喻(云)二正合(二)一正合随染缘(富)二兼明随净缘(我)二明三如来藏(四)一空如来藏(而)二不空如来藏(二)一结前文(以)二明俱即(即)三中道了义(以)四斥凡小不知(三)一法(如)二喻(譬)三合(汝)二更释余疑(二)一满慈重徴妄因(二)一疑问(富)二佛答(三)一以演若以失头为喻(二)一牒惑(佛)二引喻(吾)二以妄本无因合喻(二)一合(三)一决明妄本无因(佛)二约得菩提况释(得)三复宗明无得失(如)二结(富)三示顿乘不藉修证(二)一法(汝)二喻(譬)二阿难再执缘起(二)一疑请(三)一引所说立难(即)二引自他得悟(我)三结所说同邪(今)二佛答(二)一委辨因缘自然(二)一辨因缘自然(二)一总述(佛)二别破(三)一以因缘破自然(阿)二以自然破因缘(若)三破转计自然(本)二明无戏论法(二)一明悟本俱非(若)二简二种生死(菩)二发起行门方便(四)一佛果尚远(菩)二须勤修证(非)三戏论无益(汝)四结劝进修(是)○二示正助以修圆行(二)一示观理直入正行(二)一庆喜叹领述请(二)一经家叙相(阿)二庆喜陈词(二)一叹领(无)二述请(三)一述前但解(世)二通喻解行(我)三正请行门(唯)二如来宣示行门(二)一经家叙(尔)二正宣示(二)一发觉初心(二)一正明二义(二)一总述(汝)二别明(二)一徴起(云)二正释(二)一审因地发心(三)一略示因果同异(阿)二明生灭不生灭(以)三正示起浊除浊(二)一示浊妄(二)一明浊相(二)一法(则)二喻(二)一立喻(云)二略合(汝)二示五浊(阿)二除五浊(二)一择真妄(阿)二明伏断(二)一正明伏断(以)二喻显修证(如)二审烦恼根本(二)一总劝审详(二)一劝审详(第)二须审详(阿)二正示审详(二)一委示颠倒处所(二)一明六为贼媒(则)二释众生世界(二)一约众生以明世界(二)一释名辨体(二)一释名(阿)二辨体(二)一指相示数(汝)二结归众生(一)二简定流变(二)一简三涉四(而)二流变增叠(三)二约世界以历六根(二)一总标(阿)二别简(六)一眼二耳三鼻四舌五身六意二正劝详择降伏(二)一简劝略明(二)一劝简根修行(三)一简圆通(阿)二较优劣(若)三许发明(我)二示须简所以(十)二因疑广释(二)一疑请(阿)二广释(三)一举果比斥(佛)二理无一六(二)一法(二)一根非一六(三)一徴(今)二破(二)一破一(阿)二破六(若)三结(是)二一六义生(由)二喻(二)一喻(二)一喻一六义生(如)二喻理无一六(彼)二合(则)三一入六净(二)一六根生起(二)一正明生起(二)一列六根(六)一眼根二耳根三鼻根四舌根五身根六意根二结(阿)二离尘无体(是)二一入六净(二)一明脱根尘(二)一明一入六净(二)一一入六净(汝)二六根互用(不)二证明不循根(阿)二明消根尘(三)一正明消根尘(阿)二证暗不能昏(阿)三显觉心圆妙(缘)二决通疑滞(二)一明因果并常通初义(二)一庆喜疑(二)一疑因心不能克果(阿)二以念与见性再推(世)二世尊答(三)一斥迷许说(佛)二示闻性常(二)一就闻钟显迷倒(二)一诘闻声(二)一诘闻(二)一诘有无(即)二诘所以(佛)二诘声(二)一诘有无(如)二诘所以(佛)二斥矫乱(佛)二就闻性示因常(二)一就闻正示(三)一正破无闻(阿)二辨析闻尘(二)一斥谬(知)二正显(是)三斥显闻性(汝)二引梦明常(二)一引睡梦验常(如)二结形销不灭(纵)三结会通示(二)一迷常故无常(以)二弃无常即常(若)二明解结无二通次义○二显示修证○二示带事兼修助行○○二明解结无二通次义(二)(第五卷)一正明解结无二(二)一疑问(阿)二开示(二)一现瑞(尔)二正说(二)一诸佛同宣(于)二释迦申释(二)一疑问(阿)二答释(二)一长行(三)一约十八界示(佛)二约十二入示(阿)三约六根示(是)二偈颂(二)一颂正说(二)一重颂(三)一颂十八界(尔)二颂十二入(言)三颂六根(结)二孤起(三)一起后文(解)二示陀那识(陀)三诫取自心(自)二赞美(是)二兼显六解一亡(二)一疑请(二)一经家叙事(于)二阿难陈词(我)二开示(二)一明结成次第(三)一以六结总譬六根(即)二喻六根总名为结(佛)三喻六根体一用异(佛)二明六解一亡(三)一喻六一俱亡(二)一立喻(佛)二合法(佛)二喻结解由心(二)一正显由心(阿)二释明因缘(二)一释疑(阿)二正明(如)三喻解当次第(二)一立喻(阿)一合法(佛)○二显示修证(五)一阿难请问圆根(二)一述解陈疑(阿)二叙意陈疑(世)二如来询诸圣众(尔)三请圣各说圆通(五)一六尘(二)一叙悟缘起二牒证结答二五根(二)一叙悟缘起二结答圆通三六识(二)一叙悟缘起二结答圆通四七大(七)一火大(二)一叙悟缘起(三)一贪欲为因(乌)二值佛受教(有)三结成火光(我)二结答圆通二地大(二)一值佛修福慧(持)二从毗舍获悟(二)一开解(毗)二入证(二)一证阿罗汉(微)二开佛知见(回)三水大(二)一值佛受教二修观入证(二)一证小(四)一未得忘身二因观值缘三出观知病四审缘获安二证大四风大(二)一值佛受教二修观入证(二)一修观二入证五空大(三)一同佛所得二备显神用三由观获证六识大(三)一值佛受教二依教离过三观成得道七根大(二)一遇佛受教(二)一法二喻(二)一相忆喻(二)一立喻(二)一不念之失(譬)二念佛之得(二)二合法(二)一帖合不念之失(十)二帖合念佛之得(二)一帖合(子)二正合(若)二染香喻二自行化他(我)五耳根○四放光现瑞印可(尔)五佛敕文殊拣选○○五耳根(二)(第六卷)一叙悟缘起(二)一值佛受教(尔)二备显修证(二)一述修证(二)一入空(初)二入中(生)二显圆通(三)一三十二应(三)一总明二别列(三十二)三总结(是)二十四无畏(三)一总明二别列(十四)三总结三四不思议(二)一总标二别列(四)二结答圆通(佛)○五佛敕文殊拣选(三)一佛敕文殊(二)一示圆融(于)二明须拣(二)一为阿难二为未来二奉命简辨(二)一述敬仪二正说偈(二)一通明所证理(二)一从真起妄二返妄归真二别简能入根(二)一总述意(归)二别简辨(二)一拣诸行非(四)一简六尘二简五根三简六识四简七大二显观音是(六)一明方便(我)二叹观音(离)三显圆通(三)一圆真实二通真实三常真实四示迷悟(二)一明循声故迷(今)二明入流则悟(二)一诫谛听二明入流(二)一标闻闻(欲)二释闻闻(二)一明修证圆满(二)一根脱则尘返(闻)二根除则尘消(二)一由假入空中(见)二从空中出假(却)二譬一返六脱(二)一喻(二)一喻从真起妄(如)二喻返妄归真(息)二合(二)一合起妄(六)二合归真(三)一一返六脱二辨分满位三结劝闻闻五明圆证(此)六结宜终(二)一结酬以明去取(诚)二请加以益未来(顶)三时众获益(四)一阿难明道(于)二普会入位(普)三登伽证果(性)四众生发心(无)○二示带事兼修助行(三)一持根本大戒(二)一陈请(二)一经家叙二正陈词(二)一述自悟(大)二请利他(二)一禀佛教(尝)二述意请(二)一欲以正行益物二更请助行益物二宣说(二)一赞德诫听(尔)二正为宣说(二)一举戒为众基(佛)二明持犯损益(二)一徴起二解释(四)一淫戒(二)一辨示持犯(二)一正明(二)一宣示损益(二)一持则不随生死二犯则必落魔道二嘱诫灭后(二)一魔令毁犯二汝教坚持二重示(二)一犯障修证二持获菩提二结显邪正二杀戒(二)一辨示持犯(二)一正明(二)一宣示损益(二)一持绝生死二犯落神道二嘱诫灭后(三)一鬼神诳世二如来简显(二)一释疑情二斥邪计三嘱付阿难二重示(二)一犯障修证二持戒解脱二结显邪正三盗戒(二)一辨示持犯(二)一正明(二)一宣示损益(二)一持出生死二犯落邪道二嘱诫灭后(二)一邪徒乱正(二)一妖邪惑正二如来简显(二)一显正斥邪二示灭罪法二嘱付阿难二重示(二)一犯障正定二持获三昧二结显邪正四妄戒(二)一辨示持犯(二)一正明(二)一宣示罪障(三)一标示二显相三结过二嘱诫灭后(二)一显正破邪二嘱付阿难二重示(二)一立三喻二正诫劝二结显邪正二明诵咒除习○三明结坛立行○○二明诵咒除习(二)(第七卷)一结前文(阿)二明今意(二)一略显诵持利益(二)一劝诵持(然)二显利益(阿)二略示道场方轨(二)一方便(若)二正修(二)一明修二明证○三明结坛立行(二)一广示道场方轨(二)一问(阿)二答(二)一别示(二)一明坛法(二)一立坛方法(佛)二供养方法(二)一坛中供物(二)一昼夜常供(三)一坛心庄严(坛)二八方庄严(取)三分置供物(取)二二时别供(每)二坛外庄严(二)一列诸位(令)二悬八镜(又)二示诵仪(二)一修(二)一行道(二)一明成就(二)一助行(于)二正行(即)二不成就(阿)二坐禅(从)二证(有)二总结二重宣佛顶咒辞○○二重宣佛顶咒辞(三)一阿难述请(二)一阿难请(阿)二大众请(于)二如来宣说(二)一现化佛说咒(尔)二述功德劝持(二)一果人由此自行化他(二)一正示(三)一备列众义(二)一总明出生功德(阿)二别示十种功德(十)一成正觉二降魔外三应尘土四转法轮五蒙授记六拔群苦七事知识八摄亲因九入涅槃十付佛法二指广结名(若)三更说别名(亦)二劝持(汝)二因人以此灭恶生善(二)一广明生善灭恶(二)一总劝受持(阿)二别明功德(二)一标(阿)二释(十)一能除诸难二能生诸智三不堕恶趣四具诸功德五除诸垢罪六宿业消除七所求如愿八国界安宁九年丰障消十恶星不入二总述佛意结劝三述愿加护(六)一金刚二天王三八部四天神五灵祗六金刚藏王(二)一述意(尔)二叙护(世)○三明迷悟以证圆位(二)一阿难述请(二)一叙过述益(阿)二因行请位(世)二如来宣说(二)一标明(二)一理绝名言(佛)二对迷立悟(二)一迷真起妄(因)二灭妄名真二别示(二)一迷真起妄颠倒类生(二)一总明二种颠倒(二)一叙意(阿)二正明(二)一众生颠倒(二)一并明能依所依(阿)二正示众生颠倒(迷)二世界颠倒(二)一能所分成二种(十二)二依正合成一种(十二)二别明十二类生(三)一总列(乘)二别示(十二)一胎二卵三湿四化五有色六无色七有想八无想九非有色十非无色十一非有想十二非无想三总结(是)二返妄归真浅深位立(三)(第八卷)一总明渐次(二)一结前生后(二)一结颠倒因(阿)二生渐次法(汝)二标列正明(二)一标列(云)二正明(三)一修习除助因(三)一徴(云)二释(二)一总明四食(阿)二明断五辛(二)一述意(一切)二正断(二)一约断显助开(是)二约人明过患(二)一说法人过(如)二坐禅人过(是)三结(阿)二真修刳正性(三)一徴(云)二释(二)一以戒刳性(二)一持小乘(二)一正明(阿)二反显(阿)二持大乘(先)二持戒利益(二)一明利益(禁)二得神通(是)三结(是)三增进违现业(三)一徴(云)二释(三)一初相(阿)二中相(十)三后相(是)三结(是)二别明诸位(九)一干慧二十信三十住四十行五十向六四加行七十地八等觉九妙觉三总结诸位(三)一以止观结二以渐次结三以邪正结○二结显经名(二)一问二答(五)一定经体二定经力用三定经宗四定经教相五定经名○二约别能招报心以明修证(二)一示现行能招报(二)一疑问(二)一叙闻得益二起礼陈疑(二)一起礼述益(即)二对佛陈疑(二)一双问能所二别问所招二开示(二)一赞许(佛)二正示(二)一双答能所(二)(第九卷)一总示能招所招因果(二)一能招报因(二)一约迷真双标(一)二分内外别示(二)一内分二外分二所招报果(二)一牒二习因(阿)二所招五果(五)一纯想二情少想多三均算四情多想少五纯情二别详能招所招因果(七)一地狱(三)一结前标起(循)二详辨因果(二)一能招十习因(二)一总徴二别示(十)一淫习(三)一顺习已含逆习二二习相交之状三圣贤呵弃二贪习(三)一顺习已含逆习二二习相交之状三圣贤呵弃三慢习(三)一顺习已含逆习二二习相交之状三圣贤呵弃四瞋习(三)一顺习已含逆习二二习相交之状三圣贤呵弃五诈习(三)一顺习已含逆习二二习相交之状三圣贤呵弃六诳习(三)一顺习已含逆习二二习相交之状三圣贤呵弃七冤习(三)一顺习已含逆习二二习相交之状三圣贤呵弃八见习(三)一顺习已含逆习二二习相交之状三圣贤呵弃九枉习(三)一顺习已含逆习二二习相交之状三圣贤呵弃十讼习(三)一顺习已含逆习二二习相交之状三圣贤呵弃二所招六交报(二)一总明(云)二别示(二)一徴二示(六)一见报(二)一标二释(三)一临终见相二入狱初相(二)三入狱后相(二)一发二相二历六根二闻报(二)一标二释(三)一临终见相二入狱初相(二)三入狱后相(二)一发二相二历六根三嗅报(二)一标二释(三)一临终见相二入狱初相(二)三入狱后相(二)一发二相二历六根四味报(二)一标二释(三)一临终见相二入狱初相(二)三入狱后相(二)一发二相二历六根五触报(二)一标二释(三)一临终见相二入狱初相(二)三入狱后相(二)一发二相二历六根六思报(二)一标二释(三)一临终见相二入狱初相(二)三入狱后相(二)一发二相二历六根三总结显妄(二)一由妄所成(二)一总结由妄所成(阿)二别结能所因果(五)一阿鼻因果二八无间因果三十八狱因果四三十六狱因果五一百八狱因果二非真本(有由)二鬼趣(三)一总明二别显(十)三总结(二)一正结虚妄二引前重示三畜生(三)一总明二别显(十)三总结(二)一正结虚妄二引前重示四人道(三)一总明(二)一反徴其剩(复)二酬偿难息(阿)二别显(十)三结示(是)五仙道(三)一总明(二)一反徴其剩(复)二酬偿难息(阿)二别显(十)三结示(是)六天道(二)一别示诸天(三)一欲界六天(二)一正释(六天)二结示二色界十八天(二)一别释(四)一初禅三天(二)一正释二结示二二禅三天(二)一正释二结示三三禅三天(二)一正释二结示四四禅分(二)一四根本(二)一正释二总示二五不还(三)一总示(阿)二别明(五天)三结示(阿)二总结三无色界四天(二)一正释(二)一明感报(二)一简回心不入(复)二明生天类殊(二)一别明四天(四)二总辨二类(此)二辨王民(阿)二结示二总结虚妄(此)七修罗(复)二结示劝断(二)一结示(二)一结能所本妄(二)一能招现行因妄(如)二所招七趣果妄(阿)二示悟无能所(二)一妙悟皆无(若)二妄生本无(不)二劝断(二)一结劝得失(汝)二结显邪正(作)二详发得能招报○○二详发得能招报(二)一正明发相(二)一结前二正详(二)一详明发得(二)一标示能所(三)一标示(二)一标二示二许宣(汝)三伫听(阿)二详明能所(二)一总明发得因由(三)一明发得因由(二)一生佛理同佛二迷悟事异(二)一迷真起妄(由)二悟理魔发(二)一归元妄灭(汝)二将归魔发(二)一诸圣心通(汝)二魔凡惊慑(一)二明魔发本意三明损益劝诫二别解发得相状(五)一色阴(三)一总示始终(三)一三昧所依二正示始终(二)一不尽始相二已尽终相三结显妄源二正许发得(十)一身能出碍二拾出蛲蛔三内外通闻四见佛依正五空成宝色六暗室见物七烧斫无损八遍见圣凡九夜见远方十他变自说三结过劝示(阿)二受阴(三)一总示始终(三)一三昧所依二预示始终(二)一不尽始相二已尽终相三结显妄源二正详发得(十)一见物生悲(二)一指相定名二用心邪正(二)一正心二邪心二勇齐诸佛(二)一指相定名二用心邪正(二)一正心二邪心三枯渴沉忆(二)一指相定名二用心邪正(二)一正心二邪心四自疑舍那(二)一指相定名二用心邪正(二)一正心二邪心五生无尽忧(二)一指相定名二用心邪正(二)一正心二邪心六生无限勇(二)一指相定名二用心邪正(二)一正心二邪心七起大我慢(二)一指相定名二用心邪正(二)一正心二邪心八轻安自足(二)一指相定名二用心邪正(二)一正心二邪心九拨无因果(二)一指相定名二用心邪正(二)一正心二邪心十爱极发狂(二)一指相定名二用心邪正(二)一正心二邪心三结过劝示(阿)三想阴(三)一总示始终(三)一结前受阴二预示始终(二)一不尽始相二已尽终相三结显妄源二正详发得(十)一贪求善巧(三)一明想动二致魔邪三劝先觉二贪求经营(三)一明想动二致魔邪三劝先觉三贪求契合(三)一明想动二致魔邪三劝先觉四贪求元本(三)一明想动二致魔邪三劝先觉五贪求冥感(三)一明想动二致魔邪三劝先觉六贪求深入(三)一明想动二致魔邪三劝先觉七贪求知见(三)一明想动二致魔邪三劝先觉八贪求神力(三)一明想动二致魔邪三劝先觉九贪求深空(三)一明想动二致魔邪三劝先觉十贪求长寿(三)一明想动二致魔邪三劝先觉三结过劝示(二)一约魔事结二约想阴结四行阴○五识阴○二结劝钦承○二更断余疑○○四行阴(三)(第十卷)一总示始终(三)一结前想阴二预示始终(二)一不尽始相二已尽终相三结显妄源二正详发相(十)一二无因论(三)一总述二别显(二)一本无因(二)一正明二结过二末无因(二)一正明二结过三结示二四遍常(二)一正心绝魔二穷元发见(三)一总述二别显(二)一正明二结过三结示三常无常(二)一正心绝魔二穷元发见(三)一总述二别显(二)一正明二结过三结示四四有边(二)一正心绝魔二穷元发见(三)一总述二别显(二)一正明二结过三结示五四不死(二)一正心绝魔二穷元发见(三)一总述二别显(二)一正明二结过三结示六十六有相(二)一正心绝魔二穷元发见(三)一总述二别显(二)一正明二结过三结示七八无因(二)一正心绝魔二穷元发见(三)一总述二别显(二)一正明二结过三结示八八俱非(二)一正心绝魔二穷元发见(三)一总述二别显(二)一正明二结过三结示九七断灭(二)一正心绝魔二穷元发见(三)一总述二别显(二)一正明二结过三结示十五现涅槃(二)一正心绝魔二穷元发见(三)一总述二别显(二)一正明二结过三结示三结显妄源○五识阴(三)一总示始终(三)一结前行尽二预示始终(二)一不尽始相二已尽终相三结显妄源二正详发相(十)一因所因执(二)一行尽识现二因计成过(二)一正叙二结斥二能非能执(二)一行尽识现二因计成过(二)一正叙二结斥三常非常执(二)一行尽识现二因计成过(二)一正叙二结斥四知无知执(二)一行尽识现二因计成过(二)一正叙二结斥五生无生执(二)一行尽识现二因计成过(二)一正叙二结斥六归无归执(二)一行尽识现二因计成过(二)一正叙二结斥七贪非贪执(二)一行尽识现二因计成过(二)一正叙二结斥八嗔无嗔执(二)一行尽识现二因计成过(二)一正叙二结斥九定性声闻(二)一行尽识现二因解起着(二)一正叙二结斥十定性缘觉(二)一行尽识现二因解起着(二)一正叙二结斥三斥邪结正(二)一斥邪(二)一显过(二)一结由识(阿)二具明过(二)一八境(众)二二乘(声)二劝示(汝)二结正(二)一示法门(如)二明超能(二)一能超至等觉二能超至如来○二结劝钦承(三)一总结示(此)二劝两根(二)一利根宜精识(魔)二钝根托秘咒(若)三令钦奉(汝)○二更断除疑(二)一疑问(阿)二答释(二)一正答所问(三)一答五阴妄想(二)一正答(二)一总答(二)一真如本净妄生诸法(佛)二因缘自然二计虚妄(三)一立(妄)二破(二)一总破二计(彼)二别破二计(二)一破因缘二破自然三结(是)二别答(五)一坚固妄想(汝)二虚明妄想(即)三融通妄想(由)四幽隐妄想(化)五罔象妄想(二)一正辨识相(又)二更显微细(阿)二结答(阿)二答请何为界(汝)三答并销次第(三)一约生灭(此)二约事理(理)三喻巾结(我)二结劝传(示)
△二正宗分竟○三流通(二)一结劝流通(二)一以施福较劝(二)一约施福较显(二)一问(阿)二答(阿)二举功德劝通(二)一灭罪功(佛)二生福德(得)二以成佛正劝(阿)二结益流通(佛)
△三流通分竟
首楞严经观心定解科(终)
[book_chapter]楞严经观心定解大纲

[book_title]序
吾侪经史之暇。亦喜染指首楞严经。徒以房相笔受文字工美无乖名教而已。若夫剖析心观。断定纲宗。以昭示来。兹非具大根愿不能也。历观有唐以来注疏。不下百十家。或浅而未至。或悖而相左。未免有经在微尘之叹。至于最僻谬而灼违经旨者。莫交光正脉若矣。经研识心为成道之本。渠云不用六识。经祥三观为入道之阶。渠云不用三观。是何殊自任孝子而打掷父母。欲其入门而闭之户耶。纰缪种种。莫可枚举。揆厥所由。不闲藏诲。妄自师心而已。天台全彰法师。得佛祖真印。秉判释权衡。约总别以论观心。而十卷之灵文显。揭境观以定修证。而一经之宗旨彰。即六识以显真常。由三观而趋佛果。不惟千秋不决之案于兹大定。而交光僻谬之说。亦迎刃而解矣。昔温陵戒环。以无根之说。妄翳法华。百松大师。秉笔钺而披其荆棘。共快法华之再观。今交光正脉。以僻谬之疏。芜秽楞严。全彰法师。掺如椽而诛其悖逆。竞瞻佛顶之舒光。古称。孟子辟扬墨。其功不在禹下。百松全公。其法华楞严之功臣欤。顾楞严即长水子璇法师。虔讲楞严。感雨华之瑞。全公定解。适成于兹地。殆长水后身乎。不然何能剖析心观。定千秋不决之案。若是之章明校着乎哉。虽然吾因之有所惜焉。此书立义有本。辟邪无避。光明正大之气。凛凛乎溢于温文妙辩之表。诗谓不刚不柔。笔舌之间。似之矣。假令秉此笔而立朝。则必谠言直论。匡济
当宁。否则被绣衣。巡方国。亦必埋轮京辇。去暴锄强。而竟为浮屠取重。可惜也。虽然。国法禁人为恶。佛法劝人为善。今而后。悬是书于
国门。回谬执以正人心。翊王道而裨名教。奚啻继禹孟而羡流德之远哉。微文具在。必有睹余言而叹实获矣。
旹康熙庚申仲夏长水里人在臻拜题

[book_title]楞严定解序
首楞严经。余自岭表载苏。即属意翻讨。为人称道。间阅诸家注疏。非不文采可观。然求其剖判精明位置确当释迦之心髓泠然修心之初后俱摄。不少概见。今年春。全彰法师。以楞严定解见示。盖全合天台止观总别观心之旨而成者也。止观十章。惟正观总无明心。别观能招报心。楞严十卷。亦惟正推总无明心。别详能招报心。其间意符理合。不爽锱铢。佛乘祖诰。宛同合璧。是楞严得止观而观心之旨显。止观得楞严而总别之说徴。似乎二圣抵掌啇略。以开千百世众生出生死证菩提之观心捷径也。读之再三。不觉手舞足蹈。拍掌大呼曰。而今而后。释迦之心神骨髓。和盘托出。略无遗蕴。而智者之总别观心。现行发得。信而有徴。可谓前日不定而今日定矣。夫经论之照世。譬如龙剑雌雄离魂倩女。全公之前。二剑各分。身魂彼此。全公之后。雌雄合而飞鸣。倩女合而一身也。经云。譬如琴瑟琵琶箜篌。虽有妙音。若无妙指。终不能发。今佛祖异口同心之妙。得全公妙指合而发之矣。即其细文小节。字字照入观心。前呼后应。言言点归总别。正如天半神龙。首动尾应。一气回翔。了无间隙。下睨诸家注疏。无非隔罗望月馍糊射覆而已。何况猜大定而妄非三观。执用根而却排六识者之臆见左说哉。至于消释文句处。尝引幽溪即中者。连篇累纸。或前以一二语贯之。或后以一二字收之。竟成全公心内妙谈。绝无抄录朕迹。且使旧疏语句益觉精深。如王摩诘。于水田飞白鹭夏木啭黄鹂上。加漠漠阴阴字。而宛成辋川的境。且使古诗转觉隽永。又如李光弼。将子仪军。号令所及。精采悉变。此以真见识真智慧真笔力真学问。而成夺胎之法。揭千圣未辟之秘。以定千秋不决之疑者也。岂近代剿袭陈言掇门请客者比哉。倘谓余称道过实者。试观楞严翻译以来百十家注疏内。曾有如此。剖判精明。位置确当。观心之初后俱摄佛祖之心髓泠然否。
康熙庚申春日丹霞山比丘今释槃谭撰

[book_title]自序
大品云。岂声闻人有所说哉。有所说者。皆是佛力。盖承佛力加被。以说佛所说也。是解也。岂灵耀有所说哉。有所说者。亦皆佛祖之说而已。释迦说总别观心之法于楞严。智祖说总别观心之法于止观。言或存略。而指归只一。经约解行证法。以明修途。即止观正用十乘妙观。观总无明心也。止观前六章。依修多罗。以开妙解。即楞严会三科七大。皆本如来藏妙真如性也。楞严阴魔七趣。即止观所拣。现行发得。能招报心也。耀惟仰承佛祖冥加。点会二说。只一观心。经营十稔。成十二卷。使后之有志观心者。知甘露门之在兹。更毋弃识心屏三观之异趣异说。是曰观心解耳。而言定者。向来注疏。具曰予圣神襟各是。而莫或适从。今惟以佛祖观心之旨。会佛祖观心之旨。起尽㳷合。无余文剩义。似乎千圣复起。莫越斯道。妙玄云。法华是定非不定。今此解亦是定非不定之谓也。至于剧谈七大性藏三番圆别。进否仰遵幽祖即中。而间亦杂采长水桐洲诸说。其销文细节坐收即中已成科句居多。故曰是解也。岂灵耀有所说哉。有所说者。皆是佛祖之说而已也。
辛酉菊月天台比丘灵耀谨序

[book_title]大佛顶如来密因修证了义诸菩萨万行首楞严经观心定解大纲
天台比丘　灵耀　述
将欲定解此经先提言外大纲。略为四章。一判总别。二定境观。三释题目。四系凡例
一判总别者
非题目为总经文名别之谓也。盖指前七卷正观总无明心以明修证后三卷约别能招报心以明修证为总别耳。此经判释百十余家。千眼互呈纷纭不一。或约两章分文。或约五章。或约六章。惟是根源未清而位置尚无著落。此定解之所由作而竟忘其鄙陋也。窃谓如来出世说此经者。为欲示六凡众生破惑业报障以显本如来藏妙真如性。秪由一切众生于真性中一念不觉而有动。即为无明覆于觉性。所谓藏识海常住境界风所动。而晦昧为空空晦暗中也。此是惑障非业报二障。是总无明心非能招报心。是障理非牵生。是理惑非事惑。是根本非枝末。是独头非相应。上八地人虽得暂停业报。三乘圣人虽得逦迤进破三界枝末事惑而不牵生三有。皆是中途未得究竟。良由此根本未除故秘藏不显妙性不彰也。是以佛在楞严会上且置其枝末相应之能招报而先破除根本障理之总无明心。根本既除枝末自消。所谓伐树得根灸病得穴之捷径法也。如经因阿难之请先竟徴定迷妄根本为所破所观之境。次用最初方便七番破性一喝破相开示奢摩他路。然后会三科以显森罗。融七大而归中道。一切如来之密因妙解足而大佛顶之本如来藏出矣。然此但是圆解见到耳。若欲起修入证犹未在也。是以当机有请入华屋之求而如来详示圆通本根正助修法。所谓如登绝壑必假飞梯。要契真源须凭妙行也。至于五十五位真菩提路正是所修所证妙果。如是则一切如来之密因皆属了义。而诸菩萨之万行皆究竟坚固矣。即最初一念不觉而有动以覆本觉之总无明心亦净尽无余而归无所得。宜问经名以入流通矣。此前七卷半经文正观总无明心以明修之梗概也。
○第如上所明破显修证以显大佛顶体。只约无明一念心王而已。其如一念不觉而有动动即有苦。遂沿蔓而为五识五意识之相应十习。受想行之迁流诸心。此等枝末。或贪。或嗔。或淫。或诈。或诳。或妄。日日现行。时时构业。惑与业俱即能招报。夫习既远于一真报乃招夫七趣。是为现行能招报即七卷之十习因也。所招之报即七卷之六交报也。夫积习成性性不可改。有所著重世世发现。纵有暂时起修工夫无奈习染数发。或起烦恼。或起染爱。或发业病。或发禅见。如张僧繇世世为画师。堪忍国番番现旧境。冢人不净。金师数息。惯习自然妨害禅定牵入轮回。是为发得能招报因。如九卷已去详辨阴魔中五十种禅那现境是也。经云若不明悟被阴所迷则汝阿难必为魔子。成就魔人。及身遭后有堕无间狱。五阴魔终结云。各以所爱先习迷心而自休息所感业终堕无间狱等是所招报果也。此二种心是枝末非根本。是业障报障非惑障。是相应非独头。是能招报心非总无明心。是牵生非障理。是事惑非理惑。佛既破其一念总无明心会三如来藏而明修证已。复愍众生攀缘处多枝末未去。则方当禅观深修之时现行与宿习蓦发。密因万行不得深入而大佛顶体不得究竟坚固。故精研七趣以示十习因之现行能招报。详辨阴魔以斥因修发习之发得能招报。须知此二虽非根本无明。然而害定牵生为障尤甚所当尽破者也。此二既去。则吾心之性藏佛顶方得究竟坚固而如来菩萨之密因万行皆圆满菩提归无所得矣。是后三卷约别能招报心以明修证之事也。惟能招报中复有现行十习之五识三心。因修发宿之五十阴魔不同。固当别作两章研详破斥之也。问。前七卷约总无明心中有破有显有解行证法周全详悉。后三卷约别能招报心中不惟行证之文不具抑且破显之解不谈。何得条然对列为总别两章耶。答。如来说法详略咸宜。无明根本障理过重。应当详悉以明修证。招报事惑枝末极粗。只须略点以出其过令人不着便可任运流入归无所得矣。如经中破五阴竟即云识阴若尽乃超十信十住十行十向四加行十地入于如来妙庄严海。岂非修证之旨宛然俱备。其解行等法例上可知亦何必重重罗列哉。是则约别以明修证之法详在约总章中非此有彼无也。若总若别随于一门得入皆可究显性藏故宜两章对列不可轩轾尔。
○天台大师说己心中所行法门则成十章止观。西域梵僧见之曰。此书与西竺楞严经相同。大师求经证论而未之见。今录止观辅行成文略加点释以会通之。不惟止观有悬合楞严之妙益显楞严位置观道俱有着落。止观五上正修章中列十境已。先观阴境余九至下方观。而阴境有三科不同。心是惑本若欲观察须伐其根。如灸病得穴。当去丈就尺。去尺就寸。置色等四阴但观识阴。识阴者心王也。即列十乘观法。辅行释云。世出世阴如条如病。一念心识如根如穴。若尔。观心即足何故第四破法遍末更例观余阴界入。答。欲融诸法示观体遍是故下文例余阴入。若示境体观心即足。又正示境体阴界入三并可为观。宽漫难入故促指的略二就阴如去丈就尺。略四从识如去尺就寸。今且观心王置于心所。故初观识余下例之。问。五识五意识并能生于受等三心。何等识心及所生心是今观境。答。五识五意识定是今境。未属烦恼在无记故。于第六中取能招报者。仍须发得乃属烦恼。余之分别方是今境。又此五识五意识虽在今境仍在下文历缘对境中明。在止观六下第四破法遍约横竖一心明止观中两章。一约总无明心即所拣阴入心王也。所谓秪就无明一念心此心具三谛即三观。二历余一心三观者。若总无明心未必是宜。更历余一心。或欲心。嗔心。慢心。此等心起即空假中。还如总中说。又云。前来所说但观识阴作如此说。余四阴亦复如是。十二入十八界亦如是。辅行二十八云。总观无明未必是宜开总出别。无明心中具诸心故。问。贪等即是烦恼所摄何名观阴。答。虽是烦恼善恶所摄。况此但观欲等心王。若尔与烦恼境何别耶。答。此是烦恼非烦恼境。彼由观发昔此过现习生。与下不同故今在此。其实烦恼非报阴也。虽即属阴摄阴不尽。是故下复例余阴入。上是止观辅行成文。今略释会。止观拣界入四阴而的就识阴心王用十乘妙观观之。正先破根本总无明心。破已即显观成入理证秘密藏。与今经前七卷半正观总无明心以明修证有破有会开解起行入真菩提路。无二无别。其所拣退之五识五意识受想行心直至第四破法遍后更历余一心例余阴入用上圆观观破者。与今经精研七趣等十习因宛同。止观辅行名欲心嗔心慢心。即楞严之贪习嗔习诈习等十习因者也。盖止观但名能招报之因心而楞严并详所招之七趣六交报也。如经云。云何六报。一切众生六识造业所招恶报从六根出。正指识与根尘相应造作诸业是能招报。六交恶报即所招报也。结鬼道云。是人皆以纯情堕落业火烧干上出为鬼。此等皆是自妄想业之所招引。妄想即五识五意识受想行三心与根尘因缘而造业是能招报。鬼趣即所招引苦报也。又结畜生云。此等亦皆自妄想业之所招引。如宝莲香比丘尼及璃琉王善星比丘。如来恶业本自发明。非从天降。亦非地出。亦非人与。自妄所招还自来受。如经所明节节皆结能招之惑所招之报。与止观辅行所明现行能招报分毫不爽。人苦不能细心会通故佛祖心印尚埋于侧理也。至释文时再为点出。止观所置九境所谓仍须发得乃属烦恼于下九境中一一各用十乘观破。与今经详辨五十种阴魔是同。盖止观九境因修以发宿习。倘不觉察即被牵入轮回是名发得能招报。故须一一备用十乘观破庶可圆显秘藏。今经因在三摩定中触动宿习或是天魔邪鬼外境恶缘伺便互发以害禅定牵入苦轮。正是发得能招报。所当详辨而破斥之也。如经破五阴魔竟总结云。各以所爱先习迷心而自休息。所感业终堕无间狱。各以所爱先习迷心即因观发昔之能招报心。而自休息即住境不进。或住禅见业恼乃至二乘之九境五十阴魔。业终堕狱即所招报果也。此二虽俱属于枝末能招报。但一是现行习因一是因修发昔故不同尔。如云彼因观发昔此过现习生是也。即辅行云。于第六中取能招报仍须发得乃属烦恼者。正是辅行幽赞止观以明详拣之言。取能招报者。取取去也。谓取去五识五意识受想行心。此等心法与根尘相应势必造业以招七趣报苦者。故今且拣去至下历余心中观。仍须发得乃属烦恼者此拣余九境发得则观不发不观。若一发起即能害观牵生故名发得能招报。亦且拣去。至观阴十乘完已方用十乘观破之也。而例余阴入。即止观第四破法遍末云。于总无明心未必是宜。更历余一心。或欲心。嗔心。此等心起即空假中。还如总中说。又云前来所说。但观识阴作如此说。余四阴亦复如是。十二入十八界亦如是。辅行云。观总无明未必是宜开总出别。则总别二章了然明白矣。夫现行发得两种枝末既详研不滞自然流入妙真如性。故知止观中观总无明心例历阴入九境心。的是今经前七卷约总无明心以明修证。后三卷约别能招报以明修证之两大章纤毫不异也。问。今经约总破显必解行证法俱周圆已方研七趣。止观乃于观阴十乘中第四破法遍末即例余心焉得同耶。答。经中佛酬当机之请但贵破其根本无明则枝末现行自尔消亡而圆解大开矣。因之蹑解起行行穷位极。皆任运流入法门攸叙从始至终不可搀越他语也。次因阿难有七趣何来之疑。故复示能招七趣苦报之因即现行枝末之十习因。而所招之报即为七趣耳。天台大师观一念以显不思议境已势必遍破五住虚妄。既约总无明心遍破诸法已。惟恐像末行人谓观心王能如是遍破。未知观已前拣下之五识三心亦能如是遍破否耶。故即例之曰。历余一心皆三谛三观。约余阴入亦如是也。则知经论研例虽似前后。而先总后别义意本同也。问。今经证果之后方辨阴魔。止观观阴才毕行证未说即观九境何耶。答。佛乃究竟果人说己心中所证法门自当详明果位。大师权居五品说己心中所行法门只须十乘即足。故止观宜于观阴十乘后即观发得能招报。而楞严宜于证果已竟方辨发得五阴魔也。问。今经前七卷既单就总无明心以明修证何得第二卷中有破五阴六入十二处及说七大二十五圆通等耶。答。此因奢摩他真空已显理须融会诸法以成圆中大解非别观界处枝末也。与止观方至第四破法遍中即例一切亦欲融境遍作如此说之意巧合也。大师求楞严以证止观而不知止观全是楞严。是则楞严虽未经大师手判而的是圆顿止观明矣。虽然。大师岂有不知亦示为不知云尔。应真云。吾来欲参文殊。却见了东土小释迦。宜乎二佛之同心经论之一辙也。先贤注释非无才辩。顾于七趣五阴两章俱无定指。后二既无著落转觉前俱射覆。箕臼各是而莫肯相下。楞严一经迄为千秋不决之疑案矣。(灵耀)每临讲授虽亦仰遵先注支吾一时。而不能释然之怀于行住坐卧终不放下。今者幸得佛祖同心之旨不敢自私书公后哲。庶几竭斯蠡测仰报佛恩。敢言剖尘出经为决疑之定论哉。
二定境观者
此经的依现前一念识阴心王为所观境。以即空假中为能观观。观此一念即显三如来藏妙真如性直至圆满大佛顶而后已。盖此因心。未迷之先亦惟此。既迷之后亦惟此。名字开解亦惟此。究竟果成亦惟此。所谓迷则三道流转。悟则果中胜用。理则性德缘了。事则修德三因。如是四重皆依迷中实相而立是也。众生既迷此已即有体上虚妄枉受轮回。今欲返本亦须研究本源方能去妄。如从地倒还从地起。即十方如来所以得究竟果成显大佛顶体亦不过完满得此本有一念而已。岂更有所增别有所修哉。譬如大圆镜智忽染尘埃其黑如漆亦此镜也。但多镜上妄尘而已。及欲显镜本光亦只依镜揩磨非离镜别有显光之法也。工程既到尘净光生亦只完得本有镜光非镜外别有增加也。但无其迷妄耳。演若达多迷妄狂走本头不失。狂歇得头岂亦更有增哉。一切如来初观阴心得成极果。复愍一切众生一念阴心中皆具十方三世如来智慧德相。但以妄想执着而不证得。故得得出世多方开示。使只研究当人本有阴心自显未迷之本有也。故今楞严会上初因阿难启请十方如来得成菩提之法。佛即为渠次第审问提出此一念阴心为所观境。如云如是见性是心非眼等。盖一切世间中不出名与色。若欲如实观但当观名色。若人识得心大地无寸土。况佛法太高众生太广初心为难。若观心者近而复要。故今经示行人近而复要之根本阴心为所观境以显三如来藏大佛顶体也。须知大佛顶体岂离心别有哉。亦只完得吾人现前一念本心而已耳。盖此心一念未起之先三千冥伏为理具。一念既动之后三千并兴为事造。但于事造之时有染净两缘不同。净缘起为三千并常俱体俱用。染缘起为三千在迷同曰无明。无明者不明也。即体上虚妄。如镜上尘埃元非本有迷而妄生者也。佛教众生研破此妄故用七番徴逐而令此一点精魂虚妄命根无躲藏处。赃贼既现直与一喝断其积妄。所谓命根下杀一刀也。此妄既去如大圆镜光明自现不从外得原依本心而彰显之矣。故观现前一念而显不思议境是即妄即真最捷径最圆顿法也。世人不知。却谓现前一念识心全体是妄不可凭之显真。岂知此心体全是真哉。况经多番拣斥徴逐性计俱空本明自露。如止观拣境相应现行之诸妄无依唯此一念心王现前。言一念则已空千念万念。所谓识得一则万事毕也。举心王则已去现行发得诸心作使唯此主人公矣。言现前则不为昏烦业报盖覆而孤明独露矣。此一点孤明独露之处岂非奢摩他现前耶。唯是一念即三千三千即一念。一念不在前三千不在后。不一不异而妙假宛然森罗毕现。非空非有而禅那自在中道圆明。如镜尘既去光明自现。非外来非内出。而不思议境即识阴以彰岂不彰明较著矣乎。然岂独此经佛令众生观究现前阴心哉。经经皆尔。论论皆然。佛令比丘观四念处行道。菩萨观识受想行色至一切种智。起信云。有法能起摩诃衍信根。所谓法者一切众生心是。又妙法者心是。妙心体具如如意珠。则华严之法界。法华之实相。涅槃之秘藏。般若之智慧。皆即心以论也。若谓心外有法即实相外有法矣。祖师云。阴界入三并得为境。盖行人受身谁不阴入重担现前故也。若观心者近而复要。则识心者乃起观之处入理之门矣。良由心能诸佛。心能众生。心能天堂。心能地狱。心即诸佛。心即众生。亦由诸佛即心。众生即心。天堂即心。地狱即心。生佛有迷悟而此无迷悟。生佛有隐显而此无隐显。生佛有三世而此独常住。古人云无心而已介尔有心三千具足。故一切众生全凭此心在洪波浩渺中出生死证菩提。十方诸佛亦由究竟此心于三界五浊之内起大悲转法轮度众生。若必埽除不用则断众生成佛之本灭诸佛得道之基矣。况此经特重约心以明破显。融心以成秘藏。而必曰不用殆亦超过诸佛之说耶。交光曰。不用天台六识。殊不知此之识心乃诸佛众生共有之大本讵可推与天台一家乎。譬如日月在天有目皆见。盲人不见谓天无日。而并欲天下之人皆不见日有是理乎。然交光用根不用识之言亦有所据但错会之尔。渠见经中七番破性之后阿难犹认推穷寻逐者为心。而如来直下一喝曰此非汝心。交光据此即曰识心已经如来亲口破斥故不宜用。殊不知如来所破攀缘寻逐乃体上虚妄。非破识体主人公也。此一毫联纤虚妄若在则昏扰纷纭理即全迷。佛既喝破则如镜净明生心体顿现。如下所谓性识明知觉明真识清净本然周遍法界是也。岂磨去镜上尘垢者并弃去镜体光明也哉。但在前为尘妄所染则不变随缘。真如在迷迷名六识。至今妄去体彰则随缘不变周遍法界即性识明知。何曾有二哉。又如垢衣内身璎珞庄严只一长者。非离去垢衣内身别有一璎珞法身也。故知此非汝心者正破体上垢妄耳。交光错会乃谓必破识体而不用矣。又因五卷有识性虚妄犹如空华之句。谓破六识。更不知此段通破阴入界之虚妄也。至云知见立知即无明本。知见无见斯即涅槃无漏真净。岂非知见体上虚妄既无即知见体是涅槃藏性乎。天台观六识以显不思议境深得佛旨而立。非无本而云然也。即用根之言亦据经文起修之始。佛示二十五圆通而独选耳根为入道之方便彼遂偏执此经专用耳根。岂知言耳根者但入门方便也。盖行人起修二十五种门门可为入道方便。今娑婆众生耳根最利宜于耳闻入心成观。故特选之。当知观成理显之时早已忘却外来耳闻方便矣。岂有始终滞于方便而能心观圆成耶。方便犹如叩门之瓦度河之筏耳。若滞着耳根而不能入心成观则此耳根反成障碍。胶缠住着为生死根本牵入轮回不暇矣。经云众生处处着。佛说入门之方便世人即执方便为真实而不能入真深可怜愍者。秪如观音大士于古观音如来所。初于闻中入流亡所。所入既尽动静二相了然不生。则耳根音尘二俱亡去矣。然后得如是尽闻闻所闻尽而闻性亦空矣。闻性既无。方得觉所觉空而空观现前。未闻住着耳根色法顽空之上可以空觉极圆者也。可知住着耳根之上即空观尚是难成。何况寂灭现前之圆中妙观哉。须知耳乃色质顽空全是生死无知之法如何依之开解起行耶。不但深修妙观不可凭依。即浅近闻声亦非耳根所得而有也。必仗内有识心之主以应外尘方得有闻。经云。如是见性是心非眼。古人云。心不在焉。视而不见。听而不闻。食而不知其味。不其然乎。若云修属闻性。则闻性即识而有枝本之异。故观音心观少成即云闻所闻尽而并此闻性亦遣之矣。则知今经密因修证的依阴心为所观境而显大佛顶体。若最初入门方便暂假耳闻尔。经云。归元理无二方便有多门。二十五圣岂非多乎。从耳门入岂非方便乎。若执此经由耳根方便而入即为耳根圆通者。何经不从耳根入哉。身子目连由闻因缘悟入亦耳根圆通也。迦叶陈如闻四谛善来悟道亦耳根圆通也。凡华严鹿苑方等般若法华涅槃五十年中证悟弟子皆禀佛音教而入皆耳根圆通也。香严击竹百丈一喝曹溪闻应无所住而生其心皆耳根圆通也。此皆得圆通之方便耳。须知佛逗娑婆之机率令从耳根方便而入。何得错会佛意偏执方便为此经真实观境哉。如经云。十方如来于十八界一一修行皆得圆满无上菩提。于其中间亦无优劣。但汝下劣未能于中圆自在慧。故我宣扬但于一门深入。一入无妄彼六知根一时清净。又佛告文殊。此二十五无学菩萨各说最初成道方便皆言修习得其圆通。彼等修行实无优劣前后差别。我今欲令阿难开悟二十五行谁当其根。兼我灭后此界众生入菩萨乘求无上道何方便门得易成就。据此明文灼然是言入门方便何曾指为究竟真实哉。及文殊承命拣选亦云归元性无二方便有多门。圣性无不通逆顺皆方便。又云。诚如佛世尊询我诸方便。于此门无惑方便易成就。处处皆言方便何曾指耳根为究竟耶。但诸经方便皆从耳入而不明言。若分明指选独在今经也。则知用根不用识之言真为弃本逐末者也。且问耳根之所以能闻以何为本从何所来耶。夫本以一精明分成六和合。在耳曰闻。在眼曰见。乃至在身曰触。则知本一心识如一猕猴遍映六牕故有见闻觉知之用。若无内心主人公则外之眼耳六根色质顽空何能闻见哉。经云。如是见性是心非眼。即可云。如是闻性是心非眼矣。经云汝在室中门能见否。则诸已死云何无见。试例言之。汝在室中门能闻否。则诸已死云何无闻。闻性方便尚恃识心根本而有。云何偏计色空之根为入道究竟法耶。岂非弃本逐末之已甚者乎。
○言以即空假中为能观观者。此经阿难初请十方如来得成菩提妙奢摩他三摩禅那最初方便。而如来则先用最初方便之假七番徴逐破其妄计。次以真谛一喝断其习相。然后次第引掖开显奢摩他解而从假入空之观成矣。至汝犹未明一切浮尘诸幻化相当处发生随处灭尽其性真为妙真如性。如是乃至五阴六入十二处十八界亦复如是。是从空出假会一切法皆本如来藏森罗毕现而三摩观境成。然后融七大色心皆性色真空性空真色清净本然周遍法界。是二观为方便得入中道第一义观而禅那之请酬。若约破会逦迤先奢摩次三摩而论则同璎珞次第三观。若据圆会三如来藏离即离非是即非即而论即大品一心三观。盖开示行人修法言不顿彰事难率尔必须次第。至妄去真穷理皆一贯法必圆融。又非次第则破惑不尽。非圆融则妙解不圆。况经在方等先别后圆部意尤清。故阿难虽请妙奢摩他之圆融三观。而至如来为其开示则阿难仍为示中下但作次第领解。次第再问。直至当机内解既开方为遍融一切同成性藏以酬阿难最初三观皆妙之请也。且今经三观之法乃十方如来成菩提之正轨。法界众生出生死之要诀。具缚凡夫妄想纷纭。必仗空慧荡洗情尘。如金刚王宝剑直下斩断命根。寸丝不滞。方得尘净光生本真独露。至此则待对既绝诸妄消亡一念不生名相总灭元无空观之名。但众生向来妄心胶着万有。赖此妙慧当前直下空诸行有假名空观而已。岂真有一空观在胸中哉。此中若存一空观之名则大有所有生死正长矣。何能出生死哉。秪如三藏无常。即始自迦罗终至圆着如劫火烧须弥大地荡尽无余。况奢摩他真空得力哉。世人偏执耳根方便为真实良由曾未染指小空耳。岂惟人哉。即上地诸天禅定虽深无此空慧故但能伏断思假而不能破去诸见全住轮回。持戒比丘检束身口。如擎油钵何等艰苦。亦由无此空慧但能暂转业报而见思全在生死何辞。故知此一空慧。乃四教行人三世诸佛出世成道之根本。所以今经惟重空如来藏也。虽然。但恐妄心不空耳。心既空已则任运法法现成头头合道。森罗宛具名假观三摩。不有不空即中道禅那。如镜垢既去法尔现像。镜光明三不一不异是圆融三观。而其实只观识阴以显乎本有一心也。本心之上亦无三观之假名。十方诸佛因用此妙慧破去诸妄究竟本心。故历指自己所历程途以昭示来兹。令众生可依之而遄征先登道岸。故有三观之名也。交光不知此妙乃谓三观属在天台不可依用。夫周行大道贵贱率由。若众生安心火宅则自然不必依行。苟欲竞出苦轮岂有舍此别趋者哉。所谓出必由户何莫由斯也。苟谓不可依用。是杜绝法界众生出生死成菩提妙奢摩他三摩禅那之正路而使之竟入构生死入三途之邪道矣。悲乎。且此三观正道阿难因不知而请如来因请而示。必先奢摩。次三摩。后禅那。答其所问章章明白如何推与天台一家耶。天台不过依经立字为法施菩萨而已。况此三观法门不独说于楞严会上。璎珞说三观。大品明三观。圆觉说三观。涅槃亦三观。宝积说三观。若乃类通三观。则道识性般若菩提大乘身涅槃三宝德一一皆三法。举五十年中所谈如来成菩提众生出生死从迷至悟自浅之深之要法莫外乎三观妙慧矣。如何不可依用。如何推在天台耶。若果三观勿依。不惟绝法界众生出生死之正道。且显如来一代时教皆错谈矣。即如来当日由三观以人宝所之程途皆错谬矣。即十方如来由此奢摩三摩禅那以成菩提之菩提亦未必成矣。(灵耀)幸遇佛乘得伸钻仰。识虽暗短志在利人。恐来者不知谤法堕苦略一辩明。非苟执偏私妄陈是否。倘有偏斯天龙谴责。
三释题目
为二。初释经题。二释译人。经题中先释本题。次释别名。总题例有五重。今作四番解释。一标章。二解释。三引证。四生起。
初标章者。此经以人法为名。如来藏妙真如性为体。楞严妙定为宗。断爱远尘为用。方等被开成醍醐为教相。
二解释者。一释名。此经以人法为名。名有通别。大佛顶如来密因修证了义诸菩萨万行首楞严十九字别名也。经之一字通名也。今先释别名。即中云。别名中共有三句。初大佛顶三字为一句。次如来下为第二句。次诸菩萨下为第三句。向后结经共有五名今首题中存三隐二故但十九字也。初三字桐洲引吴兴解指为密咒之名。其说最是。然考经中义非一途。如云佛顶光明摩诃悉怛哆般怛啰无上神咒。斯为如来无见顶相无为心佛从顶发辉坐宝莲华所说心咒。又云亦说此咒名如来顶。非从密咒得名乎。首卷经云。有三摩提名大佛顶首楞严王具足万行十方如来一门超出妙庄严路。则大佛顶之言又从显教得名无疑矣。大是称体之赞。佛顶是尊极之称。良由觉体妙明无相可得。遍一切处超出群有。四眼二智所不能窥名大佛顶。显说之即为经。密说之即为咒。岂有二耶。所言密者非秘密法轮之密。秪以梵语未翻秦人不解故云密尔。此经缘阿难示堕淫室方遭邪染心虽明了而力不自由于义为著相。非妙明无相尊极之咒安使解脱。经中名此咒为如来顶者盖名此咒为妙明无相超绝之法也。而从顶光化佛说之者盖道之难知圣人必示之以象。故从释迦之顶现无为心佛说无上心咒。从能示言之。佛字可指释迦应身。顶字可含释迦化身。然顶即无见顶相直显法身。华严云。初生疾捧持。谛观不见顶。正指此相。西域记云。昔婆罗门以一竹杖长一丈六欲量佛身。才丈六已又一丈六。量既不已插地而去。其杖成林。后于此中而立精舍名为杖林。又金刚密迹经云。佛成道后游波罗奈。东方去此甚远有佛号思惟华。世界名怀调。有菩萨名应持来礼佛足。绕千匝已念欲量佛身。即自变形高三百三十万里复见佛身高五百四十三万兆垓二亿里。以佛神力应持往至上方百亿恒沙世界界名莲华庄严佛名莲华。上至彼界永不见释尊之顶。不知佛身远近几何。往问彼佛。彼佛答言更过恒沙劫亦不能见释尊之顶。智慧言辞光明悉亦如是。据上经文无见顶相之为法身明矣。从此顶而现化佛必是从法起报。故经云于时世尊顶放百宝无畏光明。光中出生千叶宝莲。有佛化身结跏趺坐。如经所言。华台上佛岂非报耶。报身全是智慧方能显法身无相之道故说咒独敕文殊。是则能示中虽示三身而正以无相法身为主。此示象之意也。从此顶说咒正示咒理尊极妙明无相更何疑乎。此表示神咒所诠之理。亦表经文所诠之理。显密虽殊其体无二。吴兴云。经题非喻是法亦属于人不其然乎。三身是人。理体即是法也。问。何不言佛身而言佛顶。答。若言佛身遍该空有。今言佛顶惟在中道无相之法。释签云。空假即中中为经体。中即空假亦指于中。三谛无非遍一切处。据签此文。三谛咸遍经体惟中。今但以无相为佛顶。然何往而非佛顶耶。大佛顶义浩妙无穷。上所解者略中之略而已。次如来密因修证了义八字为一句。如来是证果之人。文句引成实论云。乘如实道来成正觉故名如来。句即释云。乘是法如如智。实是法如如境。道是因。觉是果。据此。知如之一字当以境智释之。谓境如于智。智如于境也。来之一字当以因果释之。谓乘因中如实之道。来成正觉之果也。密因者。密为秘密。大经哀叹品云。何等名为秘密之藏。犹如伊字三点若并则不成伊。纵亦不成。如摩醯首罗面上三目乃得成伊。三点若别亦不得成。我亦如是。解脱之法亦非涅槃。如来之身亦非涅槃。摩诃般若亦非涅槃。三法各异亦非涅槃。我今安住如是三法为众生故名入涅槃如世∴字。大经所说是如来三德秘藏之果。而果必有因肖果之因称为密因。何等是耶。所谓苦即法身。惑即般若。业即解脱。如是解知名为密因也。经云。五阴六入从十二处至十八界因缘和合虚妄有生。因缘离别虚妄名灭。殊不能知生灭去来本如来藏。常住妙明不动周圆妙真如性。性真常中求于去来迷悟生死了无所得。如经所言讵不密乎。问。何不指妙奢摩他三摩禅那为密因耶。答。此妙三止已兼于修。当先取解悟为因。众生无始以来唯有烦恼业苦而其体即三德此义最密。能解此者即解三止。何以故。绝思议故。离根尘故。今正指三止之解为密因也。修此密因名了义之修。如简圆通以耳根为此方之机宜是已。依此而证名了义之证。如五十五位真菩提路是已。了义者谓诠义究竟。如空假非了中道为了。隔别非了圆中为了。今经有权有实会权归实莫非了义。是可定一经之宗矣。三诸菩萨万行首楞严为一句。菩萨是因中之人。诸名不一。一菩萨已具众行况诸菩萨之所修乎。古人释此名引第八卷五十七位从因至果以当万行。说亦非谬。但位名证得行名进趣。岂直于位而当于行。当指欲入位及已入位时所修为行则合经旨。又此经徴心辩见五阴三科七大及诸圆通。依此而修具一切菩萨法式。故在般若为菩萨历劫修行。在今经称万行首楞严也。经云首楞严王具足万行。据此。当以首楞大定为总。万行为别。总定具别称之为王。涅槃云。首楞者一切事竟。严名坚固。一切毕竟而得坚固名首楞严。又大论云。首楞严者秦言健相。分别知诸三昧行相多少深浅。譬如大将知诸兵力多少。菩萨得是三昧诸烦恼等不能破坏。如转轮王主兵将宝所至之处无敢坏者。故亦翻为事究竟也。此可含今经之用。上如来是人。密因等是法。菩萨是人。万行等是法。虽显教所诠。密咒中宁不具此义耶。问。昔孤山释经题云具三为名桐洲非之。今何具三章之义耶。答。妙玄云。释名总论三法。体宗用开对三法。睹今楞严经题方知古云释名是总三章是别言实有据。但大佛顶属体密因修证是宗于义咸合。唯菩萨万行是因中之事似应属宗不应属用。然释签解玄义十妙而云。境是体是法身。智行是宗是用。彼文行妙是用今菩萨万行何得非用。总别之释更无可疑。
次释通名。经者训法。训常。依此言说诠显性相令物生解故称为法。一切诸佛皆同此说故称为常。有翻无翻具如妙玄说。释名竟。
二辩体者。此经以如来藏妙真如性为体。若据经题以大佛顶为体。盖小乘经有三印。大乘唯一印。印即是体。小乘明生死与涅槃异。生死中以无常为初印无我为后印。二印印说生死。涅槃但用一寂灭印。是故须三。有此三法知是佛说修之得道。无三法印即是魔说。故以三法为体也。大乘生死即涅槃涅槃即生死无二无别唯是一实相名实相印。无量义经云。无相不相不相无相名为实相。解云。无相者无生死相。不相者不涅槃相。而又云不相无相者并不涅槃相亦无相也。今大佛顶乃由证此实相之理成无见顶相为三十二相之一相。究论其体即实相法身故特名大佛顶也。此体虽众生本具唯佛证得。妙玄云。今取佛所见为今经正体不其然乎。而复取如来藏性者。是文意之所归一经之盛谈。即题中大佛顶之义故标为体。何谓文意所归。经明诸三摩提文云。一切浮尘诸幻化相当处出生随处灭尽幻妄称相其性真为妙觉明体。如是乃至五阴六入从十二处至十八界因缘和合虚妄有生因缘别离虚妄名灭。殊不能知生灭去来本如来藏常住妙明不动周圆妙真如性。此文方出如来藏性之名。然世尊言之殊非率尔。盖必三番进否而后明其义。行谓进谓进明圆教也。何谓否谓覆圆用别也。何谓三番进否。经于七处徴心之后阿难疑心无体。尔时世尊开示阿难及诸大众欲令心入无生法忍。于师子座摩阿难顶而告之言。如来常说诸法所生唯心所现。一切因果世界微尘因心成体。此第一番开示唯心是进明圆教。然欲阿难识取其心必先拨去前尘独显见性。故有前尘自暗见何亏损之语。乃至云。灯能显色如是见者是眼非灯。眼能显色如是见性是心非眼。初卷末有性心失真认物为己之责。匿王章云。汝面虽皱而此见精性未尝皱。皱者为变不皱非变。变者受灭彼不变者元无生灭。如上经文是第一番拣妄明真为圆教之否。盖不明唯心则圆宗不立。不拣妄缘则真心不显。故选择于客尘之间频烦乎主空之辩良有以也。初明诸法惟心则诸法皆常岂非圆乎。次之主客对分生灭与不生灭迥然二途岂非别乎。而谓楞严纯明圆教不亦谬乎。用别为入圆之方便经称最初方便意在于此。次阿难复执见闻不生灭者即是真性。佛徴颠倒所在茫然不知。佛兴慈悲发海潮音遍告同会云。色心诸缘及心所使诸所缘法唯心所现。汝身汝心皆是妙明真精妙心中所现物。此指正报惟一真心。又云色身外洎山河虚空大地咸是妙明真心中物。此兼指依报唯一真心。经立譬结责云。譬如澄清百千大海弃之。唯认一浮沤体目为全潮穷尽瀛渤。汝等即是迷中倍人如来说为可怜愍者。如上经文是第二番进明唯心。前第一番止是立宗。今第二番鬯明圆旨。然阿难自呈所悟复以缘心允所瞻仰。故佛以指月主客为喻重就见性显云。明还日轮。暗还黑月。通还户牖。壅还墙宇。缘还分别。顽虚还空。郁𡋯还尘。清明还霁。汝见八种见精明性当欲谁还。诸可还者自然非汝。不汝还者非汝而谁。后文复云物类自有差别见性无殊。又云若不见吾不见之地自然非物云何非汝。夫如前经所言若依若正皆是妙明真心中物。今又拣去物类独显真见。此第二番覆圆说别也。盖不重明惟心则圆旨不鬯。不退明见性则妄缘不除。所以为圆教之否。庶阿难疑团豁然由方便而得入圆宗。阿难复疑见有舒缩。佛斥云一切众生。从无始来迷己为物失于本心为物所转是故于中观大观小。若能转物则同如来身心圆明不动道场于一毫端遍能含受十方世界。是第三番进明圆理也。前二番进明圆理则论惟心。退明别教则论见性。今第三番只就见性结归圆理。又前论惟心尚通于因。今毛吞芥纳直就果德开示。乃至后文云。此见及缘元是菩提妙净明体云何于中有是非是。亦就见性以归圆也。次阿难复以自然因缘为问。如来一一逐破。乃至云见明之时见非是明。见暗之时见非是暗。见空之时见非是空。见塞之时见非是塞。如经所说见性离外尘明矣。又云见见之时见非是见。见犹离见见不能及。如经所说见性离内根明矣。是第三番退明别教也。前云。此见及缘元是菩提岂非圆教。次则根尘明暗空塞皆非见性岂非别教。更示同别二种妄见咸为圆教之否。盖不三示圆理则佛境不现。不严拣妄见则伪根不除。嗣后经文复破和合非和合以竟三番进否之局。三番之后方结归如来藏性明诸三摩提。所以者何。前三番用别意在三番进圆。圆宗大旨在明惟心。心体遍圆含十方界即是如来藏性。藏以含藏为义。必先知心量而后及于藏性方表其名结归之次第然也。后七常住名中称空如来藏。圆通章云。立大圆镜空如来藏。讵非文旨所归乎。何谓一经盛谈。经于五阴三科文首虽揭如来藏妙真如性之名。及后结文但云本非因缘非自然性。意未全露。惑者尚谓虽有藏名未见所藏之法。因以中道了义为请。如来始会地水火风无边虚空明了之见分别之识罔非性德此示性具之法也。夫达惟心了体具者则知圆旨。前二卷盛明唯心。至三卷方明性具。是则惟心为性具之门性具乃惟心之旨。性具既彰如来藏显。当机至此始悟一即一切心体遍含。乃有消我亿劫颠倒想不历僧祇获法身之偈。此从圆教得悟其旨明矣。然性具诸法具无具相。故满慈示为迷惑。立水火相陵之难空地俱遍之疑。如来因此又言妙觉明心先非水火广明如来藏理。而云本妙圆心俱非十界此即空之义也。元明心妙俱即十界此即假之旨也。妙明心元离即离非是即非即此即中之道也。至此则如来藏理究竟彰显圆解开发殆无余疑。圆行圆证实基于此。嗟夫。世人之惑也久矣。如第三卷中广明性具以彰藏义。古今解者尚言性中定无水火。循发似异故性受七大之名。此师不达性具。见后文有观性元真惟妙觉明妙觉明心先非水火之语。遂以第四卷意解第三卷之文。不知七大止一藏性。性中具七明文了然。举一全该一切亦尔。此自性一多互容之妙。不然。何以名如来藏乎。又第四卷中言妙觉明心先非水火云何复问不相容者。此文非谓性中先无水火后起水火。应知先字与复字对看。言妙心已非水火岂应复问不相容者。盖即水非水即火非火故称妙心。解者惑云。先在性时虽有性水性火而无相水相火故无陵灭。若谓性中总无水火即违性具之旨。此师谓性中必具水火。乃以第三卷意解第四卷之文。当知性具水火即非水火。故古人云。具无具相全体即空。使此妙性有一法可得何以称空如来藏乎。今时解者例引宝积三如来藏用释楞严。然考今经止有空如来藏无余二名。但立一名其义亦足。空即真谛。藏即俗谛。如来即是中道。此三即一称空如来藏。宝积非多今经非少。七卷中云。妙性圆明离诸名相本来无有世界众生。九卷中云。精研七趋皆是昏沉诸有为相。于妙圆明无作本心皆如空华元无所著。十卷云。入于如来妙庄严海圆满菩提归无所得。皆是其义。故一经盛谈莫过于此。题称大佛顶者。谓无相之体遍含法界。不广明如来藏性岂显大佛顶之义哉。妙玄云。体者礼也。君父之体尊。臣子之体卑。彼文意指实相为君父诸法为臣子。当知大佛顶如来藏性之言是贵极之法也。问。孤山以常住真心为体今胡不尔。答。心名随缘性名不变。具足当以心性为体。今从体底之释举要言之但云性耳。又常住之言即是藏义。何者妙玄云。小乘灰断无如意珠身。据此文。即知如意珠身方名常住。谓果上现十法界身说法利生。如如意珠王随意雨宝。因中先具此心亦名常住。此与如来藏性多所含藏而无积聚有何异耶。故但释藏名即谈常住。辩体竟。
三明宗者。以楞严妙定为宗。若据经题以如来密因修证了义为宗。宗者尊也。要也。经之有宗如屋有梁柱。网有网维。为一经之主宰。正行人之趋向。然前云大佛顶为贵极之法则体实至尊。今又以字为尊其故何哉。应知体约实相之理。宗约修证之事。若非妙宗体何由显。体为宗家之体。宗为显体之宗。体亦属宗故宗为网要也。楞严妙定三止观在一心中。若能解了即是密因。修谓修此妙定。证谓证此妙定。于修证中大概以即三之一称了义也。此经阿难当机首请十方如来得成菩提。妙奢摩他三摩禅那。最初方便。古今解者其说不一。孤山作三止释。其言云梵语奢摩他此云止。止于真谛即体真止也。梵语三摩提此云等持。离沉掉曰等。住心一境曰持。止于俗谛即方便随缘止也。梵语禅那此云静虑。止于中道第一义谛即息二边分别止也。首楞严是奢摩等通名。奢摩他等是首楞严之别号。阿难智慧力多三昧力少。既以多闻小慧自咎正以楞严大定为请。吴兴云。孤山专用三止配今三名斯得经之深也。然资中用圆觉经作三观释。夫圆觉经云。一切诸菩萨无碍清净慧皆依禅定生。所谓奢摩他三摩提禅那。据此。则三皆名定明矣。又圆觉经云。奢摩他至静。三摩正忆持。禅那明数门。是名三净观。据此。则三皆名观又明矣。圆觉先以奢摩等三名通乎止观今经何独不然。第二卷云。尔时世尊怜愍阿难及诸大众将欲敷演大陀罗尼诸三摩提妙修行路。告阿难言。汝虽强记但益多闻。于奢摩他微密观照心犹未了。经云奢摩他又云微密观照岂非即止之观耶。向下发明同别二种妄见正是奢摩他微密观照盛谈入空之道则真谛中具有止观复何疑乎。真谛既尔中假亦然。夫三摩提元翻等持。既离沉掉专心一境正是止义。妙乐二十九卷五十八纸云。三昧从定。陀罗尼从慧。今经中既云大陀罗尼岂无观慧耶。由是言之。三摩提中必具止观。禅那中道定慧不二抑又不必言矣。释名者或以为止。或以为观。其说咸是。但不可偏执。今以三名咸具止观为正解也。又有师云。奢摩他翻止。三摩提翻观。禅那双收止观。义实无碍。然考翻译未见所出。涅槃经中乃以奢摩他翻止。毗婆舍那翻观。毕叉为止观等。今经亦云奢摩他中用诸如来毗婆舍那此名方是止观。岂得直以三摩为观耶。考圆觉云。奢摩他寂静如镜现诸像。三摩提起幻如苗渐增长。禅那唯寂灭如彼器中锽。据圆觉经文。此三名的是空假中也。今以三法在一心中方名为妙。即中云。古来解经者元不用三观分科。近代分文始开三观。其说有二。一者如交光正脉以楞严前三卷半科为奢摩他性定道理。从请入华屋去至说咒以前科为三摩。嗣后经文总名禅那。此说大谬。何者。经七徴之初即云有三摩提名大佛顶首楞严王具足万行。二卷五阴三科名诸三摩提妙修行路。而总判为奢摩。于义可乎。彼嫌七徴初有三摩提之名乃强解云随便寄居。此科既非余科尽不可依也。二者南方诸师以徴心辩见之文为奢摩他。五阴已去为诸三摩提。七大之文科为禅那。幽溪科亦然。此得如来次第三观之旨。但辩见文首请示奢摩他路。乃经文自说更有何疑。而七徴之初文云。有三摩提。解者总判为奢摩于义可乎。良由诸师不善用璎珞经文故立科不顺。得璎珞意洞然无疑。璎珞初卷五纸云。从假入空观亦名二谛观。从空出假观亦名平等观。二观为方便得入中道第一义谛观。心心寂灭自然流入萨婆若海。此经文正明次第三观何不引之以科楞严耶。盖三摩提属如幻之假。于义无疑。圆觉经云。三摩提起幻。今经亦云如幻三摩提。然则以三摩提为假观者本于二经非臆说也。又大论云。迦罗是实时三摩耶是假时。据大论文亦显三摩是假。故知今经徴心辩见宜属空观。而七徴之首云有三摩提。辨见之初请开示奢摩他路。所谓从假入空观也。止观云观假为入空之诠空由诠会。不其然乎。况所立之科与璎珞经合可无惑矣。但从假入空元非正意。今经圆别并明。圆为正意别为旁意。圆教初心从假入时即具三谛。如妙玄云。见思幻破真谛幻成。无知幻破俗谛幻成。无明幻破中道幻成。今文亦然。达此假法三观咸备即具万行。故有三摩提下即云名大佛顶首楞严王具足万行。此圆义也。若别人修从假入空观。七处徴心正当从假之时。至下请示奢摩他路方是入空。夫分圆即别融别即圆。如来以圆义立宗。阿难约方便立问。圆别不相碍也。亦非别无以显圆非圆无以融别法应尔也。前体章中明三番进否进否之本实在于此。何今人观文而不察其义耶。或谓诸经论中凡示修止观法皆名三摩提。故三摩提是通名首楞严是别号。其说良是。但三摩提所以为通名者正以其专心一境无事不办故经论皆用此名。既专一境岂非假耶。次第三观中初观既尔。从空出假其义亦然。如前所引将欲敷演诸三摩提妙修行路是其文也。以欲从空出假故先演奢摩他微密观照而后明诸三摩提也。作此消释。不唯符合璎珞而今经奥旨亦焕然矣。然虽含次第经意在圆故云妙修行路。谓诸三摩提一一达之莫非圆观是入菩提之路也。至三卷七大之文。约次第说即同璎珞二观为方便得入中道第一义谛。问。若顺次第前明空假至此宜明中道。若依圆顿前已明中至此何复请中道耶。答。如来立义以圆兼别。阿难请问多约别教。为欲成最初方便故也。然所请者乃是中道了义。谓前非无中但明惟心。未明性具。今须明性具七大方是了义。又因缘自然二俱排摈乃中道双遮之义。须更明性具七大则进照咸备方是了义。所以七大文后了义方彰。阿难大众。即说偈赞佛也。问。次第三谛先空次假后中不闻先观假法。答。从假入空名空前之假。从空出假是空后之假。经文如此非任胸臆。圆顿教中假亦居首。辅行二十一卷云。三谛无形俱不可见。然即假法可寄事辩。即此假法即空即中。空中二理二无二也。据辅行此文。岂非假观居首耶。十不二门云。照故三千恒具遮故法尔空中。荆溪此言假亦居首。三千即假法也。妙乐释经万二千人俱观心文中云。境据假边且存其数。空中尚无其数安在。然必约假以立空中。观亦如是。今楞严首云三摩提者亦约假以立空中也。应知三观毕竟在一心中不分先后。而用观时必托假法而起。苟不观假何由入空中之理也。今经前三卷约次第以论不次节节皆圆别并明。而意在圆无非一心三谛。释者岂可得权失实得实失权耶。四卷富那问答审除细惑广明如来藏理结显前来圆义。观此问答知佛意唯在圆宗也。至诸圣圆通会之皆是楞严大定。六十圣位无非妙契一心三止。圆通非无偏小会之皆圆。故云彼等修行实无优劣。圣位虽非别教。借别明圆故欲登初地更立四加行。维摩云。有方便慧解。无方便慧缚。今经是有方便之慧。涅槃云。二鸟双游。今经实双游之旨乎。及后广拣阴魔文中三名皆见。如云十种禅那此则以禅那之名该余二止也。又云彼善男子修三摩提奢摩他中色阴尽者是必以二止该禅那也。正止观例历余心皆即三谛亦即三观。正观一心既尔。历观发得亦然。故奢摩等三名一经前后互出各有其义。可但云举一即三乎。问。此经之宗。为多在因为多在果。答。般若经以因为宗。涅槃经以果为宗。今既云密因修证了义即并用因果为宗。而正意在因。如初请云最初方便。二卷云非无学者茫然不知是义终始。四卷请入华屋。尔时世尊哀悯会中缘觉声闻发菩提心未自在者。及为末法众生开无上乘妙修行路。简圆通偈云。初心入三昧迟速不同伦。乃至辨阴魔文初云。汝等有学缘觉声闻今日回心趣大菩提无上妙觉。经末云并初发心大力鬼神皆大欢喜。如上诸文咸诲初心之人。是知当以因心彻果而为宗耳。问。何不取观音耳根以定修止观之法耶。答。行门方便的在耳根。今通一部云三止观也。
四辩用者。此经以断爱远尘为用。若据经题以诸菩萨万行首楞严为用。考玄签用分二种。有宗家之用。有用家之用。宗家之用属乎自行。所谓智德为宗断德为用也。用家之用属乎逗机。所谓化他智断俱为用也。今题中万行首楞严无乃为宗家之用乎。菩萨以三止为正修万行为助用。而复取断爱远尘者乃用家之用也。盖体宗精深用宜言浅而意深。故法华经力令人一生成佛。然但以断疑生信为用。金光明经诸经之王而以照耀诸天心生欢喜为用。今经亦然。历观前后告诫是以断淫为首务也。盖障道之缘莫如爱欲。阿难大权示堕淫室正为发起之由。归来见佛便言欲气粗浊。向下世尊频频诃斥唯在贪欲。乃至杀贪盗贪亦以欲贪为本。生死根元唯此非他。故四十二章经云。赖有一矣。若使二同普天之人无能为道者。今经胜用实在断淫。所以佛敕文殊将咒往护恶咒销灭提奖阿难及摩登伽归来佛所。乃至悟宿世因贪爱为苦。一念熏修无漏善故即得出缠。咒之力也。又云尘既不缘根无所偶身心快然是人即获无生法忍。经之力也。此虽浅事根元至深。故先放顶光以照之。无为心佛无上心咒以破之。非大智文殊不敕。非观音圆通不选。须知一念起心根尘相偶即为爱欲之因。若非耳根圆通不能顿破。经云。如重睡人眠熟床枕惑舂米音为木石响。是人梦中岂忆静摇开闭通塞。其形虽寐闻性不昏。如经所言是明闻性超根尘识。而此闻性根本实即当人一念心王也。静摇尘也。开闭根也。忆即识也。闻性超此三种。若亲到此地便能顿破根尘复超空有。二边叵得。中道不存。故文殊云我亦从中证非唯观世音。其所以能破先梵天咒者岂徒然哉。又十信去诸贤圣位必从干慧发源。复云至等觉已始获金刚心中初干慧地。然则经之力用何必舍此而别求其至深者耶。故知用家之用能该宗家之用。菩萨万行所以究竟坚固者由断爱之力尔。问。有用家之用亦有用家之宗否。答。妙玄云。自行以智德为宗断德为用。若化他。自他智断俱为宗化他智断俱为用。签解云。自他智断俱为宗者。自行以智德为宗化他以断德为宗也。问。宗家之用。能该用家之用否。答。正义如此。如菩萨万行可该断淫。今又深言断淫之力能该万行互摄明矣。
五判教者。当以方等被开成醍醐为此经之教相。元夫如来说法而有五时。一华严。二阿含。三方等。四般若。五法华涅槃时。今此楞严一经。或判之于法华之后如孤山吴兴二师是也。或判归于般若法华之间如温陵环师是也。或直判为方等生酥如百松幽溪二师是也。窃研三说各有所据。如此经叹德超过余经。诸声闻众皆大菩萨。既开权显实亦开迹显本则宜属于法华开显之义。然因果经云。佛与波斯匿王同日而生则佛说是经年六十二。菩提流支法界性论云。佛年七十二岁说法华经。则判此经于般若法华之间信不诬矣。又此经中具有四教。如云色心诸缘及心所使诸所缘法唯心所现。汝身汝心皆是妙明真心中物。岂非圆教。又云头自动摇见无所动。手自开合见无舒卷。及八还辩见等文。宜属别教。处处用四句推检则通通教。声闻四弃八弃则通藏教。又处处有弹偏斥小叹大褒圆之言判属方等不亦宜乎。今谓此经元是方等而说时在般若法华之间。盖通五时中文通之类有如此者。但结集经家实取开显之意以结此经。所以叹德之语胜法华也。应知此经说非一时。初卷中波斯匿王讳日营斋。洎谈七趣则曰琉璃废父坠海而终。匿王父也。琉璃子也。既历父子之存亡则说时甚久。始则摩登伽女摄阿难入淫席。后云或得出缠或蒙授记。夫性比丘尼纵是利根速取无学。而耶输受成佛记实在法华岂应作余解乎。即中云。此经初会所说徴心辨见等文的属方等。四五卷去是法华后说。若尔。何无般若。考阿难于佛成道日生八岁出家。至年二十余方为侍者。则已当般若之时。然误堕淫席之机岂宜闻融通之教。方等弹斥正其宜也。此时为阿难别说方等为大众总谈般若阿难岂不闻般若耶。既闻生熟二酥后闻法华开佛知见所以受山海慧自在通王之记也。味此经中五阴三科会入如来藏性。与般若八十一科会归摩诃衍其义何殊。但经题无般若之称不得同般若耳。所以同法华开显者。如后经题五名有妙莲华之言则同法华可无惑也。问。方等陀罗尼经云。昔于王舍城授声闻记今复于舍卫国祇陀林中授声闻记。然彼经尚属方等今岂便同醍醐。答。辅行云。方等隐密与记不同法华显露与记显久远本。据辅行此言。今经授记可同方等。虽有妙莲华之言亦是隐密同法华尔。但今经与余经不同。何者。余经当机非是阿难故不露开显大意。今经当机即是阿难。阿难是结集人。其所闻开权显实开迹显本之旨于经首略见一班。如云与大比丘众千二百五十人俱皆是无漏大阿罗汉。佛子住持善超诸有。能于国土成就威仪。从佛转轮妙堪遗嘱严净毗尼弘范三界应身无量度脱众生拔济未来越诸尘累。上是阿难通序之文正明诸大弟子已住首楞严定。古解首楞严定者。不起灭定现诸威仪。今云佛子住持善超诸有。诸有即二十五有。既能超之讵非大乘灭尽定耶。又云能于国土成就威仪岂非现诸威仪耶。次八句释上首楞严定。初从佛转轮妙堪遗嘱释佛子住持也。严净毗尼弘范三界释善超诸有也。若不具大乘十戒乌能生大乘灭定。又既超诸有即可为三界之轨范矣。应身下四句释能于国土成就威仪。久得法报之本现身十界故应化无量。更拔济未来则非小乘灰身灭智之比。此文中先标后释皆示诸大弟子已住首楞大定。开声闻乘即菩萨道是开权显实。本是菩萨外现声闻是开迹显本。故据结集人意实取开显之意以集此经。既于经首开显则是经必同醍醐明矣。据经但是密同。据结集人即是显同。须知前四时经既被法华开显尽成圆妙。今特于楞严示开显之相余可例知。是则阿难之意乃以此经为开会之法式一化之大意。智者于玄句中开教。阿难于通序中开教当有何咎。又凡言开者开于可开。经中密同已具可开之势。结经者遂于序中开之。此著述之权不可夺也。问。今经当机虽是阿难何须定露开显大意。答。余经各有当机怀疑叩佛佛为除疑。结集者据一时之问答结集成经足明利益。余人续闻开显悟解转深。其得益在心非阿难所能记也。今经是阿难自记所闻历二十余年但成一部。所述悟门若不及开显即有遗漏。况误堕淫席元是示迹可不表本地耶。又余经各有诸品当机非一。今经不立品名。虽有富那文殊问答而大意专在阿难。须尽述一人之悟故顺结集之意云开显尔。然此经与法华复异。如云十方如来于十八界一一修行亦无优劣。复云此二十五无学诸大菩萨及阿罗汉各说最初成道方便皆言修习真实圆通彼等修行实无差别。是开权也。又云令汝但于一门深入即施别教之权也。定性声闻皆获一乘寂灭场地是开权也。后阿难复证小乘仍施藏通之权也。权用三教以为苏息实不保权以为究竟当与涅槃同义。扶律谈常其旨亦同。若尔。何不摄前归后但属醍醐。乃指经初所说仍同方等。答。此经既兼权小。况讳日营斋初会所说实在法华以前不得判同涅槃。今以为方等被开成醍醐则无失矣。考长水璇公亦云此经非一时所说说必前后。近代憨公复云此经不可局定一时。今所判释幸合古辙来哲评之。判教竟。
三引证者。八卷中文殊问名如来共答五名即合五重玄义。一云是经名大佛顶悉怛哆般怛啰无上宝印十方如来清净海眼。此证体也。大佛顶是实相之体。悉怛哆等虽是咒名而通于显教。妙玄云。小乘经有三印大乘唯一实相印。今云无上宝印岂非实相印乎。如来以此而照穷法界无一相可得名清净海眼。正如妙玄取佛所见为实相正体也。
二云亦名救护亲因。度脱阿难及此会中性比丘尼得菩提心入遍知海。此证用也。夫历劫亲因以受缠缚。今能断爱与无明父母别是真救护。既穷爱见之本所以得菩提心入遍知海。证此经以断爱成菩提为用明矣。
三云亦名如来密因修证了义。此证宗也。密因是圆解。修是圆因。证是圆果。密之为言所以赞因。了义之称所以赞修证也。此经开解起行俱带方便明证唯圆。以阿难初请有最初方便之语故解行带权殊非拣选。然正意唯在圆教后明地位是指归之处。其义纯圆而借别明圆所以接引别教则经宗在一乘明矣。虽并标因果实以因心该果。
四云亦名大方广妙莲华王十方佛母陀罗尼咒。此证教相也。大方广似同华严然但义同而已。约时而论不可判属华严正可冠于妙莲华之上耳。吴兴云。大方广所说之法也。大方是体。广是其用。即空如来藏具不空之用也。又常遍曰大。轨持曰方。包富曰广。如次配法身般若解脱亦如来藏之三德也。即中云。三字具含体宗用三。三者合则可论教相矣。妙莲华王名同法华。今经有权有实。指权即实名妙莲华。统摄自在故云王也。次十方佛母陀罗尼咒乃是咒名。如方等陀罗尼经云。此陀罗尼咒乃可为父乃可为母。又云诸佛道皆从此生是佛父母。今经正与彼同。彼经既密同法华则今经亦密同法华宜属方等明矣。阿难于序中已明开显。是则经文密同结集显同。有密同故方得显同。总判此经必是方等被开成醍醐为教相也。
五云亦名灌顶章句诸菩萨万行首楞严汝当奉持。此证经名也。灌顶章句者。中天竺国大乘秘典而有五部。东方金刚部阿閦鞞佛以为部主。南方宝生部宝生佛以为部主。西方莲华部无量寿佛以为部主。北方羯磨部不空成就佛以为部主。中央灌顶部毗卢遮那佛以为部主。吴兴曰。此经从灌顶部中流出盖约密言名灌顶章句。有诵持者则如来智水灌其心顶亦如刹利之受职也。菩萨因此受佛职位故诸菩萨万行首楞严当是经名。然上句从咒得称而义通于经。下句从经得称而名通于咒。菩萨万行不出三止观。三止观在一心中万行具矣。盖今经之宗虽具因果而意在于因。所以最后一名独标菩萨。又此名在释题中判属于用。但是宗家之用非用家之用。然万行之言可摄用家之用故以配用。兹五名中救护亲因别当力用。则不须配用而以为经名之要不亦宜乎。如一卷云。有三摩提名大佛顶首楞严王。又云首楞严王世希有。其为别显经名无疑矣。问。五题皆是经名何独以此属名。答。五名既多称者不能尽举。名中之要莫过于此。如今世人名此经为楞严虽是凡语亦圣旨也。如上所说五重既备足堪受持遂结云汝当奉持。引证竟。
四生起者。经体既要故居其首。证体必有用用居其次。依经修行有因果之宗故居其三。三章既备须定教相。而称名者不能多举。因结显名中之要。五者具矣能该别文。孰谓玄义非佛说乎。生起竟。
二释别名者。
一名中印度那烂陀大道场经于灌顶部中录出别行
长水曰此别目也。印度名月。具云印特伽此云月邦。以此大国形诸小国如星中月。彼有五印此当中也。即一境之都名。一境之中有多国别。最中大者号摩竭提此云大体以总摄故。或云不害皆义翻也。那烂陀此云施无厌。龙名。西域记云。庵摩罗国有池。池中有龙名施无厌。寺近彼池故以标号。大道场者沙门体心修道之地也。佛灭度后六帝缉兴。遐疏绀宇园林普洽。都建一门。主客万僧住持增峻。印度诸寺莫先于此故名曰大。灌顶部者。彼有五部此当其一。毗卢为主。既标部处寻验可凭。无谓近翻疑非正说。
二明译人者。
大唐神龙元年龙集乙巳五月乙卯朔二十三日辛丑
长安三年则天罢政中宗嗣位是岁改为神龙元年。龙集者龙星。亦云岁星。岁行一次也。集居也。乙巳即所舍之次。朔稣也。月死复稣也。
中天竺沙门般剌密谛于广州制止道场译
天竺亦云乾竺。干豆。身毒。印度等。沙门此云勤息。生善灭恶之称。般剌密谛此云到彼岸。译之言易也。易梵为华耳。周制达四方之言。东方曰寄。南方曰象。西方曰狄鞮。北方曰译。今翻西语而云译者。由汉世多事北方而译人兼善西语因以称焉。又寄等四别也。译言通也。
乌苌国沙门弥伽释迦译语
国名未详。弥伽释迦此云能降伏。翻梵为华故云译语。其中证义应有别录。余如翻译时年中说。
菩萨戒弟子前正谏大夫同中书门下平章事清河房融笔授
虽为宰官而受大乘戒者。经云。欲受国王位时乃至百官受位时应先受菩萨戒。一切鬼神救护王身及百官身也。弟子者。资于师长以父兄之道事之故云弟子。正谏者今之谏议也。举贤达能大扶进人故曰大夫。中书门下二省之名。平和章明国政之事曰平章事。笔授或云笔受。谓以此方文体笔其所授梵本。缉缀润色令顺物情不失正理也。初密谛割膊藏经泛海达广州制止寺。遇宰相融知南铨闻有此经遂请对译。经苦血凝融妻以水清之方得就笔。是皆有功于正法者例得并书经首。
四系凡例(十条)此经前七卷正观总无明心以明修证。后三卷约别能招报心以明修证。是十卷大纲字字皆归心观。大意既定至文略点即可例之前后故不繁琐。此经以现前一念阴心为所观境。以一心三观为能观观。能观三观在文显然。所观识心如七处徴逐会见归心闻性迥脱根尘等皆是也。吴门即中大师存有疏稿。凡剖判大途率由蠡测。消释文句多所遵用。必标即中云者。一不忍先辈手眼湮没无传。一不敢滥贪人力坐享其成以冒盗窃之讥。(耀)自癸丑初秋应讲海潮即事判释。七八年来虽时有所得皆草㔙未成。今己未春应住楞严。寺系长水大师讲楞严以感雨华瑞云而成疏之处。似符夙愿者然因而缀缉成书。故仰遵长水义疏十居二三。亦先标长水二字者不敢攘为己有也。凡科段大章皆自臆见。盖科含全义大局既定则网目了然。况先贤注疏于七趣五阴皆依样葫芦俱无定见。以致两章位置仍虚名字错唤。今依正观总无明心约别能招报心以判。则不惟后之两章名义确然。益显前之七卷节节观心字字有归。似乎千秋未定之案而今始定。故曰观心定解。凡细科小节多用旧人。盖丸剂均贵于定方不必药味皆自创有也。另刻科中。或曰先曰次曰一曰二。及与随经解释中字数多少稍异。阴魔内小科有不录出者。文随义便初无拘局。凡科下之注是大义。经后之注是释文。通部例之。凡先贯一圈者是科。无圈者即解。通部例之。凡出交光异解处必先标其文方为辩明。恐误后人谤法堕苦非好为是否。至于解释合宜处亦必遵用不敢没人之长。
首楞严经观心定解大纲(终)
[book_chapter]楞严经观心定解

[book_title]大佛顶如来密因修证了义诸菩萨万行首楞严经观心定解卷第一
住嘉禾楞严讲寺天台比丘　灵耀　述
弥天高判之后诸经皆约三分分文。此经从始至归来佛所为序分。从阿离见佛至不恋三界为正宗分。此后为流通分。序中先通序。次别序。通序文通而义别。别在今经故。别序事别而义通。通皆有故。又今通序声闻约开显以叹德。菩萨因自恣以来列。特异于诸经则又是通中之别矣。经前五事今为六种成就。一信成就。
如是。
如是乃指法之词。犹言此事此人此物之谓也。今指此经中所诠初正观一心次别约招报以明圆解行证直至圆满菩提归无所得之法也。言此一种密因修证之轨则是我阿难亲从佛边咨问钦闻而得也。今复依一宗成范以因缘约教释文。初四悉释者。三世佛经初皆安如是。诸佛道同不与世诤世界悉檀也。大论云。举时方人令人生信者为人悉檀也。又对破外道阿欧二字。阿之言无。欧之言有。外人所计此二为宗。今立如是破外道不如不是对治悉檀也。又如是者信顺之辞。信则所闻之理会。顺则师资之道成。即第一义悉檀也。次用约教释者。佛先已说今复重述故云如是。约文言如约理言是。以文是重述故约能诠而论如。理本无差故约所诠而论是也。约教有四。佛言。世出世法皆从因缘生。因烦恼故有生死。若离烦恼即无生死。烦恼是集谛。生死是苦谛。离烦恼是道谛。无生死是灭谛。阿难传此与佛说不异故云如是。此三藏经初如是也。佛言。因缘生法当体即空。来时不从自他共离来。去时不向东西南北去。即有而空非色灭空。阿难传此文如理是。则通教经初如是也。佛言生死之法皆若空华。真空涅槃亦如幻化。佛性如云外月迥出二边。阿难传此与佛说不异。则别教经初如是也。佛言生死即是中道况复涅槃宁非中道。地水火风与空见识一性咸具。妙觉明心即相离相。虽空而具虽具而空。阿难传此与佛说不异曰如。理本无非曰是。则圆教经初如是也。楞严在方等时应具四种如是。复经开显则全成圆教如是矣。经虽开显部在方等。且庋本迹。此经正宗全明心观。故于序内勿论观心。
○二闻成就。
我闻。
我即阿难自指。正法念经明有三阿难。阿难陀此云欢喜。持小乘藏。阿难䟦陀此云欢喜贤。受持杂藏。阿难娑伽此云欢喜海。持佛藏。阿含经有典藏阿难持菩萨藏。盖指一人具于四德传持四法门也。小乘即藏教。杂藏即通教。菩萨即别教。佛藏即圆教。故释签初云具如疏文四种阿难。然第一义中无我无闻今言我者。凡夫三种我。谓见我。慢我。名字我。学人二种。无见我。能伏慢我未能即断慢我。无学一种。随世名字称我无咎。然大经云。阿难多闻士知我无我而不二。故能传持如来无碍智慧也。闻者。大论云。耳根不坏声在可闻处作心欲闻。众缘和合故云我闻。大经云。有不闻闻。有不闻不闻。有闻不闻。有闻闻。一家用配四教。若持藏教是传闻闻法。持通教是传闻不闻法。持别教是传不闻闻法。持圆教是传不闻不闻法。今此经中具有四义。或有经云闻如是盖前后其词耳。更有多解不能具出。
○三时成就。
一时。
法王启运嘉会之时。感应道交当机得道。不后不前名为一时。故不标春夏秋冬日月岁时也。
○四主成就。
佛。
佛者具云佛陀。此云觉者。于道场树下知觉世间出世间总相别相。于六即佛中即究竟觉也。复能开觉一切众生。故云奇哉众生具有如来智慧德相但以妄想执着而不证得。佛于法性无动无出能令众生感见动出。身长丈六现八十老比丘相木菩提树下三十四心正习俱尽者三藏佛自觉觉他相也。若带比丘像现尊特身树下一念相应断余残习即通教佛自觉觉他相也。单现尊特身坐莲华台受佛职者即别教自觉觉他相也。若现不可思议身如虚空相遍于法界即圆教佛自觉觉他相也。今经具四教则具四佛。约开会说惟一圆佛。即向身是圆常之身。向佛是圆常之佛也。
○五处成就。
在室罗筏城祇桓精舍。
室罗筏或云舍卫。新翻丰德。以国丰四德。一货财。二欲境。三多闻。四解脱。祇具云祇陀。正云逝多。此翻战胜。太子之名也。生时父王与外国战胜因立美号。即须达为之买园造立精舍以施佛者。桓即林也。精舍者。冬屋夏堂僧寮禅窟沙门精行所居故以名焉。佛内住首楞严定能建大法故迹住精舍以利群生。
○六众成就分三一声闻众五一明类。
与大比丘众。
与者。阿难与彼千二百五十人为同闻众故举为证信序也。又与是共义。或云佛与比丘同住一处即佛为主比丘为伴其说亦通。若据证信则阿难同众之说为长。若据主伴则佛与比丘为当。今以证信为正意耳。梵言摩诃今具三义谓大多胜也。器量尊重为天王等大人所敬故云大。遍知内外经书故云多。胜出九十五种外道故云胜。比丘名含三义。乞士。怖魔。破恶。乞士者有四种食。合药种植田园名下口食。仰观星宿名仰口食。四方巧语名方口食。咒术卜算名四维口食。比丘不作此四名清净乞士。至果成应供德也。怖魔者。自既出家复化余人俱离三界。乖于魔意魔用力制反被五系但愁惧而已故名怖魔。至果成无生德也。破恶者。能破烦恼九十八使皆断故名破恶。至果成杀贼德也。众者。四人以上乃至百千无量一处羯磨作法行筹布萨。事理二和无有违诤名和合众。
○二示数。
千二百五十人俱。
佛初成道度陈如等五人。次度三迦叶兄弟兼徒一千。次度舍利弗目犍连各兼徒一百。次度耶舍长者等五十人。经举大数但云千二百五十。此等并先事外道累劫勤苦一无所证。才遇佛法即得上果。感佛恩深为常随众也。
○三显位。
皆是无漏大阿罗汉。
孤山曰无漏者。内冥中道不漏落二边也。阿罗汉名含三义。杀贼。应供。无生。准涅槃四依品第四依即十地菩萨名阿罗汉。若常途所释三漏者。一欲漏。谓欲界一切烦恼除无明。二有漏。谓上二界一切烦恼除无明。三无明漏。谓三界无明。然惑业为诸漏之因生死为诸漏之果。今言无漏是无分段变易两种三界诸漏。故孤山指为十地。此从开显释也。
○四叹德。
佛子住持善超诸有。能于国土成就威仪。从佛转轮妙堪遗嘱。严净毗尼弘范三界。应身无量度脱众生。拔济未来越诸尘累。
此明诸大弟子皆住首楞严定也。古解首楞严定者不起灭定现诸威仪。今初四句标住此定也。在法华中领付家业是佛之子。住佛境界。护持正法。亦是住于大定之中故曰住持。言诸有者指二十五有。即有而超名为善超。岂非住大乘灭尽定耶。既超诸有已得寂光之本。故能应下三土。正容悟物。岂非现诸威仪耶。从佛下释上四句。初二句释佛子住持。从佛转轮者。佛有顿渐法轮悉能随转。法华疏云。夫首楞严种种示现称适根性靡所不为。若法轮初启甘露门开。诸大士化缘未熟示为聋哑全生如乳。若所化缘熟则素丝易染池华早开。革凡成圣转乳成酪师宗为上首弟子。或智慧神通辩才三昧各各第一。共辅法王更度未度重熟已熟。于方等座席闻菩萨不可思议功德耻小慕大如转酪为生酥。次闻般若摩诃衍门。初历色心终于种智。含挟小大出内取与。或共或别或偏或圆。奉命领知心渐通泰如转生酥为熟酥。次闻法华。会天性定父子授记莂付大乘废三归一。如余四味同一醍醐。诸大罗汉从法身地俯影随缘迹临万水。首楞严力方便善权为若此(文)盖从佛转五时法轮示为权行使实行成五味之益是从佛转轮义也。然佛在世则随转法轮。佛灭度后则妙堪遗嘱。皆佛子之事。如父临终必有遗嘱。佛以教法付诸弟子亦名遗嘱。须知声闻不堪付嘱。如老病人不堪寄金。无上佛法应付菩萨。如二十五人百金可托。以诸菩萨善能问答使佛法久住于世。增益炽盛利安众生。方名妙堪。如此经阿难能种种问佛诠显深义乃妙堪之相也。又临灭时种种问答名妙堪。灭后使佛法久住亦名妙堪。故此二句是释佛子住持也。次二句释善超诸有。毗尼翻灭。灭身口诸非故。或云此非正译正翻为律。律者铨也。铨量轻重分别犯非犯也。善超诸有定慧之力。而定慧由戒而得。若具大乘十戒则定慧亦在其中。故云惟佛一人持净戒余人皆名污戒者。今就分真所证分与佛同可称严净。如是则广为三界之范。苟非超出诸有岂为二种三界之师范乎。应身下释能于国土成就威仪。久得法报之本应下三土。现十界身方名无量。是度说九界众生归于佛界也。复拔济未来有情越三界尘累。此显已得常住法身非灰身灭智者比。若自若他威仪咸具故是释成就威仪也。此文先标次释皆明诸大弟子已住首楞严定具二种开显之义。一者开权显实。谓开小乘之权即大乘之实。二者开迹显本。谓外现声闻之迹内蕴菩萨之本。此法华开显之旨咸于经首明之。则是经必与法华同醍醐味明矣。然或谓今经在法华后说亦未必然。今经初会所说徴心辨见等文实在法华之前而叹德反胜法华者。以是经佛为结集人说历二十年始成一部。初会所说虽在法华前。四五卷去是法华后说。阿难自记所闻前后悟门皆在今经。若所闻开权显实开迹显本之旨不于经首发明更于何处露此意耶。盖通序是经前序在一经之首故。亦名经后序是结集人所安故。故结集者得明己意。若开今经余经可例知矣。由结集人自述所知阐明教意故叹德之语反胜法华也。复由结经五名中亦名大方广妙莲华王。所以开显之义得于经首明之。
○五列名。
其名曰大智舍利弗。摩诃目犍连。摩诃拘絺罗。富楼那弥多罗尼子。须菩提。优波尼沙陀等。而为上首。
舍利弗具云舍利弗罗此翻身子。其母好形身。身之所生故云身子。又云鹙子。其母于女人中聪明。聪明相在眼眼黑白分明转动流利如鹙故名鹙子。又舍标父。利标母。双显父母故名舍利弗。弗子也。父名优波提舍故也。云大智者。声闻众中智慧第一。如菩萨众中之有文殊故称第二世尊。佛说一句。身子以一句为本七日七夜作狮子吼。更出异句异味使无穷尽。况佛多说。则身子智辩宁可尽耶。大目犍连姓也。翻赞诵。文殊问经翻莱茯根。真谛云此翻胡豆。二物古仙所嗜因以命族。名拘律陀此云无节树。释论称舍利弗为右面弟子。大目连为左面弟子。神通第一。通因定生。是定慧一双也。称为大者拣异算数目连等故。摩诃拘絺罗此翻大膝。舍利弗舅。常论胜姊。姐怀鹙子论则不胜。知怀智人寄辩母口。遂往南天竺学十八经。时人笑之累世难通一生非冀。喟然叹曰。在家为姊所胜。出路为他所轻。誓读不休无暇剪爪时号长爪梵志。学讫还家问甥所在。人云为佛弟子。即大憍慢我甥八岁声震五天。彼沙门者有何道术诱我姊子。径往佛所思惟良久不得一法入心。语佛言一切法不忍。忍是安义。此言一切法我皆能破使不得安。故言一切法不忍。佛问是见忍否。梵志自思我堕两负处。若忍是见前云一切法不忍。若不忍是见何以胜佛。即低头。得法眼净。身子扇佛闻舅论得阿罗汉。增一云。得四辩才触难能答拘絺罗第一。富楼那父名此云满。弥多罗尼母名此云慈。今连父母名云满慈子。于说法人中最为第一。中阿含云生处安居比丘称叹满慈子。少欲知足精进闲居。一心正念智慧无漏劝法亦称第一。时身子闻念我何时得见此人。他示云。白晰龙鼻鹦鹉嘴者是其形像。后于安陀林见满慈子。身子问。贤者于瞿昙所修梵行耶。答如是。又问为戒净修梵行耶。答不也。为心净。见净。度疑净。知道非道净。道亦知见净。道迹智断净。修梵行耶。答不也。又问。向言如是今言不也。此义如何。答。为无余涅槃故修梵行。又问。以戒净故设无余涅槃。答不也。乃至道迹智断净设无余涅槃。答不也。又问。此义云何。答。若以戒净设无余者此以有余称无余。乃至道迹智断净设无余者亦是有余称无余。若离此七者凡夫人当般涅槃。凡人离七故。以不离故从戒净至心净乃至道迹智断净。仁者听我说喻。如波斯匿王欲从拘萨罗至婆鸡帝。中间布七车。舍初乘二。乃至舍六乘七。婆鸡帝人问。为乘初车。答不也。乃至乘第七车。答不也。准喻可知。身子问。贤名何等。梵行人云何称汝。答。我父名满母名慈。梵行人称我为满慈子。身子称叹善哉。贤者满慈子。为如来弟子。智辩聪明。决定安隐无畏。逮大辩才。得甘露幢。于甘露自作证。值汝者得大利益。诸梵行人应萦衣顶戴。满慈子问。贤者何名。梵行人云何称。答。我父字优波提舍母名舍利。故称我为舍利子。满慈子叹曰。今与世尊等弟子共论而不知。与第二世尊共论而不知。与法将共论而不知。与转法轮复转弟子共论而不知。若我知尊者不能答一句况复深论。善哉善哉。为如来弟子。乃至萦衣顶戴。(云云)大膝满慈是辩才说法为一双也。须菩提翻空生。生时仓库器皿一切皆空占者言吉。因空而生字曰空生。若供养者得现果报故名善吉。佛忉利下率土辐辏争前顶礼。尊者端坐石室念诸法空。色非佛。乃至识非佛。眼非佛。乃至意非佛。豁然悟道。佛告莲华比丘尼非汝前礼。汝礼色身。须菩提岩中晏坐前见法身。优波尼沙陀此云尘性。以观尘性空得道故。空生尘性是以空有为一双也。更有余人经不具载故云等也。此皆头角声闻为众知识故曰上首。孤山曰。诸经列名不同。或尚年腊则先陈如。或尚声德则先身子。今从尚德之例。
○二缘觉众。
复有无量辟支无学。并其初心同来佛所。
梵语辟支迦罗此翻缘觉。观十二因缘而悟道故。亦翻独觉出无佛世无佛自悟故。景德云。梵言毕勒支底迦此云各各独行。音义云。独觉正得其义也。长水云。此分二类。其利根者曰麟喻。麟之独角。出无佛世观物变易自觉无生。其钝根者曰部行。亦出无佛世部党而行师徒训化。即中云。经既云并其初心正似师徒共集是佛世亦有部行也。然部行未必全钝。为师者必自悟即麟喻也。徒众随之可名为钝即部行也。言无学者。㭊玄云。至此位中四智已圆无法可学故名无学。有四无生智。一我生已尽苦谛智也。二不受后有集谛智也。三梵行已立道谛智也。四所作已办灭谛智也。初心者即是初发辟支佛心。妙玄云。此人根利不须制果又能侵习。譬如身壮直到所在。不中止息故不制果。虽不制果岂无初心之人。缘觉独觉有种种辨今不繁述。不列名叹德者。厌喧乐静多在空闲不为众所知识故耳。若据开显则阿罗汉位在十地无学亦然。若从本为名且从小乘释之以无叹德之文也。
○三菩萨众。此文应在别序中成发起序。言发起者。如来当说戒时而阿难将毁戒体。意必相关故云发起。然通序中列众未竟故且属通序。又托因缘以列菩萨益见此经巧妙。
属诸比丘休夏自恣。十方菩萨咨决心疑。钦奉慈严将求密义。即时如来敷坐宴安为诸会中宣示深奥。法筵清众得未曾有。迦陵仙音遍十方界。恒沙菩萨来聚道场。文殊师利而为上首。
属者当也。夏于此休故云休夏。孤山曰。自恣律开三日七月十四十五十六也。自迷所犯恣任僧举当忏清净曰自恣。菩萨者具云菩提萨埵。大论云。菩提名佛道。萨埵名成众生。用诸佛道成就众生故。又菩提是自行。萨埵是化他。言十方者。䟦陀婆罗等菩萨是本国人为菩萨众中之主。余诸菩萨多从十方来。左氏云。访问于善为咨。心疑者。尘沙无明未尽则有疑也。如来大慈时当说戒故云慈严。钦奉显菩萨之心。慈严显如来之德。九旬禁足无由见佛。故于夏终而觐礼焉。将求密义者。约时而论。于般若时欲闻法华涅槃。约教而论。对佛说戒指大乘深定慧为密义也。即时下明应机说法宴安属定。宣示是慧。非禅不智须先入定。末世狂慧多不从三昧而得。圣人应物垂范于一文中具三学可不遵耶。深奥者。大经云。十二部经修多罗中微细之义为菩萨说。浅近之义为声闻说。即中云。无常无我即是浅近。无常中有常无我法中有真我岂非微细。今云深奥意亦如是。迦陵频伽翻妙声鸟。出雪山。在壳中能鸣即胜诸鸟。其声和雅听者无厌。佛音如之。遍十方界。是佛圆音。如俗典载吴孙休时有人能为响言。言于此而闻于彼。自其所听之不觉其声之大也。自远听之如人对言不觉声之自远来也。声之所往随其所向。远者所过十数里。凡夫报法尚有如此。况如来仙音宁不遍到。所谓圆音落落该十刹而顿周又岂目连所能穷究者哉。恒沙菩萨非即前十方之众。因闻仙音故来聚集。感应道交法门是起。文殊师利此翻妙德。以证法身般若解脱三德于楞严会上为择法眼故居上首也。
○二别序二一王臣营斋二阿难被摄初又二一佛应王宫。
时波斯匿王为其父王讳日营斋。请佛宫掖自迎如来。广设珍羞无上妙味。兼复亲延诸大菩萨。
波斯匿此云和悦。亦翻胜军。仁王经波斯匿名月光。德行十地也。讳日者。曲礼云卒哭而讳。谓诸侯既葬七月有祭于庭庙谓之卒哭。乃命于中宫舍故而讳新无敢称名。故匿王以其日设斋恭延圣众所以资先王之灵也。又讳日亦云忌日。祭义曰。忌日必哀称讳如见亲。宫掖者。按唐志及宋元宫殿录。掖皆谓掖垣掖门而非内庭。盖云宫城也。若班固西都赋云。后宫则有掖庭椒房。吕向注掖庭宫名。在天子左右如肘掖也。此文请佛下有五重见敬之至。其迎则亲。其设则广。其羞则珍。味则无上。伴则诸大士也。若请佛宫掖是处中之道耳。斋者齐也。不过中食。方言云羞熟也。谓熟食也。或云羞进也。
○二僧应臣舍。
城中复有长者居士同时饭僧伫佛来应。佛敕文殊分领菩萨及阿罗汉应诸斋主。
天竺以积财巨亿为长者。守道居正为居士。韩子曰厚重自居谓之长者。玉藻云居士锦带。注曰居士道艺处士也。
○二阿难被摄二一独行无供二乞食遭摄初又二一简阿难他行。
惟有阿难先受别请。远游未还不遑僧次。
先受别请或因他事而非斋也。长水曰。涅槃言阿难不受别请盖不随佛受别请耳。四分律明请僧有二种。谓僧次请。别请也。虽律开别请。而诸文中多斥别请偏赞僧次。十诵律云。别请佛及五百罗汉不如僧次请一似像极恶比丘。成论云。僧次请僧如饮海水即饮众流。梵网经中亦作此说。
○二明独还无供。
既无上座及阿阇黎。途中独归其日无供。
上更无人名上座。阿阇黎此云轨范师。律制僧远出侣须三人。一上座。一轨范师。所以严行止防误失也。今无上座阿阇黎故独归。不遑僧次故无供。是为乞食遭摄之缘也。
○二乞食遭摄二一乞食运怀三一俯运等慈。
即时阿难执持应器。于所游城次第循乞。心中初求最后檀越以为斋主。无问净秽刹利尊姓及旃陀罗。方行等慈不择微贱。发意圆成一切众生无量功德。
当日初分乞食易得故云即时。钵云应器以其体色量三皆应法故。熏闻云。律明钵体大要有二。泥及铁也。色者。熏作黑色。赤色。或孔雀咽色。鸽色等。量者。大钵受三斗。小者受斗半。中者可知。南山云此姬周之斗也。准唐斗上钵一斗。下者五升。城即室罗筏城。檀越此云施主。望前僧次是为最后。即中云。最后檀越谓从末饭僧者。求得此人即名初求非阿难初发是心也。摩登非其人耶。所求斋主中净秽为一双。贵贱为一双。刹帝利王族即贵姓也。旃陀罗云杀者即贱姓也。方法也。轨则如来行平等慈也。微贱之言兼秽与旃陀罗。既云不择岂择摩登伽乎。欲令净秽皆趣菩提故云圆成无量功德。夫大士行门全凭本愿。后来性比丘尼速取无学必归佛果。亦可谓成无量功德矣。
○二仰遵诃诫。
阿难已知如来世尊诃须菩提及大迦叶为阿罗汉心不均平。钦仰如来开阐无遮度诸疑谤。
言已知者。阿难未证罗汉已知罗汉有偏。所以独仰如来。又此时已过方等故云已知也。须菩提舍贫从富。大迦叶舍富从贫。一为富者易施。一为贫者植因。如来诃之是阐明平等无遮之慈而超越不均之疑谤。言钦仰者。阿难钦仰如来之至训耳。
○三肃仪如法。
经彼城隍徐步郭门。严整威仪肃恭斋法。
城之濠堑曰隍。斋法者齐整严重次第行乞之谓也。分卫经明一切贤圣欲济贫苦故入聚落。当乞食时乃至入无城想。见无人想。阿难严整威仪肃恭斋法是已。此等运心行事皆遭摄之由也。
○二经历遭摄二一摄入淫席。
尔时阿难因乞食次经历淫室。遭大幻术摩登伽女以娑毗迦罗先梵天咒摄入淫席。淫躬抚摩将毁戒体。
长水曰。摩登伽义翻本性。下文云性比丘尼是也。孤山曰。摩登伽经云阿难昔五百世曾与此女而为夫妇爱习未忘故有斯事。资中曰。娑毗迦罗即金头仙。食米脐外道。师事梵天而得此咒。幽溪曰。戒体即无作戒体也。谓授戒之时三白四结身口承受心不异缘。因作得戒发得无作之戒。无作者。戒体常存任运成就非关身口造作故云无作戒。疏所谓不起则已起则性无作假色是也。须知毁戒正毁此体。后云心清净故尚未沦溺则将毁而已。当机初果已断邪淫。不入欲流故不沦溺。
○二如来慈救三一在宫密知。
如来知彼淫术所加。
大经云。佛求侍者心在阿难如东日照西壁。当此被摄岂得不知。彼指阿难。以咒导淫名为淫术。幽溪曰。如来知彼淫术所加。正明佛界机兴感应道交也。知之一字即如来鉴机之智寂而常照。无缘慈悲之体也。
○二归园演法。
斋毕旋归。王及大臣长者居士俱来随佛愿闻法要。于时世尊顶放百宝无畏光明。光中出生千叶宝莲。有佛化身结跏趺坐宣说神咒。
如来常仪受请斋毕俱为说法。今既速归必别有意。故王臣大众相随而来也。于时者是将毁戒体之时。顶即无见顶相。华严云。初生疾捧持谛观不见顶。故知此顶即法身也。然不但从顶现而且放光。不但放光而且涌千叶宝莲。故知无为心佛无上神咒尊之至矣。无善不具故曰百宝。无恶不摧故曰无畏。因果满足故现千叶宝莲。化佛从顶现且坐千叶宝莲即报身也。故此文中三身咸具。释迦应身也。顶法身也。华台现佛报身说咒全是智光。特敕文殊有由来矣。问。如来既知逼切何不于王宫施救而必待返精舍耶。答。佛知初果不犯邪淫不妨稍缓。且提奖归来登伽亦至王宫岂所宜乎。问登伽小术佛何不自说咒。而假之化佛且特遣大智文殊。区区恶咒安用牛刀。答。今值希有之事故施难思之法。希有事者。文云遭大幻术摩登伽女何但小术。故以微贱而欲得阿难王子为夫一奇也。以邪摄正二奇也。以凡匹圣三奇也。初果圣人戒体将毁岂无缠绵之意。良由五百世中常为夫妇恩爱已深岂小缘哉。非法报应三身之力莫破著相之惑。非文殊大智不堪受敕。况淫爱之障为生死本。今借阿难发起以救末代众生。此所谓难思法也。若据摩登伽经但是如来自说一咒解彼淫术。问。他人犯淫如来未必即救。今救阿难一何骚扰。答。初果之法不堕邪淫。今佛设救即其验也。末代有证初果者感应亦然。其未证须陀洹者本是凡夫。安得责如来之不应乎。苟放逸不谨但于生死海中头出头没而已。
○三文殊护归。
敕文殊师利将咒往护恶咒消灭。提奖阿难及摩登伽归来佛所。
顶光化佛体势尊严。所说神咒在小智尚不能解况往救乎。非文殊固不能受敕也。而文殊密说妙解恶咒阿难亦不显闻。故后文(云云)。提谓提拔。奖者助也。亦借力也。与登伽同归者。如下经题五名中云。救护亲因度脱阿难及性比丘尼是也。登伽不但出家兼证圣果。如下文云淫火顿歇得阿那含此中特未叙耳。至文殊简圆通竟成阿罗汉。若据登伽经说闻咒时未言得益。寻求阿难自到佛所且非文殊提奖而归。至闻说法亦证四果。然则两经并由闻经证阿罗汉。但大小机见不同。古注云若约实行则机熟得道之时。由阿难牵以欲钩后令入佛道也。若是大权乃同阿难发起是教以益群机耳。别序竟。
○正宗大分二章。从阿难启请妙奢摩他去至问结经名。乃正观总无明心以明修证。从阿难问七趣何生至不恋三界。约别能招报心以明修证。大凡行人修行贵乎先得其本。一切众生自一念不觉即成根本无明以障本觉。而即本觉心亦不变随缘为一念阴识。所谓法性之与无明遍造众恶名之为染。乃成现行发得业报枝末。而不知一念识阴体虽虚妄亦即真常。如经云。一切浮尘诸幻化相当处发生随处灭尽。其性真为本如来藏妙真如性。又云。使汝流转生死结根即汝六根更非他物。使汝究竟安乐妙常亦汝六根更非他物。知见立知即无明本。知见无见斯即涅槃。迷妄有无明发明即解脱。故只须观此总无明心则自然妄去真显。垢尽明生。如灸病得穴伐本枝枯之要道。今如来开口即徴问此心。正令观破此一念阴心真心自显之妙法。今家拣境修观观现前一念显难思妙境皆先根本之意也。至下七趣五阴是五识五意识受想行三心之现行能招报。及禅定中发起则观不发不观之发得能招报皆枝末相应惑也。故略一拣斤令行人不着即显本如来藏矣。如大纲中说。今初为两章。一正明修证。二结显经名。初中作三大章。一约破显以开圆解。二示正助以修圆行。三明迷悟以证圆位。初开解中一对阿难双约次不次明三止观。次对满慈更审除细惑明如来藏。初又三。一阿难悔请。
阿难见佛顶礼悲泣。恨无始来一向多闻未全道力。殷勤启请十方如来得成菩提妙奢摩他三摩禅那。最初方便。
阿难持法藏人示迹恒为魔娆。此独悲泣者悲从自恨而发也。法华经云。昔于空王佛所同如来发心。佛常勤精进故成菩提。阿难常乐多闻未得无漏。据此。则无始来一向多闻信矣。此时在法华前尚未发迹。然圣位中人讵不自知多生习性乎。道言体也。力言用也。有道而后有力。有体而后有用。既以多闻小慧自咎故自叙殷勤启请等。十方如来者言诸佛道同。小乘中不言有十方佛。阿难发心本在圆大故言十方。所谓一切无碍人一道出生死也。如来是极果人菩提是极果法。果必有因妙奢摩他三摩禅那是也。妙者言一心中具此三法。考诸翻译。奢摩他翻止乃寂静之义宜属于空。三摩翻俗宜属于假。禅那翻静虑双收止观宜属于中。空假中在一心中故名为妙。古今解此文者具有三说。会解云。奢摩他等乃楞严大定之别名也。孤山尝用三止配之。一曰体真止止于真谛即奢摩他也。二曰方便随缘止止于俗谛即三摩也。三曰息二边分别止止于中道第一义谛即禅那也。依此。则三名皆属于止。或云一奢摩他是空观。二三摩是不空观。三禅那是中道观。则三名皆属于观。然考圆觉经中三皆名定。又名三净观。如释题中已引。故知偏止偏观皆非圆乘。三名咸具止观方为正义。奢摩他者真谛之止观也。三摩者俗谛之止观也。禅那者中谛之止观也。如是解之庶无遗漏。人情自属安可依耶。或云奢摩他是止。三摩是观。禅那双收止观。作此释者于义无碍消文即偏。言于义无碍者。如止观云。次第三观中二乘及通菩萨有初观分。此属定多慧少不见佛性。别教菩萨有第二观分。此属慧多定少亦不见性。二观为方便得入第三观则见佛性。则以空观属定而今以奢摩属止。止即是定。以假观属慧而今以三摩属观。观即是慧。义正相符故无碍也。言消文即偏者。诸师分文以徴心辨见属奢摩他而其中岂可无观。以五阴三科为诸三摩提而其中岂可无止。岂非欲圆而反偏耶。故以三名圆具止观为正释也。三止观咸在一心始称为妙。应知若约圆乘空假中三既在一心。定慧二轮必无偏取。古人云。义立三名体惟一法。举一即三言三即一。三一互融故谓之妙。如是妙修方曰楞严大定。准此。亦应云。义立止观体惟一法。举定即慧言慧即定方谓之妙。方可称楞严大定。又圆觉经中奢摩他三悟后方修。今从初即论者亦约圆乘释义境智行三在一心中方名妙也。如玄签三下行妙初文盛明此义。若昧此义何以消今文耶。束上所说共有三义。一三法在一心。二三观三止咸在一心。三解行证亦在一心。始称为妙。此乃一经之要旨趣理之玄门。菩萨所修宗极于此。如来所证亦不出此。的是今经能观之观。且是如来成道之本。一佛既尔诸佛咸然。文中但言十方而三世可准知矣。最初方便者。三观之先更有一三摩提即最初方便是名为假也。阿难此问彻上彻下该果该因。如来下文所说总酬斯问之意而已。
○二大众愿闻。
于时复有恒沙菩萨及诸十方大阿罗汉辟支佛等俱愿乐闻。退坐默然承受圣旨。
三观法门兼于圆别孰不当闻。大众欲闻假于请主故默然承受。至下如来一喝中当有无量三乘四众在座悟入。如良马见鞭影即归正路者。皆此处愿闻之众也。
○三如来演说二。初酬请开示。二闻法领悟。初文分三。初寄从假入空酬奢摩以助圆理。即徴心辨见之文是也。二寄从空出假酬三摩以归圆理。即五阴三科之文是也。三明中道了义酬禅那以显圆理。即性具七大之文是也。璎珞云。从假入空观亦名二谛观。从空出假观亦名平等观。二观为方便得入中道第一义谛观。双照二谛心心寂灭自然流入萨婆若海。与今楞严宛然符契。但今经一以圆融为主。约次第以显不次。节节明别节节入圆。考之止观意亦如是。故辅行云。先明次第意者令不思议易显故也。若弃思议别求不思议者远矣。从来解者虽立三观。而不善用璎珞经文故于解释多有不顺。今以七番逐破为空前之假。假即三摩提的是最初方便为从假入空观。庶合经旨。大论云。因缘所生法我说即是空。亦名为假名。亦名中道义。因缘生法即假也。观假为入空之诠非方便乎。就初从假入空中分二。初审问心见。二破妄显真。破妄显真即从假入空观也。如来欲示能观妙观且先徴出现前阴心为所观境。境既定已观方可施。如射必定的。灸先定穴。须知一切名色五识五意识受想行心并是今境俱得为观。但宽漫难入。若观心者近而复要。故须徴出此总无明心为今破显张本。言总者真妄皆在其中也。盖心有真心妄心。见有真见妄见。下文云。使汝流转使汝安乐皆此六根更非他物是也。今如阿难所执若知若见无非是妄。所谓知见立知。法在必破。下文所显若知若见无非是真。所谓知见无见又所当护矣。盖此心为众生出生死之大本。诸佛度众生之要诀。若心境不定即妙奢摩他等能观妙观从何处用耶。初文中分为二一审问发心二详审心见初又二一问。
佛告阿难。汝我同气情均天伦。当初发心。于我法中见何胜相顿舍世间深重恩爱。
阿难此云庆喜。斛饭王子。如来成道夜生。净饭既闻太子成道斛饭又奏宫中生男举国欣庆因名庆喜。孤山曰。斛饭王子者。初师子颊王有四子。一曰净饭。二子。一悉达。二难陀。二曰斛饭。二子。一调达。二阿难。三曰白饭。二子。一摩诃男。二阿那律。四曰甘露饭。二子。一䟦提。二提沙。弟兄为同气。情均天伦者。阿难是佛堂弟与嫡无殊故曰情均。言天伦者。天然伦序是天性之亲也。此出家之由也。当初下更审出家之意。夫遇境生心每事皆然。而徴问阿难之发心见相以严初离俗一念为出生死成佛之因。因地若真必获圣果。苟带凡情即混生死。故特徴之。益知真妄皆在一心中也。发心即该下文所徴之心。见何胜相即下文所辨之见。
○次答。
阿难白佛。我见如来三十二相胜妙殊绝。形体映彻犹如琉璃。常自思惟。此相非是欲爱所生。何以故。欲气粗浊腥臊交遘脓血杂乱。不能发生胜净妙明紫金光聚。是以渴仰从佛剃落。
我见下是答见相。常自思惟下是答发心。三十二相者下自奁轮上至肉髻。超胜转轮故云胜。端严美丽故言妙。殊绝者谓世间所必无也。映彻者当是世间色象皆于身中现故譬琉璃。答发心中先标。次徴。释言粗浊者。人当欲时气息极粗以知昏浊之至。男女遘精故是腥臊谓臭秽也。所成之形则脓血杂乱。胜净与腥臊相反。净谓无秽。妙明与粗浊相反。妙则非粗。明非昏浊。紫金光聚者。阎浮檀金比迦叶身金犹如聚墨。若比佛身迦叶复如聚墨。如此妙身岂从欲生。若据渴仰之心亦欲成佛故舍深重恩爱而出家。所谓见相发菩提心也。天如曰。阿难见相乃缘尘分别之见。其所发心乃妄想攀缘之心。后文七徴八辨重重逐破者此也。交光曰。下文正破思惟之心不破见相之见。以见是所显非所破故。然见有真妄。真见是所显。妄见是所破。何云全不破耶。后云如是见性是心非眼。是所显也。又云见闻如幻翳。是所破也。故交光显见之言不如辨见为妥。又所发之心亦通真妄。若知爱乐之心从缘而起本无心相即通于真。若认爱乐为心即属于妄。故于善哉阿难下双示真妄也。
○二详审心见又三。一直示常心。二劝进直心。三正审心见。先示常心者。如来之意谓发心贵乎真正。阿难缘相好发心不可不谓之正。而攀缘未息著相未忘。未必全真故特示常心。即首标不思议境也。契悟真常则发心真正矣。
佛言善哉阿难。汝等当知一切众生从无始来生死相续。皆由不知常住真心性净明体。用诸妄想此想不真故有轮转。
善哉阿难者美恶不嫌同辞也。如来将示第一义谛先以大慈哀悯之辞与而进之。如止观明发心有多种。有见种种相好而发心者。有闻种种法而发心者。乃至第十(云云)。今阿难见相发菩提心诚可嘉叹。汝等指现前大众一切众生遍及有情从无始来竖穷过去。由所示者大。故所告者多。所追溯者远也。生死相续谓积苦至今。从来未悟故云不知。即无始无明也。常住真心者。言语道断。心行亦讫。不生不灭。离根离尘。一切皆妄唯此独真。常途以随缘为心不变为性。此文心即是性。然亦以遇缘常了为心。从来不改为性。离染常照故曰净明。是人心体亦是经体。须知小乘诠真理。大乘诠中理。盖心非心智非智之别也。辅行云。藏通三乘皆为灭心以为极果。据此文则真理非心。今云常住真心故中理是心。小乘灰身灭智故真理非智。今云性净明体故中理是智。然以心智为中理亦通圆别二教。如下文云。诸法所生唯心所现。一切因果世界微尘因心成体。夫心既常住则一切莫非常住。二卷云五阴六入从十二处至十八界本如来藏常住妙明不动周圆妙真如性。性真常中求于去来迷悟生死了不可得。据此文则总指诸法皆常为常住真心。亦即现前一念心王。若证此心即如意珠王身也。妙玄云小乘灰断无如意珠身正是此意。言如意珠者。譬如来现形十界随所宜身说所应法不
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:30:04-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
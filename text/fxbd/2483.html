<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="朝鲜佛教通史序,凡例,朝鲜佛教通史上编目次,朝鲜佛教通史中编目次,朝鲜佛教通史上编（上）,朝鲜佛教通史上编（下）,朝鲜佛教通史中编（上）,朝鲜佛教通史中编（下）,朝鲜佛教通史下编目次,朝鲜佛教通史下编（一）,朝鲜佛教通史下编（二）,朝鲜佛教通史下编（三）,朝鲜佛教通史下编（四）,朝鲜佛教通史下编（五）,朝鲜佛教通史全文在线阅读,朝鲜佛教通史全文在线下载,大玄古籍书库">
<meta name="description" content="凡二册。朝鲜李能和着。大正七年（1918）刊行。记述朝鲜佛教沿革等。全书分三编。上编以编年体记述，列记高句丽时代（372～668）、百济时代（384～660）、新罗时代（528～935）、高丽时代（936～1392）、朝鲜时代（1392～1910）、朝鲜总督府时代（1911～1916），并述奉恩寺等三十一寺之寺法、寺乘、宗旨、灯规、主职、寺格等。中编记述宗派，计分三宝源流、印支渊源罗丽流、特书临济宗之渊源、朝鲜禅宗临济嫡派。其中，三宝源流分为释迦如来应化记实、三藏结集诸论纷披、传译经论撰述章疏三项；印支渊">
<title>朝鲜佛教通史_李能和_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">朝鲜佛教通史</span> <br/>
          作者： <span class="inputVal" id="bkauthor">李能和</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]1116939</span> <br/>
          说明： <span class="inputVal" id="bkdec">凡二册。朝鲜李能和着。大正七年（1918）刊行。记述朝鲜佛教沿革等。全书分三编。上编以编年体记述，列记高句丽时代（372～668）、百济时代（384～660）、新罗时代（528～935）、高丽时代（936～1392）、朝鲜时代（1392～1910）、朝鲜总督府时代（1911～1916），并述奉恩寺等三十一寺之寺法、寺乘、宗旨、灯规、主职、寺格等。中编记述宗派，计分三宝源流、印支渊源罗丽流、特书临济宗之渊源、朝鲜禅宗临济嫡派。其中，三宝源流分为释迦如来应化记实、三藏结集诸论纷披、传译经论撰述章疏三项；印支渊源罗丽流记述俱舍、成实、三论、摄论、涅槃、天台、法相、地论、真言、净土、律、华严、禅等十三宗；特书临济宗之渊源，记述七佛、释迦牟尼佛、第一祖迦叶尊者乃至平山处林等五十九位祖师；朝鲜禅宗临济嫡派则记太古普愚以下至青梅印悟等十四师。下编有杂项二百品题，论述出西域三千年历史乃至中央学林是选佛场等二○四项；并载录水月缘（观音圣像感化禹性海）、牧牛歌（成佛道僧渡李无能）等短篇宗教小说。本书记述明晰，并详其典据，为了解朝鲜佛教全貌之珍贵参考文献。</span> <br/>
          封面： <span class="inputVal" id="bkimg">Z_2483.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]朝鲜佛教通史
[book_author]李能和
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]1116939
[book_dec]凡二册。朝鲜李能和着。大正七年（1918）刊行。记述朝鲜佛教沿革等。全书分三编。上编以编年体记述，列记高句丽时代（372～668）、百济时代（384～660）、新罗时代（528～935）、高丽时代（936～1392）、朝鲜时代（1392～1910）、朝鲜总督府时代（1911～1916），并述奉恩寺等三十一寺之寺法、寺乘、宗旨、灯规、主职、寺格等。中编记述宗派，计分三宝源流、印支渊源罗丽流、特书临济宗之渊源、朝鲜禅宗临济嫡派。其中，三宝源流分为释迦如来应化记实、三藏结集诸论纷披、传译经论撰述章疏三项；印支渊源罗丽流记述俱舍、成实、三论、摄论、涅槃、天台、法相、地论、真言、净土、律、华严、禅等十三宗；特书临济宗之渊源，记述七佛、释迦牟尼佛、第一祖迦叶尊者乃至平山处林等五十九位祖师；朝鲜禅宗临济嫡派则记太古普愚以下至青梅印悟等十四师。下编有杂项二百品题，论述出西域三千年历史乃至中央学林是选佛场等二○四项；并载录水月缘（观音圣像感化禹性海）、牧牛歌（成佛道僧渡李无能）等短篇宗教小说。本书记述明晰，并详其典据，为了解朝鲜佛教全貌之珍贵参考文献。
[book_img]Z_2483.jpg


[book_title]朝鲜佛教通史序
朝鲜之有佛教也尚矣。罗丽之际。保国安民之方。概出乎此。其浸渐人心之深可知也。恭惟
今上。宵旰图治。每轸念斯土。屡赐德音。然则佛教亦岂容忽诸哉。当是时李君能和渊覃幽眇。刻苦为志。辑述朝鲜佛教通史两编。携来索序。予受而读之。上编则逐年纪实。以明原委。下编则按事立题。以资博闻。其卷帙浩瀚。节目详备。朝鲜佛教之消长兴废。历历如指诸掌。噫。是可谓善袭阿难之芳躅者欤。予已劳君之勤注。又喜此书之出於此际。因乐成而序焉
大正六年三月朝鲜总督府内务部长官宇佐美胜夫识
序
古今天下之书名。无虑累数千百。究其实。不过经与史二者而已。今以摩尼法王之教论之。凡所以载道者。经也。如华严。法华。圆觉。金刚等经。言体用一源。显微无间。经中之经。而事未始不纪焉。法藏。澄观。智顗。宗密诸贤。踵增其疏钞。皆经之属也。凡所以纪事者。史也。如普曜。本行。阿含。悲华等经。言本末双明。因果昭晰。经中之史。而道未始不章焉。龙树。无着。陈那。提婆诸尊。撰述其传论。皆史之属也。然载道之书。後人虽精博讲究。不过恢张余蕴。佐翼经疏而已。至於纪事之书。则不然。日异月新。千态万状。非大圣人。已然之书。所可尽也故经。则不能增益。而史。固不可不日以敷衍者也。噫。大教东渐半岛以来。不惟贤哲代作。贲鬯宗乘而已。若五台之佛骨。双磎之祖顶。海印之藏经元晓之角乘。懒翁太古之心印。无衣觉云之禅颂。亦足自豪於世界。虽谓东西佛氏之宗祊。未为过论也。至於纪事之书。上下千载。作者寥寥。佛门事功。磊落轩天者。怳兮惚兮如镜光云影。过於眼睫。曷不慨惜哉况乎今日佛运载回。亟亟然。稽往图监前辙。修明慈悲。翊襄圣化。培养民粹。促进文华。事最繁赜。纵有史材。而非惟无成书之可沿袭。即搜求材料於断烂古籍。片鳞残甲。大不易易。尚玄李先生。慨然有志於是。着朝鲜佛教通史三编。一曰佛化时处。二曰三宝源流。三曰二百品题。或用编年纲目之书法。或用传记叙志之书法。或用演义稗官之书法。随意补截。联络成文。无劈空架虚之撰。有倒树寻根之法。真觉路之金绳。迷川之宝筏也。丽鲜以来。儒家者流。承袭江左鸣道之说动辄觝骂佛氏。瞽聋学者。以为正鹄。何其芜谬哉。先生。自是簪缨诗礼之家。然天姿高明。慧学淹博。既作百教会通。继成是书。会羣圣人理性蕴奥之妙。缉二千载兴废存兦之迹。要终指归於佛祖。寔切启迪於人天而已。张天觉。所谓大孔圣者。莫如庄周。先生能扩充。无涯涘。岂直不叛于名教。亦乃发辉孔圣。幽隐不扬之道。将攀附类龙。駸駸乎吾佛五乘之俗谛疆隅。韪欤盛哉。
金天佛子。银地法臣。猊云散人惠勤。书于晚香山房。
自序
佛者觉也。教者以先觉觉後觉也。先觉者谁也佛也。後觉者谁也众生也。佛与众生觉则一也。先後而已。唐相国裴休曰。终日圆觉而未尝圆觉者凡夫也。具足圆觉而住持圆觉者佛也。宋禅师慈辩曰。终日圆觉而未尝圆觉者佛也。具足圆觉而住持圆觉者凡夫也一宿觉(永嘉玄觉禅师)谒六祖能曰。生死事大。无常迅速。祖曰何不体取无生了无速乎。师曰体即无生了本无速。然则佛也凡也。凡也佛也。先之後之。後之先之。先既无先。後亦无後无凡可凡。无佛可佛。生亦无生。速本无速。无体可体。无了可了。本自无迷。今亦无悟。开示者谁。悟入者谁。如是西域无为之法。入我东方有缘之土。金刚名山自是菩萨之住处海印藏经亦为世界之法宝。禅僧法侣之得道者如麻。国王大臣之护法者若林。十二宗派之沿革。九百寺刹之由绪。埋没於断烂之中。委弃於尘堆之里。有耳者无所闻。有目者无所见。不佞于是患之。冒昧而始事焉。铅椠无少暇。星霜亦多费。考据诸书。咨质大方。以为通史三编之书。庶作宗教一览之表。名虽藉乎历史之体。实兼寓於布教之用雷霆众聋勿墙壁而通虚空。日月羣盲。出沟坑而登大道。人自择焉。吾所望也。「化日共佛日恒明。仁风与禅风永扇海晏河清。时和岁稔。物物各得其所。家家纯乐无为。区区之心。切切於此」。是昔时真觉国师之言。亦今日尚玄居士之心也。
时大正六年一月一日（岁次丙辰佛成道日）书于京城府凤翼洞之无无堂
着者识

[book_title]凡例
本书三编。上为编年。佛化时处。中为宗派。三宝源流。下为杂项。二百品题。
本书编纂用纲目法。按年逐事。摘其要领。以为之纲。旁系（备考）及（参考）以为之目
（备考）证明纲文引用出处者也。（参考）比类属事。列举证案者也。
释迦如来诞降年时既有数十种之异说。难以考正。今因此方旧惯。断以周昭王一十六年甲寅。为佛诞纪元。(佛史每以佛灭度後几何年为纪。本书特变其例。以佛降生为始耳。)表题书头。以便参照佛化年时云尔。
三国史。高丽史。及前朝史乘诸书。皆先书支那历代纪年。次书本土纪年。今本书则变其例。首书本史国之纪年。而排次夹书余国纪年。以明主客近远之别云尔。本书注脚。凡新增者。概用括弧。以别原注。
本书用纯汉文。为存本来面目。虽然如是。至於近今寺刹令。三十本寺本末寺法。及其他法令规则等文。仍用谚汉交杂之件。以示尊重律法。且令读者。不费解释。
新罗南解王时之月氏金人。驾洛首露王时之阿踰玉后。可为印度佛迹直输入之证案。虽然年代最远。难以确信。设或事实。但有声迹。而无教化。故特附以存疑。且其书行。低下一字。以示非正史云尔。
三国佛教初入时代。举多神异荒诞之说。不避冗琐。一槩収之。以验宗教进化之程度。信仰思想之因由云尔。
大凡教主事蹟。信徒所当先究。朝鲜人民信奉佛教。坊间虽有谚文八相录等书。俚亵已甚。不可以为训诂之用。若欲流通释氏正传。诸经之书汗牛充栋。即如普曜经本生经。处胎经。瑞应经。因果经。佛本行集经等。无虑为数百卷。遂令读者有望洋之叹。而各人又有各说。难以得其要领。余恳刘伊斋居士。述释迦如来应化记实既已集狐腋而成裘。何须透牛皮而看经。今於三宝源流。首先引用此文。以当一部佛本行经。不费半晌读书之工夫。能知一佛出世之事蹟也。
又『释迦如来应化记实』之释迦。是表经教之主也『特书临济宗之源流』之释迦是表别传之禅也
朝鲜禅宗。始自迦叶阿难。少林曹溪。以至清虚浮休。而其宗派实传临济。故特书源流。虚休两师以下。既难逐派具录。但取有碑状者。入于编年之中云尔。
朝鲜佛宗虽属临济。前朝以来。只存禅教两宗之名。现代宗旨仍其旧惯。共为卅寺。各行寺法。遂为朝鲜佛教全体成宪。故详录所属寺刹。传灯之通规及本寺住持之递代。庶几一览。便知始终也。
本书下编二百品题。不可逐一陈说其由。而杂项考据辨论之件。宗教消长盛衰之事。尽在乎是。读者详之。
二百品题。八字打开。两句联对。令我读者。便於记取。下附数字。索引页叶
朝鲜古代固有之神教。後代输入之儒教。道教。回回。基督等教。及近今新出之杂教以至巫瞽等流。录其源委。以藉宗教信仰上参考。
现代法令之关於佛教者。即如寺刹令。僧侣编籍。联合制规。教育施设。等诸事项没収并录。以重时宜。
李东武先生。创四象学说。系是儒家。穷理尽性。格物致知。千古未曾有之大发明金月窓居士。述百章梦言。亦是佛者。借事明理。达观慧照。一时不可无之好参考也。弊一言。此两书。出自朝鲜人之研究可为世界的之哲学。故兹特录。公诸同好。
余绪短篇。宗教小说。拟仿传记。未免杜撰。而敷演本有之实事。以叙述巧遇之奇缘云尔

[book_title]朝鲜佛教通史上编目次
佛化时处（别目参照）  页
高句丽时代  一～二〇
（附参考）高句丽僧宝关系日本者  二一～三一
百济时代  三一～三七
（附参考）百济僧宝关系日本者  三七～四六
新罗时代  四七～一九六
（附存疑）榆岾寺月氏金像  一九一～一九六
（附存疑）金官城婆娑石塔  一九六～二〇五
（附参考）新罗僧宝关系日本者  二〇五～二一〇
高丽时代  二一一～三三八
朝鲜（前韩）时代  三三八～六二〇
朝鲜总督府时代（现代）  六二一～六二七
朝鲜寺刹禅教两宗三十本寺并其所属末寺  六二八～六七四
佛化时处历代别目
高句丽  页    页    页
东明王（高朱豪）    故国川王（高男武）    小兽林王（高邱夫）  一～一〇
琉璃王（高类利）    山上王（高延优）    故国壤王（高伊连）
大武神王（高无恤）    东川王（高忧位）    广开土王（高谈德）  一一～一四
闵中王（高觧邑朱）    中天王（高然弗）    长寿王（高巨连）  一五
慕本王（高觧爰）    西川王（高药卢）    文咨王（高罗云）  一六
太祖王（高宫）    烽上王（高相夫）    安藏王（高兴安）
次大王（高遂成）    美川王（高乙弗）    安原王（高宝延）
新大王（高伯固）    故国原王（高钊）    阳原王（高平成）  一六
平原王（高阳城）  一六～一七  荣留王（高建武）
婴阳王（高元）  一八  宝藏王（高臧）  一八～二〇
高句丽起始祖东明王元年甲申至宝藏王末年戊辰凡二十八王共七百五年
百济  页    页    页
始祖温祖王(高氏)    责稽王    辰斯王
多娄王    汾西王    阿莘王
己娄王    比流王    腆支王
盖娄王    契王    久尒辛王
肖古王    近肖古王    毗有王
仇首王    近仇首王    盖卤王（高余庆）
古尒王    枕流王    文周王
三斤王    圣王（高明穠）  三三～三四  法王（高宣）  三五～三六
东城王（高牟大）    威德王（高昌）  三五  武王（高璋）  三六～三七
武宁王（高斯磨）    惠王（高季明）    义慈王  三七
百济起始祖温祚王元年癸卯至义慈王末年庚申凡三十王共六百七十八年
新罗  页    页    页
始祖(朴赫居世)    阿达罗王(金氏)    儒礼王(昔氏)
南觧王（朴次次雄）  一九一  伐休王(昔氏)    基临王(昔氏)
脱解王(昔氏)    柰解王(昔氏)    讫解王(昔氏)
婆娑王(金氏)    助贲王(昔氏)    柰勿王(金氏)
祗摩王(金氏)    沾解王(昔氏)    实圣王(金氏)
逸圣王(金氏)    味邹王(金氏)    讷只王(金氏)
慈悲王(金氏)    孝昭王（金理洪）  九〇～九二  神武王（金佑徵）  一〇三
焰智王(金氏)    圣德王（金兴光）  九二～九四  文圣王（金庆磨）  一〇三～一一二
智证王（金智太路）    孝成王（金承庆）  九五  宪安王（金谊靖）  一一二～一一八
法兴王（金原宗）  四七～五〇  景德王（金宪英）  九五～九八  景文王（金膺廉）  一一八
真兴王（金彡麦宗）  五一～五三  惠恭王（金乾运）  九八～九九  宪康王（金晸）  一一八～一三四
真智王（金金轮）  五三～五六  宣德王（金良相）  九九  定康王（金晃）
真平王（金伯净）  五六～六六  元圣王（金敬信）  九九  真圣王（金曼）  一三四～一四八
善德王（金德曼）  六七～六九  昭圣王（金俊邕）    孝恭王（金嶢）  一四八～一六八
真德王（金胜曼）  七〇～七六  哀庄王（金重熙）  九九～一〇二  神德王（朴景晖）  一六八～一七四
武烈王（金春秋）  七六～七七  宪德王（金彦昇）  一〇三  景明王（朴昇英）  一七四～一八四
文武王（金法敏）  七七～八七  兴德王（金秀宗）  一〇三  景哀王（朴魏膺）  一八五
神文王（金政明）  八七～九〇  僖康五（金悌隆）    敬顺王（金溥）  一八五
新罗起始祖朴赫居世元年甲子至敬顺王末年乙未凡五十五王朴氏十王昔氏八王金氏三十七王共九百九十二年
(附)驾洛  页    页    页
首露王  一九七～二〇四  伊尸品王    钳知王
居豋王    坐知王    仇衡王
麻品王    吹希王
居叱弥王    銍知王  二〇四～二〇五
驾洛起始祖首露王元年壬寅至仇衡王末年壬子凡十王共四百九十年
高丽  页    页    页
太祖王（王建）  二一一～二一三  光宗王（王昭）  二一三～二一四  穆宗王（王诵）  二一八～二一九
惠宗王（王武）    景宗王（王伷）  二一四  显宗王（王询）  一一九～二二二
定宗王（王尧）  二一三  成宗王（王治）  二一四～二一八  德宗王（王钦）  一二二
靖宗王（王亨）  二二三～二二四  明宗王（王晧）  二六一～二六八  忠惠王（王祯）  三〇七～三〇八
文宗王（王徽）  二二四～二三二  神宗王（王晫）  二六八  忠穆王（王昕）  三〇八～三〇九
顺宗王（王动）    熙宗王（王韺）  二六九  忠定王（王[日*氐]）  三〇九～三一〇
宣宗王（王运）  二三二～二三五  康宗王（王[示*吴]）  二七〇  恭愍王（王颛）  三一〇～三二六
献宗王（王昱）  二三五  高宗王（王暾）  二七〇～二八二  辛禑（废王）  三二六～三二七
肃宗王（王顒）  二三六～二四〇  元宗王（王禃）  二八二～二八八  辛昌（废王）  三二八
睿宗王（王俣）  二四〇～二四七  忠烈王（王昛）  二八六～二九八  恭让王（王瑶）  三二八～三三八
仁宗王（王楷）  二四七～二五三  忠宣王（王璋）  二九八～三〇二
毅宗王（王睍）  二五三～二六〇  忠肃王（王槖）  三〇二～三〇六
高丽起太祖神圣王天授元年戊寅至恭让王四年壬申凡三十二王（辛氏二、王）共四百七十五年
朝鲜（前韩）  页    页    页
太祖王（李旦初讳成桂）  三三八～三七二  中宗王（李怿）  四四八～四五一  英祖王（李昑）  五二九～五五九
定宗王（李暾初讳芳果）  二七二～三七四  仁宗王（李皓）    真宗王（追崇）（李愃）
太宗王（李芳远）  三七四～三八六  明宗王（李峘）  四五一～四五五  正祖王（李祘）  五六〇～五八一
世宗王（李祹）  三八六～三九六  宣祖王（李昖）  四五六～四七五  纯祖王（李玜）  五八一～五八五
文宗王（李珦）  三九六  光海君（李珲）  四七六～四八七  文祖王（追崇）（李昗）
端宗王（李弘暐）  三九六  元宗王（追崇）（李琈）  四八八  宪宗王（李烉）  五八五～五八七
世祖王（李[日*柔]）  三九七～四二九  仁祖王（李倧）  四八九～五〇〇  哲宗王（李昇）  五八八～五九二
德宗王（追崇）（李暲）    孝宗王（李淏）  五〇一～五〇二  李太王（李巽）  五九三～六一七
睿宗王（李晄）  四二九～四三二  显宗王（李棩）  五〇三～五一二  李王殿下（李坧）  六一七～六二〇
成宗王（李娎）  四三二～四四六  肃宗王（李焞）  五一三～五二九
燕山君（李[怡-台+隆]）  四四六～四四七  景宗王（李昀）
朝鲜（前韩）起太祖元年壬申至李王殿下隆熙四年庚戌凡三十二王共五百十九年
人名细目(上编)
高句丽
顺道  一  义渊  一六  惠慈  二二  道登  三〇
(附高丽)觉训  二  德昌  一八  僧隆  二七  道显  三〇
阿道  七  普德(及弟子十一人)  一九  昙徵  二七
昙始  一一  信诚  二〇  法定  二七
道琳  一五  惠便  二一  慧灌  二八
百济
摩罗难陀  三一  隆云  三七  德积  四一  常辉  四三、四五
谦益  三三  昙慧  三七  慧弥  四二  法藏  四三
昙旭  三三  道深  三七  道欣  四二  道宁  四五
惠仁  三三  日罗  三八  义觉  四二  多常  四五
观勒  三七、四〇  丰国  三九  道藏  四三  圆势  四五
新罗
墨胡子  四七  安含  六三  智义  八七  真表  九八
异次顿  四七  义湘  六三。八〇  憬兴  八七  梵修  九九
法空  四八  圆安  六六  胜诠  八九  顺应  一〇〇
觉德  五一  明朗  六七。七七。八五  可归  九〇  利贞  一〇〇
惠亮  五二  慈藏  六七。六九  道澄  九〇  慧昭  一〇二。一〇五
明观  五三  密本  六七  智炤夫人  九二  惠哲  一〇三。一一三
法云  五四  圆胜  七六  金大悲  九三  体澄  一〇三。一一九
圆光  五六。五八。六四  道玉。金歆运  七六  大贤  九六  无染  一〇三。一三四
昙育  五七  惠通  七七  法海  九七  品日  一〇三
智明  五七  信惠  七九  郁面  九八  道允  一〇四
元晓  五八  义安  八〇  月明  九八  朗空  一一八。一三四。一六九
安弘  六三  广学大缘  八六  李纯  九八  廉居  一二三
智诜  一二四  璨幽(元宗国师)  一七五  智洗尔  二〇六  驾洛王七子  二〇四
道诜  一四七  昙谛  一八二  慧资  二〇六  长游和尚  二〇五
兢让  一五一  洪庆  一八五  智凤  二〇七
真澈  一六三  丽严(大镜大师)  一八五  审祥  二〇七
洞真  一七五。一八二  梵空  一九〇  新罗明神  二〇八
高丽
昙谛  一八二  法镜  二二一  澄俨  二三六  妙清  二四八
弘梵  二一一  决凝  二一四  德昌  二四〇  继膺  二五一
忠湛  二一一  海鳞  二二七  昙真  二四〇。二四四  元敬  二五二。二六五
证通  二一一  烂圆  二二八  李[敖*页]  二四三  圆明  二五二
惠居  二一四  义天  二二九。二三三  乐真  二四四  玄曦  二五四
坦文  二一四  道元  二三〇  德缘  二四五  尹彦頥  二五四
如哲  二一六  贞双(请设僧科)  二三二  李资玄  二四五  贯乘  二五四
觉倪  二五七。二五九  圆真  二七二  韩康  二九七  乃圆  三〇六
性文  二五八  金允侯  二七五  绍琼  二九八  翯仙  三〇七
冲曦  二五九  白云居士  二七七  权[日*旦]  三〇一  普愚  三一一。三二七
德素  二六一  李藏用  二八五  用宣  三〇一  遍照(辛旽)  三一六
彦宣  二六一  宗悟  二八八  冲坦  三〇三  千禧  三一九
宗旵  二六二  六然  二八九  孝桢  三〇三  禅显  三一九
致纯  二六四  一然(普觉国尊)  二九一  丁午  三〇三  懒翁  三二四。三二六。五七〇
林民庇  二六七  惠永  二九四  混丘(无极老人)  三〇三  神照  三二五。三二七。三三〇。三三二
知讷  二六八  景宜  二九四  万恒  三〇三  粲英  三二九
任濡  二七〇  李承休  二九六  蔡洪哲  三〇三。三〇七  无学自超  三三八
至谦  二七〇  廉承益  二九七  指空  三〇六。三五三。五七〇。
朝鲜(前韩)
幻庵  三三九  无学  三四五。三六一。三七〇。三七七。五七〇。  祖丘  三六二  智泉  三六二
尚聪  三六六  处安  四三六。四四〇  鞭羊彦机  四九八  松溪圆辉  五一六
涵虚  三八九  日精  四四八  海运敬悦  四九九  松岩性真  五一七
俊和尚  三九五  碧松  四四九  逍遥太能  五〇〇  栢庵性聪  五一八
弘濬  四〇一  普雨  四五二。四五五  翠云学璘  五〇一  月潭雪霁  五二二
文炯  四〇一  一禅  四五六  太浩  五〇二  雪岩秋鹏  五二四
克仁  四〇一  芙蓉  四五九  翠微守初  五〇九  华岳文信  五二四
竹轩  四〇四  清虚  四六三。四六八。五三六。五六一。五七四  枫潭义湛  五一〇  霜峰净源  五二六
学祖  四〇九。四一五。四二三。四四二。四四七。四四九  灵奎  四六五。五五八。五七四  白谷处能  五一二  月渚道安  五二八
斯智  四〇五  松云  四七三  枕肱悬辩  五一三  唤醒志安  五二九
学悦  四一五。四二八  浮休  四八五  醉如三愚  五一四  虚静法宗  五三二
信眉  四〇一。四〇四。四〇九。四一五。四二三  碧岩  四八七。四九一。四九七。五〇三  秋溪有文  五一五  雪峯怀净  五三五
守眉  四〇一。四〇四  虚闲敬轩  四八九  圆应志勤  五一五  晦庵定慧  五三九
雪崚  四三三  虚白明照  四九一  任性冲彦  五一六  幻梦宏濶  五四〇
虎岩体净  五四二  宝镜  五六四  大隐朗旿  五八五  龙湖海珠  六〇二
雪松演初  五四四  仁岳义沾  五六四。五七七  华潭敬和  五八六  虚舟德真  六〇三
龙潭慥冠  五四六  默庵最讷  五六七  白坡亘璇  五八九  雪窦有炯  六〇四
华月圣讷  五四九  雪坡尚彦  五六八  自下敬信  五九一  愚隐达善  六〇五
碧霞大愚  五五一  天峯泰屹  五七二  艹衣意恂  五九三  大应坦锺  六〇七
霜月玺篈  五五二  处英  五七四  南湖永奇  五九五  荷隐例珂  六〇九
瑞谷粲然  五五四  莲潭有一  五八〇  枕溟翰醒  五九六  涵溟太先  六一四
翫月轨泓  五五六  莲坡惠藏  五八二  映虚善影  五九八
涵月海源  五五七  影波圣奎  五八三  优昙洪基  六〇〇
秋波泓宥  五五九  海鹏展翎  五八五  影山景淳  六〇一
寺庵塔像及件名细目
高句丽
省门寺。伊弗兰寺  一〇  平壤九寺  一二  金刚寺  一六  盘龙寺(普德)  一九
百济
汉山佛寺  三三  兴轮寺(谦益律宗)  三三  王兴寺  三六  乌会寺(或云乌合寺)  三七
新罗
刺楸寺(异次顿)  四九  皇龙寺九层塔  六九  四天王寺(瑜珈明朗)  八五  茸长寺(瑜珈大贤)  九六
兴轮寺(梁来舍利)  五一  通度寺金刚戒坛  七一  感恩寺(万波息笛)  八八  皇龙寺锺  九七
皇龙寺  五三  净岩寺(慈藏初创)  七二  奉圣寺。望德寺  八九  芬皇寺(药师铜像)  九七
皇龙寺丈六像  五三  皇龙寺(慈藏说戒)  七五  葛项寺(胜诠华严)  九〇  弥陀寺(万日念佛会)  九七
永兴寺(王妃为尼)  五四  实际寺(僧道玉)  七六  栢栗寺(大悲像)  九〇  断俗寺(李纯创)  九八
四佛山大乘寺  五六  汉山壮义寺  七七  释迦寺。佛无寺  九二  灵妙寺丈六  九八
初开寺(元晓生地)  六〇  信忠奉圣寺  七九  金马郡弥勒寺  九三  金山寺(真表成弥勒像)  九八
芬皇寺。灵妙寺  六七  浮石寺(义湘创)  八〇  双溪寺(六祖顶相塔)  九三  奉德寺锺  九九
皇龙寺百高座  六七  义湘传教十刹  八二  敏长寺(观音像)  九五  鹫仙寺(金庚信)  九九
兴轮寺(弥陀像。金良图)  六八  下柯山鹘岩寺  八二  佛国寺。石佛寺  九六  海印寺(顺应利贞)  一〇〇
洛山寺(梵日刹)  一〇四  望海寺(处容随驾)  一一九  圣住寺(无染国师)  一四二  广照寺(真澈国师)  一六五
双溪寺(真监创)  一〇九  宝林寺(普照禅师)  一二二  桐里山(道诜国师)  一四七  石南山寺(朗空大师)  一七二
桐里大安寺(惠哲创)  一一五  廉居禅师塔  一二三  世达寺(弓裔)  一四七  皇龙寺(百座通说禅教)  一八五
皇龙寺塔(改▆)  一一八  凤岩寺(智证创)  一三〇  玉龙寺(道诜国师)  一四九
高丽
松都十寺(丽祖创)  二七五  安和禅院(大匡王愿堂)  一八五  开国寺佛舍利  二一三  桐华寺戒坛  二二三
大兴寺利言  一七五  菩提寺(大窥大师)  一八八  重兴寺九层塔  二一四  临津慈济寺  二二三
高达院(元宗大师)  一七八  (开京七层塔西京九层塔)  一八九  真观寺九层塔  二一九  真观寺(华严般若)  二二五
广明寺(丽祖舍宅)  一八二  金山寺(甄萱)  一九〇  西京重兴寺塔  二二〇。二四九  兴王寺(金字华严经)  二三一
崇山寺(五百罗汉画像)  一八二  榆岾寺(五十三佛)  一九二  开国寺塔(安舍利)  二二〇  开国寺(置宋朝大藏经)  二三一
玉龙寺(洞真大师)  一八四  王后寺。长游寺  二〇五  玄化寺锺  二二一  兴王寺(教藏都监)  二三三
帝释院(置大藏经)  一八五  兴法寺(忠湛碑文)  二一一  海州神光寺  二二一  开国寺(大藏经)  二三四
龟山寺(天竺三藏)  一八五  开泰寺(华严法会)  二一一  高僊寺佛骨  二二一  新华严经板  二三四
十三层黄金塔  二三四  大安寺佛骨  二四九。二五〇  弥勒寺(功臣堂)  二八二  银字院  三〇三
见佛寺(万日礼忏)  二三五  典狱署(般若道场)  二五四  禅家宗派图  二八五  延福亭(指空说戒)  三〇六
兴王寺小锺  二三七  广真寺(流头饮)  二六六  藏经钿函都监  二八五  栴檀园  三〇七
创南京  二三八  曹溪山定慧社  二六八  吐蕃僧  二八七  王轮寺(佛齿)  三二二
玄化寺(瑜珈显扬论)  二三九  迁都江华  二七五  兴王寺(黄金塔)  二八八  发僧徒为兵  三二七
安和寺(十六罗汉像)  二四六  皇龙寺塔(蒙兵烧毁)  二七六  谈禅法会  二九〇。二九一  南神寺(白莲会)  三二九
弘教院(华严道场)  二四九  大藏经板堂  二七九  金字院大藏经  二九四  演福寺塔  三三二。三三九
朝鲜(前韩)
瑞云寺(安大藏经)  三三九  禅宗兴天寺  三六五  归州寺  三七四  济州铜佛  三八二
演福寺塔  三四五  津宽寺(水陆社)  三六七  教宗兴德寺  三七四  诸州资福寺  三八三
海印寺(古塔安大藏经)  三四八  支天社(藏经板)  三六九  释王寺  三七五  健元陵开庆寺  三八五
桧岩寺(指空浮图)  三五二  逍遥寺(行宫)  三七〇  金藏庵(无学王师)  三七七  (兴天支天)社  三八五
见岩寺(水陆斋)  三六二  狮子庵(五台山)  三七二  诸宗寺刹  三八二  海印寺(印大藏经)  三八六
兴天寺(舍利)  三八六  兴天寺新锺  四一一  奉先寺锺  四三一  休静僧綂  四六三
大慈寺法华会  三八七  金刚经谚译  四一五  榆岾寺  四三二  南汉筑城  四八八
禅教宗都会所  三八九  桧岩寺(分身舍利)  四一六  橧岩寺重创  四三五  华严寺(禅宗伽蓝)  五〇一
世宗朝内佛堂  三九四  圆觉寺(议创)  四一七  神勒寺(重创)  四三七  华严寺(禅教两宗)  五二一
端宗妃净业院  三九七  圆觉寺锺  四一八  毁尼寺廿三所  四三九  释王寺(御制文)  五二五
东鹤寺(招魂记)  三九九  圆觉寺(译经)  四一九  龙门寺(重修)  四四〇  密阳表忠祠  五三五
道岬寺(妙觉和尚)  四〇一  上院寺(巡幸)  四二二  海印寺(重修印经)  四四二。四四六  释王寺(御制文)  五四四
追福印经  四〇一  长安寺(礼法起)  四二七  清溪寺(禅宗)  四四八  太古寺(御制文)  五四五
海印寺(印大藏经)  四〇三  洛山寺(礼观音)  四二七  海印寺印经  四四九  大芚寺(表忠祠)  五六〇
正因寺  四〇五。四三三  乾凤寺(驻跸)  四二八  新仁寿宫  四五一  创龙珠寺  五六四
月印千江之曲  四〇五  圆觉寺塔成  四二九  两宗禅科  四五二  释王寺(三师法号)  五七〇
龙门寺铜锺  四〇七  寺社条例(经国大典)  四二九  奉恩寺(移建)  四五三  表忠酬忠(三师影题)  五七四
灵山会上曲  四一〇  奉先寺  四三〇  罢两宗禅科  四五五  龙珠寺(恩重经板)  五七九
法住寺(空名帖)  五八八  重兴寺灾  六一七  寺刹令(三十本寺)  六二一  佛教中央学林  六二五
榆岾寺(空名帖)  五九一  海印寺(藏经板装钉)  六一七  印度佛舍利  六二一  寺刹僧尼綂计  六二六
归州寺(空名帖)  五九八  中枢院献议  六一七  佛教振兴会  六二二  (三十本寺及所属末寺)  六六～六七四
南北汉废缁营  六〇九  创觉皇寺  六二〇  联合事务所  六二三
海印寺(印大藏经)  六一一  元兴寺圆宗  六二〇  佛教杂志沿革  六二四
朝鲜佛教通史上编目次(终)

[book_title]朝鲜佛教通史中编目次
三宝源流  页
释迦如来应化记实  一
三藏结集诸论纷披（印度）  一五
传译经论撰述章疏（支那）  二三
印支渊源罗丽流派
俱舍宗  六〇  天台宗  六七  律宗  七五
成实宗  六一  法相宗  六九  华严宗  八一
三论宗  六二  地论宗  七一  禅宗  八四
摄论宗  六四  真言宗  七一
涅盘宗  六四  净土宗  七三
特书临济宗之渊源
七佛  九三  第十二祖马鸣  一〇三  第二十六祖不如蜜多  一一六
释迦牟尼佛  九四  第十三祖迦毘摩罗  一〇四  第廿七祖般若多罗  一一七
第　祖迦叶尊者  九五  第十四祖龙树  一〇五  (西天廿八东土第一)祖菩提达磨  一一八
第二祖阿难  九五  第十五祖迦那提婆  一〇六  第二祖慧可  一二五
第三祖商那和修  九六  第十六祖罗睺罗多  一〇六  第三祖僧璨  一二七
第四祖优婆毱多  九七  第十七祖僧伽难提  一〇八  第四祖道信  一二九
第五祖提多迦  九八  第十八祖伽邪舍多  一〇九  第五祖弘忍  一三〇
第六祖弥遮迦  九九  第二十祖闍夜多  一一〇  第六祖惠能  一三一
第七祖婆须蜜  一〇〇  第廿一祖娑修盘头  一一一  南岳怀让  一三九
第八祖佛陀难提  一〇一  第廿二祖摩挐罗  一一一  江西马祖道一  一四二
第九祖伏駄蜜多  一〇一  第廿三祖鹤勒那  一一二  百丈怀海  一四五
第十祖协尊者  一〇二  第廿四祖师子比丘  一一三  黄蘖希运  一四九
第十一祖富那夜奢  一〇三  第廿五祖婆舍斯多  一一四  临济义玄  一五一
兴化存奖  一五六  白云守端  一六八  无准师范  一八五
南院慧顒  一五八  五祖法演  一六九  雪岩祖钦  一八五
风穴延沼  一五九  昭觉克勤  一七五  及庵宗信  一八六
首山省念  一六一  虎丘绍隆  一八二  石屋清珙  一八六
汾阳善昭  一六三  应庵昙华  一八三  平山处林  一八八
石霜楚圆（慈明）  一六四  密庵咸杰  一七三
杨岐方会  一六六  破庵祖先  一八四
朝鲜禅宗临济嫡派
太古普愚  一八九  龟谷觉云  三二三  碧松智严  三三一
懒翁慧勤  二五四  涵虚已和  三二八  芙蓉灵观  三三三
幻庵混修  三二〇  碧溪正心  三三〇  庆圣一禅  三三四
无学自超  三二一  千峰卍雨  三三〇  清虚休静  三三六
浮休善修  三七五  (附)青梅印悟  三七七
朝鲜佛教通史中编目次(终)

[book_title]朝鲜佛教通史上编（上）
完山　李能和　尚玄居士　辑述
东州　崔南善　六堂学人　校阅
佛化时处
高句丽时代
○小兽林王〔高邱夫〕在位十三年
(壬申)二年(新罗柰勿王十七年百济近肖古王二十七年晋咸安二年)(佛纪一二九九年)
夏六月。秦王苻坚。遣使送浮屠顺道及佛像佛经于高句丽。王遣使谢。以其书教子弟。高句丽佛法始此。(三国史以下仿此)
【参考】释顺道。不知何许人也。迈德高标。慈忍济物。誓志弘宣。周流震旦。移处就机。诲人不倦。高句丽第十七解味留王(或云小兽林王)二年壬申。夏六月。秦苻坚。发使及浮屠顺道送佛像经文。於是君臣。以会遇之礼。奉迎于省门。投诚敬信。感庆流行。寻遣使回谢。以贡方物。或说顺道从东晋来。始传佛法。则秦晋莫辨。何是何非。师既来异国传西域之慈灯。悬东暆之慧日。示以因果。诱以祸福。兰熏雾润。渐渍成习。然世质民淳。不知所以裁之。师虽蕴深解广。未多宣畅。自摩腾入後汉。至此二百余年。後四年神僧阿道。至自魏(存古文)始创省门寺。以置顺道。古记云。以省门为寺。今兴国寺是也。後讹写为肖门。又剏伊弗兰寺。以置阿道。古记云。兴福寺是也。此海东佛教之始。惜乎之人也。之德也。宜书竹帛。以宣懿绩。其文辞不少槩见何哉。然世之使於四方。不辱君命。必待贤者而能之。则特至他邦。肇行未曾有之大事。非其有大智慧大谋猷。得不思议神通力。其何以行之哉。以此知其为异人。斯亦法兰僧会之流乎。
赞曰。
古者三韩鼎峙。开国称王。彼佛声教。蔑有其兆。及感应道交。贤德聿来。以赴机叩。易曰感而遂通天下之故。顺道有之矣。始予躬诣所谓兴国兴福。因有缀文记事之志。无缘以发之。今谬承景命。以顺道为传首云耳。(海东高僧传)。
【参考】海东高僧传（京北五冠山灵通寺住持教学赐紫沙门臣觉训奉宣撰）
论曰。夫佛之教也。性相常住。悲愿洪深。穷三际遍十方。雨露以润之。雷霆以鼓之不行而至。不疾而速。五目不能覩其容。四辩不能谈其状。其軆也无去无来。其用也有生有灭。故。我释迦如来。从兜率天。乘旃檀楼阁。入摩耶胎。以周昭王甲寅四月初八日。遂开右脇。生於净饭王宫。其夜五色光气入贯太微。通於西方。昭王问太史苏由曰有大圣人。生於西方。问利害。曰此时无他。一千年後声教被此土焉。始处宫中。示同世俗。粤四十二年甲申四月八日。佛年三十。踰城出家。（他诸书皆作十九出家三十成道）。遂坐树成道。转法利生。如优昙花时一现耳。初说华严。次说小乘。或般若。深密。或法华。涅盘。随机普被。任器方圆。其犹一风而万窍齐号。孤月而千江皆现。四十九年度脱羣品。列子所谓西方有圣人者是也。（列子云。吴太宰嚭。学孔子者也。问於孔子曰。夫子圣人欤。对曰丘博识强记。非圣人也。又问曰三王圣人欤。对曰三王善用智勇。圣非丘之所知。又问曰五帝圣人欤。对曰五帝善用仁信。圣非丘之所知。又问曰三皇圣人欤。对曰三皇善用时政。圣非丘之所知太宰嚭骇然曰。然则孰为圣者欤。孔子有间动容而对曰。西方有圣人者。不治而不乱。不言而自信。不化而自行荡荡乎民无能名焉（亦见史记）。）是时。文殊与目连。为人示迹于震旦。佛年七十九。以穆王壬申二月十五日。入灭於双林。白虹十二道。连夜未灭。王问太史扈多。曰西方大圣人。方灭度耳於是阿难等。结集金言。具载贝叶。经律论戒定慧。爰方启行。然杂华恒常之说。隐于虬宫。邪宗蚖肆。异部蛙鸣。既而马鸣屹起挺生。及陈那护法。唱之和之。摧邪显正。演义申宗。广大悉备乎西域。将有待而东驱矣。自佛灭一百十六年。东天竺国阿育王収佛舍利。役使鬼兵。散起八万四千宝塔。徧阎浮提。时当周敬王二十六年丁未也。塔兴周世。经二十二王。至秦始皇三十四年。焚烧典籍。育王宝塔。由是隐亡。当是时沙门利防（室利防也）十八贤者。赉持佛经。来化咸阳。秦始皇。不从而囚之。夜有金刚丈人破狱出之而去。盖机缘未熟故也。及後汉永平十三年。摄摩腾。竺法兰。来仪汉庭。慈云布於九州。法雨洒於四海。然按霍去病传云。得休屠王祭天金人则像设似先入於沙漠矣。又前汉哀帝时。秦景使月氐国。来传浮图经教。乃知前汉已行六十三年而後明帝方感金人梦耳。若我海东。则高句丽解味留王时。顺道至平壤城。继有摩罗难陁从晋来于百济。则枕流王代也。後於新罗第二十三法兴王践祚。梁大通元年丁未三月十一日。阿道来止一善县因信士毛礼隐焉。属有吴使者香。道。指其焚点之仪。由是延致王宫。然其教未阐。舍人厌髑。赤心面内。勇决国人之疑。噫。微夫子。吾当从何教也。自尔。圆光慈藏之徒。西入传法。上下信敬。内外奉行。先呼而後应。日益而月增遂使於三韩。及我圣祖革旧鼎新。尤尊佛教。凡制度多用佛教。守文继体之君。传而不失。惟太祖四代孙大觉国师。於宣王三年乙丑四月。航海求法。东至于洋。导其百派。大小始终顿圆之五教。各得其所。复归于正。然源乎周。派乎汉。汪洋於晋魏。汗漫於隋唐。波（澜）於宋。而渊沄於海东也。都筭佛入灭至今乙亥（高丽高宗二年）。二千一百六十四年。灭後第一千一十四年。入後汉。至今一千一百五十一年。自顺道入高句丽至今八百四十四年矣。且道不自弘。弘之由人。故着流通篇。以示于後。按古梁唐宋三高僧传。皆有译经。以我本朝。无翻译之事。故不存此科也
尚玄曰。按此海东高僧传着者觉训。即觉月首座。高丽高宗王时僧也。与李奎报交好有唱酬之作。见李相国集。又其行履。见崔滋补闲集。
【李相国集】访觉月师。用东坡诗韵各赋。
步步行随入谷云。自然幽洞辟红尘。已将蚊雀观锺釜。曾把螟蛉戏缙绅。俯仰归来推幻化。死生得丧任天钧。多师雪里犹赊酒。借与山中一日春。
次韵文禅师。哭觉月首座（首座高丽时僧职也）
世丧弥天释苑贤。我方闻讣倍凄然。空余庐岳裁莲社。无复华亭载月船。闻有诗评嗟未覩。(师尝着诗评不示予)早修僧传仅终编。(师曾修高僧传)法门梁栋今颓折。後学凭谁讨十玄。（按此可知师为华严宗师）
【崔滋补闲集】华严月首座。余事亦深於文章。有草集传士林。尝撰海东高僧传。时李东观允甫。言有默行者。不知族氏。年可五十。或为髠或为头陀。不念经不礼佛。终日宴坐瞑如也。有候之者。无贵贱不举目改观。问其名不应。问从甚处来。亦不应。故以默行者名焉。居皈正寺别区。时予适在龟城。道人存纯为予言。行者尝冬月。敷一座具。着一衲衣。衲中无虮虱。坐氷堗上。寒色不形。学道後进。抱册往从质疑者。无不委细开说。方大寒恐其冻也。候出时。遣房子。急爇柴头。温其堗而去。行者来观之。无喜愠色。徐出户。拾石砾填堗口。泥其灰涂隙而上。宴坐如初。自是不复遗温也。尝斋时食菜。不用酱。又不禁午後食。值幸则食之。或至七八日不食。自言凡名山有圣蹟无不游观。予往见。不交一言。後乙丑岁冬十月。游窟岩寺。寺僧曰。近默行者。来陟鸇岩乐之。就石窟构一小庵。躬负石筑堦。新开磴道。自山下至窟。置三百余层。无一石动摇者。时闻斋鼓。下来饭食。或至十余日不下。因往候焉。片石上有七言颂。是行者所作。其言颇涉神仙事。庚午岁。以定戎分道乘传复至龟城。问行者今在何所。城人云。顷往奉州三角山门岩居焉。去岁夏月。住窟岩寺时。谓寺僧曰。有鬼。自北方来萃此城。因下山入城。乘城上巡行而出。城人皆见之。後有鬼火。昼伏昏起。其色青尖不等。或入人家。或聚园树。或飞空中。城人击鸣器以噪之。守夜不眠。如是过数日方止时予三妻息亦在是城。问之果然。後有僧益芬来告予。近往三角山。见行者无小恙好在。近旁村民。恐行者之去。相与修完所住草屋。日夕供护焉。将告别。行者谓芬曰。大都修行者。不以寒苦易其志。今之修行者。必欲高楼屹殿庇其徒。美食细服供其身出入公卿士大夫之门。谕以造寺息利为得福。多屠割平民。乌在其为修行者欤。汝勉之无忽也。芬佩服焉。东观言如此。因撰传以补僧史之阙遗。
(甲戌)四年(新罗柰勿王十九年百济近肖古王二十九年晋宁康二年)
秦僧阿道。来高句丽
【备考】释阿道或云本天竺人。或云从吴来。或云自高句丽入魏。後归新罗。未知孰是。风仪特异。神变尤奇。恒以行化为任。每当开讲。天雨妙花。始新罗讷祗王时。有黑胡子者。从高句丽至一善郡。宣化有缘。郡人毛礼。家中作窟室安置。於是。梁遣使赐衣着香物。君臣不知香名及与所用。乃遣中使。斋香遍问中外。胡子见之。称其名目曰焚此则香气芬馥。所以达诚於神圣。所谓神圣。不过三宝。一曰佛陁。二曰达摩。三曰僧伽。若烧此发愿。必有灵应。时王女病革。王使胡子焚香表誓。厥疾寻愈。王甚喜馈赠甚厚。胡子出见毛礼。以所得物赠之报其德焉。因语曰。吾有所归。请辞。俄而。不知所去。毗处王时。有阿道和尚。与侍者三人。亦来止毛礼家。仪表似胡子。住数年。无疾而化。其侍者三人。留住。读诵经律。往往有信受奉行者焉。然按古记。梁大通元年三月十一日。阿道来至一善郡。天地震动。师左执金环锡杖。右擎玉鉢应器。身着霞衲。口诵花诠。初到信士毛礼家。礼出见。惊愕而言曰。曩者高丽（此谓高句丽也）僧正方来入我国。君臣怪为不祥。议而杀之。又有灭垢玼从彼复来。杀戮如前。汝尚何求而来耶宜速入门。莫令隣人得见。引置密室。修供不怠。适有吴使。以五香献原宗王。王不知所用。遍询国中。使者至问法师。师曰以火烧而供佛也。其使偕至京师。王令法师见使。使礼拜曰。此边国。高僧何不远而。王因此知佛僧可敬。勅许颁行。又按高得相诗史曰。梁氏遣使曰元表。赉送沉檀及经像。不知所为咨四野。阿道逢时指法相。注云阿道再遭斩害。神通隐毛礼家。则梁吴之使莫辨其详。又阿道之迹。多同黑胡子何哉然自永平至大通凡四百余年。高句丽兴法已百五十余年。而百济已行一百四十余年矣。若按朴寅亮殊异传云。师父魏人崛摩。母曰高道宁。高丽人也。崛摩奉使高丽私通还魏。道宁因有身诞焉。师生五稔。有异相。母谓曰。偏孤之子。莫若为僧。师依教即於是日剃发。十六入魏。觐省崛摩。遂投玄彰和尚。受业十九年。归宁於母。母谕曰此国机缘未熟。难行佛法。惟彼新罗。今虽无声教。尔後三千余月。有护法明王御宇大兴佛事。又其国京师。有七法住之处。一曰金桥天镜林。(今兴轮寺)二曰三川岐。(今永兴寺)三曰龙宫南。(今皇龙寺)四曰龙宫北。(今芬皇寺)五曰神游林。(今天王寺)。六曰沙川尾。(今灵妙寺)七曰壻请田。(今昙严寺)此等。佛法不灭。前劫时伽蓝墟也。汝当归彼土。初传玄旨。为浮图始祖。不亦美乎。师既承命子之声。出疆而来寓新罗王阙西里。(今严庄寺是也)时当味邹王即位二年癸未矣。师请行竺教。以前所不见为怪。至有将杀之者。故退隐于续村毛禄家。今善州也。逃害三年。成国官主疾病不愈。遗使四方求能治者。师应募赴阙。为疗其患。王大悦。问其所欲。师请曰但剏寺於天镜林。吾愿足矣。王许之。然世质民顽。不能归向。乃以白屋为寺。後七年。始有欲为僧者。来依受法。毛禄之妹名史侍。亦投为尼。乃於三川岐。立寺曰永兴。以依住焉。味邹王崩後。嗣王亦不敬浮图。将欲废之。师还续村。自作墓入其内。闭户示灭。因此圣教不行於斯卢（新罗一名斯卢）厥後二百余年。原宗果兴像教。皆如道宁所言。自昧邹至法兴凡十一王矣。阿道出现年代前却如是其差舛。并是古文不可取舍。然若当味邹时已有弘宣之益。则与顺道同时明矣。以其中废而至梁大通乃兴耳。故并出黑胡子元表等。叙而观焉。
赞曰。
自像教东渐。信毁交腾。权舆光阐。代有其人。若阿道黑胡子。皆以无相之法身。隐现自在。或先或後。似同似异。若捕风缚影。不如执迹而定也。但其先试可而後启行。始逃害而终成功。则秦之利方。汉之摩腾。亦无以加焉。易曰藏器待时。阿道之谓矣。(海东高僧传)。
(乙亥)五年(新罗柰勿王二十年百济近肖古王三十年近仇首王元年晋宁康三年)
春二月高句丽创省门寺伊弗兰寺。以置胡僧顺道阿道。
【备考】三国史。高句丽始创肖门寺。以置顺道。又创伊弗兰寺。以置阿道。此海东佛法之始。
【参考】海东高僧传。顺道来後四年。神僧阿道至自魏。(存古文)始创省门寺。以置顺道古记云。以省门为寺。今兴国寺是也。後讹写为肖门。又创伊弗兰寺以置阿道。古记云兴福寺是也。此海东佛教之始。
【参考】三国遗事云。高丽本记（高丽谓高句丽）云。小兽林王即位二年壬申。乃东晋咸安二年孝武帝即位之年也。前秦苻坚。遣使及僧顺道。送佛像经文。又四年甲戌。阿道来自晋。明年乙亥二月。创肖门寺以置顺道。又创伊弗兰寺以置阿道。此高丽佛法之始僧传作二道来自魏云者误矣。实自前秦而来。又云肖门寺今兴国伊弗兰寺今兴福者亦误。按丽时都安市城。一名安丁忽。在辽水之北。辽水一名鸭绿。今云安民江。岂有松京之兴国寺名。
○广开土王〔高谈德〕在位二十一年
(壬辰)元年(新罗柰勿王三十七年百济阿莘王元年晋太元十七年)
三月高句丽王。下教崇佛求福。又命有司。立国社。修宗庙
(癸巳)二年(新罗柰勿王三十八年百济阿莘王二年晋太元十八年)
高句丽创九寺於平壤。
(丙申)五年(新罗柰勿王四十一年百济阿莘王五年晋太元二十一年)
晋僧昙始。来化辽东。
【备考】释昙始关中人也。自出家。多有异蹟。足白於面。虽涉泥水。未尝沾湿。天下咸称白足和尚。以晋太元末年。赉持经律数十部。往化辽东。乘机宣化。显授三乘。立以归戒。梁僧传以此为高句丽闻法之始。时当广开土王五年。新罗柰勿王四十一年。百济阿莘王五年。而秦苻坚送经像後二十五年也。是後四年。法显西入天竺。又二年罗什生来。玄高法师生焉。晋义熙初。师复还关中。唱道三辅。长安人王胡之叔某。死已数年矣。一日梦中。忽来现形。接引王胡。游遍地狱。示诸果报。胡辞还。叔谓胡曰。既已知其因果。要当奉事白足阿练。用修白业。胡敬诺。寤已遍询众僧。唯见始足白於面。因即事之。晋末凶奴赫连勃勃。袭破关中。斩戮无数。师亦遇害。力不能伤。普赦沙门。悉皆不杀。而潜遁山中。修头陁密行。未几。拓拔焘。复克长安。擅威关洛。时博陵崔浩。少习左道。猜疾释教。位居伪辅。为焘所深信。乃与天师宼氏（宼谦之也）说焘。以谓佛教。无益於世。民利有伤。劝令废之。焘惑其言。以伪太平七年。遂毁灭佛法。分遣军士烧掠寺社。綂内僧尼。悉令罢遣。其有窜逸者。追捕枭斩之。四境之内。无复沙门。时玄高等被害。语在本传。师闭绝於兵革所不至处。依隐阅世。及太平末。师筭知焘死之将至。乃於元会日。手策金锡。即到宫门。有司奏云。有白足道人。从宫门径入。仪形可恠。焘闻已。即令猛卒斩之不伤。焘大怒。自以所佩利劒斫焉。唯剑所着处有痕如红线。軆无余异。时有北园养虎子槛。焘驱令贻之。虎皆潜伏。终不敢近。焘试遣天师近槛。猛虎辄鸣吼。直欲抟噬。於是焘乃知佛教威神。非黄老所及。即奉师上殿。顶礼其足。悔责諐咎。师为说因果报应不差。指掌开示。畧现神异。焘生大慙惧。改往修来然祸恶已稔。遂感厉疾。而崔宼亦发恶病。将入死门。焘以为祸由彼作。罪不可赦。因族灭二家。宣令国内。光复竺教。锺梵相闻。既而孙濬袭位。深惩殷鉴。洪阐真风。宝[叠*毛]制度。其兴也勃焉。师不知其所往。
赞曰。
火炎崑冈。玉石俱焚。霜严草野。萧兰共悴。师之艰难险阻。诚曰殆哉。虽伐树削迹。不足比也。然随时隐现。若青山白云之开遮。遇害亏盈。如碧潭明月之捞掍捐躯济溺。道之以兴。菩萨法护。正当如此。其来桑域。决膜生盲。亦乘夙愿而至者耶。(海东高僧传)。
【叅考】智证国师碑(新罗崔致远撰)云。西晋昙始始之貊。如摄腾东入。句骊阿度度于我(我谓新罗)如康会南行。
尚玄曰。昙始之东化。自是实事。而疑当时貊与辽。俱属高句丽也。但元魏太武沙汰佛法之後。昙始尚无恙。则其非西晋之僧也明矣
【叅考】三国遗事〔辽东城育王塔〕三宝感通录。载高丽辽东城傍塔者。古老传云高丽圣王。（高句丽始祖曰东明圣王）按行国界次。至此城。见五色云覆地。往寻。云中有僧执锡而立既至便灭。退看还现。傍有土塔三重。上如覆釜。不知是何。更往覔僧。惟有荒草。掘深一丈。得杖并履。又掘得铭。上有梵书。侍臣识之。云是佛塔。王委曲问诘。答曰汉国有之。彼名蒲图王。(本作休屠王祭天金人)因生信。起木塔七重。後佛法始至。具知始末。今更损高木塔朽坏。育王统一阎浮提洲。处处立塔。不足可恠。又唐龙朔中。有事辽左。行军薛仁贵。行至隋主讨辽古地。乃见山像空旷萧条。绝於行往。问古老云。是先代所现。便图写来京师。(具在若函)按西汉与三国地理志。辽东在鸭绿之外。属汉幽州。高〔句〕丽圣王。未知何君。或云东明圣帝。疑非也。东明以前汉元帝建昭二年即位。成帝鸿嘉壬寅薨于时汉亦未见贝叶。何得海外陪臣。已能识梵书乎。然称佛为蒲图王。似在西汉之时西域文字或有识之者。故云梵书尔。按古传。育王命鬼徒。每於九亿人居地（九亿人疑即今之九万人）立塔。如是起八万四千於阎浮界内。藏於巨石中。今处处有现瑞非一。盖真身舍利。感应难思矣。
○长寿王〔高巨琏〕在位七十八年
(乙卯)六十三年(新罗慈悲王十八年。百济文周王元年刘宋元徽三年)
秋九月高句丽王巨琏。自将攻百济。杀其王余庆。用浮屠道琳之间牒也。
【备考】史纪。初高句丽王。阴求可以间百济者。浮屠道琳应募。曰臣虽无能。思有以报国。愿大王指使之。王悦。密遣之。琳为得罪。兦入百济。时百济王好博奕。琳诣王门。告曰臣少而学碁。颇入妙。王召与碁。果国手。遂尊为上客。甚昵之。恨相见之晚。琳一日侍坐。从容言。臣异国人。上不疎外。恩私甚渥。未有分毫之益。愿献一言。王曰第言之。琳曰大王之国四面山河。天设之险。四邻莫敢觊觎。奉事之不暇。王当以崇高之势。富有之业。竦人之视听。而城郭不葺。宫室不修。先王骸骨权攒露地。百姓屋庐屡毁河流。臣窃为大王不取也。王曰诺。尽发国人。蒸土筑城。又起宫室楼阁台榭。无不壮丽。取大石於郁里河。作椁以塟父骨。缘河树堰。自蛇城东至崇山之北。由是仓庾虚竭。人民困穷。国势甚危。琳逃还。以告高句丽王。王喜伐之。
○文咨王〔高罗云〕在位二十八年
(丁丑)七年(新罗炤智王十九年百济东城王十七年齐建武四年)(佛纪一五二四年)
秋七月高句丽创金刚寺。
阳原王〔高平成〕在位十四年
(辛未)七年(新罗真兴王十二年百济圣王二十九年梁大宝二年)(佛纪一五七八年)
高句丽惠亮法师。归于新罗。
平原王〔高阳城〕在位三十一年
(丙申)十八年(新罗真智王元年百济威德王二十三年陈大建八年)(佛纪一六〇三年)
高句丽大丞相王高德。遣沙门义渊入邺。见前齐定国寺沙门法上。问释教始末缘由。自西徂东年世帝代而还。
【备考】释义渊高句丽人也。世系缘致。咸莫闻也。自肄剃染。善守律仪慧解渊深见闻泓博。兼得儒贤。为一时道俗所归。性爱传法。意在宣通。以无上法宝。光显实难未辨所因。闻前齐定国寺沙门法上。戒山慧海。肃物范人。历跨齐世。为都綂。所部僧尼。不减二百万而上纲纪将四十年。当文宣时。盛弘释典。内外阐扬。黑白咸允。景行既彰。逸响遐被。是时。高句丽大丞相王高德。乃深怀正信。崇重大乘。欲以释风。被之海曲。然莫测其始末缘由。自西徂东年世帝代。故件录事条。遣渊乘帆向邺。启发未闻。其畧曰。释迦文佛入涅盘来至今几年。又在天竺经历几年。方到汉地。初到何帝年号是何。又齐陈佛法谁先从尔。至今历几年帝。请乞具注。其十地。智度。持地。金刚般若等诸论。本谁述作。着论缘起。灵瑞所由。有传记不。谨录谘审。请垂释疑。上答云佛以姬周昭王二十四年甲寅岁生。十九出家。三十成道。当穆王二十四年癸未。王闻西方有化人出。便即西入。至竟不还。以此为验。四十九年在世灭度。至今齐世武平七年丙申。凡一千四百六十五年。後汉明帝永平。经法初来。魏晋相传。吴孙权赤乌年康僧会适吴。方弘教法。持地阿僧伽比丘。从弥勒菩萨受得其本。至晋安帝隆安年昙摩谶。於姑臧为河西王沮渠蒙逊。译摩诃衍论。是龙树菩萨造。晋隆安年鸠摩什波至长安。为姚兴译十地论金刚般若论。并是僧佉弟波薮盘豆造。至魏宣武帝时。菩提流支始翻。上答指证由缘甚广。今畧举要。渊服膺善诱。博通幽奥。辨高炙輠。理究连环。曩日旧疑。涣然冰释。今兹妙义。朗若霞开。西承慧日。东注法源。望悬金而不刊。传羣玉而无朽。所谓苦海津济。法门梁栋者。其唯吾师乎。既返国。揄扬大慧。导诱羣迷义贯古今。英声藉甚。自非天质大拔。世道相资。何以致如斯之极哉。史不叙所终故不书。
赞曰。
佛生年月。传记互出。理难一定。然渊亲承法上口授而来。乃与老法琳辨正论所据。若合符节。当以此为指南。然钜儒吴世文。援引古文。特启异论。致有问对虽辞旨烦丽。亦不足凭也。(海东高僧传)。
○婴阳王〔高元〕在位二十八年
(乙酉)八年(新罗真平王四十七年百济武王二十六年唐武德八年)
高句丽王。遣人入唐。求学佛老教法。帝许之。
○宝藏王〔高臧〕在位二十六年
(壬寅)元年(新罗善德女主十一年百济义慈王二年唐贞观十六年)
高句丽僧德昌。觇新罗。
【备考】史纪云。新罗遣伊飡金春秋。乞师於高句丽。六旬不返。金庾信请王。将伐高句丽。募兵三千已。渡汉江。高句丽谍者(即德昌也)奔告王。遂厚礼春秋而归之。
(癸卯)二年(新罗善德女主十二年百济义慈王三年唐贞观十七年)
高句丽遣使于唐。求道教。先是。盖苏文告王曰。三教譬如鼎足。阙一不可。今儒释并兴。而道教未盛。请遣使於唐求之。王奉表陈请。帝遣道士叔达等八人。兼赐老子道德经。王喜。馆於佛寺。
(庚戌)九年(新罗真德女主四年百济义慈王十年唐永徽元年)
夏。高句丽沙门普德。以高句丽崇奉道教。不信佛法。遂南移百济之完山孤大山。
【备考】三国遗事云。本记云。丽季武德贞观之间。国人争奉五斗米教。唐高祖闻之遣道士。送天尊像来。讲道德经。王与国人听之。即第二十七代荣留王即位七年武德七年甲申也。明年。遣使往唐。求学佛老。唐帝许之。及宝藏王即位。亦欲兴三教。时宠相盖苏文。说王。以儒释并炽而黄冠未盛。特使於唐。求道教。时普德和尚。住盘龙寺悯左道匹正。国祚危矣。屡谏不听。乃以神力飞方丈。南移于完山州（今全州郡）孤大山。（舆地胜览作全州高达山）而居焉。即永徽元年六月庚戌也。（又本传云乾封二年丁卯三月三日也）未几国灭。今景福寺有飞来方丈是也。高丽真乐公留诗在堂。文烈王着传行世。大安八年辛未。佑世僧綂。（大觉国师义天）到孤大山景福寺飞来方丈。礼普德圣师之真。有诗云。涅盘方等教。传受自吾师。可惜飞房後。东明古国危。跋云。高丽藏王。惑於道教。不信佛法。师乃飞房。南至此山。後有神人。现於高丽马岭。告人云。汝国败兦无日矣。具如国史。余具载本传与僧传。师有高弟十一人。无上和尚与弟子金趣等。创金洞寺。寂灭义融二师。创珍丘寺。智薮创大乘寺。一乘与心正大原等创大原寺。水净创维摩寺。四大与契育等创中台寺。开原和尚创开原寺。明德创燕口寺。开心与普明亦有传。皆如本传。
赞曰。
释氏汪洋海不穷。百川儒老尽朝宗。丽王可笑封沮洳。不省沧溟徙卧龙。
(戊辰)二十七年(新罗文武王八年唐高宗总章元年)(佛纪一六九五年)
高句丽兦于唐。唐以高句丽浮屠信诚。为银青光禄大夫。先是唐帅李积。与新罗兵。合围平壤城。高句丽王高臧降。大臣男建犹固守。浮图信诚。遣谍内应。城遂破。
【备考】史记云。春正月唐将李积。帅师伐高句丽。以右相刘仁轨为辽东道副大总管。以郝处俊金仁问副之。使仁问徵兵於新罗。合围平壤城月余。高句丽王遣泉南产帅首领九十八人。竪白幡。诣积降。积以礼接之。男建犹固守。频遣兵出战。皆败。男建以军事委浮屠信诚。信诚密遣谍。约内应。後五日启阖。积纵兵鼓噪而入。火其门。灼焰四兴。男建急窘。自刺不绝。积执臧及子福男德男大臣男建等二十余万众归唐。新罗金仁问等随之。唐置都护府於平壤。以薛仁贵为都护。分五部百七十六城。六十九万余户。为九都督府四十二州百县。皆綂於都护府。
【(附)叅考】高句丽僧宝关系日本者
【惠便】〔日本书记〕　敏达十三年（百济威德王三十年高句丽平原王二十三年甲辰）九月。从百济来鹿深臣(阙名字)有弥勒石像一躯。佐伯连(阙名字)有佛像一躯。是岁。苏我马子宿祢。请其佛像二躯。乃遣鞍部村主司马达等。池边直水田。使於四方。访覔修行者。於是。唯於播磨国。得僧还俗者。名高丽惠便。大臣乃以为师。令度司马达等女曰善信尼(下略)
〔元亨释书〕　(济北沙门师链撰（贞治三年刊元亨二年成）)释惠便。高丽国人。敏达十三年。苏马子。奏取百济弥勒石像。於石川宅侧。创殿安置。时无奉香火者。使梁人司马达等。四方寻求沙门於播州得似比丘者。问之。对曰此方不敬沙门。故我混俗耳。乃便也。马子贵为师
〔本朝高僧传〕　(浓州成德沙门师蛮撰（元禄十五年）)和州石川寺沙门惠便传。释惠便。高丽国人。慕我风俗。渡海而来。是时。佛法草昧。不敬僧宝。铲光埋名。混於民间。敏达十三年秋九月。百济使鹿梁。持弥勒石像而来。苏我马子造精舍於石川宅侧。奏求石像安置殿里。时无奉香火者。使梁人司马达等。寻求沙门於四方。偶得便于播州某所而还。苏氏迎居精舍。乃为崇师。冬十月苏氏。令司马娘善信及禅藏。慧善。就便得度。一日便请僧尼设大会斋。司马达等在座。忽於馔上。感现舍利。即献苏氏。其舍利神异无方。苏马子益厚其净信矣〔又释慧聪百济人。崇峻三年春三月。偕国贡来。精於律学。苏马子受戒法〕
赞曰。
用之则行。舍之则藏。此圣贤之行也。凡愚之非所能也。便。本欲教化此国。未得其时。隐於草莽。与农夫野人若将终身焉。幸逢苏氏之请住最初精蓝。素志云惬舍利发祥。初夫用舍不与於己。行藏又从于时。论之。圆二谛兼三学之人也矣。
〔日本佛教畧史〕　敏达十三年。高句丽沙门惠便。应苏我马子之请。度善信尼。禅藏惠善三比丘尼。於石川精舍。设大斋会。是为日本度尼之始。盖是时。苏我马子得百济佛像一躯。造殿奉之矣。
【惠慈】〔日本书记〕　推古三年。（高句丽婴阳王五年乙卯）五月丁卯。高丽僧惠慈皈化。则皇太子廐户师之。是岁。百济惠聪来之。此两僧。弘演佛教。并为三宝之栋梁。四年十一月。法兴寺造竟。(中略)是日惠慈惠聪二僧。始住於法兴寺。十年闰十月己丑。高丽僧隆。云聪。共来皈。二十三年十一月癸卯。高丽僧惠慈皈于国。
〔元亨释书〕　释惠慈。高丽人。推古三年五月贡来。皇太子丰聪师之。与百济惠聪同弘佛教。四年冬。法兴寺成。敕慈及聪同居。二十二年皈本邦。
〔本朝高僧传〕　和州法兴寺沙门惠慈传。释惠慈。高丽人。推古三年夏五月贡来。皇太子丰聪师之。与百济惠聪。弘通佛教。为三宝之栋梁。四年冬十月。法兴寺成。勅慈及聪同居。二十二年慈皈本邦。〔又释僧隆。释云聪。高丽人推古十年冬十月来〕。
【(附)圣德太子传】　太子讳圣德。用明帝第一子。母穴穗部皇子之女也。梦金色僧告曰有救世之愿。请托后胎。问卿为谁。曰我是救世菩萨。家在西方。曰后身垢秽。岂其宜乎曰不厌垢秽。但愿度生飞。入其口。寤即有妊。而及八月。胎中有声。敏达二年正月初一。后游禁庭。及至马廐。太子俄诞。后身无恼。时赤黄光西来照宫。仅经四月。乃能言语。知人举止。軆貌丽洁。奇香袭然。傅母嫔御弥月带馥。年甫二岁。二月中旬。向东合掌称南无佛。六年冬。百济国贡经论。太子奏曰。昔在陈国。畧见斯文。诸恶莫作。诸善奉行。思其垂范。今欲见之。帝及羣臣。拍手惊异。从此。每日烧香看读。至翼年冬。终数百卷。因奏曰。每六斋日。诸天检察。请令天下。是日禁屠。上制可。十年春。虾夷宼叛议臣献策。顾问太子。对曰国之大事。小儿何知。无以有一厚谕巨魁。要盟放还。恩禄制贪。剪止後患。帝从其言。魁帅绫糟。感恩来欵。又召博士觉架外学理通。用明帝崩大子初侍汤药。昼夜不寝。及葬於河内科长山陵。丧服徒行。两足流血。距跃拊胸。息绝更苏。推古元年。登庸储贰。布摄万机。仁如父母。三年夏五月。高丽惠慈。百济惠聪来。深达内教。太子师之。闻一知十。二僧相叹。谓为真人也。尝谓慈曰。法华某卷某句阙一字。慈曰我本国经。亦无此字。太子曰吾所持之经。有此字。慈曰何在。太子笑曰在隋国衡山寺。慈大惊异。五年夏四月。百济王子阿佐来朝。私於舘人。请见太子曰久闻圣名。拜观意足矣。乃召殿内。佐见太子。下庭跪地。合掌说偈。太子曰。此人。昔为我徒。故来谢耳。六年春正月。娶膳大妃。十二年四月。肇制宪章十七条。天下赖之。十四年秋七月。帝诏太子。讲胜鬘经。命诸大德质问经义。太子披袈裟。秉玉麈尾。据师子座。讲已。天雨莲华三尺许。即其地建橘寺。冬十月讲法华於冈基宫。王臣信闻。七日而竟。赐播州庄田一千亩。即纳法隆寺。十五年秋七月。命小野妹子。先世所持法华在衡山般若台。当往取来。且授衣三领曰。昔友三人。尚存在山。以此畀之。妹子入隋登南岳。遇三僧。便遗伽梨。陈太子旨。三僧叹久。取一漆函。副书以赠。妹子还来。太子开函。曰老僧误寄。此非吾所持之经。班鸠宫有梦殿。一月三度。沐浴而入。制胜鬘法华维摩等经疏。有滞碍。则必有金人来自东方。谕以深义。是秋九月。又入梦殿。闭户七日。惠慈曰太子入三昧。乃出定。经在玉几。以阙字示慈曰。是我所持。前取来者。弟子经也。十七年。隋使裴清来曰。去秋。太子驾青龙车。从数百人。入南岳旧坊。取法华经。凌虚而去。正是入定时也。二十年冬十二月。巡游河摄过和之片冈。遇菩提达磨用明二年。亲讨物部守屋之日。以白胶木刻四天王像。安摄之玉造岸上。推古之物移於难波荒陵东。今号四天王寺也。二十五年。入定观皇綂。出奏曰。後代多灾患。非佛法力。难固帝祚。请立梵刹。以镇护之。帝从其奏。於熊凝邨创大安寺。二十六年冬。谓膳妃曰。我在南岳。承达磨劝诱。生此土居储贰。一乘妙义。遍金殿而不满下凡。思舍此身。托生微家。誓作沙门。救济众生。子从我乎。妃曰。三从之身。岂得违命。二十七年巡视畿内江州所建之寺。给地。植木。置田。辟园。堀池。终到蜂冈。检无戒僧。即日摈出寻往科长。召匠作墓。设二床曰。以辛巳春。我来此处。是冬十月。特赐诏问。奏闻兴隆三宝。慈怜四民。因述意愿。进语四条。二十九年二月五日。太子谓妃曰。流传佛法。吾事毕矣。不乐久住。今夜当行。即同沐浴。着新衣裳。俱起就寝。翼朝日高。侍嫔揭帏。二人长往。寿筭四十九。妃寿未记之。天地变现。天皇临哭。大臣具位。如离恃怙。哀号之声。满四衢道。太子与妃。颜容不变。身轻如衣。香气发越。宫僚持香华幡盖。梵众鸣磬钹。讽梵呗。引送灵轝。葬于科长。百姓如堵。素服擎花。太子有骊马。常驾游。尝令调子麻吕执靶。上富士山。巡行甲斐信浓。是日自驰。负鞍从葬。向庙大嘶。数声而毙。异鸟止坟。吓逐乌鸢。时人呼之为守墓鸟。惠慈在高丽。闻讣恸哭。曰太子舍我。我何独存来岁二月。同日逝矣。至期果然。太子有六名。生於廐边故曰廐户。用明帝爱敬居宫南上殿故曰上宫。八人奏事一时闻别故曰八耳。聪明仁恕故曰圣德。丰聪耳聪者。八耳之同称也。太子所造大伽蓝九。曰天王寺。法隆寺。元兴寺。中宫寺。橘寺万城寺。日向寺。且近江一州有四十八寺。五畿梵刹。可准而知。其余蕞寺。不可枚数焉。
赞曰。
抱慧思之再身。调熟此土。时机之生酸。而从襁褓之中克赫厥灵。一戎衣剪灭凶顽。储贰摄政。圣谟洋洋。布世之宪章。讲赞於真乘。令各知所皈向焉。於烁圣德。吾国兴法之洪基也。
论曰。或人谓曰。近儒撰书。排斥佛法。太子之圣。暨传教弘法诸师驳杂之讥。无所不至。子何居然视之耶。余曰。束於教者。不知大方。而管窥蠡测。画於局见。不可以语於道。宜乎为诋也。吾佛之道。大而无外。尊之无对。洋洋焉浩浩焉。不能得而名焉。天神护崇。王臣承嘱。曾何毁誉之足累。吾道乎哉。唐宋之间。韩欧程朱力排之言。滋繁而佛法愈盛。力穷意消。一叅禅门。及听昌道性理之说。阳儒阴禅。悔先言钦後戒焉。矧今坚执管测者。拾珍韩朱之唾余。作屑屑之词。而僈神罔圣。欲铄佛法。萤火须弥。殊知其不及耳。虽然。浇漓之风。僧阶华美。纷纭早进。外於宗义。痴慢塞路。谏诲难容。吾恐外侮之忧。不在他人。故举先哲之言行。以为逆耳之箴矣。吾子如何之思乎。或人唯唯而退。
【僧隆】〔元亨报书〕　释僧隆。高丽人。推古十年（高句丽婴阳王十二年壬戌）十月共沙门云聪来。
【昙徵】〔日本书纪〕　推古十八年（高句丽婴阳王二十年庚午）三月。高丽王。贡上僧昙徵。法定。昙徵知五经。且能作彩色。及纸墨。并造碾磑。盖造碾磑。始于是时欤。
〔元享释书〕　释昙徵。推古十八年三月。高丽国贡来。沙门法定共之。徵涉外学。善五经。又有伎艺。造碾磑。工彩画。
赞曰。
(云云中畧)年祀寝远。化迹不详。故予於是并系缀焉。然慧慈抠上宫之衣。观勒始僧[契-大+石]之任。不为无得矣。呜呼。昙慧道深者。此方之腾兰也。惜哉古记阙焉。
〔本朝高僧传〕　释昙徵。推古十八年春三月。高丽国贡来。涉外学善五经。又有伎艺造碾磑。工彩画。是时本朝。未善绘事。就徵受指教(系于和州元兴寺沙门慧弥传末)
【慧灌】〔元享释书〕　释慧灌。高丽国人。入隋。受嘉祥吉藏三论之旨。推古三十有三年乙酉（高句丽荣留王七年）春正月。本国贡来。敕住元兴寺。其夏天下大旱。诏灌祈雨。灌着青衣讲三论。大雨便下。上下大悦。擢为僧正。後於内州。创井上寺。弘三论宗。
赞曰。
腾兰来汉。汉人始得耳真乘焉。然其道浑朴。无宗派之称矣。罗什入关之後三论之宗聿煽。诸家之割合。皆殿之矣。我钦明之圣统。海藩不替於贡。昙慧道深偕计来仪。此时佛法草昧。诱导惟微。灌公因三韩句丽之宾。起无畏提婆之唱。夏旱降大雨於天下。时渴洒甘露於井上。藏公寻来。系嗣绳绳。呜呼。三论也。为两朝宗旨之先登。异焉耳乎哉。或曰曹魏嘉平二年。中天竺昙摩迦罗至洛阳。出戒本子何称三论为宗之始乎。曰魏之前。比丘出家。只剪发而受三皈而已。迦罗见东土之缺僧仪。始行四分戒本。羯磨法是。又沙门之通仪也。不必立为宗也。以故其後承禀不续。至李唐。南山道宣。建律宗。远取迦罗为祖耳矣。虽仪法起於魏。而宗趣成於唐。予之前言者宗派也。
〔本朝高僧传〕　释慧灌。高丽人。入隋。从嘉祥吉藏大师。禀三论旨。推古三十三年正月元日。本国贡来。敕住元兴寺。盛说空宗。是岁夏旱。诏灌祈雨。灌着青衣。演讲三论。大雨。天皇大悦。擢任僧正。白凤十年春二月。和州禅林寺成。请灌为落庆导师。灌又河内志纪郡创井上寺。弘通本宗。年九旬而灭度。为本朝三论宗始祖焉。余至常州鹿鸣。信宿根本寺。历观殿裹。有慧灌僧正之牌。楞侧奖朽。字画灿然。主曰。慧灌当时开山也。问古记。无有之。按昔武雷命神护景云元年。出鹿岛居奈良三笠郡。好相接故。移瓶锡谕化东民欤。
赞曰。
钦明推古之朝。百济高丽入贡之僧。大槩提婆宗也而不说宗派。又无统付暨灌师来。始讲三论。上下仰风。贻厥相序。粱法朗者。三论之祖也。在兴皇寺。服青衣登讲筵。灌师之披青衣。祈雨得徵。亦有所据焉。
【附道登】〔本朝高僧传〕　释道登。不详其许。推古末年。（高句丽荣留王十年戊子）自高丽入大唐。随嘉祥寺吉藏大师。传三论旨。从遣唐使。皈住元兴寺。专演空宗。与道昭齐名。孝德天皇大化元年秋八月。诏登及福亮慧云等十师。曰宜令诸寺众僧。弘传释教。二年丙午敕登道昭始架宇治川大桥。帝命右史撰石上铭。铭曰。浼浼横流。其疾如箭。修修征人。停骑成市。欲超重深。人马亡命。从古至今。莫知抗苇。世有释子。名曰道登。出自山尻慧满之家。大化二年。丙午之岁。构之此桥。济渡人畜。即因微善。爰发大愿。结因此桥。成果彼岸。法界众生。普同此愿。梦裹空中。导其昔缘。白雉元年。长户国司艹壁连丑经。献白雉。道登奏曰。昔高丽王。欲建寺。相攸。见一白鹿。遂於其地造营白鹿园寺佛法大兴。又白雀见于田庄佥云休祥也。帝因纪元(下略)
【道显】〔本朝高僧传〕　释道显。高丽人。蠹巢竺坟。渔猎鲁诰。闻日本君臣崇信佛法。附贡船而来。敕住大安寺。教授之暇。撰日本世记若干卷。天智元年（高句丽末年）三月。唐人新罗人。代高丽。高丽主乞援吾国。朝廷徵兵。发遣海外(下略)
【附行善】〔本朝高僧传〕　释行善。姓坚部氏。不记何许人。志尚传灯。不惮险苦。久留高丽。习学求法。养老二年。得船归来。君臣崇信。五年夏。诏曰。沙门行善。负笈万里。普事游学。既经七代。博积修练。天下所过之寺院。皆迎供养。善在高丽。行隣里。俄逢大水。桥坏无舟。独立桥头。密念观音。须臾一老翁。棹艇来。载善登岸。善将叙谢。翁与艇俱隐。乃知是大士应现。因发誓。刻大士像。昼夜敬礼。故彼国称善为河边菩萨。归朝时。抱像而来。安兴福寺。四众瞻礼。一日其像。忽失所在。善亦无何。示寂云。
百济时代
○枕流王〔高枕流〕在位二年
(甲申)元年(新罗柰勿王二十九年高句丽小兽林王四年晋太元九年)
九月。胡僧摩罗难陁。自晋至。百济王迎致宫内。礼敬焉百济佛法始此。
【备考】释摩罗难陀。胡僧也。神异感通。莫测阶位。约志游方。不滞一隅。按古记。本从竺乾入于中国。附材传身。徵烟召侣。乘危驾险。任历艰辛。有缘则随。无远不履。当百济第十四枕流王即位元年九月从晋乃来。王出郊迎之。邀致宫中。敬奉供养。禀受其说。上好下化。大弘佛事。共赞奉行。如置邮而传命。二年春。剏寺於汉山。度僧十人尊法师故也。由是百济。次高句丽而兴佛教焉。逆数至摩腾入後汉二百八十有年矣耆老记云。高句丽始祖朱蒙。娶高句丽女。生二子。曰避流恩祖。（即沸流温祚音近相混也）二人同志南走至汉山开国。今广州是也。本以百家济河故名百济。後於公州扶余郡。前後相次而立都。三韩东南隅有倭国。即日本也。倭之东北。有毛人国。有文身国。其国东二千余里。有大汉国。其国东二万里。有扶桑国。宋时有天竺五僧游行至此。始行佛法。此皆在海中。唯日本国僧往往渡海而来。余皆未详。夫三韩者。马韩辰韩卞韩是也。宝藏经云。东北方有震旦国。或云支那。此云多思惟。谓此国人思百端故。即大唐国也然则三韩在阎浮提东北边。非海岛矣。佛涅盘後六百余年乃兴。中有圣住山。名室梨母怛梨(唐言三印山)巉峯高耸。观世音菩萨宫殿在彼山顶。即月岳也。此处圣住未易殚书然百济乃马韩之谓矣。宋僧传云。难陁得如幻三昧。入水不濡。投火无灼。能变金石化现无穷。时当建中年代相距而不同。恐非一人之迹也。
赞曰。
世之流民。性多[怡-台+龙]戾。王命有所不从。国令有所不顺。一旦闻所未闻。见所未见。即皆革面迁善。修真面内。以顺机宜故也。传所谓出其言善。则千里之外应者岂非是耶。然摄机之道。要在乘时。故事半古人功必倍之。(海东高僧传)。
(乙酉)二年(新罗柰勿王三十年高句丽故国壤王二年晋太元十年)(佛纪一四一二年)
春二月。百济创佛寺於汉山。度僧十人。
○圣王〔高明穠〕在位三十一年
(丙午)四年(新罗法兴王十三年高句丽安藏王八年梁普通七年)(佛纪一五五三年)
百济沙门谦益。入中印度常伽那寺。学梵文攻律部。与梵僧倍达多三藏。齎梵本律文归国。译成七十二卷。是为百济律宗之始。昙旭惠仁两法师着律疏三十六卷
【备考】弥勒佛光寺事蹟云。百济圣王四年丙午。沙门谦益。矢心求律。航海以转至中印度常伽那大律寺。学梵文五载。洞晓竺语。深攻律部。庄严戒体。与梵僧倍达多三藏。齎梵本阿昙藏五部律文归国。百济王。以羽葆皷吹。郊迎。安于兴轮寺。召国内名释二十八人。与谦益法师。译律部七十二卷。是为百济律宗之鼻祖也。於是。昙旭惠仁两法师。着律疏三十六卷。献于王。王作毘昙新律序。奉藏于台耀殿。将欲剞劂广布。未遑而薨
(辛酉)十九年(新罗真兴王二年高句丽安原王十一年梁大同七年)
百济遣使如梁。表请毛诗博士。涅盘等经义。并工匠畵师等。从之。
(壬申)三十年(新罗真兴王十三年高句丽阳原王八年梁承圣元年)
百济王。始以佛像经卷。赠於日本。且贻书曰。是法於诸法中。最为殊胜。周公孔子。尚不能知。能生无量福德。成就无上菩提。云云。日本佛教始此。
【叅考】日本书记云。钦明天皇十三年冬十月。百济圣明王。遣西部姬氏达率斯致契等。献金铜释迦像一躯。弥勒石佛及幡盖经论若干卷。然群臣不信用之。苏我稻宿祢尊敬之。因赐之。作佛殿於石川家。安置之。置三尼一僧以供之。苏我马子司马达等。皆崇佛。此佛院道塲之始也。
【叅考】水镜记云。继軆天皇之时。韩人持佛像等来。崇奉云云。又日本通证曰。继体十三年。司马达等。由韩来朝云云。若依此两说而合观之。则彼水镜。所谓韩人。殆即措司马达等。然则钦明已前。日本早有佛教之声迹矣。
(甲戌)三十二年(新罗真兴王十五年高句丽阳原王十年梁承圣三年)
百济。遣沙门昙惠道深等十六人於日本。
○威德王〔高昌〕在位四十四年
(丁酉)二十四年(新罗真智王二年高句丽平原王十九年陈大建九年)
百济送经论。及律师。禅师。比丘尼。呪禁师。佛工。寺匠等於日本。诏置难波大别王寺。
【叅考】和汉三才图会云。敏达六年。始自百济国。佛工寺匠来。又云。初百济送佛像圣德太子与马子大臣。同信佛法。守屋大连。摧破佛法。太子诛之。为造大王寺。处处伽蓝。召土木瓦工於百济国。今摄州大坂瓦工。其传统也
(戊申)三十四年(新罗真平王十年高句丽平原王三十年陈至德六年)
百济国寺工太良末太文贾古子三人。畵工白如。入日本。(和汉三才图会)苏我马子大臣。请百济僧等。问受戒之法。是日本僧之始也。(和汉三才图会)三月。百济复送佛舍利及僧。寺匠瓦匠。畵工等於日本。四月。善信尼等。来百济。学戒律三年。受十戒六法而归。是日本戒律之始。(日本佛教畧中)
○法王〔高宣〕在位二年
(己未)元年(新罗真平王二十一年高句丽婴阳王十年隋开皇十九年)(佛纪一六二六年)
百济下令。禁杀生。收民家所养鹰鹞放之。又焚渔猎之具
(庚申)二年(新罗真平王二十二年高句丽婴阳王十一年隋开皇二十年)(佛纪一六二七年)
春正月。百济创王兴寺。度僧三十人。大旱。王幸漆岳寺祈雨。
【叅考】三国遗事云。百济法王。或云孝顺王。隋文帝开皇十九年即位。诏禁杀生。明年度僧三十人。创王兴寺。时都泗泚城。（今扶余也）武王继綂。父基子构。历数纪而毕成。其寺亦名弥勒寺。
○武王〔高璋〕在位四十一年
(辛酉)二年(新罗真平王二十三年高句丽婴阳王十二年隋仁寿元年)(佛纪一六二八年)
百济僧观勒。至日本。献天文地理历本方术书(和汉三。才图会)
【叅考】日本佛教畧史云。推古天皇十年。百济沙门观勒。高丽沙门隆云等。至於日本。观勒献历书及天文地理遁甲方术等书。又云推古三十二年。有僧。以斧欧其祖父帝闻之。诏置僧正僧都及法头。以检校僧尼之不法者。乃命观勒为僧正。鞍部德积为僧都。阿昙连充法头。是日本僧官之始。
(甲午)三十五年(新罗善德女主三年高句丽荣留王十七年唐贞观八年)(佛纪二六六一年)
春二月。百济兴王寺成。寺临水穷极壮丽。创自法王时至是告成。王每乘舟。入寺行香。
【叅考】三国遗事云。泗泚厓有一石。可坐十余人。百济王。欲幸王兴寺礼佛。先於此石望拜。其石自煖。因名突石。
○义慈王〔高义慈〕在位十九年
(己未)十九年(新罗太宗王六年高句丽宝藏王十八年唐显庆四年)(佛纪一六八六年)
百济乌会寺。(亦云乌合寺)有大赤马。昼夜六时。遶寺行道。(三国遗事)
(庚申)二十年(新罗太宗王七年高句丽宝藏王十九年唐显庆五年)(佛纪二六八七年)
六月百济兴王寺僧。皆见如船楫随大水入寺门(三国遗事)七月又震天王道让二寺塔。及白石寺讲堂。唐兵与新罗兵。合围百济都城拔之。百济义慈王降。唐兵执之以归。於是百济兦于唐。唐分百济故地。置熊津。马韩。东明。金涟。德安五都督府。各綂州县。命刘仁愿。以兵一万。留镇泗泚城。明年百济宗室福信等。立故王子扶余丰为王。丰尝质於日本。福信起兵。与浮屠道琛。据周留城叛。西北诸部皆应。引兵围刘仁愿於熊津城。既而。福信杀道琛。扶余丰又杀福信。百济遂兦。
【(附)叅考】百济僧宝关系日本者
【昙慧】〔日本书纪〕　钦明十五年（百济圣王三十一年甲戌）二月。百济遣僧昙慧等九人。代道深等九人。
〔元亨释书〕　释昙慧。百济国人。钦明十五年二月。共道深本国贡来。
〔本朝高僧传〕　百济国沙门昙慧传。释昙慧。百济国人。蚤入大唐。陪时匠席。综大小乘。游化为志。彼国闻此方崇佛法。钦明十五年春二月。慧及道深。偕计贡来。敕建精舍。延以居之。是本朝有沙门之始也。但以士民。未知所以皈向三宝。时机难调。不述宗乘。国史亦不记所终。
赞曰。
慧深二师。选择外贡。化导不着。不知何宗。余想不出跋摩提婆之宗。罗什入关。大唱三论。成实。自唐以前。诸师习尚二论。是以其法。早传於三韩耳。延历十五年。官符称成实论附三论。二师为空宗也。明矣。且为此方之腾兰。故系冠于篇首焉。
【日罗】〔本朝高僧传〕　释日罗。百济国人。神异不测。精博内外。声播吾国。敏达帝闻之遣纪押胜招罗。国王爱才。不许应徵。再使吉备羽岛笃责。王惧听命。十二年（百济威德王二十九年癸卯）夏。从羽岛来。舘遇渥洽。上殿对问。圣德太子。微服到馆。罗指曰。神人也。跪地再拜。说半偈曰。敬礼救世观世音。传灯东方粟散国。即出身光。太子眉间放光。欵谈夜白。太子谓曰。子之命不久而尽。罗後开摄之劒尾山。不几新罗人刺杀之。太子曰日罗者圣人也。我在南岳时。彼为弟子。常拜日天。故有身光。余逢劒尾山主。寻罗之事。曰年代深远。塔牌不存。寺志亦无。然里民传云。肇开基者。日罗上人也。盖撰记传者。不委真俗。笔跨两端。故後世或谓俗人也。夫放身光者。岂缠人之所为乎。其为沙门。何疑之有。太子亲称为圣人。则纵非沙门。实是化权之人也焉。
【善信尼】〔元亨释书〕　善信尼。司马达等之女也。敏达十三年。从慧便出家。同伴二女共薙发。一禅藏。梁人夜善之女。二慧善。锦织之女。大臣苏马子。营精舍。迎三尼。供养用明二年。信白马子曰。出家之人。以戒为地。愿赴百济。受戒学。崇峻元年。（百济威德王三十四年戊申）马子付信百济使。求法发遣。三年春。信等三尼。自百济归。住樱井寺。
【丰国】〔日本书记〕　用明二年（百济威德王三十三年丁未）四月丙子。天皇得病。还入於宫。羣臣侍焉天皇诏羣臣曰。朕思欲归三宝。卿等议之。羣臣入朝而议。物部守屋大连。与中臣胜海连。违诏。议曰。何背国神。敬他神也。由来不议若斯事矣。苏我马子宿祢大臣曰。可随诏而奉助。讵生异计。於是皇弟皇子（皇弟皇子者。穴穗部皇子。即天皇庶弟。）引丰国法师。（阙名也）入於内裹。物部守屋大连睥睨大怒。〔日本灵异记考证上〕丰国。盖谓韩国也。非斥丰前丰後犹仲哀纪。谓韩国为宝国。神功纪云。财宝国。财宝国。财国。金银之国。应神纪云。金银蕃国也神代纪亦云。韩乡之鸟。是有金银。用明二年纪云。皇弟皇子。引丰国法师入於内裹者。亦盖谓韩国僧也。
〔本朝高僧传〕　百济国沙门丰国传。释丰国。百济人。史失其名。以国呼之。生资俊迈慕风化而来。是时佛法未周。寓丰後民间焉。用明二年夏四月。帝弗豫。诏侍臣曰。朕思归三宝。卿等议焉。守屋胜海奏曰。先皇以来。未有此议。何背本邦神。奉异域佛乎苏马子曰。已承睿旨。何异谋之有乎。於是皇弟穴穗王子。闻丰国法师之名。下书招请。入内说法。圣德太子建中山寺於摄之驹岳。落庆之日。请丰国为供养尊师。後任住持。
【观勒】〔日本书记〕　推古十年（百济武王二年壬戌）十月。百济僧观勒来之。仍贡历本及天文地理书。并遁甲方术之书也。是时。选书生三四人。以俾学习於观勒矣。阳胡史祖玉陈习历法。大友村主高聪学天文遁甲。山背臣日并立学方术。皆学以成业。
〔元亨释书〕　释观勒。百济人。推古十年十月贡来。有学术。献历本及天文地理方术之书。太子耳聪曰。吾在衡山。勒为弟子。好星宿度数。山河利害事。我呵其涉艺术杂真乘。夙因不竭。追我而来。犹言星历。三十二年四月。有沙门杀祖父者。朝廷初置僧正。检校僧尼。勒当遴选。为僧正。
〔本朝高僧传〕　百济国沙门观勒传。释观勒。百济国人。研究三论。旁通外学。推古十年冬十月。受选来朝。勑居元兴寺。择俊秀者。就勒学书。太子丰聪曰。吾在衡山。勒为弟子。嗜天文地理学。吾呵其涉艺术。杂於真乘。夙因不竭。又追踪来。犹言星历。甲申年。有比丘杀害祖父。帝召羣臣曰。夫沙门者。归敬三宝。从事戒法。何无惭慎。作此恶逆。朕甚愧之。僧尼犯罪者。悉捕刑之。乃诏诸寺。索恶比丘。一时僧尼。多逢稽疑。勒上表曰。佛法自至东汉。经三百岁。传之百济。已一百年。百济先主。闻日本天皇。睿圣敏明。贡上佛像经论。未满百岁。是以僧尼。不习法律。所以作大逆。职而斯由也。今闻圣制。惶惧不知所如。伏顾除大逆者。其余悉赦勿罪。是所宪章之正。仁政之及也。帝重诏曰。道人犯法。何以诲世俗。自今以往。应置僧正。僧都。检校僧尼。勒任僧正。高丽德积为僧都。是本朝立僧纲之始也
赞曰。
在昔秦世。僧尼众夥。或有愆漏。姚兴下书。使僧[契-大+石]任僧正。僧迁为悦众。以济颓绪矣。吾推古帝。登庸勒积。以匡法律。异域异时。王制之同。埙箎相合。盖朝有护法之后。则野有联芳之僧。佛法之感应。何世何国而得不尔哉。
【慧弥】〔元亨释书〕　释慧弥。推古十七年（百济武王九年己巳）四月。百济人。赴吴国。其船漂流。至肥後州。州吏告大宰府。府以闻。勑令其舟人送本邦。时弥沙门道欣等。慕国化。上表请留。诏居元兴寺。
〔本朝高僧传〕　和州元兴寺沙门慧弥传。释慧弥。百济人。与州人赴吴国。其船被风吹。推古十七年夏四月。至肥後苇北津。太宰府以闻。诏送本州。时慧弥道欣二沙门慕国化。上表请留。敕居元兴寺。
【义觉】〔元亨释书〕　释义觉。百济国人也。本朝征彼国时。伴军士来。身长七尺。博究佛乘。居难波百济寺。一夕诵摩诃般若心经。同寺慧义。夜半见觉室光曜赫如。义恠。自窓隙窥之。觉诵经。光从口出。明朝。义告众。众大惊叹。觉语徒曰。我闭目诵经百许遍开目视室。四壁空洞。庭外皆见。起而触之。室户尽关。归座诵经。通洞如先。是般若不思议之力也。此事齐明帝之时也。（百济义慈王时）
〔本朝高僧传〕　百济国沙门义觉传。释义觉。百济国人也。此方征彼国时。伴军士来诏住难波百济寺。觉长七尺。博综梵学。持般若心经。同寺慧义。夜半见觉室光明燿曜。窓隙窥之。觉端坐诵经。光从口出。义以惊悚。明朝。告众。觉语徒曰。吾一夕。闭目诵心经一百许遍。开目视室。四壁空洞。庭外皆见。吾为希有之想。起而扑之。壁户皆关。归座诵经。空廓如先。是般若不思议之妙用也。徒皆增精进焉。
赞曰。
定慧均等。断除烦恼。与物一致。有何窒碍。菩萨罗汉。往来於三千世界。无他皆以由之也。觉之洞见者。殆乎跻圣地与。
【道藏】〔日本书纪〕　天武十二年（是时百济已亡而当新罗神文王三年甲申）七月。是月始至。八月旱之。百济僧道藏。雩之得雨。十四年十月丙子。百济常辉。封三十户。是僧寿百岁。庚辰。遣百济僧法藏。优婆塞益田金锺於美浓。令煎白术。因以赐施绵布
〔续日本纪〕　养老五年六月戊戌。诏曰(中畧)百济沙门道藏。寔惟法门袖领。释道栋梁年逾八十。气力衰耄。非有束帛之施。岂称养老之情哉。宜所司。四时施物。絁五匹。绵十屯。布二十端。
〔元亨释书〕　释道藏。百济人。持统二年七月旱。诏藏祈雨。不崇朝。普澍天下。养老五年。诏曰。沙门道藏。法门领袖。释家栋梁云云。崇礼甚盛。年逾八十取灭。
〔本朝高僧传〕　百济国沙门道藏传。释道藏。百济国人。博且灵通。白凤年中。（百济末顷）观光日国。持綂二年秋七月旱。诏藏祷雨。不崇朝而天下普润。帝贵法验之速。赉嚫甚膴。养老五年六月元正。帝诏曰。沙门道藏。释家栋梁。法门领袖。年逾八十。气力羸衰若无绵帛之施。何寄恤老之志。有司四时领供。藏东渡之後。撰成实论疏十六卷。既垂九龄。化于南京。昔东大寺之学者。法相宗论习俱舍三论宗兼学成实。至讲成实靡不据於藏疏。其讲废止者三百余年。不能无憾也。
赞曰。
藏师之事。国史不记何宗。见着论疏。则跋摩宗乎。实为一家之宗祖也。夫成实论者。东晋罗什译出。三千门人。横竪讲敷。自尔历世名僧。或着注疏。或钞释。藏师与先进。并镳而驰。固不忝圣鉴者欤。
【道宁】〔元亨释书〕　释道宁。百济人。白凤十二年秋八月天下大旱。勅宁法雩。効雨大注。帝加优赏。
〔本朝高僧传〕　百济国沙门道宁传。释道宁。百济国人。闻此方风俗之醇淑。截海而来。寓居南京。究串经论。灵感时着。白凤十二年秋八月旱。诏宁法雩。修中大雨。帝悦优赏焉。又同国沙门常辉。久留几内。寿一百藏。白凤十四年。赐封三十户。以养其老。
赞曰。
宁公想夫百济国之选也。芳躅之逸也。史记法雨之一条。亦可以为幸与。王制曰九十曰有秩。况乎百岁也。帝赐封户。实合於礼矣。辉公之德可知焉。
【多常】〔本朝高僧传〕　和州法器山沙门多常传。释多常。百济国人也。本朝太皇后天皇御宇。慕圣化来。住和州高市法器山寺。诵大藏经神呪。专事度生。应死之人。承验再苏。病者盈门。奇异其多。尝卓锡杖二条於阪上。当其经行。互用二物。无作竗用。如凿而树焉。太皇后尊重供养。斯乃修行之功。独留芳名。慈悲之德。长存爱敬也。
【愿觉与圆势】〔本朝高僧传〕　和州高官寺沙门愿觉传释愿觉。初入三井。就常照学教法。後住南京葍上。师高宫寺圆势。势百济国之师范。解行兼备。善觉让房。觉疎放无戒检。不嫌五辛而食。朝出邑里。昏黑回房。率以为常。有优婆塞。短之师前。势曰莫言。优婆塞夜窃往房。凿壁窥之。见其室内。放光照燿惊以白师。势曰然也。不信吾言无何。愿觉俄然命终。势命火葬。其後。优婆塞有事。往江州。有人语曰。愿觉师在焉。即往验视。实是愿觉也。见优婆塞曰。此顷不谒。恋思无间。起居安不。当知大圣变化也
赞曰。
古德埋圹之後。全身脱出者或有之。世以为异焉。如觉公。火浴无余而軆质依然。游化他邦者。未尝闻之。异中之异也。非权化。焉能有此妙举乎。
【放济】〔本朝高僧传〕　百济国放济传。释放济者。百济国人。本国有邻兵之难。时备後三谷郡主。奉诏救百济。发誓愿曰。若得军功。造立精蓝。功成凯旋。多剏诸寺。将塑佛像屈济上京。需金丹等彩具。回程买舟。到难波津。有卖大龟者。赎放三尾。舟过备前骨岛。至夜三更。舟子利货。相谋思心。以济投海。俄有三龟。负济登岸。既而有人。卖金丹具。到郡主家。济偶归家。熟视之。前舟子也。见济惶恐。首伏还贜。济告檀越。乞活其命焉。济後住海边。常化往来。年八十余而化。
新罗时代
○法兴王〔金原宗〕在位二十六年
(戊申)十五年(高句丽安藏王十年百济圣王六年梁大通二年)
新罗始兴佛法。初讷秪王时。沙门墨胡子。自高句丽至一善郡（今善山郡）郡人毛礼。作窟室居之。梁遣使赐王香。君臣不知所用与名。胡子曰。焚此则香气芬馥。可以致诚於神圣。所谓神圣。未有过於三宝。一曰佛陁。二曰达摩。三曰僧伽若烧此发愿。则必有灵应。时王女病革。胡子焚香祝祷。病寻愈。王喜。施报甚厚。胡子以所得。与毛礼俄不知所之。炤智王时。有阿道者。与其徒三人。亦来毛礼家。无几。阿道死三人留读经律。往往有信奉者。至是。王亦欲兴佛教。羣臣以为不可。王难之。近臣异次顿曰。请斩小臣。以定众议。王曰欲兴佛道。而杀不辜可乎。对曰。若道之行。虽死无憾。王召羣臣议。佥曰今僧徒。童头异服。议论奇诡。从之恐有後悔。异次顿。独曰。夫有非常之人然後。有非常之事。今佛教渊奥。不可不信。王曰。众人之言。牢不可破。而汝独异言。下吏将诛之。异次顿临死。曰我为法就形。佛若有神。吾死必有异。及斩。血从断处涌。色白如乳。众恠之。不复毁佛。
(己酉)十六年(高句丽安藏王十一年百济圣王七年梁中大通元年)
新罗禁屠杀。
(庚申)二十七年(高句丽安原王十年百济圣王十八年梁大同六年)(佛纪一五六七年)
秋七月。新罗王原宗薨。諡曰法兴。弟立宗之子彡麦宗立。年七岁。太后摄政。
【叅考】释法空。新罗第二十三法兴王也。名原宗。智证王元子。母延帝夫人　身长七尺。宽厚爱人。乃神乃圣。彰信兆民。三年龙现杨井中。四年始置兵部。七年颁示律令。始制百官朱紫之秩。即位以来。每欲兴佛法。羣臣[口*果][口*果]腾口舌。王难之。然念阿道之至愿。乃召群臣问曰。圣祖味雏。与阿道肇宣佛教。大功未集而崩。能仁妙化遏而不行。朕甚痛焉。当大立伽蓝。重兴像设。其克从先王之烈。其如卿等何。大臣恭谒等谏曰。近者年不登民不安。加以隣兵犯境。师旅未息。奚暇劳民作役。作无用之屋哉王悯左右无信。叹曰寡人以不德。叨承大宝。阴阳不序。黎民未安。故臣下逆而不从谁能以妙法之术。晓喻迷人者乎。久无应者。至十六年。粤有内史舍人朴厌触。（或云异次顿或云居次顿）年二十六。（三国遗事作二十二）匪直也人。秉心塞渊。奋义见之勇。欲助洪愿。密奏曰。陛下若欲兴佛教。臣请伪传王命於有司曰。王欲剏佛事。如此则羣臣必谏。当即下勅曰朕无此令。谁矫命耶。彼等当劾臣罪。若可其奏。彼当服矣。王曰彼既顽傲。虽杀卿何服。曰大圣之教。天神所奉。若斩小臣。当有天地之异。果若有变。谁敢违傲。王曰本欲兴利除害。反贼忠臣可无伤乎。曰杀身成仁。人臣大节。况佛日恒明。皇图愈永。虽死之日犹生之年也。王大加叹赏曰。汝是布衣。意怀锦绣。乃与厌触深结誓。遂传宣曰剏寺於天镜林。执事者奉勅兴功。廷臣果面折廷诤。王曰朕不出令。髑乃昌言。臣固为之。若行此法。举国泰安。苟有益於经济。虽矫国令何罪。於是大会羣臣问之。佥曰今见僧徒。童头毁服。议论奇诡。而非常道。若忽从之。恐有後悔。臣等虽死罪。不敢奉诏。髑奋曰。今羣臣之言非也。夫有非常之人。而後有非常之事。吾闻佛教渊奥。不可不行。且鷰雀安知鸿鹄之志哉。王曰众人之言。牢不可破。汝独异言。不能两从。遂下吏将诛。髑告天誓曰。我为法就刑。庶兴义利。佛若有神。吾死当有异事。及斩。其头飞至金刚山顶落焉。（在庆州後人於此处建刺楸寺刺楸或云法楸）白乳从断处涌出高数十丈。日色昏黑。天雨妙花。地大震动。君臣士庶。咸皆上畏天变。下恸舍人重法陨命。相向举哀而哭。遂奉遗軆。营葬金刚山。礼也。于时君臣盟曰。自今而後。奉佛归僧。有渝此盟。明神殛之。君子曰大圣应千百之年。仁发於祥义动於瑞。莫不应乎天地。亘乎日月。动乎鬼神。而况於人乎。夫其自信於道。则天地不得为不应也。然功贵成而业贵广。故苟有大赖。则轻太山於鸿毛。壮哉得其死所矣。是年下令禁杀生。(按国史及古诸传商量而述)二十一年。伐木天镜林。欲立精舍。扫地得柱础石龛及堦陛。果是往昔招提旧基。梁栋之用皆出此林工既告毕。王逊位为僧。改名法空。念三衣瓦鉢。志行高远。慈悲一切。因名其寺曰大王兴轮寺。以大王所住故也。此新罗剏寺之始。王妃亦奉佛为比丘尼。住永兴寺焉自此启兴大事。故王之諡曰法兴。非虚美也。厥後每丁厌髑忌日。设会於兴轮寺。以追其远。及太宗王时。宰辅金良图信向西方。舍二女曰花宝曰莲宝。为此寺婢。又以逆臣毛尺族类充贱。故二种铜锡至今执役。予游东都。登金刚岭。见孤坟短碑。慨然不能自止。是日山人会食。问其故。即吾舍人讳日也。亦可谓去滋久思滋深矣。按阿道碑。法兴王出家。法名法云字法空。今按国史及殊异传。分立二传。诸好古者请详检焉。
赞曰。
大抵国君与下举事。可与守成。未可与虑始。加有时之利不利信无信系焉则原宗虽欲剏兴佛法。固难朝令而夕行。然承本愿力。位据崇高。又赖贤臣启沃能以美利利天下。卒与汉明齐驱并驾。伟矣哉。夫何间言。以梁武比之非也。彼以人主为大同寺奴。帝业坠地。法空既逊让。以固其嗣。自引为沙门。何有於我哉。经所谓王比丘殊身同軆矣。若乎扫迷云放性空之慧日。挟之以飞者。惟厌髑之力乎。(海东高僧传)
○真兴王〔金彡麦宗〕在位三十六年
(甲子)五年(高句丽安原王十四年百济圣王二十二年梁大同十年)
春二月。新罗兴轮寺成。三月王许度人为僧尼。勤於奉佛广兴佛刹。
(己巳)十年(高句丽阳原王五年百济圣王二十七年梁大清三年)
梁遣使。（使臣名沈瑚也）送佛舍利於新罗。王使白官。奉迎於兴轮寺前路。初新罗僧觉德。入梁求法。至是。与梁使俱来
【备考】释觉德新罗人聪明广博。凡圣莫测也。新罗既奉行佛教。人争归信。师以达智。知世之可化。谓曰迁乔必出谷。学道务求师。若安安而居。迟迟而行。非释子报恩之本意。即附舶人梁。为求法之先锋。但不知第何年耳。此新罗入学之始。遂历事明师。备承口诀。如除翳膜。如去耵聍。有始有终。无荒无怠。德高行峻。道望弥隆。以采宝者非但自用。当还故国。普振羣贫。乃於真兴王十年。与梁使賷佛舍利。还至旧都。王遽命有司。即遣百官。备礼仪出迎于兴轮寺前路。此亦舍利之始也。昔僧会适吴。求伸七日。方值神验。师当人主已信之际。随上国重使。来仪本国。了无艰碍。又以法水。普润海表。使惰夫立表。皆怀欲往之志。其功利复何胜道哉。後二十六年。陈遣使刘思及入学僧明观。送释氏经论无虑二千七百余卷。初则新罗法化初张。经像多阙。至是班班将大备焉。二师所终。皆未详闻矣。(海东高僧传)
(辛未)十二年(高句丽阳原王七年百济圣王二十九年梁大宝二年)(佛纪一五七八年)
高句丽沙门惠亮来归新罗。王以亮为僧綂。始置百座讲会。及八关之法。
【备考】新罗遣将居柒夫等。击取高句丽十郡。居柒夫柰勿王五世孙。少有远志。初为僧。欲觇高句丽强弱。入其境。闻法师惠亮开堂说经。遂诣听讲。一日亮问曰。汝从何来。柒夫曰新罗人也。亮握手密言曰。吾阅人多矣。见汝容貌。定非常流。其殆有心乎。柒夫曰。我生於偏方。未闻道理。闻师德誉。来趋下风。愿师不拒。亮曰老僧不敏。亦能识子。此国虽小。不可谓无人。恐子见执。宜速返。柒夫将还。亮曰汝燕颔鹰视。必为将帅。他日无贻我害。柒夫曰。果如所言。所不与师相好者。有如皦日。遂还。仕至波珍飡。至是。王命柒夫及大角飡仇珍等八将军。与百济兵。侵高句丽。百济先攻平壤破之。居柒夫等。乘胜取竹岭以外高岘以内十郡。於是亮。率其徒见于道左。柒夫曰。夙蒙师恩。得保性命。今日何以为报。亮曰我国政乱。灭亡无日。柒夫与之归。见於王。
(癸酉)十四年(高句丽阳原王九年百济圣王三十一年梁承圣二年)(佛纪一五八〇年)
春二月。新罗舍新宫为皇龙寺。初王命筑宫於月城东。黄龙见其地。因舍为佛寺。号曰皇龙。
(乙酉)二十六年(高句丽平原王七年百济威德王十二年陈天嘉六年)(佛纪一五九二年)
陈遣使刘思及入学僧明观。送释氏经论二千七百余卷(见海东高僧传中释法云传法云即真兴王也)
(丙戌)二十七年(高句丽平原王八年百济威德王十三年陈天康元年)(佛纪一五九三年)
新罗皇龙寺成
(壬辰)三十三年(高句丽平原王十四年百济威德王十九年陈大建四年)(佛纪一五九九年)
冬十月新罗为战死士卒。设八关会於佛寺七日。
(甲午)三十五年(高句丽平原王十六年百济威德王二十一年陈大建六年)(佛纪一六〇一年)
春三月新罗铸皇龙寺丈六像。用铜三万五千七斤镀金百二两。
○真智王〔金金轮〕在位三年
(丙申)元年(高句丽平原王十八年百济威德王二十三年陈大建八年)
秋八月新罗王彡麦宗薨。王幼年即位。唯勤奉佛。至末年剃发披僧衣。自号法云。王妃亦为尼。住永兴寺。
【备考】释法云。俗名彡麦宗。諡曰真兴。而法兴王弟。葛文王之子也。母金氏。生七岁即位。克宽克仁。敬事而信。闻善若惊。除恶务本。七年兴轮寺成。许人出家为僧尼八年命大阿飡柒夫等。广集文史。修撰国史。十年梁遣使。与入学僧觉德送佛舍利王使羣臣。奉迎兴轮寺前路。十四年命有司筑新宫於月城东。黄龙见其地。王疑之改为佛寺。号曰黄龙。二十六年陈遣使刘思。及僧明观。送释氏经论七百余卷。三十七年祗园实际二寺成。而黄龙亦毕功。三十三年十月。为战死士卒。设八关斋会於外寺七日乃罢。三十五年铸黄龙寺丈六像。或传阿育王所泛船。载黄金至丝浦。输入而铸焉。语在慈藏传。三十六年丈六出泪至踵三十七年始奉原花为仙郎。初君臣病无以知人。欲使类聚羣游。以观其行义。举而用之。遂简美女二人。曰南无。曰俊贞。聚徒三百余人。二女争娟。贞引南无强劝酒醉而投河杀之。徒人失和而罢。其後遂取美貌男子。傅粉粧饰之。奉为花郎。即徒众云集。或相磨以道义。或相悦以歌乐。娱游山水。无远不至。因此知人之邪正。择其善者。荐之於朝。故金大问世记云。贤佐忠臣从此而秀。良将猛卒由是而生。崔致远鸾郎碑序曰。国有玄妙之道。曰风流。实乃包含三教接化羣生。且如入则孝於家。出则忠於国。鲁司宼之旨也。处无为之事。行不言之教周柱史之宗也。诸恶莫作众善奉行。竺乾太子之化也。又唐令狐澄新罗国记云。择贵人子弟之美者。传粉粧饰而奉之。名曰花郎。国人皆尊事之。此盖王化之方便也。自原郎至罗末凡二百余人。其中四仙最贤且如世记中。王幼年即祚。一心奉佛。至末年。祝发为浮图。被法服。自号法云。受持禁戒三业清净。遂以终焉。及其薨也。国人以礼葬于哀公祠之北峯。是岁安含法师。至自隋。至安含传辨之。
赞曰。
风俗之於人。大矣哉。王者欲移易於当世。如水之就下。沛然孰御哉。始真兴既崇像教。设花郎之游。国人乐从傚仿。如趋宝肆。如登春台。要其归。在乎迁善徒义。鸿渐於大道而已。彼汉哀帝。徒以色是爱。故斑固曰。柔曼之倾人意。非特女徒盖亦有男色焉。评之。不可同日而语矣。(海东高僧传)。
尚玄曰。新罗花郎。即名国仙。其所尊敬。可知也已。今朝鲜人西南方言。呼卖娼之妇曰花郎女。称赛神之巫曰花郎儿。皆极可贱可耻之名词也。究其语源。新罗流传而以俊贞之悦人。原花之聚徒。为可耻之行。而贱之者欤。何其名则相类实则相反如是悬隔耶。
近世京城。曾有所谓四处所外入塲。(大殿别监。禁府选将。捕盗军官。大宫厅直。时谓之四处所外入场。)或争佳妓而起棒战。(俗名便战)名曰外入塲鬪。或因美童而鬪脚法。名曰择其缘鬪。要之皆尚义侠养豪。纵之一种习俗。虽然。属於隷儓社会之风流。荡子窝窟之行为。末乃流於浮浪误入与新罗之花郎。不可同年而语也。
○真平王〔金伯净〕在位五十三年
(戊申)十年(高句丽平原王三十年百济威德王三十五年陈祯明二年)(佛纪一六一五年)
新罗竹岭西百里许。有山屹然高峙。忽有一大石四面方丈。雕四方如来。皆以红纱护之。自天坠其山顶。王闻之。命驾瞻敬。遂创寺嵓侧。额曰大乘寺。请比丘(失名)诵莲经者主寺。洒扫供石。香火不废。号曰四佛山。比丘卒既塟。塚上生莲。(三国遗史)
(己酉)十一年(高句丽平原王三十一年百济威德王三十六年陈祯明三年)(佛纪一六一六年)
春。新罗高僧圆光。入陈求法。
(丙辰)十八年(高句丽婴阳王七年百济威德王四十三年隋开皇十六年)(佛纪一六二三年)
春。新罗高僧昙育。入隋求法。
(庚申)二十二年(高句丽婴阳王十一年百济武王元年隋开皇二十年)(佛纪一六二七年)
新罗僧圆光。曾入陈求法。至是随柰麻诸文大舍横川还自隋。为时人所重。（柰麻大舍皆新罗官职名）
(壬戌)二十四年(高句丽婴阳王十三年百济武王三年隋仁寿二年)(佛纪一六二九年)
新罗高僧智明。随入朝使上军还。王钦风景仰。推重戒律。褒为大德。以劝方来。後加大大德。
【备考】释智明。新罗人。神解超悟。行止合度。内蕴密行。赞扬他德。挽曲向己。舍直与人。顒顒昂昂。动有可观。自竺教宣道於海东。权舆之际。未曾大集。英俊间生。奋臂而作。或自悟以逞能。或远来而命驾。新医[袖-由+弇]於旧医邪正始分。旧尹告於新尹师资相授。於是西入中国。饱参而来者。继踵而起。师以命世之才。当真平王七年秋七月。问津利往。入陈求法。云游海陆。梗转西东。苟有道而有名。悉爰谘而爰诣。如木从绳。如金成器。飘然一去。忽尔十霜。学既得髓。心切传灯。以真平王二十四年九月。随入朝使还国。王钦风景仰。推重戒律。褒为大德。以劝方来。师岳立嵩华。量含沧溟。炤之以慧月。振之以德风。缁素之德。是彛是训。後加大大德。蔚居峻秩。不知所卒。初师入陈後五年。圆光法师入陈。八年昙育入隋。七年随入朝使惠文俱还。师与智明。并以高德。显名於当代。之才之美。固不相上下者也。(海东高僧传)
(乙丑)二十七年(高句丽婴阳王十六年百济武王六年隋大业元年)
新罗高僧昙育。随入朝使惠文还。昙育与智明。并以高德。显名当代。之才之美。不相上下。
(戊辰)三十年(高句丽婴阳王十九年百济武王九年隋大业四年)
新罗王。患高句丽屡侵封疆。欲请隋兵。以征敌国。命圆光法师。修乞师表。光曰求自存而灭他。非沙门之行也。然贫道在大王之土地。费大王之衣食。敢不唯命是从。乃述以闻。(释圆光传)
(癸酉)二十五年(高句丽婴阳王二十四年百济武王十四年隋大业九年)
秋七月。隋使王世仪。至新罗。皇龙寺设百高座。邀僧圆光等说经。
(丁丑)三十九年(高句丽婴阳王二十八年百济武王十八年隋大业十三年)
新罗元晓大师。生于押梁郡佛地村。栗谷娑罗树下师俗姓薛氏。小名誓幢。初母梦流星入怀。因而有娠。将产。五色云覆地。生而颖异。学不从师。(元晓传)
【备考】圣师元晓。俗姓薛氏。祖仍皮公。亦云赤大公。今赤大渊侧。有仍皮公庙。父谈[木*柰]乃末。初示生于押梁郡南。(今章山郡)佛地村北栗谷裟罗树下。村名佛地或作发智村(俚云佛等乙村)裟罗树者。谚云师之家本住此谷西南。母既娠而月满。适过此谷栗树下。忽分产而仓皇不能归家。且以夫衣挂树。而寝处其中。因号树曰裟罗树。其树之实亦异於常。至今称裟罗栗。古传昔有主寺者。给寺奴一人。夕馔栗二枚。奴讼于官。官吏怪之。取栗检之。一枚盈一鉢。乃归判给一枚。故因名栗谷。师既出家。舍其宅为寺。名初开。树之旁置寺曰裟罗。师之行状云。是京师人。从祖考也。唐僧传云。本下湘州之人按麟德二年间。文武王割上州下州之地。置歃良州。则下州乃今之昌宁郡也。押梁郡本下州之属县。上州则今尚州。亦作湘州也。佛地村今属慈仁县。则乃押梁之所分开也。师生小名誓幢。第名祈幢。(幢者俗云毛也)初母梦流星入怀。因而有娠。及将产。有五色云覆地真平王三十九年大业十三年丁丑岁也。生而颖异。学不从师。其游方始末。弘通茂迹。具载唐传与行状。不可具载。唯乡传所记。有一二段异事。师尝一日。风颠唱街云。谁许没柯斧。我斫支天柱。人皆未喻。时太宗闻之。曰此师殆欲得贵妇产贤子之谓尔。国有大贤利莫大焉。时瑶石宫(今学院是也)有寡公主。勅宫吏。覔晓引入宫。吏奉勅将求之。已自南山来过蚊川桥(沙川俗云年川又蚊川又桥名榆桥也)遇之。佯堕水中湿衣袴。吏引师於宫。褫衣晒?。因留宿焉。公主果有娠生薛聪。聪生而睿敏。博通经史。新罗十贤中一也。以方音通会华夷方俗物名。训解六经文学。至今海东业明经者。传受不绝。晓既失戒生聪已。後易俗服。自号卜姓居士。（他本作小性居士）偶得优人。舞弄大瓠。其状瑰奇。因其形制为道具。以华严经一切无碍人一道出生死。命名曰无碍。仍作歌流于世。尝持此千村万落。且歌且舞。化咏而归。使桑枢瓮牖玃猴之辈。皆识佛陁之号。咸作南无之称。晓之化大矣哉。其生缘之村名佛地。寺名初开。自称元晓者。盖初辉佛日之意尔。元晓亦是方言也。当时人皆以乡言称之始旦也。曾住芬皇寺。纂华严疏。至第四十回向品。终乃绝笔。又尝因讼。分躯於百松。故皆谓位阶初地矣。亦因海龙之诱。承诏於路上。撰三昧经疏。置笔砚於牛之两角上。因谓之角乘。亦表本始二觉之微旨也大安法师。排来而粘纸。亦知音唱和也。既入寂。聪碎遗骸塑真容。安芬皇寺。以表敬慕终天之志。聪时旁礼。像忽回顾。至今犹顾矣。晓尝所居穴寺旁。有聪家之墟云。
赞曰。
角乘初开三昧轴。舞壶终挂万街风。月明瑶石春眠去。门掩芬皇顾影空。(三国遗事)。
宋高僧传。(赞宁撰)载「唐新罗国黄龙寺元晓传」云。释元晓。姓薛氏。东海湘州人也。卯[髟/采]之年。惠然入法。随师禀业。游处无恒。勇击义围。雄横文阵。仡仡然桓桓然。进无前却。盖三学之淹通。彼土谓为万人之教。精义入神为若此也。尝与湘法师入唐慕奘三藏慈思之门。厥缘既差。息心游往。无何发言狂悖。示迹乖踈。同居士入酒肆倡家。若志公持金刀铁锡。或制疏以讲杂华。或抚琴以乐祠宇。或闾阎寓宿。或山水坐禅。任意随机都无定检。时国王置百座仁王经大会。徧搜硕德。本州以名望举进之。诸德恶其为人。谮王不纳。居无何。王之夫人脑婴痈肿。医士绝验。王及王子臣属。祷请山川灵祠。无所不至。有巫觋言曰。苟遣人往他国求药。是疾方瘳王乃发使泛海入唐。募其医术。溟涨之中。忽见一翁。由波涛跃出登舟。邀使人入海覩宫殿严丽。见龙王名钤海。谓使者曰。汝国夫人。是青帝第三女也。我宫中先有金刚三昧经。乃二圆觉通示菩萨行也。今托仗夫人之病。为增上缘。欲附此经出彼国流布耳。於是将三十来纸。重沓散经。付授使人。复曰此经渡海中。恐罗魔事王令持刀裂使人腨膓而内于中。用蜡纸缠藤。以药传之。其腨如故。龙王言可令大安圣者铨次缀缝。请元晓法师造疏讲释之。夫人疾愈无疑。假使雪山阿伽陁药力亦不过是。龙王送出海面。遂登舟归国。时王闻而欢喜。乃先召大安圣者黏次焉大安者不测之人也。形状特异。恒在市廛。击铜鉢唱大安大安之声。故号之也。王命安。安云但将经来。不愿入王宫阙。安得经排来成八品。皆合佛意。安曰速将付元晓讲。余人则否。晓受斯经。正在本生湘州也。谓使人曰。此经以本始二觉为宗为我备角乘。将案几在两角之间。置其笔砚。始终于牛车。造疏成五卷。王请克日於黄龙寺敷演。时有薄徒窃盗新疏。以事白王。延于三日。重录成三卷。号为畧疏洎乎王臣道俗。云拥法堂。晓乃宣吐有仪。解纷可则。称扬弹指。声沸于空。晓复昌言曰。昔日采百椽时虽不预会。今朝横一栋处惟我独能。时诸名德。俯颜慙色。伏膺忏悔焉。初晓。示迹无恒。化人不定。或掷盘而救众。或噀水而扑焚。或数处现形或六方告灭。亦杯渡志公之伦欤。其於解性。览无不明矣。疏有广畧二本。俱行本土。畧本流入中华。後有飜经三藏。改之为论焉。
系曰。海龙之宫。自何而有经本耶。通曰。经云龙王宫殿中。有七宝塔诸佛所说诸经深义。别有七宝箧满中盛之。谓十二因缘摠持三昧等。良以此经合行世间。复现大安晓公神异。乃使夫人之疾。为起教之大端者也。
(庚辰)四十二年(高句丽荣留王三年百济武王二十一年唐武德三年)
新罗义湘法师示生。是年安弘法师。与西域三藏毗摩罗真谛。农伽陀。佛陀僧伽等。及汉僧二人至自唐。住皇龙寺。译出栴檀香火星光妙女经。乡僧昙和笔受。
【备考】海东高僧传云。释安含。俗姓金。诗赋伊飡之孙也生而觉悟。性乃冲虚。毅然渊懿之量。莫穷涯畛。尝浪志游方。观风弘化。真平二十二年。约与高僧惠宿为伴拟将乘桴。泛泥浦津。过涉岛之下。忽值风浪。回泊此滨。明年有旨。简差堪成法器者入朝学问。遂命法师。允当行矣。乃与聘国使。同舟涉海。远赴天庭。天王引见。皇情大悦。勅配於大兴圣寺。居住旬月之间。洞解玄旨(中畧)越二十七年。爰与于阗沙门毗摩真谛。沙门农伽陀等。俱来至此。西域胡僧直到鷄林。盖自兹也。又崔致远所撰义湘传云「湘真平建福四十二年受生。是年东方圣人安弘法师。与西国三三藏汉僧二人至自唐。注云北天竺乌苌国毗摩罗真谛。年四十四。农伽陀年四十六。摩豆罗国佛陀僧伽年四十六。经由五十二国。始到汉土。遂东来。住皇龙寺。译出栴檀香火星光妙女经。乡僧昙和笔受。未几。汉僧上表。乞还中国。王许而送之」。则安含殆和尚是也。又按新罗本记「真兴王三十七年。安弘入陈求法。与胡僧毗摩罗等三人回。上楞伽胜鬘经及佛舍利」。自真兴末至真平建福。相去几五十年。何三藏来之前。却如是。或恐安含安弘。实有二人。然其所与三藏不殊。而厥名不殊。今合而立传。又未详西国三藏去留所终。和尚返国以後。作谶书一卷。(中略)皆悬言遥记。的如目覩。了无差脱。善德王九年九月二十三日。终于万善道塲。享年六十二。是月乡使。从汉而回。邂逅法师敷座于碧浪之上。怡然向西而去。真所谓腾空步阶坐水行地者矣。翰林薛某。奉诏撰碑。其铭云。后塟忉利建天王寺。怪鸟夜鸣兵众且殪。王子渡关入朝圣颜。五年为限三十而还。浮沈轮转彼我奚免。年六十二终于万善。使还海路师亦交遇。端坐水上指西以归。
(庚寅)五十二年(高句丽荣留王十三年百济武王三十一年唐贞观四年)(佛纪一六五七年)
新罗圆光法师入寂。
【备考】唐续高僧传第十三卷。载新罗皇隆寺释圆光。俗姓朴氏。本住三韩。卞韩辰韩马韩。光即辰韩人也。家世海东。祖习绵远。而神器恢廓。爱染篇章。校猎玄儒。讨雠子史。文华腾翥於韩服。博赡犹愧於中原。遂割略亲朋。发愤溟渤。年二十五。乘舶造于金陵。有陈之世。号称文国。故得谘考先疑。询猷了义。初听庄严旻公弟子讲。素沾世典。谓理穷神。及闻释宗。反同腐芥。虚寻名教。实惧生涯。乃上启陈主。请归道法。有勅许焉。既爰初落采。即禀具戒。游历讲肆。具尽嘉谋。领牒微言。不谢光景。故得成实涅盘。蕴括心府。三藏释论。徧所披寻。末又投吴之虎丘山。念定相沿。无忘觉观。息心之众。云结林泉。并以综涉四含。功流八定。明善易拟。简直难亏。深副夙心。遂有终焉之虑。於是顿绝人事。盘游圣迹。摄想青霄。缅谢终古。时有信士宅居山下。请光出讲固辞不许。苦事邀延。遂从其志。创通成论。末讲般若。皆思觧佼彻。嘉问飞移。兼[糸*柔]以绚采。织综词义。听者欣欣。会其心府。从此因循旧章。开化成任。每法轮一动。辄倾注江湖。虽是异域通传而沐道顿除嫌郄。故名望横流播于岭表。披榛负橐而至者。相接如鳞。会隋后御宇。威加南国。历穷其数。军入杨都。遂被乱兵。将加刑戮。有大主将。望见寺塔火烧。走赴救之了无火状。但见光在塔前。被缚将杀。既恠其异。即觧而放之斯临危达感如此也。光学通吴越。便欲观化周秦。开皇九年。来游帝宇。值佛法初会摄论肇兴。奉佩文言。振绩微绪。又驰慧觧。宣誉京库。绩业既成。道东须继。本国远闻上启频请。有勅厚加劳问。放归桑梓。光往还累纪。老幼相欣。新罗王金氏。面申虔敬仰若圣人。光性在虚闲。情多泛爱。言常含笑。愠结不形。而牋表启书往还国命。并出自胷襟。一隅倾奉。皆委以治方。询之道化。事异锦衣。请同观国。乘机敷训。垂范于今年齿既高。乘舆入内。衣服药食。并王手自营。不许佐助。用希专福。其感敬如此类也将终之前。王亲执慰。嘱累遗法。兼济斯民。为说徵祥。被于海曲。以彼建福五十八年少觉不念。经于七日。遗诫清切。端坐终于所住皇隆寺中。春秋九十有九。即唐贞观四年也。当终之时。寺东北虚中音乐满空。异香充院。道俗悲庆。知其灵感。遂葬于郊外。国给羽仪。葬具同於王礼。後有俗人儿胎死者。彼土谚云。当於有福人墓侧埋之种胤不绝。乃私瘗於坟侧。当日震此胎屍。掷于茔外。由此不怀敬者率崇仰焉。有弟子圆安。神志机颖。性希历览。慕仰幽求。遂北趣九都。东观不耐。又西赴燕魏。後展帝京备通方俗。寻诸经论。跨轹大纲。洞清纤旨。晚归心学。高轨光尘。初住京寺。以道素有闻。特进萧瑀。奏请住於蓝田所造津梁寺。四事供给。无替六时矣。安尝叙光云。本国王染患。医治不损。请光入宫。别省安置。夜别二时为说深法。受戒忏悔。王大信奉一时初夜。王见光首。金色晃然。有象日轮。随身而至。王后官女。同共覩之。由是重发胜心克留疾所。不久遂差。光於辰韩马韩之间。盛通正法。每岁再讲。匠成後学。衬施之资并充营寺。余唯衣鉢而已。
○善德女主〔金德曼〕在位十三年
(甲午)三年(高句丽荣留王十七年百济武王三十五年唐贞观八年)
新罗芬皇寺成。
(乙未)四年(高句丽荣留王十八年百济武王三十六年唐贞观九年)
新罗灵妙寺成。（良志法师书其额）高僧明朗自唐还。
(丙申)五年(高句丽荣留王十九年百济武王三十七年唐贞观十年)
春三月。新罗主疾病。设百高座於皇龙寺。讲仁王经　度僧百人。是年。高僧慈藏。入唐求法。
【叅考】善德王德曼。遘疾弥留。有兴轮寺僧法畅。应诏侍疾。久而无效。时有密本法师。以德行闻於国。左右请代之。王诏迎入内。本在宸仗外。读药师经。卷轴才周。所持六环。飞人寝内刺一老狐。与法畅倒掷庭下。王疾乃瘳。时本顶上。发五色神光。覩者皆惊。又丞相金良图为阿孩时。忽口噤体硬。不言不遂。每见一大鬼。率羣小鬼来家中。凡有盘肴。皆啖尝之。巫觋来祭。则羣聚而争侮之。图虽欲命撤。而口不能言。家亲请法流寺僧亡名来。转经。太鬼命小鬼。以铁搥打僧头。仆地呕血而死。隔数日。遣使邀本。使还言本法师受我请将来矣。众鬼闻之皆失色。小鬼曰。法师至。将不利。避之何幸。大鬼悔慢自若。曰何害之有。俄而有四方大力神。皆属金甲长戟。来捉羣鬼而缚去。次有无数天神。环拱而待。须臾本至。不待开经。其疾乃治。语通身觧。具说件事。良图因此笃信释氏。一生无怠。塑成兴轮寺吴堂主弥陁尊像。左右菩萨。并满金畵其堂。本尝住金谷寺。又金庚信。尝与一老居士交厚。世人不知其何人。于时公之戚秀天。久染恶疾。公遣居士诊卫。适有秀天之旧。名因惠师者。自中岳来访之。见居士而慢侮之。曰相汝形仪。邪侫人也。何得理人之疾。居士曰。我受金公命。不获已尔惠曰汝见我神通。乃奉炉呪香。俄顷五色云。旋遶顶上。天花散落。士曰和尚通力。不可思议。弟子亦有拙技。请试之愿师乍立於前。惠从之。士弹指一声。惠倒迸於空。高一丈许。良久徐徐倒下。头卓地屹然如植橛。旁人推挽之不动。士出去。惠犹倒卓达曙。明日秀天使扣於金公。公遣居士往救乃觧。因惠不复卖技。
赞曰。
红紫纷纷几乱朱。堪嗟鱼目诳愚夫。不因居士轻弹指。多少巾箱袭珷玞。(三国遗事)。
(癸卯)十二年(高句丽宝藏王二年百济义慈王三年唐贞观十七年)(佛纪一六七〇年)
春三月。新罗高僧慈藏。自唐还。贞观年中。新罗高僧阿离那跋摩。惠业。玄泰。求本。玄恪。惠轮。玄游。及二失名僧等。相继入唐。自唐转入西域求法。皆不得还。(海东高僧传)
(乙巳)十四年(高句丽宝藏王四年百济义慈王五年唐贞观十九年)(佛纪一六七二年)
新罗皇龙寺九层塔成。从沙门慈藏之请也。
【叅考】三国遗事云。海东名贤安弘。撰东都成立纪云。新罗第二十七代。女王为主虽有道。无威。九韩侵苦。龙宫皇龙寺。建九层塔。则隣国之灾可镇。第一层日本。第二层中华。第三层吴越。第四层托罗。(亦云乇罗)第五层鹰游第六层靺鞨。第七层丹国。第八层女狄。第九层濊貊。
(丁未)十六年(高句丽宝藏王六年百济义慈王七年唐贞观二十一年)(佛纪一六七四年)
新罗女主德曼薨。塟于狼山。主平日。预言死期。且曰塟我於忉利天。谓後来四天王寺之地。即狼山也。主见畵牧丹。而知其无香之花。(初唐帝。赐牧丹花图并花子。真平王以示德曼。德曼曰。此花必无香气。王笑曰尔何以知之。对曰此花绝艶而畵无蜂蝶。是必无香。种其子。果如其言。)闻蛙声而知有伏兵。并为知几三事。
○真德女主〔金胜曼〕在位九年
(己酉)三年(高句丽宝藏王八年百济义慈王九年唐贞观二十三年)
春正月。新罗始依华制。为冠服。从沙门慈藏之言也。
【备考】大德慈藏金氏。本辰韩真骨苏判。（三级爵名）茂林之子。其父历官清要。绝无後胤。乃归心三宝。造于千部观音。希生一息。祝曰若生男子。舍作法海津梁。母忽梦星坠入怀因有娠。及诞与释尊同日。名善宗郎。神志澄睿。文思日赡。而无染世趣。早丧二亲。转厌尘譁。捐妻息。舍田园为元宁寺。独处幽险。不避狼虎。修枯骨观。微或倦弊乃作小室。周障荆棘。裸坐其中。动輙鍼刺。头悬在梁。以祛昏瞑。适台辅有阙。门阀当议。累徵不赴。王乃勑曰。不就。斩之。藏闻之曰。吾宁一日持戒而死。不愿百年破戒而生。事闻。王许令出家。乃深隐岩丛。粮粒不恤。时有异禽。含菓来供。就手而喰。俄梦天人来授五戒。方始出谷。乡邑士女。争来受戒。藏自叹边生。西希大化。以仁平三年丙申岁。（即贞观十年也）受勑与门人僧实等十余辈。西入唐。谒清凉山。山有曼殊大圣塑相。彼国相传云帝释天。将工来雕也。藏於像前。祷祈冥感。梦像摩顶授梵偈。觉而未解。及旦有异僧来释云。又曰虽学万教。未有过此文。以袈裟舍利等付之而灭。(藏公初匿之故唐僧传不载)藏知已蒙圣莂。乃下北台抵大和池入京师。太宗勅使慰抚。安置胜光别院。宠赐频厚藏嫌其繁拥。启表入终南云际寺之东崿。架嵓为室。居三年。入神受戒。灵应日错。辞烦不载。（智异山华岩寺藏本云。师与门人僧实等十余辈。入唐谒终南山云际寺圆香国师。国师谓之曰。汝国纵横烽燧。日役干戈。黎氓涂炭。无以为归。汝今此往。可以立塔立寺。以镇东方山水之逆云云。）既而再入京。又蒙勅慰。赐绢二百疋。用资衣费。贞观十七年癸卯。本国善德王。上表乞还。诏许。引入宫。赐绢一领。（高僧传绢作纳盖纳衲音通）杂彩五百端。东宫亦赐二百端。又多礼贶藏以本。朝经像未充。乞齎藏经一部。洎诸幡幢花盖堪为福利者皆载之。既至。洎举国攸迎。命住芬皇寺。(唐传作王芬寺)给侍稠渥。一夏请至宫中。讲大乘论。又於皇龙寺演菩萨戒本。七日七夜。天降甘澍。(僧传澍作露)云雾暗(暗奄音通)霭。覆所讲堂。四众咸服其异。朝廷议曰。佛教东渐。虽百千龄。其於住持修奉轨仪阙如也。非夫纲理无以肃清。启勅藏为大国统凡僧尼一切规猷。总委僧綂主之。藏值斯嘉会。勇邀弘通。令僧尼五部。各增旧学。半月说戒。冬春摠试。令知持犯。置员管维持之。又遣巡使。历检外寺。诫砺僧失。严饰经像为恒式。一代护法。於斯盛矣。如夫子自卫返鲁。乐正雅颂各得其宜。当此之际。国中之人。受戒奉佛。十室八九。祝发请度。岁月增至。乃创通度寺。筑戒坛以度四来。又改营生缘里第元宁寺。设落成会。讲杂花方偈。感五十二女现身证听。使门人植树如其数。以旌厥异。因号知识树。尝以邦国服章。不同诸夏。举议於朝。佥允曰臧。乃以真德王三年己酉。始服中朝衣冠。明年庚戌。又奉正朔。始行永徽号。自後每有朝觐。列在上藩。藏之功也。暮年谢辞京辇。於江陵郡。(本溟州也)创水多寺居焉。复梦真僧。状北台所见。来告曰明日见汝於大松汀。惊悸而起。早行至松汀。果感文殊来格。谘询法要。乃曰重期於太白葛蟠地。遂隐不现。(松汀至今不生荆棘而亦不栖鹰鹧之类云)藏往太白山寻之。见巨蟒蟠结树下。谓侍者曰此所谓葛蟠地。乃创石南院。(今净岩寺)以候圣降。粤有老居士。方袍繿缕。荷葛篑盛死狗儿来。谓侍者曰欲见慈藏来尔。门者曰自丱巾箒。未见忤犯吾师讳者。汝何人。斯尔狂言乎。居士曰。但告汝师。遂入告。藏不之觉曰。殆狂者耶。门人出诟逐之居士曰归欤归欤。有我相者焉得见我。乃倒篑拂之。狗变为狮子宝座。陞坐放光而去藏闻之。方具威仪。寻光趋登南岭。已杳然不及。遂殒容而卒。茶毗安骨於石穴中。凡藏之缔构寺塔十有余所。每一兴造必有异祥。故蒲塞供填市不日而成。藏之道具布袜并太和龙所献。木鸭枕。(别本以木鸭枕为西海龙所献)与释尊由衣等。合在通度寺。又巘阳县(今彦阳)有鸭游寺。枕鸭尝於此现异故名之。又有释圆胜者。先藏西学而同还桑梓。助弘律部云
赞曰。
曾向清凉梦破回。七篇三趣一时开。欲令缁素衣惭愧。东国衣冠上国裁。(三国遗事)。
（海东佛祖源流云师有弟子三人僧实祖日谷成）
【叅考】续高僧传(唐南山律师道宣撰)释慈藏。姓金氏。新罗国人。其先三韩之後也。中古之时辰韩马韩卞韩。率其部属。各有魁长。案梁贡职图。其新罗国。魏曰斯卢。宋曰新罗。本东夷辰韩之国矣。藏父名武林。官至苏判异。(以本王族比唐一品)既向高位。筹议攸归。而绝无後嗣。幽忧每积。素仰佛理。乃求加护。广请大舍。归心佛法。并造千部观音。希生一息後若成长。愿发道心。度诸生类。冥祥显应。梦星坠人怀。因即有娠。以四月八日。诞载良辰。道俗衔庆。希有瑞也年过小学。神睿澄兰。独拔恒心。而於世数史籍。畧皆周览。情意漠漠。无心染趣。会二亲俱丧。转厌世华。深体无常。终归空寂。乃捐舍妻子第宅田园。随须便给。行悲敬业。孑尔只身。投於林壑。麤服草屩。用卒余服。遂登陗隘。独静行禅。不避虎兕。常思难施。时或弊睡。心行将徵。遂居山室。周障棘刺。露身直坐。动便刺肉。悬发在梁。用祛昏漠。修白骨观。转向明利而冥行显被。物望所归。位当宰相。频徵不就。王大怒。敕往山所将加手刃。藏曰。吾宁持戒一日而死。不愿一生破戒而生。使者见之。不敢加刃。以事上闻。王愧服焉。放令出家。任修道业。即又深隐。外绝来往。粮粒固穷。以死为命。便感异鸟。各衔诸果。就手送与。鸟於藏手。就而共食。时至必尔。初无乖候。斯行感玄徵。罕有联者。而常怀戚戚。慈念含识。作何方便。令免生死。遂於眠寐。见天使告曰。卿在幽隐。欲为何利。藏曰惟为利益众生。乃授藏五戒讫。曰可将此五戒。利益众生。又告藏曰。吾从忉利天来。故授汝戒。因腾空灭。於是出山。一月之间国中士女。咸受五戒。又深思惟曰。生在边壤。佛法未弘。自非目验。无由承奉。乃启本王。西观大化。以贞观十二年。将领门人僧实等十有余人。东辞至寺。蒙勅慰抚。置胜光别院。厚礼殊供。人物繁拥。财事既积。便来外盗。贼者将取。心战自惊。返来露过。便授其戒。有患生盲。诣藏陈忏。後还得眼。由斯祥应。从受戒者。日有千计。性乐栖静。启勅入山。於终南云际寺东悬崿之上。架室居焉。旦夕人神。归戒又集。时染少疹。见受戒神。为摩所苦。寻即除愈。往还三夏。常在此山。将事东藩。辞下云际。见大鬼神。其众无数。带甲持仗。云将此金舆。迎取慈藏云。复见大神。与之共鬪。拒不许迎。藏闻臭气塞谷蓬勃。即就绳床。通告诀别。其一弟子。又被鬼打。躃死乃苏。藏即舍诸衣财。行僧德施。又闻香气遍满身心。神语藏曰。今者不死。八十余矣。既而入京。蒙勅慰问。赐绢二百匹。用充衣服。贞观十七年。本国请还。启勅蒙许。引藏入室。赐衲一领。杂彩五百段。东宫赐二百段。仍於弘福寺。为国设大斋。大德法集。并度八人。又勅太常。九部供养。藏以本朝经像雕落未全。遂得藏经一部。并诸妙像幡花盖具堪为福利者。賷还本国。既达乡里。仰国来迎。一代佛法。於是兴显。王以藏景仰大国。弘持正教。非夫纲理无以肃清。乃勅藏为大国綂。住王芬寺。(此芬皇寺之误)寺即王之所造。又别筑精院。别度十人。恒充给侍。又请入宫。一夏讲摄大乘论。既又於皇龙寺讲菩萨戒本。七日七夜。天降甘露。云雾奄霭。覆所讲堂。四部兴嗟。声望弥远。及散席日。从受戒者其量云从。因之革厉。十室而九。藏属斯嘉运。勇锐由来。所有衣资。并充檀舍。惟事头陀。兰若综业正以青丘。佛法东渐百龄。至於住持修奉盖阙。乃与诸宰伯。祥评纪正。时王从上下佥议攸归。一切佛法须有规猷。正委僧綂。藏令僧尼五部。各增旧习。更置纲管。监察维持。半月说戒。依律忏除。春冬摠试。令知持犯。又置巡使。遍历诸寺。诫励说法。严饰佛像。营理众业。镇以为常。据斯以言。护法菩萨。即斯人矣。又别造寺塔十有余所。每一兴建。合国俱崇。藏乃发愿。曰若所造有灵。希现异相。便感舍利。在诸巾鉢。大众悲庆。积施如山。便为受戒。行善遂广。又以习俗服章。中华有华义惟归崇正朔义岂贰心。以事商量举国。咸遂通改边服。一惟唐仪。所以每
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:29:34-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
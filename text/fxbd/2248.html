<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="放光品第一,无见品第二,假号品第三,学五眼品第四,度五神通品第五,授决品第六,妙度品第七,舌相光品第八,行品第九,学品第十,本无品第十一,空行品第十二,问幻品第十三,了本品第十四,摩诃萨品第十五,问僧那品第十六,摩诃衍品第十七,僧那僧涅品第十八,问摩诃衍品第十九,陀邻尼品第二十,治地品第二十一,问出衍品第二十二,叹衍品第二十三,衍与空等品第二十四,合聚品第二十五,不可得三际品第二十六,问观品第二十七,无住品第二十八,如幻品第二十九,雨法雨品第三十,叹品第三十一,降众生品第三十二,守行品第三十三,供养品第三">
<meta name="description" content="全称《放光摩诃般若波罗蜜经》，亦称《放光般若波罗蜜经》、《放光摩诃般若经》、《摩诃般若放光经》、《般若波罗蜜放光经》、《摩诃般若波罗蜜放光经》、《光般若波罗蜜经》、《放光经》等。佛教经典。西晋无罗叉、竺叔兰译。二十卷(或三十卷)。是《大般若经》第二会的异译。述记般若波罗蜜法及其功德，并劝众生修持之。共九十品，始《放光品》，终《嘱累品》，经名盖依初品而立。据《出三藏记集》卷七，本经系三国魏齐王甘露五年(260)由颍川朱士行入于阗抄得梵本九十六章六十万余言，后由弟子弗如檀送回洛阳，至晋惠帝元康元年(291)始">
<title>放光般若经_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">放光般若经</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]236749</span> <br/>
          说明： <span class="inputVal" id="bkdec">全称《放光摩诃般若波罗蜜经》，亦称《放光般若波罗蜜经》、《放光摩诃般若经》、《摩诃般若放光经》、《般若波罗蜜放光经》、《摩诃般若波罗蜜放光经》、《光般若波罗蜜经》、《放光经》等。佛教经典。西晋无罗叉、竺叔兰译。二十卷(或三十卷)。是《大般若经》第二会的异译。述记般若波罗蜜法及其功德，并劝众生修持之。共九十品，始《放光品》，终《嘱累品》，经名盖依初品而立。据《出三藏记集》卷七，本经系三国魏齐王甘露五年(260)由颍川朱士行入于阗抄得梵本九十六章六十万余言，后由弟子弗如檀送回洛阳，至晋惠帝元康元年(291)始由于阗僧无罗叉执梵本，竺叔兰口传，祝太玄、周玄明笔受完成。另有异译本：西晋竺法护译《光赞般若经》十卷、后秦鸠摩罗什译《摩诃般若波罗蜜经》二十七卷。本经为历代大藏经所收，敦煌遗书亦有收藏。</span> <br/>
          封面： <span class="inputVal" id="bkimg">Z_2248.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]放光般若经
[book_author]佚名
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]236749
[book_dec]全称《放光摩诃般若波罗蜜经》，亦称《放光般若波罗蜜经》、《放光摩诃般若经》、《摩诃般若放光经》、《般若波罗蜜放光经》、《摩诃般若波罗蜜放光经》、《光般若波罗蜜经》、《放光经》等。佛教经典。西晋无罗叉、竺叔兰译。二十卷(或三十卷)。是《大般若经》第二会的异译。述记般若波罗蜜法及其功德，并劝众生修持之。共九十品，始《放光品》，终《嘱累品》，经名盖依初品而立。据《出三藏记集》卷七，本经系三国魏齐王甘露五年(260)由颍川朱士行入于阗抄得梵本九十六章六十万余言，后由弟子弗如檀送回洛阳，至晋惠帝元康元年(291)始由于阗僧无罗叉执梵本，竺叔兰口传，祝太玄、周玄明笔受完成。另有异译本：西晋竺法护译《光赞般若经》十卷、后秦鸠摩罗什译《摩诃般若波罗蜜经》二十七卷。本经为历代大藏经所收，敦煌遗书亦有收藏。
[book_img]Z_2248.jpg


[book_title]放光品第一
闻如是，一时佛在罗阅祇耆阇崛山中。与大比丘众五千人俱。皆是阿罗汉。诸漏已尽意解无垢。众智自在已了众事。譬如大龙所作已办。离於重担逮得所愿。三处已尽正解已解。复有五百比丘尼诸优婆塞优婆夷。诸菩萨摩诃萨。已得陀邻尼空行三昧无相无愿藏。已得等忍。得无罣碍陀邻尼门。悉是五通。所言柔软无复懈担已舍利养无所希望。逮深法忍得精进力。已过魔行度於死地。所教次第於阿僧祇劫顺本所行。所作不忘颜色和悦。常先谦敬所语不粗。於大众中所念具足。於无数劫堪任教化。所说如幻如梦如响如光如影如化。如水中泡如镜中像。如热时炎如水中月常以此法用悟一切。悉知众生意所趣向。能以微妙慧。随其本行而度脱之。意无罣碍具足持忍。所入审谛。愿摄无数无量佛国。无量诸佛所行三昧皆现在前。能请诸佛为一切说法。种种诸见离於所著。已游戏於百千三昧而自娱乐。诸菩萨者德皆如是，其名曰护诸系菩萨。宝来菩萨。导师菩萨。龙施菩萨。所受则能说菩萨。雨天菩萨。天王菩萨。贤护菩萨。妙意菩萨。有持意菩萨。增益意菩萨。现无痴菩萨。善发菩萨。过步菩萨。常应菩萨。不置远菩萨。怀日藏菩萨。意不缺减菩萨。现音声菩萨。哀雅威菩萨。宝印手菩萨。常举手菩萨。慈氏菩萨。及馀亿那术百千菩萨俱。尽是补处应尊位者，复有异菩萨无央数亿百千。及诸尊者子皆悉来会。
尔时世尊自敷高座结跏趺坐。正受定意三昧。其三昧名三昧王。一切三昧悉入其中。作是三昧已持天眼观视世界。尔时世尊，放足下千辐相轮光明。从鹿腨肠上至肉髻。身中支节处处各放六十亿百千光明。悉照三千大千国土无不遍者，其光明复照东方西方南方北方四维上下。如恒边沙诸佛国土众生之类。其见光明者毕志坚固。悉发无上正真道意。尔时世尊复放身毛。一一诸毛孔皆放光明。复照三千大千国土。复照十方无数恒边沙国土。一切众生见光明者，毕志发无上正真道意。世尊，复以诸如来无所著等正觉法。放大光明悉遍三千大千国土。复照十方无数恒边沙国土。一切众生见光明者，亦毕志发无上正真道意。尔时世尊，出广长舌遍三千大千国土。遍已从其舌根。复放无央数亿百千光明。一一光明化为千叶宝华其色如金。一一华者上皆有坐佛。一一诸佛皆说六度无极。一切众生闻说法者，皆发无上正真道意。其舌光明一一华像。复照十方恒边沙国土。一切众生见其光明闻说法者，亦发无上正真道意。是时世尊於师子座三昧。其三昧者名师子游戏。身放神足感动三千大千国土六反震动。三昧威神令此三千大千国土地。皆柔软?叵?我踊没。诸有地狱饿鬼蠕动之类。及八难处皆悉解脱。得生天上人中齐第六天。適生天上人中已皆大欢喜。即识宿命来诣佛所。稽首受法。如是十方恒边沙国土。诸三恶趣及八难处亦离对苦。生天上人中齐第六天。適生欢喜亦识宿命。各各自至其国佛所。稽首受法。尔时三千大千国土。诸盲者得视。聋者得听哑者能言：伛者得申。拘躄者得手足。狂者得正。乱者得定。病者得愈。饥渴者得饱满。羸者得力。老者得少。裸者得衣。一切众生皆得同志。相视如父如母如兄如弟。等行十善淳修梵事。无有瑕秽澹然快乐。譬如比丘得第三禅。一切众生皆逮於智。调已自守不尧众生。
尔时世尊坐师子床。於此三千大千国土。其德特尊光明色像威德巍危譬如山王须弥。众山无能及者，尔时世尊，如诸如来无所著等正觉法。以大普音遍三千大千国土。诸首陀会天及诸梵天。第六天王释天四王天。其中诸天及诸众生。悉见师子座闻佛所说，各持天上所有种种名香种种名华。来诣佛所。供养如来无所著等正觉。於是三千大千国土。其中众生各持世间所有名香水陆诸华。来诣佛所。供养世尊，是时诸天香华众生香华。所可供养散如来上者，於空中合化成大台。於其台中垂诸幢幡。幢幡华盖五色缤纷。华盖光明悉遍照三千大千国土皆作金色。十方恒边沙诸佛国土亦复如是，是时阎浮提人意自念言：今日如来无所著等正觉。独为我等说法不在馀处。诸三千大千国土中诸众生亦各念言：今日如来在我前坐。独为我等说法不在馀国。尔时世尊於师子座复放光明。照於三千大千国土。其中众生见光明者，尽见东方恒边沙佛及弟子众。悉见是间沙诃国土释迦文佛及诸会众。十方国土各各相见亦复如是，东方度如恒边沙国有世界名宝迹。其佛号宝事如来无所著等正觉。今现在以般若波罗蜜教化一切。有菩萨名普明。见释迦文佛光明变化威神感动。便白宝事如来言：今日何缘。有是佛身光明变化感动如是，宝事如来告普明曰：西方极远有世界名沙诃。其佛号释迦文。今现在为诸菩萨说般若波罗蜜。是其瑞应。普明白佛言：唯然世尊，我欲诣彼见释迦文佛礼事供养。彼国菩萨皆得总持得诸三昧超越三昧。佛告普明。欲往随意。时宝事佛。便以千叶金色莲华与普明言：持是供养释迦文佛。重告普明。汝诣彼国。摄持威仪无失法度。所以者何。彼国菩萨奉持律行是以生彼。是时普明菩萨。与无央数百千菩萨无数比丘。诸善男子善女人众。从东方来所经诸佛皆以香华供养礼事。来诣忍界。见释迦文佛稽首作礼。普明菩萨白释迦文佛言：宝事如来致问殷勤问讯世尊，坐起轻利气力如常不。今奉此华供养世尊，佛即受之。释迦文佛。便以此华散於东方恒边沙佛国。其华遍至一一华者皆有坐佛。皆说般若波罗蜜教化众生。闻是教者皆发无上正真道意。彼善男子善女人。随普明菩萨来者，皆礼事释迦文佛足。所赍香华供养世尊，南方度如恒边沙国。有世界名度忧。其佛号无忧威如来无所著等正觉。有菩萨名离忧。西方度如恒边沙国有世界名灭恶。其佛号宝上如来无所著等正觉。有菩萨名意行。北方度如恒边沙有世界名胜。其佛号仁王如来无所著等正觉。有菩萨名施胜。下方度如恒边沙有世界名贤。其佛号贤威如来无所著等正觉。有菩萨名妙华。上方度如恒边沙有世界名思乐。其佛号思乐威如来无所著等正觉。有菩萨名思乐施。如是六方菩萨各白其佛。此何变化而现於此。其佛各报诸菩萨言：去是极远有忍世界。佛号释迦文。为诸菩萨说般若波罗蜜。是其瑞应。彼诸菩萨各白其佛。欲诣忍界见释迦文佛礼事供养。尔时诸佛各与宝华。及诸无数百千菩萨。诸比丘僧善男子善女人俱来诣此。所经诸国土。各以香华供养诸佛。次诣忍界见释迦文佛。供养礼事问讯。皆如东方诸菩萨比。尔时一时之顷三千大千国界。其地所有皆成为宝。诸树草木悉为香华。悬诸幢幡缯采华盖。譬如华迹世界普华如来国土。文殊师利。善住意王天子。及诸大威神菩萨所处国土。此忍世界所有珍妙亦如彼国。尔时众会诸天魔梵诸龙鬼神。沙门婆罗门世界人民。诸菩萨摩诃萨。及新发意者皆悉来集。佛知众会已定。告舍利弗言：菩萨摩诃萨当习行般若波罗蜜。舍利弗白佛言：欲逮知一切诸法。当云何行般若波罗蜜。佛告舍利弗。菩萨摩诃萨行般若波罗蜜者，未曾不布施有财有施有受者，为行檀波罗蜜。知罪知福为行尸波罗蜜。不起恚意为行羼提波罗蜜。身口常精进意不懈担为行惟逮波罗蜜。於六情无所味为行禅波罗蜜。佛告舍利弗。菩萨摩诃萨行般若波罗蜜定意不起。当具四意止四意断四神足五根五力七觉意贤圣八品道。当具足空三昧无相三昧无愿三昧。具足四禅四等四无形三昧。具八解禅得九次第禅。当复知九相。新死相。筋缠束薪相。青瘀相。脓相。血相。食不消相。骨节分离相。久骨相。烧焦可恶相。已知诸相当念佛志法志比丘僧。志在施戒志在安般守意。志在无常苦空无我人想。无所乐想无生灭想。无道想无尽想。无所起想善想法想。豫知一切众生之意。是谓为慧。便得觉意三昧无畏三昧。有想有畏无想无畏。亦无想亦无畏。所不知根当知已知。当知欲过八患卻十二衰。具足佛十力十八法四无所畏四无碍慧大慈大悲。觉知一切菩萨慧者，当习般若波罗蜜。菩萨摩诃萨欲具足萨云若。离於生死习绪者当学般若波罗蜜。如是舍利弗。是为菩萨摩诃萨行般若波罗蜜。复次舍利弗。菩萨摩诃萨欲上菩萨位者，欲过声闻辟支佛地。欲住阿惟越致地者，当学般若波罗蜜。欲住六通知一切人意所趣向者，当学般若波罗蜜。欲胜罗汉辟支佛慧者，当学般若波罗蜜。菩萨摩诃萨悉欲得诸陀邻尼三昧门诸众智门者，当学般若波罗蜜。诸声闻辟支佛家。所作布施持戒劝助种种功德。欲过其上者当学般若波罗蜜。菩萨摩诃萨欲知声闻辟支佛家诸所有戒三昧智慧解脱见解脱慧。欲过其上者，当学般若波罗蜜。菩萨摩诃萨欲少施少戒少忍少进少禅。所习行少而得大报功德无量者，当学般若波罗蜜。菩萨摩诃萨欲使亲族身体如佛形像者，当学般若波罗蜜。菩萨摩诃萨欲具足大士三十二相八十种好。成诸菩萨种姓逮得鸠摩罗浮者，当学般若波罗蜜。菩萨摩诃萨常不欲离诸佛世尊供养诸佛。种种所行欲成功德者，当学般若波罗蜜。菩萨摩诃萨欲满一切众生之愿。欲求饮食车乘象马履屣衣裘香求华幔饰床卧之具。给众所求能令具足。欲得是者当学般若波罗蜜。
复次舍利弗。菩萨摩诃萨。欲使恒边沙佛国中人。悉具足行六波罗蜜者，当学般若波罗蜜。菩萨摩诃萨欲行功德使正至佛者，当学般若波罗蜜。菩萨摩诃萨欲使十方恒边沙佛国土诸佛世尊，所赞叹功德者，当学般若波罗蜜。菩萨摩诃萨欲一发意。超越十方恒边沙诸佛国土悉遍至者，当学般若波罗蜜。菩萨摩诃萨欲发一音都使十方尽闻其声者，当学般若波罗蜜。菩萨摩诃萨欲护一切十方诸佛刹使不断者，当学般若波罗蜜。菩萨摩诃萨欲住内空外空大空最空空空有为空无为空至竟空无限空所有空自性空一切诸法空。无所猗空无所有空。欲知是空事法者，当学般若波罗蜜。菩萨摩诃萨欲觉知一切诸佛诸法如者，当学般若波罗蜜。欲知一切诸法性者，当学般若波罗蜜。欲知一切诸法真际者，当学般若波罗蜜。舍利弗。菩萨摩诃萨。如是为行般若波罗蜜当作是祝复次舍利弗。菩萨摩诃萨欲知三千大千国土其中尘数及诸树木生草枝叶茎节。悉欲知是数者当学般若波罗蜜。菩萨摩诃萨欲以一毛破为百分。以一分毛取三千大千国土。其中海水数知几渧。悉知其数不尧水性。欲得是者当学般若波罗蜜。三千大千国土其中火起譬如劫尽烧时。欲一时吹灭大火者，当学般若波罗蜜。三千大千国土其中大风起。吹须弥大山令如糠■。能以一指障其风力令不起者，当学般若波罗蜜。菩萨摩诃萨。欲以结跏趺坐悉遍满三千大千国土虚空。欲得是者当学般若波罗蜜。三千大千国土诸须弥山。能持一手举著他方无数佛国。欲得是者当学般若波罗蜜。菩萨摩诃萨能以一钵之饭。充饱十方恒边沙佛及弟子众。悉令满足者，当学般若波罗蜜。又以珍宝服饰幢幡缯盖香华。供养恒边沙佛及弟子众。欲得是者当学般若波罗蜜。欲使十方恒边沙国其中众生。悉具於戒三昧智慧解脱见解脱慧。沙门四道乃至无馀泥洌欲得是者当学般若波罗蜜。复次舍利弗。菩萨摩诃萨行般若波罗蜜者，若布施当作是念。使我得大果报。得生尊者家梵志大姓家迦罗越家。生四王天上乃至第六天中。因是布施得第一禅上至四禅空无形禅。作是布施得贤圣八品道得须陀洌上至阿罗汉辟支。
佛者，当学般若波罗蜜。复次舍利弗。菩萨摩诃萨行般若波罗蜜。以慧方便具足六波罗蜜。舍利弗白佛言：菩萨摩诃萨云何布施具足六波罗蜜。佛言：菩萨摩诃萨行檀波罗蜜者，当习无所猗法其所布施及受者，令具足诸波罗蜜。是为具足檀波罗蜜。於善於恶不与罪福。是为尸波罗蜜。无瞋无喜是为羼提波罗蜜。意无懈怠是为惟逮波罗蜜。於无所著不起狐疑是为禅波罗蜜。离於诸法是为般若波罗蜜。复次舍利弗。菩萨摩诃萨欲知过去当来今现在诸佛世尊之法者，当学般若波罗蜜。欲度有为无为之法。当学般若波罗蜜。欲觉过去当来今现在诸佛诸法如者，法相所起欲逮觉灭际者，欲过声闻辟支佛前。欲为一切诸佛给所当者，欲为诸佛世尊内眷属者，图大眷属者欲得菩萨眷属者，报大施者欲行无相施者，欲不起恶意者，欲不起恚恨意者，欲不起懈怠意者，欲不起乱意者，欲不起恶智者，当学般若波罗蜜。复次舍利弗。菩萨摩诃萨欲使一切立於布施戒念。作务劝助功德者，当学般若波罗蜜。菩萨摩诃萨欲立五眼者，当学般若波罗蜜。何等为五眼。肉眼天眼智眼法眼佛眼。
复次舍利弗。菩萨摩诃萨欲得天眼见十方诸佛者，天耳听十方诸佛所说法者，欲悉知诸佛意者，当学般若波罗蜜。菩萨摩诃萨欲闻十方诸佛所说不断乃至阿耨多罗三耶三菩者，当学般若波罗蜜。复次舍利弗。菩萨摩诃萨。欲见过去诸佛现在诸佛世尊刹土者，当学般若波罗蜜。菩萨摩诃萨欲闻十方诸佛所说，十二部经欲讽诵者，及诸声闻所未曾闻者，当学般若波罗蜜。菩萨摩诃萨欲闻十方诸佛。所可说法甫当所说，悉欲识知遍教众生者，当学般若波罗蜜。过去当来今现在诸佛所说诸法。欲尽闻知闻已遍教一切读者，当学般若波罗蜜。十方恒边沙诸佛世界。有窈冥之处日月所不照。欲持光明悉遍照者，当学般若波罗蜜。十方恒沙诸佛世界。有初不闻佛音法音僧音者，能立众生皆使正见闻三宝音者，当学般若波罗蜜。复次舍利弗。菩萨摩诃萨愿欲令十方恒沙世界众生。盲者得视。聋者得听。狂者得志。裸者得衣。饥渴者得饱满。当学般若波罗蜜。菩萨摩诃萨欲令十方恒沙国其中众生。诸在罪地三恶趣者，欲令解脱皆得人身者，当学般若波罗蜜。欲使恒沙世界皆令众生。具足戒行三昧智慧解脱见解脱慧。从须陀洹至阿罗汉辟支佛。乃至阿耨多罗三耶三菩及诸佛威仪者，当学般若波罗蜜。复次舍利弗。菩萨摩诃萨欲悉知道事俗事者，当学般若波罗蜜。欲使行时足离地四寸而轮迹现。诸四天王及阿迦腻吒天。与无央数诸天眷属围绕共至佛树。当使诸天以天上叠为座。使我成阿耨多罗三耶三菩。所游行处所住处坐处悉为金刚。当学般若波罗蜜。菩萨摩诃萨。欲使出家之日即成阿耨多罗三耶三菩。即出家日便转法轮。使无央数阿僧祇人。远尘离垢诸法法眼净。无央数阿僧祇人漏尽意解。无央数阿僧祇人得阿惟越致。成阿耨多罗三耶三菩。如是菩萨摩诃萨当学般若波罗蜜。菩萨摩诃萨愿作佛时。为无央数弟子众一时说法。便於座上得阿罗汉。发菩萨意者得阿惟越致。成阿耨多罗三耶三菩。无央数菩萨为增其寿命无量。其光明随其寿不增减。当学般若波罗蜜。菩萨摩诃萨成阿耨多罗三耶三菩时。欲令国土无淫怒痴之名。众生智慧悉皆得等。常念布施常念净戒自调自检不尧众生。般泥洹後欲使法无灭尽之名。当学般若波罗蜜。菩萨摩诃萨自愿得阿耨多罗三耶三菩时。其有闻我声者，必至阿耨多罗三耶三菩。欲得如是者，当学般若波罗蜜。

[book_title]无见品第二
复次舍利弗。菩萨摩诃萨行般若波罗蜜。发是念时。四天王皆欢喜意念言：我曹亦当复以四钵奉上菩萨。如前王法奉诸佛钵。忉利天王及第六天王，皆欢喜意念言：是菩萨成佛时我曹亦当奉侍给使。减损阿须伦种增益诸天众。三千大千国土中诸阿迦腻吒天。各各欢喜亦复念言：是菩萨摩诃萨行般若波罗蜜成作佛时。我曹亦当劝助请佛使转法轮。如是舍利弗。菩萨摩诃萨行般若波罗蜜时。於六波罗蜜转增益具足。善男子善女人。各各欢喜意自念言：我当为是菩萨作父母兄弟妻子眷属朋友知识。尔时四天王及诸阿迦腻吒天各各念言：当使是菩萨常修梵行。从初发意至成作佛。莫使与色欲共会。犯欲者失梵行况行道者，是菩萨常修梵行者必成至佛。不从犯欲而得成道。舍利弗白佛言：菩萨要当有父母妻子眷属耶。佛告舍利弗。菩萨或有父母无妻子。或有菩萨从初发意作童男行。至成作佛不娶妻色。或有菩萨以沤和拘舍罗。於五欲中示现发阿耨多罗三耶三菩意出家。舍利弗。譬如幻师善於幻法。化作五乐色欲。於中自恣共相娱乐。於意云何。是幻师所作。宁有所服食者不。舍利弗言：不也世尊，幻无所有。如是舍利弗。菩萨以沤和拘舍罗示现有欲。於色欲中育养一切无所沾污。观欲如火譬如怨家。说欲之恶志常秽之。菩萨虽在欲中示现常作是念。行权菩萨尚作是意。何况新学发意者乎。舍利弗白佛言：菩萨当云何行般若波罗蜜。佛告舍利弗。菩萨行般若波罗蜜者，不见有菩萨亦不见字。亦不见般若波罗蜜。悉无所见亦不见不行者，何以故？菩萨空字亦空空无有五阴。何谓五阴。色阴痛阴想阴行阴识阴。五阴则是空空则是五阴。何以故？但字耳。以字故名为道。以字故名为菩萨。以字故名为空。以字故名为五阴。其实亦不生亦不灭。亦无著亦无断。菩萨作如是行者，亦不见生亦不见灭。亦不见著亦不见断。何以故？但以空为法立名假号为字耳。菩萨行般若波罗蜜。不见诸法之字。以无所见故无所入。

[book_title]假号品第三
复次舍利弗。行般若波罗蜜菩萨当作是观。菩萨者但字耳。佛亦字耳。般若波罗蜜亦字耳。五阴者亦字耳。舍利弗。一切有言吾我者亦皆字耳。索吾我亦无有吾我。亦无众生亦无所生。亦无生者亦无自生。无人无生无作无造。亦无成者亦无受者亦无授者无见无得。何以故？一切诸法无所有用空故。是故菩萨於一切字法都无所见。於无所见中复不有见。菩萨作是行般若波罗蜜。除诸佛过一切诸声闻辟支佛上。用无所有空故。何以故？一切不见所入处故。舍利弗。菩萨如是者，为行般若波罗蜜。譬如一阎浮提内。其中所有树木生草稻麻竽蔗丛林竹苇。悉如舍利弗目揵连等。其数如是智慧神足其德无量。欲比行般若波罗蜜菩萨。终不可得比无数亿百千倍。不可以譬喻为比。何以故？舍利弗。菩萨持智慧。度脱一切众生故。复次舍利弗。菩萨行般若波罗蜜所念智慧。一日之中过诸声闻辟支佛上。舍利弗。置阎浮提。其中草木三千大千国土。如舍利弗目揵连等其数满中。复置是事。十方恒边沙悉如舍利弗目揵连等尽满其中。其数如是不可计量。欲比菩萨行般若波罗蜜者，百分千分巨亿万分不得为比。行般若波罗蜜菩萨持是智慧。比诸声闻辟支佛之智慧。百千万倍不以为比。舍利弗白佛言：唯世尊，弟子所有智慧。从须陀洹至声闻辟支佛。上至菩萨诸佛世尊，是诸众智不相违背。无所出生其实皆空。无有差别不出不生。其实空者无有差特优劣。云何世尊，言行般若波罗蜜菩萨一日之念。出过声闻辟支佛上乎。佛告舍利弗。所以出彼上者，是菩萨行般若波罗蜜一日之念言：我当以道法因缘。当为众生觉一切法度脱众生。云何舍利弗。诸声闻辟支佛。颇有是念不耶。舍利弗言唯世尊，诸声闻辟支佛初无是念。是故舍利弗。当作是知当作是念。诸声闻辟支佛所有之智。欲比菩萨之智。百分千分巨亿万倍不可为比。复次舍利弗。声闻辟支佛颇作是念言：我当行六波罗蜜。教授众生净佛国土。具足佛十种力四无所畏四无碍慧。具足佛十八法。当成阿惟三佛。使不可计阿僧祇人令得泥洌颇有是念不。舍利弗言唯世尊，无有是念。佛言：菩萨能尔。菩萨行六波罗蜜。具足十八法。成阿惟三佛。当度脱一切众生。舍利弗。譬如萤火虫不作是念言：我光明照阎浮提普令大明。如是舍利弗。诸声闻辟支佛亦无是念言：我当行六波罗蜜。具足十八法。成阿惟三佛度脱众生。舍利弗。譬如日出遍照阎浮提莫不蒙明者，如是菩萨行六波罗蜜具足十八法。成阿惟三佛。度不可计一切众生。舍利弗白佛言：云何菩萨过罗汉辟支佛地。逮得阿惟越致地。严治佛道地。佛告舍利弗。菩萨从初发意以来。常行六波罗蜜。住空无相无愿之法。过阿罗汉辟支佛地。逮阿惟越致地。舍利弗白佛言：菩萨住何所地。为声闻辟支佛而作福田。佛告舍利弗。菩萨从初发意以来。常行六波罗蜜乃至道常於其中间常为声闻辟支佛作护。何以故？舍利弗。世有菩萨。便知有五戒十善八斋。四禅四等意四无形定。乃至三十七品法尽现於世。便具足十八事佛十种力四无所畏。世间適有是法。便知有王者种梵志种长者种迦罗越种。便知有第一四天王上至三十三天。便知有须陀洹斯陀含阿那含阿罗汉辟支佛。上至佛皆现於世。舍利弗白佛言：云何菩萨毕报施恩。佛告舍利弗。菩萨不报施福。何以故？本已报故。菩萨常施。持何等施施诸善法。何等善法。十善之法。从十善之法上至诸佛世尊之法。十力四无所畏具佛十八法。以是为施与。舍利弗白佛言：菩萨云何与般若波罗蜜相应。佛告舍利弗。菩萨当知色与空合。是为应般若波罗蜜。当知痛想行识与空合。是为应般若波罗蜜。当知眼耳鼻舌身意与空合。当知色声香味细滑识法与空合。眼色识耳声识鼻香识舌味识身细滑识法性识亦尔。是为应。当知苦习尽道四谛之法亦与空合。当知十二因缘。何等十二。一者痴二者所作行三者识四者名色五者六入六者栽七者痛八者爱九者受十者有十一者生十二者死。此十二因缘亦与空合。当知一切诸法有为法无为法亦与空合。当知本性亦与空合。是为应般若波罗蜜。如是舍利弗。菩萨摩诃萨知七空合。何谓七。上七事是也。知此七事与般若波罗蜜相应者，亦不见五阴合亦不见不合。亦不见生五阴法。亦不见灭五阴法。亦不见著五阴法。亦不见断五阴法。亦不见色与痛合。亦不见痛与想合。亦不见想与识合。亦不见识与行合。所以者何。初不见有法与法合者，性本空故。舍利弗。用色空故为非色。用痛想行识空故为非识。色空故无所见。痛空故无所觉。想空故无所念。行空故无所行。识空故不见识。何以故？色与空等无异。所以者何。色则是空空则是色。痛想行识则亦是空。空则是识。亦不见生亦不见灭。亦不见著亦不见断。亦不见增亦不见减。亦不过去当来今现在。亦无五阴亦无色声香味细滑法。亦无眼耳鼻舌身意。亦无十二因缘亦无四谛。亦无所逮得。亦无须陀洹斯陀含阿那含阿罗汉辟支佛。亦无佛亦无道。如是舍利弗。菩萨摩诃萨以般若波罗蜜。当作是念。当作是知。当作是应。作是行者，亦不见应亦不见不应。於六波罗蜜亦不见合於五阴法乃至身法。亦不见合与不合。三十七品佛十种力四无所畏及佛十八法乃至萨云若法。亦不见应与不应。是故舍利弗。当知菩萨与般若波罗蜜相应。复次舍利弗。菩萨摩诃萨行般若波罗蜜不与空合。不与无相无愿合。无相无愿不与空合。所以者何。空亦不见合亦不不合。无相无愿亦复如是，是为应般若波罗蜜。舍利弗。菩萨行般若波罗蜜。度空法相已亦不与五阴合亦不不合。过去色亦不与过去色合。亦不见过去色。当来色亦不与当来色合。亦不见当来色。现在色亦不与现在色合。亦不见现在色。痛想行识亦复如是，所以者何。去来今三世名皆空故。作是合者为应般若波罗蜜。舍利弗。菩萨行般若波罗蜜。萨云若法。亦不见与过去当来今现在合。亦不见过去当来今现在。菩萨当作是念。当作是应。复次舍利弗。萨云若。亦不见与五阴合。五阴亦不见与萨云若合。萨云若亦不与六情合。六情亦不与萨云若合。色声香味细滑法亦不与萨云若合。萨云若亦不与色声香味细滑法合。亦不不合。是为应般若波罗蜜。舍利弗。菩萨行般若波罗蜜。於檀波罗蜜亦不见与萨云若合。尸波罗蜜羼提波罗蜜惟逮波罗蜜禅波罗蜜乃至般若波罗蜜亦不见与萨云若合。亦不见萨云若与六波罗蜜合。亦不见萨云若与三十七品十力合。三十七品十力亦不见与萨云若合。亦不见萨云若。是为应般若波罗蜜。舍利弗。行般若波罗蜜菩萨。佛亦不与萨云若合。萨云若亦不与佛合。道亦不与萨云若合。萨云若亦不与道合。所以者何。萨云若则是佛佛则是萨云若。道则是萨云若萨云若则是道。是为与般若波罗蜜合。复次舍利弗。菩萨行般若波罗蜜。知五阴不与有合有亦不与五阴合。五阴亦不与苦乐有我无我合。六情法亦复如是，五阴亦不与空无相无愿合。亦不不合。亦不见行亦不见不行。菩萨当作是行当作是应。复次舍利弗。菩萨亦不以般若波罗蜜故。行檀行尸行羼行惟逮行禅波罗蜜。亦不以五波罗蜜故。行般若波罗蜜。亦不以阿惟越致故。教授众生。亦不以净佛国土故。行般若波罗蜜。亦不以四无所畏四无碍慧佛十种力十八法不共故。行般若波罗蜜。亦不以内空外空。所有无所有空空空大空毕竟空故。行般若波罗蜜。亦不以有为空无为空无底空诸法相空。一切诸法空。亦不以生空。亦不无生空。亦不真空。亦不伪空。亦不如亦不法性。亦不真际故。行般若波罗蜜行。所以者何。不见法有所破坏者，复次舍利弗。菩萨行般若波罗蜜。亦不以神足彻视彻听知他人意。自知宿命故行般若波罗蜜。所以者何。行般若波罗蜜者，尚不见般若波罗蜜。何况见有菩萨神通众事。是为应般若波罗蜜。舍利弗。行般若波罗蜜菩萨。心不自念。我当以神足到十方见诸佛世尊，亦不念言：十方诸佛有所说法我当听受。亦不念言：我当尽知十方众生心中所念。亦不自念。我当自知不可计劫所从生之事。亦复不念见。十方众生生死所趣善恶之趣。是菩萨为应般若波罗蜜。舍利弗。菩萨自念。我当度不可计阿僧祇人令般泥洌是为菩萨行般若波罗蜜。菩萨作是行者，众魔不能得其便。诸世间之事皆为降伏。十方恒沙诸佛皆共拥护是菩萨。令不堕声闻辟支佛地。四天王上至阿迦腻吒天。是诸天皆共护是菩萨。不令中道有碍。是菩萨身中所有众病现世为愈。所以者何。用有普慈加众生故。当知是为应般若波罗蜜。复次舍利弗。菩萨行般若波罗蜜者，疾得陀邻尼诸三昧门皆现在前。在所生处常见诸佛乃至道场常不离佛。是为应般若波罗蜜。菩萨行般若波罗蜜者，亦不念有法合与不合等与不等。所以者何。以不见法合亦不见法等。是为应般若波罗蜜。菩萨行般若波罗蜜者，亦不念。我当疾逮觉法性亦不不逮觉。何以故？法性者无所逮觉是为合。复次舍利弗。行般若波罗蜜菩萨。不见有法与法性别者亦不见合。亦不念言法性作若干差别。是为菩萨一切皆合。亦不作念言是法於法性现亦不不现。何以故？初不见於法性现者，当知是则为合。复次舍利弗。菩萨行般若波罗蜜者，於法性不与空合。空亦不与法性合。是为合。六情十八性亦不与空合。空亦不与六情十八性合。乃至法性不与空合。空亦不与法性合。舍利弗。如是空合最为第一。行空菩萨不堕声闻辟支佛地。净佛国土教授众生疾成至佛。舍利弗。诸所有应般若波罗蜜无过。是应最尊第一应无上。所以者何。为是空无相无愿无上正真应故。舍利弗。如是行者，当知是菩萨已受莂近於道常如是行者，为不可计阿僧祇人而作益厚。菩萨亦不念言：我与般若波罗蜜相应。亦复不念。诸佛世尊当授我莂。亦不念。我受莂不久当净佛国土。亦不念。我当成至佛而转法轮。所以者何。与法性一体无有别。亦不见有法。行般若波罗蜜者，亦不见诸佛有所说，为阿耨多罗三耶三菩者，何以故？菩萨行般若波罗蜜。初不见有生众生相。亦不见灭众生相。何以故？一切众生初不见起灭故。一切众生不见有生。尚不见有生灭。云何行般若波罗蜜。菩萨作是行者，为行般若波罗蜜。不起众生相。不空众生相。不见众生行不别众生行。是为菩萨行第一空行。菩萨住是中者，为都合集。众合於其中祝菩萨如是住者，为处大慈大悲。无嫉慢意无乱怠意。无恚恨意无起恶意。不起恶智意也。

[book_title]学五眼品第四
舍利弗白佛言：菩萨摩诃萨应般若波罗蜜者，从何所来而生是间。於是间去复生何所。佛告舍利弗言：菩萨与般若波罗蜜相应者，於兜率天上来生是间。或於他方佛国来生是间。或从人道中来生是间。从兜率天上来者，终不失般若波罗蜜。诸陀邻尼诸三昧门诸众智门悉皆在前。从他方佛国来者，便疾成般若波罗蜜。於智慧中日日增益。诸深法要皆现在前。卻後乃成般若波罗蜜。所生常见诸佛不离诸佛。从人道中来者，是菩萨未及阿惟越致者，诸根闇钝不能疾得般若波罗蜜。不能便见陀邻尼门。舍利弗。汝所问菩萨习行般若波罗蜜者，於是间终当生何所。是菩萨当生他方佛国。从一佛国复生一佛国。常见诸佛不离诸佛。世尊，复有菩萨无有沤和拘舍罗。从四禅行六波罗蜜。持是禅福生长寿天。不尽天寿来生世间供养诸佛。是菩萨辈诸根闇钝不大聪明。舍利弗。复有菩萨行於四禅及四等意四无形禅念。三十七品大慈大悲。持沤和拘舍罗禅福不能稽留。常生诸佛所教授处。当生是拔陀劫中成逮觉者，常不离般若波罗蜜。复有菩萨以行四禅及四等意四无形定。以沤和拘舍罗不随禅生。生於种姓大豪贵家。生梵志家生迦罗越家。所可生处常教众生。复有菩萨行四禅四等意四无形定。以沤和拘舍罗不为禅所稽留。来生四王天生忉利天生第六天。常教授诸天净佛国土。教授众生供侍诸佛。复有菩萨行般若波罗蜜。以沤和拘舍罗行第一禅。生於梵天於梵天中尊。从梵天已至十方诸佛转法轮处。请诸佛世尊转於法轮。复生一生补处菩萨。行般若波罗蜜。以沤和拘舍罗。具於四禅具四等意四无形定。三十七品空无相无愿。具足三昧不随禅处常见诸佛供事世尊，持清净行便生兜术天。於其天上随其寿命诸根具足。为无央数诸天人眷属围绕而为说法。已复来生世间人中。作阿惟三佛。舍利弗。复有菩萨得六神通不生欲界形界无形界。从一佛国至一佛国礼事诸佛。复有菩萨得六神通游诸佛刹。其所至处。无有声闻辟支佛教名。复有菩萨持六神通生诸佛刹。其寿无量往生其国。复有菩萨以六神通游诸世界。到无佛处於其刹中叹佛法众。令彼众生闻三尊之功德。闻已欢喜皆得往生诸佛国土。复有菩萨从初发意得於四禅得四清净四无形定。三十七品乃至佛十八法。不生三界常生有益於众生之处。复有菩萨行六波罗蜜。从初发意便上菩萨位至阿惟越致地。复有菩萨从初发意便得阿惟三佛转於法轮。益於无数亿百千众生已，於无馀界而般泥洌其法留住或半劫一劫。复有菩萨適发道意便与般若波罗蜜相应。与诸无数亿百千诸菩萨。共游诸佛国净诸佛土。复有菩萨行六波罗蜜四禅四等至四无形定。皆於其中而自娱乐。住於四禅从四禅起还至解脱禅定。解脱禅起至无形定。从无形定起入解脱禅。从解脱禅起至无思想慧禅。复从是起还入解脱。以沤和拘舍罗入蒱佉阇三昧。是为行般若波罗蜜。复有菩萨以三十七品乃至佛十八法。不取声闻辟支佛证。复有菩萨行般若波罗蜜。以沤和拘舍罗入三十七品。诸发小道者各使得度。诸有声闻及辟支佛所得道慧。皆是菩萨之忍也。行般若波罗蜜者，当知是为阿惟越致。舍利弗。复有菩萨行六波罗蜜生兜术天者，当知是拔陀劫中诸菩萨等也。复有菩萨以四禅福乃至佛十八法。所可有道志不信受。当知是菩萨则一生补处。
复有菩萨行六波罗蜜。从一佛刹复至一佛国。建立众生使至道常知是菩萨从初发意以来。当更无数阿僧祇劫乃成佛耳。复有菩萨行六波罗蜜。为众生故不说无益之事。复有菩萨行六波罗蜜。为众生故。从一佛国复至一佛国断三恶趣。复有菩萨行六波罗蜜。常以惠施安乐一切。恣所求索象马车乘衣被财穀国城珍宝皆给与之。复有菩萨行般若波罗蜜。能自变身如佛形像。入三恶趣。随其语言而为说法皆度脱之。复有菩萨行六波罗蜜。变身如佛遍至十方。教授众生能净佛土。已至十方。悉观诸佛威仪法则好鬼清浊。而便自起上妙最尊殊异之土。淳以一乘教诸一生补处菩萨。复有菩萨行六波罗蜜。便具大士三十二相诸根特异。众生见者莫不敬喜。因其欢喜以三乘法。而度脱之令般泥洌舍利弗。菩萨行般若波罗蜜者，先当学清净身口意。便得诸根特异已得殊异亦不自举亦不下人。复有菩萨从初发意行檀波罗蜜尸波罗蜜。乃成阿惟三佛。初不堕三恶趣。复有菩萨从始发意至阿惟越致。初不忘舍十善之行。复有菩萨行檀尸波罗蜜。得作遮迦越罗。得化众生建立十善。所有财宝惠施众生。复有菩萨行檀尸波罗蜜。亿百千反作遮迦越罗。常供养诸佛恭敬启受。复有菩萨行六波罗蜜。为诸众生照明法化。乃至阿惟三佛不离照明。是故菩萨常明佛法。是为菩萨摩诃萨行般若波罗蜜。菩萨行者，常摄身口意不善之事不令妄起。舍利弗白佛言：何谓菩萨摄身口意。佛言：菩萨心念不持身口意。诸恶因缘用作罪事。菩萨行般若波罗蜜。亦不见身口意。虽有身口意。终不嫉恚邪见。不两舌恶口妄言绮语。无杀盗淫无懈慢意意初不起恶智之事。若有菩萨不能敛此诸恶事者此非菩萨。复有菩萨行六波罗蜜者，除身恶行除口恶言除意恶念。舍利弗白佛言：何谓菩萨除身口意。佛言：菩萨不猗身口意是故能除。菩萨从初发意以来常奉十善。是故过诸声闻辟支佛上。菩萨行般若波罗蜜者，净於佛道净於六波罗蜜。舍利弗白佛言：云何菩萨净於佛道。佛言：菩萨不猗身口意。不猗六波罗蜜。不猗罗汉辟支佛。不猗菩萨亦不猗佛。所以者何。於一切法无所猗故。是为菩萨道。舍利弗。复有菩萨一一行诸波罗蜜。用是故无能伏者，舍利弗白佛言：云何菩萨行六波罗蜜无能伏者，佛言：菩萨行六波罗蜜者，不有念五阴六情。不有念色声香味细滑法。不有念十八性。不有念三十七品。不有念六波罗蜜。不有念佛十种力四无所畏佛十八法不共。不有念声闻辟支佛道。不有念佛道。不有念阿耨多罗三耶三菩。如是舍利弗。菩萨行六波罗蜜。於功德中展转增益。用是故无能伏者，复次舍利弗。菩萨住於般若波罗蜜具足萨云若。以诸慧不堕恶趣不堕贫贱中。所受身体诸根具足人不憎恶。常为诸天阿须伦所敬爱。舍利弗白佛言：云何菩萨摩诃萨慧。
佛言：菩萨以具足诸慧尽见恒沙诸佛世尊，从诸世尊听受法教。悉闻诸佛德好之法。得慧菩萨无有佛想亦无菩萨想。亦无声闻辟支佛想。亦无我想亦无人想。亦无诸佛国想。慧行菩萨行檀波罗蜜。亦不见檀亦不见般若波罗蜜。行三十七品亦复不闻三十七品名。亦不见佛十八法。舍利弗。是为菩萨之慧。以是慧故具足诸法。亦不贡高见一切诸法。行般若波罗蜜菩萨净於五眼。肉眼天眼慧眼法眼佛眼。舍利弗白佛言：何谓菩萨净於肉眼。佛言：有菩萨以肉眼见百逾旬中二百逾旬。有菩萨以肉眼见一阎浮提见二阎浮提见四天下。有菩萨以肉眼见千世界见二千世界有见三千世界。是为菩萨於肉眼净。舍利弗白佛言：何谓天眼。佛言：菩萨以天眼见四王天上所有悉识悉知。从忉利天至第六天乃至阿迦腻吒天。菩萨悉见悉识悉知。从四王天上至阿迦腻吒天。此诸天人。皆不识不知不见菩萨天眼所见。菩萨天眼。悉见十方恒沙世界。众生生死善恶之事悉见悉知。是为菩萨於天眼净。舍利弗白佛言：何谓菩萨於慧眼净。佛言：菩萨慧眼不作是念。有为法无为法。有道法俗法。慧眼菩萨。无法不见无法不闻无法不识无法不觉。是为菩萨於慧眼净。舍利弗白佛言：何谓菩萨得法眼净。佛言：菩萨以法眼。见是人坚信坚住於法。是人无相无愿之脱立。於五根受不中止定。於不中止定成解脱慧。以解脱慧度於三碍。有身碍有狐疑碍有邪信碍。度是三碍得须陀洹便道得念於淫怒痴薄得斯陀含。精勤於道卻淫怒痴得阿那含。便消五爱。一者色爱二者无色爱三者痴爱四者恨戾爱五者乱志爱。已度是者便得罗汉。如是行空菩萨便得空脱便成五根。疾近不中止禅至罗汉道。是人已得无相解脱。逮得五力乃至罗汉。是为菩萨得法眼净。菩萨所知生法即是灭法便逮五根。是为菩萨得法眼净。菩萨发意。从檀波罗蜜至般若波罗蜜。具足信根精进办根沤和拘舍罗根。持是三根及诸功德。便生王者家大种姓家梵志家迦罗越家。生四天王上至第六天。便於其中育养教化众生。随其所乐净佛国土礼事诸佛。不堕声闻辟支佛地当成三耶三佛。是为菩萨得法眼净。法眼菩萨悉知一切从佛受决未受决者，有动还者不动还者，有具足神通者未具足者已，具足神通游诸世界礼事诸佛者有未得是者，得佛国净者得不净者，菩萨教化众生者不教众生者，菩萨为诸佛所称誉者不称誉者，菩萨有亲近诸佛者有不亲近者，菩萨成佛其弟子众诸菩萨数。其数无限者有限者，是菩萨成佛时。以诸菩萨为僧者不以菩萨为僧者，有菩萨以勤苦行成佛者不以勤苦行成佛者，有菩萨一生补处者未补处者，有菩萨至道场者不至道场者，有菩萨坐树下降致魔者不致魔者，是诸众事一一悉知。是为菩萨得法眼净。舍利弗白佛言：何谓菩萨得佛眼净。佛言：已得金刚三昧得萨云若。佛十种力四无所畏。行四等心十八不共大慈大悲。是菩萨眼所见诸法一切众事。无事不见无声不闻无物不护无法不觉。舍利弗。是为菩萨得阿惟三佛得最正觉眼。菩萨欲得五眼净者，当习六波罗蜜。所以者何。诸所有善法悉含在六波罗蜜中故。一切菩萨声闻辟支佛法诸法等者，无过般若波罗蜜等。般若波罗蜜者，是五眼之母。菩萨学五眼者，疾成阿惟三佛。

[book_title]度五神通品第五
复次舍利弗。菩萨行般若波罗蜜。当念具足度五神通。逮诸菩萨无量神足。能动天地变身无数更合为一。彻视无碍石壁皆过。譬如鸟飞无所触碍。能履水蹈虚身出水火手扪摸日月身至梵天。有是神通不自贡高不见贡高。用本空故。谁有能起是神足者，唯有得萨云若者乃能起是耳。舍利弗。菩萨学般若波罗蜜者，为已得神足之证。耳所彻听为过诸天人耳。虽得彻听亦不贡高。於有无之中了无所得。於有空无空无所生。菩萨行般若波罗蜜。得天耳慧神通之证。能知他人心中所念。知有淫怒痴者无淫怒痴者，知有爱欲意无爱欲意者，知有有者知无无者，知有乱意无乱意者，有多者有少者，有定意者无定意者，有脱者无脱者，有高者有下者，虽知是不自贡高。何以故？是意非意故意不可思议故。以神通灭宿命之证。识一意至百意。从一日至百日一月至百月一岁至百岁一劫至百劫。无数百劫无数千劫无数亿百千那术。尽自识知。名姓种族所作所习寿命长短。所受苦乐死此生彼从彼生此。所作事物威仪礼节都识所。更不以神通而自贡高。菩萨学如是为学般若波罗蜜。以神通明识宿命。以天眼见众生生死所趣善恶之道。所得高下各随本行。身行恶口言恶意念恶。谤毁圣贤信邪倒见。以邪见因缘自怀其身死堕地狱中。为人身善言念亦善。不谤圣贤正见信行得生天上。能见十方众生乃至五道。所见如是其一神通之德尽见十方。持神通灭漏尽之证。不取声闻辟支佛道。不持馀法当成阿惟三佛。不以神通漏尽证故而自贡高。菩萨行般若波罗蜜具足神通。其功德转增上乃至阿惟三佛。有菩萨行般若波罗蜜。住檀波罗蜜净除萨云若迹计空无狐疑。菩萨住尸波罗蜜。净除萨云若迹不疑罪福以空无所起故。舍利弗。有菩萨住羼波罗蜜中。净除萨云若迹以空故不起瞋恚。菩萨住惟逮波罗蜜。净除萨云若迹於身精进不起懈担菩萨住禅波罗蜜。净除萨云若迹定志意不起。菩萨住般若波罗蜜中。净除萨云若迹不起愚痴。菩萨行般若波罗蜜。住六波罗蜜中。净除萨云若迹从空来往。不疑不犯。不瞋不忍。不进不担不定不乱。不智不愚。亦不施与亦不有贪。不戒不犯。不进不退。不忍不恚。不定不乱。不慧不痴。不谤不誉。不有为不无为。如是舍利弗。无所从生法。无有骂者无有叹者，无有为无无为。是为菩萨摩诃萨行般若波罗蜜。以得奇特之德。诸声闻辟支佛所不能及。具足之德以教众生净佛国土。

[book_title]授决品第六
复次舍利弗。菩萨行般若波罗蜜。以发等意於一切人发等意。已便得一切诸法等。已得诸法等便能等意於一切法。便为现在诸佛菩萨罗汉辟支佛之所爱敬。所在生处眼终不见恶色意初无恶念。行般若波罗蜜菩萨终不耗减於阿耨多罗三耶三菩。尔时说般若波罗蜜行时。坐中有三万比丘。以身所著衣尽用奉佛。皆发无上正真道意。於是佛笑。时阿难从坐起正衣服右膝著地叉手白佛言：佛不妄笑会当有意。佛告阿难。是三万比丘於是寿终当生阿閦佛国。卻後六十二劫皆当作佛号声闻支头。复有六万欲天子。皆当生弥勒佛前。皆当出家作沙门。佛之威神令会者见东方千佛及四部众及诸十方各千佛现。尔时沙诃楼陀刹土。不如彼佛国土严净。尔时坐中有十千人。皆发愿言：我曹皆当作功德生彼净国。尔时佛知善男子意所念佛复笑。阿难白佛愿闻笑意。佛告阿难。见是万人不。阿难言：唯然世尊已见。佛言：是万人寿终皆当往生彼诸佛国。皆不离诸佛世尊，後当作佛号庄严王如来无所著等正觉。

[book_title]妙度品第七
尔时尊者舍利弗摩诃目揵连须菩提摩诃迦叶。及诸大神通比丘。复有馀大神通菩萨摩诃萨。诸优婆塞优婆夷。俱白佛言：唯世尊，般若波罗蜜者，是菩萨摩诃萨之最大度上度妙度无上尊度。唯世尊辩才之度无与等者，复无无等度法度空度空无相度诸法空度有无空度具足诸德空度。唯世尊，是诸菩萨摩诃萨行般若波罗蜜。其功德普具无能伏者，唯世尊，令是菩萨摩诃萨成般若波罗蜜功德。行般若波罗蜜菩萨。已作是无等等之施。无与等者，种种具足檀波罗蜜。身体种种无有与等者，已得无等之利行般若波罗蜜。自致得成阿惟三佛。唯世尊，世尊亦复行般若波罗蜜。种种无与等法之本。种种无等之欲本。种种无与等五阴之利。转无上法轮。过去当来诸佛世尊，行般若波罗蜜亦复如是，亦复转於无上法轮。唯世尊，诸菩萨摩诃萨欲得度於诸法彼岸。当习行般若波罗蜜。唯世尊，若有菩萨摩诃萨行般若波罗蜜者，诸天龙鬼神诸阿须伦世间人民。皆当为作礼。佛告诸大会比丘及诸菩萨。当为善男子善女人行般若波罗蜜者作礼。诸天龙神皆当作礼。佛告舍利弗。世有菩萨摩诃萨。便有诸天帝王世间人民。便有梵志迦罗越种。便有转轮圣王。便有四大天王乃至阿迦腻吒天。便有须陀洹道罗汉辟支佛道。便有菩萨便有佛道。已有菩萨便有供养衣服饮食床卧七宝珠玑婴珞琉璃摩尼。舍利弗。天上世间人所娱乐便身之具。以菩萨故皆悉有是。所以者何。行菩萨之事。住於六波罗蜜中调伏众生。使布施乃成般若波罗蜜。菩萨摩诃萨欲安隐众生者，当行般若波罗蜜。

[book_title]舌相光品第八
尔时世尊出广长舌相。普遍三千大千世界。於其舌根出种种无央数百千光明。彻照十方各一恒沙国。是时东方及十方国土无央数诸菩萨。见是光明各各自白其佛。是何瑞应有是大光明。佛告诸菩萨言：西方去是度一恒边沙。有佛世界名沙诃。其佛号释迦文。出舌相光明。为诸菩萨说般若波罗蜜。今有是应。於是十方恒沙国诸菩萨各白其佛言：我等欲往见释迦文及诸菩萨，并欲闻般若波罗蜜。诸佛各各告诸菩萨言：欲往随意。於是诸菩萨各各取诸名华名香。种种幢幡珍宝华盖。发其国土来诣忍界。诸四天王乃至阿迦腻吒天各持天上诸名香华来诣佛所。诸天人诸菩萨皆悉来至。见释迦文佛已，各各供养散诸名华。所散华宝即於佛上在虚空中化成四柱台。其台高显四面窗向。台遍三千大千刹土各各莫不见有好台。罗列分别不相障蔽。其台妙好交露庄严未曾所有。於是坐中诸亿百千人。各各从坐起长跪叉手前白佛言：唯世尊，愿使吾等於当来世逮得法利当如世尊，今於百千众围绕说法。所现感动亦当如是，佛於是知诸大众各已有仍堪任於诸法无所从生法忍。佛便笑。阿难白佛。何因缘笑愿闻其意。佛告阿难。是亿百千众皆得无所从生法忍。卻後六十八亿劫劫名散华。皆当作佛号觉华如来无所著等正觉。

[book_title]行品第九
於是世尊告须菩提言：为诸菩萨摩诃萨。说所从因成就般若波罗蜜。是时诸会菩萨大弟子诸天人意念言：今须菩提为诸菩萨说般若波罗蜜。自持辩才说耶是佛威神乎。须菩提知诸菩萨大弟子天人意之所念。语舍利弗言：敢佛弟子。所说法所出音声所可教授。皆是世尊大士之务。佛所说法事与法不相违背。是善男子，学法以法作证。舍利弗。我等当承佛威神为诸菩萨摩诃萨说般若波罗蜜。非我等所入境界也。声闻辟支佛。不能为菩萨摩诃萨说般若波罗蜜。於是舍利弗须菩提，共白佛言：唯世尊，言菩萨菩萨者，何所法中有言菩萨乎。我等初不见法有菩萨者，我初不见菩萨。亦不见菩萨字。亦不见般若波罗蜜。当为何所菩萨而说般若波罗蜜。佛告须菩提，般若波罗蜜菩萨及字。亦不在内亦不在外亦不在两间中止。佛告须菩提，譬如字众生为众生。言我人言生是男是士是夫是作是知是觉。佛告须菩提，设是名法但著名字。亦不生亦不灭。从久远以来但共传字耳。佛语须菩提。所谓般若波罗蜜。所谓菩萨及菩萨字。但著字法从久远以来但行其字。亦不生亦不灭。须菩提，譬如所有色痛想行识但著字法。从久远以来因缘合为数。诸因缘合数法。亦不生亦不灭也。所谓般若波罗蜜。所谓菩萨及菩萨字亦复如是，佛告须菩提，所谓眼耳鼻舌身意。从久远以来但著字法。亦不生亦不灭。色声香味细滑法亦复如是，亦不内亦不外。亦不生亦不灭。从久远以来但著字法。般若波罗蜜菩萨及字。亦不内亦不外。亦不在两中间止。佛告须菩提，譬如内身所有名为头。字为颈肩臂脊肋髀腨肠脚。是法亦不生亦不灭。亦不内亦不外。亦不两中间止。所谓般若波罗蜜菩萨及字亦复如是，佛告须菩提，譬如外诸所有草木枝叶茎节。从久远以来但著名字。是字亦不生亦不灭。亦不内亦不外。所谓般若波罗蜜菩萨及字亦复如是，佛告须菩提，譬如过去诸佛世尊，从久远来因字如祝是字亦不生亦不灭。亦不内亦不外。须菩提，譬如梦响幻热时之炎。如如来所化皆著字数法。所谓般若波罗蜜所谓菩萨及字。亦不生亦不灭。亦不内亦不外。亦不两中间止。佛告须菩提，菩萨摩诃萨行般若波罗蜜。当学字法合法及权法数。行般若波罗蜜。不见色痛想行识字有常无常。亦不见五阴字有苦有乐。亦不见五阴有我无我。亦不见五阴空无相无愿。亦不见五阴净亦不见寂。亦不见著亦不见断。亦不见五阴生亦不见灭。眼耳鼻舌身意。色声香味细滑法。及十八性亦复如是，行般若波罗蜜菩萨摩诃萨不於有为性中现般若波罗蜜。亦不见菩萨。亦不见菩萨字。亦复不於无为性中见。所以者何。须菩提，菩萨摩诃萨行般若波罗蜜。於诸法无想念故。行般若波罗蜜住於无想法。成三十七品行般若波罗蜜。亦不见般若波罗蜜。亦不见般若波罗蜜字。亦不见菩萨。亦不见菩萨字。行般若波罗蜜。成佛十八法。亦复不见般若波罗蜜。亦不见般若波罗蜜字。亦不见菩萨字。菩萨行般若波罗蜜。为已尽超越诸法之相。超越已亦不见亦不断。佛告须菩提，菩萨行般若波罗蜜。当学知字数合法。觉已不入色。亦不入痛想行识。亦不入眼耳鼻舌身意。亦不入色声香味细滑法。亦不入十八性。亦不入意识觉。亦不入苦乐。亦不入不苦不乐。亦不入有为性。亦不入无为性。亦不入檀尸羼惟逮禅。亦不入般若波罗蜜。亦不入相好。亦不入菩萨身。亦不入五根。亦不入慧度。亦不入度神通。亦不入度慧亦不入内外空。亦不入所有无所有空。亦不入教化众生。亦不入净佛国土。亦不入沤和拘舍罗。何以故？不见诸法当有可入者，佛告须菩提，菩萨摩诃萨行般若波罗蜜。於诸法无所入。便增益六波罗蜜便履菩萨位。履菩萨位过阿惟越致地。具足诸神通具足神通已游诸佛国。育养众生供养礼事。净佛国土尽见诸佛。从诸佛求愿即随其所欲而皆得之。从诸佛世尊闻法。得诸陀邻尼三昧门。乃至阿耨多罗三耶三菩。终无有断绝时。佛告须菩提，菩萨行般若波罗蜜。当具知是法数著字。於须菩提意云何。色痛想行识为是菩萨耶。眼耳鼻舌身意是菩萨耶。须菩提对曰：非也世尊，佛言：於须菩提意云何。以色声香味细滑法为是菩萨耶。眼识耳识鼻识舌识身识意识为是菩萨耶。对曰：非也世尊，佛告须菩提。於意云何。以地水火风空识为是菩萨耶。对曰非也。以痴为是菩萨耶。行识名色六入栽觉爱受有生死是菩萨耶。对曰非也世尊，佛告须菩提，於意云何。离五阴六衰六情十八性地水火风空。离十二因缘。是菩萨耶。对曰非也世尊，佛告须菩提，五阴十二因缘如。为是菩萨耶。对曰非也世尊，於须菩提意云何。可离如为菩萨耶。须菩提对曰：非也世尊，佛告须菩提，汝观何等义。而言五阴六衰十二因缘及如非菩萨。亦不离五阴六衰十二因缘及如为菩萨也。尊者须菩提白佛言：世尊，初不见有众生。当於何许有菩萨。云何以五阴六衰十二因缘为菩萨。云何当离五阴六衰十二因缘为菩萨。如如亦非菩萨。离如亦非菩萨。无有是处。世尊赞叹须菩提言：善哉善哉须菩提，菩萨学当作无所见学。不见众生不见般若波罗蜜。於须菩提意云何。以五阴常故言菩萨耶。以五阴无常故为菩萨耶。以五阴是我所为菩萨耶。非我所为菩萨耶。以五阴空无相无愿故言是菩萨耶。须菩提对曰：非也世尊，佛言：离五阴空无相无愿为是菩萨耶。须菩提对曰：非也世尊，佛告须菩提，汝观何等义。而言五阴空无相无愿非菩萨。亦不离五阴空无相无愿为菩萨乎。须菩提白佛言：初不见五阴。当云何以五阴故言菩萨。初不见有常。云何以无常故言菩萨。须菩提白佛言：世尊，初不见有乐。云何以五阴苦为菩萨。初不见有我。云何以五阴无我而为菩萨。初不见有人。云何以五阴空故而言有菩萨。世尊初不见有相。云何以五阴无相而为菩萨。世尊初不见愿。云何以五阴无愿而为菩萨。尔时世尊赞叹须菩提言：善哉善哉！菩萨摩诃萨学。当於五阴作空无相无愿无所见无所得。菩萨行般若波罗蜜。当作是学。佛告须菩提，汝向者所言：我不见法有菩萨。实如所言：须菩提，法法不相见。法不见法性。法性亦不见法。五阴性不见法性。法性不见五阴性。六情性不见法性。法性不见六情性。佛告须菩提，有为性不见无为性。无为性不见有为性。有为不离无为。无为亦不离有为。佛告须菩提，菩萨作是行般若波罗蜜。於诸法无所见。虽不见诸法。亦不恐亦不畏惧不悔亦不懈担何以故？以不见五阴。不见眼耳鼻舌身意。亦不见色声香味细滑法故。亦不见淫怒痴。亦不见十二因缘。亦不见吾我。亦不见知见事。亦不见三界。亦不见声闻辟支佛意。亦不见菩萨亦不见菩萨法。亦不见佛亦不见佛法。亦不见道。一切诸法尽不见。亦不恐亦不怖亦不畏惧。须菩提白佛言：世尊，菩萨何以故不恐不畏。佛告须菩提，以菩萨意识法不可得不可见。以是故不恐不畏。菩萨当於诸法。当作无所得无所见学行般若波罗蜜。亦不见般若波罗蜜。亦不见菩萨。亦不见菩萨字。亦不见菩萨意。是则菩萨学是则菩萨行。

[book_title]学品第十
是时须菩提白佛言：世尊，菩萨摩诃萨欲具足檀波罗蜜当学般若波罗蜜。欲具足尸羼惟逮禅波罗蜜当学般若波罗蜜。菩萨摩诃萨欲知色痛想行识当学般若波罗蜜。欲知六情内外者当学般若波罗蜜。欲知十八性。欲消灭淫怒痴。欲消灭吾我想。当学般若波罗蜜。欲除狐疑。欲除犯戒望见。欲除三界淫诤。欲舍六衰习。欲除四食。欲舍四渊流四结四颠倒。欲舍十恶知十善之行。当学般若波罗蜜。欲知四禅三十七品四等心及佛十八法当学般若波罗蜜。欲得学意三昧者当学般若波罗蜜。欲知四禅及四空定。欲得师子游步师子奋迅三昧者，欲得诸陀邻尼三昧。首楞严三昧海宝三昧。月幢三昧。诸法普至三昧。观印三昧。真法性三昧。作无垢幢三昧。金刚三昧。诸法所入门三昧。三昧王三昧。王印三昧。力净三昧。月幢三昧。诸法所入真辩才三昧。诸法言所入照十方三昧。诸法陀邻尼门印三昧。不妄诸法三昧。诸法都聚印三昧。虚空所止三昧。净三昧。处三昧。不起神通三昧。作上幢三昧。菩萨欲得是诸三昧门及馀三昧者，当学般若波罗蜜。须菩提白佛言：唯世尊，菩萨摩诃萨欲满一切众生之所愿者，当学般若波罗蜜。菩萨欲具足诸功德。持是具足之德不堕罪处。亦不生卑贱之家。亦不在罗汉辟支佛地祝亦不为菩萨顶诤。当学般若波罗蜜。舍利弗语须菩提言：云何为菩萨顶诤。须菩提报言：菩萨摩诃萨不以沤和拘舍罗行六波罗蜜。复不以沤和拘舍罗趣空无相无愿三昧。堕声闻辟支佛地亦不顺菩萨道。是为菩萨顶诤。舍利弗问须菩提，何以故？名为菩萨顶诤。须菩提报言：所谓法爱是。问言：何等为法爱。须菩提报言：菩萨摩诃萨行般若波罗蜜。入於五阴计校五阴空无相无愿。是为顺法爱。入於五阴计校五阴空寂无常苦空非我。是为菩萨法爱。计校言当灭五阴。是无为证是非证。是成道。是著是断。是可习是不可习是菩萨行。是非菩萨行。是道是非道。是菩萨学是非菩萨学。是六波罗蜜是非六波罗蜜。是沤和拘舍罗是非沤和拘舍罗。是菩萨顺法爱。须菩提语舍利弗言：菩萨行般若波罗蜜。入法中计校分别。是为菩萨顺法爱。舍利弗语须菩提言：何等为菩萨顺道。须菩提报言：菩提行般若波罗蜜。不以内空观外空。不以外空观内空。不持内外空观空空。不持空空观内外空。亦不以空空见大空。亦不以大空观空空。亦不以大空见最第一空。最第一空亦不见大空。第一空亦不观有为空。有为空亦不观第一空。亦不持有为空观无为空。亦不持无为空观有为空。亦不持无为空观无边际空。亦不以无边际空观作空。作空亦不观性空。性空亦不观作空。作空亦不观自空。自空亦不观性空。自空亦不观诸法空。不持诸法空观自空。诸法空亦不观无空。无空亦不观诸法空。诸法空亦不观有空。有空亦不观无空。有空亦不观无有空。无有空亦不观有空。舍利弗。菩萨作是行般若波罗蜜。转上便应菩萨之道。复次舍利弗。菩萨作是学般若波罗蜜。不念五阴。亦不贡高。亦不念眼耳鼻舌身意。不念色声香味细滑法。亦不念六波罗蜜乃至佛十八法。不念亦不贡高。作是学般若波罗蜜。亦不念道意妙无与等者，亦不念不贡高。所以者何。是意非意。意性广大而清净故。舍利弗问须菩提言：云何意性广大而清净。须菩提报言：於淫欲痴亦不合亦不散。不与尘劳合亦不散。不与恶行及六十二见合亦不散。亦不与声闻辟支佛意合亦不散。是为菩萨意性广大而清净。舍利弗复问言：意为有耶言是意非意。须菩提报言：意无所念时。有意无意宁可得可见可知不。舍利弗报言：唯须菩提，不可得不可见不可知。须菩提语舍利弗。若意无念时。亦不见有意亦不见无意。亦不可得亦不可见。是故即为清净。舍利弗问须菩提，何等为无意意。报言：於诸法无作无念是为无意意。舍利弗复问。无为无作亦是意耶。於五阴无为无作亦复是意。乃至道无为无作亦是意耶。须菩提报言：如是如是，如所问。是时舍利弗赞叹须菩提言：善哉善哉！如须菩提为是佛子为从佛生为从法化生，则为法施非为思欲施。随其证而为说法。实如佛所举乐空寂行第一。菩萨摩诃萨当作是学般若波罗蜜。便为阿惟越致。终不离般若波罗蜜。菩萨欲学知声闻辟支佛地。当学般若波罗蜜。当读当习当持。欲学菩萨地当学般若波罗蜜。当读当学当持当习。何以故？般若波罗蜜中广说三乘之教。菩萨摩诃萨声闻辟支佛。亦当从是中而学成。

[book_title]本无品第十一
是时须菩提白佛言：世尊，如菩萨行般若波罗蜜。我亦不觉有菩萨亦不见菩萨。当为何等菩萨说般若波罗蜜。当教谁不见诸法终始。云何当为菩萨作字言菩萨耶。世尊，是字必不住亦不不祝所以者何。是字亦不见亦不可得。世尊，我亦不见五阴终始。云何当为菩萨作字。是故世尊，是字不住亦不不祝世尊，我亦不见六情六衰终始。当云何为菩萨作字。是字不住亦不不祝所以者何。是字亦不可见不可知。云何为菩萨建字。是字亦不可见亦不可知。是字不住亦不不祝世尊，亦不见十八性。亦不见十二因缘终始。世尊，我亦不见十二因缘生灭根本。亦不见淫怒痴终始。亦不见六十二见。亦不见六波罗蜜终始。亦不见吾我亦不见人亦不见寿。亦不见命众生终始。亦不见三十七品空无相无愿四禅四等四无形禅之终始。佛志法志僧志戒志施志天志。安般志死志终始。亦不可得见。我亦不见佛十八法终始。世尊，五阴如梦如响如光如影如幻如炎如化终始不可得。寂静不生不灭终始。不著不断终始。及如法性之法真际终始。皆不可见。世尊，我亦不见善恶之法终始。我亦不见有为无为有漏无漏之终始。世尊，我亦不见当来过去今现在之终始。我亦不见不当来不过去不现在法之终始。我亦不见世尊终始。我亦不见十方恒边沙国土。诸如来无所著等正觉。诸弟子及菩萨众终始。世尊，诸法之终始。尚不可得不可见。当教何等菩萨。当为谁说般若波罗蜜。见字亦不住亦不不祝是字不可得知。亦不可得亦不可见。是故字亦不住亦不不祝何为菩萨作字。何以故？诸字法皆不可见亦不可得。世尊，菩萨者合数建字法。亦无有与作字者，五阴十八性十二衰三十七品佛十八法。亦无有与作字者，世尊，譬如梦字响光影炎化名虚空。世尊，譬如言地水火风空。亦无有与作字者，言戒三昧智慧解脱见解脱慧。是字亦无有与作字者，言须陀洹斯陀含阿那含阿罗汉辟支佛。其字亦无有与作字者，言菩萨言道言佛佛法。其字亦无有与作者，言善恶言有常无常苦乐有我。言寂言寂静所有无所有。其字无有与作者，以是故我狐疑。所以者何。诸法终始不可得见而为菩萨作字。世尊，是字亦不住於法性。何以故？是字无所有不可得。是故字亦不住亦不不祝若菩萨摩诃萨闻作是说般若波罗蜜。不惋不悔不懈不怠不恐不怖。当知是菩萨审谛住阿惟越致地。住於无所祝复次世尊，菩萨行般若波罗蜜。色痛想行识不当於中祝眼耳鼻舌身意不当於中祝色声香味细滑法不当於中祝六识不当於中祝六栽不当於中祝六觉不当於中祝地水火风空识不当於中祝十二因缘不当於中祝何以故？以色痛想行识空故。世尊，若五阴空者为非五阴。五阴亦不离空。空亦不离五阴。空则是五阴。五阴则是空。是故世尊，菩萨摩诃萨行般若波罗蜜。不当於五阴中祝乃至十二因缘亦不当於中祝何以故？十二因缘空故。十二因缘则是空。空则是十二因缘。复次世尊，菩萨摩诃萨行般若波罗蜜。三十七品乃至佛十八法。不当於中祝佛十八法亦不离空。空则十八法。十八法则空。是故不当於中祝复次世尊，菩萨摩诃萨行般若波罗蜜。六波罗蜜不当於中祝何以故？六波罗蜜空故。住则非六波罗蜜。六波罗蜜不离空。空亦不离六波罗蜜。是故世尊，菩萨不当於六波罗蜜中祝复次世尊，菩萨摩诃萨行般若波罗蜜。文字数不当於中祝文字数若多若少不当於中祝何以故？文字数空故。复次世尊，行般若波罗蜜菩萨。神通亦不当於中祝何以故？神通则是空。空则是神通。复次世尊，行般若波罗蜜菩萨。色痛想行识无常。不当於中祝何以故？无常空故。假令无常不空则非无常。空亦不离无常。无常则是空。空则是无常。是故菩萨不当於中祝五阴苦五阴无我亦不当於中祝五阴空亦不当於中祝五阴寂静亦不当於中祝复次世尊，行般若波罗蜜菩萨。如不当於中祝法及法性不当於中祝真际不当於中祝复次世尊，菩萨行般若波罗蜜。诸三昧门陀邻尼门不当於中祝世尊，菩萨摩诃萨无有沤和拘舍罗。作吾我想著於五阴。有仍五阴受般若波罗蜜。亦不顺般若波罗蜜。不得具足般若波罗蜜。便不能得出生萨云若。复次世尊，菩萨行般若波罗蜜。著於吾我想。住於诸陀邻尼三昧门。以想识求陀邻尼三昧门。又复有仍受般若波罗蜜。亦不应不顺般若波罗蜜。不得具足般若波罗蜜。不能得出生萨云若。何以故？不受色痛想行识故。不受五阴则非五阴。所以者何。其性空故。诸陀邻尼三昧门不受。不受则非陀邻尼三昧门。其性空故。乃至般若波罗蜜亦复不受。本性空故。菩萨摩诃萨行般若波罗蜜。当观性空之法。虽观於诸法不当使有所著。是名为菩萨摩诃萨无所受三昧。积聚广大无限之用。诸罗汉辟支佛所不能及。萨云若亦不受。乃至内外空及有无空亦不受。何以故？不可以相行故。所以者何。相行有垢故。何等相。五阴相三昧相是谓垢相。当作是受当作是念。不尔者异道人先尼。终不有信於萨云若慧。何等信。信於般若波罗蜜不以相。信解受持观其所应。亦不以相亦不以无相。作是不受相先尼得解信要。便得度空性之慧。不复受痛想行识。所以者何。以见解空相之法。何以故？亦不於内见慧亦不於外见慧。亦不离内外事见慧。何以故？亦不见法当有可识知者，亦不於内五阴见慧亦不於外五阴见慧。亦不离五阴见慧。以是因缘先尼得解。得解已便得信要於萨云若。是谓比诸法等信以为证。而不见诸法。先尼作是解脱已，便於诸法无所受。不想不念故。是法亦无有得者亦无有受者亦无有解者，是法亦非受亦非持亦不可获亦无有念。一切诸法皆无念故。世尊，菩萨摩诃萨所以於般若波罗蜜通达来往於彼此岸者何。於诸法无所受。不受色痛想行识者於诸法无所受故。乃至三昧陀邻尼门无所受。於诸法亦无所受。不具足三十七品佛十力佛十八法不共终不中道般泥洌何以故？三十七品非三十七品。乃至佛十八法非十八法。是法非法亦不非法。是为菩萨摩诃萨行般若波罗蜜不受五阴。复次世尊，菩萨摩诃萨行般若波罗蜜。当作是观。言何许是般若波罗蜜。般若波罗蜜为是谁。谁有是般若波罗蜜。菩萨行般若波罗蜜。当复作是念言：不可得法不可见法非为般若波罗蜜。於是舍利弗问尊者须菩提言：贤者何等法不可得不可见。须菩提报言：般若波罗蜜不可得不可见。禅惟逮羼尸檀波罗蜜。亦不可得亦不可见。以外空内空及有无空故。五阴亦不可得见。三十七品佛十八法神通。亦不有亦不可得见。法性法住真际佛萨云若。亦不有亦不可得见。以内外空有无皆空故。舍利弗。菩萨摩诃萨行般若波罗蜜。若作是观作是念。意不惓不厌不恐不怖。当知是菩萨终不离般若波罗蜜。舍利弗问尊者须菩提。何以当知菩萨不离般若波罗蜜。须菩提报言：如色之状貌离色。如痛想行识状貌离痛想行识。如檀波罗蜜状貌离檀波罗蜜乃至般若波罗蜜状貌离般若波罗蜜。乃至佛十八法乃至真际亦复如是，舍利弗问须菩提言：五阴状貌何类。六波罗蜜佛十八法状貌何类。法性及如真际其状貌何类。须菩提言：五阴无所有之状貌。六波罗蜜佛十八法真际亦无所有之状貌。其类非物之类。舍利弗。是故当如五阴状貌离五阴。如六波罗蜜状貌离六波罗蜜。乃至真际亦复如是，五阴离五阴相。乃至真际亦离其相。相亦离其真际。舍利弗问须菩提，菩萨摩诃萨於中便出生萨云若耶。报言：如所问无有异。何以故？诸法无所出亦无所生。舍利弗又问。何以故？诸法无有生无有出。须菩提报言：五阴空亦不见其出亦不见其生。般若波罗蜜佛十八法真际。亦不见其出亦不见其生。舍利弗。菩萨摩诃萨作是学般若波罗蜜。以渐近萨云若。已渐近萨云若便得身意相净。已得身意相净便无淫怒痴。意强梁贪意不复生。意终无六十二见事。终不於母人腹中生常得化生。从一佛国至一佛国育养众生普净佛国土。至成阿耨多罗三耶三菩终不离诸佛世尊，舍利弗。菩萨摩诃萨。行般若波罗蜜。当作是学当作是行。

[book_title]空行品第十二
须菩提白佛言：菩萨摩诃萨行般若波罗蜜。无有沤和拘舍罗。於五阴为行相。若念五阴有常为行相。念五阴无常为行相。念五阴苦。言五阴是我所是为行相。念五阴寂静为行相。世尊，菩萨摩诃萨不以沤和拘舍罗行般若波罗蜜。学三十七品佛十八法。亦复为行相。世尊，若菩萨行般若波罗蜜自念言：我行般若波罗蜜。设欲有所得是亦为行相。若菩萨念言：有作是学者为学般若波罗蜜。是亦为行相。作是学者，当知菩萨未有沤和拘舍罗故。须菩提语舍利弗言：菩萨作是学般若波罗蜜。为住色为分别色坐。分别色便作行色求。已作是行不得离生老病死苦。菩萨复不以沤和拘舍罗行般若波罗蜜。处於眼耳鼻舌身意分别六情。复分别十八性。复住於三十七品及佛十八法。各分别计校作色求。亦复不能脱生老病死苦。是菩萨尚不能逮声闻辟支佛地证。况欲得阿耨多罗三耶三菩是事不然。以是故。当知菩萨行般若波罗蜜无沤和拘舍罗。舍利弗问须菩提，当云何知菩萨行般若波罗蜜。而是沤和拘舍罗。须菩提报言：菩萨摩诃萨行般若波罗蜜。於色痛想行识不作相行。亦不言五阴有常无常。於五阴亦不作苦乐行。亦不作是我所非我所行。於五阴不作空无相无愿行。於五阴亦不作寂静行。以是故。舍利弗。以五阴空为非五阴。五阴不离空。空不离五阴。五阴则是空。空则是五阴。六波罗蜜三十七品及佛十八法皆空。假令空者亦不离十八法。十八法亦不离空。菩萨如是行般若波罗蜜，则为是沤和拘舍罗。菩萨作是行般若波罗蜜。便成阿耨多罗三耶三菩。行般若波罗蜜。亦不见般若波罗蜜。亦不见行者亦不见不行者，舍利弗问须菩提，菩萨摩诃萨。何以故？行般若波罗蜜亦不见般若波罗蜜。须菩提报言：以般若波罗蜜状貌本实不可得见故。何以故？所有者无所有故。是故行般若波罗蜜无所见。所以者何。菩萨悉知诸法所有无所有。有三昧名於诸法无所生。是诸菩萨摩诃萨无量无限广大之用。非声闻辟支佛所知。菩萨摩诃萨不离是三昧便疾得阿耨多罗三耶三菩。舍利弗问须菩提，但是三昧使菩萨疾成阿耨多罗三耶三菩耶。颇复有馀三昧。须菩提报言：亦复有馀三昧令菩萨疾成得佛。舍利弗问言：何者是。须菩提言：有三昧名首楞严菩萨行。是三昧亦疾得佛。复有宝印三昧。师子游步三昧。月三昧。作月幢三昧。诸法印三昧。照顶三昧。真法性三昧。必造幢三昧。金刚三昧。诸法所入印三昧。三昧王所入三昧。王印三昧。力进三昧。宝器三昧。必入辩才三昧。如是等三昧。菩萨摩诃萨悉学已便疾得佛。舍利弗。复有无央数不可计三昧。菩萨所应学。亦复令菩萨疾得佛。须菩提承佛威神言：若有菩萨摩诃萨行是三昧者，已为过去佛所授决已，今现在诸佛亦授其决已，亦不见三昧亦不念三昧。亦不贡高念言我得是三昧。亦不念言我住是三昧。都无三昧想。舍利弗问须菩提言：诸有住是三昧者，为已从过去诸佛授记已耶。须菩提言：不也舍利弗。何以故？般若波罗蜜及三昧菩萨无有异。菩萨则是三昧。三昧则是菩萨。般若波罗蜜亦尔等无有异。而善男子不知诸法等三昧。何以故不知。菩萨以不见是三昧。是故不知。於是世尊赞叹须菩提言：善哉善哉！如我所叹誉。汝於诸空寂行者第一。菩萨摩诃萨当作是学六波罗蜜及三十七品及佛十八法。舍利弗白佛言：菩萨摩诃萨当作是学般若波罗蜜耶。佛言：当作是学六波罗蜜三十七品及佛十八法。亦不想有所得有所见。舍利弗白佛言：何等为无所得无所见。世尊报言：吾我及众生不可得见。以内外空故。五阴十八性十二衰。不可得不可见。本净故。十二因缘不可见。常净故。苦习尽道不可见。常净故。不可见欲性形性无形性。不可得见三十七品佛十八法。常净故。不可得见六波罗蜜。从须陀洹乃至佛。常净故不可见。舍利弗白佛言：何等为净。世尊报言：不生不有不可见。无所为是为净。舍利弗白佛言：菩萨摩诃萨作是学为学何法。世尊报言：菩萨作是学於诸法无所学。何以故？法不尔如凡人所入。舍利弗白佛言：法云何世尊，佛报言：法之所有如无所有作。是有故言无所有。舍利弗白佛言：何等为无所有而有。世尊报言：五阴无所有。内外所有无所有空故。三十七品佛十八法无所有。内外所有无所有空故。凡夫愚人随痴入爱。於中作痴行为两际所得而不知不见法所不痴者，而为入於名色入於六入入於三十七品及佛十八法。虽入其中法所无者及更念。亦复不知亦不见。不知不见何等。佛言：不知五阴不见五阴不见三十七品佛十八法。以是法堕於凡夫愚人之数而不出於何。不出於欲形无形界。不出於声闻辟支佛法。不出而复不信。不信何等。不信五阴空不信三十七品佛十八法空亦复不祝於何所不祝不住於六波罗蜜。不住於阿惟越致地。乃至佛十八法不祝以是故谓为凡夫愚人。便入於眼耳鼻舌身意。入於五阴六衰入於十八性入於淫怒痴入於诸见入於三十七品佛十八法入於道。舍利弗白佛言：世尊，菩萨作是学为不学般若波罗蜜。不成萨云若慧耶。佛言：如是学为不学般若波罗蜜。不出萨云若。舍利弗白佛言：何以故？菩萨不学般若波罗蜜。不成萨云若慧。佛言：以菩萨摩诃萨无沤和拘舍罗。以想念入六波罗蜜及三十七品佛十八法。以想念入萨云若。以是故菩萨摩诃萨不学般若波罗蜜不生萨云若慧。舍利弗白佛言：菩萨当云何学般若波罗蜜而令菩萨成萨云若慧。佛言：菩萨行般若波罗蜜不见般若波罗蜜。是为菩萨摩诃萨行般若波罗蜜者，学如成萨云若慧如应无所见无所得。舍利弗白佛言：何等为无所得无所见。佛言：不见一切法空故。

[book_title]问幻品第十三
须菩提白佛言：世尊，若人问言：幻人布施持戒精进忍辱一心智慧学三十七品佛十八法学萨云若。当成萨云若不乎。我等当云何报。佛告须菩提，我自还问汝随须菩提意报我。於须菩提意云何。五阴与幻有异无。眼耳鼻舌身意色声香味细滑法十八性与幻有异不。须菩提对曰：无有异世尊，佛言三十七品佛十八法空无相无愿及道与幻有异不。须菩提答曰：无有异世尊，五阴则是幻幻则是五阴。十二衰及十八性皆是幻。三十七品及佛十八法亦是幻。幻则十八法。佛告须菩提，幻人颇有著有缚有生有死不。对曰无。於须菩提意云何。幻人亦不生亦不灭。学般若波罗蜜当成萨云若不。须菩提白佛言：不能得。於须菩提意云何。著字名合法五阴数字为菩萨不。对曰如是如是，世尊，著字五阴生灭可得见不。须菩提对曰：不可得见。亦无起亦无灭亦无字亦无身行亦无意行亦无著亦无缚。学般若波罗蜜宁成萨云若不。须菩提对曰：不能成。佛言：菩萨学般若波罗蜜应无所得。须菩提白佛言：菩萨如是学般若波罗蜜。及阿耨多罗三耶三菩为如幻人学。所以者何。当知五阴如幻人。於须菩提意云何。五阴为学般若波罗蜜当成萨云若不。须菩提白佛言：不也世尊，何以故？五阴所有无所有。无所有者亦不可得见。於须菩提意云何。五阴如梦如响如影如热时炎如化。当学般若波罗蜜耶。对曰非也。何以故？五阴六衰如梦如幻无所有不可得见。须菩提白佛言：新发大乘意菩萨。闻作是说。般若波罗蜜将无恐怖。佛言：新学大乘菩萨。未得般若波罗蜜沤和拘舍罗。不与善知识相随或恐或怖。须菩提白佛言：菩萨当行何等沤和拘舍罗。令菩萨不恐不怖。世尊，佛告言：菩萨行般若波罗蜜应萨云若行。观五阴无常亦不猗五阴。是为菩萨行般若波罗蜜沤和拘舍罗。复次须菩提，菩萨意应萨云若行。观五阴苦空非我。观五阴空无相无愿。观五阴寂静。应无所得无所猗。是为菩萨行般若波罗蜜沤和拘舍罗。菩萨当作念言：我当为一切众生说无常苦空非我。为说空无相无愿寂静之法。应无所得无所猗。是为菩萨檀波罗蜜。复次须菩提，菩萨亦不以罗汉辟支佛意。观五阴无常苦空非我。亦不以罗汉辟支佛意。观空无相无愿寂静。是为菩萨不越戒。以是故菩萨不恐不怖。菩萨尽能奉行能忍。是为菩萨行羼提波罗蜜。复次须菩提，菩萨意行应萨云若。观五阴无常应无所见无所著。不舍萨云若意。是为菩萨行惟逮波罗蜜。菩萨適作是行不起罗汉辟支佛意。羁他恶意亦不得生。是为菩萨摩诃萨行禅波罗蜜不恐不怖。复次须菩提，菩萨行般若波罗蜜。当作是观。言不以五阴空。空则五阴。六情十八性三十七品亦复如是，是故菩萨行般若波罗蜜不恐不怖。须菩提白佛言：菩萨行般若波罗蜜。当与何等善知识相得闻说般若波罗蜜不恐不怖。佛报言：菩萨说五阴无常苦空无我空无相无愿寂静而无所希望。持是无所希望之福。不作罗汉辟支佛地行。但求萨云若。是为菩萨善知识。为说六情十八性寂静而无所希望。持是功德不愿声闻辟支佛地。是为菩萨善知识。复次须菩提，菩萨念三十七品佛十八法。念萨云若念道。以为一切说法无所希望。持无所希望福。不为声闻辟支佛地。但为萨云若。是为菩萨善知识。须菩提白佛言：何等为菩萨学般若波罗蜜。无沤和拘舍罗为恶知识。闻说般若波罗蜜为恐怖。世尊报言：菩萨离萨云若意。猗般若波罗蜜而自贡高。行禅精进忍辱持戒行布施。以猗檀波罗蜜而自贡高。复次须菩提，菩萨离萨云若意。念五阴内外空以空贡高有所猗。念六情空念十八性空以是为贡高。念三十七品及佛十八法空。猗十八法而自贡高。是为菩萨不行般若波罗蜜无沤和拘舍罗闻说般若波罗蜜为恐怖。须菩提白佛言：何等为菩萨恶知识。佛言：教令远离六波罗蜜。语菩萨言：莫学是非佛所说，但合会作是不足听闻不当受持不当讽诵读。亦不当教他人。当知是菩萨恶知识。菩萨复有恶知识。与说魔所乐事。魔波旬作佛形像往到菩萨所。使菩萨远离六波罗蜜。语菩萨言：善男子，用是六波罗蜜学。为当知是菩萨恶知识。魔复作佛形像往到菩萨所。分别广说声闻所应行经但为说是魔事。当知是菩萨恶知识。魔复作佛形像往到菩萨所。语菩萨言：善男子汝亦无菩萨意。亦非阿惟越致。汝亦不能成阿耨多罗三耶三菩。假令不教菩萨令觉魔事者，是菩萨恶知识。魔波旬复作佛形像往到菩萨所。语菩萨言：善男子，眼耳鼻舌身意空六衰十八性皆空。六波罗蜜三十七品佛十八法皆空。用是阿耨多罗三耶三菩学为有作是教者，是为菩萨恶知识。复次须菩提，魔复作辟支佛形像往至菩萨所。语菩萨言：善男子，十方皆空无有佛。亦无有菩萨亦无有声闻。而为菩萨说是辈魔事。当知是则菩萨恶知识。魔复作声闻形像被服往到菩萨所。断菩萨萨云若意。为说声闻辟支佛行。有作是教者，则是菩萨恶知识。魔复作菩萨师和上被服到菩萨所。教令离菩萨行教令离萨云若。三十七品及佛十八法。持空无相无愿法授菩萨。汝当念是法受声闻地证当用是阿耨多罗三耶三菩学。为是但魔事耳。复次须菩提。魔复作菩萨母形像来至菩萨所言：子汝当受是须陀洹证。习罗汉果证。当用是阿耨多罗三耶三菩。为当受是无央数劫生死。当受是截手截脚之痛。向菩萨说是辈魔事是则魔所作。复次须菩提，魔复作比丘被服至菩萨所语菩萨言：眼耳鼻舌身意无常苦空非我空无相无愿寂静。为说三十七品佛十八法。皆为说相著事。当知是菩萨之恶知识。觉已当急远离之。

[book_title]了本品第十四
须菩提白佛言：菩萨号为菩萨。其句义云何。佛告须菩提，菩萨句义无所有。所以者何。道者无有句义亦无我。菩萨义者亦如是，须菩提，譬如鸟飞虚空无有足迹。菩萨义者亦如是，譬如梦幻热时炎影。如来所化无所有。菩萨义者亦如是，譬如法性及如真际亦无所有。譬如幻士五阴不可得不可见。行般若波罗蜜菩萨摩诃萨其义亦如是，譬如幻士行内外空亦无所有。菩萨行般若波罗蜜其义亦如是，须菩提，譬如幻士行六波罗蜜三十七品及佛十八法无所有。菩萨义者亦如是，须菩提。譬如佛五阴不可得。何以故？无有五阴故。菩萨行般若波罗蜜。不见菩萨之句义。须菩提，譬如怛萨阿竭阿罗诃三耶三佛六情无所有菩萨行般若波罗蜜。其义亦如是，须菩提，譬如佛行内外空其际不可得见。行三十七品及佛十八法不可得见。菩萨其义亦如是，有为无为性亦无有义。须菩提，譬如不生不灭无所有无作无著无断。其义亦无所有。何等不生不灭不著不断不有不作。报言：五阴不生不灭亦不著亦不断亦不可见。十八性六情六衰五阴。无著三十七品佛十八法。无著无断义不可得。行般若波罗蜜菩萨其义亦如是，须菩提，譬如三十七品佛十八法本净无有义。菩萨义者亦如是，譬如吾我净。以吾我无有边际故。我人寿命净不可得见。众生无边际故。菩萨行般若波罗蜜其义亦如是，譬如日出时诸冥迹不复现。菩萨亦如是，譬如天地劫尽火烧时。世间诸所有皆烧尽其迹不可见。菩萨行般若波罗蜜其义亦如是，须菩提，譬如世尊戒具。本时恶戒迹不复现。得三昧乱意迹不复现。得智慧无有愚痴迹。得解脱不复见未解脱迹。已见解脱慧不复见不解脱慧。譬如佛光出时日月忉利诸天王，阿迦腻吒天光明不复现。菩萨行般若波罗蜜其句义不可见。何以故？道及菩萨菩萨义。是亦不合亦不散。无有形不可见。无有对一相。一相者则为非相。须菩提，菩萨於诸法。当学无所著亦当觉知诸法。须菩提白佛言：何等为诸法。何等为菩萨於诸法学无所著。何等为菩萨觉知诸法。佛告须菩提，诸法者谓善法恶法。记法未记法。俗法道法。有漏法无漏法。有为法无为法。是为菩萨当於是诸法学。无所著亦当学。须菩提白佛言：何等为世俗善法。佛告须菩提，俗善法者，谓孝顺父母供养沙门道人养育长老施诸福事。约身守节精勤念善意。崇方便修行十善。有俗内想腐败想青瘀想血想食不消想乱想骨想半燋想。四禅四等四无形禅想。佛想法想比丘僧想戒想施想天想。精勤想安般想身想死想。须菩提，是谓世间善法。何等为世俗恶法。杀盗淫怒恶口妄言绮语嫉妒邪见是为世俗恶法。何等为记法。若善法若不善法是为记法。何等为未记法。未有身口意未有四大未有五阴十八性十二衰。是为未记法。何等为世俗法。五阴十二衰十八性十善四禅四等四无形禅。是谓世俗法。何等为道法。三十七品三解脱门三根三三昧解脱摄意八解脱门九次第禅十八空佛十力四无所畏佛十八法。是为道法。何等为漏法。五阴十二衰十八性十二因缘四禅四无形禅。是为漏法。何等为无漏法。三十七品佛十八法。是为无漏法。何等为有为法。欲界形界无形界三十七品乃至佛十八法。是为有为法。何等为无为法。无为法者不生亦不灭不终亦不始常住而不改。淫怒痴尽如无有异法性及真际。是谓无为法。菩萨摩诃萨当於是空相之法无所著而不倾动觉。诸法而不二。须菩提白佛言：何等为摩诃萨。佛告须菩提，於诸大众必有上首。是故名为摩诃萨。须菩提白佛言：当为何等众生而作上首。佛告须菩提，大众者谓须陀洹斯陀含阿那含阿罗汉辟支佛初发意菩萨摩诃萨至阿惟越致地住者，是为大众之聚。菩萨当於是中作上首。於中当发金刚意便为上首。须菩提白佛言：世尊，何等为金刚意。佛告须菩提，菩萨摩诃萨发意言：我当受无央数生死作精进行。我当为众生故舍一切所有。我当等心於一切众生。我当以三乘度脱众生。当令般泥洌亦不见众生般泥洌我当觉诸法无所从生。常当以萨云若慧意行六波罗蜜。我当学当救济一切。须菩提，是为菩萨发金刚意。便为大众最上首。菩萨复发意言：我当为泥犁薜荔中罪人所受苦痛。我当为众生代受无央数劫苦痛。尽令众生於无馀泥洹而般泥洌然後我自为身作善本亿百千劫乃成阿耨多罗三耶三菩。须菩提，是为菩萨发金刚意於大众而为上首。菩萨当为妙意。以妙意故於众生为上首。从初发意已来亦不当生淫怒痴意。亦不当尧众生。亦不起声闻辟支佛意。是为菩萨摩诃萨妙意而为大众作上首。亦不念贡高。菩萨当於萨云若意而不动亦不贡高。菩萨常当起护念於众生亦不舍众生。菩萨摩诃萨当为法行当为法乐。何等为法乐。随其所知而讽诵受。菩萨行般若波罗蜜。住於诸法空为大众作导。亦无所倚亦无所得。菩萨住於三十七品及佛十八法。为大众作上首无所倚而无所见。菩萨行般若波罗蜜。住於行如金刚三昧。乃至尽虚空际无所染逮解脱三昧。便为大众作上首。而无所得亦无所倚。须菩提，菩萨住於是法地故。便能为众生而作上首。是故名为摩诃萨。

[book_title]摩诃萨品第十五
是时舍利弗白佛言：我亦当复说所以为摩诃萨者何。佛告舍利弗便说。舍利弗言：菩萨於诸妄见悉断是故名为摩诃萨。何谓诸见妄见。吾我见有人见及众生见有断见有常见有见无见五阴见十八性见十二衰见有谛见十二因缘见有三十七品佛十八法见有育养众生见有净佛土见有道见有佛见转法轮见。一切诸见悉断。作如是说法。是故名为摩诃萨。须菩提问舍利弗言：菩萨摩诃萨。何以故？有五阴十二衰十八性十二因缘见。何以故？有三十七品佛十八法见及有妄见。舍利弗对曰：菩萨摩诃萨不以沤和拘舍罗行般若波罗蜜。如务五阴六情十八性十二因缘。猗六波罗蜜三十七品及佛十八法起诸见。菩萨摩诃萨行般若波罗蜜。沤和拘舍罗断是诸见。为人说法而无所猗。须菩提白佛言：我亦当说。所以为摩诃萨者何。佛告须菩提，乐说者便说。须菩提言：道意无有与等者，非声闻辟支佛所知。何以故？以萨云若意无漏故。意亦不著。是故为摩诃萨。舍利弗问须菩提，何等为菩萨意无有与等者，诸罗汉辟支佛所不能及者，须菩提报言：菩萨摩诃萨从初发意以来。不见法有生灭。亦不见有增减。亦不见著亦不见断。舍利弗。诸法不生不灭。不增不减。不著不断者，亦无罗汉辟支佛意。亦无道意亦无佛意。是为菩萨摩诃萨意无有与等者，非罗汉辟支佛所能及知者，舍利弗言：如须菩提意。不著罗汉辟支佛地。五阴亦不著。三十七品佛十八法亦不著。舍利弗语须菩提，假令萨云若意无漏者，凡人意亦当无漏性空故。罗汉辟支佛及诸佛世尊意亦当无漏。须菩提言：尔如所言：舍利弗言：五阴亦无漏其性本空故。三十七品佛十八法亦复无漏性空故。须菩提言：如舍利弗所言：舍利弗问须菩提言：无意为不与意合耶。无色痛想行识为不与识合耶。须菩提言：尔如所言：舍利弗复问。三十七品佛十八法与非十八法。为不著不合耶。须菩提报言：有无之事皆合。须菩提语舍利弗言：菩萨摩诃萨作如是行般若波罗蜜。不持道意及罗汉辟支佛。所不能及知。意亦不贡高而有所猗於猗於法而无所入。

[book_title]问僧那品第十六
是时邠耨文陀尼子白佛言：世尊，我当说所以为摩诃萨者，佛言：汝乐欲说者便说之。邠耨言：菩萨为大功德所缠络乘於大乘。以是故谓为摩诃萨。舍利弗问邠耨言：何等为菩萨摩诃萨以大功德所缠络而为摩诃萨。邠耨报言：菩萨摩诃萨不为齐限於人故。住檀波罗蜜而为布施。普为一切众生故。行檀波罗蜜尸羼惟逮禅般若波罗蜜。普为众生故。作谦苦行。菩萨成僧那僧涅不限众生。亦不言我当限度若干人不能度馀人。亦不言我当教若干人至道。亦不言我不能教馀人。菩萨为众生故起大誓愿言：我自当具足六波罗蜜。亦当教他人使具足六波罗蜜。菩萨行檀波罗蜜所布施应萨云若。意愿言：持是功德与一切众生俱共得阿耨多罗三耶三菩。舍利弗。是为菩萨行般若波罗蜜而习布施。复次舍利弗。菩萨布施应萨云若。不求罗汉辟支佛地。是为菩萨行般若波罗蜜布施习於尸波罗蜜。复次舍利弗。菩萨布施时作萨云若念法所应行。是为习羼波罗蜜。如精进所应行。是为习惟逮波罗蜜。一心布施应萨云若。念终不起声闻辟支佛意。是为习禅波罗蜜。所可布施如幻相。不见施者亦不见所施亦不见受者，是为菩萨布施而习般若波罗蜜。菩萨以萨云若意。不想诸波罗蜜亦不猗。舍利弗。是故当知菩萨为僧那僧涅。复次舍利弗。菩萨摩诃萨行尸波罗蜜意应萨云若布施。持布施功德与众生。共求阿耨多罗三耶三菩。是为菩萨行尸波罗蜜而具檀波罗蜜。复次舍利弗。菩萨行尸波罗蜜尽能奉行能忍辱。是为菩萨行尸波罗蜜具足羼波罗蜜。复次舍利弗。菩萨行尸波罗蜜具足惟逮波罗蜜。是为菩萨习精进。菩萨行尸波罗蜜不受罗汉辟支佛意。菩萨行尸波罗蜜。於诸波罗蜜如幻相不贡高亦无所倚。舍利弗。是为菩萨行尸波罗蜜如习般若波罗蜜。是为菩萨行尸波罗蜜总持诸波罗蜜。是故名为僧那僧涅。菩萨行羼提波罗蜜应萨云若布施。菩萨入无形禅亦不处其中。是为菩萨行沤和拘舍罗而为般若波罗蜜。复次舍利弗。菩萨行禅分别空无相无愿。是为菩萨行僧那僧涅而为般若波罗蜜。以是故。名为僧那僧涅。舍利弗。菩萨作是僧那僧涅者，十方诸佛世尊，皆以大音声赞叹是菩萨言：某国土菩萨具诸功德为僧那僧涅。当育养众生净佛国土。於是舍利弗问邠耨文陀尼子。何等为菩萨摩诃萨摩诃衍三拔致。摩诃衍三拔致者，晋言发趣大乘。云何为发起大乘。邠耨报言：行六波罗蜜随诸禅所应行尽奉行。持求萨云若。菩萨以萨云若意。於八禅观其无常。观其苦空非我无愿。是为菩萨行般若波罗蜜为摩诃衍。菩萨念三十七品佛十八法是为菩萨摩诃衍。菩萨意不近罗汉辟支佛地。志但崇萨云若。是为菩萨行四等而为羼波罗蜜。菩萨行萨云若意无懈时。是为菩萨惟逮波罗蜜。菩萨虽行四禅慈悲喜护八禅。亦不能动摇菩萨。所以者何。以沤和拘舍罗故。菩萨行四等为众生消诸漏。是为菩萨行四等而为檀波罗蜜。诸法所作禅不持求罗汉辟支佛。何以故？常求萨云若故。是为菩萨行四等而不扌此尸波罗蜜。菩萨复有摩诃衍。於内外空其慧不转。无所倚无所得无所见。是为菩萨摩诃衍。复有摩诃衍。不於诸法。慧不在乱亦不在定。慧亦不在有常亦不在无常。慧亦不在苦乐亦不在有我无我。是为菩萨摩诃衍而应无所倚。复有摩诃衍。慧不在当来过去今现在。慧亦不离三世。是为摩诃衍应无所倚。摩诃衍者，慧不在三界亦不离三界。复有摩诃衍。慧不在俗法亦不在道法。亦不在有为亦不在无为。亦不在有漏亦不在无漏。是为无所倚。舍利弗。是为菩萨摩诃萨摩诃衍。

[book_title]摩诃衍品第十七
尔时舍利弗。问邠耨文陀尼子言：何等为菩萨摩诃萨乘於大乘。邠耨报舍利弗言：菩萨行般若波罗蜜。乘於檀尸羼惟逮禅波罗蜜。乘是六波罗蜜不见六波罗蜜。亦不倚菩萨而无所倚。是为乘於大乘。复次舍利弗。菩萨摩诃萨一心学萨云若。具足三十七品佛十八法。虽念欲成不有所倚。是为菩萨乘於大乘。复次舍利弗。菩萨作是念言：菩萨者但是字耳。五阴者但有字耳不倚五阴故。六情者但有字耳不倚六情故。三十七品者但有字耳不倚三十七品故。内外空者但有字耳不倚内外空故。佛十八法者但有字耳不倚佛十八法故。如来法者但有字耳不见法性故真际者但有字耳真际不可见故。佛及道者但有字耳不倚佛故。是为菩萨摩诃萨乘於大乘。复次舍利弗。菩萨摩诃萨从初发意以来具足菩萨之神通。具足已欲育养群生。从一佛国游至一佛国。供养礼拜事诸佛世尊，从诸佛听受法教。何谓法教。报言：菩萨大乘是菩萨乘是大乘。游诸佛刹净佛国土育养众生。初无佛国想亦无众生想亦不住二地。菩萨为众生故。随其所应而变其形像不得一切智。终不离菩萨乘逮一切智已便能转法轮。非罗汉辟支佛及诸天龙阅叉阿须伦及世间人所能转。是时闻十方恒边沙诸佛世尊，赞叹声。言某国某菩萨摩诃萨。乘於大乘逮萨云若转於法轮。舍利弗。是为菩萨摩诃萨乘於大乘。

[book_title]僧那僧涅品第十八
尔时须菩提白佛言：何等为菩萨摩诃萨僧那僧涅。佛告须菩提，六波罗蜜三十七品内外空及有无空佛十八法及一切智。被诸功德之铠成佛身。光彻三千大千刹土。复以光普遍十方恒边沙佛国土。便为六反震动。三千大千刹土复六反震动。十方恒边沙佛国土菩萨。已受是光明住於檀波罗蜜。以大乘之铠便能变化三千大千刹土化为琉璃。自变其形为遮迦越王。布施一切随其所欲。饥渴与饮食欲得衣者与衣欲得香华医药布施。种种随众人身所便乐尽给与之。作是布施已便为众生说六波罗蜜行。众生闻菩萨教已，至得阿耨多罗三耶三菩。不离六波罗蜜行。是为菩萨被大乘之铠。须菩提，譬如工幻师在四要道头。於大众人前布施随人所欲。饮食衣被钱财。随人意所索幻人尽与。於须菩提意云何。是幻师颇有所布施於人不。须菩提白佛言：无所施亦无得者，佛告须菩提，菩萨自化身作遮迦越王布施。随人所乐而在所与。恣人所欲而施与。虽施而无所与亦无得者，何以故？须菩提，法之幻法应尔。复次须菩提，菩萨摩诃萨住於尸波罗蜜。示现作遮迦越罗。於中使人持十善法。教人使为四禅四等四无形禅。立於三十七品至佛十八法。众生闻是法教至得道终不离是法教。须菩提，譬如幻师化作大众人。教幻人持十善。立以三十七品至佛十八法。於须菩提意云何。颇有人立於十善四禅四无形禅。颇有人立於三十七品及佛十八法者不。须菩提对曰：无有立者也世尊，佛告须菩提，菩萨立诸众生於十善地三十七品佛十八法。亦不见有人住是法者，所以者何。法幻之法自应当尔。以是故须菩提，菩萨摩诃萨为被大乘之铠。复次须菩提，菩萨住羼波罗蜜。亦立众生於羼波罗蜜。菩萨从初发意以来作誓言：假令众生持刀杖害。我悉受终不起恶意如弹指之顷。当复立众生於忍辱地亦复如是，虽立众生於羼波罗蜜。亦复如幻师亦无众生想。须菩提，是为菩萨大乘之铠。复次须菩提，菩萨摩诃萨住於惟逮波罗蜜。立众生精进意应萨云若。亦复如幻师。是为菩萨大乘之铠。菩萨住於禅波罗蜜。亦复教一切人行一心。菩萨住於等法。不见法有乱者有一心者，须菩提，是为菩萨住於禅波罗蜜。亦复教一心人行禅。乃至阿耨多罗三耶三菩。终不离是一心。亦复如幻师。是故名为僧那僧涅。复次须菩提，菩萨摩诃萨。住於般若波罗蜜。亦复劝助教一切人。使立於般若波罗蜜。须菩提，是为菩萨摩诃萨行般若波罗蜜。於诸法不见有彼此岸。是为菩萨住於般若波罗蜜。亦复劝助众生化立人於般若波罗蜜。教化众生亦复如幻。不见有学者不见有受者，以是故须菩提，菩萨摩诃萨僧那僧涅。复次须菩提，菩萨被大乘铠。以安处十方恒边沙佛国众生。立於六波罗蜜。为众生说六波罗蜜法使众生闻之。闻已至阿耨多罗三耶三菩不离是法。亦复如幻亦不见受法者亦不见受是教者，以是故菩萨为大乘之铠。菩萨复被大乘之铠意应萨云若。菩萨不言我当教若干人立於六波罗蜜。亦不言我当教若干人行三十七品佛十八法。亦复不言我不能教若干人。亦复不言我教若干人得须陀洹乃至阿罗汉辟支佛。不言我不教若干人至阿罗汉。亦不言我立若干人至萨云若。不言我不悉教尔所人。何以故？菩萨所度无有限碍亦无適莫。菩萨所度亦无有数亦无有量。须菩提，菩萨譬如幻师教幻人。不见有所教亦不见有受者，是为菩萨摩诃萨僧那僧涅。须菩提白佛言：如我从佛所闻义。当知菩萨非为僧那僧涅。何以故？诸法空故色痛想行识空。眼耳鼻舌身意色声香味细滑法十八性各随其相各自空檀波罗蜜至般若波罗蜜亦自空。内外空皆自空。从三十七品至佛十八法皆空。菩萨亦空僧那僧涅亦自空。以是故世尊，当知菩萨为非僧那僧涅。佛告须菩提，如所言无有异。须菩提，萨云若非为非作。菩萨为众生作摩诃僧那僧涅者，是众生亦非为非作。须菩提白佛言：何以故？萨云若及众生非为非作。佛言：不见有人故。是故萨云若无为无作。何以故？须菩提，五阴亦不有所作亦非不作。六情六衰亦无所为亦无所作。我人寿命亦无所为亦无所作。何以故？边际不可得故。须菩提，梦响影幻热时炎化无所作亦无所为。内外空三十七品佛十八法亦无所为亦无所作。何以故？其本际不可得见故。如及法性真际亦无所作亦无所为。菩萨萨云若亦无所作亦无所为。何以故？无有本际故。以是故须菩提。萨云若及众生无所有无所作。以是当知菩萨非为摩诃僧那僧涅。须菩提白佛言：如观世尊所说义。五阴亦无缚无脱。邠耨文陀尼子问须菩提，何等五阴无缚无脱。须菩提报言：五阴如梦如响如影如幻如化如热时炎。当来过去今现在五阴无缚无脱。五阴无端绪无缚无脱。五阴寂无所生无缚无脱。五阴善不善俗五阴道五阴有漏无漏亦无缚无脱。一切诸法无缚无脱。无际寂净无缚无脱。六波罗蜜无缚无脱。无际寂静内外空无缚无脱。三十七品无缚无脱。佛十八法无缚无脱无际寂静故。道及菩萨萨云若一切智事。无际寂静无所生亦不缚亦不脱。如法性真际无为亦无缚无脱。无际寂静不生无缚无脱。如是邠耨。菩萨摩诃萨。於无缚无脱六波罗蜜中。住无缚无脱萨云若。於无缚无脱育养众生。无著无缚无脱净佛国土。无著无缚无脱见诸世尊，以无缚无脱闻法终不离。无缚无脱诸佛世尊终不离。无缚无脱诸神通终不离。无缚无脱五眼终不离。无缚无脱转无缚无脱法轮。无缚无脱安立众生於三乘。如是邠耨。菩萨摩诃萨。於无缚无脱六波罗蜜。於诸法得逮觉。无际寂静无所生故。邠耨当知。是为菩萨摩诃萨无缚无脱之僧那僧涅。

[book_title]问摩诃衍品第十九
是时须菩提白佛言：何等为菩萨摩诃萨大誓。世尊，云何当知菩萨趣大乘。乘是乘当至何所。谁当成是乘者，佛告须菩提言：六波罗蜜是菩萨摩诃萨之大乘。何等为六。檀尸羼惟逮禅般若波罗蜜。须菩提白佛言：何等为菩萨檀波罗蜜。佛告言：菩萨摩诃萨布施意应萨云若。内外所有布施。已持是功德尽施众生与众生共发阿耨多罗三耶三菩是为菩萨摩诃萨檀波罗蜜。须菩提白佛言：何等为尸波罗蜜。佛言：菩萨持戒发意应萨云若。自持十善教他人行十善亦无所倚。是为菩萨不扌此戒应无所倚。须菩提白佛言：何等为羼波罗蜜。佛言：菩萨自具足於忍地。复劝他人令行忍辱而无所倚。是为菩萨摩诃萨行羼波罗蜜。须菩提白佛言：何等为惟逮波罗蜜。佛言：菩萨意应萨云若。不废五波罗蜜。亦复立众生於五波罗蜜而无所倚。是为菩萨惟逮波罗蜜。须菩提白佛言：何等为禅波罗蜜。佛言：菩萨摩诃萨以萨云若意。自以沤和拘舍罗。入诸禅不随禅生。亦复教他人使行禅而无所倚。是为菩萨禅波罗蜜。须菩提白佛言：何等为菩萨般若波罗蜜。佛言：菩萨摩诃萨以萨云若意不入於诸法而观诸法之性而无所倚。亦复教他人令不入於诸法。而观诸法之性而无所倚。是为菩萨摩诃萨般若波罗蜜。是为菩萨摩诃萨摩诃衍。又须菩提，复有摩诃衍。内空外空乃至有无空是也。何等为内空。内法是。谓眼耳鼻舌身意。眼本空不著垢亦不坏。何以故？本性尔。耳耳本空。鼻鼻本空。舌舌本空。身身本空。意意本空。亦不著垢亦不坏。何以故？本性尔。是为内空。何等为外空。谓色声香味细滑法。色本空亦不著垢亦不坏。何以故？色本性尔。声香味细滑法皆尔。何以故？本性空故。是为外空。何等为内外空。内六衰外六衰。是为内外法。以外法故内法空。以内法故外法空。亦不著亦不坏。何以故？本性尔。是为内外空。何等为空空。诸法之空持诸法空空於空。是为空空。何等为大空。八方上下皆空是为大空。何等为最空。泥洹是不著不坏是为最空。何等为有为空。从不著不坏本至三界空。是为有为空。何等为无为空。不生不灭住於不异。从不著不坏皆空。何以故？本空故。是为无为空。何等为至竟空。所可不得边际者是为至竟空。何等为不可得原空。诸可来者不知所从来无有处故。是为无有原空。何等为无作空。於诸法无所弃。是为无作空。何等为性空。诸法所有性及有为无为性。非罗汉辟支佛诸佛世尊所不作。是为性空。何等为诸法空。诸法者谓五阴十二衰十八性有为法无为法。是为诸法。从不著不坏至诸法之性。是为诸法空。何等为自相空。色相所受相。是所持相为想。所有相便有所觉相是为识。乃至有为无为相。从有为无为相至诸法皆悉空。是为自相空。何等为无所得空。从无著无坏至无所得法。亦无所得。是为无所得空。何等为无空。於中无所见。是为无空。何等为有空。诸法无有偶者，於诸合会中皆无有实。是为有空。何等为有无空。於诸聚会中亦无有实。是为有无空。复次须菩提，有以有为空。无以无为空。异以异为空。何等为有。有者谓五阴性性以性为空是为有空。何等为无。以无为空无所成无所成为空。空者亦非知可作亦非见可作。何等为馀事空。有佛无佛法性法寂如。及尔真际住如故。以是异空是为馀事空。须菩提，是为菩萨摩诃萨摩诃衍。须菩提，复有摩诃衍。何等为衍。百七三昧是各各有名。何等三昧名首楞严三昧。何等为首楞严三昧。诸三昧门之所趣聚皆来入其中。是故名首楞严。复有三昧名宝樱何等为宝印三昧。诸三昧所有印皆而印之。复有三昧名师子游戏。何等为师子游戏。住是三昧者尽游戏诸三昧中。复有月三昧。住是三昧者能以光明照诸三昧。复有月幢三昧。住是三昧者持诸三昧。复有在诸法上三昧。住是三昧者诸三昧悉从其中出。复有照顶三昧。住是三昧者能以光明照诸三昧上。复有法性毕三昧。住是三昧者能决了诸法。复有必造幢三昧。住是三昧者於诸三昧中必持坚固幢。复有金刚三昧。住是三昧者诸三昧无有敢当者，复有法所入印三昧。住是三昧者与诸法印相应。复有安住三昧。住是三昧者便能住诸三昧。复有放光明三昧。住是三昧者便能遍照诸三昧。复有势进三昧。住是三昧者能以力势教诸三昧。复有等步三昧。住是三昧者能等行诸三昧。复有入辩才教授三昧。住是三昧者能辩解诸三昧。复有过量音声三昧。住是三昧者得入无量名字三昧。复有照处处三昧。住是三昧者於诸三昧能遍照於诸方面。复有总持印三昧。住是三昧者能持诸三昧樱复有不忘三昧。住是三昧者不忘诸三昧。复有一切法所聚海三昧。住是三昧者能使一切诸三昧等行。复有虚空普三昧。住是三昧者能遍足诸三昧。复有金刚部三昧。住是三昧者持诸三昧部。复有宝胜三昧。住是三昧者降伏诸垢浊。复有炽炎三昧。住是三昧者能以光炎遍照诸三昧。复有无愿三昧。住是三昧者於诸法无所龋复有审住三昧。住是三昧者不见诸法有住处。复有选择三昧。住是三昧者於诸三昧无意念想。复有无垢灯三昧。住是三昧者为诸三昧作灯明。复有无限光三昧。住是三昧者於诸三昧无有限量。复有作光明三昧。住是三昧者能於诸三昧而有所照。复有普照明三昧。住是三昧者诸三昧皆在眼前现。复有净要三昧。住是三昧者逮得等净三昧。复有无垢光三昧。住是三昧者散诸三昧垢。复有造乐三昧。住是三昧者受诸三昧乐。复有电明三昧。住是三昧者为诸三昧作灯明。复有无尽三昧。住是三昧者不见尽以不荆复有上威三昧。住是三昧者於诸三昧中威德独然。复有毕尽三昧。住是三昧者见诸三昧尽所可见如不见。复有不动三昧。住是三昧者令诸三昧不动不觉不戏。复有不别三昧。住是三昧者不见离别。复有日灯三昧。住是三昧者照诸三昧门。复有月无垢三昧。住是三昧者能去诸三昧冥。复有净光明三昧。住是三昧者於诸三昧分别四无碍慧。复有作明三昧。住是三昧者为诸三昧门作明。复有造作三昧。住是三昧者为诸三昧作毕竟。复有诸慧三昧。住是三昧者见诸三昧慧。复有金刚三昧。住是三昧者决断诸三昧。复有住意三昧。住是三昧者不动不摇不恐不怖亦无意想。复有现明三昧。住是三昧者於诸三昧悉遍见明。复有安立三昧。住是三昧者於诸三昧善处。复有宝积三昧。住是三昧者普见诸三昧宝。复有法印三昧。住是三昧者印诸三昧从印及不樱复有等三昧。住是三昧者不见法有等脱。复有弃乐三昧。住是三昧者悉弃诸乐。复有过法定三昧。住是三昧者灭诸法之冥在诸三昧上。复有散结三昧。住是三昧者能散用诸三昧。复有解诸法句三昧。住是三昧者能解诸三昧及诸法句。复有等文字三昧。住是三昧者得诸等字。复有毕字三昧。住是三昧者不见一字。复有断因缘三昧住是三昧者断诸因缘。复有无态三昧。住是三昧者不得诸法态。复有无行三昧。住是三昧者不见诸法行。复有无窟行三昧。住是三昧者未见诸三昧有窠窟之行。复有毕阴三昧。住是三昧者能净诸阴。复有主行三昧。住是三昧者见诸三昧行。复有不起三昧。住是三昧者不见诸三昧起。复有度境界三昧。住是三昧者过诸境界。复有聚诸善三昧。住是三昧者能得聚诸法诸三昧。复有止选三昧。住是三昧者意不堕落。复有清净华三昧。住是三昧者得诸三昧清净华。复有主觉三昧。住是三昧者於诸三昧有七觉意。复有无限辩三昧。住是三昧者逮得无量之辩。复有无等等三昧。住是三昧者便得无等等。复有度诸法三昧。住是三昧者越度三界。复有决断三昧。住是三昧者能见诸法见诸三昧决断事。复有散诸狐疑三昧。住是三昧者逮得散诸法三昧。复有无住三昧。住是三昧者不见诸法处。复有一行三昧。住是三昧者不见诸法有二。复有众生所入三昧。住是三昧者不见众生亦不见所入。复有一事三昧。住是三昧者不见诸三昧事。复有厌该众事三昧。住是三昧者不见有别复有散诸生死劳怨三昧。住是三昧者逮得诸厌三昧慧所入处无所觉。复有众行音所入三昧。住是三昧者众行音声皆悉随从。复有脱诸音响字三昧。住是三昧者见诸三昧脱於音字。复有然炬三昧。住是三昧者於诸三昧中威德独明。复有净相三昧。住是三昧者能净一切三昧相。复有无准三昧。住是三昧者於诸三昧不见於准。复有具足众事三昧。住是三昧者於诸三昧皆得具足。复有不愿苦乐三昧。住是三昧者不见诸三昧有苦乐。复有事不减三昧。住是三昧者不见诸三昧有荆复有持迹三昧。住是三昧者尽看诸三昧。复有邪正聚三昧。住是三昧者於诸三昧不见邪正。复有灭恚诤三昧。住是三昧者於诸三昧不见恚诤。复有无恚三昧。住是三昧者不见於诸法於诸三昧有恚无恚。复有无垢光三昧。住是三昧者於诸三昧亦不见光亦不见垢。复有主要三昧。住是三昧者於诸三昧不见无要。复有明月满无垢炎三昧。住是三昧者能使诸三昧满具足。如月十五日时。复有大庄饰三昧。住是三昧者能使诸三昧严好。复有与世间作光明三昧。住是三昧者光明普照十方及诸法。复有三昧。名三昧等。住是三昧者於诸法亦不见有乱亦不见有定。复有无忿三昧。住是三昧者能使诸三昧而无有忿。复有无倚无窟无乐三昧。住是三昧者於诸三昧不见巢窟。复有最如三昧。住是三昧者於诸三昧不转於如。复有三昧名身海住是三昧者不见此三昧性。复有三昧。名断口行与空合。住是三昧者不见诸三昧有言：复有三昧。名虚空本脱无色。住是三昧者逮得诸法本空。须菩提，是为菩萨摩诃萨行般若波罗蜜摩诃衍。

[book_title]陀邻尼品第二十
复次须菩提，复有摩诃衍。何所为衍。所谓四意止是。何等四意止。菩萨自观身观他人身观内外身已，亦无身想亦无所倚。若行若寂常念世间从痴有<疒?>。观内痛意行法观外痛意行法观内外痛意行法若行若寂常念世间痴<疒?>。须菩提，云何菩萨观内身行。菩萨自知可行知行可住知祝可坐知坐可卧知卧。随身所行皆能自知。是为菩萨自观身行若行若寂常念世间苦恼。又须菩提，菩萨出入进止安详瞻不忘。坐卧左右亦常安详。服三法衣不失威仪。行般若波罗蜜菩萨。自观内外身行如是而无所倚。菩萨常观息出入。息长亦知息短亦知。譬如陶轮调其缓急。菩萨息知意与息俱俱出俱入。是为菩萨观内身行。若行若寂常念世间痴苦受患。复次须菩提，用是行般若波罗蜜。常当观身分别四分地水火风。譬如屠牛分为四分。菩萨观身分别四事。本末从来亦复如是，是为菩萨观内外身亦无所倚。复次须菩提，菩萨观身从头至足但有不净。发毛爪齿筋骨五藏三十六物有何可贪。譬如田家器盛五穀。有目之士若开发器。分别识知。菩萨观身身中所有亦复如是，是为菩萨自观内身。若行若寂常念世间痴爱痛苦亦无所倚。复次须菩提，菩萨观人。初死之日至于五日。膖胀烂臭体坏汁流互相浇灒无有净处。或为飞鸟走兽所食。或啖其半恶露不净。或有死人筋缠骸骨血浇。或有死人血肉已尽筋骨相縺。中有骸骨已解离者节节异处。或见久死骸骨青白色者，或腐坏者或与地土共同色者，菩萨都作是观。作是观已，还自计校我身分未脱未离此法俱亦当尔。是为菩萨观内身法观他人身无所贪猗。若行若寂常念世间痴苦灾患。自观觉意法亦观他人觉意法。分别思念断痴惑意。须菩提，是为菩萨摩诃萨摩诃衍。须菩提，复有摩诃衍。渐御四意断是。何谓为四。恶意法未生。乐御习精进摄意使不生。已起恶意法。亦复乐御精进摄意习使断。未生善事法持乐意精进习使得生。已生善法念欲处。具足广显欲使不忘。亦复乐习精进摄意御使得成。是为菩萨摩诃萨摩诃衍。须菩提，复有摩诃衍。谓四神足是。何谓为四。已得乐定除诸所作行总摄神足。以精进定除诸所作行总摄神足。以持意定除诸所作行总摄神足。以智之定除诸所作行总摄神足。是为菩萨摩诃萨摩诃衍。须菩提，复有摩诃衍。谓五根是。何谓五根。信根精进根志根定根智慧根。是为菩萨摩诃萨摩诃衍。须菩提复有摩诃衍谓五力是。何谓为五。信力精进力志力定力智慧力。是为菩萨摩诃萨摩诃衍。须菩提，复有摩诃衍。谓七觉意是。何谓为七。以志觉意以法觉意以精进觉意以悦喜觉意以信觉意以定觉意以適无以著觉意。是为菩萨摩诃萨摩诃衍。须菩提。复有摩诃衍。谓贤圣八品道是。何谓为八。正见正念正言正行正业正习正志正定。是为菩萨摩诃萨摩诃衍亦复无所倚。须菩提，复有摩诃衍。谓三三昧是。何谓为三。空三昧无相三昧无愿三昧。是为菩萨摩诃萨摩诃衍。复有摩诃衍。谓诸慧事是。苦慧习慧尽慧道慧消慧无所起慧法慧明慧各各知他人所念慧真慧。何等为苦慧。不生苦是为苦慧。何等为习慧。习灭已断是为习慧。何等为尽慧。灭诸苦事是为尽慧。何等为道慧。贤圣八品道是为道慧。何等为消慧。贪淫瞋恚愚痴尽是为消慧。何等为不起慧。不受生死处是为不起慧。何等为法慧。晓断五阴是为法慧。何等为明慧。眼耳鼻舌身意无常。色声香味细滑法亦复无常是为明慧。何等为各各知他人所念慧。一切众生心中所念所起种种悉知。是为各各知他人所念慧。何等为真慧。所谓如来萨云若智是为真慧。亦无所倚。须菩提，是为菩萨摩诃萨摩诃衍。复有摩诃衍。所谓三根是。何等为三根。谓学士从白衣至须陀洹五根。是未曾知当知。从斯陀含至阿那含。亦有五根应知当知。从阿罗汉辟支佛菩萨至佛亦有五根。谓已知无所复学。当知是为菩萨摩诃萨摩诃衍。须菩提，复有摩诃衍。谓三三昧也。何等为三。第一有觉有观第二无觉有观第三无觉无观。何等为有觉有观。谓第一禅是为有觉有观。何等为无觉有观。谓第一禅未至二禅在其中间。是为无觉有观。何等为无觉无观。从第二禅至。无思想无思想慧禅。是为无觉无观。是为菩萨摩诃萨摩诃衍。须菩提，复有摩诃衍。谓十念是。佛念法念僧念戒念施念天念灭念安般念身苦念死亡念是亦无所倚。是为摩诃衍。须菩提。复有摩诃衍。谓四禅四等四无形禅八惟无禅九次第禅佛十种力四无所畏。十种力者谓佛现身相好神足变化。感动众邪回使入正一力也。口之所说在众智上。能变疑结开令解脱二力也。意入空定清明六达。邪神尧乱道志不摇三力也。默然断想神足无为。感动三千大千日月人无惊悚四力也。道意聪叡演法布化。流盈十方各得其所五力也。逆知众意晓人行趣。若缚若脱悉能解散六力也。三世所作殃福本际报受之未。大慧悉知无有罣碍七力也。一切人民众行根源种种各异受身不同。悉觉本际因缘起处八力也。慧眼以净所察无限。见诸生死往来所堕九力也。大慧已足方便已备生死已断著行已尽所作已讫不复还受。自然无师称一切智是谓十力也。四无所畏者，佛为正觉或有沙门婆罗门或魔或天或梵若复有馀众。无有能来难诘我者，佛亦不见有起是意者，以是证故佛行安隐。逮无所畏一无畏也。逮精进行得知最处。在众人中得师子吼能转梵轮。诸沙门婆罗门诸天梵魔。一切馀法所不能转。独佛能转二无畏也。佛漏已荆若有沙门婆罗门或天魔梵。无有敢言佛漏未尽者三无畏也。如佛所说言真无讳善恶之报不失所行。一切馀众诸天魔梵。不见能敢违佛言者，如佛所说贤圣八道行。是得道得度众苦。一切馀众诸天魔梵。亦无有能戾此教者，佛亦不见有此处者四无所畏也。是为菩萨摩诃萨摩诃衍亦无所倚。须菩提，复有摩诃衍。谓四无碍慧是。何等为四。知诸法事其慧无碍。解诸句义其慧无碍。分别辩才其慧无碍。所说了了其慧无碍。是为菩萨摩诃萨摩诃衍。须菩提，复有摩诃衍。谓佛十八法。何等为十八法。一者谓佛从得佛以来初无误时。二者从得佛以来言无粗无漏失。三者无忘志。四者无有种种想。五者意无有不定时。六者初无他观。七者自在无有减。八者精进无有减。九者志念无减。十者智慧无减。十一者解脱无减。十二者见解脱慧无减。十三者一切身所行智慧最在前。十四者口所言事智慧最在前。十五者意所行事智慧最在前。十六者见过去事其慧无碍。十七者见当来事其慧无碍。十八者见现在事其慧无碍。是为摩诃衍亦无所倚。须菩提，复有摩诃衍。所谓陀邻尼目佉是。何等为陀邻尼目佉。与字等与言等字所入门。何等为字门。一者阿阿者谓诸法来入不见有起者，二者罗罗者垢貌於诸法无有尘。三者波波者於诸法泥洹最第一教度。四者遮遮者於诸法不见有生死。五者那那者於诸法字已讫字本性亦不得亦不失。六者罗罗者得度世爱枝各因缘已灭。七者陀陀者诸法如无断绝时。八者波波者诸法已离狱。九者茶茶者诸法垢已荆十者沙沙者诸法无有罣碍。十一者和和者诸法言行已断。十二者多多者诸法如不。动十三者夜夜者诸法谛无所生。十四者吒吒者诸法强垢不可见。十五者加加者诸法造作者亦不可得见。十六者娑娑者诸法不可得时不可转。十七者摩摩者诸法吾我不可得见。十八者伽伽者受持诸法者不可得见。十九者他他者诸法处不可得。二十者阇阇者诸法生者亦不可得。二十一者湿波湿波者诸法善不可得。二十二者大大者诸法性不可得。二十三者赦赦者诸法寂不可得。二十四者佉々者诸法虚空不可得。二十五者叉叉者诸法消灭不可得。二十六者侈侈者诸法各在其所处不可动遥二十七者若若者诸法慧不可得。二十八者伊陀伊陀者诸法义不可得。二十九者繁繁者诸法无有闲时。三十者车车者诸法无可弃者，三十一者魔魔者诸法无有丘墓。三十二者叵叵者诸法不可分别。三十三者蹉蹉者诸法死亡不可得三十四者峨峨者诸法无有朋党三十五者咃咃者诸法各有异无不有处。三十六者那那者诸法无来无去。亦不住亦不坐亦不卧亦不别。三十七者破破者诸法皆於三界不安。三十八者歌歌者诸法性不可得。三十九者嵯嵯者诸法不可得常。四十者嗟嗟者诸法分舍不可得。四十一者吒吒者诸法无有度者，四十二者嗏嗏者诸法边际尽竟处亦不生亦不死。诸字数无有过嗏上者，何以故？是字无有数。亦不念言是字有失。亦不可见亦无所说亦无所书亦不现。须菩提当知一切法譬如虚空。是字教所入皆是陀邻尼所入门。若有菩萨摩诃萨。晓了是字事者，不住於言数便晓知言数之慧。若有菩萨摩诃萨。闻是四十二字所入句。印者持讽诵者，若复为他人解说其义。不以望见持讽诵者当得二十功德。何等为二十。一者得强识念力。二者得惭愧羞耻力。三者得坚固行力。四者得觉知力。五者得辩才工谈语力。六者得陀邻尼不难力。七者所语不说不急之事。八者终不狐疑於经。九者闻善不喜闻恶不忧。十者亦不自贡高。亦不自卑。十一者进止安详不失威仪。十二者晓了五阴六衰。十三者善於四谛十二缘起事。十四者善知识因缘事。十五者善於法慧能满具诸根。十六者知他人所念吉凶报应。十七者善於天耳彻听自识宿命。十八者善知众生所生。十九者能消诸漏。二十者善於往来处处教授。须菩提，是为陀邻尼门。是为字门是为来入门。是为菩萨摩诃萨。是为摩诃衍。

[book_title]治地品第二十一
佛告须菩提，如汝所问菩萨摩诃萨。摩诃僧那僧涅。摩诃衍三拔致者，菩萨行六波罗蜜。过从一地至一地。云何菩萨过从一地至一地。以诸法无所过法。无来者亦无去者，亦无有过亦无不过。诸法亦无有坏。亦不贡高亦不念。但治住地事亦不见地。何等菩萨为治地事。始从第一地住当行十事。何等为十。一者先当净於三垢亦无所倚。二者所作施与不自为身所念无倚。为一切众生净於四等心亦不有众生。三者为布施不有所与不有受者，四者当与善知识从事亦不贡高。五者欲得为法不有一切法。六者欲为出家不有爱欲。七者欲为佛身不有相好。八者欲为分流法教终不坏法。九者常欲灭於虏怙自用不有法财。十者欲为谛说不有言教故。须菩提，是治地菩萨当为是十事。须菩提，菩萨摩诃萨於二地中常当念八法亦当成之。何等为八。一者当净其戒。二者常念报恩。三者住於忍辱。四者得欢喜意。五者不舍一切。六者大慈为始。七者恭於师尊敬事笃信。八者於诸波罗蜜如奉世尊常欲崇习。须菩提，菩萨摩诃萨。於二地中当具足是八法。复次须菩提，菩萨於三地中当住於五法。何等为五。一者多学问无厌足。二者不入字法。分布法施亦不贡高。三者净佛国土。四者施於善本而不贡高。五者住於羞耻惭愧之地。须菩提，是为菩萨於三地中住於五法。须菩提，菩萨於四地中当不舍奉行十事法。一者不舍宴坐。二者少欲。三者知足。四者不舍沙门十二法行。五者不舍於戒。六者见欲污秽。七者於起意如泥洌八者不惜身所有。九者无有懈慢。十者不慕所有。须菩提，是为菩萨於四地中当奉行十事而不舍离。须菩提，菩萨於五地中当离八法。何等为八。一者当远离家业。二者当远离比丘尼。三者善於功德远离嫉妒。四者远离世会。五者远离忿诤。六者远离斗讼。七者远离高祝八者远离蔑人。须菩提，是为菩萨住五地中远离八事。须菩提，菩萨於六住地当具足六法。何等为六。所谓六波罗蜜。复有六事所不应为。何等为六。一者不为声闻意。二者不为辟支佛意。三者不为小意。四者见有所索者，远离有厌足意。五者所有好物施与之。後远离悔意。六者远离吾我想。须菩提，是为菩萨於六住中当具足六事远离六事须菩提，菩萨於七住地有二十事所不当为。何等二十。有吾我有众生有寿有命想有断有常有念想有种想入阴入性入衰。欲生三界。不入依佛见。不入依法见。不入依僧见。不入依戒不入空。不入无相。不入无愿。不入道。是为二十事所不当为。当复具足二十事。何等为二十。觉空无相。证不愿慧。净身口意。慈哀一切众生。亦不念有众生。等视诸法。虽尔无所入。欲为导御。亦不贡高。无所生忍。一道教化。断诸分别。转於想。转於见。转於灭垢见。慧地自调。意慧无所碍。不染於欲事。须菩提，是为菩萨摩诃萨。於七住行地当具足是二十法。复次须菩提，菩萨当复於八住地具足四法。何等为四。以神通为游观入於众生之意。到诸佛国观其奇特。当自庄严其佛国土。往见礼敬供养诸佛如其实观佛身。当具足是四法。复次须菩提，菩萨摩诃萨。於八住地当复具足四法。何等四法。以智具足诸根。净佛国土。常坐如幻三昧知其众生本所作功德。所应得者各随其所而成就之。须菩提，菩萨於八住地具足四法。复次须菩提菩萨摩诃萨於九住地当具足十二法。何等为十二。持无限处广大之愿随所应各授其证。天龙阅叉犍陀罗悉皆具足。知其音声以辩才教授所因。胞胎成就。居家成就。父母成就。种姓成就。宗亲成就。得生成就。出家成就。庄严佛树成就。诸善功德成就。须菩提，菩萨摩诃萨九住地当成就十二法。须菩提，十住菩萨摩诃萨当名之为如来。须菩提白佛言：世尊，何等为菩萨净其所有。佛言：所作众善应萨云若意。是为菩萨净其所有。何等为菩萨等於众生。佛言：净於四等心等於众生。何等为菩萨施於所有。佛言：施与众生而不分别。何等为菩萨当与善知识从事。佛言：教人入萨云若勤修劝助。当与是人共从事恭敬师受。是为菩萨善知识。何等为欲得为法。佛言：所行法但求萨云若法。不堕罗汉辟支佛地是。何等为菩萨常欲出家为道。佛言：在所生处常欲作沙门。无能中道为作碍者，初不忘失出家之事。何等为意愿佛身相。佛言：若见佛形像意常在佛。至得萨云若未曾有离时。何等为分流法化。佛言：若佛在世若般泥洹後。菩萨持十二部经教授。上教亦真中教亦真竟教亦真。本末义解具足清净。何等为菩萨不虏怙自用。佛言：从灭恚怒以来。初不复堕下贱之处。何等为菩萨所说如谛。佛言：如口所说言行相应。是为菩萨十法事行。须菩提白佛言：何等为菩萨净戒。佛言：不念罗汉辟支佛意及馀恶戒诽谤道者是为净戒。云何菩萨报恩念恩。佛言：行菩萨道者小恩尚不忘。何况於大者是为念恩。云何菩萨立忍辱力。佛言：於诸众生无侵无恚是为忍力。云何菩萨得欢喜乐。佛言：教授众生以是为乐。云何菩萨不舍众生。佛言：欲救一切故。云何菩萨而有大悲。佛言：菩萨心念我当为一一众生故在地狱中恒边沙劫代受勤苦。一一众生皆得佛道令般泥洌以是劝乐是为大悲。云何菩萨顺尊师父於信恭敬。佛言：事於事父如世尊想。云何菩萨欲习诸波罗蜜。佛言：远离馀事但求诸波罗蜜。何谓菩萨多学无厌。佛言：诸十方佛世尊所说尽当受持是为无厌。何谓菩萨持无所希望法施分布。佛言：持所法施不希望道何况其馀。何谓菩萨净佛国土。佛言：为诸善本种种功德。持是功德净佛国土。何谓菩萨生死无量阿僧祇劫不以为限。佛言：以诸功德备具。持是育养众生净佛国土。至具足萨云若不厌不懈。何谓菩萨立於惭愧。佛言：耻於罗汉辟支佛意。何等为菩萨不舍宴坐。佛言：诸罗汉辟支佛所不能及。是为菩萨不舍宴坐。何谓菩萨少於所欲。佛言：菩萨道尚不欲何况馀欲。何谓菩萨而自知足。佛言：得萨云若是为知足。何谓菩萨不舍沙门头陀德行。佛言：入深法忍者是。何谓菩萨不舍於戒。佛言：菩萨不复用戒是为不舍於戒。何谓菩萨污秽色欲。佛言：於淫妒无所生。何谓菩萨意与泥洹等佛言：菩萨不有一切诸法。何谓菩萨弃舍所有。佛言：不受内外所有是为弃舍。何谓菩萨不厌不懈。佛言：不生二识之处是为不厌。何谓菩萨於诸所有无所恋慕。佛言：於诸物无念故。须菩提白佛言：何等为菩萨远离居业。佛言：游诸佛国转所生处。常下须发被著袈裟。是为远离家业。何谓菩萨远离比丘尼众。佛言：弹指之顷不与共止。弹指之顷不得生意。是为菩萨离比丘尼。何谓菩萨离於妒嫉。佛言：菩萨当作是念。我当安隐众生不宜生嫉。何谓菩萨离於聚会。佛言：菩萨所住聚会。若有罗汉辟支佛意者常远离之。何谓菩萨远离瞋恚。佛言：不令恚害斗诤得其便。云何菩萨远离自举。佛言：内法不可得见故。云何菩萨远离訾蔑他人。佛言：亦不见外法故。何谓菩萨远离十恶。佛言：此十恶事常欲坏於贤圣之道。何况佛道而不远离。是故当远离十恶。何谓菩萨远离忄龙戾。佛言：不见有法可贡高者，是为离於忄龙戾。何谓菩萨远离自用。佛言：尚不见有形。当於何所而行自用何等为菩萨远离颠倒。佛言：以形不可得见故。云何菩萨离淫怒痴。佛言：不复见淫怒痴形故。云何菩萨在於六住具足六波罗蜜。佛言：住於六波罗蜜诸佛世尊及声闻辟支佛。所可度彼岸。是为菩萨具足六波罗蜜。云何菩萨不为声闻意。佛言：以声闻事非平等道故不为小意。何以故？亦非平等道故。云何不厌。厌者亦非平等道故弃舍不悔。悔者非平等道。初发意者便当施与亦不当惜。云何菩萨不当作吾我想。从本际以来不可见故。乃至众生有寿命想。从本以来亦不可见故。云何菩萨不断所生见。以诸法无有断截。从有本以来无所生故。云何菩萨不为常见。见法所不生者亦无有常故。云何菩萨不作念想以无有垢故。云何菩萨不作种相以诸见不可得见故。云何菩萨不入名色不见有形故。云何菩萨不入五阴亦不入性亦不入衰。其实不可得见故。云何菩萨不入三界。以三界亦无真故。云何菩萨不作住处。亦不与虚空作期无所依怙。何以故？无有形像故。云何菩萨不入佛见。不从所依得见佛故。云何菩萨不与空诤。一切法空空不与空诤故。云何菩萨具足於空。其欲具足相者是为具足空。云何菩萨得无相证。不念於诸相故。云何菩萨得无愿智不著三界故。云何菩萨净於三事具足十善故。云何菩萨以慧具足哀念众生。以大悲利之故。云何菩萨无众生念欲净佛国故。云何菩萨等观诸法。以不高下诸法故。云何菩萨得於道觉。随诸法所觉而度脱之故。云何菩萨得无所生忍。得诸法所有无生无灭无所忍故。云何菩萨得无所生慧。知名色无所起故。云何菩萨得一道之教。无有二教故。云何菩萨灭诸分别。於诸法无所分部故。云何菩萨不修转见。以不转求罗汉辟支佛意故。云何菩萨转於垢浊。灭诸所习漏故。云何菩萨得灭诸垢而得清净。所谓萨云若慧是。云何菩萨而自调意不厌三界故。云何菩萨而得灭意制六根故。云何菩萨慧无有碍谓得佛眼故。云何菩萨知情欲不坚固观六衰故。云何菩萨能入众生意。持一意悉知众生所念故。云何菩萨游於神通。从一佛国至一佛国。初无有佛国想故。云何菩萨得佛国观。於是国住遍见诸佛国亦无佛国想故。云何菩萨随其所见。诸佛国土自成其国。住於遮迦越罗地。游诸三千大千国土故。云何菩萨奉见诸佛以见法故是为见佛。云何菩萨真见佛身。逮法性故是为真见。云何菩萨以智具足力。已住世尊十力之地。便能具足众生力故。云何菩萨能净佛国。能净众生故。云何菩萨如幻三昧。所作随所应无有动转故。云何菩萨常住三昧。已得报应故。云何菩萨入诸功德。随其道法而度脱之故。云何菩萨不复思议。能自成立教授一切故。云何菩萨所愿谐偶。具足行六波罗蜜是故谐偶。云何菩萨知诸天龙鬼神所知所言：以辩才慧无所不了故。云何菩萨得胞胎成就。在所生常化生故。云何菩萨居家成就。生於豪贵家故。云何菩萨父母成就。得生刹利婆罗门家故。云何菩萨种姓成就。得继过去诸菩萨种故。云何菩萨宗亲成就。以众菩萨为眷属故。云何菩萨得生成就。生时光明普遍无量国土。震动无量国土故。云何菩萨出家成就。菩萨出家时安诸无央数百千众生。满具足是三乘之愿故。云何菩萨庄严佛树。以黄金为树七宝为枝叶。其枝叶光明悉遍照十方无央数刹土。是为佛树成就。云何菩萨诸善功德成就。菩萨摩诃萨净佛土净众生。是为成就净诸功德也。云何十住菩萨名为如来。用具足六波罗蜜。诸习绪尽得佛十八法。具足萨云若慧。须菩提，是故菩萨摩诃萨已得十住名为如来。云何菩萨已住十地。佛告须菩提，菩萨摩诃萨沤和拘舍罗行六波罗蜜。乃至三十七品行十八法。过灭净地种性地八地见地薄地灭淫怒痴地已作地辟支佛地菩萨地。须菩提，菩萨摩诃萨过是九地便住佛地。须菩提，是为菩萨摩诃萨十住之地。当知是为菩萨摩诃萨摩诃衍三拔致。

[book_title]问出衍品第二十二
佛告须菩提，汝所问菩萨摩诃萨。从何所出衍中。当住何所者今当说之。佛言：当出三界随萨云若住而无所倚。何以故？摩诃衍与萨云若是法共等。亦不别亦不同亦无形亦非见亦非碍一相。一相者谓无相。何以故？须菩提，无相之法亦不出亦非不出。须菩提，若无相法出者法性亦当复出生。假令无相法出生者如亦当复出生。欲出生无相法者，为欲出生真际。若欲出生无相法者，为复欲出生不可思议性。欲出生无相法者，为复欲出生安隐之性。欲出生无相法者，为欲出生灭荆欲出生无相法者，为欲出生灭尽之体。欲出生无相法者，为欲出生色空痛想行识空。何以故？色空者亦不出三界亦不住萨云若。痛想行识空亦尔。何以故？须菩提，色色自空。痛想行识识自空。欲出生无相法者，为欲出眼空为欲出意空。欲出生无相法者，为欲出六衰及十二因缘空。何以故？六衰空者亦不出三界。亦不住萨云若。欲出生无相法者，为欲出生梦幻炎响光影。欲出生无相法者，为欲出生如来之所作化。何以故？梦幻炎响光影及如来所化。亦不出三界亦不住萨云若。何以故？梦以梦事空。炎事幻事响光事影事。乃至如来所化事皆自空。欲出生无相法者，为欲出生檀波罗蜜。欲出生无相法者，为欲出生尸波罗蜜羼波罗蜜惟逮波罗蜜禅波罗蜜。欲出生无相法者，为欲出生般若波罗蜜。何以故？须菩提，六波罗蜜事。亦不出三界亦不住萨云若。何以故？六波罗蜜六波罗蜜空故。欲出生无相法者，为欲出生内外空。欲出生无相法者，为欲出有空无空。何以故？须菩提。内外空事至有无空事自空。亦不出三界亦不住萨云若。何以故？内外空空乃至有无空空。欲出生无相法者，为欲出生四意止四意断四神足五根五力七觉意八正行。欲出生无相法者，为欲出生十八法。欲出生无相法者，为欲出生罗汉辟支佛。上至如来等正觉也。何以故？罗汉辟支佛事上至佛。亦不出三界亦不住萨云若。何以故？罗汉罗汉事空。辟支佛辟支佛事空。佛佛事空。欲出生无相法者，为欲出生须陀洹果斯陀含果阿那含果阿罗汉果辟支佛果佛果。欲出生无相法者，为欲出生萨云若。欲出生无相法者，为欲出生名相。欲出生行者，为欲出生设法教数。何以故？须菩提，名空及设教法行空空。何以故？名空空故。欲出生无相法者，为欲出生无所生无所灭无所著无所断无所有。以是故须菩提，摩诃衍从三界出。住萨云若不动处。须菩提，汝所问衍住何所。佛言：衍无所祝何以故？如诸法亦无所祝衍所住如无所祝譬如法性亦不住亦不不祝衍者不住亦不不祝无所生亦不住亦不不祝不生不灭不著不断。无所有亦不住亦不不祝衍亦如是，何以故？法性事亦不住亦不不祝法性事自空故。乃至无所有。无所有亦自空。须菩提，衍无所祝何以故？诸法无所住而住而不动。如须菩提所问。谁当出衍者，无有从衍中出者，何以故？须菩提，所可出者及衍甫当出者，亦无所有是亦不可见。诸法亦不可见当从何法出。何以故？吾我不可见故。乃至寿命知见之事从本至竟净。从我人至知见及法性。不可见如亦不可见。真际亦不可见至竟净。不可思议性阴衰不可见。六波罗蜜亦不可见至竟净。内外空至有无空亦不可见至竟净。三十七品佛十八法亦不可见至竟净。从须陀洹至罗汉辟支佛上至佛。亦不可见至竟净。从须陀洹道至罗汉辟支佛道。上至阿耨多罗三耶三菩。亦不可见至竟净。不生不灭不著不断。无所有不可见至竟净。过去当来今现在亦无所有至竟净。去住从此至彼亦无所有至竟净。增减亦不可见至竟净。何谁不生而不可见。法性不生不可见。何以故？法性亦不可见亦不不可见。如不可见无所见。空真际至般若波罗蜜无所有不可见。内外空至有无空无所见亦不可见。三十七品及十八法无所有不可见。从须陀洹至佛无所有不可见。从须陀洹道至佛道阿耨多罗三耶三菩。无所有不可见。无所生不可见。至无所有。从无所有无所有不可见。何以故？须菩提，无所有不可见。初住地亦不可见。至十住地无所有不可见。无所有不可见至竟常净。何等为初住地灭净地种性地第八地见地薄地除垢地所作已作地辟支佛地菩萨地佛地。於内外空亦不见。初地不可见至内外空有无空无所有。第二住地第三第四第五第六第七第八第九乃至第十。从内外空有无空至第十住亦不可见。何以故？须菩提，从一住至十住亦无所有亦不可见至竟净。内外空至有无空众生净无所有至竟净。内外空至有无空佛国净无所有至竟净。内外空有无空五眼无所有至竟净。须菩提，如是菩萨摩诃萨。以无所倚事令诸法以摩诃衍出萨云若。

[book_title]叹衍品第二十三
须菩提白佛言：唯世尊摩诃衍。摩诃衍者，出诸天世间人阿须伦之上。衍与空等如虚空。与无量无央数众生而作救护。以此世尊为摩诃衍。菩萨摩诃萨亦不见来时亦不见去时亦不见住处。摩诃衍如是，亦不见前後亦不见中央。世尊，是故摩诃衍名为无有与等者，而无有双。是故名曰摩诃衍。佛告须菩提，如是如是，须菩提，摩诃衍者六波罗蜜是。复有摩诃衍。所谓诸陀罗尼门。诸三昧门首楞严三昧。乃至虚空际解脱无所著三昧。是为菩萨摩诃萨摩诃衍。须菩提，复有摩诃衍。内外空乃至无有空。是为摩诃衍复有摩诃衍。三十七品佛十八法。是为菩萨摩诃萨摩诃衍。如须菩提所言：摩诃衍者出诸天阿须伦世间人民之上。须菩提，假令欲界其中所有实有。不异谛不颠倒有常坚强。亦不变易非为空法。若当尔者，摩诃衍亦不能出过诸天龙阿须伦世间人民上。须菩提，当知欲界劫尽烧时所有皆荆无常无强亦无坚固用。是故摩诃衍出过世间人民诸天阿须伦之上。若使色界亦当有常常坚固者，摩诃衍亦不能出其上。用色界空无常坚固亦当坏尽亦不久祝是故摩诃衍出过其上。至于无色界皆当灭尽亦如是，须菩提，若色湛然坚固。有常谛不颠倒为是坚固法者，摩诃衍亦复不能过诸天阿须伦世固人民上用色无常无强坚固不谛颠倒故。摩诃衍出过其上。痛想行识皆悉无常亦如是，若眼耳鼻舌身意。色声香味细滑法及十二因缘。湛然有常坚强牢固谛不颠倒常久安者，摩诃衍亦复不能出过其上。用诸法及十二因缘。无常无坚无强无牢无固不谛颠倒。皆如劫烧非安法故。摩诃衍德出过诸天龙鬼神世间人民上。须菩提，若法性中有所有者不为摩诃衍。以法性无所有故为摩诃衍。假令如真际不可思议。体有所有者亦不为摩诃衍。以如真际不可思议体无所有故为摩诃衍。须菩提，若六波罗蜜有所有者不为摩诃衍。以六波罗蜜无所有故为摩诃衍。出过诸天龙阿须伦世间人民上。若内外空及有无空有所有者不为摩诃衍。以内外空及有无空无所有故为摩诃衍。出过诸天阿须伦世间人民上。若三十七品及十八法有所有者不为摩诃衍。用三十七品及佛十八法无所有故为摩诃衍。出过诸天阿须伦世间人民上。须菩提，若八辈地法须陀洹法斯陀含法阿那含法阿罗汉法辟支。
佛法阿惟三佛法佛法有所有者，不为摩诃衍。用八辈法从须陀洹至佛法无所有故为摩诃衍。出过诸天阿须伦世间人民上。须菩提，若八辈从须陀洹斯陀含阿那含阿罗汉辟支佛阿惟三佛佛有所有者不为摩诃衍。用种性从须陀洹上至佛无所有故为摩诃衍。出过诸天阿须伦世间人民上。须菩提，
若诸天阿须伦世间人民有所有者不为摩诃衍。用诸天阿须伦世间人民无所有故为摩诃衍。出过其上。须菩提，若有菩萨摩诃萨。从初发意乃至佛坐。中间诸可所作。发意以来有所有者不为摩诃衍。用菩萨摩诃萨初发意以来乃至佛坐无所有故为摩诃衍。出过诸天阿须伦世间人民上。须菩提，若菩萨摩诃萨金刚慧有所有者，菩萨不觉诸习绪不成萨云若。用金刚慧无所有故菩萨觉诸习绪者成萨云若。以是故出过诸天阿须伦世间人民上。须菩提，若如来无所著等正觉三十二大士之相有所有者，如来无所著等正觉。不能出诸天阿须伦世间人民上。无此威德神耀光明巍巍之事。用三十二相无所有故。如来无所著等正觉。威德神耀光明巍危出过诸天阿须伦世间人民上。须菩提，若如来无所著等正觉光明有所有者，如来光明不能遍至十方恒边沙国土。须菩提，用光明无所有故。能遍照恒沙国土。须菩提。若八种声有所有者，如来音声不能周遍十方恒边沙无量国土。若佛法轮有所有者，如来不能转法轮。诸沙门婆罗门世
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:28:56-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
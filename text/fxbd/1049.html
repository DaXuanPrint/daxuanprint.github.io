<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="绪言,部甲　境论　识相篇,附：境相章,绪言,唯识论卷第一　境论一,唯识学概论全文在线阅读,唯识学概论全文在线下载,大玄古籍书库">
<meta name="description" content="两部，熊十力著。。《唯识学概论》系熊先生讲授唯识学的讲义，1923年由北大印制。本书忠实于此前在南京支那内学院所学，以玄奘、窥基之学为旨归，简明扼要地概述唯识学的思想体系，适合现代人的阅读习惯，为唯识学的入门书，亦可作为研究《新唯识论》的参考。第二部是熊十力在北京大学讲授唯识学的第二种讲义印本，是熊十力改造唯识学的第一个里程碑，标志熊氏离开并批评旧唯识学，转向自创《新唯识论》的立场。_唯识学概论_全文在线阅读_唯识学概论_全文在线下载_大玄古籍书库">
<title>唯识学概论_熊十力_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">唯识学概论</span> <br/>
          作者： <span class="inputVal" id="bkauthor">熊十力</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]168680</span> <br/>
          说明： <span class="inputVal" id="bkdec">两部，熊十力著。 《唯识学概论》系熊先生讲授唯识学的讲义，1923年由北大印制。本书忠实于此前在南京支那内学院所学，以玄奘、窥基之学为旨归，简明扼要地概述唯识学的思想体系，适合现代人的阅读习惯，为唯识学的入门书，亦可作为研究《新唯识论》的参考。第二部是熊十力在北京大学讲授唯识学的第二种讲义印本，是熊十力改造唯识学的第一个里程碑，标志熊氏离开并批评旧唯识学，转向自创《新唯识论》的立场。</span> <br/>
          封面： <span class="inputVal" id="bkimg">Z_1049.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]唯识学概论
[book_author]熊十力
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]168680
[book_dec]两部，熊十力著。 《唯识学概论》系熊先生讲授唯识学的讲义，1923年由北大印制。本书忠实于此前在南京支那内学院所学，以玄奘、窥基之学为旨归，简明扼要地概述唯识学的思想体系，适合现代人的阅读习惯，为唯识学的入门书，亦可作为研究《新唯识论》的参考。第二部是熊十力在北京大学讲授唯识学的第二种讲义印本，是熊十力改造唯识学的第一个里程碑，标志熊氏离开并批评旧唯识学，转向自创《新唯识论》的立场。
[book_img]Z_1049.jpg


[book_chapter]（一九二三年）

[book_title]绪言
唯识学者，昔人以为即法相学，于内学佛教佛学诸名词，不如内学为谛。内学者，内证之学也。 诸宗最为晚出。宜黄欧阳先生作《瑜伽师地论序》，始别出此学于法相之中。余杭章氏谓其识足以独步千祀，见所作内学院缘起。 可谓知言。在昔释迦崛兴天竺，兴感夫生死，吾友《梁漱溟》先生所著《东西文化及其哲学》，引佛本《行经》云云。可资参考。 而归趣于菩提。觉义。 既豁然澈悟，以其悲愿，化道群伦，逐为内学开山。此学与世间宗教及哲学特异之处，吾他日别为详论，此姑不述。 迹厥声教，本无殊趣。由佛本愿，欲令众生皆得证大菩提，故其为教，未有殊趣。 闻者机感不齐，斯有大小乘异。如《阿含》等唯被小机，《般若》等唯被大机。 小乘之学，发展先于大乘。言其流别，则自大天判为二：一、大众部，二、上座部。大天之世约当佛灭后百余年间。大众部复分为九，上座部析为十一，合二十部。诸部繁衍，约当佛灭复四百年间。参考《异部宗轮论》。 其间持论虽纷，而通执法有。有者，有其遍计所执。 后龙猛或译龙树。 菩萨兴于南天竺，约当佛灭后六百年顷。 造《大智度》等论，宣说法空，空者，空其遍计所执。 是为大乘。其弟子提婆菩萨造《百论》等，宏阐旨要，然末流沉空，将资矫正。北天竺有无着菩萨者，当佛灭后九百年间出世。 旁治小教，瑜伽本地分详小乘义。 董理大乘，以其对治空见，世遂目其学为有宗，即法相宗。而区龙猛提婆之学为空宗，即法性宗。自是大乘乃分为二。附识一。 无着弟世亲或译天亲 有部出家，广造小论。闻《十地经》，悔小悟大，涕泣谢过。无著因造《摄大乘》授之。《摄大乘》者，于法相中独提一品以谈，即唯识学也。世亲既为作释，更造《唯识二十论》、《唯识三十颂》。《三十颂》乃《世亲》晚年所作，释文未竟而卒。十大论师继起，法海波澜，至为壮阔。十师者：亲胜、火辨、难佗、德慧、安慧、净月、护法、胜友、胜子、智月是也。亲胜、火辨当佛灭后九百年间，盖兴世亲同时。余八论师，约当佛灭千一百年后。 其间护法、南印度达罗毗茶国王之子。安慧，南印度罗罗国人，护法同时先德。学穷大小，妙解因明。 声德尤振。安慧原本空宗，树义多偏。安慧于空宗撰述，有《大乘中观释论》等。其治唯识，说相见二分为遍计所执。犹着空见。 护法吸纳众流，护法之思想于安慧诸师既有取舍，于空宗清辨尤多借鉴。 折衷至允。校其名实，则护法宜称今学，安慧厥号古师。《述记》于安慧往往被以古师之名，可证。 逮我玄奘大师西度，研治此学，独宗护法，护法释《唯识颂》成，以授玄鉴居士曰：“我灭之后凡有来观即取金一两，脱逢神颍当可传通。”及奘师西度，居士遂以授之。 授意弟子窥基错综群言，译成《成唯识论》。基序云：斯本汇聚，十释群分，今总详译，揉为一部。商榷华梵，征诠轻重，陶甄诸义之差，有叫一师之制。奘师尚有《真唯识量》、《会中论》、《制恶见论》等，多不传。 基师更辅以《述记》网罗宏富，自是此学东被，蔚为大观。奘门诸贤既逝，亦鲜有从事者焉。
附识一： 无著制作甚富。其著者有：瑜伽师地论、《十地经论》、《摄大乘论》、《辨中边颂》、《集论》、《显扬论》、《金刚经论》、《庄严经论》。《瑜伽论》亦云《大论》，称为慈氏菩萨说，乃法相、唯识二家之所本也。日人橘惠胜《支那佛教思想史》云：《大论》一书依西藏传说，则为西元四五世纪之狮子尊者所作。见原书四三五叶。按此事既无确证，未足征信。唯据所说狮子尊者之时代，虽未决定为第四世纪，亦相差未多，其人必无着弟子师子觉也。无着之世，当佛灭后九百年间，即西元第四世纪。师子觉本传法相学，窥基《杂集论述记》一：无着集《阿毗达磨经》所有宗要，括《瑜伽师地论》一切法门，而造《集论》，觉师子禀承先训云云。即其传法相子证。 藏人遂误为彼作耳。奘师致疑旧译，亲冒万险，西走天竺，其学精博谨严，必不以伪托之书，归之无着也。《辨中边论》本颂，旧本讹为世亲说，奘师新译始正之。见基《记》一第五叶。则奘师严于考订可知。

[book_title]部甲　境论　识相篇
唯识章
唯识一名，略有三义，世或不解，以为唯有一识名唯识，即大误。 故应疏决，以发论端。附识一。 一者不离义。法无孤起，诸心心数，心数者，心所之异名。 俱有相依，此有二义：一者心与心俱有相依，谓一身有八识，其前七识则通以第八识为根本依。二者心数与心，俱有相依，谓八识各各有相应心数。 说识此云识者，通心、心数言，余准知。 不离识。由识此言识者，谓一切心、心数自体分。 变异，似所缘相，名为色此言色者具三义：一有对，二变坏，三有方分。 等，第六所缘独影境，第八所缘种子，非色法故，遂置等言。 说色举色，隐赅种子等。 不离识。玄奘唯识量，以色不离识楷定，如眼识起时，挟色相起，耳识起时，挟声相起，故说不离，不离即非外也，后《境识章》，更详斯义。 色心分位，色上分位，如长短方圆轻重等。心上分位，如世识、处识、数识、因果识等。 假假法有三，分位假居一，详见大论 。依实色法心法，于俗谛中说名实有。 故，说分位假法不离识。问：色上分位，应说不离色。答：色不离识故，色上分位不离识。 识此言识者，亦摄色等相分、四分合名一识。如后别说。 之实性，性者体也。 字曰真如，说真如不离识。《三十论》二：不同余宗离色心等有实常法名曰真如云云。余宗谓化地部。参考《述记卷》十一。 总略五法，一心、二心数、三色、四分位、五真如。 皆不离识。不离义复有三：一者不一故不离，如八识等行相各别，何可言一，余准可知。二者不异故不离，谓即用显体。三者无外故不离，谓摄境从心。妙义纷纶，智者详焉。 显识最胜，故说名唯，二者交遍义。唯识之言，有深意趣，识言总显一切有情，各有八识。此中八识，但约人言，其他有情前六或不悉起。 彼识如某甲八识。此识，如某乙八识。不杂此识不入于彼识之内，彼识不入于此识之内，云不杂。 而相网，网者遍义。相网者，此识周遍法界，彼识亦周遍法界，如众灯光，同处各遍，而不相障也。 是为交遍。难曰：“识外有识，应不名唯。”曰：唯言遮遮者遮拨。 境，此言境者，谓外道小乘所执离识实境。 而不遮识。识谓他身识。 自识具云自身识。 许有，他识具云他身识。 宁无，义不孤建，于后《本识章》内 方详。夫不言交遍，则众生将共本，章太炎《建立宗教论》，一切众生同此阿赖耶识，是故此识非局自体，普遍众生，唯一不二云云。若尔，唯识之谈，与言梵天神我者真无有异。俟于《本识章》辨之。章氏《齐物论释》其谬尤多，盖涉猎法相唯识，以缘饰蒙《庄》，终于两失。 宇宙为异同，夫众生共本，即同一宇宙矣。然据实言之，则人各一宇宙，不可同也。如顷者吾在北京，其与吾并在北京者，奚翅千万人。吾与此千万人固人人心中各一北京，而各人之北京，同处各遍，实不相杂。如吾之北京，寂旷虚寥，当潦者之不可入也；当涂者之北京，喧恼逼热，吾亦不可入也。若是，而谓人同一宇宙，可乎？说人各有八识者，斯谛论己。 悬的投矢，言理者之患，莫大乎强不齐以为齐，内典喻之为悬的投矢。射者方谓众矢出于一的，而不知其私悬一的以投之，非众矢有通由之的。 戏论何益。三者破执义。法性离言，心行路绝。 识唯唯字倒用。 宁立，以对破众生迷执，假说唯识。原夫凡外计有实我，小宗如犊子部等，亦计有我，此唯叙凡外者，凡外通故。 为说五蕴假名，谓依色心五蕴集聚，假名曰我。 小乘之徒，又计有实法，一说部于诸蕴法，说为但有假名，颇接近大乘空教。今此据多分以言，略而不简。 说法无自性，无自性者，犹云无实自体，诸有为法，缘生如幻，大乘以此破小。 不了义大乘，复蹈恶取空，清辨之徒，言性相皆无，以所执空为真理，故以恶取呵之。 以是摄法归识，色心诸有为法，真如无为法，总说不离识。详前。 遣空有有者，有我法。执。唯有识故，说我法如实是无。亦唯有识故，但空依识所起我法执，而识性相非空。故唯识之言，空有双遣。 若使诸执尽除，唯识亦自不立。诸闻唯识教者，教者言教。 以为实有建立，有识可唯，则亦成法执，同于所破。参考论本二、述记十一。 上来三义，略释唯识虽未尽理，然执大象、秉枢要，庶几来学，研讨有资。
附识二： 识能缘 。者对境有为、无为法，为所缘缘，即通名境。 受称，而有多名。略举之则曰心、曰意、曰了别、曰分别、曰现行，现有三义：一现在，非过、未故。二现有，非无体故。三显现，非沉隐故。行者相状义、迁流义。 皆其异名也。现行二字有时虚用，或目色法者，不在此例。 唯心意二名虽通八识，谓八个识通名心或意。 而约偏胜义。第八独名心，集起胜故；论说集起名心，集诸种子，起现行故。 第七独名意，思量胜故。此义深详，请咨《摄论》。所知依分。
诸识章
有情各有八识，略如前说。八识云何？一眼识、二耳识、三鼻识、四舌识、五身识、六意识、七末那识、八阿赖耶识。第八复有多名，此姑不述。 此八各有相应，相应者，亦心所之异名。心所与心王叶合如一，故云尔也。义详《转识》章。 举识摄所，如举眼识，即摄眼识相应触等法。余识准知。参考《三十论》一第二叶、《述记》二第十八叶。 故不别言。诸识行相，眼识以了别色境为行相，耳识以了别声境为行相，乃至第八以受持为行相，历然差别。 具如后述，别见《转识章》、《本识章》。 今独详其义界。此言界者，类也。明诸识同具之义，曰义界。 夫言识义界者，当上本之天亲。天亲《三十颂》，则以为识者能变之谓。色法是所变，真如不变，皆此所遮。 亦复区为三种。初能变识，谓阿赖耶；第二能变，谓末那识；第三能变，谓眼识乃至意识。 释见《成唯识论》。然此土古师此土言唯识者，有古学、今学之分。古学大成于真谛。真谛优禅尼国人也，梁、陈间来华，从事翻译，盛弘《摄论》，世称真谛及其前所出诸译为旧译，所谈诸义为古学。唐玄奘法师游学印度承护法菩萨而弘唯识法相，译书极富，世称新译。其弟子窥基盛事著述，号百部疏主，是为今学开山。 犹存歧义，不可不辨。尽古师唯以第八识为能变；真谛译《显识论》，现存。 三界但唯有识。何者是耶？三界有二种识；一者显识，谓第八。 二者分别识，谓前七。 云云。此则以前七为能缘，缘者，缘虑义。余准知。 能变仅属第八。第八名显识者，即谓其能变现色心等法。 又基师《中边述记》言：真谛法师似朋一意识师此师执诸识用别体同，故云。参考《三十论》一第一叶，《述记》二第三叶，《摄论》所知相分。 意。见辨相品。 既朋一意识师，则余七唯除第八。 非能变益明。若然，前七识不变相分，即心外取境，同于小宗之见，唯识云何成立？一切心、心所，皆不外取，方成唯识故。 故校以天亲之说，则短长可识己。
《颂》中略说识为能变，《三十论》复释言：“能变有二种：一因能变，二果能变。”详见《论本》二第七叶《述记》十二第十至十五叶。 基师解第一，因通现具云现行，余准知。 种，具云种子，余准知。 转变名变。转者生义起义。 次解，谓有缘法识生必有所缘，大乘缘无不生心也。 能变现者，名果能变，果谓识。识生必有种子为其亲因，故识望种，得果名。 即自证分识体。 现起相见二分也。按基解多分违《论》。《论》云：“一、因能变，谓第八识中，等流异熟二因习气。”习气者种子异名。义详《功能》章。 下文逐释习气来源，由前七现行熏生，无关本文主旨。俟《四缘》章因缘中详之。 又云：“二、果能变，谓前二种心气力故，有八识生，现种种相。”下文逐释二果得名，由前二因别异。即论文自等流习气为因缘故。至名异熟果，果异因故，为止。 细按论文，实分因果二种能变。因变中但有种生现义。基解转变无失。云“通现行即非，果变中有现种相”能所缘相，各各无量，故云种种。如眼识相分，刹那众色俱转，见分亦尔。余识准知。 一语。基解自证分变现相见，亦合。《论》本建立种子为识举识即摄色法，是识相分故。 因，此第一种能变；因变。识自体亦名自证分。 上有现起似能所缘所缘名相，能缘名见，遮执实有，故置似言。 用，自证是体，相见是用，体用俱时，非次言起。 此第二种能变。果变 本唯一事，一识说为相见自证三分，体用同时显现，是为一事。 义说二变，相见依自证起说果变，三分同种或别种生，说因变。 则疏于审事者所不悟也。难曰：“据因变义，应成唯种，宁名唯识？”答言：一切法不离识，方成唯识。非唯识言，便谓识无种子，同无因论。然复异彼自性神我等外因邪计，何谓外因？俟《功能章》解之。 种离本识，本识者，第八识之异名。 无别体故，种子依止第八识自体分，非离识有。 故名唯识。《颂》以能变释识，《论》更析能变以因果，义无乖反，兴难唐劳。变复云何？则如下云。
能变章
诠实性曰不变，性者体也。 显大用曰能变。能变依于不变，而有其变。略显变义为三：一者，非动义。常俗之言变也以动。动必有所至，由此之彼，曰动。 此实无至。吾将于后文，更谈顿起、顿灭义，则计动之邪，不攻自破。二者，活义。俗计不动者便是死物，然此虽不动，却非枯死。顽石不转，焦土不生，云何而有帝网重重？又此活言，但遮死物，亦非表是活物。说是一物，即不中。故取象鸢鱼，便乖至理。汉儒《中庸》，以鸢飞鱼跃，形容道妙，与柏格森言流转，同一邪计。 盖略言之，无作者义是活义。若有作者，当分染净，若是其净，不可作染；若是其染，不可作净。染净不俱，云何世间有二法可说？又有作者，为常、无常？若是无常，不名作者；若是其常，常即无作。又若立作者成就诸法，即此作者还待成就，展转相待，过便无穷。又凡作者，更须作具，倘有常模，便无妙用。反复推征，作者义不得成。由此，变无适主，故活义成。缘起义是活义。附识一。 虽无作用，而有功能。功能者，体是虚幻，犹如云气；缘合能招，亦如风轮。云峰幻似，刹那移形，唯活能尔，顿灭顿起。风力广大，荡海排山，唯活能尔，有大势力。圆满义是活义。于一字中持一切义，于一名中表一切义。摄亿劫于刹那，涵无量于微点，都无亏欠，焉可沟分？了此活机，善息分别。交遍义是活义。法万不齐，而各如其所如。故说万法皆如，彼此俱足，封畛奚施？非同多马，一处不容；乃若众灯，交光相网。故水火既济而不侵，六根相依而互用，唯活则然。幻有义是活义。法若定实，即成不变。诸有为法，色法心法，通名有为。犹如光影、阳焰、水月、谷响，而莫不成其条然宛然之幻相，浮虚不实，转易斯神。无尽义是活义。无始漏无漏诸杂染法，皆谓之漏，取喻漏器，不能容纯善也。无漏，有漏之反。 功能，即种子。 一一周遍法界。若异生位，有漏起现，具云现行。无漏隐伏。登地以去，至金刚心，有漏种现尽断，无漏流行，尽未来际，一类相续。犹复刹那四道，谓无间等四，见大论。 胜用不测，功德无边，难可钻仰。岂有断灭，漫同死道？如上略说活义粗尽。三者，不可思议义。此不可之云，既非不能，又异不必。道上人行，窗前蝶舞，此为不必思议，非有不可思议。又依俗谛，劫初生人，其状何若？设当其际，自能目击；此在今日特为不能思议，亦非不可思议。思者，心行相。心所游履曰行。 议者，言说相。此是意识虚妄分别，不能如实证知境相。故不可思议之云，直须超出虚妄分别范围云尔。严又陵译《天演论》解不可思议四字，未妥。 诸有不了变义是不可思议者，或计运转若机械，或规大用有目的。机械往复，目的预定，并非是变。亦有唯许冲动胜能，则难悟转依，沉沦曷极。转依者，依谓所知依，第八识为杂染、清净两种种子所依，故说为依。所应可知，名所知依，此本《摄论》。转舍杂染，转得清净，谓之转依。诸言冲动者，不知有清净种。人之生也，固若是芒乎？斯则庄生所以发叹。 世有欲本生物学或其他科学之见地以说明变义者，长夜漫漫，何时旦也。
上来三义，略释变义。今次说识所变。此在唯识，本为今古师兴诤之义。诸师皆以说明二执所依，便于除遣。参考《论》本一、《述记》卷二。 本指不二，立论乃殊。比析异同，有三师义：第一。古大乘多说唯有识自证分，无相见分。见《述记》十五第十叶。 彼解《三十颂》云：变，谓识体即自证分。 转似二分，二分体无，遍计周遍计度，曰遍计。 所执。如依手巾，变生于兔，幻生二耳。二耳体无，依手巾起。按此喻与其本计不合，彼计二分是所执，则等空华之实无巾兔二耳，亦依巾起，乃是依他幻有。 此安慧等计。第二师者。依《摄论》说唯二义，但立相见以为依他，不说自证分也。相分体性，言体性者，取复词便称耳。他言体相或境相者，准此可知。 虽依他有，由见变为，故名唯识。此难陀等计。第三师者。说识自证，是依他性。转似相见二分非无，亦是依他。此护法计。亲光《佛他论》与护法同。 三义虽别，基师独取护法为正义。谓一识体，即自证分，亦云自体分。 现起二用：即见有能缘用，相有质碍用等。实根尘相分，即有质碍，自余不尔。故致等言，俟《境识》章详之。 用不离体，体必有用，，安慧源出空宗，故计二分是所执，则用空而体亦顽空。难陀相见依他，此义非妄。然二分无所依体，亦不应理。别详《四分章》。 故护法言，实为正义。附识二。 然复应知，如是相见自证三分，外有第四，摄入自证，故不别开。又二分义，本诸师集矢之的。体相有无，虽经难陀、护法先后论定，而功能同异，亦复各家有殊。今此不详，俟于《功能章》论之。
复次变义，为渐为顿。应知变者，顿起顿灭，无有渐义。云：“何一切行迁流下息曰行，言一切行者，犹云诸有为法。 才生即灭耶？如《庄严论》，有十五义，成立其相；有九因，成内十四相；有十四因，成外十相。”此云内外者，随俗说心内色外故。 今此总略述之：一者。诸行相续流，名起。若非才生无间即灭者，才生即灭，非从生至灭中间有少微间隙也，故云无间。 应无诸行相续流。若汝言：“物有暂时住，次时先者灭、后者起，可名相续者。”此亦不然。由暂住时，后起无故。二者。凡物前灭后起，必藉因缘；若离因缘，则无体故。若汝言：“彼物初因，能生后时多果者。”不然，初因作业，即便灭尽，岂得与后诸果作因？若汝言：“初因起已，更不起者”。建立此因，复何所用？若汝言：“起己未灭，后时方灭者。”彼至后时，谁为灭因？三者。若汝复执：“是能起因、复为灭因者。”不然，起灭相违，同共一因，无此理故。譬如光暗不并，冷热不俱，此亦如是。是故起因非即灭因。四者。若汝言：“诸行起己，得有住者，为行自住，为因他住。”若行自住，何故不能恒住？若因他住，彼住无体，何所可因？二俱不尔，是故才生即灭义成。五者。若汝执：“住因虽无，坏因未至，是故得住。坏因若至，后时即灭，有如火变黑铁者。”不然，坏因毕竟无有体故。火变铁譬，我无此理。铁与火合，黑相似灭，赤相似起，能牵赤相似起，是火功能，实非以火变于黑铁。又如煎水至极少位，后水不生，亦非火合水方无体。水得火缘，另生其相。 六者。佛说有为法、色心诸法，有起灭故，名有为。 有为相，一向决定，所谓无常。若汝执：“诸行起己，非即灭者。”是有为法，则有少时而非无常，便堕非一向相。难曰：“才生即灭者，得非总是灭耶？”答：应知顿灭，实是顿生。 七者。若汝言：“若物刹那刹那新生者，云何于中作旧物解耶？”应说由相似随转，得作是知。譬如灯焰，相似起故。起旧灯知，而实差别，前体无故。八者。若汝言：“云何得知后物非前耶？”应说由灭尽故。若住不灭，则后刹那与初刹那住无差别。由有差别故，知后物而非前物。九者。若汝言：“物之初起，非即变异者。”不然。内外法体，后边不可得故。内心才起若不即灭者，即此心法应有后边可得。今我此心，念念生灭，了无此彼边际。外法亦然。析物至极微，若更析之，便心相变似虚空现，不作色相现，谁为后边？又如此方名家亦云：“一尺之棰，日取其半，千古不竭。”若有后边，则应可竭也。 由初起即变，渐至明了。譬如乳至酪位，酪相方显，而变体微细，难可了知，相似随转，谓是前物。如初刹那乳才生即灭，第二刹那有似前乳续生，名相似随转。然第二刹那亦才生即灭，第三刹那复相似随转，余准可知。至前后相似之程度，恒视所遇之缘以为差。故初刹那乳灭已，经多刹那随转，遂至酪位。酪于乳相，则相似几等于零，缘为之也。又酪位以往，若不遇异缘，则续生多似前相。脱遇异缘，如被人啖，则是酪前刹那灭已，后刹那续生者，非似前酪相。推此而言，则宇宙者，变动不居，亦非若纵线直往。强为拟之，乃若曲线然，步步改观也。科学家有谓物质不灭，则视宇宙为重复，便是大过。 以故才生即灭义得成。十者。若汝许心是才生即灭。彼心起之因，谓眼根也。色尘也。等等者，谓余根尘。 诸行。彼果谓心。 才生即灭故，其因眼色等诸行。 亦尔。由不可以常因起无常果故。十一者。彼眼等诸行，亦是心果，故才生即灭义得成。由不可以无常因起常果故。此中言心与根尘互为因果，乃依俱有因言，非因缘义。 如是十一义，略明梗概。观者会通，知其趣也。此土深了生灭者庄周郭象其选也《庄子大宗师》云：“夫藏舟于壑，藏山于泽，谓之固矣。然而夜半有力者负之而走，昧者不知也。”郭子玄释之曰：“夫无力之力，莫大于变化者也。故乃揭天地以趋新，负山岳以舍故。故不暂停，忽已涉新，则天地万物无时而不移也。世皆新矣，而目以为故。舟日易矣，而视之若旧。山日更矣，而视之若前。今交一臂而失之，皆在冥中去矣。故向者之我，非复今我也。我与今俱往，岂常守故哉？而世莫之觉，谓今之所遇，可系而在，岂不昧哉！”子玄斯解，渺达神旨，故不暂停一语，正吾宗所谓才生即灭也。晚世独有王船山颇窥及此，其书具在，学者可取观之。恐繁不述。
夫异生僻执，有计诸法是常，有计诸法是断，斯二皆过。故说才生即灭，念念尽故非常，新新生故非断。一刹那顷，大地平沉，即此刹那，山河尽异。此理平常，非同语怪。又即依据是理，诸法无实动义。一刹那才生即灭，前不待后，此不至彼，各住本位。虽复幻相迁流，实则自性湛寂。《肇论》。《物不迁》一篇，虽宗三论，读者亦可参考。 由此，遮遣动见，离断常过。是诸圣者内证正智所行境界，非世人寻思戏论所及也。
附识一： 诸法无作者、无作用、无实自性，唯依托众缘而起，故名缘起。缘者，由义，藉义。凡法此由彼有，此即藉彼，亦或彼此互为由藉。 或言缘生者，义同。更有异门，说缘起是因义，缘生是果义。详见《大论》五十六。 缘复有四，一因缘，二等无间缘，三所缘缘，四增上缘。 如别章说。此中意取功能为因缘耳。
附识二： 谓一识体，现起二用者。无性《摄论释》、《解深密经》：‘佛告慈氏：“无有少法能取少法。”谓一切法、作用、作者，皆不成故。但法生时，缘起诸法威力大故。即一体上有二影生，更互相望，不即不离。见带相起相仗见生。 诸心心所，由缘起力，其性法尔如是而生。’法尔，犹言自然。问：“诸行如何生？”答：“众缘和合故生。”复问：“何故缘合便生？”答：“法尔如是而生。”过此有问，不须置答。 云云。可资参考。
四分章
一切心此言心者，不摄心所余准知。 心所，各各有相见等四分。前谈变义，略及未详。今明缘义，缘者缘虑也。 应更确陈。昔世尊于《十地经》中总说三界唯心，此言心者，亦摄心所。余准知。 本未剖析。佛灭度后，小乘始炽，大乘继兴，势成水火。小宗至谓大乘经非佛语。故大乘之徒，意欲摧小，不得不从事量论，以相制胜。当无着时，小大之诤己剧，因天亲悔小，特为造《摄论》成立大乘，始建相见二分。难陀据此，未有发明。陈那创立三分，护法承之，遂使小乘量论根本动摇。三分义者，改小乘行相义，立相分，为所量；又即以彼行相名见分，为能量。小乘所谓行相者，即能缘上所缘之相，而是能缘摄。大乘既改小宗行相义，而立相分，又即以小宗行相名见分，故大乘行相之名，通于相见也。 复因彼所谓事者立自证，事者体也。 即为量果。《三十论》云：执有离识所缘境者，彼说外境是所缘。相分名行相；见分名事，是心、心所自体相故。此中相见云云，非是小乘许有见相分名也，乃大乘从旁质定。若曰：我之相分是所缘，彼乃名为行相，以为非是所缘，乃是能缘上所缘之相，即能缘摄也。我之能缘见分，彼乃名事，以为是心、心所自体相也。 达无离识所缘境者，则说相分是所缘，见分名行相，相见所依自体名事，即自证分。详此，则大乘三分义，与小乘关系，可以概见。然以何义成立三分？今次当说。
初成相分义者。自识谓见分，后随文准知。 亲所缘，唯是自识所变。所变，谓相分。 《述记》载有多量：一云，如缘青时，若心、心所上无所缘相貌，应不能缘当正起时自心所缘之境，宗也。 许无所缘相故，因也。 如余所不缘境或如余人境。喻也。 次云，我余时缘声等心，亦应缘今色，宗。 许无所缘相故，因。 如今缘自青等之心。由彼之说，即缘青之心上不变似青相，故以为喻。 三云，除所缘色外诸余法，亦应为此缘色心缘，宗。 无所缘相故，因。 如现自所缘色。喻。 略举三量，已足见义。皆以反证相分定有。 心谓见分，下准知。 亲所缘，定是不离自心之境，谓相分是心之所变，故不离心。 故唯识义成。当时大乘建立相分，实为破小乘心外取境之利器。吾将于《境识章》更详论焉。
次成见分义者。古师安慧等相见俱无。清辨亦云：“若约胜义，诸法皆空，唯有虚伪，如幻化等。”即亦不许有能缘相。即见分。 果尔，见分不成，云何唯识？故今师破之。量云：若心、心所，无能缘相，应不能缘，宗。 无能缘相故，如虚空等。喻。 又量：汝虚空等应是能缘，宗。 无能缘相故，因。 如心、心所。喻。 此翻覆为量：以反证见分定有也。又诸外道小乘，虽皆许有能缘，然计有实作用。此亦不尔，可勘《论》文。《三十论》七，第十五叶，谓识生时，无实作用，非如手等亲执外物，日等舒光亲照外境。云云。此所以破外小也。疏见《述见》四十三　第十四叶。 复有说：“镜亦能缘，犹如识者。”今人罗素言照相器能见物，意乃类此。 斯不应理，非能虑故。俟谈所缘缘时详之。见《四缘章》。
又次成自证分义者。上述相见本非截然两物，截然者，相离义。 相托见生，见带相起故。带有二义，解见《四缘章》所缘缘中。 然二分功用，殊即应别有一所依体，故立自证分。又在大乘，以心得自忆，证有自证。若无自证者，应不自忆心、心所法。何以故？心昔、现在，曾不自缘。既过去已，如何能忆此已灭心，以不曾被缘故。见分不得同时自缘。若立自证者，则自证缘见，即是自心缘自心；若无自证者，则唯持一念分别心，即不曾被缘也。 如不曾更境，必不能忆故。虽曾时心自证分曾时缘故，如曾所更境，今能忆之。有量云：今所思念过去不曾更心等，应不能忆，宗。不曾更故，因。 如不曾更色等。色声等境，心曾更历者，方乃得忆。不尔，便无从忆，此世所共许，故得为喻。 反证必己曾缘成自证分定有也。
如上三分义，陈那《集量论》方始显发。陈那已前，则有二分名。见《摄论》，如前已说。然安慧出陈那后，唯成自证，不立相见。及至护法始依陈那决定三分，又别立第四，即于自体分上有自缘用，名证自证分。至奘师创明挟带义，正智缘如，亦有体相。俟《量论》五详之。 自此四分义立，大乘量论，根据乃成。
复次四分缺一，便不成量。所以者何？《三十论》言：所量、能量、量果别故。如以尺量物时，物为所量，尺为能量，解数之智，名为量果。心、心所、量境，类亦应然。相分为所量，见分为能量。自证为量果。具能、所量及量果故，始得成量也。然量须具能、所，此犹易知。云“何须立自证为量果耶？”若无自证，但具见相，如尺量物，无解数智，空移尺度，不辨短长，云何成量。问：“见分何不自为果耶？”曰：见分同时不自知故。必须自证缘见，证知是见，缘如是相，即为量果。若尔，即立三分己足，何须第四？为成第四，故立量云：第三分心，应有能缘之心，宗。 心分摄故，因。 犹如见分。喻。 又量，第三为能量，应有量果，宗。 能量摄故，因。 犹如见分为能量，喻。 故须第四。问： “见分不为第三果何耶？”曰：诸体内二分是体。 自缘，皆证自相，果唯现量。见缘相分，或量非量，故不应立见分为果。《述记》有多伏破，此姑不述。由此，第四理应建立。然第四、第三，互为量果，不须增立，无无穷过。又四分中，初唯所缘，相分之心，无能缘用。后三能、所缘，见唯缘相。第三能缘第二第四，证自证唯缘第三，不通第二，以其为自证分所缘也。略如下表：
[IMG:唯识学概论_1.gif]
又此四分，前二名外，相分似外，故名外；理实无心外境，但心变似外境现。 见分缘外，即以用外故，亦名为外。后二名内，自证是体，故名内；证自证从体摄，亦名内。然见分外缘，故通三量。现、比、非。 三四内缘，问：“见分名外。第三缘见，应名缘外。”答：见分是能缘摄故，亦说为内。故自证缘见，是内缘。 由亲挟所缘，故皆现量摄。有难：“佛果位及因位五八识，见分唯是现量，即得为第三果，不须第四。”此不应理。外内定故，用不可淆杂故。见分缘外，用外也，《述记》十五第二十一叶，若缘真如非外缘，以见分用外故，亦不得缘。 不得复为缘内果。又天竺古师，有说佛位三分谓见分及内二分。 互缘一切法，名遍缘者。见《述记》四十六第二十叶。 若尔，相分或无。然以理准，根本智缘真如，自有体相。后得见分反缘自证，有说作影像缘，谓见分托自证分为本质，变一影像而缘之。 则仍是相分。自证缘相，证自证缘前二，相、见。 例此应知。故此四分，佛位亦然。倘肆奇谈，便当谢绝。
随一心起，具有四分。每一个心所起，亦尔。 即此四分，定不异时。普光、百法《疏》云：“此四分中，有前后相缘，故得有所缘缘。”此非正义。普光与陈那同随经部因果异时，故许五识后念见分，缘前念相分。既非现境生五识，即是前念相分所熏之种，生今现行色识。后念识带彼前相生，故前相是所缘也。经部计五识后念见，缘前念相。致由五见了境，刹那已入过去，独散意识相应念数，继起极速。彼乃不辨，以为犹是五识现量境也。此在今心理学上，当名为似感觉耳。 然经部计非是，何容一念而有二时。前已灭故，理不至后。 又彼不许有赖耶？第八识之异名。 即无持前相种者，彼色心前六识。 是间断法故。经部已见破于大乘，普光之徒，独袭其讹，不可解也。
一切心、心所，各各四分合成，四分相望，不即不离。据功用别，名为非即；四用一体，名为非离。虽相别种，仗见生故，非不一体。 又此四分，或摄为三，第四摄入自证分故；即唯有相、见、自证三分。 或摄为二，后三俱是能缘性故，皆见分摄；即唯有见相二分，然此与《摄论》及难陀等之主张不同，彼未分析四分而主唯二，此则先行分析，而后驭之以简也。 或摄为一，相离见无别体故，总名一识。此言识者，通心、心所。 据义各别，抉择随文。
附识： 小乘量果即是见分，行相为能量，外境为所量，参阅《述记》十五第十七叶。 斯己迷谬唯识。其在远西，有勃兰泰那者，以对象为心理特征。其说以为无论何种心理现象，必有对象，爱必有所爱，恨必有所恨云云。罗素来华讲演曾及之。 勃兰泰那之弟子马恩农，析心理元素为三：一作用，二主象，三对象。即如对灯起想，想即作用；当小乘之见。 心中似灯相现，此谓主象；小乘说此为能缘上所缘之相，名为行相。 外界之灯，是为对象。小乘之境。 此其持论，适与小乘冥符。后来实在论师，专重对象，遂不立主象。然复有两派：甲派犹许有作用，乙派遮作用，唯成成者，成立。 对象。今人罗素即主乙说。罗素言：如想天坛，心中便现出天坛，何待作用。又此作用，实验不及，即在理论，亦无须尔尔。恒人习言我想，缘我字于文法上乃属主词，取便称谓，遂成串习，故作用名。但从主词之我，蜕化而来。如云天下雨，明知雨者非天，但由主词习用，故作是说。我想亦然。罗素心之分析第一讲。 按罗素此计，实出马恩农下。即如我想之云，若以唯识相稽，虽无有我。而有我执，七则恒行，六除五位无心，余亦不间。故我想言，非不成立。罗素本不了此。又在文法，主词不尽无实所指。今云罗素还英国，即未可以天下雨为例，谓无罗素其人。又以想天坛言，如无此心作用，应不想天坛时，天坛恒现心中。若云作用不可实验者，罗素固尝许有认识认识。上两字虚用，下两字实用。 谓如对烛，起于烛知，俱时之心，知此烛知。心之分析第九讲。 若尔，作用已可实验，云何复言不可？罗素又引詹姆士说：颜料陈诸商店，唯是备购之物；设章施绘事，五采夺目，遂发心情。故心与物但随排列变异，非由原料不同。同前第二讲。 今应诘彼：心有深思，采色当前，视若无睹，则亦何说？迹罗素之论，本毗于唯物。罗素欲以心之现象，归入物理公律之下，谓“如习惯及联想等，将来或可用脑筋之变化说明之”云云。见前书第十一讲。 尚考天竺数论诸师，有说心此言心者，即第六意识。 根是肉团者，参阅《义林》《五根》章。 斯足方其妄耳。今此非欲擿罗素之短，朋于勃兰泰那、马恩农。以罗素计无作用，即大乘能缘见分亦不成，过失最重，故偏责之。若马恩农、勃兰泰那与小乘一例之见，固大乘所己破矣。
复次大乘五识及俱意境，定现量摄。颇闻人言，如罗素所说感觉，不曾搀忆想等，即是五识现量。诚以理准，亦可云尔。然罗素不许感觉即知识，则与大乘现量相违。罗素言：人有说感觉即为知识者，如凭栏仰面，忽见友来，即此一见，便己成知；又如闻声，方闻之顷亦即是知。此一说也，虽吾向者尝云然，己非近来所信。由见及闻，得生知识，理固非妄。然但以见等自身为知识，则期期以为不可。若作是说，必分能见、所见，能见为心理作用，所见为对象，即于作用上发生知识；如是，则感觉即知识义成。然持此说者，须先成立作用及对象，今此作用义，则吾前讲所已破也。云云。罗素《心之分析》第十一讲。 详此，则罗素所以不许感觉即知识者，实缘遮拨作用故耳。然罗素遮拨作用，本不应理，前巳破讫。若以唯识相按，每一心起，具有四分，每一心。所起，亦尔。 则感觉非不为知识也。罗素复言：恒人见烛光，以为见属心，烛光是物，两者截然不同。若据实际经验，方见光时，未加推想，即无光觉。是见光与光本一件事，实不可分。云云。同前第十二讲。 此言无分别，即不成知识也。然约大乘义以明感觉，则不受难。大乘所缘缘，有挟带义。故正见光时，即见此见字，名词，具云见分。 挟相具云相分，谓光也。 起，见挟相起，正罗素所云不可分之一事，事不孤生，必由缘会，故相见居事之两端，罗素未悉也。 冥证境谓能缘亲挟所缘体相，冥合若一。 故，名无分别；非同无作意等，名无分别。俟部乙详之。 故感觉即知识，理非不成。然此本凡夫所不能知之境，宜罗素谓非知识耳。又一刹那感觉，率尔堕境。堕谓创缘。如物着地，曾未预知，乃云率尔。 独散意识，独简五俱，散简定中。 继起寻求，念数相应。念数亦云念心所。窥基《百法疏》：念者，于曾习境，令心明记不忘为性，云云。 罗素所云推想，乃在此时。由此决定，染净遂着，等流无间。率尔、寻求、决定、染净、等流五心，俟《转识章》详之。 此寻求己去，殆即罗素所云知识。然此则或比或非，不得自相，自相者体也。 故非真知。大乘建立现量，正为遮此。诸法真妄，由量刊定，量论依止四分义，而得建立。树义精确，未有匹也。
功能章
四分灿着，岂曰无因，故次之以功能。略显功能，八门分别：一、建立所由，二、名义，三、体性，四、来源，五、类别，六、感果，七、断，八、无漏。
初、建立所由者。大乘树义，多缘外小，所谓功能，实由借鉴。据《中观颂》：“诸法不自生，亦不从他生，共生亦无性，亦不无因生。”宋释惟净译本。 《对法》释云：“自种有故不从他，言色心诸法，各从自种而生，不从他生，即破大自在天计也。 待众缘故非自作，破我作。 无作用故非共生，破有部作用义。 有功能故非无因。”破无因论，成立功能。 详此，则大乘功能义，与当时外小，不无关系，已可概见。《摄论》亦言：于阿赖耶识即藏识。 中，若愚第一缘起，所云缘起者因义，即谓功能，愚者谓不了。 或有分别自性自性亦云冥性，本为非物非心，今人有谓其即物质者非也。数论计此能生一切法。 为因，为因者，谓为色心诸行之因。文有隐略，读者宜详，下准知。 或有分别夙作为因，尼乾子等有此计，若在大乘业种是增上缘，非因缘。又刹那灭，非过去有体，故异彼。 或有分别自在变化为因，婆罗门计有主宰一切之大梵天。 或有分别实我为因，僧佉等计 或有分别无因无缘，自然外道及无因论师并空见等。 复有分别我为作者，胜论。 我为受者。数论。 譬如众多生盲士夫，未曾见象，复有以象说而示之。彼诸生盲，有触象鼻，有独其牙，有独其耳，有独其足，有独其尾，有独脊梁。诸有问言：象为何相？或有说言象如犁柄，或说如杵，或说如箕，或说如臼，或说如帚，或有说言象如石山。若不解了此缘起性，无明生盲，亦复如是。云云。盖大乘建立功能，爰立藏识为其依止。即此功能作有为诸法因缘，无因既遮，外因亦遣。外因者，谓于自识外，计有实物为诸行因，若上述自性神我等计是也。我宗功能为藏识摄持，故乃异彼。 自龙猛一《颂》引厥端绪。无着《摄论》更成所知依，第八识亦名所知依，参考《无性释》 幽关洞辟，妙义斯繁，洵可乐也。然有难言：“藏识亦是功能所变，云何藏识得为功能依止？”此如《本识章》释。
二、名义者。有大势力，炽然能生，故名功能。如日、星、大地，如声、如光，如人、如虫，如视、如听，如贪、如瞋。一切现行色心法，俱由各自功能转变，宛尔幻有。若离各自功能，无别自相。故功能者，推显至隐而言之也。又复有多异名，从其生现，名之种子；从其由现识熏令生长，故名熏习，亦称习气。功能所自有二：一者本有，二者新熏，说见后。《三十论》二第七叶，说等流异熟二因习气，由现识熏令生长。盖就新熏言生，就本有由熏增盛言长。故本有种亦名熏习或习气，不但新熏种有此名。 又熏习言，非是前法自性不灭，留至后念，但法自性，顿灭顿起。犹如香灭，余臭续生，有似前香。此非实物，故亦名气分。即其随逐有情，眠伏藏识，名曰随眠。体非轻安，名曰粗重。自余异名，恐繁不述。
三、体性者。《摄论》成立功能，始以六义显其体性。见所知依分。有难：“《瑜伽》第五己说有七种子，故非由《摄论》成立者。”此难非是。《瑜伽》但泛说及之耳。其持论著系统者，则自《摄论》始也。 云何六义？一、刹那灭。谓此功能自体，才生无间即灭，非生己可容暂住。由暂住时，无转变故，即是常法，不可说有能生用也。若外道计有自性神我等常法，为诸行因，即此所破。二、果俱有。虽刹那灭，然非己灭乃生其果。由此功能殊胜，正转变位，能取与果。能为因义，名为取果。若果起时，因付于果，名为与果。言正转位者，简异过、未，转己名过去，未转名未来。 即种因也。生现，果也。 因果同时，相依俱有，不同经部前法望后法为因。又一身中目八识聚，聚者类也。 种望现，定俱不离，故得为因。种子搏附第八现识自体分。前七现识以第八自体分为根本依，即以第八自体分上种子为因缘依。 若离自八识聚，计有外因，亦此所破。三、恒随转。刹那灭者，非灭已即断。由此功能自性，前灭后生，刹那刹那连言之者，显其相续，便是长时。 相似随转。转者生起义。 如第一刹那灭已，第二刹那有似前性，随即生起。然复当知，前后刹那中间，非有少微间隙。此刹那义，唯是幻义，未可以常情测也。故未得对治，其性一类，前后相似，故名一类。 相续无断。由斯，转易间断诸色心法，此言心者谓前七识。六识间断，第七有转易。色法间断易知。 不能持种，此遮经部计。 故应建立赖耶。四、性次定。虽恒随辑，而此功能溯其从来，实由无始现识，熏令生长。生长二义见前注。 故随前熏时现行因力，善等性决定。因缘办果，办者成办。 无杂乱失，《论》有诚文，不劳繁述。参考《三十论》二第十四叶，《述记》十四第八叶。 五、待众缘。谓此功能既非实物，亦无作用，唯任运转。任运者，无主宰义，无作意义，无实动义。此中理趣，难可拟仪。 故待众缘和合，乃有取与果用。取与解见上。 如自然外道及大梵，时、方等计，俱不待缘，或缘恒非无。有部计。 此即遮之。参阅《三十论》一第九叶，《述记》六第八至十一叶。 六、引自果。虽遇缘合，非唯一因生一切果，遮大自在等计。 亦非色心互为因缘。色心相望，有增上缘等，如《四缘》中说。有部计为因缘，即是倒见。 但诸色法种子，亲生色法现行，心法种子亲生心法现行。法相厘然，因果不乱。后类别门及四缘章，更宣其义。上来己说六义粗尽。然复应知，此中正以生灭恒转二理，即六义中第一及第三。 显功能体性，余但别遮，非正显也，唯前六义外，宜更加交遍一义，一一功能同处各遍，现准定然。
又功能所依，唯第八识自体分，以自体分是受熏处故。由此，功能离本识无别体。虽依第八识体，而是此识相分，第八见分恒取此为所缘，以其为识体上义用分之，故成相分也。义者境相义，诸法莫不有体相用，法体虽一，相用可多，今言功能，归诸相用，即以第八识体为其所依之体也。 然此功能，约二谛分别：唯依世俗，可名实有；推入胜义，即是虚幻假法。由无定实，故可转移，至理冲玄，弥验于此。
复次，功能于三性中何性所摄？三性者：善、恶、无记。 就其为本识摄持言，即随本识，唯名无记。非善非恶名无记。 就其自体言，即通三性。上两“其”字，并为功能之代字。言功能通三性者，非谓一个功能可通三性。此中功能本泛称之辞，即通一切功能而言。如泛言人，即通一切人而言也。 诸功能由前七现行善等熏习。此云熏习，勿作功能之别名看、系虚用，他处随文领取。 善法熏令生长者，生长见前。 定善性摄；恶法熏令生长者，定恶性摄；无记准知。向上由善，有漏善能引生无漏善故。 退坠由恶。熏习秉权，如何勿慎。
四、来源者。《摄论》建立功能，虽言熏习，探源未详。世亲而后，十师迭起，遂以此为兴诤之事。略举其概：一、护月唯本。沿袭古说，以诸功能法尔本有，不从熏生。二、难陀唯新。谓由无始现行熏习故有。三、护法师并取本有新熏。三师树义，各引《经论》证成，唯护法折中最允。此姑不述。如实论者，现行强盛势用，此势用可休歇。 刹那有生，还成第八中种，故新熏义坚立不摇。又此无始能熏之现，必有本有为其亲因。若本有不立，成无因过。由此，本新并建，极为应理。
护法虽分别本新，复以熏习为此二共依。《三十论》述其义云：“然本有种，亦由熏习令其增盛，方能得果。”种生自后种成现，名得果。 又云：“内种必由熏习生长。”见论二第十四叶。内种即功能，以随俗假论外麦等名外种，故目功能为内种。 《述记》十四疏：“法尔种子必由熏长，新熏熏生。”查考第十二叶。 法尔种谓本有。此言本有及新熏种，唯以熏习为生长依，故通本新俱得别名之为熏习等。此言熏习者，名词。等者，谓习气气分诸名。 实护法最精之谊。然熏习复依何义建立？今次当说。按《摄论》始明所熏四义，《三十论》更立能熏四义，合有八义，陈之如次。
初、所熏四义者：一坚住性。若法始终从无始之始，至究竟之终。 一类相续，性唯无记名一类，恒转名相续。 能持习气，乃是所熏。经部色心转易间断，云何可熏？附识一。 二、无记性。若法平等，无所违拒，能容习气，方是所熏。沉麝极香，蒜薤极臭，俱无容纳。唯中容境，可受熏习。赖耶无记，故受善恶熏。 三、可熏性。若法自在，体是虚浮，能受习气，乃是所熏。虚浮，不实之谓，遮无为法也。《三十论》云：性非坚密。《述记》训为“体是虚疏”似均不善。有为无为之辨，非可以疏密相形也。 心所依心，非自在也。 真如坚实，不生灭故名坚实，简异虚浮。 无受熏义。附识二。 四、与能熏共和合性。若与能熏同时同处，不即不离，乃是所熏。他身识及自识，前后刹那无和合义，故非所熏。遮经部前念之识熏后念类。识类之义详《三十论》三第十六叶，《述记》二十一第十三叶以下。 唯第八心王心对心所名王，心所依之以为主故。 具此四义，可是所熏，即彼第八心王。自体分，是受熏处。以有容受，必是其体故。见分是识体上能缘用，受熏必体非用。 次能熏四义者。一、有生灭。若法非常，常法即无生灭用。 能有生长习气作用，熏生熏长二义见前。 乃是能熏。二、有胜用。此复二义：一能缘势用。由心分别，带境相起。故诸色法，为相分熏，非能缘熏。取喻河流能缘熏，如水流。相分熏如随流水草沙泥等。 二强盛胜用。作意筹度，不任运起，故是能熏。非异熟心等，有如是用。即第八现，不为能熏。第八及六识中劣异熟无记心心所，虽有能缘而不能熏。但强盛心心所托之变相而熏于种。 三、有增减。若有胜用，复高下不定，可增可减，乃是能熏。佛四智品与极劣异熟无记，此即遮之。诸论说佛果位中，善法圆满，理不更增新种。 四、与所熏和合而转。义同所熏第四，不劳重释。唯七转识及彼心所有转易故名转识。 有胜势用而增减者，具此四义可是能熏。如是能熏与所熏识俱生俱灭，熏习义成。非异时可相熏，故能熏所熏，定俱生灭。 令所熏中种子生长，如华熏苣藤，故名熏习。苣藤者，胡麻之粒大色黑者也。天竺用之制油，先杂以华，然后榨取。盖华与苣藤同生同灭，故能熏生香气，令苣藤受持，而香气依止苣藤，亦复与同生同灭也。苣藤为所熏，喻赖耶，华为能熏，喻七现识。香气喻新熏种。
复次，能熏识何分为能熏？《述记》虽说为自体分，见《述记》十四第二十一叶。 理实四分摄为二，谓相见。 即见是能熏，相托见熏耳。然诸相见熏习，有为因缘熏生，有为增上缘熏长。请谈熏生。能熏识前七心所。 见各生自种，如眼识见分，熏生自眼识见分种，不生他耳识等见分种，余准可悉。 此义易知，相分熏者复有三义：一、相与见同种。俟《境识章》详之。 又不仗质起，如独散意识缘龟毛等。有谓缘龟毛等相分仗名言为质，然无实体故，不说为质耳。 此相随见摄，不别生种。二、相与见共种，亦与质共种。如第七缘我，此相从两头质见 烁起，得熏生本质，即第八见种。又如独散意识构画青等境，如设取一丛青草等。 即由第八相器界 为质，能起影像相。意识中有似青草相现，名为相分。对本质云影像。 此相准带质境，详《境识章》。 亦能生质即第八种。 种。三、相与见别种，与质同种。此言同种者，谓相种与质种同类，非谓相质共一种生。 如五及俱意相，皆与本质即第八相器界 为同类种生。故所熏种为影像种，于像于相分，望于本质而得此名。 即无异为本质种。此相种与质种既为同类，故此相熏生之种入本识中。后时得遇缘生五或俱意相，亦得遇缘生第八相也。此义自昔友吕秋一先生发之。问：“影像本质将共一种生耶？”答：不必。无始已来，种极多故。又甲种逢缘生第八相，俱时不更逢缘生五或俱意相。乙种逢缘生俱意相，俱时不更逢缘生五或第八相。一种一时不于两处生故。
次，熏长者，现行相见，既各有势用，但相分势用不自起，须托见分以熏，详上能熏四义中。 熏生新种，俱云新熏种， 即此熏生新种时，亦熏发本种，俱云本有种， 令其长盛。气类相牵，理何可诘？有说：“熏长之时，不定熏生者。”此必不然。现行若无强盛势用，不能熏生新种，又何能熏长本种耶？思之思之。
复次，熏生。能熏现行，从种生时。即能为因，复熏成种。三法展转，因果同时，略如下图。欲闻其详，后《四缘章》当别论。
[IMG:唯识学概论_2.png]
又熏长者。非如今人柏格森言“流转，前法延至现在，立迁未来。”此本有种，顿灭顿起，无有前法可以绵延。又柏氏取喻河流，时时加入新质。此云熏长，亦不如是。本种具云本有种。 势用，以熏习为增上缘，而得增盛。非有新物渗加本种自体。故熏种言，应善思择。
难曰：“熏长熏生，种当无量。”曰：轻意菩萨《意业论》云：“世尊于《深密大乘经》中说，阿陀那心识即藏识。此中心识连书者取复词，便称二。 深细不可量，无量诸种子，其数如雨滴。”见《大论伦记》五十一第七叶。 非若大梵一尊，何须有量。一切功能，依熏习生，依熏习长。万化鸿钧，即此一念，可不慎与！
五、类别者。有依体类辨，有依熏习辨。今先辨体类。此中义异，天竺古有二家：一、相见同种家；二、相见别种家。同种家者，谓一识体，转似二分相用而生，如一蜗牛变生二角。故相见离体，具云识体即自体身。 更无别性，是识谓自体分。 用故。别种家者，谓见分是自体分之义用，义者，相也。 故离体更无别种，即一识体，转似见分别用而生。唯相分或随见种，此言见者，亦摄内二分，义见前。 或自有种，而依见种乃自生现。相种仗见种而起，见种挟相种而生。 如上二家，互相乖兢。据实论之，内二分为见分体，与见一种，义极决定。由此，相见对辨，作用差别，性有不同如五八识，缘实根尘。此中举五识，隐摄俱意。 见有缘虑，相无缘虑；见非质碍，相有质碍。法相厘然，不可混乱。现证如是相，说有相种；现证如是见，说有见种。如实称量，无诸过患。若以异作同解，妄猜无据，即智者所应呵斥。故别种家言，于理为胜。然有难言：“相别有种，何名识变？”曰：不离识故。由识变时，相方生故，即由见种，挟带相种，俱时起故。如造色境，此言造色境者，谓五尘。详见《境识章》。 由心分别，境相即生，非境分别，心方得生。故非唯境，但言唯识。由此，相见别种，义极成就。今人罗素说心物本一种原料，排列不同，故成差异。柏格森亦以心物同出一元，由其紧张，为精神性，由其弛缓，有广袤性。此皆妄情猜度，难为印可。
次依熏习辨者，一切相见功能，由熏习生长。义见前文。《摄论》始立三种熏习：一、名言熏习，二、我见熏习，三、有支熏习。见所知相分。 《义演》十九：倭国本。 问：“此三熏习为定同别。”答：其义不定。后二熏习，定是名言。名言自有非后二者，即诸无记而非执者，及无漏熏种，皆非后二熏习故。云云。此则于一切相见功能，依据熏习，此中熏习二字，虚用，勿作功能之别名看。 义说三种。然《三十论》二，说等流异熟二因习气。见《论》二第七叶。 其等流习气即名言，异熟习气即有支，不说我见。《述记》十二疏：“我见熏习种子，于名言中别离出故。《论》以我见摄入名言，遂不别开。”云云。今即据此，分名言有支，略述如次：
一、名言熏习。此复有二：一、表义名言，以声界能诠之名言。此名言，通摄自发名言，及闻他人所发名言。 显心色诸法，而熏成之种，名名言种。然名自体非能熏。心、心所随名，变似五蕴三性等法，而熏成种。色法，一心法，四合名五蕴。详见《五蕴论》。三性，善、恶、无记。 如能诠名，诠青色境。对青色境立青色名，即青色之名为能诠，其境为所诠，余准知。 若于尔时，心心所见，谓第六。 随名变似青色而缘，虽随名而变似青相，据实即托青色境即第八相为本质。 即于相分熏成质谓第八相。 种，参阅前文相分熏之三义中第二义。 见分内二分摄入见。后准知。 熏成自第六心心所。 见种。又如能诠名，诠极微等假法。大乘不许有实极微。心举心即摄心所。 随其名，变似极微等相而缘，此相唯从见变起，即随见摄。参阅前文相分熏之三义中第一义。 亦于见分熏成见种。余准可知。云何名能诠显诸法？言名，亦赅句文。声上有音韵屈曲，依此假立名句文，即名句文聚集能诠显诸法。名，诠召法胜，总说为名。召者，呼召之义。如云声是无常。声之一名即以呼召法体；无常亦一名也，即以呼召此法体上之义。诠者，解喻也，择言色。句文诠召诸法，必依于名，故名为胜。 然唯第六识即独散意识。 能缘其名，能发其名，余皆不缘，亦不能发。缘名言，发名言，必资寻伺，寻者推寻。伺者伺察比寻为细。 故唯第六能也。
二、显境名言。即不依于能诠之名言，而依于七心界见分等之了境。等者，等内二分唯相分，无了境用。 见分等本非名言，然其了境亦有似于名言之诠义，故得此名。如眼识亲缘青色境时，眼识见分仗第八相为质，变似青色境相，此相与见别种。义详《境识章》。 即起青色行解；第七疏缘八见，第八见，七不得亲取，须托之变相故云疏缘。 恒起我相行解。若六识中分别我执，则是表义名言。 此行解相，同言说相。即此显于境而熏种，亦名名言种也。难曰：“相分非显境，其所熏种，应不名显境名言。”曰：相分熏，本托见分起，故相从见说，亦显境名言摄。
随二名言，所熏成种，作有为法各别因缘，一切见种亲生一切见分法，一切相种亲生一切相分法。 是为名言种。《摄论》言说熏习，但有第一义，缺显境。
二、有支熏习。有者，三有、三界异名。支者，因义分义，即三有因，生善、恶、趣差别之因也。 本名业种，业者，造作为义。善恶之造作，熏成种子，是为业种。此于异熟果为因，此言因者，实增上缘。 能令异熟果善恶趣别，趣者往义。有六趣：即人趣、天趣、畜趣等，或云六道。 故亦名有支。如实论者，业种即是思种。第六，思数种。 第六相应思数，以造作为性，驱心第六心王。 心数谓与思数俱起而相应第六心王之他心数。 令成善恶，非余心心数具此胜能。即此思数第六相应。 依身语意，造作善恶，思复三种：初，审虑思；次，决定思；三，动发胜思。前二与意俱作动意，故名意业，亦是发身语业。远近相行。动发胜思，正发身语者是身语业体也。参考《述记》八第十二叶。 熏自思第六相应。 种。善恶之造作，势用既盛，非可休歇，还熏成种，理何可疑？ 此思种自体，本是名言，以其功用不一。能生自果，善思种亲生善思数，恶思种亲生恶思数，名生自果。 又能助他类羸劣无记种，如第八及前六中劣无记名言种。 令生现行，故一思种随用异名。一方名名言种，不名业种；约生自果言。 一方名业种，又不名名言种也。约助他言。 然业受果有尽，谓受一期异熟果报已，后不再感。 名言生果无穷。体恒随转，故通长劫之中，每一逢缘即便生果，生非止一次，故言每一。 欲详分别，宜探诸论。附识三。
六、感果者。由前名言有支二种习气，感得等流异熟二果。
等流果者，谓名言习气，《三十论》二，说名等流习气者，从果为名。 为因缘。八识眼识乃至赖耶识。 体相，差别而生，如眼识见种，亲生眼识见分。此中言见，亦摄内二分。后准知。 其相种，亲生相分，耳识乃至第八准知。此中唯约相见别种者言。 详《述记》云：“夫因缘者，办自体生；办者，成办，谓果法自体由因法亲成办之。 性相随顺。”果似因，名随顺。见《述记》十四第八叶。 故相种不起缘虑现，谓见分。 见种不起质碍现。谓相分。 如世胡麻实，此实俗亦名种，俟《四缘章》辨之。 终不生豆，豆实亦复不产胡麻。果定似因，故号等流。等言相似，流谓流类，更有别解，非此所述。
然复应知，若多同类种，类有二义：一者，体类。如眼识种望耳识等种，体类异也，又如眼识见种望自相种，亦体类异也，二者，性类。谓一切种有善等性差别也。 势力齐等。俱逢缘合，可许此类共生一果，如一麦中有多极微，可许同生一芽等果，非许一一微各各生果故。参考《述记》十八第九至十叶，成业论同。 由此，一刹那顷，现行眼识，相见二分，内二分摄入见，故说唯二。 各从百千同类种，俱时而转。即多同类为因，共生一个见分果，多同类相种为因，共生一个相分果。余耳识等。 准可知。
难曰：“色心功能差别，见及内二分，说名为心；实根尘相分，说名为色，皆顺俗为言也。 云何相依起用？”曰：色心相望无因缘。色心各有种故。 而有增上缘。识种以根及尘种为增上缘，而自生现。俱时根及尘种亦以识种为增上缘，而自生现。凡言种者皆势力义。势力非一，乃搀和而各起现行，所谓至赜而不可乱也。哲学家有排一元论者，则大谬也。 又色于心为所缘缘。详《四缘章》。 自此以往，不可复诘。设问：何故色于心为增上？何故色于心作所缘缘？此皆不可推穷者。
次，异熟果。以具二种得名：一、真异熟，唯第八识。第八识名异熟识者感异熟因，此因即业种。 性通善恶。一切业种有善有恶，各随前熏时现行因力所熏成。 而果第八现行望业因名果。 唯无记。即果望因，异类而熟，得异熟名。《窥基》解异熟有三义：一、异时而熟；二、变异而熟；三、异类而熟。详《述记》二第十叶，此中正取类一义。 二、异熟生。谓前六识无记心，亦云报心。 从异熟起，第八为总果，是果之主，能引余果，故六别报，依总报起。 名异熟生。别从总称，故有此名。合具异熟，异熟生二种，名异熟果。此中异熟生不取第七者，以其非异熟种生。因位为染，有覆故。 果位无漏，故不取也。《述记》十二第十四至十五叶。有问：“六识善等三性法，应名异熟生，并从真异熟起故。”答曰：不然。若法是异熟，从异熟起者，名熟生云云。基师取答义为正，本文从之。
又异熟识，说名总报。随总报业省称总业，于业种中分总别也。 力，感善恶趣依正报。人天趣名善，畜等趣名恶。正报谓根身，如人或畜等身。依报谓器界，山河大地虽人畜等共依之，实则各是各之依报，如一水，天见宝莲池，人见清凉水，游鱼见安宅，饿鬼见为火。 简异于别，故得总名。
异熟生，说名别报。异熟生之名，本谓前六无记心，此从异熟识得名。异熟识为总报体，故前六识中别报即依异熟生说之，此处不可泥解，若谓别报即唯六无记心便离通。由别报业，感别报果，《义演》云：别报业者，谓当造业时心不猛利，任运造善恶等。此业能感别报果。 此依总报起，《义演》云：第八最初受生，由总报果是主，先生，后引生别报果也。 能成就圆满总报果事，亦望于总，得其别名。
上来略释异熟果名。云何建立此果？有为诸法，本来差别，故一切种乃通三性。善、恶、无记。 善恶均有能生胜用，独无记种势力羸弱，非有资助不能生果。第八名言种，唯是无记。不通善恶，故言唯是。第八现识无记以其亲因名言种无记故。 故待业种为增上缘，令自第八种力增，方生现行。有待起用，用乃不滞，非同神我，是常是一。前六无记名言种，亦须业助，复可例知。第七虽名无记，而是有覆，故非此例也。 由此，业于名言，牵令生果，即此果以业为因。异熟果遂以建立。异熟果名义详前。
[IMG:唯识学概论_3.png]
难曰：“业增名言生果，其义得闻，云何依此说总别报？”曰：业因，气类感召，必其相似，如水流湿，如火就燥。故总业即能感总报果之业种。 能令第八受生，善恶趣别，得总报果。省称总果。
又总果先生必引余果即别报果。 以满之。引如作模，满如填彩；引唯第八，满通前六。第七介八六之间，非根本故，不名引。恒内缘故，无外感故，不名满。 据实而言，引满俱通因业种。果。报。 因中，总业名引，别业名满；果中，总报名引，别报名满。《述记》有文，此略不详。参《述记》十二第十四叶。
复次，内宗言报，世学所讳，以其事之不可实验。不悟世俗实验惟限五官，此不测之功能，本非睹闻所及，便不可待以相破。又恒情以耳目所狎习为至常，异此则谓之语怪。今如吾方据案执笔疾书，以何能此，岂非天下之至怪至怪者耶？然而人不吾奇，习见故耳。实则斯人之常习，皆所不解，妄以不解为解，则反以真解为不解也。报之为言，本感应之理。此理虽著于寻常日用之间，恒情不喻。长啸深谷，空中生响，往往粗解物理学者，以为能言其事。实则声浪何故非断？云何遇缘续响？虽今古智人皆莫能明。志士当乱世，即远栖幽僻，犹若日夕万变奔赴，此中气类相召，熟明其故？至地狱人天，唯心所造，则功能谓业种。 招感，其理益微，学者于内宗所云，设难起信，即默然于所不知可耳。又在大乘成立总报，故建三界欲、色、无色。 六趣人、天、畜生、阿修罗、地狱、饿鬼。 显其差别。界趣轮回之谈，本小宗共许，大乘承之不改。 此事似荒远难稽，然以理推征，若许有欲界、人趣、畜趣；其他界趣，亦应许有。苏轼云：三头六臂，人说为奇，其实无所谓奇。等头耳，不过是三；等臂耳，不过是六。何奇之有？故自理论言之，三界六趣其说非不成也。然内籍所谈诸天及地狱等情状，世或执为实境，则又非某所知矣。 又不应说，彼为虚构，此为定实。如执有实人，即是偏遍。 约俗谛，森罗万象；约真谛，了无一物。谓无遍计所执。 诸有智者，应知理思。
复次，业种本思种异名。体是名言，以其有助他用，别名为业，已如前说。此与外小所计不同，故须简之。一、无惭等计业皆宿作，过去有体，化地部、萨婆多等略同。参考《述记》四十七第四业。 今此不尔。由过去无间灭现行熏习故。言此业种由过去无间灭之现行思所熏生也。现行思自性才生无间即灭，故云无间灭。 此种念念前灭后生，恒现在有，无别过去实法。二、顺世外道说一切果唯现业所得，作时即受。此复异是。诸善恶业熏成第八中种刹那等流，平等而流日等流。 展转相资，业种彼此互资，故云展转。 以渐成熟。如感余生业种熟时，值前异熟具云异熟果。方尽，即能复生复异熟。《述记》四十七第八叶。由感当来余生业种熟故，于今身中前异熟果受尽时，即是此身临终之位，彼所熟业复别能生后异熟果。即先果尽时，后果之种熟。故后果得生，所以生死不断绝也，云云。 故业种感果，如手放箭，远有所至。无有现业方作，即能受果。
问：“名言感果，为速为迟？”曰：名言种者，此念熏已，即能生果，不同于业。问：“业受果，何故必须多时？”曰：如总业种，其后熏者，以前业种势力未尽，便遇对抗，未即成熟，别业准知。但别业种可于现生受果，不唯当来。然现生受者，亦非方作便受，须经后时。 又业受果，云何有尽？名言生果，云何无穷？《述记》有文，恐繁不述。见《述记》四十七第七叶。
如前所说，等流异熟二果，一体之上，所望有异，故应别立。等流，约现果体相言；异熟，约现果分位言。又等流望自类功能亲生而立，异熟望类功能感召而立。更有异门，区为正果、残果。此皆依分位上别义说之。 由种望俱时现，如六处等，为其生因；远望枯丧尸骸，为其引因。即现在身，望生因名正果；后枯丧尸骸，望引因名残果。此本天亲《摄论》《无性》别释，未遑博取。《述记》兼收，足资探讨。参考《述记》十四第十二叶。
前来略说感果已讫。又复当知，此因果法，若唯任运，此言任运，即随顺义，谓人随顺有漏。 终古不更。既相随顺，则因果钩连，势同机械。 若有迁移，转依位中，舍染得净，是名迁移。 终须仗力。力谓自力。有漏善为增上缘，引发无漏种子，由此转依，又非机械。 故以断义次焉。七断者，无始相续，此云相续，乃有情或人或身之异名。见《二十唯识论》。所谓人者，本依五蕴假立其名。此五蕴及其功能相依俱有，而不散失，复恒随转，故亦说名相续。 法尔本有有漏、无漏两种功能，为其藏识摄持。染净既殊，两敌不并，有漏流行，无漏沉隐。唯此染分，谓有漏。 如狂如醉，如怨如害，见《瑜伽》师地论，真实品。 是故应断。
论说断义，略有三种：一、自性断　二、离缚断。三、不生断。见《三十论》八第十二叶，《述记》四十九第十二至十六叶， 自性断者，谓染污法即有漏。 自体应断。无漏对治起时，染污现种断时。明来暗去，定非先后。非先来明、后去暗，亦非先暗去、后明来。喻能断、所断同时，俟《量论》详之。 即通见修，并有此断。修行证果位次，有十一地。十地各有入住出三心。初地入心名见道，初地住心以去至十地之终，名修道。
离缚断者，若法是善无记，不障圣道。于圣道中不为障，体非暗法故，即通五蕴也。 但于见道位中，缘彼烦恼，杂彼烦恼断时，说名离缚断。缘彼断，谓断能缘烦恼，即所缘境说名得断。杂彼断，谓第七有漏，六识由此成有漏性，名染污依。第七断染时，六识第法名为得断。 金刚心后，十地终金刚心无间道，俟《量论》详之。 方究竟尽。谓断彼种体，即有漏善种亦断。佛善心所，别有净种也。 不生断者，谓断彼依，令永不起。此通因谓业， 果，谓报。 亦见所断。由因惑业无故，恶趣总报果不生。又即所依总果无故，恶趣别报善业不起现。详见《述记》四十九第十五叶。
如是三断中，后二所未舍者，离缚中，有漏善无记种未舍。不生中，别报善业，虽所依果无，而不复生，但彼种体尚存。 金刚无间，每地有入住出三心，一心中有加行、无间、解脱、胜进四道，此举十地终金刚心无间道也。一切顿断。
难曰：“诸色心功能，法尔有染有净，何须舍染？由此染法，随顺流转，沉沦生死之谓。 诸苦繁殖，故当舍之。舍即断义。 复别有计，功能体非可断，本由有漏引生无漏，有漏现行善法为增上缘，引发无漏种令生现行。 无漏若起，有漏永伏。由此，主宾易位，令有漏种势力损坏，如麦遇火暵，遂失势用，无性《摄论》有此譬。 永住不生法中，故名为断，非彼种体，而是可断。”此一说也，始吾尝以为然，近乃知其非是。一切功能，由现识熏令生长，即唯依自力改造。改造云者，如悉破旧栋宇，而更新建树也。非旧栋宇不废，而可言新建树。故有漏无漏，不可并存。 又此功能依他性摄，体非定实。《瑜伽》说依他法，同于幻梦，光影谷响，水月影像；及变化等，犹如聚沫，犹如水泡，犹如阳焰，犹如芭蕉，虚伪不坚，见《真实品》。 是故可断。若言种体不灭，但损势用，势用既损，不获恒转，即非生灭，由不恒转即常法故。 如何名种？若言此种自类等流，又不应说已损势用。反复推征，种体应断，此义极成。
复次，世人误解断义，谓是一切灭尽不生。此乃倒见，不可无辨。原夫有漏断时，即无漏生时，则断者生之改进。又有漏有对治故断。而别无对治可断无漏，此无漏法，法尔绝对，更无能对治，故不断也。 故无漏法，刹那刹那，生生不息，尽未来际。此言际者，不际之际，尽即无尽。 又若无姓有情，见后文。 缺对治故，彼有漏生，一类相续，前后相似名一类。 复无穷尽。
生义是用义，大用流行，充塞法界，法界是体，用依于体，而遍全体，无有亏欠。 神变无方，乌容思议。世有小心，妄臆灭生。灭之不能，迷乱为苦，酖饮甘露，岂不悲哉！案《摄论》云：“断谓菩萨无住涅盘，生死涅盘，两无住着，故立此名。 以舍杂染，不舍生死，转依为相。”第八识为杂染、清净两种功能所依。转舍杂染分，转得清净分，故名转依。见彼果断分。 玄文足征，大义斯炳，爇玆慧炬，鉴彼昏城，谁有智者，而甘长夜。王船山《易传》有云：“不惮玄黄之血，天地以杂而成功。”至哉斯言，有所伤者有所成也。若拟断义于不生，其见且出船山下。孰谓大雄无畏勇猛精进者，乃与愚痴同其废灭耶？章太炎《五无论》以断生为言斯则断，见外道之谈，不可傅于佛法。
上来七门，宣说有漏粗尽。
八无漏者，为述如次：
一、体性。具有七义：一、刹那灭，二、果俱有，三、恒随转，四、性决定，五、待众缘，六、引自果，七、交遍。此中性决定，谓因果唯是无漏善。 准有漏种，勿赘可知。
唯此无漏，具云无漏种。 自性清净，与赖耶第八染位名赖耶。 性别，亦以赖耶自体分为其依止。若为赖耶所缘与否，诸师迄无定论。《述记》于此，则以不缘为正义也。《伦记》亦云：“谓心指有漏见。 弱、境谓无漏种。 强，故不得缘。如《摄论》正闻熏习，即新熏无漏种。 非赖耶所缘，仍依于本识，赖耶亦名本识。 以强胜故。若尔，云何名唯识？以念念随灭故，亦名唯识。此无漏种与本识俱生俱灭，不离识故，名唯识也。 设许缘何过。赖耶缘境，为相缚相者境相，缚者缠缚。末那未转，而有二执，第八随之成染，遂有相缚。 所缚。若缘无漏，即非相缚，故知不缘也。”见《伦记》五十二。 此解尽理，今即依之。
又约二谛，此无漏种亦依世俗说名实有。例彼有漏，异乃有同。二名义，势用胜故，亦名功能或种子。望于有漏，而置亦言。 现识熏令生长故，亦名熏习或气分。得名习气可知。 自余粗重诸名，非此所具。
三、来源。自护法、亲光，始以本具云本有种。 新具云新熏种。 并建。古师不立本有种。自大众、一说、说出世、鸡胤四部，并诤无漏无因缘。大乘古师近之。 然以人有出世心，即清净心。不可无因生，亦不应由染种生，于是有三说以起。
一、分别论者，心混师等。即心性为因。其说以心性本净，如水本清。为客尘烦恼所染污；如水被搅浊。 离烦恼时，转成无漏。故无漏法，非无因生。意云：本净心性为因故。无垢称经有此说也。 此师之说，当时盛行。及至护法遂质定其心性之言为目心体。凡言体者有二义：一、约诸行自体，如言水体，正目于水，显其非水。二、约诸行实体，譬以轻气养气为水之实体。此言心体，本即目心当第一义。 而难云云：“汝许客尘烦恼灭时，有漏心相，转为无漏。此无漏相，即前无漏心体所显，非前体灭。是则相虽转变，而体常一。以上言体皆是目心。 应同数论。责彼说心，同数论也。数论谓大等相转变，其体常一。 此以违自宗破也。”更有多难，恐繁不述。参考《述记》十三、第二十叶以下。
二、古师立真如为诸法因。此乃治学共许，非一家言。 护法复破之。《述记》十三第二十叶，此真如体既许为因，应有取与，以体前后无转变故。无取、无与，故不为因。按取谓因之趋势，与谓果起由因付与故。又《述记》十四第二叶，《瑜伽》第五云：“唯无常法为因，非常法也。”旧人云：真如是诸法种子者，非也。其所出处盖宗护法。
三、《摄论》立熏习，《所知依》分。“又出世心昔未曾习，从何种生？是故应答：从最清静法界等流正闻熏习种子所生”云云。法界，谓真如。最清净者，状词。等流者，谓从法界所起教法。无倒听闻，如是教法故名正闻。依此正闻所起熏习是名熏习，能生出世心，亦云种子。
上述三义，护法破前二，立本有；依后一，《摄论》，立新熏。《摄论》闻熏，本约有漏位立，以其有熏增无漏功能令起现行之义，故谓护法据以立新熏种。 论文足征，不劳繁述。参考《三十论》二、《述记》十三。 亲光《佛地》亦云：如是四智相应，心品种子，无始法尔本有，不从熏生，名本性住种姓。发心已后，外缘熏发，渐渐增长，名习所成种姓。故无漏种，本新并建，经二家护法、亲光 论定，卒莫易也。自本有义明，真如为因之说遂破，尤为此学最大改革。未可忽耳。又无漏种亦有智种、识种分别。盖四智相应心品，正智是主，净识兼心、心所言。 则为相应法。《佛地》论三：问：“正智当言实有、当言假有？”答：当言俱有。此中智是实有。若智眷属即助伴义。 诸心心法，即净识。 亦名为智，说之为假。故有二种。此中无漏心心法等，智为主故，皆说名智，云云。准此，论虽总说无漏种，实则正智净识，主伴攸分，各自有种，不容淆乱。
四、类别。依熏习辨，《三十论》说有名言，唯无有支。无我见不待言。 义演云：“八地以上菩萨，无漏意识，听法缘名等，熏无漏种子也。”又云：“若至佛果，即无名言熏习。”《佛地论》三：“乃至证得金刚喻定。从此已后，虽数现行，不复熏习更令增长。功德圆满，不可增故。持种净识，既非无记，不可熏故。”云云。故名言熏习唯除佛果位也。
问：“何故无有支熏习？”曰：圣者不造总报业。无总报故，别报亦无可知。 虽化有情，随趣生死，起惑润生；然是故留，非着生死，无有支熏习之理。至于佛位，虽复现化作生死身，业烦恼等，似苦集谛，实是无漏道谛所摄。四谛者，苦、集、灭、道。集为苦因，苦为集果。灭者寂灭。道者圣道，由灭证道。 随世俗相，名五蕴、十二处六根六尘。 十八界，六根、六尘、六识。 而实非是蕴处界摄。离戏论故，离诸相故，详见《佛地论》三第十二叶。 以此，说无业种也。
又约体类辨。相见功能同异，例同有漏，如前可按。然无漏感果，唯有等流。无有支故，不感异熟果。 其义易知，等流果义，说见前。《述记》十三第二十六、七叶：“问：此无漏种，本有既多，后生果时，何者能生、何者不生？答：其同类多，随遇缘合，即便能生。”云云。 故不别论云。
复次，无漏功能，略说具有二义：一、转依义，二、无尽义。
转舍有漏，转得无漏，故谓转依。此复二义：一、幻义。空宗破赖耶为不失法，吉藏《中观疏》。 由不了本宗时量是幻，无有过、未。何以言之？处梦谓经年，寤乃须臾顷，故时虽无量，摄在一刹那。无始漏无漏种，刹那等流，俱属气分，都无实物。一刹那顷无漏对治起，即此刹那，有漏现种断，如光暗不并，冷热不俱。谁谓赖耶是过未不失法。世有闻“赖耶恒转如流”一语，即以柏格森所谓真时相傅者，斯真倒妄。 又复当知，无漏才起，无间即灭，彼有漏既舍已，此亦无得。此无漏法，才生即灭，不可把捉，其幻如此，故云无得， 犹如幻师，驱诸幻敌，故转依义，方便安立。唯识归无所得，未尝执有，空宗攻之，便为大过。 二、引义。异生异圣人之生类，名异生。 无始，有漏流行，无漏隐伏，云何转依？是故应说引义。鹤鸣九皋，其子和之，一人向隅，满坐不欢。连声之器，击一响余。凡玆牵引之理，微妙难言，苟不遗小，斯足喻大。有漏闻熏，于有漏位，听闻正法，而起熏习，为有漏善。此本《摄论》。 熏发无漏种，增盛能生，由增上缘，故此引彼。有漏善引无漏善，同类故。 有漏不灭，无漏奚生？现行易位，刹那开导。前法开避引导后法。 由无间缘，故前引后，若无引义，一向唯染，转依何成？
上来以引义幻义，成立转依。今次当说无尽。此无漏种，法尔清净，唯是绝待，更无对治，即不断尽。相似随转，名不断尽，非是常一名不断尽。功能断否？唯视对治有无。故阐提染用不断，大觉净用不断也。 故一切如来，无漏种为因，本愿力为缘，尽未来际，利乐有情，殊胜功德，常无穷尽，何言功德？功者力也，即谓愿力。德者得也，力不唐捐故复言得。尽未来际，利乐有情，故功德无穷尽。此非逃遁厌倦之夫所可测也。 是为无尽义。
复次，无始时来，一切有情，有五种姓：一、声闻种姓，二、独觉种姓，三、如来种姓，四、不定种姓，五、无有出世功德种姓。省称无种姓，亦名无姓人，亦名阐提。谓其全障，对治不起，毕竟无成佛期。 《声闻》地以五义建立，为奘师所据，基师《法华玄赞》更衍其义。当时余宗据余经中，宣说一切有情之类皆有佛性，皆当作佛。以是与本宗相诤，如台宗有《法华五百问》。论战之烈，斯足珍怪。基师之弟子慧沼著《慧日论》，盛弘师说。盖中土先德，以此为一大事矣。如实论者，体无差别，用乃万殊。有毕竟无障之佛，即应有毕竟有障之阐提。即无性有情。 清净杂染，相依建立。众生流转无尽，如来功德无尽。参考《佛地论》二第八九叶。 安有化城，可以息肩。世有误解平等。一法界平等，诸有为法差别。三界平等，凡圣差别。 实缘于以歆厌之情，妄测法界之广大。染净皆一法界之用，俶诡陆离，亦云众妙。虽是其染，无复有过，以其本来自尔。然而人情封执，恒本其日常歆厌之习，以言真理，一若不许法界之有染用而后始洽于怀者。是犹曰：大地皆平夷，而无险阻也。 此诸小心，所为求生净土而苦浊世，不可不辟其妄也。
附识一： 经部计色心受熏持种。色即根身，谓扶根尘。 心即前六识。彼不立赖耶。 然六识五位无心，根身有坏失，同是间断法，如何受持？能受持者，必是恒转。转表非常，恒言遮断。 不尔，方间断时，一切色心种应失，后色心法便不生，理何可通。又六识见道以去，金刚心前。中间，入观无漏现行，出观有漏现行，故有转易。若言六受持者，初地入观无漏，则有漏种应失。无漏现不持染种，如极香物不可容臭。 故说转识不能受持也。第七例知。
附识二： 心所受熏有何过？恐顿生六果故。心王是一，心所有五，各各受尔，即熏六种，故应生六果。 能持必是一故。详见《述记》十八，恐繁不述。
附识三： 大乘建立名言及业种，以说明人生，义至闳渺。小乘无功能义，则有十二缘生之论，然十二支中，无明居首。《缘起经》云：“初无明，有十一殊胜，非余法故。”其重视之，有以也。数论有三德，曰勇、尘、暗。无明常彼之暗，可以知其与数论有渊源也。 此土庄生有言：“人之生也，固若是芒乎？”芒，惑也 。伏曼容释《易》之《蛊》曰：“万事起于惑。”本宗言无明发业。 亦有相印合者矣。大乘说无明支通现行及种为体，见《述记》四十七第十七叶。盖大乘既立种子，故说无明有种，此其与小乘及余宗异者也。 又十二支，以爱依爱数立爱支。《楞严经》说人生之有，以爱想同结，致可玩也。 取依一切烦恼立取支。《瑜伽》说一切烦恼令生相续故。取者要求义，由贪等烦恼势力要求无已，故说为取。 为能润，生生不息者，由爱取势力为滋润故。 此则人生之秘，未可推寻。总之，十二支唱于小乘，而大乘亦复承用。参考《三十论》八第七叶以下，《述记》四十七第十五叶已下。 其义解精微，学者不可不察也。吾他日当更论之。
四缘章
功能任运，体是虚幻，无实作用，故日任运。 藉待象缘，故次之以四缘。现证如是有为法，如是缘起，依托众缘而起，名缘起。 都无自性，遂说四缘，称实而谈，非同妄构。
四缘云何？一、因缘。《三十论》七：“因缘，谓有为法，亲办自果。此体有二：一、种子，二、现行。”云云。参考《述记》四十四第一叶以下， 此在唯识，界域最严，列举条流，唯有其三：一、种生种，二、种生现，三、现生种。以次述焉。
云何种生种？无量功能，依止藏识大海，《规矩颂》云“浩浩三藏不可穷”，故喻如海也。 为藏识摄持，摄持即是相分。 刹那刹那，前灭后生。微论有漏无漏，未有对治，便恒随转。无漏功能，法尔清静，更无对治，故不断。有漏功能若对治不起亦不断。功能断否？唯视对治有无。说见前章。 故此功能，自类相生，类有二义，解见《功能章》。前种势用，亲生后种，故后种是前种之自类。 前种后种因缘性，因果异时。由此，功能非断、非常，宛尔生灭，前念种灭，后念种生，幻有迁流，乃云宛尔。 成其胜用。体是生灭，故有能生胜用，若是常住法者，即非能生。所以异于自性神我等计也。哲学家言一元二元多元者，并无此中因缘义。
云云何种生现？功能通有漏无漏言之。恒转非断非常故言恒转。 若逢缘合，方起现行。如不待缘，应有实作用，又应一切时，恒生一切法，理何可通？ 现行是用，功能是体。体用固不离，而实不即。如心现行。能缘虑，心种不尔；色现行。 有质碍，色谓第八识等实根尘相分。 色种不尔。参考《述记》十四第三叶。 以故，体用条然，条然，各别貌，《三十论》说：“种望现，名异类。”《瑜伽》亦云：“他性，以体用分之故也。”然复当知，体用定相随顺，如色种不生缘虑用，心种不生质碍用。故所生现，望能生种，亦说名自类。从言异路，义解非一。 法尔俱有。附识一。 如眼识，第一刹那种生现，问：“种生现，待缘有几？”曰：根尘、相种；能缘见种。俱时更互相望用，但缘合幻生。 体用并时呈显，犹如炷焰。灯炷生焰，炷焰并时相依而有。 即此刹那，种、现俱生俱灭已。唯种子自体，依止第八识中前刹那灭，后刹那随转，终古不断，若现行自体，则于前刹那与其自种俱灭已，后刹那便不随转，即由他现续生，成其不断。他现者，后刹那种所生现也。然前后刹那相续之间不有间隙，此处不容妄情猜度。 第二刹那种生现，其理亦尔。眼识如是，耳识乃至第八识准知。
[IMG:唯识学概论_4.png]
种望现是因缘性，即体谓种 。用谓现 。决定相似。如心种定生心法现行，不生色现；色种定生色法现行，不生心现。法相厘然，宁可淆乱；昔天竺小乘计色心展转互为因，晚世学者亦有以心为色因、如远西唯心论。 或色为心因，如唯物论。 又或执有因非心非色，如中立一元论。 此皆似比无据，现证如是色法，比知此色自有因缘；现证如是心法，比知此心自有因缘。诚非臆测无根之谈。反此，则为似比。 戏论唐功。
又复当知，心种色种，类各无量。色种异类，各生其现；心种异类，各生其现。有为诸法非一非常，成其幻化，此至俶诡不测者也。云何现生种？七现行识，唯除第八，说见功能章。 有胜势用，而增减者皆是能熏。此能熏识，一刹那顷从自种生，即此刹那，有胜功力，能熏本识，生自类种。所生种与能生现，体性相似，故名自类。如眼识无漏现行见分，定熏生眼识无漏见种是也。余准知。 故现望种，谓其所生之种 是因缘性。
然天竺古师有以现行说名功能。《三十论》八：“论说因缘依种子立，现行亦能亲办自果，如外麦等亦立种名。”详见《论》本八第三叶，《述记》四十五第十四叶。按《摄论》已说外种，盖顺俗取譬耳。实则外麦等种望内识相种，即是现行果法，不得名种矣。世俗误解，何可不辨， 云云。此则名相杂乱，非正义也。虽因缘依种子立，不可说因缘即种子。《论》以亲办自果，明因缘义，极为应理。若现生种，亲办果故，斯是因缘。岂谓现能为因，便得名种？《述记》十二：“据不正义，以释因能变。”见《述记》十二第十叶以下。 淆现于种，非小失也。《论》言因能变，乃建立种子为识，生之因耳，若现亦名种，则法相淆乱。至因缘中有现生种一义，所以明新熏种之来源，别为一事，焉可并谈？太贤《学记》二第二十四叶虽不取基疏，然其词义隐晦，未畅厥指。
难曰：“现不名种，如何说因缘依种立？”曰：现行为因，即熏成种，非不依种立。
又经部计前法为后法因，故因果异时。大乘说种生现，现生种，彼此俱有，故因果同时。种生现，体用俱时呈显，说见上。现生种者，非现灭已方生，若已灭者便无能生势用。即此现从种生时，有胜势用，别生一法，还为第八中种。准此，则三法同时，彼此对待也。三法者：一本有种，二现行，三新熏种。 前后不许并，非彼此不得并也。因果时分同异，昔为本宗与余部力诤之事。详见论本三第五至七叶赖耶恒转门、同四第八至九叶种子依中。 实则各据一义，不相水火可耳。
上述因缘，唯有三种。因缘以亲办自果为义，异此不名因缘。
[IMG:唯识学概论_5.png]
[IMG:唯识学概论_6.png]
小乘六因，详《俱舍》 依现行立。彼无功能，虽说为因缘，实是增上缘耳。《述记》四十四第四五叶，《对法》论因缘中说六因是因缘，即现望现。
二、等无间缘。初、因缘依种子立；今此第二，依现行立。现行终古无尽，阐提有漏，现行无尽；佛无漏现行无尽。 七八俱恒，六除五位无心，余亦不断。以等无间缘有此胜用，故次因缘说之。案八现识，言识摄心所， 各各见、自证，是此缘体。不言第四者，摄入自体分故；不言相分者，相托见起故，无缘用故。 《义演》云：“此缘约四义辨：一、前聚于后，二、自类无间，三、等而开导，四、令彼复念心、心所。 定生。”见《义演》十五。 其一、简同时或后时，唯前聚心、心所聚，类也，如眼识前念心、心所。对后念即名前聚。 望后聚心、心所为缘。俱时无二念，并后不开导前，故并简也。
其二、显非他识为缘。如眼识，前刹那灭已，引后自类眼识。令生。乃至第八识，刹那刹那开前导后，是为自类无间。云：“何八识不互为缘？”曰：“一身八识，容俱时转，七八相望恒俱转。前六与七八相望，则有时俱转，有时不俱转，故言容耳。 故不得互为此缘。”难陀安慧执异类识作等无间缘，不知异类既容俱转，即无互相开导之理。参考《述记》二十七第一叶以下及四十四第六叶以下。 “若尔，心与心所异类俱转，如何望后并得互为缘？”曰：心所与心相应，和合似一，依缘事处同故，已说如前。 非可离别令其殊异，不应例同异识，故得互作等无间缘。又无间者，前为后缘，顺次相生，名为无间。例若眼识，自第一念、第二念以往，无有越次。 非不许有间断，如眼识前后相望，虽中经百年等断，有眼识望后眼识。 亦为缘。乃至第六亦尔。唯七八俱恒，无有断时。
其三、显缘义。云开导者。开，避义与后处义；导，招引义。前法例如前念眼识。 避其处，即望后为招引，令彼后念眼识 得生，心有缘法，谓能缘虑法。 方具此二。开也，导也。 余色法等，皆此所遮。色法唯有开义，无导引力，不相应假，无为无前义，故开导二义俱无。 又“等”言，有两义：一、体等。如眼识，前念心王唯一，俱时无二心王。受等心所亦各唯一，俱时无二受等。后念王所，亦复各各唯一。耳识乃至第八例此。每一心心所，前后皆无多类并生，名为体等。二、用等。前念一心王，有胜势用，能齐引后念心、心所令起。又即前念一心所，有胜势用，亦能齐引后念心、心所令起。由此，王所和合似一，为因望后齐等开导，故名用等。此简相似沙门义，彼以心引心，受数引受数，想数引想数，望余不齐引也。
其四、前法开导，后果定生。如极重睡眠、闷绝等位，六识中断而后得生，即前灭识为之开导。若无果后念识望自前念识而得果名。 定生，便非此缘。上来四义，显此缘讫。《三十论》依等无间缘，说开导依，然复当知，等无间缘，心、心所俱是。开导依唯心王得名。《述记》云：“所依是为主义，心所不名所依也。”
如是等无间缘，八识有漏无漏，分别云何？若第八识有漏无间，前为后缘，次第而转，名无间，有无漏生。登地以去，至金刚心，有漏顿断，无漏顿生，即前有漏心、心所开避其处，引导后无漏心、心所令生，乃等无间缘之妙用。 无漏起已，定无生有漏者。以此无漏，必不断故。由斯第八，有漏无漏，不互为缘。此言缘者，谓等无间，后准知。 五识例此。
若第七识，十地位中，入法空观，无漏心生；出法空观，有漏心生。即有漏无漏，容互为缘。观前有漏心，引生观时无漏心，出观后有漏。又由前观时无漏心引生。有漏无漏，迭为前后，故互为等无间缘也。 善与无记，《述记》四十四第十五叶，即此有漏无漏相生，以辨性别，第七有漏位是无记性，无漏位是善性。 相望亦尔。
若第六识，有漏无漏、善不善等，第六有漏通三性，无漏唯善。 各容互作等无间缘。论说入见道时，初起无漏，此在色界或欲界。恐繁不述。
若前五识，十地位中，第八未转无漏，五定有漏。彼五色根是异熟识有漏相分摄。根有漏故，识亦有漏。若言有漏五根发无漏识，此不应理，《论》有诚文。有说入地得成所作智，此不正义。 故五识无漏，同第八俱时转，不与有漏互为缘。谓等无间缘。 善等相生，准第六知。
又复当知，前七转识与第八识金刚无间，有漏种现，刹那断尽。自此以往，俱是无漏相续，恒无有断。故六七漏无漏，容互为缘。等无间缘。 此说因位，应如理思。
三、所缘缘。三十论云：“谓若有法，是带已相，心或相应，所虑所托。此体有二，一亲二疏。”云云。今即据此，为释如次：
云有法者，谓有体法。真如无为 实有，依他色心诸有为法，皆依托众缘而起，故名依他起。他者，缘义。 幻有，俱为有体，真如非生灭，故名实有，依他虽幻，不等空华之无。唯望真如，不名实耳。 故有力用，牵生识等，等谓正智，言牵生者，心不孤起，如见必托俱时相而起，即说此见为相之所牵生也。 得名为缘。所缘缘，下准知。
若遍计所执，都无自性，即不名缘。如云瓶，即所执。 实则眼识所证，唯白；身识所证，唯坚。本无有瓶，迨独散意识起，乃追缘坚白等，而作瓶解。故此瓶者，妄情遍计 所执，犹如空华。意识虽妄作瓶解，有所缘义，而非是缘，瓶体实无故也。有是缘非所缘，有是所缘非缘。说见陈那《观所缘缘论》，可试寻之。
难曰：“瓶所执 无体，不能牵生识，何得说为所缘？”曰：无体所缘，依有体缘，于有体法上，妄增益而有，即依坚白等增益瓶相。所执， 有瓶解故，是所缘也。。
若第六缘空华时，岂无所缘缘义耶？曰：空华者，即依自识。谓见分。 所变相分而起所执。于相分上妄作华解故。 所执空华 无体，非所缘缘。约相分论，其体是有，能令见分托彼相分 生解，为见所托是缘义，见对彼作如实解或不如实解，有所缘义。 即是所缘缘也。附识二。
有体法为缘，令能缘识等得生，已如前说。次云是带己相者。今据基说，是指下文心、心所言。《述记》：“谁带己相，谓心或此相应法。”云云。相应，谓心所。“或”者、不定义，如眼识心王，或时与善等相应而缘于境，或时与贪等相应缘境，余识相应准知，故言或也。又《瑜伽真实品》云：“分别正智，通心及心所法。”盖有漏心、心所总说名识，转依位中即得智名。净识亦从智为名，如《佛地论》三说。 己即为缘者，为缘之依他及无为法，并对于能带之心、心所而名己。 相有二释，体相、相状。此云相状，唯目影像相，对本质名之故也，然克指其体而名体相。至下自知。带亦有二释，挟带、变带。故带己相言，有其二义。
第一义者，谓能缘。心、心所。 变带所缘相状，名为相分，对疏缘本质云影像相。或云亲相分。 此有仗质不仗质，其仗质者，若前五见，仗第八相变相而缘，第六见仗第八相见等，此言等者，谓余心法及无为法。 变相而缘；第七见仗第八见变相我相， 而缘。乃至他心智缘他心，其理亦尔。此中据陈那义，以不能亲取自心外法，故言变相。例若第八所变器界相分，望五见即名外法，故五见不得亲缘，须托之变相也。若后得智缘真如亦变相，唯据义有别，盖一切心、心所，以真如为其实体，本非外法，故根本智即亲缘，后得辨别力强如后见变相缘之耳。 所变名影像相，即以所仗名本质。试取近事为例。日者，吾起座徘徊，槛外梧桐弥望青青。此青青者乃吾眼识兼心所言。见分，仗第八所变尘相本质。 变似青相相分。 而缘之，眼识所变色尘相分，与其本质即第八识所变色尘相分，一处同遍，称不相碍也。 非能亲取自心眼识。 外法也。唯相托质起，决定似质，斯乃不测之符耳。次，不仗质者，如第六独散意识。 缘过、未等法时，过去已来，未来未生，俱是无体。 即自心第六。 见分变似过、未影像，非仗质起。缘龟毛兔角等等者，谓空华等。 亦尔。由此，前七相分仗质或否，皆由见变为，此中云见，即摄入自证分。 故名变带。此义本以陈那《观所缘缘论》为根据，然陈那破小宗许五识缘外色，但明仗质变相一义也。
第二义者，谓能缘挟带所缘体相而起。如见缘相亲挟此相，不更托此相而重变相以缘也。故相见相望中无间隔亦复以此，能所冥合，得成证量。即现量。 见缘相如是自证缘见，内二分互缘，正智缘如，真理例然。由此，能缘亲挟附所缘体相而缘，故名挟带。挟者，逼近亲附义。
如上二义，云何各别建立？昔者小宗不许有相分，故以外境为所缘。以能缘上有似所缘之相，名行相，为能缘摄。大乘自陈那出，乃造《集量论》，即改小宗行相名相分，亦云影像相。 为所缘。《述记》十五第九叶，以影像相为行相者，出《集量》文、按《集量》始成立三分，故改小行相为影像相，对破心外有境。 亦复依此，造《观所缘缘论》，对破小宗自心亲取外境。《论》云：谓能缘识，带彼相起。彼者本质，带者变带，相者影像相、又云相分。言识托质，变似质之相也。《论》又云：如是诸识，唯内境相，为所缘缘，理善成立。内境相，谓相分也。 是为第一义也。
自陈那之论出，大乘师言所缘缘者，率皆依据。其后有正量部师般若鞠多者，小宗之杰也，欲破大乘，乃设难言：“汝大乘宗无分别智，即正智。 不似真如相起，应非所缘缘。”意云：大乘师以能缘上变似所缘相，名相分，说为所缘。纵令此说诚谛，而大乘经论不许正智缘如有似如之相。若尔，即真如非所缘缘也。鞠多此难，可谓悍极。大乘师被此难已，经十二年，遂至绝救。此盖孤秉旧闻，无由独创。爰乃奘师，神悟爽拔，始以陈那所明，别为一事，陈那但以变带义成立相分。 更陈己义，难破鞠多，即第二义是也。奘师本有《制恶见论》，今已佚亡。《述记》载其难鞠多云：“汝不解我义，首标我义与陈那异其义界。 带者挟带，相者体相，谓正智等生时，等者谓器识。 挟带真如体相起，与真如不一不异，有能缘所缘，故不一也；能所冥合，故不异也。 非相非非相。不异故非相也，不一故非非相也。 故此真如是所缘缘。”鞠多被难，钳口卷舌。即陈那义，亦别有据而不可摇。斯乃奘师之奇绩矣。
然复当知，《论》言带己相者，本唯第一义。基译此论，揉集十家，虽裁断由己，而十家所本无者，自不容妄增。奘师出十家后，故其说与十家无涉。若陈那出护法前，其思想多为护法所承也。 《述记》以二义一变带，二挟带。 为释。其第二义近取奘师，虽《论》所未有，补记缺略，功极巨焉。参考《述记》四十四第十九至二十叶。然《述记》之文，散无友纪。
带相二义既如上述，又次云所虑所托者，盖有体法能为缘，令心、心所带己相而起。己，即为缘者。带相具二义，并如前说。后准知。 藉使带己相者，此者字，即谓心、心所。 不以己相为所虑，则心、心所功用，同于镜等，等谓水等 但为能照耳。诚如此，设有难云：“若有体法，是能为缘，令能照法带己相起，说此为缘之有体法。 为彼能照法。 所缘缘者，若字至此长读为一逗，假以牒大乘义也。 即镜等所照外质。此外质言，对镜中影得名。 亦能为缘，令镜等带己相起，镜中影，即是带外质己相。 镜等外质，应是镜等所缘缘。”《述记》四十四第二十叶，载有此难。今人罗素亦言照相器能见物，义复近此，盖照相器所摄之影，亦是带外质己相也。 此难若无以解之者，将谓心言心亦赅所，下准知。 与镜等色法不异，唯识云何成立？即由此故，说所虑义，便显此心不同于色。盖有法具云有体法。 为缘，能令彼带己相起，己即为缘者，对能带之彼而名己，参观前文。 亦须彼能虑于此，此谓己相。 方是所缘。此云缘者，缘虑义。余随文准知。 为所缘缘于能缘者，名所缘缘。镜等能照非能虑，即镜等外质，望镜等不为所虑。若尔，纵许为缘，无所缘义，如何得成所缘缘。陈那分别缘与所缘，二支缺一，便不名所缘缘，最宜深玩。镜等外质于镜等容有缘义。然非镜等之所缘，以镜等非能虑故。即缺一支，故不名所缘缘也。
难曰：“若言心为能虑者，无分别智，应非能虑？”答言：无分别云者，以离妄分别故。说名“无分别”非谓无缘虑，名无分别。《摄论》有文，此姑不述。夫心是能虑，不唯能照。故其功用，绝异色法。镜等或扶根尘固是色法，净色根亦色法也。 若言能照，色心同得；照者，感应义，虽色亦能。 若言能虑，唯心非色。虑者，明了义或分别义，故心独具。 此义后文《转识章》。更详之。古师安慧等不立见分，便无以解所缘也。
已释所虑，所托云何？心不孤起，托境方生。若疏所缘，则前五见托第八相器界。为本质，第六见或托第八相见等为本质，或者不定义，第六相分，有不仗质故也，下言或者准此。等者，等余心法用无为法。 第七见托第八见为本质，第八见或托第六定果色等为本质。等者谓他人扶根尘及界器。 若亲所缘，则见以相为所托，自证以见为所托。内二分互缘，正智缘如，所托准知。凡为所托者，定有体法。遍计所执，如空华等，即非所托，无体故也。复次，此中所虑所托，实据陈那之论。《观所缘缘论》。 陈那以具二支一、所缘义，二、缘义。 名所缘缘。今此云所虑者，即所缘义。云所托者，即缘义。会而观之，精粗见矣。自陈那分别缘与所缘，《三十论》据此以言所虑所托，其源流自可索也。然以所虑言所缘，则《三十论》中之创解，用补陈那之缺。案《观所缘缘论》言：“极微非所缘，眼等识无彼相故”云云。详此，则陈那但以带相一义，即变带义，说为所缘也。若尔，心之带相，便同镜等，如前所难，下逮奘师挟带义，其失正等。《述记》四十四第二十叶。古师大师二释皆有妨难者，此也。其言古师，谓陈那等；大师，谓玄奘也。《三十论》言“所虑”，《述记》疏“所虑即所缘义”盖《述记》宗护法，以所虑言所缘，异乎陈那等以变相为所缘矣。然太贤《学记》六第三十叶云：“相于心现，故云所虑。”仍朋陈那等也。若尔，何以解前镜等难，贤记好与基疏立异，其见实时出基下甚远。
上来分疏，今总略为释。此中谓若至所托。 意云：若有体法，是带己相之心、心所，所虑所托者，是所缘缘也。一切有为心法及色法即根尘。 无为真如。法，皆此缘摄。出体已竟，出体者，出示此法体相，所以别于余法，此中出所缘缘体，至为精审，唯识家每释一法，必严出体。学者知此，则其措思持论，必无浑而不分之病矣。次辨差别。
此体有二，一亲二疏者陈那《观所缘缘论》隐判亲疏，犹少明文。《观所缘缘论》云：“所缘缘者，谓能缘识带彼相起，及有实体，令能缘识托彼而生。”详此，则所缘缘者，必具二义：一、识生须有所托，二、即托彼变相。所变者自是亲所缘缘，所托者自是疏所缘缘。 至《三十论》此二分别乃始昭揭，析理详明，后起者胜矣。
亲所缘缘，详其义界，《论》《三十论》。 说有三：一与能缘体不相离。此复有二：一、能缘亲变名不离，见变相是。此中云见，摄内二分。 二、能缘亲挟名不离。凡为四句分别：一、体挟体，谓内二分互缘。此中两言体者，并谓用之体也。 二、体用之体。 挟用，谓自证缘见。三三、用挟用，谓见缘相。四、用挟体。此言体者谓体之体。 谓正智缘如。四句义见《宗镜录》。 详夫不离义者，所以显心外无境，完成唯识之旨。护法著论于前，玄奘立量于后，奘师真唯识量见存。 两圣同揆，庶几观止，说第一义竟。二是见分等内所虑。此中“等”言，谓自证等。内者，谓此所虑法，非心外法也。如“见”以“相”为所虑，“自证”以“见”为所虑。余准可知。 三是见分等内所托合具三义。前一、明亲义，第二、明所缘义，第三、明缘义。 是为亲所缘缘。
疏所缘缘，义亦有三：一与能缘体相离，非能缘亲变，亦非亲挟故。他身识望自身识相离，亲变亲挟二义具缺故。自身八识相望亦尔，又后得缘如时，变似如相，即如望后得，乃成相离。中隔以相，缺亲挟义故。 二为质能起内所虑。“内所虑”三字作名词读，谓相分也，下文“内所托”亦然。 三为质能起内所托。于一相分上，所虑所得义别，故须分别说也。又复应知，质为缘，直接起彼影像相，即间接起彼能缘心；彼能缘心仗质变相，则直接以相为所虑所托，即间接以质为所虑所托。 具此三义，是为疏所缘缘。
《义演》十六：“疏中影像相分，是带本质之相。带，犹似也。如云面热似火，此相亦尔，似本质故，不同亲中见分上相也，见分上相与见分不相离故。此相摄属本质，以离见分故，疏缘故，缘此相时即缘本质故，本质望见分名疏所缘，故知不是亲缘中摄”云云。按此云亲中见分上相者，谓无质相；云疏中影像相分者，谓有质相。据理而言，凡有质相虽托质以起，然必由见杖质变为此相。故相虽似质，而非即质，从见变故，说不离见。今以之摄属本质谓为离见，此直小宗不立相分之计耳。岂大乘义耶？若云此相与质同种者，是固别为一事，不可以其与质同种之故，遂计为离见，不许为亲所缘也。如理误解，至于此极，亦复可怪。
亲疏二缘，唐宋以来率多谬解。延寿《宗镜录》七十，以变带为疏，挟带为亲。即与如理《义演》不许有质相为亲缘者，同一巨谬。实则《述记》以变带义，明相不离见；以挟带义，明能缘所缘不相离。皆所以成亲所缘缘耳。非可强判为分释亲疏二者也。
一切心、心所，皆有亲所缘缘。若无相分，见分不生。如缘无时，无字名词。 亦心变作无之影像。影像即相分。 疏所缘缘，有无不定。如缘龟毛兔角，虽无本质，心亦生故。余准可知。
若约识辨疏缘有无，《三十论》七《述记》四十四 研讨攸资。此姑不详。
复次疏所缘缘，非离亲所缘缘别有其体。望他能缘，名疏望自能缘，仍名为亲。如第八相器界。 望五见他能缘。 是疏，望第八见自能缘 即亲。乃至他心智缘他心，其理亦尔。他心见分，望我之他心智见分是疏，面望彼自证分即亲。 以故一切心、心所皆无外取，唯识义成。
四增上缘。据《三十论》，此有三义：一、有体法。有为色法、心法。 无为真如。 皆有体故，是此缘摄，所执无体，即非缘也。问：“依假法得成缘不？”答言：此复二释。有义，通假。如《对法》云：“住持增上者，谓命根力，众同分住。”此文为证。附识三。有义，前说非是。《对法》命根众同分为增上者，随他说故。谓命根所依种子众同分所依诸法也。应立量云：增上缘体，应非是假。宗 。缘所摄故。因。 如余三缘。喻。 今取后义为胜。二、有胜势用。唯有体法，故有胜用，乃得为缘。此用非是取与果用，此中取与，约因望俱时果名“与”，能有后果名“取”。 但不障者即其力也。不障即名增上，若扶助力强，名增上可知。 今有军官，走马览营地形势，驰骋遐志，周察俞精。夫精察为果，必以其人之才识历练为因，然使不遇良驷，驱策维艰，则视察能事必有未尽。又虽名骥，复有待于鞍具、刍秣等等。假其所需，有一不备不精，亦将蒙其不利。以是征知，若马、若鞍具、刍秣，其于军官此际所为而不障者，皆为增上胜用。又如吾今立足处所，两足所履之土，固吾所待以立；实则自此两足所履以外，推之全地乃至日局，皆与吾之立足有关。假令五步之外山崩川竭，又或余纬越轨，冲碎地球，皆以危害吾之立足。故知吾今者立足于此，即由全地乃至日局，俱有增上胜用，自余均可类推。三、能于余法或顺或违。试取近事为例，若霜雪于禾等，等余草木。 多能牵令转青色等为枯丧等。转者，改转。禾等枯丧位，其以前青色皆灭，义说为转，非谓前青等不灭可转为后枯丧等。又霜雪于枯丧等，但为增上缘，非办体亲因，故致牵言，问“霜雪非青色等灭之因耶？”曰：据理即非大乘。灭不待因故。灭若待因，不名灭故。 即此霜雪，望枯丧等为顺缘，望前青色等作违缘。此中妨难，下文自释，余准可知，善法起，顺还灭，违流转。恶法翻此。流转者，逐生死流，尘劳不息之谓。还灭者，流转之反。 一顺一违，斯以显其非一非常之妙用之不测也。然复当知，此中义分顺违，据实违缘云者，非与灭法为缘。如前举例，枯丧等望前青色等是相违法。霜雪与枯丧等为缘时，前青色等已灭。今云霜雪与作违缘者，彼前青色等。 即灭无，望谁为缘？由此枯丧等。 是彼前青色等。 之相违法，既与此枯丧等。 为缘，即义说为前青色等。 之违缘。一事向背，义说为二，霜雪与枯丧等为增上缘，是为一事。向背者，一事之两面，与枯丧等为缘，是向义；令枯丧等起，违前青色等不令相续，是背义。由此二义说顺违也。 若不了此，将谓顺违二缘义相对待，如何解增上缘也？增上缘本扶助之义，若误解违缘义者，将谓此违碍彼，说此为彼增上违缘，宁复可通？ 综上三义，出体已竟。
增上缘用，一顺一违，此顺违用，于四处转。四处云何？生、住、成、得。
一、生者，谓一法心法或色法， 生。缘合故生。 征之心法，若前五识，虽因缘等具，等者，谓等无间缘及所缘缘。 定须有根等为增上缘。此中“等”言，谓空明作意分别依染净或根本依，至后自知。 其识始生。故有漏根顺有漏识令生，即违无漏识令不生。余可类推。又若色法，如世所知，淮橘成枳。此盖橘之变相似枳。前橘相灭已，续生异前，义说为变。非谓前相转成后相。 假说名枳。而此枳生，有能生势用为因。现世言生物进化者，或侈谈天择，而置物之能生因于不论。此如秋枫红叶不曾坠地，浅者以未遭厉风吹之为其存在之因。遂成大过，风力未加，不障枫红存在，名增上缘，未可以不障者，目为枫红存在因缘，理至为明，习焉不察，何哉？ 河北水土空气等为增上缘，顺枳令生，即违前淮橘相使不续生，此其一例也。
二、住者，凡法生已便住。谓法生时，持体能依问：“持体何义？”答：如一青色俱时不舍青相而为黄等，此谓任持自体。心法准知。 俱时生法，亦复持体，为其所依。所依于能依增上令住。顺现法令住，即违前灭法令不住。 如草木等依地住，色法依大种住，诸识依根住。详《对法》五。问：“法才生即灭，云何说住？”答：相似相续故，前不至后，此不至彼，各住本位，应说名住。又世俗不了生灭，于其似续之相貌上，妄执为常，亦随顺说住。
三、成者。此复为二，谓成立、成办。详大论五。 成立，谓立论者所知胜解爱乐为先，先者因义，即增上缘因。 宗、因、喻三支法式。 为建立，大众敌论者为和合，如是种种增上，令所生义成。此中种种法于所成义，若声无常等为增上缘，则是顺也。望余非所成义，若声常等义说违缘。 成办，谓工巧智为先，先义见上。 劬劳为建立，处具处所、作具。 为和合，如是种种为增上，令工巧业成办。此中顺违准知。
四、得者，谓证得涅盘。此虽以无漏种为因，此言因者即因缘因。 亦必依如理作意及善友等为增上，方令证得涅盘。顺还灭法令得，即违流转法令不得。又得法通三性，普光《百法疏》“得者，于三性法假立获得，名之为得”是也。今此且约无为说。
如四处皆有增上缘，于彼四处起用。又复应知，此增上用随事虽多，如前，生住成得随举一事莫不待增上之用，故云多也。 而胜显者二十二根。发生之谓根，五根能引生识，故名，乃至无漏三根能引生无漏道，亦得此名。 恐厌繁文，此姑不述，学者欲详，有《三十论》。详《述记》四十五。
又前三缘，亦是增上。如因缘望所生果，即有增上义。余二缘准知。 然今此缘除彼前三取余，三外之余法。 虽无一法非所缘缘，一切有为及无为法皆是所缘缘。 然此诸法正被缘顷，方是所缘缘摄。若不缘处，增上缘摄。如眼识正缘西山色时，余东南山不缘处即增上缘摄也。
如上四缘，依处云何？初因缘，依功能立。次依无间灭，前念已灭，名无间灭，无间义详前。 立等无间缘。前云此缘依现行立者，显现行相续故。义各有据，亦不相违。 依境界即有为及无为法。 立所缘缘，依所余前三之余。 立增上缘。
复次四缘，约种现分别，略有三门。
一、本识中种，容作三缘生现。除等无间。
表中引生义有二：一、引起名引，凡所缘缘望所生果皆此义也。二、助力或不障名引，凡增上缘望所生果皆此义也。问：“助力名引，其义固尔，不障名引，理复云何？”答：举例明之，张人于李人，虽复漠不相关，而可说张于李有引生义，以张不障碍李之生故。设张一旦手刃李，李即不生矣。故张不障李之生，即于李有引生义，而李之生，望张名增上果，此自色心诸行，推之人群生活之事，莫不有此增上义也，学者思之。有种于现能助力如根种于识种，助令生现，即根种望现行心法是增上缘，识种于根种，亦助令生现，即识种望现行色法，是增上缘，作意种望识及根相例可知，又虽无助力，但不障生，若甲识种望乙识现，亦名增上也。 二、现行相望，即现生现， 容作三缘，无因缘故，此复析以五类：
一、自身识、他身识，更互相望，凡有二缘。
所缘缘中，自身第八识所变尘相，为他身第八见疏缘。他于自，亦尔。表内注明。余易了知，不烦缕述。
二、自八识聚自身八识相望，增上缘定有，等无间缘定无，唯所缘缘义有无不定。因缘前已除讫。
所　缘　缘
* * *
第八于前七有。五缘八相、七缘八见。六通缘八相见故。
前七于第八无。第八不七识而生故。
第七于前五无。五唯缘八相故，于第六有意缘一切法故。
前六于第七无。七唯缘八见故。
第六于前五无。五唯缘八相故。
前五于第六有。意缘一切法故。
前五自相望无。《述记》：“五力劣不能为缘故”云云。
论说意识遍缘十八界，即通自他识皆得缘也。缘自者，即第六见缘相、自证缘见，内二分互缘。及后念见缘前念见是也。缘他者，即第六疏缘、前五、第七、第八诸相见等是也。问：“何谓十八界？”答：六根、六尘、六识，名为十八界。据实言之，云六根、六识者，亦摄第七、第八，不可不知。
三、自身八识，一一自类，如眼识前后相望，名为自类，余准可知。 前后相望。第六容作三缘，余者前五及第七、第八识，唯二。
八识除第六外，余七不能自缘前念，识聚唯缘现境，故除所缘缘。更有异义，恐繁不述。 四、同聚异体如一眼识中，俱时心、心所，一一更互相望，虽是同聚，而是别体。展转相望，定有增上缘。有义，亦有所缘缘，详《述记》四十六第十七叶，同十一第二十一叶，又同十六第二十四叶。
五、四分相望，容作二缘。
如上五类，分别现行染识为缘讫。。
三、现，此字为一逗，通八识言也。 缘种现生，已如前说。前第一门，约种生现，有三缘。第二门约现生现，以五类分之，亦总有三缘。 种，一逗。 亦理应缘现种起。此中现，谓前七能熏。后准知。 现种于种，各作几缘，且为二表。
（一）现于种。约现生种说。
现望亲种为因缘，以亲生故。俱时亦为增上缘，由现望所生种，有助力义故，说名增上。现望非亲种。为增上缘引生，复有二义。如现熏长本有种，助力名引。望余不熏之种，不障名引。
（二）种于种。约种生种说。
种子定无等无间缘及所缘缘者，以此二缘，唯望现行法立故。如下图。种非现行，故非二缘果。
甲图
（因）等无间缘即前念现行，（果）后念现行。
乙图
（因）所缘缘即现行色等，（果）现行能缘心。
上述三门，若种为第八识摄持， 若现，眼等乃至第八识。 互为缘生。所以遮执实有，明为幻化。义海淼其无源，论峰峻而难仰，其诸小知，何以窥焉。
已说四缘，更有生识九缘，摄归此四。九缘云何？一、空，二、明光，三、根，眼等六根。 四、境，境界即一切有为、无为法作所缘缘者。 五、作意，遍行心所之一。 六、根本依，第八识。 七、染净依，第七识。 八、分别依，第六识。 九、种子。
如是九缘。八识各具几缘，分别如下：
一、眼识，依肉眼。 具九缘而生。
二、耳识，依八缘而生，除明。理实空，亦应除。详下注。
三、鼻识，依七八缘而生，除明及空。
四、舌识，依七缘而生，除明及空。
五、身识，依七缘而生，除明及空。
六、意识，依五缘，谓根、第六依第七识为根，亦以第七为染净依。 境、作意、根本依、种子。
七、末那识，依四缘，谓根、第七依第八为根，亦以第八为根本依。 境、作意、种子。
八、阿赖耶识，亦依四缘，谓根、第八依第七识为根，亦以第七为染净依。 境、作意、种子。
八识具缘，已如上述，宜各加一等无间缘，依次配属。
眼耳必依空缘，鼻舌身则除之。何也？据大小乘义，由根取境，离合用殊。鼻舌身三境合方取，如香合鼻，鼻即感香，味于舌、触于身，其事亦尔。即以境合方取，不立空缘。眼耳二根，境离方取。天山万里，遥入眼帘；空中震电，乃达耳鼓，即以境离得取，说有空缘。问：“光线入眼，声浪达耳，宁非合取？”答言：光线但属明缘，是增上缘摄。此中离取合取，唯约所缘缘说。义界未分，何劳妄难。如伸右指为所缘缘、眼根取据，实不由合，以指合眼，眼反不见，故合取义，在眼必无。至云声浪接耳应合取，斯则谛实之谈。无为守文者所拘可也。
九缘中，空、明、根、境、作意五者，义同小乘。自余大乘所加。九缘摄入四缘，一心生时，定具此四，心所准知。
所说四缘，必应有果。此果分别，当复云何？
果有五种。一者等流，依因缘立，定似因性。此复二别：一、自类相续异时。此中以平等而流，名等流。前后相续故言流，前后一类云平等。 谓种生种。二、异类相依同时。此中，“等”言相似，流，谓流类。相似流类，名等流。 谓种生现，及现生种。《述记》四十三第十八叶：“等流果唯二，于因缘中除现，此明一切种故”云云。理实现为因缘生种，此种是现等流果。不尔，现望谁为因。 义见前文，本章因缘中。不劳繁述。且系以图。
甲（种生种）图
前念见种（因）→后念见种（等流果）
前念相种（因）→后念相种（等流果）
乙（种生现）图
丙（现生种）图
丙图三法展转，因果同时。《三十论》：“喻如炷生焰，焰生燋炷。”详《述记》十四第二十二叶。炷为因生焰，焰望炷为果。焰又为因，复生燋炷，即此燋炷望焰为果。三法皆是同时，现从种生，又复生种，亦三法俱时而有。帝纲重重，斯称众妙。现望现何故无因缘义耶？吾友林宰平先生言：“若许前念现亲生后念现者，则唯现行恒转，乃成无因论。以不说现有种故。”此说甚谛。然有难云：“大乘建立种为现因，其本有种，亦复何因？”答言：此不应齐责，请以喻明。今有言张人自生，不因祖父生者，世必诋为狂惑。言张人以祖父为因故生者，则莫不审其为如实之谈。然张人太初始祖更无其祖，以一切生物展转推求，至原生物更无其原故。理必因种，而本有种更无其因，现亦如是。不可推因至穷，遂谓无因。犹不可推祖至穷，遂云无祖。
二者异熟。依增上缘立，与因异性，感第八名言种，令生现行之业种，通善恶，而第八现唯是无记，故果性异因。立异熟名。异类而熟故名。 此义推详前文，功能等感果中。 可按。
三者士用容四缘得非此果一一皆四缘所得，故言容。 然复有二：
一、人士用。谓等流异熟二因，名言种为等流因，业种为异熟因。 所生现行，即色心五蕴集聚假者。 假名士夫，其士夫所作，自念虑之微、至事业之着：总名为所作。 说为士用果。士夫之用、故名。 即前二因远望士夫所作，二因望士夫为近，望此士夫所作故远。 名生此果也。
二、法士用。谓诸作者假诸作具因缘法为作者余缘法为作具，从喻为名。 所办事业。
略举六例心法五，色法一。 以见其概。
心法例一
心法例二
心法例三
前种于后自类种为因缘，俱时亦为增上缘，如前表列种生种处，可按。此依因缘义说作者，依增上缘义说作具。
心法例四
此中现行，谓前七能熏识。现望所生种为因缘，俱时亦为增上缘。如前，种生种例。
心法例五
无为可证而非种之果，然《述记》四十三第二十叶云，亦有展转证得之义，此所本也。盖由无漏种起现行方获证得无为，故云展转。
色法例一
谷等种望本识中相种，即是现行，不可名种。今顺世俗故以种名。又此以谷等种假名因缘，实亦增上缘摄。
四者增上，容四缘得，除余四果，前三及第五， 皆此果摄。通一切有为、无为法。 上述四果，即一心法生时随所望别，义说为四，如第八现识望亲因名言种，说等流果。望增上业种，说异熟果，望因法具云因缘法，谓功能。 逢缘余缘法。 现起作用，因缘法为作者，余缘法为作具，故心等法生。由是说缘生有实作用，不可。说缘生不有作用，亦不可。 说士用果。望余果所不摄法，说增上果。又有异门第八现望第七种，名增上果。八以七为根故， 望作意种，名士用果。第八作意心所种，警发第八心种令生现故。 法无孤起，义匪一端。然复当知，此约染识，说有四果。净识唯三，但除异熟。此中取第八现为例，余准可知。 又若色法，得说三果，谓等流、如谷望谷种，假名等流果。 士用、增上，如谷望人工作具，说名士用果，望水士空气岁时说名增上果。 应如理思。
五者离系，谓无漏断障二障 所证无为。此说无为，约无漏断障所显，不同前士用果中解。
如上五果，随应安立，善巧绝伦，往昔外道有计诸法，常有说诸法断。空宗末流，谈空恶取故。唯识家言因遮常，言果遮断，非断非常，幻灭幻生，宛尔相有，虽幻非空。 此其旨也。有难非断非常义应不摄离系者，不知所随能转，言摄亦得。 问：“从因感果中间亦隔时分不？”答言：不也。若许隔者是法已断，无复有果。人情对畛，计有新起，必须经时。则未知缘起法者，有大胜用，顿灭顿起，情计终不相应。我宗说，从因感果，定不隔时。若种生种此言生者，因缘生也。 或现生现，此言生者，等无间及增上缘生。 前因灭位，后果即生，如秤两头，低昂时等。《三十论》有此喻，其观物入微，举类迩而见义远。俗士何由悟其玄旨。 若种生现，及现生种，俱时而起，无间从因至果定无间隙也。 何疑。世俗不了顿起顿灭义，故疑因果之间必历时分。
上来已说四缘及于五果。附识四。 学者不愚缘起道理，则离识无境，义非难喻，将继此论之。
附识一： 不生灭是体，生灭是用。用中复分体用：功能是用之体，现行是用之用。
附识二： 《唯识二十论述记》四第三十至三十一叶，辨所缘缘云：“遍计所执，说凡夫境。”意说凡夫若心起执，必变为依他内影像相分。按此中内言，显影像相非外，乃内识之相分。又此相分，是依他性摄，故冠以依他二字。 此性性者体也，谓依他相分体。 离言及离假智。谓妄分别。 识有执故。执此以为色声法等，不称所变离言影像。说能执心，名为遍计。遍计所取，名为所执。此谓所执。 是无法，不能与识作所缘缘。所变影像，体是有法，与能遍计作所缘缘，亦不违理。但是凡夫起能执心，当情显现，名凡夫境，非说为境故，即是所缘缘。但作所缘，不能作缘，当情现故，无体性故。如见于绳，眼识无执，是现量摄，得法自性，但见青等离言之境。意识于此，亦自变为离言影像。不知此影像非绳非非绳。非蛇非非蛇，遂执为蛇，不称影像。说此执心，名能遍计，体是有法。所变影像，体亦有法，名所遍计。遍计所取，当情所现，情有理无，理者谛理，此所执境，妄情上有，理实无故， 说为所执，遍计性成。此唯凡夫所行之境，名非圣境。非许无法作所缘缘。录此备考。
附识三： 窥基《百法疏》：命根者，依业所引第八种上连持色心不断功能，假立命根耳。众同分者，类相似故，有人法之别。人同分者，如天同分、人同分。法同分者，如心同分、色同分等。依人法类，假立此名。
附识四： 世学如科学、哲学。 所云因果，自吾宗观之，唯相当于增上果义。此稍治唯识者，所易明也。然即物察理，往往一增上果，而全宇宙为之因。学者即果寻因，初不必计及全宇宙，恒自其最近者以为推征。设秤物之重量为如干，若地心吸力、若气压，固皆为其致此之因。即至迥色之空，或太阳系统以外之他恒星，亦无不与此有关者。故曰，一果而全宇宙为之因也。然学者于此，但取其近缘，若地心吸力、若气压，以明此果之因，则能事已毕。吾人常能由一知二，或由甲知乙者，率此道也。
境识章
昔者小乘外道，并许离识之外别有色等实法，为色等识各别境。此其所持，最顺恒情，而实违理。故不可勿论也。今先破外小，次明自宗之义。破外小中，有通有别。且通破者，外小共有四事，难议离识无境，证非唯识。
一者，处定。设无外境，许有识生。云何此识有处得生，非一切处，如缘西山识，于此山处生，余处则不生？云何二字至此一气读之。 应立量云：缘西山识，于余处应生。宗也。 执境实无，识得生故。因也。 如缘西山处。喻也。 返证无离识实境，则处定不成也。
二者，时定。若无外境，而识得生，即缘西山处识，于非缘此山时应生。宗也。 执境实无，此识生故。因也。 如缘此山时。喻也。 返证无离识实境，则时定不成也。
三者，人不定。若无外境，许有识生，多人同一时、于一处，应定一人见，余不能见。宗也。 执唯识故。因也。 如眩翳人见发等，决定一眩翳人 ，见，余非眩翳人 不见。喻。意云：眩翳所见发，本无有实，故决定随眩翳者见，余人不见。若色等外境，为各为妄识所现，亦无有实，应决定随一人见，余人不见。此以眩翳喻妄识，发等喻境。 今此不尔。多人俱时于一山处皆能共见，非如眩翳所见发等决定随一眩翳人见。 是为人不定。
四者，作用。若无外境，许有识生，云何眩翳人所见发等，无发等用，非眩翳者所见发等，有发等用。发有为髻等用。 量云：眩翳所见发等应有用。宗也。 执无实境，此识生故。因也。 如余发等。即非眩翳所见。 此则返征实境方有用耳。
当时外小以为上述四事，若无离识实境，皆不应成。此则凡情之执，实不称量。知境不如实，名不称量。 欲解其蔽，取譬非远，且举梦喻。梦中无实境，而或有处见村园等，非一切处。应立量云：非梦时境虽无实，而所见事，其处亦定。宗也。 许如是境皆无实故。因也。 如梦中所见。喻也。
又梦境虽无实，而即此处，于或时见村园等，非一切时恒见。比量准前处中可知。
又以幻觉喻。如群翳观灯，皆共见有灯轮。此灯轮虽无实境，而非定唯一见。量云：同于一时，同于此处，而人不定，其理得成。宗也。 许无实境故。因也。 如群翳所见灯轮。喻也。
又如梦中，梦两交会，境虽无实，而有虚妄作用。如男损精，女损血等。等者，谓肢分劳倦出汗等用。
由此，虽无离识实境，而处定等四事皆成。故彼外道小乘引此，四事。 为证不成，此通破讫。
次，别破者。由诸外小复有于色等境，以慧分析，说实有极微。此如近人析物质即色等境。 为元子电子矣。若其流别，略可得言。如胜论者外道。 执有分色。此师说父母极微合生子微，子微名为有分，有细分故，其本微但名为分。然粗有分色。异本微细分色，而实有其体。唯此为眼识等境。 古萨婆多师自下小乘。 执实多微各别为境。此师意说，如色处等为眼识等境时，其实极微一一各别为眼识等境。所以者何？一一极微，体是实有。若多微和合，成阿耨色以上粗显境，但是和合假法。五识缘实不缘假，须有实体方能引生识故。 经部师执实多微和合为境。一处相近名和，总成一物名合。此师说一一实微，非五识境，五识上无极微相故。若多微和合成阿耨色以上粗显境，体虽是假，五识之上有此相，故为五识境。 正理师新萨婆多 执实多微和集为境。和义见前。不为一体名集。此师说诸极微一处相近，展转相资，各各成其大相。如多极微集成山等，多微相资，即一一微各有山等量相，故与五识作所缘缘。 此并非理，应别破之。
难胜论云：汝有分色体，异汝诸细分色，本微 实不可取，宗也。 许实句色故。因也，胜论有六句义，第一实句，有九实，谓地、水、火、风、空、时、方、我、意。参考《述记》五第六叶以下及《二十论述记》三第三叶。 如细分色。《述记》九实一一有细分，此细分色，既非五识所取，即有分色亦然，同是实地等色故。故以为喻。 次难古萨婆多云：各别极微，非五识所缘。宗。 眼等识上无极微相故，因。 如眼根等。此本观所缘缘论。喻但取少分，五识、不缘五根，故以为喻，但非以根与极微相例，大乘根是有，而无实极微也。
又难经部云：汝和合色于识前五 非是缘。宗也。 彼和合色。 体实无故，因也。 犹如第二月。此喻也。经部不说和合色有实体，盖以古萨婆多极微各别被难，遂执和合为五识境。大乘即以和合无实体故，明其非生识之缘。参考《述记》七第十四至十六叶，并观所缘缘论。
又难正理师云：汝相资极微，应不与五识为其所缘。宗。 即极微相故，因。 如不和集相资时。此师以经部和合被难，转计极微相资。不知极微和集相资之时，与不和集不相资时，其体是一，如何相资能为大物？由此，五识上无极微相，故非所缘。此本陈那说。 更有余义，恐繁且止。参考《述记》七第十八至二十叶。
复次；诸言有实极微者皆不应理。所以者何？汝曹有云：阿耨色合七微成，中间一微，四方上下有六微，则中间极微与外六微合，应成六分，与六合故。所合既六故能合应成六。 一处不容有余处故。如中一微之东分，与东方处微合，更不容余五方处微，其西等准知。 既中一极微，许成六分，以此例余，皆有方分。极微有方分，必更可析。云何说为实有？然复有计，微相圆故，所拟东非是东，西等亦尔，无有方分。萨婆多义。 此亦不然。若极微无方分者，便非色法。应立量云：极微应不成色，宗。 不可示其东西等故，因。犹云无广袤性。 如心、心所。喻。 成极微非色已。又汝粗色即诸极微，粗色外无极微，极微外无粗色。当复立量云：汝粗色应不成色，宗。 体即极微故，因。 如汝极微非色。喻。 成粗色非色已。遂立量云：手触壁等应无对碍，宗。 非色法故，因。 如虚空等。喻。 如上三比量，返证极微定有方分。有方分故，必可分析，便非实有。由此说微相是圆，义亦不成。既无实极微，云何更拟次是圆相？故以有无方分征诘，斯极微无实，易以明矣。
问：“若无极微者，佛亦不应说。”答言：为执粗色有实体者，佛说极微，令其除析，非谓诸色实有极微。《大论》五十四“佛说极微有五胜利，一以与二空为方便故”云云。《义林章》。此中意说：修法空观，要析诸色，先至极微。断者烦恼，得入空故云云。 诸修唯识观者，于粗色相，以慧除析。析者分析，除者除执，外小亦分析，而不能除执，此以除言简之。 至不可析，假说极微。大乘说极微有方分，非不可析，以更析便不名色，故云不可析。至下自知。不同小乘说有实体，名不可析也。 如吾顷所凭之案，若依彼坚相髹相等，一一以思除析，渐次除至不可析，假名极微。如思析面为线，析线为点，至点更析，则空而非色，故说此名不可析。然点线面，本形学名词。此中强借用之耳。 此犹有方分。极微体即是分，方亦分也。 若更析之，便心相变似虚空现，不作色相现，故说极微是色边际。此则大乘义也。外小极微亦以慧分析而建立，然执有实体。大乘则无实极微，但依所析色而假说之。一诚一妄，语岂同年。
上来已辨，极微非是实法。经部师等等，余正量部等。 则复转计，更以现量证外境有，以为诸法由量刊定有无。一切量中，现量为胜，有三量故，言一切，取现境故；证自相故，说现胜。 故举此为征。如世人言，我今见色乃至触触，下触字，名词谓色法。 若无离识实境，宁有此觉，我今现证如是境耶？其为说如此。夫言法之有无，宜以现量楷准，此诚缔论。独其所谓现量者，则以眼接色乃至身触触，而有色等觉云尔，故亦说名现觉。斯为近似乱真之说也。据实言之，有色等觉时，即执心外别有其色，内外已分，不名现量。所以者何？眼等五识及俱意，现量证境时，不曾外执，无计度故。三分别，详《转识章》。 后时意识分别，乃判内外，参考《述记》四十三第十一叶。 故色等觉，唯在散位意识。觉意识虚妄分别。 与正见，五识及俱意现量。 二时不俱。则此觉时，能见五识及俱意。 已入过去，宁许有是现量证外境有。应立量云：起此觉时必非现量，是散心位，宗也。 能见已无故。因也。 如散心位缘于过去百千劫事。喻也。 又我所谓现量，既不执外，斯乃证外境无，
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:25:15-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
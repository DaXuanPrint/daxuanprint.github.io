<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="自序,1~50,51~100,101~150,151~200,201~267,水镜回天录全文在线阅读,水镜回天录全文在线下载,大玄古籍书库">
<meta name="description" content="上宣下化老和尚著述。众生习善，耳提面命，三诲五教，犹不奉行。若遇恶缘，念念增长，无教自通，迷途知返者鲜矣。故譬如水中之月，镜里之花，有影而无形，此正所谓不可希望之希望，不可成就之成就；故名之曰“水镜回天”云尔。_水镜回天录_全文在线阅读_水镜回天录_全文在线下载_大玄古籍书库">
<title>水镜回天录_宣化上人_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">水镜回天录</span> <br/>
          作者： <span class="inputVal" id="bkauthor">宣化上人</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]118889</span> <br/>
          说明： <span class="inputVal" id="bkdec">上宣下化老和尚著述。众生习善，耳提面命，三诲五教，犹不奉行。若遇恶缘，念念增长，无教自通，迷途知返者鲜矣。故譬如水中之月，镜里之花，有影而无形，此正所谓不可希望之希望，不可成就之成就；故名之曰“水镜回天”云尔。</span> <br/>
          封面： <span class="inputVal" id="bkimg">Z_2706.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]水镜回天录
[book_author]宣化上人
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]118889
[book_dec]上宣下化老和尚著述。众生习善，耳提面命，三诲五教，犹不奉行。若遇恶缘，念念增长，无教自通，迷途知返者鲜矣。故譬如水中之月，镜里之花，有影而无形，此正所谓不可希望之希望，不可成就之成就；故名之曰“水镜回天”云尔。
[book_img]Z_2706.jpg


[book_title]自序
静观三千大千世界，恶业弥漫。国与国杀，造成世界战争。家与家杀，造成乡里战争。人与人杀，造成彼此战争。自与自杀，造成心性战争。乃至空与空杀，水与水杀，造成有形与无形──等等战争。悲夫，痛哉！
无量浩劫，莫不皆由杀业造成。吾人若不及早觉省，戒除杀因、杀缘、杀法、杀业等，势难挽回浩劫，而获安乐。浩劫因杀业而生，杀业因心而生，若心不生杀念、盗念、邪 淫念、妄语念、饮酒念，严持五戒，勤修三学，则一切恶业即蠲除矣。本来面目不难认识矣，本有智慧自然现前矣，本地风光别有妙趣，其味无穷矣！吾人其欲尝试之？净其意志，回心向善，发精进勇猛心，立志修成道果。广度同伦，共登彼岸，与诸上善人，欢聚一处，不退菩萨，永作伴侣。予之水镜回天录所以作也，亦即为此。
然此事说来容易，行之甚难。何以故？众生习善，耳提面命，三诲五教，犹不奉行。若遇恶缘，念念增长，无教自通，迷途知返者鲜矣。故譬如水中之月，镜里之花，有影而无形，此正所谓不可希望之希望，不可成就之成就；故名之曰“水镜回天”云尔。
一九五二年十一月十七日
岁次壬辰．弥陀诞日
安慈　识

[book_title]1~50
1. 今时
今时者，何时也？乃众生将灭亡之时也。纵观法界，国与国战，家与家战，人与人战，以致引起世界与世界大战。古人所谓“争地以战，杀人盈野。争城以战，杀人盈城。率土地而食人肉， 罪不容于死。”深望各国元首，体天地好生之德，发政施仁，去争化贪，舍己救人，自利利他。视宇宙犹一家，视众人如一人。倘有一人被杀，如吾杀之。一人被欺，如吾欺之。时刻反省，庶不致获罪于天，吾所祷也。
2. 昨日
人生五十，而能觉四十九岁之非者，及不失为改过迁善之君子也。古人云：“悟已往之不谏，知来者之可追；实迷途其为远，觉今是而昨非。”佛教云：“我昔所造诸恶业，皆由无始贪瞋痴，从身语意之所生，一切我今皆忏悔。”“罪从心起将心忏，心若亡时罪亦无。心亡罪灭两俱空，是则名为真忏悔。”望法界有情，熟读此文，仔细玩味。躬行实践，痛生忏悔。孔子云：“过而不改。是为过矣。”以是之故，过则勿惮改，善莫大焉。
3. 明天
生乎今之时，必须立志做一新伟人。汤之盘铭曰：“苟日新，日日新，又日薪。”康诰曰：“做新民。”观夫现代科学武器日新月异，虽云进化，不啻进毒。以人命为儿戏，为试验品。以强权满足私欲。何不思洗涤身心，刷新积垢，痛改前非，生大惭愧，创造新生命，做一充满活力之新伟人？为法界众生而立功，为万国同胞而立德，为天下苍生而立箴规。所谓慈祥代天宣化，忠孝为国教民。
4. 常仁大师──即王孝子
大师藉吉林省双城县，正黄旗四屯人。生于晚年清末叶。未曾读书，而兼性纯朴，得天独厚。年十八岁，受杨一庐墓影响，而发心向双亲晨昏定省。其父染有阿芙蓉癖，大师做工得钱而供给之。每吸 烟时，大师则躬亲在侧，侍奉不怠。而其父素有烟迷之疾，逢烟则睡，或久或暂。大师必俟其醒而后始就寝。日日如是。
一日其父醒觉，生大惭愧。曰：“吾吸烟即睡，而汝侍立，不肯就寝，日间又要做工，长此以往，将累坏汝矣！吾决意戒除烟癖。”师对曰：“请勿戒除，儿虽无能，但勤于工作，尚可供应 烟资。”其父曰：“汝之孝思，诚属可嘉！唯吾不忍见汝太过辛苦。如汝不顺吾意，遂吾戒烟之志，即非吾子也。”由是师不敢复谏。
师二十八岁时，其父母于一月中相继逝世。安葬后，师即夜守墓于露天中，日工作于炎阳下。经过兼旬，乡亲戚友等始知。于是集资结茅，以避风雨。而门窗未造，仅用木板遮挡。
一夕，二狼突至，扑门而入，师大怖畏，欲逃无路，防御无能，惟闭目待噬，而心如兔蹦，忐忑不安。自思为亲庐墓，虽被狼吞，亦属死得其所矣。此时两狼采取前后夹攻策略，各以前爪搭于师之左右肩头，嗅嗅不已。师于此际，放下身心，摄念观空，洞悉一切无常无我，但默诵念南无阿弥陀佛圣号不辍。时间不知过去几许，而狼竟自动撤退离去，并未伤师毫发。师大奇之。继思此必有佛菩萨默默中护佑，故有此感应，否则岂能复有命在？由此念佛诵经日益精勤。
一日其妻至，劝其返室，否则离婚。师不答。旋复偕男友表现出亲昵行为，师亦不为所动。彼相偕离去，不复扰乱其孝行。
村有孟豆腐匠者，乃一勤俭之农夫也，闻其风而受感化，发心做护法，供给饮食，风雨无间，瞬息三载已逝。师立志止语，不吃烟火熟食，日仅以生米面 合冻水疗饥渴。常坐不卧，修习金刚三眛不坏法身，轻安屡现，妙定恒生，因果轮回，了如指掌矣。
师有俗家侄女，志欲出家为尼，而家中不许。女往就教于师，凭其决定可否。但师已止语，始终未发一言，久久始去而免缠扰。
师于静定中，观察其胞妹商夫人，因家庭争吵而萌自杀之念。于是以简单字条示孟老修行，令其往劝不可自杀。孟即至商宅，睹其妹正对镜梳妆，流泪哭泣甚悲。孟云：“汝兄已知汝受委曲，使我来劝解汝。切勿意气用事，致铸成大错，遗憾无穷。”商夫人惊诧之下，幸获再生之希望。
某日，其外甥王克勤被仇家会土匪所绑架，目的非为勒索金钱，而志在杀害，报仇雪恨。师于定中以妙观察之力，洞悉其事。适于此际，匪徒放枪射击其甥，师以神通妙力拨枪落地，其甥逃跑无纵。然冥冥之中有索命鬼，未得偿命，不肯罢休。知为师所阻，乃寻其二胞弟，附其体，手持大刀至坟。扬言：“王孝子，汝能救外甥，今吾杀汝胞弟抵偿。”言讫作自刎状。但刀虽举于空，不能下落，师毫不为动，趺坐默诵金刚般若波罗蜜经，相持甚久。
斯时孟老修行心惊肉跳，坐立不安，忽忆孝子坟或有事故发生，急往视之；果见此怪状，逐夺刀解围释怨，超荐冤魂。
师庐墓守孝，不语，生食米粉，又已三年将满。端坐思惟，千广二山，乃修行老比丘参禅习定最佳寂静处。拟守制圆成后，则潜往修圣行。遁世出尘，志在独善，而期得大解脱，成菩提圣果。俗云：“一子得道，九祖超生。”忽于定中觉照，知明日必有贵人降临。于是秉诚相待。次日上午十时许，来一挑高担之穷和尚。师以心问彼：“从何处来？”僧以口答曰：“自千山来，特为汝指点前途方针，予本明朝遗臣，看破富贵如春梦，功名似浮云，退隐岩穴，专心致志，期悟无生。蒙佛慈悲， 年虽三百余岁，仍然健壮如昔，不知老为何物。汝诚心守墓，孝感动天，德化群伦。缘在双城，非在千广山也。”
师庐墓六年，禅定三昧成就卓著，不可思议境界现前。神通妙用，潜移默化，度人无量，妇孺受教，达贵皈依，孝德广被，普及群伦。除服日，周围四十八村父老兄弟，联合举行盛大庆祝仪典。并宣誓结盟，拥护三宝。启建三缘寺，永作道场。
当时双城县后九家子吴宅，阖加八十余人会议，迎请师至其府中闭关，虔心供养，恭敬礼拜。某年六月二十五日，马王神诞，吴宅惯例，杀诸祭祀，以邀神庥。正捉祀猪时，而猪即逃走，越数高垣，入师关房中，跪于师前，两眼流泪，悲鸣不已。吴氏眷属目睹此异，不胜惊骇，叹未曾有。师语猪曰：“汝业报所感，当往认账。汝脱此业报之身，吾即超度汝往生人道；莫昧夙因，专修梵行，功圆果满，当证菩提，永脱轮回之苦，而获涅槃之乐，岂不善哉。”其猪闻已，欣然受教，自往就戮。
后师约吴氏昆仲，谓之曰：“今日所杀之猪向吾跪拜求救，贤眷属各皆见之矣。”对曰：“然。”师曰：“自今日始，府上若能阖家茹素，永断宰杀，吾则仍居于此。如或不然，吾即他往。不再接受君等供养矣。”吾氏昆仲急召集家庭会议，一致通过，全家皆食斋 ，不复杀生。即所雇佣农工人等，亦皆素食。（笔者曾亲至吴家调查此事之详细经过，果为事实。）由此影响，四乡吃素风气大开，皈依三宝者达数万人之多。
中国风俗，结婚第一年正月必赴岳家拜年。吴国忠之孙伉俪循例，乘马车往岳父家拜年。二地相距百余里，行至中途，突见大师亦坐于车内。问之欲何往？曰：“跟汝往岳家逛逛去。”新娘认为彼衣服褴褛，头面垢秽，观瞻不雅，请勿偕往。 师曰：“汝等不往，我亦不往，否则吾必同行也。”彼夫妇无奈，祇得驱车返舍。不久闻所经之路，前边土匪数百，正在洗劫来往行人车辆，抢马绑人，勒赎钜款。及视车中大师，竟不知何时已离去。询问其堂祖父国选翁，则云：“吾与老修行共打坐片刻，未起于 座。此必老修行化身拯救汝等，速叩谢之。”
修行功夫颇有相当之程度，则必现种种境界而考验之。一日，师所居之关房，忽然起火焚烧，房中储存火药两吨余，子弹四箱两万发，如被波及，则全宅必毁。当时有十余名工人首先枪救，合力托拽大师，而大师犹如石像，重逾千斤，寸步难移。吴宅小童等，则见房上十数个王孝子以水灭火，不久之顷，其火自熄。人皆称为咄咄怪事。其后大师语吴国选曰：“此火乃我性中所招感。当时吾如定力不足，稍为动摇，则我此肉身已化灰烬多时矣。危乎哉。”
时值日寇入侵，我国东北遍地混乱，军匪不分，烧杀抢掠，绑架勒赎，无日无之。吴为地方首富巨族，久为劫掳对象。但畏其人众枪多，未敢轻举妄动。于是纠集匪党三千余众，围而攻之，是时吴氏眷属早已避居双城县城里，家中只留守门及工人共七人而已，实难防御。然贼匪远望吴氏墙头，竟有无数官兵荷枪实弹相向。已接近围墙者，因门墙坚固，亦无法攻破。乃以柴草满载车上，纵火焚烧，然后将车推至门前。尔时天忽骤阴，大雨倾盆，将火浇熄。匪计已穷，互相诘责曰：“吴氏乃地方大慈善家，我等不应抢劫，否则必遭天谴，火速撤退。”事后师告吴氏 曰：“今日乃关公显圣，吓退众匪，保护善良。城中关帝庙泥马累至通身流汗，如水洗矣。”次日消息传来，果如所预言。
中俄战争英雄韩光第旅长族人韩立中，字树栋，留学日本。归国后任县政府首长。其夫人宿植德本，善根深厚，信仰正教。前往拜访大师后，其妻感觉大师每日坐其顶上。因复往请问，以和因缘而有此相？师示之曰：“汝前生皈依吾 座下，顶戴奉持吾法，心意恭敬，虔诚恳切，供养于吾，故有此感应耳。”立中夫妇聆教生大欢喜，乃发愿皈依三宝，拥护建造寺院。三缘寺各工程，多赖其大力推动于支持，得以竣工。师循业示现病相，全身生满疮痍，不食不语旬日，亦不睁眼。众弟子尽皆惊惧，束手无策。韩氏夫妇则长跪不起，痛哭流涕，经三日夜，请师住世，勿入涅槃，师病果不药而愈。
孙成发者，乃新五屯居民，亦曾守孝，人皆敬重其品德。与师结为同参，出入相偕，人称之为孙老修行。有族弟名成宽，素不信佛。日本修造平房站军事区楼宇，其子在厂中工作。厂中铁钉数箱被盗，日人怀疑为孙氏子所偷盗，逐将成宽父子拘捕。严刑逼审，以水灌入鼻孔，饱而复吐，死而又生。然正当孙氏父子于非刑难煞之际，忽见大师及成发二位老修行立其侧，手持念珠，称念“南无阿弥陀佛”不绝，而彼等则毫无痛楚之感觉。旋获释放，驱车至寺，叩谢大师。从此亦皈依，信佛茹素矣。诚佛法不可思议哉，
李景华居士住前兴隆，年三十五岁结婚。十余年来未有所出，秉诚往拜求大师，愿得佳儿，则永护道场，供养道粮；每年助小麦五吨，银洋两万元。师首肯曰：“善，汝发此大善心，吾为汝祈请十方诸佛菩萨，当满汝夫妇之愿。然仍须好自为之，加功进步，勇猛精进，以邀神庥。”于是李氏夫妇即请求皈依三宝，终身茹素。后于一年中，果得麟儿，聪明异于常童。能言即日日念佛不辍，尤善焚香拜佛，敬重僧人。余（笔者）曾数至李宅，此子待余非常亲切，留余食宿，数日 始放行，足征其夙根深'厚，将来定为大护法也。
日本侵占东三省，伪设满洲帝国，皇帝为“康德”（即清逊帝宣统）宫廷内府大臣熙洽，因涉嫌不忠，待惩处，惴惴不安，拟自裁。持手枪向头欲射击，忽见一头陀僧立于面前，谓之曰：“汝之嫌疑不久当大白，切勿自杀，并当为百姓谋福利。”如是者三现其身，熙大臣问师何名及居处。答曰：“吉林双城县平方站三缘寺住持常仁也。”翌日嫌疑案果获无咎解决。熙即派人至 双城县调查，果有常仁大师其人。于是亲致谢意，并送匾额以为纪念，题曰：“孝行可风”永垂纪念。影响所及，军警文化界人士望风皈依者，不可胜数也。
师于民国二十八年接北京上房山清池老和尚法，回寺举行升坐大典。于三月十七日，师之诞辰，有数千里之外居士亲来道贺，甚多达官贵人等约五千余众，日本军区司令官亦来参礼叩拜。平房乃军事秘密禁区，不准通行，是日亦开放任何人往来，真乃盛极一时之创举，咸叹为稀有。余亦躬逢其盛，即以偈贺之曰：“舜其大孝感动天，象为 之耕鸟耘田。吾师今日更至孝，天人同庆佛开颜。”
是日有二童子送鲜桃一筐十余枚，味甘美异常。时值寒季本无桃，故人咸云为天仙所送。庆祝升座后，决议兴建丛林，增加僧舍，留单接众，成立十方常住，然需款颇钜。当时有某位富商欲独力包修而师婉却之。席云：“十方道场应由十方檀越布施种福。故吾愿次第行乞化缘，集腋成裘，群策群力，众志成城，而为万姓植德本。”于是偕余沿门募化，不越贫而从富，不越贱而从贵，大慈平等，广度群机。
忆其时东井子村张姓者家豢狼犬甚恶，村人畏之如虎，无敢过访者。师与吾登门募缘，而其犬竟驯如绵羊，摇尾欢迎不吠，人皆异之。
一次募缘至吴家窝堡吴文会家中，余与师闲谈，检讨劝募所得款，数目颇钜，甚为可观。言下师甚自骄，踌躇满志，谓所有布施者皆因素闻孝子光名，故乐于踊跃捐助，非他人提倡所助也。余遂沉默不言，以示抗谏。是日上午八时，师偕同区村乡屯首长富绅等十余众，出动沿门劝募，至十一 时回吴宅用斋。午餐后合计所募款，仅得二十四元，打破以往最少之记录。余笑谓师曰：“今日方丈和尚王孝子之光与名何往乎？”师曰：“汝勿复藏舌缄默，吾已知失言实则借汝光至大，仍希汝出广长舌相，尽力合作。”余曰：“唯。”
当时有张木匠者，余谓之曰：“吾寺修工，君当助十日木工可否？”曰：“可。”余问曰：“工价若干？”曰：“十二元。”余曰：“君助四人工资可否？”曰：“无。”余曰：“君袋中有。”果然不多不少四十八元，彼不胜惊骇，叹神奇之至。
中国风俗，妇女喜欢吉祥话，即广东人所谓“好意头”。故一般有子女者，皆抱至大师面前，请问好养否？师皆以好养答之。余私问大师曰：“方丈和尚您确知其子好养乎？缘何皆以好养答之？”师曰：“彼愿听此吉 利话故也。”余曰：“从前某妇问其子，您答好养。未及三日，其子竟亡。”师复曰：“如何是圆满答覆？”余曰：“再有此等事件可令问我。”一日过，有人抱子来问，余曰：“汝子易养否？须问汝自己。何以故？譬如汝子本来长命，吾亦告汝易养大成材。但汝肆无忌惮造业，而夭折其寿，则谓吾言无验。反之，汝子本来短命，吾亦告汝不易养大，但汝时刻省察作德，而增其年，亦谓吾言无灵。故须反求诸己，莫向外驰求也。”
于哈尔滨遇一洋神父曰：“佛教拜神像乃是迷信行为，有何益处？”余答曰：“汝不拜偶像又有何益处？”曰：“不迷信。”余曰：“佛教拜佛乃减轻吾我贡高之骄傲习气，亦是最佳之运动，增强身体之健康，尚有更益于此者乎？至于汝所谓迷信者，本极平常之名词。须知信迷者实为大错，何以故？所谓迷信者，乃凡夫也。凡夫虽迷，然能有求信正法之心，将来决定成佛，毫无疑义。信迷者，外道也。外道虽信，然盲目相从，入于邪途，迷而不觉，造业受报，苦不可言，求出无期。又有迷不信者，天魔也。天魔既迷而堕入魔王眷属，更不信正法，尤苦恼无边。复有信不迷者，圣贤也。圣贤因信正法，果得觉悟。般若常明，照破迷闇。斯乃最胜方便门也。
广岛被原子弹摧毁，日本无条件投降。中国同胞厄运末了，东北复被俄人侵占，抢掠烧杀，拦路打劫，无恶不作。余陪同方丈携款百万元而返寺，遇俄兵数名，强行搜抢。再此无力反抗情况下，方丈只有合掌称念“南无阿弥陀佛”万德洪名不辍，结果一毫未被劫损。至寺中，余提议时局动荡不安，应停止工程，以待机缘。方丈曰：“否。”余曰：“吾不复参加募 缘工作矣。”从此云游各处，普化群机。而大师仍披精进铠，作众生良福田。建造梵宇毕，赴北京坐化，圆寂于拈花寺，享年七十又二，戒腊二十二寒暑。
5. 业感交织因果递偿
法界非大，微尘非小。何以故？一切即一，一即一切。然更有微妙难思议者，其惟业感交织如网，因果递偿似轮乎。举凡国与国之间，业感交织，因果递偿，战争不止，杀戮难停，有增无已，乃至亡国灭种，同归于尽而后已。语云：“种善因结善果，种恶因结恶果。”诚哉其言也。家与家之间，亦是业感交织，因果递偿，逢恩则和，遇冤则报，自不明了。甚至终日咻咻，一生哓哓，有谁觉晓？经云：“纵使百千劫，所作业不亡，因缘会遇时，果报还自受。”吾人所作所为，岂可不慎如临深渊，如履薄冰哉！
6.佛教为什么未能普及
我们佛教是具足圆满真理的宗教人类旅程中必经之途径的宗教，然而为什么这样久远的时间，未能普及于社会群众方面呢？原因有二：其弘法方式古老笨拙，不能圆融无碍生动活泼，使听者沉沉欲睡，格格不明。其二，佛教徒本身缺乏团结精神，各自为政，互相攻讦，彼彼皆非，我我自是，伤若不及早，改进不末何待。
7. 人以类聚
云何人以类聚？所谓“善一伙，恶一群。什么人找什么人。”士人与士人为友，农人与农人为友，工人与工人为友，商人与商人为友，官人与官人为友，佛教徒与佛教徒为友，道教徒与道教徒为友，耶教徒与耶教徒为友，回教徒与回教徒为友，军人与军人为友，匪人与匪人为友，正人与正人为友，邪人与邪人为友。各从其类，结为党羽。同行妒嫉，又成冤家，互相敌视，势如水火，各不相容。初则友善，继则仇怨，久则吞食。以强凌弱，以众欺寡；有强权无公理，造成今日之惨局。业报循环，轮回不已，羊复为人，人复为羊。
楞严明训，即所谓羊有羊国，马有马国，牛有牛国，猪有猪国，狗有狗国，乃至蜂有蜂国，蚁有蚁国，蚊有蚊国，虫有虫国，各从其类。力大者为王，众多者为国，宿业相寻，丝毫不错。以佛眼观之，颠颠倒倒，忽然而天，忽然而地，忽然而人，忽然而鬼，忽然而畜生，忽然而修罗，忽然而蜎飞蠕动，依业受生还报而不自知，甚可怜悯。
古人云：“脱马腹，入驴胎，阎王殿前几度回？始从帝释门前过，又到阎君锅里来。”由此观之，头出头没，倏死倏生。如微尘之无定，随业风而浮沉。流转六道之中，而无止息。
8. 中道了义
何谓“中道了义”？“不偏”谓之中，“修行”谓之道，“尽矣”谓之了，“宜乎”谓之义。夫中者乃无太过、无不及也。太过者当损之，不及者当益之。既不落空，更不着有，斯名中道。真空理体，亦名实相，亦名真如，亦名自性，亦名佛性。和盘托出，亦即等于○字。惟此○字，实乃天地之祖，诸佛之父，万物之母，微妙之源。生生化化，无不从此出，亦无不还归于此，所谓“真空不空，妙有非有。”明乎此，方可称为无心道人，超出数外，永脱轮回之苦，逍遥自在，了脱生死之活死人也。
9. 乐是苦因
娑婆世界是万苦交煎，万恶充满的。所谓苦者，有三苦八苦、无量诸苦、言之不尽，语焉难穷。三苦者何？即苦苦、坏苦、即行苦也。八苦者，即生苦、老苦、病苦、死苦、爱别离苦、怨憎会苦、求不得苦、五阴炽盛苦也。最乐莫如着华服，然而新衣着体， 犹如桎梏加身，尘染汤沾，动生懊恼，你说是乐是苦？最乐莫如食善味，然而珍馐百味，日食衹是三餐，多则百病丛生，呕泻随之，你说是乐是苦？最乐莫如住华屋，然而大厦千间，夜眠不过八尺，经营管理，费尽心机，你说是乐是苦？
10. 火宅无安
我们现处之境地，终日惶惶，苦难重重。今天地震，明朝山崩，后日海啸。种种灾劫，般般痛楚，无有已时。故古人云：“三界无安，犹如火宅。”昔莲池大施舍俗出家，然仍返室探视眷属者再，其 妻具大智慧，有大善根，思有以助之，乃设大方便于其室内，挖一土坑，蓄以火种。大师又返，甫入室则足落火中，大惊曰：“此乃火坑乎？”其妻曰：“既知是火坑，幸勿复返。”师大悟，卒为佛教翘楚焉。
11. 悌敬之道
昔汉朝时，孔融年方四岁，有友人送梨一筐，诸兄皆拣取大者，而融则取其最小者。人或怪而问之，对曰：“诸兄年长于我，故应食其大者。余年最幼，故宜食其小者耳。”如孔融者，其年虽幼，深明悌敬推让之道，诚足以讽世矣。
12. 忠于职守
吾人处事接物，必须有责任感，克尽职守，切勿因循敷衍了事，苟且塞责，自误前程，遗憾无穷焉。故待人以忠，人待己亦必以忠；待人以伪，人待己亦必以伪。所谓欺人者自欺也，害人者自害也。货悖而出，亦悖而入也。岂可不慎之哉。
13. 信之重要
信为修道之源，功德之母，能长养一切诸善根力故。佛法如大海，唯信可入。故信之一字，即了脱死之要诀，返本还原之奇方；烦恼流中之宝筏，无明窟里之火炬；歧路险途之导者，苦海波涛之南针；三途八难之圣师，六道四生知觉愿。故信，人必不可忽者也。古人云：“人而无信，不知其可也。”
昔有二比丘，往见释迦牟尼世尊，途中渴甚，觅水不得。见一人头骨内有少水，但小虫游泳，似极快乐。一比丘取水而饮，并让同伴饮之。同伴曰：“此水有虫，戒不许饮。我虽因渴而死，亦不愿犯戒以生。”其后果然乾渴亡于途。其饮水比丘得见佛面，顶礼佛足白佛言：“弟子同行某比丘，途中渴死，望佛慈悲救度。”佛告饮水比丘：“彼因谨守戒律，信心坚固，至死亡相逼，亦不违尸罗。已承佛威神，先汝而至见佛闻法。”彼乃真信比丘也。
14. 礼仪
礼者立也，故孔子云：“不知礼，无以立也。”又云：“生事之以礼，死丧之以礼，祭之以礼，可谓孝矣。”子夏问孝，子曰：“色难。”子游问孝，子曰：“今之孝者，是谓能养。至于犬马，皆能有养，不敬，何以别乎？”颜渊问仁，子曰：“克己复礼为仁。”曰：“何谓克己复礼？”曰：“非礼勿视，非礼勿听，非礼勿言，非礼物动。”
15. 廉洁
昔帝尧求贤以让天下，闻有巢父、许由二贤者，清廉自持，亲往访之。见巢父而致来意，欲让其帝位与巢父，父闻之急掩耳而避，就水洗耳。适许由亦牵牛饮水，怪而问之。父云：“方才帝尧欲以天下相让，污吾耳，是以洗之。”由云：“今汝洗耳水，吾牛岂可饮此浊水乎？”于是引牛至上流而饮。此二人之廉洁尚矣乎。
16. 耻躬不逮
伯夷、叔齐兄第二人生于纣王之时，周武王吊民伐罪，兄弟并马而谏，谓不可以臣伐君，致天下祸乱。武王曰：“纣王宠妲己，斫朝涉之胫，剖孕妇之腹，荒 淫无道，残贱百姓，天下共弃，诚乃独夫。吾诛此一夫拯民于水火之中，何祸乱之有？”遂灭纣而改国号曰周。伯夷叔齐耻食周粟，乃于首阳山忍饿而死，民至今称其义，其知耻者焉。
17. 品德
人类所以为万物之灵者，因人能修其品德也，故言必忠信，行必笃敬，待人以诚，教人以切，待人以礼。行有不得，反求诸己，去私守公，上体十方诸佛无缘大慈，普度一切众生同出苦轮，皆成佛道。下念三途眷属，无间罪报，速应救拔亲友，共离鬼狱，齐证菩提。常存此心，坚固行愿。若此目的未达，誓不休息。 敦品立德，必满斯愿。
18. 倭奴侵华
脚踏须弥头顶天，单手敢把太阳换。
东方西方成极乐，南京北京共团圆。
澄清宇内刀兵息，造福人群德政宽。
法界同伦身康健，齐赴菩提觉果筵。
19. 修菩萨道
菩萨，梵语菩提萨埵，汉译觉有情。谓修诸利益众生行门，自觉觉他，自度度他，屈己待人，慈心接物，正大光明。凡一举一动皆为救济众生，所以名觉有情也。发菩提心，行菩萨道，贵在坚固永恒，不变誓愿。披精进铠，持般若剑，斩杀六根之狂贼，捉拿六识之阴鬼，扫除六尘之染魔，勤耕六度之法田，灌溉六道之芳园，栽培万行之华实，涵养不坏之金躯，成就难思之佳果。万德圆足，灵光独耀。八相成道，百界作佛。至此大丈夫之能事毕矣。
20. 报父母恩
为人子者，首先当知父母恩比天更高，比海更深。若不思报恩，实应生大惭愧，枉自为人矣。欲思图报，必先敦品立德，务本修道，所谓“一子得道，九祖超生。”岂可懈怠乎？谚曰：“百善孝为先。”真能修道者，才是真孝。真孝者，即是真报父母恩。故应认真脚踏实地，向前迈进。切不可躲懒偷安，虚掷岁月。非但难报父母恩，亦难于自救自度也。
21. 郑德纯孝
吉林东五常县郑氏之子，名德。生性即知孝顺双亲。晨昏定省，毕恭毕敬，一切饮食先奉慈严，而后始自食。
于是孝德彰闻，遐迩钦风。而一切外道论师，旁门邪众，纷纷造访，欲度为己用。各逞其三寸不烂之舌，一味胡说之口，悬河狡辩，难启童子之信心。长江浪谈，弗移幼稚之诚志。
或谓吾道最第一，将来万教归一，众人皆为吾徒，汝今先入吾道，未来即是师兄。德云：“余年尚幼，且先承欢膝下，略尽子职，待年稍壮，择其善道而从之焉。”
或谓吾道最大，儒释道教祖师是我儿孙，汝今认祖归宗，乃是最孝顺佛家儿孙。德云：“吾现思想幼稚，不适宜于大道。譬如读书，未有不入初级而先入大学者。”
或谓吾道最为根本，为万教之母，落叶归根，诸佛本源，无出此道者，汝宜速入吾道。德云： “吾之所谓根本者，则异子之所谓根本也。孔子云：‘君子务本，本立而道生。孝弟也者，其为人之本欤。’”
或谓吾道最灵验，八万大劫，未卜先知，过去现在未来无所不晓。汝不可信其他教门，入吾之道，即是现在活圣人。德答曰：“吾闻孔子云：‘攻乎异端，斯害也已’。惊世骇俗，仁者不为。况直心是道场，吾不欲学此识心作用之非究竟法。”
德年十一岁时，吾亦闻其贤孝之名而往访之。方进其院，德自牖隙窥视，谓其母曰：“今日吾师来矣。”其母曰：“谁为汝师？”德曰：“已进院门矣。”即出室迎接，若已相识然。
吾进门后坐于炕上，与其晤谈，问彼曰：“谁教汝日日向父母顶礼？”德答云：“因有亲属王某，世居双城县，而该县有十四位孝子，皆叩礼双亲。故发心效法之耳。”余又问其父母：“曾行何阴骘而得如此孝顺子？”其父曰：“我自有生以来，未做任何善事，也许是我祖先曾植福德，故得孝子贤孙，使我老夫妇二人无忧无虑，无烦无恼，家庭快乐，佛光护佑，阳春满室尔。”
谈论毕，余欲起坐离席，而郑德迅速将吾鞋收藏他室，然后返回长跪言曰：“今天师父初至德家，务请赏光在此午膳。我亦无甚佳肴供养，衹很简单吃一点家常饭而已。”余点头允诺。饭食已讫，余令郑德取鞋与吾。吾问郑德曰：“汝今皈依吾，称吾为师。是欲听师教耶？抑欲师依汝教耶？”答云：“遵师训诲，依教奉行。”吾复曰：“汝留吾食，为何先收藏吾鞋？此乃强制段，对师为大不敬。”德即长跪顶礼悔过，誓不更犯错误矣。教其专修净土法门，勤策三业，一心念佛念法念僧，栖神安养，除读书作课外，有暇即念南无阿弥陀佛万德洪名不辍。
随授一偈曰：“念佛能念无间断，口念弥陀打成片，杂念不生得三昧，往生净土定有盼。终日厌烦娑婆苦，才将红尘心念淡，求生极乐意念重，放下染念归净念。”
22. 禅宗略说
禅宗为佛教五大宗之首。传佛心印，直指人心，见性成佛。达摩西来，极力提倡。当时佛教，崇尚文字般若，互作词句之较赛。讲经则争长论短，说法则己是人非。各立门户，舌战纷纭。独树异帜，巧辩无碍。著书立说，抑人扬己。舍本逐末，教理纵横。生公受谤虎邱，顽石点头。宣师隐迹于终南，天人送供。智者演教观，庐山弘净土。传者尚之。学者迷之。莫衷一是，无所适从。歧路徘徊，望洋兴叹。故我初祖，救偏补漏。慈示离言，不立文字，即心是佛。衣里宝珠，非从外得。集中精神，专心致志。迨一旦豁然贯通，则众物之表理精粗无不到，而吾心之全体大用无不明。大彻大悟，返本还原。始信世尊拈花，金色头陀破颜微笑，原来如此。以心印心，教外别传。自性自度，如筏喻者，岂有他哉。
23. 教宗略说
教宗注重善巧方便，丽词美句，名相熟练，分科判教。义海澎湃，法理幽深，摄听者之众心，收观闻之散念。如入三昧之室，若登六欲之天。重重深入，步步高升。欲罢不能，难窥源底。天台四教，贤首五宗，唯识法相，各有专长。虽未必入主出奴，然偶亦薄人厚己，明眼善知识每感痛心疾首。教纲之不振，人才之难求，故愿以身示范，行头陀行，修六度门，百折不挠，万苦甘受。纷身碎骨，在所不辞。勇猛精进，誓愿宏深。舍己为他，普度有缘。观机逗教，应病予药。不厌疲劳，头目脑髓，身心布施，无非欲令众生返迷归觉，蠲邪趋正。早证菩提，速圆圣果。是以权实互用，顿渐兼施。慈运无缘，悲怀同体。出广长舌，苦口婆心。诲人不倦，律己精严。作法门龙象，为人天师表，长劫行菩萨道而不休息。
24. 律宗略说
律宗全示戒学，注重规矩法则。行住坐卧，四大威仪严整，身口意三业清净。所谓优婆塞优婆夷在家二众，五戒八戒。菩萨十重四十八轻戒，沙弥沙弥尼十戒，比丘二百五十条戒，比丘尼三百四十八条戒等，一一遵守勿犯，信受奉持。但念生死轮回痛苦，一失人身，万劫难复。时刻精修毗尼，慎毋放逸。
25. 密宗略说
密宗者，专持密咒，即身成佛。然习此法者，苟不谨慎，很容易堕入修罗法界。缘其瞋心，未能降伏，报复性尤炽。慈悲心少，而忍辱鲜矣。贡高多，而骄慢太深。恃密咒而傲物，执金刚而凌人。若能除以上之陋习，则三昧功成，菩提果就，亦修道者之善巧方便法门也。
26. 净土宗略说
净土宗者，乃至圆至顿，至简至易，人人可修，个个能行之法门也，故云：“三根普被，利钝兼收。”只要专持西方极乐世界教主“南无阿弥陀佛”六字洪名，念至一心不乱，决定往生彼国。华开见佛，悟无生忍，得不退转于阿耨多罗三藐三菩提。故一切行人，但具信愿行，实行此三资粮，则必能达到目的地。望诸善来者，共勉之。
27. 示真行者                                                                一九七七年十月
汝等行人，须具坚诚恒之志愿。千魔不改，万难弗退。彼天虽高，我行比天更高；彼地虽厚。我志比地更厚。金刚山虽坚，我心比金刚山更坚；香水海虽深，我愿比香水海更深。难行能行，难忍能忍。舍己为人，不求名闻利养。为法忘躯。躬行实践。发挥华严法随，阐扬大乘要义。作现在迷途之指南，为未来众生之楷模。诸佛欢喜，菩萨开颜。有情离苦，无缘获度。大丈夫之能事毕矣。其勉诸。
颂曰
冲天大志满太虚    移山倒海亦非奇
挽救狂澜唤迷梦    扶助正法度群机
众生成佛地藏愿    广修供养普贤期
礼敬如来波罗蜜    摩诃般若即菩提
28. 示廷行者                                                               一九七七年十月
谦，美德也。若过谦者，则怀诈矣。俭，良行也。若过俭者，则近悭矣。是故古人，敦品立德，务求中道。既非太过，更避不及。所谓勿谄富、勿骄贫、勿厌故、勿喜新，穷则独善其身，达则兼善天下。和蔼处世，平易近人。切戒贡高我慢，目中无他。真有智者，决不自赞；真有德者，决不毁人；真有道者，决不自满；真有功者，决不自夸。莫效狂者，自言众浊独清，众醉独醒，惊世骇俗，标奇立异，鱼目混珠，混郩视听。同流合污，德中之贼，遗害社会。望自惕之。
颂曰
孔子先杀少正卯    言伪而辩逞技巧
德中蟊贼害同伦    法门蛇蜴将人咬
卫护圣教莫畏劳    保辅仁者精进早
悟得本来原如是    因何当初竟迷倒
29. 纪念吉隆坡参访团                                    一九七九年十一月十一日
玄奘大师西域取经，千山万水，徒步行程。为法忘劳，遗泽于今。其功至伟！现有黄钧梁居士等，自马来美，专诚参礼万佛圣城。七日修行，节目圆满成就，不虚此行。是乃真为求法而来，非为旅游而至。衲仅代表万佛圣城两序大众，发大菩 提心。用功办道，决不辜负檀越等殷切之期待。更望居士等回马后，以身作则，与人无诤，感化世人。移风易俗，反朴归纯。消灾劫于无形，弭战祸于未来。补天地之正气。则祥和处处，瑞霭飘飘。人类祸福，众生蒙恩。此岂小缘哉！其笃行之。
偈曰
浩然正气塞地天    大而化之学圣贤
行有不得求诸己    回光返照莫攀缘
养成老拙勿使巧    勤扫心尘去私奸
若能如此时鞭策    不久佛教满三千
30. 纪念鹤鸣寺参礼团                                    一九七九年十一月十一日
客岁衲率团访马，与诸善信，共研佛义。今年黄逢保居士组团来山参礼万佛圣城，足见为法之诚，求法之切，护法之殷，弘法之专。不惜时间，不惜金钱，不惜跋涉，不畏寒冷。此种精神，天地开颜，诸佛欢喜。菩萨千眼照见，千耳遥闻。当令诸善信等，有求皆遂，无愿不成。 衲本凡庸。亦受虔诚所感。故将观音灵妙大法四十二手眼秘笈。和盘托出。传授汝等。次秘中之秘法。玄中之玄文。三世诸佛所护念。其各勉诸。
偈曰
组团来礼万佛城    妙觉山头放光明
十方如来同聚会    三世应供各欢欣
善男信女皆精进    老翁幼子尽沾恩
法界如是登彼岸    祝汝大发菩提心。
31.  纪念达摩难陀法师来城                            一九七九年十一月十七日
世界互相斗争，始于人我不能了解，或自私作祟。宗教之互相排斥，因于抑人扬己，入主出奴。而每一宗教本身更分宗分派，各立门户，犹如水火，彼此倾轧，演成宗教战争，杀戮不已。此诚堪痛心疾首之大病也！今者法师来美，任重道远，使我佛教南北合一，东西同化，共向佛陀目标迈进，完成佛陀出世本怀。人类幸甚，众生幸甚！
颂曰
执南执北执东西    迷中倍人太可惜
我佛说法为医病    彼辈学禅反入歧
心地栽培离妄念    性天涵养守牟尼
豁然贯通于一旦    方知团结是础基
32. 示空行者                                                     一九七九年十月十九日
修道者，内无身心，外无世界。既不求名利，更不着财色。视金钱如粪土，见美艳如空华。不为境界所迷，不被幻缘所转。不动如山岳，难知超阴阳。作疾风中劲烛。烈火内精金。只知利人而忘己，决不施恩而期报。真中更真，实上加实。超人思想，鬼神莫测。行所无事，离相绝言。赞无可赞，毁无可毁。故能如如不动，了了常明。光照后世。永垂不朽。其志之哉。
颂曰
举手投足法天地    譬如大海纳百川
一切无着真快乐    万缘放下有何年
自在静观绝对待    寂言朕兆离思言
向外驰求皆是妄    谁知本性遍三千
33. 示念佛人                                                  一九七九年十一月二十日
念佛法门，直截了当。但能专一其心，自得念佛三昧，更不虚参究其义，或头上安头，无事找事做。念至一心不乱，则水流风动，皆演摩诃妙法。山河大地，无非真如自性。我与佛合而为一，佛与我本来不二。不念自念。念而无念。此时内无身心，外无世界，虚空粉碎。妄想绝踪。湛然寂然，清净本源。得大自在，得大解脱，得大安乐，证无量寿，满菩提愿。
偈曰
念佛专注安养邦    弥陀大愿到西方
三辈九品莲华现    六度万行刹那圆
观音势至为伴侣    文殊普贤共法船
慈父皆我臻故里    原来极乐是家乡
34. 修菩提道                                                     一九八○年一月廿六日
念玆在玆，时刻谨慎，丝毫不可放逸。毋以善小而不为；毋以恶小而为之。勤修菩提道，净化诸业门。增益福慧，培植善根。灌溉心田，润泽德身，使能受横逆之来，泰然处之而不动，了然识之而不瞋。养成大拙，忍人不忍。实践笃行，不可掩耳盗铃，自欺欺人，沽名钓誉，为德中之贼，道中之伪者；必须立志奋发，脚踏实地，向光明大道迈进，直至成佛，永不退转。
颂曰
菩提大道直又直    不可弯曲莫幸致
真心求法必感应    假意因循浪费时
勇猛精进忍弗退    布施持戒修智宜
有日完成波罗蜜    十方诸佛会莲池
35. 长白乞士记                                                     一九八○年二月一日
中国有山，连年积雪，故名长白。山根有县，东西二城，故名双城。县有农民，白氏子，名山。幼而憨直，家贫乞食，故名乞士。及稍长，好骑马舞箭，尚武善斗。路见不平，挺身相助。为友牺牲。引为荣耀。吃亏利人，乃觉乐事。十五就读私塾，累有所成；十七成立义学于乡里，亲任教师；十九母故。庐墓居丧。出家修道。果为乞士矣。
颂曰
长白乞士性憨直    助人利他唯恐迟
为法忘躯捐生命    应病与药舍髓皮
愿同十万成一体    行尽虚空摄万机
无去无来无现在    亦无南北与东西
36. 为妙法寺万佛殿开光典礼而作
佛教兴衰。人人有责。尽其在我。而不退诿。香港新界蓝地妙法寺住持洗尘金山两法师。为现代法门翘楚。人天师表。兴建万佛宝殿。经之营之。六载于玆。始底于成。其间含辛茹苦。坚忍卓绝。日以继夜。督工鸠材。事无钜细。率先垂范。早起迟眠。废寝忘餐。故有今天之成就。岂偶然哉。吾辈佛徒。若能皆以佛教为己任。为法忘躯。建立梵刹。绍隆三宝。去私去贪。少欲知足。则处处道场从地涌出矣。
颂曰
游化飞锡驻香江    饱经风雨洗金刚
百折不挠建法幢    千般困苦为众忙
万佛宝殿落日成    十方如来放毫光
善信布施增福慧    愿祝道场永隆昌
37. 为妙法寺千手千眼观世音菩萨开光说法         一九八○年五月三十日
过去成佛。号正法明如来。现在示现。观世音菩萨。因施眼救度众生。而得千眼。因施手疗治有情。而得千手。行所难行。舍所难舍。忍所难忍。让所难让，积功累行。自少成多。故有今日之法缘。作众生之慈怙。施无畏于法界。度迷倒于娑婆。家家观世音菩萨。户户大慈悲救主。见像离苦。闻名消业。今慈航普渡。驾临香江蓝地妙法寺。高立法幢。大转法轮。广济有缘。接引群品。现大神力。开千手眼。即说
颂曰
千眼照见千手伸    接引众生出迷津
普愿含识具离苦    摩诃般若彼岸登
38. 名誉校长萨德总统                                           一九八○年七月四日
纵观全世界各国领袖，真正爱好和平者，吾谓萨德先生，堪推首选。何以故？吾视其所以，注重道义；观其所由，舍己为人；察其所安，心地良善。爱国爱民，克勤克俭。致力和平，愿息战祸。顾全大局，停止纷争。忍让睦邻，邦交郭厚。存心利他，法界响应。抱负教育，培植世贞。如此品德，举世难寻。屈就本校，荣誉校长。吾辈同仁，各宜善体胜因，努力勤奋，毋负其所期待也。
偈曰
天地正气有其英    行住坐卧为民生
挽救浩劫息灾难    驱除暴戾化清凉
仁政义风遍法界    德声泽雨满虚空
现代领袖模范士    愿更努力觉有情
39. 巴拉维现身说法                                               一九八○年八月一日
伊朗逊王，富贵甲天下，极人间之显赫，纵财欲之奢侈。以为宗庙享之，子孙保之，永获天佑。孰料世事无常，荣华苦短，顿失王位，颠沛流离。举世虽大，竟无安身保命之处。良可痛哉！幸有萨德先生，毅然收容，使终颐养，雪中送炭，尚不乏人。昨闻巴拉维已逝，财宝谁属？不得而知，吾辈佛徒，面对此等真实现身说法之境界，若不速生觉悟，尚待何时？其各惕乎哉！
颂曰
流亡皇帝巴拉维    为善不终果报追
富有四海自难保    贵为一君他易欺
奔走诸国遭唾弃    流浪天涯被轻歧
迷梦若醒犹可度    至死不悟太堪悲
40. 小蚊虫                                                        一九八○年十二月六日
佛言一切众生皆有佛性，皆堪作佛。蚊虫虽小，亦众生之一也。然而其何以为蚊虫？此当追溯过去无量劫时，彼为人贪而无厌，悭吝不舍，只占便宜，不肯吃亏。嫉贤妒能，抑人扬己，瞋恚损他，毒恶不仁。不孝父母，不敬师尊，巧取豪夺，非法害群，欺骗财物，强抢盗名，联群结党，杀窃邪 淫，罪大恶极。果报相寻，循业递受，丝毫不苟，性化灵残，永失人身，堕为小物，习气犹存，吮血饮汁，仍贪仍瞋，何时报尽，野火焚林，庶几返朴归真。
偈曰
小小蚊虫性悭贪    累生习气仍缠绵
损人利己为能事    欺善怕恶到处夸
灵残堕落受果报    痴执冥顽吮血逃
佛眼观之可怜愍    循业受生慎勿学
41. 逆来顺受修忍力                                                一九八一年三月廿一日
吾人出于世，有为还债而来，有为借债而来，有为修道而来，有为造业而来，有为名而来，有为利而来，有为食而来，有为色而来。自既不知，宿世因果，断惑住流。更不欲知往昔善恶宿缘，改过自新。因循塞责，苟且将事。虽有智者。欲知宿命，继续圣因，亦甚不易。豁然贯通，恒常不变，含辛茹苦。缘以无明难破，障碍重重；有漏难填，疑云片片。真欲明了者，必须行有不得，反求诸己。不怨天，不尤人，克己复礼。不争、不贪、不求、不自私、不自利、不妄语。遇事逆来顺受。逢人和蔼谦恭。忍人所不能忍，让人所不能让，吃人所不能吃，受人所不能受。因知俗人，多数以怨报德。此正所谓成就吾之忍力耳。凡横逆相加。及毁谤者。皆我之进德修道善知识也。
偈曰
逆来顺受波罗蜜    知识助我提达多
宿世恩怨今当报    往劫冤缘此际清
认账还债莫拖欠    立功赎罪勿枉活
明了善恶慎因果    深渊薄冰岂易逃
42. 何谓魔说                                                         一九八一年六月七日
佛徒必须具择法眼，认清真理，明辨是非，不可人云亦云，同流合污，鱼目混珠。以假乱真，将贼作子。自误误人，自欺欺人。犯大妄语，堕拔舌狱，永无出期。例如有等修道者，不求明眼善知识，盲修瞎炼，愚不可及。竟至大言不惭，自谓我得上人法；或谓我已开悟；或谓我已证果；或谓我是某某菩萨转世；或谓我乃齐天大圣下凡。甚至妄言我已成就佛果 。如此种种，邪知邪见，不胜枚举。此辈皆魔王子孙。波旬眷属。骄慢自大，贡高欺人，破坏僧团，毁灭佛法。吾等为卫护正法，伸张正义，要抖擞精神。勤修戒定慧，息灭贪瞋痴。则魔王知见及学说，不攻自破矣。
偈曰
如如不动降魔军    了了常明照众心
大公无私修正法    至中勿偏守规箴
骄傲习气当拂拭    自赞行为要扫清
克己复礼勤策励    佛教功臣救人群
43. 鸡年                                                                 一九八一年二月八日
金鸡好斗逞雄威    战争流血骨化灰
到处灾难哭声起    善者免祸恶者悲
44. 法界颂                                                              一九八一年五月三日
法界为体有何外    虚空是用无不容
万物平等离分别    一念未生绝言宗
45.  禅定要诀颂                                                   一九八四年二月廿一日
天真活泼思无邪    降心离相即要诀
大地消沉绝对待    虚空粉碎了分别
灵光独耀照法界    智珠在抱养牟尼
不垢不净不来去    脉息念住狂性歇
46. 真诚颂                                                              一九八二年二月十日
修道必须具真诚    虚伪自欺难欺神
时刻慎独存正念    暗室屋漏莫亏心
47. 宇宙白                                                           一九八二年二月十五日
冰天雪地    无数条小虫冻毙且蛰眠
静里观察    动中审谛
龙争虎斗常游戏    鬼哭神嚎幻化奇
真实义绝言    不思议    当进趋
大小泯    内外非    微尘遍    法界周
囫囵个圆融    互相无碍
双拳打破虚空盖    一口吞尽刹海源
大慈悲普度    流血汗    不休息
48. 不改国籍                                                       一九八五年二月十四日
中华混乱数十年    伤时感事泪成泉
此生愧具回天手    往昔难弹落日弦
世途崎岖人鬼诈    宦海浮沉彼此煎
出家未忘忠贞志    保持国籍溯本源
49. 忠孝仁义                                                       一九八六年一月卅一日
韩昌黎云：“博爱之谓仁，行而宜之之谓义。”由此观之，仁者爱人，义者利人。孔子云：“君子务本，本立而道生。孝弟也者，其为人之本欤。”又云：“尽己之谓忠。”忠于职守。故知吾人品德基础，先从孝顺父母着手。
孝者，事亲克孝、克诚、克敬、克顺，时刻恪谨，不容有丝毫虚伪存在，或面从心违等行为。事双亲和睦，菽水承欢，以慰双亲于耄耋之年。人伦尽，天心顺，远离灾祸，诸事吉祥，太平盛世，不求而至。
忠者，当效忠于国，每人生于本国，秉赋天职，要忠于民，忠于领导，克勤职守，为公忘私，为国谋幸福，为世界谋幸福，为众生谋幸福，则不负此生矣。
仁者，爱护一切众生。佛教提倡不杀生，此是真人之志。人人皆能如此不杀生，则世界战争永息，刀枪入库，马放南山，路不拾遗，夜不闭户，何愁不实现耶？
义者，利人，大公无私，至正不偏，坦坦荡荡，超然自得，内无忧患，外无斗争，则世界永远安宁。
偈曰
王祥卧冰感龙神    郭巨埋儿报亲恩
鞠躬尽瘁诸葛亮    精忠报国武穆公
大义参天山西将    至仁救世渭水翁
宇宙灵魂唯正气    古今不朽万万春
50. 浩然正气                                                          一九八六年二月六日
浩然正气者，周遍法界，包罗万有，照耀长劫，光辉今古，乃真善美之母体，假恶丑之克星。天地无此，不足以为天地。圣贤无此，不可以称为圣贤。正人君子无此，不为正人君子。国王大臣无此，不配为国王大臣。凡夫得此，转为圣人。圣贤增此，可为佛菩萨。故此浩然正气，即成佛之阶梯，返本还原之基础。
偈曰
浩然正气育乾坤    古今中外惟此真
至大至刚养无害    照天照地利群伦
充满六合弥沙界    包罗万象遍刹尘
栽培灌溉菩提种    勿忘勿助了无痕

[book_title]51~100
51. 孙中山先生                                                      一九八六年二月七日
孙中山先生名文字逸仙，广东中山人。少有大志，联络同志，推翻满清。时逢清末，朝纲不振，魔女垂帘听政，诸王大臣，俯首从命。内政外交，混乱颠倒。红灯燎原，毒水横流。义和妖氛，蜂涌而起。罗刹鬼兵，虎视八方，乃至联军结党，欲瓜分华夏而后快。于是爱国之士，英雄豪杰，伟人志士，风起云涌，爱国之忱，势不可当，高呼共和，敌忾同仇，驱逐外侮，保卫国土，安内攘外，誓与国家共存亡。而国父孙中山先生，乘时而兴，大声疾呼，唤醒沉睡之国民。激起国人，创造革命，启发爱国之精神。终于推翻满清政权，缔造民国，五族共和，八方响应，五色国旗，遍及四海。
偈曰
革命成功百姓安    应运而起孙中山
登高一呼群谷应    长虹万里破浪先
五族共和三民利    九州同庆万方欢
国父恩泽永不朽    建立民国解倒悬
52. 袁世凯                                                            一九八六年二月八日
“吉士怀柔，三十年变，岂凡人哉。昙花一现，南北东西，龙征虎战，七八数定，山川始奠。”此数语乃古修者之预言，中国之命运，预先注定。满清告终，袁世凯乘机而起。狡猾嚣张，不择手段，阴谋虚伪，唯利是图。奸如曹操，诈比王莽。一时枭雄，万古罪人。当时，中国暗无天日，智者隐退，奸者当权。洪宪昙花，诚堪为后人慨叹不已。
偈曰
天道无亲佑善良    欺世谋国难久长
洪宪称帝昙华放    松坡起义顷刻亡
身败名裂羞千古    口诛笔伐达万方
寄语当权诸衮衮    勿使后人面无光
53. 张作霖                                                         一九八六年二月十三日
张作霖字雨亭，辽宁海城人，出身绿林，本属白丁。时节因缘，所谓“时势造英雄”，弃暗投明，为赵尔撰所赏识。风云际会，步步高升。热爱东北，保卫边疆。义气凌霄，豪迈慷慨。治国有方，攘敌多智，倭奴畏威。安民谋善，群雄俯首，化及异方。一时之盛，南北莫比。政治军事，遥遥领先。惜勇有余而谋不足，于皇姑屯被日本侵略者，暗杀炸死，一代豪雄，至此已矣！
偈曰
白山黑水独钟灵    奇人异士代迭生
爱新觉罗中原主    草莽英雄龙虎争
义气凌霄伏群寇    光被华夏化顽凶
回忆东北张大帅    犹胜明末李自成
54. 宋子文                                                         一九八六年二月十四日
宋子文生于富有之家，长于锦绣之门。读书力学，中英兼通。学而优则仕，官至极品。最令人遗憾者，彼虽富贵而贪心不正，敛全国之财为私人所独有。存款于外国银行，或投资某公司，获取厚利。绞尽脑汁，用尽手段，唯利是图。造成天怒人怨，不见容于国人。未曾作丝毫之善事，更无益于世界人心。徒拥无数之财产，即用电脑统计，亦无法知其究竟之数。糊涂！糊涂！到头来食肉哽咽而亡。两手空空，一无所有。如此现身说法，吾人应速觉悟，一切无常，勿复为金钱所迷倒！
偈曰
不爱中国爱钱财    穷刮民脂积黄白
移徙金山逃审判    游泳玉海赛莲台
食肉咽亡贪心报    魂堕苦趣因果该
何必颠倒为境转    势动阎君费神裁
55. 化东法师                                                     一九八六年二月十六日
化东法师东北人，幼年失学，长而皈依倓虚老法师出家修道。虽不识字，但好学不辍。南游就学宁波观宗寺，追随谛闲老法师，虽目不识丁，然习经学教十余年，凭记问之功，居然能升大座，畅谈佛法，辩才横溢。老实念佛，过午不食，衲衣俭朴，道心弥坚。后于苏 州灵岩山往生，堪称末法龙象，人天师表。
偈曰
出家修道志求学    切磋琢磨品德高
不贪名利淡然乐    勤修佛法讲习超
衲衣过午严戒律    绳床竟日重守操
坦荡无我悲心普    清净离染自逍遥
56. 明观和尚                                                      一九八六年二月十七日
明观和尚湖北人，虚老住持福州鼓山涌泉寺时，曾为知客僧。服务谨慎，待人和蔼。余于南京句容县空青山初遇，参加十个禅七坐禅，为忘年友，次遇广东南华寺，旋为云公委为广州六榕寺住持。于末法时代，讲述金刚经，秉承坚固愿，领众修行。时为一九四九年秋，时局动荡，人心惶惶，余向明和尚建议：“汝将寺中财产速为处理，方法有三：一者，以寺中财力一半，分给十方僧众，使住者自立伙食；行者作为路费。二者，或将全部财力移至香港，置地建寺，照常安众办道。三者，或将资金存于香港银行应变。”明和尚云：“恐错因果，难于照办。”终至全部损失，殊为遗憾！
评曰
谨慎小心    仁柔寡断    不明时局    未预筹算
临渴掘井    携资逃难    火车虽快    因果留延
又说偈曰
身矮量小智未深    形瘦修髯赛全真
老实修行专念佛    笃信因果敬鬼神
月光岩中常习定    星辉映处忏悔僧
大事不明丧考妣    圆寂香港东禅寺
57. 妙真和尚                                                      一九八六年二月十九日
妙真和尚湖北人，继承印光法师衣钵，住持苏州灵岩山寺。和尚性情粗暴，刚愎自用，终日怒目横眉，独霸一方，俨然封建专制之皇帝老子也。大陆政变，饱受摧残，结果自缢于上海市。可为法门之戒，流俗之痛，此其暴戾之气所感招也。
评曰
慈悲喜舍    法门龙象    粗野暴戾    心性虎狼
因果报应    自尽无常    僧伦不幸    末运彷徨
又说偈曰
地狱门前僧道多    或问原因是如何
每见硬弓弦先断    当知刚强早命夺
粗暴庸俗难忍辱    无明烦恼易招魔
诸贤切莫效此辈    福慧圆满即佛陀
58. 李景华                                                         一九八六年二月二十日
李老居士为中医师，精于岐黄，笃信佛教，茹素念佛，热心公益。居住于哈尔滨市西南前兴隆沟屯。居士四十余岁时，膝下犹虚，夫妇秉诚往平房站正黄旗四屯三缘寺，恳请方丈和尚常仁大师，转祈求送子观音，慈悲满愿。越年，果得麟儿，即李殿选居士。法界佛教大学于一九八五年夏，派团前往中国记忆犹新，不胜有今昔之感。礼拜四大名山，特往慰问老居士。时老居士年已八十八岁，认为余至其门， 则长跪门前欢迎，连呼活佛，活佛来矣！令人感动不已。数月后，老居士嘱其子日：“诚心信佛，忠厚待人，服务公益。敦品立德。”后安详西归。 此事记忆犹新，不胜有今昔之感。
偈曰
全堡生佛双城县    东北巴黎哈尔滨
景华居士善根厚    仁公长老慈悲深
送子观音满求愿    延寿药王保天真
风风雨雨恒茹素    战战兢兢礼至尊
59.  程天熹                                                        一九八六年二月廿二日
程老居士，居于哈尔滨市西南后兴隆沟屯。曾任哈尔滨市上号道德会主席，众皆称为程善人。幼年任性，放荡不羁。其母守孀，抚育成人。后为报亲恩，改邪归正，所谓 “浪子回头金不换”。事母至孝。乐善好施，茹素皈佛。入道德会，以身作则，为慈善界之模楷。佛教之中之虔诚者。教子有方，治家多谋。众望所归，故公推为上号道德会会长。
偈曰
人之初生性本善    习染而成良能暗
守孀教子行正路    立志孝母痛改变
热心公益助社会    虔诚信佛化震旦
柏舟高节冰雪冷    道德慈航登彼岸
60. 臧广恩                                                         一九八六年二月廿七日
臧教授名广恩字伯京，辽宁盖平人。事亲至孝，有孝子之称。因受其叔臧启芳校长之鼓励，故留学日本，于东京国立教育大学毕业，后获日本旧制文学博士学位。教授深受德国哲学家菲希德告国民书之影响，特将该书全译为中文，唤醒中国知识青年，保卫国家，驱逐日寇，提高爱国之精神。教授对佛道 两教，潜心研究，颇有心得，曾任东北大学、台湾师范大学、日本京都产业大学等教授。着有中国哲学史、教育理论、中华民族新论等。于一九七九年春，逝于美国，遗嘱将其遗体捐献 于史丹福大学医学院，作为学术研究，今逢七周年，特记之。
又说偈曰
东北屡出文武英    热心爱国妖孽清
伯京教授怀壮志    民族新论醒愚蒙
投笔从戎为将帅    同仇敌忾扫寇氛
笃信佛法尊僧道    千秋万古一哲人
61. 周恩来总理                                                          一九八六年三月二日
周总理名恩来，浙江绍兴人，留学法国。激于爱国热忱，参加革命活动，一心复兴中华民族。归国后，奔走跋涉，百折不挠，万难弗避。大陆政变后，被选为总理。日理万端，夜决多策，为国宣劳，不爱身命。虽抱有孔明之愚忠，惜无子房之智隐。虽然如此，不失为中国之精英，唤醒民族之奇士。临终骨灰，遍撒中原，望中华民族，人人学习周总理，使中国产生更多爱国之栋梁，无私之将相。
赞曰
大公无私    至正无偏    一心为国    寝食难安
中华翘楚    民族圣贤    寄语同胞    各自勉旃
又说偈曰
至大至刚养浩然    亘古未有俊英贤
满腔热血创革命    一颗丹心救倒悬
十亿子孙丧考妣    万国元首祭灵前
巨星殒落三百里    天地同哭民具瞻
62.  马占山                                                      一九八六年三月十二日
马将军名占山，辽宁怀德人，青年从军，勇猛善战，步步高升。九一八事变，日寇侵占东三省，当局奉中央命，以“不抵抗”放弃东北。此时，黑龙江省主席万福麟于北 平养病，将军代理主席，抵抗日军，嫩江桥一战，大挫日军，名震中外，妇孺皆知，国人称为民族英雄。李炎武将军诗曰：“江桥一战成英名，豪气凌霄举世惊；天地常存忠义魄，好扶民族运中兴。”后因弹尽援绝，撤出东北， 转入俄境境，由 莫斯科转道德国，返回南京。一九四五年秋，日本无条件投降，将军归故土，不胜有沧海桑田之感。
偈曰
万古矗立长白山    千江源头黑水潭
英雄豪杰吞河岳    义士忠臣救倒悬
白马踢落天边日    赤鲸托出海底莲
中华民族多烈志    豪然正气遍三千
63. 李炎武                                                          一九八六年三月十三日
李将军东北吉林人，研究孙子兵法，颇有心得，少年得志，二十余岁时，即为马占山将军参谋长。有“运筹帷幄之中，决胜于千里之外”之才。 日军侵占黑龙江省时，有人主张“不抵抗”而撤退；有人主张“抵抗”不放弃。当时争论不已，各言其理。将军主战，马代主席同意，故有江桥之胜，令日军丧胆。将军文武双全，诗词甚有造诣，善于书法，有龙飞凤舞之势。称为儒将。退休后，每天以练字为消遣。特书“心灯永明”，赠金山圣寺留念。
偈曰
文韬武略俱超群    胸怀大志扫妖氛
虽有张良安邦策    未遇沛公定国心
戎马一生徒碌碌    游麟非时叹殷殷
不知何时归故里    终老台湾忆宿因
64. 常智大师                                                      一九八六年三月十四日
智公东北吉林双城人，俗姓孟，虽未读书，但忠厚诚实。以农为业，待人和蔼，处事公平。以吃亏为宗旨，故为人做工，多做少取工资，有舍己为人之精神。当常仁大师庐墓时，发心护法，三年送饭。风雨无阻。后三年，仁公食生米面，亦系智公所供给。公于四十余岁时，受仁公之启示，萌出家之念，其妻及子女等，抱公之腿，痛哭不放。公曰： “若不放手，明日向外抬棺材”。全家无计可施。即时出家，拜上修下云老和尚为师，专修净土，持名佛号。后于张彦明居士家中掩关，明心见性。出关后，智慧解脱，出口成章，辩才无碍。当时知识分子，颇为惊奇！皆叹莫及，后念佛而圆寂。
偈曰
忠厚朴实秉性诚    热心慈善务圃农
殷勤工作取半价    俭约自奉待人丰
成就他人为快乐    维护孝者作茅棚
毅然出家无挂碍    顿断劳尘爱欲情
65. 于斌                                                             一九八六年三月十五日
于斌主教，东北吉林双城人，生而颖悟，相貌伟然，有王者仪，长者风。立志报国救民，五四运动时，参加学生示威，抗议专制，为当局通缉之要犯。避难于天主堂 ，受神父之影响，所谓“近朱者赤”，遂为笃信天主教徒。表现卓绝，品德优越，被选为传教布道。积功累行，升为中国枢机主教。后任辅仁大学校长，热心教育，提拔青年出国深造，不遗余力。因竞选罗马教皇，遭受嫉妒挫抑，不幸卒于罗马。壮志未酬，实为遗憾！
偈曰
白山黑水育奇英    富贵荣华敝屣轻
天主耶稣明体用    人心佛性悟圆融
慎终追远民德厚    鞠躬尽瘁古道风
大哉枢机于主教    仪型万世众仰尊
66. 赫鲁雪夫                                                          一九八六年五月二日
苏联民风，粗暴狂野，淫欲成性。故政治人物，多数横行无忌，一意孤行，胆大妄为，不计后果，于其故总理赫鲁雪夫，可见一斑。赫鲁雪夫妄为自用，与中国断绝邦交，造成孤立后果，甚至势成水火。屡犯边疆（如珍宝岛事件），垂翅败归，贻羞国际，识者笑之。尤其脱靴拍台，大闹联合国，怒骂美利坚，言语粗俗，可见无知之至！乃致死后，受人鞭尸，悲夫！
评曰
太空时代    竟有狂夫    刚愎自用    不加谋筹
粗而无文    不讲理由    信口狂吠    哀哉呜呼
67. 甘迺迪                                                              一九八六年五月三日
美国建国历史不久，政治颇开明，遵行民主制度，选举有才德者为领袖，不愧为泱泱大国。不过，智者千虑，必有一失。况且民主国家，非每人皆有智慧，其失当在所难免也。甘迺迪总统受教育于哈佛大学，为突出人物。惜勇有余，而谋不足。如古巴事件，欲以武力解决，吓退苏联潜置火箭，连夜撤走。美古战争，遂告平息。但驭下不谨，行动情报外泄，遂导致被刺。含恨黄泉。彼如明行避人之原则，谅无失矣！
评曰
轻举妄动    躁进施为    有己为人    终吃大亏
抑彼扬此    结怨成堆    贵为总统    身死魂飞
68. 林彪                                                                 一九八六年五月四日
林彪湖北人，少年思想左倾，参加共产党，有军事才能，善于用兵。奉命入黄埔军校第一期，后入共党军队，表现突出，为毛泽东所重视，地位蒸蒸日上。日本投降，苏联将日军在东北所有之武器，全部交给毛泽东。此时，林为统帅，解放东北地区旋而进攻华北，势如破竹，席卷江南，遂为毛泽东法定接班人。因有阴谋而受报，为权力而斗争，身败名裂，不得善终。可为后人作为前车之鉴。
评曰
虎豹居心    战无不胜    豺狼成性    四海皆惊
抗日立功    将士用命    逢迎主子    反覆无定
又说偈曰
狼心狗肺率领兵    虎入羊群草木惊
侥幸成功快一时    阴谋失败恨千重
飞机爆炸蒙古内    血肉飘零云雾中
自古循环真可怕    迷人不醒仍蒙眬
69. 魏忠贤                                                  一九八六年 五月七日
魏忠贤阉人也，明末肃宁人。于明神宗时入宫为小太监。熹宗立，蒙帝之乳母推荐，而得帝宠，掌管东厂（特务机关），藉机植党，专权横行，残害忠良。当时，顾宪成辞官归里，于东林书院讲学，评论时政，正义君子拥护，无耻小人反对，推魏为领袖，极力压迫，毁全国书院，禁止讲学，指东林党为叛国者，乃因禁之。谄媚之徒，于全国为魏立生祠，占民房四千余所，尊如帝王。后被思宗所诛，为民除害，大快人心。
评曰
君王无道    懦弱寡能    群魔乱舞    纵横宫廷
害忠误国    正义难伸    权阉肆暴    遗臭古今
又说偈曰
历朝君主重德行    因果错乱报子孙
正义凛然鬼神敬    阴谋取巧妖怪亲
魏贼忠贤窃国政    思宗明智诛祸根
个中消息真说法    迷人不觉堕沉沦
70. 李炳南                                                            一九八六年五月九日
李老居士，名炳南，山东济南人，幼受儒学教育，深得孔门心法。长而学佛，亲近三宝，护持道场，为法门龙象。参访印光、太虚、虚云等高僧大德。研究佛理，诵持经典，书写佛经，讲解经典，躬行实践，贯彻始终。以文学之基础，发挥佛教奥义。言言真实，字字契理，为正信之优婆塞。后随孔德成先生至台，专攻华严及净土，使佛教发扬光大。化育大专学子，不可胜数。兴办佛教莲社、学校、医院、图书馆等慈善事业，不遗余力。于一九八六年四月十三日，抱微羔，吉祥卧，安详而西归。世寿九十有七，可为末法中坚贞居士也。
赞曰
疾风硬烛    烈火精金    百炼不销    金刚法身
清风明月    不染纤尘    游戏三昧    如是云云
又说偈曰
以身作则化群生    老实念佛九品登
阐扬华严法界理    开掘慧矿佛性明
信愿持名归净土    劝修妙法入莲城
九七时至生安养    菩萨眷属日日增
71. 张大千                                                         一九八六年五月十五日
张大千居士蜀人，出生于书香门第。天资颖慧，家学渊深，善于绘画。于一九二○年春拒婚，逃至松江禅定寺出家，拜住持逸琳和尚为剃度师，法名大千。旋至宁波观宗寺求戒，与谛闲老法师辩论烧戒疤事，被斥为强词夺理。未受戒，即赴杭州灵隐寺挂单。不久，被友人邀 请至上海，不料下车后，被二兄捉押回乡，被迫还俗结婚。志切古画，中年隐于敦煌千佛洞中，摹习壁画，三年有成。作品风行于世，为艺术珍品。居士住于美国时，余赠偈颂一幅，曰：“国画第一宿同参，古今中外满大千；风行宇内争先睹，电驰太空比高天。观音示现丈夫相，弥陀亲颂长者颜；游戏三昧虽快乐，莫忘西方紫金莲。”居士晚年居台北 外双溪摩耶精舍，以书画自娱。于一九八三年微恙而逝，一代国画家往矣！
评曰
生具异禀    灵猿示现    虽然出家    还俗遭难
作品传神    饕餮实践    风趣百出    诸君请看
又说偈曰
达官贵人各相亲    忠诚爱国一片心
丹青画出诸佛像    书法造诣独成珍
潇洒明哲通今古    和蔼近人睦里邻
娑婆世界游不尽    风格特具艺坛钦
72. 关云长                                                         一九八六年五月二十日
姓关名羽字云长，东汉山西解县人。汉末时，天下大乱，群雄蜂起，各霸一方，形成割据。此时，刘备、关羽、张飞三人，志同道同，恢复汉室为己任。公为人 忠心耿耿，大义参天，为公忘私，身不二色。保皇嫂在曹营，以策安全，秉烛达旦，苦读春秋，古今传为佳话。公之仪表堂堂，卧蚕眉、丹凤眼，赤面美髯，浩气凛然，望之肃然起敬，堪为人类之楷模也。封为汉寿亭侯，万世流芳。
赞曰
三国时代    英雄辈出    南阳诸葛    归命皇叔
大义将军    剐骨疗毒    谈笑自若    奇哉丈夫
又说偈曰
天地正气产奇英    忠心报国鬼神惊
春秋大义充宇宙    品节清高若日星
巍巍道气垂今古    荡荡胸怀满乾坤
富贵威武难移志    中外杰出第一人
73. 张翼德                                                            一九八六年六月六日
张将军名飞，字翼德，汉末涿郡人，生平敬爱君子，不容小人。故与刘备及关羽结拜异姓兄弟，情同手足，不分彼此。有福同享，有祸共受。所谓“桃园三结义”，名扬古今，后人效之。当时，黄巾称乱，民不聊生。同心协力，平黄巾有功，始为朝廷录用，发挥才能，有用武之地。东征北伐，为西蜀屡建奇功。封为西乡侯，成为五虎上将之一。后关羽大意失荆州，被东吴所害。替兄复仇，出征东吴，令三军一律素服，表追悼之哀。三令五申，三日为限，违令者斩，故夜为军官所弑。将军忠义可钦，暴躁可戒云。
赞曰
勇猛善战    所向无敌    当阳一喝    曹操生疑
粗中有细    严颜被欺    为兄复仇    百姓称奇
又说偈曰
豹头环眼连鬓须    狮子一吼百兽惧
当阳桥畔威风凛    芦花荡前忠义极
出类拔萃奇男子    济困扶危好英儿
将军秉赋浩然气    正直金刚人远追
74. 诸葛亮                                                          一九八六年五月三十日
复姓诸葛，名亮，字孔明，隐居南阳，躬耕读书，淡泊明志，结庐而栖，号称卧龙，闻名于时。刘备跃马潭溪时，得司马徽先生之指引：“卧龙凤雏，得一而安天下。”于是三顾茅庐。先生感知遇之恩，誓死以报；故有六出祁山之举。于隆中策预知鼎立，不过尽人事听天命。出师表云：“鞠躬尽瘁，死而后已。”尽忠报国，万古流芳。
赞曰
淡泊明志    躬耕南阳    与世无争    高卧草堂
寒来暑往    秋收冬藏    礼贤下士    出师无方
又说偈曰
空城妙计司马慌    一生谨慎誓兴邦
运筹帷幄知彼我    决胜战场分弱强
大骂王朗落敌魄    三气公瑾损周郎
才华盖世身先丧    造物弄人不久长
75. 徐元直                                                         一九八六年六月十四日
先生名庶，字元直。东汉末颍人。少年习武，后弃武学文，受业于水镜先生门下。智高谋广，博学多闻，初事刘皇叔，颇受礼待。曹军攻城，先生略使小计而破之。曹知先生之筹谋，骗徐母入曹营求以书招庶，徐母深明大义而拒绝，操乃伪造徐母书，先生明知其假，为全母命而赴曹营。皇叔相送，路中被林木遮视，令兵伐 之。先生受感动，回马荐诸葛亮。庶至曹营，母见之大怒，自缢而死。先生虽在曹营，但终身不为曹设一谋耳。
赞曰
满腔热血    一颗丹心    略使小计    曹操胆惊
伪造母书    先生奔命    一言不发    还我清净
又说偈曰
事母至孝为国忠    追随刘备走西东
大志未伸堪遗憾    小鬼设计入曹营
逆来顺受道之动    返本还原德业兴
从赤松游黄鹤跨    比美留侯子房公
76. 司马水镜                                                     一九八六年六月十三日
先生姓司马，名徽，道号水镜。汉末南阳人。耕读为业，勤俭治学。为当时大学问家，大教育家。一生不为名利所惑，节操清高，远离仕宧，设教为生，以作育天下英才为乐事也。其门生有徐庶、庞统、诸葛亮等，皆是出类拔萃之栋梁，文武风云之人物。先生视富贵如浮云，以功名为敝屣，乃真大隐士也。
赞曰
满腹经纶    才高八斗    安邦定国    坚持操守
隐者高风    教育希有    贤哲及门    丝毫不苟
又说偈曰
蜀魏吴时争汉鼎    袖手旁观梦常醒
教育英才为乐事    指引玄德访龙影
奠定成都三分业    重兴刘家一脉景
盛衰治乱因果律    福善祸淫当自警
77. 普荫大师                                                       一九八六年六月十五日
大师三国时代之高僧，荆州玉泉山之修道者。禅净双修，福慧具足。某日，于禅定中，闻虚空有人言：“还吾头来！还吾头来！”大师以妙观察智，洞悉为关云长将军之精神执着，而来索头。乃曰：“关将军！汝当年过五关斩六将，彼等向何人索头哉？”将军言下有悟，拜辞而去。大师一言解冤，此为三世因果所感。所谓：“若知前世因，今生受者是；若知来世果，今生作者是。”因果定律，丝毫不爽，永远不变也。
赞曰
大师片言    解除冤怨    前因后果    理所当然
正人君子    悟而生天    仇恨永释    不造罪愆
又说偈曰
当局者迷昧前因    怨仇越结更越深
因缘果报何时了    罪业相寻几多春
幸遇知识指觉路    可喜善根又重新
汉寿亭侯明大义    威风凛凛万民尊
78. 韩信                                                            一九八六年六月二十日
韩信，西汉初年淮阴人，幼时贫困，曾乞食于漂母。被人所欺，受跨下之辱。后为项羽执戟郎。张良荐于刘邦，邦不用，箫何月下追之，建台拜将。此时，楚汉相争，率军东征，明修栈道，暗渡陈仓，垓下一战，楚军思乡而败。霸王乌江自刎，楚灭汉兴。自讨封三齐王，种下祸根。韩信贪而无厌，不如张良功成身退。信之缺点，犹豫寡断，举棋不定，终被吕后所斩，一世英名，付诸东流，可惜之至！
评曰
贫时忍辱    乞食漂母    受侮胯下    俯首而走
腰悬利剑    计擒猛虎    位至三齐    富贵无福
又说偈曰
贱时能忍达时傲    气吞山河仁柔躁
元帅用兵多益善    天子擒王免祸难
追悔不听蒯彻言    最后竟上女人套
古今多少豪杰士    临终未悟尽胡闹
79. 张子房                                                         一九八六年六月廿一日
先生姓张名良，字子房。秦时韩人，五代为韩之宰相。少任侠，性豪迈。自习文韬武略之学，颇有心得。秦吞六国，先生为复国仇家恨，设计刺秦，误中副车。避难云游，四海为家。圯桥献履，获黄石公法。足智多谋，运筹帷幄，决胜千里，为三杰之一。辅高祖灭秦平楚，奠定汉朝天下，功成名遂而身退，不为富贵荣华之所迷。飘然修道去，清心寡欲，诚为古今中外识时务之大俊杰也。
赞曰
富贵不淫    贫贱不移    威武不屈    奇哉丈夫
天下伟人    百姓之父    帝王之师    德必不孤
又说偈曰
忠心为国志复仇    误中副车故远游
奠定汉朝大基业    光辉华夏壮河图
富贵浮云归山去    功名敝屣入圣流
千秋万世同瞻仰    先生风高永无休
80. 楚霸王                                                         一九八六年六月廿七日
霸王姓项名藉，字羽。秦时下相人。年少尚武，力能扛鼎，气可拔山。秦末，陈涉和吴广，揭竿而起，天下大乱。其叔项梁起义，举兵伐秦。后梁死，羽代领其军，所向无敌，大破秦兵，入关弑秦王子婴，火焚咸阳。自称西楚霸王，以刘邦为汉中王，平分天下。羽性仁柔，不能当机立断，鸿门宴铸成大错。终于九里山前误中埋伏，全军覆没，无颜再见将东父老，故于乌江自刎，令人叹惜不已！
评曰
粗暴善战    勇猛无敌    仁柔寡断    失戎先机
匹夫之风    为后人讥    全军覆没    众叛亲离
又说偈曰
力能扛鼎气拔山    有勇无谋失机先
虽有范增不重用    弃置韩信奔四川
衣锦还乡光宗祖    丢盔败阵面无颜
自刎乌江付流水    叱咤暗哑古今传
81. 包龙图                                                           一九八六年六月廿八日
姓包名拯，字希仁。北宋合肥人。性刚直，不苟笑。所谓“包拯笑，黄河清。”面黑心赤，办事严正。明镜高悬，拯救民苦，故称为包青天。曾有誓言：“若断错案，远报儿女近报身。”进士出身，宋仁宗授龙图阁直学士。立朝刚毅，不避权贵，铁面无私，不徇人情，王子犯法，与民同罪。法律之前，人人平等。故奸臣畏之，佞臣避之，忠臣敬之，直臣效之，古今之清官也。
赞曰
天地正气    人民公心    四海称颂    万众咸钦
黑面无私    赤瞻鞠躬    耿直不阿    气贯古今
又说偈曰
明镜高悬包青天    万民爱戴解仇冤
听讼无讼是非辨    审案有案曲直宣
防微杜渐弥祸乱    治国安邦法律全
宋代名臣居首位    政海贤达中外传
82. 岳武穆                                                       一九八六年七月十一日
姓岳，名飞，字鹏举。北宋河南汤阴人。家贫力学，事母至孝。所谓“家贫出孝子，国乱有忠臣。”青年从军，母于其背刺“精忠报国”四字。在军中建立奇功，以寡敌众，旗开得胜。故宋高宗赐旗，书“精忠岳飞”。称为岳家军，百战百胜，令金人有“ 风声鹤唳，草木皆兵”之感。一日，帝问：“如何能强国耶？”对曰：“文官不爱钱，武官不怕死，则天下太平矣！”于朱仙镇大破金兵，有直捣黄龙之志，惜奸臣当道，十二道金牌召返京，以“莫须有”被害于风波亭，时年三十有九。壮志未酬身先丧，葬于杭州西湖之畔，后谥武穆，追谥鄂王。
赞曰
照天照地    至孝至忠    古今未有    武穆英雄
直捣黄龙    誓灭敌凶    愿虽未了    义冲天空
又说偈曰
同甘同苦共患难    身先士卒平敌叛
为国为民伸大义    杀贼杀寇了夙愿
一念丹心拯众苦    万古红血流江畔
中华豪杰多烈士    岳公正气无涯岸
83. 文丞相                                                         一九八六年七月十二日
姓文，名天祥，字宋瑞，号文山，南宋江西吉水人。宋理宗时，进士第一，曾知赣州。元兵南侵，变卖家产，号召郡中豪杰，敌抗元军。奉旨入元军议和，无理被执，行镇江时，夜逃樊笼，辗转至温洲。益王立，召入福州为丞相。卫王立，封为信国公。反攻元军，不幸被执，拘于燕京地窖中，威武不屈，名利不惑视死如归，无动于衷。三年后，慷慨成仁 。临刑时，作正气歌以明志，元世祖赞为真男子。曾言：“人生自古谁无死，留取丹心照汗青。”何等雄壮之嘉言。万古不朽，流传后世，中国之完人，足为楷式。
赞曰
炎黄子孙    不屈不挠    百折不变    千古英豪
正气凛然    志节弥高    蒙古钦服    称曰奇男
又说偈曰
日月并明照世灯    金石操守鬼神惊
浩然正气塞天地    仁义忠心冠古今
华夏突出豪杰士    宇宙同钦大英雄
人人能效文丞相    何愁世界不升平
84. 王莽                                                               一九八六年八月一日
姓王字巨君，西汉东平陵人。性假端静，伪作谦恭下士，骗得众望，朝野拥护。王太后执政，皇亲关系，国家大权落其手，对汉平帝表面效忠，以女为后，心怀异志。后弑平帝，立两岁孺子婴为帝，摄行天下事，自称假皇帝。三年后，篡汉为新朝，竟成真皇帝。法令繁苛，朝令夕改，民不聊生，十室九空，盗贼蜂起，刘秀起义。灭莽复汉，永庆升平，史称东汉。
评曰
历史罪人    干怒鬼神    奸狡嫉妒    粗而无文
汉时王莽    取代刘君    光武中兴    伪者沉沦
又说偈曰
皇亲国戚弑平君    阴谋篡位殃子孙
杀主欺幼真假帝    早令夕改颠倒民
夺权窃国无惭愧    残暴乱邦百姓穷
大奸果报不思议    世人戒之莫胡云
85. 董卓                                                               一九八六年八月二日
姓董名卓字仲颖，东汉末年临洮人。性粗暴而有谋，汉灵帝时为并州牧。帝崩，少帝立，外戚与宦官相争。何进召董卓进京诛宦官。卓未至，进被杀。此时，袁绍杀宦官，洛阳大乱。卓军至，平定内乱，称为相国。废少帝，立献帝，集权一身， 淫乱凶暴，毒流朝野。故袁绍号召各州牧共讨之，推绍为盟主。卓见大势已去，焚烧洛阳，挟献帝西迁长安，自为太师，有篡国之意。王允用美人计，诱吕布刺杀董卓。从此，群雄各据一方，逐鹿中原，你争我夺，无有宁日矣！
评曰
东汉末年    辈出大奸    各显其能    一手遮天
董卓乘机    夺取政权    废帝谋位    不得死然
又说偈曰
侥幸成功只一时    殃及子孙受凌迟
老奸巨滑阴毒类    狐群狗党共一池
祸国殃民罪难赦    丧心病狂业同归
愚者颠倒贪无厌    因果循环叹自失
86. 曹操                                                                一九八六年八月五日
姓曹名操字孟德，小名阿瞒。东汉沛国谯人。有狡才，为人机警，讨黄巾贼有功，出人头地。董卓之乱，迎汉献帝至许昌，从此掌握大权，帝成傀儡。用“挟天子以令诸侯”之手段，平定黄河流域群雄割据之势力，受封为魏公。征蜀伐吴，处处失利，赤壁一战，险葬火海，弃甲曳兵而逃，至华容道而遇关羽，魂飞天外，苦苦哀求，九死一生，逃回洛阳。一世奸雄，古今鲜有。其子曹丕篡汉，称为魏文帝，三国鼎立之势定矣！
评曰
古今大奸    莫如魏武    阴险狡诈    鬼神难卜
瞒上欺下    志吞秦楚    乱世枭雄    欲灭吴蜀
又说偈曰
如鬼如蛇老阿瞒    神机妙算想登天
杀生待客吕伯奢    恩将仇报曹孟德
华客道中仅身免    赤壁船上独众活
自命英雄唯操耳    谁能识此妙里玄
87. 秦桧                                                                一九八六年八月十日
姓秦名桧字会之，北宋江宁人，状元出身，徽钦二帝被金人所执，随二帝至金。高宗时，南归为相，主张与金和谈，故害死岳飞于风波亭。执政十九年，诛锄忠臣良将，尤其晚年为甚。死后，夫妇二人被铸铁人跪岳飞墓前，其妻王氏，裸光上体，供人唾骂，为后人之警惕，所谓：“青山有幸埋忠骨，白铁无辜铸佞臣。”启示后人学习岳飞之忠，流芳千古；戒效秦桧之奸，遗臭万年。历代奸臣，皆无好下场，因果报应也。
评曰
卖国求荣    害忠谋位    宋朝间谍    千古犯罪
地藏慈悲    难度秦桧    万人皆诛    菩萨流泪
又说偈曰
大奸伪装若忠臣    鱼目混珠欺鬼神
斯文扫地真败类    罪业弥天惹祸根
宋朝末运生妖孽    金人初侵起寇氛
太祖不慎错因果    后世子孙冒亡魂
88. 至圣先师                                                      一九八六年八月十四日
孔子名丘，字仲尼，春秋鲁国曲阜人。生有圣德，学无常师，是位学而不厌，诲而不倦之教育家。创立平民教育，提倡文武合一，故以礼乐射御书数六艺为教材，后人尊为万世师表。曾为鲁国大司寇，摄行相事，三月大治，有路不拾遗，夜不闭户之德政。齐国妒之，献女乐与鲁公，三日不朝。 遂辞官游列国，未实现政治抱负。六十八岁返鲁，删诗书，订礼乐，赞周易，着春秋。春秋有寓褒贬、别善恶之作用，当时乱臣贼子惧。政治主张忠君爱国，教育主张有教无类，宗教主张敬鬼神而远之，学术主张仁民爱物。麒麟现而绝笔，享年七十有三。
赞曰
仰之弥高    钻之弥坚    瞻之在前    忽焉在后
神不可测    大不可及    圣中之至    更无二三
又说偈曰
麟吐玉书兆吉祥    龙喷甘泉浴英奇
从政三月鲁大治    罢朝数晨孔子行
周游列国倡教化    杏坛设塾度群萌
水月童子生震旦    预为佛教奠宏基
89. 太上老君                                                      一九八六年八月十五日
老子姓李，名耳，字聃。春秋楚国苦县人。曾为周室守藏吏。提倡无为，轻视有为。故曰：“大道废，有仁义；智慧出，有大伪；六亲不和有孝慈；国家昏乱有忠臣。”在政治提倡小国寡民。“邻国相望，鸡犬之声相闻，民至老死不相往来。”在教育提倡清心寡欲，恢复自然。后骑青牛西出函谷关，被关令尹喜所请，留五千言之道德经。上卷言道：道可道，非常道。下卷言德：上德不德，是以有德。称为道德经。出关后，不知所终。后人尊为道教之始祖。
赞曰
大道无形    生育天地    大道无情    运行日月
大道无名    长养万物    吾不知名    强名曰道
又说偈曰
清净无为守本真    谷神不死天地根
同出异名观徼妙    寡欲断爱保元明
上善若水利万物    至仁似木荫群伦
青牛西去泯踪迹    紫气东来永长春
90. 孟子                                                            一九八六年八月廿二日
孟子名轲，字子舆，战国邹人。子思之弟子，以继孔子之道为志，提倡王道，低贬霸权。主张“民为贵，君为轻”之民主政治，故不受诸侯之欢迎。极力提倡性善之说，故云：“恻隐之心，人皆有之。”又云：“人人皆可以为尧舜。”实行仁义之道，以“老吾老以及人之老；幼吾幼以及人之幼”为仁爱之思想。以“富贵不能 淫，贫贱不能移，威武不能屈”，为正义之表现。当时天下言，不归墨则归墨，为维持儒家之正统，乃斥曰：“杨氏无君，墨子无父，无君无父是禽兽也。”晚年设教立说，有孟子七篇。享年八十有四，世人尊为 “亚圣”。
赞曰
善养浩然    书宝七篇    胸襟如海    志气比天
追随孔圣    不让先贤    亘古无有    德满大千
又说偈曰
予岂好辩非得已    杨墨不息孔不彰
邪说横行满天下    禽兽作怪充四方
仁义礼智挽狂澜    孝悌忠信解倒悬
明并日月照今古    破除黑暗保安康
91. 庄子                                                            一九八六年八月廿三日
庄子名周，字子休，战国宋人，是议论家，曾为蒙县漆园小吏，继承老子之学说，故称老庄。庄子项瘦，面枯，憔悴之相。家甚贫，靴敝，衣破，住茅庐，编草鞋 ，维持生活。虽贫困，但楚聘为相，谢绝不就，清高可风。主张自由，无拘无束，何等逍遥！将终时，对门人曰：“吾以天地当棺椁，日月当连璧，星辰当珠玑，万物 当齎品。”又曰：“在野为鸟食，在土为虫吞，又有何分别”。何等达观！著书五十二篇，分内外杂三篇。唐时称为南华经。多属寓言，其理深妙，会者鲜少。虽有多家注疏，并未窥其堂奥。
赞曰
达人知命    穷且益坚    不屈不挠    无挂无牵
上天为庐    大地床毡    超然忘我    那有大千
又说偈曰
生也有涯知无涯    舍本逐末远离家
南华经文露端倪    蝴蝶梦里通消息
眼前骨肉非真境    身后名声更假迷
自在逍遥离诸执    何分四方与迩遐
92. 颜回                                                            一九八六年八月廿九日
颜子名回，字子渊。春秋鲁人。敏而好学，闻一知十，绝顶聪明，大智若愚。终身不迁怒，不贰过。孔子入室弟子，家甚贫，居陋巷，一箪食，一瓢饮，人不堪其忧，颜子不改其乐， 有安贫乐道之精神。所谓“君子谋道不谋食”。孔子赞曰：“贤哉回也。”颜回问仁，孔子曰：“克己复礼为仁。”请问其目，子曰：“非礼勿视，非礼勿听，非礼勿言，非礼勿动。”一日，颜渊与子路侍孔子侧，子曰：“盍各言尔志。” 季路曰：“愿车马，衣轻裘，与朋友共，敝之而无憾。”颜渊曰：“愿无伐善，无施劳。”惜早丧，年三十二，后人称为复圣。
赞曰
安贫乐道    三月居仁    真智若愚    美大圣神
住于陋巷    火炼精金    人不堪忧    读书殷勤
又说偈曰
箪食瓢饮志求仁    虽居陋巷学耕耘
孔门弟子为表率    儒教士人冠群伦
仲尼悲恸呼天丧    朋友哭泣犹地崩
杏坛三千尊复圣    高山流水照古今
93. 曾参                                                                一九八六年九月五日
曾子名参，字子舆，春秋鲁人。事亲至孝，受业于孔门，为子思师，传孔道为己任。一日三省而律己：“为人谋而不忠乎？与朋友交而不信乎？传不习乎？”一日，孔子对曾子曰：“参乎！吾道一以贯之。”曾子曰：“唯。”子出之后，门人问：“何谓也？”曾子曰：“夫子之道，忠恕而已矣。”尽己为忠，忠于事；推己为恕，恕于人。着大学，提出三纲八目，为求学之程序。又着孝经：“生，事之以礼。死，葬之以礼，祭之以礼 ，谓之孝。”又云：“生不养，死不葬，谓之不孝。”注重慎终追远之伦理观念。后人称为“宗圣”。
赞曰
勤学老诚    日有三省    孝悌忠恕    时刻自警
孔门心法    一肩荷承    千古之下    景仰高风
又说偈曰
三纲五常冠群伦    宗圣曾子道德纯
传授心法阐儒教    谨遵师命绍大成
为人服务存忠信    与友往来不欺神
笃行明辨慎思考    不忘母训一伟人
94. 梁武帝                                                             一九八六年九月六日
南朝梁武帝，姓萧名衍，字叔达。兰陵人。篡齐为梁，建都 于建康，在位四十八年，勤政爱民，提倡学术，国势大盛。曾受道法，后信佛教，十分虔诚，舍身同泰寺三次。为超荐亡后郗氏，而作梁皇宝忏，流传至今。达摩祖师东来，帝问曰：“朕即位以来，造寺写经度僧，不可胜计，有何功德？”祖曰：“并无功德。”帝不悦。祖北去少林寺，面壁九年，传法与二祖慧可大师，创立禅宗。一日，帝问志公国师：“朕寿有几何？”公曰：“吾塔何时倒塌，帝何时往生。”初造木塔，后改建石塔。拆塔之日，侯景反 叛，囚帝于台城，无食而崩，此是前因后果之定业。
评曰
因果分明    饿死台城    虽为帝王    难逃法绳
自作自受    莫怨天公    死人说法    生者听经
又说偈曰
差之丝毫谬千里    善恶循环由自己
饿死猴精遭恶报    救活蚂蚁培善根
贵为天子仍饥毙    贫如范丹乐寿增
寄语世人醒迷梦    临渴掘井太嫌迟
95. 武则天                                                         一九八六年九月十二日
武则天名曌。唐文水人。小有才华，善于用人。狄仁杰为相，忠心事之，故 作十六年大周则天皇帝。十三岁入宫，为唐太宗才人。高宗立，宫廷争宠，乘机而起。所谓“潜隐先帝之私，阴图后房之嬖。”颇得高宗之宠。为目的不择手段，计害王皇后，取而代之。高宗患风湿，代批奏章，决定国事。帝崩，立中宗及睿宗，旋而废之，自立为帝。笃信佛教，贬斥异道。请贤首国师讲华严经，觉不圆满，故遣使西域求梵本。实叉难陀法师译出八十卷，特撰其序及开经偈。享年八十二，中宗复位，唐室中兴。
评曰
出身寒微    伪装慈悲    深谋远虑    笑脸媚堆
惑主求荣    争权幸遂    才智过人    垂帘廷帷
又说偈曰
虽具才智多虚伪    口甜心苦奸如鬼
古今皇帝受此害    昏庸人主被色累
周幽褒姒诸侯戏    殷纣姮己孕妇劈
历史说法君知否    差之丝毫谬千里
96. 金山活佛                                                     一九八六年九月十三日
活佛法名妙善，俗姓董，陕西终南山人。家甚富，父早丧。感人生无常，二十岁出家，次年受戒，即住金山。勇猛精进，禅净双修，奇异甚多，不胜枚举。寮中无一物，冬夏一衲衣。行路飘然，而无音声。毒虫不侵，众苦不畏。有物便舍，为善最乐。不爱名，不喜功，与人无争，忍辱第一。见僧便拜，具常不轻菩萨之精神。每夜深之际，山顶念佛，声达云霄。以般若汤，医治诸病，有缘者皆愈。光绪八年生，民国二十四年圆寂于仰光大金塔，僧腊三十四，世寿五十四。为真修实证之圣僧也。
赞曰
富贵浮云    拔类超群    已冠出家    投身空门
一尘不染    火里精金    缁流翘楚    末法圣人
又说偈曰
能除百病般若汤    真诚亲近法中王
感应道交灵异现    仁慈德化痛苦疮
江天法海波涛涌    缅甸僧林芬芳香
躬行实践好榜样    金塔矗立放毫光
97. 福慧尼师                                                     一九八六年九月十九日
福慧比丘尼，台湾苗栗人。俗姓陈，家道小康，受中等教育。二十岁结婚，生一男一女，二十五岁丧夫，感人生苦多乐少，毅然出家，勤修梵行，着衲赤足，终身止语。自动到各寺清扫，不受酬劳。昼夜礼拜观音，虔诵大悲神咒。凡来求大悲水者，皆获满愿。不受供养，不受访问，终身止语。最初不食五谷熟食。最后仅饮流汁而已。时常入定，多日出定。于一九八五年春节后，又入禅定，弟子认为常事，不料往生。火化后，获舍利千余粒。世寿五十六，僧腊三十。可为末法佛门之明灯也。
赞曰
女中丈夫    名利不图    万缘放下    志趋孤独
法门龙象    宇宙贤淑    应当效法    鬼神敬服
又说偈曰
结婚生子与人同    鸾凤断羽各西东
顿悟人生无常理    觉了佛法有道风
关闭六门习般若    普度大悲誓愿宏
不争不贪淡名利    躬行实践震华中
98. 大智文殊师利菩萨                                    一九八六年九月廿四日
文殊师利译为妙吉祥。在往昔时，曾为七佛之师，处胎经云：“昔为能仁师，今为佛弟子。二尊不并立，故我为菩萨。”为助佛扬化，故乘愿再来。诞生时，出现十种吉祥之瑞兆：一、光明满室 。二、甘露盈庭。三、地涌七珍。四、神开伏藏。五、鸡生凤子。六、猪诞龙豚。七、马产麒麟。八、牛生白泽。九、仓变金粟。十、象具六牙。故称为妙吉祥。驾青狮，表威猛 。持宝剑，表智慧。注重一切般若，为智慧第一。侍佛之左，为华严三圣。启发善财童子南参善知识，教化龙女八岁成佛，领导阿难尊者于铁围山结集大乘经藏。汉明帝时，摄摩腾及竺法兰二圣僧来震旦，帝问：“此土岂有圣人居化耶？”曰：“清凉山为文殊大士所居。”故建伽蓝，度僧居之。于中台有智慧 行，虔诚拜之，即现奇迹。
赞曰
大智文殊    般若洪炉    炼出诸佛    及历代祖
无量圣僧    皆从此出    清凉妙药    洗涤糊涂
又说偈曰
古佛乘愿度娑婆    文殊大智演摩诃
五台接引恒沙众    九华化导稻麻多
百城烟火善财过    千祥云集龙女佛
妙德普现师子吼    华严常作不说说
99. 大行普贤菩萨                                              一九八六年九月廿六日
普贤菩萨，从东方世界来娑婆世界，作影响众，为大菩萨中之上首。观诸法实相之理，忏悔六根罪障，发十大愿王：一、礼敬诸佛。二、称赞如来。三、广修供养 。四、忏悔业障。五、随喜功德。六、请转法轮。七、请佛住世。八、常随佛学。九、恒顺众生。十、普皆回向。乘六牙白象，手持经典，侍佛之右，为佛二胁士。深入一切三昧，为善财广说普贤行愿品。文殊之智，普贤之行，二者相配，象征大乘 之精神。曾示现于峨嵋山，有普贤寺及洗象池之圣迹，迄今仍在。古刹林立，约有数十寺，山峰有金顶，可瞻仰佛光，所谓“世间真理佛说尽，天下名山僧占多。”
赞曰
虚空有尽    我愿无穷    充满法界    遍入微尘
处处示现    刹刹化身    皆证菩提    圆大觉尊
又说偈曰
众生界尽愿无穷    烦恼断时行更深
礼敬诸佛诚恳切    称赞如来誓尤伸
广修供养培福德    忏悔业障除罪根
普贤菩萨叹难尽    倒驾慈航转法轮
100. 大悲观世音菩萨                                             一九八六年十月三日
观自在菩萨，在无量劫前，已成佛果，号正法明如来。大悲愿力，倒驾慈航，重返娑婆，寻声救苦，所谓“千处祈求千处应，苦海常作渡人舟。” 有无缘大慈，同体大悲之愿，故能救七难，解三毒，应二求。菩萨在初地（欢喜地）时，遇千光王静住如来 ，传授大悲神咒，紫金光手摩顶，顿超八地（不动地），踊跃欢喜，而发誓言：“若我未来能利益众生，令我即生千手千眼。”誓毕，大地六种震动，十方诸佛放光照触其身，千手千眼俱 生。乃对佛言：“若众生诵持大悲神咒者，于现在生中，一切所求若不果遂者，不得名为大悲心陀罗尼也。”五代后梁时，日僧请大士铜像回国供奉，船至普陀山，驻锡该山， 有种种灵异，常常示现，成为佛教圣地。联曰：“观音菩萨何倒坐？皆因众生不回头。”所谓“苦海无边，回头是岸。”众生为何不回头，被名利与情爱所迷，若 能看破放下，即获自在。
赞曰
大慈大悲    救苦救难    切望众生    同登彼岸
不辞跋涉    无处不现    普度有情    摄受贵贱
又说偈曰
普陀常现海潮音    娑婆众生缘最深
千手护持有情者    慧眼照见不幸人
苦海波涛望永息    地狱痛楚愿填平
称名能解一切难    礼拜自获福慧臻

[book_title]101~150
101. 大愿地藏王菩萨                                                一九八六年十月四日
菩萨处处示现，时时救人。于唐初时，示现新罗国（今南韩）王室。姓金名乔觉。少年时，视其姊结婚，启示生死迅速，决心出家修道。于二十四岁时，航海至九华山岩洞苦修。山下住民有阁老闵公，虔诚信仰佛教，每次供斋百僧，留一虚席，供养洞僧。闵公乐而舍全山，作为菩萨道场。又令其子出家， 作为菩萨之侍者，法名道明。后来闵公善根成熟，皈依其子，成为佛门佳话。菩萨于洞中清修七十五载，灵异颇多，世寿九十九，于七月三十日示寂，三年不腐，面目如生，成为金刚之体， 灵异颇多，今有肉生殿存焉。受世尊之嘱，教化众生。曾誓言：“众生度尽，方证菩提；地狱不空，誓不成佛。”所谓“我不入地狱，谁入地狱”之弘愿。
赞曰
大愿无尽    至德无闻    视人如己    与众浮沉
誓入地狱    同出苦门    称颂名号    菩萨现身
又说偈曰
三涂八难俱离苦    四生三有尽沾恩
地狱空时成佛道    众生度尽愿始伸
明珠照破黑暗界    金锡震开生死门
真仁真孝真慈悲    空劫未有大圣僧
102. 舍利弗尊者                                                   一九八六年十月十日
舍利译为鹙鹭，以母目似之而得名，弗译为子。尊者在母腹中，即具辩才，其舅无法辩胜其母，知有智人。八岁时能登坐，论议无双，博学多才，辩胜五天竺十六国之大论师。一日，途遇马胜比丘，被其威仪庄严所感，而生欣慕。问：“汝师何人？”曰：“释迦牟尼佛。”又问：“所学何法？”曰：“缘起法。”所谓“诸法从缘生，诸法从缘灭，我佛大沙门，常作如是说。”尊者生欢喜，皈依佛门，于七日内，通达佛理，故称为智慧第一。遇佛说法时，代众请法，唯有阿弥陀经例外，不问自说，为当机者。又随文殊至维摩处问疾，天女散华，落尊者身，弹之不去，示应回小向大。小乘独善其身，大乘兼善天下。
赞曰
胎中具智    雄辩无伦    论师絺罗    甘拜下风
虽入外道    终归缁门    聪慧第一    博学多闻
又说偈曰
助佛扬化度群伦    常观自在般若深
五蕴皆空无人我    三毒息灭有佛僧
降心离相破法执    回小向大悟圆通
现比丘相影响众    功成身退不居功
103. 目犍连尊者                                                 一九八六年十月十一日
目犍连译为采菽氏，本名拘律陀，树名。父母祈祷此树而生。与舍利弗同学，互有约言，先得解脱者必告知，共同精进。各率弟子百人，同皈依佛，为常随众。尊者事母至孝，知母生前诽谤三宝，又兼杀生，嗜食鱼子，死后当堕地狱。以神通力观察，见其母于饿鬼道受苦，以 钵盛食物供母，物化火焰，母不能食。尊者泣求佛哀愍，救母出苦海。佛令作盂兰盆供养十方僧，藉此功德，超母生天。尊者化身大小，降伏毒龙。以钵盛释族五百人，送至梵天。神通第一。同舍利弗先佛而入灭。
赞曰
事母至孝    皈佛纯真    降伏毒龙    抢救释亲
神通变化    般若甚深    盂兰法会    请求世尊
又说偈曰
至孝救母目连僧    众生离苦愿始伸
盛会解除倒悬业    法筵供养圣贤尊
一切有情皆得度    恒沙饿鬼出狱门
神通第一阿罗汉    缅甸灵迹留古今
104. 摩诃迦叶尊者                                             一九八六年十月十七日
迦叶译为饮光。往昔为冶金师，助贫女装佛金，感世世全身有金光，能隐蔽日月之光，名为饮光。为富家子，奉父命而结婚，感世事多变化，与妻同时发心修道，各不相扰。为了生脱死，皈依佛，专修十二头陀行。 （一）着衲衣。（二）但三衣。（三）托钵乞食。（四）次第乞。（五）日中一食。（六）节量食。（七）过午不饮浆。（八）住阿兰若。（九）树下宿。 （十）露地宿。（十一）冢间住。（十二）胁不着席。为梵行第一。一日。佛于灵山会上，拈华示众，皆楞然不解。唯尊者破颜微笑，传佛心印，继承衣钵，为西域初祖。奉佛之嘱，于鸡足山入定，待弥乐尊佛出世，代传金缕袈裟。佛入涅槃后，召集五百大阿罗汉，于七叶窟结集经律论三藏。 三阅月而成。
赞曰
佛法住世    梵行精严    拈华微笑    承受心传
为第一祖    接引后贤    坐待弥乐    世尊遗言
又说偈曰
化身老子游震旦    接引有缘登彼岸
正法住世头陀力    降伏诸魔梵行全
结集经藏功德广    勤修六度智慧圆
勇猛精进常抖擞    日夜不懈直向前
105. 阿那律尊者                                                 一九八六年十月十八日
阿那律译为无贫，于无量劫前，供养辟支佛稗饭，感九十一劫福报不灭。尊者是佛之堂弟，出家不精进，听法常入睡。被佛呵斥，曰：“咄！咄！胡为寐？螺蛳蚌蛤类。一睡几千年，不闻佛名字。”尊者生大惭愧心，发大精进力，七昼夜不眠。因之，双目失明。佛怜愍之，授乐见照明金刚三昧，证天眼通，视大千世界如掌中庵摩罗果，为天眼第一。尊者以八法自律（一）多欲非道，少欲是道。（二）愦闹非道，隐处是道。（三）放荡非道，制心是道。（四）多念非道，定意是道。（五）无厌非道，知足是道。（六）懈怠非道，精进是道。（七）自私非道，为公是道。（八）愚闇非道，智慧是道。佛将入涅槃时，请阿难 尊者以四事问佛。
赞曰
供养圣僧    福慧双增    连绵不绝    步步高升
菩提路近    觉岸先登    八法自律    为座右铭
又说偈曰
始惰终勤不睡眠    七日七夜血泪穿
积极精进伤双目    怜愍教授得照天
九十一劫无贫困    百千万世有富缘
四事请问佛遗嘱    功德无尽永流传
106. 须菩提尊者                                                 一九八六年十月廿一日
须菩提译为空生，诞生时，家中所有珠宝皆空。七天后复现，又名善现。于母腹中时，即知“四大本空，五蕴非有”之理。出家后，内秘菩萨行，外现声闻身。明了佛之空慧，善说般若之空理，为解空第一。证无 诤三昧，曰：“众生嫌我立，终日端坐不起；众生嫌我坐，终日直立不移。”世尊从忉利天回人间，众弟子皆去欢迎，唯尊者于寮中补衲衣，以心迎接佛。佛曰：“ 先见我者须菩提也。”金刚经云：“凡所有相，皆是虚妄，若见诸相非相，即见如来。”四句偈云：“若以色见我，以音声求我，是人行邪道，不能见如来。”
赞曰
空须菩提    实般若智    善见善现    无处不是
离形离相    降心定致    深感佛恩    涕泪悲泣
又说偈曰
解空第一大菩提    即相离相断诸疑
仓库虚无叹希有    宝箧重现更出奇
行深般若波罗蜜    打破葫芦泯东西
言语道断证三昧    行住坐卧露天机
107. 富楼那尊者                                                 一九八六年十月廿二日
富楼那弥罗多罗尼子，译为满慈子，从父母得名。皈依佛，善说诸法实相，头头是道，左右逢源，令人深信，依法奉行。常感天华乱坠，地涌金莲。尊者拟到未开化地区弘法，征求佛意。佛问：“若人骂你如何？”曰：“忍受，当作善知识。”又问：“若人打你如何？”曰：“接受，当作善知识。”又问：“若人杀你如何？”曰：“成就我入涅槃。”所被教化者，信仰三宝，不可胜数，为说法第一。尊者提议，若遇年岁饥馑时，食物难乞，可用方便七法：（一）自宿，（二）内熟，（三）自熟，（四）自持食从人食，（五）自取果食，（六）就池水受，（七）无净人净果除核食。
赞曰
不辞辛苦    开垦荒田    善说诸法    启后承前
辩才无碍    避谈妙玄    度人无数    法雨均沾
又说偈曰
横说竖说尘刹说    法化广披度娑婆
方便权巧接群众    感应机宜润枯凋
逆来顺受行忍辱    毁至欣纳作知识
观机逗教解众缚    梦幻泡影如是详
108. 迦旃延尊者                                                 一九八六年十月廿四日
迦旃延译为文饰，若有论议无文彩者，而修饰之。才华超群，善巧辩论，令外道悦服。一日，执断外道问：“恶人死后受苦，应当回还，死而不还，知无他世。”尊者曰：“如世罪人，被囚牢狱，焉得归来？”又问：“善人死后生天，何故不归？”曰：“如人堕厕 ，幸得而出，岂肯再入？”雄辩无碍，令对方无法以应，为论议第一。尊者善于梦中教化众生，令发菩提心，证菩提道。有国王弟子，名为眉希罗王，于山中修行，被邻国之王所欺，欲复此辱，要求还俗，尊者允之，但留一宿。 于梦中如何整军，如何讨伐，如何被擒。惊醒！向尊者忏悔，修忍辱行，成就道业。
赞曰
赋性聪慧    善巧饰文    宗旨独立    雄辩绝伦
清高离俗    排难解纷    降伏外道    不染垢尘
又说偈曰
恶者入狱故难还    善士离垢不复沾
论议第一超俗类    雄辩盖世胜邪言
善巧方便说诸法    威德感召化三千
度人无量功勋普    圆满菩提道德全
109. 优婆离尊者                                                 一九八六年十月廿五日
优波离译为近事。佛为太子时，尊者为侍从。随太子游四门，太子感人命无常，有生老病死等苦，于花园树下静思，如何能了生脱死，解救众生离苦得乐。一日，忽 来一比丘告曰：“出家修道，才能断除诸苦。”言毕，腾空而去，乃净居天人之化身也，不久之后，太子闻空中言曰：“若贪五欲，必堕沉沦。”太子夜令车匿牵马，四天王托马足腾空逾城，车匿随之，陪同修行，故曰：“亲见如来，六年勤苦；亲见如来，降伏诸魔，制诸外道。”佛随时订 戒律，命尊者当众宣布。本身严持不犯，为持戒第一。结集律藏为说主，一日诵一律，八十日竟，为八十诵。
赞曰
往昔发愿    严持戒律    为众中尊    尸罗第一
结集律藏    主持毗尼    幡幢高树    登峰造极
又说偈曰
波罗木叉是大师    依教奉行修总持
金刚宝珠常在握    美玉无瑕时护之
诸佛本源精进力    菩萨母体笃行思
西土南山规范普    缁门楷式众基石
110. 阿难尊者                                                    一九八六年十一月一日
阿难译为庆喜。诞生之日，正逢佛证道之时及战胜邻国。尊者乘愿再来，助佛扬化。佛之堂弟，二十五岁出家，要求为佛侍者，请佛将二十五年前所说之法，重说一次。入耳根永不忘遗。迦叶尊者赞曰：“佛法如大海，流入阿难心。”尊者博学强记，一代圣教，得以流传，为多闻第一。尊者面如秋满月，目似净莲华，妙相庄严。尊者问吉凶。佛曰：“持戒是吉，犯戒是凶。”尊者请佛许可女人出家修道，三请而允许，但应持八敬法。结集经藏时，担任诵经主，经大阿罗汉问难，认可无讹，通过定案。尊者所结集之经典，皆有“如是我闻”为首。接法于迦业，传法于商那和修。后涌身虚空，现十八变，入风轮奋迅三昧，身分四份，一在天宫、一在龙宫、一奉毗舍离王、一奉阿阇世王，各建宝塔供养。
赞曰
无量劫来    戒法庄严    清净无染    毗尼精研
面如满月    目似妙莲    结集经藏    万古流传
又说偈曰
如是我闻印心田    结集三藏照地天
光明破除一切暗    多闻记忆万德篇
佛法流传三千界    僧伦受化百亿川
后贤普沾醍醐味    庆喜功勋广无边
111. 罗睺罗尊者                                                 一九八六年十一月二日
罗睺罗译为覆障，因往昔时，曾堵鼠洞六日，故感受住母腹六载报。佛之亲子，于十五岁出家，舍利弗尊者为剃度师，沙弥开始。因扫地不净，被比丘观厕中，尊者心静无波，处之泰然，入无诤三昧，所修密行，不为人知，为密行第一。一日，佛洗足毕，指水问尊者曰：“此水可饮否？”曰：“不可。”又问：“若将此水泼之，再盛器中可饮否？”曰：“不可。”又问：“何故？”曰：“秽水也。”佛曰：“出家人不守戒律，即秽水也。”尊者言下有悟，不懈怠，不放逸，严守戒律。有比丘问佛曰：“世尊！为何诃斥提婆达多，对罗睺罗则否？”佛曰：“提婆达多如劣马，以威调伏。罗睺罗如慧象，以良言善导。”
赞曰
种因结果    号罗睺罗    十五出家    亲近佛陀
密行第一    甘受折磨    精修苦炼    成就摩诃
又说偈曰
时刻匪懈习禅那    昼夜精进无言说
厕所入定成三昧    梦中出坡集功德
清洁心地菩提养    耕耘性田智慧多
为佛亲子尚实践    模范万世度娑婆
112.  拘絺罗尊者                                                一九八六年十一月七日
拘絺罗译为大膝。舍利弗尊者之舅也。尊者善辩，常与其姊辩论，逢论必胜，自姊怀孕，再辩则败，知怀智子。于是至南方学习外道十八经。十六年后，学成归来，不见舍利弗，知悉依佛出家。尊者头戴火盆，身披铁业，发毛至地，甲长盈尺，贡高我慢，来至佛所，对佛言：“论胜还甥，论败斩首。”佛问曰：“汝以何法为宗？”曰：“我以不受一切法为宗。”佛曰：“不受一切法之言，已是受也。”尊者无言可答，逃出佛所数步，思之理屈，返回佛前，高声言：“瞿昙！快取刀来，斩我头去！”佛笑曰：“我法无如是事。”尊者生惭愧心，依佛学道，获证四无碍辩。有问必答，分析清楚，为问答第一。
赞曰
能言善辩    雄视八方    目空一切    凛若冰霜
难胜其姊    知有智郎    游历诸国    终归佛堂
又说偈曰
心巧膝大傲群伦    参访知识外道寻
四韦陀典精通熟    诸外道论海洋深
学成归国决胜负    不受为宗败下风
无路可逃愿斩首    我法无此君莫惊
113. 离婆多尊者                                                 一九八六年十一月八日
离婆多译为假和合。尊者于某夜宿空亭，午夜时来二鬼，互相争尸，各不相让，令尊者作见证人。尊者据实言之。大鬼怒，拔尊者四肢而食，扬长而去。小鬼取尸四肢补之，完整如初。尊者疑此身非我所有。若是我身，眼见被鬼所食。若是他身，为何随我行？百思不解，来至佛所，请佛开示。佛曰：“四大假合，五蕴空华。”尊者言下有悟，知身不过百年之幻躯也。随佛出家，专心修道，不久，即证四果阿罗汉。因心正，故不颠倒；因心定，故不散乱。为无倒乱第一。
赞曰
四大本空    五蕴非有    二鬼争尸    一人无口
百思不解    十方乱走    幸遇佛陀    证莲华觉
又说偈曰
夜宿空亭静无尘    东西南北游四门
地水火风和合有    生老病死幻化成
演若达多寻头颅    离婆尊者觅手足
恍然悟透个中理    勇猛精进不马虎
114. 周利槃陀伽尊者                                           一九八六年十一月九日
周利槃陀伽译为继道，因兄弟皆生于道路。父母俱亡。随其兄出家修道。尊者性愚，出家后，念“守口摄意身莫犯，莫恼一切诸有情，无益苦行当远离，如是行者得度世。”已有百日，而不记一句。其兄令还俗，尊者依寺门而泣。佛见怜之，告曰：“汝往昔为三藏法师，吝法不授弟子，故有今报。”令念“笤扫”二字，尊者念一忘一。久而久之，顿悟其理。笤扫能净室地之尘秽，亦可净心地之尘垢，明了此义，受持不误，为持义第一。尊者虽不说法，但有神通，行无言之教，感化王弟无分别心。
赞曰
半途而生    故名继道    往昔吝法    今世胡闹
毫无记忆    笤扫开窍    证得三昧    无言说教
又说偈曰
诸供养中法为最    悭吝布教常眠睡
受报一偈忘失多    笤扫二字难全忆
生大惭愧悟心宗    豁然开朗泯待对
行不言教化群生    道德圆满证三昧
115. 孙陀罗难陀尊者                                       一九八六年十一月廿一日
孙陀罗难陀译为艳喜，尊者乃佛之同父异母亲弟。具足三十相，若入众中，不识者认为佛来，尊者注重礼仪，貌容端正，为仪容第一。佛欲令弟出离三界、了生脱死，用方便法引至精舍。尊者思妻之美，终日不乐。佛领至山中观母猴，其次至天宫观天女，再至地狱观油锅。三次开导，启示尊者开窍，觉悟贪欲是招苦之源，好色是受殃之本，于是披缁离欲，精进修行，证无学位。尊者曰：“诸漏已尽，梵行已立，所作已办，不受后有。”所谓“观三界如牢狱，视生死如冤家。”
赞曰
有情着染    无欲清净    返本还原    寂光大定
猴子美人    难堪比并    天堂地狱    苦乐是境
又说偈曰
为佛眷属貌堂堂    一念不觉温柔乡
流连忘返何时了    善巧诱入此道场
念念不忘回家路    行行偏遇法中王
无处可逃归精舍    观鼻发光度痴郎
116. 憍梵波提尊者                                          一九八六年十一月廿三日
憍梵波提译为牛呞，尊者于往昔为沙弥时，见老比丘食时迟钝，乃戏曰：“如牛嚼草。”不料一句戏论，感五百世为牛身。今生为人，仍有牛呞之习。佛恐世人 睹形讥笑，获轻慢圣人之愆，令尊者居于天上，为受天供养第一。佛灭后，迦叶尊者领众结集三藏，遣罗汉至天上请尊者回，参加结集经藏工作。尊者悉知佛及舍利弗等大阿罗汉，前后入灭，感慨而言：“憍梵波提接足礼，十方大德贤圣僧，象王已去象子随，佛今入灭我亦灭。”言毕，腾身虚空，入火光三昧，舍利自空而降，天人造塔供养。
赞曰
一句戏言    作牛百年    恐人轻慢    受供天乾
忏悔往罪    重新勉旃    随佛入灭    垂范后贤
又说偈曰
不修正法说戏言    沙弥受报五百年
迷途知返生惭愧    觉路铺平得还原
供养第一无伦比    慎重不二有道贤
火光三昧流舍利    现身演教功难宣
117. 宾头卢颇罗堕尊者                                    一九八六年十一月廿八日
宾头卢颇罗堕，译为不动利根；如如不动，利根坚固。尊者曾为优婆填王之大臣，机缘成熟，看破放下，出家修道，证宿命通。某日，王至佛所，尊者不起座，王不悦。王再至佛所，尊者前迎七步而止，对王曰：“折王七年之福”。当时有树提长者，以栴檀木钵置于刹顶上，对众宣曰：“若用神通取下，则与之”，尊者于山中树下补衲衣，以天眼遥见，即往取之，被佛斥曰：“不可在白衣前现神通，汝自今后，不得随我，不得入灭，与人增福，受请应供”，为福田第一。常现白头长眉相。
赞曰
童颜鹤发    眉毛拖地    不甘寂寞    常作游戏
被佛呵斥    入灭无期    永住世间    莫现神异
又说偈曰
舍弃富贵淡荣华    不管世间乱如麻
勤修福慧精进力    甘受劳苦早归家
不迎国王为护主    谦让数步损德芽
救度众生化五浊    虚空法界泯迩遐
118. 迦留陀夷尊者                                           一九八六年十一月廿九日
迦留陀夷译为黑光，因体黑有光故。曾为佛在家时之侍者，后随佛出家，乞法以养慧命，乞食以养色身。尊者夜出乞食，遇阴雨天，闪电之光与尊者黑光相映。现恐怖相，孕妇见之，惊为鬼而堕胎。佛知此事，从此禁止比丘夜间乞食。立“不得过午食，不得预乞食”之戒律。尊者善于教化，夫妇同证道果者，数满千人。一人证果者，不知其数。为教化第一。舍卫国波斯匿王之后，茉莉夫人以师事焉。
赞曰
黑暗发光    其貌不扬    人见为鬼    鬼礼为王
佛制戒律    夜莫徜徉    教化第一    普摄十方
又说偈曰
身具黑光相貌奇    为佛使者勇无敌
智慧辩才行教化    福德深厚善知识
度人无量超今古    化物有方为栋梁
功德巍巍昭世界    大哉尊者天地光
119. 摩诃劫宾那尊者                                          一九八六年十二月五日
劫宾那译为房宿。尊者父母祈祷二十八宿（角亢氐房心尾箕，斗牛女虚危室壁，奎娄胃昴毕觜参，井鬼柳星张翼轸）中第四位房星而生。尊者发心出家，欲至佛所，中途遇雨，投宿陶舍。忽来一比丘（佛化身），与尊者同房而宿，为说妙法，闻生悟道，故为是名。尊者至佛所，佛曰：“善来比丘，须发自落，袈裟着身，成沙门相。”尊者通晓天象，不假玑衡，以北极星定方向，北斗星分节气，参商星立时间，为知星宿第一。
赞曰
房宿房宿    志欲出家    路宿窑中    放下自己
遇老比丘    生大欢喜    论道谈玄    完成壮举
又说偈曰
二十八宿降凡尘    为佛使者度群伦
改头换面比丘相    洗心涤虑菩萨身
天文地理皆通晓    科学历史饱听闻
亲觐佛陀得授记    袈裟着体智如神
120. 薄拘罗尊者                                                 一九八六年十二月六日
薄拘罗译为善容，慈眉善目，貌容端正，和蔼可亲，令人肃然起敬。尊者于无量劫前，曾以一果供养病僧，感九十一劫无病。又持不杀生戒，故有五种不死之果报。所谓五不死者：（一）火烧不死。（二）汤煮不死。（三）水掩不死。（四）鱼吞不死。（五）刀割不死。尊者于往昔为比丘时，曾发“不见女人面，不受女人供”之愿。一日，其母思子心切，至寺中探子，尊者遣母出寺。母小瞋，发恶愿，生生为养母，而报复之，不幸有此感报，年长投佛出家，少欲知足，身不重衣。世寿一百六十岁，为寿命第一。
赞曰
宿植德本    种诸善根    香花供养    至纯至真
持不杀戒    栽培慈心    身无病疾    心地长春
又说偈曰
家贫献果供病僧    九十一劫无疾侵
仪容端正多福慧    寿命第一超古今
五不死报显奇迹    百六高龄示后昆
因果循环法如是    世人榜样好准绳
121. 傅大士                                                        一九八六年十二月十二日
傅大士名翕，字旋风，南朝齐代东阳人。少未读书，喜捕鱼，将所捕之鱼，置于竹篮内，再放入深水中，对鱼曰：“欲去则游，欲止则留。”人笑其呆。十六结婚，生二子。后遇梵僧，晓知前生，放下鱼具，于松山双树林结庐修行，日中耕田，晚间行道。一日，头戴道冠，身披衲衣，足穿方履，谒见梁武帝。帝问：“汝是道乎？”指衣。“汝是僧乎？”指鞋。“汝是儒乎？”指冠。暗示以道修心，以佛修性，以儒修身。七十三岁入寂 。前一天对弟子言：“我灭后，不移床，有人送像来！”七日后，果然有僧人送弥勒绣像，旋而不见。
赞曰
来时空空    去日松松    中间无事    任西任东
南北不知    上下朦胧    若问所学    允执厥中
又说偈曰
大权示现莅五浊    白衣演教弘禅那
捕鱼游戏任来去    耕田谋生养道活
淡泊明志曲高雅    临中遗嘱床莫挪
弥勒菩萨哈哈笑    你说我要做什么
122. 庞蕴居士                                                 一九八六年十二月十三日
庞居士名蕴，字道元。唐衡阳人，参马祖，问：“不与万法为侣者是什么人？”祖曰：“待汝一口吸尽西江水，即向汝道。”言下大悟，将所有珠宝抛于洞庭湖，舍宅为寺，编竹器为生，一家四口悟道。
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:30:19-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
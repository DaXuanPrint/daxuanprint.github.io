<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="弘觉禅师语录序,天童弘觉忞禅师语录卷第一,天童弘觉忞禅师语录卷第二,天童弘觉忞禅师语录卷第三,天童弘觉忞禅师语录卷第四,天童弘觉忞禅师语录卷第五,天童弘觉忞禅师语录卷第六,天童弘觉忞禅师语录卷第七,天童弘觉忞禅师语录卷第八,天童弘觉忞禅师语录卷第九,天童弘觉忞禅师语录卷第十,天童弘觉忞禅师语录卷第十一,天童弘觉忞禅师语录卷第十二,天童弘觉忞禅师语录卷第十三,天童弘觉忞禅师语录卷第十四,天童弘觉忞禅师语录卷第十五,天童弘觉忞禅师语录卷第十六,天童弘觉忞禅师语录卷第十七,天童弘觉忞禅师语录卷第十八,天童弘觉忞">
<meta name="description" content="二十卷。清·木陈道忞说，显权等编。清·顺治十七（1660）年敕刊。收在《禅宗全书》第六十四册。道忞禅师，为密云圆悟之法嗣，系大力弘扬临济宗风之宗匠，曾住持天童山，历住各州之道场，后奉召入内说法，蒙清世祖赐号‘弘觉’，康熙十三年（1674）示寂。门人集录其开示法语而成本书。卷一至卷三收录师驻锡天童山之语录，卷四收录驻锡明州灵峰寺及越州云门寺之语录，卷五至卷六收录驻锡台州广润寺之语录，卷七收录驻锡越州大能仁寺之语录，卷八收录驻锡湖州护圣万寿寺之语录，卷九至卷十收录驻锡青州法庆寺之语录，卷十一收录再住天童山之语">
<title>弘觉忞禅师语录_木陈道忞_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">弘觉忞禅师语录</span> <br/>
          作者： <span class="inputVal" id="bkauthor">木陈道忞</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]146228</span> <br/>
          说明： <span class="inputVal" id="bkdec">二十卷。清·木陈道忞说，显权等编。清·顺治十七（1660）年敕刊。收在《禅宗全书》第六十四册。道忞禅师，为密云圆悟之法嗣，系大力弘扬临济宗风之宗匠，曾住持天童山，历住各州之道场，后奉召入内说法，蒙清世祖赐号‘弘觉’，康熙十三年（1674）示寂。门人集录其开示法语而成本书。卷一至卷三收录师驻锡天童山之语录，卷四收录驻锡明州灵峰寺及越州云门寺之语录，卷五至卷六收录驻锡台州广润寺之语录，卷七收录驻锡越州大能仁寺之语录，卷八收录驻锡湖州护圣万寿寺之语录，卷九至卷十收录驻锡青州法庆寺之语录，卷十一收录再住天童山之语录，卷十二收录法语及广录，卷十三收录示众垂代、因事垂代，卷十四收录举古垂代，卷十五收录对众机缘，卷十六收录颂古，卷十七收录赞，卷十八收录偈，卷十九收录佛事、小佛事，卷二十收录小佛事、杂着。</span> <br/>
          封面： <span class="inputVal" id="bkimg">Z_1957.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]弘觉忞禅师语录
[book_author]木陈道忞
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]146228
[book_dec]二十卷。清·木陈道忞说，显权等编。清·顺治十七（1660）年敕刊。收在《禅宗全书》第六十四册。道忞禅师，为密云圆悟之法嗣，系大力弘扬临济宗风之宗匠，曾住持天童山，历住各州之道场，后奉召入内说法，蒙清世祖赐号‘弘觉’，康熙十三年（1674）示寂。门人集录其开示法语而成本书。卷一至卷三收录师驻锡天童山之语录，卷四收录驻锡明州灵峰寺及越州云门寺之语录，卷五至卷六收录驻锡台州广润寺之语录，卷七收录驻锡越州大能仁寺之语录，卷八收录驻锡湖州护圣万寿寺之语录，卷九至卷十收录驻锡青州法庆寺之语录，卷十一收录再住天童山之语录，卷十二收录法语及广录，卷十三收录示众垂代、因事垂代，卷十四收录举古垂代，卷十五收录对众机缘，卷十六收录颂古，卷十七收录赞，卷十八收录偈，卷十九收录佛事、小佛事，卷二十收录小佛事、杂着。
[book_img]Z_1957.jpg


[book_title]弘觉禅师语录序
中一
云栖弟子大周金之俊撰
禅至今日而语录之𡚁极矣少林西来原无文字曹溪南迈乃着坛经渐有语言总非色相厥后宗师代出接引随机或传心要于单文或显尼珠于只字提关启钥演无本之家门抉髓敲筋施不方之医药天风鼓籁虽则成音短𥴦无腔何尝有曲语录之传是亦后人之刻舟求剑学者之𠎥指观月耳奈何偶落尘诠遂成习尚说法者以为非录弗贵听法者以为无录非师梨枣成林豪毛尽秃甚至魔民登座必标叩击之机缘狐子白椎𥁞号支那之撰述浅则虎皮羊质画依样之葫芦㴱则马角龟毛驾脱空之鬼魅向枯椿而寻兔指岐路以觅驴杜撰䨓同支离影响忝宗门之话柄坏初祖之家风以斯为禅何如无语以是为语何如无录不有真师一㖃孰遏野狐乱鸣此弘觉禅师之语录所以不可已也禅师栽松宿世折竹今生早服儒冠窥孔颜之乐处中咨心要洞佛祖之禅源绍法天童密云重布扬容古路法雨遍施提令正而万国从风当机圆而诸天頫首我
世祖先皇帝金轮御世慧日中天访道觉民不𢡽崆峒之拜求人善世宁惟功德之咨特屏
万机
亲发十问如针入芥似乳投酥觉宝山开徽文电耀马驹腾高足每承龙象褒扬猊座显真王迥异泽犴威德是以纲维三界震动十方临济中兴径山再世棒头有眼烁开障日之翳云口角藏锋截断迷津之𦊰网镜妖而穷[打-丁+穸]蕅孔卫道而罔避棘丛三要三玄指归有在五宗五叶汇合斯真夫以言止言则妄言者废以录正录斯僭录者销兹帙之刻非沃沸之冰泉息喧之毒鼓哉某染指大乘系心宗镜慨正法之衰滥仰振起之得人目击道存意消言下赵阅道偶然撞彩遇佛慧而开顶门裴居士当下知音礼运师而空心蕴平阳箭过始觉锋寒良马鞭垂方知影痛须识千机万句不是吾师唇吻边事𠊳疑家书户刻未免世间门面中语矣斯录具在天何言哉。
天童弘觉忞禅师语录序
㫺有客问张安道孔孟以后谁为命世圣贤安道历举南岳马祖诸师谓儒门澹泊收拾不住无𥁞居士闻之捬几击节叹为达人高论余尝逆溯嵩少自华分五叶以来若牛头融若丹霞肰若风穴之魁奇慈明之隽拔㪅若佛果之有觉华严妙喜之有西禅需皆以书生问道方外舍缝掖而方袍弃选官而选佛其初既已𡬾儒林帜折群彦𧢲后乃痛念生死慷慨落𩭄遍参哲匠绍续祖灯安道之语斯焉益信夫宣圣以菩萨地为世间师内秘外见隐实施权故所示言教微开其端引而不发至大雄法道广被真丹乃畼厥本怀初祖泛海而来的示心宗㪅复𥁞底掀翻直说直用而如来出世大事因缘始无遗憾故当世精奇特达之士罔不归宿于此如水投巨壑万派声消而我儒宗末流习为训诂汉宋诸贤各守师说粗者徒笺象𢿘精者复耽理解先圣㴱意泯阙不传沿及近世则播弄词华竟为贸易青紫之具此高人杰士所以鄙弃而不欲道也山翁大师以岭峤英儒顿[擭-雈+(韋-(口/(舛-夕)))]世网最初发心已超肰有将相不为之概而讨论章句缠绵理解之习亦已破其籓壁而弃其筌蹄矣金鳞跃汉天马追风信非儒门所能收拾者是以一出而剃染开先服勤太白洎入廛垂手接物利生沛尔言满天下道播江湖盛德高行人称黄岩古佛即游戏翰墨亦一代宗工直与明教寂音并驱争先至于据本分一著号令人天指麾佛祖如兹录之豹露一斑者有时韵出青霄有时鼓挝涂毒有时山穷水𥁞别转旗枪有时电卷风驰斩新日月师王哮㖃香象失威到此若佛若儒总是崖州万里说禅说道并须到退三千就𠊳黄面老子碧眼胡僧尚且收拾不住何独儒门云尔哉冰庵道人与么涂污亦是平地骨堆无风起浪吃老汉痛棒有分诸方铁额铜头㪅当别具眼脑始得。
鹿城门弟子张立廉拜题
天童弘觉忞禅师语录序
骏佳初阅禅籍见从上诸祖每以法器为重默识而预期之窃疑曰此事阿谁无分奚问器为及观诸大老如丹霞以应举选官大洪以垂髫上第正觉以进士驰声而曹山慈明晦堂佛果皆以书生擅名当世又如汾阳圆通白云华严灵源佛印或童稚神智或博极群籍或翰墨精妙是皆能立谭取卿相者而宝络虽美象王弗顾金笼诚艳鹏翅弗贪此其器固有超越于卿相之上者矣所以入此宗门气吞佛祖沤视大千曾区区之毁誉得失利养名闻足以稍婴其念乎古人法器之说肰后信其不诬矣骏佳于近代得山翁大师焉师髫年誉望頫瞩公辅乃年逾志学即弃掌中之富贵室家完美顿断千劫之爱缠此非所谓器越卿相之上与丹霞诸公把臂于九天之际者乎是以严霜震雷如黄檗师登其堂吞佛杀祖如天童师入其室骏久游天童老人门下每从众中一望见辄神耸意肃曰古所谓法器者非斯人欤殆老人化去师继其席宗风大振衲子奔凑一时丛林公论谓事事追踪古人真足师范人天而雅量厚德不可殚述焉法器之足重不于此益徴哉佛果有云吾禅如大海必以大海受之正此意也虽肰骏㪅有进焉今之以池沼受海水者不足道矣苟以江河受海水者是仅得师说之一二而不能具体者也即以大海受大海者犹是智与师齐减师半德者也惟㪅有广于大海者以受之乃谓之智过于师方堪传受盖必授受之际恒有余地存焉乃能通权达变善继善述以成克家之子如其不肰洞山所谓全肯则孤负先师去矣骏佳观老人直截贞实斩𥁞支叶师固得其旨矣肰古人绵密之机用玄奥之纲宗又不啻如宝镜当台胡汉俱见也老人气宇如王上下独尊师固继其道矣肰虚怀推潜德之同参坦衷埽济洞之町畦又不啻如惠风披拂遍界皆春也老人不辞笔削之劳以卫道不避好辨之迹以荷法门师固已担其任矣肰谤书绝不寓目笔舌化于无诤又不啻如水天一碧浪静风恬也是正所谓善继也善述也为天童克家之子也苟非其器宽有余地则𣦸守师说不知变犹之饱餐珍味不能化孰知珍味之能杀人哉具参方眼者请读大师语录则自知之诚无俟骏之赘也。
平原佣祁骏佳拜题
诏书
皇帝敕谕朕惟善政导民期适荡平之路仁风扇物统归化育之中仰千圣之徽猷溯百王之遗轨理无分于三教道岂外于一心故佛演法门立阐扬之大旨祖标禅理示默契之真宗皆所以迥脱疑情顿开觉性惟曹溪之一脉俨鸡足之上乘暨临济之三玄允象王之法乳慧雨普施于一切宗风常胜于五灯缘衍法之独隆斯传衣之最众朕抚临寰宇心切牖民期与四海苍生共臻觉路必𠊳明心而见性方能易恶而至中时览经文间常参究续圆顿交融之旨必行解相应之人闻尔禅僧道忞临济正传宗门法器戒行清峻不染六欲之尘道眼圆明能空四谛之妄风规早着解脱有年悯结习之牵缠揭单传之要渺是用特遣僧箓司右阐教净行禅僧法玺赍敕前往召尔来京欲阐玄风伫闻高论尔其洗钵就道持锡遄征无耽㴱隐之清用慰远延之切於戏弘宣大道复淳古之休风广度迷情跻含生于寿域钦承朕命式贲尔宗钦哉故谕。
顺治十六年闰三月日
敕书
皇帝敕谕朕惟佛会拈华妙心传于迦叶禅行面壁宗旨付于神光六叶既敷千华竞秀荫法云于真际火宅晨凉耀慧日于康衢重昏夜晓以至瞚目扬眉擎拳举指类皆合宗门之妙谛得教外之灵机诚非他学可知亦岂意生所及眷言道行冀觌高踪实悟真如必先玄觉咨尔禅僧道忞嗣法天童传宗临济克证无生之旨机自圆明允通向上之关悟称谛当朕爰稽载籍祈会性真间览玄文㴱嘉妙义故时于听政之暇询尔以法道之微乃名言之不繁克随机而得解玄关幽键感即能通遥源浚波酌之不竭传一灯于种智了万法于真空广量出于凡心元明逾于宿学引之于有高谢四流推之于无俯弘六度信乎凡之可以证圣洵哉惟觉所以悟迷非同测海窥天固以登堂入室堪主法门之席允称禅众之尊是用封尔为弘觉禅师锡之敕印於戏慈周万有大身遍于十方利济四生本觉超乎三世俾举代咸登仁寿之域抂随方而启般若之门其益懋尔勤修庶弘开夫正梵式承嘉命丕阐宗风钦哉故谕。
顺治十七年四月日
赞
忆自黄岩嗣席天童踞先觉堂卓卓孤峰楔以楔出毒以毒攻蛇吞鳖鼻虎咬大虫正合全提孰𢼿婴锋出语成咏百折不穷佛果衙官大慧附庸糠秕之导往来愚衷国难以来踪迹西东兄游天外余戏圆中世出世间皆大英雄不负先师旧衲蒙茸眉毛结共鼻孔气通曹溪正脉临济真宗是木上座亦号山翁
法弟通表黄毓祺顿首赞。
天童开堂疏
恭惟天童堂头山翁大和尚出身东粤异𣍘溪之目不识丁奋迹儒衣胜丹霞之语犹带腐頫从人望嗣主天童点末后光明照地照天千丈法幢高竖了见成公案打风打雨一条拄杖横拈时届仲春月维望日向者娑罗双𡬾俄成古佛俨肰示见双趺兹焉太白孤峰聿布新条岂曰浪鸣孤掌敬拂宝华王座伫聆涂毒鼓声绩等曷胜翘跂之至。
崇祯十六年二月十五日兵部职方司郎中孙嘉绩右率宁绍苏常四𨛦护法士绅等七十三人同疏
同门疏
伏以岭南无佛性三十五叶衣盂恰值乎其人济北捋虎须七百余年戈甲重新于此日先和尚坐通玄峰顶密云弥布大千新堂头入太白院中一雨普滋群品破沙盆赤手扶起奚啻密庵杰之继应庵华木上座劈面提持不数东岩日之承西岩慧祺衣裳异色根本同条虽难比三圣瞎驴撩宝寿之瞋点破镇州人眼犹庶几郭家俗汉酬白云之乳敬拈五祖炉香所愿恒顺舆情不虚来请法王登法座寰中奉斩新之敕宁假五帝三王师子踞师床天外㖃无畏之音尽埽千妖百怪顶门着楔掀翻先觉堂从上古锥脑后加锤烹煅震旦国见前英物谨疏。
崇祯十六年二月十五日毗陵江上黄毓祺疏
大能仁开堂疏
伏以嵩山并秀于鹫岭五叶敷一乘之华济流逆溯于𣍘源一喝破三玄之奥宗风爰来于漠北大法尤振于岭南后五百而重逢实千载之希遘恭惟山翁大和尚迹踵庾岭乳滴曹溪德光耀舍那之身戒香馥毗卢之顶饱黄檗之药味杀活同时秉太白之金锋外魔器胆唯此能仁古刹首称於越名蓝四水䘳环百亩圭尊卧龙北拱吐戒珠而呈祥文雉南翔投宝林以献瑞兹当久废而复建须仗大人之宏䂓幸灵锡飞出天台快慈航頫临越水从此烹炼凡圣洗阳焰之青黄号令人天加蜃楼以梁栋倚天慧剑野狐莫[彳*巳]吹毛匝地红轮阴霾立消见睍电光中主宾互换龙象未免迷津锋刃上照用同施佛祖亦须乞命元宠等碑惭白字道愧青松𢼿分香芋之斋冀醒牡丹之梦真仪有象呼来壁上高僧法句惊人唤出瓶中鹅子则麈尾挥鲁阳之㦸明返崦嵫而师音㖃奋地之雷春回沙界矣。
顺治六年十月十五日越州鲁元宠等疏
道场山开堂疏
伏以虎窟山㴱岁久腥风犹触鼻龙池泽远春三雷雨恰当头铲腐烂葛藤钟抂县而扣随大小提斩新正令眉挂剑而血溅梵天山灵摄戒皈心祖席整开生面恭惟山翁大和尚猊座下岭南佛种济北宗风脱樊笼谢八股六经丈夫事匪将相能为趋上乘度四生九类老婆心为含生彻困授法印于密云之室人惊师㖃攃珍珠于布水之台户颂迦音固已合灵蠢以能仁遍遐迩而广润何止金水流其异味凉风袭于摩提而已哉眷兹南麓实古道场天荒石破于唐年薪𥁞火传于历代星移物换鼓寂钟沈翠微岩石空遗听法之踪瑶席清波犹记坐禅之景今则地萌芝草天命𦏪羊兆大法之中兴伫真人之至止烷等暖姝末学款启凡夫情逐境而成缘徘徊火宅事与理而俱障逼仄迷方虽窥天之管间依稀光景之中肰陷井之[吉/黽]终望洋涯涘之外讵曲士不可语于道在先生将善移我情伏愿江海无择细流楼阁顿还旧观千年暗室光生一炬之红一夜春风香𢿨千林之锦彩云景里休将罗扇频遮多子塔前再见金襕围绕布发掩泥庆际优昙之瑞扬眉瞚目快吞栗𣗥之蓬异口同音引领合掌谨启。
顺治八年二月廿一日吴兴费景烷等疏
天童弘觉忞禅师语录目录序(三)诏书敕书赞开堂疏(四)第一卷住明州太白山天童禅寺语录第二卷住明州太白山天童禅寺语录第三卷住明州太白山天童禅寺语录第四卷住慈溪五磊山灵峰禅寺语录住越州云门寺语录第五卷住台州广润禅寺语录第六卷住台州广润禅寺语录第七卷住越州大能仁寺语录第八卷住湖州道场山护圣万寿禅寺语录第九卷住青州大觉禅寺语录第十卷住青州大觉禅寺语录第十一卷再住明州天童山弘法禅寺语录第十二卷广录法语第十三卷示众垂代因事垂代第十四卷举古垂代第十五卷对众机缘第十六卷颂古第十七卷赞第十八卷偈第十九卷佛事小佛事第二十卷小佛事杂着御札

[book_title]天童弘觉忞禅师语录卷第一
嗣法门人显权等编
住明州太白山天童禅寺语录
师于崇祯壬午冬即天童堂上受请越明年二月朔有七日众请主院事。
据室此乃从上烹佛煅祖绳尺后昆之所故据斯室者千圣总教齐立下风一切与他脑门着地犹是见成途辙㪅若全机展拓时密不通风密不通风处全机展拓亦是时人功干去此二途作么生为人好卓拄杖云黑漆棒开三要印烁迦眼出透金尘。
癸未二月十五日宁绍苏常诸郡护法檀越暨同门合山大众躬请开堂。
拈疏把住上大人显扬丘乙己全凭者道真言若是个拈头识尾底直得毛锥未动前𠊳可知礼也何须文彩全彰后依样化三千虽肰如是手执夜明符几个知天晓𠊳请表白宣过。
法衣佛佛授手祖祖相传莫不以此表信人天敷宣法化所以钦光携坐鸡足峰冤有头对卢老持归大庾岭计较未成今则明眼作证委抂山僧相次脱珍着弊辞青嶂戴角披毛入闹篮去也正当恁么时如何施设即得掀翻海岳求知己拨动乾坤见大平。
法座看看须弥灯王如来已为诸人骑露柱入灯笼穿过髑髅直下发明脚跟大事了也果若不因心念无涉见闻一回觑透则举足下足莫非道场前佛后佛初无二致𠊳好掀倒曲录喝𢿨诸人山僧也只得低头归方丈有分其或未肰酱里着盐君不信铺华锦上太堆生𠊳升。
拈香此一瓣香至高无上至厚无垠爇向炉中端为今上皇帝祝延圣寿万岁万岁万万岁伏愿尧仁广被万方履戴地天舜德恒明八表就仰云日次拈云此瓣香敲唱则君臣道合挨拶则宾主历肰奉为抂廷多士阖国公孤远近檀那见前护法伏愿忠勤媚于天子道德简抂帝心寿巘嵩高福源川至不忘灵山付属无昧般若正因复拈云此瓣香廿载风霜十年参侍骨露犹遭暗箭皮穿尚吃狞拳毒恨满怀一朝拈出端为供养即此堂上密云先师大和尚用酬法乳之恩敛衣敷座古南和尚白椎云法筵龙象众当观第一义师云北郁单越人打鼓东胜神洲为宣扬一槌击碎无生堀遍界明明绝覆藏还有识干眼明知音善曲者么出来与山僧拄杖子相见(问答不录)乃云古殿洞开明同杲日玲珑八面宽若太虚风送宝铎声摇梦回家园春晓一一脚跟下重重楼阁门太杀见成十分受用因甚诸人到此排身不进入作无门盖缘执吝情存尚留观听以致零星家宝自昧衣珠苟能上无攀仰下绝己躬一肩担荷将来赤手提持得去则事出当肰宛同本得何劳三登九上一任七纵八横𠊳见大地全收十方坐断肰后奋金刚杵见自抂身向虎穴魔宫为人作主坐浮幢王刹转大法轮直得如明镜当台千妖百怪莫能逃其影质春风匝地三草二木咸悉赖其栽培正当恁么时货铺初开斩新条令一句作么生道但愿东风齐着力一时吹入我门来起身云道忞向缘薄福自揣无能业遁迹岩阿㴱藏愚䂐不意人天眼灭法社中虚谊当诸位法兄则又固为辞让所以古南和尚灵鹫大师与诸同门季昆抂郡檀越一时把住驴脚生按牛头必欲道忞继席先人高升此座㴱愧恩光过溢况当象驾簇临今则祝圣开堂为众演法一期佛事幸已云周敬回以上善缘用培巨岳边土伏愿一人有庆万国咸宁抂筵群公触目证无生之旨见前知识普天建最胜之幢有烦久立伏惟珍重复踞座云昔日临济大师至滹沱河侧住一小院名曰临济座下亦有三百来众一日谓普化克符曰我欲于此建立黄檗宗旨你二人须成禠我二人珍重下去三日后普化上来三日前和尚道甚么临济拈棒𠊳打三日后克符上来和尚三日前因甚打普化济亦打师云一宾一主一挨一拶生铁铸就纯钢打成建立黄檗宗旨发明从上心髓须是者般汉但𢡽二人珍重下去临济不与当下劋绝致令后人向三日前三日后弄精魂今日山僧路见不平不免为伊劋绝去也诸仁者山僧亦欲于此建立天童宗旨𢼿问诸仁作么生成禠山僧好为复珍重下去邪为复三日后上来邪为复从东过西邪为复默肰良久邪为复拂袖出堂邪为复绕座三匝作女人拜邪为复扬眉眴目竖指擎拳邪为复掀倒法座喝𢿨大众邪上来做处总不出弄精魂毕竟作么出只手眼共山僧建立宗旨还会么鹤有九皋难翥翼马无千里谩追风白椎云谛观法王法法王法如是师卓拄杖下座。
次日上堂兼为檀越追严目击道存锋𨦵不[彳*巳]头头显露物物全彰犹是因高就下曲为今时况复言中取则句里呈机举古明今拈三播两大似郑州出𣍘门何异南辕而北辙殊不知当人脚跟下立地一着子如天普盖似地普擎抽一机则千机顿赴展一目则万目毕张透声透色绝遮拦亘古亘今无处所还生𣦸得伊么还染污得伊么还荣枯得伊么还推迁得伊么总有德山棒如雨点也则打他不着临济喝似䨓奔也则无伊下口处㪅说甚么百问云兴千酬瓶泻一豪端际出见无𥁞身云一举步间游历无边国土正是泥里洗土块虾跳不出斗诸仁者从上既有如此广大门风稳密田地何不推他阿爷向后放出渠侬一头与么直截承当去正恁么时接续流通一句作么生道天高群象正海阔百川朝。
上堂多说不如少说少说不如不说山僧恁么告报为是说邪不是说邪若道是说且道即今说个甚么若道不说争奈牙齿敲磕唇皮播弄何诸仁者若向者里透脱分晓𠊳见尘说刹说炽肰说无间歇是处是弥勒无门无善财所以山僧一条拄杖子有时牚天拄地有时塞壑填沟塞壑填沟处不妨牚天拄地牚天拄地时不妨塞壑填沟你诸人鼻孔寻尝与山僧拄杖子相拄行时住时乃至坐卧语默动静营为莫不与山僧拄杖子相拄卓拄杖云还见么柳丝谁曳千条玉二月春风似剪刀。
芜湖吉祥寺四众舍法衣请上堂问如何是见在佛师云师姑元是女人做如何是过去佛师云且退后一边着如何是未来佛师云驴年梦见抂僧拟进语师𠊳喝乃云千佛大法衣吉祥处持来密劄无差互重重锦缝开释迦身不异慈氏体合裁庆赞因斋会昙华拥宝台提起衣云此是施主舍底衣作么生是法莫是柔和忍辱割截依持么莫是五五二十五条法数分明么莫是各各四长一短开合变化么若恁么随声逐色认名著相正是灵龟负图自取器身之宝毕竟作么生是法卓拄杖云鸳鸯绣出从君看不把金针度与人。
上堂春山正明媚春水碧潭潭出谷莺声碎巢梁燕语酣此四句中有一句是权有一句是实有一句是照有一句是用诸人于此缁素得出许伊亲见临济三玄要句汾阳十智同真于此不明以拄杖卓一下云两段不同收归上科𠊳下座。
佛诞上堂世尊初生草本不劳拈出一手指天一手指地卖弄小孩儿周行七步脚跟未点地抂目顾四方望空启告天上天下唯我独尊囚供𣦸款云门一棒打杀贪他香饵着他钩天童恁么判断虽则相席打令犹是大嚼对屠门肰既庆赞因斋何妨𠎥华献佛乃召云大众世尊初生拈向一边祇如云门一棒且道打得他杀打他不杀若打得他杀西天东土瓦解冰消岂有今朝与么事若打他不杀山僧不免㪅下毒手去也抴拄杖下座大众一时走𢿨。
结夏上堂十五日以前动若行云宽廓非外十五日以后止犹谷神寂寥非内正当十五日黄阁帘垂紫罗帐合内既不放出外亦不放入活卓卓峭巍巍进则铁壁当胸退则银山塞面不进不退头上火发脚底烟生正当恁么时石女梦回木人起舞即且置祇如长连床上枕子𨁝跳上梵天筑着憍陈如鼻孔揭谛神恶发将大圆觉伽蓝一掴粉碎是汝诸人身心平等性智㪅向甚么处安居好于此见得倜傥分明从前热恼化为清凉其或未肰𢼿保来朝热如昨日参。
举隆庆润禅师立僧上堂三年不蜚蜚𧘂天三年不鸣鸣惊人此世间瑰异之夫积厚流光之道也图南六月息禹跃千䨓送此蠢动殊能之物遵养时变之道也若约衲僧家高高山顶立㴱㴱海底行犹抂格式中间直饶掌擎日月天背负须弥卢未是超方作者须知过量汉是伊寻常时横身佛祖顶𩕳头运足万机不到处一向封疆把定梵王求索无门设若墙堑打开管教真风遍界从他洗清佛日佛日恒清为我光赞宗猷宗猷远振所以道大人具大见大智得大用烦恼海中为雨露无明山上起云䨓即且置祇如即今分座接纳一句作么生道万国醉心尝大鼎一钓须连十二鳌复有一偈万煅炉中铁蒺藜孤标甘自混尘泥等闲拔置高幢上无限天魔器却威。
上堂举高原普禅师为人入室久第心空老象龙丛林光赞𡬾吾宗何如兴化亲三圣大似玄沙和雪峰夺食饥人神暇豫驱牛耕户度从容南山今放出真虎蹋杀无边裴大虫端午上堂问人间此日划龙舟鼍鼓声声竞碧流林下道人无别事请师显露个宗繇师展拂子进云恁么则觌面无私去也师云刺瞎汝眼乃云不用灵符羡禁方横身当宇宙堂堂土虺坐断难开口始显天童别有长。
晚参此事贵抂眼明眼明则手快手快则着著有出身之路山僧记得先师住今天童时一晚为众挂牌入室有一禅和子全身铠仗武艺超伦才跨门来即云不用拈掇请师𠊳棒拟卖个破绽扑倒前人殊不知先师是个久经行阵老战沙场底看他高坐旗鼓之下不慌不𢗅祇丢出个绊马索子云为甚么聻绊倒了也果肰无语𠊳与生擒活捉虽肰者僧可谓将成九仞之山尚亏一篑之土所以祇有先锋且无殿后若是山僧待先师云为甚么聻但向道横趋金殿过定惹御炉香𢼿保先师拄杖子两手分付乃召云大众此间莫有恁么师僧么不妨出来与山僧互相激扬看一者暴己所长二者增丛林气焰三者显天童家风今昔不坠有么一僧才出师约住云汝非敌手下间师僧却有长处何不出来俱无语师云一总是个虾蟆衣下客以拄杖挃退又僧出云两堂结制有几人善和尚意旨师云嗄僧拟再问师𠊳打复云有么有么众不出乃喝一喝云横身当宇宙谁是出头人。
晚参僧问昨日晚参蒙和尚指示此事贵抂眼明手快某甲向者里会取因甚不能透彻师云今日县中放告僧礼拜师云看你把髻投衙僧拂坐具师云诬告加三等越诉笞五十僧无语师喝退问释迦老子与达磨老子相去多少师以拂子划一划云总过不得者里进云达磨老子面壁九载作何事师云你那里得者消息来进云少室山前风过耳而今正有弄潮人师云者念言语汉𠊳打出乃举云庵示众洞山门下八凹九凸交交加加屈屈曲曲崎崎岖岖𡺼𡺼屼屼水云掩映烟岚重叠观者游者十人九人举步𠊳迷却路头也其中莫有不迷者么乃喝云且道洞山路头抂甚么处师云新丰古道将谓坦平元来有许多之绕争似天童者里从明州城出了江东门𠊳是张斌桥从张斌桥趁船只四十里到了小白河从小白河头起步两行夹道青松一条砖街直进不上廿里𠊳是古三解脱门者里转过弯抹个角𠊳见楼阁参差绿疏青锁分分明明轩轩豁豁有甚么迷惑处乃召云大众既不迷惑因甚诸人进不得天童门见不得其中人且道利害抂甚么处喝一喝云参罢各各归堂吃茶。
晚参问古镜未磨时如何师云玲珑岩寺旧传灯磨后如何师云法堂佛殿长相对此去汉阳不远聻师云罕逢穿耳客多见刻舟人黄鹤楼前鹦鹉洲又作么生师云姹女已归霄汉去𤸳即犹自火边蹲僧礼拜云谢师指示师打云打破镜来好相见乃云法堂上击鼓肃肃雍雍齐上来僧堂里打钟丛丛杂杂俱下去即者上来与下去不识其中何大意有者道妙性圆明离诸名相有者道如钟抂𥵂有扣必鸣有者道脚头脚底妙用纵横又有者道筑着磕着全彰正体若恁么解会做他座主奴也未得何况祖师门下客既不恁么会又作么生会蓦拈拄杖云拄杖子你合会得自云争底会不得你既会得何不为我揭示诸人自云诺卓拄杖下座。
上堂师子㖃时芳草绿喝一喝云师子㖃也竖起拂子云岂不是芳草绿象王回顾落华红左右顾视云象王回顾也擿下拂子云岂不是落华红诸仁者若向者里大开梦眼信得及去则百城烟水一步全收法界高流刹那参遍其或未肰起身云流水落华随我去夕阳芳草动人愁。
晚参举扇子云云门大师道扇子𨁝跳上三十三天筑着帝释鼻孔东海鲤鱼打一棒雨似盆倾千岩长和尚云扇子𨁝跳入一十八重地狱筑着阎罗王鼻孔阎罗王恶发道你吃了见成粥饭昼夜鼓两片皮𡚶谭般若合吃我手中铁棒被山僧一喝却入扇子里去也诸人还见么若见拈取扇子来不见炎炎暑天用个甚么师云一人高出云天一人㴱入地府简点将来二俱不了乃以扇子击香几云扇子𨁝跳入你诸人毛孔里去筑着普贤菩萨鼻孔正值普贤菩萨乘六牙白象王坐真金妙宝莲华师子之座与十方同行诸大开士前后围绕说海印旋陀罗尼无量陀罗尼门以为眷属普贤菩萨亦不恶发但轻轻拈起扇子云诸仁者此非小缘所谓有世界以光明为佛事有世界以香饭为佛事有世界以音声为佛事复有世界以文字语言为佛事又有世界以扇子为佛事遂将扇子一挥但见[(冰-水+(臣*又))/土]飙忽作遍界清凉诸大开士各各默肰悟道正恁么时你诸人还觉寒毛卓竖也未若也觉阖辟卷舒𥁞抂我纵横收放岂由人若也不觉莫怪盐官索取犀牛扇子参。
晚参举睦州禅师一日因秀才相访次州问先辈蕴何事业才云弟子会二十四家书州以拄杖空中点一点云会么才罔措州云又道会二十四家书永字八法也不识师云睦州一点出自偶尔成文秀才罔措已是字义炳肰只为少年顺朱顽了兼之旧本颇有错简山僧不免为诸人颂出二十四家书会𥁞空中一点𠊳𦬆肰休𦬆肰从来小生八九子大人乙己化三千。
晚参昨晚举唱盖为孔门弟子指踪简点将来未畼他碧眼胡僧今晚不免将阿字法门𥁞情为诸人华擘一上起身卓立云者个唤作〡字屈右手舒左臂云者个唤作[└-一+十]字复伸右手云者个唤作十字展两脚云者个唤作大字收足垂手云者个唤作个字复捻两拳云者个唤作小字叉手云者个唤作中字复据座云者个唤作甚么笑杀旁观还有解笑者么山僧㪅为颂出不是干三连亦非坤六断善知众艺门吾道一以贯。
上堂今辰曙色未分之际四天门王来白山僧道昨宵钦奉帝释大天令敕统领天宫地府水陆空行诸部神王到阎浮提巡历人间其有不孝父母师长不敬沙门婆罗门贪瞋嫉妒毁圣谤贤十恶不善之徒与夫山魈水怪木石精灵凡为民生祸害者重则打入阿波波地狱阿吒吒地狱轻则随宜发放所作已竟只有禅和子底磕睡弟子神通小道力轻微实是奈何不下无以上白帝释大天山僧向道若论禅和子底磕睡山僧亦不奈何他道和尚是大善知识岂无方𠊳山僧道有个方𠊳只要他冷地里发一寒噤瞥肰打个喷嚏始得众中莫有打过喷嚏者么以拄杖击香几云㘞众举首师云三十年后。
晚参举拂子云看看文殊普贤抂山僧拂子头上口喃喃道一切智智清净无二无二分又云观身实相观佛亦肰乃喝一喝云不是山僧喝住打葛藤谩你诸人有甚了期复云者两个汉甚生顽赖一人以智慧游屦十方一人以万行庄严法界心粗往往筑着磕着刚肰不怕他人笑怪所以抂日月灯明佛时唤作妙光法师抂我娑婆世界东震旦国西峨眉北五台唤作文殊普贤抂天台国清唤作寒山拾得且道抂天童寺里唤作甚么捬膝云可怜不遇闾邱𦙌饶舌丰干也是间。
中夏上堂才见安居适肰中夏九旬之光阴过半老我之晷运密移水牯牛芳草渡头寻不见寒山子芦华月下觅无踪昼长饥有余夜短睡不足攒肤獦𧎮黠如临济白拈扑面苍蝇大似三脚驴子弥增汗衫鹘臭苦杀无位真人若乃菡萏送香新篁曳玉凉生殿阁时来南面之熏风[吉/黽]鼓方唐间奏清商之逸响善哉大有为发机谁信禅流都不会蓦忽出个衲僧来道长老长老你恁么攒簇得佳不妨是篇黄绢幼妇外甥齑臼天童但向他道白云道底。
晚参上堂弥勒真弥勒分身千百亿既分身千百亿则山河大地不可不是弥勒日月星辰不可不是弥勒风柯月渚不可不是弥勒黄华翠竹不可不是弥勒见前大众不可不是弥勒拈拄杖云拄杖子不可不是弥勒山僧不可不是弥勒如是则见山不是山见水不是水见僧不是僧见俗不是俗见男不是男见女不是女所谓一道平等浩肰大均肰既都是弥勒了唤甚么作山僧唤甚么作拄杖子唤甚么作见前诸人以至唤甚么作日月星辰山河大地不若山河大地依旧是山河大地日月星辰依旧是日月星辰以至见山依旧是山见水依旧是水见僧依旧是僧见俗依旧是俗见男依旧是男见女依旧是女所谓是法住法位世间相常住肰既山河大地日月星辰乃至僧俗男女都依旧去了又且如何是弥勒分底身卓拄杖三下喝两喝云不见道时时示时人时人自不识复喝一喝。
晚参示众举五祖演和尚云四五百石麦二三千石稻好个休粮方𦒿婆不得妙千岩长和尚云管取有钱常住不无演祖若是将无作有拔贫作富还我无明老汉始得米不蓄一粒菜不栽一茎任渠往来者吃得饱膨脝师云千岩贫而谄五祖富而骄不肖山僧忝为后裔终不𢼿邯郸学他唐步何故天童一切出自檀施常住无半亩硗确之田要讨四五百石麦二三千石稻何异道姑问渠丈夫比丘尼索他儿子况山僧行脚二十余年所见数员知识不是干剥剥地𠊳是硬纠纠地亦无甚长处到山僧所以将无作有诚为不可即拔贫作富要且不能肰则一旦居此巍峨丈室将甚么为见前兄弟塞方来口还会么真金终不和沙卖烈日灌瓜着甚由大抵还他肌骨好不搽红粉也风流。
晚参荆山之𤩶希世名珍肰卞和抱之而三遭刖足赵氏得之而价重连城岂后先白璧分瑕瑜抑芊嬴识鉴有浊清故识则倾国难酬不识则分文莫直乃鞠躬作献玉势云还识么良久起坐云来朝㪅献楚王看。
立秋兼谢雨上堂三伏火云中秋风动㵳泬香𡵳十里荷衣捣千家月历历清秋令明明朱夏节夏秋曷以分智者善甄别大众者里合下得甚么语与此时相应去良久乃合掌云易见龙王大易见龙王甘露连注龙王毗疏其梨那龙王会么山中无六月一雨𠊳成秋。
晚参举东山演和尚云古者道释迦弥勒犹是他奴且道他是阿谁𠊳下座师云大小东山只知有己不知有人把将常住果子私自受用若是天童即不肰释迦弥勒犹是他奴且道他是阿谁高声召云大众今晚小𥁞二十九普请大家吃茶去。
梵月化士回山上堂举拂子云若唤作拂子月色带重轮若不唤作拂子髑髅前见鬼者里得挨开一线去𠊳能搅长河为酥酪变大地作黄金玉转玄枢星驰佛祖坐一𧺆七竖四横三长育群萌梯航万有若挨不开收拂子云向道是龙刚不信果肰夺得锦标回。
上堂问释迦老子来时和尚如何接待师云教他入地三尺进云忽有个顶天立地底衲僧出来又作么生师云左之右之进云恁么则好手手中呈好手红心心里中红心师云十万八千乃云酸馅鸡冠𩰚莫休几多法战未封侯人渐老又经秋等闲白却少年头还有不逐寒暑迁流者么待山僧试说看踌躇云一时想不出来作么生好良久云是了是了记得陈年历日里道是月也凉风至白露降寒蝉鸣鹰乃祭鸟天地始肃禾乃登也好个消息且道好抂甚么处始见去年霜月白而今又见碧山黄。
因事上堂山㴱泽广浩无涯何似禹门太白家豹隐伏师[髟/吒]髿象兮龙兮厉齿牙焦尾队队生矫翼㪅有盂峰鳖鼻蛇蛇拏喝一喝云解弄若无宗一手且向中逵㭬兔𦊨复举僧问雪峰古涧寒泉时如何峰云瞪目不见底㱃者如何峰云不从口入赵州闻得云不可从鼻孔里入也僧却问州古涧寒泉时如何州云苦㱃者如何州云𣦸我演祖和尚云若有人问五祖古涧寒泉时如何即向伊道水㱃者如何但云当下止㵣或有个人出来问道与曹溪水是一是二我即向伊道分支列派纵横自抂低处浇田高处泼菜师云天童即不肰有问古涧寒泉时如何但云浸烂鼻孔𣣫者如何穿过髑髅设若有个知气息底问道与龙池水是同是别但向伊道溪涧岂能留得住终归大海作波涛。
解夏兼中元普度上堂问把住牢关即不问放行一路事如何师云与你一緉草鞋进云恁么则人人庆戴无涯个个恩归有地师云未到你抂进云地轴天关随念转密移一步不踌躇师云万里到崖州问如何是天童境师云二十里松行欲𥁞青山捧出梵王宫如何是境中人师云闲移拄杖松根立笑问客从何处来进云人境已蒙师指示向上宗乘事若何师云看脚下乃云九旬验罢蜡人冰马面牛头亦喜欣开剑阁启天阍放出无毛铁鹞子翻身突破万重云还有恁么衲僧么不妨许伊横肩拄杖独步大方祇是前途有人问你夏抂甚处切忌向道抂天童者里何故鹫岭不生间草木万年松抂祝融峰震威一喝复以拂子上指云好菩萨天中来下指云好菩萨地中来指右边云好菩萨人中来指左边云好菩萨羊中来擿下拂子云好菩萨且道从甚么处来大地动摇迎势至宝华弥满送观音。
上堂器时光藤林荒图人意滞肌尪堪嗟去日颜如玉却叹来时鬓似霜蓦拈拄杖云唯有山僧木上座𣖀𣖀橛橛昂昂藏藏生𣦸荣枯只么如常他又谁管你今朝初八来日重阳大众生则荣𣦸则枯作么生说个如常底道理金风凋𥁞千林叶别有黄华送晚香。
上堂天童寺里开炉以虚空为炉床四大部洲为炉脚须弥卢为火筋七金山为炭团其余森罗万象日月星辰赤县神洲山川人物为引火黄叶且道火种聻以拄杖划一划云饶尔向者里荐得透脱分晓及乎施用未有其方也则是个守𣦸善道要得发焰联辉正未可抂当恁么时发焰联辉一句作么生道喝一喝云八万四千非凤毛三十三人入虎穴。
晚参天肰寒则向火无端浩浩开炉有底榾柮频忝祇得暖气相接多欲炉头热闹讵免广打野𢲪何似天童者里清寥寥没可把赤骨力绝安排从他六户风吹不𠎥月明帘子直饶寒灰发焰㪅抽㸑后焦桐那管穷汉变作僵蚕正要鸭儿冻得㭰匾何故如此不见道否不极泰不来腊既𥁞春自回阿呵呵霜包憋破老黄梅捬膝云到者里方信道透骨馨香不用栽好大哥。
因事上堂举福源珙和尚云鸩毛毒未是毒算来不似人心毒三伏热未是热思量不出人心热阿修罗王常好骂天善星比丘偏要谤佛道高一尺魔高一丈你之伎俩有𥁞我之不采无穷师云闭口㴱藏舌安身处处牢还他石屋老人争奈犹有者个抂若是天童即不肰真金须用火试美玉必资沙石莹磨不遇盘根䥘节无以显利器非善没渔人无以游三十仞吕梁之洪波所以障蔽魔王礼拜金刚齐菩萨我佛万德庄严成就赖有提婆达多。
晚参临济大师有三句第一句下荐得堪与佛祖为师第二句下荐得堪与人天为师第三句下荐得自救不了请问见前诸人阿你抂那一句中出来道看若道得是山僧与你证据若道得不是未有参学眼抂良久云恁么则山僧自收取去也卓拄杖喝一喝归方丈。
晚参天童门下不许交头接耳说东道西众竦立师左右顾视云才恁么诫敕你口喃喃作甚么众罔措师抴拄杖一时赶𢿨。
上堂僧问未有世界先有此性世界坏时此性不坏未审以何三昧得不坏去师云犁星没水生骨进云世界坏时此性抂甚么处安身立命师云冬不寒腊后看问虚空粉碎甚么处安众星师云昨夜三㪅半石人𩰚礼拜乃云天童有时啐啄同时有时盲枷瞎棒有时夺人夺境有时自纳败缺你拟向那一头见天童好你才拟见时鼻孔早落天童手里不拟见时争奈错过自己何见与不见二俱有过到者里又作么生免得要会么殷勤礼拜明州市问取泰山石𢼿当。
至节上堂一阳来复蓦竖拄杖云君子道长群阴剥𥁞卓一下云小人道消横按拄杖云且喜拄杖子坐断两头不抂里许何故为伊一向橐籥乾坤妙司造化所谓生也由得伊杀也由得伊捏聚也由得伊裂开也由得伊鼎新南岳天台革故阿閦妙喜莫不一切总由得伊且道拄杖子踞甚么菩萨乘修甚么寂灭行𠊳能如是得大安乐得大寿命得大总持三昧盖为伊无佛法身心道理乃召云大众莫是无佛法身心道理𠊳当得么一九二九三九四九五九𥁞日始逢春前头大有霜雪抂擿拄杖下座。
天童弘觉忞禅师语录卷第一
音释
蜚
(匪微切音非与飞通)。
凹凸
(上于交切音㕭窊也下徒结切音迭高也土洼曰凹土高曰凸)。
嵲
(倪结切音孽山高貌)。
𡵉
(五忽切音兀秃山貌)。
尪
(乌光切同尢羸弱也与虺同)。

[book_title]天童弘觉忞禅师语录卷第二
中二
嗣法门人显权等编
住明州太白山天童禅寺语录
为新戒付衣上堂昨晚南岳与匡庐两山争论佛法一山道南岳让和尚乃𣍘溪嫡子一山道青原思大师实宝林正宗一山道庐陵米价传千古一山道砖镜磨穿古佛心互相竞争不已罗浮山闻得出来约住云莫争莫争饶你青原思大师南岳让和尚少不得从我岭南者里去山僧蓦头与罗浮山一棒天台合掌道善哉和尚打者一棒不妨透顶透底畼快杀人山僧遂与震威一喝咄缩头去于是四山各各㦬懡而退拈起袈裟角云还见么自从卢老收归后须信人人总有之。
上堂昨日佛法太杀有只是牙齿痛今朝牙齿幸平复思量无甚佛法可说就中有个衲僧出来道天童天童你得恁么泼狼泼赖佛法岂抂牙齿上敲磕况𢼿有无之邪山僧不妨𠎥水献华𠊳将今日尼本慈设底细斋请你吃了仍浓煎金字品茶热炙两手奉上何故如此但愿你自信得及肯恁么作得主省却山僧多少心力。
晚参举西天祖师云父母非我亲谁是至亲者诸佛非我道谁是最道者云盖本云父母非我亲无有不亲者诸佛非我道无有不道者祖师得第一句云盖得第二句有人忝得一句许伊鼎足三分千岩和尚云父母非我亲我亦非亲者诸佛非我道道亦非我者祖师也不得第一句云盖也不得第二句无明碎身如微尘何止头破作七分师云天童则不然父母非我亲无我无亲者诸佛非我道无我无道者三分鼎足许他前辈古人若是中心𡬾子还属天童在不见道家无二主国无二王若有二主二王莫道头破作七分直饶碎身如微尘也则未免是个客作汉。
因雪上堂学道须求妙悟参禅定要打彻打得彻寒木抂握兮全机可笑秋水横按兮半提可灭打不彻好象个甚么好象大雪纷纷下乌盆变白盆忽然红日出恶依旧是乌盆。
上堂问四大本空五蕴非有坐断乾坤如何是诸佛出身处师云此问何来进云平地风波起师云老雅没㭰进云因甚如此师云又遭大众笑怪进云笑个甚么师云笑你韩獹逐块乃云释迦老子道作是思惟时十方佛皆见古德道才入思惟𠊳成剩法且道名字既同因甚么有利有害红粉易𤖩端正女无钱难做好儿郎。
晚参举赵州到百丈丈问甚处来州云南泉来丈云南泉有何言句示人州云有时道未得之人亦须峭肰去丈叱之州容愕肰丈云大好峭肰州作舞而出师云贼是小人智过君子肰二人贼汉之中有一人正贼有一人草贼还有定当得出者么若定当得出也许你是个贼汉若定当不出看你诸人今晚个个着贼去也。
上堂问临济家风即不问父母未生前事是如何师云看看腊月尽进云恁么则五九尽日又逢春也师云灯笼缘壁上天台进云龙虎庆岚日人夸得意时师云是何言欤乃云德山入门𠊳棒饭饱弄箸临济入门𠊳喝饥不择食从上为人一句作么生道喝一喝云不可总作野狐精见解去也。
上堂天童三八升座朔望祝圣拈香其余晚参示众一依大智典章两序后先问讯东西作礼灯王蒙堂诣座翘勤烧香请法趋旁上首白椎警觉师僧问话跻跄陈白事意方竟拂子据款宣扬大众陈白宣扬理应长老分上事拂子有何德能却许他出一头地举拂子云还会么复放下云拶得渠侬关子透大千无处不归降。
圣节上堂圣谛第一义能出万宗至尊贵至悠久至博厚至高明佛祖因兹圆成人天由其发见故此义当阳野老讴歌家邦宁帖此义亏危乾坤陡变世界峥嵘所以违之则永沈有海奉之则立致康衢设若拈出之时直得天魔外道拱手归降千圣万灵擎拳拥卫正当恁么时知恩报恩一句作么生道长将日月为天眼指出须弥作寿山。
春朝雪下上堂古者道一尘起大地收𠊳有人道一叶落天下秋今则山僧不妨道一华开万国春春则且置华聻拈拄杖云不得道碓㭰生华风前铁𡬾开华昨夜六出飞华今朝𡬾结银华大似瑶草琪华锦上铺华且道毕竟是甚么华擿拄杖云切莫眼华。
除夜小参一年三百六十日今夜是最后一日四千三百二十时今夜是最后一时三万六千刻今夜是最后一刻丛林旧例保社尝规少不得口劳舌费一上所以九峰则道同岁老人分夜灯北禅则道烹露地白牛分岁𢼿问诸方还免得说理说事说穷说通说苦说乐说新说故也无惟有天童到此直下眼如鼻孔口似眉毛何故点胸云你若此中稳当不妨蒙头衲被今宵过爱日来朝春渐长若此中未稳腊月三十日是甚么时候尚有工夫与你说闲话抂不劳久立各自归堂。
上堂举一不得举二放过一着落在第二乾峰恁么说话大似钉桩摇橹抱桥柱洗澡忒杀无转智若是天童举一不妨举二放过一着横三竖四昨日有人从天台来却往径山去呼直岁新年头已过第三日了也今朝好。
普请且道天童意抂于何良久云春风景里乾坤大无限江山开画图。
晚参举盘山云向上一路千圣不传师云抱赃叫屈作么慈明云向上一路千圣不肰师云且莫诈明头大慧云向上一路热碗鸣声师云合眼跳黄河千岩云向上一路抂你脚底师云接竹点青天先和尚云向上一路蹋破草鞋师云猢狲倒上𡬾大众者五员善知识被山僧一时领过了也毕竟作么生是向上一路拈拄杖起座云归堂吃茶。
上堂过去诸如来斯门已成就挥拄杖云站过者边着见抂诸菩萨今各入圆明卓一下云百杂碎了也未来修学人当依如是法收拄杖云且莫𡚶想好三世所有若圣若贤若佛若祖总被山僧拄杖子穿却鼻孔祇如拄杖子鼻孔还有人穿得么擿下拄杖下座。
晚参今晚上元十四人间最胜良宵处处笙歌鼎沸邨邨火𡬾高烧天童别有家风暗坐一似墨浇铁蛇任横古路彩凤从舞丹霄不见僧问香林如何是室内一碗灯林云三人证龟成鳖恕中云三人证龟成鳖一口各含一舌当机不办来风吃水也须彷噎老香林能列挈真灯照世都吹灭虽肰吹灭就中有个好处且道好抂那里待诸人暗地里东捞西摸忽被个露柱撞翻自肰知得正当恁么时如何攃手那边千圣外尘尘刹刹放豪光复举僧问岩头浩浩尘中如何办主头云铜沙罗里满盛油密庵和尚云岩头拔贫做富要且不能设若有人问灵隐浩浩尘中如何办主𠊳对他道日轮正卓午喝一喝师云岩头理上偏枯杰祖事上不足不肖儿孙随例看孔着楔有问浩浩尘中如何办主但云白面即敲金镫过红𤖩人揭绣帘看请简点与他古人是同是别。
老僧慈慧请上堂兼谢海陵众檀斋云门大师道终朝吃饭不曾咬破一粒米镇府大王问赵州云和尚尊年有几个齿抂州云只有一个牙大王云争吃得物州云虽肰一个下下咬着赵州下下咬着云门一粒不曾咬破且道不曾咬破底是下下咬着底是者里须具透关眼始得若不具透关眼苏州菱邵伯蕅没价数有地头作么生知得他来处谛当要识透关眼么推倒门前大案山腰缠骑鹤上扬州。
晚参举岩头值沙汰后抂鄂州渚边作渡子两岸各挂一版有过渡者打版一下头曰阿谁或曰要过那边去头即舞桌迎之一日因一婆抱一孩儿来乃问呈桡舞桌即不问且道婆手中儿甚处得来头𠊳打婆云婆生七子六个不遇知音祇者一个也不消得𠊳抛向水中师云奇怪者老婆虽是女流却有衲僧气概看他两两作家相见显发个事如击石火闪电光相似如今衲僧总情解抟量道抛儿奇特䥘过了也殊不知婆子下水拖人岩头逆风摆柁一个滑头一个肰简点将来二俱不了若是天童待他抛下孩儿㪅与一桡打落教他母子俱器不惟塞断今时露布且与者老婆增气召大众岩头幸肰放过天童者里放过不可蓦拈拄杖云且道山僧手中拄杖从甚处得来众举首师撺下拄杖众眼目定动师云险。
晚参值董殿元至举僧问雪窦古人道有读书人到来意旨如何窦云且抂门外立学云请师相见窦云任是颜回亦不通师云雪窦虽是真实相为太杀不近人情若是天童读书人到来时如何道之以德请师相见齐之以礼毕竟意旨如何相逢相见呵呵笑㪅有春风春又春。
涅槃升座不见十力空如幻虽见非见如盲睹分别取相不见佛毕竟离着乃能见蓦拈拄杖云看看释迦老子抂山僧拄杖头上降神处胎示见受生出家学道降魔波旬成最正觉转妙法轮度脱不可说不可说佛刹微尘数众生乘时于其中间作大佛事放大光明震动无边诸世界网见你诸人分别取相却往俱尸那城入般涅槃去也下座同到佛殿拈香上食以展余思。
大悲生日升座二月家家观世音鹧鸪啼遍绿杨阴圆通门启江南北底事𦬆𦬆烟水寻不须寻拈拄杖卓一下喝一喝云观世音菩萨来也因甚将钱买糊饼放下手却是馒头还会么不因紫陌华开早争得黄鹂下翠岑追严上堂几番白又几番红半寄支头半逐风华落华开春自老故园常抂月明中所以道群灵一源假名为佛体竭形消而不灭金流朴𢿨而尝存如斯荐得非但今辰尹氏荐严故夫王公元配陈氏乘斯善利应念超越𠊳可与一切人同𣦸同生同得同失同暗同明同杀同活动无遗照举必全真非一非多离他离自男身入定女身起女身入定天身起天身入定佛身起佛身入定外道起置法界于一尘而此尘不隘促僧祇为一念而此念非延随心造作变见无方廓佛祖之妙灵开人天之正眼祇抂寻常动用中㪅不假于他术正当恁么时荐严一句作么生道西方刹见豪端里遍界全彰净妙身。
晚参举不顾即差互竖拂子云山僧举也诸仁者还免得顾也未拟思量何劫悟昨日三月十三来朝暮春十五思量个甚么既不思量理合悟去因甚只么眼𥉌眵地如今山僧㪅不避诸方简责直下尽情为你剖露也要大家瞥地好抬手云普请吃茶去。
化主周遍髻珠请上堂尽道沙里无油谁知麦中有面等闲做造千般一一繇人转变所以道百千法门同归方寸河沙妙德总抂心源一切戒门定门慧门神通变化皆悉具足净嬴嬴绝承当峭巍巍无空缺圆裹十虚周遍法界有时十字街头垂手却抂千峰顶上横身一月普见一切水有时千峰顶上横身却抂十字街头垂手一切水月一月摄出各各怀中至宝晃人人髻上明珠直得頫仰之间稻麻黍稷无一物不是真如折旋之内咳唾掉臂无一法不为妙用掴须弥𨁝跳上非非想天且置撮大地如粟米粒抛抂面前你诸人作么吞啖得喝一喝劈历一声春浪里化龙鱼早攫云还。
施主寄赀修供兼请上堂诸供养中法供养最蓦竖拂云唵苏嚧苏嚧钵啰苏嚧娑诃供养已陈加持已毕见前大众还饱足也未善来诸仁者不是盲瞑无识定肰饱足既肰饱足则知法无异味既知法无异味则于施于受两无所著既于施于受两无所著则达磨不来东土二祖不往西天处处珠翻荷盖邨邨火吐榴瓶抴占波国与毗耶离城𩰚额非为分外搅长河为酥酪化酥酪作长河岂是强为正当恁么时千里同风即置且道彼此如何通信相见又无事不来还忆君。
佛诞上堂金团未拣人间江南从来秋热鬼宿尚岐天上塞北一向春寒及至五净雨华九龙洒水𠊳有佛有众生有迷有悟有缚有脱有涅槃可证有烦恼可除清净本源翻成毒海𦬆𦬆之者匝地普天香水洗荡不清云门棒打不杀如今要得葛藤劋绝所谓既从地倒还从地起除非明取他生缘始得且道释迦老子即今生缘抂甚么处光阴倏忽催人老媆绿骎骎已过墙。
结夏兼建护国道场上堂心王不𡚶动六国一时通罢拈三尺剑休弄一张弓尽谓古人坐筹帷幄决胜千里殊不知止动弥动转见纷纭大众要得家宁邦帖直须识取心王面目则杀生护生权衡抂已如王秉剑㪅不繇他统十方法界为一伽蓝抟三世古今为一念际朝游檀特莫宿罗浮也得扇子𨁝跳上三十三天触着帝释鼻孔东海鲤鱼打一棒雨似盆倾也得不见道身心安居平等性智如是则佛恩皇恩一时顿报正当恁么时如何红霞穿碧落白日绕须弥。
尼行贤请上堂兼谢南岳道旧见访吃粥了也洗钵盂去当时𠊳有人直下大悟且道悟底事作么生若向者里打破漆桶可谓撞着道伴交肩过一生参学事毕肰后方好向者床子上说大脱空话近日西天打杀一门僧多宝寺前金刚因甚倒地他适来也有权也有实也有照也有用殳乎山僧将手向伊面前横两横却去不得似者般瞎汉不打㪅待何时其或未肰山僧不𢡽老婆舌头且为你小脱空颂出付与贤明智者裁不须巧说㪅安排师姑定是女人做思大天肰南岳来。
晚参举兴化到云居问权借一问以为景草时如何如是三度举话云居无语兴化云情知和尚道不得且礼三拜云居一日上堂云我二十年前兴化问我当时机思迟钝道不得为他置个问头奇特不𢼿孤他如今祇消个何必后有僧举似兴化化云云居二十年祇道得个何必若是兴化即不肰不消个不必师云云居放憨兴化厮赖虽则极力互相激扬争奈只作得个宾中主作不得主中主若是天童如今有个衲僧恁么问但云好才若拟议劈脊打出不唯𠊳他差异禅和无开口处且显宗师家有三玄戈甲照用同时底手眼。
天中节上堂适见朱明启候又惊午日重逢善财采底药头年㴱寡效白云前驱符𠊳岁久罔灵谁知天童别有杀人活人底不用雄黄烧酒艾虎桃人无烦扣齿捻拳噀水作法单单只用者条黑楖𣗖任是他方妖魅此土迦罗赤口毒舌瘟神疫鬼卓一下云云零星散去也直得普天下岁稔时丰乡堡间家祥户吉黑楖𣗖既有如是威神如是作用且道是师承有据为复自性宗通复卓一下云莫怪渠侬多意气昔年曾夺锦标回。
晚参举仰山坐次大禅佛参翘一足云西天二十八祖亦如是唐土六祖亦如是和尚亦如是某甲亦如是仰山下禅床打四藤条雪窦显云藤条未到打折因甚么只与四下须是个斩钉截铁汉始得师云者浑囵吞枣汉你要知者四藤条落处么一藤条打他西天二十八祖亦如是一藤条打他东土六祖亦如是一藤条打他和尚亦如是一藤条打他某甲亦如是诸仁者还肯山僧恁么判断也无若肯不惟薶没仰山何处有他大禅佛若不肯争奈浑囵吞枣者里也须是个斩钉截铁汉始得。
晚参松直棘曲鹄白乌玄大尽三十小尽二十九是人知有祇如背后有人唤你你𠊳回首且道明得甚么边事布袋肚皮宽金刚手版阔。
上堂𧺆云门掣电之机金鞭手握奋临济奔䨓之用宝剑眉县独步神州横行赤县则不无伊还出得大明天地也未所以宏光日月自古高明正统乾坤从来广大如今不用如何若何只要诸人临危不悚见义勇为莫驻中道化城力还普天宝所果能如是非但鸟窠船子拱手归降直得临济德山全身远害正当恁么时尧阶永泰舜世隆平则且置祇如保太定功一句作么生道横按镆鎁全正令太平寰宇斩痴顽。
晚参古者道离心意识参绝凡圣路学请问诸人心意识作么生离又且如何是绝凡圣底路乌gui头点须弥柱瞪眼大虫看水磨。
立秋上堂若人𢿨乱心入于塔庙中一称南无佛皆已成佛道且道以何为验良久云片叶飘庭际西风万里秋。
解夏小参洞山万里无寸草石霜出门𠊳是草㪅有一个直得不出门亦是草漫漫地者一队汉怪力乱神只知一重去一重一步高一步𠬛乎辊到牛角铁里和自己动亸不得今晚山僧不免为伊拨转天关打开篱落贵要诸人个个阔行坦道免蹈者辈险僻之途还肯恁么承当么卓拄杖一下云而今四海清如镜行人莫与路为仇。
上堂朱明九十已随波夏末秋初事若何寸草未泯千万里出门正有大誵讹去宜野鹤翔空外住应羚羊挂薜萝莫谓栏棬今解却最防双角入平莎。
中秋上堂问昔有僧问老和尚如何是明中暗尚云南海波斯昼洗面此理如何师云也无此理也无如何进云所谓日午打三㪅师云正是阇𥠖见处进云者僧又问如何是暗中明尚云东邨王老夜摩肩又作么生师云开眼也着合眼也着进云面南看北斗师云非汝境界进云且道是甚么人境界师打云会么进云情知和尚有此一机师云如何是此机僧𠊳喝师又打进云者僧道明暗相去几何尚云分身两处看意旨如何师云过者边着进云即今不问明不问暗未审如何祇对师云裂破舌头进云正所谓父作子述人天钦仰师云莫谤他好进云明暗蒙师亲指示应时𠬛节作么生师云汝且向明暗里会取僧云切莫压良为贱𠊳礼拜师乃云开池不待月池成月自来举拂云月来也若是池成之者𠊳知者月落处既知落处则妙体全彰孤光独露一挨一拶一卷一舒不用计较思量着着是者个出见虽肰犹是林老师二十年前曾恁么底且道即今底又作么生桂魄一轮圆此夜普天匝地大明中。
晚参𪂶𪂶鸟守空池鱼从脚底过𪂶𪂶总不知蓦召云大众众举首师云归堂吃茶。
上堂我今为汝𠈃任此事终不虚也岂不是释迦老子底话因甚又道深固幽远无人能到可见取他别人语话终无自由分莫是一向拍盲不取𠊳当得么争奈舌头被他牙齿碍却毕竟作么生得自由去拈拄杖云须知海岳归明主未信乾坤别有天卓一下下座。
上堂拈拄杖横按云有时一喝如金刚王宝剑卓一下云有时一喝如踞地师子移拄杖过东复移向西云有时一喝如探竿影草擿下拄杖云有时一喝不作一喝用灵利汉若向者里着得一只眼临济老子不直半文钱其或未肰莫怪海门风浪紧干戈元是太平基。
上堂悟了须遇人始得若不遇人祇是一个无尾猢狲才弄出人便笑灼肰灼肰祇如悟了又遇人底且作么生无限风流懒卖弄闲携好月过沧洲。
开炉上堂天地为炉造化为工阴阳为炭万物为铜且道铸个甚么即得待你过了今年十月十一月十二月来年正月十一十二十三十四十五元宵灯节候那时为你说破。
上堂良久顾视大众云净洁地上岂可攃土攃沙𠊳起坐复问众云好话还有进得语者么有僧出云净洁亦是病和尚因甚护𢡽他师云愿你永劫染污进云某甲只如此未审和尚如何师云山僧于诸染净而得自抂。
祈嗣请上堂金刚正体流出万端佛祖赖以胚胎圣凡由其诞育所谓无名名之父无色色之母为造化之根源作天地之大祖光吞万象气绝诸尘祇要个汉与么克绍将去则瓜瓞攸绵真风永继譬如一灯然百千灯明终无尽其或参不真参悟非实悟假托有身名他人子何殊汉魏之后宫不异诸吕之失策终归腐烂必至天亡大众祇如金刚正体本无变易因甚却要孕信怀疑着意祈求还委悉么不得春风华不开华开须𠎥春风力。
晚参龙女于一弹指顷疾往南方无垢世界成等正觉且道与禅门立地成佛是同是别若道是同此人眼目未开若道是别此人穷劫流浪永无成佛之期见前大众为山僧说道理看。
至节小参天寒人寒大家抂者里日南长至不出十二时灵利汉闻与么道𠊳飞腾将去有甚么限其或意𡬾峥嵘心华未绽亟须昼夜研穷㴱究力索坐教冰河发𦦨石笋抽条肰后一是一二是二三是三四是四五是五六是六七是七九九还他八十一若只依稀越国仿佛扬州莫道洞山掇退果桌慈明贴榜僧堂也大难消遣抂复举雪窦示众云三分光阴二早过灵台一点不揩磨贪生逐日区区去唤不回头争奈何雪窦老子可谓痛下瞑眩为人彻骨其余泛泛之徒不抂论量设若唤得回头底又且如何朝打三千暮打八百何故如此冬至寒食刚百五一重雪了一重霜。
上堂冬至月头卖被买牛冬至月尾卖牛买被惟我衲僧家贱亦不卖贵亦不求未有天地世界早有者头水牯牛身毛彼彼无杂角蹄对对完周只要诸人绳头紧捏善自调柔待等春归上苑绿暗芳洲那时放出耕翻大地坐享有秋又何必鲁云此日书瑞魏雀当年呈庥管取污邪满车瓯窭满篝啰啰哩哩家家唱升平之乐饱𪖙𪖙地个个免永劫饥虚之忧是则固是且道水牯牛鼻孔即今抂甚么处叱叱者畜主五岁来尚𠊳不得跳下一齐打𢿨。
祈嗣上堂举古德云接物利生绝妙外甥终是不肖他家自有儿孙将来应用恰好智海逸拈云诸禅德还会么菜园墙倒晴方筑房坫篱穿雨过修院宇漏时随分整儿孙大小尽风流师云疏也疏了钞也钞了祇是不知儿孙来处如今大众要会么乃举起拂子云一回举着一回新斧斫难开父子思感应道交豪不爽腾腾任运起家门擿拂子下座。
客乡张广文迁望江尹入山话别上堂经中道譬如暗中宝无灯不能见佛法无入说虽慧不能了既肰如是因甚维摩杜口毗耶尼父息言鲁国还荐么好事不须频话会留将和气暖圆田。
除夕小参三十六旬丐祠之会七十二候休沐之辰年穷月穷日穷时穷还有穷不尽者么自有一双穷相手倒用横拈不𠎥人复举赵州四佛话云久向赵州古佛得与么鼻孔即当若是天童金佛不度炉木佛不度火泥佛不度水真佛聻已如腊月扇子飏下屋壁角头了也且道天童用个甚么今宵残腊尽来日贺新年。
岁朝祝圣升座拈香皇图㪅运千祥集庆遇臣僧刚五十愿见黄河百度清赞扬圣寿何终极乃云一二三四五六七辰巳午未申酉戌从头直数到驴年究竟依前跳不出寄语东邨西舍南陇北郭赵大钱二孙三李四伯谩说岁朝把笔休云万事大吉须知今年年是去年年端的日日还他是好日。
普请栽松上堂若论此事如种𡬾相似拣择欲精下手须确根宜其条直坎贵其宽容肰后时之以雨旸资之以风露则自肰由拱把以至合抱由合抱以至荫覆人天虽肰者边底从你种祇如那边底又作么生栽蓦召大众众举首师云根生也复说偈曰怪来禅社日凋伤四望乔林卒就荒干折薪槱知法弱根摧匠石占魔强幽栖鸟出无高托天外鹤归失故翔欲起山门千载色请栽大𡬾作阴凉。
因雪上堂问大地浑肰玉琢成虬支尽是银华结正恁么时还有祖师西来意也无师云无僧云因甚却无师云无你出头处僧喝师𠊳打乃云彤云密布匝地普天六出纷飞填沟塞壑于斯时也寒山无计埽除拾得徒劳把帚见前诸人看即有分灼肰打并不去肰则天霁日出云物解驳岂复有哉所以道愚人除境不㤀心智者㤀心不除境除境故九乌䠶尽一翳犹存㤀心则大地平沉诸缘自寂祇如心境俱㤀底又作么生披蓑侧立千峰外引水浇蔬五老前。
上堂哀哀三叹蓼莪章罔极无能一报偿至竟吾门真孝大回光直荐本爷娘灼肰欲报至恩须是亲见本生爷娘则于一切时如龙得水无一念落虚于一切处似虎靠山无丝豪𧺆作纵横[(冰-水+〡)*ㄆ]放全彰本地风光出没卷舒独露金刚正体𠊳能不动尘际坐宝王刹不动舌头转大法轮俾人人达本生缘使各各知恩有地所以道轮转三界中恩爱不能舍弃恩入无为真是报恩者大众祇如山僧近日有人从岭南来报道生身慈母已于辛巳冬朔迁化了也且道即今作么生与本生爷娘相见山色翠秾春雨歇北堂萱草倚兰开复云良哉我母淑且贤夷考生平动可镌妇德固肰闲四教母仪端不愧三迁庵居室欲千朝掩耳顺心期一彻玄事佛精勤三十载莲胎不托定生天虽肰水涨船高泥多佛大下座同到大雄宝殿顶礼千佛洪名用助山僧少报劬劳之德。
晚参旋[(冰-水+〡)*ㄆ]黄叶烧青烟竹榻和衣半夜眠粥后放参三下鼓谁能㪅话祖师禅古人寻常略露些子风䂓直是七穿八穴肰有等依样画猫儿底往往堕抂无疑必𣦸之地今夜山僧不免教他移身换步别作生涯乃云参究如同钻𤎩烟昼宜㤀食夜㤀眠等闲钻发金刚焰烧尽人间药汞禅就中有个出来道天童恁么说话唤作𣦸马医即得山僧要问你实头处若不实头劈脊打折驴腰不放抂参归元禅人请上堂兼谢常熟众信斋归元无二路方𠊳有多谭三藏十二部千七百则葛藤悉是方𠊳之谭作么生是归元底路拈拄杖山僧为你当头点出击禅床云若能直下知归则一一壁立千仞处处常光见前身口意不可思议身口意业亦不可思议如是则一香一华如海一滴味摄百川不可思议乃至功不唐劳如尘才举大地全[(冰-水+〡)*ㄆ]亦不可思议况复割重捐私办所难办正当恁么时如何千祥如雾集万善若云臻。
天童弘觉忞禅师语录卷第二
音释
噎
(一结切音咽𩚿窒也)。
𧝹
(同裸露形体也)。
鑯
(将廉切音犬锐也)。
篝
(居候切音钩负物笼也)。
镌
(遵全切音鋑鐏也乂凿也)。
汞
(虎孔切音唝本作澒丹砂所化为水银也)。

[book_title]天童弘觉忞禅师语录卷第三
中三
嗣法门人显权等编
住明州太白山天童禅寺语录
搴玉孙阳江诞日请上堂无相光中有相身缘会即彰金刚体报金刚寿筹思迷乱惟彼过量人灼有过量见所以尘劫来事了知只在如今故能以本大愿力庄严受生藏本非色心示见色心本非天人示见天人本无出离道示求出离法为含生恢寿域共佛祖播真风乃至一为无量无量为一大中见小小中见大改禾茎为粟柄易短寿作长年直如壮士展臂不借他力以拂子划一划正当今日双陆盘中如何喝采弹指顿空尘点劫普门炽见宰官身。
尼性恒送到嵌珠绣佛法衣上堂形山有宝谁能秘衣内明珠缝缝开肯向己躬亲荐取不烦千里远持来提起衣云正当恁么时诸人还荐也未若也荐得则华添锦上天童愈见光鲜设或未荐则逢场作戏却输山僧独弄去也遂作舞下座。
涅槃先期率财上堂云何得长寿金刚不坏身释迦老子于尘点劫前以无量神通大愿海无边方便智慧海难思难说出生功德诸波罗密海成就紫磨金色之身及至唱灭双林摩胸告众依旧今日则有明日则无且作么生定当总为战争[(冰-水+〡)*ㄆ]拾得却因歌舞破除休。
升座阳春布德泽万物生光辉桑冉冉以奋条麦旆旆而扬秀双窥帘幕怜旧燕之归巢百啭高支眷新莺之出谷可谓普天淑气匝地芳时无端释迦老子唱涅槃之音不意双𣗳一朝变云鹤之色直得波旬起舞庆喜惨颜痛人心脾搅人肠肚如今山僧不免藏冥运于即化回鹫峰于当年普令诸人亲见灵山一会俨然未散还信得及么卓拄杖一下云楖𣗖迸开天地眼一帘化日自迟迟。
大悲生辰匡唯化士归自西江更为檀越追严请上堂净法界身本无出没大悲愿力示见受生所以香至王宫才降迹鹰巢朱氏早梯来泗州大圣扬州见更有金沙妙丽才救苦示面然分身张蛤蜊千臂母陀错出青莲千眼洞明何止搅长河为酥酪变大地作黄金直得如日普照如月普临如太和之酿物如箫管之谐音有求必应无感不通犹是大悲示见底事作么生是净法界身一口西江通吸尽春风两岸绿莎齐。
祖师会上堂兼谢檀越七旬斋问世尊拈华迦叶微笑未审笑个甚么师云春至百华开烂熳进云既是菩提本无𣗳因甚一华开五叶师云家家门前火把子进云恁么则万古碧潭空界月再三捞捷始应知师云更须抖却眼中尘乃云万古碧潭空界月独耀无私家家火把拄门前流光靡间然则灵山未拈出谁办衣珠直得饮光亲破颜始彰髻宝由是真风遍布大用繁兴或针投钵内或砖作镜磨或拽脱鼻头或喝聋双耳或横挥白棒或邪亚青锋师师授手的的相承单凿顶门正眼不历掌上清机所以有时恁么有时不恁么有时不恁么中却恁么有时恁么中却不恁么不慕诸圣不重己灵假饶才生下地时便作师子㖃尚欲一棒打杀贵图天下太平更说甚么千岁支那夸胜游从心七十不逾矩大众祖师门下据个甚么道理便乃气宇如王良久云眼空四海浑无物大坐当轩孰敢窥。
晚参江月照松风吹永夜清宵何所为毕竟水须朝海去到头云定觅山归。
追严请上堂混去来绝对待神机剖出威音外牛头没马面回铁围山岳尽𧘂开所以道处生死流骊珠独耀于沧海踞涅槃岸桂轮孤朗于碧天如是则人人顶门上飞大宝光个个赤肉团壁立千仞况复眉间有剑肘后有符底正好把定封疆一切当头截断直得净嬴嬴尽大地是真实人体清寥寥总刹海为大解脱场动静一源往复无间任他长安甚闹须知我国晏然敢问大众只如监军桂中宪且道即今在甚么处下定神州三百寨倒骑铁马上须弥。
上堂维那白椎法筵龙象众当观第一义师云若是龙象决不错怪山僧便下座。
晚参举子胡云三十年余住子胡二时粥饭气力粗无事上山行一转借问时人会也无妙喜云不得作佛法商量不得作世法解会你诸人还会么师云既不得作世法解会又不得作佛法商量合作么生会但办肯心决不相赚。
上堂祖师道真性心地藏无头又无尾应缘而化物方便呼为智既方便呼为智且道毕竟唤作甚么良久云闻名不如见面卓拄杖下座。
高巡抚宅请上堂风前有句函盖乾坤拟议才生白云万里就中须是个同得同失同死同生底着著有出身之机头头有超情之见方可奉寰中之敕秉阃外之权斗柄自垂灵枢独运直得碧油风冷谁敢当锋犯令不见道举目顿令三界静振铃还使八荒归祇如转功就位共乐升平一句作么生道四海浪平龙睡稳九天云净鹤飞高。
一䘳容荐师妙明请上堂锁梦关空愚人知其失策吹光割水智者愍其劳辛然而多有划地为牢往往甘自囚执所以堕在区宇盖缘未达其源殊不知当人衣线下各有奇特事利似吹毛坚如铁壁非但六处绊惹不住魔外入作无门直饶百千临济驱万䨓为喝无量德山束虚空为棒也则动他豪芒不得卓拄杖一下云正当恁么时打破从上牢关放出无位真人一句作么生道一僧出众便喝师云恁么那僧罔措师云自投罗网乃云万象之中常独露妙莲华国见全身(明枉没囹圄)。
结夏小参琅邪点出五般病好肉剜成疮西院商量两个错倚势以欺人天童者里则不然也昏钟此夜参布袋来朝结不驱万象谭不走风䨓舌半千云水众高流普请归堂各安歇大众归堂安歇还当得也无𮭗𮭗徒自守空池瓮里何曾走却鳖。
上堂以大圆觉为我伽蓝上穷惢香幢下极平等住犹有余地在身心安居直得似秋潭月景静夜钟声随扣击以无亏触波澜而不散亦是生死岸头事平等性智三世诸佛及法界众生尽是摩诃般若光光未发时尚无佛无众生消息是你诸人作么生行履合他古辙去家家门前赫日月太平不用将军威请古南和尚引座上堂敲唱双行须资作者主宾互换要是当人将格外以提持举逸群之号令则何止全锋敌胜同死同生直得一言之下截断千江一句之中星驰佛祖一切法门无尽海同会一法道场中交光相罗如宝丝网所以道法王法力超群生常以法财施一切久积净业称无量导众以寂故稽首古南和尚盖其人也幸垂光贲一众同瞻愿震䨓音启兹蒙昧复有一偈诸方多是落前三古路凭谁共指南交撞石人相耳语千秋佳话振名蓝。
晚参有智若闻则能信解喝一喝云从门入者不是家珍无智疑悔则为永失顾视左右云鼻孔依前搭上唇释迦老子拗直作曲诳他闾阎被山僧靠倒了也是你诸人皮下还有血么复喝一喝下座。
晒藏经上堂有大经卷量等三千大千世界书写三千大千世界中事无不周备然而藏在一微尘中三千大千世界中人莫能获其利用此日人天雾集海众云臻山僧不免为诸人作大方便出此经看拈拄杖击香几一下云微尘破也众咸举首师云大经卷出也挥拄杖云各各下堂晒㫰去。
请雪窦和尚引座上堂我本无心有所希求今此法王大宝不期而至然则非常之遇岂不千载一时因甚又道从门入者不是家珍要会么打面还他州土麦唱歌须是帝乡人复云佛果老祖有言近来诸方尽成窠堀五祖下我与佛鉴佛眼三人结社参禅如今早见漏逗出来佛鉴下有一种作狗子叫鹁鸠鸣取笑人佛眼下有一种觑灯笼露柱指东画西如眼见鬼一般当时早有恁么说话在先师下同辈参禅底若论漏逗出来如今又岂少邪所以山僧寻常向兄弟道我者里不比诸方任你千般施设万般伎俩到天童门下一点也用不得只要你一言谛当如披云雾见青天出黯夜中坐白日里不被他谩始得虽然炉鞲之所钝铁犹多良医之门病夫更甚幸逢明眼真大导师更冀方便痛与发药。
上堂僧问芥子纳须弥为是须弥小为复芥子大师云满堂尽是十方僧僧罔措师便打乃云百丈得大机黄檗得大用更有一人且道得个甚么喝一喝云迥超今古格不共汝同盘卓拄杖下座。
晚参春游芳草地夏赏绿荷池桂菊香残后刚唫白雪诗诸仁者我观三千大千世界无有芥子许而非菩萨舍身命处过去诸佛子已学已解已行已成未来诸佛子当学当解当行当成见在诸佛子一僧出班立座前师拈拄杖云不得动着僧方拟开口师便打云动着三十棒复问僧云见在诸佛子因甚么不许动着僧无对师乃云猛虎不餐几上肉红炉岂铸囊中锥擿拄杖下座。
乙酉秋设华严无遮会为祈天下太平升座释迦已过去弥勒犹未来正当今日华藏界中甚么人为主还有知源达委者么正缘未达所以迷宗一迷其宗则情生智隔影认头迷执谬解而外道门开边邪网密役妄念而凡途业起生死波横由是十军扰扰六贼芒芒真空变为缘虑之场实际翻成名相之境然觉天绝点云中之皓月恒明尘内有经雨后之青山长在百草头上正堪荐取老僧闹市丛中何妨识取天子傥能直下知归亲证自家境界则念念而灵山出世步步而兜率下生坐法菩提场水鸟𡬾林溥见色身三昧升普光明殿山河大地同转根本法轮不见道华藏世界所有尘一一尘中见法界宝光化佛如云集此是如来刹自在大众刹既自在刹中人又作么生兵革化为农器用溥天齐唱万年欢。
秋日𣆶参上堂秋风起兮白云飞草木黄落兮雁南归兰有秀兮菊有芳怀佳人兮不能忘英雄世主为国思贤对境悲歌不忘欲见况我沙门释子为一大事因缘哉虽然才落思惟便成剩法若是天童无边刹境自他不隔于毫端十世古今始终不离于当念大众要识佳人面孔么拈拄杖起座云大抵还他肌骨好不搽红粉也风流大众下堂师归方丈。
祈嗣保安请上堂以拂子打○云造化之本复、云生育之源若识此本此源非但今辰斋主功不浪施便能统法海以为家总含灵而顾复栽培佛祖诞育圣贤等菩萨之身云难称难说同雪山之药𡬾无尽无穷如是则力士金刚常相侍卫谁得其便而乘非人其或未然家因积善生诸庆坐看熊罴叶梦来。
结夏小参僧问古镜未磨时如何师云也不较多磨后如何师云看你𧺆向甚处去此去汉阳不远聻师云知音须是地头人黄鹤楼前鹦鹉洲又作么生师云且过者边着乃举世尊因自恣日文殊三处度夏迦叶欲白椎𢷤出才拈椎乃见百千万亿文殊迦叶尽其神力椎不能举世尊遂问迦叶汝拟𢷤那个文殊迦叶无对师云迦叶白椎可谓一夜落华雨文殊散体不妨满城流水香若是释迦老子随邪逐恶正是只知锥头利不见凿头方也好一椎𢷤出何故从前汗马无人识只要重论盖代功更为诸人颂出种粟开畬一夏芒法身千百亿分张弯弓解䠶蓝田虎猿臂谁夸李广长。
自恣满散上堂护生须是杀杀尽始安居即今护生已竟敢问诸人还杀尽也未若也未尽天童更与锦囊一计只要诸人自勿躲跟不见道大丈夫秉慧剑般若锋兮金刚𦦨非但能摧外道心早曾落却天魔胆天魔胆既落外道心复摧则四海晏清十方宁谧在在国王水土头头本地风光法界全真是处是弥勒尘尘佛刹无门无善财故得福城未出参见文殊毛孔不离功齐遍吉八难顿超于十地一期克证乎多生正当恁么时因圆果满一句作么生道雕弓高挂狼烟息万姓讴歌乐太平。
请首座上堂举云门道平地上死人无数过得荆𣗥林是好手时有僧云恁么则堂中第一座有长处去也门云苏噜苏噜师云云门惯使艨艟者僧亦善观风色简点将来未免平地上自生荆𣗥若是天童堂中第一座有长处诸方久已知名今日推向人前不消念个苏噜娑诃已是普同供养其有欲过荆𣗥林者请各努力与他挨拶看。
晚参今夜总教诸人彻底悟去还肯与么承当么良久云且莫压良为贱。
陈道媪请上堂亭亭独出青芙蕖浊水还曾盖得无大抵玉容天赋者雕镌不费越常徒展袈裟云大众还见玉容天赋者么若见则瞎不见则当面错过毕竟如何不因柳毅传书信何缘得到洞庭湖。
晚参举殃崛产难因缘云者椿公案古今尊宿由之瞥地者甚多如大慧杲因阅华严经至菩萨登第八地时打失布袋明得湛堂说底方便者是也错会者亦不少如近代据曲录木床以铁炉步自冒底谓瞿昙一把烂茅柴触着妇人眼豁开者是也今夜山僧不惜眉毛更为批判一上贵图诸人眼正乃云世尊遗华兼蜨赠殃崛担泉带月归产妇云在岭头闲不彻长者水流涧底太芒生案内有犯四人一一为诸兄弟依律发放了也且道生下底孩儿作么生理论分付没眼村翁一任钻龟打瓦。
晚参浅闻深悟深闻不悟祇如观世音菩萨从闻思修入三摩地是深邪浅邪良久云三千剑客徒施勇独许庄周建太平。
因事拂衣至郡当道士绅攀追入山请升座郡将医来白云高举民衣帝褫三峡仍回良以物外行藏初无固必况复灵山佛法付属王臣既阖国以追攀理无坚而故拒白满重圆之月霜宇何高青还不翳之天丘陵自出正当恁么时宗乘一唱三藏绝诠即且置祇如克殄魔氛纪纲重整一句作么生道横按拄杖云且放过一着。
晚参举清平参翠微问如何是西来的的大意微曰待无人即向你道平良久曰无人也请师说微下禅床引平入竹园平又曰无人也请和尚说微指竹曰者竿得与么长那个得与么短平遂悟玄旨师云清平向翠微未屙已前荐得已是第二头若竹园里悟得底直是第八首毕竟作么生是玄旨顾视大众云咦洎合打破蔡州。
天宁寺万宗请上堂天得一以清地得一以宁山得一以高水得一以深日月得一以恒明侯王得一以为天下贞含灵抱识得一以各正性命衲僧得一而心心作佛念念证直山僧得一而穿过从上鼻孔劋绝诸人命根大众前是山后是海左是榑桑右是嵎谷一在甚么处要见么竖拂子万派皆归海千山必仰宗。
腊八上堂古者道腊八吃鸡羹才疑祸便生溪边杨柳影不碍钓舟行又有道腊八吃红𨣹丛林意气豪酣酣沉醉倒更不惹风骚自谓大悟不拘于小节是则固是争奈前来过梯与贼后者未免掩耳偷铃天童要且不然腊八吃香斋腹充自解怀天然成见事何用苦安排。
请座元维那上堂孤掌岂易于浪鸣妙舞恒夸乎遍拍所以阴凉大𡬾赖元座以培成法战奇勋因克宾而共竖故必劈岳巨灵之手方堪操纵钳锤苟非通权达变之夫何以甄陶佛祖不见赵州会下二僧相推不肯作第一座主事白州州云总教他作第二座主事云第一座教谁作州云装香着主事云装香了也州云戒香定香解脱香应庵老祖云赵州下者一椎不妨惊群动众仔细简点将来也是泥里洗土块荐福门下不用相推第一座也有人第二座也有人第三座也有人虽然不免从头注过第一座铁额铜头觑不破第二座阳春白雪无人和第三座真实身心同达磨且道天童门下又作么生十八滩高黄海阔搅将酥酪润焦枯。
开炉上堂九月上暖帘十月炉生火节腊载清规礼数从来个世乱逢百凶忠直恒受祸谁云林下士亦乃遭轗轲旋复整颓纲不觉三冬过灰冷炭墼无方来尽懡㦬因念雪庭人断臂求乃可屋角爱梅香子寒彻骨么暖室共商量没者闲功课一二佛达磨三则是元和余甚碗达邱归堂且打坐。
除夜小参腊月三十日到来了也临渴才方掘井知你作手脚不办定也甘赴死门有分何不打并在前做教冰枯雪老一朝腊尽蓦地春回便见日丽风和天高地迥活计头头见生涯色色齐从此立国兴家不守寒岩异草纵使梯山航海亦非途路波吒所以道穷则变变则通岂不庆快平生参学事毕虽然须知更有个汉耕人田不种禾熟不临场年不辞岁不受你道是谁生缘无甲子一钵贮春秋。
岁旦上堂完圞日月依旧乾坤呼昨日为今年不得唤今朝作去岁不成明明昔行履未改旧时人迷悟争何处宛如今古陈要会么蓦地省得大年朝便是正月初一日。
晚参人人自有光明在看时不见暗昏昏山僧为你诸人挑剔看击禅床一下云开眼也着合眼也着。
元宵上堂灯笼玲珑衲子露柱俏措禅和自古交肩从来合伴无端昨夜日月灯明佛降见阎浮愍世愚暗为转法轮名大明慧炬照广宣伽陀灵光独耀迥脱根尘灯笼歘然心华发明照十方刹日月灯明即与授记汝于来世当得作佛号曰千光焰眼多陀阿伽度阿罗诃三藐三佛陀灯笼稽首作礼露柱呵呵大笑咄哉懵袋非我同流大众灯笼受决露柱不甘为是一阐提人为复别有道理你若未会山僧有个古颂引来与你旁瞥金乌玉兔两相辉照破威音未兆时若谓青霄别有路木人依旧皱双眉。
上堂白椎竟一僧才出作礼师云记取适来维那者话头便下座。
祥符寺主请上堂供养百千诸佛不如供养一无心道人无心道人甚功百千诸佛何过若向者里识机宜明休咎方可权𢖍佛祖抑扬当时何故为伊尺中有准盘上有星建立一切诸法也得破除一切诸法也得然而虽则念念破除不妨心心建立虽则心心建立却即念念破除如是则趁他百千诸佛及无心道人入牛栏马厩中要且觅业性如芥子许不可得谁更拈斤播两较量功德于有无轻重之间其或未然太平谁道都无象和气兆祥定有符。
晚参一尘一佛国一叶一释迦山僧到此已是插足不入是你诸人心粗胆大全不照顾成何道理高声云看脚下。
中春上堂佛灭天人忧瘁日芳菲此际又重临黄金妙相春冰泮白玉明豪晓汉○岳色青澄正法眼溪华灿发涅槃心○○荐得东风里何用拘尸郭畔寻复画○云还荐么一片白云横谷口几多归鸟尽迷巢。
上堂众集蓦拈拄杖擿下云不得动着舌头向者里道一句看众默然师云死去十分便下座侍者向前拾起度师师接得便打。
镇𡰥伯王鸣谦请上堂妙智无方十虚由其融摄灵机有作法界资以化裁坚如持刹风烈似金刚焰千圣莫能比拟自余谁敢当锋只要个汉于中翼翼纂承心心奉重妙运天轮地轴密罗武纬文经则可谓得大总持具王三昧如是而苏途四海立见四海同春如是而把定封疆说甚波旬褫魄要且达磨西来也无插足分不见道拈起也干回坤转应须束手归降放下也草偃风行必合全身远害总之敕奉寰中威行阃外故得卷舒自在[(冰-水+〡)*ㄆ]放同时报君亲育𥠖元昌厥后福有求而必应灾无悔而不消正当恁么时原始要终一句作么生道拂牛剑竖兵威洗日月咸瞻耀圣明。
晚参举密师伯与洞山在饼铺密于地上画一圆相谓洞山云把将去山云拈将来后来保宁勇云非但二人提不起尽大地人亦提不起师召众云诸人还提得起么良久云也须是个踞地师子始得若是山僧待他道拈将来便与一掌者一掌有生复有死有利亦有害。
上堂古人道九旬禁足鱼游网三月安居鸟入笼生杀尽时蚕作茧如何透得者三重天童今夏因兵荒岁俭故不安居亦不禁足既不安居禁足则无生杀可商量既无生杀可商量则无三重可透脱既无三重可透脱则人人活卓卓赤体无依各各峭巍巍行往自在然有一事祗如圆觉伽蓝竖穷三际横遍十方敢问诸人作么生出得若出不得莫道布袋口山僧不曾结却好参。
祈雨上堂举刘禹端公上云居谢雨问弘觉云雨从何来弘觉云从端公问处来端公遂礼三拜欢喜而退行数步弘觉召云端公端公回首弘觉云问从何来端公无语归家三日而死师云云居问杀端公眉毛落却大半端公遭问脱去说话终不借人舌头即今有问天童但向道合取口然则作么生得他雨下但办肯心决不相赚。
檀越陷𥸨亡归请上堂问死中得活时如何师云今日天晴进云毛吞巨海芥纳须弥时如何师云顶门更着金刚眼进云踢倒珊瑚𡬾见出夜明珠师云退身三步看进云大众证明师云拄杖子未放你在便打乃云天上人间独步未是作家魔宫虎穴横身始称好手若是过量人提持过量事操纵过量机发挥过量用任是乾坤倒覆大海翻腾草木丛林悉化为刀枪剑盾也则动他一毫不得所以道我若向刀山刀山自崩裂我若向镬汤镬汤自枯竭履尊则荣处潜必谡无险不夷无往不覆可以灭诸殃可以集众福可以为人起死回生可以与他解黏去缚全因本地风光不假神通造作犹是此人麻滓麹末边事毕竟如何是他真实得力处待你死了活来向你道。
晚参千华竞发百鸟啼春是向上句诸佛出世知识垂慈是向下句作么生是二途不涉底句良久云金刚倒地一堆泥。
天童弘觉忞禅师语录卷第三
音释
蛤蜊
(上葛合切音鸽下良脂切音梨蛤蜊虫名海蚌也)。
晒㫰
(上所卖切音𨢦下朗宕切音浪晒㫰暴干物也)。
谡
(所六切音缩起也)。
滓
(壮士切音第淀也又汁滓也)。

[book_title]天童弘觉忞禅师语录卷第四
中四
嗣法门人显权等编
住明州慈溪五磊山灵峰禅寺语录
五门楼阁门一指弹美宗庙富千官祇如大士弥勒因甚却从外至不因渔父引争得见波涛。
佛殿无人接得无人识得展坐具云因我得礼汝撞头磕额乾坤窄。
据室打断临济驴腰犹是寻常炉鞲拶折云门马脚未称本色钳锤新灵峰到此又且如何举令以手约云住住三个孩儿抱华鼓莫来拦我毬门路。
檀越疏词倾屈宋句压马班珠林杲杲玉𡬾珊珊勾引春风上画栏。
山门疏抂君曰制抂国曰令抂𠊳臣曰符信抂山僧曰甚么佛祖听权衡人天齐乞命。
法座身高一丈六尺以一丈六尺为宝座身高八万四千由旬以八万四千由旬为宝座身量如虚空以虚空为宝座乃至肘芥尘毛莫不其量正等见道新灵峰者里高多少超步毗卢头顶上十方世界见全身。
上堂上首白椎云法筵龙象众当观第一义师云当观第一义佛祖难回避莫有共相证明者出众相见僧问灵峰古寺今日重新临济家风两回露布过量人来未审如何相接师云脑门迸裂进云恁么则脚跟点地去也师云未必心头似口头进云龙生金凤子𧘂破碧琉璃师云且放过一着问身似菩提𡬾心如明镜台菩提即不问如何是镜子师云当阳无避处进云只如古镜未磨时如何师云大家抂者里进云磨后又如何师云看脚下进云恁么则头头上明物物上显去也师云分明觌面㪅无真争奈迷头还认影进云不可压良为贱师云礼拜了退僧归位师乃云三世同真际时不逾乎刹那一月印千江影讵偏于众水其奈通人正寡局士还多拖布袋者立老长街入西山者往而不返遂𠊳一真法界随器量以区分古帝山河恣英雄而割据人怀偏安之见俗鲜大同之风蓦拈拄杖云却是山僧拄杖子独能分身两处散体十方不破一斧而混一华戎不缺一斨而光宅四海穆穆焉皇皇焉闲携天童钵盂时过灵峰吃饭于中不作自见不作他见不作去想不作住想不作下山教化想不作目睹云霄想如空于境无所分别又于国土平等随入正当恁么时毕竟如何卓一下云解拈天下任横行高振风䂓有何极但某学疏才浅凉德菲躬三年承乏天童愧无寸补今之灵峰滥受得不回皇尚赖本邑众姓诸檀本山𦙌尝二士力为弘护许以退耕𦕼赴时节因缘讵云开堂为国所以中谢不敢再三伏愿人人宝所同归似童子登楼而不异宛尔灵山再见类仙人执手以无差国运偕法运齐昌慧天与尧天共耀复举僧问百丈如何是奇特事丈云独坐大雄峰天童净云大众不得动着且教坐杀者汉师云百丈解坐不解起天童解起不解坐何似山僧今日与见前一众同踞大雄峰顶行底坐底总不教你一任诸人自作活计设有问如何是奇特事但与劈脊𠊳棒何故𠊳八极顶目者不自争衡遇斯人兮驾御昂蘖复白椎云谛观法王法法王法如是师卓拄杖下座。
当晚小参山僧往日久矣知闻山海之交有一灵峰古刹岧峣天外顿落群冈肰欲于中分明晓了路之高低山之峻险峰峦回合竹𡬾参差则莫若今朝篮舆亲到一回也当知此事不在言说贵乎亲到亦复如是蓦忽有个汉冷笑一声抠衣出众扼腕立地道长老将谓你来自太白名山必开应庵甘露必新宏智条章元来得与么絮你宛不知此事直饶三世诸佛历代祖师天下老和尚也则跳他不出说甚到与不到邪山僧嘘嘘毕竟上座是说到底敢问作么生是亲到底归堂吃茶复举外道问佛不问有言不问无言世尊良久外道云世尊大慈大悲开我迷云令我得入雪窦显云迷云既开决定见佛还许他同参也无若其相委知则天下宗师并为外道伴侣如各非印证则东土衲僧不如西天外道师云山僧今夜不𢡽眉毛要断者椿公案拈拄杖云七十二棒翻成一百五十雪窦领取五十外道领取五十世尊领取五十自云新灵峰聻[(冰-水+〡)*ㄆ]拄杖蛮𡰥貊狄分诸国尽抂吾皇化育中。
𦙌普闻请上堂六门无钥昼夜常开一道神光贯通今古如是则非但鉴普见亦普非但见普闻亦普闻见既普则法尔恒肰法既恒肰则月渚烟林时吐广长之舌霞峰雾沚常谭少室之心不见道㴱山险岩人迹罕到处还有佛法也无石头大底大小底小以拂子画一画云正当今日又作么生昨夜清风生八极今朝流水涨前溪。
上堂山寺寒灯乞远邨几回刍狗吠黄昏法䨓今已腾龙象依旧南开古殿门是知风有鲁齐变之自我道无今古弘之抂人苟能即凡心而证圣心则我犹昔人非昔人矣觊共迈征无荒日月珍重。
请通玄奇禅师上堂别峰不意却亲遭力索无因见妙高岂是当头多隐讳从来正打贵旁敲不见昔日丹霞访忠国师问侍者国师抂否者曰抂即抂祇是不见客霞曰大㴱远生者曰非但上座佛眼亦觑不见霞曰龙生龙子凤生凤儿国师睡起侍者以告国师乃打侍者三十棒遣出院丹霞闻得叹曰不谬为南阳国师岂非丹霞旁敲故显国师正打因显国师正打始知豪无隐讳既知豪无隐讳自肰大用见前霜威凛凛肰后方可祖印高提吹毛横按劋绝今时露布发挥从上家风激扬敲唱双行蓦劄主宾互换主宾互换也云迷大野雾锁长空敲唱双行也韵出青霄风生满座直得山河大地尽作琴声草木丛林顺方[仁-二+氏]向正当恁么时作么生是豪无隐讳底事卓拄杖云要会么下座同申劝请通玄和尚普为诸仁分明指出。
示众举须菩提持钵维摩诘家满盛香饭云汝能谤于佛毁于法不入众数乃可取食须菩提不知是义置钵而去道场辩云当时若有个倒拈蝎尾逆捋虎须摆手出荆棘林才见他恁么道但云贤贤易色事父母能竭其力事君能致其身与朋友交言而有信直饶净名老人也须倒退三千里师云道场虽善就下平高裁长补短争奈出尔反尔一似巩县茶瓶不如当时轻轻向道将谓汝是个俗汉管取净名一坐不起香饭满钵持归诸人还见道场落处么㪅听山僧一颂鸿门会启燕豪英赤帝几遭亚父倾谁信子房阴有荣一亲项伯汉功成。
追严请上堂假𠎥四大以为身心本无生因境有大众心既无生身复假𠎥且道生𣦸从甚么处起为从天邪为从地邪为从父邪母邪五蕴六入十二处十八界二十五有邪如是反覆推穷忽肰如梦斯觉方知二十五有不可得十二处十八界不可得五蕴六入不可得天地父母不可得身不可得心不可得生亦不可得𣦸亦不可得正当恁么时如何风吹碧落浮云尽月上青山玉一团复有一颂本惺荐母超生𣦸我话𣦸生当自惺迷去本头成想象惺来法界露全形长空自古何亏复晓雾有时或散亭打破画屏归绣户慈闱端的未开扃。
授权怀二上座衣拂上堂法无可传非传曷定宗旨心无可印惟印斯拣正邪悟不由师道宁存已故论灵山家法父业恒子承爰溯鸡足真䂓兄芳亦弟袭所以三呈白纸象骨证其同风一点青睛川颜久以备彩况劻勷有素表里无瑕赠以兔角杖头贵凿人天顶眼授以龟毛拂子图忝佛祖冤仇遂拈杖举拂云大众正当恁么时广宣流布毋令断绝一句又作么生道潜行密用须珍护拨发灵芽遍界春。
示众赵州转藏有誵讹一匝行来功已多堪笑尤遭婆子摘问君全藏㪅如何莫是喝一喝么莫是拍一拍么莫是尽力挥案一下么莫是再起身行一匝么也只转得半藏若论全藏三世诸佛历代宗师固是目瞪口呿假令过未见抂十法界中若圣若凡若有情若无情皆悉示见成佛一一佛复见十法界微尘数身一一身复见十法界微尘数头一一头复见十法界微尘数口一一口复见十法界微尘数舌一一舌复出十法界微尘数音声一一音声复宣十法界微尘数妙义一一妙义复经十法界微尘数劫而为演说或正说或旁说或直说或曲说或赞说或毁说或譬喻说或妙伽陀说乃至十法界中所有微尘一一微尘复有十法界微尘数诸佛充满其中所见身头口舌音声妙义劫数言说亦复如是也只转得半藏毕竟作么生转得全藏去良久云请各各归堂吃茶。
辞灵峰赴云门广润上堂知雄守雌知白守黑智固囿乎情封达则兼善天下穷则独善其身慈亦隘乎弘被惟我衲僧家要且不肰未有长行而不住未有长住而不行欲益无所益欲为无所为宜作舟航况十方刹海目前观本无心于彼此大千同一真如性岂有象于去来但山僧利众乏珍匡徒寡德而台之广润越之云门三请益坚应难推托今则云帆将挂诚恐四众失依特命权公座元继席开法㐲望众慈劝请㪅烦道力劻勷要期慧日以常县庶几宗风而不替其有参随上士未免跋涉两途希念百城烟水之劳无㤀为法捐躯之志则抂此抂彼莫不咸宜若住若行均为道用正当临岐一句又且如何分付各趁风云势为霖遍九垓。
住越州云门寺语录
法座无上宝华王座人人寸步不离我且逢场而作戏何事毗邪之远移遂升云把竿直上任公台十辖丝纶次第开千尺金鳞谁负命扬鬐𠊳请鼓波来(是日无问答者)乃云言发非声色前不物贵当人之自会岂问答之能诠故会则事同一家于事同一家中𠊳尔着倒未免沈寒水卧荒陂不会则万别千差于万别千差处一咬咬断却能起风䨓为霖雨所以道平地上𣦸人无数过得荆棘林是好手若欲建立宗旨㪅须拨转天关临济喝德山棒拈放一边俱𦙆指雪峰毬抛向一处以至睦州担版赵州吃茶云门扇子𨁝跳风穴师子[髟/吒]髿束之高阁不攀旧日支条别行生机一路方可随处作主不妨遇缘即宗奋袖里金锤开胸中六合或时兔角横挑日月或时龟毛倒缚虚空事同一家却乃万别千差万别千差却乃事同一家戢玄机于未兆藏冥运于即化则且置正当令日万里垂钩罗龙打凤一句又作么生道生涯只抂丝纶上一钓须连十二鳌复举仰山问灵鹫闲寂寂无言时如何视听闲云无缝塔前多雨水师云仰山问既有宗灵鹫答亦攸同固肰箭锋相拄心眼无差祇如当山堂头和尚前月掩息方丈已寂寂以无言今朝山僧为勷后事缁白同请摄院将堵波而嵂崒设有问无缝塔前因甚却多雨水合答他甚么语即得卓拄杖云万派皆归海千山必仰宗下座。
惟善禅人荐师澄清庵请上堂佛性八处出见祇如包胎未具时合作么生般若五蕴皆空即今清音历耳者又是甚么所以真常流注亘今古而恒肰智鉴无依迥孤明以独运去来既尔绝迹𣦸生何处安排要之缘会即彰如天忽云缘尽则灭似沤还海况戒德朗其玉润心珠湛若渊澄者哉大众且道圆逝澄公二三年来又向甚么处去也𧘂霄鹤已出银笼万顷秋光连汉碧。
晚参搅酥酪醍醐为一味盖因杓柄灵通镕瓶盘钗钏为一金自是炉头神妙云门者里炉头固不扇杓柄亦不拈单单为诸人出只手蓦伸手云因甚唤作手众屏息无语师呵呵大笑起坐云不见道虽有一双穷相手未曾[仁-二+氏]揖等闲人卓拄杖归方丈。
开炉玄知浴请上堂兼为檀越追严三世诸佛向火焰上转大法轮镂冰无琢玉之谭火焰为三世诸佛说法三世诸佛立地听结草乖道人之意殊不知尽空法界往古来今都卢是个火焰于中觅甚么佛觅甚么法轮觅甚么说者听者况复圣凡迷悟生𣦸轮回不见道火炉阔一尺世界阔一尺火炉阔一丈世界阔一丈如是则头头显露非他露物物全彰无别彰日炙风吹无非当人出身之候𡬾凋叶落悉是归根得旨之时肰则云门寺里今朝结制开炉复为何事良久云若不入水争见长人。
到显圣众请上堂旃檀林内必长旃檀师子堀中应多师子况先湛和尚之丛席森森玉立之道场山僧到来瞻仰有分岂敢于此抑扬当时尝记德山一日谓岩头曰我者里有两僧入山多时你去看他怎生头遂将一斧去见两人抂庵内坐乃拈起斧曰道得也一下斧道不得也一下斧二人殊不顾头擿下斧曰作家作家遂喝一喝云当时若下得者一喝洞山门下愈见光辉头归似山山曰你道他如何头曰洞山门下不道全无德山门下未梦见抂又喝一喝云当时若下得者一喝德山门下不至寂寥大众者两喝中有一喝如金刚王宝剑有一喝如踞地师子若人缁素得出许伊直超曹山三种渗漏若缁素不出复喝一喝云蕅穿平地为荷叶笋过东家作竹林卓拄杖下座。
晚参山僧未出方丈以前拈拂子击香几云只者床子已为诸人㴱谭实相了也及乎法鼓三通山僧据坐此间未免话作两橛还有为山僧救义者么不妨出来通个消息良久起座云山僧今夜失利。
荆门法主请上堂亮座主㴱入西山知过必改周金刚㷊烧疏钞见义勇为所以道参禅人须猛烈点着心头时早瞥横按吹毛白似霜是佛是魔当头截苗稼无侵尚涉功眼中谁贵黄金屑从前宝𢡽尽掀翻万里冰崖寒教彻别别打刀须是邠州铁。
先大师禹侍者归自淮海礼龛请上堂举渐源兴侍道吾往檀越家吊慰师云白虎入星宫源抚棺曰生邪𣦸邪师云作么作么吾曰生也不道𣦸也不道师云突出难办源曰为甚么不道师云猿猴探水月吾曰不道不道师云心真语自直归自中路源曰和尚今日须为某甲道若不道打和尚去也师云苍天中㪅忝冤苦吾曰打即任打道即不道师云铁作面皮源𠊳打师云好心不得好报吾归院曰汝宜离此去恐知事得知不𠊳师云放教冷来看源乃礼辞隐于邨院经三年后师云路遥知马力忽闻童子念观音经师云时来风送滕王阁至应以比丘身得度者即见比丘身师云相随来也忽肰有省师云钝根阿师遂㷊香遥礼曰信知先师言不虚发自是我不会却怨先师师云今古由来悔恨多大众山僧与么评论座下高贤谅无不晓了者祇如应以比丘身得度者即见比丘身与他生也不道𣦸也不道有甚交涉兴侍者却乃悟去还会么常因送客处忆得别家时。
长至小参举僧问石门照一阳才启天地咸知依时及节事如何照云午夜灯光连夕照照后如何茶烟香篆一时清师云山僧即不肰有问一阳才启天地咸知依时及节事如何但向道长至来朝贺昏钟此夜参参后如何大众归单打坐两序寝堂茶汤。
晚参一句语须具三玄门一玄门须具三要有权有实有照有用即许你等诸人穿凿祇如大用见前不存轨则又作么生会他古人众竦立师打筋斗归方丈。
过六度庵僧道元请上堂开示兼荐二亲非法不说法法说无非法一法印森罗宁有法不法如是则南邻犬吠无非般若真宗北舍鸡鸣悉是西来祖意峰山叠叠昼夜宣扬镜水滔滔古今流衍𠊳恁领略得去犹是景响音闻况复山僧播两片皮掉三寸舌诸人言中取则句下承当是谓沃水增冰究竟于理何益大众若欲道妙㴱臻见元洞彻直须上无攀仰下绝己躬向包胎未具已前荐取一灵真性肰后天上人间不妨东涌西没生与一切人同生而生无生相𣦸与一切人同𣦸而𣦸绝𣦸缘津梁万有为架六度之桥提挈四生直抵无为之岸正当恁么时且道荐严一句又作么生道妙体金刚无变易秽邦乐土总堂皇。
檀越延生请上堂问一灵真性不假包胎生又生个甚么师云一轮红日到天心进云莫不是𠎥路经过么师云是阇𥠖见处进云未生时真性抂甚么处师云看脚下僧喝师𠊳打进云若非透过金刚眼空教垂发白如丝师又打问大彻底人本脱生𣦸因甚命根不断师云正要阇𥠖疑着大修行人当遵佛制因甚不守毗尼师云山僧得自由佛祖公案只是一个道理因甚有明与不明师云穿过鼻孔杲日当空因甚被片云遮却师击拂子云还见么人人有个景子寸步不离因甚蹋不着师云过者边立尽大地是个火坑得何三昧不被烧却师云照顾眉毛进云谢师答话师云识甚好恶问一气不言含有象万灵何处谢无私如何是无私一句师云天长地久进云未兆已蒙师指示觌面相逢事若何师云眼睛突出进云恁么则人人鼻孔辽天个个脚跟蹋地去也师云赚杀阇𥠖僧喝一喝归众师云野千倚势乃云身从无相中受生犹如幻出诸形象幻人心识本来无罪福皆空无所住毗婆尸佛恁么说话于唱教门中即得若是衲僧门下举必全真动无遗照一见一切见一闻一切闻一明一切明一用一切用诸知见尽身心性离直下惟有金刚正体巍巍堂堂全体与么来炜炜煌煌全体与么去妙圆超卓全体与么十二时中折旋頫仰所作所为胜因妙果如金搏金似水洗水皆悉不虚乃至改禾茎为粟柄易短寿作长年尚未动着衲僧向上一窍抂且道衲僧据甚么道理拈拄杖云且听山僧拄杖子㪅唱微妙伽陀无根灵木自条肰直透威音那畔前三际尚资分朕兆四时何法得推迁光吞万象头头见气绝诸尘法法圆旷大劫全[(冰-水+〡)*ㄆ]一念八千谁羡大椿年卓拄杖下座。
追严上堂问一雨普滋直令后化先亡个个脱皮换骨见前还有脱皮换骨者么师云只你担带得多进云金刚不坏之体作么生换师云也须斩作两段进云又脱个甚么师云看你抖擞不下进云去住不随风力转驴胎马腹自称尊师云非汝境界进云是甚么人境界师云高着眼乃云非心非佛绝智绝愚竖穷三际横遍十虚今朝腊尽来日春初本无间断宁有代除因甚如此金刚王体自如如㪅听一偈风吹不动天边月雪压难摧涧底松刹海三千沈后夜妙高山色自孤耸。
陈仕禄因妻产亡请上堂超荐大𣦸方才大活大活应须大𣦸既到大𣦸大活了𠊳恁么去自救即得若欲提杀人刀用活人剑㪅须将大𣦸大活底斩为三段直得净嬴嬴绝承当内不见有己灵赤洒洒没可把外不见有诸圣肰后倒握魔王印逆执六师幡呼烦恼作圆常叱涅槃为𦊰网天下𣦸不得底活人用活法而𣦸之天下活不得底𣦸汉用𣦸法而活之一一与他干回坤转海立山奔佛祖潜踪日月俱黑不见道子啐母啄子觉母㲉母子俱亡应缘不䥘同道唱和妙云独觉正当恁么时如何百草头边藏不得春风景里见全身。
荐亲请上堂无毛铁鹞过新罗十景神驹奈若何拈却髑髅前见底春风岁岁绿庭莎。
晚参举慈明示众云一切贤圣皆以无为法而有差别案山抂前主山抂后且道无为法抂甚么处良久云向下文长付抂来日应庵和尚云天童也着一只眼一切贤圣皆以无为法而有差别东胜神洲西牛贺洲南瞻部洲北郁单越到处去来不如抂此师云山僧也着一只眼一切贤圣皆以无为法而有差别翻身趯倒剑门关大地山河无寸土。
天童弘觉忞禅师语录卷第四
音释
蘖
(同檗余也斩而复生曰蘖)。
呿
(去伽切音佉张口貌)。
鬐
(渠伊切音耆鱼脊也)。
勷
(如羊切音禳劻勷)。
罥
([戶@冏]县切音睊绾也)。
啐啄
(上仓夬切音嘬啖也下竹角切音𣵠鸟啄也通作噣)。

[book_title]天童弘觉忞禅师语录卷第五
中五
嗣法门人显权等编
住台州府宁海县广润禅寺语录
山门五九四十五太阳来入户风云从万物睹烈焰炉中彩凤飞华针眼里金鹏度。
佛殿不着佛求不着法求不着僧求用礼作么木人夜织石女抛梭。
伽蓝我提纲君挈目帝座当年尚感通护持何用山僧属。
祖堂八万四千非凤毛三十三人入虎穴霟到山僧复何为㨿虎头收虎尾。
据室开泼天门户接四海玄徒未论骑虎丰干便是寒山拾得烧火底与他烧火埽地底与他埽地必若㨿令而行银地菩萨金地佛方广五百应真大士总是门外汉拶折脚胫有分在何故金乌吸尽天边露玉兔敲残海上霜。
小参僧问五磊峰头独观霄汉双梅溪上重整家风正当龙象交参扶竖纲宗一句请师垂示师云黄河清出圣人进云三顿乌藤黄檗要旨因甚临济入门用喝师云倒接无根树进云一条纸烛信老真机因甚德山入门用棒师云横挑海底灯进云祇如千棒打不着万喝施不到底又如何分付师云砧基道者田厍奴儿进云不因今日问错过目前机师云只今也不少僧喝师便打进云碧海涛声千古振瑞云山色万年青师云闲言语乃云去年始脱天童耙今日重牵广润犁分应业缘须报偿敢辞带水又拖泥大众衲僧家罗笼不肯住呼唤不回头孤迥迥寻常气宇如王峭巍巍一等面皮似铁因甚到此被人牵抴得上高落低不见道顺是菩提复举大慧杲初住径山开堂于明庆寺下座次少卿冯公楫问曰和尚常言不作者虫豸因甚今日败阙慧曰尽大地是个杲上座你作么生见冯拟议慧便掌师云冯济川可谓运斤有法其奈斫垩无功若是山僧尽大地是个杲上座你作么生见但云恁么则世界总被和尚占却待他动静随后便喝岂不增色采僚正当今日有问山僧又对他甚么即得云绽家家月春来𣗳𣗳华。
施主请上堂举龙牙云天下名山到因脚辛苦年深与袜着而今老大不能行手里把柄破木杓东山演祖云白云即不然脚也不能着草鞋手也不能把木杓端坐受供养施主常安乐师云惭愧山僧又复不然到遍名山天尽角无端老被住持缚院门倒塌应重修着却草鞋仍把杓且道与么时还有报答施主底道理也无沧海耕翻定有秋铁馂馅煮黄金镬。
皆然化士请上堂兼为檀越荐室道本无横径入者必从缘尘尘尽三昧法法总皆然普化常时摇铎盘山一向行廛不离猪肉案头能使泥牛通身换骨只在器车幕下顿令石女平地登仙推倒嘉州大象放出文殊普贤一亘晴空万古千波兢涌岩前落华莫谓难重上破镜休惊不再圆猎猎风蒲朱夏节鸳鸯还睡绿池莲。
宗僧统率诸山请上堂七金五岳仰须弥以为宗万𣲖千流趋溟渤而至止释梵为诸天之所敬金轮尊八极以无倾祇如山河大地日月星辰四圣六凡三宗百氏之学又统承个甚么竖拂子云于此明得则机机顿赴何难捏聚浮幢轻擿大千于方外法法圆融不徒放开芥子闲纳华藏于孔中要且三世诸佛历代祖师天下老和尚喝一喝云不消一喝瓦解冰消于此不明擿下云真人十八界元空三十一人同姓吕分散游山各占山三十一人又同处。
城东法安灵峰诸山请上堂常啼贱卖心肝因般若以东请善财劬劳烟水为知识而南询虽皆重法轻生其奈忘家失业殊不知光吞万象人人有衣里明珠贵逾娑婆各各韫怀中至宝千灵一致何用穿通万古常如非从人得所以达磨不来东土曹溪白浪滔天二祖不往流沙少室清风匝地大众祇如恁么会即从毕竟列叶分灯是谁联芳续𦦨良久云假饶千载闻名不如一回见面卓拄杖下座。
念孩曹居士请上堂问古寺建三门千载一人成事业敢问事业如何成师云天无私覆进云灵峰环胜地先朝后代济苍生毕竟苍生如何济师云地无私载进云拈却成除却济还许学人直入也无师云你须知恩始得进云不登绝顶争见天空师云可惜许进云过在甚么处师云未知恩在进云作家宗师天然犹在师云莫乱搽糊乃云止止不须说我法妙难思释迦老子太杀抑人扬己无以秽食置于宝器维摩大士未免屈己扶人简点将来二俱不了何故不见道夫说法者当如法说法无有我离我垢故法无众生离众生垢故离众生垢故故目前无阇𥠖离我垢故故座上无山僧座上无山僧故心行处灭目前无阇𥠖故言语道断言语道断故咳唾掉臂无非祖意西来心行处灭故治世语言资生业等皆与实相不相违背如是则搅长河为酥酪不动腕头变大地作黄金岂劳施设一一胸䘳流出与我盖天盖地尘尘普见色身物物全彰大用正恁么时如何空生无意岩中坐不禁天华动地来。
晚参拟心时被拟心魔缚非拟心时被非拟心魔缚非非拟心时被非非拟心魔缚敢问大众作么生得不缚去莫是极妙穷玄置心一处得么莫是一回入草去蓦鼻抴将回得么莫是家亲作祟识得不为冤得么莫是析旃檀片片皆香全身坐断佛魔头得么莫是休去歇去冷啾啾地去古庙香炉去一条白练去得么莫是是句亦刬非句亦刬譬如擿剑挥空莫论及之与不及得么莫是饥来吃饭困来打眠随缘消旧业且莫造新殃得么莫是衲被蒙头万事休此时山僧都不会得么莫是转辘辘地才恁么便不恁么得么上来做处不出作止任灭四病全在三缚之中除此别有便请道看若道得始有语话分若道不得大事为你不得小事各自支当珍重。
晚参举七祖南岳让入室弟子六人各印可曰汝等六人同证吾身各契其一一人得吾眉善威仪一人得吾眼善顾盻一人得吾耳善听理一人得吾鼻善知气一人得吾舌善谭说一人得吾心善古今师云者老和尚䆿语不少当时山僧若在便与他掀倒禅床抴下脚来烂捶一顿了然后问他六人你者一队汉皮下还有血也无是你以前还曾欠少眼眉耳鼻舌心也无因甚却从人得今既得了他人底自己底又安向甚处亦与他烂捶一顿岂不风清一世免得递代相沿将个东𤓰印子印破他人面门大众前来老汉总不唧𠺕你等合知向皆却来者里觅个甚么山僧今夜若不据令而行亦未免遭人贬剥拈拄杖下座一时打散。
晚参由根有利钝故证有疾徐从上根器总作四种断一顿中顿如灵山会上广额屠儿放下屠刀云我是千佛一数又黄檗和尚因百丈举再参因缘便明得马祖大机之用者是也临济云山僧往日曾向毗尼中留心亦曾于教乘中寻讨后来知是救世药方表显之说遂乃一时抛却即访道参禅后遇大善知识方乃道眼分明始识得天下老和尚办其邪正非是娘生下便会还是体究磨炼一朝自省则渐中顿也沩山云如今初心虽从缘得一念顿悟自理犹有无始旷劫习气未能顿净须教渠净除见业流识即是修也不可别有法教渠修行趣向则顿中渐也所谓渐中渐者即缘觉声闻及权乘菩萨皆从三无数劫修六度万行方得成佛者是也更有一人不涉顿不涉渐你道作何面目良久云归堂吃茶。
晚参真如凡圣皆是梦言佛及众生并为增语或有人出来问盘山老聻但向伊道不因紫陌华开早争得黄莺下柳条五祖云更有问四面老聻自云诺惺惺着师云更有问广润老聻劈脊与他便棒又云少神作么。
入新僧堂上堂问广润寺里新建禅堂入之者个个眉毛厮结出之者人人鼻孔辽天更有一人也不出也不入劳烦和尚重拈出师云淮南道士着真红进云千江有水千江月万里无云万里天师云塞北佳人巧画眉进云人平不语水平不流师云咭嘹舌头三千里进云恁么则摆手出长安去也师云不出不入话作么生进云也知和尚师云你知个甚么僧归众师云脚跟下犹少一顿问望州乌石与僧堂未到相逢已举扬广润僧堂今日就堂中个事可商量如何是堂中事师云独掌不浪鸣两掌鸣掴掴进云如是则人人头上放光个个脚跟露彩师云青萝缘岳顶不与白云齐进云头头垂示处仔细好生观师云高着眼僧喝师云好一喝僧拟议师便喝僧连喝两喝师复喝云再聻僧掩耳师云了乃云浪鸣非孤掌两掌鸣有之青萝缘岳顶终逊白云齐一斧斫成象骨槽三文娶得奯公妻啰啰哩哩啰哩新神更着师婆赛古庙重遭措大题且恁朝弋清风莫钓云霓嬴得华溪松径上扶筇闲听野猿啼争奈山门头两个大汉努目牚眉却道百丈大智以前岩居穴处人人自律百丈大智以后高堂广厦人人自废东厢下白鹤大帝与元弼真君默默地商量诸方善知识解垂万里钩善布缦天网安似我者里堂头一似播米扬糠底簸箕三播四播瑞云路相次绝也说甚么麟凤谐谐鱼龙缉缉山僧被他搔着痒处不觉手之舞之足之蹈之呵呵大笑笑到明朝后日又后日乃左右顾视云此众无支叶唯有诸贞实。
密老和尚讳日上堂问长庚晓景绝跻攀出死入生了不干展布家风师再矣为谁举桌别波澜师云金鸡解衔一粒粟供养十方罗汉僧进云恁么则可谓云从龙风从虎师云你还知南岳让和尚降诞白气应于玄象在安康之野么进云真风直得来无已千古传持信有由师云杓卜听虚声进云亲见和尚去也师云见即瞎僧便喝师云驴鸣头伏地马叫口朝天僧以手点胸云者聻师云情知你乱做进云不得压良为贱师云轻饶送出三门外乃云太白灵峰兼广润三方六度为烧香不因澹嚼家风久谁信菜根滋味长虽然也是山东人吃枣子福州人嗜荔枝各自说好处若论者老子道充寰宇德被天人几微而振达磨直指之宗自隐而章临济欲湮之旨起关岭垂秋之门祚譬如大龙宫殿水出倍前而潮汐为之不失其候发同学未耀之光华尤彼日天子照明世间而七金五岳因之高显而殊出然则此日今时烧枫香饼香黄熟香兜楼婆毕力迦旃檀沉水之香而修设伊蒲塞供者殆将极江南穷塞北则又何止尝千尝万而与之较丰论啬邪然而却有并渠列下自谓不如我道真者岂寸有所长尺有所短乎抑智有所不知识有所未逮乎慢山峻乎见刺深乎殊不知者老子顽如陕府铁牛嚚似嘉州大象赞固不动毁又何伤所可恨者不审铜棺着跌是甚魔境见前却哀赤肉团上人人壁立千仞乃隐于阴入之坑覆自蔀葑之下由是心愤愤口悱悱直欲拳倒涅槃城趯翻三眼国上与佛祖结生冤家下共波旬作死头对那在泰山使者马面牛头就是阎罗王闻之害怕鬼子母见说攒眉帝释摇头修罗胆战大众是渠恁么召灾惹祸所获罪愆还有赦放时日也无不到虚空扑落地也须沧海化为尘。
晚参举云门到灌溪有僧举灌溪语云十方无壁落四面亦无门净嬴嬴赤洒洒没可把问云门作么生门云与么道即易也大难出僧云上座不肯和尚与么道那门云你适来恁么举那僧云是门云你驴年梦见灌溪僧云某甲话在门云十方无壁落四面亦无门你道大梵天王与帝释商量个甚么事僧云岂干他事门喝云逐队吃饭汉师云大凡举话须知话之起倒者僧既不是弄潮手空将鼻孔与人扭捏作么广润见处也要与诸人共知拈拄杖云看看望海鑯动也𨁝跳上瑞云峰顶压着诸人顶门是你还解回避也无良久云十方无壁落四面亦无门净嬴嬴赤洒洒没可把甚处去也抴拄杖一时打散。
晚参举云盖智禅师云大众昨日登山看钓鱼步行骑马失却驴有人拾得骆驼去重赏千金一也无若向者里荐得不着还草鞋钱师云据山僧看来草鞋钱即不着还尚有寒暑迁流在欲得不为寒暑之所迁流更听山僧一偈少年上𣗳日几回老大伤嗟气力颓乌臼采经三五日腿酸不觉步难抬。
上堂涉水登山造瑞云孜孜为法意何勤谁知广润元无法只么朝曦又夕曛有个多知汉从旁不甘抗声出来道然则昼但昼夜但夜僧但僧俗但俗香台但香台拂子但拂子玄关既尔罔辟迷子何以知归岂不孤他诸上善人来意山僧却有个推托处乃往古过极无央世有佛出见号释迦牟尼时今释迦老子为广炽陶师于其法中始发无上道心从此以后得值七万五千诸佛承事供养乃至经历二大阿僧祇劫所供养承事诸佛无有量已过量皆不与授阿耨多罗三𧂀三菩提记至最后然灯如来始与授记尔于来世当得作佛号释迦牟尼何故以悟无所有法故大众既无有法且道释迦老子据个甚么道理便道天上天下唯我独尊蓦拈拄杖云孤根自有擎天势不比寻常曲录支卓一卓下座。
开炉上堂地炉无火客囊空雪似杨华落岁穷拾得断麻穿坏衲不知身在寂寥中古人虽则与么滴水滴冻简点将来犹落今时争似广润者里黑漆炉开正法眼真灯般若火相须灵薪不断从来𦦨无位真人乐有余是则固是祇如初三十一中九下七七九六十三九九八十一朝往西天暮归唐土一马生三寅石牛拦古路又作么生商量若商量不下更须冷灰里与我爆出黄金豆来始得。
上堂举梁山道南来者与你三十棒北来者与你三十棒然虽与么未当宗乘后来琅玡和尚道梁山好一片真金将作顽铁卖却琅玡即不然南来者与你三十棒北来者与你三十棒从教天下贬剥师云琅玡虽不将金作铁卖其奈自不说价要人还钱广润又则不然南来者与你三十棒北来者与你三十棒棒头有眼明如日要识真金火里看。
晚参举汾阳拈拄杖示众曰三世诸佛在者里为汝诸人无孔窍遂走向山僧拄杖里去强生节目净因成曰汾阳与么示徒大似担雪填井旁若无人山僧今日为汝诸人出气拈起拄杖曰三世诸佛不敢强生节目却向山僧拄杖里走出向诸人道我不敢轻于汝等汝等皆当作佛师云呼来遣去许他二老死蛇活弄然虽如是向上一窍未曾动着山僧今日为诸人提掇去也拈起拄杖曰若识得者个三世诸佛被诸人穿却鼻孔若也未识诸人鼻孔被三世诸佛穿却擿下拄杖云是个甚么。
晚参举无用全拈长沙示众云百尺竿头坐底人虽然得入未为真百尺竿头须进步十方世界见全身大慧先师道要见长沙么更进一步保宁则不然要识长沙么更退一步毕竟如何换骨洗肠重整顿通身是眼更须参师云二大老一脚前一脚后简点将来未得歇在大众要识长沙么直须倒却竿子始得为甚如此打破净瓶无一事杜鹃啼在落华支。
晚参此事不可有心求铜砂锣里满盛油不可无心得波斯弯弓面转黑不可语言造流苏帐晓春鸡报不可寂默通石人打鼓韵冬冬然则毕竟作么生得与此事相应去免得胡猜乱猜乃云庭前露柱久怀胎生下孩儿颇俊哉未解语言先作赋一操直取状元来祈嗣请上堂问闻风自远特趋来兆叶熊罴法尔开一句了然超百亿瓜绵何用弗高禖龙唫雾起天垂盖虎啸风生瑞应槐父子不传真妙诀请师点出畼人怀师云但愿阇黎行好事自有天公降吉祥进云恁么则人人沾恩去也师云他后不得孤负山僧僧一喝师云稚子敲针作钓钩僧拟进语师便喝乃云嘉州大象惯放痴憨陕府铁牛长眠霜月日面佛月面佛徒看王䫉如华曹家女岩头妻不解生男育女拈拄杖云惟有者条拄杖子先天为心祖见在作津梁临济蒿支点着荫森大地嵩山业灶敲来佩响天人长育尽群萌诞生皆贵𦙌其奈年代深远拄杖子偶然失照被般杜撰巡官将去江外打野榸便见兔纵狐横凤衰麟远如今要得鸡足兰孙再茂少林桂子重芳震威一喝云七星邪映风生处四海还归旧主人复高声唤云主人公惺惺着卓拄杖下座。
天童弘觉忞禅师语录卷第五
音释
垩
(遏各切音恶色土也)。
采
(此宰切音采采寮官也)。
颓
(徒回切音魋通作颓又与隤同病也)。
曦
(虚宜切音曦日色也)。
冬
(徒冬切音彤冬冬鼓声也)。
榸
(桩皆切音𪘨枯木根出)。

[book_title]天童弘觉忞禅师语录卷第六
中六
嗣法门人显权等编
住台州府宁海县广润禅寺语录
长至小参举慈明冬日榜僧堂作此字<其下注曰若人识得不离四威。
仪中首座见曰和尚今日放参明闻而笑师曰首座胸中藏日月慈明掌上握乾坤则置祇如拈却下头注脚作么生知他字义分明听取山僧一颂灵符一道赛书云瑞应堂前已绝氛四海文明风不动醉眠赢得日邪曛吴江沈君谟荐母请上堂莱衣舞罢锦堂空三载形仪想象中叶落风冷山骨露几人于此见秋容盖为心尘固壅智日难开云去云来谁识长空之自在沤生沤灭那知湿性之恒如况乎之𣦸誓靡他清霜严峻节口碑深镌道路之石何须宝焕天章莲蒂早结上生之缘岂虑云薶玉𡬾大众与么话会唤作看楼打楼莫望衲僧门下过打折脚有分在且道衲僧门下又作么生佛祖位中留不住夜深吹笛过芦弯。
晚参有佛处不得住无佛处急走过赵州老子非但八十犹行脚㪅饶走到百二十岁也未得歇脚在大众还有为渠作主者么出来解嘲看良久云恁么则山僧𠎥手行拳去也自幼持斋身已老见人无力下禅床。
晚参举钦山因僧问如何是和尚家风山云锦绣银香囊风吹满路香岩头闻得令僧去云传语十八子好好事潘郎师云邃老不昧洞上之宗奯公无违德山之子简点将来一人尤挂本来衣一人尚行心处路未出𣍘山四禁在若是山僧如何是和尚家风似玉珍不御如簧语带悲遂顾视左右云即今莫有传语底么众默肰乃云血染杜鹃春又过为君那𢡽损娥眉。
诣南禅人请上堂一则三三则七生儿石女老黄梅无角铁牛眠少室信不及切须疑照胆蟾光沉碧汉拍天沧海浸须弥疑得大悟方㴱袢夏云欺千嶂碧零秋风动万家砧超疑悟越玄关善财去后无消息楼阁门开竟日闲以拂子画一画云正当诣南参请时又作么生但办肯心决不相赚。
晚参星辉午夜髑髅穿透灵山烛灭昏宵智眼宏开德峤肰则风雨晦冥之夕不少而证道为谁明星有烂之辰何多而𢍆真无一故知因明启悟而悟者非本诸明即暗开通而通者讵关乎暗大众祇如去却明除却暗又作么生是诸人开通的眼良久云归堂吃茶去。
除夜小参诸仁者腊月三十日到来也广润寺里且恁市果山蔬炉熏茗碗师友道𢍆话故谭新若论闾阎编户大有公赋勾追私租敦逼命寄枯鱼之肆身县贷子之家天涯流落而竛竮则父母望穿老眼狱户长沦而淹抑则妻孥痛断柔肠盖一年之内悲情苦况毕辏今霄故也所以古人喻尔我眼光落地时谓之腊月三十日到来者正以此阴未谢彼阴方生从前所作业缘苦境一时俱见则其慞惶怕怖较之人间腊月三十日又何啻或相十百或相千万或相倍屣而无算哉呵呵大笑云肰则岂无高门巨室卿宰侯王之家仰事无所亏俯蓄无所憾绮罗筵上锦绣闱中鹤焰高烧龙膏漫剔金缕烟袅袅玉漏度迟迟促管繁弦[仁-二+氏]歌缓版雕觞霞泛醉袂云飞者邪复呵呵大笑云好大哥何不与我了办在前也得恁么一回快乐去不见古有老宿上堂众集定乃起身作舞曰诸人会我意不众曰不会宿曰山僧不舍道法而见凡夫事后来复有老宿亦上堂作舞顾众曰诸人会我意不诸人无对宿曰清贫常乐奇怪诸禅德古人逴得些子𠊳尔神珠玩弄旁若无人受用则是受用争奈落在世谛中若是山僧遂起身作舞曰诸人还会我意不良久云龙袖拂开全体见象王行处绝狐踪行者出众白云奉堂头和尚命两班勤旧即就𥨊堂献汤师卓拄杖归方丈。
上堂昼金夜玉秋潦冬涸冻彻冰崖芳生杜若风澹澹杨柳池塘雨轻轻梨华院落正紫烟南陌丽日千门许你诸人七穿八穴筑着磕着又作么生得一句截流万机𥨊削琼支璧月尝如昨免见杏靥夭邪榆钱轻薄飞絮乱投帘幙喝一喝云推倒佉卢虱吒阴阳何处拘约。
晚参红满支绿满支宿雨恹恹睡起迟闲庭华景移左右顾视云洎被打破蔡州数归期忆归期梦见虽多相见稀相逢知几时蓦下座擒住一僧云你一向甚处去来僧拟议师拓开归方丈。
大悲生日印宗化士从灵峰过广润纳疏小参化门舒卷邈难同得妙须凭识自宗一印千差无别共大悲月见碧潭中所以心有心宗法有法印挈其印则宝镜当轩达其宗则化母在握化母在握则应不因心而应同八万四千母陀罗臂宝镜当轩则明不待照而明同八万四千清净宝目明同八万四千清净宝目则办魔直办佛界之魔拣异直拣同中之异应同八万四千母陀罗臂则驱耕夫之牛端令苗稼滋盛夺饥人之食必使永绝饥虚驱耕夺食而苗稼滋盛永绝饥虚则何难将山河大地堆作黄金该有情无情俾成正觉办魔拣异直办佛界之魔拣同中之异则岂如黄罗子经玄中记说夫自称天地父母神者必是猫狸野兽自称将军神者必是熊熊虎豹而已哉海印彰时森罗毕印则置且道即今印文落抂甚么处举拂子云好大众燕子呢喃景色乍长春昼睹园林万华如绣海棠经雨胭脂透柳展宫眉翠拂行人首喝一喝复举药山令供养主抄化甘行者问甚处来曰药山来来作么曰教化还将得药来么曰行者有甚么病甘遂舍银两铤意山中有人此物却还无人即休主𠊳归纳疏山问子归何速曰问佛法相当得银两铤山令举其语主举已山曰速送还他子着贼了也主𠊳送还甘曰原来有人遂忝银施之师曰甘贽将鰕钓鳖化主贪饵㤀钩药山亡羊而后补牢得失未免相半同安显云早知行者恁么问终不道药山来虽有入地之谋且无𧘂天之计广润若作供养主当时与他一喝𠊳行管取大小行者疑着半生去大众广润者一喝为是答他语邪夺他机邪与他相见邪为复别有道理邪请简点看若简点不出向道莫行山下路果闻猿叫断肠声下座。
晚参举石室善道禅师一夕同仰山玩月山指月问者个月尖时圆相向甚么处去圆时尖相又向甚么处去石室云尖时圆相隐圆时尖相抂云门别云尖时圆相抂圆时无尖相道吾云尖时亦不尖圆时亦不圆师云据三尊宿语惬仰山即得惬山僧意未抂请诸人别下一语看一僧云逢尖即尖遇圆即圆师不肯又一僧出以袖转身作圆相师直打出法堂乃自别云尖时圆相尖圆时尖相圆。
晚参胜思惟梵天问不退转天子云天子我常于此佛国土不曾见汝天子云梵天我亦不曾于此国土不曾见我有汝有我展转难见毕竟如何见得分明去新笋看成堂下竹落华都上燕巢泥。
虞山梅里王绍林六十请上堂大尽三十日小尽二十九月镜通书四月是小万吉通书四月又大尽讶清历无准殊不知月之大小岁之余闰悉是名言𡚶想若约当人各各历历孤明者着子何止包天括地笼古络今正𠊳不可言说诸佛刹皆悉碎末为微尘一尘中刹不可说如一一切皆如是此不可说诸佛刹一念碎尘不可说念念所碎悉皆肰尽不可说劫恒尔此尘为刹不可说此刹为尘说㪅难以不可说算数法算诸刹尘数可知以此诸尘数诸劫说彼寿命倍难穷何况此方一二三四五六七八九十百千万亿兆京秭垓壤沟涧正载之法所能会稽者邪以无性故得性自抂以无命故得命自抂以命自抂故修短任物以性自抂故真俗随缘且置正当自艾而蓍自蓍而𦹾作么生荐得者着子亲切免为大尽小尽之所推迁举拂子云还见么去年梅今岁柳颜色馨香仍旧擿拂子下座。
晚参大通智胜佛十劫坐道场佛法不见前不能成佛道瓮里何曾𧺆却鳖广额屠儿放下屠刀云我是千佛一数不是性燥汉大集会上有魔王语佛云瞿昙我待一切众生成佛尽众生界空无有众生名字我乃发菩提心捏目生华作么三个汉既未足观光诸人莫有过渠一头地者么出来试说行履看众默肰乃云恁么则山僧不免放行洞山麻三斤去也七宝画牛头黄金为点额春晴二三月农人皆取则寒食好新正铁钱三四百何故不见道鸿鹄一举千里飞钻云鹞子与天齐凤凰不是凡间鸟为瑞为祥自有时珍重耿兵宪请上堂分巡宁绍台兵备副𠊳耿公应𢖍以今朝六月六日乃其父九一徴君忌辰特赍赀入寺修供仍命山僧升于此座举扬般若用资先考觉灵山僧即也不[((雪-雨)/月)*支]土上加泥若夫生当圣作物睹之朝亲际风虎云龙之盛探释以知儒达生而知命有如徴君芳躅诚山僧所乐道者大众还知楚黄有耿氏三先生也未见前诸人想也未知山僧打初行脚时首造商麻则闻诸无念和尚者甚详乃知皇明隆万间性学复明于荆楚者由三先生为之唱也三先生者长曰天台大司农也季曰叔台少司马也次即徴君父曰仲台则以布衣为名儒宿学者之宗盖其得无师智自肰智因是大司农少司马所自逊未达一间者徴君幼过先生之庭长入司农之室孝友义让急人乐施一本自性成肰于学无所不窥因再踬春闱度不用即锐意林泉多从方外老衲游日诵金刚经自课山僧比见秦内㪅行状及兵宪侍榻纪闻当徴君疾革时僧俗有来省者与之问答类机锋踔厉卓有杨李风诸仁者徴君是尘劳中人本渠得力抂甚么处一僧才出礼拜起师𠊳打云大众见么即此物非他物峭巍巍兮无空缺活卓卓兮绝倚依佛祖因之出生真常资以流注不如不异非色非心离自离他无抂不抂若是夙有灵根底于此放却身命𠊳见全消即息全息即消全有即空全空即有遂能不动真际𢿨体浮幢有时示真纤尘不立或复见俗万化斯张出而月印寒潭没则星沈晓汉乃至美流芳继璧合珠联皆玄感夫风云非夤缘以要约盖彼方空得器一去来眇沙界于纤沤类圣贤于电拂又何生𣦸荣枯之足论哉大众正当恁么时且道九一徴君毕竟居何位次还委悉么卓拄杖一下云大用尘尘见胜身刹刹彰㪅有一偈掣开金锁玉麒麟超步玄渊自绝尘不作修文天上客讵方独醒汨罗人存留君子知家学去挽生民见至仁为问余光何耿耿桂轮千载景常新。
耿兵宪冯总镇唐郡侯洎合府尊官迎师至郡就请天宁寺升座问岩谷远离国门亲践既尔入廛垂手必当祖印高提向上宗乘请师直指师云万人遐仰处红日到天心进云清风吹玉管几个是知音师云大唐天子只三人进云寒山逢拾得把手上高峰师云黄河三千年一度清进云记得风穴抂郢州官衙升座云祖师心印状似铁牛之机去即印住住即印破意旨如何师云不是知音者徒劳话岁寒进云卢陂既有铁牛之机因甚一筹莫展师云根境未空玄路抂临岐终自泣亡羊进云忽肰被卢陂掀倒禅床喝𢿨大众又作么生师云你试施设看进云今日人天普集凡圣交参个个有铁牛之机人人有祖师之印即是印即是不印即是师打云且道赏你罚你进云一种没弦琴唯师弹得妙师云五彩画虚空僧礼拜师乃云握阃外威权杀人须用活人之剑据寰中令敕活人贵得杀人之刀若但能杀而不能生𠊳见髑髅满地纵𠊳能活而不能杀未免荆棘参天就中须是顶门眼正掌上机圆句里明人言前定旨方可锄见山之𡺴屼铲意地之根株直得千差一照而等平万化皆如而绝对干戈不动跻圣世于黄虞象魏无县返淳风于太素正当恁么时坐享太平则固是毕竟承谁恩力祇奉一人天地贵从教诸道自分权复举风穴因兵乱避地郢州牧主李𠊳君普设大会请就官衙升座云祖师心印状似铁牛之机去即印住住即印破祇如不去不住底且道印即是不印即是时有卢陂长老出问某甲有铁牛之机请师不搭印穴云惯钓鲸鲵澄巨浸却嗟[吉/黽]步碾泥沙陂伫思穴喝云长老何不进语陂拟议穴打一拂子云长老还记得话头么试举看陂复拟开口穴又打一拂子牧主云信知佛法与王法一般穴云𠊳君见个甚么道理牧主云当断不断反招其乱穴𠊳下座师云风穴据令牧主知归可谓龙骧虎骤凤翥鸾翔且暮一时千秋或遇祇如卢陂落节且道过抂甚么处诸人若未委悉㪅听山僧颂出大人知见不寻常大用繁兴绝忖量经济有权𢖍佛祖太平无象见陶唐已将化育同天溥谁信耕渔别有乡心境尚存玄妙路临岐终自泣亡羊久立尊官伏惟珍重下座。
金刚会众居士请上堂质逾金刚体空劫石鱼行肉肆巍巍堂堂搢笏升阶绵绵密密风吹不入雨打不湿迅电非光疾䨓非急浮幢手捏成太华只一劈福德越虚空乾坤无等匹人天赞仰莫能穷三世诸佛有口只堪挂壁顾视左右云阿呵呵是甚么卓拄杖喝一喝下座。
上堂森罗及万象一法之所印乃喝一喝云一法山僧已揭示了也只如森罗万象诸人又作么生印若也印得方显一法之妙灵其或未肰怀宝荆山徒自泣玉复喝一喝下座。
浩肰直岁化大锅回上堂问穷音神竭踬袈裟不隔纤豪万里赊广润清光圆㪅普指踪那待杖头邪诸余即不问如何是清光普照一句师云天高地厚日月长明进云恁么则法令无私人天有赖师云乌龟水底趁游鱼进云但得爪牙利清风匝地来师云祇恐不是玉进云即今顽铁铸成釜人人获饱餐且道恩归何地师画[○@廿]进云竹疏烟补密梅瘦雪霟肥师云未抂㪅道僧喝师云一钓𠊳上进云和尚罪过师云山僧年迈乃以拂子画[○@水]云圆陀陀㊃光烁烁[○@尾]周万方○韵一致所以真俗普入而体本无生凡圣均资而神非有作玩无边变弄行平等大慈富不多渠一瓢贫不亏伊半杓日用随诸百姓冷暖职唯自知盖虽浩肰质禀乾刚而炉鞲亲承智者虽富矣灵钟万有而甄陶不废先规故能㤀智㤀机五热炙身而恬若绝渗绝漏西江一口以常吞大众正当今日因圆果满要且如何但愿东风齐着力一时吹入我门来。
赴越州大能仁寺过蜀阜访三宜禅师众请上堂彩云景里神仙现手把红罗扇遮面直须着眼看仙人莫看仙人手中扇展袈裟角云者是彩云景举拂子云者是红罗扇作么生是仙人面青邪黄邪赤邪白邪诸仁者若向者里着得只眼亲见一回𠊳见人人壁立万仞各各常光见前非但山僧藏身无地要且不被堂头老子舌头谩而今诸方见他寻常东倒西擂随处谭经演教𠊳道他少丛林县羊头卖狗肉殊不知他好象个南屏山下西子湖相似有时水光㶑滟有时山色空蒙有时风皱纹涟有时金波乍涌有时霞帔半抹有时翠黛全遮你向甚么处看他你才拟看时他却将黑豆子换却你眼睛你不拟看时他却将断贯索穿却你鼻孔诸仁者不要看他直须自看忽肰看透自己立地处方知渠侬立地处知得渠侬立地处方知山僧立地处知得山僧立地处方知拄杖子立地处拈拄杖云知诸人立地处则易要知拄杖子立地处则难且道拄杖子立地抂甚么处卓一下云盘根直透威音外佛祖还他步后尘过寓山祁理孙为父忠敏公请对灵小参季超居士问身骑箕尾气壮山河正是生𣦸岸边事如何是出生𣦸一句师云横身三界外独脱万机前进云莫𠊳是忠敏亡弟安身立命处么师拈拄杖云忠敏且置拄杖子安身立命抂甚么处进云恁么则不但亡弟一人蒙师点出本命元辰一切忠臣义士俱裂破娘生鼻孔矣师卓一下云㪅须重下针锥进云劫外风吹君国恨寂光照破首阳心师云犹较些子乃云蜃气吹江夜正昏挑灯抱义赴蛟门九重车马千群入万里河山一寓存白手无绳牵日月赤衷有血洒乾坤投身直欲长虹化俯首鲸波一㱃吞唯我衲僧家要且不肰奋迅来时海岳昏一声霹雳透千门𣦸生梦破随高下今古情亡任废存兔角杖头挑日月龟毛拂子拄乾坤眼前万事流云过佛祖横将一口吞肰虽如是痴人面前说不得梦话何故苟无杀身成仁之节概岂能脱𣦸以超生必有县崖攃手之风标自不贪生而害义大众设有如是风标复有如是节概底人又教他作么生履践即得烦恼海中为雨露无明山上起云䨓。
天童弘觉忞禅师语录卷第六
音释
靥
(益涉切音魇姿也)。
恹
(衣盐切音㤿通作厌恹恹安也)。
𦽡
(莫报切音帽与耄同惛忘也九十曰耄)。
蛙
(乌瓜切音哇与哇同虾蟆属一作䖯)。
擂
(卢对切音颣与𢺢同研物也)。

[book_title]天童弘觉忞禅师语录卷第七
中七
嗣法门人显权等编
住越州大能仁寺语录
三门大解脱门不落方𠊳拨动灵枢千回百转喝一喝遂入。
佛殿不来相而来不见相而见珠圆有脚𧺆晶盘月午无心当桂殿。
据室龙蛇混杂分缁素凡圣交参定是非那论人天与佛祖卓拄杖一下云总教齐向此中归。
小参人人衣线下各有坐具地生佛未彰早已开辟虚空坏烂湛尔独存辟之乎大能仁一巨刹当许玄度舍宅为寺之日而此地不加增洎吕相国改寺为宅之时而此地不加减肰虽无有增减而灯明金殿烛与夫华笑玉楼人不大相县隔耶向非德公长者吕氏亢宗尽底掀翻挥千金而不吝和盘掇转化火宅为清凉则金屋长贮阿娇碧池半流香腻而山僧与诸人又安得经行坐卧燕默禅思于此中也肰则尔我衣线下地虽则富有万德荡无纤尘而七情扰扰六贼纷纷苟不直下亲自识取常自守护勤自修葺力自庄严则如能仁之废为民业者几希求其头头皆宝所触处有风光又安可得者不见东山演祖和尚道山前一片闲田地叉手丁宁问祖翁几度卖来还自买为怜松竹引清风清风徐引松竹交加受用则是天肰受用毕竟如何得一肩承绍去万古碧潭空界月再三捞捷始应知。
晚参举洛浦示众云孙膑收铺去也有卜者出来时有僧出曰请师卜浦曰你家爷𣦸法眼代僧拊掌三下大慧拈云者僧没兴𣦸却爷又被别人拊掌信知祸不单行福无双至师云大慧老人䥘下名言要知者僧正是因祸致福第恨不解即庆为祥能仁门下龙象必定别有长处不妨为者僧下一转语看。
开炉上堂问乾坤是大冶万物皆薪炭突出无位人师将何法煅师云平堆三尺土浅葬一千年进云鼠肝虫臂从吾适是蜨是周应为分师云思乡频有泪归路已无津僧云谢师答话师𠊳打问大开炉鞲陶铸圣凡陶铸且置不涉有无一句作么生道师云金刚宝剑当头截进云此犹是古人建立事未立已前请师㪅道师𠊳打僧礼拜云一滴雨沾甘露润画断千峰与万峰师云犹是强惺惺乃云梅寒透而香飘道穷则变金煅烹而色胜理至自彰所以传心有法谁立雪于空庭超证无阶孰投身于火聚童子嗟其难再神光怅以莫还蓦拈拄杖卓一下云祇如者个从来不入诸方社火却乃高超调御孤运风前红炉焰里安禅寒威凛凛净水瓶中澡浴波浪天翻又作么生六合乾坤怀揣里饱参何止擅空王。
晚参举云门大师道一任横说竖说未是宗门苗裔若据宗门苗裔是甚热碗鸣三乘十二分教说梦达磨西来说梦若有老宿开堂为人说法将利刀杀却百千万个有甚么过师云眼盖诸方气陵一世许他云门老子简点将来跛脚阿师说得行不得当时山僧若抂座下直出众前扼腕立地向他道和尚项上三百斤铁枷何不卸却待他动静𠊳与掀倒禅床肰虽如是三乘十二分教说梦达磨西来说梦𢼿问诸人作么生免得说梦去抴拄杖跳下座一时打𢿨归方丈。
请化山三和尚引座上堂孟尝门下珠履三千金谷园中绣繻八百安似我辈衲僧家𠎥来香饭饷万圣于同堂三变净坊集分身于一处是故进一步则震动无边世界网退一步则蹋断百亿大风轮不进不退则正令当行十方坐断𠊳饶如是未是衲僧家全体作用抂诸人要见全体作用么举起拂子云看看空王佛多宝佛威音王佛大通智胜佛四万同名同号日月灯明佛尽向山僧拂子头上吹大法嬴击大法鼓演大法义作大佛事一一佛事周遍法界所谓一豪见神变一切佛同说尽于未来劫莫得其边际倒握拂子云及乎山僧倒转柄来要且三世诸佛历代祖师卒摸索头脑不着何况诸人茄子瓠子那里知得今朝幸遇化山和尚象驾光临高垂天鉴下座同申劝请普为诸人委曲指示果园尼请上堂问三头六臂那吒眼八面玲珑作者机此犹是寻常之用作么生是向上关键师云幽州江口石人蹲僧拟进语师云鹞子已过新罗国问遇境逢缘即不问如何是一句中具三玄师云秦望峰高碧汉连进云如何是一句中具三要师云鉴湖水接沧溟灏进云三玄三要且置截断众流一句作么生道师𠊳打僧礼拜云且喜天下太平师云消得龙王多少风乃云但觉𡬾曲录不解吃果子未免当面成䥘过只知吃果子不知𡬾曲录亦是浑囵吞枣头何故江南之橘一也徙淮北而为枳焉苟不审其地之所宜辩其性之寒温以之施用得不谬误者哉蓦竖两拳云大众祇者两枚果子同根并蒂色香正等肰而有损有益有利有害诸人还辩明得出么若辩明得出许你随手拈来可以塞断佛祖咽喉管教天下老和尚出气不得其或未肰一个乌梅是本形蜘蛛结网打蜻蜓被我将来摘却两边翅呵呵大笑云好似乌梅衔铁钉。
弥陀生日上堂问掬沙供佛果感轮王今辰设斋感何果位师云红炉爆出铁乌龟进云如是则功不浪施也师云阇𥠖分上又作么生进云三春果熟菩提𡬾一夜华开满院香师云犹是闲话会进云还许学人进语不师云许僧喝师𠊳打进云万古碧潭空界月再三捞捷始应知师云龙头蛇尾汉问妙用等恒沙心空𠊳到家妙用即不问心空一句作么生师云青山重叠叠流水响潺潺进云如何是到家底句师云侧立县崖处抬头子细观进云礼拜和尚去也师云困鱼止泺病鸟栖芦乃云身口意清净是名佛出世身口意不净是名佛入灭拈拄杖云拄杖子闻恁么道引身出众前曰说甚净与不净某甲从来无身口意业肰而不闻有能出之佛与所出之世莫成断灭去不山僧对他道你岂无某甲拄杖子竖起拄杖云拄杖子不觉耸身高七多罗𡬾跃肰大叫曰我会也我会也于是东涌西没南涌北没北涌中没中涌边没有时见天或复见人有时见男或复见女有时见僧或复见俗有时见声闻或复见缘觉有时见菩萨或复见诸佛乃至化娑婆为极乐变释迦文为无量寿于一豪端见宝王刹坐微尘里转大法轮皆不出者个时节大众拄杖子前来会个甚么道理𠊳恁么得大神变卓一下云蹋得自家田地稳高山平地总西方。
鲁太史涅如符道人请上堂问法筵龙象众当观第一义龙象则不问如何是第一义师竖起拂子进云分明月抂梅华上看到梅华早已迟师云却怪山僧不得僧画圆相云与者个相去多少师打云差了者些子进云蹋破澄潭月穿开碧落天师云有甚交涉问炉鞲洪开今已久煅凡炼圣事如何师云万里云收尽千峰秀色寒进云荆棘林中曾进步夜明帘外早翻身师云匝地红轮都一照谁人𢼿外大威光进云顿开五位乾坤静劈破三玄世界平师云𠎥人面具舞三台乃云举手攀南斗回身倚北辰剑挂眉间符县肘后一言之下埽荡欃枪一句之中奠安家国直饶恁么犹是时流举措若蹋着向上阶梯说甚猛虎项下县铃饥鹰爪边夺食纵𠊳两曜东行星辰易位乾坤翻覆佛祖潜踪不妨于中坐卧经行神通游戏如是则何用高眠太岳泛宅五湖方将混劳侣以为俦与诸魔而并作任他磨涅不受磷缁即且从毕竟如何是此人真实受用处几度黑风翻大海未曾闻道钓舟倾。
晚参举大慈示众云山僧不解答话只是识病时有僧出大慈𠊳归方丈雪窦拈云大凡扶竖宗乘须是办个得失且大慈识病不答话时有僧出𠊳归方丈雪窦识病不答话或有僧出劈脊𠊳棒诸方识病不答话有僧出必肰别有长处𢼿有一个动着大唐天子只三人师云大唐天子只三人雪窦太杀肋胸自点诸方必肰别有长处布袋里盛锥子不出头是好手虽肰既已见义不为非勇如今山僧亦识病不答话设有僧出𠊳乃呵呵大笑若是诸方长处座中尽有江南客。
举泉首座立僧上堂茅庐未出先知鼎足三分王气潜符早定真人消息况复衲僧家眼光烁破四天下鼻孔中藏师子儿所以把住则四溟无浪月轮孤放开则玉檗未萌金凤舞若论能仁门下简点将来犹是草庵止宿汉欲得眼目人天炊香别供直须蹋翻云门斗柄倒接灵𡬾支条始得且道能仁门下为甚如此到江吴地尽隔岸越山多。
晚参举大慧常举俱𦙆和尚凡有所问唯竖一指又自卖弄云我抂天龙处得一指头禅一生受用不尽后来琅玡有颂云俱𦙆一指报君知朝生鹞子搏天飞若无举鼎拔山力千里乌骓不易骑乃云俱𦙆和尚若不得琅玡为伊出气几乎薶没了者一指头禅妙喜既恁么举不免随后也有个注脚俱𦙆一指头吃饭饱方休腰缠十万贯骑鹤上扬州师云琅玡妙喜只顾盘中喝采不解马上夺标诸人要知者一指头落处分明么㪅听山僧念个真言补阙一指头禅谁不有灵枢妙转抂天龙巨灵抬手无多子分破华山千万重祈嗣小参问天童一箭已䠶能仁能仁一箭当䠶何人师云速退速退进云恁么则闻名不如亲见师云你向甚么处着眼进云日轮正当午一箭中红心师𠊳打乃云若论此事如人家生儿子相似奚待㘞地一声之际而后定其嗣息之有无哉果若真胎结就则自肰眠思不安㱃食无味逗过了七月八月九月十月十一月十二月即极迟亦不出十三四个月是男是女定有分晓肰必受胎之日母人胎藏洁清体不尪羸方有如斯喜庆之事况复诸人必欲了办己事直须发大正信起大疑情不见道信为道元功德母长养一切诸善法又云大疑大悟小疑小悟不疑不悟既得真疑见前则不用如之若何胸次间自有一种不宁之象鲠塞于中行自不知行坐自不知坐乃至废𥨊㤀餐亦不期肰而肰者矣到得此时蓦肰扑落从前碍膺之物方始庆快平生肰后灰心泯智㱃啄随缘葆素含真如愚若鲁忽被龙天一朝推出上报先圣莫报之恩下开后昆未开之眼俾灯灯续焰叶叶联芳犹如巨姓大家一人发迹本支百世瓜瓞绵绵岂不名为真胜丈夫即今众中莫有恁么人么钓竿斫尽重栽竹不计功程得𠊳休。
上堂问腊月青莲开雪浦双头独结少林春如何是少林春师云试看红轮日无私照八荒进云两堂首座同时喝历肰宾主当时分如何是历肰宾主师云揭进云与么则大小临济性命落抂学人手里了也师云张果老骑驴入你鼻孔里你还知么进云自从舞得三台后拍拍元来总是歌师云你底性命却落抂山僧手中进云不因濯足龙门过争得清风动地生师云放过即不可𠊳打乃云凿壁拟分邻舍光较量有底短和长厥明谁似双丸普平等无私照八荒举拄杖云大众还见么卓一下云还闻么既尔闻同见普则郭大平等李二平等邓四平等张三平等僧平等俗平等男平等女平等拄杖子与山河大地昼夜炽肰为诸人说平等法门㪅教山僧说个甚么即得不如唱个渔家傲供养诸人乃谩咏云钓笠披云青嶂晓绿蓑雨细春江渺白鸟飞来风
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:28:03-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
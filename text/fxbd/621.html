<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="六祖坛经笺注序,六祖坛经笺注后序,笺经杂记十四,六祖大师法宝坛经略序,坛经序,行由品第一,般若品第二,疑问品第三,定慧品第四,坐禅品第五,忏悔品第六,机缘品第七,顿渐品第八,护法品第九,付嘱品第十,跋,六祖能禅师碑铭,曹溪第六祖赐谥大鉴禅师碑,大唐曹溪第六祖大鉴禅师第二碑,历朝崇奉事迹附录,六祖坛经笺注全文在线阅读,六祖坛经笺注全文在线下载,大玄古籍书库">
<meta name="description" content="本书是丁福保《六祖坛经笺注》的简体字整理本。《六祖坛经笺注》是为佛教、特别是禅宗极为重要的经典《坛经》进行注释解说的著作，也是《坛经》“笺注”著作中的集大成者，全书搜集资料丰富，注释严谨，以“字字考其来历，句句求其证据”的标准，详细解释阐述《坛经》本义，使《坛经》奥义清晰可读。《坛经》记载了六祖慧能一生得法传宗的事迹和启导门徒的言教，内容丰富，文字通俗，是研究禅宗思想渊源的重要依据；丁福保的笺注本是研究《坛经》的重要资料，此次简体横排整理出版应能较好地满足佛学研究及爱好者的需要。_六祖坛经笺注_全文在线阅读_六祖坛经笺注_全文在线下载_大玄古籍书库">
<title>六祖坛经笺注_丁福保_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">六祖坛经笺注</span> <br/>
          作者： <span class="inputVal" id="bkauthor">丁福保</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]179830</span> <br/>
          说明： <span class="inputVal" id="bkdec">本书是丁福保《六祖坛经笺注》的简体字整理本。《六祖坛经笺注》是为佛教、特别是禅宗极为重要的经典《坛经》进行注释解说的著作，也是《坛经》“笺注”著作中的集大成者，全书搜集资料丰富，注释严谨，以“字字考其来历，句句求其证据”的标准，详细解释阐述《坛经》本义，使《坛经》奥义清晰可读。《坛经》记载了六祖慧能一生得法传宗的事迹和启导门徒的言教，内容丰富，文字通俗，是研究禅宗思想渊源的重要依据；丁福保的笺注本是研究《坛经》的重要资料，此次简体横排整理出版应能较好地满足佛学研究及爱好者的需要。</span> <br/>
          封面： <span class="inputVal" id="bkimg">Z_621.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]六祖坛经笺注
[book_author]丁福保
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]179830
[book_dec]本书是丁福保《六祖坛经笺注》的简体字整理本。《六祖坛经笺注》是为佛教、特别是禅宗极为重要的经典《坛经》进行注释解说的著作，也是《坛经》“笺注”著作中的集大成者，全书搜集资料丰富，注释严谨，以“字字考其来历，句句求其证据”的标准，详细解释阐述《坛经》本义，使《坛经》奥义清晰可读。《坛经》记载了六祖慧能一生得法传宗的事迹和启导门徒的言教，内容丰富，文字通俗，是研究禅宗思想渊源的重要依据；丁福保的笺注本是研究《坛经》的重要资料，此次简体横排整理出版应能较好地满足佛学研究及爱好者的需要。
[book_img]Z_621.jpg


[book_title]六祖坛经笺注序
考唐书方伎传、后魏之末、有僧号达磨者、本天竺国王之子。以护国出家。入南海、得禅宗妙法。自释迦文佛相传有衣钵为记、以世相付受。达磨赍衣钵、航海而来、至梁、诣武帝。帝问以有为之事。达磨不悦。乃之魏、隐于嵩山少林寺。以其法传慧可。可传僧璨。璨传道信。信传弘忍。忍传慧能。能于达磨。在中国为六世。故天下谓之六祖。后阅全唐文、见六祖自撰之金刚经注序、及其嗣法法海所撰之坛经序、王摩诘所撰之六祖碑铭。柳子厚所撰之六祖第一碑、刘梦得所撰之六祖第二碑。余因此而于六祖所传之禅宗、遂心向往之矣。夫所谓禅宗者、非六度中第五度之坐禅、乃第六度之般若波罗蜜也。六祖示不识文字相。故平生无著作。惟法海纪述其说法之语、名曰法宝坛经。在宋时明教大师有校刊本、题名曰法宝记。明教大师曰、法宝记者、盖六祖之所说其法也。（见镡津文集十一）称经者、后人尊其法耳。而非六祖之意也。（见镡津文集三）余谓宗教家各自尊其教、无不名其所崇奉者曰经。如墨翟之书、初不名经。而其徒苦获邓陵之属、乃尊之为经。（墨经见庄子天下篇）扬子太玄、其本传及汉志、并未称经。而当时侯芭之徒、亦尊之为经。此外如老子之称道德真经、庄子之称南华真经、列子之称冲虚真经、以及耶教之圣经、回教之可兰经、皆其例也。余于坛经、研精覃思者既久。始知与孔子之十翼、子思之中庸、孟氏庄氏之书、洒然多有会通之处。爰撮其大要、而为学者告焉。坛经所谓佛性、实性、真如、自本心、自本性、明心见性、禅定解脱、般若三昧、菩提涅槃、解脱知见、诸佛之本源、不思善、不思恶、即自己本来面目、皆自性之异名也。又谓自性本不生灭、本无去来、本来清净、本自具足、本不动摇、如如不动、第一义不动、无有一法可得、皆言自性之体也。即彖传所云艮其止、止其所也。即系辞所云无思也、无为也、寂然不动也。即洗心退藏于密也。即天下何思何虑也。即中庸所云天命之谓性也。即喜怒哀乐之未发谓之中也。即孟子之万物之皆备于我也。（即释氏之自性本自具足）即庄子所述孔颜授受之心斋也。即为善无近名。为恶无近刑。缘督以为经也。即庄子所述之游心于物之初、及不以生生死、不以死死生也。论自性之体、三教之相同者如此。坛经又谓自性真空、能生万法也。真如有性、所以起念也。用即了了分明、应用便知一切也。引维诘经之能善分别诸法相也。引金刚经之应无所住而生其心也。皆言自性之用也。即彖传所云时止则止、时行则行。动静不失其时也。即系辞所云感而遂通天下之故也。即中庸所云发而皆中节谓之和也。即孔子之毋意毋必毋固毋我也。即七十而从心所欲不逾矩也。即庄子所云至人之用心若镜、不将不迎、应而不藏也。亦即庖丁游刃解牛、及得其环中以应无穷也。坛经又谓众生是佛。佛性本无差别。但用此心直了成佛。离心无别佛。所以自性自度、自识自见、自净自定、自悟自解、自修自行、自开心中之佛知见、不假外求、归依自性天真佛。一悟即见心地上觉性如来。此即孟子性善之说、及人皆可以为尧舜也。亦言性之用也。论自性之用、三教之相同者又如此。自性之体用既已证明、然后再读坛经、以自本性证乎了义。则天机利者、一悟即入大圆觉海。天机钝者、亦能得其深处。故谓之圆顿教、谓之最上乘、谓之如来清净禅、谓之菩萨藏之正宗也。是则六祖者、乃三界之慈父、诸佛之善嗣欤。若夫坛经所载、有何须往生之说、则莲池大师辩之详矣。莲池言坛经皆他人记录、故多讹误。其十万八千东方西方等说、久已辩明。中又云但修十善、何须更愿往生。夫十善生天之因也、无佛出世、轮王乃以十善化度众生。六祖不教人生西方见佛。而但使生天可乎。其不足信明矣。故知执坛经而非净土者、谬之甚者也。莲池之说如此。余恐学者因坛经而疑净土、故录其言于简首、使阅者开卷即知、逆防其趋向之或误。盖以修净与参禅、正不相妨。古德所谓有禅有净土、万修万人去。六祖莲池、各各随机说法、相需为用、参禅不碍念佛、念佛不碍参禅、在学者之善于圆融耳。此余所以既注十六观经、阿弥陀经、而又为此经之笺注也。笺注时遇十万八千十善净土等说、则引莲池之言以订正之。非如效唐人之非国语、宋人之纠谬唐书、明人之正杨正钱、出己意以诋訾古人也。即六祖答西方之问、其主要在使人净心则净土。亦未尝言无西方也。余之笺注是经也、折衷众说、择善而从。或别书于册、或书于片纸、或饮行跳格、而书于本经字句之旁、及书眉之上。久之得数万言。乃使人录出、分疏于每句之下、仿王逸注骚、李善注选之例也。其音训即于每字之下注之、俾学者易于成诵、仿朱晦庵诗传例也。其注作双行小字、则仿宋本十三经注疏之例也。唯是能薄材谫、读书未广。丰干饶舌、未免卮言。然区区掇拾饾饤、容亦有为初学所未知者。则余敢效宋人之献曝、曝宁足贵、惟献焉者之愚诚、有欲已而不能自己者耳。砭顽订误、尚有望于后之君子。
中华人民建国之八年十月无锡丁福保仲祜序。

[book_title]六祖坛经笺注后序
吾儒言经文错简者、起于刘向之校尚书、（见汉书艺文志）犹有古文可据也。疑经文脱简者、始于郑玄之注玉藻、（见礼记注）然尤不敢移其次第也。至北宋以后、始各以已意改古书。有所不通、辄言错简。六经几无完本。余波所渐、遂及丛林。于是六祖坛经、有言其错简者、则移其次第。有言其脱简者、则以他书补入。余以正德旧刻本校之、其窜乱之迹、尚未尽泯也。大凡古书之传于今者类如此、不独坛经为然。而余又考坛经之所传述者、即释迦佛在灵山会上付与初祖大迦叶之正法眼藏也。由初祖传至二十八祖达磨大师、始来中国。是为东土初祖。又传五代至弘忍大师、凡三十有二祖、皆密密相传、以一传一、余人不能得其法。自忍大师传法于六祖、六祖遂广传其法于天下。其门人又详叙之而为坛经。即今之所传者是也。其渊源远有端绪如此。余独怪坛经为宗门切要之书自唐以来千二百余年间、未见有人为之注者何也。岂视为浅近易晓、人人可以尽解耶。抑道在心悟、不在文字。我宗门下客、不必求知求解耶。夫以指指月、指本非月。非马喻马、马非非马。指与非马、犹之文字。借指可以见月、借非马可以明马。犹之借文字可以通经义。通经义可以明心见性。故文字为传道之器、得道则其器可投。文字如渡海之筏、到岸则其筏可舍。若未到岸未得道之时、文字究不可以不求甚解。此坛经之所以不可无笺注也。虽然。注书之虽。自古言之。汉儒注经、必引会数经、勘契密合、而后下笔。不第时代近古、多得遗闻而已。魏晋以降、儒者不遵师说、意主穿凿附会、汉学于是浸废矣。其后如杜征南之注左氏传、颜秘书之注两汉书。虽瞻博绝世、犹有摘其舛驳者。徐无党注五代史、寥寥数语、其于大义、毫无补益勿论矣。惟裴松之之注三国志、刘孝标之注世说新语、郦道元之注水经、皆能补原书所不载。其辞又雅驯、颇见魏晋风轨。李善之注文选、止引经史、不释述作意义。东坡尝称之、而诋五臣注为荒陋。凡此皆可为笺注家之鉴戒者也。后世之注佛经者皆宜据事征典、不妄加义。不可如王辅嗣之注易、郭子玄之注庄、屏实骛华、唯在发挥一己之意。盖佛氏之微言奥义、惟佛与佛能知其究竟。即二乘菩萨亦不可空谈妙悟、妄为度量也。善夫莲池大师之言曰、如经所言、有诸盲人、群手摸象。其摸象鼻者、云象如箕。其摸股者、云象如柱。其摸尾者、云象如帚。其摸腹者、云象如石。乃至摸眼则云如鼓风橐。摸耳则云如倒垂叶。摸蹄则云如覆地杯。人执所摸、互相是非、观者捧腹。今日谈经、何以异是。佛已涅槃、咨询无繇。出情识手、为想像摸。彼此角力、如盲讥盲、予实慨焉。莲池之说、可为经疏家空谭之药石也。昔李商隐为文、多检阅书册、左右鳞次、时号獭祭鱼。毛西河作试帖、陈书满几案、其夫人亦诋为獭祭。余谓注佛经者、独宜多检书册、以期多得考证。惟不可太涉泛滥、以失说经家谨严之体焉耳。若但为简单之经注、宜仿廖莹中世彩堂本韩文注、（徐氏翻刻本名东雅堂韩文）朱子诸集传例、及离骚集注例、悉削去诸家姓氏、汇辑群说、自为一书、然已不能免宋元人说经之窠臼矣。此余所以远祖汉儒经注、近法三国志世说文选等注、而为坛经之笺注也。笺与注、本是不同。笺之云者。说文云、表识书也。谓书所未尽、待我而表识之也。康成诗笺、昔人谓所以表明毛意、记识其事、故特称之为笺。今坛经中之各偈、大抵用笺者为多、因非笺不能达其意也。注之云者。稽典故、考舆地、详姓字、明训诂、识鸟兽草木之名也。注法之中、又分三端。一曰正注。宜引本事以解之者也。今坛经中所注之宝林、衣法、菩提树下开东山法门、（以上见第一品）知解宗、显宗记、（第八品）卓锡泉、（第七品）水晶钵、（第八品）六祖旧居、（第九品）嗣法四十三人、（第十品）等是其例也。一曰互注、宜沿波讨源、博采众说、以为佐证者也。今坛经中所注之此心成佛、生死事大、生死苦海、福何可救、识自本心、见自本性、（以上见第一品）用即了了分明、一切即一、一即一切、八万四千智慧、（第二品）有把茆盖头、（第八品）及他心通、（第九品）等是其例也。一曰训诂。解释其音义、而无害其文者也。今坛经中所注之獦獠偈颂碓薙（以上见第一品）等字是其例也。司马迁之言曰、好学深思、心知其意。此精思之谓也。班回之言曰、笃学好古、实事求是。此详考之谓也。详考始可言注。深思始可言笺。余学殖荒落、何敢插齿牙于著作之林、而为此经之笺注。盖欲于佛经笺解中自辟一径而行、一以援古德之言、示人以不蹈空疏之弊。一以便利根初学、阅之顿悟如来上乘、而为假诸文字为其筌蹄也。校勘既竣。复以释迦佛像及列代祖师像三十三尊冠诸首简。昔武梁祠、鲁灵光殿、皆图伟人事迹、而宋刻本列女传、亦有顾凯之之画像。借图像为感发兴起、由来旧矣。今此三十有三尊者、即佛祖传授大法之次第。学者既读斯文。则必想见其人。见其人而不得。则见其像如见其人也。如见其人之口口相传心心相印也。附图之意、盖在于斯。
中华人民建国之八年十一月无锡丁福保识
吾友邱菽园先生寄我刘世馨粤屑所载之六祖钵一条、谓‘六祖葬曹溪、故其真身衣钵在焉。建塔事之、白光冲天三日。后黄巢至曹溪、云雾昼晦、军人失道、致恭乞哀而去。南汉王刘鋹使迎衣钵、钵堕地、因舍田数十顷赎罪。肉身香熏如漆。其衣二、一乃达摩所传、西域屈□布缉绵花心织成者。一为唐元宗所赐、织成淡山水者。其钵非铜铁木石、人莫能识。明魏庄渠为广东提学、慨然欲辟佛、毁佛寺无数、至南华、击六祖相传之钵。又欲毁其寺、焚其衣。见钵现委鬼二字、惊而止。’菽园先生又曰、‘古今方言、有以孝子一名词、专指身服衰绖之人而言者。试证之后汉书、桓帝既葬、民士往哭陵者、计千百人、当时均唤作孝子。又证之三国志、有妄男子、惘惘然误入诸葛恪府内、时以其人实著孝服、故亦唤之为孝子。今广东俗语、犹存古意、凡衰绖在躬者、皆唤是孝子。六祖本广东人、应作广东谚矣。’附录于此、皆可为坛经补注之资料。且以志良友之益我于不忘也。
民国十一年二月丁福保识

[book_title]笺经杂记十四
余书藏中所收坛经、不下十余种。其最佳者为明正统四年黑口刻本。每半叶八行、行十六字。字大悦目。元椠本典型尚存。气象静穆可敬。其次则为嘉靖间五台山房刻本。每半叶九行、行十八字。古意犹存、尚为佳帙。兹以两刻本、校勘其异同。正统本之优点、为法海所撰坛经略序、尚未改为六祖大师缘起外纪。其序文亦未为后人所窜乱。正统本有无名氏跋一首。嘉靖本则摘录跋中之语、名曰历朝崇奉事迹、而删其跋。正统本共分九品。曰悟法传衣第一。嘉靖本改为行由第一、分其后半为般若第二。正统本曰释功德净土第二。嘉靖本改为疑问第三。正统本曰定慧一体第三。嘉靖本改为定慧第四。正统本曰教授坐禅第四。嘉靖本改为坐禅第五。正统本曰传香忏悔第五。嘉靖本改为忏悔第六。正统本曰参请机缘第六。嘉靖本改为机缘第七。正统本曰南顿北渐第七。嘉靖本改为顿渐第八。正统本曰唐朝征诏第八。嘉靖本改为宣诏第九。近刻本又改为护法。正统本曰法门对示第九。嘉靖本改为付嘱第十。其间字句之不同者尤不胜枚举。于以知坛经之窜乱、其在正德嘉靖间乎。明人好窜改古书。已成为风俗。不独于佛经为然也。余尚有嘉靖小字刻本、及闵刻朱墨本。亦为坛经中之佳品。此外则有福建鼓山刻本、长沙刻本、金陵刻本、如皋刻本等、皆近时普通单行本也。
坛经最要之宗旨、在于示明一切万法、皆从自性生。自性即是自心。自心即是真佛。故不必舍自佛而求他佛、但觅自心佛可也。其重要之下手处、在于依法修行。修须自修、行须实行。其所修所行者、先去杀生偷盗邪淫妄语两舌恶口绮语贪欲嗔恚痴愚等十恶、再去邪见邪思邪语邪业邪命邪方便邪念邪定等八邪。去十恶八邪、即是除自性中不善心嫉妒心谄曲心吾我心诳妄心轻人心慢他心贡高心、及一切时中不善之行。常自见己过、不见他人之是非善恶。是之谓归依自性天真佛。故六祖谓慈悲即是观音、喜舍名为势至、能净即释迦、平直即弥陀也。若不能依法实行、口善心不善、虽诵经念佛奚益。南辕而北其辙、其去真佛也远矣。
学者之于坛经皆宜诵读之、讲贯之、思索之、体认之。以反求诸夙夜饮食男女衣服动静语默应事接物之间。六祖之所谓心平何劳持戒、吾则求吾心之如何能平。六祖之所谓行直何用修禅、吾则求吾行之如何能直。六祖谓恩则孝养父母、吾则求孝养父母之所以尽其恩。六祖谓义则上下相怜、吾则求上下相怜之所以尽其义。六祖谓让则尊卑和睦、吾则于尊卑思所以行其让。六祖谓忍则众恶无喧、吾则于众恶思所以致其忍。于此六者、无一不致其精微曲折之详、无一不能贴向自家身心上做工夫。以截断其旧习、以变化其气质、虽读此一经、而已入圣贤仙佛之境界矣。呜乎。独处不能谨、口诵不能实行、徒以经典梵呗、严饰乎外。伪也。欲以虚伪之善、盖真实之恶。自可欺、人不受欺。人可欺、佛其可欺乎。
禅家所有语言、皆机锋相对、因病与药、使参问者舍去执见、直入中道而已。故圭峰禅师曰、性不易悟、多由执相。故欲显性、先须破执。其所谓破执者、试以金刚经证之。经曰、如来所说身相、即非身相。又曰、是福德即非福德性、是故如来说福德多。又曰、所谓佛法者、即非佛法。又曰、庄严佛土者、即非庄严、是名庄严。又曰、佛说非身、是名大身。又曰、佛说般若波罗蜜、即非般若波罗蜜。又曰、诸微尘、如来说非微尘。是名微尘。如来说世界、非世界、是名世界。又曰、如来说三十二相、即是非相。是名三十二相。又曰、是实相者即是非相、是故如来说名实相。又曰、如来说一切诸相、即是非相。又说一切众生、即非众生。又曰、所言一切法者、即非一一切法。是故名一切法。又曰、若福德有实、如来不说得福德多。以福德无故、如来说得福德多。又曰、如来说具足色身、即非具足色身、是名具足色身。又曰、如来说诸相具足、即非具足、是名诸相具足。又曰、彼非众生、非不众生。何以故、须菩提、众生众生者、如来说非众生、是名众生。又曰、所言善法者、如来说即非善法、是名善法。又曰、凡夫者如来说即非凡夫。此等句、不及备录。录此以见谈般若者、随说随扫、以破人之执著之相也。后世之谈禅者、其法皆出于般若部。所以问者曰是、则答曰非。问者曰非、则答曰是。问者曰有。则答曰无。问者曰无、则答曰有。且即毁即赞、即赞即毁。即立即破、即破即立。即体即用、即用即体。即言语非言语、非言语即言语。一时权宜相当、故有与甲相宜者、未必与乙相宜。与乙相宜者、未必与丙相宜。随机说法、无有定法如来可说。故六祖为志道曰、汝忽随言解、许汝知少分。
虽然、立教皆为对机。对机者除病除执也。若本无此病、即无庸服药。本无此执、亦更不必破。无病而药、无执而破。则无益而有损矣。善夫莲池大师之言曰、看经须是周遍广博、方得融贯、不致偏执。盖经有此处建立、彼处扫荡。此处扫荡、彼处建立。随时逐机。无定法故。假使只看楞严、见势至不入圆通、而不广览称赞净土诸经、便谓念佛不足尚矣。只看达磨对梁帝语、见功德不在作福、而不广览六度万行诸经、便谓有为福德皆可废矣。反而观之。执净土非禅宗。执有为非无为、亦复如是。喻如读医书不广者、但见治寒用桂附而斥苓连。治虚用参耆而斥枳朴。不知芩连枳朴亦有时当用。而桂附参耆亦有时当斥也。是故执医之一方者误色身。执经之一义者误慧命。予尝谓六祖坛经不可使无智人观之。正虑其执此而废彼也。
心性二字、空宗与性宗等解说各不相同。惟禅宗则毫无区别。所以黄檗禅师云、心性不异、即性即心。心不异性、名之为祖。又云、诸佛菩萨与一切蠢动含灵、同此大涅槃性。性即是心。心即是佛。（见传心法要）南阳慧忠国师语录曰、未审心之与性、为别不别。师曰、迷则别。悟则不别。曰经云、佛性是常、心是无常。今云不别何也。师曰、汝但依语而不依义。譬如寒月、水结为冰。及至暖时、冰释为水。众生迷时、结性成心。众生悟时、释心成性。学者据以上数则、既知心性非异、可以读坛经矣。
六祖之碑铭及坛经序中有最难笺注者三处。王摩诘所撰六祖碑铭中之泉馆二字。余注曰、泉馆即渊馆也。筑馆于重渊之下、犹言穴居也。唐人避高祖讳、故改渊为泉。当时颇以未得碓证为憾。后偶阅袁褧仿宋本六臣注文选中郭璞江赋。渊客筑室于岩底。鲛人构馆于悬流。原注曰、渊客鲛人、皆水中居、故筑室构舍于岩流之下。此即泉馆之出处也。他日当为补入注中。又法海坛经略序中之此地乃生龙白象来脉、只可平天、不可平地三句。又德异坛经序中之末上二字。此三处皆不易笺注。学者慎勿滑过。达摩或作达磨。惠能或作慧能。皆可通用。第七品中之羊鹿牛车。近时新刻本改为羊鹿之车。大谬。万不可用。不知法华经中共分四车、曰羊车、鹿车、牛车、白牛车耶。此略举之。其说详载注中。
数年前有客问余曰、坛经第一品中、韦刺史与官僚入山、请师出、此山何名也。又问第七品中师振锡卓地、泉应手而出。此泉何名也。第十品中嗣法四十三人、其名详于何书。何名也。余于时不能答、旁有座客代余答曰。此乃考据文字、于明心见性毫无交涉也。然余终以不知此答为憾。近来阅书稍稍留意、积久则此山与泉及四十三人皆碓知其名。已详载坛经注中矣。
注中偶有重复之处。因经中往往有极机警极爽利之话头、与极碓实之理解、非仍引前注不能了然者、故又重复而用之。非若专门名辞、前已注过者、则每用注见前、或详见前注。可以了之。若理论则反不如径将前注仍注一番。学者既省检查之劳、又获熟读之益。故注者不避重复之诮也。
说铃为说部丛书、内有现果随录一种、其九十一则、载江北沉生、幼厕黉宫。恃才妄作。读书萧寺中。见六祖坛经。妄举朱笔涂抹。回家暴亡。示梦于父曰、吾以涂抹坛经、现在地狱。身带火枷。苦楚难忍。父为我到寺读书处、寻出坛经、洗去涂痕。庶可脱苦。父悲痛不胜。入寺搜访。果见原本。急洗去旧痕。并发心重刻一部流通、为子忏罪。
唐释法才、光孝寺瘗发塔记。佛祖兴世、信非偶然。昔宋朝求那跋陀三藏、建兹戒坛。豫谶曰、后当有肉身菩萨、受戒于此。梁天监元年、又有梵僧智药三藏、航海而至。自西竺持来菩提树一株、植于戒坛前。立碑云、吾过后一百六十年。当有肉身菩萨来此树下、开演上乘、度无量众。真传佛心印之法王也。今慧能禅师、正月八日抵此。因论风幡语。而与宗法师说无上道。宗踊跃忻庆、昔所未闻。遂诘得法端由。于十五日、普会四众、为师祝发。二月八日。集诸名德、受具足戒。既而于菩提树下、开单传宗旨。一如昔谶。法才遂募众缘、建兹浮屠。瘗禅师发。一旦落成、八面严洁。腾空七层、端如涌出。伟欤禅师、法力之厚。弹指即遂。万古嘉猷。巍然不磨。聊叙梗概。以纪月岁云。仪凤元年。岁次丙子。吾佛生日。法性寺住持法才谨识。
肇庆府志曰、永宁寺在县（新兴县）南琅村旁。相传为六祖辞母处。旁有辞母石。又曰、六祖庵在县（四会县）东扶庐山下。六祖尝避难隐于此。后人因建庵祀之。
广东通志曰、光孝寺在南海县西北一里。相传六祖祝发于此。图经云、本乾明法性二寺、后并为一。刘宋永初间、陀罗三藏飞锡至此。指诃子树曰、此西番诃梨勒果之林。宜曰诃林。遂创戒坛。预谶曰、后当有肉身菩萨、于此受戒。梁天监元年、智药三藏、自西竺国、持菩提一株、植于坛前。唐仪凤元年、六祖慧能、祝发树下。因论风幡、建风幡堂。宋太祖改为乾明禅院。绍兴二十年、改为报恩广孝寺。后易今名。咸淳五年重修。元明屡经修建。有睡佛阁。国朝顺治六年、僧今碗修。康熙十一年、东莞人蔡元真、以寺颓废、请平靖两藩重新之。有牌记。寺又名法性寺。有米元章书三世佛名。稍北为六祖殿。前为菩提坛。坛侧为发塔。其东南为达摩井。西为五祖殿。循廊而东、为风幡堂。堂前有池泓然。坛经正统刻本卷尾有无名氏跋语一则。近世已无传本。语颇详实。故附录于下。其辞曰、宋太祖开国之初、王师平南海。刘氏残兵作梗、师之塔庙、鞠为煨烬。而真身为守塔憎保护、一无所损。寻有制兴修、功未竟、会宋太宗即位、留心禅门、诏新师塔七层。加谥大鉴真空禅师太平兴国之塔。宋仁宗天圣十年、具安舆、迎师真身及衣钵入大内供养。加谥大鉴真空普觉禅师。宋神宗加谥大鉴真空普觉圆明禅师。本州复兴梵刹。事迹元献公晏殊所作碑记具载。六祖禅师、自唐开元元年癸丑岁示寂、至大元至元二十七年庚寅岁、已得五百七十八年矣。自大元至元二十七年庚寅岁、至大明正统四年、已得六百八十年矣。时正统四年岁次已未仲秋八月中元日重刊。
莲池大师曰、大鉴能禅师、世称南宗。大通秀禅师、世称北宗。然黄梅衣钵。不付时时勤拂拭之大通、而独付本来无一物之大鉴。何宗镜录谓大鉴止具一只眼。大通则双眼圆明。信如是、何以不得衣钵。夫曹溪亲接黄梅。远承达磨。又远之承迦叶。又远之承释迦。乃永明传道于天台韶国师、而为此说者、何也。抑随时救弊之说也。昔人言晋宋以来。竞以禅观相高、而不复知直指人心见性成佛之旨。故初祖西来。至永明时、又或以为一悟即了。故宗镜及万善同归等书、力赞修持。则似乎南宗专于顿悟、而北宗顿悟渐修。智行双备、故有只眼双眼之喻。高松老人独奋笔曰、此一只眼、是之谓尽大地是沙门一只眼也。是之谓把定乾坤眼也。是之谓顶门金刚眼也。傥新学辈诸浅见者、执宗镜所云、作实法会。则大鉴止是空谛、而大通方始是中道第一义谛可乎。或曰、曹溪六代传衣。举世靡不知之。而当是时、何为惟见两京法主二帝门师。北宗大著于天下、而不及曹溪者、又何也。曰、曹溪既承印记、秘其衣钵、为猎人守网。潜光匿彩、至于一十六年。大通之道盛行、曹溪之名未显也。迨风幡之对、而后道播万世矣。曹溪潜龙深渊。不自炫耀。大通见龙在田、不自满盈、其言曰、彼亲传吾师钵者也。盖善知识之相与以有成也如是。（竹窗三笔）
唐圭峰禅师曰、此方迷心执文、以名为体。故达摩善巧、拣文传心。标举其名。（心是名也）默示其体。（知是心也）喻以壁观。（如上所叙）令绝诸缘。问、诸缘绝时、有断灭否。答、虽绝诸念、亦不断灭。问、以何证验、云不断灭。答、了了自知、言不可及。师即印云、只此是自性清净心、更勿疑也。若所答不契、即但遮诸非、更令观达。毕竟不与他先言知字。直待自悟、方验实是亲证其体、然后印之、令绝余疑。故云默传心印。所言默者、唯默知字、非总不言。六代相传、皆如此也。至荷泽时、他宗竞播、欲求默契、不遇机缘。又思惟达摩悬丝之记。（达摩云、我法第六代后、命如悬丝、）恐宗旨灭绝。遂明言知之一字众妙之门。任学者悟之浅深。且务图宗教不断。亦是此国大法运数所至。一类道俗合得普闻。故感应如是。
又曰、认名认体异者、谓佛法世法、一一皆有名体。设有人问、每闻诸经云、迷之即垢、悟之即净、纵之即凡、修之即圣、能生世间出世间一切诸法、此是何物。答云是心。愚者认名、便谓已识。智者应更问、何者是心。答知即是心。知之一字、亦贯于贪嗔慈忍善恶苦乐万用万义之处。今时学禅人多疑云、达摩但说心、荷泽何以说知。如此疑者、岂不似疑云、比只闻井中有水、云何今日忽觉井中湿耶。思之思之、直须悟得水是名、不是湿、湿是水、不是名。即清浊水波凝流无义不通也。以例心是名、不是知、知是心、不是名。即真妄垢净善恶、无义不通也。
断际禅师传心法要上、问、六祖不会经书、何得传衣为祖。秀上座是五百人首座、为教授师、讲得三十二本经论。云何不传衣。师云、为他有心、是有为法。所修所证、将为是也。所以五祖付六祖。六祖当时只是默契、得密授如来甚深意。所以付法与他。汝不见道法本法无法。无法法为法。今付无法时。法法何曾法。若会此意。方名出家儿。方好修行。若不信。云何明上座走来大庾岭头寻六祖。六祖便问、汝来求何事。为求衣、为求法。明上座云、不为衣来、但为法来。六祖云、汝且暂时敛念。善恶都莫思量。明乃禀语。六祖云、不思善。不思恶。正当与么时、还我明上座父母未生时面目来。明于言下忽然默契。便礼拜云、如人饮水、冷暖自知。某甲在五祖会中、枉用三十年功夫。今日方省前非。六祖云、如是。到此之时、方知祖师西来、直指人心、见性成佛、不在言说。岂不见阿难问迦叶云世尊传金襕外、别传何物。迦叶召阿难。阿难应诺迦叶云、倒却门前刹竿著。此便是祖师之标榜也。甚深阿难三十年为侍者。只为多闻智慧。被佛诃云、汝千日学慧、不如一日学道。若不学道。滴水难消。
尤侗曰、神秀偈云、身是菩提树。心如明镜台。时时勤拂拭。莫使惹尘埃。六祖和云、菩提本无树。明镜亦非台。本来无一物。何处惹尘埃。卧轮偈云、卧轮有伎俩。能断百思想。对境心不起。菩提日日长。六祖和云、惠能没伎俩。不断百思想。对镜心数起。菩提作么长。二偈俱是翻一层法。以意推之、似乎相反。然救病则同。譬如医家用药。饱懑之后、宜以查枳消之。尪怯之余、宜以参术补之也。予亦和云、树边难著树。台上莫安台。本来不是物。一任惹尘埃。又、问君何伎俩。有想还无想。心起心自灭。菩提长不长。以此拈古、聊供一喝。（艮斋杂说）
少室山房笔丛卷四十八、六祖风幡语、世所盛传。然西土已有之。十八祖伽耶舍多、侍师伽难提尊者次、闻风吹殿铃声。师问曰、铃呜耶、风呜耶。祖答非风铃、我心呜耳。六祖岂拾前人唾涕者。非一时偶合、则记者必有一伪耶。
民国十九年十一月、读胡适之先生校敦煌唐写本神会和尚遗集、对于坛经、颇多新发明、略述如左、以续笺经杂记。
敦煌本坛经、于六祖涅槃时、有一段云、上座法海向前言、大师、大师去后、衣法当付何人。大师言、法即付了、汝不须问、吾灭后二十余年、邪法撩乱、惑我宗旨。有人出来、不惜身命、第佛教是非、竖立宗旨、即是吾正法。衣不合传。此段为后世各本所删。
宗密禅门师资承袭图云、和尚（六祖）将入涅槃、默授密语于神会。语云、从上已来、相承准的、只付一人。内传法印、以印自心、外传袈裟、标定宗旨。然我为此衣、几失身命。达摩大师悬记云、至六代之后、命如悬丝、即汝是也。是以此衣宜留镇山。汝机缘在北、即须过岭。二十年外、当弘此法、广渡众生。又云、能和尚灭度后、北宗渐教大行、因成顿门弘传之障。曹溪传授碑文、已被磨换。故二十年中、宗教沉隐、
宗密所撰略传云、能大师灭后二十年中、曹溪顿旨、沉废于荆吴。嵩岳渐门、炽盛于秦洛。普寂禅师、秀弟子也。谬称七祖。二京法主、三帝门师、朝臣归崇、敕使监卫。雄雄若是、谁敢当冲。岭南宗徒、甘从毁灭。案宗密云云、正与敦煌本坛经相合。
据敦煌本南宗定是非论、及神会语录第三残卷、摘其大致如下。
唐开元二十二年、正月十五日、神会在滑台大云寺演说。谓达摩传一领袈裟、以为法信授与惠可。惠可传僧璨、璨传道信、道信传弘忍、弘忍传惠能、六代相承、连绵不绝。又云、神会今设无遮大会、兼庄严道场、不为功德、为天下学者定宗旨、为天下学道者定是非。又云、秀禅师在日、指第六代传法袈裟、在韶州、口不自称为第六代、今普寂禅师、自称第七代、妄竖和尚（神秀）为第六代、所以不许。案神会攻击北宗、分为二层、一则攻击北宗之法统。同时建立南宗之法统。一则攻击北宗之渐修方法、同时建立顿悟法门。于是曹溪了义、乃大播于洛阳。至天宝十二年、北宗运动御史卢奕劾奏神会、乃敕黜弋阳郡、又移武当郡。至十三年、量移襄州、至七月又敕移荆州开元寺。皆北宗门下之所致也。是时神会已八十五六岁矣。天宝十四年、安禄山反、神会筹饷有功。迨事平、肃宗诏神会入内府供养、于是六祖之宗风大振、北宗之门庭寂寞矣。至上元元年五月十三日、灭度、寿九十三岁、殁后越三十六年、德宗诏立神会为第七祖。考神会一生事实、与敦煌本坛经六祖涅槃时之悬记颇相符。后人不解六祖灭度后南北两宗互相攻击之情形。又不知神会实为中兴南宗之第七祖、故贸然将此段删去。
胡适之先生曰、神会费毕华生之精力、打倒北宗、建立南宗为禅门正统、居然成了第七祖但后来之禅宗大师、都出于怀让及行思两支门下、而神会之嫡嗣、除灵坦宗密之外、绝少大师。所以临济云门两宗风行以后、更无人追忆当日出死力建立南宗之神曾和尚。在景德传灯录等书内、神会只占一个极不重要之地位。他的历史及著述、埋没在敦煌石室里。一千多年中、几乎无有一人能知神会在禅宗史上之地位。历史上最不公平之事、莫有过于此事者矣。然而神会之影响、始终还是最伟大最永久的、他之势力、在此一千二百年中、始终没有隐没。因为后世所奉为禅宗唯一经典之六祖坛经、便是神会之杰作。坛经存在一日、便是神会之思想势力存在一日。
神会托王维作六祖碑文、其末段云、弟子曰神会、遇师于晚景、闻道于中年。此文作于神会生时、最为可信。然据坛经、神会于十三岁时、即来参礼六祖、不得云中年。是时六祖三十余岁不得云晚景。因蓄疑数年、不得碓解。后读宗密圆觉大疏钞卷三下之神会传略、谓神会北游、广其闻见、于西京受戒。景龙年中、却归曹溪。大师知其纯熟、遂默授密语、据此知神会未在六祖处受戒。北游多年、至景龙年中、始归曹溪、是时离六祖殁时、仅六七年故曰遇师于晚景。又据宋僧传、神会死于上元元年、年九十三岁。回溯至景龙年中神会已四十余岁、故曰闻道于中年。又据付嘱品、六祖称神会曰小师。夫小师者受具足戒未满十夏之称也。与闻道于中年之说相合
坛经般若品中有云如漂枣叶、据煌本枣乃草字之误。又云不从天有。据敦煌本天乃无字之误。又坐禅品云此门坐禅、元不著心、亦不著净。亦不是不动。若言著心、心原是妄。知心如幻、故无所著也。若言著净、人性本净、由妄念故盖覆真如、但无妄想、性自清净、起心著净、却生净妄。妄无处所、著者是妄。又云若著心著净、即障道也。凡九个著字、据敦煌本、乃看字之误。宜据改。又今本定慧品云、又有人教坐、看心观静、不动不起、如此置功、迷人不会、便执成颠云云。此皆指斥北宗之语。敦煌本、观静作观净。唐人写经、净静不分、故可互用。又敦煌本神会语录曰、问何者是大乘禅定。答大乘定者、不用心、不看心、不看静、不观空、不住心、不澄心。问云何不用心。答用心即有。有即生灭。无用即无。无生无灭。问何不看心。答看即是妄。无妄即无看。问何不看净。答无垢即无净。净亦是相。是以不看。问云何不住心。答住心即假施设。是以不住。心无处所。据此段语录、既可为净静通用之证、又可为改著为看之证。
宋苏文忠公论六祖坛经曰、近读六祖坛经、指说法报化三身、使人心开目明。然尚少一喻、试以喻眼。见是法身、能见是报身、所见是化身。何谓见是法身。眼之见性、非有非无。无眼之人、不免见黑。眼枯睛亡、见性不灭。则是见性、不缘眼有无。无来无去、无起无灭。故云见是法身。何谓能见是报身。见性虽存、眼根不具、则不能见。若能养其根不为物障。常使光明洞彻、见性乃全。故云能见是报身。何谓所见是化身。根性俱全、一弹指顷、所见千万纵横变化俱是妙用。故云所见是化身。此喻既立。三身愈明、如此是否。
憨山大师于万历间遣戍雷州、居粤五年、乃克住锡曹溪。归侵田、斥僦舍屠门酒肆、蔚为宝坊。缁白坌集、摄折互用。六祖之道场、勃焉中兴。师苦心十年、拟去此而隐居南狱。乃示禅堂诸弟子曰、老人临行、特为汝等说梵纲经、诵此戒经、如从佛亲闻作法羯磨、毋令毁犯。令三业六根、念念检点观察、不许暗生罪过、不得毁犯戒根、即此便是真实修行。众等戒经习熟、则当背诵四十二章经、佛遗教经、楞严法华楞伽诸经以为佛种。其参禅一著、当遵六祖开示慧明、不思善、不思恶、如何是当人本来面目、公案。蕴在胸中、时时参究、久之自有发明时节。如此方是续佛祖慧命之大事因缘也。汝等能遵此语、则如老人常住曹溪、汝等亦不必参方行脚矣。
憨山大师又示曹溪诸沙弥曰、今示沙弥、若思念老人、不若思念佛、思念六祖也。若思念佛、当来必有见佛之时。若得见佛、便是出生死时也。思念六祖、当初一卖柴汉耳。如何得今日人天供养。再思今日供养、乃从母亲抛却恩爱、走向黄梅会下、负石舂米、辛苦中来。再思六祖三更入黄梅方丈、得受衣钵、凭何知见、向五百众中独自得之。且人人一个臭皮袋、死了三五日、便臭烂不堪、为何六祖一具肉身、千年以来、如生一般。此是何等修行、得如此坚固不烂。沙弥如此细细一一思想。思想不透、但将坛经熟读细参、参之又参。全部不能、但只将本来无一物、何处惹尘埃一句、蕴在胸中。行住坐卧、吃茶吃饭、搬柴运水、迎宾待客、二六时中一切处、头头提撕、直使现前、定要见本来无一物、是个甚么。如何是不惹尘埃的光景。若能如此用心、是名能参禅。若参到自信不疑之地、则能真见六祖面目。方知老人鼻孔。方是沙弥真真出家、了得生死时节也。若不肯向己心中苦求本分事、空思老人、有何利益。
明屠隆曰、佛者觉也。觉、悟也。悟本性也。本性之中、妙湛圆寂、本自无迷、又焉有悟。众生染著尘溷、播弄识神、昭昭灵灵、精光外走、六根四大、不悟假合、于是有形骸障。饮食男女、妄生贪著、于是有嗜欲障。豪杰殚智力以营世务、于是有功名障。才士骋聪颖而工藻绩、于是有文字障。拘常随俗、缚而不解、则有事障。穷玄参妙、悟而转迷、则有理障。种种颠倒、总属无明、沉沦诸趣、轮转生死、实由于此。初祖西来、尽扫文字见解、单提性宗、顿悟成佛。是故迷情未尽、则历万劫而不超凡。自性若明、则一刹那而立证圣。既曰自性、本自如如。迷时谓之众生、自性非减、佛是众生。譬之水结为冰、不离此水。悟时谓之佛、自性非增、众生是佛。譬之冰消为水、本自无冰。迷则有缚有解、愈解愈缚。悟则无缚无解。并解缚而两忘。迷则以药治病、药即是病。悟则无病无药、合病药而双遗。当其久在迷涂、千生万劫、无限辘轳。及其豁然大悟、一了百了、有何阶级。故悟惟一顿、安得有渐。分顿渐二门、不悟者之言也。何以故、六祖一樵采獦獠、闻无所住而生其心、言下立悟、遂傅诸佛心印。神秀之徒、时时定摄、时时拂拭、而争祖争衣、贪嗔不除。故知悟必以顿、渐则未悟。悟之法门、有一无二。六祖之法宝坛经、盖言悟也、言顿也。其言迷时师度、悟时自度。心悟转法华、心迷法华转。悟之谓也。其言凡夫即佛、烦恼即菩提。前念迷即凡夫、后念悟即佛。顿之谓也。打迷纲于一空、耀心珠于独朗。布宝筏于苦海、秉慧炬于昏衢。未有若此经之明白直截者也。六祖未尝读书识字、而吐语为经、符契千圣。乃知般若之中、何物不照、何义不了。
明憨山大师曰、或谓吾佛四十九年、末后拈花、且道未谈一字单传。达磨西来、直指人心、见性成佛、不立文字、目为单传。此经岂非文字乎。然殊不知此事人人本来具足、不欠一法、不立一法。既本具足、是则佛未出世、尘尘刹刹、未尝不炽然常说。祖未西来、物物头头、未尝不分明直指。如是观之、世尊终日直指、达磨九年说法、又何有教外教内、单传双传耶。若人顿见自心者、则说与不说、皆戏论矣。此坛经者、人人皆知出于曹溪、而不知曹溪出于人人自性。人人皆知经为文字、而不知文字直指人心。心外无法、法外无心、一味平等、原无纤毫回避处。悲哉、人者觌面不知、知则谛信不疑、本来无事、无事则又何计佛祖出世不出世、说法不说法耶。则此刻、刻空中乌迹耳。
证道歌曰、宗亦通、说亦通、定慧圆明不滞空。宏德禅师注曰、宗通者、即悟诸佛之心宗也。乃达磨大师单传直指之道、不可以智知、不可以识识、唯在当人自证自悟、到无证无悟之地。所以从上诸老递相出兴、向千圣顶□上提持者一著子、俾学者尽得单传直指之妙。方谓宗通也。然后命掌藏钥、按阅一代圣教、备知顿渐秘密不定之方、藏通别圆之味。方谓说通也。宗说既通、定慧均等。方谓圆明不滞空也。案此条可作般若品末说通及心通之注。心通即宗通也。
问北宗之提倡看心看净、如何解释。答曰、宋邹志完云、于十二时中、看自家一念、从何处起、即检点不放过、便见工夫。此即看心之说也。神秀偈、时时勤拂拭、此句属于看心。不使惹尘埃、此句属于看净。问除坐禅品外尚有看心看净见于别品中否。答曰、见于定慧品、有人教坐、看心观静。观之与看、静之与净、皆通借字。又见于顿渐品、师曰、住心观净、是病非禅。看心则心有所住。观净即看净。又付嘱品、汝等慎勿观静。凡三见。

[book_title]六祖大师法宝坛经略序
大师名惠能。父卢氏、讳行□、□、音叨。○生曰名。死曰讳。○左传、讳名自周人始也。母李氏、诞诞、音但。育也、○诗诞弥厥月。师于唐贞观贞观、唐太宗之年号。十二年戊戌岁二月八日子时。二月八日、佛诞日也。○长阿含经、二月八日佛出生。时毫光腾空、法华科注一、白毫者、具种种功德。其毫中表俱空。状如白琉璃。内外清净。异香满室。黎明、明暗相接之时、天犹带黑暗。故云黎明。有二异僧造谒、请见曰谒。谓师之父曰、夜来生儿、专为安名。二僧言专为安儿名而来。可上惠下能也。父曰、何名惠能。僧曰、惠者、以法惠施众生。能者、能作佛事。言毕而出。不知所之。师不饮乳。夜遇神人灌以甘露。灌、注也。○光明文句五、甘露是诸天不死之药。既长、年二十有四、闻经悟道。事见坛经。往黄梅黄梅、山名。在湖北黄梅县西北。五祖弘忍居此。后人因称五祖为黄梅。求印可。印可、认可也。○论语皇侃义疏、皆被孔子印可也。○印可者、证明弟子之所得而赞美许可之也。五祖器之。器之者、重视其人、与以相当之职、称其才也。○论语、及其使人也、器之。付衣法。以达摩传来之衣钵及一脉单传正法眼藏之大法付与六祖。令嗣祖位。令继五祖之位而为六祖。时龙朔龙朔、唐高宗之年号。元年辛酉岁也。南归隐遁一十六年。至仪凤仪凤、亦唐高宗年号。元年、丙子、正月八日、会印宗法师传灯录。广州法性寺印宗和尚、吴郡人也。姓印氏、从师出家、精涅槃大部。唐咸亨元年、抵京师、敕居大敬爱寺。固辞。往蕲州、谒忍大师。后于法性寺、讲涅槃经、遇六祖惠能大师。始悟玄理、以能为传法师。○法华序品、常修梵行、皆为法师。诘论玄奥。玄奥、深远奥妙之旨也。印宗悟契师旨。事见坛经。是月十五日、普会四众、比丘、比丘尼、出家二众。优婆塞、优婆夷、在家二众。合云四众。或云、四方之众徒也。为师薙发。薙、音替、薙发、即剃发也。二月八日、集诸名德、名德、有名称德行者。授具足戒。比丘以二百五十戒为具足戒。西京汉时长安之称。自后汉都洛阳、始称长安为西京。智光律师为授戒师。行事钞下三、佛言善解一字名律师。一字者、律字也。○宝云经六、具足十法、名律师。○凡授戒师、有三人。今但举智光者、举其名德中之胜者也。苏州皇奥考三、苏州府、陈云吴州、唐云苏州。慧静律师为羯磨。要览上、羯摩。此云办事。○为羯磨、即为授戒时之办事人也。授戒时有四人以上之办事人。今亦举其最为名德也。荆州皇舆考六、荆州府、宋南平。陈荆州。通应律师为教授。教授、指教授师言。教授师为五种阿阇梨之一。中天中天竺也。耆多罗律师为说戒。说戒指说戒师言。说戒日读戒本之长老也。西国法海就唐国而指西竺为西国。蜜多三藏为证戒。宋高僧传二、为人天师、称曰三藏。夫三藏之义者、则内为戒定慧。外为经律论。以陀罗尼总摄之也。○案以上授戒师等皆举其名德。其戒坛。要览上、西天比丘楼至、请佛立坛、为比丘受戒。如来于园外东南置一坛。此为始也。乃宋朝刘裕篡晋国号宋。故云宋朝。求那跋陀罗三藏创建。求那跋陀罗、此云功德贤。中天竺人。本婆罗门种。幼学五明诸论。天文书算医方咒术、靡不该博。见高僧传三。○创建、始造也。立碑曰、记谶言之碑。后当有肉身菩萨肉身菩萨者、以父母所生之人身而至菩萨深位之人也。于此受戒。受戒者、言受取具足戒于身也。又梁天监天监、梁武帝年号。元年、智药三藏智药三藏、传灯会元佛祖统纪等、俱作梁真谛。其预志皆曰一百二十年。正宗纪则曰后四代。自西竺国航海而来。将彼土菩提树一株、酉阳杂俎、菩提树出在摩迦陀国。在摩诃菩提寺。盖释迦如来成道时树也。植此坛畔。亦预志曰、后一百七十年、有肉身菩萨于此树下开演上乘、上乘者、大乘之异名。度无量众。真传佛心印以心印心、故名心印。之法主也。法主、法门之主也。○杂阿含经一、佛为说法主。○案后世以说法知法之僧为法主。师至是祝发受戒。祝发、断发也。○尚书注疏卷十一、泰誓曰、上帝弗顺、祝降时丧。传曰、祝、断也。○列子汤问第五、南国之人。祝发而裸。及与四众开示单传之法旨、祖庭事苑、传法诸祖、初以三乘教乘兼行。后达磨祖师、单传心印、破执显宗。所谓教外别传。不立文字。直指人心、见性成佛。一如昔谶。谶、差谮切。音寸。说文、验也。凡谶纬皆言将来之验、即预言也。○原注、梁天监元年壬午岁、至唐仪凤元年丙子、得一百七十五年。次年春、师辞众归宝林。印宗与缁白、缁白、犹云缁素。缁衣、僧服也。白衣、俗人所服也。送者千余人、直至曹溪。曹溪在韶州府城东南三十里。时荆州通应律师、与学者数百人、依师而住。师至曹溪宝林。观堂宇湫隘、湫、音秋。隘、乌懈切、读如约。○左传昭公三年、初景公欲更晏子之宅。曰子之宅、近市、湫隘嚣尘。注、湫下隘小也。不足容众、欲广之。遂谒里人陈亚仙曰、老僧欲就檀越祖庭事苑五、檀越、檀那也。此云施主。越谓度越彼岸也。求坐具地、坐具地者、置坐具之地也。○坐具长佛之二杰手、广佛之一杰手半。新坐具必贴故衣于其上面之中央、谓之杰故。○四分律十九、坐具、一为护身。二为护衣。三为护众人之床席卧具。案礼拜之时、先敷坐具。于其上作之。得不。不、读否。○得否者、犹言可以不可以也。仙曰、和尚名义集一、梵本名邬波遮迦。傅至于阗、翻为和尚。○亲教师为和尚。在家人称出家人为和尚者、尊敬之意也。坐具几许阔。祖出坐具示之。亚仙唯然。金刚经、唯然世尊。注、唯然应诺之辞。祖以坐具一展。尽罩曹溪四境。以笼覆物、俗谓之罩。此言一展坐具、如笼之罩物、罩曹溪四境也。四天王现身、四天王者、东方持国天王。南方增长天王。西方广目天王。北方多闻天王。各领二鬼。其所居为六欲天之第一天、在须弥山腹、即最初一层天也。四天王为帝释之外将。其天名曰四王天。坐镇四方。今寺境有天王岭、因兹而名。仙曰、知和尚法力广大。但吾高祖坟墓高祖、曾祖之父也。言最高在上也。○穴曰墓。墓上积土曰坟。并坐此地。他日造塔、幸望存留。余愿尽舍、永为宝坊。宝坊、寺院之美称也。○大集经一、尔时如来示现无量神通力、渐渐至彼七宝坊中。然此地乃生龙白象来脉、此地指南华山而言。在曲江县南六十里。白象指象岭而言。在南华山之上方。憨山大师曰、观此曹溪主山、俨然象形、而四足六牙鼻口俱备。其宝林初开时、山势完密、故寺坐颔中、左大牙包裹、与右牙连合、唇内为龙潭、即如象口。其宝林右壁、俨然象鼻。其口为龙潭。滀水于内、有龙居之。案此即所谓生龙也。见曹溪通志。只可平天。不可平地。平天者、山势有高下、凡屋之起于高处者低之、屋之起于低处者高之。使屋顶彼此均平也。若使地平、铲凿其山石、恐伤山之来脉、故云不可平地。寺后营建。一依其言。师游境内、寺境之内。山水胜处。辄憩止。憩者器。遂成兰若一十三所。兰若于四分律一、谓之空静处。于萨娑多论二、谓之闲静处。于智度论六十八、谓之远离处。○案兰若为阿兰若之略称、又云兰室。佛寺之异名也。今曰花果院。据大明一统志、华果院即南华寺。○或云、一十三所兰若。今皆败坏。唯华果院存在耳。隶籍寺门。隶、说文附著也。○隶籍寺门、谓花果院即附属于宝林寺也。其宝林道场、佛成圣道之处、谓之道场。又俱养佛像之处也。○注维摩经四、肇曰、闲宴修道之处、谓之道场也。○案隋大业九年敕天下寺院改称道场、故唐沿袭之有道场之目也。亦先是西国智药三藏。韶州府南华寺、天竺僧智药开山。智药事今略。自南海经曹溪口、掬水而饮。两手捧之曰掬。○礼记曲礼、受珠玉者以掬。香美。异之。谓其徒曰、此水与西天此方指天竺曰西天。之水无别、溪源上必有胜地、胜地、地较他处为佳者。堪为兰若、随流至源上、四顾山水回环。峰峦恋、音鸾。山头相聚也。奇秀。叹曰、宛如西天宝林山也。乃谓曹侯村居民曰、可于此山建一梵刹、梵刹、伽蓝之美称、寺院也。一百七十年后、当有无上法宝、法宝、本指佛所说之妙法。佛所说法、无有能上之者、故云无上法宝也。○案此云无上法宝、则指六祖言也。于此演化、演化、演说而扬化也。得道者如林、平土有木丛生曰林。宜号宝林。时韶州牧侯敬中。汉帝元封五年、初置部刺史十三人。秩六百石。成帝安和元年、更名牧。○侯敬中、无考。以其言具表闻奏。表、章奏之属。闻、闻之于主上。奏、进也。上可其请。可、许可也。○史记秦始皇本表纪、制曰可。赐额为宝林。遂成梵宫。梵宫谓佛寺也。○朱庆余诗、流水离经阁。间云入梵宫。盖始于梁天监三年也。寺殿前有潭一所。潭、深水也。龙常出没其间。触挠林木。一日、现形示色相于人曰现形。甚巨。波浪汹涌、云雾阴翳。徒众皆惧。师叱之曰、叱、音出。你只能现大身、不能现小身。若为神龙、当能变化、文选、西京赋曰、若神龙之变化。注、龙出则升天。潜则泥蟠。故云变化。以小现大。以大现小也。其龙忽没。俄顷复现小身。俄顷、少时也。跃出潭面。师展钵试之、要览中曰、梵语钵多罗。此云应器。今略云钵也。曰、你且不敢入老僧钵盂里。龙乃游扬至前。前汉书季布传、使仆游扬足下名于天下。顾不美乎。师以钵舀之。舀、音杳。挹彼注此曰舀。龙不能动。师持钵归堂上。与龙说法。处胎经一、佛告阿难。吾于海中、与龙说法、无数诸龙龙子得道。龙遂蜕骨而去。蜕、音税。虫类所脱之皮曰蜕。其骨长可七寸。首尾角足皆具。留传寺门。师后以土石堙堙、音因。塞也。其潭。今殿前左侧、有铁塔处是也。原注、龙骨于至正己卯、寺罹兵火。因失。未知所之。

[book_title]坛经序
（此序共分五段。见性成佛以上、述佛祖传付至达磨。为第一段。法宝坛经以上、述二祖至六祖、以明坛经缘起。为第二段。尽出坛经以上、述大师之子孙皆从此经出。为第三段。与诸佛等以上述此经之胜妙。为第四段。以后述流通此经之缘由、为第五段。）
古筠比邱德异撰
古筠、德异生长之地名。德异为示阳高安卢氏。示阳即江南瑞州之瑞阳。瑞与示、音相迩。故曰示阳。高安其郡名也。瑞阳、明曰瑞州府。元曰、瑞阳。唐曰、筠州。从唐故称古筠。今江西之高安县也。○释氏要览上、梵语比丘、秦言乞士。上于诸佛乞法、资益慧命。下于施主乞食、资益色身。故云比丘。○德异、别号绝牧叟。鼓山皖山凝禅师之法嗣。六祖二十一世孙、休休禅庵之开山。元朝人也。○增集续传灯录四、松江淀山蒙山德异禅师、示阳高安卢氏。参苏之承天孤蟾莹。传详元贤继灯录三。
妙道妙者绝妙之言。故宗镜录九曰、只唤妙为绝。绝是妙之异名也。○庄子、夫子以为孟浪之言、而我以为妙道之行也。虚玄、虚玄、寂静貌。不可思议。理之深妙、不可以心思、不可以言议也。○法华玄义序、所言妙者、妙名不可思议也。忘言得旨、庄子、言者所以在意、得意而忘言。○陶潜诗、此中有真意。欲辨已忘言。端可悟明。端、始也。故世尊分座于多子塔前、多子塔、为辟支佛之古迹、而世尊尝于此处顾视迦叶尊者分半座使坐者。拈华于灵山会上。宗门杂录上、王荆公问蒋山佛惠泉禅师曰、禅家所谓世尊拈华。出自何典。泉曰、大藏经所不载。王云、余顷在翰苑。偶见大梵王问决经三卷、因开之。经中所载详。云、梵王至灵山会上。以金色波罗苑献佛。舍身为床坐。请为群生说法。世尊登座、拈华示众。人天百万、悉皆罔措。独有金色头陀破颜微笑。世尊曰、吾有正法眼藏、涅槃妙心、实相无相、吩咐摩诃迦叶。此经多谈帝王事。所以秘藏。世无闻者。佛惠叹其博究。○法华科注一曰、耆阇崛山。此云灵鹫山。以山峰似鹫。故名其山。又前佛今佛。皆居此山。佛灭后、罗汉支佛常居。为圣所居。故呼为灵。似火与火、会元十、天台诏国师谒龙牙。问雄雄之尊。为甚么近之不得。牙曰、如火与火。师曰、忽遇水来。又作么生。牙曰、去、汝不会我语。○案火与火、是火传火、灯灯不断之义也。以心印心。祖庭事苑八、达磨西来、不立文字。单传心印、直指人心、见性成佛。○传心法要上、自如来付法迦叶已来、以心印心、心心不异。印著空、即印不成文。印著物、即印不成法。故以心印心、心心不异。西传四七、四七、自迦叶至达磨二十八代也。达磨又为震旦之初祖。至菩提达摩、稽古略二、达磨尊者、南天竺国香至王第三子。既而念震旦缘熟、行化时至。辞于侄王。王为具大舟、实以珍宝、汛重溟、三周寒暑、达于南海。当梁普通元年九月二十一日也。东来此土。按自西印度来东震旦、故曰东来此土。直指人心、宗镜录、释迦文佛、开众生心、成佛知见。达磨初祖、直指人心、见性成佛。见性成佛。悟性论、佛者、觉也。人在觉、心得菩提。故名为佛也。○顿悟入道要门上、若自了了知心不住一切处、即名了了见本心也。亦名了了见性也。只个不住一切处心者、即是佛心。有可大师者、瑜伽论、推灭邪秽外道、出现世间、故号大师○稽古略二、慧可大师、洛京武牢姬氏子、初名神光、博涉诗书、尤精玄微。幼年抵洛阳龙门香山。依宝静禅师出家。受具永穆寺。首于言下悟入。二祖慧可问初祖达磨曰、诸佛法印、可得闻乎。祖曰、诸佛法印、匪从人得。可曰我心未宁、乞师与安。祖曰将心来与汝安。可良久曰、觅心了不可得。祖曰我与汝安心竟。见五灯会元一、案此即于言下悟入也。又见末后东土五祖第二祖注中。末上末者、最后之一次。末上、犹云在最后也。○传灯录十、僧问赵州从谂禅师云、和尚还入地狱否。师曰老僧末上入。曰、大善知识为什么入地狱。师云、若不入、阿谁教化汝。○案世间流通本、末上多误作未上。今据大藏经中之坛经及传灯录更正之。三拜释氏要览中、今释氏以三拜者、表三业归敬也。得髓、指月录四、初祖欲返天竺。命门人曰、时将至矣。汝等盍言所得乎。有道副对曰。如我所见。不执文字。不离文字。而为道用。祖曰、汝得吾皮。尼总持曰、我今所解。如庆喜见阿佛国。一见更不再见。祖曰、汝得吾肉。道育曰、四大本空。五阴非有。而我见处。无一法可得。祖曰、汝得吾骨。最后慧可礼拜。依位而立。祖曰、汝得吾髓。受衣绍祖、指月录四、初祖乃顾慧可而告之曰、昔如来以正法眼。付迦叶大士。展转嘱累而至于我。我今付汝。汝当护持。并授汝袈裟。以为法信。各有所表。宜可知矣。可曰、请师指陈。祖曰、内传法印。以契证心。外付袈裟。以定宗旨。开阐正宗。法华经提婆品、演畅实相义。开阐一乘法。○正宗记序、正宗者、必以亲相师承为其效也。韵会、流派所出为宗。三传而至黄梅、三传者、自二祖以下三传也。○大明一统志六十一、黄州府黄梅山。在黄梅县西四十里。其山多梅、故名黄梅。指五祖忍大师也。会中高僧七百、高僧者、德高之僧。对于出家者之尊称也。惟负舂居士。事苑四、凡具四德、乃称居士。一、不求仕官。二、寡欲蕴德。三、居财大富。四、守道自悟。○案居士后为在家崇信佛道者之通称。六祖慧能本姓罗。后投五祖忍大师于黄梅、尝腰石舂米、故云负舂居士。一偈、见本经。傅衣为六代祖。南遁十余年。按自龙朔元年传衣、至仪凤元年、实得十六年。本经所谓于四会避难猎人队中、凡经一十五载是也。一旦以非风旛动之机、大明录、忘言独契者、谓之机。○事见本经。触开印宗正眼。传灯录卷五、广州法性寺印宗和尚者、吴郡人。姓印氏。从师出家、精涅槃大部。唐咸亨元年抵京师。敕居大敬爱寺。固辞。往蕲春谒忍大师。后于广州法性寺、讲涅槃经。遇六祖能大师、始悟法理。以能为传法师。○正眼者、即正法眼藏。见上灵山会上注中。○印宗事、见本经。居士由是祝发登坛、祝、断也。祝发、即断发也。○谷梁传哀公十三年曰、吴夷狄之国、祝发文身。○登坛、登戒坛受具戒也。○法海序曰。二月八日、就法性寺智光律师。受满分戒。其所登之坛、即宋朝求那跋陀三藏之所置也。○祝发登坛、事见本经。应跋陀罗跋陀罗梵语、此去功德贤。中天竺人。即求那跋陀罗三藏也。跋陀罗于齐之建元初至京师、译百喻经等。悬记、求那跋陀罗三藏记曰、后当有肉身菩萨在此坛受戒。语见法海序。○悬记者、悬先记未来之人、未来之事之谶语也。开东山法门。开、开示也。○佛祖通载十二、忍（弘忍）姓周氏、黄梅人。与信（道信）并住东山寺。世谓其法、为东山法门。韦使君韦使君、即韶州韦刺史、名璩。命海禅者海禅者、六祖法嗣韶州法海禅师也。○案坛经、师至末后。法海上座再拜问曰、和尚入灭之后。衣法当付何人。师曰、吾于大梵寺说法。以至于今。抄录流行。目曰法宝坛经。汝等守护递相传授。度诸群生。但依此说。是名正法。此言韦使君命法海禅师录出者。盖因师之遗嘱也。详见正宗记六。录其语、录、韵会曰总也。收拾也。目之曰法宝坛经。大师始于五羊、五羊城、即广东省城。昔高固为楚相、五羊衔谷萃于楚庭、故广州厅事梁上尽五羊之像、又作五谷囊。○广州记、其城旧日称羊城。亦称穗垣。终至曹溪、一统志七十九、韶州府曹溪、在府城东南三十里。说法三十七年。按自仪凤元年、至先天二年。实得三十八年。曰三十七年者、或云除示寂之年计也。沾甘露味、白虎通、甘露者、美露也。降则物无不盛。○维摩经佛国品注、什曰、甘露即实相法也。入圣超凡者、俱舍论、证理曰圣。○凡。谓凡夫。即平常之人也。○法华经。凡夫浅识、深著五欲。莫记其数。悟佛心宗、佛心宗即禅宗也。又简称心宗。○禅源诸诠下。所传心宗、实贯三尊。行解相应行解者、游行于心识所对之境而解了之也。○俱舍光记一之余、言行解者、唯是心等作用差别。作用名行解。○相应者、契合之义。○净土论注上、相应者、譬如函盖相称也。○演密钞七、相应者、泛指契合义。○传灯录三、达磨大师、传佛心宗、行解相应。为大知识者、大涅槃经、能教众生、远离烦恼。修行菩提。故名知识。○大知识、称赞之辞也。名载传镫。传灯录共三十卷、吴僧道原纂。其第五卷、传六祖大师法嗣。四十三人中十有九人录在传。余二十四人则有名无传。○四十三人名具本经末页注中。惟南岳青原南岳让禅师、青原思禅师。执侍最久。执侍、执器物而奉事也。尽得无巴鼻故。巴者把也鼻、鼻准也。○宗门方语、巴鼻之巴、如鼻准之可拿撮也。○案无把鼻、言无鼻准之不可把持。即得无所得之意。出马祖道一禅师。南岳让禅师之法嗣、姓马氏、故人称为马祖。唐元和中谥大寂。○传灯录六、六祖能和尚谓让曰、向后佛法、从汝边出一马驹、踏杀天下人。案所云马驹、即指马祖之预言。石头、希迁禅师、居衡山之南寺。有石在寺之东、状如台。结庵于其上。时人号之为石头和尚。机智圆明、玄风大震。玄风、玄妙之风化也。○文选三十八庾亮表文。弱冠濯缨、沐浴玄风。乃有临济镇州临济义元禅师初参黄檗、三度被打。后参大愚、于言下大悟。咸通八年四月十日示灭。谥慧照。其后宗之者称谓临济宗。沩仰潭州沩山灵祐禅师、百丈之入室弟子也。敷扬宗教四十余年。大中七年正月示寂。谥大圆禅师。袁州仰山慧寂通智禅师、即沩山之法嗣。后宗其师弟之学者谓之沩仰宗。曹洞第一祖洞山良价禅师、第二祖曹山本寂禅师、后谓之曹洞宗、不曰洞曹宗者、取便为言故也。云门韶州云门山文偃禅师、每顾见僧、即曰鉴、僧欲酬之、则曰咦。常以此顾鉴咦三字、接学者。后谓之云门宗。法眼金陵清凉院文益禅师、嗣罗汉琛、周显德五年谥大法眼禅师大智藏大导师。后称其宗为法眼宗。诸公、巍然而出。巍然、高大貌。道德超群。门庭险峻。周礼、阍入掌扫门庭。启迪英灵启、开也。迪、导也。○书经太甲上、启迪后人。○英华灵秀之气所钟者曰英灵。○隋书李德林传、陈使江总目送之曰、此河朔之英灵也。衲子、智度论、比丘曰、佛当著何等衣。佛、应著衲衣。故宗门中呼佛子曰衲子。奋志冲关。○关、或云玄关。三处之玄关也。就法门而言。○慈灵法师遵式居天竺日、有贵宦注楞严、求师印可。师烹烈焰谓之曰、今先申三问、若答之契理、当为流通。若其不合、当付此火。宦许之。师曰真精妙元、性净明心、不知如何注释。三四四三、宛转十二。流变三叠、一十百千。为是何义。二十五圣所证圆通、既云实无优劣、文殊何得取观音。其人无措。师即举付火中。见佛祖统纪十慈云传。此即楞严三关也。○黄龙常以三问□人。曰、人个个有生缘、如何是汝之生缘。曰、我手何似佛手。曰、我脚何似驴脚。无人契其旨者、天下丛林目为三关。○案此奋志冲关之关、指禅关而言。虽非楞严之三关黄龙之三关、而为关则一。故不云冲三关而云冲关也。一门深入、谓于禅之一门深入也。五派同源。五派指上之临济沩仰曹洞云门法眼。历遍炉锤、庄子、皆在炉锤之间耳。规模广大。规、所以为圆之器。模、制器之型也。原其五家纲要、五家即前所云之五派。注见临济等五宗下。○尚书序、举其宏纲。撮其机要。足以垂世立教。尽出坛经。夫坛经者、言简义丰、丰、足也。理明事备、具足诸佛无量法门。一一法门、具足无量妙义。一一妙义、发挥诸佛无量妙理。即弥勒楼阁中。弥勒为绍释迦佛位之补处菩萨。先佛入灭。生兜率天之内院。人寿四千岁时、弥勒来为贤劫千佛之第五佛。从今经历五十六亿七千万年、出世于第十之灭劫。于华林园中金刚座处龙华提树下以三会之说法、化一切之人天。说详一切智光明仙慈心因缘不食肉经、菩萨处胎经、○华严经七十七、于此南方有国名海岸、有园名大庄严。其中有一广大楼阁、名毗卢遮那庄严藏。从菩萨善根果报生。○同七十九、尔时善财童子、恭敬右绕弥勒菩萨摩诃萨已、而白之言、唯愿大圣开楼阁门、令我得入。时弥勒菩萨前诣楼阁、弹指出声、其门即开。命善财入。善财心喜。入已还闭。见其楼阁、广博无量、同于虚空。即普贤毛孔中。观普贤菩萨行法经、有一菩萨结跏趺坐、名曰普贤。身白玉色、五十种光、光五十种色。以为项光。身诸毛孔、流出金光。其金光端无量化佛、诸化菩萨、以为眷属。安详徐步。善入者即同善财。此句承上弥勒楼阁中句。于一念间圆满功德、与普贤等、与诸佛等。此句承上普贤毛孔中句。惜乎坛经为后人节略太多、不见六祖大全之旨。庄子田子方篇、吾不知天地之大全也。德异幼尝见古本、古本。古时所刻之书本。指坛经。自后遍求三十余载、近得通未详上人僧人之尊称。内有德智、外有胜行、在人之上、故名上人。寻到全文、遂刊于吴中以木板刻字谓之刊。吴中、江苏之吴县也。春秋时为吴国之都、故名。休休禅庵、庵、与庵通。○续传灯四德异传、素轩蔡公、施莲湖桥庵。请居之、曰休休庵。释氏要览上、释名曰、草为圆屋曰庵。○禅庵、参禅道人所居之庵也。与诸胜士胜士、持戒者之尊称也。○月灯三昧经、能净持戒名胜士。同一受用。受用、享受之意。○朱子语录、不会经历许多、事过便去、看易也、卒未得他受用。惟愿开卷举目、谓开坛经而一阅。直入大圆觉海、圆觉经注、大者、大外有小可陈、犹是分限。岂为至大。今以圆觉体无边际、绝诸分限。强名大也。圆者、满足周满外、更无一法。觉者、虚明灵照、无诸分别念想。○海者、譬喻也。譬大圆觉如海之无边际、故云大圆觉海。续佛祖慧命无穷、古今集嗣法论、参禅学道。贵在乎续佛祖慧命。非荣身之事也。○智慧为法身之寿命。智慧之命夭伤、则法身之体亡失。故云慧命。斯余志愿满矣。至元元始祖年号。即民国前六百四十八年也。二十七年庚寅岁中春日。中春二月也。○书尧典、日中星乌、以应中春。
六祖大师法宝坛经笺注
行事为后世所宗仰者称祖。天竺初祖摩诃迦叶、传至二十八祖达磨大师。达磨于梁武帝时来中国、即为中国禅宗之初祖。二祖名慧可。三祖名僧璨。四祖名道信。五祖名弘忍。六祖名惠能。○春秋正义曰、三传之义、本皆口传、后之学者、乃著竹帛、而以祖师之目题之。○汉书外戚传曰定陶丁姬、易祖师丁将军之玄孙。师古注、祖、始也。丁宽易之始师。○凡创立宗派之人、无论释家道家、皆曰祖师。○指月录四、有期城太守杨炫之、早慕佛乘。问初祖达磨大师曰、西天五印、师承为祖、其道如何。祖曰、明佛心宗、行解相应、名之曰祖。又问、此外如何。祖曰、须明他心、知其今古。不厌有无。于法无取、不贤不愚、无迷无悟。若能是解、故称为祖。又曰、愿师慈悲开示宗旨。祖知恳到。即说偈曰、亦不睹恶而生嫌。亦不观善而勤措。亦不舍智而近愚。亦不抛迷而就悟。达大道兮过量。通佛心兮出度。不与凡圣同躔。超然名之曰祖。○瑜伽论、能善教诫声闻弟子一切应作不应作事。故名大师。又曰、能化导无量众生、令苦集灭、故名大师。又曰、为摧灭邪秽外道、世出世间、故名大师。○资持记上一之一、大师者、所谓天人之师、即十号之一。○四教仪集注上、大师者、群生楷范。○正宗记、六祖惠能大师、姓卢氏。新兴人。辞母直造黄梅东山。既得法、回南海法性寺、开示山法门。后归宝林寺。一日谓众曰。吾于忍大师处受法要并及衣钵。今汝等信根纯熟。但说法要、衣钵不须传也。次年坐化。塔于曹溪。今南华寺是也。○法宝、为三宝之一。诸佛所说之妙法。可以珍重如世之财宝者然、故名。○维摩经佛国品、集众法宝。如海导师。○翻译名义集五、引光明玄曰、至理可尊、名曰法宝。○汉书音义、封土而高曰坛。除地平坦曰场。○经、常也。凡载道义法制之至当不可易之书谓之经。○坛经者、其坛为宋朝求那跋陀罗三藏创建。立碑谓后当有肉身菩萨于此受戒。而智药三藏于梁天监元年植菩提树一株于此坛畔。预志谓后一百七十年有肉身菩萨于此树下开演上乘、度无量众、真传佛心印之法主云云。故虽六祖随缘赴说、不皆在于此坛畔说法、而门弟子归重肉身菩萨于此坛畔树下转上乘法轮之谶、而云坛经也。
唐释门人法海录
无锡丁福保仲祜笺注
在民国前一千二百九十四年、唐高祖李渊受隋禅有天下、国号唐。○避暑录话下、晋宋间佛学初行。其徒犹未有僧称。通曰道人。其姓则皆从所授学。如支遁本姓关。学于支谦为支。帛道猷本姓冯。学于帛尸梨密为帛是也。至道安始言佛氏释迦。今为弟子。宜从佛氏。乃请皆姓释。○四朝闻见录附录、晋王大令保母帖考。王畿云、或又谓佛之徒称释。起于道安。大令时未应有释老之称。此又不稽古之甚者。阿含经云、四河入海。与海同流碱。四姓出家。与佛同姓释。释、佛姓也。此土谓佛谓释久矣。志称释老。以佛对老。非谓佛之徒也。晋书云、何充性好释典。崇修佛寺、是也。然道安以前比丘。各称其姓。道安欲令皆从佛姓。初不之信。后得阿含经。始信之。尔后此土比丘皆姓释。如释慧远是也。○门人、门弟子也。○法海、韶州曲江人。传灯录五、五灯会元二、禅宗正宗一、指月录四、皆录本经机缘品中一则。此外事迹无考。惟全唐文卷九百十五、载法海、字文允、俗姓张氏。丹阳人。一云曲江人。出家鹤林寺。为六祖弟子。天宝中、预扬州法慎律师讲席。○录、钞写也。宋史选举志集书吏录本。

[book_title]行由品第一
（述六祖一代之行状由来、故曰行由。）
时大师至宝林。时六祖自广州法性寺至宝林寺。即曹溪南华寺是也。○法海坛经序、先是西国智药三藏。自南海经曹溪口、掬水而饮。香美。异之。谓其徒曰、此水与西天之水无别。溪源上必有胜地、堪为兰若。随流至源上四顾。山水回环、峰峦奇秀。叹曰、宛如西天宝林山也。乃谓曹侯村居曰、可于山建一梵刹。一百七十年后、当有无上法宝于此演化。得道者如林。宜号宝林。时韶州牧侯敬中以其言具表闻奏。上可其请。赐宝林为额。遂成梵宫。落成于梁天监三年。○传灯录五、中宗神龙元年十二月十九日、敕改古宝林为中兴寺。三年十一月十八日、又敕为法泉寺。○宋高僧传八、太平兴国三年、敕建塔。改为南华寺。又改曰、华果寺。○广东通志二百二十九、南华寺在县（韶州府曲江县）南六十里。梁天监元年。天竺国僧智药建。后为六祖演法道场。唐万岁通天初、则天皇后锡赍宣诏。元和间、赐塔曰灵照之塔。其寺为岭外禅林之冠。按指月录、曹溪宝林、堂宇湫隘。六祖谒里人陈亚仙、舍宅广之。即此寺也。六祖传黄梅衣钵、居此。今衣钵与真身俱存。开宝三年、赐名南华。塔毁。明成化六年建复。国朝康熙五年平藩重建。有降龙塔、伏虎亭、卓锡亭、避难石、曹溪水、十二景。韶州府名。隋置州、寻废。唐复置。元为路。明改府。属广东。清因之。今废。曲江县其旧治也。韦刺史名璩。刺史、官名。汉置。其职各代不同。隋唐之刺史。犹清之知府及直隶州知州。○传灯录五、宋高僧传八、会元一、韦璩皆作韦据。与官僚官与僚属也。入山、此山指南华山而言。在曲江县南六十里。宝林寺即在此山。请师出。于城中大梵寺广东通志二百二十九、韶州府曲江县、报恩光孝寺、在河西。唐开元二年、僧宗锡建、名开元寺。又更名大梵寺。刺史韦宙、请六祖说坛经处。宋崇宁三年、诏诸州建崇宁寺。政和中改天宁寺。绍兴三年、专奉徽宗香火、赐额曰报恩光孝寺。讲堂、讲堂、讲经说法之堂舍也。○无量寿经下、无量寿佛、为诸声闻菩萨大众班宣法时、都悉集会七宝讲堂。广宣教道。演畅妙法。为众法华义疏二、四人以上、乃至万二千人以还、悉名为众。开缘说法。犹言启发人之因缘而为说妙法也。○法华玄义六、诸法不可示。言辞相寂灭。有因缘故亦可说。师升座次。座次、所坐之处也。刺史官僚三十余人、儒宗儒宗、儒者之师也。○史记、叔孙通希世度务。制礼进退。与时变化。卒为汉家儒宗。○汉书、董仲舒为世儒宗。学士学士、学者也。○史记、天下之学士。靡然乡风矣。三十余人、僧僧者、僧伽之简称。皈依佛教之人也。○行事钞、四人以上、能御圣法、辨得前事、名之为僧。尼出家之女僧也。梵名比丘尼。俗谓之尼姑。道崇奉道教之士也。此教奉元始天尊太上老君为教祖。创于东汉张道陵。至晋时称天师道。后遂名之为道教。俗在家未奉佛法者之称也。一千余人、同时作礼、作礼、作敬礼也。○佛说阿弥陀经、一切世间。天人阿修罗等、闻佛所说、欢喜信受、作礼而去。愿闻法要。简约而枢要之法义曰法要。○梵纲经法藏疏一、无非妙轨云法。孝经注、以一管众为要。大师告众曰、善知识、法华文句四、闻名为知、见形为识。是人益我菩提之道、名善知识。○涅槃经二十五、能教众生、远离十恶、修行十善。谓之善知识。菩提菩提、旧译名道、新译名觉。道者通之义、觉者觉悟之义。○名义集五、道之极者称之曰菩提。自性、诸法各自不变不改之性也。○唯识论十、本来自性、清净涅槃。○六祖金刚经口诀、一切众生自无始来不能离生灭者、皆为此心所累故。诸佛惟教人了此心。此心了、即见自性。见自性、即是菩提也。本来无始以来名本来。清净。远离身口意三业恶行之过失、烦恼之垢染、名清净。○探玄记四、三业无过云清净。但用此心、直了成佛。起信论义记下、众生真心与诸佛体、平等无二。又、众生真心、即诸佛体、更无差别。故华严云、若人欲求知三世一切佛、应当如是观、心造如来。又云、众生心佛、还是教化众生。○华严经五十二。应知念念常有佛成正觉。何以故。诸佛如来、不离此心成正觉故。○传心法要、唯此一心即是佛。佛与众生更无别异。但是众生著相外求。求之转失。使佛觅佛。将心捉心。穷劫尽形。终不能得。不知息念忘虑、佛自现前。此心即是佛。佛即是众生。为众生时此心不灭。为诸佛时此心不添。乃至六度万行河沙功德。本自具足、不假修添。遇缘即施。缘息即寂。若不决定信此是佛、而欲著相修行以求功用。皆是妄想、与道相乖。此心即是佛。更无别佛。亦无别心。此心明净、犹如虚空、无一点相貌。举心动念、即乖法体、即为著相。无始已来、无著相佛。修六度万行欲求成佛、即是次第。无始已来、无次第佛。但悟一心、更无少法可得、此即真佛。善知识、且听惠能行由得法事意。且、助语辞。有宽缓说来之意。惠能严父、父严母慈、故称父曰严父。又尊其父云严父也。○孝经、严父莫大乎配天。○周易家人卦曰、家人有严君焉。父母之谓也。本贯范阳。贯、籍贯也。本贯犹云本籍。○范阳、地名、唐郡。今直隶大兴宛平昌平房山宝坻等县之地。○正宗记六、其本籍范阳。父行□。武德中、谪官新州。左降即左迁。谓降职也。古以右为尊。故谓迁秩为左降。○宋史真宗纪、左降官羁管十年以上者、放还京师。流犹放也。为五刑之一。安置远方。终身不返也。分远近为三等。○尚书舜典曰、流共工于幽州。注、遣之远去、如水之流也。于岭南、岭南、五岭之南也。东际海。西极群蛮。北据五岭。今属广东。治十一县。作新州百姓。新州、即今之新兴县、在肇庆府南一百三十里。详大清一统志三百四十五。○上古惟贵族有姓。故谓百官之族曰百姓。○书、平章百姓。注、畿内民庶也。今则通称国民为百姓矣。此身不幸、论语、不幸短命死矣。○说文、夭死之事。故死谓之不幸。父又早亡。老母孤遗、耶律楚材诗、故园屈指八千里。老母行年六十余。○旧唐书李大亮传、亲戚孤遗、为大亮所鞠养。○任昉王文宪文集序、亲加吊祭。表存孤遗。○孟子梁惠王下篇、幼而无父曰孤。移来南海、移、迁也。○书、移尔遐逖。○南海、郡名。今改县。属广东粤海道。艰辛贫乏、艰辛、谓艰难辛苦也。○李白诗、英豪未豹变。自古多艰辛。○诗传、三岁之后。始贫乏于衣食。于市卖柴。市、城镇也。○出货曰卖。谓以物易钱也。○柴、小木散材。供炊爨之用者也。时有一客买柴、买、以钱易物也。使令送至客店。孟子、便嬖不足使令于前欤。置货鬻物之处曰店。客收去。客收之客。别本作容、非是。惠能得钱、却出门外、却、退也。见一客诵经。诵经、诵读经典也。惠能一闻经语、心即开悟。开悟、开智明理也。○法华经序品、照明佛法。开悟众生。遂问客诵何经。客曰、金刚经。此经即大般若经中之第五百七十七卷。前后共有六种译本。互有详略。最通行者、为罗什译本。○三藏法数二、金刚者、金中最刚、故云金刚。○六祖金刚般若经注自序云、金刚经者无相为宗、无住为体、妙有为用。自从达摩西来、为传此经之意、令人悟理见性。只为世人不见自性、是以立见性之法。世人若了见真如本体、即不假立法。此经读诵者无数、称赞者无边、造疏及注解者、凡八百余家。所说道理、各随所见。见虽不同、法即无二。宿植上根者、一闻便了。若无宿慧、读诵虽多、不悟佛意。复问从何所来、持此经典。持、执也。客云、我从蕲州蕲、音其。○大清一统志二百六十三、蕲州在黄州府东一百八十里。黄梅县东禅寺来。湖广通志七十八黄州府黄梅县、东禅寺在黄梅县西南一里。○名胜志、东禅寺号莲华寺。乃五祖传衣钵于六祖处。有六祖簸糠池、坠腰石、及吴道子传衣图。其寺是五祖忍大师五灯会元一、五祖大师蕲州黄梅人也。先为破头山中栽松道者、后遇信大师得法。在彼主化。彼指黄梅县、亦指东禅寺而言。○主化、主持教化也。门人一千有余、我到彼中礼拜、礼拜、恭敬之意现于身相者也。听受此经。大师常劝僧俗、但持金刚经、即自见性、智度论三十一、性各自有。不待因缘。又见后。○六祖金刚般若经注自序云、经是圣人之语。教人闻之、从凡悟圣、永息迷心。此一卷经、众人性中本有。不见见者、但读诵文字。若悟本心、始知此经、不在文字。若能明了自性、方信一切诸佛、从此经出。直了成佛。惠能闻说。宿昔有缘、宿昔有缘、犹言前世因缘也。乃蒙一客、取银十两、与惠能、令充老母衣粮。衣粮、衣食也。教便往黄梅参礼五祖。象器笺、参、趋承也。晋谒也。惠能安置母毕、即便辞违。辞违、别本作辞亲。不经三十余日、便至黄梅、礼拜五祖。祖问曰、汝何方人。别本人字下有来到此山礼拜今向吾边十字。欲求何物。惠能对曰、弟子是岭南新州百姓。远来礼师、惟求作佛、作佛、成佛也。尽菩萨之行、断妄惑、开真觉之谓。○法华经譬喻品、具足菩萨所行之道。当得作佛。○大智度论十八、求佛道者、从初发心作愿、愿我作佛、度脱众生。得一切佛法。行六波罗密、破魔军众及诸烦恼。得一切智、成佛道。不求余物。祖言、汝是岭南人、又是獦獠、獦音葛、兽名。獠音聊、称西南夷之谓也。○一统志八十一、肇庆府、秦为南海郡、地属岭南道。风俗夷獠相杂。○山谷过洞庭青草湖诗、行矣勿迟留、蕉林追獦獠。注曰、山谷赴宜州贬所。岭南多蕉林、其地与夷獠相接、匀会、獠者、短啄犬。獠西南夷。若为堪作佛、为、何也。○案、意言如何能作得佛。惠能曰、人虽有南北。佛性本无南北。禅源诠二、一切众生、皆有空寂真心。无始本来性自清净。明明不昧。了了常知。尽未来际常住不灭。名为佛性。亦名如来藏。○涅槃经二十七、一切众生、悉有佛性、如来常住、无有变易。獦獠身与和尚不同、和尚、僧徒称其师之尊称。其义为亲教师。谓能教人学戒定慧。犹俗家之有业师也。佛性有何差别。差别不同等也。白居易诗、一音无差别。四句有诠次。○楞伽经、若无差别者、一切外道、亦皆是佛。以不生不灭故。五祖更欲与语、别本作大师更欲共惠能久语。且见徒众。弟子之成群者曰徒众。总在左右。总、皆也。乃令随众作务。会元三百丈章、师凡作务执劳先于众。○广韵、务、事务也。专力也。惠能曰、惠能启和尚、启、白事也。弟子行事钞上三、学在我后、名之为弟。解从义生、名之为子。自心常生智慧、见后。不离自性、自性本智、触处应现、千般万般、应用不乏。不即不离。○传心法要、此灵觉性、无始已来、与虚空同寿。又曰、性即是心。心即是佛。佛即是法。即是福田。探玄记六、生我福、故名福田。○无量寿经净影疏、生世福善、如田生物、故名福田。○报恩经、众僧者出三界之福田。谓比丘具有戒体。戒为万善之根。是故世人归信。共养种福。如沃壤之田、能生嘉苗。故号良福田。未审和尚教作何务。祖云、这这、读若者。犹言此也。獦獠根性大利。辅行二之四、能生为根。数习为性。○大音太、过也。利、锐也。汝更勿言。著槽厂去。著、命令词。○槽厂养马小屋。○槽厂别本作且去后院。广传灯录作槽□。海篇心镜曰。厂、马屋。槽、马槽也。○正宗记六、尊者知其异人。佯诃曰、著槽厂去。惠能即退、求处碓所、尽力于臼杵间。○按。槽厂、即后院之碓坊也。惠能退至后院、有一行者、行者、禅院之侍者也。○禅林象器笺八、有发而依止僧寺、称为行者。○释氏要览上、经中多呼修行人为行者。○观无量寿经、读诵大乘、劝进行者。○善见律十一、有善男子欲求出家。未得衣钵。欲依寺中住者、名畔头波罗沙。未见译语。按、即此方行者也。男生八岁毁齿。十六阳气全。以其有意乐信。忍修净梵行。故自晋时。已有此名。如东林远大师下有辞蛇行者。差惠能破柴踏碓。碓、音对、破柴者、以斧碎柴、使可为爨料之谓也。○踏碓、舂米碓之用足踏者。○桓谭新论曰、宓牺制杵臼之利、后世加巧。因借身践碓而利十倍。则碓盖起于杵臼之遗法也。经八月余。别本作八个余月。传灯录三、作尽夜不息、经八月。正宗记六、作虽历日月、而未尝告劳。祖一日忽见惠能、曰、吾思汝之见可用、言汝之见地可用。恐有恶人害汝、遂不与汝言、汝知之否。惠能曰、弟子亦知师意、不敢行至堂前、令人不觉。所以不敢朝参暮请、欲使他人不觉惠能将传五祖之衣钵而为六祖也。祖一日唤诸门人总来。吾向汝说。世人生死事大。楞严经三、生死死生、生生死死、如旋火轮。○天台四教仪、从地狱至非非想天、虽然苦乐不同、未免生而复死、死已还生。故名生死。○销释金刚科仪曰、百年光景、全在刹那。四大幻身、岂能长久。每日尘劳汨汨、终朝业识茫茫。不知一性之圆明、徒逞六根之贪欲。功名盖世、无非大梦一场。富贵惊人、难免无常二字。争人争我、到底成空。夸会夸能、必竟非实。风火散时无老少、溪山磨尽几英雄。绿鬓未几、而白发早侵。贺者才临、而吊者随至。一包脓血、长年苦恋恩情。七尺髑髅、恣意滥贪财宝。出息难期入息、今朝不保来朝。爱河出没几时休、火宅忧煎何日了。不愿出离业网、只言未有功夫。阎罗王忽地来追、崔相公岂容展限。回首家亲都不见、到头业报自家当。鬼王狱卒、一任欺凌。剑树刀山、更无推抵。或摄沃焦石下、或在铁围山间。受镬汤则万死千生、遭剉磕则一刀两段。饥吞热铁、渴饮熔铜。十二时甘受苦辛、五百劫不见头影。受足罪业、复入轮回。顿失旧时人身、换却这回皮袋。披毛戴角、衔铁负鞍。以肉供人、用命还债。生被刀砧之苦、活遭汤火之灾。互积冤愆、递相食啖。那时追悔、学道无因。何如直下承当、莫待今生蹉过。汝等终日只求福田。求人天有漏之果、福报尽时、还入三涂。○竹窗随笔、今生持戒修福之僧。若心地未明。愿力轻微。又不求净土。是人来生多感富贵之报。亦多为富贵所迷。或至造业堕落者。有老僧摇手不之信。予谓无论隔世。亲见一僧结茅北峰之阴。十年颇著清修。一时善信敬慕。为别创庵。徙居之。遂致沉溺。前所微得俱丧。见世且然。况来生耶。问此为谁。予云、即老兄是。其人默然。不求出离生死苦海。言生死之苦、如大海然、无边际也。○止观一、动法性山、入生死海。○六祖金刚经口诀、凡夫之人、生缘念有。识在业变。习气薰染、因生愈甚。故既生之后、心著诸妄。妄认四大、以为我身。妄认六亲、以为我有。妄认声色、以为快乐。妄认尘劳、以为富贵。心目知见、无所不妄。诸妄既起、烦恼万差。妄念夺真、真性遂隐。人我为主。真识为客。三业前引。百业后随。流浪生死、无有涯际。生尽则灭。灭尽复生。生灭相寻、至堕诸趣。转辗不知、愈恣无明。造诸业罟。遂至尘沙劫尽、不复人身。○法华经方便品、以诸欲因缘、坠堕三恶道、轮回六趣中、备受诸苦毒。○心地观经、有情轮回生六道、犹如车轮无始终。○观佛三昧经、三界众生、轮回六趣、如旋火轮。○身观经、循环三界内、犹如汲并轮。○华严经、张大教纲、亘生死海。渡人天龙。置涅槃岸。○盂兰盆疏新记、苦海者。三界苦道。无有边底。故喻海也。○六祖金刚经注、心若清净。一切妄念不生。能度生死苦海。○竹窗随笔、醉生梦死、恒言也、实至言也。世人大约贫贱富贵二种。贫贱者。固朝忙夕忙以营衣食。富贵者。亦朝忙夕忙以享欲乐。受用不同。其忙一也。忙至死而后已。而心未已也。齐此心以往。而复生。而复忙。而复死。死生生死。昏昏蒙蒙。如醉如梦。经百千劫。会无了期。朗然独醒、大丈夫当如是矣。○出离生死、即出三界也。○传心法要下、问如何是出三界。师云、善恶都莫思量、当处便出三界。自性上自诸佛菩萨。下至蠕动蠉飞之生类、其品类虽千差万别、无非以不变之真性为体。若迷于此真性、则为烦恼所覆障、而成生死流转。若悟此真性、则能出离生死、而得入于涅槃。此其性谓之自性、即本有之自性也。其自性不迁不变、又谓之如来之自性。又名为真如。又谓之自性真如。自性之本佛备于己身、其本佛、谓本有之自性也。若迷、金刚三昧经、譬如迷子。手执金钱而不知有、游行十方。经五十年贫穷困苦专事求索、而以养身、而不充足。其父见子有如是事、而谓子言。汝执金钱何不取用。随意所须皆得充足。其子醒已。而得金钱、心大欢喜、而谓得钱。其父谓言。迷子、汝勿欣怿。所得金钱、是汝本物。汝非有得。云何可喜。案本物即自性也。若迷自性、犹迷子手执金钱、而不知有也。福何可救。福者、即从福田求得之人天福报也。虽得福、亦不能救生死轮回之苦。○智度论三十三、福者、善有漏。○增一阿含经一、虽受梵天福犹不至究竟。○百论上、福报灭时、离所乐事。○智度论十六、无色界天、乐定心著不觉。命尽堕在欲界中。受禽兽形。色界诸天。亦复如是。从清净处堕、还受淫欲、在不净中。欲界六天、乐著五欲。还堕地狱、受诸苦痛。见人道中、以十善福贸得人身。人身多苦少乐。寿尽多堕恶趣中。○心地观经五、三界之顶、非非想天。八万劫尽、还生下地。转轮圣王、千子围绕、七宝眷属、四洲咸伏。寿命报尽、须臾不定。我今亦尔。假使寿年满一百岁、七宝具足、受诸快乐。琰魔使至、不免无常。案、据此则知虽享受非非想天转轮圣王之福报及人间之福寿康宁。亦终不免再入生死大海之苦。汝等各去自看智慧、大乘义章九、照见名智。解了称慧。此二各别。知世谛者名之为智。照第一义者说以为慧。通则义齐。○法华经义疏、经论之中、多说慧门鉴空、智门照有。取自本心般若之性、智度论四十三、般若者、秦言智慧。一切诸智慧中、最为第一无上无比无等、更无胜者。○般若者、圆常之大觉也。一觉有三德。一、实相般若、即般若之理体。本来具于众生之本心中。离一切虚妄之相之般若实性也。是所证之理体也。二、观照般若。观照实相之实智也。三、文字般若。解释上之二般若之文字、如五部八部及大般若等之般若经是也。按此般若指第一种实相般若而言。下同。各作一偈、偈、音奇。佛家所唱词句、谓之偈。华言颂。诸经虽五字七字、为句不同。皆以四句为一偈也。然亦有变体而不限此例者。来呈吾看。若悟大意、止观一、大意囊括始终、冠戴初后。付汝衣法、传正法而更授以师之袈裟也。见传灯录三。○五灯会元一、达磨顾慧可而告之曰、昔如来以正法眼付迦叶大士、展转嘱累而至于我。我今付汝。汝当护持。并授汝袈裟、以为法信。各有所表、宜可知矣。可曰、请师指陈。祖曰、内传法印、以契证心。外付袈裟、以定宗旨。后代浇薄、疑虑竞生。云吾西天之人。言汝此方之子。凭何得法。以何证之。汝今受此衣法。却后难生。但出此衣、并吾法偈。以表明其化无碍。至吾灭后二百年。衣止不传。法周沙界。明道者多。行道者少。说理者多。通理者少。潜行密证。千万有余。按此指达磨相传之衣法也。○传心法要、自达摩大师到中国、唯说一心、唯传一法。以佛传佛、不说余佛。以法传法。不说余法。法即不可说之法、佛即不可取之佛。乃是本源清净心也。又云、祖师直指一切众生本心本体本来是佛、不假修成。不属渐次、不是明暗。不是明、故无明。不是暗、故无暗。所以无无明、亦无无明尽。入我此宗门、切须在意。如此见得、名之为法。为第六代祖。火急速去、火急、言如火之急也。○北史齐武帝纪、帝特爱非时之物。取求火急。皆须朝征夕办。不得迟滞。滞、音彘。迟、留也。思量即不中用。思量、思虑事理而量度之也。○法华经方便品、是法非思量分别之所能解。○不中用即不适于用也。○史记、始皇曰、吾前收天下书、不中用者尽去之。○林子坛经讯释、佛之妙义、虽曰不属之言语文字矣。而其所以发之言语见之文字者、亦非有待于拟议而安排也。故曰思量不中用。见性之人、彻见自心之佛性、名见性。○悟性论、直指人心。见性成佛。○永平道元法语、见性、即佛性也。万法之实相也。亦即众生之心性也。又曰、众生迷于此性故、轮回六道。诸佛觉悟此性故、不受六道之苦。言下须见。顿悟入道要门下、师曰见性者即非凡夫。顿悟上乘。超凡越圣。迷人论凡论圣、悟人超越生死涅槃。迷人说事说理、悟人大用无方。迷人求得求证、悟人无得无求。迷人期远劫证、悟人顿见。若如此者、轮刀上阵、轮刀上阵者、言舞刀如车轮之转而入军阵作战也。亦得见之。原注、喻利根者。众得处分、处分、处置也。○别本此下有来经后院四字。退而递音第、更迭也。相谓曰、我等众人、不须澄心用意作偈、将呈和尚、将、赉也。持也。又、送也。有何所益。神秀上座宋高僧传卷八、释神秀、俗姓李氏、今东京尉氏人也。少览经史。博综多闻。既而奋志出尘。剃染受法。后遇蕲州双峰东山寺五祖忍师以坐禅为务。乃叹伏曰、此真吾师也。决心苦节。以樵汲自役而求其道。忍于上元中卒。秀乃往江陵当阳山居焉。四海缁徒。向风而靡。道誉馨香。普蒙熏灼。则天太后闻之。召赴都。肩舆上殿。亲加跪礼。内道场丰其供施。时时闻道。敕于昔住山置度门寺、以旌其德。时王公已下。京邑士庶。竞至礼谒。望尘拜伏。日有万计。洎中宗孝和帝即位。尤加宠重。中书令张说。尝问法执弟子礼。退谓人曰。禅师身长八尺。龙眉秀目。威德巍巍。王霸之器也。○僧寺有上座一职。在住持之下。为一寺之领袖。又其位最高。上更无人、故名上座。为一切沙门所尊敬者。○五分律十八、佛言上更无人。名之上座。现为教授师、教授师、为五种阿阇梨之第三种。教授弟子威仪作法等。○辅行四之三、宣传圣言、名之为教。训诲于义、名之为授。必是他得。我辈谩谩音瞒、汗漫也。宽泛也。作偈颂、梵语偈陀、此译颂、梵汉双举名偈颂。偈注详前。枉用心力。劳而无功曰枉。○心力、谓人所以运用其心思之能力也。○梁书徐勉传、吾年时朽暮。心力稍殚。诸人闻语、总皆息心、咸言我等已后、依止秀师。依止者、依赖止住于有力有德之处、而不离也。何烦作偈。神秀思惟、法华经譬喻品、常思维是事。○汉书董仲舒传、思惟往古。而务以求贤。诸人不呈偈者、为我与他为教授师。为我之为读去声。我须作偈将呈和尚。若不呈偈、和尚如何知我心中见解深浅。见解、犹言见地。见到之处也。○传灯录、二子见解、过于鹙子。我呈偈意、求法即善、觅祖即恶。求法、求正法也。犹言我呈此偈。为求正法即是善。为夺祖位即是恶。却同凡心、夺其圣位奚别。若为觅祖位而呈偈。则心同凡夫、如此则与夺五祖之祖位何别。若不呈偈、终不得法。大难大难。五祖堂前、有步廊三间、廊、堂边庑也。拟请供奉供奉、官名。唐时凡有一材一艺者。得供奉内廷。故有翰林供奉诸名。至宋时、尚有东西头供奉官。清代之在南书房行走者。亦自称内庭供奉。卢珍指月录四、作处士卢珍。传灯录三、会元一、又作处士。画棱伽经棱、与楞同。棱伽经有四译本。今存三本。一、宋求那录三、会元一、又作处士。尽棱伽经棱、与楞同。棱伽经有四译本。今存三本。一、宋求那跋陀罗译。名楞伽阿跋多罗宝经。凡四卷。又名四卷楞伽。二、元魏菩提流支译。名入楞伽经。凡十卷。又名十卷楞伽。三、唐实叉难陀译。名大乘入楞伽经。凡七卷。名七卷楞伽。明释宗泐注解一、楞伽是城名。华言不可往。其城在南海摩罗山顶。无神通者不可往。佛于此处说法。即佛境界也。以处表法也。变相、画楞伽经中说法时会处众等之变相。犹言观音经变相、地狱变相也。及五祖血脉图、五祖、谓自初祖达磨大师至五祖弘忍大师也。○血脉、体内流通血液之经络也。今借此图以形容嗣续列祖之传。○五祖血脉图、谓传受列祖之奥旨。而记其相承之名也。○起信注疏一、血脉相承。一向蹑前起后。流传流传、犹传布也。○十六国春秋、大化流传。供养。犹云奉养也。后世称献佛及饭僧。亦曰供养。○华严经、诸供养中、法供最重。神秀作偈成已、数度欲呈。数度、数次也。行至堂前、心中恍惚、恍惚、见不真切也。遍身汗流、拟呈不得。前后经四日、一十三度呈偈不得。秀乃思惟、不如向廊下书著、从他和尚看见、忽若道好、即出礼拜、云是秀作。若道不堪、不堪、不胜也。○左传、君将不堪。枉向山中数年、受人礼拜、更修何道。是夜三更、三更、夜间十二时、丙夜也。详下五更注。不使人知、自执灯、书偈于南廊壁间、呈心所见。偈曰、
身是菩提树。此譬喻之辞也。○西域记八、金刚座上菩提树者。即毕钵罗之树也。昔佛在世高数百尺。屡经残伐、犹高四五丈。佛坐其下成等正觉、因而谓之菩提树焉。茎干黄白。枝叶青翠。冬夏不凋。光鲜无变。每至如来涅槃之日、叶皆凋落。顷之复故。心如明镜台。起信谕、众生心者犹如于镜。○性理大全三十二、程子曰、圣人之心、明镜止水。○镜奁之大者、上可架镜故名镜台。○庚信赋、镜台银带。本出魏宫。○竹窗随笔、如喻心以镜。盖谓镜能照物。而物未来时、镜无将迎。物方对时、镜无憎爱。物既去时、镜无留滞。圣人之心、常寂常照、三际空寂、故喻如镜。然取略似而已。究极而论。镜实无知。心果若是之无知乎、则冥然不灵。何以云妙明真体。时时勤拂拭。拂拭、谓除其尘埃也。○南史殷景仁传、景仁便拂拭衣冠。勿使惹尘埃。禅源诸诠卷二、故须依师言教。背境观心。息灭妄念。念尽即觉悟。无所不知。如镜昏尘、须勤勤拂拭。尘尽明现、即无所不照。○或曰、此偈二句譬喻、言体。二句修行、说功。○金源史肃诗、身似卧轮无伎俩。心如明镜不尘埃。
秀书偈了。书、写也。了、毕也。便却归房。人总不知。秀复思惟、五祖明日、见偈欢喜、即我与法法字注详上文付汝衣法句下。有缘。观无量寿经、有缘众生。皆悉得见。○报恩经七、佛世尊应现世间。引接有缘。有缘既尽。迁神涅槃。若言不堪、自是我迷、迷、谓心闇于事理而不悟也。○大日经一、云何迷心。谓所执异、所思异。○大乘入道章下、迷心不悟。一行尚不能依。宿业宿业、为作于前世善恶之业因也。○资持记上三之一、宿业所追。致使此生虚丧。障重、障、烦恼之异名。烦恼能障碍圣道。○大乘义章五本、能碍圣道。说以为障。不合得法。圣意难测。圣、至尊之谓。圣意、圣人之意也。○后汉书徐昉传、五经久远。圣意难明。○测、度量之也。房中思想、坐卧不安、直至五更。汉旧仪、夜漏起、中黄门持五夜、甲夜毕传乙夜、乙夜毕传丙夜、丙夜毕传丁夜、丁夜毕传戊夜、戊夜毕、是为五更。○颜氏家训卷下曰、或问一夜何故五更。更何所训。答曰、汉魏以来。谓为甲夜、乙夜、丙夜、丁夜、戊夜。又云、一鼓、二鼓、三鼓、四鼓、五鼓。亦云、一更、二更、三更、四更、五更。皆以五为节。祖已知神秀入门未得、入门未得、言尚未入门。不见自性。此指五祖平日见神秀不见自性而言。天明、祖唤卢供奉来。向南廊壁间绘画图相。忽见其偈。报言。此五祖见偈、与供奉言也。供奉却不用画。劳尔远来。经云、凡所有相、事物之相状表现于外而能想像于心者曰相。○大乘义章三本、诸法体状、谓之为相。皆是虚妄。六祖金刚经注、凡所有相皆是虚妄者、虚则不实。妄则不真。既不真实。相既非相。又云、非独佛身、相即无相。凡所有相、皆是虚妄。色身有相、故言虚妄。但留此偈、与人诵持。依此偈修、免堕恶道。大乘义章八末、地狱等报。为道所语。故名为道。故地持言。乘恶行往。名为恶道。○普照禅师修行决曰、且凭世间有为之善、亦可免三途苦轮。于天上人间得殊胜果报、受诸快乐。依此偈修、有大利益。六祖金刚经注、希求福利。得福虽多。而于识心见性。了无所得。传大士云、宝满三千界。齐易作福田。性成有漏业。终不离人天。令门人炷香炷香、焚香也。礼敬、礼拜恭敬也。○普贤行愿品、一者礼敬诸佛。尽诵此偈、即得见性。依此偈修、能享人天福报、此是实语。诵偈见性、此是五祖权辞。门人诵偈、皆叹善哉。善哉、称赞之辞。○智度论、欢喜赞言善哉善哉。祖三更唤秀入堂、问曰、偈是汝作否。秀言、实是秀作、不敢妄求祖位。望和尚慈悲、与乐名慈。拔苦名悲。○智度论二十七、大慈与一切众生乐。大悲拔一切众生苦。看弟子有少智慧否。少、些少也。祖曰、汝作此偈、未见本性、只到门外、未入门内。如此见解觅无上菩提、宝积经二十八、于无上菩提、坚固不退转。了不可得。黄檗传心法要下、问何处是菩提。师云、菩提无是处。佛亦不得菩提、众生亦不失菩提。不可以身得、不可以心求。一切众生、即菩提相。云、如何发菩提心。师云菩提无所得。你今但发无所得心、决定不得一法、即菩提心。菩提无住处、是故无有得者。故云、我于然灯佛所、无有少法可得、佛即与我授记。明知一切众生本是菩提、不应更得菩提。你今闻发菩提心、将谓一个心学取佛去、唯拟作佛。任你三祗劫修、亦祗得个报化佛、与你本源真性佛、有何交涉。无上菩提、须得言下识自本心、见自本性。传心法要下、达磨来此土至梁魏二国。祗有可大师一人、密信自心。言下便会即心是佛。身心俱无。是名大道。大道本来平等。所以深信含生同一真性。心性不异、即性即心。心不异性、名之为祖。所以云、认得心性时、可说不思议。○南阳慧忠国师语录、未审心之与性、为别不别。师曰、迷即别、悟即不别。曰、经云佛性是常。心是无常。今云不别何也。师曰、汝但依语而不依义。譬如寒月水结为冰。及至暖时、冰释为水。众生迷时、结性成心。众生悟时、释心成性。不生不灭、黄檗云、百种多知、不如无求最为第一。诸学道人。若欲得成佛、一切佛法、总不用学。但学无求无著。无求即心不生。无著即心不灭。不生不灭便是佛也。又曰、真心无相、不去不来。生时性亦不来。死时性亦不去。湛然圆寂、心境一如。于一切时中、自无始以来相续者、名一切时。念念念念、即刹那刹那也。凡物变化于极短之时间、若心念然者。○维摩方便品、是身如电。念念不住。○宝积经九十六、是身无量过患。微尘积集。生住异灭。念念迁流。自见。顿悟入道要门上、问身心以何为见。是眼见耳见鼻见及身心等见。答、见无如许种见。云、既无如许种见、复何见。答是自性见。何以故、为自性本来清净、湛然空寂、即于空寂体中能生此见。问、只如清净体尚不可得、此见从何而有。答、喻如明鉴中虽无像、能见一切像。何以故、为明鉴无心故。学人若心无所染、妄心不生、我所心灭、自然清净。以清净故、能生此见。万法总该万有事理之语也。法、自体之义。规则之义。万有之事理、一一有自体、具规则。故皆名法。无滞。六祖金刚经注云、一切万法、皆从心生。心无所生、法无所住。不住法者、谓照见身心法相空也。又云、心无所住、随处解脱。内外根尘、悉皆销殒。若一切无心、即无所住也。一真一切真。三藏法数四、无二曰一。不妄曰真。○一真指绝待真理而言。离虚妄谓之真。所谓真如也。真如即自性。念念自见性者。则一切皆离虚妄。故云一真一切真。○起信论、此真如体无有可遣。以一切法。悉皆真故。万境一切境界总名万境。自如如。六祖金刚经注、如者万物一如、不起分别。犹如一月当空、千波现影。影有现灭、月实自如。（影喻万境、月喻自性。）○顿悟入道要门论上、如如是不动义。○黄檗传心法要下、菩萨于诸见而不动。又曰、恒河沙者、佛说是沙、诸佛菩萨释梵诸天步履而过、沙亦不喜。牛羊虫蚁践踏而行、沙亦不怒。珍宝馨香、沙亦不贪。粪尿臭秽、沙亦不恶。此心即无心之心、离一切相。众生诸佛更无差别。但能无心、便是究竟。此即如如之一义也。如如之心、即是真实。离绝法之迷情虚妄、曰真实。○大乘义章二、法绝情妄为真实。若如是见、即是无上菩提之自性也。六祖金刚经注、学者悟明心地、能行无相无著之行、开发心中智慧光明、离诸尘劳妄念、共成无上菩提。当知此人负荷自性如来阿耨多罗三藐三菩提在于身内也。汝且去一两日思惟、更作一偈、将来吾看。将、持也。○诗、无将大车。汝偈若入得门、付汝衣法。神秀作礼而出。又经数日、作偈不成。心中恍惚、恍惚、见不真切也。俗谓记忆不真切而无定见曰恍惚。神思不安、犹如梦中、行坐不乐。复两日、有一童子玄应音义五、童子、是彼土八岁未冠者。童子总名。○智度论二、梵语鸠摩罗伽、秦言童子。○寄归传三、白衣诣比丘所、专诵佛典、求落发。号童子。○论语宪问篇、阙党童子疏、未冠者之称。于碓坊过、碓坊、舂米之小房也。唱诵其偈。惠能一闻、便知此偈未见本性。虽未蒙教授、早识大意。遂问童子曰、诵者何偈。童子曰、尔这獦獠不知。大师言、世人生死事大、欲得传付衣法、令门人作偈来看。若悟大意、即付衣法、为第六祖。神秀上座、于南廊壁上、书无相偈。大师令人皆诵、依此偈修、免堕恶道。依此偈修、有大利益。惠能曰、我亦要诵此、结来生缘。来生缘、来世之因缘也。○梁高僧传、永结来缘。上人、释氏要览上、增一经云、夫人处世、有过能自改者名上人。律、瓶沙王呼佛弟子为上人。○此上人指童子也。我此踏碓、八个余月、未曾行到堂前。望上人引至偈前礼拜。童子引至偈前礼拜。惠能曰、惠能不识字、传法正宗记六、初大鉴示为负薪之役、混一凡辈、自谓不议文字。及其以道稍顾、虽三藏教文俗间书传、引于言论、一一若素练习。发演圣道。解释经义。其无碍大辩、灏若江海、人不能得其涯矣。昔唐相始兴公张九龄方为童。其家人携拜大鉴。大鉴抚其顶曰、此奇童也。必为国器。其先知远见、皆若此类。孰谓其不识世俗文字乎。识者曰、此非不识文字也、示不识耳。正以其道非世俗文字语言之所及。盖有所表也。请上人为读。为、去声。时有江州江州、今湖北旧武昌府及江西省地。○一统志卷五十二、九江府禹贡荆扬二州之境。隋初废郡。后改州曰九江郡。唐复为九江。别驾、官名、为州刺史之佐吏。因从刺史行部别乘传车。故谓之别驾。后世通称通判为别驾。照汉制也。姓张、名日用、便高声读。惠能闻已、已、毕也。遂言、亦有一偈、望别驾为书。别驾言、汝亦作偈、其事希有。希有、事之甚少者。○嘉祥法华疏三、旷世所无。故言希有。惠能向别驾言、欲学无上菩提、不可轻于初学。初学、谓甫经求学、未克深造之人也。○圆觉经普眼章、当知菩萨。不重久习。不轻初学。何以故。一切觉故。○史记贾生传、雒阳之人。年少初学。下下人有上上智、此言最下之人、往往发生有最上之智识。上上人有没意智。言意智汩没也。○普灯录二十八。四个没意智汉、做处总无畔岸。○吴越春秋曰、兴之原利以没其意。注、没、溺也。○此言最上之人。往往埋没其智慧。若轻人、即有无量无边罪。无量、多大至不可以计量也。○摄大乘论释八、不可以譬类得知为无量。○无边、广大无边际也。○法华常不轻品曰、轻贱我故、二百亿劫常不值佛、不闻法、不见僧。千千劫于阿鼻地狱受大苦恼。别驾言、汝但诵偈。吾为汝书。汝若得法、先须度吾、度、渡也。渡过生死海而登涅槃岸也。勿忘此言。惠能偈曰、
菩提本无树。传灯录三、无树作非树。大藏一览。又作非树。○菩提注详上文觅无上菩提了不可得下。明镜亦非台。传灯录三、正宗记六、大藏一览、明镜皆作新镜。此言心镜亦无可磨形。实无方圆明暗之影。安有镜台之相。本来无一物。何处惹尘埃。卓立无依。灵灵不昧。如鸟飞空、而不住空。似鱼游水、而不滞水。从本以来、曾无所碍。○传灯录三、大藏一览、皆作何假拂尘埃。正宗记六、作何处有尘埃。光明藏、作争得染尘埃。会元一、正脉一、类聚八、悉如今偈。
书此偈已、徒众总惊。无不嗟讶。赞美而疑怪曰嗟讶。各相谓言、奇哉、不得以貌取人。史记、孔子曰、以貌取人、失之子羽。何得多时使他肉身菩萨。肉身菩萨、谓生身之菩萨也。以父母所生之身、而至菩萨深位之人也。○楞严经八、是清净人、修三摩地、父母肉身、不须天眼、自然观见十方世界。○缘起外记、求那跋陀罗三藏曰、后当有肉身菩萨于此授戒。又智药三藏自西竺国来。预志曰、后一百七十年。有肉身菩萨开演上乘、渡无量众。祖见众人惊怪、恐人损害、遂将鞋擦了偈、擦、音察。摩也。摩灭文字而泯众疑也。曰亦未见性。涅槃经、见佛性者、不名众生。不见佛性是名众生。众以为然。次日祖潜至碓坊、不使人见而至、曰潜至。见能腰石舂米、师坠腰石镌龙朔元年卢居士志八字。此石今存黄梅东禅。语曰、求道之人、为法忘躯、忘躯、不顾身命也。○大藏一览二、偈曰、求闻半偈舍全躯。○指月录四、初祖谓二祖曰、诸佛最初求道、为法忘形、汝今断臂吾前、求亦可在。当如是乎。乃问曰、米熟也未。惠能曰、米熟久矣、犹欠筛在。筛、师挨切、音衰。用具也。编竹为之。有孔。所以分别物质之粗细者。○又、用筛过物曰筛。○五祖以目前事试其行解熟否。六祖答以自所履践。祖以杖击碓三下而去。惠能即会祖意、会悟五祖之意也。三鼓入室、三鼓、夜十二时也。○法华经、著如来衣。入如来室。祖以袈裟遮围、袈裟、僧衣也。避青黄赤白黑之五正色。而用其他之杂色染之。其衣为长方形、而以诸小片割截而成者也。○行事钞下一、增一云、如来所著衣、名曰袈裟。○慧苑音义上、袈裟、具云迦逻沙曳。此云染色衣。西域俗人、皆著白色衣也。不令人见。为说金刚经、至应无所住而生其心、六祖金刚经注、众生之心、本无所住。因境来触、遂生其心。不知触境是空。将谓世法是实。便于境上住心。正犹猿猴捉月。病眼见花。一切万法、皆从心生。若悟真性、即无所住。无所住心、即是智慧、无诸烦恼。譬如太空、无有挂碍。有所住心、即是妄念。六尘竞起、譬如浮云往来不定。维摩经云、欲得净土、但净其心。随其心净、即佛土净。离却有无诸法。心如日轮、常在虚空、自然不照而照。岂不是省力的事。到此之时、无栖泊处、即是行诸佛路。便是应无所住而生其心。是你清净法身阿耨多罗三藐三菩提也。○传心法要卷上曰、你但离却有无诸法。心如日轮常在虚空。光明自然不照而照。不是省力底事。到此之时、无栖泊处、即是行诸佛行。便是应无所住而生其心。惠能言下大悟破无始之迷妄、开真实之知见、曰大悟。○观无量寿经、廓然大悟、得无生忍。一切万法宗镜录三、一切万法。至理虚玄。不离自性。遂启祖言、何期自性本自清净。明州布袋和尚有偈云、吾有一躯佛。世人皆不识。不塑亦不装。不雕亦不刻。无一滴灰泥。无一点彩色。人画画不成。贼偷偷不得。体相本自然。清净非拂拭。虽然是一躯。分身千百亿。何期自性本不生灭。六祖金刚经注、眼对色谓之见。耳对声谓之闻。见闻是根。色声是尘。色声未对之时、我性常见常闻、未曾暂灭。色声相对之时、我性未尝暂生。此是菩萨了悟真性活泼泼地、洞然同于太虚、所以不曾生灭。凡夫即被妄心所覆、随六尘转、即有生灭。故尘起即心起、尘灭即心灭。不知所起灭心、皆是妄念也。若见六尘起灭不生、即是菩提。案、菩提即自性也。何期自性本自具足。无欠少曰具足。○法华经、此大良药。色香美味、皆悉具足。○六祖金刚经注、性含万法。本自具足。应用遍知。一即一切。一切即一。去来自由。无所挂碍。此法上至诸佛。下至含识、本无欠少。是名具足相也。何期自性本无动摇。何期自性能生万法。传心法要上、此灵觉性、无始已来、与虚空同寿、未曾生、未曾灭、未曾有、未曾无、未曾秽、未曾净、未曾喧、未曾寂、未曾少、未曾老、无方所、无内外、无数量、无形相、无色象、无音声、不可觅、不可求、不可以智慧识。不可以言语取、不可以境物会、不可以功用到、诸佛菩萨、与一切蠢动含灵、同此大涅槃性。性即是心。心即是佛。佛即是法。祖知悟本性、谓惠能曰不识本心、顿悟入道要门上、问、其心似何物。答、其心不青不黄不赤不白、不长不短、不去不来、非垢非净、不生不灭。湛然常寂。此是本心形相也。亦是本身。本身者、即佛身也。学法无益。普照禅师修心决、不识自心是真佛。不识自性是真法。欲求法而远推诸圣。欲求佛而不观己心。若言心外有佛、性外有法。坚执此情、欲求佛道者、纵经尘劫、烧身炼臂、敲骨出髓、刺血写经、长坐不卧、一食卯齐、乃至转读一大藏教、修种种苦行、如蒸沙作饭、只益自劳尔。但识自心、恒沙法门、无量妙义、不求而得。故世尊云、普观一切众生。具有如来智慧德相。又云、一切众生、种种幻化、皆生如来圆觉妙心。是知离此心外。无佛可成。若识自本心、见自本性、即名丈夫、丈夫、勇健之人。勇修正道、而不退转修行者之称。又丈夫即指谓御丈夫言。为佛十号之一也。○大智度论二、问曰、女人佛亦化令得道、何以独言丈夫。答曰男尊女卑故。女从男故。男为事业主故。复次、女人有五碍、不得作转轮王、释天王、魔天王、梵天王、佛。佛以是故不说。复次、若言佛为女人谓御师、为不尊重。若说丈夫、一切都摄。譬如王来、不应独来。必有侍从。如是说丈夫、二根无根及女尽摄。以是故说丈夫。天人师、如来十号之一、天与人之教师、故名天人师。○智度论二、佛示导是应作是不应作、是善是不善。是人依教行不舍道法、得烦恼解脱报、是名天人师。问曰、佛能度龙神等堕余道中生者、何独言天人师。答曰、度余道生者少、度天人中生者多。如白色人、虽有黑黡子、不名黑人。黑少故。复次、人中结使薄。厌心易得。天中智慧利。以是故、二处易得道。余道中不尔。复次、言天则摄一切天。言人则摄一切地上生者、何以故、天上则天大、地上则人大。是故说天则天上尽摄、说人则地上尽摄。复次、人中得受戒律仪、见谛道思惟道及诸道果。或有人言余道中不得。或有人言多少得。天人中易得多得。以是故、佛为天人师。复次、人中行乐因多。天中乐报多。善法是乐因。乐是善法报。余道中因报少、以是故、佛为天人师。佛。六祖金刚经注、诸学者各见自性无相之理、得见本源自心是佛、当知此人功德、无有边际、不可称量也。心佛颂云、佛即心兮心即佛。心佛从来皆妄物。若知无佛复无心。始是真如法身佛。佛佛佛。没模样。一颗圆光入万象。无体之体即真体。无相之相即实相。非色非空非不空。不动不静不来往。无异无同无有无。难取难舍难指望。内外圆明到处通。一佛国在一沙中。一粒沙含大千界。一个身心万个同。知之须会无心法。不染不净为净业。善恶千端无有无。便是南无大迦叶。○黄檗传心法要上、唯直下顿了自心本来是佛。无一法可得、无一行可修、此是无上道。此是真如佛。学道人祗怕一念有、即与道隔矣。念念无相、念念无为、即是佛。学道人若欲得成佛、一切佛法总不用学、唯学无求无著。无求即心不生、无著即心不灭。不生不灭即是佛。八万四千法门、对八万四千烦恼。祗是教化接引门。本无一切法。离即是法、知离者是佛。三更受法、三更、丙夜也。○法、见前注。人尽不知、便传顿教、顿悟之教、使速疾成佛果也。○笔削记一、一直而谈、更无委曲、不历阶渐、唯指本源、故称为顿。○修心诀、顿悟者、凡夫迷时、四大为身、妄想为心。不知自性是真法身。不知自己灵知是真佛。心外觅佛、波波浪走。忽被善知识、指尔入路。一念回光。见自本性、而此性地、原无烦恼。无漏智性、本是具足。即与诸佛、分毫不殊。故云顿悟也。及衣钵。衣与钵二物、为僧资物之最重大者。禅家以道授受、亦曰授受衣钵。○辅行一之一、预厕禅门、衣钵传授者盈耳。○禅宗颂古联珠通集第七、死心新曾有偈云、六祖当年不丈夫。倩人书壁自涂糊。明明有偈言无物。却受他家一钵盂。云、汝为第六代祖。善自护念。护念、保护与忆念也。○嘉祥法华义疏九、令外恶不侵为护。内善得生为念。广度有情、有情、为有情识者。有爱情者、总名动物也。○唯识述记一本、梵言萨埵、此言有情。有情识故。又、情者爱也。能有爱生故。流布谓流传也、○南史、时有文章。随即毁弃。不令流布。将来、文选四十二、魏文帝与钟大理书曰、流声将来。无令断绝。听吾偈曰、
有情来下种。六十华严经、下佛种子于众生田、生此觉芽、是故能令佛宝不断。凡有情、一预法会、不能无下种得果之益。因地因地者、因下种之地也。果十住毗婆裟论十二、果者从因有。事成名为果。还生。无情亦无种。无性亦无生。前二句、譬如众生下种于田。是当渐生觉芽、而生佛果。后二句、言无情如木石之类、则无佛性。既不下种子于田、则无生佛果之望。
祖复曰、昔达磨大师、岭南丛述曰、菩提达摩大师者、南天竺国香至王第三子也。姓刹帝利。本名菩提多罗。后遇二十七祖般若多罗、至本国受王供养。知师密迹。谓曰、汝于诸法、已得通量。夫达摩者、通大之义也。宜名达摩。因改号菩提达摩。（五灯会元）师心念震旦缘熟、行化时、至泛重溟、凡三周寒暑、达于南海。实梁普通八年丁未岁九月二十一日也。广州刺史萧昂、具主礼迎接。表闻武帝已、览奏、遗使齐诏迎请。十月一日至金陵。（传灯录）后隐于嵩山少林寺。遇毒而卒、其年魏使宋云、于葱岭回、见之。门徒发其墓、但有衣履而已。（旧唐书）初来此土、人未之信。诗、小雅、庶民弗信。故传此衣、以为信体、禅源诸诠上、六代师资、传受禅法、皆云内授密语、外传信衣。衣法相资、以为符印。曹溪以后、不闻此事。代代相承。法则以心传心、血脉论、三界兴起。同归一心。前佛后佛。以心传心。不立文字。○黄檗曰、不得一法、名为传心。若了此心、即是无心无法。云、若无心无法、云何名传。师云、汝闻道传心、将谓有可得也。所以祖师云、认得心性时、可说不思议。了了无所得、得时不说知。皆令自悟自解。自悟者、依本觉之内熏。不依他教。自然开悟。○解、晓悟也。○礼、相说以解。自古佛佛惟传本体、佛佛者、前佛后佛也。○本体、诸法之根本自性也。○大日经七、一身与二身乃至无量身、同入本体。师师密付本心。传心法要下、从上祖师、唯传一心。更无二法。指心是佛、顿超等妙二觉之表。决定不流至第二念、始似入我宗门。衣为争端、左传昭公传曰、郑铸刑书。叔向曰、民知争端矣。止汝勿传。若传此衣、命如悬丝。命者、支持暖与识。而为生物之元者。○俱舍论五、命根体即寿。能持暖及识。○后汉书八十一、孙福言茂曰、臣为贼所围。命如丝发。汝须速去、恐人害汝。惠能启曰、向甚处去。甚、何也。○姜夔词、甚曰归来。梅花零乱春夜。祖云、逢怀则止。怀即怀集、县名。明清皆属广西梧州府。今属广西苍梧道。遇会则藏。会、即四会、县名。明清皆属广东肇庆府。今属广东粤海道。○会元一、六祖章曰、后传衣法。今隐于怀集四会之间。正宗记、及传灯录同。惠能三更、领领、受也。得衣钵。云、能本是南中人。肇庆府新兴县、禹贡扬州之南境。秦为南海郡地。六祖新兴人、故云南中人。犹言岭南人也。素不知此山路、如何出得江口。五祖言、汝不须忧。吾自送汝。祖相送直至九江驿。驿、音亦。清会典、腹地为驿、军报所设为站。皆为交通递送之用。○大明一统志五十二、九江驿即九江府浔阳驿也。祖令上船、五祖把橹橹、行舟之具。所以拨水而使之前进者也。通作橹。自摇。惠能言、请和尚坐、弟子合摇橹。祖云、合是吾渡汝。合、应也。惠能曰、迷时师度。度、与渡通。悟了自度。自度者、先度自身。渡生死海至涅槃□也。度名虽一、用处不同。惠能生在边方、语音不正。蒙师传法、今已得悟、只合自性自度。唐释慧海云、众生自度。佛不能度。若佛能度众生时、过去诸佛、如微尘数、一切众生、总应度尽。何故我等至今、流浪生死、不得成佛。当知众生自度。佛不能度。见顿悟入道要门论卷上。祖云、如是如是。胜鬘宝窟上本、印述之辞。如是如是、诚如圣教。如是如是、如汝所说。以后佛法、此佛法指达摩所传之禅宗而言。唐圭峰禅师曰、诸宗始祖、即是释迦。经是佛语。禅是佛意。诸佛心口、必不相违。诸祖相承。根本是佛亲付。达磨受法天竺、躬至中华。见此方学人、多未得法、唯以名数为解、事相为行。欲令知月不在指、法是我心。故但以心传心、不立文字。由汝大行。汝去三年、吾方逝世。传灯录三、忍大师既付衣法。复经四载。至上元二年逝。寿七十有四。正宗记、会元等亦同。汝今好去。努力向南。努力、勉力也。○文选二十七、少壮不努力。老大徒伤悲。○南史王僧虔传、况吾不能为汝荫。正宜各自努力耳。不宜速说。佛法难起。惠能辞违祖已、发足南行。两月中间、至大庚岭。大庚岭、在江西大庚县南。与广东南雄县分界。一名台岭。亦名庚岭。为五岭之一。当赣粤之要冲。极险峻。○原注、五祖归、数日不上堂。众疑。诣问曰、和尚少病少恼否。曰、病即无、衣法已南矣。问谁人传授。曰、能者得之。众乃知焉。逐后即追逐于后者。数百人来。欲夺衣钵。一僧俗姓陈、名惠明。传灯录四、袁州蒙山道明禅师者、鄱阳人、陈宜帝之裔孙也。国亡、落于民间。以其王孙、尝有署、因有将军之号。少于永昌寺出家。慕道颇切。往依五祖法会。极意研寻。初无解悟。及闻五祖密付衣法与卢行者。即率同意数十人、蹑踪追逐。至大庚岭、师最先见。余辈未及云云。又见宋高僧传八、五灯会元二。先是四品将军。品、官之阶级也。旧官制一品至九品、所以别爵秩之高卑也。○将军古无专官、惟为将兵者之通称。性行粗糙。粗与粗通。不精也。糙、音操。米谷杂也。○沩山警策曰、未闻佛教、一向情存粗糙。极意参寻、极意、尽意也。○史记乐书、李斯曰、放弃诗书、极意声色。○参、参究也。寻、追寻也。○韩愈诗、由来钝騃寡参寻。为众人先。趁及惠能。趁、耻印切、音释。逐也、自后追及之也。○陆机赋、舞者趁节以披袂。惠能掷掷、直只切、音郑。下衣钵于石上、曰、此衣表信、表、明也。○礼、君子表微。○一统志八十、南雄府有放钵石在云封寺。石高数尺。相传唐时卢能放钵其上。宋章得象诗、石上曾经转钵盂。山边南北路崎岖。行人见石空嗟叹。还识西来意也无。可力争耶。力争、以力相争也。○左传、臣不心竞而力争。能隐草莽中、草莽、犹言草茅也。惠明至、提掇不动。掇、音咄。拾取也。○传灯录作举之如山不动。正宗记作举其衣钵、不能动。乃唤云、唤呼也。行者行者、有发而依止僧寺曰行者。我为法来、不为衣来。惠能遂出、盘坐石上。盘坐、盘膝而坐。即趺坐也。惠明作礼云、望行者为我说法。惠能云、汝既为法而来、可屏息诸缘。屏、逐也。息、止也。诸缘者、色香等百种之世相、皆为我心识之所攀缘者之谓也。○传灯录三、达磨章云、师初居少林寺九年。为二祖说法。曰、外息诸缘。内心无喘。心如墙壁。可以入道。○唐释慧海云、万缘具绝者、即一切法性空是也。法性空者、即一切处无心是。勿生一念。慧海云、无念者、一切处无心是。无一切境界。无余思求是。对诸境色、永无起动、是即无念。○黄檗云、一念不起、即十八界空。即身便是菩提华果。即心便是灵智。吾为汝说。明良久。良久、谓历时极久也。○列子、良久告退。惠能云、不思善、不思恶、绝善恶之思想也。○传心法要下、问如何是出三界。师云、善恶都莫思量。当处便出三界。正与么时、犹言即此时也。祖庭事苑一、与么、指辞也。审辞也。问辞也。那个那个、俗语、指不思善不思恶而言。是明上座上座、僧人之尊称。在最高之位者。本来面目。○本来面目、犹言自己之本分也。○传习录。不思善不思恶时、认本来面目。○修心诀、诸法如梦、亦如幻化。故妄念本寂、尘境本空。诸法皆空之处、灵知不昧。即此空寂灵知之心、是汝本来面目。亦是三世诸佛、历代祖师、天下善知识、密密相传底法印也。若悟此心、真所谓不践阶梯、径登佛地。步步超三界。归家顿绝疑。惠明言下大悟。复问云、上来上来、从上代祖师以来也。密语密意外、密语、以密意而说之语也。○涅槃经九、如来密语、甚深难解。○秘藏记、密语者、凡夫二乘不能知。○密意、于佛意有所隐藏而不显了真实说之也。○观经玄义分、佛密意弘深。还更有密意否。惠能云、与汝说者、即非密也。汝若返照、返照者、犹言鉴于前事、而穷明自性之本源也。○止观二、以无住著智、返照观察也。密在汝边。林子三教正宗统论、亦惟在于自性自悟尔。明曰、惠明虽在黄梅、实未省自己面目。自己面目、即本来面目。今蒙指示、如人饮水、冷暖自知。达磨血脉论、道元圆成、不用修证。道非声色、微妙难见。如人饮水、冷暖自知、不可向人说也。唯有如来能知。今行者即惠明师也。惠能曰、汝若如是、吾与汝同师黄梅。善自护持。护持、保护之意。明又问、惠明今后向甚处去。惠能曰、逢袁则止、遇蒙则居。传灯录、明遂独往卢山布水台。经三载后。始往袁州蒙山。大唱玄化。○指月录四、后明居袁州蒙山。○一统志五十七、江西袁州府。禹贡扬州之域。隋于宜春县置袁州、因袁山名也。明礼辞。原注、明回至岭下、谓趁众曰、向陟崔嵬、竟无踪迹、当别道寻之。趁众咸以为然。惠明后改道明、避师上字。○传灯录四、初名惠明。以避师上字。故名道明也。惠能后至曹溪、大清一统志三百四十一、曹溪在曲江县东南五十里、源出县界狗耳岭、西流三十里、合溱水。以土人曹叔良舍宅为寺、故名。又被恶人寻逐。乃于四会、四会、详上遇会则藏注。避难猎人队中、凡经一十五载、时与猎人随宜说法。维摩经、维摩诘因以身疾广为说法。○法华经、众圣之王、说法教化。○法华方便品二、诸佛随宜说法。注曰、佛道随三种机。以方便说、故云随宜。猎人常令守纲。纲、佃渔之具。所以罗鸟取鱼者。每见生命、尽放之。每至饭时、以菜寄煮肉锅。或问。则对曰、但吃肉边菜。一日思惟、时当弘法。弘法、弘正法也。○无量寿经上、弘宣正法。不可终遁。遁、音钝。隐没而不出也。言不可永为潜居。遂出至广州法性寺。广州、三国吴置。今广东广西二省。除旧廉州琼州两府外、皆其地。治番禺。隋时州废。唐复置。元为广州路。明改府。清因之为省治。民国废府。今番禺县即旧治也。○一统志七十九、在府城内西北。旧为乾明法性二寺。宋合为一。亦改法性寺也。值印宗法师传灯录五、广州法性寺印宗和尚者。吴郡人。姓印氏。从师出家。精涅槃大部。唐咸亨元年。抵京师。敕居大敬爱寺。固辞。往蕲州谒忍大师、后于广州法性寺、讲涅槃经。遇六祖能大师、始悟支理。以能为传法师。讲涅槃经。僧史略、僧讲、自朱士行魏代讲道行经始也。○涅槃经、有南北二译本、南本三十六卷。北本四十卷。详后。时有风吹旛动。旛之有长帛下垂者曰旛。为祈福而立之法物也。一僧曰风动、一僧曰旛动、议论不已。惠能进曰、不是风动、不是旛动、仁者心动。法华经序品、四众龙神、瞻察仁者。中庸、仁者人也。○生一念曰心动。○言仁者心动、打破偏见、令入得此宗也。○五灯会元一、十八祖伽耶舍多尊者、闻风吹铃声。十七祖问曰、铃鸣耶、风鸣耶。舍多曰、非风铃鸣、我心鸣耳。○指月录四、琅琊觉云、不是风兮不是幡。多口阇黎莫可诠。若将巧语求玄会。特地千山隔万山。大沩智云、风幡不动人心动。直指分明休懵懂。若将知见巧商量。大似梦中加说梦。○禅宗颂古联珠通集第七、佛心才云、指出风幡俱不是。直言心动亦还非。夜来一片寒溪月。照破侬家旧翠微。一众骇骇、音蟹、惊起也。然。印宗延至上席。上席、坐中之第一位也。征征、音征、求也。诘诘、音吉问也。奥义。宋史蔡元定传、讲论诸经奥义。见惠能言简理当、不由文字。文字、表诠义理之具也。○维摩经观众生品、言语文字、皆解脱相。○顿悟入道要门下、得意者、越于浮言。悟理者、超于文字。法过语言文字、何向数句中求。是以发菩提者、得意而忘言、悟理而遗教。亦犹得鱼忘筌、得兔忘蹄也。宗云、行者定非常人。久闻黄梅衣法南来。莫是行者否。惠能曰、不敢。传灯录五、南阳慧忠章、师问大耳三藏曰、汝得他心通耶。对曰不敢。宗于是作礼。告请传来衣钵、出示大众。宗复问曰、黄梅付嘱、如何指授。惠能曰、指授即无。林子三教正宗统论、惟论见性、斯其为指授也大矣。惟论见性。血脉论、若欲见佛。须是见性。性即是佛。若不见性。念佛诵经。持斋持戒。亦无益处。○黄檗传心法要云、即心是佛。上至诸佛、下至蠢动含灵、皆有佛性、同一心体。所以达摩从西天来、唯传一心法。直指一切众生本来是佛、不假修行。但如今识取自心、见自本性。更莫别求。不论禅定唐释宗密禅源诠云、禅是天竺之语。具云禅那。中华翻为思惟修。亦名静虑。皆定慧之通称也。源者。是一切众生本觉真性。亦名佛性。亦名心地。悟之名慧。修之名定。又曰、若顿悟自心。本来清净。元无烦恼。无漏智性、本自具足。此心即佛。毕竟无异。依此而修者、是最上乘禅。亦名如来清净禅。亦名一行三昧。亦名真如三昧。此是一切三昧根本。若能念念修习。自然渐得百千三昧。达摩门下展转相传者、是此禅也。○按据此则知顿悟自心、即是见性、即是禅定。非见性之外、别有禅定。解脱。解脱者、离缚而得自在之义。即解惑业之系缚、脱三界之苦果也。○注维摩经一、肇曰、纵任无碍、尘累不能拘、解脱也。唯识述记一本、解谓离缚、脱谓自在。○唐释慧海入道要门论下、曰、云何得作佛去。师曰、不用舍众生心、但莫污染自性。经云、心佛及众生。是三无差别。曰、若如是解者、得解脱否。师曰、本自无缚。不用求解。○案据此则知自心即佛。自心即自性。莫污染自性、即是解脱。非见性之外、别有解脱也。宗曰、何不论禅定解脱。惠曰、为是二法、一为见性。一为禅定解脱。故曰二法。不是佛法。佛法是不二之法。祗论见性。不论禅定解脱即是不二之法。盖见性即是禅定解脱、禅定解脱即是见性。故繁言之则为三。简言之则为一。试以唐释慧海之言证之。慧海曰、欲修何法、即得解脱。答、唯有顿悟一门、即得解脱。云何为顿悟。答、顿者、顿除妄念。悟者、悟无所得。问、从何而修。答、从根本修。云何从根本修。答、心为根本。云何知心为根本。答、楞伽经云、心生即种种法生。心灭即种种法灭。维摩经云、欲得净土。当净其心。随其心净。即佛土净。遗教经云、但制心一处。无事不办。经云、圣人求心不求佛。愚人求佛不求心。智人调心不调身。愚人调身不调心。佛名经云、罪从心生。还从心灭。故知善恶一切。皆由自心。所以心、根本也。若求解脱者。先须识根本。若不达此理。虚费功劳。于外相求。无有是处。禅门经云、于外相求。虽经劫数、终不能成。于内觉观。如一念顷、即证菩提。问、夫修根本、以何法修。答、惟坐禅、禅定即得。禅门经云、求佛圣智。要即禅定。若无禅定。念想喧动。坏其善根。问、云何为禅。云何为定。答、妄念不生为禅。坐见本性为定。本性者、是汝无生心。定者、对境无心。八风不能动。八风者、利、衰、毁、誉、称、讥、苦、乐、是名八风。若得如是定者。虽是凡夫。即入佛位。何以故。菩萨戒经云、众生受佛戒、即入诸佛位。得如是者、即名解脱。○有一居士问二祖曰、今见和尚、已知是僧。未审何名佛法。祖曰、是心是佛。是心是法。法佛无二。僧宝亦然。士曰、今日始知罪性不在内、不在外、不在中间。如其心然。佛法无二也。宗又问、如何是佛法不二之法。惠能曰、法师讲涅槃经、明佛性是佛法不二之法。如高贵德王菩萨白佛言、高贵德王菩萨、为光明遍照高贵德王菩萨之略名。○北凉天竺三藏昙无谶所译大般涅槃经之第二十一至二十六卷、即高贵德王菩萨品。犯四重禁、四重禁又名四重罪。亦即四波罗夷罪也。一淫戒、二盗戒、三杀人戒、四大妄语戒。广如梵纲经心地品中说。作五逆罪、五逆罪、五逆之罪恶也。○阿阇世王问五逆经、有五逆罪、若族姓子、族姓女、为此五不救罪者、必入地狱不疑。云何为五。谓杀父、杀母、害阿罗汉、斗乱众僧、起恶意于如来所。及一阐阐、音穿。提等、无成佛性者、名一阐提。译作不信、为不信佛法之义。○涅槃经五、无信之人、名一阐提。一阐提者、名不可治。又十九、一阐提者、不信因果、无有惭愧、不信业报、不见现在及未来世、不亲善友、不随诸佛所说教戒、如是之人、名一阐提。诸佛世尊所不能治。当断善根佛性否。身口意三业之善坚固而不可拔者、名根。又、善能生妙果、故亦名根。○维摩经菩萨行品、不惜躯命、种诸善根。注、什曰、谓坚固善心、深不可拔、乃名根也。○黄檗曰、言阐提者。信不具也。一切六道众生乃至二乘、不信有佛果、皆谓之断善根阐提。○大涅槃经二十二、光明遍照高贵德王菩萨摩诃萨白佛言、世尊、若犯重禁谤方等经作五逆罪一阐提等有佛性者、是等云何复堕地狱。世尊、若使是等有佛性者、云何复言无常乐我净。世尊、若断善根名一阐提者、断善根时所有佛性、云何不断。佛性若断、云何复言常乐我净。如其不断、何故名为一阐提耶。佛言、善根有二、一者常、二者无常。佛性非常非无常、是故不断、大涅槃经二十二、善男子、善根有二种、一者内、二者外。佛性非内非外。以是义故、佛性不断。复有二种、一者有漏、二者无漏。佛性非有漏非无漏、是故不断。复有二种、一者常、二者无常。佛性非常非无常、是故不断。名为不二。一者善、菩萨璎珞经、顺于理为善。有五善十善之别。俱见法界次第上之下、俱舍论十六。二者不善、不善者、违于理而损害现世及未来世、如五逆十恶是也。○胜鬘宝窟上末、十恶破戒违理、名为不善。○案、善不善说、六祖因佛言善根有二、故推广说之。佛性非善非不善、是名不二。蕴之与界、蕴、旧译名阴。荫覆之义。色心之法、荫覆真理之谓。新释名蕴。积集之义。色心之法、大小前后等积集而成自体之谓。○蕴、五蕴也。亦名五阴。即色受想行识。○顿悟入道要门上、问、何名五阴等。答、对色染色、随色受生、名为色阴。为领纳入八风、好集邪信、即随领受中生、名为受阴。迷心取想、随想受生、名为想阴。结集诸行、随行受生、名为行阴。于平等体、妄起分别、系著虚识受生、名为识阴。故云五阴。○界、即十八界。眼耳鼻舌身意为六根内界。色声香味触法为六尘外界。眼识耳识鼻识舌识身识意识为六识中界。见教乘法数。凡夫见二。止观一、凡者常也。○法华经、凡夫识浅、深著五欲。○佛性论、凡夫以身见为性。○大威德陀罗尼经、于生死迷惑流转、住不正道、故名凡夫。○楞伽经一、雷庵集注、愚夫妄相、故说为二。圣人体达、故离有无。智者了达、智者、有智慧之人也。○法华经药草喻品、我是一切智者。○了悟事理而通达之者、名了达。○法华经提婆品、深入禅定、了达诸法。其性无二。传心法要下、你但知一念不受、即是无受身。一念不想、即是无想身。决定不迁流造作、即是无行身。莫思量卜度分别、即是无识身。又云、一念不起、即十八界空、即身便是菩提华果、即心便是灵智、亦云灵台。○案据此即知无念则五蕴空十八界空。故蕴之与界、无二无别。无二之性、即是佛性。印宗闻说、欢喜合掌、合掌者、合左右掌、合十指以表吾心专一之敬礼法。○观音义疏上、合掌者、此方以拱手为恭、外国以合掌为敬。手本二边、今合为一、表不敢散诞、专至一心。一心相当故、以此表敬也。○法苑二十八、若指合其掌不合者。良由心慢而情散故也。必须指掌相著。不令虚也。言某甲史记、某子甲何为不来乎。○魏略、许攸呼太祖小字曰。某甲、卿不得我、不得冀州也。讲经、讲经、讲说经典也。犹如瓦砾。瓦砾、瓦片与小石、喻其毫不贵重也。○北史李安世传、圣朝不贵金玉、所以同于瓦砾。仁者论义、世说、隐几安坐、读书论义自若。犹如真金。莲池大师云、六祖既受黄梅心印、隐
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:24:12-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
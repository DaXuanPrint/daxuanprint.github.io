<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="朝鲜寺刹史料凡例,朝鲜寺刹史料目次,朝鲜寺刹史料上,朝鲜寺刹史料下,朝鲜寺刹史料卷末附记,朝鲜寺刹史料全文在线阅读,朝鲜寺刹史料全文在线下载,大玄古籍书库">
<meta name="description" content="朝鲜寺刹史料，两卷，撰人不详。大藏经补编。第31册_朝鲜寺刹史料_全文在线阅读_朝鲜寺刹史料_全文在线下载_大玄古籍书库">
<title>朝鲜寺刹史料_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">朝鲜寺刹史料</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]336470</span> <br/>
          说明： <span class="inputVal" id="bkdec">朝鲜寺刹史料，两卷，撰人不详。大藏经补编 第31册</span> <br/>
          封面： <span class="inputVal" id="bkimg">Z_2484.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]朝鲜寺刹史料
[book_author]佚名
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]336470
[book_dec]朝鲜寺刹史料，两卷，撰人不详。大藏经补编 第31册
[book_img]Z_2484.jpg


[book_title]朝鲜寺刹史料凡例
朝鲜の寺刹は新罗高勾丽百济三国鼎立の时より高丽朝の时代まてに多く建设せうれ当时人心を感化い政治を稗补いたろ历史を有すうも从来其の史籍の备はうさろは夙に识者の遗憾シすろ所なり本书は即ち其の遗缺を补ひ他日寺刹史を修ちろ资料シいて之を采辑せるものなり。
朝鲜の寺刹を庄严すろ堂塔伽蓝は啻に历史の证徵シこて价值あるのろなうす古代に於ける美术工艺上の智识を集中せろ遗物シこて价值あるこシは夙に识者の认むる所なれは本书は或る塲合に於て朝鲜古代美术の说明书たるこごを疑はす。
本书は各寺刹に现存する碑文扁额其の他古文书类を采辑せシものなれは文体一样なうす且つ碑文古文书の中には新罗薛聪の创意に系る吏读（汉字を以て方言を记せるもの）の用语を插入せるものありて难解不读のものありご虽都て原文を存い敢て之ふ改めす。
碑文扁额中磨灭剥落こて字体の知れさるものは△印を附こ或は以下阙畧ご标记こ以て脱字にあうさるこごを明かにせり。
各道府郡より送附に系る本书の材料中临写の误谬ご认むるものなきにあうすご虽一々之を照会こて核查を求むるに遑あうるさを以て检校厘正は都て他日に让るこそ，せり
本书编纂の业は明治四十三年八月材料采集に着手こ明治四十四年三月までに蒐辑こたるものを查理こて之を印刷に附せり。
寺刹史料の采集は仍ほ之を继续こ他年を期こて大成せむとす。
明治四十四年四月三日
编者　识す

[book_title]朝鲜寺刹史料目次
京几道之部  　　　一
五冠山大华严灵通寺大觉国师碑  　　　一
大兴寺事蹟碑  　　一〇
天磨山观音寺重建碑  　　一二
开国寺重修记  　　一四
白云山内院寺事迹  　　一七
舍那寺碑文  　　二三
弥智山润笔庵记  　　二五
弥智山龙门寺正智国师碑  　　二七
云岳悬灯寺事蹟  　　三二
龙珠寺事蹟  　　四〇
月澄山心腹寺碑  　　六二
三圣山三幕寺事蹟  　　六三
三圣山虎压寺法堂新造悬板文  　　六六
七贤山七长寺事实记  　　六七
七贤山七长寺白莲庵重修记  　　七五
凤尾山报恩寺重修事蹟  　　七九
神勒寺重修记  　　八二
石南寺御笔教旨  　　八四
华藏寺记  　　八五
华藏寺改创记  　　九一
冠岳山恋主台罗汉法堂重修志  　一〇八
观音寺重修记  　一〇九
津宽寺事蹟  　一〇九
奉恩寺南湖大律师碑  　一一〇
圆证国师塔铭  　一一三
忠清北道之部  　一二〇
俗离山法住寺慈净国尊碑  　一二〇
俗离山法住寺碧嵓大师碑  　一二三
俗离山法住寺世尊舍利塔碑  　一二六
俗离山大法住寺之来历  　一二七
俗离山事实  　一二八
俗离山法住寺判下完文节目  　一二九
俗离山法住寺判下完文节目  　一三五
雉岳山白莲寺重创记  　一四二
公静山上庵寺重修记  　一四七
宝盖山觉渊寺三世如来及观音改金记  　一四八
重华寺大雄殿重修记  　一五〇
天摩山重华寺大雄殿重修记  　一五一
菩萨寺碑  　一五三
城辅国寺重建记  　一五五
安心寺碑  　一五六
青莲庵重剏记  　一五八
圆通庵重修记  　一五九
全罗南道之部  　一六一
白岩山净土寺事蹟  　一六一
白岩寺转藏法会堂司榜  　一七五
僧录司贴传书  　一七六
元晓庵重建记  　一八七
智异山双谿寺真鉴禅师碑  　一九〇
中峯山竹林寺事蹟  　一九八
道诜国师实录  　二〇二
母岳山佛甲寺古蹟  　二一三
灵鹫山兴国寺事蹟  　二二八
佛护寺创建主元祯国师颠末事蹟  　二三〇
圣德山观音寺事蹟  　二四四
赐国一都大禅师碧岩碑  　二四八
糠山寺无量殿悬板  　二五二
佛护寺记  　二五七
日封庵记  　二五九
龙泉寺大雄殿悬板丹青记  　二六一
佛甲寺创设由绪  　二六二
佛法通韩後一百六十年至百济圣王时渡于日本  　二六三
神德庵重新记  　二六四
吉祥庵罗汉殿遗蹟重修记  　二六五
泰安寺悬板  　二六七
华严寺ニ关スル事蹟  　二六八
大乘禅宗曹溪山修碑社重创记  　二七四
曹溪山仙岩寺事蹟  　二八一
曹溪山仙岩寺重修碑  　二八八
开云山桐华寺重剏记  　二九〇
香林寺重修记  　二九三
云动山道诜庵重创记  　二九五
八影[木*咢]伽寺事蹟碑  　二九七
[木*咢]伽寺始创前後檀越录  　三〇三
暮岳山中兴寺修道庵佛粮记  　三〇四
天凤山大原寺记  　三〇六
万德山白莲寺  　三〇七
海南大兴寺事蹟碑铭  　三〇八
西大师畵像堂铭  　三一四
表忠祠屋碑阁重建记  　三一六
表忠祠剏建记  　三一七
西山大师行录  　三二〇
西山大师碑  　三二三
建祠事蹟碑铭  　三二七
表忠祠上梁文  　三二八
表忠祠重移旧址记  　三三一
大雄殿重剏上梁文  　三三三
大雄殿重修记  　三三五
双溪寺十王毁重修记  　三三六
月出山道岬寺道诜国师守眉大师碑  　三三九
双峯寺剏建碑  　三四七
万渊寺悬板书  　三五一
开天寺重修上梁文  　三五二
开天寺重建序  　三五五
庆尚北道之部  　三五六
东虎踞山云门寺事蹟  　三五六
普照国师手植银杏树偈  　三六四
大寂寺初创记文  　三六五
内延山宝镜寺金堂塔记  　三六六
宝镜寺圆真国师碑  　三七〇
内延山宝镜寺事蹟  　三七五
陈月寺板上书蹟  　三七八
陈月寺法堂心远阁七如来绘畵丹青记  　三七九
鹤驾山陈月寺凝香阁构盖瓦记  　三八〇
鹤驾山陈月寺法堂佛像记  　三八二
盘龙寺记  　三八三
佛灵山双溪寺定慧大师碑  　三八四
青岩寺重修记  　三八六
法住寺重修悬板记  　三八七
浮石寺  　三八九
草庵寺  　三八九
直指寺事蹟碑铭  　三九一
石庄严龙头龟床  　三九二
庄陆寺佛像改金记  　三九三
桐华寺  　三九四
[禾*巴]溪寺  　三九七
南地藏寺  　三九八
龙渊寺事蹟  　四〇三
释迦如来浮屠碑铭  　四〇六
龙渊寺重修碑序  　四〇八
富贵寺扁额  　四一一
真佛庵重修记  　四一二
修道寺重建记  　四一三
水泰寺法堂重创记  　四一五
华山麟角寺讲说楼重修记  　四一六
架山天主寺前摠摄有功碑阁记  　四一七
佛国寺大雄殿重创丹雘记  　四一八
栢栗寺重修记  　四二〇
冷山桃李寺阿度和尚事蹟碑  　四二三
新剏罗汉殿重修圣像记文  　四二六
七星阁  　四二七
道成庵  　四三二
道成庵重修记  　四三二
消灾寺  　四三三
大见寺  　四三五
天柱山北长寺重修记  　四三五
渊岳山甲长庵重修记  　四三六
东海寺记  　四三九
吾鱼寺  　四四〇
云梯山檀越发愿碑文  　四四三
迎日云梯得吾鱼寺事迹  　四四四
大乘寺沿革  　四四六
金龙寺事蹟记  　四四八
养真庵重剏记  　四五〇
华藏庵重剏记  　四五一
华藏庵重修记  　四五二
护寺感恩记  　四五三
银海寺重建记  　四五四
银海寺沿革辨  　四五八
碑阁献沓守护记  　四六一
丙子甲献纳有功记  　四六二
郡守金公护寺感恩记  　四六五
锺阁丹序文  　四六五
银海寺古蹟调  　四六六
百兴庵书蹟刊板  　四六八
寄寄庵剏建原因来历  　四六九
妙峯庵原因来历书蹟  　四六九
中庵原因来历书蹟  　四七〇
银海寺百兴庵重剏记  　四七二
禅教两宗正事华严大讲主影波大师碑铭  　四七三
弧云寺记  　四七八
云水庵记  　四七九
涵弘禅师碑阁文  　四八一
天灯山云岚寺法堂重修记  　四八五
寮舍重修记  　四八六
佛像改金後佛帧兼丹艧记  　四八七
船放山持宝寺佛事事蹟记  　四八八
金城山水净寺  　四九一
住月山住月庵  　四九二
庆尚南道之部  　四九二
仙岩寺重修记  　四九二
伽揶山海印寺古籍  　四九三
海印寺留镇八万大藏经开刊因由  　四九六
海印寺事籍碑  　四九九
晋阳东月牙山青谷寺佛像改金兼△改彩记  　五〇〇
龙华寺悬板记文  　五〇五
弥勒山龙华寺古今颂德事蹟记  　五〇五
义林寺记  　五〇七
壮勇营公文  　五〇八
匡山寺记  　五〇九
修导寺内扁额及塔碑  　五一三
白莲庵塔碑  　五一五
龟龙寺事蹟并浮屠移安碑  　五一六
白云洞白云庵  　五一八
白龙庵重修记  　五一八
佛母山长有庵记  　五一九
兴府庵记  　五二〇
西林寺记  　五二一
龙湫寺扁额  　五二二
隐身庵事蹟  　五三〇
灵觉寺事蹟  　五三一
通度寺创剏由绪  　五三二
娑婆教主释迦如来灵骨舍利浮图碑  　五三四
文靖公牧隐李先生所着  　五三八
华岩宗主雨潭大和尚碑铭  　五四八
上莲台庵重修记  　五四九
灵源庵  　五五〇
灵源庵重修记  　五五三
新兴寺  　五五四
五峯庵  　五五五
东竺寺  　五五六
龙门寺剏建记  　五五七
灵应纪蹟碑  　五六〇
望云山灵藏寺记  　五六三
望云山花芳寺重创序  　五六七
望云山花芳寺志  　五七三
曹溪山第二世故断寺真觉国师碑  　五七六
花芳寺志跋  　五八二
花芳寺三法堂重创记  　五八三
莲华山玉泉寺创建记文  　五八六
卧龙山云兴寺大雄殿佛像改金重修记  　五八八
云兴寺极乐殿剏建记  　五九〇
载药山霛井寺古蹟  　五九一
表忠祠事蹟  　五九六
书院享礼复祀记  　六〇〇
表忠寺殿含碑闍重修记  　六〇一
牛头山见岩寺事蹟  　六〇三
大德山演水寺重修记  　六〇五
栗谷寺飜瓦板文  　六〇七
大圣山净庵重建记新等面净趣庵  　六〇七
智异山大源庵世尊舍利塔重修记  　六〇九
智异山大源兰若创建记  　六一〇
方丈山深寂庵重修记  　六一一
方丈山深寂庵重修记  　六一三
方丈山花林庵重剏记  　六一四
石南寺来历  　六一五
北智异山灵岳寺重建碑  　六一八
多率寺冥府殿大阳楼四王门重建记  　六二一
八相殿重修记  　六二二
江原道之部
弘济尊者泗溟大师纪蹟碑铭  　六二九
灵鹫山大兴寺青莲庵法堂移建重创记  　六三三
金刚山乾凤寺释迦如来灵牙塔奉安碑  　六三五
凤獜山深源寺事蹟碑  　六三六
法泉寺碑文  　六三八
居顿寺碑文  　六四九
雉岳山龟龙寺事蹟  　六五八
江陵五台山月精寺重建事蹟碑  　六六一
禁梦庵重修记  　六六三
修真寺法堂重建上梁文  　六六四
天竺山佛影寺记  　六六六
佛皈寺古蹟小志  　六七五
圆通殿重修与青莲庵移建文  　六七六
大兴寺初创事蹟  　六七七
五坮山青鹤寺事蹟  　六八〇
五坮山青鹤寺创建事蹟  　六八二
溟州府普贤寺事蹟  　六八七
五台山节目  　六九三
龙渊寺寺蹟  　六九九
洛山寺来历  　六九九
红莲庵来历  　七〇〇
雪岳山神兴寺来历  　七〇〇
雪岳山神旧寺蹟碑  　七〇二
乾凤寺事蹟  　七〇五
禾岩寺事蹟  　七一六
观音庵扁额  　七一七
龙兴庵（隐迹寺）扁额  　七一八
金刚山长安寺来历  　七一九
长安寺新建万川桥甲契碑  　七二〇
佛饷献纳碑文  　七二一
内需司帖文悬板  　七二二
金刚山表训寺来历  　七二三
都山寺记悬板  　七二四
西山大师职牒  　七二六
表训寺般若宝殿三次重建记悬板  　七二七
水泰寺创设事由  　七三〇
同寺事蹟碑文  　七三〇
药师殿扁额  　七三二
安养寺扁额重建记文悬板  　七三四
宝盖山深源寺碑  　七三六
虚闲居士敬轩碑  　七三六
翠云堂大师碑铭篆字横书  　七三九
宝盖山石台庵事蹟记  　七四〇
达摩山少林寺事蹟碑  　七四三
高达山菩萨寺事蹟碑  　七四七
瑞谷大师碑文  　七四八
孔雀山水堕寺重修记  　七五〇
大锺列书记录  　七五一
平安南道之部
莲华大师石锺碑文  　七五二
净莲堂大师石锺碑文  　七五三
深谷寺扁额志  　七五五
天子山开花寺志  　七五五
玉泉庵重修记  　七五七
安国寺事蹟碑  　七五七
法莲寺碑文  　七五九
法弘山法兴寺重兴寺迹兼佛券田沓序  　七六〇
平安北道之部
阳和寺古蹟  　七六一
香积山保国寺大雄殿改金丹雘并序  　七七一
阳和寺四天王重修记  　七七一
香积山阳和寺重建记  　七七三
香积山阳和寺改建记  　七七四
阳和寺碑文  　七七五
松林寺旧基址碑文  　七七八
香积山华藏庵改造七星帧兼圣殿丹雘记  　七七九
香积山保国寺祝圣殿创建记  　七八〇
香积山上云庵重修记  　七八一
香积山阳和寺上云庵佛像改金翻瓦记文  　七八二
香积山上云庵重修及翻瓦记文  　七八四
香积山上云庵重修与佛像改袍记  　七八五
天王寺重修大施主前判官洪公正柱氏记惠文  　七八六
金刚寺所在石碑文  　七八七
圆明寺事蹟记  　七八八
金仙寺事蹟记  　七八八
妙香山掷盘台事蹟记  　七九〇
深源寺悬板  　七九一
龙云寺事蹟  　七九三
菩提山普光寺事蹟  　七九六
普光寺冥府殿事蹟  　八〇三
普光寺冥府殿上梁文  　八〇九
普光寺諡录庵悬板  　八一四
冥府殿上梁诗  　八一五
白碧山见性庵扁额  　八一七
宝陀山观音剏建记  　八一八
清溪庵扁额文  　八一九
稷田寺扁额文  　八二〇
高丽国平壤道延山府妙香山安心寺石钟之碑  　八二二
普贤寺调查记  　八二六
药山栖云寺古碑  　八三一
天柱寺古蹟碑文  　八三二
九峯山明道庵扁额  　八三四
万合寺扁额  　八三五
妙香山普贤寺事蹟记  　八三八
妙香异蹟  　八四〇
田民得印辄作古蹟  　八四四
奉安御容事蹟  　八四六
西山大师畵像堂铭并序  　八五三
妙香山极乐殿新建记  　八六〇
妙香山内院庵重建记  　八六四
普贤寺悬板之部  　八六九
同寺塔之部  　八七二
同碑之部  　八七二
妙香山普贤寺之记  　八七三
舍利阁  　八七九
西山清虚堂休静师碑  　八八三
酬忠祠碑  　八八九
宝月寺事实记  　八九四
重建国清寺上梁文  　八九九
黄海道之部
松月山鹤林寺事蹟志  　九〇一
成佛寺事蹟碑  　九二三
安国寺事蹟碑  　九二五
西舍庵事蹟碑  　九二六
圣居山灵竺庵新建记  　九二八
白鹿道观寺增建记  　九三〇
白鹿道观寺极乐殿与请圣楼疗舍重修记  　九三二
心源寺事迹碑  　九三四
神光寺事蹟  　九三六
燃灯寺事蹟碑  　九三八
燃灯寺事蹟  　九四一
咸镜南道之部
香林山玉水庵事蹟碑  　九四九
宝盛寺纪蹟碑  　九四九
万德山福兴寺事蹟记  　九五一
定光寺蹟  　九五八
大德山定光寺事蹟实录  　九五九
成佛山安佛山事蹟  　九七七
太祖大王读书堂重建事蹟碑  　九八三
归州寺重建纪蹟碑  　九八八
万德山福兴寺多宝塔碑  　九八九
高州梁泉寺记  　九九一
盘龙山再醒庵重修记  　九九三
束高山万景庵记  　九九四
盘龙山曹溪寺事蹟  　九九四
盘龙山梦月庵初创及四度重营记  　九九五
白云庵重修记  　九九六
开花寺法堂里建记  　九九七
成佛寺塔碑  　九九八
白云山欢喜寺寺蹟  一〇〇〇
资福寺改建序文  一〇〇二
雪峯山释王寺记  一〇〇二
高丽国师道诜传  一〇〇五
太祖御制  一〇〇七
肃庙御制  一〇〇八
英庙御制追记  一〇〇八
广兴寺普光殿无景寿阁重建显板记  一〇一一
广兴寺普光殿楼阁香阁移建重修记  一〇一二
圣德山普门庵重建记  一〇一四
白云山成佛佛还建旧基序  一〇一五
千佛山开心寺事蹟文  一〇一六

[book_title]朝鲜寺刹史料上
朝鲜寺刹史料
内务部地方局纂辑
○京畿道之部
○高丽国五冠山大华严灵通寺　赠諡大觉国师碑铭并序
金紫光禄大夫检校大尉守司徒中书侍郎同中书门下平章事判尚书礼部事修△　史上△国臣　〔以下欠略〕
朝散郎尚书工部侍郎△△紫金鱼袋臣　〔以下欠略〕
上嗣位之四年乙巳秋七月庚午大觉国师门人都僧统澄俨?具师之行事以闻曰吾先师即世久矣而碑铭未着常惧其德业有所磨灭而△记惟　〔以下欠略〕
可观其可盖而不章乎△授臣富轼以行状曰汝其铭之臣让不获命退而叙曰以臣观之师於圣人　道可谓性得而生知者也何以知其然哉　〔以下欠略〕
贤而祖述之不幸短命而其所树立如此子思有言自诚而明者其是类乎师讳释煦俗姓王氏字义天後以名犯掊宗讳以字行　　我△宗大王四　〔以下欠略〕
至乙未秋九月二十八日生於宫中时有香气郁然久而後歇师少超悟读书属辞精敏若宿习兄弟皆有贤行而师杰然出锋頴　上一△△诸子曰孰能　〔以下欠略〕
前梦贵徵窃惜之而业已受　君命叵如之何乙巳五月十四日徵景德国师於内殿剃发　上再拜之许随师出居灵通寺冬十月就佛　〔以下欠略〕
至年甫△益自勤苦早夜矻矻务博览强记而无常师道之所存则从而学之自贤首教观及顿渐大小乘经律论章疏无不探索又余力外学　〔以下欠略〕
骋衮衮无津涯虽老师宿德皆自以为不及声名　闻时谓法门有宗匠矣丁未七月乙酉　教书褒为佑世僧统师尝△△如△△△闻△△△△△△△△△△甚至　宣王在位第二年是宋元丰七年春正月入内诚请　上会羣臣议皆以为不可师於△△上前与羣臣言　〔以下欠略〕意许之而羣臣议确依违而罢至明年四月庚午夜留书上　王及太后卒弟子寿介微服至贞州寓商客船发　〔以下欠略〕
以来朝之意　皇帝命△客员外郎苏注廷导之秋七月入京师启圣寺以中书舍人范百禄为主数日见垂拱殿　〔以下欠略〕
高才硕学堪为师范者两街推荐诚师至是僧统枢衣下风欲行弟子之礼诚师三辞而後受之乃进曰某甲海外之　〔以下欠略〕
能行之可谓难至愿同志一乘同修万行以游华藏海者吾之愿也於是僧统请问云云叹曰辞旨婉切善启重开非法　〔以下欠略〕
公如见诚公之礼原公俨然而坐僧统进曰某甲仰慕道谊以日为岁不惮险难百舍来谒愿开金口王音以△觉语源　〔以下欠略〕
就鍼有问有答尽其春容源公因知州蒲公宗孟之请入南山慧因院开讲周译经僧统施钱营齐以延与　〔以下欠略〕
教藏七千五百余卷及还国又以金书大经三本归之以祝　圣寿慧因本禅院改为讲院特免租税　〔以下欠略〕
日　朝辞至秀州真如寺见楞严疏王塔亭倾圮慨然叹之以金属寺僧修葺杨公曰璿公今日始遇知　〔以下欠略〕
千灯相续而无穷遂授经书炉拂以为信非△僧统资源公而道益进源公名所以益高以僧统扬之也　〔以下欠略〕
凡十有四月所至名山胜境诸有圣迹无不瞻礼所遇高僧五十余人亦皆咨问法要若源公雅所望以为　〔以下次略〕
慧林善渊戒律则择其元照梵学则天吉祥绍德此皆卓然可尚故资其所长者已及将归禅讲宗师各率徒　〔以下欠略〕
学之悉备此真重法大菩萨者也然非是始学欲以己所得与诸师相试故来耳故其所赠诗有孰若佑世师　〔以下欠略〕
三韩王子西求法△齿弥天△△△其为时贤推尊类皆然也夏五月二十日随本国朝贺回使放洋二十九日　〔以下欠略〕
上及左右无不感动　皇帝所赠金缯　国王太后寄送财宝以巨万计举施诸道场及所闻法诸师无少　〔以下欠略〕
师诞年肇基既成多历年　国家每议其主而难其人至是宣演教理尽妙穷神学者会得未曾有　上　〔以下欠略〕
怠不讲故官幐私褚亡散几△遂重购求书於中国以及契丹日本又於辛未春南游搜索所得书无虑四千卷皆　〔以下欠略〕
欣赖甲戌春二月初入洪圆寺其教学如故居兴王初　顺王寝疴召师言寡人尝愿作大伽蓝额号洪圆今病笃　〔以下欠略〕
海印寺溪山自适浩然有终焉之志　献王再徵不能致乙亥冬十月八日　肃祖即位数遣近臣齎书迎之固辞　〔以下欠略〕
不我愿古之达者非夷非惠与△卷△异或△来副我意焉师翻然曰备礼厚辞义不可拒乃赴都复居兴王寺教学如　〔以下欠略〕
一日忘於心　仁睿大后闻而悦之经始此寺　肃祖继之以毕厥功师於此之时依文而显理究理而尽　〔以下欠略〕
师百世不迁之宗渠不信哉戊寅夏四月庚寅　上命第五子侍之师手落其发今都僧统是也辛巳春二　〔以下欠略〕
师所定也秋八月遘疾隐几而坐或观心或持经不以疲惫自止门人请修佛事曰事佛久矣　上遣中使问礼　〔以下欠略〕
其志伏望至诚外护以副如来遗教则死且不朽冬十月五日壬辰右脇而化享年四十七僧腊三十六是前或梦　〔以下欠略〕
於五冠山灵通寺之震方从本教也佛法以梁大通元年丁未肇入新罗後一百余年义湘元晓作是二师者以圣　〔以下欠略〕
于利学△浮浅涉猎典籍磔裂文句置之齿牙闲呶呶以自好後来者承误袭谬往而不返师於是疾习俗之蔽蒙也　〔以下欠略〕
△虽有心服而悦随者而羣邪疾正谤毁沸腾以道自处恬不动心终而翕然寝燮於正异时僻见△执者革面迁虑务　〔以下欠略〕
指三藏△二分教蒭狗也糟粕也又乌足观者不亦误乎乃观学楞伽起信等经论又天性至孝善事父母不怠及其△则穷　〔以下欠略〕
之道又其文辞平澹而有味故士大夫承风而披靡稍厌雕琢而趣雅正焉至於俗吏虎臣不以文学自业及它道异术相背　〔以下欠略〕
适宋时泗上礼僧伽塔上有光明如灯火天竺寺礼观音放素光赫赫然又在海印寺讲经堂宇忽动有惊起者　睿考在东　〔以下欠略〕
新前路是百郡之所出入旧有馆院而坏亡即指授门人作新之名馆曰指南院曰兼济至　睿考锡以土田始师之幼　〔以下欠略〕
亦不能尽书师既为一国尊亲有大政事必款密谘决故所与　上论列国家事甚多而有阴德於人民亦厚世莫得而尽知师　〔以下欠略〕
於教以为释苑词林而未及参定至後乃成故去取失当门人集所着诗文残编断藁存者无几紬次为二十卷此皆率尔　〔以下欠略〕
疏抄六千九百余卷其余文书药物金帛至不可胜计燕京法师云諝高昌国阿闍梨尸罗嚩底亦皆尊向以策书法服为问辽人来使者　〔以下欠略〕
碑志其名显四方为异国所尊又如此师尝召臣先兄释玄湛与之游甚欢相知之分非啻期牙臣由是得以一谒容色睟清若覩青天白日　〔以下欠略〕
无何师入灭意士为知己者用假令死而可作虽布发而藉足亦所忻慕焉况以文字挂名於碑石之下岂不为荣幸也哉而学术固降辞语　〔以下欠略〕
义湘西学　传佛△音　元晓独见　穷幽椒深
或出或处　昭然同心　香薰雾闰　学者林林
△与世△　日薄△△　〔以下欠略〕
不塞不流　否终则倾　异人挺生　不留富贵
△趣高明　谁谓宋远　木道△行　索焉而获
为焉而成　〔以下欠略〕
不动一步　△行虚空　横流汤汤　独△之防
△其百派　东至于洋　始则不信　狺狺众狂
△随而革　〔以下欠略〕
几格清夷　飘然远举　则挽留之　其道之大
如天如地　渊源之深　固不敢议　其出於时
生苴而已　〔以下欠略〕
上曰其然　乃命臣轼　臣拜献辞　贻厥△△
○大兴寺事蹟碑
去岁余守临湍尝行西北山中见荒垣苔础跨崖弥谷浮图嶢然於榛莽之间询之前朝之寺墟也稍闻大兴城中有寺新创而余未及睹也今者余杜门端居穷阴液雪有一衲剥啄而求见进而问之乃大兴寺僧处默也合掌而请曰吾寺之号也古矣高丽恭愍王三年懒翁大师入天磨山始开精蓝名曰大兴其意盖欲以佛力扶国祚於旷劫也中圮而不修为松栎之地虎豹之宅未知自何年而始也　今上三年丙辰朝廷谓近都而险莫如天磨筑城为缓急葆聚之所当轴大臣谓城旧有寺可诱僧而居也道募熙衍洞宽?就寺之址而营焉寺成而其闳钜规制庶几无杀於旧殿则曰大雄曰明镜曰冥府堂曰大乘曰明义楼曰翫月楼其他左右廊寮莫不精饬既而熙衍奉慈寿宫金佛三躯而来信行又奉净慈寺冥府十王而来又取其位田以充圣供寺之兴矣吾徒之愿力亦殚矣唯先生述其本因鑱诸琮琰俾吾徒之嗣而居者知寺所繇肇毋懈怠毋废弛经久而愈新是可谓立善教因成长圆果者也先生其无意否余谕默曰夫扼险集民以御暴客城之所以起也演教击鼓侍诸菩萨破魔兵众者佛之所以度人也道有彼此机无异同譬如垦土殖谷则其生者为黍为麦为稻为稉名色虽殊利益人等也然则城而有寺寺而有城其理固若有相须者也且尔曹之所式刑者懒翁懒翁之身坏也久矣吾欲尔曹之蹑其迹不欲为之张其诞也传者谓懒翁尝登此山东望汉阳知王者必作立寺於此以压之设如是言吾窃疑焉懒翁既受内教不能祛妄想而自为此区区也当灵山胜集大阿罗汉拟诸孔门之十哲者且在其座惟劫宾以知星得名其余但曰旁兼众德圆彰法化而已宁有所谓堪舆之学压胜之术者乎天将革丽历数有归而乃欲以丛林数畆之地遏其所兴扶其所废不亦迹乎盖东方堪舆之说始窍於道铣渐渍流俗其獘至今懒翁何复广其流也吾意懒翁特就天磨之胜而住锡除塲辟刹作一大缘岂用其不可必之术以自愚也抑缁流尊懒翁之至欲神其衍为此说耶是两者吾不能知也然寺既名大兴故默之告余以请记者以此余不得不述因疏其义而略辨之夫佛以世间诸有为相一切为妄山河大地犹不得脱而况兹一梵宇之成坏乎且名因妄而立者何必索之大深而肆为胶扰乎遂叙而授之寺成今已十五年而无碑矣其劝处默永文而记迹者宗室全城君濬兵曹参判鏶也亦附而书
後崇祯四十六年庚午五月　日立
嘉善大夫吏曹叅判兼弘文舘提学任相元撰
通训大夫承文院判校兼春秋舘编修官南宫钰书
崇宪大夫灵恩君涵　守城将营将卢道昌
○天磨山观音寺重建碑
庚子维夏余在草堂有僧来访合手拜讫起谓余曰僧素住天磨山观音寺焉往在丙戌古寺颓落擅施爰开莲宇是建仍旧基址焕新丹青工已讫矣役已毕矣而所乏者唯片石之铭是以跋涉敢请余应曰顾余之文固无可取然而曾赏天磨仍宿观音游於斯咏於斯山川之远近无不入於眼寺宇之兴废无不领於心者久矣又饱闻尔等毕力结构壮丽夸前其可无辞以垂诸後於是乎余曰夫天磨者四山之一而其中寺刹亦非一二而昔在倭乱皆入兵燹存者无几而独嵬然者其唯观音窟乎所谓观音者佛也窟者岩穴也观音诸佛在於岩穴而寺在其傍故合而名之曰观音窟也夫寺之南北峯峦插天松柏立地远则大兴之盘石可坐近则太宗之古坮可临西有日生之庵北通云居之刹玉洞十里金波千回妓马龟龙四潭相连所谓龙潭者又为三潭之宗而千尺飞流瀑称最绝者也况又红老暮春落花点潭绿阴盛夏潦雨添流而枫丹九月锦绣暎明雪白三冬氷玉玲珑四时看瀑随时异态是以游天磨赏渊瀑者必由於此寺墨客之题名骚人之咏物支遁之谑浪达么之法流皆为辐凑历几千矣虽然创立已久金火递迁风雨之攸侵虫鼠之攸穴栋宇倾侧法堂隘陋苟为僧徒岂若视恝於是雪眉云衲慨然相谓曰吾辈居住此寺观此寺之将废而可无此寺之经纪乎况此寺之兴废系佛氏之盛衰固当复建而决不可废也明矣遂乃广张佛功矣富施惠得尺得寸大小咸备是年三月鸠工告讫无替於前有焕於後岂可喑无斯铭以垂厥後遂为之铭曰
龙宫是建　不有其是　不有其毁　後来继今
象教斯崇　何有是终　安有是成　有盛斯铭
顺治十七年夏五月　日　立　花园居士撰
○开国寺重修记
恭惟我太祖既一三韩有利家邦事无不举谓释氏可以赞理道化暴逆不氓其徒俾阐其教凡立塔庙必相夫山川阴阳逆顺之势要有以损益压胜者然後为之非如梁氏猥慕罪福求媚于佛也都城东南隅其门曰保定其路自扬广全罗庆尚江陵四道而来都城者与夫都城之之四道者憧憧然罔昼夜不息也有川焉城中之水涧溪沟浍远近细大咸会而东每夏秋之交雨潦既集则崩奔汪濊若三军之行吁可畏也有山焉根千鹄峯逦迤而来若頫而起若鹜而止犹龙虎之变动而气势之雄也世号斯地为三钳岂以是哉清泰十八年太祖用术家之言作寺时征役甫定万事草剏募卒伍为工徒破戈楯充结构所以示偃兵息民之意也火于壬辰莫为重新僧寮佛宇无以庇风雨戒坛墟矣讲肆芜矣日月以损几至於无矣然而物不可以恒瘁得时而荣道不可以终否待人而兴故我南山宗师木轩丘公以辨才义解赐号定慧竗圆慈行大师惟振起颓纲是任一日集众而告曰吾侪寓迹王土不桑不稼衣足以御寒暑食足以度朝暮吾君之赐吾相之施亦已至矣今国家非曩日之比必欲使例旧修吾庐难矣且夫藩缺而责补於隣非义也田莠而望耘於人非智也众闻而喻其意扼腕从臾牒宗门诸刹科徵役徒夷窊祟剔菑翳绳墨曲直筵几宽狭栋而桶之垩而雘之峙峻殿于上方引修庑于两傍楼两庑之端而轩焉廊两楼之间而门焉其西则学徒之舍监师之堂曰厨曰库各有攸位约而周俭而固酌既往计可久增损而适宜者也自至治癸亥迄泰安乙丑三秋而毕功作庆会以落厥成见闻者莫不嗟赏焉於是其徒之老图所以不圬踵余门求记甚勤余惟近世浮图之流有所经为必假势於权豪之家毒民病国徒务亟成而不知种福为敛怨也木轩大师则不然言发干诚众乐为用不糜国秋毫之财不藉民食顷之力其所树立如是是可书也而兹寺之始剏太祖葢欲以利乎家邦非如梁氏之为者亦不可使来者不察故粗叙梗概云若夫律乘之为道其抑非趣善犹尧舜之政而有咎繇之刑期于无刑而已微辞奥义则余未尝学不敢强为言
李齐贤记
○白云山内院寺事迹永平郡
天下丛林之设有本有原略示其由盖周昭王二十五年癸丑七月十五日大圣现白像瑞七支案地乘云而下降神大术胎中右脇而住甲寅四月八日生十九出家二十五成道而後西天半万之国建丛林转法轮而至东汉明帝教流东土　皇帝感梦大悦建白马寺大崇佛道时五岳道士大素文信等六百余人遂修表文谏於皇帝曰天地廓达理所籍文国家安和要在奉道播仁风者在其礼乐敷文德者格其凶顽伏惟　皇帝下霜刀在手明镜居心如何矣我道宗远求　教之如胡神之法多是妖讹败国亾家不叅华夏伏乞　陛下彼此参验真伪可知知佛若有灵则可依胡神之教云云奉表於像德殿　皇帝命曰佛道二教会于一处校其优劣然後以行正道於是圣旨所司白马寺舖设斋筵朕亲　视比试二教所司奉勅於白马寺前精修洒扫排立道场道经三百六十五卷佛经五百余卷集于一处下火焚烧以知真伪道家经文尽为煨烬西天佛经完然具在帝大悦舍道取佛道士等皆缄口结舌更无一言楮善信自咸而孔其徒吕惠通等六百三十人为僧姜荀猊等一百二十人俱时出家王矰等一百三十人请为僧嫔妃宫女妇女等三百二十人请为僧尼众　皇帝勅修十大伽蓝以安僧尼转展诸处建大丛林祝厘为业极炽而丰物众地大文至于我国新罗始盛而逢乱而衰至高丽王太祖创业之时幸得道诜圣僧上问治国安邦之术师对曰中夏则其地平坦当尧之时洪水为灾神禹治之各顺地理之宜安有凶咎之害哉我国则不然羣山竞其险众水争其犇或有如龙如虎之相鬪者或有如禽如兽之飞走者或有过远而难制者或有断微而不及者如斯等状难可具述利於东郡者或有害於西乡吉於南邑者或有凶於北县山之峻峙不可转也水之犇放不可遏也比之则多疾之人也故人物之生感是山川之气者其心其势无不相类人心不合区域随分或作九韩或作三韩互相侵伐兵革不息盗贼横行无能楚制者有自来矣殿下假以佛氏之道为艾而医之於山川痛痒之地而缺者以寺补之过者以佛抑之走者以塔止之背者以幢招之贼者防之争者禁之善者树之吉者扬之则天下太平法轮自转王曰果如师言有何难乎勅诸州县建丛林设禅院造佛造塔几至三千五百余所山川病咎无不潜伏民心和顺盗贼潜消大匿适去三韩之内混为一家而但九有重岳咎罔知所由作木鹤三斤祝天飞空誊空空去一止于东州之东一止于花江之南一止于并平之东大师进寻而来一处则龙出大火一处则天垂明灯一处则白云撑天师以瑞事奏上上喜贺瑞应三处一时建寺仍以瑞事名焉
敬造药师如来三尊以安三所寺时有瑞应九重休祥上曰此岂佛道医艾之力耶白云者非独三处之中为最四山之中超出者也何也太白雄而险蓬莱瘦而峻头流肉而浊九月卑而秃此山则白头正脉蹲蹲而来不峻不险不浊不秃峯峦柔而高洞壑深而远地势净而洁水气清而白岩石奇又恠松栢密又青树琪琼林异花瑞章行而不杂祥烟瑞雾交锁奇兽灵禽纷飞如此绝胜之地天下岂有二也西天异景壶里胜概但闻其名不知如此也贵耳贱目浑世皆然勿以常所见者为不贵也盖胜绝之地又有胜绝之事故王太祖偏重此山嘱道诜创立梵宫七百余间环山下田畓数百结以奉香火祈福安邦所也道诜浮图尚今存焉此山重於其时於斯可知後之人君守是先王之迹随獘随兴而至于　王氏之末几至空山而我　太祖即位之後无学复兴如初为一国之大伽蓝也而又至于　世祖大王更增田畓兼赠奴婢百余口备香火之资至万历壬辰之乱极残衰也　崇祯辛未年无影大士自灵珠而来聚门徒三十辈安居讲经之次住持僧杜暹等数十人请之曰此寺前朝道诜之始创我朝无学复兴之道场愿师重修大士喜曰修旧之功古圣所赞师等和身合心并为一力坚立大心则予何敢不力曰时什卬海汝为法堂化主重修丹青佛像改金汝皆掌之曰德湖兰薰汝为十王殿化主十王影像丹青盖瓦汝皆掌之曰思眼汝为应真殿化主重修殿堂卓子丹雘汝皆掌之曰性义汝为说真堂化主以掌之曰[幅-巾+矢]守汝为寂默堂化主以掌之曰鹤瞻檀察汝为大楼化主以掌之曰妙[女*乞]汝掌之曰迎月楼汝掌之曰传心阁曰怀圣汝为掌之曰东别室化主妙莲汝为掌之曰西别室化主忠日汝为掌之曰西上室化主道谦送月僚化主日真汝为掌之曰佛像改金与大楼各房僚舍丹青化主信坚汝为掌之曰铸锺化主虚远汝为掌之曰药师殿化主胜天汝为掌之曰香炉殿化主△△△汝为掌之曰法堂面席化主净行汝为掌之曰三辇化主绍彦汝为掌之曰佛粮化主知事胜印汝为别座以诸万事汝皆掌之数十辈伏受师命各任其事七年内鹅殿岛堂雁僚诸舍五百余间改旧换新倍胜初建之时也而作大佛事而造成时当戊寅之岁也大士仍以大振百丈之风祝其君清梵念佛高禅掌居於数百指香烟殿殿磬声房房密助　王化之福地冥资圣德之灵场也大士丛林修毕杜口曹溪寻劒高宾云集其庵人多室窄众所病焉己卯年间大士命上足[幅-巾+矢]惠寻山古基创禅庵百数十间名之以上禅聚徒安居数三年焉戊子之时清岩大士自北关而来入本寺大会而後聚门人谋曰余东国名山徧踏惯见而如此绝胜之地未曾见也见如此绝胜之地岂不作绝胜之庵乎嘱诸门人百余辈聚落劝化半年之内大建精舍五十余间额曰普门噫无影清岩吾东邦众所知识安知非道诜无学留愿之身乎请看许玄度之事後人欲知二大德之道行看取二大德之高悬自余观音慈氏曹溪复生诸庵未知所创之人也於戏此山之盛衰气数之盛衰也气数之盛衰国运之盛衰也国运之兴废吾道之汗隆也释子苟以道自持则国运之祥庶可兴也
康熙四十五年岁次丙戌至月日曾前事迹段破故改成册
扁额调查表　(别纸第二号)
寺　名  扁额执笔
主　　任
殿　阁
名　称
扁额文  摘　要
白云寺  世袓大王  御笔阁  行到水穷处
坐看云起时
仝  　　仝  金炉不灭千年火
玉盏常明万岁灯
古　　僧  金佛正殿  兴龙寺  白云寺
古　名
仝  十王殿  十王殿
仝  山神阁  山神阁
仝  御笔阁  御笔阁
○舍那寺碑文并序
圆灯国师石锺铭　中显大夫均祭酒　知制
教郑道传　撰
高丽国师利雄尊者示寂小雪山门人火五得舍利甚多杨根郡父老请知郡事姜侯万岭代石为锺藏舍利一十枚置舍那寺丸用粟三十硕布三百匹始於癸亥秋九月戌申终於冬十二月庚申门人达心实主其事焉夫杨根郡本益和县师之母家也郡之西有大江曰汉发源太白山北流六百里入海郡之东曰弥智山屹然据乎杨广交州之境其山水清淑之气孕灵产秀为环异奇特之人其必有得於是者欤於是师生杨根郡大元里游学中国嗣临济十八代孙石屋清珙禅师之法则於临济为十九代之孙也石屋赠法衣禅杖以表相契东还　玄陵礼以为　王师寻加国师封母郑氏三韩国大夫人陞益和县为杨根郡遴选朝臣来抚郡人所以重师而推本其由生也若李侯希桂姜侯万岭皆有良利之风利兴獘革民得休息师之赐也师有再造是郡之德郡人慕之虽久不忘以其所以事师者事舍利其亦发於本心之不能已者然也铭之不亦宜乎铭曰
龙门崒[山/聿]　汉水涟漪　克生异人　王国是师
临济之传　式克肖之　县陛为郡　民安以嬉
惟师之德　郡人之思　承事舍利　如师在兹
有砻石锺　勒我铭诗　留镇山门　传示後来
洪武十九年丙寅十月　日　门人达心　　立石
梓林寺主持禅师谊闻　　　书
薰谷明昊　　　刊
○砥平县弥智山润笔庵记
韩山子既笔普济浮图铭则告其徒曰普济我先王之所师也道尊德高国中谁不敢敬趋下风闻绪论以为终身之本哉独穑懒於伺候虽竹院僧话亦未尝一及於耳是以普济之出入禁闼拣择功夫也不敢轻以进谒变吾所守盖道不同不相为谋故也师既示寂有舍利之异师道之益信於世合国奔趋惟恐不及穑又病无由致意於其间久矣有旨撰其铭则不敢不奉教但未知普济之可吾文与否耳虽然当世大儒秉笔者不少而穑获承是命夫岂徒然未尝不自幸且自悲也既而门人行礼於仆曰润笔予却之曰师先王之师也穑先王之臣也以先王之臣而铭先王之师礼不当如是使先王无恙亲赐臣臣当辞谢矧今先王在天之霛临之在上臣敢贪买自纳於黩货哉师之弟子必欲报师恩者修旧寺之废一以裨补国家一以安处徒众则虽不润吾之笔其润普济之余波以及於物者当益无穷矣此释志先志守之奔走而与夫定安郡夫人任氏今为比丘尼名妙德之舍财而弥智之有是庵也此韩山子之有是记也後之居是庵者惟普济之舍利舍利於其身可也吾儒者曰舜何人也予何人也有为者亦如是请铭其座右其檀越名氏具铭于后苍龙戊午八月日三重大广韩山君领艺文春秋馆事牧隐李穑记
比丘安分比丘尼名妙澄
崇祯记元後百四十年甲午腊月　日西原韩廷维书
後四甲午正月日重刊
重修僧庄训
主僧车祥元
○有明朝鲜国弥智山龙门寺諡正智国师碑铭并序
洪武二十八年乙亥七月七日高僧泉公示寂于天磨山寂灭庵茶毗既有日梦于其徒志修曰尔何弃设利不收即惊起告其徒即往茶毗之所得舍利无筭光甚明莹山中诸衲来集致礼顶戴感慕叹未曾有上闻而异之追赠正智国师门人祖眼等就弥智山龙门寺置浮图安骨又欲立碑记德戊寅之夏乃来以闻上命臣近文之近退而问诸祖眼师智泉俗姓金氏载宁人考讳延司宰副令妣尹氏义城府士族以元泰定甲子生年十九祝发于长寿山悬庵寺初不学文字即参禅旨後学楞严不甚晓又学南明文若有得於是更究楞严大义了然质诸讲师往往学解所未至处讲师乃服至正癸巳与今　王师无学俱入燕意谒指空于法云寺时懒翁先入燕受指空印可道誉既着二师皆投师之同游叅访所着益高又往五台山谒碧峯和尚有名士赵氏仲穆为书竺源古篆二大字以赠师之号也丙申还国游历诸名山所至必独屏一室不随众会常寡言笑谨重而已或有咨其道要者随问而应言希以究不问则不言众颇以老敬之而己未尝知有异德也懒翁无学继相有重声为王者师大振宗风四众奔波靡然趋向即公独韬光晦迹潜德云山未尝一领众会一主讲席专修内朗至老无倦示寝之夕与侍者诀趺坐而逝及有舍利之异然後众服其德以为真得道者也春秋七十二腊五十四予尝闻浮屠氏既觉来者圣觧俱泯混迹尘凡异类中行师真其人愿佛法以寂灭为宗以清洁寡慾为道而世所称法师者愿乃广张罪福诱集士女偃然以受供施而不辞纷閙侈靡罔有其极是於寂灭寡慾之道如何惟公不然高绝自守德嘿不彰是真得道者也祖眼事师三十年今观其人质慤无文其言甚讷是亦其师之徒欤浮图有碑自唐已然然其师必大显於世其徒亦大盛於时者之所为也师而不耀徒亦单寡尚慾光照其师之德拳拳致力而不懈如祖眼者古盖未有焉是可嘉也
臣承上命敢不敬铭铭曰
卓彼泉公　默契其妙　迹泯外彰　智融内照
鸟绝含花　人孰知德　惟舍利存　厥灵以爀
始访于远　终晦于德　匪觉其觉　无闻之闻
伐石以藏　于山之阳　密护邦国　永镇无疆
资宪大夫花山君权近　奉　教撰
立碑时捐助名录
权思愚
低平监务宣务郎  宋勉  三司尤  尹魏安
密真使  崔兴迪    魏权
前典书  李士谓  西州事  郑修道
崔敬蔓  护军  李实
俞千宝  中郎将  金仁锡
金咸链    安信吉
判事  李德时    金永谦
金贵生    朴贵天
朴颐    金吉生
张贵奉
大禅师  隐峯  祖英  海行
觉连  志芬  信中
觉一  志云  照一
海如  法何  信明
鉄庵  信贤  暇庵
信山  觉严  实惠
祖禅  海普
大选  连惠  海证  信温
觉性  信教  道岒
戒心  信然  信英
海印  海信  祖坚
海安  信海  性证
志庄  海惠  信云
祖岩  海因  信宝
祖明  达明  海证
祖一  信觉  信明
海云  海觉  海明
顿明  妙湛  妙聪
信哲  妙英  妙观
祖因  妙安  妙英
觉禅  妙法  海蒙
信明  海修  性聪
信原  妙行  善行
妙原  海禅  信贤
比丘尼  胜月  妙庄
洪武三十一年戊寅十二月　日
○云岳悬灯寺事蹟加平郡
如是我闻普照国师在望日山圆通庵望见云岳山中三夜放光往访其处则藤萝之下观音一殿岿然独存玉灯悬在殿南石塔之上而火不灭矣国师异之顶礼毕因披索而见之即古大伽蓝址也奇材异木簇立连抱於劫灰之痕於是国师闻于朝缘化僧俗材不远鸠取诸其中而成之扃其寺曰悬灯王既封普照为国师重敬而感之施舍钜千赐田五百结
伊时普照国神在悬灯寺曰新罗法兴王时中国使天笙国僧摩罗诃弥骑白象传经法于海东王迎于小汉州摩罗诃弥抚王顶儿呼曰昔时狗牙山中法兴儿今将为箕尾海岸法兴王耶因举锡东指白云生於石山於是摩罗诃弥脱其屦挂白象之两逆牙曰汝归中国辞天子西还故国象拜而去摩罗诃弥跣足往入白云石山法兴王为建大伽蓝封其山曰云岳赐万结乃东方佛法寺刹之始也新罗之衰云岳山寺火後高丽道诜法师传通大唐一行祖师道术既定国都於松岳山下飞木鹤创三药师道场以压东方之虚见云岳之秀大奇之往入其山已有寺址而树已叅天爰伐栋梁落成之高丽列圣赐结无量
伊时道诜法师在云岳山礼观音金像静念千佛出步塔庭拜月瞻星忽闻塔中作声曰三百年後并日刀口其後火果得普照为悬灯寺其年纪符焉高丽中季有一高行昼叅白眉老释前过曰回禄回禄因忽不见见罗汉榻上应真之座虚矣迹之坐於石室中是日寺果火其後又寺众梦见朱甲赤马者曰八人来矣明日火我太宗大王十一年涵虚祖师自三角山圆觉寺往五神山过云岳山西迷失道有白鹿前行随之踰山度壑得钜林不见其鹿见一古殿在林殿侧有塔塔间有吟曰并日刀口是前身因果既尽又果因祖师因感悟搜观其墟树可材也於是重建悬灯寺为三大君愿堂因奉其位室　赐三百结崇祯甲申後再癸未龟岩老禅文信在悬灯寺三月望火起空中大众力救胜之十七日火生僧堂楼楹之间瞥眼四延观音古殿亦不得免焉所救者金像所存者位室及清心堂养老房而已寺东越一冈有庵曰圆通殿空废已久四月望自火又迤而东越冈地藏庵尚在人曰此寺凡七兴废皆伐木於其基而建之古之人犹然况今之人乎龟岩之上足曰就允慨然奋曰今之人固不如古之人若不奋发而兴之其将永废岂非贫徒之耻乎和尚圆彬亦从之先赴於大君寝宫引劝檀越邀工师笁坚架虚越绝荷栋负梁而竟无瓜甲之伤寮舍先成甲申春东西楼及宝殿成凡八十余间乙酉建三宝房明年施雘位室迁於寮舍东而新之余惟兹寺废兴之迹但举塔间之吟可尽实相岂徒涵虚之前身原是普照亦粤涵虚之後身厥惟龟岩盖念实相自天笁国来留蹟神山时乘轮回修无量因果自登如来功德
岁壬辰九月下澣志
青鹤台  (在寺东冈外)
万景台  (寺东)
龙沼  (寺北)
龙穴  (寺北)
雪峯  (在寺西)
龟岩  (在雪峯)
瞥岩
白练瀑  (在寺南)
西往瀑  (在瀑练下)
漕溪  (西往下)
舞雩台  (在寺洞口)
别座  快闲
大化主  弘性
住张  大淑
掌务  伟坚
有司  释还
都监  希云
净稔
德坦
化主  振雨
玄明
双默
归昌
俊活
伟侃
良旭
昙慧
供养主  昙谌
良演
月训
宝监
慧哲
片长  坦暎
觉圆
大施主嘉善大夫兼八道僧大将教宗判事  玄楫
圆彬
快闲
车尚建
就允
嘉善大夫  许完
寿进宫内  李成昌
朴德兴
金德澄
证相  敏基
一切缁俗莫非此山缘功故自摩罗诃弥东指创建世世轮回因废成果迄至于七八匝是岂可忽之而不录者哉昔无着天亲两圣相遇於天台石上因言生生物事元来人皇时一昆虫蚀木叶为九区以教分州故得善果蜕化而蝉稍稍修业累飜为睿人终问往生津俱为圣释云矧兹盛众世世生生与此山为因果者已积其多矣来世报应岂其微哉随其愿念或圣或贵愈善愈修则毕竟必登彼岸无量世界无量天地无量住世之佛安知非此众缘化者乎古人云人之肉身如弊褐脱之则不关身之姓名如刻寸削之则无验然若得一肉身能修善性则其姓名传诵於後随其传诵之远近而乃作大小之功德噫修善之道多而施舍为贵施舍之事众而成器为重成器之重岂有大於佛殿道场者耶惟我大众缁俗同心大小戮力先者倡之後者应之或引劝或施舍有财者出财有力者出力以既于成此岂非修善之所贵而可传於後者乎故录其姓名於事蹟之後以同其功德云尔
壬申生李氏
癸酉生金氏
乙丑生金氏
乙卯生洪氏
朴氏
乙巳生崔氏
丁卯生崔氏
○龙珠寺来势主山城隍中祖壬坎龙壬亥作主亥子坐午向壬分金乙得午破
青龙蓑笠峯　　水口细南川　　白虎黔岩回
内案泽溪[山/由]　　       外案露积峯
龙珠寺来势自花山转换庚兑作祖城隍岭壬行龙仍作主亥落入首子坐午向坤乙得午破内青龙本身蓑笠峯内白虎黔岩回内案泽溪[山/由]外案露积峯山外青龙秃岘外白虎栢谷岘护从山东九凤山黄桥川西洪范山汾川南细南川巽地阳伞山露积峯北背阳洞舟桥川坤地栖衡山外护从
劝善文
李德[樊-大+心]撰
伏以剏梵宇而卫
仙寝募缁徒而护　珠丘肆有本国故事寔为桑门大愿粤若东奉国而西守国募建诸寺所以左禅宗而右教宗虔奉两陵今此隋城旧基即是显隆新园神护鬼秘爰占吉地龙飞凤舞仰瞻佳城顾以浮屠者流亦切守护之诚如无众枬越功德即何大伽蓝经纪春官度牒仰八路邑镇之共助雪山飞锡伫十方世界之同施诸佛诸天已所印可善男善女想惟照证役粮材瓦丹雘等节随其多寡普施普舍菩萨金刚罗汉诸佛可以次第或望或畵兹皆所重者存抑亦为惠甚大伏愿佥位大施主俯察千万至祷至祝
八路邑镇与京各宫曹廛施主录
京畿观察使  钱五百两  水原府使  钱三百两
宣惠厅  钱一千两  户曹  钱五百两
兵曹  钱五百两  壮勇使  钱五百两
训链大将  钱五百两  禁卫大将  钱五百两
御营大将  钱五百两  守御大将  钱三百两
总戎大将  钱三百两  司仆寺  钱三百两
长兴库  钱一千两  济用监  钱一百两
司瓮院  钱一百两  内需司  钱一千两
正銕五百斤  内帑库  钱五百两
白木五十疋  布五十疋  胡椒十斗
檀木三十斤  於义宫  钱三百两
白纸五十卷  龙洞宫  钱三百两
明礼宫  钱五百两  白木三十疋  布三十疋
壮纸三十卷  白纸三十卷  紫丹香五斤
黄蜜十斤  唐朱红三斤  倭朱红三斤
寿进宫  钱三百两  白纸五十卷
毓祥宫  钱三百两  宣禧宫  钱三百两
安岘宫  钱一百两  庆寿宫  钱二百两
嘉顺宫  钱二百两  清衍郡主房  钱一百两
清瑢郡主房  钱一百两
京各廛  钱二千九百九十一两
各贡物房  钱九百二十一两
京畿各邑  钱二千一百八两
村闾寺刹  钱一千五百七十四两    鍮大接一个
佛器三个
开城府营邑  钱四百五十五两
仝村闾  钱二千一百五十四两
江华营邑  钱三百两  米五十石
忠清道营邑  钱四千五百五十五两
鍮光銕二百四十斤
仝村闾寺刹  钱一千四百一两九钱
黄海道营邑  钱七千二百七十二两二钱
正銕三百斤
仝村闾寺刹  钱二百二十六两五钱
江原道营邑  钱二千一百五十九两
仝村闾寺刹  钱三百十三两
庆尚道营邑  钱一万三千三百八十五两
仝村闾寺刹  钱一千七百八十一两八钱
壮纸九卷  白纸七卷
雪花纸十张
平安道营邑  钱一万三千六百九十二两
仝村闾寺刹  钱六千二百五十一两
咸镜道营邑  钱四百四十四两
仝村闾寺刹  钱五百四十七两
布五十疋  黄简纸十四卷
全罗道营邑  钱八千二百四两五钱
正銕一百七十斤
壮纸六十七卷  白纸九十五卷
米二石
仝村闾寺刹  钱一千六百八十四两七钱
白纸三卷
济州营邑  凉台八百二十八竹  鹿皮一领
全鳆八贴四十八个  马尾一斤
木梳三十个  騘帽七立
仝　村闾  凉台六百七十八竹  全鳆二十一贴
鹿皮二十八领  獐皮八领
乾蕨四石一斗  无灰木刃柄五十三个
桅子四十斤  蔈古二斗
无灰实六个  真珠三十二个
无孔珠一百四十个  鍮食器五斤
铜銕五两  騘帽二十五立
僧騘帽一立  宕巾八立
无串子一千一百五十斤芦实一个
木梳五十一个  网巾六立
白腊十二斤  大金一贴
皮金一张  雄马二十一匹
钱十四两五钱
都合钱八万七千五百○五两一钱
五万七千三百八十八两八钱  本寺建筑物力所入下
二万八千一百十六两三钱  田畓买收寺中所有
二千两  八道化主僧等旅费下
各项择日
开基  开国三百九十九年二月十九日午时
定础  仝  三月二十一日巳时
立柱  仝  四月初十日未时
上梁  仝  仝　十五日巳时
造佛  仝  八月十六日　点眼九月二十九日
大雄殿　上梁文　洪天浩奉　教书
伏以　仙楸密迩於九五祥云美哉相土梵宇轮焕於三千宝界扁日造泡岂徒资福之方兼为工需乏所惟汉南胜地隋东别天诸佛之往蹟荒凉山魏然石堛一壑之佳气蟠蔚截彼花山献策之前人已有占穴之先见谈风谈笑之光释几多植杖而兴嗟兹属　僊寝卜吉之辰乃有僊宫经始之举既广施兼济爰见所同之人心将普度而永安期赖大灵之佛力天花初绽於吉地有待于今珠甍条飞於祗园其制自古肆於日用之吉爰举栋宇之成处衣冠月出游之方龙飞凤翥致缁徒日来集之美鬼护神呵瞻彼松栢之移来亦令白衲而掌护顾此堂宇之既迄度见丹邱之增安聊为短唱庸为修梁
儿郎伟抛梁东舞凤山高日色红一带黄川桥水远烟郊十里瑞烟笼
儿郎伟抛梁西　园树苍苍入眼低落日归僧洪范寺白云踈磬望中迷
儿郎伟抛梁南无边芳草色如蓝何处高峯天半峙秃城粉堞隐烟岚
儿郎伟抛梁北光教山容高拥极旗亭百坠开新市大府繁如紫陌华
儿郎伟抛上雨花诸天日月朗天作高山终有待九宸景福济民仰
儿郎伟抛梁下供佛饭僧降纯嘏聊将寿万无疆祝仰献年年度　玉驾
伏愿上梁之後无替慈悲之眷裨补遂之忱垂隲法门莫致草三丈之叹毓庆　园寝窃期本百友之効
天保楼上梁文
世尊卜五王神地如是我闻周穆剏八会道塲若有灵助然而竺乾之诞说茫昧姬代之往事有无曷若相基於珠丘之傍标号於金地之列推福田利益之法祝　圣寿於无疆奉　园寝吉触之需賛睿孝於不匮者哉猗兹阎浮大地无若隋城一区支分俗离飞腾五六百里精殚造化藏秘万亿千年其有龙乎无穷軆势之神变疑弄珠是不尽淑气之团疑望之则透迤蛇蜒怳若穷玄间而御云气就之则缜密縕润依然入沧海而摘蚌胎阴噏阳嘘宛九五在天在地之势山挥川媚迈照车十贰之珍不图形象之至斯允矣遭逢之有日惟我主上殿下孝源百行学贯三寸僾　宸慕於墙羹日瞻月觐结　圣虑於滦水霜凄露濡龟龙阐箕圣之书迄有雨时若阳时若之政奎璧应周公之眼讵无天不爱地不爱之怵遂奉龙輴爰移　象设玉涕成血御袖丸澜玄雾浓山　隧阁昭朗况复汤泉熟路山城旧寮遗氓拥途争洒净饭城之泪羣灵护驾载完金粟冈之仪精诚默凝格上　天相感吉庆旋至彻下地而昭休乃以摩不用极之忱遂决焉建寺仪千乘之代理未究尚冀三乘之替施八方之追养克仲庶期十方之冥佑昌歜供嗜无非太常之味珍味芹献诚所贵香厨之泡净　宸襟妙运仰认心上之径纶众力欢趍期有眼前之突凡尔其前瞻则古堛抽笋背指则妍岑似花浮柱横纵渭滨踈千畆之竹飞薨错综银浦织七襄之丝绣闼晚披古西门之淡霭如畵彩拦晴倚细南桥之芳草连空三千兵马之坊从古有号丈六金人之像不日告成于时　鸾舆宿斋龙颜含慽缑岑鹤影彷佛卓锡之林虞韶凤鸣杂还敲磬之地栴檀共御香浮动松柏与羽旗翻而恒月升日之嘏万民所望想穷天极地之痛千佛皆悲惟中宸肇锡以名由平日欲报之德玉龙师之慧眼洞彻诸天金锁老之危里留待今日兹冻善颂播告众生
儿郎伟抛梁东海门朝日满天红恰似神龙初罢睡抱将珠颗弄晴空
儿郎伟抛梁西柳川东北店烟迷　銮舆岁岁经过地霜露郊原万叶凄
儿郎伟抛梁南雉堞萦山滴翠岚　圣代河清春似畵老僧闲扫雨花龛
儿郎伟抛梁北八达山前移井陌依然昔日新丰村鷄犬家家各自识
儿郎伟抛梁上重日前星乾象王草木昭回被耿光雪山争似乔山漳
儿郎伟抛梁下[禾*罢][禾*西]如云满大野白头扶杖山前翁华祝朝朝向北贺
伏愿上梁之後一炷传灯三元调烛无灾无害长献　宗国之祯祥不骞不崩永为　仙寝之卫护神京孔迩无疾病　君王每临云乡不遐左右　涉降如见
即位二十四年庚戌大匡辅国崇禄大夫左议政(臣)蔡济恭奉　教撰谨书
建物面积
法堂  九间
七星阁  六间
香炉殿  十二间
祭阁  六间
禅堂  三十九间
僧堂  三十九间
天保楼  十五间
左右从楼  四间
外三门  三间
左右翼廊  三间
东门  九间
春家  二间
井  二处
序
伏惟我正宗大王　光御十三年己酉　迁奉显隆园　仙寝于吉冈明年庚戌剏建龙珠寺於花山之阳所入物赀上自宫房塈于四都八道牧伯守宰诚心舍施厥数将近八万余两乃　命振威县令曹公允植监董是役另选南北汉緫摄狮馹哲学两先师主掌於兹寺以至功何其伟哉小僧等云师事哲学师追随下风承聆盛举矣其後猥以无状再沗北城緫摄十年不返故山而岁庚辰爪熟归依旧巢乙酉夏复涖本寺緫摄阅览寺中旧藏槩其时不遑启处使伟功巨蹟或不无踈略寺举能不怅怅于中乎适值田土厘正之事友人尹圣中李君成自凤城至挑灯共讨事蹟谨掇数行弁于卷首以考此寺设始之颠末俾使后贤共觌无量大施主不惜赀不吝物之宏举其又可忘乎时
道光五年乙酉十二月七日都緫摄等云再拜谨识
大施主缙绅案
京畿监司  徐有防  庆尚监司  李祖源
平安监司  郑昌圣  咸镜监司  李秉模
全罗监司  尹耆东  忠清监司  权　曮
黄海监司  李弘载  江原监司  申　耆
仝  李时秀(新任)  统制使  申应周
平壤庶尹  赵镇明  平壤中军  金明俊
平壤察访  金禧燮  中和府使  柳晦源
黄州牧使  洪元燮  凤山郡守  李夏保
载宁郡守  洪善养  海州判官  任希厚
海州中军  洪述远  康宁县监  朴道相
瓮津水使  尹范行  长渊县监  李　弘
松禾县监  尹载汲  丰川府使  张成汉
许沙佥使  康有淳  殷栗县监  李益洙
文化县令  徐命存  安岳郡守  尹弼秉
长连县监  金健修  白川郡守  柳秉均
信川郡守  金　凿  凤山郡守  王汉祯
东里佥使  鱼夏渊  所己万户  金启默
瑞兴府使  韩百林  新溪县令  尹义厚
遂安郡守  李谦焕  文城佥使  李台秀
谷山郡守  金鲁成  仝  赵华锡(新任)
阳德县监  金重燮  成川府使  黄昇源
三登县令  李羲玄  江东县监  姜世纶
慈山府使  魏光翼  顺天郡守  尹颐东
宁城佥使  韩圣揆  殷山县监  李庚运
孟山县监  尹致性  宁远郡守  南衡重
德川郡守  申　曮  价川郡守  赵云祥
宁边府使  许　[泳-永+近]  平安兵使  李东烨
安州牧使  李敏采  仝　虞侯  黄　策
博川郡守  李　烷  泰川县监  金孝建
龟城府使  金衡柱  植松万户  朴文彩
安义佥使  崔尚翕  天摩佥使  金正汉
云山郡守  徐有凤  熙川郡守  李得臣
柔院佥使  尹进五  满浦佥使  崔庆臣
江界府使  安廷玹  代登万户  申思汇
高山里佥使  李旭祥  渭原郡守  李栢然
乫轩洞权管  李震赫  楚山府使  李邦荣
阿耳佥使  李润章  碧潼郡守  郑学畊
昌城府使  申鸿周  昌州佥使  权圣镇
碧团佥使  郑履曾  朔州府使  李海愚
仇宁万户  金兴泽  方山万户  池庆源
义州府尹  李颐祥  龙川府使  徐有龙
銕山府使  李鹏运  宣使浦佥使  郑东仁
西林佥使  崔　涉  郭山郡守  申　偗
宣川府使  李汉兴  定州牧使  李润国
嘉山郡守  金鲁成  顺安县令  郑文在
永柔县令  赵象存  甑山县令  吴在斗
咸从府使  李周凤  龙冈县令  张至显
江西县令  李翊永  中和府使  郑周诚
龙珠寺建筑时各道化主僧
八道都化主宝镜堂狮馹
副化主城月堂哲学
京畿全罗两道都化主城月堂哲学
仝　东坡堂俊弘
忠清庆尚两道都化主嘉义懋绚
仝　嘉善允修
仝　巨愚处士朴竗喜
江原咸镜两道都化主影成堂养珍
仝　虎岩堂泰英衍定
黄海平安两道都化主宝镜堂狮馹
仝　奇峯堂快性
京畿闾里寺刹化主圣谷堂有信
仝　通政德含
仝　就净金尚文
黄海道闾里寺刹化主嘉善宇荣
仝　通政竺训胜安
庆尚道闾里寺刹化主瀛波堂丰一
仝　嘉善抱念学连
全罗道闾里寺刹化主锦洲堂福慧
仝　碧潭堂幸仁
仝　通政性真
平安道闾里寺刹化主荆原堂法眼
仝　通政奇弘
咸镜道闾里寺刹化主嘉善最璘
忠清道闾里寺刹化主通政日闲
仝　嘉善永昊
仝　青空堂賛忱
本寺诸般书畵造作等诸人芳衔
恩重经石板銕板自　内下嘉庆七年六月二十二日
法华经十件　全罗道顺天松广寺引来
大雄殿宝榻後佛帧三世如来軆帧畵员延丰县监金弘道三藏帧畵员敏宽下坍帧畵员尚　谦
七星阁七星如来四方七星帧畵员敬玉、演弘、雪顺等
大雄殿丹青都片手嘉善敏宽
天保楼都片手丹青畵员僧江原道三陟灵隐寺八定
极乐大愿观音菩萨造成雕刻畵员观虚堂雪训
西方阿弥陀佛造成雕刻畵员全罗道智异山波根寺通政奉弦东方药师如来造成雕刻畵员江原道杆城乾凤寺通政尚植释迦如来造成雕刻畵员全罗道定邑内藏寺通政戒初
僧堂都片手平安道香山普贤寺僧义涉
七星阁都片手竹山七长寺僧雪岑
仙堂都片手江原道杆城乾凤寺僧云明
大雄殿都片手全罗道长兴天冠寺僧文彦
楼片手庆尚道永川银海寺嘉善南汉总摄快性
鉄物次知　通政胜悟　正宪哲学
钱谷次知　通政信策　书记震环
长湍郡江北面月澄山心腹寺碑序文
惟天设胜巨灵寺斧碁置山岳惟月澄山巍然冠乎青丘东接大川有台翼然者羽化也南临大江有馆屹然者临湍也道起绕其西首龙峙巽北皆环月澄若奉至尊此其山川形势也天作地藏之以待其人古新罗学仙佛人慈藏律师探寺覆空道冠者佛师表众禅名动华是天下名胜莫不厌见饫闻来登月澄曰此地可构龙宫洞名曰心腹心腹者人身百軆之所要也月澄者白月之当空故名结构来就复僧为之作寺立石塔数台壬辰兵间戒坛破坏僧徒无肆道之所法王阙梵晋之仪戊辰重修栋楹轨级於是宫墙敌丽校捔穹崇有僧说誾者闵其废後观刻石志其事过率堂为余请之如是遂铭之曰
籍籍律师　玄玄索妙
摩尼之宝(跋履山川迹编佳丽)　平陆隈隩(外彼月澄景山相基)
遂直其好(爰究爱度乃堂乃殿)
康熙二年辛酉　五日　立石碑
十二(岁童　宣城　金　普僎　南阳　洪命其书篆)
法堂悬板文　应真殿(木佛五形　木烛一双　香炉一个　土佛一形　锡香盒一个　小锺一个　磬　二个　木佛器二个　摇铃二个　间数　六间)
位室阁悬板文　淑善翁主完山李氏仙驾　位牌文(祭床一个　木烛一双　木香盒一个　间数二间　沙器香炉一个　僧居宿房二间　前後空厅并六间)共合拾六间　僧一口　柳明善
石塔长木尺十二尺　广四方周回二十四尺
○三圣山三幕寺事蹟
三幕寺在衿川东北十里寺之长老以其事蹟请余为文曰新罗时有僧元晓善学佛与其弟义湘润笔结茅於是修明奥旨人名其山曰三圣厥後几百年道诜自湖南灵岩来求其墟剪芜秽作精室设像行道名曰观音寺居无何入中国寻一行禅师得其法而归即乾符初也诜以其术遇知於高丽　太祖创统之际立五百裨补以镇山川气脉是山在其数内乃重葺法宇稍增旧制谓其徒曰中原韶州地有三藐寺其东有牛泉西有麟角炉峯立其前岩在其後此地之崪然而秀冷然而清者无乃与彼相类乎遂号曰三藐禅老讲伯闻风而至蔚为丛林之首至戊子懒翁勤自休庵来寓是寺翌年春指空亦自大都齎牛头降真而来会诸海东善男子闻道场建法幢人之至而见懒翁指空之棒喝者莫不饱以香饫以赵州由是山益重寺益名矣时有无学者懒翁之弟子尤善地理之学我太祖闻而徵之以定国都以外白虎势急形危多有奔动之气乃立寺其上曰虎压以镇之创庵其前曰狮子以威之埋犬其傍曰四犬隅以留之又创刹四隅以镇京都在东者曰青莲在西者曰白莲在南者曰三藐在北者曰僧伽载之舆志云所谓外白虎即此山也所谓三藐即此寺也然则古人之所谓建寺创刹以镇山川气脉而使之祝厘邦家者尤晓然明白矣至太宗时特降　纶旨大加营修凡佛殿三处僧寮五处　御室一处楼门各一处台二处碑一处塔一处及庵子若干处又　勅本县环寺四方禁樵牧殿阁雄以丽楼台高以广草木鸟兽之物益富以壮可以藏修可以游息上可以祝　一人下可以佑万民大雄名其殿者以其舍那之尊严也寂默名其堂者以其烦恼之不乱也瞻星名其阁者以其藏修之有时也极目苍茫沧溟在前故以望海名其楼散步逍遥悠然自得故以清虚名其台碑以记事塔以表胜以至丘陵林木岩洞溪涧皆有命名之意焉往在壬辰倭寇火寺廊庑皆烧而法殿独不燃惊而奇之以香盒献佛忏罪而去又至丙子胡兵人山徒众皆散而宗卞独无惧见而异之以竹箭插路表信而行箭与盒至今在焉盖是寺创於罗修於丽盛於我　朝之初而元晓义湘润笔道诜指空懒翁无学之徒居焉若其间间修葺小小兴衰时与人今皆不可知呜呼贤者之兴而不肖者之废吾辈贸贸焉居是寺大惧前王卫护之德诸贤行化之迹泯没而不传于後也子其为我记之余曰噫好德尚贤人之良心其可已乎况道诜之镇脉无学之制势有以补我国家无疆之基而两度着异二敌惊服则其遗风余烈犹使人有所兴起者盍志其事以示後人遂编其长老之言名曰三幕寺事蹟云乾隆辛卯建亥月下弦雪岩门人
三幕寺现存佛经目录及卷数
法华经　一卷
莲宗宝监　一卷
弥陁经　一卷
金刚经　一卷
○京畿左道始兴三圣山虎压寺法堂新造悬板文
美哉奇哉峯峦之崔嵬岩石之妙奇千古之体也善恶之所关信施之所发人世之大用也夫本寺也则惟我国初建基之时镇压虎穴之处也法宇遥隔千秋无量尊像不克风雨之际幸逢尚宫南氏俞氏无上信意不思辛苦而引劝他人破诸悭贪而出财累百造成法宇而兰若悬空彩畵飞金而又得香烛之光明以成无漏之大功善未可口言美不可耳议也惟我佛家瞻礼供俱之人常树福於当来呪发心大施主引劝者乎今此同叅者现世获福无量备人间之五福後时往生极乐得佛道之正果恒证树善与天地无穷焉
辛丑四月　日秉法沙门义敏书
○朝鲜国京畿道竹州府七贤山七长寺事实记
大矣哉觉皇之垂化也西域中华五姓七众莫不瞻仰而至於海东远处僻鄙未能沾化始自汉明流入支那覃及四海名山胜地梵宇峥嵘高岳峨岩禅庵罗列弥天下佛法崇奉之诚槩可见矣兹七长寺者白头一脉流为金刚金刚一脉或起或屈或连或绝以至延昌十余里自戍为胪崱屴峭嶢逈出羣峯者七贤山也峯回而洞邃泉甘土肥者七长寺也始自清宁龙集丙辰之岁高丽慧炤国师生於安城郡落发于广教山冲会大师性根清净不染尘土广叅知识涉尽羣经又入禅枢密密提撕专精有契因入中国继临济之正脉尔时宋太祖闻伟贤使使请入宫中谘询法要洽沾甘澍洗涤尘虑尊为师傅师请归本国皇上仍太子少保卿金阳及左街僧正道元等来到本国欲营禅庵伊时　王建太祖奉勅使使同协其事到于七长洞丰草茂林閴无人迹猿啼林间鸟鸣溪涧而已秪沿流而行入一衖口则洞天明朗白日照临俨然一天造也於是见一猎人问曰此山深幽有梵宫乎对曰古谚虽有峨嵋山下将相之地梵宫非有也皇使转到山下披草剪荆填云藏泽建阿兰若额曰弘济舘今碑殿是也国师卓锡安禅垂化度缘一日有七人来谒师预知不善之心以实相对之七人知其神悟反请说法师略说法要七人因而有契特发誓愿为作城隍卫护七处故山称七贤寺称七长也国师手植双松穿井甘露高建法堂广度羣迷慧解增明名播远迩德重当世至戊子之岁天朞已迫化缘已尽寿至八十有三奄然长化皇上闻讣痛悼敕赐諡号定觉道首慧炤国师使太子少保臣金显撰行蹟碑铭立碑于弘济舘之左立九层舍利塔於右累经兵火至於壬辰之乱龟碑剥落於兵刃之下字划多舛国师降生之辰平生修行之节临终现瑞之事虽多言传而未详书识岂非感惜之甚者乎後之大兴至大元年壬申之岁始剏此寺而阅二百十七年後寺运不幸惨遭回禄之祸积灰空基荡然无遗至　太祖正德元年丙寅重建宝坊不失旧制至康熙十二年甲寅遂为势家之所占山山中缁徒皆有四散之志时有道人楚坚其名者常山人也不尚浮华志於道义历游名山颐养道胎叅看厥事不忍惨心以重建丹雘为己任与同志四五人更相地于旧址之北面对峦峯爽垲奇秀尤得其胜手执片文一出山门风说从四来相助建覆於青虎之夏粧雘於厥年之秋几为永弊之寺不数月而重新翌年清和月广张天地水陆大会焉为化主而建立迄功之若是神速者实前後之所罕闻也至甲戌岁势家又移葬山故後至甲申之春本寺住持硕奎与诸缁徒同心协议欲还旧址请大化士思侃袖藏劝词力募檀缘鸠财请工先移人天师所临殿大法堂凝香阁真如门化士一俊移建青莲堂比丘精律移建寻劒堂比丘缁进移建寂默堂白莲堂化士精顺建西别堂山人尚元移建太清楼化士硕信设香积殿於太清楼之西至於乙巳之岁善真斗闲等设圆通殿丙午允英处辉等敬速观音尊像奉安花座上化士思侃设冥府殿於川边奉安地藏大坚之尊像十王之烈位焕然结构势若翬飞太清楼下设天王门门外建觧脱门寺北有弥陁殿殿上有碧应大师真影堂堂前立郑东溟斗卿所撰碑铭又有九层舍利塔霁月堂舍利浮屠兴净大师瓮浮屠其後有极乐庵禅僧守敬初创于西麓不满十载堕非莫甚山人熙演焕然重新山中一庵惟为奇观至於乾隆辛未之岁寺之残败日益甚矣来往术士独指此庵镇脉为害故住持猷善先唱毁移一寺佥僧同心戮力移建于寺北鼎岳之下南有明寂庵庵下有五十三佛名号碑立石为佛乃坦明之所成也寺之一箭道有红虚门门外有二十八层铁幢屡经风霜而折腰未补亦可复也寺局有四七座浮屠人杰地灵从可验矣凡寺之兴废已经四度屡见兵火未有实蹟丽代宝刹埋没於草昧之间清标高节之士来到院门虽欲闻开山之何代创寺之何年孰从而明之余自头流来到此寺住持释开心请余笔记之余资质钝滞心地茅塞识见茫眛莫若求之於文士也长老曰丽代创建之寺无文可从则林泉失色山门寂寞幸使探真之士一见而怳然则庶无面墙之叹文之工不工非吾所望也余滥自秉笔叙其兴废复古之梗槩以晓後来者云尔
乾隆二十年青猪仲春日和月子圆一识
乙亥春余与诸从适到此寺旬余游赏有一师手持一券空册及百余行禅家事实记属余誊书以识余乃猎尽其记踵而书之以备後日之观云尔
仁穆王后御笔
老牛用力已多年领破皮穿只爱眠[(牛*ㄉ)/牛]耙已休春雨足主人何苦又加鞭昔奉　御书琅函是藏今玩写诗尤健且强天气流动之云辉祥纸旧墨新尚留余香
壬辰春正月上元日拜手谨书右自制
竹山郡七贤山七长寺重建记
盖白头一脉流为金刚金刚一脉或起或屈或连或绝流至竹州州西十里许以龙盘虎踞势为七贤山山有寺名为七长何为七贤七长自清宁龙集丙辰高丽慧炤国师创建安禅矣一日何许七人来谒于师请说法要师为略说七人因而有契常随慧炤国师正叅贤哲之众鱼变成龙匠化为贤故号为七贤七长也自高丽至今年久月深寺样颓圮朝暮难支改无一人恨有众人矣当於光绪丁丑山人瑞海海城二禅师挥却慷慨之心特垂大慈之念不避风雨荷担劝文善男善女前财货鸠聚之际幸蒙砖洞闵补国大监主特垂河海之泽材木数百株钱文一千余两许施成事实是泰运之所契二师之诚心是岂偶然哉越明年戊寅三月乃招匠工新扫於太清旧墟以作楼房四十八间四面圆在法堂则新室正在中央之界逈出羣殿之中也壮丽宏规犹胜於前容善哉若非二师之臂力焉能如此哉成样之後二师请余曰此是难圬之功不以书之无以传之略笔记之如是累累余不敢强辞拜跪执笔前事载前後事载後儒释两家有功姓名书之于尾滥以为永传之本庶望後之君子览此兴感鳞次修葺使此功德之迹千秋不圬七贤之名万世长春至扣至扣
光绪四年戊寅四月日完山人应摠谨识
佛事序文
汉以南胜蓝称青龙七长可谓难为伯难为仲本寺似有嘉会之运者有瑞海一师以也师居兹数十年而寺中事细大輙倚师为轻重蒐辑改造殿阁之一新措置修用什物之润色百废悉手之而力未及冥府殿天王门塑畵道塲颜色阙如者以此乃於丁亥谋众行化粤明年暮春营始绘事请余证之嘱余记之曰今此惟利之时鸠聚数千金金地藏像彩十冥王四天王绘帧十轴浃二旬功竣雪宿雨行户说箕敛多少细徒之艰不敢其劳大小檀越之施使圣像久住功其功使贫道遂愿恩其恩又一半五百金有两人焉可谓笃行檀者也功之恩之之久诸莫文字若也记其姓名以吾师之文弁之使来世知今日有应海泰守发信为众檀首唱不亦可乎余语之曰师欲其文我爱其德本寺前後之举师有积累之功而不肯其劳则功也其谦则德也檀有其一师兼其二欲余文之先德后功而已也师正色而作余默观师之宿因不觉午睡焉
戊子肇夏大渊万雨书
七贤山七长寺白莲庵重修记
观夫天地成而坏坏而成凡圣生而死死而生殿阁新而故故而新此人世之常分也今者碑殿重修有何祥以名碑殿承谁恩以重修耶先王
高丽时有一大师号慧炤国师生长於安城郡乡班家觉世无常剃发于广教山冲会师契　佛真旨入中华为宋太祖皇师还本国此山建一兰若额号弘济舘国师垂化七人来悟故改峨嵋山为七贤山国师入寂皇上勅立浮图舍利奉安建碑文行蹟唱显故改弘济舘为碑殿也然则碑殿初创寺庵罗列山门肃静矣壬辰兵火龟碑剥落精殿烧尽间有成造累当回禄後思侃化士重修几百年僧残庵败矣德庵长老出世行李入此山以德修身四十余年观庵败坏顿发信心自卖田沓一石余斗落▆并募檀缘如制成造如法点眼若非佛祖使人定是七贤山中再来之师也反以思之则若无碑殿国师无以安身之地若无国师七贤无以开悟之席若无七贤此山无以托名之由若无和尚碑殿无以重修之人耳然则国师之功耶七贤之功耶化士之功耶檀越之功耶如方四维不可阙一聊记事实传之後世云尔
光绪十三年丁亥暮春秋山沙门慧龙谨识
碑殿岩上新建法堂造成记
康熙四十二年癸未孟春比丘坦明者自发广大深愿奉安佛像八尊累年置於露地未免雨雪过者怀悲居者含惨矣坦明比丘者不忍悲惨尽竭心力成造飜瓦丹青独成一堂始於癸未孟春至於四月毕役矣
七贤山七长寺明寂庵重修记
夫节然而秀充然而确菀然而邃而丰忝为竹州界之镇者七贤山也观海一峯包容一区为七贤大道场南转一脉逶迤而屹屹如也乃城山也山之下小区稍宽有数间庵明寂是也庵之年代文献无微不可历考而粤在乾隆甲寅翠隐明谊宗师偕卬沾长老重修者也岁久颓圮风雨所侵居人为之嗟惜艰末材因旧制葺以缮之完然如复覩初创之年也庵之经营始於暮春越三朔而告功实赖吾佛神力之所佑亦可以化主师之诚敬矣噫庵之起不知其几千百年而几遍重修之後幸有翠隐而葺之又卬沾之後几幸有新人继而修之寿而永存微斯畴能如之惟彼後之人果能有感於斯也否也今不敏有奉为翠隐门人於是庵之兴废切有感焉略陈首末以记之
道光八年戊子十二月日　无名氏志
七贤山七长寺上云庵重建记
我东山水东最长而南次焉南之奇曰七贤山毓灵根聚清气浑成金沙玉池而天开真境也山下有寺其名曰七长古慧炤国师链道化法之场也寺後麓有庵其名曰上云今於道光辛丑老禅伯净虚光一大师乃重建夫上云奚取焉庵在山顶每春夏间云光浩浩於其下半浮半散与七长如隔一天而登之者必有凌云之势故名焉不然则乃取其苐九地菩萨善慧顿发得如来宝藏净佛国土了便登法云之軆也庵有奇奇要在绣峯则千岩半落户庭不贡而恠石富焉练浦则一派回护篱园不凿而池水盈焉大野南开桑田栗里衣冠之乡有方深谷北穿桂树松林幽旷之思允叶山高水丽岩秀色明此中之大观而山水之奇求诸国中殆少此比予适过爱而忘返息肩者有月矣一日老禅伯一公前席近予曰老僧幼年入此庵雉发既又遍叅四方末老还入庵庵已弊矣扫基而重构狭而难於容众陋而欠於净居病焉者久而老僧今年七十八也登灰无几有何土木之兴而或恐有妨於龙天不护禅侣不顾意革古从新乃经之营之众缘既应庶务毕集斫雪姿於後罔采云根於前壑运斤成风匠石呈工前之狭者广而便於容众前之陋者淘而宜於净居可龙天欣护禅侣善顾视其旧制稍免其然庵在权舆杞宋之文献无徵实不考其蹟也推後之昧今犹今之昧古请一言记之可见笑於云仍如何予叉手应曰公耄年立此奇功使此山水之奇又奇於昔日面目真不世之功也昔晋士匄之论不朽也鲁叔孙以立德立功立言对之盖取其不朽於後而利於人济於世也今公於庵也何居之有公密行禅子也以无相为己任胡有待功而後之诸君亦何以报公无功之功乎念佛於斯看经於斯叅禅於斯能三昧现前返照自己慧眼通透深契了义疑团独露廓彻大悟则诸君即慧炤慧炤即诸君然则非徒报公之功虽卧此好堂坐此高床食黄金消万钱非幸也宜也若不然者四璧空锁野干乱鸣六窓虚豁猕猴弄精然则非徒不报公之功虽片瓦只椽重增其业入地狱堕魔坑不幸也亦宜也可畏哉请诸君须勉旃噫
辛丑八月下澣北海华隐子恢暻识
○骊州凤尾山报恩寺重修事蹟记词(一曰神勒寺)
骊兴郡之东有报恩寺世祖大王为世宗大王特以降福次布木银金之属帖下于此俾为营建之寺也乃是懒翁祖师遗墟之所而又是英宁两陵寝愿堂造泡之寺故其为所重与他寺刹有所自别也营建已久栋梁圬败瓦椽剥落粤自康熙辛亥年分吏曹判书金公寿[怡-台+百]叅判闵公鼎重户曹判书郑公致和感此千年古寺颓仆之情境果以重修之意筵禀则即为蒙允故自该曹行关于八道道臣及守令处鸠财即为本寺重修之役保护以来矣又以重修永久之致渐至颓压颓压之状尤甚於前则不啻僧徒之嗟惜去来行客顾眄本寺之荒凉莫不咨嗟以来者久矣去嘉庆一年丙辰分千千万万梦寐之外领敦宁金公履素礼曹判书闵公锺显感其先代极力本寺重修以给之意必以本寺重修之意金公闵公另念筵禀则果为蒙允先自礼曹行关于八道道臣处以为随所力助给本寺重修之资则本道道伯金公文淳布木及钱两优数帖下于本寺其外七道道臣守令前使此寺僧乞立次行关故本寺僧持劝善文次次鸠财瓦材等物刻期贸取嘉庆丁巳年六月　日分泛中阁十二间及左右食堂十间合二十二间新建赴役以力线役巨犹未得讫役未免功匮之境矣本官使道申公大谦助给钱两後以寺役功匮之意转报于营门而自营门继为筵禀则嘉资帖五十余丈自上特下本道道伯使其道臣转卖补用寺役之教亦为蒙　允後本道道伯新莅李公在学助给寺役不足之资故以至完力以为一新感祝感祝若非金公闵公两大臣所禀则乌可得本寺保传而以至一新之新也哉宰僚之泽极感无已略录于左以览後世耳
嘉庆五年庚申年月　日
领敦宁金公履素
户曹叅判闵公锺显
京畿监司金公文淳
京监司李公在学
骊州牧使申公大谦
○神勒寺重修记
扁额写
佛宇之废兴无关乎世教而儒者之所不务也然亦有一二不可废者以其古蹟之攸寄而胜境之攸擅也神勒之为寺剏自丽代懒翁之所住锡白云之所留诗又有牧隐诸贤之所题记穹塔荒碑错落离立於寒烟古木之间者如其古也骊以山水名於上游而奇秀窈窕平远爽垲寺又兼而有之者如其胜也惟是二者之擅称於域中已为千年所则岂可以儒者之所不务而废之与昔我惠庄大王欲寘一寺为　英寝道场　圣志甚殷而未就　昌陵在宥用日者言滦迁　陵寝于骊之此
贞憙圣妃以　先王遗旨教于廷臣时以神勒寺密迩珠邱不别创造即其寺而增拓开广　特颁刊经余财　命近(臣)董其事葺旧剏新摠二百有余间美矣哉　圣祖　圣妃奉先述事之义若是其丕显丕光虽微古与胜此尤不可废之大者自始厥後不知其几经废兴而昔我先祖文忠公捐财而营葺之族曾祖议政公又出力而修治之是则家传故事也其後百十年来又复陊剥转甚殿宇倾圮殆不能庇其金身而数三缁徒厪持香火而已我　纯元圣母闻而叹曰此寺远有故实断不宜任其废而不顾也亟颁帑货　命(臣)营治　坤圣又佽助之夹成(臣)承　命兢怵聚财鸠工爰始斧锯工费不足者别为营办阅几月而工告蒇佛殿禅寮锺楼香厨奂然改观流丹韵碧绚耀中天栏楯俛云铃铎交风缁俗顶瞻莫不踊跃赞颂噫我　圣母圣人也岂欲佞佛而邀福为此檀施寔出於继述之　圣意而且不烦有司　特命(臣)管董者以其桑梓之乡而祖先之所尝致意者存焉耳然谓佛无灵则已佛若有灵慧日恒照慈云遍覆护仙寝於来兹绵　宝籙於无疆是岂但西方老子法力所庇即我　圣母施为动合天理古语云顺理而行自与吉会诗又不云乎恺悌君子求福不回　圣母无意於其求而福泽之渗漉於众生者永无穷已呜呼盛矣是不可以无徵谨书之如此若其工役之始卒费之几许别识於左方庚申端阳辅国崇禄大夫行判敦宁府事兼户曹判书奎章阁检校提学安东金炳冀记
始役戊午六月
迄役同年十一月
○安城郡　石南寺　御笔　教旨
京畿安城地石南寺乙良监司守令曾下传旨更审尤加完护杂役减除者国王
天顺元年七月二十九日
○长湍郡华藏
大雄殿十五间
阿弥陁佛涂金像  一位(坐长三尺七寸)
观世音菩萨涂金像  一位(坐长四尺八寸)
大势至菩萨涂金像  一位(坐长三尺一寸)
法起菩萨涂金像  一位(坐长一尺五寸)
後佛帧  三幅(各长七尺二寸各广九尺一寸)
神众帧  一幅(长七尺五寸广八尺五寸)
甘露帧  一幅(长六尺八寸广八尺)
三藏帧  一幅(长七尺　广七尺五寸)
三和尚帧  一幅(长四尺一寸广七尺)
恭愍王帧  一幅(长六尺八寸广五尺一寸)
卅三祖师帧  六幅(各长四尺一寸各广六尺一寸)
应真殿十间
释迦牟尼佛涂金像  一位(坐长四尺三寸)
文殊菩萨五彩像  一位(坐长二尺八寸)
普贤菩萨五彩像  一位(坐长二尺八寸)
那畔尊者五彩像  一位(坐长二尺一寸)
罗汉五彩像  五百十六位(各长二尺一寸)
神众帧  一幅(长四尺五寸广四尺六寸)
冥府殿十间
地藏菩萨涂金像  一位(坐长三尺)
道明尊者无毒鬼王五彩像  二位(立长四尺)
十王五彩像  十位(各长四尺五寸)
童子五彩像  十二位(各长二尺)
判官五彩像  二位(各长四尺七寸)
鬼王五彩像  二位(各长四尺)
使者五彩像  二位(各长四尺五寸)
将军五彩像  二位(各长五尺一寸)
上坛帧  一幅(长五尺广六尺)
各部帧  六幅(各长五尺五寸各广七尺二寸)
使者帧  二幅(各长四尺各广五尺)
寂默堂二十八间
开山祖指空和尚五色像  一位(座长三尺)
後佛帧  一幅(长四尺六寸广七尺六寸)
神众帧  一幅(长四尺八寸广三尺八寸)
中锺  一口(高一尺三寸围三尺八寸)
万岁楼十间
大锺(双蒲牢首)  一口重八百斤(高五尺围十八尺)
云霞堂四十六间
阿弥陁佛涂金像  一位(坐长一尺一寸)
後佛帧  一幅(长四尺四寸广七尺七寸)
神众帧  一幅(长四尺一寸广四尺)
香阁五间
金鼓  一口(微破)
山神阁二间
山神帧  一幅(长四尺七寸广四尺七寸)
七星帧  一幅(长四尺七寸广五尺三寸)
庭中塔七(层二级)  一座(高十一尺五寸下层方三尺二寸)
指空定慧灵照塔(锺二形级)  一座(高四尺一寸围十二尺)
浮图(锺形各一级)  四座(一牧庵堂浮图长四尺三寂照堂浮二龙峰堂浮图长三尺图三尺四浮图长四尺无名字)
事蹟碑  一座(碑文印刷付别项)
抱虚大师功德碑  一座
位室阁三间　又正门三间
平原大君　位版  一位
齐安大君　位版  一位
永昌大君　位版  一位
龙城大君　位版  一位
平原齐安两大君义同生六人
生六臣端宗朝忠臣也  (（金时习、南孝温、李孟专、元昊、赵璇、成[日*冉]寿）端庙（昇遐後常怀不平每游名山净刹即长湍宝凤山华藏寺）设擅焚香哭望宁越不饮酒不吃肉不近女色以终余年)
(嘉靖十八年己亥中宗朝感慕两大君节义净刹（华藏寺）设斋荐修冥福年为一次)
(康熙十八年己酉永昌大君早卒　仁穆大妃惨悼甚怜附两大君而迫荐)
(康熙三十一年壬戌龙城大君早卒依永昌大君而附荐)
极乐庵八间
阿弥陁佛涂金像  一位(坐长一尺七寸)
後佛帧  一幅(长三尺三寸广六尺二寸)
神众帧  一幅(长四尺五寸广三尺五寸)
山神帧  一幅(长三尺二寸广四尺)
弥帧庵二十间
地藏菩萨涂金像  一位(坐长一尺一寸)
後佛帧  一幅(长四尺七寸广六尺七寸)
神众帧  一幅(长三尺七寸广三尺一寸)
山神帧  一幅(长三尺五寸广二尺六寸)
扁额笔者氏名
（大雄殿）（万岁楼）（宝凤山华藏寺）(此三额嘉庆十二年丁卯尹师国本寺拜观庆赞心书而奉揭)
（寂默堂）（东国第一禅院）(此二额秋史金正喜本堂雄丽禅侣规模慕悦书赠)
寺蹟悬板
○古湍州华藏寺改创记
曰若稽古寺之权舆贯藉阙如无地措言然艰耳其一二条而未得其本故虽思运斤畏忌伤手莫悟夫伸拳之方海师之请虽胶固其犹凿墙垣植蓬蒿把笔难矣盖以元泰定之间西天百八代提纳薄多尊者指空禅贤自西界到神州则元太子奉迎别宫怀香请法既已声动丽京玄陵遥展摄斋礼遣大寺住持僧其名则余忘之矣则迎之内院事之以师师乃曰能以鸟养者宜捿之深林遂步於宝凤山顶则白麻纶影缀云蹊驰讯使者交辔山程於是缁白竞奔走禅堦各各燃指燃香为创净利於继祖庵兰若遗基额曰华藏焉此其寺之大槩而时所闻者也其余尊者西游东到之岁月寂默影殿之开创及与奇踪秘迹岁久年深神出鬼没老巨之之玄杖如何能臻如其三尺喙五色毫能驾说於板上若池州鲁笔则焉能措辞於其间乎师可论求菜於编苫者也矧又昔寺之创也国君为檀越邦彦为司存故洞有正则岩佐郎岩妙选邦杰成能仁之宫寂默之堂▆飞乌革金壁焕焕独为一国之巨擘而其驮都之扣石雕垣寮宇之威仪节次殿堂之秩秩楼阁之鳞鳞虽未及於天宝山桧岩而奇岩玉洞之灵区玑树琼林之神境祝厘香火之本事外护三利之胜缘洒洒衲子之蚁慕者弥山膺化者塞壑而定林蕤秀慧月腾扬皆指空之道德风化而超出於东国中五百禅刹之表示桧岩寺之所未及而此三百年前规模大槩如是而厥初盛德盛事则岂徒饰词窜句以为记乎愿笔路於斯受辛师曰吁咈哉黄绢幼妇之辞非吾师所能模写只如前日各殿寮舍重创因由及火後改创事蹟而已有何难乎者无惮烦杨园之道虽卑倚乎亩丘以师之燕石为注欲得韩李之兼金不亦宜乎日诺盖寺之初剏自丽季到于今几至半千余禩盲风怪雨峻宇雕墙土木之功日趋於腐青眸白足未甞不痛楚於斯焉故自乙丙年东师乃引劝天濬性聦守真印宗妙淳唯玉密玄妙经等若干辈寂默之堂传灯殿各殿寮舍数三年内尽为重剏其余法堂及未为重剏者师自担当五六年来重剏既已毕丹雘亦已了乃於壬辰之年清和月灌佛之日方欲说庆赞大会不幸三月十二日夜三更般舟三昧之火流灾赫赫金田荡然烧尽了无孑遗天乎时乎山之运所寺之数耶尊者自西天持来祖派影子十余位铸金锺一口黄色帘席一双花樽一双其余贵重遗蹟尽为灰烬将何以刮後来之眼目此尤可痛哭也天地何以无情日月何以无心闻见所及皆吞声饮泣而况亲煑之者乎公私器物烧尽无余徒将十指手相对泣血无可奈何或欲东或欲西众口嚣嚣越三日鸣磬一声集介众曰寺内无乃有异议者乎若夫为首鼠之行者执之告县官则国有常刑寺有清规措身何所乃慰众曰老僧与寺内十余年中重剏劳苦之功一夕反归虚地虽欲与之偕烬孰云能得苦苦哀哀不忍言不忍见与其生而能忍曷若死而能忘呜呼曷其天实为之谓之何其吁天道好还地势相倾则庸讵知天意更化之有在乎又安知夫造物无尽藏之翻覆乎勿以回禄介於心竟以似蛩与蚷相救则功可収而事可成矣棐组佥师宜各勉旃佥曰诺吾师所言孰敢技捂於是师乃较心力之虚实事功之成不成分命弘海海云行屹智轩等曰用师辈作干蛊僧为我羽翼法堂改剏缘化事师等掌之又命慧塘曰吾师童真出俗八紘为家鹑衣[(壳-一)/鸟]食鸟行无章道溢於内德符於外推度千百人中师外无敢担当其大事者不湏多言懋哉懋哉所谓堂也制度雄伟规模宏濶倍倍法堂之功不得草草念过不增不灭一依古规而以死为期则老僧示助涓埃之力又命秀零济益等曰法堂盖瓦事重且大师乃掌之申命秀零日师之化缘绰然故东上室大阳门并剏之唯玉之东云集德仑之海藏殿海敏法云之玄陵御室皆从自愿而作文付之持劝轴者五十余人可谓盛矣一以请关西梓僧某乃邦杰也闻斯事乃挥涕而负其器率其徒三十余名而来与缘化并数百余名分半为二一以赴海西道之覃州古谷一以赴关东道之花山安朔伐木丁丁呼耶许儿郎伟交杂於洞天如是者几两经三际大者联筏小者载舟数十余艘泛海浮江则月再彀而达于扶苏岬之华藏浦及夜桥之头倾城士女持牛马里粮饷一时运八而法堂及各殿寮舍同日董役执斧斤者二百余人而寮舍基址广狭殿堂规模制度悉遵古例而其中易础而和石改砌以砻碣众手争能各逞妙技觚飞翼腰廊四朿突如鼈拚势若龙趋合土填金莲盘照曜烟火抱惭造物还羞是故声过九夏迹犯八年功乃告讫猗欤休哉其间内帑之资沾及太重或日斋馈饷之徒或负或戴始终如一未知夫指空之时其亦如是否吁古与今事之同不同未为论也昔指空初剏之年三角牛来助今吾师改剏之日三角牛亦来助昔之初剏李琳为大功德主今之改剏李山为大功德主奇哉奇哉昔人第三生为唐裴休剏龙兴大殿李氏子探旧珠於树穴古来如是者弥满史籍其可诬乎恨吾师之失其郢人也师讳崇海崇海西人也行於斯得於斯名山既已游知识亦已叅归隐斗室冬夏衲一衣朝暮粥一盂一坐廿秋纵任无为俱寺荡尽满心戚醮拭泪登道则善者从之若风云之於龙虎故如此简发而栉数米而炊之日国大伽蓝十余间尽为剏立而百废俱成呜呼休哉诗不云乎允矣君子展矣大成非师而孰也人有有令誉而无令望者而吾师全有有德行而无道行者而吾师兼可谓法海龟龙禅门柱石[奭*斗]定水食葚者岂独古之时为然今也慕吾师之道德纳水田为佛粮者非止一二此尤可闻也然则指空之风献得吾师然後重兴指空之道德得吾师然後增辉吾师之道非指空则无以着指空之德非相吾师则无以显上之人鸣於古下之人鸣於今可谓本末相符远近照而千载之下朝暮遇者也侬乃山野之虮蝨而蠢蠢嗤嗤性鲁且拙言又[若/(若*若)]磋恧可以书然吾於师有香火之因师於吾有望履之缘故以此言及之吁自其同者而观之则物我皆无尽藏自其异者而观之则肝胆非一家师乎师乎静室空堂扫拂心尘混万像而冥观则指空立处满地荆棘吾师行地天回地转若如是则古指空而不为先今吾师而不为後然则古今也先後也一理也死生也成毁也一道也可不可然不然为一贯遮个道理佛佛祖祖继继承承绵绵历不绝自指空而至于吾师师乎师乎其不可不尽心也
顺治十七年庚子　月　日　讷庵知白记
京畿右道长湍宝凤山华藏寺前後重剏记
牧隐李公甞撰指空碑曰西国满王之子禅贤号指空泰定间重译数十国而来见天子于难水之上论佛法补旨岁给衣粮曰吾不是为也去而东游高句丽礼金刚山法起道塲未几趣还燕以有旨云云寿岘文集中有华藏寺重建记其文曰寺在畿甸长湍府宝凤山观其旧藏梁上短识洪武十八年己丑丽王剏净刹于继祖庵兰若遗基额曰华藏乃指空所命也先是丽王甞闻指空之风采倾心渴求而引见之所言皆从盖剏净刹立愿堂亦从指空之谟而为之也故寺有丽王画像指空塑像使人之仰慕之亦有指空所齎来贝叶经一夹牛头旃檀香一条洎我孝庙在潜藩入燕取降真香锡寺僧由是寺多奇物焉东有指空定慧灵照之塔又有珠衫乃丽王赐空之物龙宫之所自云孝庙戊子岁有僧崇海秀零济益等慷慨诚心绩犯八年功才完全而其殿堂规制一遵空古侔汇飞宏广殆甲于我邦之名山巨蓝伟矣哉前乎指空之迹浪藉表里後乎崇海之力言足听闻
○大雄殿三间後佛帧画成记
顺治十四年丁酉大德崇海重剏寺刹後仍绘三会後佛後百二十四年即乾隆四十一年丙申有一大德在寺曰艳葩玉链长老一日击皷集众曰汝法一重绘三会之事钦哉钦哉曰最贤四方鸠合而来者用处不用处汝其掌之曰三印昔重剏寺刹之时大德崇海一鸣磬命介众毕颔代虽异人岂尔哉事之大小度量贞悔使众咸一其心无或一人用违法一快裕等挟卷疏四年己亥乃言曰今欲原始要终以荅囊者之命而凡事系运筹之功而奔走则在下请师料量之贤才贤德是选是庸曰格曰某识殆通畅智勇兼人足以为证佛之师夫才望有所远闻而笔法之妙能生狖儿去者曰某如何其往看之三印议众曰吾师之言其如是乎於是一依师言列为掌区结界建坛成立道塲是年二月丙辰朔初四日己未享祭于山川后土幡扬数十日上下诸掌奉献厥工丁丑设落成之会是时也无相之相显于云中人人信心涌泉无说之说聒于龛前个个慧力风扬是可谓众生心内诸佛念念证真诸佛心内众生新新作佛呜呼昔之崇海之日山门胜事自出于海今日之山门胜事艳葩长老时哉时哉允矣君子展也大成
乾隆四十四年三月　日　品谷无喜记
云霞堂重修记
谨按顺治改剏记略曰元泰定年间西天百八代祖师提纳嚩多尊者指空禅贤自西界到神州元太子奉迎别宫怀香请法既已声动丽京玄陵遥展摄斋礼遣人迎之事之以师师乃曰能以乌养鸟者宜捿之深林遂步于宝凤山顶剏净刹于继祖庵遗址扁曰华藏为春邸祝厘之所内帑之优惠民臣之信檀可谓盛矣殿堂室房之壮丽楼阁寮舍之节次外护三利之胜缘蚁慕鹰化者之秋秋皆指空之道德风化而最甲于我东方三百禅刹之表此乃初剏之大槩也二鼠迭侵峻宇雕墙圬败零落自顺治乙丙年来爰有崇海长老者以无为为事以大成为成劝化若干人鸠聚若干财数十年间一从重新土水既已毕功丹雘亦以竣役乃於壬辰年灌佛朝将设庆赞大会不幸三月十二日夜八人流灾一大精刹荡然烧烬天乎时乎尊者持来祖派影子十余位铸金锺一口织做黄色帘席一双花樽一双其余贵重遗蹟亦入烧烬嗟呼将何以刮後来之眼目此尤痛恨处也然而天道好还崇海长老志益勤力益壮激众立誓八年之内更修前辙因旧制而建筑不减于是奉佛有殿供佛有廪行道有堂炊爨有厨应宾而寮登[幅-巾+目]而楼宛疑兜率殆同化城此则中兴之大略也厥後之或火或毁随补随新之缘决非一二之举而无文献之惩不得尽录咸丰甲寅寂默堂之火後重构无镜大师其人也同治甲子旋遭回禄大师法胤龙波大德继而重新今其堂存而稍减五之一焉光绪戊寅间大雄殿之重葺也迎十王像于长渊府鹤林寺剏冥府殿而安之也移香阁也修大楼也改彩也丹雘也我老爷藕潭和尚共某也谁也经年周旋功未半途而奄然仙化呜呼哀哉大事谁可托于是我法爷德云和尚収悌而质诹于龙波大德协同众人之谋爰继先师之积功役载完虽未及於古昔此亦或重剏之大略也至於光武元年龙波大德眉山长老鸣磬而集众曰应真法宫云霞僧寮日趋腐败佛子之道宁无恻怆咨尔介众檀门行化事各其尽诚佥各上手而应曰敢不唯是命於是东西而蚁集南北而蜂聚己亥清和之月设应真重修之役越季夏之月讫功明年庚子二月重建云霞大寮至自恣之辰功乃告毕吁功役之浩大倘复何如而其所成就若是之容易十人同心能断金石之谓谓是之为欤不佞素以譾劣之才胷次茅塞何能当盛德盛事之记为然大德之命莫敢违佥师之嘱亦难孤再三受辛而受辛不得强从而记曰叠嶂攒峯横腾驰突而蔽障乎西北者天摩圣居诸山也一山雍容秀丽抱围磅砖佳气郁葱人物繁滋千门万户隐映於朝霞暮烟者此松岳故都也沁都浮其南海色茫茫然东岭偃蹇散落逶迤湍州之阖境三江春波归帆络绎者载漕载运尽入于我亿万年之皇都也步出中庭则奇嵓迢嶢玉洞灵爽琼林蕤秀宝殿翼如大大君之位室肃且阆然灵照之宝塔苔而俨焉洒洒社默讲法之所莫越乎斯然则净檀之德惠佥师之勤功如许珍重而居者集者请着眼看叅商活句唱诵金文其他礼敬念诵当人分上自有有捐有益之道勉旃哉勉旃哉於戏一个丈夫汉都将古今多少事深藏龟毛兔角里一觉春睡云卷月朗头头物物色色形形无非华藏刹毗卢坐处其或未然更细点捡语其道则先指空而後崇海先崇海而后某某大师尽作开山祖重剏主也论其德则古李琳而今李山古李山而今张三李四实为大檀越大功德也母敢踈忽母敢踈忽因书芳衔使将来人以为灯灯相续法也
光武五年重光赤奋若大壮之月遮那斋日庆赞会筵
华岳门孙香严埜衲之淳志
蓬莱过客晦溟日昇　书
古湍州华藏寺寂默堂重剏记
隆熙二年戊申七月十七日华藏寺寂默堂重剏役事毕大凡殿堂阁楼之宏严者建筑以後必文而记而书而揭之者所以叙其事实录其功绩垂示将来而俾後之人细想古之人董事之劳鸠财之难不敢寻常看过而尤有所劝勉底意也开山祖指空大和尚从印度游支那几历所化得法眼净者不许其数胜国恭愍王闻其道德遣使奉邀怀香请法尔时得沐法波者徧满中外恭愍二十二年距今五百三十五年癸丑遂剏本山因号华藏焉伽蓝之壮丽殆畿甸而本堂特构宏濶内用亚字形而修饰之使安禅者安禅静虑者静虑以为明心链性之所後人因奉开山祖遗像而乃有东国第一禅院之称矣当时道风化之所及如何当时捐财助後之惠施倘复何如也哉本朝孝庙三年壬辰本山没入烧烬崇海长老以道行化重剏大伽蓝而兴然一新至於本堂又一层注意仿旧制而不增不减粤孝庙十年距今二百四十九年前己亥功讫八年之间功役之大捐助之盛亦不下於初剏之秋也厥後几度兴废无文献之徵记者停笔咨嗟而已又阅梁上短志勤采近世事一二条以续曰哲宗五年距今五十五年前甲寅无镜老爷重剏本堂于回禄遗址而规模制度虽未及於古之亚字房然行道经行容众五十也又遭八人之灾太皇二年距今四十四年前乙丑老爷法胤龙波大德继而剏之仅构十数间架而已大德门孙镜济永公妙年出俗游历讲肆归栖本堂设万日会募净土修行人日念万声弥陁期使随喜见闻同生净土但本堂陕隘且屋坏墙倾难免颠离之患於是普喙檀门鸠集若干金於隆熙二年三月廿七日董事七月十七日落成向之陕隘者宏广倾者正坏者完一座新兰若耸立乎列壑围护之中于时也缕缕山云出而归护汪洋海波汐而复潮花灼灼而似欣鸟喃喃兮献贺此皆本堂之助发真趣者也而居斯堂者能发挥佛祖本分宗旨不忘度生本誓自利利人恢有余地则坐卧乎本堂里日消黄金百箱无愧于中其或不然黑山下鬼窟昏昏然瞢瞢然做去腊月三十日到来阎家老子手中銕棒岂不大惧也哉记者学浅才踈不敢当叙事实记功绩之任难孤永公之嘱亦可使後之人知今之人之伊麽事实伊麽功绩继而剏之无量亿劫发挥我佛祖真正宗旨大地含生各得其妙是所望不揣楣上之疵略记颠末云尔
隆熙二年　月　日
释尊诞降二千九百三十五年
华岳门孙香严之淳谨志
前郡守李鹤来诗　进士时　　　〔仁川府〕
结构行宫二百春　还成萧寺住山人　当时采鷁江湖近蓦地金莲岁月新瞿昙何日通中国仙取如云杳上宾　遗说先王耆老在白头正似旧臣隣
癸酉肃宗大王时
余於癸酉春有乡绅之汲引承　朝家之盛意猥以驽钝监董是寺之役仍旧址而改新建虽有内帑之划下诸章甫之施助孤悬残岛之里不无事巨力绵之忧乃至跨三载而工告讫傍近衿绅皆到或有门於余日释教之传於东土始自何代曰新罗句丽中叶皆有而百济则枕流王时胡僧摩罗难陀自晋至王迎致宫内礼敬济之佛法始此其後新罗统一迄至高丽大备寺塔金银归山丹青护岩彩綳连亘火树相照此亦一大之胜事以此观之草创於三国滥觞於高丽而道立於　本朝也客曰前车之覆後车之戒也罗济之衰胜国之季庸君暗主佞佛滋甚珠楼韵锺无救众狐之入宫玉龙秘诀还笑非僧之乱朝至於　本朝而道立何谓也余正襟危坐而荅曰何谓不然也我国山势自中州然气力突入海中十倍雄强无百里之坦有千里之险若其通邑大都雄州文乡檀箕以来教化已行蔑以加矣深山穷谷之中高江急峡之隈足迹罕到树木戾天豺狼交横爪牙斯畏王化不及类若弃地是故　庙堂究其经国之策名山邃地修茸大刹僻流绝顶任捿残衲锺磬不断念佛声高游赏者到焉担商者至焉通其道路袭其风俗暨草木鸟兽鱼鼈咸若此岂非道立而致化乎此所谓儒佛之教并行不背内外昇平实万世无疆之休也客曰唯唯本寺之创在於何时日罗济之时吾不知已的在丽时也寺塔之盛後世莫及而紫燕岛内现存旧址者有四五处而独此寺仅存衣鉢也日入本朝有证古乎日粤我　仁庙甲子南幸时驻驆本镇属月尾岛时　赐白云寺僧将印一颗其後米九斗朔下以为僧将一人料已有年矣距今七十年後此役之举亦际月尾岛行宫之役而为之耳客喜而起去余不拘於文拙遂操觚悉次是语付之剞劂藏之于寺壁焉
上之二十一年乙亥四月八日幼学文化柳枝华谨识
冠岳山恋主台罗汉法堂重修与下法堂新建并记志
汉水之阳有三角山气势峥嵘如万里长波龙电登天屹威莫攀也角山之阳有国都雄雄宏宏似千里渊源龙盘凤起赫赫难模者也　国都之南有冠山千岩竸秀峯影嵾嵯百矗无尽嶮崿云梯也岳之顶有一兰若其题曰恋主台也经始传名大明太祖洪武三年壬申我太祖大王亲临此地先为筑台祈福五百岁鲜作圆觉恋主二寺以永镇南方二七之灾患而亲笔恋主台颡题至今有名而中间　世祖大王亦効先祖之影迹亲临二百日祈祷八人之灾沉辟矣以下近年岁运不利庵空人寂上雨傍风梁朽栋颓玄尘满目应供无多福路久陈一人奠惜矣何幸大清光绪十三年丙戌孟夏分京内判官尹泰逸见此颓落立地怅愕自财尽出不足与幸文僧及李氏善德行先唱同谋五月晦告功云云
观音寺重修记
吁天下有三金岗其一西金岗也其二南金岗也其三东金岗也而所谓东金岗即我国金岗山也山本三枝一枝流落三角屹立其下洛城累百世圣帝定鼎之基也其南冠岳梵王数十年遗蹟之址也噫观音本寺盖自三韩古刹岁月由久殿宇剥落佛像冐雨如干残僧力不能修葺至於供享多阙则常心之恨无时不感发而有意莫遂者久矣不意癸亥八月秋永恩大监以宽仁德性特许千金之财大施主故殿宇及法鉢僧居之堂一一重修玉墟真像因旧而成样自今以往供享有礼奉崇有道则兹岂非沙门之大幸事耶不胜感激敢构数行文字细刊板眉至于亿万岁铭骨不忘仰祝此非偶然之事也实是盛事美事哉
甲子元月初六日本寺僧行?谨书
津宽寺事蹟
高阳郡
津宽寺在汉阳之乾三角之坤揖艮回抱而岩峦秀丽泉石清洒实塽垲而年久事往虽非无可考但野语云丽朝津宽寺大师结庐於此而逢王子之出奔而养之後更为嗣即高丽显宗也因封为国师建刹於是而石柱石砌等诸删磨石物皆其时之所役而石无楮乏录便无书契以前时消息无异畓问於谁而质於何或当时董事者未遑之致欤或立石编楮而荡於兵火欤式剥落樵手而然欤溪山无语难以扣也京大寂寺塔侧有丈余穹碣即圆觉寺碑而其词曰东有佛岩西有津宽南有三幕北有宝盖山深源寺松都玄化寺碑亦有封津宽祖师为国师及建刹尊崇之说据斯二碑则固非虚说间值否运兵火烧烬僧残寺废久矣　崇祯戊辰後八十年丁亥六月及我　肃庙朝入昭仪墓於此为墓所建寺刹於旧基墟而锺梵更振香烟复凝者今数百年也姑写所闻以为之记
奉恩寺　南湖大律师碑文　　　广州郡
海东朝鲜国宝盖山石台庵南湖律师开刊华严碑铭并序
辅国崇禄大夫兼史曹判书李宜翼识　汉南居士菊下李恒亿篆额　沁阳散人李化来书
明心见性释氏学也而心与性放之则宇宙犹狭卷之则隣虚犹宽闲々之大智澹泊默々之真机玄奥氷洁三空香沾四大听无漏之法濯有物之产矧乃无碍秘宗道则大矣以得原传妙道广耀吾乡岂异人哉大师是也法名永奇湖之南古阜人也俗姓郑氏系出晋州愚伏即其鼻祖也考讳彦奎母潘氏梦一道人骑马渡江因有娠生而俊异早失恬恃年十四与兄将归汉阳之三角之僧迦寺大演老宿祝发游学诸氏竪幢於净愿之社以导之自朵洎灭奇踪秘说神出鬼没短绠不能撮今其耸人耳而已壬子入宝盖地藏庵道省常故事写弥陁经每字三称佛三绕三拜尽是悲愿中流出亦乃报答四恩之功矣折笔夜梦感得彩幡自西分四癸日夏入三角刊其板继刊十六观经莲宗宝监藏之水落山兴国寺乙卯春至广州奉恩寺与诸仝志鸠缘刻疏钞华严经十八卷别行一卷凖提千手合璧一卷天台三隐诗集新建经藏之殿额金侍郎秋士笔也时域中大德咸造在会入帑优赐缙绅奔波府院君洪公在龙奉　命为司存焉庚申憩足于石台喜峯峦之秀灵圣之迹为久住计重建庵刻地藏经观心论六时精勤无替壬戌到沁岛开无遮会十日夜利益水陆乙丑印海印大藏二帙藏之名山雪岳之五岁五台之寂灭自东莱航海达之祥颷徐动灵龟後先奉安讫二百日精勤[言*生][言*生]纪梦二十五则皆精力中出来或化龙住玉雨或行住坐卧至诸法皆寂灭或有云载八卦於一駄以日月灯明佛加駄或月中桂青软一枝举而食之又梦跋入石壁间左壁有九圣梵字々有圆光端正妇人从梵字中出执手慰之如子还入字中隐而不现师感之所居室奉凖提菩萨壬申改修深源三殿葛来宝塔经纪其事疾作叹曰幻軆多病住世无益仍绝粒九月二十二日示寂且告门人曰欲投林兽无以应太息曰国风言讫逝寿五十三僧腊三十九噫师有心人也尊戒律持衰世其亦勤矣门人爽净斗钦宥淡诸上人恐烟灭其迹无以起後进树碑华严经殿傍铭曰事佛如亲净叶穹崇谁回汪澜鬼尼之宗吁嗟护法人中之龙
○圆证国师塔铭
高丽国国师大曹溪嗣祖传佛心印行解妙严悲智图融赞理王化扶宗树教大愿普济一国大宗师摩诃悉多罗利雄尊者諡圆证塔铭(并序)
推忠保节同德赞化功臣三重大匡韩山府院君领艺文春秋舘事臣李　穑奉　教撰前奉翊大夫判典校寺事进贤舘提学臣权　铸奉教书丹并篆额
上之十一年正月十日左代言臣仲容传旨若曰国师太古浮屠汝其铭之臣谨案国师讳普愚号太古俗姓洪氏洪州人也考讳延赠开府仪同三司上柱国门下侍中判史兵部事洪阳公妣郑氏赠三韩国大夫人夫人梦日轮入怀既而有娠以大德五年辛丑九月二十一日生师师成童颖悟绝伦十三投桧岩广智禅师出家十九叅万法归一话充统癸酉寓城西甘露寺一日疑团剥落作颂八句佛祖与山河无口悉吞却其结句也後至元丁丑师年三十七冬寓栴檀园参无字话明年正月初七日五更豁然大悟作颂八句打破牢关後清风吹太古其结句也三月还杨根草堂侍亲也师尝看千百则至岩头密启处过不得良久忽然捉败冷笑一声云岩头虽善射不觉露湿衣辛巳春住汉阳三角山重兴寺卓庵於东峯扁太古仿永嘉体作歌一篇至正丙戌师年四十六游燕都闻竺源盛禅师在南巢往见之则逝矣至湖州霞雾山见石屋珙禅师具陈所得且献太古庵歌石屋深噐之问日用事师荅讫徐又启曰未审此外还更有事否石屋云老僧亦如是三世佛祖亦如是遂以袈裟表信曰老僧今日展脚睡矣屋临济十八代孙也留师半月临别赠以柱杖曰善路善路师拜受回至燕都道誉腾播天子闻之请开堂于永宁寺赐金襴袈裟沉香拂子皇后　皇太子降香币王公士女奔走礼拜戊子春东归入迷源小雪山躬耕以养者四年岁壬辰夏　玄陵邀师不应再遣使请益勤师乃至秋力辞还山未几日辛乱作丙申三月请师法于奉恩寺禅教具集玄陵亲临献满綉袈裟水精念珠及余服用师陛座阐扬宗旨天子赐杂色段疋袈裟三百领是日分赐禅教颂德法筵之盛古所未有师请还山　玄陵曰师不留我倍道矣四月二十四日封为王师立府曰圆融置寮属长官正三品尊崇之至也留居广明寺明年辞位不允师夜遁　玄陵知师志不可夺悉送法服印章于师所壬寅秋请住阳山寺癸卯春请住迦智寺师皆应命丙午十月辞位封还印章仍乞任性养真　玄陵从辛盹用事故也先是师上书论盹曰国之治真僧得其志国之危邪僧逢其时愿　上察之远之宗社幸甚戊申春寓全州普光寺旽必欲置师死地百计莫能中後以师将游江浙白　玄陵曰太古蒙恩至矣安居送老是渠职也今欲远游必有异图请上加察其言甚急　玄陵不得已从之旽下其事推讯诬服师之左右锢于俗离寺己酉三月　玄陵悔之请还小雪辛亥七月旽诛玄陵遣使备礼进封国师请住莹源寺师以疾辞有　旨遥领寺事凡七年戊午冬被今上命始至寺居一年而还辛酉冬移阳山寺入院之日　上再封国师　先君之思也壬戌夏还小雪冬十二月十七日感微疾二十三日召门人曰明日酉时吾当去矣可请知郡封印口占辞世状数通时至沐浴更衣端坐说四句偈声尽而逝讣闻于　上上甚悼癸亥正月十二日降香茶毗其夜光明属天舍利无算进百枚于　内　上益敬重焉命攸司諡曰圆证树塔于重兴寺之东峯曰宝月昇空作石锺藏舍利者凡三所加恩阳山杨根舍那是寺浮图之傍所立是已作石塔以藏之者迷源小雪也(臣)穑窃伏惟念先王崇信释教可谓极矣而谗说行乎其间太古扶持宗教亦可谓至矣而患难及于其躬此所以因缘果报虽圣人有所不能免也欤至於声名洋溢华夏舍利照曜古今代岂多见哉臣樯再拜稽首而铭曰
惟师之心　海阔天临　惟师之迹　浮杯飞锡　归而遇知　王者之师
躬耕小雪　隐现维时　时维鹫城　窃弄刑名　如云蔽日
何损於明　月坠崐崘　余光之存　舍利晶莹　照耀王门　惟三角山
翠倚云端　树塔其下　与国恒安　惟师之风　播于大东
臣拜作铭　庶传无穷
洪武十八年乙丑九月十一日
门人前松广寺住持大禅师释宏立石
门徒
国师智雄尊者　混修  王师圆应尊者　粲英
内愿堂妙严尊者　袒异  内愿堂国一都大禅师　元珪
都大禅师广化君　玄严
大禅师
守西  袒宏  慈绍  旋轸  一宁
定柔  尚聪  惠廉  慧深  庆敦
等九十人
禅师
信规  旵皎  德齐  义琼  寿凡
乃由  乃圭  省岑  天亘  惟昌
等百七人
云水
法空  定乳  幻如  达生  省明
中哲  卜南  定一  祖行  省因
法慈  法淳  达心  希俨  明会
觉明  善见  希悟  可信  可生
止川  雪仍  宣正  可云  可印
雪祥  雪冈  雪思  雪柳  了幻
雪珍  可松  可淳  乃宁  若无
等千三人
漆源府君尹　　桓  领三司事李　　仁任  判门下崔　　莹
门下侍中林　坚昧  守门下侍中李　成林  判三司事李　成桂
铁城府院君李　琳  三司左使廉　　与邦  赞成事禹　　仁烈
延兴　　　朴　形  开城君王　　　福命  门下评理潘　益淳
政堂文学李　仁敏  金海君金　　　师幸  密山君朴　　成亮
知申事廉　　廷秀  典工判书崔　　敬万  金海府使李　希桂
三韩国大夫人李氏  比丘尼妙安  典工判书金　仁贵
○忠清北道之部
高丽国俗离山法住寺慈净国尊碑铭并序
正顺大夫密直司左副代言判缮工寺事进贤馆提学知制教(臣)李叔琪奉教
奉常大夫典校副令直宝文阁(臣)全元发书并篆
(臣)谨按释氏典佛出世一大事因缘腾之於口曰教融之於心曰禅禅或可以心传教尤难於口演能口讲而演义开发浚蒙为内三学都坛主惟慈恩国一大师是已师讳子安後因梦感改弥授俗姓金氏系出一善郡考皇汉磾追奉顺大夫典客令妣皇文氏公进之女追封和义郡夫人离胎未数日母随娣氏以成事甫九岁始就师学诗书一闻辄诵聪敏绝伦十三投元兴寺宗然堂下剃度受具习经论十九登选佛塲上品科得住国宁寺二十九拜三重大师主讲唯识论　宗耆师硕德咸执经座下共叹希代之彦弱龄博学荷担宗乘为一时标准以三重主法前古未曾有而师为之二住熊神寺别批为首座三住庄义寺又加僧统四住俗离山法住寺诣　殿下申闻下山大将军金子廷出传　王旨末法大宗匠旷劫难遇请撰经论章疏通於世间蒙後进自承　命以来手不释卷讲论无闲暇弘扬一代教为己任撰述经论之解凡九十二卷五住重兴寺至大尉大王即阼之年戊戌五月下批为释教都僧统重兴寺住持行智圆明大师六住瑜珈寺　上之在燕都也尤信向大般若经令宿卫臣僚常夜颂之由是　殿下一行皆颂大般若经尝一日於上国讲主请释难信解品诸讲师云此无释解者　上遣使於师请撰解又请述心地观经记皆即疏记附使封献诸讲觏止争相赞美服其稀有上心益加崇信七复住庄义寺戊申四月下批为大慈恩宗寺开内三学都坛主大庄义寺住持五教都僧统广智竗辩仸觉普明大师开内三学都坛主七字△△△受己酉为崇教院教学癸丑下批为大慈恩宗师三重大匡两街都僧统菩提萨埵摩诃那伽国一大师佑世君别颁一品俸禄甲寅首春延庆宫百八万僧斋日　上手献两街都僧统新铸印乙卯封为内殿忏悔师三学法主德慧圆证藏通玄辩国一大师　命立忏悔府别铸银印专管僧政始差五教二宗共议寺舍丁巳加封仸海澄圆弘慈广智大导师戊午备法驾邀人大旻天寺讲院讲三家章疏辛酉以△△寺为下山所又移住桐华寺甲子奉崇为悟空真觉竗圆无碍国尊乙丑复住法住寺至丁卯十二月吉早命入室修书上　主上封印付尚州牧使金永煦重封日将晡萧然坐逝至八日荼毗于寺之西北△△塔于珊瑚殿东隅享年八十八受腊七十五师为人略无缘饰因性循理△道而行居常以寅粥午饭度日过中不食凡住重兴寺十八年不因邀请一不践权△△门日繙海藏内书经论无一不贯穿乃至余事外典亦皆涉猎强记学不厌教不倦恒存诱掖後进之心虽未学童蒙请讲某经论某书懽然受请即讲不问△△酷暑居处便否因以四方学者云集雾从冀蒙余润一国公卿士大夫子弟之△△学者多出堂下平生事业率如此　上闻讣悼惜差官尤後事赠諡慈净国尊塔号普明　今上膺内禅之元年秋八月命小臣文之臣叔琪闻　命栗惶不知所裁屏营陨越之地谨盥手拜稽为之铭曰
法王出世　如优昙花　心灯外烛　智监内磨　主张三学
福利王家　七十五腊　霈兹恩波　弃阎浮界　归兜史陁
骨藏不露　名震瑜珈　玉立白塔　青山之阿　命臣勒石
文拙无华　濡毫当撰　周慞△多
至正二年壬午九月　日
○报恩郡俗离山法住寺碧嵓大师碑铭(并序)
有明朝鲜国故俗离山　赐报恩阐教圆照国一都大禅师兼禅教十六宗都摠摄悲智双运辩才无碍扶宗树教福国佑世　特赐衣鉢碧嵓大师碑铭并序
通政大夫承政院同副承旨知制教兼　经筵叅赞官春秋馆修撰官记注官郑斗卿　撰
崇宪大夫郎善君兼五卫都摠府都摠管　俣书
崇宪大夫福昌君兼五卫都摠府都摠管　桢篆
和尚姓金氏讳觉性字澄圆碧岩其号也报恩人母曹氏无子祈北斗梦古镜有身万历乙亥十二月二十三日生九岁失怙十四从雪默长老落发浮休一见师奇之引为上足乙未岁　天将李公宗城以册△△长使来遇师於海印寺叹曰图澄道安复见於海外矣师尝与数沙门夜行有大虎咆哮诸僧大恐师笑曰此特为吾遂前母△△△△行二十许里虎随之至寺门师顾语虎曰远来相送汝亦劳矣虎绕师三匝再吼而去寺僧莫不惊异松云政△△△△△寄书付休贺法嗣得人云师忘机鸟鸢取食於掌上抚之不惊光海壬子浮休为狂僧所诬拿致京师师与偕系狱颜△△△△光海亲鞫见而异之即觧缠缴出锦袄二袭分赐之　仁祖反正之甲子城南汉山　命师为八方都摠摄功讫　赐报恩阐教圆国一都大禅师号又　赐衣鉢因遣中使　赐内酝师膜拜曰山僧持戒饮酒此　圣赐敢不一歃中使报△△△称之丙子冬清兵猝至师募照僧三千号降魔军与官军为猗角　上闻益加之壬午朝廷荐为日本不使休师如京谢△△△孝宗大王龙潜时师谒於安州论核华严宗旨义孝宗大王称赏　嚫以龙眉画管[王*车]璩数珠琉璃图书鋈金狮子及△△问李尚书时昉曰觉性老师无恙否今安在其　眷遇如此至己亥十二月示微疾越明年庚子一月集众告诀题一偈曰拈颂三十篇契经八万偈何须打葛藤可笑多事在即掷笔而坐蜕年八十六腊七十二茶毗之日会葬者万余方火也祥飊忽起鸟献悲噪得舍利三粒皆白色分灵骨建方坟者凡四处曹溪之松广头流之华严终南之松广俗离之法住也师为人宗貌端正气像清高见者无愚智贵践莫不敬重目光射人齿牙三十九少清凉一亦异相也所制有图中决疑叅商禅旨等语东阳都尉申公翊圣序之行于世处能大师师之传鉢弟子也来请铭遂为之铭铭曰
粤自丽季有太古愚公　入中国得佛旨以还于东　自是以来大振禅风
到师八叶为象为龙　作舟苦海以济羣蒙　规厥本源实惟临济之正宗
俗离嵓嵓惟师所宫　刻之于石以记始终
甲辰四月　日　清康熙三年
○报恩郡俗离山法住寺世尊舍利塔碑铭并序
山僧汝寂庆秀所撰
略云新罗中叶释尊舍利来入东方施於名山皆曾建塔而此山则舍利一颗奉安於寺中阅千载而完然如昨信士白贵善舍家赀竪塔於寺之白虎边因立碑记之云尔
崇祯纪元後七十五年四月　日　(康熙四十九年)
肃宗三十六年庚寅
○报恩郡俗离山大法住寺之来历
寺之初剏在新罗二十三世真兴王十四年癸酉至今庚戌合计一千三百五十八年初剏之年义信和尚往天笁求法白骡驮经而来住故称法住　在高丽太祖天授元年戊寅命王子证通国师重葺是寺　肃宗六年辛巳九月幸是寺问母弟义天之疾设仁王经会饭僧三万忠烈王七年辛巳受元世祖之命命上洛公金方庆元元帅忽敦茶丘等东征日本王幸金海以饯之及其还驾驻跸于拜香祝厘於珊瑚殿仍呼万岁恭敏王十年辛丑十月红贼十余万来侵十一月王与鲁国公主幸福州(今安东或安州)贼陷京城翌年壬寅正月安佑李方实金得培等大破红贼收复京城八月王幸法住寺取看舍利与袈裟至我朝　太祖大王龙潜时亲设百日祈祝於上欢庵　世祖大王亲临福泉寺设三日法会　仁祖甲子碧嵓大师重葺　英庙三十六年癸未设宣禧宫愿堂云耳
○报恩郡俗离山事实
俗离山世号小金刚金刚擅名寰宇中原人至有生东国一见之愿而此山与之长弟焉则其奇胜可知耳第旧迹荒昧俚传荒诞惟世祖大王尝南巡至此其见於乖崖金守温之记者详矣大谷成先生隐居山下每乘兴独游其发於唫咏者多矣然则此山尤当如帝王之尊而亦有南岳云谷之致尔山势皆面西有一麓翔舞驰下峙为水晶峯峯上有龟石举头西向国史云中原人来见以为中原财帛日输东国者此龟之致也遂断其头其背有十层浮屠世传亦断头时一并所建以压胜云尔其头崇祯癸巳沃川郡守李候斗阳谕摠摄僧使续之岁乙巳忠清兵马节度闵公震益来见浮屠而听说於居僧即谂于观察任公义伯复毁去之余未知中原财帛在何时日输於东乎亦未知其後果能不如是否乎今节度之毁之也非欲其财帛之复输也只是掊破荒唐之说解人疑惑则斯不为不善者矣昔日建此者乃敢兀然高峙欲与文壮天王争其雄长而居人游客瞻仰夸耀者不知其几百年矣今按使节度独立不惧去之如扫尘埃非独其识趣有过人者亦岂我　列圣建用皇极之致也弱记颠末以备山中之故事云
崇祯丙午二月　日　恩津宋时烈记　宋浚吉书　(康熙五年)
○报恩郡俗离山法住寺判下完文节目
礼曹为完文成给事忠清北道报恩俗离山大法住寺即三韩古刹而世祖大王驻跸之所元宗大王愿堂纯宗大王胎室守护列圣朝御笔奉安宣禧宫愿堂之寺也关系所重非比寻常而英庙朝癸未年因宣禧宫手本本寺义僧等役及凡干大小杂役一并蠲除事奉承
判下自本曹成给完文且各处责应物种永为革罢事亦自巡营成节目遵行又有本邑除役完文而岁月寝久令饬渐弛土豪邑属一向有诛求之弊贫寒僧徒不胜其侵渔之患是在如中梵宇年久颓废僧徒渐就凋残莫重守护不得举行云以若奉护所重名山旧刹不可一任其颓败物力措划之节僧徒奠接之方自本曹摭其事实论报　庙堂矣今三月初四日大臣备局堂上引见入　侍时领议政权敦仁所　启内即见礼曹所报则以为报恩俗离寺本以大刹且有奉护所重而年久颓败若不及今重修势将空虚空名帖七八百张请即划以为修葺之地云矣本寺既有　御笔奉安　胎封守护之所重不可一任其颓废且名山旧刹修缮之　朝家之许给空名帖亦多已例今亦以四百张成给之意分付该曹何如大王大妃殿答曰本寺所重异於他刹而所请既加给数百张可也事
批下教是置本寺修葺之物力伏承筵教有此　特划之举而为念本寺守护之重及僧徒奠接之方恩泽旷绝山门增重其在营邑奉行之道何可不极力助成乎空名帖分送各道以为拮据措施之地亦令本寺僧徒募缘于各道是在果本寺重修之举缁徒轸恤之泽专为安接守护之地而系是筵禀定夺则事軆尤为自别且除杂役禁游客等节自营邑别成完文而其所奉行宜有十分惕念是如乎迨此矫求之时如无申明之举则来头更侵之弊难保其必无先自营邑杂役以至各项诛求为弊之端及京外使星各处出使游人过客蓝舆担负绳鞋讨索之习一切严禁为??京外使星之历抵本寺也下属之凭藉侵渔亦系难支之痼瘼一軆禁断之意关饬本道後合行节目条列成给为去乎今此曹饬有非循例举行之事如是之後如或不遵而若有一毫更侵之弊有所入闻则断当有别般论处之举除寻常惕念举行宜当向事
本寺守护之着实在於僧徒之奠接当初定式非不严截而饬弛弊生寺败僧残专由於责应之多端杂役之横侵义僧等役及诸般大小杂役一并蠲除为齐
本寺既是奉护重地则事軆与他自别和尚之名从今革罢守护僧统自本寺另择可堪僧望报本曹成出帖文周年递改以为着意守护严立寺规为齐
僧统既为差出则不可无行用印信自本曹造成以给为齐
官用燻造以太出给於本寺使之作燻之弊已自营邑革罢今不必更论而至於山果山菜以山中所产每於当节一二巡封纳於本邑系是弊端自营邑一并革除为齐
乡校书院乡厅等三所亦有山果山菜例纳之事而既罢官纳则校院乡厅非所可论一并革除为乎矣日後或有因循求索有所现发则冐禁之齐任乡所难免罪责惕念禁断为[方*尒]僧徒段置切勿酬应俾免重勘为齐
郡司作厅通引官奴使令等厅良中亦有山果山菜例给之事而既除官纳与校院之所纳则官属各厅之捧尤非可论永为革罢为[方*尒]如是之後不导申饬如或私自求索则这这严治各别禁断为齐
自寺中每年秋都书员处有燻造一石例纳之事而此是残僧之弊端永为革罢为去乎此後称以流来之例更欲徵索严治惩砺为齐
境内及各处士夫家与游人过客之以松茸木筇绳鞋素馔山果山菜等属求索於本寺僧徒者亦一大弊瘼残僧之左右见侵岂可支当乎其为严禁在所不已且本邑以士夫家之求索洗踏砧捣衣砧等属勿为更侵之意传令民间亦成节目揭付寺壁矣近来境内士夫家之侵索此物依旧为之云此亦一切严禁为[方*尒]虽一砧之微物如或依前求索如前酬应则士夫家奴子重治除良所任僧难免重罪并只惕念举行为齐
通引官奴使令等厅良中僧徒以契房通引厅二两官奴厅二两五钱使令厅三两式僧徒之自愿每年秋自各厅捧用云其时如无渠辈之所请岂有自愿契房之理乎事极骇然自今革罢为去乎又或有如前更侵之事报于营门严刑徵砺为齐
巡审行次入于本寺时出站下属及本邑带率下入等一从入把色目定其名数每名时粮馔价并参分式自备出站前各其头目照数持来逢授於首僧以为朝夕之供为乎矣如是定式之後虽一器饭一只鞋暗地徵索则自营邑断不饶贷各别严绳为[方*尒]僧徒段置切勿私自应求俾免重罪为齐
京外使星历抵本寺时亦为定敷出站为[方*尒]粮资价之自备一如巡审行次时定式施行俾无抵罪之弊为齐
京外使星各处出使及游人过客蓝舆担负之节官长处切勿举行为[方*尒]绳鞋讨索之一切严禁为齐
本寺所重与他逈异而既有
判下完文且有　庙堂饬关营邑奉行尤宜自别此外如有一分为弊端则随事革祛以为专意守护永久勿替之地为齐
未尽条件追後磨链为齐
咸丰元年三月　日
行礼曹判书(臣)尹定铉奉　教
○报恩郡俗离山法住寺判下完文节目
忠清道报恩俗离山大法住寺即三韩古刹而暨我　太祖大王龙潜时设百日　亲祈祷之所而　亲制愿文奉　安贞熹王后睿宗大王成宗大王驻跸设百日祝　厘　亲制　亲笔　发愿文宝历万年玉佩玻璃水精茄子两种　御用留封元宗大王仁献王后两殿　御室奉安祭　享之所肃宗大王仁显王后两殿为　祝後　赐送锦绣　御鞋留安纯祖大王　胎室敬奉之山宣禧宫　位室奉安祭　享之寺列圣朝　御笔宝藏之寺刹则实　国家所重之地而挽近僧残寺败数个残衲仅支守护岂不寒　心哉非徒名山古刹颓落莫重　御室颓圮守护无路　圣朝择明胜奉　安保护之本意　顾安在哉
若不及今重修必将空虚乃已则言念及此万万悚闷乙仍于　先朝判下定式中更侵难支之弊兹以後录为去乎到即申明旧规成节目以给以为永久遵行奂接守护重地是遗举行形止亦即驰报以为凭处之地宜当向事
本寺　国家鸿基之所锺而有君主之地也故局内之间勿入俗家及禁葬事昭载事蹟　先朝申饬严重而复何挽近无知愚民流入蛰巢者一并逐洞出外自此以後如有挟私潜居之弊则当照律刑配矣各别畅念为齐
赐牌划给本为香火之资而近者不然或有暗卖於豪势之弊故今以更饬每年秋成後踏验看坪随税半分以为奉香而私自盗卖之弊一截严禁为齐
胎室四处标石内摠摄僧统递番守直勿入斧斤为[方*尒]严防山火之弊而标外四山各定信地三十二名山直一方八名式排列分置逐日巡山一草一木无至犯斫之弊而如有分守内犯斫与埋炭烟火之端则该方山直领首者严刑远配为齐
本寺　位畓挽近土豪有力者自恃班势或请宰家勒夺便为己畓限生前耕食传之子孙至於族属亲知以生光色而如是操纵丰凶间所谓秋收多少给之惟意所欲而或有逆耳之言则威胁恐喝吹毛覔疵构揑作梗是岂大民之道理哉闻甚痛骇从今以往一切勿施请托而如是行恶之班户作人一并改差以为如法打作以为奉享之需而若有相持不即退去之人是去等一一指名报来以为依律刑配之地为齐
本官及势家自恃威力称以寿器牌旨伐木而或生奸计诱入斫汉假托木贼属公夺木暗放其汉草童牧儿亦称势户雇奴无难依法禁断荷杖反打亦有缚捉用刑之端春节折草之时亦复如此苟有顾畏之心莫重禁山岂容若是更或有此等之弊直报该曹以为　启禀依律措处之地为齐
享礼及设斋时称以士族率羣成党凭藉玩景供馈留住专委寺中担当而少不如意挥打僧徒甚至流血狼藉之境苟有一分顾忌清斋所重岂容如是言念及此士习之鄙陋莫甚不可使闻更或有如许之弊指名报来以为别般严处之地为齐
本寺任僧　御室奉　享护守之使则其职不轻且重是去乙挽近称以士族小不如心恣意挥拓误蒙重罪是何心法道理更无得如是犯科之地为齐
该邑杂役前已痛革而从近以来守令之蓝舆担负之役与乡校之竹笾矫索之弊一并革去是遗吏属之侵渔诛求山菓山菜松茸蔬叶等物层生叠出实所难支之端复旧严防以为安堵奉公之地而若或有复踵前习之汉则摘发指名报来以为别般严处之地为齐
两殿　御室直所任僧昼夜守护而五日式轮回递番俾无一时阙直之弊而　祭享时及朔望修扫焚香时外毋得开闭而虽官长别星无敢内面奉审为齐
道塲之内饮酒杂技一切严防自是禁戒而或有土豪行悖者故为入来本寺醉酒杂技喧哗挠乱者指名驰告以为严处之地为齐
道塲之中范围之内无敢畋猎亶出於炮放之声惊动　御室之虑故一切严禁矣挽近或有凭公依托势家所使不顾事軆所重无难犯科揆以法意万万痛骇更或有如许之弊则该炮汉即为指名报来断当照律刑配为齐
御室奉　安所重自别系是禁杂人之地士夫及庶人欲为工夫住接者一截禁断俾无烦挠喧哗之弊为齐
御室後影子殿之通虚东桥谷之空缺南月泉之斜风等处自是植木成林莫重　御室阁拥护障卫之意而挽近樵童牧儿辈无难斫伐以至童濯起垦之境言念事軆万万骇然更为依前植木守护而如有复踵於前习之汉指名报来以为严处之地为齐
称以祷佛祈山无实事杂术殊常者之盘桓与或煑煎琼玉膏等药入寺骚挠於御苑道塲之内者一切逐出严禁而若或有凌蔑僧徒顽不听从者一并指名报来以为重绳之地为齐
帽带冠服　御室祭　享时及朔望焚香时所着之服而军服毛笠亦是下隶等举行所着之服称以婚礼远近间勒借以去不多年间弊伤难以抵当而此岂如是亵慢借用之冠服乎且以铮鼓等乐器言之为　祝设斋时所用之物是亦私相借用之器乎万万骇然此等之弊一切严防是矣更有私相借许之端则该寺主长僧与借去之人断当重绳为齐一立石於洞上及寺近空虚之地无得民家酒店入接於是矣如有颜私违越之弊则该任僧照律刑配为齐
未尽条件追後磨链为齐
光绪十五年九月初九日
行礼曹判书(臣)赵秉辙奉教
○堤川郡雉岳山白莲寺重创记
雉岳山在江原之境而雄豪高截与五台太白相争雄其源发於白头顾枫岳而顾五台分二派东踞太白西踞雉岳锺精灵蕴粹气真江原义川英雄多士之所萃起也枝峯蔓壑徘徊将数百里根盘数邑而远作湖岭山川之元也山之巽枝斗起一峯若芙蓉之出水焉新罗人指曰芙蓉峯仍作诗曰绀岩青出霁秋烟一柄芙蓉插山水高丽人曰有石岩岩状其宽箱宜名金箱峯仍作诗曰金箱峯出浮云外色若青青秋水莲借问仙翁住何处九皐禽下九华泉草木茂而土气肥饶宜肥遯者所盘桓也按僧史曰高丽初有人避世於此结草掬饮而居之五云常覆其顶圆如彩盖人或望而异之者有时矣中原人简公严惕仕松京解缓而归一夕暇游云壑探幽之锡及此见谓所隐者须发绀而不应非僧而不俗步履轻捷足若御云言辞若讷有若轻世落落然有相拒之色简公趋而拜曰仆虽处世常慕大方志栖拘外亦非俗可今遇至人得非天来也愿赐一语以为放焉则请为骸骨而从之也言止再拜而谢也隐者莞尔而去折松楸与之坐而做通夕之话无一点语势及於人世事也简公以得一语如吸三[色-巴+(厂@巴)]寒露而换骨洗膓焉不觉回首落月已在西峯东方启明之星忽然在天简公以为此非新罗人亡国失君而至者必逃世傲物者也将非我约应见违去也愀然而跪白曰惕是蓬蒿贱士贵人乃象外清英仙凡逈隔风马牛之不相及也世斯奇遇亦是宿债一回黄尘犹一稊米落於大仓之中无复承颜之势使凡陋粗识至人世系出处之如何而以为没世不忘之资也遂顿首再拜而止也隐者笑曰吾非行恠非卫生者也於新罗朴氏赫居世之孙吾所以受命焉至汉永寿元年新罗阿达王二年有事不如意游东海山川乐而忘还焉寻闻宗国亡而松岳兴遂西游玩物小憇于此而顽命瓦全以至此耳今则颓龄旦夕且死如何与好人复相随也以碧瑠璃大琓满酌葡萄红与简公曰寻深山友麋鹿攀薛萝弄明月岂君子之本心哉惟公好去将有成于斯世也哉简公跪奉伏饮曰仙家日月如此迟迟尘世光阴如彼忽忽蜉蝣之忙天地之久一别於斯永东西矣泣下数行伏辞而退行数步而忽回首则云烟满目曰已亭午也简公悒悒而归後三年再访焉则唯一间草堂凉凉而虎豹之迹交焉至祥符初有神僧自言新罗朴氏孙自唐而来於隐者旧址又结草堂大槩如前扁曰莲花庵云烟物色亦如旧焉时人有歌曰简公何处去隐者独来游之句也不十年僧去无何曰不久当有遯世士至此而此地必为知名之地也大金二年自称荷衣道者自西北而来居是庵又三十年矣一夕风脱茅苫椽梠失序而道者浩然有远引之志北原人元公桂柱请留之依旧样补之使道人居之能永年一无适也由是香火之传有年矣一夕道人脱去松桂寒烟只增游人之憾耳嘉靖壬子夏鷄林僧学轮义川人柳公俊金公论仝柳子希琓匠石智敏灵云辟旧址而建一间精社为道人燕息之所以古之莲花额荷衣号今名白莲杜焉今人皆以新罗人绀岩青出霁秋烟之句称绀岩籍籍焉乃俗称也非古今建庵者立名之本意也可笑难改也哉万历赤牛夏长老碧云义川人也与尹公汉弼重创之檀子金公有亮纳糓比丘祖唐檀氏卒公涂之万历己卯春佛子慈云李希禄金公忘简释子灵佑尾而修之自丁丑以下之事皆碧云之力也万历甲申秋云也又与有亮张子劒星同发心於庵前退筑台三年乙酉春树西床丙戌春立望月楼命僧尚均装之丁亥春建东廊香积等所各随当时涂之盖之彰彩之废焉而兴旧焉而新凡所仕用无不备焉神僧之所谓此地为知名之地者苟不虚语也岁自简公遇隐者历祥以之神僧大金之荷衣公虽万历戊子之碧云将七百余年矣而人物之来去存亡世数之盈缩成亏曾不知几千变万化而至今日成就者若是其盛耶云也使余为之记也余曰奇哉昔之隐者自言新罗朴赫居世之孙也信斯言也则以新罗九百年岁月历高丽五百春秋逮我圣朝寥寥焉千六百余年也谁料一片青山为当时隐者之仙区又作神僧荷衣之禅室至今日而为持者也吁天地无穷盛衰有数今日之精社安知後日之又为仙区者也达者宜尽於斯焉
万历十六年戊子春四溟沙门锺峯离幻记
曹溪後孙大夏释氏大树书
自嘉靖壬子春经始历丁丑夏重创至戊子春告厥其余三十年间或瓦而备之或涂而补之或粧而彩之凡亦檀施之恩同力执劳同缘北东悉登于左史後之君子一噫而兴起也先壬子次丁丑後戊子而录之诚喜观者悉之也时
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:29:34-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
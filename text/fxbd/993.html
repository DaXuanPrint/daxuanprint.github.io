<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="古农佛学答问序,古农佛学答问目录,古农佛学答问卷一,古农佛学答问卷二,古农佛学答问卷三,古家佛学答问卷四,古农佛学答问卷五,古农佛学答问卷六,古农佛学答问卷七,古农佛学答问全文在线阅读,古农佛学答问全文在线下载,大玄古籍书库">
<meta name="description" content="作者范古农。本书是近代范古农居士佛学答问汇集，可以帮人们解决不少佛学问题。佛家有云：空即是色，色即是空。这话很多人都熟悉，但是你知道它的真正意思吗？是告诫我们不要好色吗？如果你是这样认为，那你就错了。其实很多佛家用语我们都耳熟能详，但是真正了解典故含义的又有几人？如果你真的对佛教感兴趣，你不想再一知半解、人云亦云，那么看看本书。_古农佛学答问_全文在线阅读_古农佛学答问_全文在线下载_大玄古籍书库">
<title>古农佛学答问_范古农_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">古农佛学答问</span> <br/>
          作者： <span class="inputVal" id="bkauthor">范古农</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]199579</span> <br/>
          说明： <span class="inputVal" id="bkdec">作者范古农。本书是近代范古农居士佛学答问汇集，可以帮人们解决不少佛学问题。佛家有云：空即是色，色即是空。这话很多人都熟悉，但是你知道它的真正意思吗？是告诫我们不要好色吗？如果你是这样认为，那你就错了。其实很多佛家用语我们都耳熟能详，但是真正了解典故含义的又有几人？如果你真的对佛教感兴趣，你不想再一知半解、人云亦云，那么看看本书。</span> <br/>
          封面： <span class="inputVal" id="bkimg">Z_993.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]古农佛学答问
[book_author]范古农
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]199579
[book_dec]作者范古农。本书是近代范古农居士佛学答问汇集，可以帮人们解决不少佛学问题。佛家有云：空即是色，色即是空。这话很多人都熟悉，但是你知道它的真正意思吗？是告诫我们不要好色吗？如果你是这样认为，那你就错了。其实很多佛家用语我们都耳熟能详，但是真正了解典故含义的又有几人？如果你真的对佛教感兴趣，你不想再一知半解、人云亦云，那么看看本书。
[book_img]Z_993.jpg


[book_title]古农佛学答问序
佛藏浩瀚。学者望洋。故古人接引初机。每多问答之作。然设为问答。赅摄不宏。莫若就学者之来问而诱引之。则相说以解。犂然有当於心。此即古农居士所谓问者问所欲知。答者答在问处。作者易为力。读者易为功也。古农居士佛学渊深行解相应。凡有撰述。悉为利他。曩者任佛学半月刊编辑。特设问答一栏。开示来学五载以还。积稿至巨。亦既将佛典之法义。修行之进程。一一指出无遗矣。原以分期登载。检阅至难不便读者。爰有刘居士士安为之分类编辑。同条共贯。以次相从。分为七门四十九目。名曰古农佛学答问。书成。余受而读之。不觉欢喜赞叹。作而曰，此真暗室之明灯度世之宝筏也。有志学佛者。手此一编即得门而入。无复河伯望洋之感矣。夫无范居士之苦口婆心。辩才无碍。则不能有此书。而无刘居士之辛勤审量。以线贯珠。亦不能成此书。是则二居士之法施功德。宁有量哉是为序。
民国二十五年七月蒋维乔叙於因是斋
佛学答问自序
佛学论文不易作。即作也而透机不广。若不透机。则作者徒劳。读者无益。不若设为问答。使问者问所欲知。答者答在问处。庶几作者易为力。读者易为功矣。此固宏法之方便。而亦论文与问答之大较也。民十九年。上海佛学局发行佛学半月刊。农滥竽编辑。设问答一栏。接引发心学佛同志。相与研究讨论五载经来。积稿甚巨。虽其间法义维陈。程序错综。若统而观之。亦足以觇我国一般学者对於佛法认识之态度与进程之状况矣。然以分期登载。初无条贯。如欲研求。不易检阅。於是李君经纬有分类编辑之议。而刘君士安慨任其事。按条文以定子目。由子目而结大纲。历时半载详审考核。定为七门四十九类编成交农统阅一遍。阅讫而觉此编之辑。有数利焉。刊物有时间性。一时阅后或便散失苟有此编则可以垂久保存。其利一。过去刊物。存者无几。后有定阅。难窥全豹。苟有此编。则可以遍览无遗。其利二。在问者有所问时。可先检阅此编。如已有者。可省笔墨。其利四。斯编之辑。除半月刊外。刘君后益之以农所曩著。则阅者可兼数书之益。其利五。农数年来随问随答。自亦浑忘。得刘君斯编之辑令我亦得自检其令昔之得失。刘君之劳绩。更殊令我感佩不置也。因书此以为序。并以誌谢云尔。
民国二十四年除夕范古农识於嘉兴月河之幻庵
编辑大意
余障重慧浅。於如来无上甚深微妙法。未能澈底穷究。此书既承本局嘱为编辑。兼随喜范公以无碍辩才答海内学佛诸君问。确有无量功德故。应勉为之。编辑既终。为便阅者明瞭此书编法起见。固不可因编者人微学浅而不附一言也。
本书材料。系采取佛学半月刊中佛学答问。（自民国十九年十二月十六日出版之第五期起至二十四年十二月十六日出版之第一百十七期止足有五年）又酌选范公从前佛学问答。及搜錄佛教居士林林刊所载之问答。完全系范公一人所答。故定名古农佛学答问。
本书錄取材料时。见其问词缺略只有答词者。概不采入。因既莫明所问於阅者利益较微倘为代拟问题究难符合且有失去本来面目之嫌。自应实事求是仅录取问答之完全无缺者以免失真。
本书材料虽丰。倘於编辑之先预标门类以摄取材料则所有材料多难强合欲求充实各类必等於削足纳履之艰。故只好先看材料为分类之标准。书中所以如是分门类者。原无固定之成见。系随材料之状况而酌定耳。
本书共分七卷。每卷一门。为表示敬仰及起人欣慕。故以四圣应化。列於第一。欣慕之心。固由於见有良好模范与极可悦乐之境界然非深知火宅难安轮回可畏并起厌离之心。则欣慕之心不切。故次以六凡轮转。列之第二。欣厌分明矣。欲由生死此岸超涅槃彼岸。达到离苦得乐之目的。则我佛金口所言诸法之意义。不可不先为究明。故次以法义研求。列之第三。了解法义。固不可谓能事已毕。而无量劫来根深蒂固一切不良之习气种子。与夫宿世现生所造惑业。势将过缘成熟受诸苦报者。当思何以化除。则尤须因解起行。行解相应。故次以自利行愿。列之第四。而欲真实自利。速成无上菩提者。自修之外。应发广大菩提心。饶益一切有情。盖自利当以利他。利他即以自利。故次以利他功德。列之第五。既知自他兼利之行状矣。然欲终身行之不致退转。尤须有充分之信力。斯能不为异说所动。见异思迁。故次以护持正法。列之第六。此分门次第之大要也。至第七卷之佛化常识。犹其余事耳。
本书如仅分门不分类。或仅分类不分门。似未尝不可。然有门无类。则失之笼统。有类无门。则仍觉无秩序。故欲求其纲举目张。秩序井然自非分门别类不可。
本书分类时有许多条文。归之甲类可。归之乙类亦可。归之丙类亦无不可。究竟应归何类为尤妥。曾因此多费考虑。总以所有材料。各适合其所分之类。确乎不可移易为佳。
本书分门分类。似乎已足。然每类之中。倘不审定其各条之先后。则仍觉凌乱而不清爽。故分类之后。即注意其条文之次序。其例如一类之中问答之事。此条与彼条大意相同。而所说有浅深详略之异者。则简者在前而详者在后。一类之中有谈事者有言理者。则理前而事后。取以事证理之意。其中有多条同问一经中各节之义者。则顺该经原文次序以为次序。其一类中有问几种经。而每种经之问答又复有多条者。则每经问答并归一处。接连排列。甲种未完决不使乙种间杂。如一类中问者疑情较重。稍涉诘难者。多列在先。取断疑然后起信之意。聊举数端。略明梗概。至其他审其脉络使相连贯之处。不皇备述。固多有一望而可知者。所以每类中虽多人所问。亦恍如一人之语气焉。此则条文次序之大概也。
编辑意旨。既已如上稍稍陈述。虽未十分精审。然有意力求精审者。原为一劳永逸计。并使将来有人续编此种答问时。亦得有所依据。或藉资参考可免多费心神。且如此编法。使之一气贯成。较为具有条理。原希望一般阅者尤易一目了然。倍添法乐。并希望成为初机学者一种有统系而便於研究之善本。不仅便於考查已也。亦惟如是。或不负范分度生之宏愿欤。因此悟入佛之知见。乃至出离众苦充满之火宅者。或亦恒河沙数之不可为喻欤。众生度尽。范公应证菩提。如编者一罪苦众生。或亦有得度之因缘乎。
中华民国念四年十二月宜丰刘士安谨述於上海佛学书局

[book_title]古农佛学答问目录
卷一
四圣应化门
一   释迦佛之事略
二   佛德
三   佛相
四   佛像
五   佛身
六   佛土
七   观世音菩萨
八   地藏王菩萨
九   一切圣境之研究
卷二
六凡轮转门
一   三善道
二   三恶道
三   一切神识升沈变化之研究
卷三
法义研求门
一   因果
二   四谛
三   十二因缘
四   六度
五   性理
六   唯识
七   禅定
八   净土
九   密宗
十   戒律
卷四
自利行愿门
一   皈戒
二   礼拜
三   供养
四   忏悔
五   回向
六   持斋
七   阅书
八   诵经
九   持咒
十   念佛
十一 杂修
卷五
利他功德门
一   福亲
二   化度
三   慎终
四   利幽
五   护生
卷六
护持正法门
一   宗乘之校量
二   经典之考据
三   出家之意义
四   外道之辩别
五   真理之研究
六   对於怀疑佛法者之答辩
卷七
佛化常识门
一   法会之仪式
二   病恙之疗养
三   梦境之解释
四   感应之认识
五   俗务之指导

[book_title]古农佛学答问卷一
四圣应化门
（1）  释迦佛之事略
问:何者为佛。
答:佛者得无上正遍智之人。教主之德号。其义为觉者。所谓自觉觉他觉行圆满也。
问:何谓如来。
答:佛有十种德号。此居其首。不变曰如。随缘曰来。佛有不变之体。随缘之用。故号曰如来。按十种德号。谓如来。应供。正遍知。明行足。善逝。世间解。无上士调御丈夫。天人师。佛世尊。
问:每见佛学半月刊等论文内首序称我佛如来。然佛师如来。如来师佛又何必称我佛如来耶。
答:佛具十号。连举两号。亦无不可。盖取作文之便耳。
问:佛是人欤。
答:在人道所见者是人。此为佛之应身。
问:何为应身。
答:赴感而来曰应。佛身有三。法报二身玄奥难知。故今且言应身。
问:佛是何国人。
答:印度古国迦毗罗王子
问:迦毗罗王之国。今为何地。
答:据英人恭宁翰考。在今乌德城东百里。名哥尔克波尔。为佛本生处。
问:佛既是人。何时诞生。
答:周昭王二十四年。甲寅之岁。四月八日诞生。迄今第五十甲子。
问:世尊圣诞。俗云即四月初八日。而佛学大纲则谓是二月初八。玉历又谓是四月十五。未知孰是。
答:据浴佛经云。一切佛皆四月八日生。瑞应经亦云四月八日生。玄奘法师云。相传以巳月为降生。西域以寅月为岁首。与夏正同。故当以古历四月初八日为是。
问:四月初八日。俗称浴佛日。攷春秋庄王七年夏月辛卯夜。恒星不见。夜中星陨如雨。相传是日为佛降生之日。按辛卯为四月初五日。然则初八浴佛。沿三朝洗儿之例。佛诞当是初五日。不知何时沿讹至今。
答:此说据费长房历代三宝纪。但纪云[姬周历十一月为正。言四月者。即今二月。辛卯五日。鲁史为谬。沙门道安著二教论。用姬历推。还合八日。]故知八日为正。
问:佛父母为谁。
答:父为净饭王。母为摩耶夫人。
问:佛为王子。何以成佛。
答:王子年十九出家修道。三十岁於摩竭陀国菩提树下。得无上正遍智。时在周穆王二年癸未二月八日。即今腊八日也。
问:佛何姓名。
答:姓释迦名牟尼。
问:释迦牟尼何义。
答:释迦此云能仁。大慈之义。牟尼此云寂默。大智之义。
问:本师释迦牟尼佛又称释迦文佛。文佛不知是何意义。
答:文字即牟尼两字之合音。并无其他意义。
问:本师释迦天人之师。历劫修成。觉行圆满。然婬欲为生死根本。自当永远断绝。无娶妻生子之事。为何未出家以前。尚纳瞿夷和耶输陀罗二妃身处王宫。极受五欲之乐。以致生育罗睺罗等佛子耶。此理不明望详开示。
答:此正所以示在家之模范。而为天（欲天亦有妻子）人师也。又示业果不空。未至修道。必有尘缘也。他日释迦自身出家成佛。二妃及子亦受化而出家得果。又以示出家之模范。而为天人（指出家众）师也。夫受五欲而卒能离五欲。有妻子而卒能令妻子得道此正所以为觉行圆满也。婬欲为生死本。佛能於此了生死。自己成佛。妻子得道。皆各永远断绝生死根本。此正是历劫修成之效。又何恝乎。佛十九岁出家。三十岁成道。今之青年能之乎。
问:释迦牟尼在雪山修行。禅宗直指谓行住坐卧俱可用功。然则修行何必雪山。
答:行住坐卧俱可用功。与在雪山修行未尝抵触。问意得毋有误会处。兹且不论。但就世尊在雪山修行之旨言之。要有二因。作事须要缘胜。容易成办。雪山闲静。修资成就。故在彼修行。一也。雪山一地。当时修道者多处之。世尊为欲化彼外道。故在彼修行。二也。
问:佛所修何道。
答:知一切法惟心所作。专於心地拂除障垢而达光明自在之域。所谓破无明证法身也。
问:世尊十九岁出家。三十岁成道。十二年的工夫。便证无上菩提。今之僧伽不少戒行谨严者。抑何坐破蒲团讫无成就。岂今人之不如古人耶。
答:世尊成佛。乃其最后一生。若究其修行。已经三大阿僧只劫。岂仅十二年工夫所可成就。
问:释迦成佛后作何事业。
答:即以自己成佛之法。教化世间。
问:教化何等人今得何益。
答:教化凡人今成圣种。教化罗汉今作菩萨。教化菩萨今入佛位。（凡人即庸愚之辈。六道众生皆是。）
问:灵山在何处。是否世尊说法之地。
答:灵山具称灵鹫山。梵语耆闍崛山。在古印度摩竭提国旧都。东北十四五里。（此旧都名上茅宫城。在今巴哈尔城西南六十里。）是世尊说法之地。
问:佛说法时。放光现瑞。天人围绕。如此排场。当时竟不惊动国人。何也。
答:有缘者见。无缘者不见。故不甚惊动。然当时有缘者前往听法皆此放光现瑞之号召。谓之惊动亦无不可。
问:释迦如来在给孤独园说法。除诸大菩萨外。尚有释提桓因一切天人阿修罗等。此天人阿修罗等。除大菩萨等具天眼通者能见。未审凡人亦能见否。
答:凡人不能见。或仗佛力亦能见之。
问:地藏本愿经佛在忉利天宫为母说法。其时佛已否涅槃。如何升天。其诸大弟子如舍利弗等。曾否随侍。
答:在佛未涅槃前三月。佛身腾空而上。弟子等均随徒。
问:佛在只树给孤独园中说金刚经……弥陀经……及地藏经等。斯时是否涅槃。如已涅槃。此后又常住於何处。又各佛有各净土。凡人得见否。
答:佛十九岁出家。三十岁成道。说法四十九年。至八十岁而涅槃。涅槃之后。应身已殁。报身住实报净土。法身住常寂光土。此等佛土。惟法身大士乃能见之。
问:本师释迦牟尼佛住世说法四十九年。其所说法之区域。并不出五印度。何以大悲经起首一句为如是我闻。佛地普陀落迦山观世音宫殿。是否吾国定海之落迦山。或当时在印度别有一山名为普陀落迦耶。
答:我佛说法不出五印者。凡夫之境界也。若菩萨境界则不以此限。吾国定海之普陀洛迦。乃观音应现之所。虽亦凡夫境界。而名记圣境者表示凡圣同居之义。一切大乘经典。莫不皆然。但隐显差别耳。
问:释迦牟尼佛是怎样升天的。其诸大声闻弟子等是否同行。俗谓十二月初八日（即腊八日）为佛得道日。确否。
答:佛之得道。是断尽诸障。得大智慧。身相改变。辩才无碍。并非升天也。况未得道前。并未成佛。未有弟子。腊八是佛成道日。
问:释尊弃王太子之荣贵。十九岁出家。三十岁成佛。说法四十九年。最后在毗舍离附近地方。身已患病。便於娑罗双树间入灭。此说不审是否。
答:此为吾佛应化娑婆成佛之迹。若论其本。成佛久矣。
问:金枪马麦之报。为佛史上二桩故事。见於经律异相。现此书尚未购来。可否将世尊受报事实。劳神开示。
答:金枪实是木枪，即木片也。佛在罗阅只城乞食。有破刚木者。有木片长尺二迸在一边。当佛而立。佛跃虚空。木枪逐之。随佛上下。地水火风不能阻碍。佛旋返入僧房。展足受刺。木枪足趺上下入彻。过入地时。地六反震动。佛说因缘。昔为船主。因海水至。另一船主与之争船。佛船主以矛刺伤其足。命终。佛船主以杀人故。备受三途苦报。至成佛时。犹受余报木枪之害。（佛说兴起行经卷上）马麦之报。见中本起经卷下。时佛在舍卫国受婆罗门阿耆达请。三月安居。阿耆达为魔所迷。忘却供养。弟子乞食。亦无所得。乃有马师减马食之麦以供世尊。三月既满。往辞阿耆达。阿耆达悲怖交至。礼佛忏悔。留佛七日。备具供养。佛说因缘。昔维卫佛成佛之后返国。王及臣民广设供养。时有梵志谤曰。此人应食马麦。何供养为。以此口过历劫受苦。
问:玄奘法师临终稍有病苦。疑所译经或有错误。有菩萨慰言。汝往劫罪报。悉於此小苦消之。勿怀疑也。文佛临终示现背痛。岂亦往劫罪未消耶。古德缁素无疾而终者甚多。岂佛不及古德。请示其故。
答:病死并不相属。有病而不死。有死而无病。有亦病亦死。其中有何优劣可分。而云及不及耶。又文佛背痛。乃是示现。以示业报不亡。敬人勿造恶也。
问:文佛临终示现北疼。见於何书。背疼而云示现。是否无致背疼之恶因。故意示此现象，教人精进。勿贡高我慢。
答:释迦谱卷九引双卷大般泥洹经云。（佛疾生。身背痛。）又云[为欲调伏众生故。现身有疾。]经上迦叶菩萨。亦以佛病发疑问。佛告迦叶。是诸众生。不知大乘方等密语。便谓如来真实有疾云。云示现之象。如问所云也。
问:何谓涅槃。
答:涅槃此云圆寂。谓善无不备。恶无不息。盖佛断德之果号也。
问:一切佛般涅槃后。再作佛事否。
答:佛般涅槃。就是佛事。所谓应以涅槃身得度者。即现涅槃身而度之。须善领会。后须知之。佛本无生。因众生机感故。非生而现生。佛本无灭。因众生机尽故。非灭而示灭。生灭皆佛事也。
问:释迦佛现在说法否。
答:法华云[佛常在灵鹫山。及余诸住处。众生见劫尽。大火所烧时。我此土安隐。天人常充满。]参参。智者大师亲见灵山一会。俨然未散。可证知现在说法也。
问:释迦佛灭度后居何处。
答:常寂光土。若其应化。则无处不在。
问:每一佛化期正象末法。动经劫数。独本师释迦牟尼佛化期今已到未法。始终尚未满一大劫。可谓奇短。
答:都是众生业感所致。
问:世尊降生以前之历史。
答:世尊降生以前为护明菩萨。在迦叶佛时为一生补处菩萨命终往生兜率内院。教化天道众生。此为降生前最近之历史。至若往昔修因本事。无量无边。不可纪数。见於经论者。如曾为尸毗王代鸽施身。为普明王持不妄戒。以身就死。为忍辱仙人。被歌利王割截身体。慈忍不动。为大施太子。求如意珠雨宝济贫。筋骨断坏。终不懈废。为螺髻仙人。深入禅定。鸟生卵於髻。俟雏出飞。为劬嫔大臣。分阎浮提均故息诤。又如底沙佛时。世尊为弟子。觅师入山。见宝龛中佛。入火界定。威光赫奕。忘下一足。经於七日。以偈赞佛。得超九劫。先弥勒成佛。又在然灯佛时。为儒童菩萨。买五华以供佛。布发掩泥。今佛。蹈过。得受佛记。若此之类。书不可尽。但事在往古。藉天眼宿命一切种智。方能知见。非如晚近俗事之可以岁月甲子计也。
问:文佛在因地上曾舍身饲虎。与自杀何异。
答:文佛因地舍身饲虎。乃大悲心之所驱使。菩萨愿之所饬发。将圆满檀度之作略。岂可以世法论。又岂可以愤懑舍身者比耶。请将金光明最胜王经舍身饲虎品读之。
（二）佛德
问:释迦佛自具之德如何。
答:佛德无量。说不可尽。佛德微妙。言不可及。然约略言之。有十力。四无所畏。十八不共法。大慈大悲等。
问:何谓十力。
答:一是处非处力。二业智力。三定力。四根力。五欲力。六性力。七至处道力。八宿命力。九天眼力。十漏尽力。此乃佛所得如实智用。通达一切。了了分明。无能坏。无能胜。故名力。
问:何谓是处非处力。
答:佛知一切诸法因缘果报定相。从是因缘生如是果报。从是因缘不生如是果报。如恶业得受乐报。无有是处。净行得生净土。定有是处。如是等是不是处。佛悉遍知。无能坏。无能胜。故曰是处非处力。
问:何谓业智力。
答:佛知一切众生过去未来现在诸业诸受。知造业处。知因缘。知果报。皆悉遍知。无能坏。无能胜。故曰业智力。
问:何谓定力。
答:佛知一切诸禅解脱一昧定垢净分别相。如实遍知。无能坏。无能胜。故曰定力。
问:何谓根力。
答:佛知他众生诸根（宿具智慧。能生修行功德。犹树之根。）上下相。如实遍知。无能坏。无能胜。故曰根力。
问:何谓欲力。
答:佛知他众生种种欲。如实遍知无能坏。无能胜。故曰欲力。
问:何谓性力。
答:佛知世间种种无数性。如实遍知。无能坏。无能胜。故曰性力。
问:何谓至处道力。
答:佛知一切道至处相。如实遍知。无能坏。无能胜。故曰至处道力。
问:何谓宿命力。
答:佛知种种宿命。一世二世乃至百千世。我在众生中如是姓名饮食苦乐壽命长短。彼中死是间生。是间死还生是间。此间生名姓饮食苦乐壽命长短亦如是。如实遍知。无能坏。无能胜。故曰宿命力。
问:何谓天眼力。
答:佛天眼净过诸人眼。见众生死时生时。端正醜陋。若大若小。若堕恶道。若生善道。如是业因缘受报。如实遍知。无能坏。无能胜。故曰天眼力。
问:何谓漏尽力。
答:佛诸漏尽故,无漏心解脱,无漏智慧解脱,现在法中自识知我生已尽。（故不灭）持戒已立。不作后有（故不生）如实遍知,无能坏,无能胜,故曰漏尽力。（漏犹言破绽。此破绽在因是败坏义。即是一切烦恼。在果是堕落义。即是轮转生死。无漏者。谓无烦恼生死也。）
问：何谓解脱。
答：不受苦果系缚。谓之解脱。心无烦恼。不受苦缚。则曰无漏心解脱。智慧通达。不受苦缚。则曰无漏智慧解脱。
问：何谓四无所畏。
答：一切智无所畏。漏尽无所畏。说障道无所畏。尽苦道无所畏。佛力智内充。明了决定。在大众中说如实法。毫无畏懼之相。故曰无所畏。
问：何谓一切智无所畏。
答：佛於诸法。无不如实了知。故说我是一切智者。而无所畏。是谓一切智无所畏。
问：何谓漏尽无所畏。
答：漏尽。即无漏之极致谓佛於烦恼真实已断。佛於生死真实已尽。故说我一切漏尽。而无所畏。是谓漏尽无所畏。
问：何谓说障道无所畏。
答：障道有二。障如理智。曰烦恼障。障如量智。曰所知障。佛说诸障真实详尽而所畏。是谓说障道无所畏。
问：何谓说尽苦道无所畏。
答：尽苦道者。为出世间法也。佛说是法。能令行者决定脱苦而无所畏。是谓说尽苦道无所畏。
问：何谓十八不共法。
答：一身无失。二口无失。三念无失。四无异想。五无不定心。六无不知已舍。七欲无减。八精进无减。九念无减。十慧无减。十一解脱无减。十二解脱知见无减。十三一切身业随智慧行。十四一切口业随智慧行。十五一切意业随智慧行。十六智慧知过去世无碍。十七智慧知未来世无碍。十八智慧知现在世无碍。此十八者。乃仍极地之法。不与凡夫二乘乃诸菩萨共有。故曰不共法。
问：何谓身无失。
答：佛无量劫来。常用戒定慧慈悲经修於身。此诸功德满足故。诸罪根本拔故。所谓一切不善烦恼习气俱尽也。一切身业随智慧行。故身无失。
问：何谓口无失。
答：无失因缘。如身无失中说。但彼是身业。此是口业。
问：何谓念无失。
答：佛四念处心。长夜善修故。善修诸深禅定。心不散乱故。善断欲爱及法爱故，诸法中心无著故，得第一安稳处故。一切意业随智慧行，故念无失。
问：何谓四念处。
答：观身不净，身念处也。观受是苦，受念处也。观心无常，心念处也。观法无我，法念处也。
问：何谓无异想。
答：佛於一切众生，无分别无远近异想。平等普度，心无简择，如日出普照万物。是谓无异想。
问：何谓无不定心。
答：佛心尽离一切微细乱，常在禅定。故无不定心。
问：何谓无不知已舍。
答：佛於一切法，悉皆照知方舍，无有一法不经心知而舍者。故名无不知已舍。
问：何谓欲无减。
答：佛离具足众善，而常欲习诸善法，欲度一切，心无厌足。故曰欲无减。
问：何谓精进无减。
答：佛身心二种精进满足，常度一切，未曾休息。故名精进无减。
问：何谓念无减。
答：佛於三世诸佛法，一切智慧相应故，满足无减。是名念无减。
问：何谓慧无减。
答：佛得一切智慧，十力，四无所畏，四无碍智，成就圆极。故名慧无减。
问：何谓四无碍智。
答：知诸法义，了达无滞，义无碍智也。诸法名字，分别无滞，法无碍智也，殊方异语，辩说无碍，辞无碍智也，随生乐闻，演说无尽，乐说无碍智也。
问：何谓解脱无减。
答：佛具二种解脱，故名解脱无减。
问：何谓二种解脱。
答：一有为解脱，谓无漏智慧相应解脱也。二无为解脱。谓一切烦恼都尽无余也。
问：何谓解脱知见无减。
答：佛於一切解脱中知见。了了分别。故名解脱知见无减。
问：何谓一切身业随智慧行。
答：佛先知，然后随知起一切身业，故有所现处，无非佛事，利益一切。故名身业随智慧行。
问：何谓一切口业随智慧行。
答：如身业中分别。
问：何谓一切意业随智慧行。
答：如身业中分别。
问：何谓智慧知过去世无碍。
答：佛智慧照知过去世，尽过去际所有一切，若众生法，若非众生法，悉遍知无碍也。
问：何谓智慧知未来世无碍。
答：佛智慧照未来世，尽未来际，遍知诸法无碍也。
问：何谓智慧知现在世无碍。
答：佛智慧照现在世，尽现在际，遍知诸法无碍也。
问：何谓大慈。
答：佛住大慈心中， 以大慈善根力故，能实与一切众生世间乐，及出世间乐故云慈能与乐。若四无量慈中，虽心念与乐，而众生实未得乐，故不名大慈也。
问：何谓大悲。
答：佛住大悲心中，以大悲善根力故，能实拔一切众生世间苦， 分叚生死苦，及变易生死苦，故云悲能拔苦。前四无量中悲，虽心念救苦，而众生实未得脱苦，不名大悲也。
问:佛与乐拔苦，何以能尽一切众生。
答：此有二种，一能作与拔之因，谓佛住大慈大悲三昧，慈悲之力，冥熏众生，随所应得乐应免苦者，各得安乐无害。一能作与拔之缘，谓因慈悲三昧之力，普现三业，随有应得乐免苦者，若见若闻，各获安乐无害。
问：何谓分段生死及变易生死。
答：分段生死者，分段身之生死也，凡身命短长随因缘力有定齐限，谓之分段身，此为凡夫及未断人我执之菩萨，又未入涅槃之罗汉，皆具此身。变易生死者，变易身之生死也，由悲愿力改转身命无定齐限，谓之变易身，此为已断人我未断法我执之菩萨身，又名意生身。
（三）佛相
问：佛身相好庄严如何。
答：应化佛身，以三十二相八十种好而为庄严。
问：三十二相请次第说。
答：一曰足平安相。谓足下安立，皆悉平满。犹如盒底也。二曰足下千辐轮相。谓足下毂纲轮纹，众相圆满，有如千辐轮也。三曰手指纤长相。谓手指纤细圆长，端直庸好，指节参差，光润可爱，胜余人也。四曰手足柔软相。谓手足极妙柔软。胜余身分也。五曰手足缦纲相。谓手指中间缦纲交合，文同绮画，犹如鹅王之足也。六曰足跟满足相，谓足之踵圆满具足也。七曰足趺高好相。谓足之趺高起，如真金之色，趺上之毛，青琉璃色，种种庄饰妙好圆满也。八曰喘如鹿王相。喘股也，谓足喘渐次纤圆，如彼鹿王之喘纤好第一也。九曰手过膝相。谓双臂修直，不俯不仰，平立过膝也。十曰马阴藏相。谓阴相藏密，犹如马阴不可见也。十一曰身纵广相。谓身仪端正，竖纵横广，无不相称也。十二曰毛也生青色相。谓身诸毛孔，一孔一毛，生相不乱，右旋上向，青色柔软也。十三曰身毛上靡相。谓身诸毫毛皆右旋向上而偃伏也。十四曰身金色相。谓身皆金色，光明晃曜，如紫金聚，众相庄严，微妙第一也。十五曰身光面各一丈相。谓身放光明，四面各一丈也。十六曰皮肤细滑相。谓皮肤细腻滑泽，不受尘水，不停蚊蚋。十七曰七处平满相。谓两足下，两手，两肩，项中七处皆平满端正也。十八曰两腋满相。谓左右两腋，平满而不窊也。（窊不满貌）十九曰身如师子相。谓身体平正，威仪严肃，如师子王也。二十曰身端直相。谓身形端正平直，不伛曲也。二十一曰肩圆满相。谓两肩圆满而丰腴也。二十二曰四十齿相。谓常人恒有三十六齿，唯佛具足四十齿也。二十三曰齿白齐密相。谓四十齿皆白净齐密，根复深固也。二十四曰四牙白净相。谓四牙最白而大，莹洁鲜净也。二十五曰颊车如师子相。谓两颊车隆满，如师子王也。二十六曰咽中津液得上味相。谓咽喉中常有津液，上妙美味如甘露流注也。二十七曰广长舌相。谓舌广而长，柔软红薄，能覆面而至於发际也。二十八曰梵音深远相。谓音声弘雅，近远皆到，无处不离也。二十九曰眼色如金精相。谓眼目清净明莹，如金精色也。三十曰眼睫如牛王相。睫目旁毛也，谓眼睫殊胜，如牛王也。三十一曰眉间白毫相。谓两眉之间，有白玉毫，清净柔软。如兜罗绵，右旋宛转，常放光明也。三十二曰顶肉髻成相。谓顶上有肉，高起如髻，亦如无见顶相。谓一切人天二乘菩萨皆不能见故也。
问：何谓八十种好。
答：相好义类，而有总别之异。相若无好，则不圆满。轮王（经云，劫初有金银铜铁四种轮王治世。）释梵（释谓忉利天主释提桓因，梵谓大梵天王。）亦有相，以无好故，相不微妙。言好者，可爱乐也。以八十种好庄严身，为天人一切之所爱乐，故云好也。
问：八十种好，其名若何。
答：一无见顶相。二鼻高好孔不现相。三眉如初月绀瑠璃色。四耳轮辐相埵成。五身坚实如那罗延。六首际如钩锁。七身一时回如象王。八行时足去地四寸而印文现。九爪如赤铜色薄而细泽。十膝骨坚著圆好。十一身清洁。十二身柔软。十三身不曲。十四指长纤圆。十五指文藏覆。十六脉深不现。十七踝不现。十八身润泽。十九身自持不逶迤。二十身满足。二十一容仪备足。二十二容仪满足。二十三住处安无能动。二十四威振一切。二十五一切乐观。二十六面不长大。二十七正容貌不挠色。二十八面具满足。二十九唇如频婆果色。三十言音深远。三十一脐深圆好。三十二毛右旋。三十三手足满。三十四手足如意。三十五手文明直。三十六手文长。三十七手文不断。三十八一切恶心众生见者和悦。三十九面广姝好。四十面净满如月。四十一随众生意和悦与语。四十二手孔出香气。四十三口出无上香。四十四仪容如师子。四十五进止如象王。四十六行法如鹅王。四十七头如摩陀那果。四十八一切声分具足。四十九四牙白利。五十舌色赤。五十一舌薄。五十二毛红色。五十三毛软净。五十四广长眼。五十五孔门相具。五十六手足赤白如莲花色。五十七脐不出。五十八腹不现。五十九细腹。六十身不动。六十一身持重。六十二其身大。六十三身长。六十四手足软净滑泽。六十五四边光各一丈长。六十六光照身而行。六十七等视众生。六十八不轻众生。六十九随众生音声不增不减。七十说法不著。七十一随众生语言而说法。七十二发音报众声。七十三次第有因缘说法。七十四一切众生不能尽观相。七十五观无厌足。七十六发长好。七十七发不乱。七十八发旋好。七十九发色青珠。八十手足有德相。
问：佛出自印度迦毗罗，现属何国。现印度人甚是黑醜，佛及诸弟子有三十二相，种种庄严，是何种族。
答：迦毗罗，现在泥泊尔境内。印度人是棕色人种，与金色近，故佛弟子都有金色身者。
问：何谓阎浮檀紫金光手。
答：阎浮檀，此云胜金。金之以产地名也。佛手金色而有光，故曰紫金光手。
（四）佛像
问：佛像何时创造，造者何人。
答：佛在世时，往忉利天为母说法，优填王不见佛容，渴想无已，欲以栴檀木刻佛像而供养之，目连尊者知王心意，乃摄三十二匠往彼天宫，瞻视佛容，而为彫作，三返乃成。此为世间有佛像之始。嗣后仿作。汉明帝时，佛法东来，经像偕至。据系栴檀像之第四刻者。
问：吾辈不获亲覿佛容，仅能於寺塔中瞻礼金色身像，敢问身像与真容为同为异。
答:身像本像佛而作，岂有不同。但相好不能尽现耳。
问：佛菩萨像赤足者何义。
答：有二义。佛胜应身千丈卢舍那，现於色究竟天。（色界最高之一天）天国土净，天赤足，佛示同天身，故亦赤足。佛劣应身丈六，释迦生於印度，印度炎热，人赤足，佛示同人身，故亦赤足。菩萨则常随佛学，依佛而住，人天二身，示现类佛，故亦赤足。此示同人天之义也。又佛身为微秒清净功德之聚，具足无边相好，如三十二相中足相有六，一足安平相，二千幅轮相，（足下纹相）三足缦纲相，（趾间相连）四足跟满足相，五足趺高好相，六足柔软相，如是诸相若不赤足，无由表显，今生得益。又佛行住均有莲华承足，以表佛士庄严之相，或行时足去地四寸，（八十好之一）今秽不能染，显身清净，不同人间，恐足污损，必须著履。菩萨如系法身大士，分证实报身土，庄严类佛，故亦赤足。此表德益生之义也。
问：寺中正殿中供佛像，中释迦佛否。
答：是释迦佛。
问：有供三佛像者何欤。
答：有说是三世佛，有说是三方佛。
问：何谓三世佛何故尽供。
答：三世谓过去现在未来也。若指一佛而言，则法身常住，故尽供以表之。若别指三佛，则前为迦叶佛，现为释迦佛，后为弥勒佛。以表佛统源流，故尽供之。
问：何谓三方佛，何故合供。
答：三方，为东方西方此土也。若指一佛而言，则法身圆满遍於十方。举三摄十方，举三摄十，故合供之。若指三佛，则东方为净琉璃世界乐师琉璃光佛，西方为极乐世界阿弥陀佛，此土娑婆世界即本师释迦。盖药师弥陀均於此土接引众生，助佛教化，故合供之。
问：佛旁左右立者何人。
答：亦有二说，一谓是左迦叶右阿难。一谓左舍利弗，右目犍连。
问：此二说各有何义。
答：前说以迦叶尊者是传佛心印弟子，为后世宗祖，阿难尊者是传佛教法弟子，为后世教祖故也。后说以舍利弗尊者是佛弟子智慧第一，目连尊者是佛弟子神足第一，知行双运，而佛法以宏故也。
问：诸佛菩萨圣像。或塑就金身，或印画图幅，头面眉目耳鼻唇口入法身肢体，种种相好，端严无异。惟两眉中间有一小圈，胸前有一卍字，不知唤何名色，有何作用。历观其他神像，非罗汉已上果位，皆无此圈，卍字独佛方有。究是何故。
答：两眉问小圈，为眉间白毫宛转之相，佛及大菩萨有之。胸前卍字相，惟佛独有，是表佛万德庄严之相，即名为万字。
问：佛菩萨像上，头部有一圆圈，是否即是圆光。
答：佛身有光，头部为显。故画像以圆圈表之。
问：持梭之佛，普通咸谓是药师佛，或云是过去七佛，持塔者乃药师佛。未知孰是。答：药师佛持一种药果。所云持梭，当是果形。
问：愚业瓷，有坐像佛三尊，一手托金钵，一托金珠。一托金塔，未详此佛为何名。所持名物，其用意何在。坐位谁应居中谁左谁右。
答：此三尊佛，似系释迦托钵，药师托珠，弥陀托塔。释迦佛受四天王钵。合成一钵，药师佛持如意珠，满足众生利益。弥陀佛托塔者，或是手执金台耳。坐应释迦居中，药师避左，弥陀居右。农未见像相，姑作是解。
问：近不印送佛像张。未始不善，无奈受之者未必皆敬，其中不免亵渎。亵渎固有应得之咎，而施与者恐亦难辞其责。未审是否。
答：佛像固应施与能供养之人，施者自应慎出之也。无已，则於像纸角上注[自己不供转送他人勿置秽处致遭过咎]十六字可也。
问：凡送佛像者，如送画者，须裱好送，石印者须八寸以上，再加镜框送人，令人悬挂供奉，不至亵渎。再或汇集成帙，置诸案头，亦不至污坏。总之送像切不可以作宣传品，必须择人而送，方不至有亵渎之罪，然否。
答：所说甚是。
问：佛像张挂太久，已模糊，或蛀坏，欲更新者，其旧像当如何处置，祈示。
答：可化去。唯须恭敬，如送僧人闍毗然，当念佛恭送之。其灰即是法身舍利，可置净器供佛坛上，或抛送大海中。
问：佛金身剥蚀，不知削金重装，算出佛身血否。
答：不算。
问：有僧劝出资为释迦佛装金，及装成，方知将药师佛手中之梭取去，改为释迦。事先未知，不知有无因果。
答：有心改装不可。若其无心。或是因缘所在，功德如故也。
（五）佛身
问：佛是一种什么东西，什么物质。
答：此问甚奇。既信佛教而不知佛，真是迷信矣。今与子言之。经曰，心佛众生，三无差别。又曰，观身实相，观佛亦然。从此两句观之。佛即是心，则是一种精神。佛即是身，则是一种物质。合而言之，乃是精神物质不一不异的一种东西。故说佛有三身应身者，同於我人之身也。报身者，同於我我之身，而伟大美妙者也。法身者，不具身相，而以一切法为相者也。
问：娑婆为大千世界之总号，何以佛不降生於他小世界，而独降生於吾人所居之小世界。且他小世界之众生永不得见佛闻法，岂不大可怜耶。
答：吾人所居之世界，乃一四天下中之南洲世界也统论娑婆是大千世界之都名，共有万亿四天下，此万亿天下中之众生，咸云有佛降生，京咸谓佛降生我世蜀中。其实有万亿释迦同时降生，故曰千百亿化身佛。言千百亿者，即万亿数也。
问：俗语有云，[千佛万佛，只有一佛，]然欤否欤。
答：佛体常一，名曰法身。佛相亦一亦异，名曰报身。（自受用者同，他受用者异。）佛用千万，名曰应身，随方应现，各各不同。虽为俗语，亦有足取。
问：佛涅槃后居何处，仍度人否。
答：佛证法身，住常寂光。涅槃之相，应化佛度人方便也。佛依本愿，从法报身而垂应化，尽未来际，广度众生。菩萨发心求佛道者，正为此耳。
问：梵纲经云，我今卢舍那，（自受用身即他受用身）方坐莲华台，周匝千华上，复现千释迦，（他受用身即胜应身）一华百亿国，一国一释迦，各坐菩提树，一时成佛道。未知入涅槃亦时耶，或随机不定耶。弥勒成佛时，亦是舍那化身耶。或另有名号。方坐莲台云云。
答：百亿国，即三千大千世界。释迦佛在一化境，如娑婆世界一时成佛，当亦一时入於涅槃。法身报身，佛佛道同。弥勒当不异释迦也。
问：生身释迦牟尼如来，与法身大毗卢遮那如来本愿有别否。及其异同之黠。
答：生身即应身，乃法身之用。法身即应身之体。一实异名，故本愿无别。
问：华严经云，十方诸如来，同共一法身，是一而不别言同耶，（如屋之内外空）是异而相似言同耶（如一室千灯）。
答：法身无相，当以空喻不当以洒喻也。
问：成佛何以必藉人身，而不能藉天身。彼释迦弥陀都是凡间王子成佛，从未闻有帝释或天帝太子抑在天上修行成佛者。盖有则必具说於大乘经典矣。
答：佛有三身，法身报身应身。法身者，佛自体也。应身者，化他之用也。应身又有胜劣二者。成佛时人道所见。则为人身，此劣应身也。若二乘及地前菩萨所见，在色究竟天示现最高大身者，胜应身也。大乘经典中往往言之，又何尝但现人身耶。又佛在人道成佛，所以为人道示范故。盖经三途多苦，天道多乐，不暇修不肯修，均难成佛。惟人道苦乐得中，易於起修，成佛亦易。佛恩偏眷。凡我人伦，可不勉哉。
问：何谓化佛。
答：众生有成佛之机，故诸佛菩萨感现，化佛身而为说法，即所谓化身也。佛化现者，如阿弥陀佛光中化佛是。
问：应身与化佛有异否。
答：佛之应身，有胎生，有变化。故应身为通名，化佛为别号耳。
问：何谓报身佛。
答：菩萨修德成满，於色究竟处（色界天尽处）示现一切世间最高大身者为报身佛，亦即菩萨所见佛身相好无边者。
问：现身佛与法身佛有何区别。并作何解。
答：现身佛，经云化身佛。因变化而现起，如世俗化装然。又云应身佛，因众生所感而应现，如对人道则以人身应而现人身。法身者，一切事理统称为法，身积聚义，又依止义，此佛为一切法所积聚，又一切法所依止者，故名法身佛。此其解释也。至於区别，法身为体，现身为用。如某之身忽现党员身，忽现医士身。法身是实，现身是假。如天上月是实，水中月是假。法身是常，现身是暂。如江海之水是常，草头之露是暂。
问：法性法身与方便法身若何分别，祈详示之。
答：法性法身，即通法报身佛之体相也。方便法身，即应化身，佛之用也。亦称法身者，用从体起故。
问：尝疑如来般涅槃，舍利弗不妨视而先灭，牛呞闻而同逝，庆喜心难自持，迦叶远来奔临，如丧考妣，而大菩萨如文殊弥勒籍属五印，不见临问，若无事者。岂菩萨所见者报身佛，视此化身之去来为不足悲耶。弥勒偈曰，去来化身佛，如来常不动。或以相佛本无去来，而不作世俗态耶。
答：所论菩萨不作世态处，极为合理。
问：在西方之弥陀佛，法身乎，抑报身乎。
答：佛佛皆具三身。中下二品人往生者，见应身也。上品人往生者，见报身也。彼土法身大士所见者，法身也。
问：普贤行愿品内，有极微尘中，一一各有一切世界极微尘数佛。观经内载无量夀佛身高六十万亿那由他恒河沙由旬，眉间白毫如五须弥山，佛眼如四大海水。一则佛身大满虚空，一则佛身小至微尘。岂即中庸所谓语大天下莫能载，语小天下莫能破乎。或曰，净土依正庄严，虽不可以此土事理比例。然法藏比丘胎生肉体之身，必不如前述之高大。果尔如此高大肉身，岂不稀奇难信。文殊弥勒本在娑婆，而西方净土亦有文殊弥勒，盖法身圣人皆以法界为身，无土不遍。所谓八万四千陀罗尼为发，第一义谛为髻，种智为头，慈悲为眼，无漏为鼻，四辨为口，四十不共法为齿，二智为手，如来藏为腹，三三昧为腰，定慧为足，诸法聚而为身，故大莫能容，毫绕五山，目如四海。非法藏比丘肉体之身，如前所述之高大也。此说是否正确，请慈悲宣说。
答：法身无分别相，而遍一切处。报身依法身而显，故相好圆满难思。法藏比丘是阿弥陀佛之因地菩萨，当然无阿弥陀果佛之大身。其余佛身大小及菩萨此土西方并现等说，皆不错也。
问：阿弥陀佛当般涅槃时，六十万亿那由他由旬之身量，同时毁灭否。
答：同时隐藏，此系报身，非是应身。无毁灭理。
问：西方极乐世界阿弥陀佛为法身佛也。彼佛寿命及其人民，无量无边阿僧只劫。然悲华经……当来旷远不可计劫，阿弥陀佛当般涅槃。……正法灭后，遇中夜分明，明相出时，观世音菩萨於七宝菩提树下，成等正觉。……然则无量壽佛寿命，亦有穷尽乎。又观音成佛，国土号[众宝普集庄严]是於[极乐]外四方又多一佛土耶。亦即由[极乐世界而变为[众宝普集庄严世界]耶。仁者多闻第一，请释此疑。
答：佛具三身。阿弥陀佛寿命无量。此无量有二义。一为无量之无量，法身报身也，一为有量之无量，（大数名）应化身也。他受用报身，亦应化身摄。故弥陀有涅槃义。或曰弥陀涅槃，非真涅槃。犹方丈之退居也。故观音成佛，曾无间隔。此释与法报身佛无碍矣。须知净土横具四土，即弥陀圆具三身，勿执一端可也。至观音成佛，即此极乐变成众宝普集庄严。异名异相，而不异其实也。
问：凡证涅槃者，是否永远不生不灭，无寿数可以范围之乎。诚如是，何以一切智成就如来寿命又只六万劫，清净莲华目如来其寿命又只四十劫乎。（见地藏经）
答：无寿数者，佛之报身。有寿量者，佛之应身。无寿数之涅槃，谓之无余涅槃。有寿量之涅槃谓之无住涅槃。
问：法身佛遍一切处，何以凡人无感触。是否一佛有一法身佛。果尔，则法身佛将互受影响矣。究作何解。
答：凡人在迷，故无所觉。法身无相，诸佛共证法身，亦无一异。如空合空，有何影响。
问：经载佛说法时，各处佛菩萨前来赴会。此佛菩萨是否皆为赖耶识体。但文殊弥勒千二百罗汉，则系肉体。如此神入杂凑，且有时互相谈话，实难思议。又法华经多宝塔中之佛，南天铁塔之金刚萨埵，是否为长期入定之肉身。何以又会说话。
答：佛说法时，赴会之菩萨，与凡夫接者系化身，与菩萨接者是报身，与佛接者是法身。法华经多宝塔中之佛亦然。金刚萨埵，是入灭尽定之肉身菩萨也。
问：罗汉入定上升兜率问弥勒，是神识升天，肉身犹在人间。世尊升忉利为母说地藏王经，尔时文佛尚未入灭，如何升天。或神识上升，或肉身飞行自在，殊多疑问。观世尊到频婆娑罗王幽闭之所，说法竟，足步虚空，还耆闍崛山。既云足步虚空，是肉身亦能上升，不仅神识升天也。仙能飞升，何况於佛，然否。请开示。
答：入定升兜率，是神识升也。佛升忉利，是乘神足通升，肉身升也。故优填王慕佛而造像，及佛从忉利下，而有王及群臣迎佛之事。足徵是肉身升。
（六）佛土
问：释迦牟尼佛所主之娑波世界，其佛土界限如何。
答：释迦佛所主之娑婆世界，有三千大千世界，即百亿世界。一世界者，包括须弥四洲而言。
问：商务印书馆出版之辞源中有云，佛说吾人所住之世界，合一千则为小千世界，合一千小千世界则为中千世界，更合一千中千世界则为大千世界，总称三千世界。其上尚有华严世界等。此说未知可信否。
答：吾人所住之世界，不可但指中华一国，当指一须弥山四大部洲为一世界。合千须弥为一小千，合千小千为一中千，合千中千为一大千。言数则云三千，言量则云大千，皆以娑婆国土之一世界为单位。是为华严经中浮幢王刹之第十三层名娑波世界也。其上更有七重，其下亦有十二重，周围眷属，只此一世界，尚有十三千大千世界微尘数围绕。阅华严经可知。
问：经云变化土者，即应身如来变化之土也。然则释尊降生印度，应机说法，岂印度国土为释尊所变化耶。请为解释，以开茅塞。
答：释尊应化此土，隐自己严净之佛土，而示现同於娑婆之积土。岂非释尊所变化耶。
问：方便土，实报土，寂光土，均在何处。
答：土为依报，随正报而存在。小果圣人，住方便土。地上菩萨，住实报土。佛在寂光土。与我等凡夫所住之同居土，亦是非一非异。若就当人，则各各当下即是。若就他人，则凡不圣，小不知大，因不知果也。
问：须弥山，指现在之何山而言。四面海中，各有一洲，中国既云在南赡部洲，他三洲皆在何处。请二指实。
答：我此地球，即南赡部洲。其他三洲，皆不在此大地上。非我人之境界。故不可指呈。须弥山在四洲中央，当在北海之外，日月且在山之半腰。吾人仰视青天，或即其山崖之突覆者欤。
问：五台山，或谓即寂光土。然吾辈凡夫所见，并不见其为寂光。凡夫与菩萨同住一处，而所见有异，未知何故。又菩萨所见之五台境界，究竟如何，山邱土石与寂光之关涉，又未知若何。
答：寂光土，乃佛菩萨所居。凡夫但住同居土，当然不见。凡夫与菩萨福报不同，故所见有异。菩萨所见，乃琉璃世界七宝庄严。山邱土石，乃寂光之影像，此其关涉之状。
问：鸡足山原系在摩竭陀国，补怛洛迦山原系在南印度，此出经中。然今云南亦云鸡足，定海亦去普陀。理虽无碍，事必有元地。当如何解法。
答：华严境界，一多不二，广铗无碍，随缘应现。在印度在震旦，何常之有。
问：娑婆世界是否即地球。娑婆两字，是何意义。娑婆世界，从何处来，是神制造耶，是佛制造耶。何以要分出娑婆世界，及极乐世界之别。
答：娑婆世界，是释迦佛教化之区域。其单位为四大洲，称一天下，因有一日月，故一千个天下为小千世界，一千个小千世界为中千世界，一千个中千世界为大千世界，此娑婆世界之范围也。现在地球区域，只抵四大洲中之一洲，是南赡部洲也。娑婆之名，本是佛国文字之音，有堪能忍耐的意义，因这个世界不是美满的世界，惟有甚忍的性者，方能居住，故题此名今人早发出世的心。世界是众生居住之所，原属於月生，应说是众生所共造的。神亦众生之一，佛在众生界内同居，均有制造之分也。极乐世界，是娑婆世界外另一世界，有苦乐之不同，所以要分别言之。
问：阿弥陀佛未知降於何国，生於何时，未生以前，虽无净土之名，未知实有净土之地否。据要解云，三千大千世界，通为一佛所化。此一佛为何佛，开辟以前之人耶，抑即弥陀之化身耶。如必待弥陀发愿而后始造此极乐世界，则弥陀未以前，此土果称为何等世界耶。
答：阿弥陀佛降生之国，即此极乐国土。极乐，梵语须摩提。又有安养安乐清泰等义。按鼓音声王经所记，国名清泰，阿弥陀佛父名月上转轮圣王，母名殊胜妙颜，子名月明云云，可知。然此国土，在阿弥陀佛未成佛前，为圣王所居，即亦庄严，但不若阿弥陀佛成佛之后之庄严圆满也。阿弥陀佛成佛以来，於今十劫，此劫当是一大劫，而大劫年数，若就现时娑婆人道而论，经一千六百七十九万八千年为一小劫，二十小劫为一中劫，四中劫为一大劫，则须一百三十四亿（千万）三百八十四万年至要解所云三千大千世界，指我娑婆世界之范围，一佛所化，即娑婆世界诸佛之任何一佛也。就现在教主言，即是释迦牟尼佛。若以娑婆例极乐，则极乐之三千大千世界，为一阿弥陀佛所化耳。
问：极乐世界本在六道以外。经云，彼佛国土，无三恶道。窃思不但无三恶道，即三善道亦俱无之。所谓上善人，乃是无上之善，诸天神皆不可及，况修罗与人道耶。经何不概云无众生道，而独云无三恶道耶。
答：一佛世界，四土具足。一为凡圣同居土，即有六道众生在内。二为方便有余土，即有声闻缘觉二圣在内。三为实报庄严土。即有菩萨在内。四为常寂光土，则为佛所在。但娑婆世界是释迦牟尼佛之凡圣同居土，故具足六道。而极乐世界为阿弥陀佛之凡圣同居土，但有人而无地狱饿鬼畜生之三恶道也。阿修罗有天人鬼畜四种，若分属四道，则可省去不说六道，但说五道可也。诸上善人，既称为人，即同人道。人相肖天，故就相言亦可同天道。若以诸佛菩萨出世圣人而论，本无一定身相，所谓意生身，随缘化现耳。
问：从是四方，何故阿弥陀佛必在西方，东南北何以不在，是等诸方，可得在否。彼佛在西方，是偶尔蒞止，随缘暂住，或有意选择永不舍离，或以他种因缘故，彼佛必在西方，西方定有彼佛，东南北方，何以不能有此因缘。谓从是者。当从释迦牟尼佛所在说起。下云西方世界，是从何处说起，相隔几何佛土，与此西方是二是一，孰近孰远。
答：佛土圆融，本无东西，随众生机，始有定方。况方本无定，依中而立，以一佛土为中，则一切佛土随此中土众生机缘所见各各安立，始有十方国土。弥陀佛土之在西方，以此娑婆世界为中，随娑婆众生之缘而见有定方耳。若据悲华经云，无量劫前有转轮王，名无诤念，时王发愿，过西方世界作佛，彼国王者，今阿弥陀佛是。然则阿弥陀佛在初发心修行时，发愿建佛国於西方，故今成佛已满大愿，而佛土在西方也。下文西方世界，亦是从此娑婆世界说起。西方世界无量，佛亦无量，略举七佛耳。远近如何经无明文，无从得知。
问：过十万亿佛土，此数字是概言其远，抑是确不可易，如系概言，究竟有无远数可以指言。如系确数，何以不可多少，恰为此数。所过佛土，是为如何佛土。
答：十万亿之数，当是确数。因佛土真实有故。佛土如是安立，亦是众生机感所致，不多不少也。所过佛土名字，经无明文。
问：有世界名曰极乐，彼极乐世界名，是彼佛所命，或彼世界自命，抑或释迦牟尼佛经下称此佛所命。是否真实名称，有无拟想假定。命彼名者，是经极乐名彼世界，抑京世界实彼极乐。彼名是彼方佛土所能独有，抑他方佛土概可共称。由今十劫以前，阿弥陀佛尚未成佛，彼方世界是否亦名极乐，不是彼名，原名为何。尔时彼方以外，别有极乐世界如彼者否。有则是在何方，已得何名。由今以后，或一劫乃至十百千万亿劫之内，得别有极乐世界亦如彼否。有则应在何方，当得何名，或有或否，都以何故。
答：菩萨庄严佛土，成佛时佛土之名。往往由前佛授记。阿弥陀佛国土，虽未见由佛授记之事，然当法藏比丘（弥陀佛初发心时之身）初修行时，在世自在王佛前，摄取二百一十亿诸佛妙土清净之行，发愿成佛时国土第一妙好，国内众生快乐安隐，犹如泥洹。（泥洹即涅槃苦集已尽常乐之境也）此国名安养或称极乐之所由来也。彼佛国有安乐之实，（见弥陀经等）故有安乐之名，不但我佛称之，即他方世界佛亦如是称之。极乐国土，为弥陀造成，其前并无此名，此前世界何名，经无明文。他方佛土，如极乐国者亦有之，如东方琉璃世界药师佛国土，药师经云，[然彼佛土一向清净，无有女人，亦无恶趣及苦音声，琉璃为地，金绳界道，城阙宫阁轩窗罗纲皆七宝成，亦如西方极乐世界功德庄严，等无差别，]此其证也。弥陀佛国，彼佛寿命及其人民无量无边阿僧祗劫。可知未来久远劫内，当不复有其他极乐世界。然据观音势至授记经，阿弥陀佛正法灭后，观世音菩萨号普光功德山王如来，其佛国土，众宝普集庄严。然则净土佛国名随佛异，而众生无尽，佛亦无尽，佛国亦无尽。
问：世之学佛者，终日称持南无西方极乐世界大慈大悲阿弥陀佛。……诸佛菩萨诞辰，悉依念诵集要法则，於观世音称普陀琉璃世界，……文殊称五台金色世界……普贤称峨眉银色世界，……地藏称九华幽冥世界。……盖此四世界亦属娑婆之中，何又有此四种名号，抑非属娑婆耶。但此四大名山，尝闻朝参遊历之十述及道场胜境，较之他山香火踊跃，并非金银琉璃建设而另成世界。即九华幽冥世界，亦非幽暗之象。不过因诸菩萨成道於各山为一教主，故有如是名称。设若此论，阿弥陀佛亦成道西方，为一极乐世界教主，则弥陀经中种种极乐胜景，成就如是功德庄严，恐如琉璃金色银色幽冥之赞词，则西方净土，岂不亦如此土乎。然已发心学佛求生净土之辈，首先具信愿行三字，信其必有极乐世界，固然深信不疑。未发心者，必疑极乐与此四世界名称相同，而实境亦如此土何必终日喃喃求生西方，分娑婆秽土极乐莲邦为二世界乎。
答：四大名山，为四大菩萨於娑婆人道中应化之境，即是凡圣同居土。琉璃金色银色三世界，是三菩萨之实报庄严土。虽同在一处，圣自受用，而凡不见。幽冥世界，是地藏菩萨摄化众生之土，亦是凡圣同居土，但与三恶道同居，而非与人道同居，故人亦不见。赞三菩萨举胜土，所以赞其智也。赞地藏举劣土，所以叹其悲也。若阿弥陀佛之极乐世界，分明在娑婆西方十万亿佛土之外，原与娑婆不涉，虽亦圆具四土，而其凡圣同居，亦是净而非秽，不若四大名山之为同居土，但秽而非净也。总之普陀五台峨眉九华，皆是娑婆秽土，而西方即是极乐净土，本不相侔，岂可等观。琉璃金银等世界，惟菩萨各自受用，而我人不得受用，故疑其虚。极乐世界不惟弥陀受用，即我人之往生者皆得受用，岂容疑哉。
问：常寂光土，未知是否即是不生不灭如如不动之真如。
答：常寂光土即指法性。来问是也。
问：弥陀经中之净土庄严，是否指同居土。其方便实报寂光三土，又不同耶。
答：是同居净土。至方便实报，当然胜进。寂光土则但是真如之理，为三土之体，非别有一土者。
问：有多种书皆谓西方净土为弥陀愿力化现，且由百亿净土中择出。尊答（半月刊内）引鼓王经，谓即弥陀降生之国，成佛后更加严师者。未知孰是。
答：此应分别说之。但说净土，都指弥陀报身佛土。鼓音王经，是指弥陀应身佛土。前者为实报庄严净土，后者为凡圣同居净土。
问：极乐四土，一曰常寂光土，二曰实报庄严土，三曰方便有余土，四曰凡圣同居土，四土各据一方乎，抑常寂光居中，再外为实报庄严土，再外为方便有余，再外为凡圣同居土乎。
答：真性无为，不落诸数，一尚不有，为有四乎。国土亦唯心也。十方世界，各有净秽，唯极乐之四土，皆净而无秽也。四土原在一处，断断不可作上下中边之见。人若向自心中去得一分垢，世界就露出一分净。譬如有姿色淫女当前，破戒人见之则好，持戒人见之则恶，女身一也，美恶二也。经云，境缘无好醜，好醜由於心。足证唯心之旨。
问：西方净土，无成住坏空等劫，阿弥陀佛有无量寿，寿既无量，何以观音势至授记经内云，阿弥陀佛正法灭。请训示。
答：弥陀佛正法灭，观音即成佛经继之，犹是正法不灭之象。佛寿无量，云涅槃者，犹世间寺中住持一期退位耳。不同化佛之涅槃。
（七）观世音菩萨
问：观世音菩萨在空王劫前，早成佛竟，号正法明如来，以大悲故，现为菩萨。然经载久远劫前，莲华化生二童，一名宝意，一名宝上，问佛以花香等供养以何为胜，而佛答以慈心回向菩萨为最胜，二童乃发菩萨提大悲之愿，后作观音势至二大土。是则观音先成佛欤，抑先为莲花化生之童子欤。倘先成佛，则已妙觉，不必去问香花供养之孰贵。倘先作此童，则观音后证佛果，而势至大士竟未成佛，果何故耶。祈开示，解所知障。
答：菩萨境界，不可思议。已成佛后既可再作菩萨，其随缘化现或先或后，何庸多作计较。
问：经谓观音即过去正法明佛，今人以菩萨称之，得毋谬欤。
答：所云正法明，乃观音之本也。人所称观世音，是正法明果后示现之迹也。迹是菩萨，称之何妨。
问：观音大士生於何何地。
答：菩萨大士已证无生，不可作凡夫有生计度。然观音是弥陀辅弼，则亦往生极乐人也。
问：心经中观自在菩萨，是否观音大士。
答：就别而言，是观音大士。就通而言，则凡行深般若者，皆得受自在之号。
问：俗语有送观音千手观音之别，经目又有十八臂四十八臂之异。敢问一人四名乎，抑四人四名乎。
答：大士普门示现，法身是一，应身有多，何止四名已也。
问：六观音中有准提观音一种，世俗所奉准提大士，即系观音化现，然乎否乎。答：准提是观音化现。
问：准提菩萨像与千手观音相似，人都谓一，未知相差在何。
答：准提十八臂，观音千手，准提面上三眼，观音眼在手掌，此其不同也。
问：观音大士与白衣观音大士，是一是二。
答：观音大士化身甚多，白衣观音是其一也。
问：观音菩萨有白衣飘海送子千手等种种之别，未知是一是异。或谓观音菩萨念六字大明咒而顿超八地。未知究竟如何。又楞严经有观世音如来之名，未知其传记如何。又谓观音菩萨於往劫中已成为佛，名正法明如来，未知本迹如何。
答：观音应化，不一不异。六字大明咒功德，当阅经说。观世音如来，是观音菩萨最初发心时所受教之佛。无别传记。正法明如来亦然。
问：观世音菩萨於往劫中，久已成佛，号正法明如来。又见观世音菩萨成等正觉，号普光功德王如来。是否二号可同称。
答：正法明是过去佛名堂，普光功德山王是当来佛名。一加过去二字，一加当来二字可也。
问：观世音菩萨如何具千手千眼，是何妙用。请详示。
答：菩萨诵大悲咒后，顿生千手千眼。眼为察看众生之用，手为救护众生之用。欲广度众生，所以需多手眼耳。
问：观世音菩萨千手千眼，是否为察看救护众生之用。但无量数众生，岂千手眼所能足用。又何以其他佛菩萨均无，而观音独有。
答：千手千眼之千字，不可泥作定数，总之表数无量而已。观音菩萨昔以传说大悲咒因缘，弘愿所感而现是相。一切佛菩萨均能化身无数，若合为一身亦可有无量手眼也。但未有表示事实耳。
问：观音大士未成佛时，有云男身，有云女身。且塑画大士像多系女身。未知孰是。
答：大士三十二应身，有现作女身者，故今塑画有作女身耳。并非定是女身也。
问：阅鱼蓝宝卷，金沙滩将遭水灾，而荷观音大士现卖鱼郎救度之。现在黄河水灾如此之大，彼大士何勿本大慈大悲救苦救难之心，现身而一加援救乎。藉此可以增进众生信心，弃恶为善，岂不一举而二善哉。
答：此次水灾中蒙大士救免者，时有所闻。倘人人能信仰大士，则早不成此灾矣。
问：观音神变，屡见记录。前报纸载南海故事，姑嫂往普陀进香，舟抵南海，姑適经期至，乃守居舟中，待嫂上山礼佛毕，已午饭后，忆及小姑肚饥，即携饭入舟，小姑云，方有一老妪携来白饭一碗，已充饥矣。又观音灵感近闻二编，载彭烈文居士在战场上疲饿已甚，迳见火光，趋至一老妪售粥幸得果腹。此皆大士化身所赐。惟此饭此粥从何而来，要求居士解答。
答：观音系法身大士，古佛再来，已证法性，於法自在。既能变化有情之老妪，又何不能变化无情之粥饭乎。况此等变化，得神通者类能为之，本不足奇。若论原理，则以一切色法，皆四大种之所造，此四大种性具於如来藏，即吾人之心性无法不具者也。有定力者心力强。心力强者，能随心变化矣。
问：普门品中[悲体戒雷震，慈意妙大云，澍甘露法雨，灭除烦恼焰。]是何解义。
答：此喻菩萨慈悲说法，灭除众生之烦恼。悲体即悲性，是愤怒相，故喻如雷震之警戒也。慈意是拥护相，故喻如大云之普覆也。所说之法，能拔苦益物，故喻如甘露之澍也。三者备而烦恼除矣，喻如焰灭也。
问：普门品云，佛告观世音菩萨，当愍此无尽意菩萨。……果位同是菩萨，似犹有高低之别，其差别何在。
答：菩萨六度万行，庄严佛果，精进不懈。无尽意菩萨一闻供养观音功德即解璎珞以供观音，乃菩萨行道之本分，非有高低於其间也。
问：华严经普贤行愿品观自在菩萨章，[伊尼鹿皮作下裙]一句，殊深疑惑。盖大住大悲行门，教化众生，何以鹿皮护身，为学者表率。且伊尼二字何解。
答：此菩萨现居士身，故不妨以鹿皮作裙相。菩萨大悲，能令鹿出三界。原子核在区区忍其皮也。至谓为学者表率，则华严境界，情与无情同一法界，正不得生取舍於其间矣。伊尼鹿名。
问：[诸佛菩萨殊胜因缘]载二月十九为观音圣诞，六月十九为观音成道，九月十九为观音胜缘。云与此土众生有缘，故於九月十九亦列为纪念日。除二月六月外，九月当别有所本。求详示。
答：菩萨纪念，大概只有一次。而观音独有三次者，即是其应现之繁，与众生多缘之事实。但二月十九为诞日，载在丛林清规中。其余二日，未见出处。
（八）地藏王菩萨
问：地藏王菩萨究司何事。
答：此大士誓愿宏深，常救地狱众生出苦。所谓地狱未空，誓不成佛。且阅地藏本愿经，便知其详。
问：地藏於远劫前为长者子，发愿言，[我今尽未来际不可计劫，为是罪苦众生广设方便，尽今解脱，而我自身方成佛道。]但十方世界众生无边，欲求度尽，势不可能。然则地藏因发宏愿，将永无成佛之一日乎。
答：众生无边，菩萨愿亦无边，岂有不可能者。至成佛与否，原是受报与不受报之语，岂真地藏之德尚不及佛者乎。观音文殊，皆是古佛再来，安知地藏菩萨非早已成佛乎。
问：阅地藏本迹灵感录第三页，知列地藏菩萨两边者，右为道明和尚，左为道明之父闵公。今阅佛学半月刊第四十九期，慧舟答景瑞居士问中，称列地藏左边者名目连和尚，列右边者名道明大师。二说未知孰是。
答：以灵感录为是。（半月刊第五十二期第二十六页，已更正。）
问：世俗传传萝菔者，即目连尊者也。又说目连尊者，即地藏菩萨也。因目连曾以锡杖打破铁围城，舍利珠照开地狱门。而赞工藏偈中，又有云手中金锡，振开地狱之门掌上明珠，光摄大千世界。因此故又称目连即地藏也。祈开示以免误会。
答：目连尊者，即佛之大弟子摩诃目犍连，译义为采菽氏。地藏菩萨，即常怛发愿度脱苦恼众生之大士。有地藏本愿经及地藏十轮经专载其事，不可混淆。锡杖为比丘行道之器，宜目连所执。明珠乃地藏利生之具。舍利珠杜撰可笑，传萝菔俚俗不堪，不足道矣。
（九）一切圣境之研究
问：何为圣种。
答：凡夫造业受报，常在六道，生死轮转，不得出离。反是即谓之圣。其种有四，一声闻，二缘觉，三菩萨，四如来。
问：何为声闻。
答：闻佛说法音声而得道果，故曰声闻。其类有四，一须陀洹，二斯陀含，三阿那含，四阿罗汉。
问：声闻四果其义若何。
答：须陀洹此云预流。谓初预圣流，七番生死，得阿罗汉。斯陀含此云一往来。一番生死，便得阿罗汉。阿那含此云不还。尽此一生，便得阿罗汉。阿罗汉此云无生。谓永不复来三界受生也。此为四果之极。
问：何为缘觉。
答：谓观因缘生法而证觉道，故曰缘觉。其出离三界。与罗汉同，而德乃较胜。
问：从初果须陀洹至妙觉，其间修证次第地位，可否简单示明。或应看何经论，可经备知。
答：须陀洹是小乘果名，妙觉是大乘果名，应分别论之。小乘位有七贤四圣。七贤者，五停心别想念总想念暖顶忍世界第一也。四圣者，须陀洹（入流）斯陀含（一往来）阿那含（不来）阿罗汉（无生）也。大乘位有十住十行十回向十地等觉妙觉之四十二位。如初住中开出十信，则为五十二位。若第十回向中开出四加行，则为五十六位。妙觉是佛位。通常除佛位，故称菩萨四十一位，或五十一位，或五十五位。若欲详悉其名，可考教乘法数，及大小佛学辞典。若欲明其修证，小乘果位看俱舍论贤圣品，大乘果位看大乘入道次第章，及华严经楞严经。再如统大小乘而比较之，则看天台宗之四教仪。（有集註）及教观纲宗，或贤首宗之五教仪。
问：断尽何惑，方证须陀洹果。证须陀洹果者，已证真谛否。
答：证须陀洹果者，才见真谛，未证真谤也。
问：三界唯识而有，然阿罗汉已超三界，则情识破尽，固不待言，既情识已尽，则能所已忘，因何谓之偏空，抑情识未净耶。
答：罗汉但证人空，未证法空，是以但得自度而无度人方便。故曰偏空。
问：何为十六罗汉。
答：十六罗汉皆佛弟子。罗汉中之长老，其名曰宾度罗跋罗堕闍尊者，迦诺迦跋蹉尊者。迦诺跋厘闍尊者，苏频陀尊者，诺讵那尊者，须跋陀罗尊者，迦理尊者，伐闍弗罗尊者，戌博迦尊者，半托迦尊者罗怙罗尊者，那伽犀尊者，因竭陀尊者，代那波斯尊者，阿氏多尊者，住茶半托迦尊者。
问：诸罗汉名其义可得闻乎。
答：曾见经论者，如宾度罗跋罗堕闍即宾头卢堕颇罗堕，此云不动利根。诺讵那即诺矩罗，此云鼠狼山。须跋陀罗，此云善贤，罗怙此云执日。余均未见翻者。
问：十八罗汉出自何时，其历史有可考否。
答：皆出佛世，其略史载大阿罗汉难提蜜多罗所说法住记。
问：何谓菩萨。
答：具称当云菩提萨埵。此谓觉有情。为内怀佛道外现凡相者。
问：何谓四向。
答：谓声闻众之未获四果者。即须陀洹向，斯陀含向，阿那含向，阿罗汉向。以其趣向果信而造修，故曰向。
问：何谓三贤。
答：菩萨修行成佛，经历四十一位。初三十位为十住十行，十回向。此三十位谓之三贤，以其尚未证真，故但曰贤。
问：何谓十圣。
答：即四十一位之后十一位。所谓十地等觉则为十圣。以既证真，故曰圣也。
问：何为十住。
答：修菩萨行者，已满十种信心。得住佛种。（将来发达即成佛果）故曰住。其十次第，曰发心住，治地住，修行住，生贵住，是足方便住，正心住，不退住，童真住，法王子住，灌顶住。
问：何为十行。
答：十住已满，自德已立，堪以度人，故曰行。其十次第，曰欢喜行，饶益行，无违逆行，无屈挠行，无痴乱行，善现行，无著行，难得行，善法行，真实行。
问：何为十回向。
答：十行已满，不居其功，故曰回向。其十次第，曰救护众生离众生相回向，不坏回向，等一切诸佛回向，至一切处回向，无尽功德藏回向，入一切平等善根回向，等随顺一切众生回向，真如相回向，无缚无著解脱回向，入法界无量回向。
问：何为十地。
答：回向已满，方登佛地，渐次圆满。其名曰欢喜地，离垢地，发光地，焰慧地，难胜地，现前地，远行地，不动地，善慧地，法云地。
问：十地及等觉有十一位，何以只称十圣。
答：等觉一位，为第十地之极，故与十地合为一位而只称十圣也。
问：千百年前之罗汉与菩萨，已成菩萨与佛者，当不知凡几。今仍沿用旧称曰罗汉曰菩萨。在已成佛菩萨者。原无所计较。在崇信佛菩萨者，似不能不作一间题。不识有研究之必要乎。
答：学佛者，当依法不依人。今之称罗汉菩萨与佛者，俱依其法而称之也。但依经典定名，不应妄生分别。
问：菩萨名位，不知缘何而起，得众共认。印度自佛灭后，菩萨阿罗汉代有其人。而吾国独付阙如。即若比丘中之智者杜顺南岳六祖等居士中之传大士庞公等，纵不敢上跻马鸣龙树无著。至语功德於狮子觉等小菩萨，恐未遑多让，而竟无以菩萨称者，何耶。
答：佛法入我国后，已在像法时代。虽有大德，无人证明其行位，故未便滥称。
问：华严经言，菩萨境界为十信十住十行十回向十地，未知到何级断见思，何级破尘沙，何级豁无明。又何谓圆教别教通教。如六祖能大师之境界，已能超轮回证无生否。
答：天台宗以佛教法应机不同，分为四类。见思惑重者。为说三藏教。见思惑轻者，为说通教。见思者三界内凡夫之惑也。无明重者，为说别教。无明轻者，为说圆教。无明者，根本烦恼界外菩萨之惑也。圆教机初信。先断见，七信断思尽，与别教七住，通教已办地，藏教四果齐。圆教机十信，断界同外尘沙尽，与别教十回向，通教菩萨地（但界内）齐。圆教机初住，豁破无明，与别教初地齐。别教十地。与圆教十住齐。别教等觉，与圆教初行齐。圆教二行以后所断微细无明，非别教所能知矣。详见教观纲宗。能大师已证无生。按菩萨见思惑尽，即证无生也。
问：有人谓孔颜乃菩萨化身。江易围先生亦云，孔老乃菩萨示现觉世者。衡诸观世音菩萨三十二应身之交，似应宜有然者。老居士於意云何。
答：从理而言，自可云然。就事而言，未必尽是。如来法身遍满法界，所谓溪声便是广长舌，山色无非清净身，无情且可为佛之化身矣，况孔颜哉。然应具道眼观之，不可同於俗眼也。
问：准提有称准提王如来者，有称准提王菩萨者，究竟以何为是。并又有称佛母准提，此名为何。亦请示知。
答：菩萨因名，如来果名，可俱用也。因此等菩萨，都是已证佛果，还作菩萨者。佛母即菩萨之异名。
问：普贤行愿品偈语，既是普贤菩萨所说，何以有[如彼普贤菩萨行愿我与彼皆同等，愿诸智慧悉同彼，]等之语。且偈语中如此者甚多，不知何故。
答：有二义。一谓代众生作发愿口吻，二谓泛指一切能修普贤行愿之菩萨也。按菩萨以其德行为名，原无人我之相，固不可以凡夫知见为例。
问：余尝疑佛弟子除诸声闻外，若菩萨中之交殊慈氏药王药上，现有生地，其余即普贤未必实有其人。或者说大乘经时所化之假名，故动云数万亿。其名字纯以表德，漫无姓氏国籍，如庄列中所托之某子而已。普贤更可疑，往往目赞曰修普贤行。岂远劫前有菩萨名普贤者，而袭用其名，如吾地羿与子都之类欤。
答：菩萨有从他世界来，故记载不详。以德立名，凡圣同例。有何疑乎。
问：文殊表智，普贤表行，观音表德。鄙意以文殊亦具普贤行，观音德。普贤亦具文殊智，观音德。观音亦具文殊智，普贤行。此即帝纲行重重相摄未知然否。
答：诚然。所以分别者，为应度者说耳。
问：太虚法师所讲佛说八大人觉经[……天魔即他化自在天魔，欲界六天之魔王能害人之善事，故名为天魔。天魔亦有粗细，粗者为欲界自在天魔，……细者为住不可思议逆行菩萨。……]查华严经十地菩萨，多作各种天王。夫菩萨既已超出六道，为何要作天王，为何在作天魔之细者。菩萨作天王，或为护法起见。但作天魔而阻人修行，真是不可思议。祈赐教。
答：菩萨作天王，乃示现为度人起见。菩萨愿力广大，人间未能畅其本怀，故作天王也。示现作天魔者，为逆行菩萨。所以警诫世人之毁法，与磨练修行人之道力也。
问：阿闍世是仙人应化，非菩萨应化。观无量寿佛经四帖疏卷二第九页，载频婆娑罗王患年老无子，不待仙人三年命终来为其子，速遣使杀之，仙人曰，卿当语王，我命未尽，王以心口遣人杀我，若与王作见者，还以心口遣人杀王等语。是报复心未息瞋痴恶毒俱炽，后杀父禁母，罪大恶极，何足以为菩萨。若认阿闍世是菩萨应化，则现今主张癈伦癈孝者，岂不有所藉口。
答：释迦本师应现世间，凡与有关系者，俱是历劫法缘。阿闍世王以造五逆而发起念佛法门，称为逆行菩萨。若就仙人之转生为王子而论，只可说是仙人之业报，不可以云应化也。因彼而发起念佛法门，无异助佛教化，故称为菩萨应化耳。但此菩萨称为逆行，况后来悔改舍邪归正广行佛化乎。
问：泉州地方各巷冲壁处，每建有小亭，中安石佛像，其佛像与释迦坐身同样，其名称为泗洲文佛，未知别处亦有此种形式否。又未知泗洲文佛出自何经何史耶。
答：此种情形，恐唯泉州有，他处无之。泗洲文佛，名实不伦。查唐中宗睿宗时，有番僧配住淮安龙兴寺，诏入宫，甚得帝尊，及圆寂，送至泗洲普光王寺塔焉，后有圣僧万回曰，此僧是观音化身，因号泗洲大士。泉州所供者，殆即大士欤。
问：寺山门内所供南向者，为弥勒佛否。
答：是弥勒菩萨化身，定应大师之像。大师在五代梁季，示生於浙江四明之奉化，皤腹常欢喜，手持布袋，故称布袋和尚。今奉化县岳林寺，为大师行道处。然弥勒是未来世佛，现在尚是菩萨，故称为弥勒菩萨为宜。
问：立於弥勒菩萨后者为何菩萨。
答：是韦驮菩萨，贤劫当来第千尊佛也。
问：菩萨须降生修行方能成佛，成佛后要否降生。
答：降生修行成佛，乃应身佛出世之常规，所谓八相成道也。至於报身化身，则不拘於此。（八相者谓一从兜率天退，二入胎，三出胎，四出家，五降魔，六成道，七转法轮，八入涅槃。）又应身佛未出世前，为一生补处菩萨，常居兜率天。故有降生之言。否则但云示生，不必说降生也。
问：一小劫中，约有几佛出世。
答：小劫中佛出世与否无定数。据经现在贤劫有千佛出世，皆在住劫。其出兴次第，则第八小劫前无佛出。第九小劫始有四佛出，释迦即第四佛也。第十小劫弥勒佛出。第十五小劫中有九百九十四佛相续出兴。第二十小劫中楼至一佛出。余小劫均无佛。
问：何谓七佛。
答：由释迦前追溯过去之佛，至前第六佛止，即迦叶佛，拘那含牟尼佛，拘留孙佛，毗舍浮佛，尸弃佛，毗婆尸佛，连释迦佛共七佛。亦有他方七佛，如立七佛柱所刻名号，曰多宝如来，宝胜如来，妙色身如来，广博身如来，离怖畏如来，甘露王如来，阿弥陀如来。
问：何谓贤圣劫，期间有若干久，贤圣劫即贤劫否。大劫小劫云云，起算於何时。现时属何劫。佛典中辄云第几佛第几佛，来历如何。历劫来最先成道者为何佛。弥勒既已成佛，何以尚住兜率天宫。释迦继六佛而成道，似释迦以前只有六佛，何以佛言我念过去无量阿僧只劫於然灯佛前得值八百四千万亿那由他诸佛。岂释迦成佛别有道统相承，故言继六佛成道耶。
答：贤圣劫即贤劫，贤劫即现代时之大劫名称。凡一大劫分为四个中劫，一中劫分为二十个小劫。世界从空初成，至於成了，为一个中劫，名曰成劫。世界既成，暂住不坏，至将坏时，又为一个中劫，名曰住劫。从初坏至坏完又为一个中劫。名曰坏劫。世界坏尽，则成虚空，此空所经时，又为一个中劫，名曰空劫。二十个小劫，以住劫为标准。而计其久远，则又以住劫之初八万四千岁，渐减至人寿只有十岁，再从十岁人寿增加至八万四千岁为止，为一小劫，故二十小劫以人寿一增一减为分剂，即以此计算其年代，又以人寿递减约每百年减一岁，增时亦然，如此算来，可成算式（84000-10）*100*2=X求其结果，为一千六百七十九万八千年，此为一小劫时间之约数。现在適当贤劫住劫第九小劫减劫，人寿在六七十岁之时。众生无始，故佛亦无始。说有一佛最先成道者，非佛教也。弥勒为释迦佛之补处菩萨。故居兜率天内院，须至第十小劫减劫之初，人寿八万四千岁时，方乃成佛，现在并未成佛也。在本世界成佛，从释迦佛溯过去至第七佛，称为七佛。犹人家之上溯七祖也。但七佛之第一二佛，盖在前一大劫，劫名庄严劫，佛名毗婆尸佛，尸弃佛，在贤劫於今有五佛，即毗舍浮佛，拘留孙佛，拘那含牟尼佛，迦叶佛，释迦佛也。
问：弥勒菩萨至今尚未成佛，何以知之。
答：据佛说弥勒菩萨上生经下生经，即知现在弥勒在兜率天内院，俟第十小劫（现在第九小劫人寿七十岁）人寿满八万四千岁时，乃下生成佛。
问：佛有定数，如下次成佛者为弥勒，是则欲即身成佛，恐决难办到。然乎。
答：来问以世尊曾记贤劫千佛，谓弥勒次释迦成佛，疑佛有定数。须知此千佛有千佛之因，使其果第次成佛。未尝谓千佛之外，不计众生在此期间成佛也。但即身成佛之说，则又不可不辨。成佛之义，须论六即。六即者何，为理即佛，名字即佛，观行即佛，相似即佛，分证即佛，究竟即佛，是也。理即佛，凡夫也。名字即佛，初发心人，犹是凡夫也。观行即佛，相似即佛，则地前菩萨。分证即佛，为地上菩萨。惟究竟即佛，乃真佛耳。禅宗密宗均有即身成佛之说，净土宗亦有即身成佛之义，谓此土念佛时，极乐莲胎已成就者。然所成之佛，至观行即佛而已，岂真究竟佛哉。按观行即佛者，谓方修观时，如禅宗大悟时，密宗三密相应时念佛一心不乱时。心与佛性相应，则佛性功德开显。若出观时，依然故我也。
问：欲查考药师佛之来历，有何书可查。并请言此佛消灾大意。
答：读药师如来本愿功德经自知。
问：阿弥陀佛是否万能。
答：阿弥陀佛是无量光无量寿义。当然能力充赛空间时间也。
问：释迦佛自言我於天人之中最尊最胜，而大慈菩萨发愿偈，则谓十方三世佛，阿弥陀第一。何也。
答：释迦自谓最尊者，乃於天人之中，非谓诸佛之中。以释尊为大千一界之教主，所以为九法界之至尊也。大慈菩萨引物欣向，此土众生与弥陀之缘最深，故称弥陀为第一。普今一心皈命，非弥陀与诸佛较优劣也。
问：佛教得马鸣龙树后，犹之儒家之得孟子，其道大昌，有此事否。二师何时人，何宗几祖，有何著述。
答：此说近似。此二菩萨，乃大乘各宗之祖马鸣生在佛灭六百年后，著有大乘起信论。龙树生在佛灭后七百年间，著有十住毗婆沙论，中论，十二门论，大智度论等。就禅宗列祖次第，则马鸣为十二祖，龙树为十四祖。
问：二月十五日，十一月十七日，十二月初八日是佛之何纪念日。
答：二月十五日，为释迦佛涅槃纪念。十一月十七日，为弥陀佛诞日。十二月初八日，为释迦佛成佛纪念。
古农佛学答问卷一终

[book_title]古农佛学答问卷二
六凡轮转门
（一） 三善道
问：何为天。
答：在人间之上，有欲界色界无色界三类，共二十八天。
问：天上是否亦与地面一样分列各土。
答：有分各土者，如四天王天有四天，即四天区也。忉利天有三十三天。若色界天有四禅天，每禅天亦各分三天及八九天等。
问：二十八天其名若何。
答：地居有四王天。忉利天。（此即三十三天，以有三十三个天国故，）空居有夜摩天，兜率天，化乐天，他化自在天，此为欲界六天。有饮食男女睡眠之欲，与人间同。色界有十八天，曰梵众，梵转，大梵，初禅所生。曰少光，无量光，光音，二禅所生。曰少净，无量净遍净，三禅所生。曰无云，福生，广果，四禅凡夫所生。此外无想天，外道所居无烦，无热，见善现，色究竟，三果圣人所居，此十八天虽离欲纲，尚具色身，故曰色界。此上有空无边处，识无边处，无所有处，非想非非想处，四天。只有心识，而无色身，故曰无色界。
问：二十八天最高者何天，最低者何天。
答：最高者，为非想非非想处天，离地约六十四万亿由旬。最低者，为四天王，天居须弥山半，离地高四万二千由旬。
问：二十八天之下，共有几天。二十八天之上，共有几天。
答：三界竖论，自四王至於非想，共有二十八天。非想以前，即出界外，无天可言，即有乃上方世界之天也。四王以下，尚有恒憍天持曼坚首天，此三天乃四王所统之鬼神，实非天也。
问：无量诸天统三界二十八天，即欲界六天，色界十八天无色界四天。欲界六天内之一天，是否尚有三十三天。
答：欲界六天内之第二忉利天，即是三十三天。但同在一层，中央一天。八方各四天也。
问：各书均言天有二十八，而佛法谈天一书，欲界天多魔天。色界天多梵身光净严饰摩醯首罗五天，其故安在。
答：魔天，为第六欲天之别出者。梵身，光净，严饰，为初二三四禅各初天别出者。魔醯，首罗，为色究竟天之别出者。盖以二十八分天者，其大概耳，非定数也。
问：三十三天天主，闻是迦叶佛时三十三女人造塔功德转生，未知出何经典。
答：所说见智者大师维摩诘经疏卷一。引何经典，并未明言。然大师之疏，章安所记，当出自正经无疑。又见翻译名义集四卷，释提桓因条下。
问：玉皇大帝即天上何神。
答：乃欲界第二忉利天王。
问：玉皇大帝能超脱轮回否。
答：玉皇大帝，按之佛经说天，当是欲界天中第二层天，即释提桓因。尚为六道凡夫，安得不受生死。然能念佛往生西方，亦可超脱轮回也。佛法本是人天公法，故佛号为人天师。
问：释提桓因，既有五衰，即有色身，何以能统辖无形鬼神耶。
答：鬼神亦有形。三界中唯无色界四天无形耳。余皆有色身，但粗细不同也。
问：六欲天之众生，尘欲未离，何以能有天眼耳。
答：欲天因地，均能减省尘欲，故得天眼等报。
问：他化自在天天寿万六千岁，少出多减，何谓少出多减。
答：过者少，不及者多也。
问：大梵天究是何天。
答：为色界初禅三天之第三天。
问：神仙未知是否属於大梵天。修仙道者，是否往生此天。
答：神仙之高等者，属於此天。但不能生此天。因此天为天主，非臣民所得与共处也。
问：坛经云，皮肉是色身，又云因有色身可见，故称有色界。然则色界诸天，岂不是化生，亦同吾人之由父母胎生乎。请详示之。
答：天道众生，都是化生。化生亦可有色。但较微妙耳。
问：八识颂云，眼耳身三二地居。谓初二禅天人无鼻舌二识，但有眼耳身三识，既无其识，必无其根，然则天人究竟系何相貌。
答：上界天人相貌原同下界，以彼福德增上，表相较之下界，最极胜妙。初禅虽有觉观，终日在定时多，非无鼻舌二根，实无香味二尘。以境不现前，根无所偶，识无用处，寂然隐於净色根中，非全无也。若遇初禅，并觉观又离，定力复胜於前，故二禅支林功德称为内净，喜乐一心，虽有鼻舌根识，无所施用，故说无也。二禅以光明为教体，眼见光明相，即知伊所说法义。或有时耳闻法音，定中常发八触。其光相法音八触，乃眼耳身三根所对之尘。以根与尘交，识乃有用。所谓二地居者，即此意也。
问：世人之身体为肉体，天上人之身体为何体。
答：世人作业，有善恶杂沓，故感粗色垢身。天人因地作业纯善，故感细色妙身。
问：天道众生寿命长短若何。
答：四天王天寿五百岁，以人间五十年为一书夜。忉利天寿一千岁。以人间百年为一书夜。再上四天，递各倍增。初禅三天，寿一劫。二禅三天，寿二劫。三禅三天，寿三劫。四禅前三天，寿四劫。无想天五百劫。无烦天千劫。再上四天，递加一千劫。四空天中第一天一万劫，第二天二万劫，第三天四万二千劫，第四天八万四千劫。
问：天王衣皆长身过半，此过半之衣，既无身而穿，何必要此无用之过半衣。又衣既过半身之长，如何行动。想天人常悬空间，以过半之衣而蔽之下体乎。是不能无疑。请示。
答：天衣用幅，布披身，印度人衣服依之。长身过半，举其长度，於用无碍也。
问：修到非想非非想天，神通已大，宁不知有天劫，何以不能即由此天预先修成正觉，以超脱夫还堕轮回之数，犹会今其五衰相现，束手无策乎。
答：非非想天。即认自天受用以为极妙，宁知佛法而修行耶。至五衰相现，乃欲色界天人之苦。非非想天是无色界天，既无色身，安有相现。
问：生於天者（菩萨等亦然）既具五通，则世尊给孤围中说法，可於天上见之闻之，何必定要到孤独围去耶。
答：有天眼天耳通者，亦有神足通，来去自在，又何必不来亲近世尊耶。
问：寺院山门侧供四大伟像是何人物。
答：是四王天之四个天王。东方曰持国天王，为干闼婆主。南方曰增长天王，为鸠槃茶主。西方曰广目天王，为龙主。北方曰多闻天王，为夜叉罗刹主。此四天王誓以神力保护佛法，故居门首。俗称四金刚，以其为金刚神之类也。（有神手执金刚杵者，系金刚神。）
问：各地佛院山门，多塑持国增长广目多闻四大天王之像，以其护法之功甚大焉。惟四天王手执法宝各异，未卜执何法宝而系何位天王。希为逐位示明。
答：手执琵琶，是持国天王。执宝剑者，是增长天王。执蛇者，是广目天王。执伞者，是多闻天王。
问：吾辈人道究有若干类，佛如何说。
答：佛说人道，以所居之地，别为四类。地分四大洲，在东者曰胜身，在南者曰赡部，在西者曰牛货。在北者曰胜处。身量寿命。长短有殊。若论果报，南洲为下下。若得值佛，南洲为上上。佛生印度，是在南洲之中。我国中华，是在南洲东部。按赡部又译阎浮提，义谓胜金。
问：转轮圣王分管四洲，我所居之南瞻部洲，现在何转王主管，请分别训示。
答：经称轮王治世，乃指世界初成之劫初而言，现在并无何人为此轮王者。轮王者圣王，能以十善治于下。试问今地球上人何国能行此仁政者。
问：北俱卢洲之人，福泽较胜於三洲，思食得食，思衣得衣，然何以独无闻佛法之福。答：北洲人因地，福德偏多，善根偏少。故福报自在，而不闻佛法。
问：前世人非今世人，今世人非后世人，何能食果受报。
答：躯体虽异，心识无殊。故有不昧前因者，如结草衔环之类。
问：心识乃躯体之作用，躯体既易，而云心识不改何耶。
答：子但知心识为躯体之作用，而不知躯体乃心识之表相。惟心识有执受之力，故躯体得以坏於前，而更成於后。若心识随躯体而亡，则生物早已绝灭於世矣，安有今日尔我之躯体乎。
问：人死后即投生，自由投生欤，抑有冥官指使欤。佛经中谅亦有之。敢问。
答：人死投生，实是业力牵引所致，不自觉知。若自由，而实不自由也。冥官等亦是业力所感，然彼不过据业判定，非能指使。佛经中亦有言及者。
问：昔阿祈达王临终，为驱蝇以拂面，一念瞋心，遂堕为毒蛇。一妇人渡河失手，其子堕水，因捞子故，与之俱没，以慈心故，得生天上。之二人者，自由投生乎，抑有冥王派送乎。
答：投生之理，识神为业力所牵，爱欲所缚，而受后有。既非自由。亦岂有派送者乎。
问：佛经所谓定业，天定乎，抑冥王定乎。
答：非天定，非冥王定，是自己心王定。所谓有如是因，定招如是果。
问：人死之后，其轮回六道，是否有天地之神主之，抑系纯出已识投生。
答：此系已业所招，天地神明，但随定业支配耳。
问：前见佛教刊物，载有人死复醒，易一灵魂，言动竟换一人。又有灵遊阴界误投畜胎，产生畜类，经掷死畜身后，灵魂复还本身而醒。此等屡见不鲜。按佛理第八识，生则先来，死则后去，今何以第八识竟不离去，可投胎可夺身。若照上种事实，似乎换一第七识而已。请为解惑。
答：八识去来，本极甚速，不经中阴，如秤低昂。其不经入胎住胎，而但於胎儿出胎之际取而代之，此乃生理之变态胎儿与彼必有宿缘，故能相让耳。第八识为前七识之本，安有本不动而枝叶他適之理。所云换第七识一句，非通论也。
问：佛学起信编，有云投胎与借尸一样。为何借尸之人能知前生一切事。投胎之人，不能知前生一切事。
答：投胎者，经过入胎之迷，与受在胎出胎之苦，所以昏迷不能知也。
问：佛说轮回，自属可信。然有婴儿生后即殇者，若谓系讨债，则数小时亦讨不成债。若谓在此时间婴儿尚无神识，则无此理。此中因缘何在。乞示。
答：儿在母胎，母不自在，或增病苦。其出胎时，母之性命在呼吸间，惶怖惨痛，同於地狱，尚谓讨不成债耶。债有钱债，则母因产儿亦不免化钱。债有命债，则母受剧苦，亦足以伤其身矣。思之。
问：人死既非断灭，何以以父子血统精气神之关系，昕夕冥想，绝无感召。迄不入梦。其已受生他往乎。乞以理示慰。
答：令郎亲恩未报而殁，即是讨债而来。债已清讫，则情已断，何能入梦。即得梦，亦是单方面之妄想耳。
问：伦常以外无大道，伦常为三教所同尊倘一经轮回，则现世之母子。安能保其来世仍为母子乎。是乱伦之事，难必其绝无也。以此理推之，殊觉疑闷难解。
答：人无天眼，不识宿命乱伦之事，当然难免。故佛悲悯教人出世修梵行也。
问：有人於此，平日无恶不作，临终却能悔过发菩提心。就造业受报之说观之，必生恶道无疑。就临终一念观之，此人或生善道。未知佛经有说及否。
答：作恶报恶，势所必然。临终发心。百无一二。到得此时，果能改悔发心亦是宿善成熟时也。如人负债，强者先牵，乃我佛之常谈，经中焉得不说。
问：有二人，一人平日喜行善事，戒杀放生念佛，若临终时不能自主，生烦恼心，或爱心，是否因是而即入畜生等诸恶道。另一人平日不念佛不作善事，而临终时能自主念佛，是否因是而生佛道或天道。
答：吾人生死相续，即是因熟成果之关系。临终而起恶念，则是恶因熟而恶果成。若发善念，则是善因熟而善果成。故临终念佛愿生西方者，即得生西方。若平日不念佛，想於终时念佛，恐无是事。
问：凡人命终，必生七趣，对於前生应不记忆。然每有临死之人见亲属祖先亡者皆至。若谓幻想错觉，则有未尝谋面，而衣物容貌一一宛然。若谓真系鬼来则亲属祖先岂有尽居鬼趣，尽未投生之理，若既投生，前生亲属何由更知，前生相貌，何由更现。又中元祭祖，每有小儿祖宗皆来，亦同一不可解也。又凡人见鬼，尽有生前。修净业人临终净土相现，亦多有已生亲属皆肖生前者。若此之类，是否幻化原容俾人易识。抑亦本应历生形貌均相似耶。此某未能了然者也。
答：七趣众生天仙鬼趣，均有神通能知前世事，人亦间有得通者。临死人见亲属祖先亡者，当系幻想所成。间有鬼物托昌，使存者为祷禳以获享也。中元祭祖所见者，亦此之类。所见肖行前者，即与见者发生感应之条件，以不肖则见亦不知矣。
问：人有知前世事者，其理若何。
答：吾人心念相续作用。本有忆念过去之功能。故往昔之事，一经追想，如在目前。知前世事，理犹是耳。但心受剧烈触之后，忆念功能易致消灭，前世事以曾经一番生死痛苦，故往往不复记忆。若能静其念虑复其功能，谓之宿命通。然或幼时能知，长则遗忘，或在定能知，出定则否，或但能略知，而不能尽如。若悉知悉见者，唯佛一人而已。
问：一切众生不出轮回，此理已明。但初生小儿无有知识，所有知识由经验渐渐而来，何以知识不能与生俱来。
答：知识之种，实是与生俱来。但随经验而发展耳。犹今岁田中之一稻，虽经水土肥壅而生长，其谷种实由去年传来也。
问：佛说三世因果，皆假施设，此意余稍悟解。但据科学家调查，谓现在人类数目，均超过过去数目。此种原理，究由何而增加耶。
答：三世因果，事理真实，并非假设。至人类数目之增减，原不能以一期间为定论。彼科学家调查，不出数十百年，是否真确，尚属疑问。若论增加理由，就佛学言之，不是从三恶道中升入者多，即是从三界天中降来者多耳。
问：举目旷观，善人必少於恶人，则善者必超生西方，或天上人间，恶者则堕於恶趣，处恶趣之中，而欲其修善难矣。（如随入畜生道中而为鸡则必食虫其为恶也大矣何能超生哉）以此论之，则娑婆世界之人，将渐少而绝灭矣。然今人之较昔人口有增减，是何故耶。
答：娑婆世界共有三千大千世界，即百亿个四天下也。今子所计，乃不出阎浮提一天下安足以为有增无减之证耶。况以善少恶多及堕易升难而论，从恶道中升上者固少，从天道中降下者恒多，此亦增减之由矣。
问：世界人类因惑造业，死后以第八阿赖耶识成就一切心色，其功能发展即可转生，依惑业之善恶而受报，三世互通，循此信徵。惟一人之识与业，仅能转生一人，抑可分而转生多人。若一人止转其一，则世界人数目见其多，其所多也，究从那一人之识业而受报。或云畜类之恶业圆满，亦可转生善道而为人，但世界畜类亦未见其少。故儒家不说生死因果，科学家则绝对认系生理上之作用。只是佛说既通三世，其究竟业报有确数比例否，有经典明载否。
答：善世生善道者多，恶世生恶道者多。即今人畜界增，可知天道定必减少。比数经虽无文，升降之势，必定如是。
问：众生轮回业报，何不现，生即报，使人共生畏懼，实为赏善罚恶最良方法。而佛教因果报应必通三世，隔世无徵，劝惩匪易。不报在近而报在远，此何故也。
答：造业有先后，受报亦应有先后。如必欲其现世即报也，试问临死最后之业，造毕而死已堕后世，如其不报，则此固无果矣。因必有果，故其报不於后世，何可得哉，又初生者尚未造业，应无现报，苟无现报，如何得生。故初生之报，其业不在前世，又何可得哉。既有一牙，即必有三世矣。又业报相偿，有因有缘，因虽唯一，缘乃多端。缘有顺逆，若遇顺缘，其报即速。若遇逆缘，其报即迟。如是则一生之业，因其受报之缘有不同，遂生迟速先后之殊致。苟迟至死而缘犹未顺，则其报势必至后世而后受矣。此所以有生报也。若至后一世而缘犹未顺则必至再后世或后多世而后可受报。此所以有后报也。既有此现报生报后报三种受报之差，则由今望后，则成未来之三世由后望今，则成过去之三世。再就因业而言，亦有强弱之不同，强者受报速，弱者受报迟，造业之强弱不次，则受报之顺序必至参差矣。此之参差，亦成三世。此乃业报之自然，古德所以叹业海茫茫而起无限之悲也。奈何奈何。
问：心识永远不没，且有六道轮回，请将不没及轮回之事理，详实举示以释群疑。
答：此问题含义甚广，未能具谈。且略说之。贵友以生理而谈心理，故认心理现象为即生理之细胞作用。其实以心为依身而存在犹可，若谓有身而无心则不可。（因彼从解剖物体而知有该项细胞时，实无心理现象在此细胞表示，故所云云但凭空推测，全非事实。）夫心理上之感觉，一部分诚有[依耳目诸官而有知]之必要，其他若思虑情想意志记忆等心理，不必藉诸官之接触而能自由作用者，即不能以身而范围之故就现实而论。无不以身心二端，等为人生之本也。佛学家言，人生身心相依，而心用为胜。以身是色法，有质有碍，心非色法，无质无碍。故心在梦时，即能离身而起作用，心作观时，且能空其身而有作用。不过既属人生，以业报关系身心相声而有安危与共之势，故身心相依而亡。佛学亦有此说。然此所谓存亡，但就一世之身心而言。若统三世之身心而言，身为物质所成，物质不灭，故身亦不灭，以还能组成故。心为功能所集，功能不灭，故心亦不灭，以还能集起故。此亦科学与佛学相同之说也。其不同者，科学则主以心从身，佛学则主以身从心耳。今欲显此以身从心之事实，且举世人造业为例。如对所需之物，必先作意欲取，然后举手往取。又如建筑某项工程，必先用心计划，然后购料饬工以营之。习惯之事，若不用心，正由用心积累之力未衰。故能令身随顺而动。如机器然。当其正鼓动时，虽不藉於他力，然其最初一动，必藉他力而来。故身犹机器也，必犹原动力也，身若无心，犹机器之无原动力者，欲其能自动得乎。（身有病时，或不随心，乃特别情形，不可以例常，）佛学言心，有心王有心所。心王有八，眼耳鼻舌身识等为前五识意识为第六，尚有第七第八两识。前六识心，为世人所共晓，后两识心为佛学所发明。且前六识心有间断。（熟睡无梦及闷绝时）后二识心无间断。第八识名藏识，为世间心色之起源，根身世界之基本也。此识不灭，世间不断，故前身已坏，复成后身。又此识为第七识所执藏认为自我恒审思量故前身已舍，复取后身。此轮回之所由致也。然第八识之成身，（同时并成身所依之世界）及第七识之执我，虽有此功能，若无意识所造之业力，亦不能使成熟而实现。犹生米煮饭，须用火功也。且第八识之成为后世身心世界之基本者，（此名为异熟果，为与业因异时而熟之果）受前世善恶业力所感而异其苦乐之趣，何以故，此果为酬因之报，必相应故。如造器然，其工优者其器良，其工劣者其器** 。此轮回之所以有六道之差别也。唯识颂曰，由诸业习气，二取习气俱，前异熟既尽，复生余异熟，此之谓也。习气者，业取等熏习第八识而成之气分也。第八识持此业取之气分，至异时而成熟，则实现后世之身心世界。二取者，取名言取我执也。此中业习气为引发后身所趣之缘，名言习气为生所现后身之因缘，我执习气即能使所现后身与他人后身不同者也。轮回之理，不皎然明白哉。按识本生灭相续。若成佛时转识成智，无生灭矣。故来问心识不没。当作相续解，不能作不生灭解。且生灭相续，故有生死轮回。若不生灭，则为涅槃矣。又轮回事实，今古谈因果之书汗牛充栋，所载皆有根据注明。如周安士全书，六道集节要，及近时报纸类皆有记载者，不遑列举，何必亲见然后为信。昔有某居士询某科学家曰，子之曾祖名谁，科学家告之，居士曰，子亲见否，答曰，年代相悬，如何得见，居士曰，子既未亲见，如何信有曾祖，某科学家恍然。写至此，然忆及去年大公报载有借尸还魂一事，此段新闻，当可凭信，因录附於后。（济南通信）据东平通信。该悬城西四十里，李家桥庄，有褚怀义者。年四十六岁，务农为业，家产富有，宅舍峻壮，子年已长，有女九岁，乳名小香，夫妇珍爱之，女娇慧活泼，绕膝嬉戏，呼父呼母，家庭景气颇佳。不意於今春三月间，女忽染患疮疹，竟致夭折。褚某举家悲伤，然返魂无术，亦只有抱恨无穷耳。春去夏来，条至五月，褚怀义因事赴周堤口探亲，道经王家楼时，忽遇一乞妇幼女据趋其前，牵衣呼父，且状极亲暱，俨如至稔，褚顾而愕然，以彼穷女突而出此，或意存别种作用，当叱而逐之曰，[谁是你父，你疯耶，]言竟拂袖而去，女啼大作，褚奔波中，犹遥闻余音哀哀，可悲也。彼探亲归来，与妻儿言及其异，未予介意。嗣褚某之子，后於蒋家集庄后，亦遇其父所遇之幼女，方在其地检拾柴草，女瞥见褚，急大呼阿哥，奔前相认，一若久别重逢，褚子骇怪，亦叱其去而自返，归述於母。其母以先曾有闻，今忽又听子言，不觉心动，思女心切，大哭不已，非寻其女返回不可，遂亲往蒋家集庄访觅，果在一王家中见女，而女见褚妻，情益亲密，扑入怀中，呼娘不已，细述褚家庄事，丝毫不爽。褚妻至是以女为借尸还魂，确信不疑，当向王某夫妇探询究竟。缘王名长山，佃农为生，褚邻庄鸡鸭场人，夫妇二人，只生一女，名黑妮，娇爱逾恒，不幸去岁惨遭水灾，失产流离，偕妻挈女乞食他乡，遂移寓蒋家集，赁得破屋，权为栖身，王穷途潦倒，已极堪怜，而爱女黑妮於春间三月间身患寒病遽以殇逝，盖与褚女小香死斯恰相同也。讵黑妮气绝半日，又渐甦转，举目四瞩，色顿惊异，向王夫妇问云，[你们是什么人，我为什么跑到这破屋子里来了]王夫妇当以女重病发昏所语，系神经错乱之谚语，置而未理，但女病日痊，其举止言语竟亦大异曩昔，迁延月余，而褚妻寻来相认相亲。察情度理，王夫妇遂亦认为借尸还魂矣。褚妻得悉以往情形，即欲挈女同归，惟王夫妇以家境虽穷，生只一块肉，幸得死去活来，岂甘舍去坚不充许。褚妻莫可奈何。嗣经乡人通融调停，以王某家贫，女暂归褚家养育，并订明为褚家所共有，议定双方赞成。现褚王两家交往甚密，已俨然亲属矣。按此事载二十三年六月十五日天津大公报第三张。并有按语云，上述事实，为蒋家集小学教师周序春所谈，并有该村长作证，乡议纷纷，人言鑿鑿，非出虚搆，深望科学家加以研究也云云。
问：阿修罗为天龙八部之一，阿修罗道佛书居人道之下，其故安在。一说阿修罗亦可居人道之上，凡由人道而入阿修罗道者，究竟因修善而超升，抑因作恶而堕落。
答：六道高下，都依果报之苦乐为判。果报之苦乐，又视其因业之善恶而不同。阿修罗福报同天，而瞋慢恶德，不仅与天道不相应，且不免邻於兽性，盖其夙习使然。故就其恶性判之，则居人道下矣。若就其福报判之，则居人道上矣。盖以善恶参半之因，结此升沉交错之果也。
问：佛说六道轮回中之阿修罗道，化生归天趣，胎生归人趣，卵生归鬼趣，涯生归畜生趣。究竟阿修罗道之各趣眷属，所在何处。人类在口头习惯上，何以命其名。彼等系与神对者，是否即系一种妖怪天魔。
答：修罗虽可分属四趣，但毕竟是另一世界，不在人间。正法念处经云，修罗在地上众山中，其力最劣，在须弥山外海下千由旬，有诸修罗具大势力，能与天争。又楞严经云，其所卜居邻於日月。则又在须弥山半矣。
（二）三恶道
问：佛教所谓之地狱，系在地球何处。
答：地狱有八寒八热边地孤独四种。孤独在地面上，余三均在地中。
问：地藏本愿等经，载大地狱若干，小地狱若干，某狱受苦若干年，始移置某狱，又若干年又移置某狱，受满狱刑，始得转生。然综而计之，实比一贤劫年份尤远。然每遭一劫，下自地狱，上至无色，虚空阴阳都成灰坏，何以地狱罪刑独能越劫存在。当此之时，此种地狱及吾人无始来所受不变性灵，究寄之於胡何有之乡。
答：大劫将尽，世界渐坏。有三灾起，火灾坏尽初禅天，水灾坏尽二禅天，风灾坏尽三禅天，四禅天以上，各依报尽而坏於此期间。下界众生命终之后，有善根者咸生上界，无善根者暂不缘生，直到未来劫成，各依本业，复渐缘生。惟无间地狱众生，则移至他世界同样地狱继续受报，越劫存在正受苦无间之报也。故三界坏尽悉成虚空，此时谓之空劫。（一大劫分为四中劫，成劫住劫坏劫空效。）一切众生，惟住阿赖识之种子状态而已。譬如电光影戏停演时，惟有一圈白光（喻空没无物之象，非谓有光明也。）而已。此白光乃黑暗中之一股生机，正是众生轮回之因。此黑暗犹十二缘生之无明，乃轮回之缘。若此白光不灭黑暗不去，则必有再演之时。一旦白光与黑暗同时破灭，还复室内本来面目，方是朗然大觉，成佛时矣。
问：堕阿鼻地狱永不超生，与地狱不空我不成佛，殊觉矛盾。
答：此二句言各有当。上句言其业重，下句言其愿深，不必倂为一谈。然即按此二句正是相成，并非矛盾。因永不超生故地狱不空，地狱不空故我永不成佛也。
问：地狱诸鬼王狱卒以及恶兽等，是否因各自之罪业得受此身。其施痛苦於人，其本身亦有罪否。
答：小乘经说，有实狱王卒自己亦要受苦，如阎罗王每日要受汤镬之苦。在大乘经说，皆是地狱众生心识所现，是一种幻化者也。
问：地狱有八寒八热边地孤独四种。孤独在地面上，余三均在地中。（见佛学半月刊佛学答问）地藏经白话解五十五页云，据经论上说，地狱分三类摄尽，一是热狱，二是寒狱，三是边狱。热狱有八重，在阎浮海底下重叠而居，寒狱也有八重，在铁围山底下仰上居住的，边狱分在山间水间旷野三处居住的。十八大地狱，分八热八寒一正一边云云。二说名称住处均不同，何者较优。
答：地藏白话解之边狱，即摄边地孤独二狱。云边狱在地中者，即指在寒热正狱之旁狱也。故二说实同。
问：四洲均有地狱乎。抑唯南赡部洲有乎。
答：地下大地狱唯南洲有。余三洲但有边独地狱。有说北洲无狱。
问：佛经谓无间地狱，一人亦满，多人亦满，请问一人亦满之义。
答：无间狱之因，必为造逆罪而兼谤佛法僧。其罪既大，报亦随之。此是一人亦满之义。
问：三灾到时，天地亦坏，唯四禅天不坏。此时四禅天以下至阿鼻地狱之灵魂如何。
答：火灾坏初禅，水灾坏二禅，风灾坏三禅。此火水风三灾，仍自心三毒所感，不从外来。到此之时，少有微善，即生上界。其狱中灵魂不能出狱者，遣置他方不坏世界。故经云，此界坏时，寄生他界，他界次坏，转寄他方，他方坏时，展转相寄。
问：先生朋友中有无研究鬼学者。如有，祈示姓名，以便互相商榷。
答：仆朋友中无研究鬼学者。角仆尝学诸佛经矣。其言鬼为六道众生之一，总名饿鬼。其类有三。一无财鬼常不得食故。二少财鬼，少得食故。三多财鬼，多得食故。（虽多得而贪心炽盛，尚苦不足，故犹曰饿鬼）此三种中，复各有三。初无财三者，一炬口鬼，谓火炬炎炽常从口出。二针咽鬼，腹大如山咽如针孔。三臭口鬼，口中腐臭自恶受苦。才财三者，一针毛鬼，毛利如针，行便自刺。二臭毛鬼，毛利而臭，三大瘿鬼，咽垂大瘿，自决啖脓。多财三者一得弃鬼，常得祭礼所弃食故。故二得失鬼，常得巷陌所遗食故。三势力鬼，为夜叉罗刹等，所受富乐，类於人天。（此种今人谓神）诸鬼本处琰魔王界，（即阎罗王，其国在此赡部洲下，过五百逾缮那一十六里。）从此展转散趣余方。以上皆正理谕说。又长阿含云，一切人民所居舍宅，一切街巷四衢道中，屠儿市肆及邱塚间，皆有鬼神，无有空者。凡诸鬼神皆随所依，即以为名，依人名人，依村名村，依河名河，一切树木极小如车轴者，皆有鬼神依止。又云，鬼以人间一月为一日，乘此成月岁，后寿五百年，由谄诳心作下品五逆十恶，感此道身，据上经谕所言，鬼实别有世界，人死为鬼，乃人死而投生鬼道。然不尽投生鬼道也。若夫人甫殆而尚未投生，则成中身，形如小孩，体色微细透明，人目不能见，若投生机会未至每隔七日再死，至七七日则必投生，或云投生之期无定，但以会至为断，此中有身，介乎前身与后身之间，不属鬼趣。而世俗概以死即为鬼。苟非圣教，安与正其谬。
问：鬼之形状，佛经谓如婴孩。其见之者，则谓与人无异。惟寻常人不能见耳。而左氏传又谓新鬼大故鬼小，究以何说为是。
答：佛经谓如婴孩，非鬼之形状，是指中阴身之形状也。能见鬼者有二种人，一大福德人，偶然见者有之。一倒连人，或为宿冤所追，偶一见之，定获不祥。的确与人无异。复有一种狗眼人寻常能见，余则不能见耳。左传之言示详。
问：先室病故，我叔祖既非巫又非诳，屡见亡者於三七日祝享。以见其来享匆匆即去。甚疑其事。祈就佛理明之。
答：六道鬼趣原多饥饿，来享宜也。鬼本非常人所能见，令叔祖或一时偶得特别之眼能见之耳。
问：世俗多言鬼神，如史册所载，章章可考。即如余妹亦曾亲见之。当先父故后，送葬於山，将返，而妹在家（適年方四岁）将登楼忽狂呼且泣而下，云言先父同上，所服与生前无异，言尚未终，而送葬者已抵门矣。以妹之樨且睹其情状，未必欺人。是鬼神实有也。但佛言六道未及鬼神，未识鬼神果有否。如有，属於何道。不知鬼神亦有一世界否。
答：佛言六道，其中饿鬼一道，即是鬼神。因饿鬼有三品，所谓无财鬼少财鬼多财鬼。普通之鬼，即是少财者也。神即，是多财者。标名饿鬼者，指此无财鬼，举其苦报之极也。既有一道，即是自成一世界矣。（与人接近者与人世界类，与人不接近者与人世界异。）
问：俗谓鬼死为沾，此说果可信否。
答：佛说六道，有饿鬼道。是众生生而为鬼也。鬼既有生，亦必有死。但死后轮回六道，不定为鬼。今沾之字从鬼。则仍为鬼道众生矣。
问：自杀之人亦是前生注定否。其人在世并无作恶行为，因被逆境所迫致令自尽，死后亦有罪过与否。果就与平人同转轮乎或云自杀之人另有一界。然乎否乎。
答：自杀之报，或系现业所招，不定是前生注定也。如无恶行但为境迫，则当系前业所致。若自杀者，心无怨愤，则死后受苦纵有较常鬼甚者，亦不致再造恶业，（即索命讨替之类）而报尽当另受生也。横死之鬼，自与常鬼稍异，故谓另有一界耳。然亦有因生前福业已熟，而死后即在人天道中受生者。非可以一概论也。
问：偶阅自杀以后的真相，其中有北京都城隍白公降乩一节。其一云，世间庸庸之人，其鬼最苦。横死者尤甚，又难超生。又周仓临坛，问毕命时痛苦，何以至今尚现。谛老法师乃说法开示之。但如何说法，未曾记载，请解释之。
答：横死时精神痛苦，逾於善死。死后作鬼，习气难亡，势使然也。周仓之经历多年，非不可能之事。然乩法都灵鬼伪托，未可遽认为事实也。
问：产妇死於产厄，人谓系冤鬼投胎。佛经有此说否。
答：因果之理，相待而成。作者为因，受者为果。故母因胎死胎因母毒，俱有因果存焉。虽未见经文，於理可信也。
问：闻友言彼於前一二年阅上海某人书，载有某地某家之母猪产五猪儿，甫产出，背上均有伍某李某等已故之名人姓名云。先生曾亲历否，有闻否，有是理否。
答：未亲历，未闻。然轮回之理既确，此不过表示之方法耳。至於何以作此表示，盖为今应以果报得度之机缘已熟者见之也。
（二） 一切神识升沈变化之研究
问：佛学救劫编起信章，六道升沉总因第六七页，载楞严经云，此中[众生分内][众生分外][润湿不升，自然从坠，][梦想飞举，纯想即飞，][若飞心中。][若沉心中，][众同分中兼有元地]是何精义。请详示。
答：分犹言界，众生界内事曰分内，界外事曰分外。润湿属水，水必下降，故曰从坠。梦想即妄想，想心轻灵，故曰飞举。纯想无情，心即飞举，故目此想心曰飞心。目此情念曰沉心。同生十方地狱者，曰众同分。各有元应所堕之狱，曰有元地。此言六道众生之升沉由於情想二心也。
问：海潮音文库中有云，[佛说众生有十二类，不知出何经典，系何十二类。
答：十二类生见楞严经。胎生卵生，湿生，化生，有色，无色，有想，无想，非有色，非无色，非有想，非无想也。
问：四生中之生有种子否。所以由化而生之理事如何。
答：一切众生皆由业感识变，四生皆然，惟缘有繁简，化生最简。湿生实兼化湿。卵生实兼化湿卵，胎生实兼四生也。
问：神仙妖怪当属何道。
答：神属鬼，即饿鬼中之多财者。仙属人，别得生理。或属鬼，谓灵鬼等。或属天，为四王天所统摄。妖怪，则多鬼畜矣。
问：有云神化之寿，仅数千万年。如吕纯阳等，则亦有寿尽之日矣。
答：仙神寿命虽长於人，而亦不及天，天且有寿尽之日，何况仙神乎。
问：说八部鬼神者是何经。
答：散见经论，难举专经。无已，可检翻译名义集第四卷八部篇。
问：何为天龙八部。
答：此乃听法众，亦护法众也。其名曰天龙，夜叉，干闼婆，阿修罗，迦楼罗，紧那罗，摩睺罗伽。
问：八部之名其义若何。
答：天即二十八天，天王。龙谓龙王，有四种，一守天宫殿，持令不落，二兴云致雨，益人间者，三地龙，决江开渎，四伏藏，守转轮王大福人藏也。夜叉此云勇健，有三种，一在地，二在虚空，三天夜叉，此居下下天，守天城池门阁。干闼婆此云香阴，天乐神也。阿修罗此云无酒，又云非天，居近须弥山大海中，好与天鬬，同天及人，俱是善业之所招感，故列於六道之三善道中。迦楼罗此云金翅，两翅相去三百三十六万里，金翅鸟神也。紧那罗此云人非人，似人而头上有角，亦天伎神也，较干闼婆小，司天丝竹。摩睺罗伽此乃大腹行。即蟒神也，世间庙神，多为此类。
问：历代所传关圣帝君的灵迹，多有载在各家纪录者。惟帝君未修出世之道，如何亦不堕轮回，且得永久为神耶。
答：帝君是护法神，系鬼神类众生，并未超出轮回。神寿较长，谁云永久耶。
问：寺内供关帝，其故何欤。
答：因关帝亦为护法神也。按天台四祖智者大师传，载大师荆州毕容人，随开皇十二年，旋乡说法以答地恩，初至当阳，望沮漳山色堆蓝，欲卜清溪以为道场，意嫌迫隘，遂上金龙池北百余步，有一大木，中虚如庵，乃於其处趺坐。一日天地晦冥，风雨号怒，妖怪殊形，条忽千变。有巨蟒长十余丈，张口向内，阴魔陈列，砲石如雨，经一七日。师悯之曰，汝所为者生死众业，贪著余福，不自悲悔，言讫，众妖俱灭。其夕云开月明，见二人威严如王，前致敬曰，予即关羽，汉未粉乱，九州瓜裂，曹操不仁孙权自保，予义臣蜀汉，期复帝室，时事相违，有志不遂，死有余烈，故王此山，大德圣师，何枉神足。师曰，欲於此地建立道场，以报生身之德耳。神曰，愿愍我遇，特垂摄受，此去一舍，山如覆船，其土深厚，弟子与子平建寺化供，护持佛法，愿师安禅七日以须其成。师既出定，见淋潭千丈化为平地，栋宇焕丽，巧夺人目，神连鬼工其速若是。（即玉泉寺是也）师领众人居，书夜说法，一日神曰弟子今日获闻佛法，愿洗心易念，求受戒法，永为菩萨之本，师即秉炉授以五戒。於是神之威德，昭布千里矣。云云。
问：或问关公圣人，何以与韦驮并侍於弥勒菩萨左右。又传关公继任玉帝，究有实据否。
答：关公之神，曾受戒於智者大师，以护法为责任。故寺中供之为伽蓝神。并无与韦驮侍弥勒之事。关公称帝，乃道家之事。如在佛门，当在四天王下。
问：关公现任玉帝。倡说固属外道。然我佛门亦应有确实证明其实与否。方免讥谤我佛道之不若彼也。
答：玉帝即帝释忉利天主也。此天寿命天寿千岁，计人间三亿六百万岁，（阿毗昙论）岂前玉帝遽尔寿终乎。又经载过去世时，摩伽陀国有婆罗门姓憍尸迦名曰迦陀，有大福德，与其同友三十二人共修善业，命终皆生忉利天上，各在一处，在憍尸迦今为天主，三十二友即为辅臣，居在四面，合三十二，故名为三十三天。此佛经说玉帝之事实如此。彼以关公当玉帝者，谅出於乩笔，乃灵鬼附会之说，岂足据哉。又天台智者大师传，载关公为玉泉山神听大师法，受三皈五戒，威声大振。所谓玉帝，乃玉泉山主之尊称耳。非天帝也。
问：城隍神是否属鬼趣。
答：有福德曰神，无福德曰鬼。城隍是有福德之鬼。以六道论，亦鬼趣所摄。
问：阴间阎王，系受何人之请而为之。
答：阎王是地狱主，有为往昔众生自己发愿成就报得作者，有是地狱众生业识所现者。前实后假也。
问：何为中阴身。
答：未死以前，是前阴。既生以后，是后阴。死后生前为中阴。
问：经云人命终时，一弹指顷。即随业向三途六道中受报，固已明悉。今据业论，而已亡十余年之先人以及逆恶之人，世人每以放阴法查探，则知彼等仍在幽冥。似此罪重者应投他道，何得均在幽界。或谓[所见者系彼等之识神，本识早向六道受生耳，]既本识已托生，何得尚有留识乎。按本识系主动，然主动已去，被动焉存。以佛惟说[三界六道，]幽界鬼魂等，众究属於何道。若言系鬼道，则成七道，例如施作法事，多皆利济该道。而於经中未见有示及该道，及其寿命长短苦乐如何也。
答：此幽冥界，非地狱道即饿鬼道。然人死后未得生处，尚有所谓中有身者。以其将堕三涂，故亦在幽冥中行。倘将生人天者，当在光明中行也。
问：人死则为中阴身，此中阴身不久即随业投转，则世间所烧之纸箔究何用。又此中阴身最多，能历多时不投生，及能记忆生前事否。或现形於人前否。
答：纸箔为鬼道所需，亦是人心念力所感。又中阴身系气质，故需烟薰以资之。中阴历时，经论中云最我七七日，又云无定。能记忆生前事，但不决定。形似六岁小儿。人见若生前时形者，亦心力感应之故。
问：感应必读中有百年须知一则，所谓[水大分离，汗浃渖出，此时中阴身出现……中阴身若作环走形，则来世转生人道。]不知何谓中阴身。环走形是何形象。
答：人死后未投生者，谓之中阴身。阴是五阴即色受想行识。在前后两世五阴身之间，故曰中阴身。似鬼而实非鬼也。环走者，平面走成环形，别於向上向下也。
问：唯识家言，命终之人，六七识全灭，只剩赖耶为中阴身。於有缘处，见男女交合，起颠倒想，遂托生。夫中阴既无意根意识，云何又有思想欲念。
答：中阴身六根六识皆具，并非只剩赖耶。赖耶但持一切种子，并无形体。心色现行，乃起中阴。经云，中阴身如五六岁孩。是已有形体也。
问：儒云祭则鬼享之，佛云人死则为中阴。是乃祖乃孙之致祭，必若祖若父之中阴鬼享之也。若云经轮回而转生，则享其祀者谁耶。
答：中阴期短，大都是已化生作鬼者。若转生他途，不能来享矣。
问：人死五十六日无往生者，即变为鬼。其间为中阴身。此说未知出何经论。答：人死不即投生者，先成中阴身，中阴身七日一死，至七七日必投生，此说见俱舍论瑜伽师地论。
问：虚师佛乘宗要中，常病世人计鬼，直如舞台以角色为本位者，然唯识家说流转生死，往来诸趣而恒存者，即第八识。但不知无始以来所往来流转者，止有此数耶。抑能合数有情之识，引生后一有情乎。抑能分前生一有情之识，引生后数有情乎。若一识舍一身复受一身，除圣贤不受后有不计外，遂无生灭增减，则世界不成为此类之舞台。而以识为本位耶，疑业果招感不若是之印板。
答：识本无形，离诸数量。但有情为我执所缚，遂成以一引一之状。至於世界为众生依报，就别报而言，亦一识引一世界也。
问：请示人道业轻心灵也。
答：一堕鬼类，唯觉受苦之不暇，即有五通不得自由，虽有灵心，为业所繫。业不重，不堕鬼趣。
问：人道业轻心灵，神鬼所不及。何以人无五通而神鬼反有。
答：人鬼是果报不是业因，不可相提并论。若同以果报比较，人能造作世间出世间一切事业，而鬼神率为饥饿所困，相去天渊矣。至於五通，亦甚微小。人能察貌辨色，车马飞行，何尝逊於神通耶。
问：众生轮回，是否因果报而致。
答：是也。果报二字，但言其应。若言其感，则在惑业。惑者，烦恼也，其强者为贪瞋痴慢疑邪见，此皆能发於身口，汩没良心，今受苦报，故有生起。若业力消失，则一期报尽则死亡。然业力新陈代谢，陈者失而新者起，故又令其受报而更生。如是生死循环不息，故曰轮回。是故欲断轮回，莫若不造惑业。此正我佛度人之道也。
问：轮回投生等理，未能明白，宜看何书。
答：请看楞严经第七八九卷，及瑜伽师地论第一二卷。若以浅显言，则华严原人论合解下卷，及周安士全书中欲海回狂卷三，可检阅之。
问：或谓天堂地狱无其事，诸佛菩萨不过假此以勉人为善，与圣人神道设教之意相同。仁者之意何如。
答：此不然。天堂地狱，佛菩萨及有天眼者皆能见之，佛经中历举其状，详细已极，实有其境，并非假设。况善恶因果理既不无，事亦随施。如果虚妄假借，岂足为法，尚能化人乎哉。
问：天堂地狱是否鬼神造成。
答：华严经云，若人欲了知，三世一切佛，应观法界性，一切唯心造夫地狱天堂，岂心外物乎。经云自作自受。非虚语也。
问：易白沙言，[佛家则谓大地河山乃由心造，人且非真，鬼将焉附，惟小乘说法，颇有鬼神之谈]若照此论，则佛家福善祸恶天堂地狱之说，均为对下根人说法，大乘菩萨固无神鬼之谈，但余深信因果，对易君无鬼论，甚是怀疑。望指其错误之点。（易君言见所著诸子无鬼论）
答：六道众生，皆由业感。造业之原，厥唯是心。故曰心造，心造之法，相有性无。虽曰非真亦当幻有。易君但知其真，不知幻有。是其误处。须知吾人未脱轮回，终未离幻，在幻之时，幻即是真。如人在梦，梦中景象一切皆真，待梦觉后方知其非。故知天堂地狱，并非空谈也。
问：佛经中言天堂地狱最详者为何经。
答：小乘经中，正法念处经有地狱品观天品最详。此外言地狱者，有佛说泥犁经，佛说铁城泥犁经，佛说四泥犁经。大乘经中，如楞严经第八九卷，及华严经等。他若小乘论之阿毗达摩俱舍论立世阿毗昙论，皆广说法相。
问：天堂地狱，各教传说各异。然究系各教有各教之天堂地狱乎，抑相同欤。若不相同，是佛世界外又有他教之世界。若云相同，而各说又难融会。祈详示。
答：虽有不同，然毕竟佛说最详。非各有世界，乃所见有详略正讹之殊耳。
古农佛学答问卷二终

[book_title]古农佛学答问卷三
法义研求门
（一） 因果
问：佛以何等法为教化。
答：以因果四谛十二因缘六度四摄等法教化众生。
问：何为因果。
答：一切事物必有由起，是之谓因。必有终趣，是之谓果。
问：因果之法若何。
答：因果之法，以同类相应为定律。故善因结善果，恶因结恶果。
问：受因果之教育者有何利益。
答：知有因，则受苦者不怨尤。知有果，则为善者劝。
问：有因必有果，有果必有因，喻如植物种子，种瓜得瓜，种豆得豆。但如此项种子，落於石上，或被人藏於瓶中，不遇水土適当之缘，虽有种子亦难发生。然则缘与因同样重要设无適缘，因亦不能生果，因果律岂不破坏。而且因为缘有强弱，果乃不同，植物种子之遇增上缘，或强或弱，（如水分充足不充足，及泥土肥沃不肥沃等。）似属偶然，无有一定。因而疑及人之造善因者。如缘有一定，自感善果，设缘无一定，不啻偶然，虽有善因，难料其必感善果。且因为缘有强弱。从善因甚大，如遇弱缘，亦难得大善果。仆怀此疑而及转回净土。如此疑冰释，则对轮回净土亦可深信矣。
答：因必有果，果必有因，此因果之定律。缺缘不生，违缘不生，缘有强弱而生有变化者，此缘生之定理也。因果有必然，缘生或不定，所不定者，时间有早晚，分量有大小耳，非不生也。然须知万法唯惦，因由自造，缘亦自招。正惟缘之不定，应当抉择取舍，不当委为偶然，放任徼倖也。又复应知因坏则果亡，欲坏其因，须修对治。对治者以善克恶，以净克染。是故善因若长，则恶因自消。净因若增，则染因自减。如水灭火，如灯破暗。此轮回之所以可出，而净土之所以可生也。夫何疑哉。○按因果言体，缘生言用。但讲因果而不讲缘生，则成宿因论外道之说，非佛说矣。
问：因该果海，果徹因源，如何解释。
答：此言因果相应，非截然两事也。盖因为未成就之果，果不外因，故曰该。果为已成就之因，因不隔果，故曰徹。海源者，果因之喻也。
问：世间的成功，太虚法师讲，是由於四大种子为因，众生业力为缘。据此两语观察，众生业力为缘一语，似指情世间说，四大种子为因一语，似指器世间说。尚不知其如何为因，如何成功。请发明其理。
答：因是生果之亲，因缘是生果之助缘，因缘和合而乃果生，二语相因，不可分也。四大种乃色法之种子。色香味触乃四大种所造之色法，又称色种子。器世间者，即此色种子所成，即四大种所造。其所以能造者，非业力为缘，则不得成。譬如造室以木石为因，以匠人工作及室主计划为缘，孰谓器世间而不藉业缘耶。
问：此报身寿命根於前生积业，然道家养生术能延长寿命，不为业拘，何也。
答：业因招果，还藉助缘。养生术是一种助缘，能令招果发生变化。但须知此养生术，亦是前生积业所招。故因果之法，系一种复杂之法也。
问：佛经所谓欲知前生事，今生受者是。欲知来生事，今生作者是。今设有某甲无故为某乙所杀。在甲论之，则为前生之业，今生应受。在乙论之，又为新作之业，来生当报。然甲既为前生之业，则乙何有后生之报。乙既后生应报，则甲何来前生之业。理实不解，敢请明示。
答：业报往来，如击悬球，往复不停。如不减其动势，终无得住。所以业报循环，惟有不报可以中断。故佛教人持戒及忍辱也。
问：定业不可转移，何以又云业由心造，亦由心转。
答：不定业可转。故云亦由心转。然定业之说，乃事后评判之词，非事前可以断定也。故尅实而言，业无有不可转耳。但缘不具足，致不及转，遂成定来矣。
问：吾人从无量劫来所薰习善恶种子，其成熟受报，是否次第，抑以多者先受。又宗门中开悟见性之一人，昔所薰之种子，是否消灭，抑仍有余习。
答：成熟先后，视董习浅深及有无障碍以为断。宗门见性是见道，思惑种子尚未灭也。岂但余习而已。
问：楞严经说人羊互食。难道推至微细含灵，亦复如是乎。譬如拍杀一蚊虫，未来世中亦欲报怨，此种理由，实难启信，何以故，未来世中，此蚊何能认识此人而报怨耶。倘系人与人或人与牛犬之类，互杀食或偶有之。难道佛家历史上，亦有虫蚁类杀人报怨之证据乎。
答：因果之理，无间钜细。如何信彼不信此。业怨报复，乃业力使然，不必彼此认识也。蚊虫螫人，传植毒菌，可致人命。世固常有，奚必佛史乎。
问：祖宗善恶，子孙得受其祸福否。若曰得受，则祖宗不受自果报，而因果之理不通三世矣。或曰祖宗仍受果报，则一因何有二果。倘子孙不受则何以有[积善之家必有余庆，积不善之家必有余殃]等说。
答：佛说三世因果，均论一已之受报，并无祖宗子孙之言。所举原不尽合理。若曰余殃余庆，是就造业者言之。犹为善之能自利利他，为恶之能自害害他也。
问：设今有二人为恶，一贫一富，富者可请僧超度，贫者无力超度，则依理其受果报有异矣。但因果岂可有贫富之分哉。
答：所云受报有异，是超度与不超度之分，与贫富何涉进而言之，贫富之分，亦自有其不同之因耳。
问：自古以来，每看奸贪之徒，富贵极乐，而得善终。贤圣之辈，寂寞清贫，无好结果。神道将何所在乎。
答：此说全不尽然。惟为富不仁，为仁不当，亦分所当然。至云神道何在，则大误矣。儒家谈命，佛家言业报，於神道何涉耶。
问：颜回仁而夭，盗跖暴而寿，於因果何说。
答：因果之法，通乎三世。仁暴但植来世之因，果尚未至。夭寿乃食前世之果，因在曩时。若局於一世，鸟能穷因果之理，而徵相应之实乎。
问：夷齐饿死，盗跖寿终，儒家悬为疑案。司马迁尤为不平。佛说统三世论因果，究竟夷齐盗跖之后身在何道，善恶报应如何。佛书必有记载。请开示。
答：夷齐清高，论理宜生欲天。盗跖暴厉，当堕地狱。佛经虽不载此我国人事，依因果之律，谨答如此。
问：悟达受沉香之座，尚损福而招报。余不识此事之所以然。请将悟达历史及事实，一一示之。
答：唐懿宗十二年，师住持安国寺，上亲临法筵赐沉香庄严宝座。后僖宗驾幸成都，召师赴行，及归，道经九龙山，忽於左膝上生疮，状若人面。入山遇寺，因留宿焉。明旦至泉所掬水洗疮。疮忽人语曰，西汉时公为袁盎吾为晁错，错被害，累世求报於公，公为高僧，戒律精严，不得便，今汝受主宠，名利心起，於德有损，故能害汝，今蒙迦诺迦尊者洗我以三昧法水，此后不复与汝为冤矣。师掬水洗之，痛极而晕，及醒而疮已消，回顾寺宇，不可复见，因建庵焉。
问：作恶如处暗室之中，一闻大道而迁善，则如光明大答，暗气全无，是以悔过迁善者，前罪已消尽於冥冥之中，是固然也。然余观悟达国师事，则不觉有感焉。尽国师者世之高僧也。修行已数世矣。其悔过迁善，亦可为甚矣，而不免人面疮之业。此余所不解也。
答：罪之轻者易消，罪之重者难灭。袁盎枉杀晁错，罪之重者也。然仗迦诺迦尊者之解冤而罪即消，亦非终於不易也。须知情不尽业不空，业不空报不灭，达师荣情感报赖法力空之而消。概可知矣。
问：念佛一声，能灭八二十亿劫生死生罪。梁武帝於佛道功德，较之念佛一声，总在恒沙倍以上。何以困饿之厄，尚不能灭乎使后人疑惑，而阻人奉佛，均以梁武饿死为藉口。或以功德虽大而因果总不能灭乎。然八十亿劫之生死重罪，无一非由恶因造成，既不能灭此因，八十亿劫重罪之果，当然亦不能灭也。经之云者何哉。歌利王无恶不作，又残害忍辱仙人，罪等出佛身血，应罹无间地狱，何以反贵为大臣，并蒙佛首先度之。如因果何。统祈明示。
答：业报因果，无量劫来彼此先后，殊为复杂，岂可作一种因果简单着想。业报相应，因果无错，理实如是。幸勿以事迹参差而生疑惑，彼藉口相识者，盍於业报因果之理一研究之。
问：袁了凡先生之遇云谷禅师一事，不知其间亦有数存焉否。若系定数，何以孔公算他不出。若云非数，则何以解於万事皆有定数之定理。
答：言数言命均落边际，故不能范围万法。惟佛说诸法缘生，依因缘之若何而发生变化，非有定量也。若就能知一边而言，凡夫以推测知，圣人以神通知。又惟佛知最尽。定数者，即就所知之限量而言也。遇师发心，皆属因缘，皆可言数。孔公不知者，孔公之智短耳。
问：谚云，欲知前生事，今生受者是，则今世之果报，早种因於前世耳。则今人之一举一动，亦必前定，人岂可达哉。故鄙人之得闻佛法，亦前之善因耳。我尝观了凡先生四训。彼之言曰，数虽前定，然非大善大恶不足以易之，是人之能为大善大恶，亦前定耳。彼又云，遇僧修善而数不验。然则了凡先生之能遇此僧，又安知其非前定耶。倘先生之不遇此僧，又何能达数修道耶。然则其能如是，亦前善根所致耳。而彼谓人定胜天，吾是以惑焉。
答：所疑甚是。但人定胜天之语，天即指前定之因。须知因虽前定，然得报之先后轻重则不定。所谓胜者，不过将善恶报提前先受，或变苦报之重者为轻耳。复次，此种因果皆是唯识所变，而本识上之功能（称种子）相顺者，此生彼生，相达者此生彼灭。犹海中波浪起伏动静，皆即水性风性之自为乘除耳。
问：定业难逃，虽释迦佛尚受金枪马麦之报。何以袁了凡能挽回定业。是否当时袁了凡善业已经成熟，故能现此挽回定业之现象。
答：业性本空，安有定业。金枪麦之报，释迦世尊为增上慢人示现方便耳。袁了凡既能转业，即是不定业矣。又可说世间法有定业出世法无定业也。
问：修行如能转业，而佛在世时如何尚受金枪等报。倘不能转业，而修道人又何能业消慧朗障尽智圆。
答：佛示受金枪等报，所以戒人增上慢也。然修道人在见道位后，即可业渐消而慧渐朗。至佛位而障尽智圆。要在精进修习也。
问：阿闍世大逆不道，以佛法论，应堕阿鼻地狱，万劫不复。乃观其报应，仅遍身生疮奇终难忍，蒙佛
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:25:06-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
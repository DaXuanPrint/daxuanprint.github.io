<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="入中论卷一,入中论卷二,入中论卷三,入中论卷四,入中论卷五,入中论自释全文在线阅读,入中论自释全文在线下载,大玄古籍书库">
<meta name="description" content="全称《入中论根本颂》。大乘佛教中观应成派根本典籍,藏传佛教格鲁派必修的五部大论之一。月称(约600—650)著,纳措·茨程嘉哇和巴操·尼玛札合译,有木刻和铅印两种版本。全书用颂文著成,共分10品,是按照《十地经》10种发心为纲目,分十一地详细讲述入观的次第、慧度、决择二谛等。从发菩提心讲到佛果功德,提倡由深观广行两种方法修学中观,破唯识见。第六品是全书的重点,篇数占全书的2/3,主要解释般若波罗蜜多,讨论如何决择二谛,是月称论师的一部主要著作,亦是《中论》通论性质的著作。月称自注,有宗喀巴和根敦朱的注释本">
<title>入中论自释_法尊_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">入中论自释</span> <br/>
          作者： <span class="inputVal" id="bkauthor">法尊</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]74372</span> <br/>
          说明： <span class="inputVal" id="bkdec">全称《入中论根本颂》。大乘佛教中观应成派根本典籍,藏传佛教格鲁派必修的五部大论之一。月称(约600—650)著,纳措·茨程嘉哇和巴操·尼玛札合译,有木刻和铅印两种版本。全书用颂文著成,共分10品,是按照《十地经》10种发心为纲目,分十一地详细讲述入观的次第、慧度、决择二谛等。从发菩提心讲到佛果功德,提倡由深观广行两种方法修学中观,破唯识见。第六品是全书的重点,篇数占全书的2/3,主要解释般若波罗蜜多,讨论如何决择二谛,是月称论师的一部主要著作,亦是《中论》通论性质的著作。月称自注,有宗喀巴和根敦朱的注释本,法尊法师把它们全部译成了汉文。国外校印了这部论著。</span> <br/>
          封面： <span class="inputVal" id="bkimg">Z_561.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]入中论自释
[book_author]法尊
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]74372
[book_dec]全称《入中论根本颂》。大乘佛教中观应成派根本典籍,藏传佛教格鲁派必修的五部大论之一。月称(约600—650)著,纳措·茨程嘉哇和巴操·尼玛札合译,有木刻和铅印两种版本。全书用颂文著成,共分10品,是按照《十地经》10种发心为纲目,分十一地详细讲述入观的次第、慧度、决择二谛等。从发菩提心讲到佛果功德,提倡由深观广行两种方法修学中观,破唯识见。第六品是全书的重点,篇数占全书的2/3,主要解释般若波罗蜜多,讨论如何决择二谛,是月称论师的一部主要著作,亦是《中论》通论性质的著作。月称自注,有宗喀巴和根敦朱的注释本,法尊法师把它们全部译成了汉文。国外校印了这部论著。
[book_img]Z_561.jpg


[book_title]入中论卷一
敬礼圣曼殊室利童子
第一菩提心极喜地
为令悟入中观论故造入中论。兹于诸佛菩萨先应赞叹者，即是诸佛第一胜因，救脱系缚生死牢狱无量无依众生为相之薄伽梵大悲故说。
声闻中佛能王生  诸佛复从菩萨生  大悲心与无二慧  菩提心是佛子因
由得圆满无上法王，较声闻独觉菩萨尤为圆满自在，即声闻等亦承其命，故诸佛世尊名曰能王。要从诸佛乃生声闻等，以诸佛出世无倒宣说缘起，彼由闻思修习，乃能随其信乐满足声闻等果故。
设有一类唯闻佛说缘起善达胜义，而不现生证般涅槃，然彼行者于他生亦必能获得所求果报，如定业果。圣天云：[现已知真实，现未得涅槃，他生决定得，犹如已造业]。中论亦云：[若佛不出世，声闻已灭尽，诸辟支佛智，无依而自生。]能得正教授之果，故名声闻。如云：[所作已办，不受后有]等。或从诸佛听闻无上正觉妙果之道，为求者宣说，故名声闻。法华经云：[我等今者成声闻，闻佛演说胜菩提，复为他说菩提声，是故我等同声闻。]虽诸菩萨亦有彼义。然唯宣说自不修行，乃是声闻，故异菩萨。
佛陀是觉悟真实之义，其名于声闻、独觉、无上正觉三处俱转，故佛声亦诠独觉。独觉之福慧展转增长胜出声闻，然无福智资粮、大悲、一切相智等，劣于正觉，故名为中。此亦不依他教自然智生，唯为自利而自觉悟，故名独觉。声闻独觉，要由如来说法乃得出生，故曰能王生。但诸能王复从何生?论曰：[诸佛复从菩萨生]。设作是念：岂非菩萨亦从如来说法而生，名佛子乎！云何诸佛世尊从菩萨生耶?此有二缘，菩萨亦得为诸佛世尊之因，谓时位差别及劝令发心。约时位说，以如来是菩萨之果故；约劝发心说，如曼殊室利菩萨，劝释迦牟尼世尊及余诸佛，最初发菩提心。最究竟果，待其主因，故说诸佛从菩萨生。
由圆满因最尊重故，既说因应供养，则果应供养自可知故。诸佛世尊如大药树给无量果，则于彼嫩芽等尤应励力爱护。为令会中三乘有情趣大乘故，赞叹菩萨。如宝积经云：[迦叶!如初月为人礼敬过于满月。如是若有信我语者，应礼敬菩萨过于如来。何以故?从诸菩萨生如来故]。此以圣教正理成立诸佛从菩萨生。
又诸菩萨以何为因?论曰：[大悲心与无二慧，菩提心是佛子因]。悲谓哀愍，行相体性如下说。无二慧谓离有无等二边之慧。菩提心如法遍行经云：[菩萨应由菩提心了达一切法，一切法与法界相等，新生无住一切法。由所知能知空故，皆遍了知，如自所了达法，愿诸有情皆能通达。菩萨所发此心，名菩萨菩提心，利益安乐一切有情心。无上心，慈故和爱心，悲故不退心，喜故无悔心，舍故无垢心，空故不变心，无相故无障心，无愿故无住心]。菩萨正因，即此悲心、无二慧、菩提心之三法。如宝鬘论云：[本谓菩提心，坚固如山王，大悲遍十方，不依二边慧]。
由大悲心又是菩提心与无二慧之根本，为显大悲为主因故。颂曰：
悲性于佛广大果  初犹种子长如水  常时受用若成熟  故我先赞大悲心
如外谷丰收，初中后三，以种子水润成熟为要。如是广大佛果初中后三，唯大悲心为最要。具大悲心者，见他受苦，为救一切苦有情故，便发心曰：[我当度此一切世间出生死苦，令成佛道]。又此誓愿，离无二慧不能成办，乃决定修无二智慧。故一切佛法之种子是大悲心。宝鬘论云：[若大乘经说，大悲为前导，诸行无垢智，有智谁谤彼]。
初虽发菩提心，若后不以悲水数数灌溉，则仍不能修集广大资粮，或以声闻独觉涅槃而般涅槃。又得无边果后若离悲心成熟，则亦不能长时受用，亦复不能令诸圣果，展转无间长时增长。
为礼敬彼，今由所缘差别，当显大悲自体差别。颂曰：
最初说我而执我  次言我所则著法  如水车转无自在  缘生兴悲我敬礼
诸世间人于我所执前，先由我执于非有之我妄计为有，执此为实。次除我执之我于余一切法执为我所。此执我我所之世人，由烦恼业索所系，依旋转之识推动而转于生死深邃大井中，上自有顶下至无间无间旋转，其势自然下坠，要由励力乃升，虽有无知等烦恼业生三种杂染，然无初中后之决定次第，于日日中恒为苦苦坏苦之所逼恼，迄无超出轮转之期。诸菩萨众见彼苦恼，发大悲心勇猛救护，故当先礼佛母大悲，此是菩萨缘生大悲。
缘法与无缘之大悲，亦由所缘而显。颂曰：
众生犹如动水月  见其摇动与性空
犹如净水微风所吹故，波浪遍涌于水面，水中月影与所依水浪同时起灭，似有彼月体相显现可得。然诸智者明见二事，谓刹那无常及自性空。如是菩萨大悲心痛切，见诸有情堕萨伽耶见海，此无明味著出生之因，邪分别为相。一切众生无明大水，为非理作意邪分别风鼓动不息，随自业转如同月影，刹那刹那受无常苦及自性空。故欲证得佛果，摧坏众生无常大苦，出生正法甘露妙味，除遣一切邪分别相，成为一切众生亲友。故前云：[兴悲我敬礼]。
前已敬礼缘生缘法无缘大悲，今为宣说菩萨十种菩提心之差别。先依第一菩提心说。颂曰：
佛子此心于众生 为度彼故随悲转 由普贤愿善回向 安住极喜此名初
菩萨无漏智为大悲心摄持者，得名曰地，是功德所依故。由功德数量，神力殊妙，布施波罗密多等增胜，异熟增长等展转上进之差别，安立极喜地等十地差别。诸地体性实无差别，如云：[如鸟飞越空中迹，智者无说亦无见，如是一切佛子地，尚不可说宁可闻]。极喜地是菩萨第一发心，最后法云地是第十发心，其中菩萨见众生皆无自性，为大悲所缘，心随悲转，依普贤菩萨之大愿而修回向，此名极喜地无二智，亦名最初心也。
第一发心菩萨所发十大愿等无量亿十大愿王，皆是普贤菩萨愿中所摄，由此摄尽一切愿故，特说普贤愿。
如声闻乘由向果差别建立声闻八地，如是大乘亦建立菩萨十地。又如声闻不许顺抉择分为初果向，如是将入地之菩萨，宝云经云：[上上胜解行位法性，无间当入初地，犹名未发菩萨菩提心地]。彼经又释住此胜解行刹那菩萨云：[善男子！譬如转轮圣王，超过人色，未得天色，如是菩萨亦超过一切世间声闻独觉地，未得胜义菩萨地]。
若时趣入初极欢喜地。颂曰：
从此由得彼心故 唯以菩萨名称说
得彼心者，毕竟超过诸异生地，唯应以菩萨名称说，不可以余名称说，已是圣者故。般若经二千五百颂云：[菩提萨唾，是随知萨唾之增语。谓能随知一切诸法，云何而知？谓如实知无实、无生、亦无虚妄，非如异生所执所得，故名菩萨。所以者何？谓菩提不可执，菩提不可作，菩提不可得。善勇猛！如来不得菩提，以一切法不可得故，一切法不可得故名菩提。如是乃名诸佛菩提，非如言说。善勇猛！若发菩提心，谓吾将此心发菩提心，及于彼菩提发心，执实有菩提者，此不应名菩提萨埵，应名发生萨埵。何以故?以执有生，执有心，执有菩提故]。又云：[菩提无相，离相自性。如是随知乃名菩提，非如言说。善勇猛!了知诸法故名菩萨。善勇猛！若不知法未随知法，自云我是菩萨，此离菩萨地极为遥远，离菩萨法极为遥远，以菩萨名欺诳天人阿修罗等一切世间。善勇猛!若唯此名便成菩萨，应一切有情皆成菩萨。善勇猛!非唯语业名菩萨地]。
得此菩提心时，非但以菩萨名称说，复有功德。颂曰：
生于如来家族中  断除一切三种结  此菩萨持胜欢喜  亦能震动百世界
由超一切声闻独觉地故，巳生趣向如来普光明地之道故，故此菩萨已生如来家中。尔时现见人无我故，此亦永离萨迦耶见、疑、戒禁取三结，不复生故。未见真实者由增益我故，起萨迦耶见，如是亦起疑惑，别趣余道。由入空性，故得彼果利功德，由离障地之过失，故生不共殊胜欢喜。由多欢喜，故此地菩萨持胜欢喜。由有最胜欢喜，故此地得极喜之名，复能震动一百世界。从地登地善上进  灭彼一切恶趣道  此异生地悉永除  如第八圣此亦尔已达法善修习故，为登第二地等发大勇猛故，从地登地善于上进。如预流向内证随顺圣法故，离诸过失生诸功德。如是此菩萨由证地故，生诸随顺功德，灭诸过失，喻预流向，俾易了知。又此菩萨有余功德。颂曰：
即住最初菩提心  较佛语生及独觉  由福力胜极增长
弥勒解脱经云：[善男子！如王子初生未久，具足王相，由彼种姓尊贵之力，能胜一切耆旧大臣。如是初发业菩萨发菩提心虽未久，然由生如来法王家中，以菩提心及大悲力，亦能胜一切久修梵行之声闻独觉。善男子!如妙翅鸟王之子初生未久，翅羽风力及清净眼目之功德，为余一切大鸟所不及。如是菩萨初发菩提心，生如来妙翅鸟王之家，此妙翅鸟王子，以发一切智心之翅力，及增上意乐清净眼目之功德，彼声闻独觉虽百千劫修出离行，亦不能及]。佛语生即声闻。
彼至远行慧亦胜
如十地经云：[诸佛子！譬如王子生在王家具足王相，生已即胜一切臣众，但以王力，非是自力。若身长大艺业悉成，乃以自力超过一切。诸佛子！菩萨摩诃萨亦复如是。初发心时以志求大法故，胜出一切声闻独觉，非以自智观察之力。菩萨今住第七地，以自所行智慧力故，胜过一切声闻独觉所作]。是故应知唯远行地以上菩萨，乃能以自慧力胜二乘，六地以下未能也。此教显说，声闻独觉亦有知一切法无自性者。倘不遍知诸法无自性，不过如世间离欲者。则初发心菩萨亦应以自慧力胜，彼等亦应不能永断三界一切随眠，如诸外道。又缘色等自性成颠倒故，亦应不达补特伽罗无我，以于施设我因之诸蕴有可得故。宝鬘论云：[若时有蕴执，彼即有我执，有我执造业，从业复受生。三道无初后，犹如旋火轮，更互为因果，流转生死轮。彼于自他共。三世无得故，我执当永尽，业及生亦尔]。又云：[犹如眼迷乱，所执旋火轮，如是诸内根，取现在诸境。诸根与根义，许为大种性，大种各无义，故此义非有。若大种各异，无薪应有火，合则无实相，应知余亦尔。大种于二相，无故合义无，由合无义故，色义亦非有。识受及与想，诸行于一切，各别体无故，胜义中无义。如苦止息时，便起实乐慢，如是乐坏时，亦慢为实苦。如是无性故，能断遇乐爱，及断离苦爱，见此即解脱。为以何法见，名言说以心，离心所无心，无义故非有。如是如实知，无实众生义，犹如火无薪，无住取涅槃。]若谓唯诸菩萨乃见如是无自性，此亦不然，是依声闻独觉增上作是说故。何以知然?以论后无闻乃依菩萨增上说故：[如是诸菩萨，见已求菩提，然彼由悲心，受生至菩提]。声闻经中亦说，声闻为断烦恼障故。[诸色如聚沫，诸受类浮泡，诸想同阳焰，诸行喻芭蕉，诸识犹幻事，日亲之所说。]此以聚沫、浮泡、阳焰、芭蕉、幻事等喻观察诸行。阿遮利耶显此义云：[大乘说无生，余说尽空性，尽无生义同，是故当忍许。]中论亦云：[世尊由证知，有事无事法，迦旃延那经，双破于有无。]有作是念：[若声闻乘中说法无我，则说大乘经应成无用]。应知彼宗俱违教理。说大乘经，非唯宣说法无我，亦说菩萨诸地波罗蜜多、大愿、大悲等，回向资粮不可思议法性。如宝鬘论云：[彼小乘经中，未说菩萨愿，诸行及回向，岂能成菩萨。安住菩提行，彼经未曾说，惟大乘乃说，智者应受持]。即为显示法无我故，宣说大乘亦应正理，欲广说故。声闻乘中说法无我，仅略说耳。如阿遮利耶云：[若不达无相，佛说无解脱，故佛于大乘，圆满说彼义]]。
旁论已了，慧无乱者已能自知本相。今当说正义，颂曰：
尔时施性最增胜 为彼菩提第一因
得极欢喜地之菩萨，于布施、持戒、安忍、精进、静虑、般若、方便、愿、力、智十波罗蜜多中，布施波罗蜜多最为增胜，余非全无，此布施波罗蜜多，即一切种智之正因也。
虽施身肉仍殷重 此因能比不现见
尔时此菩萨所有不可现见之智德，即由布施内外财物便能比知，如见烟比知有火等。
如菩萨之布施，是成佛之第一正因及能决定不现见之功德。如是异生、声闻、独觉之布施，亦是除苦得乐之因。颂曰：
彼诸众生皆求乐 若无资具乐非有 知受用具从施出 故佛先说布施论
其除饥渴疾病寒热等苦，引生三有安乐之因，倒执为乐，非真实乐，世人于彼增上贪着。然彼所著除苦之乐，若无能对治众苦颠倒体性之欲尘受用具，亦不得生，其除苦因之欲尘境，未修布施福业者亦不得有。解一切众生意乐根性之佛薄伽梵，由见此故，于说持戒等之前先说布施。
今说施者纵不合理，然亦能得随顺之果，成就施性。颂曰：
悲心下劣心粗犷 专求自利为胜者 彼等所求诸受用 灭苦之因皆施生
如诸商人舍极少物求大财聚，较诸乞丐所求尤多。故于布施亦应敬重。彼虽不能如诸佛子随大悲转不求施报，唯享施乐。然于布施不见过失唯见功德，亦能获得圆满财位，灭除自身饥渴等苦，故彼亦是灭苦之因。
又此非悲愍他，唯求自身除苦而行施者。颂曰：
此复由行布施时 速得值遇真圣者 于是永断三有流 当趣证于寂灭果
如云：[善士常往施主家]。信乐施者由行施时得值圣人，闻彼说法，了知生死都无功德，亲证无垢圣道，永断无明息灭众苦，弃舍无始传来生死相续，以声闻乘及独觉乘而般涅槃。由是当知诸非菩萨者所行布施，亦是得生死乐与涅槃乐之因。
发誓利益众生者 由施不久得欢喜
诸非菩萨者，不能与布施同时便得享受布施之乐果，由彼不能现见施果，故于布施容不修行。但诸菩萨由布施同时满足求者，便得享受所欲施果胜妙欢喜，故能一切时中欢喜布施。
由此道理，颂曰：
由前悲性非悲性 故唯布施为要行 一切之增上生与决定胜之因，皆是布施。
前说菩萨常殷重行施，以诸财物满足求者时，即生殊妙欢喜。
其喜相云何？颂曰：
且如佛子闻求施 思惟彼声所生乐 圣者入灭无彼乐 何况菩萨施一切
且如菩萨闻诸求者乞施之声，思惟彼声便觉此辈是向我来乞者，心中数数发生欢喜，此较入涅槃之乐尚为殊妙，况施内外一切财物满足求者。问：菩萨布施内外一切财物，身无苦耶？答：诸大菩萨，割身如无情物，能无痛苦。虚空藏三摩地经云：[如大娑罗树林，若有人来伐其一株，余树不作是念，彼伐此树未伐我等，于彼伐者不起贪嗔，亦无分别。菩萨之忍亦复如是，此是最清净忍，量等虚空]。宝鬘论亦云：[彼既无身苦，更何有意苦，悲心救世苦，故久住世间]。诸未得无贪位者，遇违害身之境，其身定生痛苦，然为利有情故，适成精进之因。颂曰：
由割自身布施苦 观他地狱等重苦 了知自苦极轻微 为断他苦勤精进
菩萨观察地狱旁生饿鬼等趣，其身恒受重苦逼迫，较自割身之苦何止千倍，乃于自己割身之苦不觉其苦，为断他有情地狱等苦，起大精进。
为明布施波罗蜜多之差别。颂曰：
施者受者施物空 施名出世波罗蜜
彼岸，谓生死大海之彼岸，即尽断烦恼所知二障之佛果。到达彼岸，名到彼岸。声明云：[若有后句不应减去]。由此，未减业声故具成密字，或是枳颗答罗等摄故留摩字尾音。此是别说慧摄持者，由布施等与波罗蜜多相同亦名波罗蜜多。由回向差别，亦定能到彼岸，故布施亦得波罗蜜多之名。下说之持戒等，应知亦尔，此名波罗蜜多之布施。若于施者受者施物皆无可得，般若波罗蜜多经中说名出世波罗蜜多。以不可得即出世间故，有所得者世俗谛摄即世间性故，未得菩萨地者不能了此义。
复次颁曰：
由于三轮生执着 名世间波罗蜜多
即前布施若于三轮有所得者说名世间波罗蜜多。
今以智慧差别上说种喜地之胜妙功德。颂曰：
极喜犹如水晶月 安住佛子意空中 所依光明获端严 破诸重闇得尊胜
极喜言是说此地名。尊胜谓胜一切违品而住。此以智慧为性，安佐于佛子之意中，故其居处高显。极欢喜地，前说破除一切重闇，尊胜而住。以喻明此义，犹如水晶月。
第二菩提心离垢地
已说第一菩提心，今说第二。
颂曰：彼戒圆满德净故 梦中亦离犯戒垢
诸地皆以胜慧为性，今以戒波罗蜜多等能依功德，显示第二菩提心之差别。由不忍受烦恼故，不生苦故，灭忧悔火得清凉故，或由是安乐之因善士所行故，名日尸罗。此以七能断为相，无贪无嗔正见三法是七能断思之发起。故约能断及发起而言戒，即十善业道也。戒圆满谓戒至极。德净，即清净功德，净字亦通戒，谓戒圆满清净也。由自身功德清净故，戒即最为超胜。彼菩萨由成就如斯戒德故，竟至梦中亦不为犯戒垢所污也。
又彼菩萨云何而得尸罗圆满，功德清净耶？谓此菩萨安住菩萨第二地时。颂曰：
身语意行咸清净 十善业道皆能集
如菩萨第二地云：[佛子！菩萨住离垢地，性自远离一切杀生，不畜刀杖，不怀怨恨，有惭有愧，仁恕具足，于一切众生有命者，常生利益慈念之心。尚不恶心恼诸众生，何况于他起众生想，故意而行杀害。性不偷盗，菩萨于自资财常知止足，于他慈恕不欲侵损。若物属他，起他物想，终不于此而生盗心，乃至草叶不与不取，何况其余资生之具。性不邪淫，菩萨常于自妻知足，不求他妻。于他妻妾他所护女亲族媒定及为法所护者，尚不生于贪染之心，何况从事，况于非道。性不妄语，菩萨常作实语、真语、时语，乃至梦中亦不忍作覆藏之语，无心欲作，何况故犯。性不两舌，菩萨于诸众生无离间心，无恼害心，不将此语为破彼故而向彼说，不将彼语为破此故而向此说。未破者不令破，已破者不增长，不喜离间，不乐离间；若实若不实，不作不说离间语。性不恶口，所谓毒害语、粗犷语、苦他语、令他嗔恨语、现前语、不现前语、鄙恶语、庸贱语、不可乐闻语、闻者不悦语、嗔忿语、如火烧心语、怨结语、热恼语、不可爱语、不可乐语、能坏自身他身语，如是等语皆悉舍离。常作润泽语、柔软语、悦意语、可乐闻语、闻者喜悦语、善入人心语、风雅典则语、多人爱乐语、多人悦乐语、身心踊悦语。性不绮语，菩萨常乐思审语、时语、实语、义语、法语、顺道理语、巧调伏语、随时筹量决定语，是菩萨乃至戏笑尚恒思审，何况故出散乱之言？性不贪欲，菩萨于他财物，他所资用，不生贪心，不愿，不求。性离嗔恙，菩萨于一切众生，恒起慈心、利益心、愍心、欢喜心、哀和润心、摄爱心、永舍嗔恨，怨害热恼，常思顺行，仁慈佑益。又离邪见，菩萨住于正道，不行占卜，不取恶戒，心见正直，无诳无谄，于佛法僧起决定信。以身圆满初三善业道，以语满中间四，以意满后三，故能修集十善业道。]
此十善业道，初发心菩萨不修集耶？彼虽亦修，颂曰：
如是十种善业道 此地增胜最清净
彼初发心菩萨未能如是。颂曰：
彼如秋月恒清洁 寂静光饰极端严
寂静谓防护诸根，光饰谓光明显现，虽有如是清净尸罗。颂曰：
若彼净戒执有我 则彼尸罗不清净
如宝积经云：[迦叶！若有苾刍具足净戒，以别解脱防护而住，轨则威仪皆悉清净，于诸小罪生大怖畏，善学所受一切学处，身语意业清净圆满，正命清净，而彼苾刍说有我论。迦叶！是名第一破戒似善持戒。乃至，迦叶！若有苾刍具足修行十二杜多功德，而彼苾刍见有所得，住我我所执。迦叶！是名第四破戒似善持戒]。颂曰：
故彼恒于三轮中 二边心行皆远离
于谁有情，修何对治，由谁能离之三轮，皆能远离有事无事等二边执、心也。
如是已说菩萨圆满净戒。今当说余人净戒功德较布施等为大，是一切功德之所依。颂曰：
失坏戒足诸众生 于恶趣受布施果
彼修施者，若能具足净戒，当于人天中感最圆满殊胜之财位，然有堕恶趣中而受圆满大财位者，如独一地狱，龙象牛马猿猴等畜类，及大力鬼类，由彼众生修施而失坏戒足之所招感。故颂曰：
生物总根受用尽 其后资财不得生
如有人见下少种子可得大果，为得后果故更下多种，则其果聚增长不绝。若痴人不知下种，以种为食，由生物总根永尽故，岂能更生圆满大果。如是最极痴人，由无净戒故，于非处中受用财位前果用尽，新果未修，此后遂难更得感生资财。
又离戒足者，非但难得圆满财位，即再出恶趣亦属不易。颂曰：
若时自在住顺处 设此不能自摄持 堕落险处随他转 后以何因从彼出
若时随欲自在不依赖他住人天趣，犹如勇士住随顺处脱离系缚。设于此时不自摄持，如勇士被缚投山涧中。堕恶趣后更以何因从彼出耶！遂长流转恶趣之中。如经云：[假使后生人中，亦当感二种罪报。]
由犯戒是众患之根本。颂曰：
是故胜者说施后 随即宣说尸罗教
故战胜一切罪恶者，为令布施等功德不失坏故，于说布施后，即说持戒之教。颂曰：
尸罗田中长功德 受用果利永无竭
由为一切功德所依故，尸罗即良田。若于彼田中长养施等功德，则因果展转增长永无间竭，成大果聚长时受用。故颂曰：
诸异生及佛语生 自证菩提与佛子 增上生及决定胜 其因除戒定无余
如经云:[十不善业道，上者地狱因，中者畜生因，下者饿鬼因。于中杀生之罪，能令众生堕于地狱畜生饿鬼，若生人中得二种报，一者短命，二者多病。偷盗之罪亦令众生堕于地狱，乃至一者贫穷,二者其财不得自在。邪淫之罪亦令众生堕于地狱，乃至一者妻不贞良，二者不得随意眷属。妄语之罪亦令众生堕于地狱，乃至一者多被诽谤，二者为他所诳。两舌之罪亦令众生堕于地狱，乃至一者眷属乖离，二者亲族弊恶。恶口之罪亦令众生堕于地狱，乃至一者常闻恶声，二者言多诤讼。绮语之罪亦令众生堕于地狱，乃至一者言无人受，二者语不明了。贪欲之罪亦令众生堕于地狱，乃至一者心不知足，二者多欲无厌。嗔恚之罪亦令众生堕于地狱，乃至一者常被他人求其长短，二者恒被他人之所恼害。邪见之罪亦令众生堕于地狱畜生饿鬼，若生人中得二种报，一者生邪见家上 者其心谄曲。十不善业道能生此等无量无边众大苦聚]。又云：[十善业道，是人天乃至有顶处受生因。又此上品十善业道以智慧修习心狭劣故，怖三界故，阙大悲故，从他闻声而解了故成声闻乘。又此上品十善业道修治清净，不从他教自觉悟故，大悲方便不具足故，悟解甚深缘起法故成独觉乘。又此上品十善业道修治清净, 心广无量故，具足悲愍故，方便所摄故，发生大愿故，不舍众生故，净治菩萨诸地故，净修一切诸度故，成菩萨广大行]。由是道理，故说除十善业道外，无余方便能使异生、声闻、独觉、菩萨随其所应，获得增上生生死之快乐，及决定胜非苦非乐为性之解脱也。颂曰：
犹如大海与死尸 亦如吉祥与黑耳 如是持戒诸大士 不乐与犯戒杂居
黑耳是不吉祥之异名。今进说持戒波罗蜜多之差别。颂曰：
由谁于谁断何事 若彼三轮有可得 名世间波罗蜜多 三者皆空乃出世
若于彼尸罗有三轮可得，说名世间波罗蜜多。即被尸罗若无前说三轮可得，说名出世波罗蜜多。
由说此地功德门，明圆满尸罗波罗蜜多。颂曰：
佛子月放离垢光 非诸有摄有中祥 犹如秋季月光明 能除众生意热恼
言离垢者，谓由十善业道令无垢故，即第二地菩萨之实名。犹如秋月放离垢光明，能除众生之热恼。如是菩萨月轮所放离垢光明，亦能遣除意中由犯戒所生之热恼也。此非生死所摄故非三有，然是三有中之吉祥，一切圆满功德皆随彼转故，是四洲转轮圣王之因故。
第三菩提心发光地
今当说第三菩提心。颂曰：
火光尽焚所知薪 故此三地名发光
发光是第三地菩萨之名，为显此发光地名实相符故。谓此地以智慧火焚所知薪，发出寂静光明故名发光。发第三心者。颂曰：
入此地时善逝子 放赤金光如日出
如日将出先现赤金色光明，此地菩萨所放智慧光明亦尔。为显得彼光明之菩萨，忍波罗蜜多最为增胜。颂曰：
设有非处起嗔恚 将此身肉并骨节 分分割截经久时 于彼割者忍更增
又此菩萨善护他心故，有如上慧故，实非他人三世可嗔之处，损他之身语意业皆不现行。故云：[设有非处起嗔恚]。设有如是暴恶有情，于菩萨身，分分渐割其骨肉，经长久时，然菩萨于如是割者，非但心不嗔恙，且知由此罪业因缘当受地狱等苦，更生广大之安忍。
复次颂曰：
已见无我诸菩萨 能所何时何相割 彼见诸法如影像 由此亦能善安忍
非但由见彼以罪业因缘当受地狱等苦而起增上安忍，由见诸法等同影像，皆离我我所想，由此亦能生大安忍。亦字为摄安忍之因。
又此安忍非但是菩萨相应之功德，亦是余人保护功德之因，故当遮止嗔恚之心。颂曰：
若已作害而嗔他嗔他已作岂能除是故嗔他定无益 且与后世义相违
若他已作损害，因此嗔他者，已作损害不能除故，缘他起嗔于事何益，因已作故。又此嗔恚非但现在无益，且与后世利益相违，以发嗔恚能引生非爱异熟故。
颇有痴人，现受自作恶行所感苦果，妄谓他人损害于我，遂于能害者发嗔恚心而行报复。愿彼损害就此失败。为遮此执，颂曰：
既许彼苦能永尽 往昔所作恶业果 云何嗔恚而害他 更引当来苦种子
若于自身现作刀割等极大剧苦，当知是由往昔造杀生等业，曾于地狱、畜生、饿鬼趣中受极大苦，今受所余等流苦果，由此最后苦果令彼一切皆尽，如最后药能疗身中残疴，云何复起嗔恚而思损他，更引发当来远胜已受苦果之极大苦因。如病将差，更服不宜食物。如医师为疗重病作刀割等苦，故于现前苦极当忍受也。
又此不忍，非但是引非爱异熟之因，亦是摧坏久远所修福德资粮之因。颂曰：
若有嗔恚诸佛子 百劫所修施戒福 一刹那顷能顿坏 故无他罪胜不忍
若菩萨于已发菩提心之佛子，由不知彼人内心差别，或虽知之，然由烦恼串习力故，增计其过失随实不实乃至起一刹那嗔恚心，尚能摧坏百劫所修施戒波罗蜜多福德资粮，况非菩萨而嗔菩萨。如大海水不可称量，此异熟量亦不可知，故能引非爱果及能坏善根之罪恶，更无大于不忍者也。如经云：[曼殊室利！以能坏百劫所修善根，故名嗔恚]。
又此不忍，其无力损他者徒为自害，若有势力无悲愍者，则俱害自他。颂曰：
使色不美引非善 辨理非理慧被夺
身坏命终之后。
不忍令速堕恶趣
不忍之失既如上说，违彼而忍功德云何？颂曰：
忍招违前请功德 忍感妙色善士喜 善巧是理非理事 殁后转生人天中 所造众罪皆当尽
如上所说不忍之过失，与彼相违，当知即是安忍之功德。故颂曰：
了知异生与佛子 嗔恚过失忍功德 永断不忍常修习 圣者所赞诸安忍
嗔恚之过失如上已说，与上相违当知即安忍之功德。故当永断不忍，一切时中常修安忍也。
今当说安忍波罗蜜多之差别。颂曰：
纵回等觉大菩提 可得三轮仍世间
即使回向佛果，若见所修之忍由谁修忍，于谁修忍，三轮可得，此忍即名世间安忍波罗蜜多。颂曰：
佛说若被无所得 即是出世波罗蜜
如此地菩萨安忍波罗蜜多最极清净，如是亦得静虑等。颂曰：
此地佛子得禅通 及能遍尽诸贪嗔 彼亦常时能摧坏 世人所有诸贪欲
言禅定者，亦表等至无量等。如三地菩萨经云：[是菩萨住此发光地时，即离欲恶不善法有觉有观，离生喜乐，住初禅。灭觉观，内净一心无觉无观，定生喜乐，住第二禅。离喜住舍，有念正知，身受乐，诸圣所说能舍、有念、受乐，住第三禅。断乐先除苦，忧喜灭，不苦不乐舍念清净，住第四禅。
[四无色等至者，谓超一切色想，灭有对想，不念种种想，入无边虚空，住虚空无边处。超一切虚空无边处，入无边识，住识无边处。超一切识无边处，入无少所有，住无所有处。超一切无所有处，入非有想非无想，住非有想并无想处。是名四无色等至。
[四无量者，谓此菩萨心随于慈，广大无量不二。无怨无对，无障无恼，遍至一切处，尽法界虚空界，遍一切世间。住悲、喜、舍亦复如是。
[五种神通者，谓此菩萨得无量神通力，能动大地，以一身为多身，多身为一身，或隐或显，石壁山障所往无碍，犹如虚空，于虚空中跏趺而去同于飞鸟。入地如水，履水如地，身出烟焰如大火聚。复雨于水犹如大云，三千大千世界劫火炽然，其水能灭。日月在空有大威力而能以手扪摸摩触。其身自在乃至梵世，是为神足通。又此菩萨天耳清净过于人耳，悉闻人天若近若远所有苦声，乃至蚊蚋虻蝇等声亦悉能闻，是为天耳通。又此菩萨以他心智，如实而知他众生心，所谓有贪心如实知有贪心，离贪心如实知离贪心，有嗔心离嗔心，有痴心离痴心，有烦恼心无烦恼心，小心广心大心无量心，略心非略心，定心非定心，解脱心非解脱心，有过心非有过心，粗心如实知粗心，非粗心如实知非粗心。如是以他心智知众生心，是为他心通。又此菩萨念知无量宿命差别，所谓念知一生，念知二生、三生、四生乃至十生，二十、三十乃至百生千生，无量百生，无量千生，无量百千生，成劫坏劫，成坏劫，无量成坏劫，我曾在某处，如是名如是姓，如是种族，如是饮食，如是寿命，如是久住，如是苦乐，我从彼死生于某处，从某处死生于此处，如是形状，如是相貌，如是言音，如是过去无量差别，皆能忆念，是为宿命通。又此菩萨天眼清净过于人眼，见诸众生生时死时，好色恶色，善趣恶趣，随业而去。若被众生成就身恶行，成就语恶行，成就意恶行，诽谤圣贤，具足邪见，及邪见业因缘，身坏命终必堕恶趣生地狱中。若彼众生成就身善行，成就语善行，成就意善行，不谤贤圣，具足正见，正见业因缘，身坏命终必生善趣诸天之中，菩萨天眼皆如实知。此菩萨于诸禅三昧、三摩钵底，能入能出，然不随其力受生，但随能满菩提分处，以志愿力而生其中。以此菩萨善巧方便修其心故]。
如是当知此地菩萨成就禅定神通。云何能尽世间贪嗔，及字亦摄能尽愚痴。如经云：[此菩萨观一切法不生不灭因缘而有，见缚先灭，一切欲缚色缚有缚无明缚，皆转微薄。是菩萨住此发光地，邪贪邪嗔及以邪痴，于无量百千亿那由他劫所不能灭，于此地中，悉得断除]。如是当知此菩萨贫嗔痴烦恼，皆悉断除，云何能坏世人之贪欲。如经云：[佛子！是名菩萨第三发光明地，菩萨住此地多作三十三天王，能以方便令诸众生舍离贪欲]。如是当知此菩萨能摧坏世人所有贪欲也。
如是已说菩萨住第三地能得清净安忍波罗蜜多。禅定、无量、等至、神通，及断除贪等。
今当宣说初三波罗蜜多之所依差别，资粮自性，成办何果。颂曰：
如是施等三种法 善逝多为在家说 彼等亦即福资粮 复是诸佛色身因
虽诸菩萨皆是施等之所依，然有在家出家二类，故说差别。其中在家菩萨较易行施等三法，出家菩萨较易行精进静虑般若。然非不能修余行，成佛之因有二资粮，谓福德资粮与智慧资粮。福德资粮即前三波罗蜜多，智慧资粮即静虑般若，精进是二种资粮之共因。福德资粮即佛百福庄严微妙色身之因，智慧资粮即无生相法身之因。
今由宣说所依等殊胜门，结说第三地菩萨。颂曰：
发光佛子安住日 先除自身诸冥暗 复欲摧灭众生暗 此地极利而不嗔
发光地佛子如住日轮，自身所有能障碍生此地之无知冥暗，此地正生时即先除灭。复由欲摧灭他人障生第三地之闇，宣说此地行相。
由此菩萨已摧除能障功德之过失黑闇，光明极利如同日轮。然于犯过众生不生嗔恚，以于安忍善修习故，由大悲心润相续故。
第四菩提心焰慧地
今以精进波罗蜜多较布施持戒安忍波罗蜜多增胜门中明第四发心。颂曰：
功德皆随精进行 福慧二种资粮因 何地精进最炽盛 彼即第四焰慧地
若于善业心不勇悍，必不能修施等诸行，一切功德全不得生。若于前说施等功德勇悍修集，未得能得已得增长，故说精进为一切功德之因。精进为二种资粮之共因，如前已说。由自清净功德门，若于何地成就炽盛精进，则被菩萨名第四焰慧地。
何故此地名曰焰慧？为显此名之理由。颂曰：
此地佛子由勤修 菩提分法发慧焰 较前赤光尤超胜
此地菩萨，由修三十七品菩提分法，发正智火焰，较前所说赤金光明尤为超胜，故此菩萨地名曰焰慧。三十七品菩提分法，谓四念住、四正断、四神足、五根、五力、七菩提分、八圣道分。其四念住，如经云：[佛子！菩萨住此焰慧地，观内身循身观，勤勇念知除世间贪忧。观外身循身观，勤勇念知除世间贪忧。观内外身循身观，勤勇念知除世间贫忧。如是观内受、外受、内外受循受观。观内心、外心、内外心循心观。观内法、外法、内外法循法观，勤勇念知除世间贪忧]。四正断如经云：[此菩萨，未生诸恶不善法，为不生故，欲生勤精进发心正断；已生诸恶不善法，为断故，欲生勤精进发心正断；未生诸善法，为生故，欲生勤精进发心正行；已生诸善法，为住不失故，修令增广故，欲生勤精进发心正行]。四神足如经云：[此菩萨，修行欲定断行，成就神足，依止厌，依止离，依止灭，回向于舍。修行精进定，心定，观定断行，成就神足，依止厌，依止离，依止灭，回向于舍]。五根如经云：[此菩萨，修行信根，依止厌，依止离，依止灭，回向于舍。修行精进根、念根、定根、慧根，依止厌，依止离，依止灭，回向于舍]。五力谓能胜诸障品如前。七菩提分，如经云：[此菩萨，修行念觉分，依止厌，依止离，依止灭，回向于舍。修行择法觉分，精进觉分，喜觉分，轻安觉分，定觉分，舍觉分，依止厌，依止离，依止灭，回向于舍]。八圣道分如经云：[此菩萨修行正见，依止厌，依止离，依止灭，回向于舍。修行正思惟、正语、正业、正命、正精进、正念、正定，依止厌，依止离，依止灭，回向于舍]。
此地菩萨非但修行菩提分法。颂曰：
自见所属皆遍尽
此地菩萨，亦遍尽自见，如经云：[佛子！菩萨住此焰慧地，所有身见为首，我、人、众生、寿命、蕴界处，所起执者，出没思惟，观察治故，我所故，财物故，著处故，于如是等一切皆离]。
第五菩提心难胜地
今当宣说第五发心。颂曰：
大士住于难胜地 一切诸魔莫能胜
菩萨住第五地时，一切世界所有天魔尚不能胜，况魔眷属。是故此地名曰难胜。
又此菩萨，颂曰：
静虑增胜极善知 善慧诸谛微妙性
此于十种波罗蜜多中，静虑波罗蜜多最为增胜。善慧谓诸圣人，彼等之谛名善慧谛，即诸圣谛。性谓体性，微妙智所通达之性，名微妙性，即善了知善慧诸谛微妙体性。四圣谛谓苦集灭道。
设作是念：世尊唯说二谛，谓世俗谛与胜义谛，如父子相见会云：[世间智者于实法，不从他闻自然解，所谓世谛及胜义，离此更无第三法]。中论云：[诸佛依二谛，为众生说法，一谓世俗谛，二谓胜义谛]。离二谛外岂有四谛？曰：虽然为显示所取所舍各有因果，故说四谛。所舍品谓杂染法，其果谓苦谛，因谓集谛。所取品谓清净法，其果谓灭谛，能证之因谓道谛。其中苦集道谛，世俗谛摄，灭谛即胜义谛自性。如是虽说有余诸谛，如其所应当知皆是一谛中摄。
问：离四谛外更说有余谛不？曰：有。如菩萨第五地经云：[如实知此是苦圣谛，此是苦集圣谛，此是苦灭圣谛，此是苦灭道圣谛。善知世俗谛，善知胜义谛，善知相谛，善知差别谛，善知成立谛，善知事谛，善知生谛，善知尽无生智谛，善知入道智谛，善知一切菩萨地次第成就谛，乃至善知如来智成就谛。此菩萨，随众生心乐令欢喜故知世俗谛，通达一实相故知胜义谛，觉法自相共相故知相谛，了诸法分位差别故知差别谛。善分别蕴界处故知成立谛，觉身心苦恼故知事谛，觉诸趣生相续故知生谛，一切热恼毕竟灭故知尽无生智谛，出生无二故知入道智谛，正觉一切行相故善知一切菩萨地次第成就乃至如来智成就谛]。

[book_title]入中论卷二
第六菩提心现前地
今当宣说第六发心。颂曰：
现前住于正定心 正等觉法皆现前 现见缘起真实性 由住般若得灭定
由第五地已得清净静虑波罗蜜多，故第六地菩萨，住胜定心见甚深缘起实性，以清净般若波罗蜜多乃得灭定，前不能得，以未得增上慧故，唯成就增胜施等波罗蜜多未能得灭定也。
由知法性如影像故，第五地中见道谛故，现前趣证诸佛法故，此地名现前地。
此显诸余功德资粮，要依般若波罗蜜多。颂曰：
如有目者能引导 无量盲人到止境 如是智慧能摄取 无眼功德趣圣果
如一有目士夫，能引导一切盲人到欲往之处。如是般若波罗蜜多以能见正道非正道为性故，亦能摄取诸余波罗蜜多功德安立如来普光明地。问：前说[现见缘起真实性，由住般若得灭定]。菩萨云何见缘起之真实性？答：彼缘起实性非吾辈无明厚翳障蔽慧眼者之境界，唯是六地菩萨以上之境，故此不应问吾等，应问已涂善见空性安膳那药除无明翳成就慧眼之诸佛菩萨。问：般若经与十地经等，岂不明说修行般若波罗蜜多菩萨，见缘起性乎？故但当随彼圣教而说。答：圣教密意亦难解，吾辈自力，虽依圣教亦不能宣说真实，然堪为定量之大士所造诸论，则能无倒解释经意，要依彼论乃能了解圣教密意。颂曰：
如彼通达甚深法 依于经教及正理 如是龙猛诸论中 随所安立今当说
如修行般若波罗蜜多菩萨，如实现见诸法实性，如是龙猛菩萨无倒了解诸经义已，亦于中论中依圣教正理，如实显示诸法实性谓无自性。我今唯依龙猛教理所说诸法实性，而正宣说。
问：如何得知龙猛菩萨无倒解释经义？答：由教证知。如楞伽经云：[南方碑达国，有吉祥比丘，其名呼日龙，能破有无边。于世宏我教，善说无上乘，证得欢喜地，往生极乐国]。大云经云：[阿难陀！此离车子一切有情乐见童子，于我灭度后满四百年转为比丘其名曰龙，广宏我教法，后于极净光世界成佛，号智生光如来应正等觉]。故此菩萨定能无倒解释经义。
如实宣说缘起诸论，唯应为夙植空性种子者说，不可为余人说，以彼闻空性，转起邪执，得大非义故。有一类异生由不善巧，诽谤空性而堕恶趣。或有一类，由误解空性为毕竟无，谤一切法，增长邪见。是故说者，当善了知闻者之信解差别，而为说空性正见也。
问：既难决定为何种机可说空性，于何种人不可说空性，云何可知所应说耶？答：由外相状即能了知。颂曰：
若异生位闻空性 内心数数发欢喜 由喜引生泪流注 周身毛孔自动竖
彼身已有佛慧种 是可宣说真性器 当为彼说胜义谛 其胜义相如下说
为如是闻者，勤说真实义，非空无果。颂曰：
彼器随生诸功德 常能正受住净戒 勤行布施修悲心 并修安忍为度生 善根回向大菩提 复能恭敬诸菩萨
又彼闻者，非但不倒执空性引生无义，且由听闻空性正见引生功德，彼闻空性见，如获宝藏令不失坏。
彼作是念：我若犯戒，必因此缘而堕恶趣，致空性见为之间断，故常受戒守护不犯。又作是念：我纵能持戒生诸善趣，倘生贫家，恒须追求饮食衣服医药资生之具，则听闻空性皆将间断，故恒修布施。复作是念：要以大悲摄持空见方能引生佛果，故恒修大悲。复作是念：嗔恚能堕恶趣，能令颜色丑恶，缘此令诸圣者不生欢喜，故恒修安忍。又见持戒等善根若不回向一切种智，则非成佛之因，不能恒感无量大果，故持善根为度众生回向菩提。又见余人，不能如诸菩萨宣说缘起性，故于菩萨生极敬重心。
如是常恒无间修集善资粮已。颂曰：
善巧深广诸士夫 渐次当得极喜地 求彼者应闻此道
[求彼]，谓求得极喜地。[此]指下文所说，诸法真实性。且如经说。
十地经云：[佛子！菩萨摩诃萨，已具足第五地，欲入第六琨前地，当观诸法十种平等性。何等为十？谓一切法无相故平等性，一切法无体故平等性，无生故，无起故，远离故，本来清净故，无戏论故，无取无舍故平等性，一切法如幻、如梦、如影、如响、如水中月、如镜中像、如化事故平等性，一切法有无不二故平等性。菩萨如是善通达一切法自性，得明利随顺忍，得入菩萨第六现前地]。此以正理成立诸法无生平等性，则余平等性亦易可知。故圣者于中论初云：[非自非从他，非共非无因，诸法随于何，其生终非有。][终]谓毕竟，随于何之[于]，表所依时、处、宗派，[诸]是能依表内外诸法，应如是配释。[内外诸法于任何时处宗派，自生决定非有]。此中[非]字但与成立有之自生相连，不与有相连，破有义亦成立故。余三宗亦应如是配释。如是四宗本论成立。颂曰：
彼非彼生岂从他 亦非共生宁无因
不自生之义，此云[彼非彼生]，余三亦应如是知。云何知不自生。颂曰
彼从彼生无少德
彼谓有生作用正生之芽，从彼谓从正生之自体，故芽之自体非从芽之自体生，即是此宗之义。自体已有，再从已有之芽体出生，毫无增上功德上则已有故。
此自生宗亦违正理。颂曰：
生已复生不应理 若计生已复生者
此应不得生芽等若计种子生已复更生者，则以何事遮彼种生而令生芽，彼种子复生既无障碍，则芽苗茎等于此世间应皆不得生也。复有过失。颂曰：
尽生死际唯种生
理如前说。设作是念：由水、时等能生芽之助缘，令种子变坏令芽生起，芽与种子同时安住成相违故，是种灭芽生故无上说之过。又种子与芽非异，亦非不从自生。此不应理。颂曰：
云何彼能坏于彼
种子与芽无异故，芽坏种子不应道理，如自体性。复有过失。颂曰：
异于种因芽形显 味力成熟汝应无
形谓长圆等，显谓青黄等，味谓酸甘等，力谓势力差别。如身略近痔药便能疗痔疾，及手持神药便能腾空。成熟谓物转变差别，如荜芰等，味转甘美。若种芽无异，则如种子性中所有，应更无异形等事。然实有异事可得，如从蒜种子生水茎等芽，故说不异，不应道理。
若作是念：舍种子位，转得异位，即是种子转变成芽，此亦非理。颂曰：
若舍前性成余性 云何说彼即此性
彼意谓性无异，今以此计，则芽之无异性决定非有，故性无异之宗便不得成。若谓种芽形等虽异而物无别，亦不应理，离形等外无别物故。复有过失。颂曰：
若汝种芽许非异 芽应如种不可取 或一性故种如芽 种亦可取不应许
如于芽位种子体性不可取，则芽体性亦应不可取，以离种子无异性故。如种子性，或如芽可取，种亦应可取，以离芽等无异性故，如芽性。欲离上说之过，故不应许种芽无异。
自命通达真实而计执自生之邪宗已破，今显未学邪宗之世间名言中，计有自生亦不应理。颂曰：
因灭犹见异果故 世亦不许彼是一
种子因已灭，犹有芽果可见，故世间亦未见种芽无异。若是一者，因不见时，果亦应不可见，然实可见，故彼等非全无异也。由此自生于真俗二品，皆违正理。颂曰：
故计诸法从自生 真实世间俱非理
故阿遮利耶未加简别，直云非自生而破之。有简别云：[诸法胜义非自生，有故，如有情]。所加胜义简别诚为无用。计自生复有余过失。颂曰：
若计自生能所生 业与作者皆应一 非一故勿许自生 以犯广说诸过故
中论云：[因果是一者，是事终不然，若因果是一，生及所生一]。一性非有，父子、眼与眼识皆应一故。中论云：[若然是可然，作作者则一]。以是若怖所说众过，欲求无倒通达二谛，不应许诸法自生也。
诸法决定不自生，故自生宗非理。然云：[岂从他]？则不应理。以诸经说，从他四缘，所谓因缘、所缘缘、无间缘、增上缘而生诸法，虽非所欲，亦须许他生也。有说：因缘是五因性除能作因，凡所缘事即所缘缘，谓六识所缘一切法皆所缘缘；除入无余依涅槃心，其余一切心心所法皆无间缘；能作因即增上缘。有说：能生者谓因。依此体相，若此法是种子性能生彼法，此法即彼法之因缘。如年老人依杖乃起，正生心心所法要依如杖之所缘乃生彼法即所缘缘，是正生法之所依也。因灭无间即果之无间缘，如种灭无间为芽之等无间缘。若有此法彼法乃生，此法即彼法之增上缘。又有余缘，若俱生，若后生等，皆此中摄。由大自在天等非是缘故，当知更无第五缘。
此他生义不能成立，违教理故。今说违理过，颂曰：
若谓依他有他生 火焰亦应生黑闇
以是他故。然此非可见事，故此非有。如中论云：[因果是异者，是事亦不然，若因果是异，因则同非因]。复有过失，颂曰：
又应一切生一切
应从一切是因非因，生一切是果非果之法。何以故？颂曰：
诸非能生他性同
如能生之稻种，是自果稻芽之他性。诸非能生之火、炭、麦种等，亦是他性。稻芽既从他性之稻种而生，亦应从火炭、麦种等而生。又如稻芽既从他稻种而生，则瓶衣等法亦应从彼生，然无是事。
他释难云：因果二法虽是他性，然非一切出生一切，现见决定故。颂曰：
由他所作定谓果 虽他能生亦是因 从一相续能生生 稻芽非从麦种等
若法为他法所作，定说此法是他法之果，若法能生此果，虽是他性亦是此法之因。以是唯特殊之他乃是因果法，非凡他性皆是因果。要从一相续慑及能生者，乃生果法。若相续异如麦种等，或虽是一相续摄而非能生者。如前刹那不从后刹那生，故非从一切而生一切也。
此不应理。且间说因果者曰：汝说唯稻种子是稻芽因，余非彼因，唯有稻芽是稻种果，余非彼果。由何因缘决定如是？若谓见其决定放，更当问日，何故见其决定如是？若但说云：由见其决定故说见其决定，不能说明见其决定之理由，则不能救前说众过。
复次，共知他性遍通一切，都无差别，即此亦能违害他宗。颂曰：
如甄叔迦麦莲等 不生稻芽不具力 非一相续非同类 稻种亦非是他故
如麦种、莲子、甄叔迦花等，以是他故，不许能生稻芽，不具能生稻芽之力，非一相续所摄，非是同类。如是稻种亦应不具足所说之差别以是他故。如是已破他生之他，今当宣说因果之他非有。颂曰：
芽种既非同时有 无他云何种是他 芽从种生终不成 故当弃舍他生宗
如现有弥勒与邬波笈多，互相观待乃见为异。然种子与芽非同时可见，种子未变坏定无芽故，与种同时既无有芽，故种上无离芽之他性，若无他性，则说芽从他生决定非理，故当弃舍他生之宗也。中论云：[如诸法自性，不在诸缘中，以无自性故，他性亦复无]。此言诸缘，谓若因，若缘，若因缘和合，若不和合，其自性未坏，必无果性，尚未生故。若无果性，则诸缘中定无他性，由有此法表有彼法，是第七啭声。若许缘是所依，果性于缘中如枣在盘，然此非有。若彼中无此，则此不从彼生，如沙中无油。中论云：[若谓缘无果，而从缘中出，是果何不从，非缘中而出]。彼所依义，阿还利耶此颂已善辨讫，故不嘉。
外曰：上说芽种非同时有，不应道理。种子正灭即有芽生，如秤两头，低昂同时，何时种灭，尔时芽生，种灭芽生二者同时，故种与芽亦同时有，以有他性，无上过失。颂曰：
犹如现见秤两头 低昂之时非不等 所生能生事亦尔
虽作是计。颂曰：
设是同时此非有
若以秤喻，便计能生所生二法之生灭同时者，不应道理。秤之低昂虽是同时，然所表法非同时有，故不应理也。如何非有？颂曰：正生趣生故非有 正灭谓有趣于灭 此二如何与秤同正生谓趣向于生故是未来，正灭谓趣向于灭故是现在。故未有未生者乃生，已有现在者乃灭，此云何能与秤相等。秤之两头俱是现在，故低昂作用同时有。种子与芽一是现在一是未来，非同时有故此与秤不同。设作是念：法虽非。同时，然彼法之作用是同时有。此亦不然，不许彼作用异彼法故。复有过失。颂曰：此生无作亦非理生作用之作者谓芽，彼芽尚在未来故非有。彼所依既非有，此能依亦必非有。生既非有，如何能与灭同时耶？故说作用同时不应道理。中论云：[若有未生法，说言有生者，此法若无有，云何能有生]。若说芽等未生法于生前先有乃可生者，然于生前不能安立少法为有，以未生故。若生作用所依之法，于生前非有，云何能有生也？此字指法差别，法字第七啭声。无有亦是法差别，云何与生相连。谓若无此法，云何能生，应全不生也。
若谓稻秆经云：[如秤低昂之理，若何刹那种子谢灭，即被刹那有芽生起]。岂非以秤为喻耶？曰：虽举是喻，然非说他生，亦非说自相生，是为显示同时缘起，无诸分别，如幻事故。如云：[种若灭不灭，芽生均非有，故佛说法生，一切如幻事]。
有作是说：若种与芽非同时有，无他性故，他生非理，若同时有即有他性故有他生。如眼识与俱有受等，如眼色等与受等俱有，唯是同时乃生眼识。如是眼等与心，亦唯同时者，乃是受等之缘。此定非有。颂曰：
眼识若离同时因 眼等想等而是他 已有重生有何用 若谓无彼过已说
若许眼等想等诸同时法，是现在眼识之缘者、此已有眼识待彼眼等虽成他性，然已有者重生全无少用，故生非有。若欲避无所生之过，不许彼已有者，则眼识非有故，眼识非他，此过已说。以是计他生者，纵使有他则生非有，以无生故，二者俱无。纵使有生，则他非有以无他故二者亦无。故一切种无有他义，他义空故唯留他名，是故此执不应道理。
今明因果中无观待因义。颂曰：
生他所生能生因 为生有无二俱非 有何用生无何益 二俱俱非均无用
且能生因，生已有之所生者，决定非有。前云：[生已复生亦非理]。等已出过故，诸缘于被全无少用。若谓所生非有者，彼诸能生亦复何益？彼如兔角毕竟无故。四百论云：[若许已有果，及计尚无果，柱等庄饰屋，此义应非有]。中论云：[若果定有性，因为何所生，若果定无性，因为何所生。因不生果者，则无有因相，若无有因相，谁能有是果]。若二俱者，因有何用，俱犯上说二过故二 俱法即是二相，二相所有者二俱即有。由有无性于同时一法上亦定非有，故彼性之法非有，被非有故，诸能生缘于彼何用。中论云：[有无二事共上 何是涅槃，是二不同处，如明暗不慎]。又云：[作者定不定，不能作二业，有无相违故，一处则无二]。若谓俱离二边，其果非有非无，彼俱离二边之果，缘有何用？以俱离有无二性之果定非有故。亦有亦无既非有，则云非有非无而遮有无，亦无少许别法。若有无俱非有，则亦无非有非无也。中论云：[分别非有无，如是名涅槃，若有无成者，非有非无成]。
外曰：前为成立他生所说诸理，如干薪上注以酥油，被汝之慧火焚烧殆尽，能使汝慧火炽然之理薪，前已足矣。然他生是世间已成之义，不须再用正理成立，世间现见最有力故。颂曰：
世住自见许为量 此中何用说道理 他从他生亦世知 故有他生何用理
一切世人唯住自见，既是唯见他生，此最有力，其要安立正理者，唯是不现见法，非现见法，以是虽无正理，已成诸法唯是他生。
此乃未能无倒了达论义，复因无始以来法执习气成熟，骤闻舍离法执，如离亲友深生不忍，遂谓世间违害。若不广说世间道理，不能除被世间违害之难。为明世间违害境之差别，先说二谛建立，颂曰：
由于诸法见真妄 故得诸法二种体 说见真境即真谛 所见虚妄名俗谛
诸佛世尊无倒证知二谛体性、宣说行、思与芽等内外诸法之体性有二：谓世俗与胜义。胜义谓现见真胜义智所得之体性，此是一体，然非自性有。世俗谓诸异生为无明翳障蔽慧眼，由彼妄见之力所得体性，然非如异生所见自性，即实有彼自性。故一切法有此二种体性可得；此二体性，其见真智之境，即是真胜义谛，此体性下当广说；见妄识之境，即世俗谛。
如是已建立二谛。今明见虚妄中，复有见正倒二类，故被所取境与能取识皆有二类。颂曰：
妄见亦许有二种 谓明利根有患根 有患诸根所生识 待善根识许为倒明利根，谓无眩翳未害黄眼等症，及如是无倒而取外境；有患根，谓与上相违。有患诸根之识，观待无患善根诸识，许为颠倒识。
如此诸识颠不颠倒分为二类，其境亦尔。颂曰：
无患六根所取义 即是世间之所知 唯由世间立为实 余即世间立为倒
如眩翳黄眼等症，食商陆药等，是为内身能坏诸根之因缘；如窥油、水、明镜、空谷、歌声、日光与特殊时处现前等，是为外界能坏诸根之因缘。若有此缘，即使无内身坏根诸缘，亦见影像、谷响、阳焰水等，幻师所诵咒所配药当知亦尔。即此咒药，及邪教，似因等，亦能坏意根。梦等建立下当广说。以是诸根若无上说障缘，则六根所取义，皆是世间所通逵，观待世间说名真实，非观待圣者。其影像等有患诸根所见之境，即观待世间亦是颠倒。
今以譬喻显所说义。颂曰：
无知睡扰诸外道 如彼所计自性等 及计幻事阳焰等 此于世间亦非有
此诸外道自命为悟入真实者，彼于牧童妇女共知之诸法生灭等，尚不能无倒正解，而欲超出世间。如攀树者已放前校未握后枝，堕坠恶见深涧之中，永离二谛必不得果。故彼所计三德等性，于世间世俗亦皆非有。故此又曰：
如有翳眼所缘事 不能害于无翳识 如是诸离净智识 非能害于无垢慧
前破他生，非唯住世间见而破，亦许是圣者所见也。若破生时约圣见为简别，彼境无有世间违害。如眩翳人见有毛轮等性，于无翳识不以为害。如是乏无漏智之异生识，于无漏见亦无违害，故彼敌者实为智者之所窃笑。
如是由胜义世俗二谛差别，已说诸法有二体性。今当别说世间世俗谛，颂曰：
痴障性故名世俗 假法由彼现为谛 能仁说名世俗谛 所有假法唯世俗
由具无明愚痴，令诸众生不见诸法实性，于诸法无自性增益为有。以障蔽见实性为体，名为世俗。由此世俗，令诸法现为实有，无自性者现有自性，以于世间颠倒世俗之前，为谛实故，名世间世俗谛，此即缘起假法也。如影像、谷响等少分缘起法，虽具无明者亦见其虚妄。如青等色法及心受等少法，则现为实有。诸法实性，则具无明者毕竟不见。故此实性与世俗中见为虚妄者，非世俗谛。此色心等由有支所摄染污无明增上之力，安立世俗谛。若已断染污无明，已见诸行如影像等，声闻、独觉、菩萨之前，唯是假法全无谛实，以无实执故。故此唯诳愚夫，于余圣者则如幻事是缘起性见唯世俗。此于无相行圣者不现，于有相行圣者乃现，以彼犹有所知障相无明现行故。诸佛世尊心心所法毕竟不行于一切法，现等觉故，以是世尊说世俗谛及唯世俗。其中异生所见胜义，即有相行圣者所见唯世俗法，其自性空即圣者之胜义。诸佛之胜义乃真自性，由此无欺诳故是胜义谛，此唯诸佛各别内证。世俗谛法有欺诳故非胜义谛如是已说世俗谛，今当说胜义谛。然胜义谛非言说境故，非分别境故，不能直接显示，当以闻者自能领解之譬喻明被体性。颂曰：
如眩翳力所遍计 见毛发等颠倒性 净眼所见被体性 乃是实体此亦尔
如眩翳人由眩翳力，见自手所持器皿中有毛发等相，为除彼故遂将彼器数数倾覆，此时诸无翳人行至其前，用目审视彼毛发处，毛发等相都无可得，更不分别彼毛发为有事无事，是发非发，及青色等差别。若有翳人述自心意，告无翳者曰：见有毛发。尔时若为除彼分别，告有翳人曰：此中无发。然此说者无损减过，毛发之真实义是无翳人所见实非有也。如是患无明翳者，不见真实义而见蕴界处等自性，此是诸法世俗性，即是蕴等。诸佛世尊永离无明习气者所见自性，如无翳人不见毛发，此即诸法真胜义谛。
设作是念：如是行相之自性岂非无可见，诸佛如何见彼性耶？曰：实尔！然即无可见名之日见。入二谛经云：[天子！若胜义中真胜义谛是身语意所行境性者，则彼不入胜义谛数，成世俗谛性。天子！于胜义中真胜义谛，超出一切言说，无有差别，不生不灭，离于能说所说，能知所知。天子！真胜义谛，超过具一切胜相一切智境，非如所言真胜谛，一切诸法皆是虚妄欺诳之法。天子！真胜义谛不能显示。何以故？以一切能说所说，为谁说等法，于胜义中皆是无生。诸无生法不能宣说无生之法]。是故缘真实义之智，全无有性、无性，自性、他性，实、非实，常、断，常、无常，苦、乐，净、不净，我、无我，空、不空，能相、所相，一性、异性，生、灭等差别，以彼自性不可得故。如是思择真实义时，唯诸圣者方是正量，异生则非。
若举世间妨难者，观真实义时亦许世间知见是正量者，颂曰：
若许世间是正量 世见真实圣何为 所修圣道复何用 愚人为量亦非理
既许世间是正量，此量现见真实义，故应许已断无明。故许愚人为正量不应道理。若人有缘何法之无知，此人于彼法即非正量，如不识宝者观宝珠等。若眼识等已现见真实义，则为求证圣道故勤修净戒闻思修等应空无果。此亦不尔。颂曰：
世间一切非正量 故真实时无世难
由前道理，于观真实义时，世间一切非是正量，故无世间妨难。
若尔，何境有世间妨难？颂曰：
若以世许除世义 即说彼为世妨难
如有人云：我物被劫。余人问曰：为是何物？告曰是瓶。他若破曰：瓶非是物，是所量故，如梦中瓶。从世间共许事破除世间义，如是等境即有世间妨难。若时安住圣人知见，以善丈夫而为定量，则无世间妨难。智者当以此理观诸余事。
如是已依世间许有他生。释世间妨难。今当更说世间亦无他生，故住彼见破他生，亦无世间妨难。颂曰：
世间仅殖少种子 便谓此儿是我生 亦觉此树是我栽 故世亦无从他生
如指一有男相者云：此儿是我生。非将如是相者，从自身出纳入母腹，唯是殖彼不净种子；由此仅殖彼因，便云自生儿。故世间亦不许种子与儿为他，若是他者，应如他补特伽罗，不可说为吾子矣。种子与树如是应知。
由此所说道理，显示缘起无常断过。颂曰：
由芽非离种为他 故于芽时种无坏 由其非有一性故 芽时不可云有种
若芽是离种他者，则有芽时种亦可间断。如有青牛，黄牛死非不间断，及有异生，圣人非不涅槃也。以无他性故，如芽体性种亦不断，故离断失。由无一性故，非种子即芽，破种子不灭，故离常失。如经云：[有种芽亦尔，非种即成芽，非异亦非一，法性非断常]。言有种者，谓若有种子。问：亦应有芽生，且非离种别生。曰：非种即成芽。何故非种子即芽耶？曰：非异亦非一。由一性异性俱非有故，若异非异皆不应理。由其双破二边，即明法性非常非断也。当知此中真实义，谓若种子与芽少有自性，则彼二法或是一性或是异性。若时彼等如梦中所见之种芽全无自性，况云一性异性。前经更说此义云：[诸行无明缘，行非真实有，行无明俱空，自性离动摇]。中论亦云：[若法从缘生，非即彼缘性，亦非异缘性，故非断非常]。
所云全无少法自性由因缘生，决定应许此义。若不尔者，颂曰：
若谓自相依缘生 谤彼即坏诸法故 空性应是坏法因 然此非理故无性
若谓色受等法各有自相自性自体，是由因缘生故，则修观行者见诸法性空，了达一切法皆无自性时，应是毁谤生之自性而证空性。如锤是击毁瓶等之因，如是空性亦应是毁谤诸法自性之因。然实不应理，故一切时不应许诸法有自法性自空。如宝积经云：[复次迦叶！中道正观诸法者，不以空性令诸法空，但法性自空，不以无相令诸法无相，但法性自无相。不以无愿令诸法无愿，但法性自无愿。不以无作令诸法无作，但法性自无作。不以无生令诸法无生，但法性自无生。不以无起令诸法无起，但法性自无起]。如是广说。
有许依他起有自性，依他起之空性，以无能取所取为相，如无常性等不可说为一性异性，若如彼意，则当说唯以空性令诸法空，非自性空。四百论云：[愿我得涅槃，非不空观空，以佛说邪见，不能得里盘]。中论亦云：[大圣说空法，为离诸见故，若复见有空，诸佛所不化]。
问：以无胜义生故，虽破自他生，然色受等法，是现比二量所得，应许彼等之自性是从他生。若不许尔，如何说有二谛，应唯一谛，故定有他生。答：此实如是，于胜义中非有二谛。经云：[诸菽刍，胜谛唯一，谓涅槃不欺诳法。一切诸行皆是虚妄欺诳之法]。以世俗谛，是悟入胜义谛之方便故，不应观察自生他生，应如世间规律而许。颂曰：
设若观察此诸法 离真实性不可得 是故不应妄观察 世间所有名言谛
谓若观察此色受等法，为从自生？为从他生？离胜义不生不灭之性外，别无其余生等可得，故当不观自他生等。唯如世人所见，由此有故被法生等，是令世人悟人之门，故当受许。如圣天云：[如于蔑戾车，余言不能化，如是世未知，不能教世间]。中论亦云：[若不依俗谛，不得第一义，不得第一义，则不得涅槃]。
若妄观察世间名言皆当失坏。如经云]喻如依木弦，及合手动作，便从瑟琵等，而发妙音声。若有聪智者，观声何来去，遍观诸方隅，来去不可得。如是从因缘，出生一切行，正见修行者，见行空不动，蕴处及诸界，内空外亦空，有性空无住，法相虚空性]。如是广说。
若见如是断除一切实执之法，其贪著名言谛者，惊惶失措，谓诸法实体染净之因，定当有生。虽如是说，唯存空言。何以故？颂曰：
于真性时以何理 观自他生皆非理 彼观名言亦非理 汝所计生由何成
如以观胜义时所说正理，观自生他生皆不应理。如是于名言中由自性生亦不应理。汝所计之诸法生，由何成立？故自相生于二谛中俱非是有。汝虽不欲，亦定当受许也。
有作是说：龙猛菩萨说不自生等，唯是破遍计执自性，非破依他起自性。彼等之意，无因不成，故彼说者，唯应诘难。
若二谛中俱无自性生，云何世间见有有性耶？颂曰：
如影像等法本空 观待缘合非不有 于彼本空影像等 亦起见彼行相识
如是一切法虽空 从空性中亦得生
一切法谓不异因果而住，若知影像无自性之因果建立，谁有智者，由见有色受等不异因果诸法，而定执为有自性耶？故虽见为有，亦无自性生。如经云：[如于明镜中，现无性影像，大树汝当知，诸法亦如是]。以是之故，颂曰二谛俱无自性故 彼等非断亦非常由一切法如同影像自性空故，于胜义世俗二谛之中俱无自性，非断非常。
如中论云：[若法有定性，非无则是常，先有而今无，是则为断灭]。又云：[若有所受法，即堕于断常，当知所受法，为常为无常]。又云：[如世尊神通，所作变化人，如是变化人，复变作化人。如初变化人，是名为作者，变化人所化，是则名为业。烦恼业及身，作者与果报，皆如寻香城，如阳焰及梦。]以如幻喻，明从无自性生无自性。
如是二谛中俱无自性，非但远离常断二见，即业灭已经极久时，与诸业果报仍相系属，虽不别计阿赖耶识，内心相续，不失坏法，及以得等，亦极应理。所以者何？颂曰：
由业非以自性减 故无赖耶亦能生 有业虽灭经久时 当知犹能生自果
从已灭业如何生果，为答此问。如有一类欲安立已灭业之功能故，或计阿赖耶识，或计余不失法如同债券，或计得法，或计业习气所熏内识相续。若如中观，业自性不生，故亦无灭。从不灭生果非不可有，故诸业不坏，业果关系，极为应理。如中论云：[诸法业本不生，以无定性故，诸业亦不失，以其不生故]。如经亦云：[人寿量百年，说活尔许时，然年无可集，此行亦如是。我或说无尽，或时说有尽，依空说无尽，名言说有尽]。
当以譬喻重明彼义。颂曰：
如见梦中所缘境 愚夫觉后犹生贪 如是业灭无自性 从彼亦能有果生
如转有经云：[大王当知，譬如男子于睡梦中见与美女共为稠密，既睡觉已忆彼美女。大王！于意云何？若此男子梦与美女共为稠密，既睡觉已忆彼美女，可说此人为有智否？王言：不也世尊！何以故？世尊由彼梦中美女非有，不可得故，况能与彼共行稠密，唯由彼人徒自劳苦。佛言：大王！如是愚痴寡闻凡夫，眼见色时，心生喜乐，便起执着谓色实有，起执着已随生染爱；起染爱故随贪嗔痴，发身语意造作诸业。然此诸业作已即灭，灭已不依东方而住，乃至不依四维上下]。又云：[后临终时，同分业尽，意识将灭，所作之业皆悉现前。譬如男子从睡觉已，忆念梦中所见美女影像现前。大王！如是最后识灭，生分所摄最初识生，或生天上，乃至，或生饿鬼]。又云：[大王！其最初识灭已无间，彼同类心相续生起分明领受所感异熟。大王！曾无有法能从此世转至后世，然有死生业果可得。大王当知，最后识灭名之为死，最初识起名之为生。大王！最后识灭无有去处，生分所摄最初识，生无所从来，所以者何？本性离故。大王！最后识有最后识空，死由死空，业由业空，最初识由最初识空，生由生空，而彼诸业不曾散失」。
设作是念，若由自性不生不灭，能感异熟者。如不灭故能感异熟，如是已感异熟者，应更感异熟。以业不灭故。若已感异熟者更感异熟，应成无穷？曰：不而。颂曰：
如境难俱非有性有翳唯见毛发相而非见为余物相当知已熟不更熟
譬如境俱非有，然有翳者，唯见非有之毛发等相，而不见为兔角石女儿等余物相。业亦如是，虽俱不自性灭，然异熟决定。
又此譬非但明诸业决定，且能成立异熟决定，颂曰：
故见苦果由黑业乐果唯从善业生无善恶慧得解脱亦遮思惟诸业果
善不善业虽皆无自性，然如有翳，唯见毛发等。故可爱异熟，非不善生，不可爱者非从善生，善不善业俱不可得者，当得解脱。是故世尊，恐诸凡夫以理观察，毁谤业果坏世俗谛。故云：「诸业异熟果不可思议」遮止思维业果。
若能如是建立诸业果，则楞伽经等说有阿赖耶识，为无边诸法功能差别所依。名一切种，如大海水起诸波浪，是一切法生起之因，岂彼一切都无生耶？曰：不而，须如彼说乃得调伏者，始说彼有故。虽一切法体性转故，当知唯说空性名阿赖耶识，亦曾说有补特伽罗，与须说彼乃调伏之众生，即说有彼而摄受故。如经云：「诸苾芻！五蕴即重担，荷重担者谓补特伽罗。」又对一类说唯有诸蕴。如经云：「唯心意识，长夜薰修信戒等德，后生天趣。」此等一切皆是密意增上而说。问：此中为谁密意而说？颂曰：
说有赖耶数取趣及说唯有此诸蕴此是为彼不能了如上甚深义者说
若诸众生，由长夜习外道见，不能悟入甚深法性，闻说法性，深生怖畏，谓我全无，我当断灭，便于佛教起险处想，背弃正法失大义利，最初谓说阿赖耶识等，令其先除外道邪见，导入大义，后由无倒了达经义，自能放舍阿赖耶等故唯功德，全无过失。如圣天云：「若乐何何事，先观彼彼法，倘令已退失，便非正法器」。
为令入故，非但先说阿赖耶识等。颂曰：
如佛虽离萨迦见　亦尝说我及我所  如是诸法无自性  不了义经亦说有
如佛已断一切萨迦耶见，我我所执虽已断讫，然由说我我所是令世人了解之方便，故薄伽梵亦曾说言我及我所。如是诸法虽无自性，然说有性是令世人了悟之方便，故亦说有。如东山住部，随顺颂云：「若世间导师，不顺世间转，佛及佛法性，谁亦不能知。虽许蕴处界，同属一体性，然说有三界，是顺世间转。无名诸法性，以不思议名，为诸有情说，是顺世间转。由入佛本性，无事此亦无，然佛说无事，是顺世间转。不见义无义，然说法中尊，说灭及胜义，是顺世间转。不灭亦不生，与法界平等，然说有烧劫，是顺世间转。虽于三世中，不得有情性，然说有情界，是顺世间转」。如是广说。

[book_title]入中论卷三
如是诸唯识师，于上述中观宗心不忍可，欲明随自分别所立宗义。颂曰：
不见能取离所取  通达三有唯是识  故此菩萨住般若  通达唯识真实性
住谓安住。言住般若，谓安住于慧。由彼慧是此所有，故云住慧，即修行般若也。言此菩萨，住现前地，由何而能不妄增益无倒通达证真实义，谓由通达无外色故。诸心心所唯缘起性，名通达唯识真实性。又此如何通达唯识真实性耶?故曰：「不见能取离所取，通达三有唯是识」。谓此菩萨，以此所说正理，观察内心，由无所取，亦不见有能取，长时修习三有唯识。由是修习，乃能内证不可说之唯事，以此渐次，能通达唯识真实性。
若唯有识，都无外境，云何得生带彼行相之唯识耶?颂曰：
犹如因风鼓大海  便有无量波涛生  从一切种阿赖耶 以自功能生唯识
譬如波涛所依大海，因风鼓荡为缘，如睡眠之波涛，即便竞起奔驰不息。如是此中诸识无始展转传来，由二取执著习气成熟时所得自体。此正灭时于阿赖耶识中熏成习气差别，为生将来顺自行相余识之因，此因渐遇成熟之缘，即得成熟，从此生起不净依他起性。凡夫于此分别执为能取所取，实无离识少分所取。如计以大自在天等为因者云：「蛛为蛛网因，水晶水亦尔，根为枝末本，此是众生因」。说大自在天等为众生之作者，如是说有阿赖耶识者，亦说阿赖耶识为一切法之种子依，名一切种。唯大自在是常，阿赖耶识无常，是其差别。又谓圣教建立有如是义。颂曰：
是故依他起自性  是假有法所依因  无外所取而生起 实有及非戏论境
定应许此依他起性，以是一切分别网所依故。如依于绳，误以为蛇，不观待绳则不应理。以地等为缘误以为瓶，不观待地等，于虚空中不生彼心。此中既无外境，以何为缘而生青等分别，故定当许依他起性为生分别之因。以是一切染净因故，如是即名善取空性。谓由于此彼无所有，即由彼故正观为空。复由于此余实是有，即由余故如实知有，是为无倒悟入空性。此复非以一切戏论之境而为自性，以诸言说唯取假相故。凡有言说，即不能诠实事也。总此依他起性三相安立，谓无所知，唯从自内习气而生，是有自性，非戏论境。其为假有法之因义，以是有自性即能成立，故不异彼三也。今当问彼。颂曰：
无外境心有何喻  若答如梦当思择
于此当正观察，若谓如人眠于极小房中，梦见房中有狂象群，此必非有，故虽无外境，定当许有此识。
为显此答，全无心要，责当思择，如何思择?颂曰：
若时我说梦无心  尔时汝喻即非有
其见狂象群行相之心，吾等亦说如境非有，以不生故。若无心者，则无二宗极成之喻，故无离外境之内识也。
设作是念：若无彼错乱识，则醒觉后不应忆念梦所领受。此亦非理。颂曰:
若以觉时忆念梦
证有意者境亦尔
何以故?颂曰：
如汝忆念是我见  如是外境亦应有
如以忆念梦所领受证意是有，由亦忆念境界领受，则境亦有，或识亦非有。设曰：若梦中有象等色者，彼是所取故，亦应有眼识，然此实非有。由睡眠扰乱，前五识身定非有故。颂曰：
设曰睡中无眼识  故色非有唯意识  执彼行相以为外  如于梦中此亦尔
梦中眼识毕竟非有，由彼无故，则象等色眼处所取亦非是有，唯有意识，是故定无外境，是执识之行相以为外境，如于梦中全无外境唯有识生，如是此应亦尔。破曰：不然!梦中意识亦不生故。颂曰：
如汝外境梦不生  如是意识亦不生  眼与眼境生眼识  三法一切皆虚妄
如见色时必有眼色及意，三法和合。如是梦中了别境时亦有三法和合可得。又如梦中眼色非有，眼识亦非是有。如此三法，如是颂曰：余耳等三亦不生
言耳等者，等字等取声及耳识，乃至意根法界意识。是故梦中此等三法一切皆虚妄，故说梦中定有意识不应道理。
有清辨论师作是思：意识所取法处所摄色，梦中亦有，故无内识能离外境。此亦非理，梦中三法毕竟非有故。若谓为破他宗故如是许者，是则梦喻应全无用，以梦非虚妄，不能显示所喻之法为虚妄故。
由梦中三法皆非实有，故以已极成者成立余未极成故，醒时一切法亦能成立皆无自性。颂曰：
如于梦中觉亦尔  诸法皆妄心非有  行境无故根亦无
如于梦中根境识等皆是虚妄，如是当知觉时亦尔。是故经云：「犹如所见幻有情，虽现而非真实有，如是佛说一切法，如同幻事亦如梦」。又云：「三有众生皆如梦，此中不生亦不死，有情人命不可得，诸法如沬如芭蕉」。此等皆成善说。已说观待觉时识等三皆不生，若于梦中观待梦识。颂曰：
此中犹如已觉位  乃至未觉三皆有
如虽有无知睡眠，就离通常睡眠之觉者，诸法虽自性不生，然由无明睡眠故，如梦所见，三法皆有。如是末离睡眠梦未醒者，如是自性之三法亦皆是有。颂曰：
如已觉后三非有  痴睡尽后亦如是
如梦尽醒后，则梦中所见三法皆非是有。如是尽拔无明睡眠，亲证法界，则彼三法亦皆非有，故离外境非有内识。
如有翳眼，发等非有而可见故，虽无外境亦有内识。此亦非理。颂曰：
由有翳根所生识  由翳力故见毛等  观待彼识二俱实  待明见境二俱妄
当知唯如梦说，观待有翳之所见，毛发之相亦有。观待无翳之所见，二俱不生。若离外境，识难知故，定应许此。若不尔者，颂曰：
若无所知而有心  则于发处眼相随  无翳亦应起发心  然不如是故非有
若有翳人，虽无毛发而生带毛发行相之识者，则有翳人随于何处见有毛发，余无翳人审视彼处，亦应生见毛发之心与彼相同，无境同故。故说无境而有识生，不应道理。
设救此云：若以有境为生识之因，实应如是。然是以前识所熏习气成末成熟，为生不生内识之因，故唯有前带发相识，所熏习气成熟者，始有彼相识生，余则不生。此亦不然。颂曰：
若谓净见识功能  未成熟故识不生  非是由离所知法  彼能非有此不成
离所知法者，义谓所知非有。若许有功能者，乃可说成不成熟，生不生识。然我不许有彼功能。云何功能非有?颂曰：
已生功能则非有  未生体中亦无能
此中若计有功能者，为属现在识耶?为属过去与未来识耶?且已生识中功能非有，若作六啭名功能之识，则识果性，因中亦有不应道理。若许尔者，果应无因生。芽已生时种子未坏故。故已生识中功能非有。若作五啭名从功能识则已生识从功能生，不应道理。识已有故，前已广说，故已生中功能非有。
未生体性之识中，亦无功能。颂曰：
非离能别有所别  或石女儿亦有彼
若无能别，所别非有。如云：「识之功能」。识是功能之能别，功能是所别之事其未生法。以破立性曰此是识或曰非识，俱不可说。既俱不可说，如何可简别其功能。云：「此是彼之功能」。若时无有能别，则全不能说彼从此生也。若许未生中有功能者，则石女儿中亦应许尔。故末生中功能非有。设作是念：若识当从此功能生，心想彼当生之识，而云：「此是彼识之功能」。及云：「彼当从此生」。如是能别与所别事，皆可成立。如世间云：「煮饭」及云「此线织布」。论中亦云：「前三种入胎，谓轮王二佛」。此亦全无心要。颂曰：
若想当生而说者  既无功能无当生
且若有生者，乃可说当生。其常不生者，如石女儿等或虚空等则决定不生。是故此中若有功能，乃可说识当来生，若未来识非有，则无彼功能。既无功能，则识之当生非有，如石女儿等。此亦解释煮饭等喻。
复次识与功能，应互相待。如是亦无依他起性。颂曰：
若互相依而成者  诸善士说即不成
要已有识乃有彼功能，要有功能，乃从彼生识。如是即成互相依待。若许此者，则识非有自性。喻如有长乃戍短，有短乃成长，有彼乃成此。如四百论云：「若法因待成，是法还成待，今则无因待，亦无所成法」。此义是说若识等法，因待功能差别而戍，其所待法功能差别，还因观待此识乃得成立。是则当说此二谁是所待，谁是所成。又云：「若法因待成，未成云何待，若成已有待，成已何用待」。此义是说，若识因待功能而成者，为识已成而待功能?为识未成而待功能?若未成者，未成故如兔角，应不待功能：若谓已成而待者，彼已成故复何用待。故诸善士说，互相依待而成，即不得成。故未来识中功能亦非有。
今更当说过去识中亦无功能。颂曰：
若灭功能成熟生  从他功能亦生他
若谓已生正灭识，为生果故，于阿赖耶识熏成功能差别，从彼已灭识之功能成熟，而生当生之识者，则应从他功能而生他果。何以故?颂曰:诸有相续互异故
如云:「达努谓增广」。以展转义名曰相续，犹如河流相续不断。因果相续转时，由于生死展转无间，次第不断，是三世诸行刹那之能取。由此遍于相续支分刹那中有，故相续支分之诸刹那，名有相续。彼等互异各别为他，是敌宗所许，故果刹那后时生者，离因刹那习气而是他性，是则从他功能应有他生。若谓许故无此过者，是亦不然。应一切法从一切法生。
颂曰：一切应从一切生
此于破他生时已说，故不更述。设救，颂曰：
彼诸刹那虽互异  相续无异各无过
若作是念：彼是有相续诸刹那性，更互为他，此相续唯一，故非一切法从一切法生，若如是者可容无过。然彼不成。颂曰：
此待成立仍不成  相续不异非理故
自性互异诸法，是不异相续之所依，不应道理，是他性故，如他。颂曰：
如依慈氏近密法  由是他故非一续  所有自相各异法  是一相续不应理
如是说此是一相续亦不应理。此中前说由识功能成未成熟，生不生识，非由所知有无。今说功能非有即破其执，故无所知，识定非有。
如是说已，诸唯识师复欲申述自宗，成所乐义。颂曰：
能生眼识自功能  从此无间有识生  即此内识依功能  妄执名为色根眼
眼识习气，是由余识正灭时于阿赖耶识熏习而成，由此成熟，便于后时生彼行相相同之识。彼识所从生之无间功能刹那，即彼所依。世间愚人妄执彼为有色眼根，实离内识，眼根非有。所余诸根亦如是知。
已说无有离识之眼等根，当说色等亦不离识。颂曰：
此中从根所生识  无外所取由自种  变似青等愚不了  凡夫执为外所取
如汾都唧缚迦，及甄叔迦等生为红相者，非如摩尼要待外色渲染。是彼芽等相续，从自种子功能而有差别相生。如是虽无青等外色亦有识生变似青等，世间于此变似青等，即执为识外境自性。譬如湖中净水充满，湖岸树枝系以红宝，水中影像似宝相现，故觉湖中似有真宝。然此湖中彼宝非有，当知识亦如是，故离内识别无外境。复有异门。颂曰：
如梦实无余外色  由功能熟生彼心  如是于是醒觉位  虽无外境意得有
此皆不然。颂曰：
如于梦中无眼根  有似青等意心生  无眼唯由自种熟  此间盲人何不生
如醒觉位眼观众色能生明了眼识。如是梦中，若无眼根唯由自内习气成熟，能生意识如眼识者，则醒觉位之盲人，由自习气成熟，何故不生如是行相之意识如不盲者?二位无眼相同故。
若谓如是行相意识之因，非是无眼，是由彼形相意识功能成熟，若有彼功能成熟者，乃生如是形相意识。此复要仗睡眼为缘，故唯梦中乃有，醒时非有。此不应理。颂曰：
若如汝说梦乃有  第六能熟醒非有  如此无第六能熟  说梦亦无何非理
第六谓意识，若汝仅凭口说，梦中乃有如是行相意识功能成熟，非是醒时。吾等亦说，如醒时无有如是行相意识功能成熟，如是梦中亦非有。颂曰：
如说无眼非此因  亦说梦中睡非因
梦中见境，应无眼识行相相顺意识功能变异成熟所起意识，识所依根无作用故，如醒时之盲人。是故如无眼，非醒时盲人生识之因，如是睡眠亦非梦中彼识习气成熟之因。于是颂曰：
是故梦中亦应许  彼法眼为妄识因
是故梦中亦应许有如是行相之境，如是行相之识，及如是行相眼识之所依。颂曰：
随此如如而答辩  即见彼彼等同宗  如是能除此妄诤
自宗说云：醒位三法皆自性空，是所缘故，如梦。他便说云：醒时内识由外境空，是识性故，如梦中识。又云：醒时所缘境，是虚妄性，以是境故，如梦中境。如是又云：若无依他起性，染净非有，无所依故，如龟毛衣。翳喻亦如是说。此唯识师由如是等门随作如何答辩，中观智者，见彼彼答辩，同所立宗，即能除遗此妄诤也。
如是说亦不违圣教。颂曰：诸佛未说有实法
如经云：「三有唯假立，全无自性法，于假立分别，执为法自性。无体无了别，无赖耶无事，凡愚恶分别，如尸妄计度」。若谓于此一法无彼一法之空性，是无事者，亦不应理。经说：「大慧!于一法无一法之空性，是一切空性之最下者」。由牛非马故说牛非有，不应道理，自体有故。如是经云：「世尊入诸根时，即是入法界。言诸根者，所谓眼根、耳根、鼻根、舌根、身根、意根、女根、男根、命根、乐根、苦根、喜根、忧根、舍根、信根、精进根、念根、定根、慧根、未知欲知根、已知根、俱知根。其中眼根于三世中俱不可得。若于三世不可得者，即非眼根。若非眼根，云何当知彼眼根名?譬如空掌，虚诳无物但有假名，于胜义中空不可得，拳亦无得。如是眼根亦如空拳，虚妄无实，而现虚相，诳惑愚夫。但有假名，于胜义中，眼及眼根俱不可得。如是世尊得一切智已，为度颠倒众生故，说名眼根，非胜义中有，彼等诸根自性离故。根自性空，彼眼眼性不可得，眼根性不可得，何以故?是眼离眼自性故。
若法无自性，彼即非物，以非物故即非成就，非成就者即不生不灭，不可说言彼是过去未来」。如是广说。又云：「世尊!譬如有人于其梦中受乐喜笑游戏。寤后忆念，然不可得，何以故?彼人梦中受乐等事尚不可得，何况寤时，若见若得无有是处，如是诸根犹如梦事。如是一切诸法，自性亦不可得，不可得故。彼等亦不可说」。如是蕴、界、处、缘起等，皆如根广说。以是彼等宁有自性，故唯识师执识实有即被所破。
若离外境，非有内识，云何诸瑜伽师，依师长教授，见此大地骨锁充满耶?颂曰：
诸瑜伽师依师教  所见大地骨充满  见彼三法亦无生
谓根境识三，何以故?颂曰：
说是颠倒作意故
说此三摩地是非真实性作意故，定当如是许。若不尔者，颂曰：
如汝根识所见境  如是不净心见境  余观彼境亦应见  彼定亦应不虚妄
如汝观戏剧等时，众人共视彼境。如一人所生眼识带彼行相，余人亦尔。如是非修定者，审观骨锁等处，应如瑜伽师，亦生带彼行相之识，如缘青等之识。即此三摩地亦应不是非真实性作意也。如是当知。颂曰：
如同有翳诸眼根  鬼见浓河心亦尔
如同前说，由翳力故见毛等，如是等类皆当了知。颂曰：
总如所知非有故  应知内识亦非有
如所知无自性，如是带所知行相之内心，当知亦自性不生。如云「不知非所知，彼无知亦无，是故佛宣说，知所知无性」。又云：「诸识同幻化，是释尊所说，彼所缘亦尔，决定同幻事」。故执内识实有及谤外境定无，将堕险处。唯诸善士修大悲行，以教理密咒为挽持，使不颠堕。
如是已说若离外境定无内识。今当更破唯事有性。颂曰：
若离所取无能取  而有二空依他事  此有由何能证知，未知云有亦非理
若谓由能取所取二取空之依他起有者，此有汝以何识证知耶?若谓彼自证知不应道理。自之作用于自体转，成相违故。如剑不自割，指不自触，轻捷技人不能自乘己肩，火不自烧，眼不自见，此识亦非由他识证知违自宗故。汝说若有余识为此识境，即失唯识宗故。故此有之能知毕竟非有，若谓不知而有，亦非道理。
他曰：虽非他识能知，然有自证。唯由自证证知此识，故此得有。此亦非有。颂曰：彼自领受不得成
若谓由彼自证证知自识，亦不成立。
此中有许经部义。为成立自证故，谓如火生时，非渐照自体及瓶等，是顿时俱照。音声亦是，顿显自体及义。如是内识生时亦非渐知，是顿了自体及境故定有自证也。即不许者亦必许有自证，不尔后时忆念其境谓先已见，忆念能领受境者谓我先见，皆不应理。以念唯缘曾领受境，识未领受，念则非有，由无自证故，且彼自识不自领受，余识领受亦不应理。以由余识领受，犯无穷过。谓见青识，若由后起余识知者，彼能知青识之余识，复应更有余识领受，此后更须余识领受。故犯无穷。又应后识不缘余境，以初识继续所起诸识，皆缘前识为境故。诸有情类，是一识相续故。诸识次第起者，如刺青莲百瓣，由速转故，现似顿起。以是为断无穷过故。决定当许有自证分。如是后时起念俱念心境，谓我先见，亦得成立。若不由自证了知识体，则后起念不应道理。由于后时能起彼念，谓我先见，故可比知其能引生后时俱念心境之念者，实有能领受内识自体与彼境体之心在。故由后时念，即能成立有自领受。既有自领受则亦有依他起性。汝问：「此有由何而证知」，今如上答。今为显示彼答非理。
若由后念而成立  立未咸故所宣说  此尚有成非能立。
且依成立实有，如是说者。由无自他生故，则彼念心毕竟非有。如何可用未成立之念，而成立未成立之自证也。若依世闻名言增上，亦无以自证为因之念。何以故?如火先成立者，方能以烟比知有火。如是要先成立有自证者，方能由后时所起之念，比知有自证。今彼自证且未成立，其以自证为因之念，云何得有。譬如见水不能比知定有水珠，见火不能比知定有火珠，以无彼珠，由降雨等及钻木等，亦有水火生故。如是此中虽无自证亦有念生，如下当说。故以自证为因之念，若无自证念亦非有，今为成立末极成之自证，故汝所说念，尚未成立，故此念非有能立之用。如为成立声是无常，云眼所见性。且止如是推察，亦不应理。颂曰：
纵许成立有自证  忆彼之念亦非理  他故如未知身生  此因亦破诸差别
纵许内识能了自体及境，然说念心，能念彼等亦不应理，以许念心是离领受境心之他性故。如慈氏识之自证与领受境，近密之识先未领受即不能念。如是自身后时所生识，亦应不念未曾领受之心境，以是他故，如不知者身中之识。
若作是念：一相续所摄者是因果法故，可有念者。此亦非有，何以故?曰：「此因亦破诸差别」。以此「是他故」之因，亦能破除，一相续所摄，及是因果法等一切差别。谓领受心后所生之念心刹那以是他故，如他相续之心，应与能领受之心，非一相续所摄，非因果法。故可以此是他故之因广破一切也。
问曰：若依汝宗当如何许耶?答曰：
由离能领受境识  此他性念非我许  故能忆念是我见  此复是依世言说
若离能领受境之心，别无他性之念心，如前已说。由无他性之念故，其能领受心之所领受者，非后念心不能领受，故念心亦有境，能领受心之所知者，后念心非不能了知。故可念云，是我见也。此复是依世间言说，非是观察所得，以虚妄义，是世间言说故。如是颂曰：
是故自证且非有  汝依他起由何知  作者作业作非一  故彼自知不应理
如云我自知我，其正了知之我，成所作业，即此所知复是能知。此之作用亦无别体，则作者，所作业，作用，应成一体，从不曾见有如是事。如斫者与树，及斫作用，非是一事。由此亦知自证非有，故彼识不能自知也。楞伽经亦云：「如剑不自割，指亦不自触」。如是应知，心不自证亦尔。由无自证故。颂曰：
若既不生复无知  谓有依他起自性  石女儿亦何害汝  由何谓此不应有
依他起性不自他生，如前已说，现今复说体无可知。如是若许既无有生，复不可知之依他起性，则与依他起性相同之法，复由何理不许彼为有，彼石女儿亦于汝何害，汝不许为有。谓石女儿，离一切戏论，是圣智所行，离言自性也。
又汝前说：「是假有法所依因」。若有依他起性，虽可应理。颂曰：
若时都无依他起  云何得有世俗因
意谓诸世俗法都无实因也。故汝宗所说，世间名言之因都无自性。颂曰：
如他由著实物故  世间建立皆破坏
由无智慧执著实物，依他起法如未烧瓶，经汝观察如注以水。是则观待世间建立之坐、去、作、煮等及色受等，皆被破坏。故此唯有衰损，都无胜利也。如是由自分别所立宗派，入彼道者。颂曰：
出离龙猛论师道  更无寂灭正方便
彼失世俗及真谛  失此不能得解脱
何故失坏二谛便不能得解脱。颂曰：
由名言谛为方便  胜义谛是方便生  不知分别此二谛  由邪分别入歧途
如见真实三摩地经即宝积经见实会云：「世间智者于实法，不从他闻自然解，所谓世俗及真谛，离此更无第三法。众生为求安乐故，于善逝所生信心，如来悲愍于一切，为利世间说俗谛。人中狮子设世俗，显示众生为六趣，地狱畜生及饿鬼，阿修罗趣与人天，下贱种姓高贵族，大富家庭与贫舍，奴仆之属及婢使，男女等类并二根。所有众生诸差别，佛无比者为世说，智者了知世俗谛，佛为利人故宣说。众生著此沦生死，不能脱离世八法，所谓利衰及毁誉，所有称讥并苦乐。得利即便生忻喜，失利便起嗔怒心，余未说者皆应知，八病恒损于世间。谁说世俗为胜义，应知彼人慧颠倒。不净苦中说净乐，于无我性说有我。无常法中说是常，住此相中而爱著，彼闻如来所说法，恐怖诽谤不信受。毁谤如来正法已，堕地狱中受剧苦。凡愚非理求安乐，转受百千无量苦。若有于佛正法中，如实观察不颠倒，超出诸有入涅槃，如蛇脱去其故皮。一切诸法自性离，空无有相第一义，若闻此法生爱乐，必得无上大菩提。佛见诸蕴皆空寂，诸界及处亦复然，诸根聚落咸离相，能仁皆悉如实知」。远离世俗胜
义谛者，何有解脱。故执唯识可由邪分别转入歧途也。
此说名言谛为方便者。如经云：「无文字法中，何说何可闻，于不变增益，故有闻有说」。唯依名言谛，乃可说胜义。由通达所说胜义，乃能得胜义。如论云：「若不依俗谛，不得第一义，不得第一义，则不得涅槃」。所说胜义
，即是方便所生之果。以方便生、果、所得、所证同是一义。
他曰：汝于吾等极无顾忌，我今于汝亦不容忍。汝仅善破他宗，谓以正理观察不应理故，破依他起自性。我今仍以汝所说义，不应理故，破汝所许世俗。答曰：若汝如无始以来，经百千艰苦所积财宝，被他夺去，诈现亲善授以毒食，还夺其财，期以怨相报者，可随汝欲，何害我等自得胜善利益。颂曰：
如汝所计依他事  我不许有彼世俗  果故此等虽非有  我依世间说为有
汝执自宗所说依他起自性，是圣智所证，我不许有如是世俗。若尔云何?彼虽非有，然是世间之所共许，唯依世间说彼是有，随彼而说，即是遮彼之方故。如薄伽梵说：「世间与我诤，我不与世间诤，世间说有者我亦说有，世间说无者我亦说无」。颂曰：
如断诸蕴入寂灭  诸阿罗汉皆非有  若于世间亦皆无 则我依世不说有
如阿罗汉入无余依妙涅槃界，一切世俗皆悉非有。若此世俗设于世间亦非有者，犹如阿罗汉之蕴等。我依世间亦不说彼等为有也。故唯依世间故，我许世俗，非自力许。
此唯是世间所许，故应唯待彼许者而破，待余人则非。颂曰：
若世于汝无妨害  当待世间而破此  汝可先与世间诤  后有力者我当依
我等为遗世间之世俗故，设大劬劳而住。汝可破此世间世俗，倘汝不被世间妨害，我亦当助汝。然世间决定妨害于汝，故唯当旁观也。汝可先与世间相诤，若汝获胜，我愿依汝。然汝必为世间所败，故我唯当依止具有强力之世间也。
他曰：若汝怖畏世间妨难，虽无正理亦许世俗，则亦应畏圣教妨难而许唯识。如经云:「如是三界皆唯有心」。答曰：佛所说经如琉璃宝地。汝不知彼体性差别，迷为实事识水。今欲取彼实事识水，汝之智慧如未烧瓶，试为汲浸必当碎成百片，徒为知彼体性者之所耻笑。此经密意，非如汝慧之所解也。
若尔经义云何?颂曰：
现前菩萨巳现证  通达三有唯是识  是破常我作者故  彼知作者唯是心
如前经云:「随顺行相观察缘起。如是但生纯大苦蕴纯大苦树，其中都无作者受者。彼复作是念：由执作者方有作业，既无作者，于胜义中业亦无得。彼复作是念：如是三界皆唯有心，如来分别演说十二有支，一切皆依一心而立」。乃至广说。如是破除常我作者，于世俗中见唯内心，乃是作者。以是通达三界唯识。菩提谓一切种智，萨埵谓思惟。由彼有此思惟，故名菩萨。或彼有决定趣向菩提之心，故名菩萨。或决定成菩提之有情，名为菩萨。是略去其中间句也，通达谓证悟义，现证谓亲证法界。现前是第六地名。此等是释文义。
如是已说经义，更以余经显示斯义。颂曰：
故为增长智者慧  遍智曾于楞伽经  以摧外道高山峰  此语金刚解彼意
此谓此处所说颂。如楞伽经偈云：「余说数取趣，相续蕴缘尘，自性自在作，我说唯是心」。为解此义。颂曰：
各如彼彼诸论中  外道说数取趣等  佛见彼等非作者
说作世者唯是心
言外道者，依多分说。以此法众，亦有假立补特伽罗等者，或说彼等亦非法众，如诸外道不能无倒了解佛经义故。如论云：「凡说人蕴者，世间数论师，休留(鸟旁，即猫头鹰。)徒无衣，问彼离有无。故知唯佛教，宣说甘露法，离有无甚深，是正法殊胜」。
当知执著蕴等者是外道。言各如者，谓各各宗。此即表示，诸外道类，亦计蕴等为作者，以此生死无始，故邪分别，何者不曾有?何者不当有?即现在世白净断等，亦有少许人计实蕴而为作者。诸佛世尊，由见彼补特伽罗等，皆非作者，故说唯心是世间之作者，此是经义。
如是已说，由破余作者，文义已尽，故彼唯字不破所知。更以异门明不破外境。颂曰：
如觉真理说名佛  如是唯心最主要  经说世间唯是心  故此破色非经义
如于真理觉悟者，略去前句，说名曰佛。如是应知唯心最为主要。遮遗余法亦是主要，故说三界唯心。故此仅是遗除色等为主，非说唯有心都无色等，遮其为有也。应许唯如吾释乃是经义。若如汝宗，颂曰：
若知此等唯有心  故破离心外色者  何故如来于彼经  复说心从痴业生
十地经说识以无明及行为因，非自相有：若识由自性而有者，应不观待无明与行，然实待彼，故识毕竟非自性有。如眩翳人见毛轮等，要有颠倒因缘，彼方得有，若无颠倒因缘即非有故。如经云：「菩萨如是，随顺行相观察缘起。彼作是念：于胜义中不知诸谛谓无明，无明所作业果谓诸行，依行之初心谓识，与识俱生余四取蕴谓名色，名色增长谓六处，根境识三和合谓有漏触，与触俱生谓受，于受贪著谓爱，爱增长谓取，从取所起有漏业谓有，业等流起诸蕴谓生，蕴熟谓老，蕴坏谓死，由死离时愚昧贪恋令心热恼谓愁，从愁发语谓叹，五根衰损谓苦，意识衰损谓忧，忧苦转多谓恼。如是但生纯大苦蕴纯大苦树，其中都无作者受者。此中无明有二种业：一令众生迷于所缘，二与行作生起因。行亦有二种业：一能生未来异熟，二与识作生起因。识亦有二种业：一令诸有相续，二与名色作生起因。名色亦有二种业：一互相助成，二与六处作生起因。六处亦有二种业：一各取自境界，二与触作生起因。触亦有二种业：一能触所缘，二与受作生起因。受亦有二种业：一能领受爱非爱及非二事，二
与爱作生起因。爱亦有二种业：一染著可爱事，二与取作生起因。取亦有二种业：一令烦恼相续，二与有作生起因。有亦有二种业：一能于余趣中生，二与生作生起因。生亦有二种业：一能起诸蕴，二与老作生起因。老亦有二种业：一令诸根变异，二与死作生起因。死亦有二种业：一能坏诸行，二与不觉知作相续因」。此等是说识以无明及行为因。如是已显示要有颠倒因缘，乃有识生。由此无故彼无云何?复如经云：「无明灭故诸行灭者，由无无明缘故，令行断灭更无扶助。诸行灭故识灭者，由无诸行缘故，令识断灭更无扶助」。乃至广说。又云：「复作是念：诸有为法和合则转，离则不转；缘聚则转，不聚不转：我如是知此有为法多诸过患，应当断除和合缘聚。然为成熟诸众生故，亦不毕竟灭除诸行。佛子菩萨如是观察有为，多诸过患，无有自性，不生不灭」。谁有心者见此教已，计识实有，如是计者唯由自见之所迷耳!故知经说唯心，是为显示唯心为主，非说无色，为显心为主故。颂曰：
有情世间器世间  种种差别由心立  经说众生从业生  心已断者业非有
有情世间，谓诸有情各由自业烦恼所得我事。器世间，谓由有情共业所感，下自风轮上至色究竟天宫。如孔雀等翎各种杂色，是由孔雀等不共业所感。莲花等各种杂色，是由一切有情共业所感，余亦应知。经云：「随有情业力应时起黑山，如地狱天宫，有剑林宝树」。如是一切众生皆由业生，业复依心，唯有心者业乃有故，其无心者，业亦无故。故众生流转，心是主要因，余则不尔。故经安立唯心为主，不立外色。颂曰：
若谓虽许有色法  然非如以为作者  则遮离心余作者  非是遮遣此色法
色指尘聚，此中有计自性等为作者，有计内心为作者：色非作者俱无诤也。故应观察自性等作者。为破彼无作者相故，说有作者功能之唯心乃是作者。由破自性等作者，自即得据所诤之境。如有二王欲王一国，逐走敌人，自即得有其园。民众是二王所共需者，故于国民都不损害。如是此色亦是二所共需都不损害。故定应知此色是有，由上所说道理。颂曰：
若谓安住世间理  世间五蕴皆是有  若许现起真实智  行者五蕴皆非有
由是当知。颂曰：
无色不应执有心  有心不可执无色
若时以正理了达色非有者，亦应了达心非是有，二法俱无正理故。若时了达心是有者，亦应通达色有，二法俱是世间共许故。即由圣教应知亦尔。颂曰：
般若经中佛俱遮  彼等对法俱说有
色等五蕴对法藏中由自相共相等门俱分别解说为有，佛于般若波罗蜜多经则同遮五蕴故。如云：「须菩提!色自性空」。广说乃至「识自性空」。如是颂曰：
二谛次第纵破坏 汝物已遮终不成
汝计无色唯有内识，是俱破坏上来所说由圣教正理所成立之世俗胜义次第。即使破坏二谛次第，然汝之实物终不得成。何以故?由前已遮实物，故汝徒劳无果。颂曰：
由是次第知诸法 真实不生世间生
问曰：此经之义虽如是说，然由余经定能成立唯心。如云：「外境悉非有，心变种种相，似身受用处，故我说唯心」。身谓眼等诸处，受用谓色等诸境，处谓器世间。由离内心无外境故，唯识生时变似根身，受用，处所，故身等境事，似离内识别有外境，是故三界唯心。曰：此经亦是有密意者，颂曰：
经说外境悉非有  唯心变为种种事  是于贪著妙色者  为遮色故非了义
当知彼经是不了义，谓诸有情以贪妙色为缘，随贪嗔慢等转，不得自在。由贪著彼故造诸重罪，退失福德智慧资粮。世尊密意为破以色为缘所起烦恼，故说唯心。如于有贪众生说能除外境贪之骨锁，虽非实有亦如是说。复次此经是不了义非是了义，由何决定?由教及理。颂曰：
佛说此是不了义  此非了义理不成
非但此经是不了义，余经亦然。颂曰：
如是行相诸余经  此教亦显不了义
如是行相经为何等?谓如解深密经，说遍计执，依他起，圆成实三自性中，遍计执无性，依他起有性。如是又云：「阿陀那识甚深细，一切种子如暴流，我于凡愚不开演，恐彼分别执为我」。此等如云：「如对诸病者，医生给众药，如是对有情，佛亦说唯心」。此教显彼是不了义。如是，世尊于契经中说：「如来藏，自性光明，本来清净，具足三十二相，一切有情身中皆有一。世尊复说：「如无价宝垢衣缠裹，此被蕴界处衣之所缠裹，为贪嗔痴之所障蔽，为分别垢之所染污，然是常住坚固不变」。「世尊!如来所说此如来藏，与诸外道所说神我有何不同?世尊!诸外道类，亦说神我，常住、非作、无德、周遍、不坏」。世尊告曰：「大慧!我所宣说如来藏者，不同外道所说神我。大慧!如来应正觉等，是于空性、实际、涅槃、不生、无相、无愿等句义说名如来藏。为除愚夫无我恐怖，由如来藏门，显示无分别处，无相境界。大慧!现在未来诸菩萨摩诃萨，不应执我。大慧!譬如陶师，于一泥聚，由彼自手艺，杖、水、绳、功用等故，这种种器。大慧!如是如来，于法无我离一切相，由异种种智慧巧便，遂以种种字句异门，说如来藏或说无我。大慧!是故我所说如来藏，不同外道所说神我。大慧!如来为欲引摄，贪著神我诸外道故，说如来藏」。故说如来藏，是欲令诸堕实我见意乐有情，由先成就三解脱门意乐，速证无上正等菩提。彼经又云：「大慧!空性不生、不二、无自性相」。皆悉遍入一切佛经。是故如是行相契经，唯识师计为了义者，已由此教显彼一切皆非了义。次以正理明非了义。颂曰：
佛说所知若非有 则亦易除诸能知  由无所知即遮知  是故佛先遮所知
诸佛世尊渐导众生令入无自性。如修植福德者易悟入法性故，修福即是悟入法性之方便，故先说布施等。如是遮遗所知，亦是悟入无我之方便。故诸佛世尊先遮所知，以了达所知无我者，易入能知无我故。诸了达所知无我者，有唯以自力，便能了达能知无自性，有因他略说即能悟者，故佛先说遮遗所知。
诸有慧者亦应如是解释余经。颂曰：
如是了知教规已  凡经所说非真义  应知不了而解释  说空性者是了义
凡诸契经未明了宣说不生等缘起者，当说彼是悟入无自性之因。如云：「大种非眼见，眼宁见彼造，佛为破色执，于色如是说」。经云：「无常义者，是谓无义」。当知说空性者是真了义。如云：「当知善逝宣说空，是诸了义经差别，若说有情数取士，当知彼法不了义」。又云：「我于千世界，所说诸契经，不能尽宣说，文异义唯一。若能修一事，即遍修一切，尽一切诸佛，所说无量法，诸法皆无我。若人善解义，能于此处学，不难得佛法」。当知无尽慧经等亦如是广说。
今当略说少分。如蛇于盘绳之缘起上，是遍计执，以彼于此非是有故。彼于其蛇上是圆成实，非遍计故。如是自性，于依他起所作法上是遍计执。论曰：「自性名无作，不待异法成」。故自性非所作法，如于现见之缘起所作如幻法上遍计执者，于佛境界乃是真理，非遍计故。由不触著所作性事唯证自性，证悟真理名为佛故。当了达如是逼计执，依他起，圆成实之三性建立，而解说契经密意也。
所取能取，离依他起无别事故，说彼二取于依他起上是遍计执性。是应思惟，傍论已了，应辩正论。

[book_title]入中论卷四
如是已破他生，今破共生。颂曰：
计从共生亦非理  俱犯已说众过故
计共生者，谓既从自生亦从他生，故计共生。如从泥团、杖、轮，绳、水、陶师等而有瓶生，瓶与泥团非有异法，要泥团性中有瓶，乃得生，故从自生：陶师功用等他法亦能生瓶，故亦从他生：以是执为自他共生。外法既尔，内法亦然，要自他共乃得有生。彼宗安立，命、非命、福、罪、漏、律仪等九句义，谓是真实。如弥勒要前世命根中有，今乃得生，故从自生，以弥勒与命根非异法故，由计命根具诸趣故。谓命能往天等诸趣，弥勒亦从父、母、法、非法、漏等他法而生，故亦从他生。前说非自生，非他生，于吾等无防难，以吾不许唯从自生，与唯从他生故。
破曰：此说亦不应理，以俱犯前说众过故。如破前两宗所说众过，于计共生宗，亦成过咎，故共生定非有。若泥团性中已有瓶，则不应生，已有故。如前破云：「彼从彼生无少德，生已复生亦非理」。如是应知说命根中已有弥勒乃得生，是事非有。由水、绳、轮等性中无有瓶故，瓶亦不从彼等中生，如前破云：「若谓依他有他生，火焰亦应生黑暗，又应一切生一切，诸非能生他性同」。计从父母等有弥勒生亦如是破。如前说计自生、他生，随于世俗胜义，皆不应理。如是计共生由前道理，亦定非有。颂曰：
此非世间非真实  各生未成况共生
非但以前正理，说计共生不应道理，即世亦可知其非理。
如一胡麻，能有油出，则多胡麻亦有油出，若沙砾虽多终不能出油。如是若各别能生者，多乃能生，故计共生不应道理。
计自然生者，谓若有因生，则因与果或是一性，或是异性，或是二俱，便有上过。我不许因生，故无所说过。故诸法生唯自然生。如莲茎粗硬，莲瓣柔软，未见有人制造，瓣须、蕊等颜色形状种种不同，亦未见作者。波那娑果与石榴等各种差别亦皆如是。外物既尔，内界亦然。如孔雀、底庭利鸟，及水鹤等，未见有人强为作种种形状色彩，故诸法生唯自然生。破彼颂曰：
若计无因而有生  一切恒从一切生  世间为求果实故  不应多门收集种
若谓诸法自然生者，如波那娑树，非波那娑果之因；栋木及阿摩罗等亦非彼因，则栋木等亦应能生彼果。又波那娑果，既从非因之波那娑树生，亦应从三界一切法生，俱非因故。又如阿摩罗果与罗鸠罗果等必待时节方能成熟，是暂时性，彼等亦应恒时而有，不须观待时节因缘故。如是孔雀非孔雀翎之因，乌鸦亦应生孔雀翎；又应孔雀一切时中乃至胎位，生鹦鹉羽。如是一切众生应常时生，然实不尔，故自然生不应道理。
如是已斥非理，复说违现见事。故曰：「世间为求果实故，不应多门收集种」。然实多门收集，故非自然而生，复有过失。颂曰：
众生无因应无取  犹如空花色与香  繁华世间有可取  知世有因如自心
若众生无因者，应如虚空青莲花之色香，都无可取，然实有可取。应知一切众生唯有因生，犹如自心。若如汝宗，则缘青之心应非由青境现前而生。然缘青之心，唯缘青境乃生，非自然生，故自然生不应道理。
外计心从大种生者，谓有现见之因，不可拨无，以拨现见，乃犯前说众过。世间共计之因果法，唯有四法，为一切众生之因，谓地水火风。即由彼等变异差别，非但现见莲华、石榴、孔雀、水鹄等皆应道理。即能了知诸法真实义之内心，亦唯从彼四法而生。如诸酒中由四大种变异差别，便有狂醉功能，为诸有情狂醉闷绝之因。由羯逻蓝等大种变异差别，便生心识，乃至能了一切诸法。是故内外诸法，唯从现世因生。非是前世造业，今世成熟，今生造业，后世成熟，故他世非有。如彼欲受用美女，为令美女了知无有后世。曾曰：「美女善行善饮啖，妙身已去非汝有，此身唯是假合成，去已不返不须畏」。
今当问曰：汝谓无有他世，为以何理而决定耶?若谓非现见故。问曰：汝说他世非现见。此为现事?抑非现事?若谓现事者，既许他世非现见事而为现事，应无事法皆成现事。是则汝宗无事亦成有事，是现事故。如诸有事，既全无无事，亦应无有事，无所待故。若无无事与有事，则计有大种，与无他世皆应失坏。若谓非现事者，既非现事应不可见，非现事故。云何由不可见门，而能比度他世非有耶?若谓由比量能知者，虽比量成立者，亦有义利。然违汝宗所许。如云：「唯根所行境，齐此是士夫，多闻者所说，欺惑如狼迹」。如破计心从大种生者所说道理，如是诽谤一切者，皆如是破。
复次，如眩翳人见第二月等，于非有性妄执为有，即见毛发蚊蝇等相亦非实有。如是汝见无后世等，倒见余事，亦是颠倒。为显此义。颂曰：
汝论所说大种性  汝心所缘且非有  汝意对此尚愚闇　何能正知于他世
如汝宗所说地等四真实义，于汝心所缘境上且非是有。汝于现世法尚且颠倒，则于他世最极微细唯是天眼所行境界，如何能正知耶?
复次颂曰：
破他世时汝自体  于所知性成倒见 由具彼见同依身  如计大种有性时
同谓相等义。依谓安住之因。身谓身躯。彼见谓谤后世见。由所依即相同，略去差别词，由同依即身。故曰：彼见同依身。言由具彼见同依身故，是举正因。若彼所依，乃至未成若见或疑有从大种所生他世心之所依时，即是毁谤他世邪见之同依，故顺世外道计大种有自性时，亦具彼见同依之身。此有二位，一谓计大种有自性位，二谓毁谤他世位。随立一位为宗时，即以余位为同喻。故曰：「如计大种有性时」。谓于尔时，亦具彼见同依之身，及有于所知性之颠倒见。
设作是念：我见大种有自性时，无颠倒见。故同喻中无所立法。破曰：不然!以不生故，汝于非有自性之大种，妄计为生为有，此邪见已成立故。
若谓大种不生，仍须成立。答曰：不然!已成立故。颂曰：
大种非有前已说  由前总破自他生  共生及从无因生  故无未说诸大种
由前总破诸法自生、他生、共生、无因生时，我即已破从大种生，由无生故，大种亦无自性，故喻得成。如是谤一切智，计诸法有性，计诸法无性，计大自在，计时，计微尘，计自性，计自然，及余执著，皆当如前成立为颠倒见。如云：「谤正觉时汝自体，于所知性成倒见，由具彼见同依身，如计大种有性时」。如是有无等见皆破。然吾自宗，全无过失。故诸智者，当以此颂略加变改；遍破一切他宗，由破尽分别网成立胜义智故。
设谓汝亦同犯此过。答曰：不然!以无成立我等为倒见之喻故，且能成立为应正理。如云：「我达他世为有时，即成正见所知性，由具此见同依身，如许通达无我时」。如是例云：「我达一切智有时，即成正见所知性，由具此见同依身，如许通达无我时」。于一切法皆如是说。由此道理即善成立前说：「彼非彼生岂从他，亦非共生宁无因」之四宗。
问曰：若诸法不自生他生共生无因生者，为如何生?曰：若计诸法有自性者，则定计为，若自生、或他生、或共生、或无因生，以更无余生故。故计大自在天生诸法者，大自在等亦必是或自或他或共，其计大自在等因，仍不能出上说诸过。更无第五能生之因，以无余因故。由破四种分别妄计之生，即成立诸法无自性生。为显此义。颂曰：
由无自他共无因  故说诸法离自性
问曰：若谓诸法皆无自性生者，不生之青等云何可见?曰:青等自性非任何之境，故青等自性都非可见。若尔现前数数所见之境性，为是何事?曰：此是颠倒，非真自性，唯有无明者乃见彼性，离无明者都无见故。为明此义，颂曰：
世有厚痴同稠云  故诸境性颠倒现
稠云谓稠密阴云，由厚重愚痴如同稠云，障蔽青等自性令不得见。故诸愚夫，不能亲见青等自性，其倒执为自性者，唯是实执愚夫所现耳。颂曰：
如由翳力倒执发 二月雀翎蜂蝇等
如眩翳人由眩翳力，虽无毛发等性，然执为有。又颂曰：
如是无智由痴过 以种种慧观有为
如世尊说：「无明缘行」。又云：「补特伽罗由无明随逐故，造福、非福、不动诸行」。又云：「无明灭故行灭」。以此道理，颂曰：
说痴起业无痴灭  唯使无智者了达  慧日破除诸冥闇  智者达空即解脱
智者见说无明缘行，非但了达行无自性，且以此慧断除无明。亦不取诸行，以断取行之因故，故即能解脱生死也。
问曰：若谓色等于胜义中都无自性者，彼等自性如石女儿，于胜义中非有故，于世俗中亦应非有。然色等自性于世俗中有，故彼等亦应胜义中有也。颂曰：
若谓诸法真实无
则彼应如石女儿
于名言中亦非有
故彼定应自性有
今当告彼。颂曰：
有眩翳者所见境
彼毛发等皆不生
汝且与彼而辩诤
后责无明眩翳者
汝应且与由眩翳所坏眼者，辩云：汝等何故只见非有之毛发等，不见石女儿耶?后再攻难为无明翳障慧眼者，何故唯见自性不生之色等，而不见石女儿耶!此于我等不应责难。以经说：「诸瑜伽师见诸法如是，余欲求得瑜伽智者，于所说法性亦应如是信解」。我等是依圣教，说瑜伽师智通达诸法皆无自性，非依自智而作是说。我等亦被无明眩翳障蔽慧眼故。如经云：「知蕴性离皆空寂，菩提性空亦远离，所修正行空无性，智者能知非凡了。能知智慧自性空，所知境界空离性，了达知者亦如是，是人能修菩提道」。故于诸瑜伽师亦无此责难，彼于世俗不见少法是有自性，于胜义中亦不见故。
暂勿责难有眩翳人，且应诘汝自身。颂曰：
若见梦境寻香城
阳焰幻事影像等
同石女儿非有性
汝见不见应非理
喻如梦中所见，与石女儿，同属非有。然见梦境，不见石女儿。乾闼婆城亦尔。阳焰谓见阳焰为水，幻事亦尔。影像等者谓谷响，变化等，彼等同是自性空。然汝唯见彼等，不见石女儿。故应先自责难，次乃责难愚夫也。
又颂曰：
于此真实虽无生  然不同于石女儿  非是世间所见境  故汝所言不决定
如薄伽梵说：言诸趣如梦，非依真实说，梦中都无物，倒慧者妄执。乾闼婆城虽可见，十方非有余亦无，彼城唯名假安立，佛观诸趣亦复然。有水想者虽见水，然阳焰中水终无，如是分别扰乱者，于不净中见为净。犹如净镜中，现无性影像。大树汝应知，诸法亦如是」。此教亦说，色等虽自性不生，然是世间共见之境，石女儿则不尔。此于汝自宗成不定过，此于我等不成责难，以我等非于世俗中许色等有自性生，次于胜义中破故。何以故?颂曰：
如石女儿自性生  真实世间均非有 如是诸法自性生  世间真实皆悉无
由此道理，颂曰：
故佛宣说一切法  本寂静离自性生  复是自性般涅槃 以是知生恒非有
由有如斯圣教，故生恒非有。经云：「佛转妙*轮，宣说一切法，本寂静不生，自性般涅槃」。此说由是寂静智之境故，说一切法寂静。何故是寂静智之境?谓不生故。由不生故是寂静智境。何故不生?谓自性涅槃。若法有自性，乃得有生：自性且非有，复云何生?此明一切时中皆不生，非前无生者能有后生，非后生者而复更生。若尔云何?谓自性涅槃也。言本来者，表示诸法非唯于得瑜伽师智时乃不生，是于彼前世间名言时，诸法亦自性不生也。本字是最初之异名，当知即指世间名言之时，此是除盖障菩萨，依功德超胜门，赞叹世尊，谓佛于转*轮时，如是宣说诸法也。
自部诸师不应作如是难，是彼所共许故。颂曰：
如说瓶等真实无  世间共许亦容有  应一切法皆如是  故不同于石女儿
设作是念：要有所依之地水火风色香味触等，乃可假立瓶等为有。若如汝说地等一切皆唯假立，都无所依实物，则同石女儿过无可避免。答曰：此说非理，所依实物不得成故。如云：「如离于色等，则定无有瓶，如是离风等，则色亦非有」。又云：「地水及火风，皆无有自性，离三无余一，离一亦无三。若离三无一，离一亦无三，各别既非有，云何和合生」。如不许常法能生无常法，则说实法生不实法，亦不应理。如云：「云何从常法，能生于无常，因果相不同，终不见是事」。如依假有之形等和合，便见镜中假有之影像：依假立柱等，见有假立之屋；依于树木假立为林；依梦中自性不生之种子，见有梦中自性不生之芽。如是一切假法，唯依假法乃合正理。如中论云：「如世尊神通」，乃至「皆如寻香城，如阳焰及梦」。故汝所难不成。
问曰：若汝于二谛俱破自生他生共生无因生者，则从无明行及种子等，生识及芽等，此世俗生如何决定?答曰：诸法非是无因生  非由自在等因生  非自他生非共生  故知唯是依缘生。
由前所说道理，诸法之生非自然生，非从大自在、时、微尘、自性、士夫、那罗延等生，亦非自他共生，故是依因缘生。唯有此生而不破坏世间名言。如薄伽梵说：「诸法名言，谓此有故彼有，此生故彼生，所谓无明缘行」。宝鬘论云：「此有故彼有，如有长说短，此生故彼生，如灯燃发光」。中论云：「因业有作者，因作者有业，除此缘起外，更无成业因。如破业作者，受受者亦尔，及余一切法，亦应如是破」。
如是宣说唯有此缘性之缘起，非但不落无因生等分别，其余常、无常，有事、无事等二边分别，亦皆非有。为显此义。颂曰：
由说诸法依缘生
非诸分别能观察
是故以此缘起理
能破一切恶见网
唯由此缘起理，诸世俗法便得成立，非由余理。故此缘起道理，能断前说一切恶见之网。唯以此缘性立为缘起义，不许少法是有自性。如云：「若依彼彼生，即自性不生，自性不生者，云何得名生」。中论云：「因缘所生法，我说即是空，亦为是假名，亦是中道义。」经亦云：「若从缘生即不生，此中无有生自性，若法依缘即说空，知空即是不放逸」。
若不许自性，无自性中即不有前说之生；要有自性，彼生乃有自然生，或自生、他生、共生、自在等生。复有生已安住之常，及坏已断灭等分别，余则不尔。为显此义。颂曰：
有性乃生诸分别
已观自性咸非有
无性彼等即不生
譬如无薪则无火
由前所说道理成立诸法皆无自性，故瑜伽师证圣道时，以无所见之理而见真实义，于诸法上不见有尘许自性，即无始所习色、受、善、不善、有事、无事等分别皆得息灭。如眩翳人涂以安膳那药，灭除毛发等分别即所得果，非令毛发等相转成余性为境也。是故颂曰：
异生皆被分别缚
能灭分别即解脱
智者说灭诸分别
即是观察所得果
由诸异生，不能如是了知法性，被分别缚。故诸圣者，由能如是通达法性即得解脱。故破尽一切分别见，即是龙猛菩萨中论等中观察之果。如云：「若法有自性，见空有何德，虚妄分别缚，彼是此所破」。是故颂曰：
论中观察非好诤
为解脱故显真理
龙猛菩萨于中论中广为观察，当知非好诤论，为降伏他而说。中论观察显示真理者，谓念云何能使有情无倒通达真实而得解脱耶?故如是说。问曰：汝于论中岂非列举敌者所许而广破斥，故汝造论是为诤论，云何可说唯灭分别为所得果?答曰：此诸观察虽非为诤论而发，然由显示真实义时，他宗本性脆弱，自然不能建立，如近光明冥闇自息，故我等无咎。颂曰：
若由解释真实义
他宗破坏亦无咎
如云：「诸佛虽无心，说法摧他论，而他论自坏，如野火焚薪」。若为诤论而说法者，决定无疑，嗔他有过宗，爱自应理宗，必不能灭贪嗔分别。何以故?颂曰：
若于自见起爱著
及嗔他见即分别
分别不灭，即是系缚，终不解脱，若时说法不为诤论，颂曰：
是故若能除贪嗔
观察速当得解脱
如云：「智者无诤论，彼即无所宗，自宗尚非有，云何有他宗」。又云：「若汝爱自宗，他宗则不喜，不能证涅槃，二行无寂灭」。经云：「若闻此法起贪爱，闻说非法动嗔心，被憍慢摧成颠倒，由憍慢力受众苦」。如是已以圣教正理明法无我。
今当明人无我，颂曰：
慧见烦恼诸过患
皆从萨伽耶见生
由了知我是彼境
故瑜伽师先破我
萨伽耶见，谓计我我所为行相之染污慧，彼从生故，名从萨伽耶见生。彼复云何?谓诸烦恼，及诸过患。烦恼谓贪等，诸过患谓生、老、病、死、愁等，彼等皆从萨伽耶见生。经云：「萨伽耶见为根本，萨伽耶见为因，萨伽耶见为集。」此说一切烦恼皆以萨伽耶见为因，由未断除萨伽耶见，能起诸行，能招生等众苦，故说皆以萨伽耶见为因也。此见之所缘谓我，以我执唯缘我为境故，欲断一切烦恼及过患者，唯应断除萨伽耶见。复由通达无我乃能断除，故瑜伽师先唯应达无我。若达无我，萨伽耶见既即随断，烦恼过患皆当灭除。由观察我即是修解脱之方便，故瑜伽师先当观察，何为萨伽耶见所缘之我。
萨伽耶见所缘之我其相云何?且述外道计。颂曰：
外计受者常法我
无德无作非作者
依彼少分差别义
诸外道类成多派
数论计云：「根本自性非变异，大等七性亦变异，余十六法唯变异，神我非性非变异」。由能生果故名自性。于何时生?谓见神我起欲时生。若时神我欲受用声等境，自性了知神我欲已，即与神我相合，出生声等。生起次第，谓自性生大，大生慢，慢生十六法。复从十六法中之声等五唯生五大。言非变异者，谓唯是能生，非如大等亦通变异，大等七法既是自性亦是变异。观待自果即是自性，观待自性即是变异。五知根等十六法唯是变异。故云：「十六唯变异」。神我既非能生，亦非变异。故云：「神我非性非变异」。由此次第出生一切变异。神我云何受用耶?曰：由意加持耳等五知根，即便摄取声等五境，觉即于彼发生贪著，神我思惟觉所著义，由神我本性有思，故, , 说神我受用诸境。若时神我由习少欲，于境离欲，渐修静虑，得天眼通。次以天眼观察自性，彼即羞耻如他人妇，即便脱离神我。一切变异亦皆逆转，入自性中隐灭不现。尔时神我独存，故名解脱。变异虽灭，而神我不灭常时独立，故名为常。自性是作者，诸变异中亦有一分属于作者，以是神我少事而住，故非作者，是受者义，如前已说。由无喜忧闇三德自性故，名无功德。遍一切故，名无作用。此即神我之差别义。前云自性是作者，诸变异中亦有一分属作者，未审诸变异中何等属作者，何等非作者。今当略说：其中喜忧闇三谓三德，忧以动转为性，闇以重覆为性，喜以轻明为性，苦乐痴三即此三之异名。三德平等时名为冥性，此时功德为主最寂静故。三德未变时名为有性。从自性生大，大即觉之异名。从大生慢，慢有三种，曰变异慢、喜慢、闇慢。从变异慢生五唯，谓色声香味触。从五唯生五大，谓地水火风空。从喜慢生十一根，曰五作根，谓口手足大小便道。曰五知根：谓眼耳鼻舌皮，及通二性之意根。闇慢能发动余二慢，其中大慢五唯，通自性与变异，十根意及五大，唯是变异。自性则不通于变异。依数论计之少分差别，转成多派外道。谓胜论师，计我有九德。曰觉、乐、苦、欲、嗔、勤、勇、法、非法、行势。觉谓能取境。乐谓受所欲境。苦与上相违。欲谓希望所欲事。嗔谓厌离所不欲境。勤勇谓于所作事，思惟善巧令到究竟。法谓能感增上生与决定胜。非法与上相违。行势谓从知生复为知因。若时我之九德与我和合，即由彼等造善不善业，流转生死，若时神我以真实智断除觉等功德根本，便得独存而证解脱。说此神我是常住，作者、受者、有功德，遍一切故更无作用。更有一派计有屈伸作用。
吠陀派计如瓶等之虚空，由身异故一我成多。如是仅依我之差别，少分不同，诸外道类转成多派。外道各派说我不同。颂曰：
如石女儿不生故
彼所计我皆非有
此亦非是我执依
不许世俗中有此
汝所计我定非是有，以汝许不生故，如石女儿。此我亦非是我执之境，许不生故。复次非但于胜义非有，及非我执境。即于世俗，当知亦无彼二义故。此因非但能破有性与我执境为不应理。颂曰：
由于彼彼诸论中
外道所计我差别
自许不生因尽破
故彼差别皆非有
数论中说我之差别，谓常住非作者，是受者，无功德，无作用。破云：彼我非常，乃至非无作用，自许不生故，如石女儿。于胜论所计，亦如是破云：我非是常，非作者等，自许不生故，如石女儿。当知此宗，以不生因及石女儿喻，广破一切计我者所计我之自性差别。以是颂曰：
是故离蕴无异我
离蕴无我可取故
是故无有异蕴之我，离诸蕴外无我可取故。如云：「若离取有我，是事则不然，离取应可见，而实无可见」。又云：「若我异五蕴，应无五蕴相」。非但无有离蕴之我，复有过失。颂曰：
不许为世我执依
不了亦起我见故
其不执如是行相之我者，由其执著差别，亦起我见计我我所故，故离蕴我，为我执所依不应道理。设作是念：世人虽不了知我之常住不生等差别义，然由往昔串习之力，彼等亦有能缘我之我见。破曰：此亦不然，非唯学彼论者乃有我见，现见初未学者亦起我执。颂曰：
有生傍生经多劫
彼亦未见常不生
然犹见彼有我执
故离五蕴全无我
有诸有情生傍生趣经过多劫，至今未出傍生趣者，彼亦未见有如是行相之我。亦字摄堕地狱等趣。其未见如是行相之我者，然犹见有我执随转，谁有智者，执如是我(外道所计之我)为我执所依。是故无有离蕴之我。
内教有计。颂曰：
由离诸蕴无我故
我见所缘唯是蕴
由前道理，离蕴之我不成立故，萨迦耶见之所缘，唯是诸蕴，故所言我唯是自蕴。此是内教正量部计。复有异执。颂曰：
有计我见依五蕴
有者唯计依一心
有计色受想行识五蕴，皆是萨迦耶见之所缘，说此我执从五蕴起。如薄伽梵说：「苾芻当知一切沙门婆罗门等所有我执，一切唯见此五取蕴」。为显此见是于可坏积聚之法而起，非于我我所起。故说我我所行相之见，名萨迦耶见。
余有计唯心为我。以经说：「我自为依怙，更有谁为依，由善调伏我，智者得生天」。此颂即说内心名我。何以知之?以无离蕴之我故。余经亦说调伏心故。如云：「应善调伏心，心调能引乐」。故说我执所依心名为我。此当破曰：
若谓五蕴即是我
由蕴多故我应多
其我复应成实物
我见缘物应非倒
诸计五蕴为我者，由蕴多故我亦应多。其计唯心为我者，由眼识等差别或由刹那生灭有多识故，我亦应多。或随所应而出过失。如此过失，通难五蕴为我与唯心为我者。下说余过亦可通难两派，经说：「世间生时唯一补特伽罗生」。故他宗亦不许有多我。
又我应成实物者，唯色等物由过去等差别说名蕴故，唯说彼等即是我故，故我应成实物。然契经说：「苾芻当知有五种法，唯名唯言唯是假立，谓过去时、未来时、虚空、涅槃、补特伽罗」。又有颂言：「如即揽支聚，假想立为车，世俗立有情，应知揽诸蕴」。由所计我犯实物过，故五蕴非我。
又萨迦耶见，缘实物故，应非颠倒，如青黄等识。则断萨迦耶见应非拔除而断，应如缘青黄等之眼识，唯断缘彼之欲贪，说名为断也。复有过失。颂曰：
般涅槃时我定断
般涅槃前诸刹那
生灭无作故无果
他所造业余受果
若我即是五蕴性者，般涅槃时五蕴断灭故，我亦应断。然不可说般涅槃时，我亦断灭，成边执见故，故我非以五蕴为性。又般涅槃前刹那中，如五蕴是刹那生灭，我亦当有生灭，以我是五蕴性故。如不念云：「我今此身昔已曾有。」亦不应念：「我于尔时为顶生王」。以彼时之我，如身已灭故，及许于此受余生故。如论亦云：「非所取即我，彼有生灭故，云何以所取，而作能取者」。又云：「若五蕴是我，我应有生灭」。
纵有生灭，由无作者之我故，应无彼果。若有能造业者，应是无常。由无作者，业无所依故，诸业与果应无关系。若谓前刹那造业，后刹那受果者，则他人造业应余人受果，以他造业余受报故。是故亦犯造业失坏，未造受报等过。中论云：「若谓有异者，离彼应有今，我住过去世，未死今我生。如是则断灭，失坏诸业报，他造业此受，有如是等过」。故计五蕴是我不应道理。救曰：前后刹那虽异，然是一相续故无过。破彼颂曰：
实一相续无过者
前已观察说其失
前云：「如依慈氏近密法」。已说其失。论云：「若天异于人，是即为无常，若天异人者，是则无相续」。故自相互异之法，谓是一相续，不应道理，所犯众过终不能免。
复为显示五蕴非我，心亦非我。颂曰：
故蕴与心皆非我
世有边等无记故
由诵世间有边等无记故，计五蕴与心为我，不应道理。十四不可记事，一切部派皆同诵持。谓世间常，世间无常，亦常亦无常，非常非无常等，世尊说此不可记别。东山住部经云：「若有苾芻谓世间是常，起如是见者应当驱逐；若谓世间无常，起如是见者亦应驱逐；若谓世间亦常亦无常，起如是见者亦应驱逐；若谓世间非常非无常，起如是见者亦应驱逐」。于十四不可记事，皆如是说，不与共住。若世间言是指五蕴者，五蕴生灭无常故，则可记世间无常。般涅槃后五蕴非有，亦可记世间有边，如是亦可记如来死后非有也。然经破计世间有边等，故计五蕴是我不应道理。复有过失。颂曰：
若汝瑜伽见无我
尔时定见无诸法
若五蕴或心是我者，则瑜伽师证见谛时，谓一切法无我，是见苦谛无我相。尔时应是见无五蕴名见无我，然不许尔，故五蕴非我。
设作是念：业果关系时所说之我，此我更无别法，故唯诠五蕴。见无我时则诠外道所计神我。故见无我时，是离神我，唯见诸行，不犯见无诸法之过失。破曰：
若谓尔时离常我
则汝心蕴非是我
若怖见无诸法之过失，谓我字是指常住神我。不许五蕴及心为我者，则失汝自宗。设作是念：如是境上，不许神我，故无过失。此亦不然。此处谓是神我，余处则云是诸蕴，何得如斯，都无定理随意转计耶!
若谓非有故，则诸蕴上此亦不转前已宣说。故若说一切法无我时，不许我字诠五蕴者，余时亦应不许。若余时许诠五蕴者，则此时亦应许也。复有过失。颂曰：
汝宗瑜伽见无我
不达色等真实义
缘色转故生贪等
以未达彼本性故
如未曾尝花中蜜者，仅见花上有鸟，犹不能知彼味甘美；其曾尝彼味者，纵见花中无鸟，非即不知彼味甘美，亦不能断彼味之爱著。此中亦尔，诸瑜伽师虽见色等诸法，离常住我，由其未知彼体性故，云何能知。若见色等是有自性，则见无彼我，云何能断除缘色贪等。若由了知无彼我故，即能断除缘境之贪等。任何有情皆不为令神我快乐，求可乐境，及恐彼苦，避不可爱境。由缘色等所生贪等，以无了达色等本性能断贪等之因缘故，犹如外道。
设作是念：我等是以圣教为量，诸分别量不能妨难。圣教中说唯蕴为我。如世尊说：「苾芻当知，一切沙门婆罗门等所有我执，一切唯见此五取蕴」。此中亦尔。颂曰：
若谓佛说蕴是我
故计诸蕴为我者
彼唯破除离蕴我
余经说色非我故
此经非明诸蕴是我，令其信受诸蕴为我。世尊密意，是说离蕴都无有我，以是观待世俗谛破外道论故，及为无倒显示世俗谛故。
云何知此是破离蕴之我?以余经中破色等是我故。如何破除，颂曰：
由余经说色非我
受想诸行皆非我
说识亦非是我故
略标非许蕴为我
故彼经说：「唯见此五取蕴」。唯破离蕴之我。
经中破除色等
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:24:04-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="序,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十九,卷五十,卷五十一,卷五十二,卷五十三,卷五十四,卷五十五,卷五十六,卷五十七,卷">
<meta name="description" content="佛教类书。道世撰，100卷。自宋以后开始入藏。宋、元、明、清各藏皆录为100卷。但嘉兴藏为120卷。道世，中国唐代僧人。俗姓韩，字玄恽。原藉伊阙(今河南洛阳)，迁居京兆(今西安市)。12岁时，在青龙寺出家，“律宗研核，书籍钻寻”。曾受朝庭徵召，准备参与玄奘译经，后又召入西明寺，与道宣律师同伍，因之受人尊敬，称“人莫我及，道望芬然”。主要著作还有《善恶业报》、《信福论》、《大小乘禅门观》、《受戒仪礼》等10部153卷。他“以为古今绵代，制作多人，虽雅趣佳辞，无足于传记。由是搴文囿之菁华，嗅大义之瞻卜，以类编">
<title>法苑珠林_道世_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">法苑珠林</span> <br/>
          作者： <span class="inputVal" id="bkauthor">道世</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]1228518</span> <br/>
          说明： <span class="inputVal" id="bkdec">佛教类书。道世撰，100卷。自宋以后开始入藏。宋、元、明、清各藏皆录为100卷。但嘉兴藏为120卷。道世，中国唐代僧人。俗姓韩，字玄恽。原藉伊阙(今河南洛阳)，迁居京兆(今西安市)。12岁时，在青龙寺出家，“律宗研核，书籍钻寻”。曾受朝庭徵召，准备参与玄奘译经，后又召入西明寺，与道宣律师同伍，因之受人尊敬，称“人莫我及，道望芬然”。主要著作还有《善恶业报》、《信福论》、《大小乘禅门观》、《受戒仪礼》等10部153卷。他“以为古今绵代，制作多人，虽雅趣佳辞，无足于传记。由是搴文囿之菁华，嗅大义之瞻蔔，以类编录，号《法苑珠林》总100篇，勒成10帙”。以《动量篇》始，《传记篇》尾。每篇记述1个主题，篇下又分小部，总计668部。内容涉及了佛教教义、信仰、经论、戒律、神异、感通、人物、寺塔、供养、僧侣、居士、呗赞，和儒道的君臣、修身、忠孝、交友、富贵、贫贱、诤讼、谋略，以及祭祠、占相、渔猎、园果、杂耍等方面内容。篇末附有《感应录》，以证其说。全书夹叙夹议，引用书籍达400余种，其中佛教外典籍140余种。所引书名都详加标示，非耳闻目睹的事情，也要注明何人所说，表示言之有据，决非虚构。该书使许多已佚的著作，都在里面保存了若干条，故史料价值极高。又由于其分门别类，便于找寻，为学者重视和利用。</span> <br/>
          封面： <span class="inputVal" id="bkimg">Z_2862.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]法苑珠林
[book_author]道世
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]1228518
[book_dec]佛教类书。道世撰，100卷。自宋以后开始入藏。宋、元、明、清各藏皆录为100卷。但嘉兴藏为120卷。道世，中国唐代僧人。俗姓韩，字玄恽。原藉伊阙(今河南洛阳)，迁居京兆(今西安市)。12岁时，在青龙寺出家，“律宗研核，书籍钻寻”。曾受朝庭徵召，准备参与玄奘译经，后又召入西明寺，与道宣律师同伍，因之受人尊敬，称“人莫我及，道望芬然”。主要著作还有《善恶业报》、《信福论》、《大小乘禅门观》、《受戒仪礼》等10部153卷。他“以为古今绵代，制作多人，虽雅趣佳辞，无足于传记。由是搴文囿之菁华，嗅大义之瞻蔔，以类编录，号《法苑珠林》总100篇，勒成10帙”。以《动量篇》始，《传记篇》尾。每篇记述1个主题，篇下又分小部，总计668部。内容涉及了佛教教义、信仰、经论、戒律、神异、感通、人物、寺塔、供养、僧侣、居士、呗赞，和儒道的君臣、修身、忠孝、交友、富贵、贫贱、诤讼、谋略，以及祭祠、占相、渔猎、园果、杂耍等方面内容。篇末附有《感应录》，以证其说。全书夹叙夹议，引用书籍达400余种，其中佛教外典籍140余种。所引书名都详加标示，非耳闻目睹的事情，也要注明何人所说，表示言之有据，决非虚构。该书使许多已佚的著作，都在里面保存了若干条，故史料价值极高。又由于其分门别类，便于找寻，为学者重视和利用。
[book_img]Z_2862.jpg


[book_title]序
○序一
式仰?迦，首崇调御。青莲焕相之辰，紫山寄庄之始。髻涌百宝，睫照四天。吉祥之瓶，广纳赤宙；智慧之药，俯接黔毗。莫不因妙以立觉，藉寂以探机。设教止乎一慈，建谛俟其顿悟。上行所届，微言已伸。复以三界昏寝，六贼攀缘。鼠入角而焉通，狼守斋而易毁。於是转意珠之朗，扬慈水之澜。吐奥旨以拔迷根，积雕谈而搘险树。芬逾檐匐，梦发优昙。虽四十九龄未拈般若之义，而三十二士各示依趣之阶。无说无闻，天花早堕；非坚非久，蜡印自传。白马创刹，羽林之使初归；神龟肇年，洛阳之求益备。乃使九乘大典，西辞乎流沙；八梵呗音，东詹乎震旦。自迦叶口授之文，菩萨《净行》之品，睹骊龙而竖指，逢饥虎以施身，《请雨》有经，《移山》著论。至于辨意长者，成贝字之篇；善思童子，效琅函之诰。咸敷精业，婉迪群蒙。加以前皇黼扆，喜阐胜因；儒生绮毫，乐为释用。梁帝重云之讲，既耀南区；姚氏草堂之集，实隆北学。昙柯之所宣译，罗什之所发明。彦和燔发，编定林之经藏；小山洁愿，获开善之香奁。由是绨袠繁臻，金绳密约，庄情束影之词，启缪开贤之制，足以跞《灵飞》之绿检，抗圣籍之丹签。列栋连甍，浮烟散竹。语夫博涉，从事斯难；索彼菁华，懵徒莫忆。
乃有沙门释道世者，植踪唐代，应诏西明，学通内外，谊合教宗。拟弥天之道安，为方袍之平叔。愍夫真如易晦，法匠难遭。遂乃综览义林，穴穿奥赜，举其纲纽，明其指归。辟八藏之键，挈一裘之领。大乘小乘之别，幽显俱详；语业意业之关，源流可溯。如酥就熟，亿转不窳；如水散泡，千沫共见。百篇之目既析，四禅之用皆纯。若其敬摄旃檀，聿宣慧炬。日精入口，炫白净之宫；月爱舒光，孕青霄之座。铁猪受矢，玉象扶轮，独守心王，不离智食。富楼那之姓氏，标若星躔；波头摩之劫寿，罗於纹掌。欲使维卫威神，感而即应；尼乾邪计，见而辄摧。此则僧祇之本律，亦赞述之愿海也。因以湔濯尘冥，解脱顽固，七珍勤表，五浊泛陈。以莲舌为振铎，以缃素为长桴，汲汲苦言，悢々凄韵。逆风爇炽，惩导欲之心；行厕画瓶，泯惜身之念。四蛇引于鼻耳，二鼠逼于肾肠。凡诸怖畏，足起信心。倘使钵露能濡，自无酸酷；幡云获荫，岂遇煻煨。敲骨剔髓之诚，济生非吝；掬土雇花之细，得报靡穷。巨障裂而长空明，深痾蠲而凡劫荆此犹御寒之设诺，拯渴之苏陀。福利之阶，斯为最要。
至若曲辨情灵，富该图史，缛英彬蔚，丽篆纷纶。事多集夫佚文，语每秀於天拔。鹊园异迹，香散惊精；马苑馀辉，华飞璎珞。求黄缣于安慧，神瀵浮来；梦白服于昙延，夜光照彻。兴公铭颂，逊此芳尘；休文碑状，愧其妍制。多闻亲授，阿难为之展令；总持强记，摩诘于焉避席。信可以梯航众品，肴核横书。猎藻者珍比青箱，馈贫者非徒黑学。宜其千禩不刊，三教传录者也。世所行旧椠本，曾经明人窜改，妄析为百二十卷，全与《新书·艺文志》著录百卷不符，以致简叶违错，章段崩离，字句之间，亦多脱误。邢子才之一适，非可例观；贾慧远之五论，难期闇合。披卷寻览，能勿慨然。
清信女士董申林，虞山蒋伯生大令之簉室也。生善女天，号仙人子。珉膏饫齿，石黛修蛾，悦意驰称，妙音作眷。悬金九十日，争誉便娟；载车五百丸，皆名欢喜。琉璃砚匣，不犯绮词，迷迭薰炉，潜持密教。因披藏本，用勘此书。始知万历之讹，曾非惲上之失。丹铅既匝，缁论悉明。遄发宏心，谋资众悦。同时名闺淑仪，大善知识，咸分华鬘，襄助鋟梨，共得百人，费凡千镒。校雠审察，镂造精严。以道光七年春月刊订讫功，福不唐捐，美冠诸蕴。阿育建塔，受夙世之慈缘；瞿夷献花，遘阎浮之良匹。宝髻尊宿之前，六门开示；优婆塞夷之侣，四谛显扬。竟令佉楼半字，易旁行倒住之风；脂那全幐，播辨物类名之训。成一切种智，为三界导师；具此净因，超于戒垢。天银阙下，鹤女无《遇辜》之经；水香园中，鹿母迎《善见》之律。十重缇褶，偕慧日而齐晖；五色霞笺，垂法涛而愈永。兴言褒赞，略叙毗尼，心尘未离，空怀彤管。身田被润，欲丐青苔。虽来旨之勉酬，惭觉缘之终蔽。
岁在彊圉大渊献浴佛日，万善花室女弟子吕琴姜撰○序二（朝散大夫兰台侍郎陇西李俨字仲思撰）
洎夫六爻爰起，八卦成列。肇有书契，昭乎训典。凤篆龙图，金简玉字，百家异辙，万卷分区。虽理究精微，言殚物范。而纪情括性，未出於寰中；原始要终，讵该於俗外。亦有藏史之说，园吏之谈。宝经浮诞，锦籍纡怪。同镂冰而无成，若书空而匪实。与夫贯华妙旨，写叶玄词，三乘之宏博，八藏之沈秘。竞以浅深，较其优劣，亦犹蚁垤之小，比峻於嵩华；牛涔之微，争长於江汉。夫其显了之义，隐密之规，解脱之门，总持之苑，前际後际，并契真如；初心末心，咸归正觉。导迷生於欲海，情尘共心垢同消；引穷子於慈室，衣宝与髻珠双至。化溢恒沙之境，功被微尘之劫。大哉至矣，不可得而称焉。
洎偕雨徵周，佩日通汉，蔡愔西涉，竺兰东游，金口之词，宝台之旨，盈缣积籀，被乎中域。而卷轴繁夥，条流深旷，实相真源，卒难详览。暨我皇唐造物，圣上君临，玄教聿宣，缁徒允洽。传辉写液，照润区宇；梵响赞音，唱咽都甸。弘宣之盛，指喻难极。属有西明寺大德道世法师，字玄惲，是释门之领袖也。幼嶷聚砂，落饰彩衣之岁；慈殷接蚁，资成具受之坛。戒品圆明，与吞珠而等护；律义精晓，随照镜而同欣。爱慕大乘，洞明实相。爰以英博，召居西明。遂以五部馀闲，三藏遍览。以为古今绵代，制作多人，虽雅趣佳词，无足於传记，所以搴文囿之菁华，嗅大义之薝卜。以类编录，号曰《法苑珠林》。事总百篇，勒成十帙。义丰文约，纽虞氏之《博要》；迹宣道镜，晞祐上之《弘明》。其言以美，其道斯著。举至赜而无遗，包妙门而必荆但文繁则情堕，义略则寡闻。不欲虚构浮词，假盈卷轴。以事不可却，文翰似多。披览日久，还知其要。故於大唐总章元年，岁在执徐，律惟姑洗，三月三十日纂集斯毕。庶使缉玄词者，探卷而得意珠；轨正道者，披文而饮甘露。绎之以知微，观之而睹奥。与环景而齐照，将旋穹而共久。

[book_title]卷一
○劫量篇第一（劫灾有二：一小，二大。）△第一小三灾部（别有六部）▲述意部第一
夫劫者，盖是纪时之名，犹年号耳。然则时无别体，约法而明。所以圣教弘宣，多所攸载者，虽非理观之冲规，亦惩劝之幽旨也。若乃涉迷津於曩识，微尘之数易穷；返觉路於初心，僧祇之期难满。此迷悟之异也，自有无间狱中，等芥城而限命；先行天上，俦衣石以受形。此善恶之殊也。至若娑婆世界，谓俄顷为百龄，袈裟刹土，将永劫以浃日。斯染净之别也。统而言之，不过大小；大小之内，各有三焉。大则水、火、风而为灾；小则刀、馑、疫以成害。是知六年华观，终焚荡於沈灰；千梵琼台，卒漂沦於骤雨。加复诊候无徵，雩祈失效，霜戈接刃，星剑交锋，酷毒生人，崩亡殆荆恐三界而未悟，嗟六道而悲夫。
▲疫病部第二
依《智度论》云：“何名为劫？答曰：依西梵正音，名为劫簸颰陀。劫簸者。（亦名劫波，秦言分别时节。）颰陀者。（秦言善。有二名为贤。以多贤人出世，故名贤劫也。）”又《立世阿毗昙论》云：“佛世尊说一小劫者，名为一劫；二十小劫，亦名一劫；四十小劫者，亦名一劫；六十小劫，亦名一劫；八十小劫，名一大劫。云何一小劫名为一劫？是时提婆达多比丘住地狱中，受异熟业报，佛说住寿一劫。云何二十小劫亦名一劫？如梵众天二十小劫，是其寿量，佛说住寿一劫。云何四十小劫亦名一劫？如梵辅天寿量四十小劫，佛说住寿一劫。云何六十小劫亦名一劫？如大梵天寿量六十小劫，佛说住寿一劫。云何八十小劫名一大劫？佛说劫中世界经二十小劫坏，次经二十小劫坏已空，次经二十小劫起成，次经二十小劫起成已祝是二十小劫起成已住者，几多已过？几多未过？八小劫已过，十一小劫未来，第九劫现在未荆此第九一劫几多已过？几多未来？定馀六百九十年在。（至梁末己卯年翻此经为断矣。）是二十小劫中间有三小灾次第轮转：一、疾疫灾；二、刀兵灾；三、饥馑灾。”（此三小灾诸经论列名前後不同。若依《长阿含》、《中阿含》、《起世》等，初列刀兵，次列饥馑，後列疫玻若依《俱舍》《毗昙》《婆沙论》等，初列刀兵，次列疫病，後列饥馑。若依《瑜伽》《对法论》等，初列饥馑，後列刀兵。若据年月长短次第，依《瑜伽》《对法论》者是也。）今且依《立世阿毗昙论》云。此即第九中，即当第三灾。“此劫由饥饿故荆佛言：是二十小劫世界起成，得住中，第一劫。小灾起时，有大疾疫，种种诸病一切皆起。阎浮提中一切国土所有人民等遭大疾疫。一切鬼神起瞋恶心，损害世人。寿命短促，唯住十岁。身形矬小，或二搩手，或三搩手；於其自量，则八搩手。所可资食，稊稗为上。人发衣服以为第一。唯有刀杖以自庄严。是时诸人不行正法，非法贪著邪见等业，日夜生长，诸恶鬼神处处损人。是时大国王种悉皆崩亡，所有国土次第空废，唯有小郡县是其所馀。相去辽远，各在一处。如是人者疾病困苦。无人布施汤药饮食，以是因缘，寿命未应尽，横死无数。一日一夜，无量众生，疾病疫死。由行恶法，得是果报。於此中生，劫浊而起。舍命已後，堕三恶道。时一郡县次复荒芜，唯少家在，相去转远，各在一处。疾疫死者，无人送埋。是时土地，白骨所覆。乃至居家，次第空荆是时劫末，唯七日在。於七日中，无量众生遭疫死荆设有在者，各散别处。时有一人，合集阎浮提内男女，唯馀一万，留为当来人种。唯此万人能持善行。诸善鬼神欲令人种不断绝故，拥护是人。以好滋味，令入毛孔。以业力故，人种不断。过七日後，是大疫病一时息灭。一切恶鬼，皆悉舍去。随诸众生饮食衣服，应念所须，天即雨下。阴阳调和，美味出生。身形可爱，安乐无玻譬如亲爱，久不相见，忽得聚集，生喜乐心，共相携持，不相舍离。是前劫人寿命十岁，後劫人民从其而生。寿命最长二十千岁。如此功德自然得成。与善法相应，身口意善，舍寿命後，生善道中。从天舍命，还生人道。自然贤善，戒品具足。舍寿已後，更生天道。久久如是。初劫中间，疫病穷尽，次第二劫来，续二十千岁。是劫中间第一寿量，是人从前二十千岁人所生。神力自在，资生具足，寿命四十千岁。人天道生，久久如是。说名第二劫中间第二寿量四十千岁。资生具足，寿命六十千岁，久久如是。说名第三劫中间第三寿量六十千岁。从六十千岁至八十千岁，是时女年五百岁尔乃行嫁。是时诸人唯有七病：谓大小便利、寒、热、淫欲、饥、老等。如是时中，一切国土，富贵丰乐，无有怨贼、反逆、盗窃。村落次比，鸡鸣相闻。耕种虽少，收实巨多。衣服财宝，称意具足。安坐受乐，无所驰求。寿命八十千岁时，住阿僧祇年，乃至众生未起十恶。从起十恶，因此百年则减十岁。次复百年，复减十岁。次第渐减至馀十岁。最後十岁住不复减。长极八万，短至十年。若佛不出世，次第如此。若佛出世，如正法住，众生寿命暂住不减，随正法稍减，寿命渐减。”
▲刀兵部第三
依《立世阿毗昙论》云：“佛说一小劫者，名为一劫。如是同前，乃至八十小劫名大劫中，至二十小劫起成住中，第二小灾起，由大刀兵。人寿十岁时，三毒邪见，日夜生长。父母儿子兄弟眷属，互相斗诤，何况他人。是时诸人，起斗诤已，仍相手舞，或以瓦石刀仗，互相怖畏。四方诸国，互相伐讨。一日一夜，害死无量。如是过失，自然而生。人行不善，得是果报。於此中生，劫浊而起。是时人家，一时没荆纵有馀残，各各分散。是时劫末，馀七日在。於七日中，手执草木，即成刀仗。由此器仗，互相残害，怖畏困死。是时诸人，怖惧刀仗，逃窜林薮。或渡江水，隐蔽孤洲；或入坑窟，以避灾难；或时相见，仍各惊走，恐怖失心；或时仆地，譬如獐鹿，遭逢猎师。如是七日，刀兵横死，其数无量。设有在者，各散别处。时有一人合集阎浮提男女，唯馀一万，留为当来人种。於是时中，皆行非法；唯此万人，能行善法。诸善鬼神欲令人种不断绝故，拥护是人。以好滋味，令入毛孔。以业力故，於劫中间留人种子，自然不断。过七日後，是大刀兵，一时息灭。一切恶鬼，皆悉舍去。随诸众生所须衣食，应念所须，天即雨下。阴阳调和，美味出生。身形可爱，相好还复。一切善法，自然而起。清凉寂静，安乐无玻慈悲心起，无恼害意。互得相见，生喜乐心。譬如亲爱，久不相见，忽得聚集，生喜乐心，共相携持，不相舍离。从其十岁，展转行善，生人天中，至二十千岁，乃至寿命八十千岁，住阿僧祇年。”（自别同前，不烦重述。）
▲饥馑部第四
依《立世阿毗昙论》云：“从一小劫乃至八十小劫，住劫中第三劫小灾起时，由大饥饿。灾欲起时，由天亢旱。一切人民，遭大疾疫。一切鬼神，起瞋恶心，损害世人。寿命短促，唯住十岁。身形短小，或二三搩手。所食稊稗。人发为衣，犹为上服。刀仗自严，不相恭敬。贫穷困苦，愚痴邪见，日夜生长。谷贵饥馑，舍罗柯行。见他资粮，便往夺食。以此因缘，饿死无数。一切众生生劫浊中，自然而起，造作恶业。天不降雨，四五年中。由大旱故，觅生草菜，尚不可得，何况米谷。一切禽兽，悉取食之。於一日一夜，饥饿死者，其数无量。郡县空尽，唯少家在，相去转远。不行正法，三毒转盛。贫穷困苦，日夜相应。是时六七年间，天不降雨。由大旱故，思欲见水，尚不可得，何况饮食。是劫中间，唯七日在。一日一夜，饿死无数。纵有在者，各散别处。时有一人合数阎浮提内男女大小共一万人，留为当来人种。人能行善，诸善鬼神欲令人种不断绝故，拥护是人。以好滋味，令入毛孔。以业力故，人种不断。过七日後，是饥饿一时息灭。一切恶鬼，皆悉舍去。所须衣食，天即雨下。阴阳调和，美味出生。身形可爱，相好还复。一切善法，自然而起。清凉寂静，安乐无玻慈悲入心，无恼害意。譬如亲爱，久不相见，忽得聚集，生喜乐心，共相携持，不相舍离。从於十岁，展转行善，生人天中，寿命长远，至二十千岁，乃至八十千岁。”自外法因，并同初述。（依《立世论》中三灾各经七日。若依馀经论说：饥馑七年七月七日，疫病七月七日，刀兵极经七日。）故《瑜伽论》云：“谓人寿三十岁时方始建立。当尔之时，精妙饮食，不可复得。唯煎煮朽骨，共为宴会。若遇得一粒稻、麦、粟、稗等子，重若末尼珠，藏置箱箧而守护之。彼诸有情，多无气势。蹎僵在地，不复能起。由饥俭故，有情之类，亡没殆荆如此俭灾，经七年七月七日七夜，方乃得过。彼诸有情，复共聚集，起下厌离。由此因缘，寿不退减，俭灾遂息。又若人寿，二十岁时，本起厌患，今乃退舍。尔时多有疫气瘴疠，灾横热恼，相续而生。彼诸有情，遇此诸病，多悉殒没。如是病灾，七月七日七夜，方乃得过。彼诸有情，复共聚集，起中厌离。由此因缘，寿量无减，病灾乃息。又人寿十岁时，本起厌患，今还退舍。尔时有情，展转相见，各起猛利杀害之心。由此因缘，随执草木及以瓦石，皆成最极锐利刀剑。更相残害，死丧终荆如是刀灾，极经七日，方乃得过。”
▲相生部第五
依《中阿含经》云：“过去有轮王出世，名曰顶生。奉持斋法，修行布施。国中贫者，出财用给。後经多时。然国中有贫穷者，不能出物，用给恤乏。人转穷困，因穷便盗他物。其主捕伺收缚，送诣刹利顶生王所，白曰：天王，此人盗我物，愿天王治。王问彼人曰：汝实盗耶？彼曰：实盗。所以者何？以贫困故。若不盗者，便无自济。王即出财而给与之，语盗者曰：汝等还去，後莫复作。由斯之故，人作是念，我等亦应盗取他物。於是各竞行盗。是谓因贫无物，不能给恤，故人转穷困。因盗滋甚故，彼人寿转减，形色转恶。父寿八万岁，子寿四万岁。彼人寿四万岁时，有人复盗，送王。王闻已，便作是念：若我国中有盗他物，更出财物尽给与者，如是竭藏，盗遂滋甚。我今宁可作极利刀。若我国中有偷盗者，便收捕取，坐高标下，斩截其头。作此念已，便敕行之。於後彼人，效此利刀，持行劫物，捉彼物主，截断其头。因贫盗甚，刀杀转增。故彼人寿转减，形色转恶。父寿四万岁，子寿二万岁。人寿二万岁时，时彼盗者便作是念：王若知实，或缚鞭我，或摈罚钱，或贯标上。我宁妄言欺诳王耶？念已白王：我不偷盗。是为因贫无物，不能给恤，盗杀转增，便妄言两舌。故彼人寿转减，形色转恶。父寿二万岁，子寿一万岁。人寿一万岁时，人便嫉妒，邪淫转增。故彼人寿转减，形色转恶。父寿一万岁，子寿五千岁。人寿五千岁时，三法转增，非法、欲恶贪、邪法，故父寿五千岁，子寿二千五百岁。人寿二千五百岁时，复三法转增，两舌、粗言、绮语，故彼寿转减，形色转恶。故父寿二千五百岁，子寿千岁。人寿千岁时，一法转增，邪见是也。因一法增故，彼人寿转减，形色转恶。父寿千岁，子寿五百岁。人寿五百岁时，彼人不孝父母，不能尊敬沙门、梵志，不行顺事，不作福业，不见後世罪，故父寿五百岁，子寿二百五十岁，或二百岁。今若长寿，或寿百岁，或不啻者。佛复告比丘曰：未来久时，人寿十岁。女生五月，即便出嫁。人寿十岁时，有谷名稗子，为第一美食。如今亢粮，以为上馔。所有酥油、盐、蜜、甘蔗一切尽没。唯行十恶业道者，为人所敬。都未有善。母於其子，极有害心；子亦於母，极有害心。父子兄弟姊妹亲属，展转相向，有贼害心。犹如猎师，见彼鹿已，极有害心。人寿十岁时，有七日刀兵劫盛。彼若捉草，即化成刀；若捉樵木，亦化成刀。以此刀兵，各各相杀。彼於七日刀兵劫过，七日便止。尔时亦有人生惭耻羞愧，厌恶不爱。彼人七日刀兵劫时，便入山野在隐处藏。过七日已，则从山野於隐处出。更互相见，生慈愍心，极相爱念。犹如慈母，唯有一子，与久离别，远来相见，情极爱念。便作是语：诸贤，我今相见，令得安隐。我等由昔生不善心，令亲族死荆我等宁可共行善法，离断杀业。行善法已，寿便转增，形色转好。寿十岁人生子寿二十。寿二十人复作是念：若求善者寿色转好，我等应可更增行善，共离不与龋行是善已，寿色转好，人生子寿四十岁。复离邪淫。行是善已，寿色转好，人生子寿八十岁。复离妄言。行是善已，寿色转好，人生子寿百六十岁。寿百六十已，复离两舌。行是善已，寿色转好，人生子寿三百二十岁。复离粗言。行是善已，寿色转好，人生子寿六百四十岁。复离绮语。行是善已，寿色转好，人生子寿二千五百岁。复离贪嫉。行是善已，寿色转好，人生子寿五千岁。复离瞋恚。行是善已，寿色转好，人生子寿一万岁。复离邪见。行是善已，寿色转好，人生子寿二万岁。复离非法、欲恶贪、行邪法。我等宁可离此三恶不善法。行是善已，寿色转好，人生子寿四万岁。寿四万岁时，孝顺父母，尊重恭敬沙门梵志，奉行顺事修习福业，见後世罪。行是善已，人生子寿八万岁。人寿八万岁时，此阎浮洲极大丰乐，多有人民。村邑相近，如鸡一飞。女年五百岁，乃当出嫁。唯有七病：寒、热、大小便、欲、饮食、老等，更无馀患。时有王名螺，为转轮王，聪明智慧。有四种军，整御四天下。七宝千子具足，端正，勇猛无畏，能伏他众，统领大地乃至大海。不以刀仗，以法教令，令得安乐。”（馀有疾病饥馑，作法延促，并皆同前。）
▲对除部第六
依《新婆沙论》云：“然有圣言说彼对治，谓若有能一日一夜持不杀戒，於未来生决定不逢刀兵灾起。若能以一诃梨怛鸡果起殷净心，奉施僧众，於当来世决定不逢疫病灾起。若能以一团食施诸有情，於未来世决定不逢饥馑灾时。问：如是三灾，馀洲有不？答：无根本灾而有相似。谓瞋增盛，身力羸劣，数加饥渴。此说二洲。北拘卢洲亦无罪业而生彼故，又彼无有瞋增盛故。”
述曰：众生固执，无思悛革。慳、贪、嫉妒，恶业逾盛。所以人情崄恶，凶毒沿流。今入末法，人物俱恶。所有依正两报，致令日夜衰耗。故《付法藏经》云：“阿恕迦王自为僧行食时，宾头卢用酥浇饭。阿恕迦王白言：大圣，酥性难消，能不为疾。尊者答曰：不为患也。何以故？佛在时水与今酥等。是故食之，终不成玻尔时尊者欲验斯事，使手入地下至四万二千馀里，即取地肥而示於王。王今当知，众生薄福。肥腻之味，皆流入地。是故世间福转衰减。王供养已，欢喜而退。”良由世尊韬光，未盈百年，尚有斯徵。况今向有二千，岂有精味！故《瑜伽论》云：“三灾起时，尔时有情复有三种最极衰损：寿量衰损，依止衰损，资具衰损。寿量衰损者，所谓寿量极至十岁。依止衰损者，谓其身量极至一搩手，或复一握。资具衰损者，尔时有情唯以粟稗为食中第一，以发为衣中第一，以铁为庄严中第一。五种上味，悉皆隐没，所谓酥、蜜、油、盐等味及甘蔗变味。”
△第二大三灾部（此有四部）▲时量部第一
依《新婆沙论》云：“劫有三种：一、中间劫，二、成坏劫，三、大劫。中间劫复有三种：一、减劫，二、增劫，三、增减劫。减者，从人寿无量岁，减至十岁。增者，从人寿十岁，增至八万岁。增减者，从人寿十岁，增至八万岁；复从八万岁，减至十岁。此中一减、一增、十八增减，合二十中劫世间成，二十中劫成已住，此合名成劫。经二十中劫世间坏，二十中劫坏已空，此合名坏劫。总八十中劫，合名大劫。成已住中，二十中劫。初一唯减，後一唯增，中间十八亦增亦减。”故《对法论》云：“由此劫数，显色、无色界诸天寿量也。”
▲时节部第二
依奘法师《西国传》云：“阴阳历运，日月旋玑，称谓虽殊，时候无异。随其星建，以标月名。时极短者，谓之刹那也。”如《新婆沙论》云：“彼刹那量，云何可知？有作是言：依《施设论》说：如中年女缉绩毳时，抖擞细毛，不长不短。齐此说为怛刹那量。彼不欲说毛缕短长，但说毳毛从指开出。随所出量，是怛刹那。问：前问刹那，何缘乃引《施设论》说怛刹那量？答：此中举粗以显於细。以细难知，不可显故。谓百二十刹那成一怛刹那，六十怛刹那成一腊缚。此有七千二百刹那。三十腊缚成一牟呼栗多，此有二百一十六千刹那。三十牟呼栗多成一昼夜，此有少二十不满六十五百千刹那。此五蕴一昼一夜，经於尔所，生灭无常。有说：此粗，非刹那量。如我义者，如壮士弹指顷，经六十四刹那。有说：不然！如我义者，如二壮夫掣断众多迦尸细缕，随尔所缕断，经尔所刹那。有说：不然！如我义者，如二壮夫执挽众多迦尸细缕。有一壮夫以至那国百练刚刀捷疾而断。随尔所缕断，经尔所刹那。有说：犹粗，非刹那量。实刹那量，世尊不说。如世尊说：譬如四善射夫，各执弓箭，相背攒立，欲射四方。有一捷夫来语之曰：汝等今可一时放箭，我能遍接，俱令不堕。於意云何，此捷疾不？刍白佛：甚疾，世尊。佛言：彼人不及地行药叉。地行捷疾不及空行药叉。空行捷疾不及四大王众天。彼天捷疾不及日月二轮。二轮捷疾不及坚行天子，此薄日月轮车者。此等诸天，展转捷疾。寿行生灭捷疾於彼。刹那流转，无有暂停。由此故知世尊不说实刹那量。问：何故世尊不为他说实刹那量？答：无有有情堪能知故。”
又依《安般经》云：“於一弹指顷心有九百六十转。”又《仁王经》云：“一念有九十刹那，一一刹那中复有九百生灭。”又《菩萨处胎经》云：“一弹指顷有三十二亿百千念。念念成形，形形皆有识。佛之威神入微识中，皆令得度。”
又《毗昙论》：“合有十二重：一名刹那，二名怛刹那，三名罗婆，四名摩睺罗，五名日夜，六名半月，七名一月，八名时，九名行，十名年，十一名双，十二名劫。一刹那者，翻为一念。百二十刹那为一怛刹那，翻为一瞬。六十怛刹那为一息，一息为一罗婆。三十罗婆为一摩睺罗，翻为一须臾。三十摩睺罗为一日夜。一日夜计有六百三十八万刹那。”《僧祇律》云：“二十念为一瞬，二十瞬名一弹指，二十弹指名一罗预，二十罗预名一须臾。一日一夜有三十须臾。日极长时，昼有十八，夜有十二；极短时，昼有十二，夜有十八。春秋分便等。”又《智度论》云：“昼夜六分，有三十时。春秋分时，昼夜各十五时。馀时增减。五月昼时有十八，夜有十二。十一月夜时有十八，昼有十二。”
依奘法师《西国传》云：“居俗日夜分为八时。（昼四夜四，於二时各有四分。）月盈至满，谓之白分。月亏至晦，谓之黑分。或十四日十五日，月有大小故也。白前黑後，合为一月。六月合为一行。日游在内，北行也；日游在外，南行也。总此二行合为一岁。又分一岁以为六时。正月十五日至三月十五日，渐热也；三月十六日至五月十五日，盛热也；五月十六日至七月十五日，雨时也；七月十六日至九月十五日，茂时也；九月十六日至十一月十五日，渐寒也；十一月十六日至正月十五日，盛寒也。如来圣教岁为三时。正月十六日至五月十五日，热时也；五月十六日至九月十五日，雨时也；九月十六日至正月十五日，寒时也。或为四时：春、夏、秋、冬也。”依论计之，十五夜为半月。两半月为一月。三月为一时。两时为一行。一行即半年，六月也。两行为一年。二年半为一双。此由闰故。以闰月兼本月，此谓月双，非闰双也。若以五年两闰为闰双者，二年半有一闰，岂立只乎。积此时数明劫有四种：一、别劫，二、成劫，三、坏劫，四、大劫。从人寿十岁渐至八万岁，经多时八万岁又渐减至十岁，为一别劫。对馀总故，名为别也。若以事格量，依《杂阿含经》云：“一由旬城，高下亦尔。满中芥子，百年取一。芥尽劫犹不荆”按此即为别劫也。若据大劫，即以八十由旬城为量也。《楼炭经》云：以二事论劫。一云：有一大城，东西千里，南北四千里，满中芥子。百岁诸天来下取一。芥子尽，劫犹未荆二云：有一大石，方四十里。百岁诸天来下，取罗縠衣拂。石尽，劫犹未穷。卷三十四、《增一阿含经》卷五十、《菩萨璎珞大业经》卷下、大智此亦应是别劫也。第二有成劫四十，坏劫亦尔。所以然者，世间成时二十别劫，住时二十别劫，坏时二十别劫，空时二十别劫。此中以住合成，以空合坏，故各四十别劫。总此成坏，合有八十别劫为一大劫。若更舒之，别有六劫：一别，二成，三住，四坏，五空，六大。若更束之，则有三劫：一、小劫，二、中劫，三、大劫。小则别劫，中则成坏随一，大则总成与坏。欲界中寿一劫是小劫。初禅三天寿劫是中劫。二禅已去寿劫是大劫。外国俗筭有六十位。过此已後，不可数故，名阿僧祇。此数年为劫。数一至六十位，名阿僧祇劫，此是大劫量也。故《智度论》经云：“以百由旬城为量。百年取一芥故。喻以迦尸罗天衣，百年一拂百由旬石为量者。”此并格量大劫也。即按索诃世界（旧云娑婆世界。）一大劫中，千佛出世。寻夫劫波之号，不可以时数之，故以假石芥城等准为一期之候。即约前中具含成住坏空四劫也。如前从十岁增至八万，复从八万还至十岁，经二十返一小劫。二十小劫为一成劫。以年筭之，则经八千万万亿百千八百万岁也。止一为小劫矣。今成劫已过，入住劫来复经八小劫。释迦牟尼如来於住劫中当第四佛。尚馀九百九十六佛於後续次而出。依奘法师《西国传》云：“夫数量之称，谓踰缮那。（旧云由旬，又曰踰睹那，又曰由延，皆讹略。）踰缮那者，自古圣王一日运行也。旧传一踰缮那四十里矣。印度国俗乃三十里，圣教所载唯十六里。”故《毗昙论》：“四肘为一弓，五百弓为一拘卢舍，八拘卢舍为一由旬。”一弓长八尺，五百弓长四百丈，四百丈为一拘卢舍。一里有三百六十步，一步有六尺，合有二百一十六丈为一里。二里有四百三十二丈。计前五百弓有四百丈为一拘卢舍，犹欠三十二丈不满二里。计一拘卢舍减有二里，计八拘卢舍减十六里为一由旬。若依《杂宝藏经》：“一拘卢舍有五里。”计《毗昙》八拘卢舍为一由旬，合有四十里。
▲坏劫部第三
依《长阿含经》云：“三灾上际云何？若火灾起时至光音天为际，若水灾起时至遍净天为际，若风灾起时至果实天为际。三灾欲起时，世间人皆行正法，正见不倒，修十善行。行此法时，有人得第二禅者，即踊身上昇於空中，住圣人道天道梵道，高声唱言：诸贤当知，无觉无观第二禅乐。人闻此声已，即修无觉无观。身坏命终，生光音天。是时地狱众生罪毕命终，来生人间，复修无觉无观得生光音天。畜生、饿鬼、阿须伦乃至六欲，皆生光音天。尔时先地狱尽，後畜生尽已，次饿鬼、阿须伦乃至他化自在天尽已，然後人尽，无有遗馀。此世败坏，乃成为灾。”
又《顺正理论》云：“乃至地狱无一有情，尔时名为地狱已坏。诸有地狱定受业者，业力置他方狱中。由此准知旁生鬼趣。时人身内无有诸虫，与佛身同。若时人趣，此洲一人无师法然得初静虑。从静虑起，唱如是言：离生喜乐甚乐甚静。馀人闻已，皆入静虑。命终并得生梵世中。乃至此洲有情都尽，是名已坏瞻部洲人。东西二洲例此应说。北洲命尽生欲界天，由彼钝根无离欲故。生欲界天已，静虑现前，转得胜依，方能离欲。乃至人趣无一有情，尔时名为人趣已坏。若诸天趣欲界六天随一法然得初静虑，乃至并得生梵世中，尔时名为欲天已坏。如是欲界无一有情，名欲界中有情已坏。若时梵世随一有情无师法然得二静虑。从彼定起，唱如是言：定生喜乐甚乐甚静。馀天闻已皆入彼静虑，命终并得生极光净。乃至梵世中有情都尽，如是名已坏有情世间，唯器世间空旷而祝馀方世界一切有情感此三千世界业尽，於此渐有七日轮现，诸海乾竭，众山洞然。洲渚三轮并从焚燎。风吹猛焰烧上天宫乃至梵宫，无遗灰烬。自地火焰烧自地宫，非他地灾能坏他地。由相引起，故作是说：下火风飘焚烧上地。谓欲界火猛焰上昇为缘，引生色界火焰。馀灾亦尔，如应当知。如是始从地狱渐减乃至器世界尽，总名坏劫。”
又《观佛三昧经》云：天地始终谓之一劫。劫尽坏时火灾将起。一切人民皆背正向邪，竞行十恶。天久不雨，所种不生。依水泉源乃至四大驶河皆悉枯竭。久久之後，风入海底。取日上天城郭於须弥山边，置本道中。（《长阿含经》云：“其後久久有大黑风暴起。海水深八万四千由旬，吹使两披。取日宫殿置於须弥山半，去地四万二千由旬，安日道中。”乃至七日次第取之，法用并然。《杂心论》云：“劫灭之时，由乾陀山後有七日轮住，从彼而出。又说云：分一日为七日。又说云：从阿鼻地狱下出日，众生业力故耳。”）一日出时，百草树木一时彫落。二日出时，四大海水从百由旬乃至七百由旬内，其水自然枯涸。三日出时，四大海水千由旬乃至七千由旬内，水展转消荆四日出时，四大海水深千由旬。五日出时，四大海水纵广七千由旬乃至竭荆（《长阿含经》云：“五日出已，其後海水转减，犹如春雨後，亦如牛迹中水，遂至涸尽，不渍人物也。”）六日出时，此地厚六万八千由旬皆悉烟出。从须弥山乃至三千大千刹土及八大地狱，靡不烧灭，烟尽无馀。人民命终，皆依须弥山及六欲诸天皆悉命终，宫殿皆空。一切无常，不得久祝七日出时，大地须弥山渐渐崩坏，百千由旬永无遗馀。山皆洞然，诸宝爆裂，烟焰震动，至於梵天。一切恶道皆悉荡尽，罪终福至，皆集第十五天上，十四天以下尽成灰墨。新生天子未曾见此，普怀恐惧。旧生天子各来慰劳，勿生恐怖，终不至此。人民命终生光音天，以念为食，光明自照，神足飞行。或生他土。若生地狱，地狱罪毕，亦生天上。若罪未毕，复移他方。无日月星宿，亦无昼夜，唯有大冥，谓之火劫。火灾果报，致此坏败。劫欲成时，火乃自灭。更起大云，渐降大雨，滴如车轴。是时此三千大千刹土，水遍其中，及至梵天。故《瑜伽论》云：“又诸有情能灭坏业增上力故，及依六种所烧事故，复有六日轮渐次而现。彼诸日轮望旧日轮所有热势，踰前四倍。既成七已，热遂增七。云何名为六所烧事？一、小大沟坑由第二日轮之所枯竭。二、小河大河由第三日轮之所枯竭。三、无热大池由第四日轮之所枯竭。四、大海由第五日轮及第六一分之所枯竭。五、苏迷卢山及以大地体坚实故，由第六一分及第七日轮之所烧然。即此火焰为风所鼓，展转炽盛，极至梵世。如是世界皆悉烧已，乃至灰墨及与馀影皆不可得。从此名为器世间已坏。满足二十中劫，如是坏已，复二十中劫祝云何水灾？谓过七火灾已，於第二静虑中有俱生水界起，坏器世间。犹水消盐。此之水界与器世间一时俱没。如是没已，复二十中劫祝云何风灾？谓七水灾过已，复七火灾，从此无间於第三静虑中有俱生风界起，坏器世间。如风乾支节，复能消荆此之风界与器世间一时俱没。从此坏已复二十中劫祝如是略说，世间已坏。”
又依《顺正理论》云：“此水、火、风三大灾起，逼有情类，令舍下地，集上天中。初火灾兴，由七日现。有说：如是七日轮行，犹如雁行，分路旋运。有说：如是七日轮行上下为行，分路旋运，中间各相去五千踰缮那。次水灾兴由降瀑雨。有作是说：从三定边空中然雨热灰水。有馀复说：从下水轮起涌沸水，上腾漂浸。决定义者即此边生。後风灾兴，由风相击。有作是说：从四定边空中然飘击风起。有馀复说：从下风轮起冲击风上腾飘鼓。此决定义，准前应知。三灾起时云何次第？要先无间起七火灾，其次定应一水灾起。此後无间复七火灾。度七火灾，还有一水。如是乃至满七水灾，复有七火灾，後风灾起。如是总有八七火灾，一七水灾，一风灾起。水风灾起，皆次火灾。自水风灾必火灾起，故灾次第，理必应然。何缘七火方一水灾？极光静天寿势力故。谓彼寿量极八大劫，故至第八方一水灾。由此应知，要度七水八七火後，乃一风灾，由遍净天寿势力故。谓彼寿量六十四劫，故第八八方一风灾。如诸有情，修定渐胜，所感异熟，身寿渐长。由是所居亦渐久祝”故《毗昙论》偈云：
“七火次第过，然後一水灾。七七火七水，复七火後风。”
又《对法论》云：“如是东方无间无断无量世界，或有将坏，或有将成，或有正坏，或坏已住，或有正成，或成已祝如於东方，乃至一切十方亦尔。如是若有情世间，若器世间，业烦恼力所生故，业烦恼增上所起故，总名苦谛。”
又《杂心论》：“问：何故坏劫不至第四禅？答：净居天故。彼无上地生，即彼般涅槃故。亦不下生下地，非数灭故。若彼住经坏劫者，亦不然。增上福力生彼处故，内扰乱非故。若彼地内有扰乱者，则外有灾患。彼初禅内有觉观火扰乱故，外为火灾烧。第二禅内喜水扰乱故，外为水灾所漂。第三禅内有出入息风扰乱故，外为风灾所坏。问：第四禅未曾有扰乱者，何得不常？答：刹那无常所坏故，第四禅地不定相续。随彼天生宫殿俱起。若天命终，彼亦俱没耳。”
▲成劫部第四
依《起世经》云：“尔时复经无量久远不可计数日月时，起大重云，乃至遍覆梵天世界。既遍覆已，注大洪雨。其滴甚粗，或如车轴，或复如杵。经历百千万年，彼雨水聚渐渐增长，乃至天所住世界，其水遍满。然彼水聚有四风轮之所住持。何等为四？一名为住，二名安住，三名不堕，四名牢祝彼雨断已，复还自退下无量百千万亿由旬。当於尔时四方一时有大风起。其风名为阿那毗罗。吹彼水聚混乱不停。水中自然生大沫聚。大风吹沫掷置空中。从上造作梵天宫殿，微妙可爱，七宝间成，谓金、银、琉璃、玻璃、赤珠、砗磲、码瑙。有斯梵天世间出生。彼大水聚复更退下无量百千万亿由旬，如前四方风起，名阿那毗罗。由此大风吹掷水沫复成宫殿，魔身天墙壁住如梵身天无异，唯有宝色精粗异耳。如是次造他化自在天，展转至夜摩天。六天次第具足如梵天无异，精粗异耳。时彼水聚转复减少，乃更退下无量百千万亿由旬，湛然停祝彼水聚中四方浮沫水上，厚六十八亿由旬，周阔无量。大风吹沫复造须弥山，四宝所成。复吹水上浮沫为三十三天，七宝所成。又吹水沫於须弥山半腹之间四万二千由旬，为日月天子宫殿，皆七宝成。以是因缘世间便有七日宫殿安住现在。又吹水沫於海水上高万由旬为空居夜叉，造玻璃宫殿。城郭亦尔。又吹水沫於须弥山四面各去山一千由旬，大海之下，作四面阿修罗城，七宝庄严。又复大风吹水聚沫，造作馀大宝山。如是展转吹水沫，过四大洲八万小洲须弥山王并馀一切大山之外，周匝安置，名大轮围山。高广正等六百八十万亿由旬。牢固真实，金刚所成，难可破坏。如是大风吹掘大地，渐渐深入，乃於其中置大水聚，湛然停积。以此因缘便有大海。”
又《起世经》云：“此大海水何因缘故，如是咸苦，不堪饮食？此有三因缘。何等为三？一者，从火灾後经无量时起大重云，弥复凝祝後降雨滴，注满世界。彼大雨汁洗梵身天一切宫殿，次洗魔天宫殿，次洗他化自在天、化乐天、兜率天、夜摩天宫殿。洗已，洗彼宫时所有咸辛苦味，悉皆流下。次复洗须弥山及四大洲、八万小洲诸馀大山等。如是洗时，浸渍流荡其中，以是因缘令大海咸，不堪饮食。第二，此大海水大神大身众生在其中祝所有屎尿流出海中。以是因缘，其水咸苦，不堪饮食。第三，此大海水古昔诸仙曾所咒故，愿海成其盐味，不堪饮食。以是因缘令大海咸，不堪饮食。”
又依《顺正理论》云：“所言成劫者，谓从风起乃至地狱始有情生。谓此世间灾所坏已，二十中劫唯有虚空。过此长时，次应复有等住世成劫便至。一切有情业增上力，空中渐有微细风生。是器世间将成前相。风渐增盛，成立如前所说风轮、水轮、金轮等。然初成立大梵天宫乃至夜摩天宫，复起风轮等，是谓成立外器世间。由有情力，谓光净久集有情，天众既多，居处迫迮。诸福减者，应散居下。此器世间。初一有情极光净殁，生大梵处空宫殿中。後诸有情亦从彼殁，有生梵辅，有生梵众，有生他化自在天宫，渐渐下生乃至人趣。後生饿鬼、旁生、地狱。法尔後成，坏必最初。若初一有情生无间狱，二十中成劫应知已满。此後复有二十中劫，名成已住，次第而起。”
《立世阿毗昙论》云：“一切器世界起作已成时，二种界起长：谓地、火两界。风界起吹火界，蒸炼地界。风界恒起吹一切物使成坚实。既坚实已，一切诸宝种类皆得显现。如是多时六十小劫，究竟已度。”又《长阿含经》云：“此三及地为四灾四劫，除地说三为大劫。唯未至第四禅，为净居天故。无上地可生，即於彼处涅槃，亦不下生，非数灭故，变成天地。天地更始，了无所有。亦无日月。地涌甘泉，味如酥蜜。时光音诸天或有福尽来生，或乐观新地，性多轻躁。以指尝之，如是三转，得其甜味。食之不已，渐生粗肥，失天妙色。神足光明，冥然大暗。”“後大黑风，吹彼海水，漂出日月。置须弥边，安日道中。绕须弥山，照四天下。时诸人辈见出则欢，见入则惧。自兹以後，昼夜、晦朔、春秋、岁数，终而复始。劫初成时，诸天来下为人，皆悉化生。身光自在，神足飞行，无有男女尊卑，众共生世，故名众生。有自然地味，味犹如醍醐，亦如生酥，味甜如蜜。其後众生以手试尝，遂生味著，渐成团食。光明转减，无复神通。食地味多者颜色粗悴，其食少者颜色光泽，遂生胜负。因缘胜负故，便生是非。地味稍歇，咸皆懊恼：咄哉为祸，无复地味。又生地皮，状如薄饼。地皮又灭，又生地肤。地肤灭故。”依《增一经》：“又生自然地肥，味尝如葡萄酒。”又《楼炭经》云：“地肥不生，便生两枝葡萄，其味亦甘。久久食多，共相形笑。两枝葡萄不生，更生亢米，无有糠会，不加调和，备众美味。众生食之，生男女形。”又《增一经》云：“时诸天子情意欲多者便成女人，故有夫妻之名。其後众生淫欲转增，遂夫妻共祝其馀众生寿福行尽，後光音天来生此间，在母胎中。因此世间有处胎生。尔时造瞻婆大城，乃至一切城郭。自然亢米，朝刈暮熟，暮刈朝熟，刈後随生。”
又依《中阿含经》：“米长四寸，未有茎榦。时有众生并取日粮。如是相斅，乃至并取五日亢米。渐生糠会，刈已不生，遂有枮株。尔时众生懊恼悲泣，各封田宅亢米以为疆畔。其众自藏己米，盗他田谷，无能决者。议立一平等主，善护人民，赏善罚恶。便有刀杖等物，考楚杀戮。此是生老病死之原。由有田地，致此诤讼。故各共减割以供给之。故选一人，形貌尊雅，甚有才德，请以为主，於是始有民主之名。田宅舍屋之名，天下丰乐，不可具述。奉行十善，哀念人民，如父母爱子。人民敬主，如子敬父。人寿大久，丰乐无极。”
又依《顺正理论》云：“初受段食故，身渐坚重，光明隐没，黑暗便生。日月众星，从兹出现。由渐耽味，地味便隐。从兹复有地皮饼生。竞耽食之，地饼复隐。尔时复有林藤出现。竞耽食故，林藤复隐。有非种香稻自生，众共取之以充所食。此食粗故，残秽在身。为欲蠲除，便生二道。因斯遂有男女根生。由二根殊，形相亦异。宿习力故，便相瞻视。因此遂生非理。乃至由有劫盗过起，诠量众内一有德人，各以所收六分之一雇令防护，封为田主。因斯故立刹帝利名。大众钦承，恩流率土。故复名大王。未有多王。自後诸王，此王为首。”
又《长阿含经》云：“佛告比丘：有四事长久无量无限，不可以日月岁数而称计也。云何为四？一，时世间灾渐起，坏此世时，中间长久，不可以日月岁数而称计也。二者，此世间坏已，中间空旷，无有世间。长久迥远，不可以日月岁数而称计也。三者，天地初起，向欲成时，中间长久，不可以日月岁数而称计也。四者，天地成已，久住不坏，不可以日月岁数而称计也。是为四事长久无量无限，不可以日月岁数而计量也。”
颂曰：
百旬芥易尽，三灾理自倾。石火无恒焰，电光非久停。饥窘自相啖，刀兵竞相征。疫病无医效，空劳怨苦声。亲戚无相救，残害有馀情。遗文虚满笥，徒欣富贵盈。太息波川迅，悲斯苦业萦。生灭恒敦逼，煎迫未安宁。

[book_title]卷二
○三界灾第二（三界有二：初明四洲，二明诸天。）△第一四洲部（此别十部）▲述意部第一一
夫三界定位，六道区分。粗妙异容，苦乐殊迹。观其源始，不离色心；检其会归，莫非生灭。生灭轮回，是曰无常；色心影幻，斯谓苦本。故《涅槃》喻之於大河，《法华》方之於火宅。圣人启悟，息驾反源。超出三有，渐逾十地也。寻世界立体，四大所成。业和缘合，与时而作。数盈灾起，复归於灭。所谓短寿者谓其长，寿长者见其短矣。夫虚空不有，故厥量无量；世界无穷，故其状不一。於是大千为法王所统，小千为梵王所领，须弥为帝释所居，铁围为藩墙之城，大海为八维之浸，日月为四方之烛。总总群生，於兹是宅；琐琐含识，莫思涂炭。沈俗而观，则迂诞之奢言；大道而察，乃掌握之近事耳。但世宗周孔，雅伏经书。然辩括宇宙，臆度不了。《易》称天玄，盖取幽深之名；庄说苍天，近在远望之色。於是野人信明，谓旻青如碧；儒士据典，谓乾黑如漆。青黑诚异，乖体是同；儒野虽殊，不知是一。然则俗尊天名，而莫识实。岂知六欲之严丽，十梵之光明哉。嗟夫，区界现事，犹莫之知；不思妙义，固其已矣。窃惟方等大典，多说深空，寻《长含》、《楼炭》，辩章世界，而文博偈广，卒难检究。今简要略，用标厥致耳。
▲会名部第二
《长阿含》、《起世经》等：四洲地心即是须弥山。山外别有八山围。如须弥山下，大海深八万四千由旬。其边八山大海，初广八千由旬，中有八功德水。（依《顺正理论》云：“一甘，二冷，三软，四轻，五清净，六不臭，七饮时不损喉，八饮已不伤腹。”）如是渐小，至第七山下，水广一千二百五十由旬，其外咸海，广於无际。海外有山，即是大铁围山。四周围轮，并一日月，昼夜回转，照四天下，名为一国土。即以此为量，数至满千，铁围绕讫，名一小千，复至一千，铁围绕讫，名为中千世界。即数中千，复满一千，铁围绕讫，名为大千世界。其中四洲、山王、日月，乃至有顶，各有万亿。（旧云百亿者，错筭也。）成则同成，坏则同坏，皆是一化佛所统之处，名为三千大千世界，号为娑婆世界。梵本正音，名为索诃世界。（依《自誓三昧经》云：“沙诃世界者，汉言忍界，谓此土人物刚强难忍，故立名号为忍。”）其佛号曰能仁。以别束广，名曰三界：一欲界，二色界，三无色界。初欲界者，欲有四种：一是情欲，二是色欲，三是食欲，四是淫欲。二色界有二：一是情欲，二是色欲。无色界有一：情欲。初具四，欲强色微，故云欲界。第二色界，色强欲微，故号色界。第三无色界，色绝欲劣，故名无色界。（更依《华严》辩三千大千世界，乃有多重，不烦广述也。）
▲地量部第三
依《华严经》云：“三千大千世界以无量因缘乃成。且如大地依水轮，水轮依风轮，风轮依空轮，空轮无所依。然众生业感世界安祝”故《智度论》云：“三千大千世界皆依风轮为基。”又新翻《菩萨藏经》云：“诸佛如来成就不思议智故，而能得知诸风雨相。知世有大风，名鸟卢博迦。乃至众生诸有觉受，皆由此风所摇动故。此风轮量高三拘卢舍。於此风上，虚空之中，复有风起，名曰风云轮。此风轮量高五拘卢舍。於此风上，虚空之中，复有风起名瞻薄迦。此风轮量高十踰缮那。於此风上，虚空之中，复有风起，名吠索缚迦。此风轮量高三十踰缮那。又此风上，虚空之中，复有风起，名曰去来。此风轮量高四十踰缮那。如是舍利子，次第轮上六万八千拘胝风轮之相，如来应正等觉依止大慧，悉能了知。舍利子，最上风轮名为周遍。上界水轮之所依止。其水高量六十八百千踰缮那，为彼大地之所依止。其地量高六十八千踰缮那。舍利子，是地量表有一三千大千世界。”又《楼炭经》云：“此地深二十亿万里。下有金粟，亦二十亿万里。下有金刚，亦二十亿万里。下有水际，八十亿万里。下有无极大风，深五百二十亿万里。”此虽六重，前四是地轮，第五是水轮，第六是风轮。《金光明经》云：“此地深十八万由旬，下有金沙。”金沙正是金粟，下有金刚地。释云：前风轮坚固，不可沮坏。有大洛那力人，以金刚杵击之。杵碎，风轮无损。大洛那力者是第四梵王那罗延力，是佛身力，亦名那罗延风轮。风轮上次有水轮。水轮者，依《立世经》云：深一百一十三万由旬，减风轮三十八万由旬。以众生业力，水不流散。如食未消，不堕熟藏。又如仓贮米，内外物持，水轮亦尔，外由有风持不散。如世间攒酪为酥。此风力顺转此水成金。水深一百一十三万由旬。既顺成金水，但厚八十万由旬。所略三十三万由旬皆属金地。金地轮中从少向多，应厚十二洛沙。一洛沙有十万由旬。此轮纵广一等。
▲山量部第四
今据三千大千世界之中，诸佛世尊皆垂化现。现生现灭，导圣导凡。约一四天下，即以一日月所照临处，以苏迷卢山为中。（唐云妙高山，旧名须弥山，又曰迷留，亦云弥娄山。此皆讹略耳。）高三百三十六万里。四宝所成：东面黄金，南面琉璃，西面白银，北面玻璃。在大海中，亦深三百三十六万里，据金轮上。如《起世经》云：“须弥山下有八重山：初山名佉提罗，高四万二千由旬，上阔亦尔，七宝所成。其须弥山、佉提罗山二山之间阔八万四千由旬，周匝无量。佉提罗山外有山，名曰伊沙陀罗，高二万一千由旬，上阔亦尔，七宝所成。二山之间，阔四万二千由旬，周匝无量。伊沙陀罗山外有山，名曰游乾陀罗，高一万二千由旬，上阔亦尔，七宝所成。二山之间，阔二万一千由旬，周匝无量。游乾陀罗山外有山，名曰善见，高六千由旬，上阔亦尔，七宝所成。二山相去一万二千由旬，周匝无量。善见山外有山，名曰马半头，高三千由旬，上阔亦尔，七宝所成。二山之间，阔六千由旬，周匝无量。马半头山外有山，名曰尼民陀罗，高一千二百由旬，上阔亦尔，七宝所成。二山之间，阔二千四百由旬，周匝无量。尼民陀罗山外有山，名毗那耶迦，高六百由旬，上阔亦尔，七宝所成。二山之间，阔一千二百由旬，周匝无量。毗那耶迦山外有山，名斫迦罗，（隋言轮围，即铁围山是也。）高三百由旬，上阔亦尔，七宝所成。二山之间，阔六百由旬，周匝无量。上列诸山，中间皆是海水，水皆有优钵罗华、钵头摩华、拘牟陀华、奔荼利迦华等，诸妙香物，遍覆於水。去斫迦罗山其间不远，亦有空地，青草遍布，即是大海。於大海北有大树王名曰阎福树身周围有七十由旬，根下入地二十一由旬，高百由旬，乃至枝叶四面垂覆五十由旬。”
《长阿含经》云：“其山空地中有大海水，名曰郁禅那。此水下转轮圣王道，广十二由旬。夹道两边有七重墙，七重栏楯，七重罗网，七重行树，周匝交饰，七宝所成。阎浮提地轮王出时，水自然去，其道平现。去海不远，有山名郁禅山。去此山不远有山名金壁。过此山已，有山名雪山，纵广五百由旬，深五百由旬。雪山中间有宝山，高二十由旬。雪山埵出高百由旬。其山顶上有阿耨达池，纵广五十由旬。其水清冷，澄彻无秽，七宝砌垒。其池底金沙充满，华如车轮，根如车毂。华根出汁，色白如乳，味甘如蜜。池东有恒伽河从牛口出，从五百河入於东海。池南有新头河，从师子口出，从五百河入於南海。池西有博叉河，从马口出，从五百河入於西海。池北有斯陀河，从象口出，从五百河入於北海。”
依奘法师《西国传》：“其瞻部洲之中地者，阿那婆答多池也。（唐云无热，旧曰阿耨达池，讹也。）在香山之南，大雪山之北，周八百里，金、银、琉璃、颇胝，饰其岸焉。金沙弥漫，清波皎镜。大地菩萨以愿力故，化为龙王，於中潜宅。出清冷水，属瞻部洲。是以池东面银牛口流出克伽河，（旧曰恒河，又曰恒伽，讹也。）绕池一匝，入东南海。池南面金象口流出信度河，（旧曰辛头河者，讹也。）绕池一匝，入西南海。池西面琉璃马口流出缚刍河，（旧曰博叉河者，讹也。）绕池一匝，入西北海。池北面颇胝师子口流出徙多河，（旧说曰私陀河者，讹也。）绕池一匝，入东北海。或曰潜流下地。出积石山，即徙多河之流，为中国之河源也。时无轮王应运，瞻部洲地有四主焉：南象主，则暑温宜象；西宝主，乃临海盈宝；北马主，寒劲宜马；东人主，和畅多人。故象主之国，躁烈笃学，特闲异术。宝主之乡，无礼义，重财贿。马主之俗，天资犷暴，情忍杀戮。人主之地，风俗机变，仁义照明。四主之俗，东方为上。其居室则东开其户，日则东向以拜。人主之地，南面为尊。方俗殊风，斯其大槩。至於君臣上下之礼，宪章文轨之仪，人主之地，无以加也。清心释累之训，出离生死之数，象主之国，其理优矣。斯皆著之经诰，闻诸士俗。博闲今古，详考见闻。然则佛兴西方，法流东国。通译音讹，方言语谬。音讹则义失，语谬则理乖。故曰：必也正名乎！贵无乖谬矣。”
又《起世经》云：“阿耨达宫中有五柱堂，阿耨达龙王恒於中止。佛言：何故名为阿耨达，其义云何？此阎浮提所有龙王，尽有三患，唯阿耨达龙无有三患。云何为三？一者，所有诸龙皆被热风、热沙著身，烧其皮肉及烧骨髓，以为苦恼。唯有阿耨达龙无有此患。二者，所有龙宫，恶风暴起，吹其宫内，失宝饰衣，龙身自现，以为苦恼。唯阿耨达龙王无如此患。三者，所有龙王，各在宫中，相娱乐时，金翅大鸟，入宫搏撮。或始生方便，欲取龙食，龙怖惧，常怀热恼。唯阿耨达龙无如此患。若金翅鸟王生念欲往，即便命终。故名阿耨达。阿耨达者，（秦言无恼。）佛告比丘：雪山右面有城名毗舍离。其城北有七黑山，黑山北有香山。其山常有歌舞唱妓音乐之声。山有二窟：一名为昼，二名善昼，七宝所成，柔软香洁，犹如天衣。妙音乾闼婆王从五百乾闼婆，在其中止。”又《顺正理论》云：“四洲之中，唯瞻部洲有金刚座，上穷地际，下据金轮。诸最後身菩提萨埵将登无上正等菩提，皆坐此座，起金刚定。以无馀依及馀处所有坚力，能持此坐。”
又《长阿含经》云：“佛告比丘：有四大天神。何等为四？一者地神，二者水神，三者风神，四者火神。此之四大，各共有之。故地神生恶见言：地中无水火风。时我知此地神所念，即往语言：汝尝生念言，地中无水火风耶？答曰：地中实无水火风也。我时语言：汝勿生此念，谓地中无水火风。所以者何？地中有水火风。但地大多故，地大得名。佛告比丘：我为彼地神除其恶见，示教利喜，得法眼净。水中有地火风，火中有地水风，风中有地水火。但初大多故，偏得名也。”
▲界量部第五
依《立世阿毗昙论》云：“大咸海外有山，名曰铁围，入水三百一十二由旬半，出水亦然。广亦如是。周回三十六亿一万三百五十由旬。从阎浮提南际取铁围山，三亿六万六百六十三由旬；从阎浮提中央取东弗于逮中央，三亿六万六百由旬；从阎浮提中央取西瞿耶尼中央，三亿六万六百由旬；从阎浮提北际取北郁单越北际，四亿七万七千五百由旬；从铁围山水际极西铁围山水际迳度，十二亿二千八百二十五由旬。铁围山水际周回三十六亿八千四百七十五由旬。从此须弥山顶至彼须弥山顶边十二亿三千四百五十由旬。从此须弥山中央至彼须弥山中央十二亿八万三千四百五十由旬。从此须弥山根至彼须弥山根十二亿三千十五由旬。如是义者，佛世尊说。”（依《长阿含经》云：“阎浮提，其地纵广七千由旬。西瞿耶尼，其地纵广八千由旬。东弗于逮，其地纵广九千由旬。北郁单越，其地纵广十千由旬也。”）
▲方土部第六
寻夫方土，人别不同，总有二种：一凡，二圣。若约方言之，即有四种，所谓四天下人。若以住处言之，四天下中合有四千八处，则有四千八种之人。若直按阎浮提一方言之，如《楼炭经》说：大国总有三十六之大国，人亦同之。若展别论，则有二千五百小国，人亦同之。又一一国中，种类若干，胡、汉、羌、虏、蛮、夷、楚、越，各随方土，色类不同，未可具述。故《楼炭经》云：此南阎浮提种类差别，各有六千四百种人。但总彰大数，不别其名。
《长阿含经》云：“佛告比丘：此四天下有八千天下围绕。其外复有大海水周匝围绕八千天下。复有大金刚山绕大海水。金刚山外复有第二大金刚山。二山中间，窈窈冥冥。日月神天有大威力，不能以光照及於彼八大地狱也。”
第一北郁单越者，依《长阿含经》云：“须弥山北天下有郁单越国。其土正方纵广一万由旬。人面亦方，像彼地形。有大树王，名菴婆罗，围七由旬，高百由旬。枝叶四布五十由旬。多有诸山浴池，华果丰茂。无数众鸟和鸣。地生软草，槃萦右旋，色如孔翠，香如婆师，软若天衣。其地柔软，以足蹈地，地凹四寸，举足还复。地平如掌，无有高下。彼土四面有四阿耨达池，各纵广百由旬，以七宝砌。出四大河，广十由旬。众鸟和鸣。彼土无有沟坑、荆棘株杌，亦无蚊虻、毒虫。地纯众宝。阴阳调柔，四气和顺。百草常生，无有冬夏。其土常有自然亢米，不种自生。无有糠会，如白华聚，犹忉利天食，众味具足。其土常有自然釜鍑。有摩尼珠，名曰焰光，置於鍑下，饭熟光灭，不假樵火，不劳人功。其土有树，名曰曲躬。叶叶相次，天雨不漏。彼诸男女，止宿其下。复有香树，高七十里，华果繁茂。其果熟时，皮壳自裂，自然香出。或高六十里、五十里，小者五里。其果熟时，皮破自然出种种衣，或出种种严身之具，或出种种器，或出种种食。或戏河中，有众宝船。彼方人民，欲入中洗浴游戏时，脱衣岸上，乘船中流。娱乐讫已，度水遇衣便著。先出先著，後出後著，不求本衣。次至香树，树为曲躬。其人手取乐器调弦，并以妙声和弦而行，诣园娱乐。其土中夜阿耨达龙王数数时起清净云，周遍世界，而降甘雨。如?冓牛乳，以八味水润泽普洽。於中夜後，净无有翳，空中清明。海出凉风，微吹人身，举体快乐。其土丰熟，人民炽盛。设须饮食，以自然亢米，著於釜中，以焰光珠置於釜下，饭自然熟，珠光自灭。诸有来者，自恣食之。其主不起，饭终不荆若其主起，饭则尽竭。其饭鲜洁，如白华聚。其味如天。无有众病，气力充足，颜色和悦，无有衰耗。其土人身颜貌同等，不可分别。其貌少壮，如阎浮提二十许人。其人口齿平正，洁白无间。发绀青色，无有尘垢。发垂八指，齐眉而止，不长不短。若其土人起欲心时，有熟视女人而舍之去。彼女随逐，往诣园林。若彼女人是彼男子父亲、母亲、骨肉中表，不应行欲者，树不曲荫，各自散去。若非亲者，树则曲荫，随意娱乐。一日、二日或至七日，尔乃舍去。（《立世阿毗昙论》云：“北洲人不索女，不迎妻，不买不卖。若男子欲娶女时，谛瞻彼女。若女欲羡男时，亦须谛视男子。若不见视，馀女报言：是人看汝。即为夫妻。男不见女看，馀男报言：是女看汝。亦为夫妻。若自相见，便即相随，共往别处。若多欲者，一生之中，数唯至五。其中品者或四或三。亦有修行至死无欲。彼人怀妊，有恶食者耳。”）彼人怀妊，七日八日便产。随生男女，置於四衢大交道头，舍之而去。有诸行人，经过其边，出指含?束。指出甘乳，充遍儿身。过七日已，其儿长成，与彼人等。男向男众，女向女众。彼人命终，不相哭泣，庄严死尸，置四衢道，舍之而去。有鸟名忧慰禅伽，接彼死尸，置於他方。（依《立世论》云：“其鸟啄尸将去，至山外而便啖食也。”）又其土人大小便时，地为开坼。便利讫已，地还自合。其土人民，无所系恋，亦无蓄积。寿命常定，死尽生天。彼人何故寿命常定？其人前世修十善行，身坏命终，生郁单越，寿命千岁，不增不减。是故彼人寿命正等。若有人能施沙门、婆罗门，及施贫穷乞儿。疾病困苦者，给其衣食、乘舆、华鬘、涂香、床榻、房舍。又造塔庙灯烛供养。其人命终生郁单越，寿命千岁，不增不减。其土不受十恶。举动自然与十善合。身坏命终，生天善处。是故彼人得称为胜於三天下。其土最上，故秦言最上。”
《立世论》云：“彼土人民，悉皆白净，人所庄饰，须发翠黑，恒如剃周罗。五日，头发自然长，横七指，无有增减。”《顺正理论》云：“北俱卢洲，形如方座，四边量等，面各二千。既说界方面各二千，已具其义。边有二中洲：一矩婆洲，二憍拉婆洲。此二洲皆有人祝”
第二东弗于逮。依《长阿含经》云：“须弥山东有天下名弗于逮，其土正圆，纵广九千由旬。人面像彼地形。有大树王，名伽蓝浮，围七由旬，高百由旬，枝叶四布五十由旬。”《造天地经》云：“东方人物胜阎浮提人。彼土用绵绢共相市易。”依《长阿含经》云：“彼土人寿二百岁，少出多减。（《楼炭经》云：“人寿三百岁也。”）饭食鱼肉。（《立世论》云：“自不杀生，不令他杀。若有自死，则食其肉。”）以谷帛珠玑，共相市易。人有婚礼嫁娶。”（《立世论》云：“东弗婆提人其多欲者，一生之中其数至七。其中品者或至五六。亦有修行至死无欲。东西二洲人唯无黑色，馀同阎浮提，身有种种色。彼人头发庄饰，剪前被後。上下两衣，著下竟，上衣绕身而已。”）依《顺正理论》云：“东胜身洲，东狭西广，三边量等，形如半月。东三百五十，三边各三千，此东洲东边广南洲南际，故东如半月。其洲边有二中洲者：一提诃洲，二毗提诃洲。此二洲皆有人祝”
第三俱耶尼者，依《长阿含经》云：“须弥山西天下名俱耶尼，其土形如满月，纵广八千由旬，人面像彼地形。有树王名曰斤提，围七由旬，高百由旬。枝叶四布五十由旬。（《起世经》云：“於彼树下有一石牛，高一由旬。以此因缘，名瞿陀尼，此云牛货。”）人寿三百岁。以牛马珠玉，共相市易。人物亦胜阎浮提。”
《立世论》云：“彼土人或自杀生，或令他杀，死则食肉，同阎浮提人。若眷属死，送丧山中，烧尸弃去，或置水中，或埋土里，或著空地。东西二洲大同阎浮提，婚礼亦同。其欲多者，一生之中数至十二。其中品者数或至十。亦有修行至死无欲。彼人庄饰，并皆被发，上下著衣。”依《顺正理论》云：“西牛货洲，圆如满月，迳二千五百，周围七千半。其洲边有二中洲者：一舍扌虎洲，二嗢怛罗漫理洲。皆有人祝”
第四阎浮提者，依《长阿含经》云：“须弥山南有天下名阎浮提。其土南狭北广，纵广七千由旬。人面像此地形。有大树王名阎浮提，围七由旬，高百由旬。枝叶四布五十由旬。（《起世经》云：“於此树下有阎浮那檀金聚，高二十由旬。以此胜金出此树下，故名阎浮那檀金。”）复有金翅鸟王树，名俱利睒婆罗，围七由旬，高百由旬。枝叶四布五十由旬。阿修罗王有树，名曰善昼。围七由旬，高百由旬。枝叶四布五十由旬。忉利天有树，名曰昼度，围七由旬，高百由旬。枝叶四布五十由旬。阎浮提人，人寿百岁，中夭者多，初十无知，二十少知，犹未黠了。三十欲意盛，四十所行无端，五十所习不妄，六十慳著，七十体性迟缓，八十无荣饰，九十疾病，百岁诸根衰耗。经於三百冬夏春，三万六千食。中间或有不具者。”《立世阿毗昙论》云：“阎浮提人衣服庄饰，种种不同：或有长发分为两髻，或有剃落发须，或有顶留一髻，馀发皆除，名周罗发，或有拔除发须，或有剪发剪须，或有编发，或有被发，或有剪前被後令圆，或有裸形，或著衣服覆上露下，或露上覆下，或上下俱覆，或止障前後。”四洲人民所食多种，不可具述。婚礼市易现事可知。然论云：“阎浮提人一生欲事无数无量，不同馀三洲人少欲。亦有修行至死无欲。”依《顺正理论》云：“南瞻部洲有边洲：一名遮末罗洲，二名筏罗遮罗洲。此二洲中皆有人祝”
▲身量部第七
依《立世经》云：“阎浮提人命促，至十岁时，身形短小，或长二搩手、三搩手，於其自身则有八搩手。”《毗昙论》云：“阎浮提人至百岁时，身长三肘半，或长四肘。（《长阿含经》云长三肘，或有不定者，大位言之。）弗婆提人长八肘，瞿耶尼人长十六肘，郁单越人长三十二肘。”
▲寿量部第八
如《毗昙》说：阎浮提人寿命不定，有其三品：上寿一百二十五岁，中寿一百岁，下寿六十岁。其间中夭者不可胜数。且依劫减时说，有此三品。若据劫初寿命无量，或至八万四千。依《长阿含经》：“阎浮提人，人寿百二十岁。中夭者多。东弗于逮人，人寿二百岁。（《楼炭经》云：“人寿三百岁。”）西俱耶尼人，人寿三百岁。北郁单越人，人寿千岁。”（馀三方人，并有中夭者。唯北洲人定寿千年也。）
▲衣量部第九
依《起世经》云：“阎浮提人身长三肘半，衣长七肘，阔三肘半。瞿陀尼人、弗婆提人身衣与阎浮提等量。郁单越人身长七肘，衣长十四肘，上下七肘。阿修罗身长一由旬，衣长二由旬，阔一由旬，重半起利沙。”（隋言半两。馀经说：阿修罗大小不定，如毗婆质多阿修罗四倍高须弥山。）
▲优劣部第十
《长阿含经》云：“佛告比丘：阎浮提人有三事胜拘耶尼人。何等为三？一者、勇猛强记，能造业行；二者、勇猛强记，勤修梵行；三者、勇猛强记，佛出其土。拘耶尼人有三事胜阎浮提人。何等为三？一者多牛，二者多羊，三者多珠玉。阎浮提有三事胜弗于逮。何等为三？一者、勇猛强记，能造业行；二者、勇猛强记，能修梵行；三者、勇猛强记，佛出其土。弗于逮有三事胜阎浮提。何等为三？一者其土极广，二者其土极大，三者其土极妙。阎浮提有三事胜郁单越。何等为三？一者、勇猛强记，能造业行；二者、勇猛强记，能修梵行；三者、勇猛强记，佛出其土。郁单越复有三事胜阎浮提。何等为三？一者无所系属，二者无有我所，三者寿定千岁。阎浮提人亦以上三事胜饿鬼趣。饿鬼趣有三事胜阎浮提。何等为三？一者长寿，二者身大，三者他作自受。阎浮提人亦以上三事胜金翅鸟。金翅鸟复有三事胜阎浮提。何等为三？一者长寿，二者身大，三者宫殿。阎浮提人亦以上三事胜阿须伦。阿须伦复有三事胜阎浮提。何等为三？一者宫殿高广，二者宫殿庄严，三者宫殿清净。阎浮提人亦以上三事胜四天王天。四天王天复以三事胜阎浮提。何等为三？一者长寿，二者端正，三者多乐。阎浮提人亦以上三事胜忉利天、焰摩天、兜率天、化乐天、他化自在天。此诸天复有三事胜阎浮提。何等为三？一者长寿，二者端正，三者多乐。”
△第二诸天部（别有二十二部）▲辨位部第一
如《婆沙论》中说：“天有三十二种：欲界有十，色界有十八，无色界有四，合有三十二天也。第一欲界十天者：一名干手天，二名持华鬘天，三名常放逸天，四名日月星宿天，五名四天王天，六名三十三天。（总名忉利天摄。）七名炎摩天，八名兜率陀天，九名化乐天，十名他化自在天。（初星宿及後四，此五居空。干手、华鬘、放逸、四天、忉利，此五在山。具如下第九住处说。）第二色界有十八天者：初禅有三天：一名梵众天，二名梵辅天，三名大梵天。（此大梵天无别住处。但於梵辅有层台，高显严博。大梵天王独於上住，以别群下。於此三天之中，梵众是庶民，梵辅是臣，大梵是君。唯此初禅有其君臣民庶之别。自此已上，悉皆无也。）二禅之中有三天：一名少光天，二名无量光天，三名光音天。第三禅中亦有三天：一名少净天，二名无量净天，三名遍净天。第四禅中独有九天：一名福生天，二名福庆天，三名广果天，四名无想天，（此无想天亦无别所，但与广果同皆一处。以是外道所居，故分二种别名。）五名无烦天，六名无热天，七名善现天，八名善见天，九名色究竟天。（亦名阿迦尼吒天。名色界合有十八天。）第三无色界中有四天：一名空处天，二名识处天，三名无所有处天，四名非想非非想处天。（是名三界，总有三十二种天也。）问曰：未知此三十二天几凡几圣？答曰：二唯凡住，五唯圣住，自馀二十五天凡圣共祝所言二唯凡住者：一是初禅大梵天王，二是四禅中无想天中，唯是外道所居。问曰：何故此二唯凡住耶？答曰：为大梵天王不达业因，唯说我能造化一切天地人物。恃此高慢，轻蔑一切。圣人故不与居。又无想天中唯是外道，修无想定以生其中，受五百劫无心之报。外道不达，谓为涅槃。受报毕已，必起邪见，来生地狱。以是义故，一切圣人亦不生中也。所言五唯圣人居者，谓从广果以上，无烦、无热等五净居天，唯是那含、罗汉之所住也。纵凡生彼天者，要是进向那含，身得四禅，发於无漏，起熏禅业，或起一品乃至九品，方乃得生。凡夫无此熏禅业故，不得生也。若言那含生彼，理则无疑。问曰：阿罗汉既是无生，何故亦云生彼天者？答曰：此应言欲界那含生彼而得罗汉，非谓先是罗汉而生彼也。自馀二十五天凡圣共居，不言可悉。若总据大小乘说，合有四天。”故《涅槃经》云：“有四种天：一世间天，二生天，三净天，四义天。世间天者，如诸国王。生天者，从四天王乃至非想非无想天。净天者，从须陀洹至辟支佛。义天者，十住菩萨摩诃萨。以何义故十住菩萨名为义天？以能善解诸法义，见一切法是空义故。”
▲会名部第二
第一四天王者，依《长阿含经》云：“东方天王名提多罗咤，此云治国主。（《智度论》云提头赖叉。）领乾闼婆及毗舍睹神将，护弗婆提人，不令侵害。南方天王名毗琉璃，此云增长主。（《智度论》名毗楼勒叉。）领鸠槃荼及薜荔神将，护阎浮提人。西方天王名毗留博叉，此云杂语主。（《智度论》云毗楼博叉。）领一切诸龙及富单那将，护瞿耶尼人。北方天王名毗沙门，此云多闻主。领夜叉及罗刹将，护郁单越人。”《智度论》云：“天帝释具依梵音，应云提婆那因。释迦者（此言能。）提婆（此言天。）因，（此言主。）合而言之，是能天主也。须夜摩天者，（此言妙善。）兜率陀者，（此言妙足。）须洹密陀者，（此言化乐。）婆舍跋提者，（此言他化自在天也。）梵天王名曰尸弃，（此言大顶，别云大器。）首陀婆天者。此言净居天。”（且依《智度论》逐要释此少多。自外天已上天名，具如《婆沙论》说。为文繁故，不可具录也。）《中阿含经》云：“时有异比丘来诣佛所，稽首佛足，退住一面。白佛言：世尊，何因缘名释提桓因？佛告比丘：释提桓因本为人时行於顿施，沙门婆罗门贫穷困苦，施以饮食、钱财、灯明等，以堪能故，名释提桓因。复何因缘名富兰陀罗？告曰：彼为人时数数行施衣被、饮食、乃至灯明，故名富兰陀罗。复何因缘故名摩诃婆？告曰：本为人时名摩伽婆，即以本为名。复何因缘故名婆婆？告曰：本为人时以婆诜私衣布施供养，故名婆婆。复何因缘故名憍尸迦？告曰：本为人时为憍尸迦姓故。复何因缘故名舍脂钵低？告曰：彼舍脂为天帝释第一天后。复何因缘故名千眼？告曰：本为人时聪明智慧，於一坐间思千种义，观察称量故。复何因缘故名因提利？告曰：天帝於诸三十二天为主故。佛告比丘：然彼释提桓因本为人时受持七种受，得天帝释，何等为七？谓供养父母，乃至等行惠施。”如经偈说为天帝释。
▲业因部第三
问曰：六趣之报，造何业生？答曰：依《智度论》说：“六趣之业不过善恶，各有三品：上者生天，中者生人，下者生四恶趣。”若依此义，但善上品即得生天。不分散定别耶，若依《业报差别经》中具说十善得生天趣。具分定散三界差别。经云：“复有十善，能令众生得欲界天报。具修增上十善，得生欲界天报。”此则欲界散善业也。复有十业，能令众生得色界天报。为修有漏十善与定相应，此则色界定善业也。复有四业，能令众生得无色界天报：一者、谓过一切色想，灭一切有对想，入空处定。二者、过一切空处定，入识处定。三者、过一切识处定，入无所有处定。四者、过一切无所有处定，入非想非非想处定。以是四业得无色界报。若尔此界何故不言十善业者？应言此界是无色报。离色而修，远离身口。是故据地但言四业，不就十善也。然上来所说皆是如来分别业报因果相当，不差异也。若依《善戒经》说僧持二百五十戒，尼持三百四十八戒，亦是生天之业。故《四分律》偈云：
“明人能护戒，能得三种乐，名誉及利养，死得生天上。”
此据欲界天说。又如《正法念经》说：“或因持戒，不杀、不盗、不淫。由斯三善，亦得生天。”此亦生欲界、色界天，因别时之说。然非局此三即得生天也。又如《温室经》说：“浴僧净业亦得生天及上界报，此亦别时之意。非将浴僧散善得生上界。但是欲界天报。”又如《涅槃经》说：“慈母於恒河救儿，儿母俱死，得生梵天。”此是散心之慈，不以馀定善助，岂得生天。此但据远因，非局散慈则得上生。亦如一闻《涅槃》不堕四趣，义亦如是。故《正法念经》云：“若身不杀、盗、淫，口不妄语、不绮语、不两舌、不恶口。持此七戒，得生四天王天。若能持七种戒得生化生天。此有上、中、下。若持不杀戒得生四天王处。若持不杀、不盗，得生三十三天。若持不杀、不盗、不邪淫，得生夜摩天。若持不杀、不盗、不邪淫、不妄语、两舌、恶口、绮语，得生兜率陀天。受世间戒，信奉佛戒，不杀、不盗、不邪淫、不妄语、两舌、恶口、绮语，得生化乐天、他化自在天。”又《长阿含经》云：“先於佛所净修梵行，於此命终生忉利天。使彼诸天增益五福：一者天寿，二者天色，三者天名称，四者天乐，五者天威德。”又《杂阿含经》云：“尔时世尊告比丘：过去世时拘萨罗国有弹琴人名曰鹿牛，於拘萨罗国人间游行，止息野中。有六广大天宫天女来至拘萨罗国鹿牛弹琴人所，语鹿牛弹琴人言：阿舅，阿舅，为我弹琴，我当歌舞。鹿牛弹琴者言：如是姊妹，我当为汝弹琴。汝当语我，是何人，何由生此？天女答言：阿舅且弹琴，我当歌舞，於歌颂中自说所以生此因缘。彼人即便弹琴。彼六天女即便歌舞。
第一天女说偈歌言：
若男子女人，胜妙衣惠施。施衣因缘故，所生得殊胜。施所爱念物，生天随所欲。见我居宫殿，乘虚而游行。天身如金聚，天女百中胜。观察斯福德，回向中之最。
第二天女复说偈言：
若男子女人，胜妙香惠施。爱念可意施，生天随所欲。见我处宫殿，乘虚而游行。天身若金聚，天女百中胜。观察斯福德，回向中之最。第三天女复说偈言：
若男子女人，以食而惠施。可意爱念施，生天随所欲。见我居宫殿，乘虚而游行。天身如金聚，天女百中胜。观察斯福德，回向中之最。第四天女复说偈言：
忆念馀生时，曾为人婢使。不盗不贪嗜，勤修不懈担量腹自节身，分餐救贫人。今见居宫殿，乘虚而游行。天身如金聚，天女百中胜。观察斯福德，供养中为最。
第五天女复说偈言：
忆念馀生时，为人作子妇。童妪性狂暴，常加粗恼言。执节修妇礼，卑逊而奉顺。今见处宫殿，乘虚而游行。天身如金聚，天女百中胜。观察斯福德，供养中为最。
第六天女复说偈言：
昔曾见行路，比丘比丘尼。从其闻正法，一宿受斋戒。今见处天宫，乘虚而游行。天身如金聚，天女百中胜。观察斯福德，回向中之最。尔时拘萨罗国鹿牛弹琴人而说偈言：
我今善来此，拘萨罗林中。得见此天女，具足妙天身。既见又闻说，当增修善业。缘今修功德，亦得生天上。说是语已，此诸天女即没不见。”▲受生部第四
第一四天王天受生者，依《长阿含》、《智度论》等，四天王天皆有婚嫁，行欲如人。然受化生。初生如二岁小儿，在其膝上。（依《顺正理论》云：“如生五岁小儿。”别经云：男生坐父右膝，女生坐母左膝上。）儿来未久，便知饥渴。自然宝器，盛百味食。若福多者，饭色自白。中者青色，下者赤色。若渴，宝器甘露浆如食之色。饮不留停，如酥投火。食讫便与诸天等量。初生出时忆昔往业。戏已忘念。
第二忉利天受生者，依《毗耶娑仙人问佛经》云：“大仙当知，三十三天游戏受乐於树林中行。见彼天子天女同一处坐，心喜爱乐，速生彼处。如线穿珠，牵线珠走，不生异道。即於生时，彼天妇女手华忽生。彼女见已，自知有儿。即以此华授与夫言：若今得子，可生欢喜。彼天见之，喜心增上，必知其妻得天童子。二天心喜，七日满已，长发旋动，清净无垢，天衣具足。即彼天来生。七日之中，忆念我某处退生此天中，某我父母，我作善业，极生喜。生喜已，则心欲得即便行往诣彼处，如醉象行。臂如象鼻，洪圆纤长，胸则平正。臂如金色。上下身粗，中身则细。行则庠审。深心勇剑腰如弓巴。背骨平直。两?坒洪满，如芭蕉树。善知天法。髭须短细。天香甚香。爪甲赤保身体香洁，无主庄严，取庄严身。天无病苦。於宫殿中次第渐行，见无主天女。天女见天童子，一切悉来围绕而住，作如是言：圣子善来。此汝宫殿。我无夫主，久离夫主。独有童子。我今年少，妙色具足，应相供养。乳若金瓶，面如莲华开敷之色。如云电行，端正可喜。我是天女，今相供养，奉给走使。此戏乐处如是妇女而来近之，奉给供养。彼三十三天有善法堂，天众集处。有八万四千柱，皆是众宝所成。入者无诸恶触、蚊虻等过，亦无眠睡、懈耽嚬呻等过。无量百千天女欲心戏笑，无有嫉心、斗诤等过。颊净无垢，如月镜轮。天女之法，以香彩色用点颊额，以庄严面。天女咏声共相娱乐。”《起世经》云：“彼於天中，或在天子，或在天女，或於坐处，或两膝内，或两股间，忽然而生。初生出时，即如人间十二岁儿。若是天男，即在天子坐处、膝边，随一处生。若是天女，即在天女两股内生。既出生已，彼天即称是我儿女。初生之时，以自业故，得三种念：一自知从某处死，二自知今此处生，三知彼生是此业果，是此福报。作是念已，便思念食。即於其前有众宝器，自然盛满天须陀味，种种异色。有众宝器，其须陀味色最白净。若报中者，其色稍赤。若福下者，其色稍黑。彼天子以手把取天须陀味，内其口中，即渐消融。如酥置火，即自消融，无复形影。若有渴时，即於其前有天宝器盛满天酒。随福上中下，白赤黑色。略说如前。入口消融，亦同前说。饮食既讫，身遂长大。粗细高下，与旧男女等无有异。此诸天子天女等身既充足，各随意趣，或诣园苑看。其树自然种种衣服、璎珞、华鬘、饮食、音乐，低垂随龋无量亿数诸天玉女在此园中。未见如是，以业熟故，了了分明忆宿世事，如视掌中。由见天女迷诸色故，正念觉知此心即灭。既失前念，著现在欲，口唯唱言：此等皆是天玉女耶？天玉女耶？此则名为欲爱所缚。”《顺正理论》云：“诸天初受生时身量云何？为六欲诸天初生如次，如五六七八九十岁人。生已身形速得圆满。色界天众於初生时，身量周圆，具妙衣服。一切天众皆作圣言。为彼言词，同中印度。然不由学自解典言。”
▲界量部第五
依《起世经》云：“须弥山下别有三级诸神住处。其最下级纵广正等六十由旬，其第二级纵广正等四十由旬，其最上级纵广正等二十由旬。皆有七重墙院，乃至诸鸟各出妙音，莫不具足。此三级中皆有夜叉祝须弥山半高四万二千由旬，有四大天王所居宫殿。须弥山上有三十三天宫殿，帝释所居。三十三天已上一倍，有夜摩天。又更一倍，有兜率天。又更一倍，有化乐天。又更一倍，有他化自在天。他化天上又更一倍，有梵身天。梵身天下，於其中间有罗摩波旬诸宫殿。倍梵身天上有光音天。倍光音天上有遍净天。倍遍净天上有广果天。倍广果天上有不粗天。不粗天下，其间别有诸天宫殿所居之处，名无想众生。倍不粗天上有不烦天。倍不烦天上有善见天。倍善见天上有善现天。倍善现天上有阿迦尼吒诸天宫殿。阿迦尼吒天已上更有天名无边空处、无边识处、无所有处、非想非非想处。此等皆名诸天住处。如是界分众生居住，若来、若去、若生、若灭，边际所极，此世界中。所有众生，生老病死，堕是道中，至此不过，是名娑婆世界。无量刹土诸馀十方亦复如是。”）
又《立世阿毗昙论》云：“从阎浮提向下二万由旬，是无间地狱。从阎浮提向下一万由旬，是夜摩世间地狱处。此二中间有馀地狱。（计亦有远近，此论不述也。）从此向上四万由旬，是四天王住处。从此向上八万由旬，是三十三天住处。从此向上十六万由旬，是夜摩天住处。从此向上三亿二万由旬，是兜率陀天住处。从此向上六亿四万由旬，是化乐天住处。从此向上十二亿八万由旬，是他化自在天住处。有比丘问佛：世尊，从阎浮提至梵处，近远如何？佛言：比丘，从阎浮提至梵处，其远甚高。譬如九月十五日月圆满时。若有一人在彼梵处，放一百丈方石，坠向下界，中间无碍，到於後岁九月圆满时，至阎浮提地。无量光天复远一倍。从无量光天至遍胜光天复远一倍。从遍胜天至少净天复远一倍。从少净天至无量净天复远一倍。从无量净天至遍净天复远一倍。从遍净天至无云天复远一倍。从无云天至福生天复远一倍。从福生天至广果天复远一倍。从广果天至无想天复远一倍。从无想天至善现天复远一倍。从善现天至善见天复远一倍。从善见天至不烦天复远一倍。从不烦天至不烧天复远一倍。从不烧天至阿迦尼吒天复远一倍。而说偈言：
从阿迦尼吒，至阎浮提地，放大密石山，六万五千年，五百三十五，中间若无碍，方至於阎福”
《智度论》云：“譬如从色界初际下一丈石，经一万八千三百八十三年方至於地。”

[book_title]卷三
▲身量部第六
依《杂心论》云：“七极微尘成一阿耨池上尘。彼是最细色，天眼能见及菩萨轮王得见。七阿耨尘为铜上尘。七铜上尘为水上尘。七水上尘为兔毫上尘。七兔毫上尘为一羊毛上尘。七羊毛上尘为一牛毛上尘。七牛毛上尘成一向游尘。七向游尘成一虮。七虮成一虱。七虱成一穔麦。七穔麦成一指。二十四指为一肘。四肘为一弓。去村五百弓为一拘卢舍，八拘卢舍名一由旬。故说偈言。
七尘成阿耨，七耨成铜尘。水兔牛毛尘，皆从於七起。”
故论中即以此拘卢舍用量天身，从四天王身乃至阿迦尼迦身。故《婆沙论》云：“四天王身长一拘卢舍四分之一。”若依《正法念经》说，四天诸身其量修短一同王身。（《毗昙》亦同。）如“三十三天身长半拘卢舍。帝释身长一拘卢舍。炎摩天身长一拘卢舍四分之三。（若言帝释之身何以长炎摩天者，如经说：以其过去偏修恭敬业，得偏长也。）兜率天身长一拘卢舍，与帝释等。化乐天身长一拘卢舍及拘卢舍四分之一。他化自在天身长一拘卢舍半。”（欲界诸天身量如是。）
第二色界身量者，依《毗昙论》说：“梵众天身长半由延。梵福楼天长一由延。大梵天长一由延半。光天长二由延。无量光天长四由延。光音天长八由延。少净天长十六由延。无量净天长三十二由延。遍净天长六十四由延。福庆天长百二十五由延。福生天长二百五十由延。广果天长五百由延。无想天亦尔。无希望天长千由延。无热天长二千由延。善见天长四千由延。善现天长八千由延。色究竟天长万六千由延。”
第三无色界，无形不可说。（据大乘亦有细色，但经论略而不说。）▲衣量部第七
问曰：诸天衣服云何？答曰：如经说：六欲界六天中皆服天衣，飞行自在。看之似衣，光色具足，不可以世间缯彩比之。色界诸天衣服虽号天衣，衣如非衣。其犹光明转胜转妙，不可名也。如《起世经》云：“四天王天身长半由旬。衣长一由旬，阔半由旬，重半两。三十三天身长一由旬。衣长二由旬，阔一由旬，重半两。夜摩天身长二由旬。衣长四由旬，阔二由旬，重半两四分之一。兜率陀天身长四由旬。衣长八由旬，阔四由旬，重半两八分之一。化乐天身长八由旬。衣长十六由旬，阔八由旬，重半两十六分之一。他化自在天身长十六由旬。衣长三十二由旬，阔十六由旬，重半两三十二分之一。魔身诸天身长三十二由旬。衣长六十四由旬，阔三十二由旬，重半两六十四分之一。自此已上诸天身量长短与衣正等无差。”《起世经》云：“欲界诸天衣服种种庄严，不可具述。然化乐、他化二天所著衣服随心大小轻重亦尔。色界诸天不著衣服，如著不异。头虽无髻，如似天冠。无男女相，形唯一种。”《长阿含经》云：“忉利天衣重六铢。炎摩天衣重三铢。兜率陀天衣重一铢半。化乐天衣重一铢。他化自在天衣重半铢。”《顺正理论》云：“色界天众於初生时，身量周圆，具如衣服。”
▲寿量部第八
依《阿毗昙论》云：“天寿量者，如人间五十岁为四天王天一日一夜。即用此日月岁数四天王天寿命五百岁，计人间日月九百万岁。即是等活地狱一日一夜。如是日月岁数等活地狱寿五百岁，计人间百岁为三十三天一日一夜。如是日月岁数三十三天寿千岁，计人间三亿六十万岁。即是黑绳大地狱一日一夜。如是日月岁数黑绳地狱寿千岁，计人间二百岁，为炎摩天一日一夜。如是日月岁数炎摩天寿二千岁，计人间十四亿四百万岁。即是众合大地狱一日一夜。如是日月岁数众合大地狱寿二千岁，计人间四百岁为兜率陀天一日一夜。如是日月岁数兜率陀天寿四千岁，计人间五十七亿六百万岁。即是呼地狱一日一夜。如是日月岁数呼地狱寿四千岁，计人间八百岁为化乐天一日一夜。如是日月岁数化乐天寿八千岁，计人间二百三十亿万岁。即是大呼地狱一日一夜。如是日月岁数大呼地狱寿八千岁，计人间一千六百岁为他化自在天一日一夜。如是日月岁数他化自在天寿一万六千岁，计人间九百二十一亿六百万岁。即是热大地狱一日一夜。如是日月岁数热大地狱寿一万六千岁，计众热大地狱寿其半劫，无择大地狱寿一劫，畜生趣极长寿亦一劫。如地持龙、饿鬼等，极长寿五百岁。第二计色界寿命者，即用劫为量。初梵众天寿命半劫，梵福楼天寿一劫，大梵天寿一劫半，少光天四劫，光音天八劫，少净天十六劫，无量净天三十二劫，遍净天六十四劫，福庆天一百二十五劫，福光天二百五十劫，广果天五百劫，无想天亦尔，无希望天千劫，无热天二千劫，善见天四千劫，善现天八千劫，色究竟天一万六千劫。第三计无色界天寿命者，空处天二万劫。识处天四万劫，无所有处天六万劫，非想非非想处天八万劫。三界皆有中夭，唯郁单越及兜率天最後身菩萨及无想天皆定寿命，不说中夭。馀有中夭也。”《顺正理论》此亦皆同。然“北俱卢人於人趣福力最强，钝根薄尘，多诸快乐，无摄受过，死必上生。”馀同前说。问曰：此火劫起时，上至初禅，悉皆烧尽，何故论云大梵天王得寿一劫半耶？答曰：此言一劫半者，据积六十小劫为一劫半，不据大劫。若据水火风大劫说者，犹是一劫合成八十小劫。小中尚少二十小劫，与彼一劫半寿义不相违也。云何知然？如《旧俱舍论》名为“别劫”。《立世阿毗昙论》名为“小劫”。《新俱舍论》、《新婆沙论》名为“中劫”。此三名别，体唯是一，时量共等。如《阿含经》说，谓从人寿八万四千岁，百年减一年，乃至十岁。还从十岁复增至八万四千岁。一上一下，尔许时分，名一中劫量。（别小亦同。）若依《俱舍论》说，谓：“天地始终。三灾一运尽时，始名大劫。随一水火风灾，要经八十中劫。如以一中劫坏，一中劫成，十九中劫众生次第住，二十中劫正住，十九中劫次第坏空。此则一中劫随逢一火、水、风，坏器世界。十九中劫随逢饥、并刀，坏众生世界。”以如斯义，是故《毗昙》说如是言：“是处最後住，是处最初空。”众生最後住者，谓是最下阿鼻地狱也。是处最後空。众生最初住者，其则不定：若据火劫，即是初禅；若约水劫，是其二禅；若约风劫，是其三禅。以此而论，是故一大劫中具彼六十中劫，并空劫中二十别劫，合有八十小劫，始为一大劫。辩劫如是。次显无违。今言初禅第一梵众天寿命半劫者，当知据彼一别劫中半劫，二十中劫为言。第二梵辅天寿命一劫者，所谓据彼一别劫四十中劫为语。第三大梵天寿命一劫半者，当知据彼一别劫半六十中劫而说。以如斯义故，不相违也。初禅如是。二禅已上当知皆据三灾大劫以明寿量，不据中别劫也。二禅之中：第一少光天寿命二劫，第二无量光天寿命四劫，第三光音天寿命八劫。若言水灾既至二禅、光音诸天，何以得寿八大劫者？应知於彼七火灾後，方有一水灾起，上及二禅，是光音得寿八大劫也。三禅之中：第一少净天寿命十六劫，第二无量净天寿命三十二劫，第三遍净天寿命六十四劫。若言风灾既至三禅，何以遍净诸天得寿六十四大劫者？此亦应知，彼六十三运水火灾後方有一风灾起。是故遍净得寿六十四劫。云何知然？此如《毗昙》中说：“於七火劫次第起後，然有一水灾起。如是七七四十九火起时，则有其一七水灾。合说即有五十六劫，更复於此五十六劫之後，复有七火劫起。於此七火之後，方有一风灾起，坏及三禅，并前即为六十四劫。以如斯义，是故遍净得寿六十四劫。”故彼《毗昙》说是偈言：
“七火次第过，然後一水灾。七七火七水，复七火後风。”
问曰：此四无色天识处寿命既倍空处，未知後之二天何故不倍前耶？答曰：如《婆沙论》中说：有三论师俱释此义。“第一说者，谓彼空识二处，各有无量行及馀。皆舍一切入等行，故寿命相倍。空处以有无量行故，得一万劫寿，馀行复得一万劫寿，是故合得二万劫寿。识处以有无量行故，得二万劫寿。馀行复得二万劫寿，以此倍前，故得四万劫寿。上地更无无量行，故寿不倍。一说如是。第二师说者，谓彼空识二处，各有定慧二种行，故寿命相倍。定得一万劫寿，慧行复得一万劫寿命，故合得二万劫寿。识处定行得二万劫寿，慧行复得二万劫寿。以此倍前，故得四万劫寿。上之二地但有定行而无慧行，是故寿命不得相倍。二说如是。第三师说者谓彼四无色处定寿报分，各唯有其二万劫寿。由有离欲、不离欲。不离欲故，是故寿命有倍不倍。空处地中以其未离自地欲故，是故但有二万劫寿。识处地中二万劫者，是其定寿。由离空处欲故，复得二万劫。以此倍前，故得四万劫寿。无所有处二万劫者，是其定寿。由离空识二处欲故，复四万劫寿。非想非非想地中，二万者是其定寿。由离下之三地欲故，复得六万劫寿。以如斯义，是故非想非非想地中得其八万劫寿。”三说如是，义显於斯也。
▲住处部第九
问曰：诸天住处，其义云何？答曰：如《婆沙论》说：“天虽有三十二，住处但有二十八重。以彼四空绝离形报，故无别处，遍在欲色二界之中。但随欲色二界众生成就四空无色业者，随命终处，即便受彼无色界报，故无别处。不同大乘说有色也。其二十八重者，谓须弥山根从地上昇，去地四千由旬，绕山纵广一万六千由旬，是坚手天於中止祝复上昇一倍绕山八千由旬，是彼持华鬘天於中止祝复上一倍绕山四千由旬，是彼常放逸天於中止祝复上一倍绕山四千由旬，是彼日月星宿天於中止祝复上一倍绕山四千由旬，是彼四天王天於中止祝（其中由有七种金山是四天王城，邑聚落悉在其中。）复上昇四万由旬，至须弥山顶，纵广四万由旬。其中有善见城，纵广一万由旬。面别有其千门。三十三天於中止祝即从此山升虚空四万由旬，有处如云，七宝所成，其犹大地，是炎摩天於中止祝复上一倍，有地如云，七宝所成，是兜率陀天。复上一倍，有地如云，七宝所成，是化乐天。复上一倍，有地如云，七宝所成，是化自在天。如是乃至色界究竟天，皆悉有地如云，七宝所成，相去皆倍。”不烦具说。依《顺正理论》云：“三十三天迷卢山顶。其顶四面各二十千。若据周围数成八万。有馀师说：面各八十千，与下际四边，其量无别。山顶四角各有一峰，其高广量各有五百。有药叉神名金刚手，於中止住，守护诸天。於山顶中有宫名善见，面二千半，周万踰缮那。金城量高一踰缮那半。其地平坦，亦真金所成。俱用百一杂宝严饰。地触柔软如妒罗绵，於践蹑时随足高下。是天帝释所都大城。城有千门，严饰壮丽。门有五百青衣药叉，勇健端严，长一踰缮那量，各严铠仗，防守城门。於其城中有殊胜殿，种种妙宝，具足庄严，映蔽天宫，故名殊胜。面二百五十踰缮那，周千踰缮那。是谓城中诸可爱事。城外四面四苑庄严，是彼诸天共游戏处。一众车苑。谓此苑中随天福力，种种车现。二粗恶苑。天欲战时，随其所须甲仗等现。三杂林苑。诸天入中所玩皆同，俱生胜喜。四喜林苑。极妙欲尘杂类俱臻，历观无厌。如是四苑，形皆异方。一一周千踰缮那量。居中各有一如意池，面各五十踰缮那量。八功德水弥满其中。随欲四苑，华鸟香林，庄饰业果，差别难可思议。天福城外西南角有大善法堂，三十三天时集辩论，制伏阿素洛等如法不如法事。”《起世经》云：“佛告比丘：以何因缘，诸天会处名善法堂？三十三天集会坐时，於中唯论微细善语深义，称量观察，皆是世间诸胜要法真实正理。是以诸天称为善法堂。又何因缘名波娄沙迦苑？（隋言粗涩。）三十三天王入已，坐於贤及善贤二石之上，唯论世间粗恶不善戏谑之语，是故称波娄沙迦。又何因缘名杂色车苑？三十三天王入已，坐於杂色善杂色二石之上，唯论世间种种杂色相语言，是故称为杂色车苑。又何因缘名杂乱苑？三十三天常以月八日、十四日、十五日，放其宫内一切采采女入此园中，令与三十三天众合杂嬉戏，不生障隔，恣其欢娱，受天五欲，具足功德，游行受乐。是故称天共称此园为杂乱苑。又何因缘彼天有园名为欢喜？三十三天王入其中已，坐於欢喜善欢喜二石之上，心受欢喜，复受极乐。是故诸天共称彼园以为欢喜。又何因缘名波利夜怛逻拘毗陀罗树？彼树下有天子住，名曰末多。日夜常以彼天种种五欲功德，具足和合，游戏受乐。是故诸天遂称彼树以为波利夜怛逻拘毗陀罗树。”
▲广狭部第十
问曰：天量广狭云何？答曰：如《婆沙论》说：“须弥山顶面别纵广八万四千由旬。其中平可居处，但有四万由旬。炎摩天倍前四万，其地纵广八万由旬。如是乃至他化自在天处，次第倍前，其地纵广六十四万由旬。四禅之地广狭不定，有其两说：第一说者，初禅广如一四天下。二禅如小千世界。三禅如中千世界。四禅广如大千世界。第二说者：初禅如小千世界。二禅广如中千世界。三禅广如大千世界。第四禅地宽广无边，不可说其分齐。”（诸师评之，第二说是。）问曰：初禅广如小千世界乃至第四禅地广无边者，未知於他大千之上，为当共有初禅梵天，乃至共有色究竟天？为当於彼一一四天下上，各各别有初禅梵天，乃至别有色究竟天耶？答曰：如《楼炭经》说：一一四天下上各各别有，皆悉不同。故彼说云：三千世界之中有百亿四天下、须弥、大海、铁围、四天王天，乃至各说百亿色究竟天。此文斯显，无劳致惑。又如《顺正理论》云：“小者是卑下义。以除上故。如截角牛积小成馀，亦非摄彼。”问曰：既彼一一四天下上乃至各有色究竟天者，是则处别可不相障碍耶？答曰：虽各有百亿，同居一处而不妨碍。其犹光明迭相涉入，相遍到亦无障碍。彼亦如是，以彼色细妙故。故经中说：“色界诸天下来听法，六十诸天共坐一锋之端而不迫窄，都不相碍。”以斯文验，何所致疑矣。（故义譬云：初禅如乡，二禅如县，三禅如州，四禅如国。）
▲庄饰部第十一
如《智度论》云：“须弥山高三百三十六万里，四宝所成。东面黄金，西面白银，南面琉璃，北面玻璃。四边绕山半有游乾陀山谷，高四万二千由旬。四天王各居一山。”《长阿含经》云：“北面天金所成，光照北方。西面天水精所成，光照西方。东面天银所成，光照东方。南面天琉璃所成，光照南方。”《智度论》云：“四天王各居其城。东方城名上贤，南方城名善见，西方城名周罗。北方城有三：一名可畏，二名天敬，三名众归。”又《长阿含经》云：“般遮翼白世尊言：一时忉利诸天集善法堂，有所讲论。时四天王随其方面各当位坐。提头赖吒天王在东方坐，其面西向，帝释在前。毗楼勒叉天王在南方坐，其面北向，帝释在前。毗楼博叉天王在西方坐，其面东向，帝释在前。毗沙门天王在北方坐，其面南向，帝释在前。时四天王皆先坐已，然後我坐。”又《立世阿毗昙论》云：“如忉利天善见大城，周围四万十千由旬，纯金为城之所围绕，高十由旬。城上埤堄高半由旬，门高二由旬，其外重门高一由旬半。十十由旬有一一门，城之四面为千门楼。是诸城门众宝所成，种种摩尼之所严饰。於大城四分之一，中央金城，帝释住处。十二由旬有二门，四面四百九十九门，复有一小门，凡五百门。是城形相翼卫四兵：栅堑、树池、杂林、宫殿。作倡伎乐及诸外戏，种种宝庄，不可具述。是城中央宝楼重阁，名皮禅延多楼，长五百由旬，广二百五十由旬，周回一千五百由旬。其阁四边却敌宝楼。东边二十六所，三面各二十五所，凡一百一所。一一却敌方二由旬，周回八由旬。其却敌上复有宝楼，高半由旬，以为观望。一一却敌有七女天，一一女天有七采女。楼阁之内，有万七百房室。一一房室有七天女，一一天女，采女亦七。其天女者，并是帝释正妃。其外却敌及内诸房，凡四亿九万四千九百正妃，三十四亿六万四千三百采女。妃及采女合有三十九亿五万九千二百。皮禅延多重阁最上当中央圆室，广三十由旬，周回九十由旬，高四十五由旬。是帝释所住之处。并是琉璃所成，众宝厕填。”
又《杂阿含经》云：“帝释宫中有毗阇延堂，有百楼观有七重。重有七房，房有七天后，后各七侍女。尊者大目犍连游历小千界，无有如是堂观端严，如毗阇延堂者。”
依《起世经》云：“其天宫城内雕饰，受欲欢乐，不可具说。如是说，如是处者，释提桓因与阿修罗女舍脂共祝帝释化身与诸妃共祝一切诸妃作是思惟：帝释与我共住，真身与舍脂共祝是其城内四边住处，衢巷市鄽，并皆调直。是诸天城，随其福德屋舍多少，众宝所成，平正端直。是天城路数有五百，四陌相通，行列分明，皆如基道。四门通达，东西相见。巷巷市鄽，宝货盈满。其中天上有其七市：第一谷米市，第二衣服市，第三众香市，第四饮食市，第五华鬘市，第六工巧市，第七淫女市。处处并有市官。是诸市中，天子天女往来贸易，商量贵贱，求索增减，称量断数，具市鄽法。虽作是事，以为戏乐，无取无与无我所心。脱欲所须，便可提去。若乐相应，随意而龋若不相应，便作是言：此物奇贵，非我所须。市中间路，软滑可爱，众宝庄严。悬诸天衣，竖立幢幡。音乐等声，恒无断绝。又有声言：善哉善来，愿食欲饮，我今供养。是善见大城帝释住处，复有天州天郡天县天村，周匝遍布。”（自外诸天处宝庄严，香乐随处盈满。受报快乐，不可录尽矣。）“善见大城北门之外，经二十由旬，有大园林，名曰欢喜，周回一千由旬。此中有池，亦名欢喜，方百由旬，深亦如是，天水盈满。四宝为砖，垒其底岸。”“城东门外有园名曰众车，有池名质多罗。”“城南门外有园名之恶口，池亦同名。”“城西门外有园名杂园，池亦同名。园池大小并同前说。华果鸟林，种种翔鸣。绮饰庄严，不可述荆”三《欢喜园品》、《众车园品》、《恶口园品》、《杂园品》。
▲奏请部第十二
如《立世阿毗昙论》云：“时帝释将诸天众，欲园游戏，至善法堂。诸天围绕，恭敬入园。善法堂内最中柱边有师子座，帝释昇座。左右二边各十六天王，行列而坐。其馀诸天，随其高下，依次而坐。时天帝释有二太子：一名栴檀，二名修毗罗。是忉利天二大将军，在三十三天左右而坐。时提头赖吒天王依东门坐，共诸大臣及与军众恭敬诸天得入中坐。时毗留勒叉天王依南门坐，共诸大臣及军众恭敬诸天得入中坐。时毗留博叉天王依西门坐。时毗沙门天王依北门坐。（并如前见，得入中坐。）是四天王於善法堂世间善恶奏闻帝释及忉利天。时佛世尊说如是事。是月八日，四天王大臣遍行世间，次第观察，当於今日若多若少受持八戒，若多若少皆行布施，若多若少修福德行，若多若少恭敬父母沙门婆罗门家内尊长。月十四日、十五日亦如是。若无多人受持八戒布施恭敬，尔时四王往善法堂所谘问帝释说如是事。是时诸天帝释闻此事已，生忧恼心，说如是言：是事非善非法，家中诸天尊长诸天眷属方应减损，修罗伴侣日向增多。若受持八戒布施修福恭敬沙门尊长等，四王谘问诸天帝释，心生欢喜，说如是言：是事甚善如法。诸天眷属日向滋多，修罗伴侣稍就减少。故引佛说祇夜偈言：
是四王大臣，八日巡天下。四天王太子，十四观世间。十五时最胜，四王好名闻。故自行世间，观察诸善恶。是世间人意，与道法相应。善尊有多人，行施受布萨。伏瞋能修道，男女福增益。是时忉利天，得信甚欢喜。数数生随喜，四天王善说。诸天乐眷属，转转得增多。愿修罗伴侣，日日就损减。随忆念正觉，法王说圣众。诸天安乐住，心常生欢喜。世果出世果，人道所能得。善於佛法僧，住於三宝境。我今为汝等，说三贤善道。若人求真实，舍恶修行善。〓有如是宝货，由少能获多。如诸忉利天，行小善生天。帝释等诸天，〓大福德名闻。聚集善法堂，及诸馀住处。男女善行者，四王所奏闻。〓清净天所爱，熏习遍诸天。”
▲通力部第十三
依《楼炭经》云：“在欲色二界中间别有魔宫，其魔怀嫉。譬如石磨，磨坏功德也。”“纵广六千由旬。宫墙七重。一切庄严，犹如下天。”“上来七天具有十法：一、飞来无限数。二、飞去无限数。三、去无碍。四、来无碍。五、天身无有皮肤体筋脉血肉。六、身无不净大小便利。七、身无疲极。八、天女不产。九、天目不瞬。十、身随意，好青则青，好黄则黄，好馀色亦尔。”“又有十事：一、飞行无极。二、往还无极。三、天无盗贼。四、不相说身善恶。五、无有相侵。六、诸天齿等而通。七、发绀青色泽长八尺。八、天人青色，发亦青色。九、欲得白者身即白色。十、欲得黑色身即黑色。”
《起世经》亦云：“一切诸天有十别法。何等为十？一、诸天行时来去无边。二、诸天行时来去无碍。三、诸天行时无有迟疾。四、诸天行时足无踪迹。五、诸天身力无患疲劳。六、诸天之身有形无影。七、一切诸天无大小便利。八、一切诸天无洟唾。九、诸天之身清净微妙，无皮肉筋脉脂血髓骨。十、诸天之身欲现长短青黄赤白大小粗细随意悉能，并皆美妙端严殊绝，令人爱乐。一切诸天有此十种不可思议。又诸天身充实洪满，齿白方密，发青齐整，柔软润泽，身有光明。及有神力腾虚飞游，眼视无瞬，璎珞自然，衣无垢腻。”
如《顺正理论》云：“四天王众昇见三十三天，非三十三天昇见夜摩天等。然彼若得定所发通，一切皆能昇见於上。或依他力昇见上天，谓得神通及上天众引接往彼随其所应。或上天来亦能见。若上界地来向下时，非下化身，下眼不见，非其境界故。如不觉彼触故。上界地来向下时，必化下身，为令下见地居天。”
《立世阿毗昙论》云：“阎浮提人若离通力及因他功力，不能见障外等色。馀三洲人若离他功力，则不能见障外等色。六欲诸天若离神通及他功力，於自处所不能通见障外之色。若远观时，唯见铁围山内，不能见於山外之色。大梵天王於自宫殿，若离神通及他功力，不能得见障外等色。若远观时，唯见一千世界之内。”
▲身光部第十四
依《智度论》云：“诸天业报生身光者，欲界诸天身常光明。以灯烛明珠等施及持戒禅定等清净故，身常光明，不须日月所照。色界诸天行禅离欲，修习火三昧故，身常出妙光明，胜於日月。及欲界果报光明离欲天。取要言之，是诸光明皆由心清净故得。若论释佛常光明，面各一丈。诸天光明大者虽无量由旬，於丈光边蔽而不现。”
又《优婆夷净行经》云：“佛告毗舍佉：如来有六种光明。何谓为六？一青光，二黄光，三赤光，四白光，五红光，六紫光。光色照明，是名如来六种光明。”
又《长阿含经》云：“佛告诸比丘：萤火之明不如灯烛之明，灯烛之明不如炬火，炬火之明不如?火，?火之明不如四天王，四王宫殿衣服身光不如三十三天，乃至展转色究竟天光明不如自在天光明，自在天光明不如佛光明。从萤火明至佛光，合集尔所光明，不如苦谛集谛灭谛道谛光明。是故诸比丘欲求光明者，当求苦集灭道光明。”又“人有七色。云何为七？有人金色，有人火色，有人青色，有人黄色，有人赤色，有人白色，有人黑色。有诸天阿须伦有七色亦复如是。”
又《立世阿毗昙论》云：“阎浮提众生色身种种不同。东弗婆提、西瞿耶尼人唯除黑色，馀色同阎浮提人。北郁单越一切人民悉皆白净。四天王有四种色：有绀，有赤，有黄，有白。一切欲界诸天色皆亦复如是。云何诸天色有四种？如初受生时若见绀华则绀色。馀皆如是也。”
▲市易部第十五
依《起世经》云：“阎浮提人所有市易，或以钱宝，或以穀帛，或以众宝。瞿陀尼人所有市易，或以牛羊，或摩尼宝。弗婆提人所有市易，或使财帛，或以五穀，或摩尼宝。郁单越人无复市易，所欲自然。”
如《起世经》云：“欲界诸天如四天王天、三十三天，皆有市易，游观悦神。其宝不同世人，如前所述。”▲婚礼部第十六
如《起世经》云：“馀三天下悉有男女婚嫁之法。郁单越人无我我所，树枝若垂，男女便合，无复婚嫁。诸龙、金翅鸟、阿修罗等皆有婚嫁。男女法式，略如人间。六欲诸天及以魔天皆有嫁娶。略说如前。从此以上所有诸天不复婚嫁，以无男女异故。四天下人若行欲时，二根相到，流出不净。一切诸龙、金翅鸟等若行欲时，二根相到，但出风气，即得畅适，无有不净。三十三天行欲之时，根到畅适，亦出风气，如前龙鸟无异。夜摩天执手成欲，兜率陀天忆念成欲，化乐天熟视成欲，他化自在天共语成欲，魔身诸天相看成欲。并得畅适，成其欲事。”
又《立世论》云：“四天王天若索天女，女家许已，乃得迎接。或货，或买。欲界诸天亦复如是。阎浮提人及馀三洲、四天王天、忉利天等要须和合成欲。夜摩天相抱为欲，兜率天执手为欲，化乐天共笑为欲，他化天相视为欲。西瞿耶尼人受诸欲乐两倍胜於阎浮提人。如是展转乃至他化自在天受欲，两倍胜於化乐天。馀四洲人并有恶食者，有胎长者。四天王处诸女天等无有恶食，无有胎长者，亦不生儿，亦不抱儿。男女生时，或於膝上，或於眠处，皆得生儿。若於女处生者，天女作意，此是我儿。天男亦言，此是我儿。则唯一父一母。若於父膝眠处生者，唯有一父，而诸妻妾皆得为母。亦有修行至死无欲。四天王天生欲事无量无数，亦有修行至死无欲。一切欲界诸天亦尔。凡一切女人以触为乐。一切男子不净出时，以此为乐，欲界诸天泄气为乐。”
又《新婆沙论》云：“引契经说：劫初时人无男女根，形相不异。後食地味，男女根生。由此便有男女相异。色界离段食故，无此二根。有说男女二根欲界有用，非於色界，是故彼无。鼻舌二根，欲界有用，非於色界。是故彼问：色界天众为女为男？答：应作是说，彼皆是男。虽无男根，而有馀丈夫相，又能离染，故说男也。”
▲饮食部第十七
如《起世经》云：“一切众生有四种食，以资诸大，得自住持。何等为四？一粗段及微细食，二触食，三意思食，四识食。何等众生应食粗段及微细食？如阎浮提人等饭麨豆肉等名为粗。及食按摩澡浴拭膏等名为微细食。自外三洲下人及六欲诸天等，并以粗段微细为食。自此已上色界无色天，并以禅悦法喜为食，无复粗段微细食也。问曰：何等众生以触为食？答曰：一切卵生得身故，以触为食。何等众生以思为食？若有众生意思资润，诸根增长，如鱼、鳖、蛇、虾螈伽罗瞿陀等，及馀众生，以意思润益诸根寿命者，此等皆用思为食。何等众生以识为食？所谓地狱众生及无边识处天等，皆用识持以为其食。”四天王天并食须陀味，朝食一撮，暮食一撮。食入体已，转成身。是须陀味园林池苑并自然生，是须陀味亦能化作佉陀摩尼等八种饮食。一切欲界诸天食亦皆如是。色界诸天从初禅乃至遍净以喜为食。无色界已上诸天以意业为食。问曰：诸天饮食云何？答曰：如经说云：欲界诸天随其贵贱好恶不同。其福厚者，随其所思，无不具足。饮则甘露盈杯，食则百味俱至。其福薄者，虽有饮食，恒不称心。以不足故，犹下食来。故经云：“譬如诸天共宝器食，随其福德饭色有异。上者见白，中者见黄，下者见赤。色界诸天以禅悦为味。”若以四食言之，唯有触食法也。
▲仆乘部第十八
问曰：诸天仆乘云何？答曰：如经说云：如欲界六天有仆乘。仆谓仆从，乘谓骑乘。以六欲天皆有君臣妻妾尊卑上下。卑必从尊，下必随上。乘者以六欲天皆有杂类畜生。诸天欲游，随意乘之。或乘象马，或乘孔雀，或乘诸龙。若依《婆沙论》说：“忉利天已下具有象、马、凫雁、鸳鸯、孔雀、龙等。自炎摩天已上悉无象马四足众生。”唯有教放逸鸟，实语鸟、赤水鸟等，诃责诸天，诫不放逸。问曰：若无象马四足众生，彼天欲游，何所乘耶？答曰：即如论说，还自释言：“虽无象马，诸天欲出，以福力故，即有象马，随心化起，任意所乘。乘竟化灭。”此教放逸鸟等遍在六欲天，皆悉有之。常与诸天为师，诃责放逸。不唯炎摩已上偏独有也。问曰：此鸟既是畜生，何得与天为师？答：如《正法念经》说：此鸟本为人时於三天下教化之师。诸天本是所化众生。由信受化故，布施持戒，今得生天。其鸟本为师时，为名利故，破戒，其心不实，今作天鸟。然由教化微善力故，今得生天。由本化师故，与诸天为师。若见诸天放逸，即来诃责。诸天见闻，各生惭愧，改不放逸。
▲眷属部第十九
问曰：诸天眷属多少云何？答曰：如论云：色界诸天不可说甚多，谓彼诸天非男非女，无相匹配。生则化起，死还化灭。依正两报宫殿自随，以禅定为乐，不可说其眷属多少也。欲界诸天则有男女相匹配，故《大吉义咒经》云：“护世四王典领四方：提头赖吒天王领乾闼婆众，毗留博叉天王领究槃荼众，毗留勒叉天王领诸龙众，毗沙门天王领夜叉众。此之四王，各有九十一子，姿貌端正，有大威力，皆名曰帝。此天王合有三百六十四子，能护十方。有释提桓因典领四维，大梵天王典领上方。”又《智度论》云：“一切山河树木土地城郭一切鬼神，皆属四天王管故，皆随从共来。是诸鬼神中有不得般若经卷者，故来至般若波罗蜜处供养礼拜，亦为利益。”其忉利天已上眷属转多，不可具说数也。如忉利天已下眷属多者，如帝释具有九十亿那由他天女，并有千子，及有诸臣无量共为眷属。故经偈曰：
帝释普应诸天女，九十二亿那由他。天女各各自谓言，天王独与我娱乐。乃至少者犹有一万天女以为眷属，更不减此也。▲贵贱部第二十
问曰：诸天贵贱云何？答：初欲界六天皆有贵贱，以有君臣民庶妻妾别故。如帝释天中，帝释为君，三十二天为臣，自馀天众是民。女中悦意夫人是后，诸馀天女是妾。自馀五天类皆如此。色界之中，唯局初禅三天有贵有贱。大梵天是君，梵辅是臣，梵众是民。自此已上诸天受报同等，更无贵贱也。
▲贫富部第二十一
问曰：诸天贫富云何？答曰：如《正法念经》说：如炎摩天已上乃尽色界诸天，贫富皆等。忉利天已下报有厚薄贫富之别。其福厚者，一切具足，果报有馀。其薄福者，虽有衣服七宝宫殿，食常不足。故彼经说：曾有薄福诸天，以患饥故，下来至此阎浮人中，摘酸枣而食。人见形殊，遂怪问之，彼则答言：我非是人。我薄福诸天，虽有宫殿上妙衣服，食常不足故，故来於此摘枣食之。汝不须怪。广如经说。（由前修戒忍等，然不行施。）
▲送终部第二十二
如四天王天乃至阿迦尼吒天若眷属死，不送不烧不弃不埋。如光焰没，无有尸骸，以化生故。四天王天自杀，令他杀，死不食肉。忉利诸天亦然。夜摩天上至阿迦尼吒天，不自杀生，亦不令他杀，死不食肉。以化生故，死无遗质也。
颂曰：
三界扰扰，六道茫茫。往还不已，受苦未央。报缠敦逼，楚痛分张。寔由恶业，感此危亡。焉知溺水，讵识舟航。基累重檐，未翥翱翔。愿出秽土，游息净方。一念归正，万寿无疆。

[book_title]卷四
○日月灾第三（此有一十三部）▲述意部第一
若夫世界未成之前，二仪尚昧；众生贮粮之後，三光乃照。动宝意之深慈，启吉祥之幽思。御阳精而澄流，驾阴魄而腾晖，驰风驿而运行，应璇玑而合度。纪寒暑於三际，系朝夕於四洲。虽历象於上天，亦表徵於下土。至若德契元良，驱轮黄道，义乖鱼水，转镜玄途。三舍可回，奖善言而效祉；五重时现，示兆民而肃奸。仰鉴玄文，俯躬惩劝。日月之用，其大矣哉！
▲星宿部第二
如《大集经》云：“尔时娑伽罗龙王白殊致罗婆菩萨言：大士，是星宿者本谁所说？谁作大星小星，谁作日月？何日之中，何星在先？於虚空中，复谁安置三十日月，十二月年？云何为时？系属何处？姓何字谁？何善何恶？何食何施？若为是昼是夜？日月星宿复若为行等？汝於诸圣中第一最尊，愿愍我龙，具足解说。我等闻已，脱苦奉行。尔时殊致罗婆菩萨告诸龙言：过去世时，此贤劫初，有一天子，名曰大三摩多。端正少双，才智聪明，以正行化。常乐寂静，不乐爱染，常乐洁身。王有夫人，多贪色欲。王既不幸，无处遂心。曾於一时见驴命群，根相出见。欲心发动，脱衣就之。驴见即交，遂成胎藏。月满生子，头耳口眼，悉皆似驴，唯身类人而复粗涩。駮毛被体，与畜无殊。夫人见之，心惊怖畏，即便委弃，投於厕中。以福力故，虚空不坠，时有罗刹妇，名曰驴神，见儿不污，念言：福子。遂於空中，接取洗持，将往雪山。乳哺畜养，犹如己子，等无有异。及至长成，教服仙药，与天童子，日夜共游。复有大天，亦来爱护此儿。饮食甘果药草，身体转异。福德庄严，大光照曜。如是天众同共称美，号为佉卢虱吒（汉言驴唇。）大仙圣人。以是因缘，彼雪山中并及馀处，悉皆化生种种好华好果，好药好香，种种清流，种种好鸟，在所行住，普皆丰盈。以此药果资益因缘，其馀形容粗相悉转。身体端正，唯唇是驴，是故名为驴唇仙人。是驴唇仙人学於圣法，经六万年，翘於一脚，日夜不下，无有倦心。天见大仙，受如是苦。时诸梵众及帝释天并馀上方欲色界等，和合悉来，礼拜供养。乃至龙众、修罗、夜叉一切云集。所有仙圣修梵行人皆来到此驴唇圣人边，睹设供养已，合掌问言：大仙圣人欲求何等？唯愿为我诸天说之。若我能，即当相与，终不吝惜。尔时驴唇闻是语已，内心庆幸，答诸天言：必能称我情所求者，今当略说。我念宿命过去劫时，见虚空中有诸列宿日月五星，昼夜运行而守常度，为於天下而作照明。我欲了知分别识解暗暝故，不惮劬劳。此贤劫初无如是事。汝等一切诸天龙神怜我故来，愿说星辰日月法用。犹如过去，置立安施，造作便宜，善恶好丑。如我所愿，具足说之。一切天言：大德仙人，其事甚深，非我境界。若为怜愍一切众生如过去时，愿速自说。尔时佉卢虱吒仙告一切天言：初置星宿，昴为先首。众星轮转，运行虚空。告诸天众说：昴为先首，其事是不？尔时日天而作是言：此昴宿者，常行虚空，历四天下，恒作善事，饶益我等。知彼宿属於火天。是时众中有一圣人，名大威德，复作是言：彼昴宿者，我妹之子。其星有六，形如似剃刀。一日一夜，历四天下，行三十时，属於火天。姓鞞耶尼。属彼宿者，祭之用酪。
复次置毕为第二宿，属於水天，姓颇罗堕。毕有五星，形如立叉。一日一夜，行三十五时。属毕宿者，祭用鹿肉。
复次置觜为第三宿，属於月天。即是月天子，姓毗黎伽耶尼。星数有三，形如鹿头。一日一夜，行十五时。属觜宿者，祭用根及果。
复次置参为第四宿，属於日天。姓婆私失絺。其性大恶，多於瞋忿。止有一星，如妇人黡。一日一夜，行三十五时。属参宿者，祭用醍醐。
复次置井为第五宿，属於日天。姓婆私失絺。其有两星，形如脚迹。一日一夜，行十五时。属井宿者，以亢米华和蜜祭之。
复次置鬼为第六宿，属岁星天。岁星之子，姓炮波那毗。其性温和，乐修善法。其有三星，犹如诸佛胸满相。一日一夜，行三十时。属鬼宿者，亦以亢米华和蜜祭之。
复次置柳为第七宿，属於蛇天。即姓蛇氏。止有一星，如妇人黡。一日一夜，行十五时。属柳星者，祭用乳糜。右此七宿当於东门。
复次置南方第一之宿，名曰七星，属於火天。姓宾伽耶尼。其有五星，形如河岸。一日一夜，行三十时。属此星者，宜用亢米乌麻作粥祭之。
复次置张为第二宿，属福德天。姓瞿昙弥。其星有二，形如人之脚迹。一日一夜，行三十时。属张宿者，将毗罗婆果以用祭之。
复次置翼为第三宿，属於林天。姓憍陈如。其有二星，形如脚迹。一日一夜，行十五时。属翼星者，用青黑豆煮熟祭之。
复次置轸为第四宿，属沙毗黎帝天。姓迦遮延。蝎仙人子。其星有五，形如人手。一日一夜，行三十时。属轸星者，作莠稗饭而以祭之。
复次置角为第五宿，属喜乐天。姓质多罗延尼，乾闼婆子。止有一星，如妇人黡。一日一夜，行十五时。属於角者，以诸华饭而用祭之。
复次置亢为第六宿，属摩后罗天。姓迦旃延尼。其有一星，如妇人黡。一日一夜，行十五时。属亢星者，当取菉豆和酥蜜煮以用祭之。
复次置氐为第七宿，属於火天。姓些者利多耶尼。一日一夜，行三十五时。属氐宿者，取种种华作食祭之。右此七宿当於南门。
次复置西方第一之宿，其名曰房，属於慈天。姓阿蓝婆耶尼。房有四星，形如璎珞。一日一夜，行三十时。属房宿者，以酒肉祭之。
次复置心为第二宿，属帝释天。姓罗延那。心有三星，形如大麦。一日一夜，行十五时。属心星者，以亢米粥而用祭之。
次复置尾为第三宿，属猎师天。姓迦遮耶尼。尾有七星，形如蝎尾。一日一夜，行三十时。属尾星者，以诸果根作食祭之。
次复置箕为第四宿，属於水天。姓持叉迦旃延尼。箕有四星，形如牛角。一日一夜，行三十时。属箕宿者，取尼拘陀皮汁祭之。
次复置斗为第五宿，属於火天。姓摸伽逻尼。斗有四星，如人拓地。一日一夜，行四十五时。属斗宿者，以亢米华和蜜祭之。
次复置牛为第六宿，属於梵天。姓梵岚摩。牛有三星，形如牛头。一日一夜，行於六时。属牛宿者，以醍醐而用祭之。
次复置女为第七宿，属毗纽天。姓帝利迦遮耶尼。女有四星，如大麦粒。一日一夜，行三十时。属女宿者，以鸟肉祭之。右此七宿当於西门。
次复置北方第一之宿，名为虚星。属帝释天，娑婆天子。姓憍陈如。虚有四星，其形如鸟。一日一夜，行三十时，属虚星者，煮乌豆汁而用祭之。
次复置危为第二宿，属多罗天。姓单那尼。一日一夜，行十五时。属此危宿者，以亢米粥而用祭之。
次复置室为第三宿，属蛇头天，蝎天之子。姓阇都迦尼拘。室有二星，形如脚迹。一日一夜，行三十时。属室宿者，以肉血祭之。
次复置壁为第四宿，属林天，婆娄那子。姓陀难阇。壁有二星，形如脚迹。一日一夜，行四十五时。属壁星者，以肉祭之。
次复置奎为第五宿，属富沙天，姓阿虱吒排尼。奎有一星，如妇人黡。一日一夜，行三十时。属奎宿者，以酪祭之。
次复置娄为第六宿，属乾闼婆天。姓阿含婆。娄有三星，形如马头。一日一夜，行三十时。属娄星者，以大麦饭并肉祭之。
次复置胃为第七宿，属阎摩罗天。姓跋伽毗。胃有三星，形如鼎足。一日一夜，行四十时。属胃宿者，以亢米乌麻及以野枣而用祭之。右此七宿当於北门。
此二十八宿，有五宿行四十五时，所谓毕、参、氐、斗、壁等。二十八宿言义广多，特难深趣，故不具宣。我今略说是宿时，同闻诸天皆悉欢喜。”尔时佉卢虱吒仙人於大众前合掌说言：如是安置日月年时。（此置日月年时经向一卷，以文多故不录之。）大小星宿，何者名为有六时耶？答曰：正月二月名暄暖时，三月四月名种作时，五月六月名求降雨时，七月八月名物欲熟时，九月十月名寒冻之时，十有一月合十二月，大雪之时。是十二月分为六时。又大星宿其数有八：所谓岁星、荧惑星、镇星、太白星、辰星、日星、月星、荷逻候星。又小星宿有二十八，所谓从前昴至胃诸星是也。我作如是次第安置，汝等皆得见闻。於意云何？尔时一切天、人、仙人、阿修罗、龙及那罗等皆悉合掌，咸作是言：如今天仙於天人间最为尊重，乃至诸龙及阿修罗无能胜者，智慧慈悲最为第一。於无量劫不忘怜愍一切众生，故获福报。一切天人之间无有如是智慧之者。如是法用更无众生能作是法。皆悉随喜，安乐我等。善哉大德，安隐众生。是时佉卢虱吒仙人复作是言：此十二月一年始终，如此方便，大小星等，刹那时法，皆已说竟。又复安置四天大王於须弥四方面所，各置一王。是诸方所各饶众生。是时一切大众皆称善哉，欢喜无量。是时天、龙、夜叉、阿修罗等日夜供养。复於後过无量世，更有仙人，名伽力出现於世。後更别说，置於星、宿、孝大月法、时节要略。”（见如经说。）
今且列二十八宿所属不同，各有灵卫。故《大集经》云：“尔时佛告娑婆世界主大梵天王、释提桓因、四天王言：过去天仙云何布置诸宿曜辰，摄护国土，养育众生？大梵天王等而白佛言：过去天仙分布安置诸宿曜辰，摄护国土，养育众生，於四方中各有所主。
东方七宿：一者角宿，主於众鸟；二者亢宿，主於出家求圣道者；三者氐宿，主水生众生；四者房宿，主行车求利；五者心宿，主於女人；六者尾宿，主洲渚众生；七者箕宿，主於陶师。
南方七宿：一者井宿，主於金师；二者鬼宿，主於一切国王大臣；三者柳宿，主雪山龙；四者星宿，主巨富者；五者张宿，主於盗贼；六者翼宿，主於商人；七者轸宿，主须罗吒国。
西方七宿：一者奎宿，主行船人；二者娄宿，主於商人；三者胃宿，主於婆楼迦国；四者昴宿，主於水牛；五者毕宿，主一切众生；六者觜宿，主鞞提诃国；七者参宿，主於刹利。
北方七宿：一者斗宿，主浇部沙国；二者牛宿，主於刹利及安多钵竭那国；三者女宿，主鸯伽摩伽陀国；四者虚宿，主那遮罗国；五者危宿，主著华冠；六者室宿，主乾陀罗国、轮卢那国及诸龙蛇腹行之类；七者壁宿，主乾闼婆善乐者。大德婆伽婆，过去天仙如是布置四方诸宿，摄护国土，养育众生。
尔时佛告梵王等言：汝等谛听。我於世间天人仙中，一切知见最为殊胜。亦使诸曜星辰，摄护国土，养育众生。汝等宣告令彼得知。如我所分国土众生，各各随分摄护养育。分国多少，各属二十八宿。”
问曰：此之诸星形量大小云何？答曰：依《增一阿含经》云：“大星一由旬，小星二百步。”《楼炭经》云：“大星围七百里，中星四百八十里，小星二十里。星是诸天宫宅。”《瑜伽论》云：“诸星宿中，其星大者十八拘卢舍，其中者十拘卢舍，最小者四拘卢舍。”
述曰：若依内经，此诸星宿并是诸天宫宅。内有天祝依报所感，福力光现。若依俗书，即云是石。故宋时星落，殒星如石。或云非星，是天河石落。故俗书云：天河共地河相连，故河内时有石落。如《须弥象图山经》云：“天空有河，名耶摩罗，於虚空中行，亦有大石小砂。时有漏失，即执为星。”此非正经，是俗所造。妄述流行，非是佛说。
唐贞观十八年十月丙申後，汾州、并州文水县两界，天大雷震，空中云内落一石下，大如碓嘴，脊高腹平。其文水县丞张孝静共汾州官同奏。当时西域摩伽陀菩提寺长年师来到西京，内外博知。敕问，答云：是龙食。二龙相诤，故落下如石。准此而言，何必天落即云是星。夫遥天之物，非凡度量。令人难知，莫若天也。俗云：天为精气，日为阳精，星为万物之精。儒教所安也。星有坠落，乃为石矣。精若是石，不可有光。性又质重，何所系属！一星之径，大者百里。一宿首尾，相去数万。百里之物，数万相连，阔狭纵斜，常不盈缩。又星与日月，光色同耳，但以大小差别不同。然而日月又当石耶？石既牢密，乌兔焉容。石在气中，岂能独运。日月辰宿，若皆是气，气体轻浮，当与天合。往来环转，不得背违。其间迟疾，理宁一等！何故日、月、五星、二十八宿各有度数，移动不均？宁当气堕，忽变为石！地既滓浊，法应沈厚。凿土得泉，乃浮水上。积水之下，复有何物？江河百谷，从何处生？东流到海，何为不溢？归塘尾闾，渠何所到？沃焦之石，何气所然？潮汐去还，谁所节度？天汉悬指，那不散落？水性就下，何故上腾？天地初开，便有星宿，九州未画，列国未分，翦疆区野，若为躔次？封建以来，谁所制割？国有增减，星无进退，灾祥祸福，就中不差。悬象之大，列星之夥，何为分野，止系中国？昴为旄头，匈奴之次，西胡、东夷、彫题、交趾，独弃之乎？以此而求，迄无了者。岂得以人事寻常，抑必宇宙之外乎！
凡人所信，惟耳与目。自此之外，咸致疑焉。儒家说天，自有数义。或浑或盖，乍穹乍安。计极所周，苑维所属。若有亲见，不容不同。若所测量，宁足依据。何故信凡人之臆说，疑大圣之妙旨，而欲必无恒沙世界，微尘数劫乎！而邹衍亦有九州之谈，山中人不信有鱼大如木，海上人不信有木大如鱼。汉武帝不信弦胶，魏人不信火布。胡人见锦，不信有虫食树吐丝所成。吴人身在江南，不信有千人毡帐。及来河北，不信有二万石船。皆实验也。如世有祝师及诸幻术，犹能履火蹈刃，种瓜移井。倏忽之间，千变万化。人力所为，尚能如此，何况神通感应，不可思量。宝幢百由旬，座化成净土，踊生妙塔乎！
又王玄策《西国行传》云：“王使显庆四年至婆栗阇国。王为汉人设五女戏，其五女传弄三刀，加至十刀。又作绳技，腾虚绳上，著履而掷。手弄三仗刀楯枪等种种关伎。杂诸幻术，截舌抽肠等。不可具述。”
▲日宫部第三
依《起世经》云：“佛告诸比丘：日天宫殿纵广正等五十一由旬，上下亦尔。以二种物成其宫殿。正方如宅，遥看似圆。何等为二？所谓金及玻璃。一面两分皆是天金成，清净光明。一面一分是天玻璃成，净洁光明。有五种风吹转而行。何等为五？一名为持，二名为住，三名随顺转，四名波罗诃迦，五名将行。彼日天宫之前别有无量诸天於前而行。时各常受乐，皆名牢行。（依《长阿含经》云：“日天宫墙及地薄如华葩，为五风所持也。”）
又日宫殿中有阎浮檀金以为妙辇，轝高十六由旬，方八由旬，庄严殊胜。天子及眷属在彼辇中，以天五欲具足受乐。日天子身寿五百岁。子孙相承，皆於彼治。宫殿住持，满足一劫。日天身光出照於辇。辇有光明，复照宫殿。光明相接，出已照曜，遍四大洲及诸世间。日天身辇及宫殿有一千光明，五百光明傍行而照，五百光明向下而照。日天宫殿常行不息。六月北行，於一日中渐移北向六拘卢舍，（依《杂宝藏经》有五里。）未曾暂时离於日道。六月南行，亦一日中渐移南向六拘卢舍，不差日道。日天宫殿六月行时，月天宫殿十五日中亦行尔许。”
▲月宫部第四
如《起世经》云：“佛告比丘：月天子宫殿，纵广正等四十九由旬。四面垣，七宝所成。月天宫殿纯以天银天青琉璃而相间错。二分天银清净无垢，光甚明曜。馀之一分天青琉璃，亦甚清净。表里映彻，光明远照。亦为五风摄持而行。（五风如前。）月天宫殿依空而行，亦有无量诸天宫殿引前而行，恒受快乐。於此月殿亦有大辇，青琉璃成。轝高十六由旬，广八由旬。月天子身与诸天女，在此辇中。以天种种五欲功德，和合受乐，随意而行。彼月天子身寿五百岁，子孙相承，皆於彼治。然其宫殿住於一劫。彼月天子身分光明，照彼青辇。其辇光明，照月宫殿。宫殿光照四大洲。彼月天子有五百光向下而照，有五百光傍行而照。是故月天名千光明，亦复名为凉冷光明。
又何因缘月天宫殿渐渐现耶？佛答：此有三因缘：一、背相转。二、青身诸天形服璎珞一切悉青，常半月中，隐覆其宫。以隐覆故，月渐而现。三、从日天宫殿有六十光明，一时流出，障彼月轮。以是因缘渐渐而现。
复何因缘，是月宫殿圆净满足？亦三因缘故令如是：一、尔时月天宫殿面相转出。二、青色诸天一切皆青，当半月中隐。於十五日时形最圆满，光明炽盛。譬如於多油中然火炽炬，诸小灯明皆悉隐翳。如是月宫十五日时能覆诸光。三、复次日宫殿六十光明一时流出，障月轮者。此月宫殿十五日时圆满具足，於一切处皆离翳障。是时日光不能隐覆。复何因缘月天宫殿於黑月分第十五日，一切不现？此月宫殿於黑月分十五日最近日宫。由彼日光所覆翳故，一切不现。复何因缘，名为月耶？此月宫殿於黑月分一日已去，乃至月尽，光明威德渐渐减少。以此因缘名之为月。（西方一月分为黑白。初月一日至十五日，名为白月。十六日已去，至於月尽，名为黑月。此方通摄黑月，合为一月也。）复何因缘，月宫殿中有诸影现？此大洲中有阎浮树。因此树故，名阎浮洲。其树高大，影现月轮。”又《瑜伽论》云：“由大海中有鱼鳖等影现月轮故，於其内有黑相现。”（依《西国传》云：“过去有兔，行菩萨行。天帝试之，索肉欲食，舍身火中。天帝愍之，取其焦兔置於月内，令未来一切众生举目瞻之，知是过去菩萨行慈之身。”）
▲寒暑部第五
依《起世经》云：“复何因缘，夏时生热？佛言：日天宫殿六月之间向北行时，一日常行六拘卢舍，未曾舍离日所行道。但於其中有十因缘，所有光明照触彼十种山，令其生热。复何因缘有诸寒冷？日天宫殿六月已後，渐向南行。复有十二因缘，能生寒冷。於须弥山、佉提罗迦山二山之间，有须弥海，阔八万四千由旬，周回无量。其中众华悉皆遍满，香气甚盛。日天光明照触彼海，此是第一寒冷因缘。第二、伊沙陀罗山。第三、游乾陀山。第四、善现山。第五、马耳头山。第六、尼民陀罗山。第七、毗那耶迦山。第八、轮围大山。第九、阎浮洲中所有诸河流行之处，日天照触，故有寒冷。第十、瞿陀尼洲诸河倍多。第十一、弗婆提诸河倍多。第十二、郁单越诸河倍多。此之十二诸河流水，日天光明照触寒冷。”（前之生热十二。次前八山外，第九是空中去地万由旬，有夜叉宫殿。第十是四大洲山合为第十也。）
又《立世阿毗昙论》：“问言：云何冬寒？云何春热？云何夏时寒热？是冬时水界最长未减尽时，草木由湿未萎乾时，地大湿滑，火大向下，水界上昇。所以知然，深水最暖，浅水则冷。寒节已至日行路，照炙不久。阳气在内，食消则速。以是事故，冬时则寒。云何春热？时水界长起减已尽，草木乾萎，地已燥坼。水气向下，火气上昇。何以知然？深水则冷，浅水则热。冬时已过日行内路，照炙则久。身内火羸，故春热。云何夏时冷热？是大地八月日中恒受照炙，大云降雨之所洒散，地气蒸郁。若风吹时，蒸气消已，是时则寒。若风不起，是时则热。是故夏中有时寒热。”（西方四月为一时，但立春、夏、冬，故不立秋。故立三时殿也。）
又《起世经》云：“以何因缘有诸河水流於世间？佛告比丘：以有日故有热，有热故有炙，有炙故有蒸，有蒸故有汗湿。以汗湿故一切山中汗流为水，以成诸河。”
▲照用部第六
依《长阿含经》云：“劫初长成时，天地大闇。有大黑风吹大海水开，取日以照天下。著须弥半，安日道中行。旋绕四天下，照烛众生。”
又《起世经》云：“尔
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:30:53-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
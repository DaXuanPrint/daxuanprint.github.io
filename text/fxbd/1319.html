<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="无依无得大乘四论玄义记目次,无依无得大乘四论玄义记卷第二,无依无得大乘四论玄义记卷第五,无依无得大乘四论玄义记卷第六,无依无得大乘四论玄义记卷第七,无依无得大乘四论玄义记卷第八,无依无得大乘四论玄义记卷第九,无依无得大乘四论玄义记卷第十,大乘四论玄义全文在线阅读,大乘四论玄义全文在线下载,大玄古籍书库">
<meta name="description" content="大乘四论玄义，十卷，唐均正撰，法安题记，内题无依无得大乘四论玄义记，缺卷一、三、四。_大乘四论玄义_全文在线阅读_大乘四论玄义_全文在线下载_大玄古籍书库">
<title>大乘四论玄义_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">大乘四论玄义</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]168760</span> <br/>
          说明： <span class="inputVal" id="bkdec">大乘四论玄义，十卷，唐均正撰，法安题记，内题无依无得大乘四论玄义记，缺卷一、三、四。</span> <br/>
          封面： <span class="inputVal" id="bkimg">Z_1319.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]大乘四论玄义
[book_author]佚名
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]168760
[book_dec]大乘四论玄义，十卷，唐均正撰，法安题记，内题无依无得大乘四论玄义记，缺卷一、三、四。
[book_img]Z_1319.jpg


[book_title]无依无得大乘四论玄义记目次
卷第一十地义(阙文)
卷第二第二明断伏义一明断伏(一明断伏　二论修行　三辨得失)二论杂问答料简第三明时节劫数金刚心义一明大意二释名三明出体四料简
卷第三　卷第四阙文
卷第五二谛义一明大意二明释名三论立名四明有无五辨观行六论相即七明体相八辨绝名(阙文)九明摄法(阙文)十明同异(阙文)
卷第六感应义一大意二释名三明体相四广料简
卷第七佛性义一明大意二论释名三辨体相四广料简(一辨宗途二明证中道为佛性体)
卷第八(疑卷头有阙文)(三论寻经佛性名　四明本始有义　五辨内外有无　六论见不见佛性　七料简　八会释)
卷第九二智义一大意二论释名三体相四辨料简(一辨料简　二论须弥入芥子　三明断伏)
卷第十(或卷第十二欤)三乘义一释名二体相三广料简四明五乘庄严义一明释名二出体相三广料简三位义一释名二体相三料简
无依无得大乘四论玄义记目次(终)

[book_title]无依无得大乘四论玄义记卷第二
第二明断伏义有两。一明断伏。二论杂问答。
第一明断伏有三。一明断伏。二论修行。三辨得失。
第一明断伏义。略如梦觉义中释也。今约地明之。十地义成实论师。推与庄严家也。周齐二国。盛明十地义。此义从来虽盛明之。复后时菩提勒那两三藏来。翻十地论。功用由两师也。今成实论。释十地断伏义不同。一庄严家云。所伏之或。略有四种。一者见谛或。二者思惟。三者习气。四者无知也。于此四惑。分为十品。见论或为三。谓上中下品。从多为言。以上品生地狱。中品招畜生。下品堕鬼神。如论说也。以思惟为三品。即系三界。欲爱住地以为上品。色爱住地以为中品。有爱住地以为下品也。此三界思惟系地。必异不同也。见谛[(一/巾)*巳]拾三涂。是从多说之也。习气是见思之余残。故不须分别。合为一分也。无明住地其力最强。能鄣深行。断之最久。且约事相分为三别。谓色尘无知。以为上品。心难无知。以为中品。集起无知。以为下品。诚论三无知。牙有粗细。今以从多遂事故。如向说也。于四分中。开为十品。亦十阶伏之。第一地前。前十心伏见谛上品。第二中十心伏见谛中品。第三后十心伏见谛下品。第四初地伏欲界思惟。第五二地伏色界思惟。第六三地伏无色界思惟。第七四地。能伏余习气。第八五地伏色尘无知。第九六地伏心难无知。第十七地伏集起无知也。所以必论于地前伏见谛惑尽者。从凡成圣。此事良难。见谛违圣道。若伏此惑已。句可入圣位。如其未边。不容得道也。断道亦十阶。初地断见谛上品。二地断见谛中品。三地断见谛下品。四地断欲界思惟。五地断色界思惟。六地断无色思惟。七地断习气。八地断色尘无知。九地断心难无知。十地断集起无知。引大亮师释生生中云。三住见谛尽。四住欲界思惟尽也。开善等云。六地之末必与罗汉齐功。故无色结尽。如璎珞经意也。又即知五地色界思惟尽也。庄严家云。十住论云。初地见惑尽者。此意正言能断见谛。不言都尽也。如须陀洹得见谛尽必至涅槃。以譬初地得生佛家。故生观喜。少分为喻。不言初地见谛都尽也。如十住论中。亦以初地已断三界思惟。可令初地思惟都尽耶。故知言断谛缚而未尽也。又云别相与无知有别故。习气必粗。无知必细。粗则先除。细则后断。八地已上。正断无知。则知习气于七地中尽也。故彼云。从初地至七地。则能伏能断者。初地断欲界见谛。兼伏欲界思惟。二地正断色界见谛。兼伏色界思惟。三地正断无色界见谛。兼伏无色界思惟。四地正断欲爱住地。即玄伏三界外无明恒沙上烦恼。五地正断色爱住地。充伏色尘无知。六地正断有爱住地。即充伏心难无知。七地正断习气。即充伏色心集起也。从初地至七地。亦断亦伏。从八地已上。只断而不伏。余句可寻也。二少庄严龙光传开善义。或云三地断见惑尽。或云初地断见惑尽。而多用初地尽。故开善问从报恩等。依璎珞经云。初地菩萨断见谛惑故。十地论亦云。初地见谛惑尽也。二地菩萨断人中烦恼。三地菩萨断天上烦恼。四地菩萨断三禅已下烦恼。五地菩萨断三空已下烦恼。六地菩萨断非相非非相烦恼。故五住惑中后四住地惑。亦蕰在其中。是旧意。彼云四住惑与见思惑。无别异体。大小两乘名为异耳。抧园寺槁法师义宗。五住地惑并是总痴惑也。又古旧相传。取璎珞经意。罗汉与六地齐功也。七地已上义家云。恒沙上烦恼等。五种习气。九品无知。总痴九品含在中也。若三十心菩萨。伏相惑烦恼。亦得言断。报因力与鄣解力习因力灭也。故大经迦叶品云。住忍法时。断无量三恶道报。当知不从智缘而灭也。又伏义解不同。一云如𧂐伏也。二云如鱼鳞伏也。三报恩云。必须品品各各相翻伏也。初地菩萨断见惑而不伏。而望思惟惑。亦伏义也。二地菩萨已上至十地菩萨已下。亦伏亦断。金刚心菩萨伏而不断。佛果断而不伏也。若解与惑相对辨者。六地已下如前说也。但四住地惑。见谛惑。三界思惟惑。依五九品无知者。四九品三种各各一除道𥞋也。于七地已上所断伏惑。亦有三种性不同。一总痴无明住地九品。二无知九品。三习气九品。此三种性一除道所断伏也。恒沙上色尘等五种。即是无明无知习气性收之。所以只立三种性。若名目论之四种也。若断伏者。七地断恒沙上烦恼。则伏色尘无知。八地正断色尘无知。则伏心难无知。九地正断心难无知。则伏集起无知。十地正断集起无知。则伏无始无明也。余二种蕰在其中也。问习气是见思之余气。安得与无明住地无知齐轻重耶。彼答有漏凡夫所起尚轻。三乘圣人所起习余气安(在其中也)得重耶。问如十住论。初地已断三界思惟。安言二三地已去始断耶。答如云因灭故果忘。以因收果。远义明之。非品扶相翻也。大乘明义。断伏数种势。自有人。于凡夫时。无量劫心乐经学无所得大乘人。或于假位中。无数劫中。学无所得人一人中观心意洗。即是如经云。一念相应慧。断无量烦恼及习。若尔何只断三界思惟耶。今大乘意望彼两种断伏。亦是傍经论中语说之。而彼心意存故终不离断常宗。故被破也。故大乘明义。或一种[巾*龍]戾根缘。或乐多功德根缘。开之得言发心十住明伏。初地已上断也。若无量劫学无所得利根之缘。未必须两种开之。故如菩萨头陀云。最上利根者。不出生死。亦不入涅槃。又经云我成佛时。无三宝名字等也。又依经论中。对除明义。亦有两种。一功德门明之。如施伏悭乃至定伏乱也。二者就智慧门明之。正见伏邪见。乃至观因缘能伏痴等。不二而二。约假上假名说之也。又约功德门。伏枝条。不伏根本相惑也。就观门。习学空无所有。则能伏根本。枝条自忘之。是无名相假名说也。又一往分门明义。习空慧能伏相惑。此则必次第从重至轻。无有中间不次第。如十地义从浅至深也。而约有中别知及诸功德行。此则造心行各起更牙深浅。如施行已深定行则浅等也。或可观理则深观事犹浅也。别行门户既不同故。更牙同起。亦可于行自有阶级浅深。从下至中至上也。故大论云。有上中下。下下下中下上。中下中中中上。上下上中上上也。又如大经云。拔木与浣衣譬等也。经云从散心入初禅。从初禅入二禅。乃至入灭定。从灭定出非想定。非想定出非用处定。如是次第下出散心。如是次第入出也。又经论云。从散心入二禅。从二禅。入第四禅。如是间次超入灭定。出定亦如是。间次超出灭定。复有顺逆超出入。种种行。定行既如斯多种者。余诸行类亦然也。虽不二而二。开之无量门。如空中书也。无有踪迹。但假名名字耳。无空行异于有行。无有行异于空行。无入别出。无出别入。无超异顺异超等不同。地摄两论。成毗二家等。有定处所也。利根者遇一华一草一色一香一光明。即能断伏无量烦恼。闻饭香亦悟无生也。故华严经云。一中解无量。无量中解一。如是展转生。非亦实智者。无所畏也。何必须次第门与超顺门等耶。又必须善智识境智等。然改境智万法无有二相。如有不有无不无。毕竟清净。即是断伏义。于此中。毕竟清净。名为断义。于中昧者名为伏也。故大品经云。一念相应慧断无量烦恼及习也。无得大乘。断伏义者。功而明之。反观自心。心非心。毕竟清净。四句五句不可得。有何烦恼系属于心。何有心能系烦恼。故无量义经云。心意识已也。故大品经相行品云。行亦不受。不行亦不受。行不行亦不受。非行非不行亦不受。不受亦不受也。三慧品亦云。若心心数法不行故行般若波罗蜜。又品云。如是须菩提。菩萨摩诃萨。行般若波罗蜜。如佛所化人行也。菩萨头陀经云。照明菩萨问心王菩萨云。观烦恼性内度脱众生。其相可解。外法云何。心王菩萨答。内外法不异。虽彼不异。要先观内。一烦恼净。众多亦净。何以故尔。内是外之根本。众圣之源。得斯妙法。法度众生。众生无尽。佛身无尽。众生无边。佛身亦无边。众生性即是虚空性。虚空性即是佛性也。又彼经云。心为毒虫。大乘法杖。鞭于心毒虫。内外清净也。华严经云。无心于彼此。而能充一切。往往经云。无心意也。维摩经云。譬如幻化人。为幻化人说法。当违是意而为说法也。中论成坏品云。若有所受法皆是断常也。又一切大乘经常云。举幻化人说法之意。显于圣人无心也。地摄与成毗四家义宗。一向不得如幻化人行行。何以故尔。彼地摄论等。含意识与阿梨耶识。成论等含六识故。不同幻化人说法也。一家意。一往粗论现起解断成就惑。若功而论之。现起观断现起心。此心四句尽净。即已现起心。即成就或随己也。不同有所得家等。烦恼虽去。而有净心体[彳*(百-日+ㄎ)]在至佛也。故彼师等引夫人经云。不思议□智慧断一切烦恼藏。此文证唯□解断惑也。今大乘宗一往论之。亦有此义。而要论之者。空有两境。智双尽净。名为空智。断一切烦恼藏也。故一家宗假伏中断。中伏假断。中假俱断。中假俱伏。亦得言。有解伏空解断。有解断空解伏。空有俱断。空有俱伏。至而论之。假空有断伏。中即乖断恒伏。何故尔。解惑相除。正是假故。而前论四句者。一往开中假相也。问前云。若利根者。一华一草等。亦得是断伏者。十信三十心等。亦得言名断耶。答二而不二明之。如经云。初发心菩萨等三世诸佛者。发心亦得言断伏。三十心亦同断伏。初地已上皆然也。但初发心者。从凡以来。始向入毕竟不二心。名为发心也。伏心者。折有不有。折无不无。屈折动转。无所平于有无等相。名为伏心也。断心者。迥出有无等尽净。离四句百非。名为断也。此意正歆相除。两相相望。故就假明也。若尔向入不二名为发心。屈折平相。而未明不都净者。名为伏心。永净者名为断心也。故一家云。一往大意断伏虽如此。经论中有四种名目。解惑相番相对论之。如正使见论与思惟二种。粗烦恼惑。于任十信断意。从中发心已上。至六地已下。断见思家习气烦恼惑也。从七地已上。至第十地已下。断二种无知惑也。故璎珞经云。六地菩萨。即非想想慧烦恼。又第七地经论多云。远离三界。故言远行地。所以如此者。见思有二种。一正使见思。二习气见思惑也。论师云。习气别无知总痴无知。三种品帙齐轻。故一除道所除。今论不然。宁得无知同习气轻耶。如身子等恶口与忽忽无知同品耶。问开善等诸师。约世法与若忍。道种终心与初地初心。解惑相并不相并。解不同。一开善旧相传云。解生惑灭一时。而同言解生故惑灭。不得言惑灭故解生也。此解最儜。汝见谛上品惑。必在世法心边。若忍明解心边。终不带上品惑。那得言解生时是上品惑灭。明同时释耶。又汝言惑灭之语。目无目有。终是目有是惑有。向诮无时。不得与明解同时。如源品无明是佛斤断无明。此无品无明。只得言金刚心斤带。不得言是佛心斤带。金刚心是前念。佛心是后念。那得同时。故解生时是惑灭时。此释太无所以也。此义既然。为[絕-糸+禾]最后望初地。类此责之也。二报恩云。解生与惑灭。决定不得同时。只得言惑灭故解生。若尔惑灭当世法时。解生当次念苦忍时。故引释论云。福将生时罪灭也。又正类因灭故果生等也。此师于彼[二/糸]宗。大胜前解。而终不离即常有斤同。汝解未有时。宁得惑灭于前耶。若尔此惑即不须除道。亦非相对除。什难则无量也。今谓具如前说。如成论师云。同时不同时忘法了悟。毕竟非时非不时。名为断伏。何处解与惑有南斗。明同时不同时也。问若然者都不论同时与前后时耶。答不二而二。开之有二。一依释论云。福充将生时罪灭者。名字同惑灭故解生。义理应然也。二由解起故惑灭。若解不生。惑则不灭故也。虽尔若解惑于却蒙。于无名相中假名相说。就假用明之。又成论等。有门同宗。以解即惑。必是现起。前解断成就惑。今则现起解断现起或。亦同言现起解。除成就惑义也。若悟中时非解非惑。而亦得言非解非惑。了悟非解非惑故。名为中即者。亦有此义也。问前云中假皆断等四句相违耶。答彼四句明者。为弹片常途一向云。真断假不断故尔。若不二而二开者。从浅入深。一往相断伏就假明之。若通而明之。四句如前也。此义后金刚心中具释之也。又论师开善云。于五方便与三十心中。缘境前后释不同。法师在东山时释云。并缘虚假理也。中出阳洲时云。缘真不秤缘。近临死时定云。是缘虚假理。何以故。故论四无碍智品云。外人问何者近法位世谛知。论主答云。望燸顶法中是也。又论三三昧品云。共分修者。修定修慧。是世间三昧。世在燸顶法中是也。圣正三昧者。入法位即是若忍已上是也。故知五方便与三十心。并缘虚任理境也。虚假理即是世谛故也。彼宗若缘真境。出缘虚假理。解进不断。退不伏。何者被导心行故也。若缘虚假理者。则伏亦得言断。如报因业牙灭故也。今大乘明义。具如前释。于真俗并得断伏。非真非俗。亦得言断伏。若毕意净者。有何断伏耶。于假名方便开。则无往不得说也。论师等旧云。世谛𭸀法观。以有解入空。若得空解现前。名为真法观。则名为空解。若以空出有。名为世谛观。即名为有解。向者若无空解导有解。有解即触境生着。若从空出有。空解导不令着境。知世谛三假七灾虚任故。即不生着排俗入真。即是有解资空解。从空出有。即是空解导有解。空解即是空慧。有解即是方便慧。彼宗有解终异于空解。空解终异于有解。有方便无实慧。此方便亦被缚。有空无方便。此空亦被缚。如是缚。若尔岂是能断伏耶。今谓须依经。先以定动。然后慧拔。因缘假名伏。假名因缘断。故先以假破性。次因缘破任。如此即是根本清净。即须中假度之。空是有空。有是空有。生是灭生。灭是生灭。若如此者。捶荡动转。则名为伏道。空非空空。有非有有。生灭非灭。灭生。非生非灭。非空非有。此即是断惑最初入道之方法也。又一家作十鄣者。初地断凡夫我相鄣。二地断众生身耶门鄣。三地断无明暗相鄣。四地断解法慢鄣。五地即身净我慢鄣。六地断微烦恼鄣。七地断微细集鄣。八地断除无相有行鄣。九地断不能利益一切众生鄣。十地断一切诸法不自在鄣也。十地对十鄣。明之断二十无明者。初地断凡夫我相鄣。即断二种无明。一者鄣一切法无明。二者润三恶道无明也。问何意初地菩萨断除凡夫我相鄣耶。答若是道种终心菩萨。犹有习气。即虽二种我见。亦名生法二我也。问生法二空同论师意耶。答大异。大乘明义二谛并是生空。何者。二谛并是假故。若法空者。即是中道正法为法空也。若登初地。即能除粗习。即离我见得真生法二空。故言除凡夫习我相鄣入真圣位也。一往明之。初地断二种无明。除凡夫我相鄣。而初地断伏。实是无量。何正断二种无明。除凡夫我相鄣。此是编举一方为语耳。问初地何意断凡夫我相鄣耶。答地前得道种终心。所以猒生死欣乐涅槃。舍生死之过。更求出离之乐。良计有我气故尔。无我气故。修禅等诸行。安我置好处。犹我相气故。名为凡夫我也。明初地则断即离我见。得空无我真观。即名为真圣位也。他家云。有此空无我理。可会之境。今则不尔。向者未悟。犹言有我。今悟不见外其所见云我。故言无我。何得别无我理可会耶。见即向见有我。名之为惑。今悟我无我。此即为伏。即是断只名伏为断。何处更别断伏可得耶。约位明之。道种终心。未离五怖畏。只犹计我气未洗尽。故有怖畏。今初地既得真空无我慧。不见有我可得。故离五怖畏名真菩萨也。问前明十鄣出何经论耳。答出相续解脱经云。断二十二愚心也。初地断二愚。乃至十地断二十愚。一地断二愚。即唯为十障也。最后两愚即等学地所断。故经云。二十二愚。凡十地能过也。二十二愚者。一众生及法计者愚。二恶趣烦恼愚。三微细犯戒愚。四种□愚。五欲爱愚。六满足闻持愚。七正受爱愚。八法爱愚。九向生死背思惟愚。十向涅槃背思惟愚。十一诸行生愚。十二诸行相愚。十三微细相愚。十四方便思惟愚。十五微发愚。十六相自在愚。十七无量陀罗尼无量字句上上知慧愚。十八乐说自在愚。十九神通愚。二十微细秘密愚。二十一尔炎正受微细愚。二十二鄣闭愚也。问论师云。五方便与三十心等解所含相惑。故缘真不秤。今大乘亦同此说不。答并不同也。今只出诸师说不同也。一南涧云。非想九品相惑。入似解体也。而非想第九品相。是界外烦恼故。世第一法相。是界外无漏所断也。今谓此意非小义宗。若尔第一法解体。无有被朵义也。二庄严云。见谛上品相惑既被伏故。以第二品已上相惑。并得入似解体义也。三法云报恩龙光。传开善义云。非相九品相惑。与五方便三十心。似解体相惑齐。若尔无间第一法。解体相惑。与非相第九品相惑恰齐。何者。非想第九品相惑。是起相之始。第一法相是相尽之终。始则从轻向重。终即从重向轻。故二处齐也。小乘明义。既始此虽彼大乘明义。解惑类此皆然也。今大乘明义即不然。无惑入解。无解含惑。但假名名字开为解惑。惑解因缘也。若未净了悟为含惑。毕竟了悟时名为勉相惑。何处别有解体。而含相惑体。故不秤缘耶。今无得宗明之。彼智慧等。并是无明。故须洗除也。
第二论修行。修行门。成实论师释不同。庄严闻修功德。有十重。三十心中。初十心修初地功德。于中十心。修二地功德。后于十心修三地功德。于初地中。修四地功德。于二地中。修五地功德。三地中修六地功德。于四地中修七地功德。于五地中修八地功德。于六地中修九地功德。于七地中修十地功德也。此是约阶级略言。次第然之。亦不全如之。何者正以空解为成地之要。所修功德。未必次二行相随故。如地前已修十二门禅。三地后修此法。则成无定定门。如之余行类亦然也。今谓未必然之。如八九十三地中。何不修功德耶。若言念念空有并观者。即是修功德智慧。何必言五六七三地中。修八九十功德配之耶。开善门徒云。空有两行齐进。只有有行长一品。所以金刚心菩萨。有中万行等佛。未有空智一品。故名为等觉佛也。问初地菩萨三十心所伏惑断却者。何德二行只长一品行。答彼云小乘不了教明义。于十五心中不出观。彼大乘明义。初功品品中。出观修万行故。终长一品而已也。但须深功德资发初地空慧故。其所修品品多深也。今大乘明义。具有四句。有解多与深。而空解上与浅。空解多与深。而有解小与浅。有解具有多小浅深。空解无多小深浅也。如一中解无量。量量中解一。但一中解无量等。约有行空行开者也。但一往宗途明之。有行多功德资发空行也。若约多根性论之。如单复中假出入无定也。开善云。空行长深一品。故无明住地佛菩提智行断。如夫人经中说也。问定行同慧行者。小乘声闻慧有三。定亦例不。答此充例。今且依论师云者。三种声闻。一充声闻。此即充定慧。二义声闻。此即义定慧。三名字声闻。即名字慧。故声闻人有得八定慧有不得八定有也。
第三明得失义有二(一明得失。二说并观不并观。第一得失有二义。一明内外凡。二说三退)。且前论阶级位虚所定。然彼论得失也。阶位诸说不同。若欲见十地。本业经与持地经。明十地义最分明。又十地经与十住经。本业璎珞经。仁王经等。悉辨十地也。具如大意中一一引意。今更明出也。护国仁王经第三品云。地前习种性。性种性。道种性也。璎珞经云。初十心为习种性。中十心为性种性。后十心道种性也。又此经云。乃至有六种性。何者。习种性。性种性。道种性。圣种性。等觉性。妙觉性。前三性是地前位三也。后三性是初地已去是也。持地经。地前有二种住。一种性住。二解行住。又明种性云。略有二种。一者性种性。二者习种性也。诸法师取文意云。从具缚凡夫以去。自能殊胜者。名性种性。性不改故名为性。习解已成不改为恶。名为性种性也。若修行所得名为习种性。亦不言两性高下也。又持地经。分解行以为三忍。谓下忍为初十心。中忍为中十心。上忍后十心也。又云解行住是初发心。未同净心地。净心地即是观喜地也。论师分位如此也。今谓初发心心有中假三种发心。一者二谛观中明之。即是无所得遍行六度菩萨发心也。二者具中假观为发心也。三者通五十心为发心也。故言解行住。是发心。但释初发心。未得净心地。有两义。一是初发心。具中任。为净心地。二是三十心未得初地观喜。故言未同净心地也。如持地经云。二种之解行位。则别名五十心。为解行者。即通三位也。问内外凡夫位何者。答地摄两论。成毗二家。释不同。一云初六心已下为外凡夫位。从七心已上为内凡夫位。故璎珞经本业两经为证。二经同云。身子于第六心中退为小乘。至七心便不退。故退为外。不退为内也。二云初十心为外凡夫。中十心已上为内凡夫位。故菩萨断结经云。有十二贤圣人。云中十心为性行人。后十心名为解行人。以十地为十人。合二人为十二贤人。经说不数初十心人。故知犹是外凡夫位也。三诸论师等多云。三十心并是内凡夫位。类小乘五便内凡夫位也。故持经中。四十二贤圣人云。初十心为习种性。中十心为性种性。后十心为道种性。又十地足前三十心。金刚心为等觉地。佛地为妙觉。故四十二也。又所以知三十心是初地前者。大论第二卷云。三十心并是地前方便位也。又此位中已能厚习善根。修诸善行。善习助道法。供养诸佛。习诸清白法。为善知识行护。具如斯法位。无容退转。故知是内凡夫位也。又四依中一衣故。是内凡夫位。十信发心位。是外凡夫也。今大乘明义。山中旧云。从十信反心已。是内凡夫菩萨位。其已能八相成道。为天人作师。故大经及迦叶最后卷七言偈云。发心毕竟二不别。如是二心先心难。自未得度先度他。是故我礼初发心。发心已为天人师。胜出声闻及缘觉。如是发心通三界。故亦是初依人也。大品三慧品亦云。从初发心行彼若此经岂非从初发心行彼若也。问小乘五方便是内凡夫。具如成实论中说。大小相准望。充如彼师说耳。答不例。小乘中引不了教。宁得相准望耶。小乘中一生得道者可准望。大乘亦得一生得道耶。今大乘意。十信位中已能八相成道。已证正法波若。宁得犹秤外凡夫耶。今一家意中。十信前如偏行六度菩萨未得正法波若。唯得二彼无行得用波若。为内凡夫。如无行同二乘人。亦是无所得。契内二乘。故大品经大如品云。有六十菩萨。于五百佛所。行六波罗蜜等。具行万行。而无方便故。实际作证。故不得入菩萨位。亦如劝学品明。有菩萨摩诃萨。无量劫行六波罗蜜。而不入菩萨位。亦不入声闻位。此等并是彼十信位人等也。问若尔两品明菩萨无行得菩萨耶。答亦非无所得菩萨。今列意者。彼菩萨位。至二谛空中准望论之。亦是有所得故。从是外凡夫位故被破。如地摄等四家菩萨也。今谓就十信前。未得二谛假空无所有。为外凡夫位。得二谛任空有所无无所得。为内凡夫位也。故大师云。未得彼空。有所得行行。如地摄四家人。若回心值无所得善相识。专学无所得行行。如入无所得者。即是外凡夫入内凡也。又以此外凡。行无所得。得入十信无所得位。虽得入十信。由前无便方便。行行故。虽入正位。而犹有明昧。故开为十地。若未得二谛任空时。无量劫行无所得人一人彼十信位无量劫行行。利根者。即便顿断众惑洗尽义。故经云。不在涅槃。不在生死。亦不由妙觉等觉入菩萨。又经云。一念相应慧。断无量烦恼及习也。经意亦是初发菩萨也。
第二论三种退有两(一明三种退。二论堕顶义)。所言三种退义者。释三退位。次第亦不同。招提云。位退行念退也。今谓行位念三退也。又释。位退者释不同。一云地前第六心已下退位。声闻或退为凡夫也。故彼云。三十心中。第六心。犹有三涂业。牵生之业未尽故。堕三恶道。连羁不绝。若第七心只有报果。无复牵生业。勉三涂之业也。二云第六心已下。但退为二乘。不退作凡夫。报恩所说也。三白琰法师云。舍利弗于第六住退者。十住断结经第七品身子自说云。或曩昔在坏器时。或从一住至五位。复还退堕。而在初地。复从初住到六住。如是经历六十劫中。竟不能到不退转地。今取此文。身子于六住退。非六心退。此谓六地以为六住。开文正明。七地为不退忍故也。今谓不然。彼师等定执经中心与住及地三名。安处所故。一师或安下位中。一师复安上位中。故作此说。终是着名随相耳。诸佛及弟子不着名不随相也。经中或三十心位中作住地名说。或安初地已上等说。故或上或下。须得通途意也。故一家旧判。十信发心中。前第六心已下退为二乘也。故璎珞本业经云。净目天子法才王子舍利弗。不能入七信者。正是十信发心位说了。何以知之。十住断结云。身子自秤云。我昔在坏器时也。今谓十信前得二谛空位中退也。本业经云。退入外道。起大耶见。及作五逆等。岂非初发心前具缚凡夫菩萨泛明之也。若得中假十信位。与三十心菩萨。及初地已上。更造大耶见等。无有是处。初发心菩萨已能八相成道。为二乘作师。岂更起大耶见等。但一家旧云。初地菩萨生在佛家。不离诸佛。岂更造五逆等耶。且约今政明之。如弥勒菩萨。是初发心菩萨。而为阿罗汉等之所礼敬。岂更起五逆耶见等耶。问若尔十信位中。如彼经说是下劣凡夫耶。答从来学有所得凡夫。遇大乘法门。悟无所得正道。而犹暂时起有所得心。名为起大耶见等。故经云。宁起五逆四重等罪。而不能起有所得心之断也。今谓十信前。开作十信。明之不开发心十信。如仁王经云。三十心中。初十心为十信也。毗昙家云。调达得燸法已退大耶见等。论师释不同。一云五方便中。有此义。终是数气。二云五方便前踏行观中起五逆四重等罪也。问此菩萨退为凡夫耶。答大乘明义。或可暂时起更还正道。此菩萨异法有故。终不为凡夫也。问三退配于三位。其相何耶。答不二而二明之。行退观假。初发心位中。第六心已下。一家旧云。中发心中前第六心发心已下。位退。亦于第六发心已下。亦婫之念退者。即七地初忍已下婫之也。故经云七地菩萨爱佛地功德。不名无烦恼也。问三退退相何耶。答行退者。已伏烦恼。种类更暂起。名为行退也。位退者。退起作二乘位心。名为位退也。念退者。七地初忍菩萨。所未断烦恼来现前。名为念退。若尔七地初忍已下有此义。中忍已上则无也。问行退行因缘故退。答如经中说。有四事故退。一者久习放逸烦恼因缘利故退也。二者久植愚痴之业。亲近有所得恶知识。故退也。此二事。师云有所得学问等也。若造十恶等事。不足及言也。三事见王等多生怨家仇[恪-口+各]故所以退也。四者资财不具足故退也。如大经。迦叶问佛。若利根者。何故不现般涅槃。佛答为不具足故。所以不般涅槃。若尔为多有𨷂少。故所以退也。位退者。如璎珞经云。大士退也。大士所以退者。行菩萨行时。天帝释见菩萨行行有真实坚因以不识之。一时化作婆罗门来乞眼。行菩萨者。不逆一切众生意故。即排眼童子与之。婆罗门亦得眼童子。即掷之脚踏破之。法财王子即念言。汝既无所用者。何意就我乞眼。得眼即踏破之改何益。眼是导行之主。众生难化。即起退心。我不复行菩萨道。我退作二乘自调自度也。若至七心。即充不退也。念退者。如十地经云。七地菩萨爱佛地功德。不名无烦恼也。花严亦云。三界烦恼尽故。不名有烦恼。爱佛地功德故。不名无烦恼。故念退也。今正取未断烦恼来现前。名为念退也。问此菩萨行已深。何意起此念耶。答论师说不同。一开善门徒云。引接名字明之有二乘。故经云。有三种意生身。何者空解万行相资。乃同二乘人。不修万行。云何得空解断三界惑出界外耶。又此菩萨虽断正使已尽。始出界内。未得空有并观。钝根菩萨。有时起爱佛地功德。或时乐没空时也。二者有实行二乘家。即是庄严等门徒云。不唯钝根。无方便菩萨爱佛地功德。亦是声闻等二乘断三界正使尽。往生反易生死时。闻佛无量功德。即生爱佛地功德。又此菩萨正就有行明之。初地至第六地。犹有退转。以正使未尽。万行难精故。从来所修之法。或有已得胜品。而须申退胜品。名为堕顶也。或复入空无相无作等生法。名为着空也。报恩亦同此说。故华严经云。七地菩萨者。寂不修万行。故诸佛来摩头劝发。种种教化。汝未得无量法门三十二相八十种好。发起万行。又楞伽经亦云。七地菩萨着空故。十方诸佛七过来摩顶。劝发万行。同前经文。释论第十卷云。七住菩萨观诸法空无所有不生不灭。如是观已。一切世界中。心不着。欲放舍六波罗蜜。入于涅槃。尔时十方诸佛。放大光明。照菩萨身。以手摩头。语菩萨言。汝勿生此心。汝亿本愿。欲度一切众生。汝未得三十二相八十种好也。又夫人经亦云。无漏业为因。无明为缘。能生声闻辟支佛三种意生身故。定有实行二乘人。若无实行人者。七地菩萨无容无三十二相八十种好。改着空寂。不修万行。始欲舍六波罗蜜入于涅槃也。若如开善云。实无二乘者。而诸经说者。皆是迹中为物引接故。此释不成语也。真谛三藏自性责开善云。彼国中无有人言无实二乘者。汝自辄言。无有实行二乘。故三藏师引夫人经云。三种意生身。即是声闻意辟支佛意菩萨意生。于变易生死中。今谓通而为语。亦有二乘。亦无二乘也。言有者。佛随缘方便。彼名字开三乘。故有之。故经云。除佛方便说也。言无者。无如四家说七地中会三乘故。一家云具四句也。问如斯三经一论等。着寂菩萨等。若为通释了。答大乘无所得义通云。如地摄两论成毗二家。有所得无方便菩萨。难改回心入正道。而由前无方便行行故。至七地时。犹见思惑习故着寂。不如法行行。故诸佛来发起。汝等未得真三十二相八十种好。若小小分三十二相八十种好。如初正八相成道三十二相八十种好并有之也。问中十心中。自有顿断烦恼。不由等觉妙觉究竟涅槃者。七地已下菩萨等。宁得有着寂不修万行。为诸佛来种种发起。顿如此差降耶。答正是前时有方便无方便行行。故须如斯。则与钝差别。如释迦文。久已成佛。无有一切烦恼。而尚受九报。今烦恼未尽菩萨中。自有着空。而不着空何疑了。问释迦文久已成佛。而为一切众生。方便受九种报耶。得相例了。答久已得种觉。犹尚为物九报者。烦恼未充菩萨。自有由有方便无方便行行故。上七地下有泛空不泛空。何须疑之。无方便地摄等诸家。好有此疑也。故手德楞伽[冰-水+居]经云。一一地中。迳百千大劫。方本一地之行。软根不在其数。故知初地已上。并有利钝。钝者即是前无方便行行。故至七地。自有沈空着寂故。诸佛来发起也。问如真谛三藏云。与诸论。师释六地与七地中。为二国中间也。答今大乘义不同彼说。今谓假十信与中十信。中间为二国中间。难可过度。即是分段。与反易两种生死为中间故。一家举譬言。有南北二国中间。如大江五十里中间。复有清江与监察故。难可通度。正意任十信中虽断正使尽。而转入中十信为难。亦是正使虽烦恼而为习气故。万行难精。故从来所修之行。或时胜品而须申退失。劣品名为堕顶义。或改入空无相作等生法心。名为着寂等。如前说也。若从凡夫来依偏学无所得者。一入假十信时。复进得中十信。即成种觉有限。故得中十信已上。至七地亦无有着寂沈空者也。故大经云。八万劫到。六万劫到。四万劫到。二万劫到。十千劫到。如此等人。并是利根者也。钝根经无量劫。方成一任行也。亦有人言。多经论云。七地着寂。是三乘共十地中七地。非菩萨独十地中七地。又言余经论言之。或可是如彼说。而华严经语。岂是三乘地意。彼经未明二乘事。云何是耶。但华严经中。虽未说二乘事。而理中明十地相。唯望断正使尽。出反易生死中。受生二乘事义。故记而明之。经两意不相违背也。亦是解脱月菩萨请说二乘法故。充有二乘。但彼经来意。亦未尽也。三今说释迦教。对舍那教明之。释迦具有但不但教也。舍那所说教不但教也。舍那教中。直明并诸微尘世界大小缘事。如释迦说西方事。非是舍那缘事也。故金刚藏菩萨为解脱月菩萨说法文言。此中不宜闻二乘法。所以不说小乘教。教解脱菩萨请金刚藏菩萨云。此中亦充有堪闻小法有利益者。为说之。而文不见说。故一家相传云。虽请说。而不说故。无有但教。亦无二乘。何劳说也。而观世音菩萨授记经云。释迦佛光明至时。三乘人同光来事者。一家判云。回小入大二乘有二义。一实是菩萨。仍归本名为二乘。如法花经云。已授记三乘。从本为名声闻也。二无所得二乘。亦不妨但无。有摄地两论成毗二家二家但者也。彼经与论等云。七地菩萨着寂等故。诸佛来摩顶发起事。四家定执安置高下。故须更料简之。今割空着别明之故。开合散束。不相妨意故。七地着寂。且初发心着寂。寂且初发心着寂。即是七地着寂。初发心明了。即是七地明了。七地净了。即是初发心净了也。故华严经云。一微尘世界。即是无量微尘世界。无量微尘世界。即是一尘世界。一多多一等也。如支楞伽经云。初地即是第十地。第十地即是初地。初地即是第八地。第八地即是初地等也。而经论中。偏约第七地。明着寂等故。诸佛来发起者。开不二而二论之。第七地是断四住地习气尽。出七地入八地等事。故经论中多约七地释之。此释意。地摄等四家。二见难受信。若得大乘无所得意者。任运义理说也。问三退位定有高下耶。答不异而异明之。亦得高下。异而不异论之。初行退即是复念退。复念退即是初行退。位退亦然也。三位开善云。从凡至圣。阶位高下。略分为三也。一具缚凡夫位。二善恶供位。三性地位也。此三位并是初地之与凡圣成分别耶正也。从凡圣与未登初地。约发菩萨心。略有三阶级。初二是凡夫位。后一是似圣。似圣有为内凡夫。前具缚供位名为外凡夫。于外凡夫中。复有二也。一有见众生已立。而未有一念胜善心。名为一立也。二有善恶供位。此位之人。虽复[沉-几+夫][洽-(一/口)+酉]要有归期。故从具位之供位。性地者既入正定。即是高[(冰-水+日)/(小-(丁-一)+ㄎ)]善根已不改。退断善根也。今大乘明位不同前说也。就无所得善根假中分之。自从未曾得起向无所得善根已还。名为具缚凡夫位也。自从是大经念向无所得善根已上名。为善恶共位也。即是大经云。从值凞连河沙佛。未满一沙已还。阶位之末。此中人法悉名为共位不定聚。亦是暂出还没位。以耶正善恶为体也。若曾值一熙连诃沙佛所。发菩提心。名为性地也。故经云得十六分中一中道分[彳*又]方是发菩提心位。如五种菩提心中说也。具缚位。流转无际。无有出期。故具缚也。所以共位者。凡有两共。一者下同具缚。二者上同性地。所以然者。行位虽有高下。值缘即谛法还成具缘也。不失念时。乃吇三十心。十地方便故。与性地同也。故大经云。譬如有人出家剃发。虽未受沙弥戒已堕女。若有发心始吇此经。虽未阶位十地已堕十假安中。故知与性地共也。故知还同。具缚假者。菩萨戒经云。性地菩萨。始能不谤法断善根。故知共位人备秤具缚也。此人名为信根菩萨。亦名假名菩萨。所言以假名者。非唯道心未是似解。亦改迹立。今曰菩萨是非假立也。大品经亦云。轻毛菩萨。譬为名。解行未深。多生退转。有似毛之随风东西也。大经迦叶品云。菩萨有二也。一者假名。二者实义。此目假名。与本业经名目同。故言名字。即是轻毛不定。故名字说之耳。分别耶正善恶者。若具缚唯耶无正。若性地但正不耶。共位者耶正兼有。善恶具行也。高下升沉者。具缚之位。唯是沉没鄙下流转。无际不出也。性地者。既入正定。则能高升。善根已立。不改退断善根也。共位者可上可下。亦升亦沈。暂出还没。故不定𥦡也。大品经庄严品云。毕定众中干慧地不取安故。起期望故。不定位也。问性是三十心中明之。宁同于发心中明耶。答多二义。一是发心当体是性地。二是从三十心向下𢪛十信。亦是性地也。问性是何义。向三十心十信明耶。答性是不改义。而有二种。一者解假性。二者解中道故。发心以上明地性也。依大经。有恒河七种人中。初三种人即是三位人也。一常没人。二暂出还没人。三住人也。常没人者。起耶见一阐提等。趣向有所得。皆以重恶自沉没。不能出生死。故言常没也。暂出还没人者。若遇大乘善知识。发菩提心。故出生死。求生信心正见修善。若经生。若遇有所得恶知识。还起耶见。断善根故。还复没。或升或沉。故言暂出沉人也。此两人。必是出家人也。住人者。安立无所得善提。是第三人。如师子吼品云。小乘四念处燸法人。依迦叶品。小异。如佛性义中说也。无所得善根已立。求不复断善根。不退起耶见等。名为住理人也。又大经云。三种病人者。即此三人也。何者解不同。一云初具缚凡夫者。不可除必死人为具缚耶定位也。遇退医得差。不遇即不差者。共位不定人也。断自差人即是性地人也。二云若未立信根。名为必死不差人。为初人也。若初发心。至第六心。差不差病人也。第七心以上自差人。不如前说也。又诸经论中有三种名。一耶定聚。二不定聚。三正定聚也。解此三聚位。开善云。耶定者起耶见。失正理。遇或之名。亦言耶定起心定执划计也。不定者。或正或遇善知识。信三宝四谛因果。信善现前。即是正见。正见未善安。还复失忘。遇缘谤法断善根故。复生耶见。故不定也。正定者信根已立。习善安立。不谤正见。不断善根。故名为正定也。其位亦同前具缚等三位也。今大乘明之。亦同具缚等中三位说也。通称聚者。有二义。一聚集义。二类义。亦是同义。同类而聚集。如方以类聚也。凡[尸@報]有所得耶心之位。是类者悉入耶聚中也。不定正定亦然之。又具缚共性三位。此别名者。具者备有有所得。鄙劣故。以鄙法所成也。夫者是行者通秤。若凡等庸劣所成。即是庸夫也。共位者。善恶相兼。未决之名。若化缘善。其位未立。善性成故也。耶正亦犹未决定。杂一切善恶故。共在一位中也。性者不改故名性。习性已成。不改为恶。信根安立。能生诸善。故言地也。通秤位者分尊卑高下。各自处也。作如斯明者。大都得无得大判之。若细论之。如前释也。地摄两论。成毗二家。一切善恶。无非具缚。并是理外故。若学无所得心想。依谛向不二者。亦是共位也。十信位中释不同。一山家旧云。中十信中。前六心已下。亦同言共位。从七心已上性位也。二云假十信中。前六心已下共位。第六心已上性位也。又山家从多约菩萨位中随名分位之。略有三阶。一者七心上名为入不退法。二初地已上名法位。亦言阿鞞䟦致。至此处即生在佛家。如前引经论释。初地文中说也。三者七地名为法位。亦言阿鞞䟦致位也。发趣品明。七地名为等定慧地也。故大论云。前三地慧多定小。后三地定多慧小。不能入菩萨位。七地已上定慧均等。渐得种智。名为等定慧地。此意亦是教门明之。菩萨初发心。万行但进。至七地方等二门耶。又须知之。小乘二十七贤圣位。今大乘明之。撮合为十信位。故二十七蕰在其十信中也。
第二堕顶[打-丁+(解-角+?)]义。所言堕顶者。大品经劝学品云。菩萨摩诃萨。不以方便行六波罗蜜。入空无相无作三昧。不堕声闻辟支佛地。亦不入菩萨位。是名菩萨法生。故堕顶也。此经文意说不同。[俎-且+馬]法师云。六住中空心为顶。有心为堕。以六地终心正由空解故。出离二乘也。岌法师云。七住空心为顶。有心为堕也。七地之始永离二乘故。六地以还未勉二乘。故言堕。故释论云。从忍无生忍中间名为顶。故六地以下。从忍七地已上。是无生忍也。通法师。六地最极为顶。未登为堕也。尚禅师云。三十心极处为顶。登顶即入初地菩萨位故。大品第三卷劝学品云。不以方便行六波罗蜜。既言不以方便行六波罗蜜者。未得真解故。无方便犹存着。所以不得入初地。又不堕二乘地者。二乘独善为境。今大士久行六波罗蜜。欲来作佛。不堕二乘。但滞着心故不得登初地真位。故法生故堕顶者此习解未熟。未称无生。于一切法犹起着心。故言法生也。若深广心秤独成菩萨位。来不退二乘也。招提云。七地无生法。即为顶。是六地之上。决定入七地之心。以起取着之名为法爱。于时不能至顶故。必不为二乘。进退无授故名堕也。今谓释论第四十九卷。直云顶空从忍。无生忍之间地前。为从忍。初地已上。为无生忍也。今观经论意。起有欲心为堕。无欲心为顶。故经云。菩萨不方便行六波罗蜜。入空无相无作等故。法生。故堕顶也。若尔菩萨方便行波罗蜜回出凡夫二乘有所得菩萨相情之外名为顶。非方便行六波罗蜜故法生堕顶。如地摄等四家菩萨等也。若为位论之。前三退即是堕。非前三退即是顶也。故大品经差别品云。得无所有已。见一切法空。四谛所摄法皆空。若见观是时。便入菩萨位中。是为菩萨位。性地中不从堕顶。用是堕顶故。声闻辟支佛地也。而诸法师多用六地心终为顶。或言七心初为顶。约位明顶者。观经文意。应是六地终心为顶也。大陌而论之。八地以上无生寂灭忍。入法流水。无功用心。无改有念。故无念退也。释论云。登第八地。第六地中增退中云。六住退得无生也。第八九位入法流也。
第二明并观不并观。释并照不并照具如二智说也。今略出之。而说者不同。一云八地已上。始能并照。七地已下未能并也。二云六地已下。悉未并照。始入七地已上皆并照也。三云中忍已下。未能并照。七地上忍已去。一向并照也。四招提云。三阶明之。一六地已下一向不并照。二八地已上一向能并照。三七地或并不并。泽于七地。以为三阶。一下忍力微弱。竭力即并照。二中忍渐胜。并照转多。三终心一向能并照。仍入八地位大寂也。五开善云七地中三忍。下忍失念。亦不并照。中忍不失念。亦未并照。上忍得并照。八地任运行也。六宝亮法师云初地已上已能并照。地师亦同此说。故彼师云。取仁王经意云。初地并照。八地已上任运自成美其胜同名耳。今大乘明义。初发心中十心菩萨。已能八相成道。即能并照。如仁王经说意。复必须识。遍圆横竖之立。既能并照。无故入空。出有异时。但为化缘。宜现入定出定入观出观等也。若尔非直真俗并照。亦就俗中法法并照。就真中如十八空等并照。一中解无量。无量中解一。如是横竖总别。无不满足也。琰公云。七地菩萨。定有并照者。终心一向能并。正是断习气。极品明心与有知并也。下忍并者。必是温故。空心与有知共并。断或之心不能与有知并也。中忍之心自能屡并应。多是温故。空心有知。得并。断或之心小能尔也。正以什公肇公等。多七地自动而寂故。今推斥七地为三阶之辨也。开善意亦略同此意。但上忍明之也。今谓多种之说。并是正入发心。向入发心。观行未调利时。学方法得有如此义。已入正位时。任行亦有也。但什肇两师。多遍约正使尽明之。大意同今说也。又彼师云。发照七地上忍。悉罗发照初地已去至七地中忍。亦得反照。但不恒反照也。大势并照义类之。从浅至深。反照之力。转增进也。于初地已去至七地中忍。𠄎罢反照。我是某地。已得尔许法门。无若干烦恼也。六地已下不能自于空心知入其地。至若干品七地已上。则能知如向空有并照也。今谓亦如照初发心菩萨已能反照等也。成论师解。并照鄣不同。一云别有无知鄣也。二云无别鄣。但有缘由之鄣。良由或多知弱故。不能照。或小知强故能照。直是多智并生便无别照。故无别鄣也。今谓未必一向尔。若不二而二论之。一智照多境。多智照一境。多智照多境。一智照一境。境发智亦尔。照义既多种。鄣义亦应有别者也。反照智解亦不同。一开善云。照青之智反照照青解也。二龙光云。别有智智但自反身反照如是无穷反照也。若尔一知知青。还以此知此知。如开善者。鄣亦说有别无别不同境别。故有别鄣。还以青智反照故无鄣也。龙光云有别鄣也。今明不二而二明之。并得两说。但名字同意异也。论师云。小乘之人。有高位利根者。有中则得照一切空心不能与有知并也。中乘人。于有中并照。温故空心。亦可能与有智并。照如大论云。或侵习气。与七地下忍相似也。反照亦可。如论云凡夫总相自缘名为反照。如定行自反缘住得。如菩萨别反照则无也。今谓初发心菩萨并有之。若菩萨二乘亦菩萨一种也。如成论师所明。三乘别异。善根人舍波义论之。如彼说而已。今大乘宗望彼有所论都无之也。
第二杂简。
问何者功德智慧庄严耶。答且弃功德与智慧两门。不二而二明之。依大品经第一卷序品。举万行与万德境智等。劝学文意。依一种开八段意摄法无不尽。最后结云。欲得功德如是者当学波若波若。波罗蜜者。正法。波若为本。所开三乘观。与三果并境智等为功德也。正法波若之实非功德智慧等。而举末用目之。亦得言功德智慧等。所开六度为功德。就功德中。开为第六度为智慧。五度为功德。并造境生为智慧。如善静为功德等。并得之也。又大经第二十五云慧庄严者。从一地乃到十地者。或可举正法明之。或可举第六度说之。福德庄严者。谓檀波罗蜜乃至波若非波若波罗蜜者。举任明之。今谓福慧慧福。因缘语耳。而六行中分之。前五度是福。第六度为慧。又第六中。分有分为福。空为慧。故经云波若非波若波罗蜜如前也。问若为是大庄严与大庄严发趣耶。答释论三空文云。大庄严发趣大庄严乘于大乘也。又云。菩萨行檀波罗蜜乃至波若波罗蜜。能舍内外财物。而行犹存有吾我。所以未得生空。直名为大庄严也。若菩萨行檀波罗蜜。罢舍内外所有。无有吾我之心。即得生空。名为发趣大乘也。复次菩萨行檀波罗蜜。乃至波若波罗蜜罢舍内外。忘三事。毕竟净具足生法二空。故名为乘于大乘也。释论第五十卷云。初地至三地。慧多定小。未能深摄心故。四五六地。定多慧小。以是故不得入菩萨位。今生空法空定慧等故。能安隐行菩萨道。从跋致地。渐渐得一切种智地也。论师释此意言。定慧。以正观空理理静为定。有中分别知为慧。如成论止观品云。分别阴界等心为观。会真我之心为止。立名各取一义也。又就此一说。分为四阶。一初三地照空心小。照有心多。二四五六三地照空心多。照有心少。三七一地两势齐。而犹牙起也。四八九十三地。两智必并照。念念寂灭。所以然者。见谛之或。品数本少。非止可略。此欲界思惟而先在三十心。今中已伏意故。今就真观断之。不烦多力故。初三地在真观心少也。修行之意。本为济物。既已成圣。无客独善故。多出空观。权智恐度人。致令有心。心起甚段也。此言小多。是依前空说。非与夺之意也。四五六地仍前以来。多起有智。资此入空。空心长久。以四地所断。是欲界思惟等。于见谛或。品转细细。故难断。爱着人天。弥难舍。虽五地所断。是色界思惟。有四禅系缚。于诸禅定。易起味心。兼以转细。弥更难。遣六地所断。是无色界思惟。有四空转缚。此或转细。起味心弥多。故断或心多多须数数入观。谓为多也。有心小者。四地修道品。五地习五明。六地论观因缘。此则有中观行。亦殊不小。不客高位泏有。反小前三正皆此三地。空观心小。有行必多。今则空观心多。谓有心稍少耳。空录六地邻于七地。七地空有稍均。谓之定慧平等。六地未能相及。故存小多之秤。然空六地。以前犹亦多须泏有也。例如大经第二十八云。十住菩萨智慧力多。三昧力少。声闻缘觉三昧力多。智慧力少。故不见佛性。此义意言。十住菩萨受法王位。两复为众生雨甘露法雨。常有分别故。智用则多任刀者。空未余求进。故言定少。此皆义言之。非是定说。今于六地以前。多小之义亦充尔也。二乘分内。但念修空。于菩萨神力心不喜乐。如法华经中说。义言定多智用少也。七地之终。修习万行。大段已修。故云七地定慧均平也。七地所断之或。或品与见谛思惟正等故。断此细惑。空慧转多。备修万行。必具足故。有中福慧。甚亦倍多。空有二行俱多。而大略相类。故云等也。七地之终所备略具。次入八地。念念常寂。八地文云皆乘船入海。为譬船中所须。事事已足。故任力待时。自去九地已去功德亦然也。今谓无为法中。而有差别。亦有此义。而未必一向。如此理而论之。菩萨一证中道。必修万行俱进。如仁王经云。初地一念具足八万四千般若波罗蜜。载为摩诃衍。𠄎灭为金刚。亦言定。亦言一切行。如是广赞波若波罗蜜中说也。大论云。定慧者。随义一往论之。何者依璎珞经云。欲界见思惟习。或前三地菩萨。断上二界见思习。或后三地菩萨断故。定慧各有二义。前三地慧多定小者。一者随所化众生处。菩萨于见思惟习之地。定浅小难用。故言定少。而有中分别。行易而多。故言慧多。如于慧地也。二者泛论初入道。必入空为[立*(而/而)]。亦是道与俗反故平于诸法为正道专者。此心故言慧多定少也。后三地有二义。一者色无处众生多者静心。亦是定深。而易用故。菩萨随并者。定为意故言定多。而有中分别等小故。言慧小也。二者菩萨因诸禅定诸神通。行十二门禅等。故言定多慧小也。故须假诸广之。又不唯随所化明之菩萨。自行明昧多小。亦得大论说也。又古旧云。人地已上断或不同一糸。次南法师传述。旧云。八地已上念念断或。亦不须诸佛来开化。何以故。念念入法不出观。宁同被开道耶。而经云。诸佛来摩顶劝发起者。闻是迹中为物故耳。二云。止同言空有并观。寂无出入观。故言念念寂灭常居法流水耳。八地已上去佛劫数甚多。犹须感佛。而俱得开化。不容都无。所待念念进行也。故渐备经云。第十住菩萨。犹须承佛威光。得百万三昧。故知犹夜化无容念念自断。或进行也。今谓八地以去。亦须诸佛开化。既是未净之地。无容一向不须开道也。故经云。初地不知二地境界。乃至第十地不至如来举足下足也。亦是大顿悟家云。至第十地。始见无生。小顿悟家云。至七地始见无生也。又七地菩萨诸佛来摩顶劝发者。至第八地。不容一向顿不须待也。经云。念念常寂者。如经云。不起灭定而现诸威仪。心意识亡。幻化无心。于彼此而能应一切。名为常寂。何时导有心神。常在观不出观。名为常寂。若七地已下有心神体。出入观耶。理而论之。初发心时已。平于诸法。心意识等。如虚空幻。化人无心于彼此。此是彼非。而约动为散。为出嘿而为静为入。于幻化人。动静无二也。菩萨一证正法者。动静即是用也。住大涅槃建立大事也。故经云。初发心毕竟二不别也。而经云。八地已上。常寂入法流。七地已下有出入观等者。欲济物故。习气充净故。割折空差别明也。诸菩萨非静非动。能静能动。非出非入。而能出能入也。故虽开之。无纤豪之别。具如前说也。又论师云。于十地中。利钝分判三品明也。一初地至六地灼然有利钝如二乘也。二七地亦有利钝。而转微相。比不堪悬绝心有二种也。三八地已上说不同。一云学功已备。念念自断或。故无改钝。唯利一品而已。二云七地学功备者。此是大数言耳。然空得此法时。犹有遍观。故有迟速。八地已去无容念念断或故。则舍一念。犹有多少之或。此人数十刹那温故。未进断或。故品段亦无定也。若七地之终功行始弁故。八地以去迟束必不悬绝。而则异于七地。所以开三阶者。彼师云。六地以前。犹断正使。所修福慧。未央成满。故此彼神道异故。有无量迟速心不等也。七地正使已尽。唯断习气。备修万行。大段粗周。故迟束之相就咸也。八地余习已断。止断无知。常无出观。故利钝相微也。龙光云。七地已去或断二性。或三性烦恼。而习性不同。故微微有迟疾行也。又就迟疾。双约定慧。有三阶明之。一者六地已下同定发慧。或以浅定发深慧。或定发浅慧。如二乘所宜不定也。若大士之行。六度俱修。不同与二乘正为空解。故得深慧者。定则心深也。开余诸度类之。而开力多能能于浅定发深慧也。二者七地菩萨。于师子奋迅逆顺超越故。能从灭尽定入散心散心直能入灭尽定。此是温故之慧。于定门利者。力能如是。若是断或之心。多用胜定。入于深慧灭定解不同。一云空解义枰灭定。能从神通说法动转事心能斯静也。二云是灭定。以此定起说法等也。三者八地已上。常以深定。与深慧共俱。乱心久尽。故定慧俱进。但遂慧言之。故成迟疾也。四等诸度其鄣亦已文亡。当其分限。阶品品齐。进亦逐慧品言之。以成迟疾也。今大乘明之。不二而二。开差别明之。悟心有明昧论之。兼有论说故。弥勒尊者。摩德勒伽藏经中言。如是于一一地中。迳百千大劫。有成一地之行。软根不者开段。故知初地已上一一地。并有利钝也。经言。并有诸说而空寂不同。如前说也。又如偈中言。诸地行相入修习。出法门五种法。释云。相分如初地。为阎菩提王。乃至第十地为摩醘首罗天王。又相者。以相别为义。能标别于诸地也。入分者以进入义。进入地体即是下忍初入其地也。行分者。是趣地之因。三十心为初地之行分。从二地以去。各有因也。修习分者。研修为义。自是中忍。修习地。体增明满足。出分者。出离为义。即是是上忍一地满足。高胜显出也。通秤分者。亦以别为义。五种既殊别。故即为分。亦名五门。门能通义也。论师云。大品所明十地。与地经所说十地异也。何者大品经明义。是三界内事不了。未说高位。菩萨所断。是恒沙之烦恼。是无边集谛。又未说十地为常住之因。如此比类。如居士经。并是不了地经。今大乘明义即不然。龙树菩萨于大论自明言。波若法华等经。是显现教。法花经云。秘蜜教。大师云大经。亦例云亦是秘蜜教。宇得闇心言不了经。如涅槃义中所破也。诸师作如此言。依泥梨品明之。恐是无间之因也。又大论第四十九云。引十地名竟云。如十住论中说。此十住论。传云。是龙树论别有十住论。非天亲十住论也。今一家传云。大品经发趣品所说十地。与地经所明十地一种。但说之方法。少少异。宗致意无异也。及大品经第一云十地。十地断结经十地。菩萨本业璎珞经十地等。大乘经所明十地。一种究竟大乘十地也。但间中或隐。改说方法异。无为高下了不了义也。问受生者。凡有三种。若因结业生。名为生身。若以愿他爱结业生者。名为愿身。若知充机而现身生者。名充身。此事云何。答释不同。一论师等云。十地中前二地。于三恶道及三界人天。具三身。第三一地于三恶道。但□生无有结业。生因已尽故。于三界人天具三身义。第四地上忍。于欲界但一应身。更无有□身。于上二界具三身也。寻中下忍。意可知之。五地上忍于二界。但一应身也。于上一界得有三身。中下两忍寻之可知。六地上忍于三界中。但一应身。又依身不定。于三界外。则具三身。中下两忍。寻之可知。七地以上于三界中。但一应身。于三界外具三界。于下[歹*肖]咸之。二云无有以愿他爱[彳*束]生则逐。结[缶-山+小]不尔。但应生身故[乃-(必-心)+十]生也。而约地生多小者。依璎珞经云。初地断见谛烦恼。二地断人中烦恼。三地断天上烦恼。四地断三禅以下烦恼。五地断三宝以下烦恼。六地断非相非非相烦恼者。例前可知。七地以上金刚心以下断恒沙等烦恼。亦是可寻也。三今大乘明。如大经迦叶品。住忍法时。断无量三恶道报。当知不从知缘而灭者。五善根已断三恶道报故。今任十信中。无有于三恶道结业生义。亦是无有人天中结业生身。此举三学果明之。自此已去。逐所断或。有生身无生身。寻之可解。又中七信已上。依经断见思两习气。或与无知或。判可知之。但三生身逐结业。生与应生可知之。但以愿他爱狭生身。应必须业与愿共方得受生身。无有但愿力生义。何者何菩萨不愿度一切众生。而不得并被化者。唯有愿而不得并受化者。彼众生若无有自结业者。不蒙被化。若少有结业者。则被化入道也。问诸地菩萨作王云何。答依仁王波若经云。初地作四天王。二地作忉利天王。三地作炎摩天王。四地作兜率陀天王。五地作化乐天王。六地作他化自在天王。七地作初禅梵王。八地作二禅天王。九地作三禅天王。十地作四大静王也。诸师云前三王通关三身生。后七王但一应身也。问十地有色无无云何耳。答解不同。一云六地已下有色相。或因未尽故。七地以上无色相。或因尽故。二云七地以下有色有习气因故。八地以上无色习气尽故。三云十地并有色。由或因故。常住佛无色。或因尽故。四云至佛有妙色。例如至佛妙心判此已现法身。论师多曰第三师说。今大乘明义。约彼名之至佛有色并是彼故也。若约中论之。非色非心等也。问十七地行者。答真谛三藏师如牵十七经。证有九矧义。彼论云。九品心故有第九矧。而此间不出此经。故难信。而开名目义。一名善心地。谓布施持戒等善心地。二者闻慧地。三者思慧地。四者修慧地。此四种是欲界善心地。此三慧于三界分之段。与论释不同段明。欲界有闻思两慧。色界有思修二慧。无色界但修慧也。论意欲色二界具有三慧。无色界唯有修慧。故彼论三慧品云。欲界色界一切也。无色界中唯有修慧也。五者有心定地。谓四禅四无色定。六者无相定心地。谓无想定心说灭尽定。三地是凡夫定善心地故。七者声闻地。八者缘觉地。九者十信地。十者十住地。十一者十行地。十二者舍小乘回向大乘地。十三者大乘十回向地。十四者十地。十五者佛地。如来相慧功德。十六者有余涅槃地。十七者无余涅槃也。二涅槃是断德也。今谓非有余非无余。亦非智断。强名无余涅槃也。
料简第三明时节劫数。
经中成明三劫一十里石或言四十里方石。用六欲天衣。人间日月三年一下拂石。尽石为一小劫也。六十里石。梵天衣六殊重。三年一下拂石尽。若为中劫也。然彼天无日月。以宝珠光明取开明珠以辨岁数也。八十里石。净居天衣无余两重。亦三年一下拂方石尽。若为一大劫。亦无日月。取玸镜光明有易晓脱以内数岁月也。然劫数亦不定。或言八千里八万里方石。若为一大劫下一千一万里石故自是大劫也。又华严经阿僧祇品云。略摄开要数明千万为一亿。为一那由他。千万为一亿为一那由他。千万亿那由他为一加那。千万亿加那为一频婆。千万亿频婆为一阿僧祇。僧祇此云不可得。不可说不可量也。诸法师云。前万里石若为大劫。即是一阿僧祇也。今明此大劫约地位。辨行行久近经数之少多者。从十信发心供养熙连河沙佛一劫。得到中十信。以中十信二劫到习种性之初。从习种性经三劫行得慧性种性。性种性故经四劫得到道种性。道种性经五劫。得到初地。初地经六劫得到二地。二地经七劫。得到三地。三地经八劫。得到四地。四地经九劫得到五地。五地经十劫得到六地。六地经十一劫得到七地。七地经十二劫。得到八地。八地经十三劫得到九地。九地经万劫得到十地。十地经百劫。学佛威仪得到佛地也。出本业璎珞经。作如此都合一万一千八百四十劫。行行方得到佛地也。若如二乘人。八万劫乃到十千劫。行行到中十信位也。依仁王经。判地前到佛中间劫数。大准望相似后结掫始终经无量劫。但从十地。到金刚心到佛。此与本业经。不[ㄊ/(巾-〡+串)]倍校言。若为释者。诸法师云。本业经据大劫为明也。仁王经取中劫为暗。故两经文文不相妨也。又依庄严楞伽藏经云。于一一地中。经百千大劫。方成一地之门。不数软根者也。着尔时节即不事定也。
金刚心义。有四重(第一明大意。第二释名第三出体。第四科简)。
第一大意。经论所明金刚心者。乃是借譬之名。以况事理二种也。何者。一是以况于穷学之地等学也。二是以况于不二之道也。所以此两意者。开横竖之宗致。即是具中假。方得秤金刚。非中假则非金刚也。金刚有多义。要略有坚有利二能也。一者金刚妙宝体有坚故。众物所不能伤也。二者能有利故。所拟皆破。物无不破也。金正法远离一切趣不趣也。故况之为坚。洞遣是非。故譬之无不破为利也。又等觉之地众累斯尽。故言无不破。故言利。众或所不能侵为坚。故言金刚心。如金刚妙宝用利体坚也。
第二释名。金刚心者。坚利为义。正法道百非所不非。百是所不是。故言坚实为义。所拟无不破。言利为义亦是十地上忍胜身菩萨。所拟无不破故。坚利为义也。心者有二意。一者正道为心。故大经云。阿耨多罗三藐三菩提心也。二者欲修心法。更非远物。心是迷悟之主故。众生神明研修。悟此心非心。入理之门为心。又得果之心。故秤金刚心也。
第三明出体。金刚心有二种。一者正法为体。二者横而为论之。终学之地。照斯圆万累都尽。空有两解为体。两用之中。亦得言常解为主也。若言望坚正道则二法并是假用非体。问金刚心体位云何。答解不同。一云穷学地。穷学地又说不同。一云穷学望结望故。名为金刚。体位言。约作用极边。受金刚体位名。故如金刚宝瓶即足无缺也。三建初云。通因果为金刚体。彼意取波若经云。引燃灯佛所空所得。此证因前。以为金刚。从彼经故。文云。于燃灯佛所。无所得菩提。此证果前为金刚位也。彼师等定因果处所。故作此说。今谓不二而二论之。圣大论波若。非二乘法。又非佛法者者因。名为波若者果。若为菩萨婆若者。因为波若。果为菩萨若。若望大经片昔曰三照为涅槃者。波若通果地若论正法。波若如大火聚者。非因非果也。金刚心正约因。为金刚心也。
第四料简。问前云金刚心者。拔阇罗萨埵而金刚有多义。要略有能何者多义耳。答世间金刚者。清净为义。无有秽浊故。二者穷胜为义。诸宝中胜故。三者难恻为义。一切世间无能本价故。四者难得为义。如世间金刚贫人。所不能得故。五者有势为义。如转于圣王。金轮宝飞行自在。有大力势故。六者不定为义。金刚若置诸色中。随色变无定故。七者主为义。如转轮王金轮宝为众宝之主。一切诸宝悉皆随从也。八者能集为义。如世间金刚。若得者。一切宝物自在聚集教。九者庄严庄教为义。如金刚能庄教。佛者法身首也。如此九种义。譬于金刚三昧之用。具如大经德王第六功德中说也。问世间金刚唯山羊角与龟甲二种。能伤损者。今横坚二金刚。亦有非金刚义不。答世间金刚有两种。能伤损。余一切物莫能伤损者。亦有二义。一者偏。若余物无伤损义。二者穷学金刚心。一切烦恼不能累。为譬唯生灭没。况于二种物。今正法之道。远离一切故。又诸有所得颠倒。于正观中洗尽。故得秤为金刚也。成实论释。能断所断不同。一云能所尽皆就相续假中论之。实法中则无也。所以知然。一念之起或。则自谢后。更不续故。是空无一等。云何决有能为累耶。故要须是相续不断。能有[目*闇]鄣之用。以此义推。故所断之或。要是相续道中明也。能断之智亦是就相续明也。实法则无决有能灭之力也。二云解或置理相违之法起。则于或之治为岂得言一违一不违耶。所断之或。本触成就。不名假明之。龙光传开善义。成就长假无智。有念念谢灭。故不约实法论也。三释恩传建无云。按假谈实能断之解。假实俱能所断之或。但假无实也。刀断草木不例。何者刀断木等。是色法故。能断所断。假实俱又云。刀断木等既无成就故。约假明之。实法自在。故不假论能断所断也。解断之或。但成就无有。念念生灭。唯有流动无常也。今大乘明义则不然。如十地大意中说。捡责我我所。了悟不得我与乘所。尔时理外容烦恼。尚得名为断伏也。不如成实论等假实解实分汾云相断伏也。问大品经差别品云。菩萨断无碍道行。佛于解脱道行。两行何相耶。答不二而二明之。金心为因。佛地为果。因无碍。果为解脱。而得名论师不得一南涧仙解云。举义则无碍与解脱。举因果别。金刚心当体是无碍。佛果当体是解脱。何者。金心伏源品或。或体无决有牵习果力与鄣解力释因力直是是成就或体在既失三力于解牵习果无决有碍故。无碍义显。故目金心。为无碍。既有或体。故不足秤解脱。解脱义不鄣也。既不碍于金心。金心习因牵起佛果。断此彼伏源品或。逍然无碍故。解脱义显。名为解脱也。二龙光绰师传述开善义云。无碍解脱两道。并是果地当体名何者。佛果断或故。或不碍于解。名为无碍。解体逍然无累。名为解脱。匝由解脱故无碍。不由无碍故解脱。解脱胜于无碍。无碍劣于解脱。故解脱在果。无碍在因。何者如被缚故有碍。则不得云有碍故被缚故。解脱故无碍也。大乘宗明之。就假横论之。如仙师释。于名字中明之亦好。而彼处所被落无所得中大乘意。只了此有无心毕竟尽得名为解脱者。此有无心为被缚。若尔不起有无心体名。名无碍道。毕竟尽解。名为解脱道。义开为有。故经中不二而二云。菩萨无碍为行。佛为解脱中行。此是因果义。由因果。由果故因。因是果因。果是因果。故无因实于果。无果实于因。故无名相中。开两为故无处所也。又如假故中无假实中无中实假所论云。亦假亦中。二为亦然之。问无碍解脱有傍正不。答不二而二。对境明之。两种悉正。若开论之。劫或解脱为正。无碍为傍。若言于正行无有有所得。脱有所得。名为无碍。名为解脱者。则无有傍正。若从假入中。假为伏。亦是无碍为。是菩萨为□者。正观中名为断。亦是解脱道。是佛道故。大品经□十三卷一念品云。无所得即是道。即是果。即是阿耨多罗三藐三菩提故。菩萨头经云。穷上利物菩萨初发心时便成正觉。不由次第。等觉妙觉。前念为因。后念为果。金刚圣体种知现前涅槃中究竟果也。问佛果所断或灭时。即是佛□时。若尔是或灭时解生时不。答成论师解不同。如十地义中说。一云解□时当佛果。所断或灭当金心时。佛果与金心不问。云何言解生时是或灭时耶。金必或充别佛而金心已积伏或或无既三中不鄣金心牵习果。习果起或体自逍亡。逍亡时终当金心时不至佛。此义于十地义中已破竟也。二龙光述开善云。解生时。是或灭时。如苦忍时解生时。是或灭时。何者若忍边成就。或体向无。苦忍向有。向有向无。非前后故。故言一时也。佛果断源品惑者。此一处断伏不同余处。何者。此源品无明成终系于金心无明体终不假佛果。而言菩提智断。无始或体者。如果起故因灭。若不应起者。因则不灭。由果应起。故因灭也。问若应起果能断金心惑。此则应未有寂得未有解体能断金心之已有或耶。答由果应向有故。金心边或灭。若佛果不向有。金心成就或终无有灭由当佛果向有解向或逍亡。故推正与佛果罗断源品无明。此源品或。虽系于金心。金心非其治道。故推佛果也。今大乘明义不同两说。或体本来不生。今亦无灭。解亦然。善言或灭解生。解生或灭。作此动念心即是颠倒。岂能隔凡成圣。圣但假名开为解或明治而言方明之。如大论说。福将生恶灭者。得言或灭解生。而常解是所或。故或灭无所失。解生亦无所起。毕竟无迹。名为断伏也。而触位明之。□既云菩萨无碍道行。解脱道行。故金心断惑也。问经云金心所有相前如常中月。所有烦恼如烟微鄣。故智金心或未尽也。答此经意金心菩萨所逍尽烦恼如烟微鄣或不至佛故也。问金心菩萨。定有两解。并不及佛耶。答论师常一往论之有解齐佛出解则不及佛一品。故金刚心等觉佛。若能而论之。有解亦有明昧。何者金心虽得册吾品□金心。犹及或体故有解。昧于佛地。佛地无或故明也。问金心及解与佛道解等者。二地无浅深耶。答释不同。一南涧仙师云。境上有浅深之义。故妙觉等觉两智有浅义。等觉但伏不断。便罗穷显段得与佛一等。而浅深之处。既难智故要除或方得睹深处。又带无常故。唯佛穷也。答彼旧云或是一品。而于境上。自有难易故也。二龙常师云。约有解明之。一往论之。无难易。浅深一等故。言等觉佛。或体有两力。一或体能鄣于解。二或体罢障用。用既被伏无既鄣解之用力牵果之用。如死人无所能为。或望于解傍缘故或体虽有而不能令解[日*闇]解既偏照了无二。但无常故。不及为昧。又常无常殊耳。今大乘明义。无二而二。假名名字。开为浅深。胜劣明明得有多种势也。因有三义。一因满。二元无明向无。三果释具足三义故昧也。果亦有三义。一果满。二无或体。三极果。故明也。何以故知之。经云后身菩萨。但见终。不见始。亦故身菩萨小见。故又璎珞经云。金刚心菩萨百劫者。学佛威仪。故知昧佛也。若无上多义。即应佛等而逐缘昧也。问此金心菩萨明解那得生耶。答论云。要以由金刚前心。了明解未能除或。由映润故得生金刚心令有也。问伊既此一品或生。伊得起时。那忽反能伏除耶。答得有如此者。良由伊积此前心明力。虽既为伊所生。要由前既解力。后微微增胜。所以还复能有除力也。无异况从木生。还复能有烧木之用。以此义惟解由或有而复能除也。大乘明义。金心之前。细有所得润起金心。金心有所得心尽者。金刚心解向有或向无故假名。名字开之。无不如斯种种义但意永异论师等说今虽言由或有之不有有除而不除除并是若方便。又论师释金心断或尽不尽。古今诸法师相传不同。庄严等师传述。金刚心断或尽。但传无常义异于佛。彼义宗佛若二谛之外源品无明。是或因所得故。金心所断故。何者或因即空是真谛。金刚心体源品或名为断或。佛是至有有真有出二谛外。故不断也。故菩萨璎珞本业经。释义品云。金刚心菩萨登大山顶。入百千三昧。集佛威仪用坐处其知见。亦常无常。一切境智。当知如佛名为学佛也。而经中云。佛菩提智断者。觉佛菩提断也。问若金刚菩萨断或尽。佛无异者。何经云如佛名为觉佛。则应言是佛也。又金刚心彼映润起以不。答断或尽则无或。映润起若是[舟*火]映润则断或未尽之。大乘宗如夫人经云。佛菩提智所断。故是金心已断或尽。佛则无所断也。而十住断结经云。金刚心菩萨智慧如定中曰所有烦恼如烟微鄣。此则所断或。如烟微鄣。非犹有或如烟微鄣也。二开善等诸师。传述。金心断或未尽。唯佛菩提方尽。故大品经差别品云。菩萨无碍道中行。诸佛解脱中行。解脱于或。即是断或。故断结经云。诸佛解脱道中行。是断或也。亦如夫人经等所说也。亦道理明之。解惑相对。理应然也。又难云。若金心断惑尽即应是佛。何故犹是因。今何故然无既有惑累故也。庄严家难金刚心解未足。犹有体存。故则应为集谛。佛苦无常等耶。开善义答。或惑应佛苦等但被伏故。无复能为故。大明至苦果等不来也即是因果不遂义。故彼家义。从七地中忍已上。有惑因无果因果不随义也。又大乘明义。念念惑果有成就因缘差不惑亦得因果不随义也。问若金刚心断或不尽何得名金刚耶。答解不同。仙公云。虽金刚或未尽。而众或所不累故。秤金刚也。又彼云。金刚心罢伏断。非一念力。如刀斫续假用也。龙光传开善义。只一念自是假则能伏断也。仙公义假不当前后绰公义假当于后各执不同也。问金刚不可破坏者。此心不及得言暗𣋆由穷微或岂非微或使令然身既使其𣋆则有损亦瘵义则非金刚也。答金刚心解体内是明解非暗。乃是小明而不及佛真明。故相待言暗。不同凡夫相或入体中也。问解体是解非或者。在忍欢喜等门应名之。金刚体无或故也。答通乘得有此义。但约位分别者。其体不可破。而能破或尽。一种已满。唯在金心独受金刚名也。大乘义就横疏论了并同有了但得同意。如空中鸟迹明义故。水异彼有所同义。大乘明义。解或相治。假上明之。故一家宗云。金刚心。正论相治。佛则逍然无果也。故大品经第五卷。发趣品最末云。菩萨摩诃萨行六波罗蜜。四念处。乃至十八不共法。一切种智具足满断烦恼。及习住十地。当知如佛也。而今两佛异者有四。一因满果满异也。二小见多见异。三常无异。四解或并不并异。有四义故。有明昧异。如前说。而经云等觉者。等见与等满故等。而实不等也。问就胜者为谈。佛是金刚体。怪诸法尽更无余故也。答义实尔。故大经第三卷金刚身品明。佛是金刚。但寻此品意。唯取其常不可破坏义为金刚。不论罢功以显彼满足无用也。问穷学是金刚。其既有无常。宁譬金刚耳。答无差别差别明之。实是后心。方是真金刚。但随分明无非金刚也。亦得当体分有之亦得言。问金刚更名耶。答要有四名。一名金刚心如前。二金刚三昧。三金刚身。四金刚慧。亦同当体分有身亦得言前两从因缘远因于心近缘于定后二体用也。身即是体名。慧是属用名也。问大经出几名。答有五名。一名首楞严。此言曾伏。亦言究竟。亦言健定。亦名修治也。二者金刚譬于坚利。三名波若。亦得名当体名亦约智慧也。四名师子吼。譬于无畏说。五名佛性亦得言当体。亦得言因果也。彼经意随用得有无量名。问彼跋阇罗此言金刚。金刚定是何物。答成言是胜金成言是利䥫也。问此金刚心金。与金坚之金金身品金金光明之金。若为同异。答不同不异。一往弹之而亦得言金光之金。与金刚身品之金。并就果地法身明之。故大经答云。金刚身因果。明法身常住不可破坏。犹如金刚。明护法为因能得此法身果。举果辨因也。金光明之金。譬法身。明忏悔施食不然等所得但总别异也。金坚之金。有二义。一正法明之。一约因中明之。果则萨婆若。故金刚心之金。约等觉论也。金坚之金。虽云萨婆若明明之。是因而因中举于下地也。若言摩诃婆若。亦非涅槃意。亦通果地也。十地金刚心义竟。
无依无得大乘四论记卷第二

[book_title]无依无得大乘四论玄义记卷第五
二谛义有十重。第一明大意。第二明释名。第三论立名。第四明有无。第五辨观行。第六论相即。第七明体相。第八辨绝名。第九明摄法。第十明同异。
第一明大意。二谛者。实是非前非后。复非一时。岂有重数。但对破开善寺十重。故无差别差别。十重释之。解二谛大意。置师辞不同。略有五家。有所得成实论小乘师。第一光宅寺云法师云。二谛者。乃是圣教之幽宗。灵智之渊府也。第二庄严寺旻法师云。二谛者。盖是却惑之胜境。入道之要津也。第三开善寺藏法师云。二谛者。盖是法性之旨归。一真不二之极理也。第四宗国北多宝寺广州大亮法师云。二谛者。盖是言教之通诠。相待之假称。非穷宗之实因也。第五摄岭西霞寺无所得三论大意大师诠法师云。二谛者盖是表理之极说。文言之妙教。体非有无。有无不永于体。理非一二。一二不违于理之。今依大师说。所言真俗二谛者。即是有无。有无共显一道。佛随缘说有无二教。贯于众经。华严经有十重二谛十种四谛等。菩萨璎珞本业经十卷云。世谛有故不空。真谛空故不有。以有于凡是有故不空。以无于圣是空故不有。有即是世谛。无即是真谛。所以随二缘。故说于二谛。大经中文殊问云。世谛之中有第一义谛不。第一义中有世谛不。如其有者。即是一谛。如其无者。将非如来虚妄说耶。佛答云。世谛者。即是第一义谛。但有善方便。随顺众生。说有二谛。所以明真俗二谛者。欲有所表故。有表不有。表无不无。所以非有非无。是所表之道。有无二谛。是能表之教。教能表理。理能应教。教理相称。故名如是。故经云。一切有无法。了达非有非无。不着不二法。以无一二故。华严经云。诸佛圣主道。微妙甚难解。非思量境界。唯智者行处。此明无所得二谛非二乘凡夫境界。乃是佛菩萨行处。虽非凡夫二乘境界。而亦可得圣凡境界。虽言是佛菩萨行处。而非有所得佛菩萨行处。故大经云。有所得者名为无明。无所得者名为智慧。乃至有所得者是二乘。无所得者是大乘。有所得者名为二十五有。无所得者是大涅槃。有所得者无道无果。无所得者有道有果也。大品三慧品云。诸有二者。名为有所得。无有二者。名为无所得。何等为二。所谓眼色为二。若言眼为能见。便成异于色。色为所见。必殊于眼等。即名为有所得也。若成论家义。有亦是有。无亦是无。故以三□有为俗。即物之无为真。此有无既住有无处。故无所表。既无所表。即无理应教。教无此表理。教即无能诠理。不能诠理即非理教。理不应教即非教理。非教理故即无理。非理教故即非教。故以世间法者有字无义也。今则有无二教。表非有非无之道。非有非无之道。故有有无二教。故经云。出间法者。有字有义也。山门义。与成论等师。常有异义。成论等云。境智是二。各不相关。境自称空。有二谛智。自是权实二智。智自生自灭。境无生灭。一往大判如之。若复细而论之境智并有生灭无生灭。何者。彼明真谛境无生灭。俗谛境生灭。因中智有生灭。果上智则无生灭也。如斯之义。非唯是有所得。亦复不能所缘之义。故净名诃云。莫以生灭心行说于实相法。今宁得以生灭行心缘于实相境也今谓境智不二相因。故有境智。如同虚空。虚空是无生无灭。智亦无生无灭。故华严经云。诸佛妙境界。其如虚空。此明境同虚空。大品经三慧品云。虚空生故般若生等。空品云。般若空等。明此智同虚空。非直无生无灭同于虚空。生灭亦同虚空。以虚空无生无灭。而有生灭之用。境智亦无生无灭。而有生灭之用。以其有同虚空故。以虚空之有为俗谛。无同虚空。故以虚空之无为真谛。亦以有同虚空故。虚空之有为权。无同虚空故。虚空之无为实。有无既通境智。生灭亦通境智。但此生灭亦同虚空。故以虚空生灭为境智生灭。故大品经云。如虚空生故般若生。此意欲明虚空以无生为生。般若以无生为生。故十地经云。地行如虚空。彼文先解境同虚空不生不灭。出过三界。后举地行。始明地行亦如是。不生不灭。出过三界。山门意。境智并不生不灭。与数论等永异也。如数论等云。若有表有。无表无者。此即各有相。有相故有所得。有所得则名为理外。若有表不有。无表不无。非有非无。名为无相。既有表不有。故无有有相。无表不无。故无无相。以无有有无相。故名无所得。无所得者即名理内也。了义不了义者。若有表不有。无表不无。则名为了义。若有表有。无表无者。则名不了义。亦有是有。无是无者。则名为秘藏。有表不有。无表不无者。则名开秘。开秘则名了义。秘藏即名不了义。不了义者则名为半字。了义者名为满字。满字名曰大乘。半字名曰小乘。以小乘不了义故。名为有所得。了义故名为无所得。故有。无二谛。凡圣佛菩萨共行。而有得有失。若有是有。无是无者。则名为失。若有表不有。无表不无。则名为得。以了有表不有故。则名为圣。□有是有故。名为凡夫。所以道未曾二。但约得失两明。故成凡圣。乃至有生死涅槃之异。故大品经云。方等亦名甘露。亦名毒药。服消则为药。不消即为毒。一药未曾甘毒。但为有方便无方便两缘。故成毒药甘露之殊耳。问数论师等亦云。二谛之境是凡圣共行。今时亦言凡圣共行。与彼云何异。答彼云八法世谛境无异。但凡夫取相故着。圣人从真观出被道无漏心行故不着。为异。今明凡夫则言有可有无可无。圣人知有非有。知无非无。故异彼也。问若圣人有无表非有非无。凡夫有无只表于有无者。凡圣顿永理教殊别。宁言二谛是凡圣共行耶。答二谛名虽同。而意大异。凡夫有则表有。无则表无。圣人有则表不有。无则表不无。故在名虽同。而随凡圣两人有无异。凡夫既有表有。有不得转为不有。今既不得转为不有。凡亦不得转为圣。圣人有既表于不有。无既表于不无。故有得转为不有。凡得转为圣人。凡人有既是有。故烦恼即是烦恼。不得为无烦恼。今圣人说有表不有。即烦恼转为不烦恼。故虽有烦恼。如无烦恼。而烦恼性本自不有。无所有故。假名无明。所以有得转为非有也。问说有无为表非有非无。令众生因有无之教。悟非有非无之正道者。何意不直说非有非无中道。令其得悟。而说有无。令人于有无成病耶。乃似故欲令众生烦恼因缘住理外人地狱也。答众生颠倒。或心不可顿悟。以渐法门化之。但众生闻有著有。闻无滞无。则为说非有非无。则便不受化。故佛与众生同源。不于僧那故圣人慈悲方便甫化。譬如长者脱珍御服。着垢腻衣。同子粪作。即是随缘。假令圣人方便甫同众生。故世间说有我亦说有。世间说无我亦说无。后则就求其有无相不可得。令其悟此有无非有非无。则是有无非有无。非有无有无也。问若以有无。表非有非无。令得悟非有非无之中道时。有无两教废去不。若悟理教废。教废故理。亦应废。若悟非有非无时。有无教不废。故从非有非无之理有。起无二教者。与旧折俗入真。从真出俗。及地论息妄还真。从真起用。有何异耶。答彼师等。所执有真俗二境。故折俗入真。复从真出俗。息妄亦然。今明有不有。为破有病。明无不无。为破无病。有无两病若除。复有何二教之可得。既无二教可得。复有何非有非无之理可会耶。故非有非无。亦非非有非非无。故有无非有非无。泯然无际。故居士经云。不离文字说解脱义也。大品经云。是字不住亦非不住。是字无所有故。问若然只见破外人有无教。言非有非无。那得云是佛二谛教以表非有非无之道耶。答只教令其识有是非有。无是非无。即是破复是教。又一切诸法本若是有。可表非有时。或得或失。而今本来不有。而假名说为有。只有本不有。不有假名说有。故大品经云。善吉不坏假名。说实相义。不动实相。而说假名。故于有无心动摇也。问本藉有无二教。得悟非有非无之道。今若有无非有非无俱尽者。宁非堕于耶见耶。答本为谓有无可有无。故明有表非有。无表非无。以有无之教表非有非无之道。今若无有无二病。复用二教何为。既不论教。复有何非有非无之理可得。故理教有无非有非无。本性清净。但颠倒众生。所怖畏处。故百论云。畏处何染也。问若理教俱尽净者。何须说二谛教耶。答具如前说。治众生病故须说。但言方为说言有不住有言空。不住有说有。不住空说空。詺空为有。詺有为空。此有不有。有此空不空空。空有为世谛。有空为真谛也。故大品经云。开宗以不住法住般若波罗蜜中。大经第五卷末云。善男子。如来或时说一为三。说三为一。又梵行品云。如来世尊有大方便。无常说常。常说无常。说乐为苦。说苦为乐。我净等一切法类尔也。又德王云。永断二十五有。故得名净。净则是涅槃。亦如是涅槃得名有。而是涅槃实非是有。诸佛如来随俗故说涅槃是有。如世人非父言父。非母言母。涅槃亦尔。随俗故说。言诸佛有大涅槃也。华严经云。一无量。无量一。多一多一等。
第二释名。所言二谛者。谓真谛亦名第一义谛。俗谛亦名世谛也。按字释名。真以实为义。则有之无。体无虚伪故。称为真谛。第一义理极莫过。谓之第一。旨趣实尔故称义。俗者以虚伪为义。有非性实。赖众缘成。无自故称俗也。世者以有隔别。名相不同。故曰世。问此释名以成论何异。答名虽同。其意大异。若以义释名。有三种势。一横论显发。二竖论表理。三当体释名。所言横论显发者。欲显。俗是真为义。真是俗为义。何故俗是真为义者。欲显真是俗家之所以。故言俗是真为义。欲显俗是真家之所以。故言俗是真为义。故大经梵行品云。欲令众生深识世谛。是故如来宣说第一义谛。欲令众生深识第一义谛。是故如来宣说世谛。为此义故言横论显发也。竖论表理者。真是不真为义。俗是不俗为义。故居士经云。五受阴洞达空是苦义。诸法毕竟不生不灭。是无常义。此则是以非苦释苦。不无常明无常也。大经圣行品云。知苦非苦。苦圣谛。知集非集。集圣谛等。故言竖论表理也。当体释名中是实为义等释也。亦得言当体从他为义。苦随空故为俗。实故为真。隔别故名世。理极称第一。则是当体释名。若随俗人所知名俗。真智所知名真。世人所知名世。第一智所知名第一。须他为名也。所以明真俗意者。为表非真非俗。即是名表于无名。无名之道。有何不名。所以有无之名。本于无名。无名而名故。名为有无。有名俗谛。无名真谛。真以实为义。俗以浮虚为义。此名是义名。义是名义。即是一名无量名。无量名一名。故有一名无量义。一义无量名。无量名无量义。一名一义。俗亦名世。真亦名第一义。世是伐谢为义。第一莫过为旨。故真俗是虚实相待。世与第一从褒贬为名也。通秤谛者。成论师云。有三家。一光宅云。言教为谛。理本自实。说有耶有正。正言中理无有永谬。为之审谛。耶说永宗。呼为不谛。谛与不谛。关近者之言。在理不异。俱称实也。二庄严云。如四谛知是谛。引大经四谛品云。佛告迦叶。所言苦者。不名苦圣谛。何以故。若言苦是苦圣谛者。一切畜生及地狱众生。应有苦圣谛。又言凡夫有苦无谛。声闻缘觉有苦有谛。复结云是名知苦非苦名苦圣谛。是则凡夫但有苦境。而无苦智。故云无谛。二乘有照苦之智。故言有谛。若尔知能寻求秤境。故知为谛。三龙光传开善云。实名在理。谛有三义。实义释谛。此即在理。审当释谛。从言教为目。推审释谛。推审就解。解能推于理。虽有三种秤。而在理为正宗。审有此理。故秤谛。今谓不然。彼有教境行三法异故。各执不同。大乘义望之。并是有所得二见之说。第一师境智既非谛。岂有能说之文得是谛耶。文言何所诠而得谛耶。第二师解智为谛者。所观之境。既非谛。岂有能观之智得是谛耶。第三师境为谛者。大经已破。故不用也。今大乘明义。无二为二。说一往亦得言以教为谛。而实大异三师说。前虽言以教为谛。而经明谛名目。理教得谛名。若言教当体谛。而文是诠理。文不自表。又异于境行。故大异也。今谓理乃是非谛。教正是谛。但谛名不自待非谛而得。就教中为言。境与智并是教。亦悉得是谛。后两家境智悉自是理非教。今明境智并是教。理即非境。非智非教。故异于三说也。问山门宗理说非有非无。教乃是有无者。理异于教。教理相乖。何得名谛。此即非谛也。答有二意。一今释谛名本以不谛为义。所以虽言有有无。为诠非有非无。方自得故是谛也。二亦不必须道谛是不谛。直置有无。诠非有非无。自是谛义。何者。若有无不诠非有非无。可是非谛。今有无不乖非有非无。非有非无。亦不乖有无。所以相表故得谛也。今明无有此能。亦无此所。乃至人法等。但假名因缘。故名能所。能所则通亦长。故一切诸法。不出于能所。因果即短亦别。若非能无以成所。非所无以成能。故能必待所。所必带能。但世间受名有便不便。或在能为便所则不便。或在所为便。能则不便。乃至能所合论。则便。单能所则不便。何者如体中能为便所为便者。如好精美食。宜在所能所合为便者。如水洗物非净故。物净。能所俱名为净也。今明通名谛者。谛以审当义。但一家释谛有二义。一说有无二教当于理故。审当。二当机缘故审当。则片二乘凡夫无理可当无机照也。若如百论云。真俗相待故。二谛皆实。所以真待于俗。世待于第一。故百论云。如㮈待枣为大。待菰为小。二俱为实。今诸法于凡谓实有。于定谓无。故名为谛。如凡愚小儿看所作约事为实有。于彼便为谛。幻师知其实无所有。亦是为谛。诸法亦然。凡随为实。于凡为谛。圣知有非有。知无非无。有无毕竟。无所有。于圣为谛。故谛待不谛。实待不实。真待于不真。不真名为俗。俗待于不俗。不俗名为真。故凡真则圣俗。圣真即凡俗。俗名真俗。真名俗真。俗真非真。真俗非俗。故非真非俗名为中道。第一义谛通释于教二谛意也。问他既约虚实释二谛。今亦就虚实明二谛。与他何异。答彼明虚实。而虚实并安二谛理。如鳖鼻论虚实二谛。今明虚实迭伐明虚实二谛。如㮈待枣为大。此则为实。望菰为小。则便不实。诸法于凡是为有。即名为实。于圣不有。则名不实也。问他家虚实并安可论相待。今山门虚实迭伐者。应无相待。答彼虚实并论。如鳖鼻故。不得明相待。两法性实自有。何须论相成。长短等并类然。今明无名无相中。虚实迭伐相由成立。方复是相待义彰。如㮈于枣为大名实。望菰为小则名虚。㮈实不当大小。相因成大小。一切诸法于凡随有。故名为实。圣知有不有。故名为虚也。问若然唯应有一谛。宁言二谛相待。答理实应然。故大经云。世谛者则第一义谛。但随顺众生故说二谛也。问如彼经者只成一谛。宁言二谛相待耶。答实论无两一。但于凡圣二人。故说二谛。二谛有何失耶。如凡夫谓诸法实有则名为世谛。于圣人不有。不有于凡名不谛。于圣则名谛。有既转为不有。故凡转为成圣。故有二谛。若如彼义。有不作无。无不转为有。性实不改。故失一无量。无量一。展转生无碍解脱法门义也。问若言于凡是实名为世谛。次悟不实名为真谛者。唯见约凡圣二人辨二谛。真俗二谛相待在何耶。答约二人。则是相待。人法悉相待故也。十二门论云。因世谛得第一义。第一义谛得涅槃。则是因俗悟真。因真悟。非真非俗中道第一义谛。中道第一义谛则是涅槃。故言因第一义谛得涅槃也。又释纯陀疑问论云。二谛是相待也。问若然唯是一谛。何一谛。答于凡是实。即是凡一谛。次于圣是实。即是圣一谛。次转悟非真非俗。则是中道第一义谛也。问于谛教谛。何谛正宗。答各有正宗。百说于谛为正宗。教谛即傍。中论教谛为正宗。于谛即傍也。问若然百论应是性。中论应是假。百论应是当。中论可是无当。若使两论皆是无当。两论皆是假。则应两论并是教谛。宁言一教一于一假一性耶。答若望论主边。恒是教。恒是无当恒假。是就缘明之。有迷有悟。故有教有于。有无当有。当有假有性也。问若然中论。可是因缘知。百论应是非因缘智。答亦约论主悉是因缘。就缘假因缘不因缘。大判如此耳。问于两谛皆表不。答得有此义。问若为是于。表耶。答远望为论。变有不有及无不无。得有于表义。问变有无非有无。正是教表。何关于表。复次当执有无时。是于。若尔当执非无时表耶。若当执有无时。不表。变故方表。故知有表不表。有谛不谛也。答得如前说当相如问。但通别为异耳。问中论四谛品云。佛依二谛说法。若俗谛于俗俗谛。真谛于真真谛。为二于谛者。此两于谛并是病迷不。答悉是病迷。问若为是病迷。答并乖道。道未曾有无。作性实有无解故。有无悉乖道。故是病迷也。问若言皆是病迷者。并应是俗是凡耶。答望道为论。亦得悉是凡是俗也。问若望道为语。亦得言是凡是俗者。亦得应有俗二名。答望道论之。皆是俗而于俗中。自有真俗也。问若于俗中自相望有真俗者。亦望道道自有真俗耶。答不例于中道不二。故不论二。于俗中开浅深故得二也。问二谛并破性不。答亦得明二于谛。不论教谛也。问若此中不论教谛者。何故前云佛依二谛说法耶。答二谛语通故尔。问若二谛通者。外人不迷于谛。何故明迷谛耶。答今明二谛者。出外人二心教故两双迷。既迷教谛故。于迷为于谛也。问若得言并迷二谛。亦应并迷有无。而识有不识无者。识于不识教耶。答不例。今两双失有无明之。问意执一不执一。故不列之。前云有无两双失者。不识有亦不识无。若识有即识无也。
第三立名。所言立名者。如来随机设教。其名无量。故如真如实际无生。施离钝净平等涅槃。无相无作无愿。第一义空也。俗谛名者。世事物有差别阴界入等也。但经论所盛说遍明之。各有二种。虽明二种。唯成一种。二何者。真与俗是一种二。世与第一复一种二也。真是真实为义。俗是浮虚为义。第一莫过为义。世是隔别名相。代谢不同。曰世义。此四种谛通表于道。而有相兼之义。何者世谛须从第一义为名。第一义须从世受秤。真待俗为目。俗因真为名。而真俗义通。世第一则别。何者真俗通明方便有无二教。故通世与第一。于真俗上。褒贬之义。故别名也。真贞实近道。故名为第一。俗浮虚远道。故名为世。第一附真。故当褒名。世附于俗。故受贬名。所以世与第一。还是褒贬。于真俗故。唯成真俗一种二也。故真俗为表非真非俗之道。道尚非真非俗。岂是第一与世耶。若欲随缘作名有无量随。世与第一。虚实真俗有无等名。但一种教门。指假名说真俗相资。不如他三假有为俗。无相理为真。真俗二理。鳖鼻并安。殊别无有相资义也。今山门义。因俗故真。即是俗资于真。因真故俗。即是真资于俗。以俗资真故。得转凡为圣。以真资俗故。得改圣为凡。既资俗故。真则非真。所以名为俗真。既资真故俗则非俗。所以名为真俗。真俗非俗。俗真非真。非真非俗。共显法实。既改凡圣即非圣。所以名为凡圣。改圣为凡即非凡。所以名为圣凡。圣凡则非凡。凡圣则非圣。非凡非。共显法实。则是中道一实谛也。故竺道生法师云。物须因缘无自性故非有。顺因缘起故非无。非有非无。共明法实。实故名真。不谬故秤谛。乖真故名俗。不实故非谛。是故虚实相待。真俗名生也。前所明四名。依般若经。只是有无二谛。世与俗。是有名。真与第一。是无名。但此有无。并是因缘假。假有不名有。只是非有。假无不名无。只是非无。非有非无则有无。有无只一非有非无。而四名只是有无有无二谛。二谛只是一非有非无中道。于非有非无。立无为真。于非无非有。立有为俗。此则有无属能表之教。非有非无属所表之理。是则无名相中假名说。须中出假也。问若然与有所得以成论师。体用别。能所之异。复何殊耶。答大异彼明体用别能所殊。今明体用能所不二。只指体为用。指用为体。能所亦尔。若然岂同从来有此法。然后立名等义耶。成论师等旧云。俗体有此体貌。故秤为相。真理则无故曰无相。俗不勉名相故秤为有。真绝名相故名为无。而寻二谛之理皆绝名。绝名不同真理。无可名之相。名无能名之功故绝名也。俗有有绝名。通有五家。一本无名故绝。二无定名故绝。三互绝故绝。四则真故绝。五𥦎真故绝也。问真俗二谛。皆假为立名。何故常言真绝名耶。答解不同。一仙师云世谛之名。与所名法。有不一异义。故俗不绝名。将真觅真。去真弥远。故真绝名也。二云当相论俗。本无名及定一名。而非无可詺。假故不绝名。真无可詺之体。故绝名。三报恩师云。真一向绝名。俗不施名。所以然者。承名取得俗故俗不绝名。承名取不可得真故绝名。此三说虽言方有异。义不殊也。还就俗中。复有绝不绝。何者。如有为法。应名有。随名去来故。有为法。不绝于名。无为法不逐名动转去来。故绝名也。还约有为法中。有是名字者。为不绝名。若尔众生及心无作等非是名字法故。为绝名也。又成论师等云。有寄名不寄名。但以字约他曰寄。若尔一往真俗分门。言方不同。一云真无名故寄。俗有名故不寄也。二云真名寄。俗名不寄名。所以然者。真空非名。俗有有名。故有寄不寄。若尔。非止是寄真名在俗。亦是寄真在俗。所以然者。真不真故真在俗也。亦有人言。不以真寄俗。但以真名寄在俗中也。问若然真非名耶。答真非名也。问若尔真非字耶。若真非字也。问若尔苦乐非名不。汝若苦乐是名者。真何不名。若尔真亦得寄也。还就俗中。复有寄与不寄。若约八法之中。七法寄名。色法不寄名。所以然者。一切法名皆是色故也。若还就色中。凡有十五种色若此一化门三色有寄不寄。若是十二色一问是寄名十二色不诠辨故。三色有寄有不寄。何者。三色之中各说三色。此则不寄。若随一色之中说三色。则两色是寄。故言三色有寄不寄也。约三色中。还自说三色。复有寄不寄。若黑色还说黑者。此则非寄。若就黑色中。说青黄等色是寄也。四声五音冷燸等触凝然也。又彼师等云。真一向是借名。俗不借名。所以然者。真无名无相故。就俗借真以目真故说无生为真也。若尔如实际等詺皆是借也。又俗中亦有牙借名。如因中说果。果中说因。如斯之类。悉是借名。如黑者说白。白者说黑。短者说长。长者说短等。并是借名也。今谓如佛藏经云。以无名相中为名相说。如经言。无为法中。而有差别。并有此义。而不如彼存法多种相说。今意望彼。彼皆是有所得断常理外心相颠倒也。一家意。说真为俗。说俗为真。说境为智。说智为境。说黑为白。说白为黑等。如空中识罗虚中识绞等无有踪迹。故大品经句义品云。如鸟飞空迹不可寻。又云。无句义为菩萨句义等也。般若经云。凡所有相皆是虚妄。若见诸相非相。即见如来也。
第四有无。自有两。第一明奢论有无。第二明功论有无。
第一明奢论有无。成论等师云。一切诸法虽旷而无边。深而无底。以有无往收。罄无不尽。有则四有为。无则四无为。四有为法者。谓色心无作众生也。色或有十四种。或十五种色。并有形方。故有质碍。质碍故如为释摩男说色当体恼坏。如痈如疮如病等。故须厌离也。心者能缘为义。能缘为体。无作者数论解不同数云色入所摄故。彼云十种随色无作无教假色也。成论云。无作。非色非心法。明其一作已复更作。非身口动心作而常生。故言无作也。众生者。数论解不同。数云。众生无别用。但有名字。如黑中兑白等也。成论师云。三聚法共成一假用也。四无为者。谓虚空非数缘。数缘妙有也。虚空无为。数论家解不同。数云无为虚空。谓大虚也。有为虚空。井穴门向空色入所摄也。成论师云。虚空一向无为法。井穴门向等并是有异法色入所摄也。今谓如中论说。虚空非有亦非无也。非数缘无为。亦数论不同。毗昙云。未来缘差为非数缘。成论师云。同数者旧五方便以解所得以非数缘也。数缘无为。又数论解不同。数云真慧数治道所得善有法。为数缘无为。论云真解所得无为。为数缘无为也。妙有无为者。毗昙义正申小乘宗故。末及妙有常住。论云统解大乘故妙有常住无为也。数云三无为并本有各体各得得。系属行人。数缘无为是善有法。二无为。是无记非善也。成论师云。三无为为一体。一虚空无为为体无为实不当善恶缘由不无善恶虚空通本始二无为但始有也。亦不明得绳不相应行法也。今大乘明义所明颠倒。欲拔出虚妄众生。随缘说从多名之。亦可有此义。语同而意大异。但大异为无为是因缘义。是有为无为。无为有为。离有为无别无为。离无为无别有为。故大品三假品云。离有为无无为。中论常结云。因有为说无为等也。有为无为。不曾一异。有为空有为。无为空无为。空有为故生而非有。空无为故。灭而非无也成论师有得家义。生死是有为。涅槃是无为。从多为论。世谛是有为。真谛是无为。此则离有为有无为。离无为有有为。如斯义意。并是二见有所得。不离断常心也。今无所得义。生死涅槃但是有为。非生死非涅槃。乃名无为。真之与俗并是有为。非真非俗乃名无为。故大品经序品云。到有为无为彼岸。又法称品云。有为法者。谓有漏无漏。乃至世间出世间。无为法者不生不灭。非世间非出世间也。中论涅槃品云。有无是有为也。又往往云。有为空故。无为亦空也。十二门论。有果无果门末云。有为空故。无为亦空也。问无漏出世间。自通有为生死与无为涅槃。宁得此经证耶。答彼宗涅槃生死有为无为。为异法别体。故勉三相。或为无为涅槃有三相。或有为有漏作如此心者。并有所得断常心。今明无别生死涅槃有为无为异。只悟生死涅槃为无为。毕竟不起无踪迹。名为无为。故若生死若涅槃。则名世谛。非生死非涅槃。乃名真谛。真俗有无。有是无有。无是有无。故假有以明非有。假无以明非无。若一而二。其文有似而不同。若苟欲令其同。即不异而无同。若苟欲令其异。则无同而不异。故今果有。其所以不有而明有。亦果无其所以不无而明无。不如数论师等义。有不关无。无不关有。今明无无可异有。无有可异无。故借有以明无。借无以显有。故真俗之名。寄有无明之。故大品经云。非有为非无为。有为无为皆不可得。所以要因有故说无为。要因无故说有为。数论地论等义。有为无为异此。则离有为有无为。离无为有有为。既离无为有有为。故则是离无相有有相。既离无为有有为。故即是离有相有无相。离无相有有相。今大乘明义。因缘义。离有为。不得说无为。离无为不得说有为。故以有为无为。为世谛。非有为非无为。名为第一义谛。故世谛则有成有得。第一义谛则无成无得。所以成得是无得。是无得是成得。无得之伪号有成得。成得之真号为无得。故得而无得伪号故。假而非无。无得而得真号故。实而非有。故非伪非真供。显法实也。
第二功辨有无。数论地论等义。彼云一刹那明之。因缘合故诸法有。因缘离故诸法无。云刹那者。此云急促。是时节之名。明时与法俱。法与时俱。明一刹那时中法合则有。一刹那时中法离坏则无。此是即法沙门义。彼见因缘合故是有。见因缘离故是无。所以彼见无异有之无。见有离无之有。有作有解。无作无解也。此中广解折法观义。而二观中广释也。今大乘明义。有无是因缘义辨也。假无故有。假有故无。假有故无。得以有待无。假无故有。得以无待有。以无待有故。得无为有。以有待无故。得有为无也。数论等义有无既异。故则不得以无为有。亦不得以有为无。亦离合有离。异离异离有合。彼虽云不合。不合即是离。彼虽云不离不离则是合。合不得名离。离不得为合。今明既以有为无。以无为有。故以合为离。以离为合。既以有为无。岂得离有有无。既以无为有。岂得离无有有。乃至既以合为离。岂异合有离。又以虽为合。岂得离离有合。既不得异离有合。岂得即离有合。乃至既不得离有有无。岂得即有有无。即故有无合离。不得是一。亦不得是异。故合离不得各行。亦合离不得合行。但明假名故云离。既假云其离。岂真俗有异哉。亦假名言合。岂真俗有合哉。故假一异合离共显正法实也。问詺有为有。詺无为无。复有何妨。而言有为无。言无为有耶。答得意无二。为言迷得。但有所得家言。有为世谛。有此虚假理。无为真谛有此无名无相理遂成拔。故今欲拔此病展转抖拣。乍离乍合。今彼心无踪迹。显于正法。故复此说也。
第五明中道。解中道义。略据有三家。一者外道辨中道。如百论云。迦毗罗弟子。诵僧伽经云。泥团非瓶非不瓶者。泥团异于瓶故非瓶。而不离于泥团有瓶。故非不瓶。故言非瓶非非瓶。名为中道。亦得泥团不则瓶故非有。不离泥团有瓶。故非无。非有非无。名为中道。同开善俗谛中道则因非果故非有。非无作果故非无。此非有非无。俗谛中道也。优楼伽弟子。诵卫世师经云。声非大非小。如顺大质所出故言大声。顺小质所出。故言小声也。勒沙婆弟子。诵尼健经云。光非明非闇也。二者成实论师。解中道略据有三家。一𮞅秨定法师云。八法为中道。于八法家。有无用为二谛。如鸟身为中道。两翅为二谛故。二谛一中道为体也。何者。彼云通是中用通非中。别是中事别非中。何者有无是通于诸法而用。故而非中。色心等是中而别事故非中。所以非通非别。平正是中道也。问平正是中平正何物耶。答色心等是平正。问若色心等八法是平正者。色心等八法是中道耶。答举法明之。色心等八法是中。故前云别是中。而功论之非中。故前云别事非中也。至论八法家平正通义是中。如正因佛性义也。问色心等八法家平正是中者。平正是色等家用。若然中用色心等八法是体。岂非倒耶。答非倒。似如毗昙义。色心等是。若空无常无我用。而此用为理。以色心等为体。而用此体名为事也。问行人心会平正时。却或用有无用时除或。答会有无之时断或。问若尔体翻成不反用也。答法相如磬如心是体。而体上解用能断或。若然岂言用胜体弱耶。故此义宗中道有别彰。白马报恩法师并传此说也。二龙光云。二谛二体故。论十号品云。佛不说世谛为第一义谛。不说第一义谛为世谛。论既云二谛理宁非二体也。故法师云。约两理明二中。合而论之。一中也。三开善云。假自无体。故生而非有。俗即是真。无体故。可假真则是俗。真则是俗。离无无有。俗则是真。离有无无。故真俗不二不二而二。二则不二。不二而二。二谛理明。二则不二。是一中道也。诸学士法师。传述开善意。二谛一中道为体。而明二谛者。对世谛。开立为真谛。故为真俗二谛。故龙树观性门。第八十二门论云。因世谛得说第一义谛。若不因世谛。即不得说第一义谛。文即是待假义。至论第一义空。何曾是有无。何曾是待不待。绝待绝绝。故言语道断。心行处灭。是净亦净则是一真中道。如虚空因长短故。虚空有长短。至论虚空。何曾是长短。今亦相由说故二谛。至论何曾是两。故一真中道也。故开善意。慧受会一真中道时。遣或虽言。契中时却成。而真则中道。故亦得会真谛断或。故中道无别境。无别彰还是真空之彰亦可别彰也。此三师五说。义望大乘意。并是有所得断常心行。自是颠倒岂能遣或也。第一家平正是中道。既言中道不能却或。复此中道何为经云中道第一义谛。宁言平正是耶。第二家大经自明声闻缘觉但见空。不见不空。所以不行于中道。不见不空故不行中道。故不见佛性。若尔岂有两理二体。若合而明之。为中道者。两理终是二片。云何一中道。一中道安何处。安真上。为安俗上。安真上。非中道。目俗上亦非中道。合则如上非也。又假自无体故生。而非有者。生是有是无。若言是有有自有故不得言生者。若言是无无法本不起。故非生。生体故可假亦然。真即是俗。离无无有者。两理不相离。离无无有。即是之是离无无有耶。若言两理明之。终是相离也。若则是之是者。照真是照俗。照俗是照真。若异则是二照两境。终是二片物。宁言一中耶故。菩萨璎珞本业经第二卷集散品。敬首菩萨问佛云。二谛法性为一。为二。为有。为无。第一义谛复云何。佛答云。随有谛无谛中道第一义谛。一切诸佛菩萨智母。乃至法亦是诸佛菩萨智母。所以者。诸佛菩萨须法生故。佛子二谛者。世谛有故不空。真谛空故不有。二谛常尔。故不一。圣照空故不二。有佛无佛。法界不变故不空。第一无二故不有。有佛无佛法界一相。故不一。诸法常清净故不二。佛还为凡夫说故不空。无无故不有。空实故不一。本际不生故不二。不坏假名说诸法相也。是二理者。岂是中道耶。第三家不二而二。二谛理明。既云两理明。宁复言一中道耶。若一中道理。虽无名无相洞遣百非。而不得云无此理。若无此则是拨无耶见。有此理故。智契会时。隔凡成圣。于是不勉有所得心也。妙胜定经。佛自云。我昔作多闻士时。共文殊诤有无二谛。文殊言有。我言无也。同此诤论故。而不能定二谛有无。死堕三恶道。复服热铁丸。迳无量劫。从地狱出。值迦叶佛。为我解说有无二谛。佛言一切法皆无性。汝言有无是义不然。何以故。若一切万法。皆悉空寂。此二谛者。亦有亦无。汝今解者。但解文字义。不解深义。若尔岂言两理二体侈一理一体也。今明中道义。有两意。一论得失大意。二正明中道也。明得失大意者。涅槃经云。佛性中道远离二边。而说真法。大品经云。诸法实性不生不灭。不增不减。中论云。因缘所生法。我说即是无。亦为是假名。亦是中道义。其文甚多。今略举之。欲明诸法非有非无。圣人于假名中道说有无。众生不解意。多生执着。闻有言定有。有即是常见。闻无言定无。无即是断见。乃至六十二见。因此而生。失于中道。亦复迷于假用。大经言。声闻缘觉但见于空。不见不空。不行中道。不行中道。故不见佛性。此文证失中道。又言我于一时。与弥勒菩萨共论世谛。五百声闻了然不解世谛。近事尚自不解。真谛深远岂此识之。则证迷假名也。若迷中或假。即有五失。一失诸法不二成二义。二失诸法假名成性实。三失诸法相待成自性。四失诸法皆空成性有。五失中道成边见。若人久修方便了非有非无之道。六识所行处。知有是不有。无是不无。非有非无。二不二。始是至道。故大经云。智者见空及与不空。行中道见佛性。既解中识假。还有五得对前失。一解诸法不二也。二知诸法假名也。三解诸法相待也。四悟诸法皆空。五见于中道也。山门义即是无所得观行。小是大小。如百论所明。大小乘观行。此是正法。非大非小故。假名相待。明于大小也。若非大非小。而大而小者。此则是竖论之。若待小故大。待大故小。此即是横论。所以大名小大。小名大小。亦待有故无。因无故有。有名生在于无名。无名生在于有名。是故有无名为无有也。以无有名为世谛。有无名为真谛。此二谛假名有无。而众生颠倒于不有有。作有有解。既随有是有。则见色是色。乃至见心是心。既见色有色。心则为色心诸有所传若正著有颠倒时不可化也。但著有劳役后时厌苦欲求出离时。佛乃尔云。有本不有其始。得悟不有得离心色有等一重转也。次复随诸法无有即成断见故。二乘着空。凡夫滞有。今更为说空不空。彼乃得悟一色乃至一香。须本已来。非有非无。悟中道正观。今约观悟宜作观名不名中道也。次非有非无而假名无有。名为世谛。明假有不有不名有。假有不名不有。只明世谛假有。非有非不有。备截断常二见。名为世谛观也。次因世谛故名真谛。因假有故真谛名假无。假无不名无。假无不名不无。故真谛假无观。亦备截断常两见。假名真谛。真谛既尔。乃至假名佛性涅槃等类然。却截故名中道。中道约法。则有无量。然中道尚不可一。岂可有多师。今约法明中道。明一切诸法假名类。此既明真俗观。物随应有二谛中道观。今明俗真。尚自非真非不真。真俗尚非俗非不俗。真俗尚无。岂有二谛中道可得。故非真非俗。故实无三观义。故大品经平等品云。诸法平等相一切圣人。皆不能行。不能到。故仁王经菩萨教化品云。世佛出世前。无名字。无义名。无体相。无三界名字。善恶六道等。但佛出世为众生故。说三界六道等。若尔何处有二谛理天然耶。
第六二谛相即。二谛相即。备出众经。如大经第十二卷。佛答文殊云。世谛者。即第一义谛。大品经奉钵品云。色即是空。空即是色。余经相即义可寻。次若言真即俗。俗即真者。此是奢论。若言色即是空。空即是色。此即是切论。虽复奢切。同辨相即义。但成论师解。相即有两种。一云二谛异体而同处。故名相即。二云一体故言相即。即是即是之即也。故开善云。假自无体。生而非有。俗即真。无体故可假。真即是俗也。今谓不然。二谛既言一体。七地已还。宁有出入观耶。八地已上宁有二谛。可并观耶。又若为因缘生者。即是相即。若不须因生即不相即。若顺虚妄因生则有相即。若为真实因所辨则不相即。如庄严家云。涅槃妙有。出二谛外。此妙有不即于无。虚空不为业因所得。常尔具遍故。不即于有也。开善等云。佛果二谛所摄。犹是读待二假成故得云相即。今谓不然。两因所成法。宁得非因所成因体相即耶。又俗即真。若犹有俗者。俗便出真外。那得即真。若即真。与真不异者。宁复得强分别有俗。若强分别真为俗者。便以空分别色。色分别空。若然岂不乖经耶。今随假名名有。此是不有之有。故名为俗谛也。假名名无。此是不无之无。故为真谛也。有既是不有之有。故非是离无之有。无既是不无之无。故非是离有之无。无既非是离有之无。故无有外之无。有既非异无之有。故无无外之有。无无外有。有则是离无。无有有外无。无则是离有。无无既离有无。无即有。亦无无。离无既无。有即无。亦无有故。非无非有。非真非俗。而明真俗。俗是真俗。真是俗真。故无即于有。非是虽无之有故。有即于无。既非离有之无故。名为有无。非是虽无之有故。名为无有。若无非有即是离有之无。若有非无。即是离无之有。如三假之有。即是离无之有。虚空等无。即是异有之无也。今谓有既是不有之有故。有即是无。无既是不无之无故。无即是有也。若他有异无之有。异有之无。异有之无。故用有分别无。是异无之有故用无分别有。无既是离有无故。无名但生在于无。有既是异无之有故。有名生在于有。有无二名。既其不通。真俗两体。岂得相即耶。故真俗名一用一则不论相即。名异用异亦不论即也。今大乘无所得义。一而异故。所以论即。异一而故所以论则。若一而有异。二谛一体二用。则不论则。若有异而一。如二用一体。亦不论即。何者体一一无即义二用理异。亦无有即义也。今谓名一而用异故即。用一而名异故即。此是名用用名。一异相即也。若有可有有不即空。空若可空空不即有。此则空有名用俱异今明相即者。须洗前令尽净。然后可说之。若色与空相即义彰。余法类可寻。何者言色非色故。色非色之空色。空非空故空非空之色空。故空色可相即也。有不有故有有可即空。空是不空空。空可即有。可即有故。名为空有。有可即空故。名为有空者。有空故异有无空。空有故。异空无有。若有非空有。有不即空。空不有空。空不即有不即有。则不得辨相即。有不即空。亦无有相即。故空有既异。则无相即义也。成论师等云。因缘即体不可得。名为真。真即俗。俗即真。离真无俗。离俗无真也。今谓不然。汝真即是俗者。则失真。俗即是真。则失俗。真俗牙相失者。复有何俗可即也。又无相为真。有相为俗者。今问汝有非空有。有则离空。空非有空。空则离有。空既离有。有出空外。有既离空。有出空外。有出空外云何相即。若不出外者。七地已还。何劳出入观耶。有无既异。故不得相即也。今无所得义。空不自空。故名为有空。有不自有。故为为空有。既是空有故离空无有。空是有空故。离有无空。离有无空故。有即是空。离空无有故。空即是有。故言色即是空。空即是色。离色无空。离空无色也。旧释净名经大品经。色则是空。非色灭空。色性自空。云色即体是空。非是坏色得空。明此色本性即于空。如色是好而好非色属法尘。今谓不然。色即是空。如色尘法尘者。烧色等时。法尘应不烧。若二并被烧者。据此为例。若色空二者。一烧一不当烧不烧。又二种悉是色故也。今明此经文直是正义。色即是空。非色灭空者。此色是空色。空是色空。色空故色性自是空。空色故空性自是色。名为空色。空与色。非一非异。非有非无。假名开为空色。故名空为色。目色为空。故色即是空。空即是色。非色灭为空。故色性自空也。问俗即真者。如车轮转时。真亦被转不。答旧云俗车时。真不当转不转也。问若然者。不明相即。既言相即。是则应被转。一转一不转即不即是也。又如色等本有今无时。真空亦始有之。若真空本有者。此空何所空。亦不相即是。若言真空不当本始者。亦不当即不即。理不理。谛不谛等。寄诸谛等本始相即者。寄等言。前本空有色等。始后有故。不相即等也。今谓空色真空不相妨。故无碍也。
第七辨体相。所言二谛体。师说不同。具如五重中道中说也。今更明之。一云二谛以有为体。空是其义。所以然者。缘有故空。岂非就有上论空。空以有为其体。有以空为义用。故居士经云。五受阴洞达空是苦义也。今谓不然。若言以有为体。则应以有为理。若不是理空则非理。亦应有是谛。无非无谛也。二云二谛以空为体。有是义用。故大品经净名经等。空为诸法本也。今亦不然。亦类破之。亦有无既异。常无常异。宁得为体也。三二谛各有体。有以有为体。空以空为体。今随不然。各有二谛体。则成两理别异。不应相即。而今经中言。色即是空。空即是色。那得有两体也。四二谛共一体。随两义取。若将有来约。则以有为体。若将无来约。则以无为体也。今谓不同。若言一理随两义约者。为是一理而两义约。为是两理而两义约。若是一理则成一谛。若有二理。则应两体也。五二谛中道为体。有无为义。今谓不然。为当合此中道之体而有。有无两用。为当离此中道而有。有无两用。若合此中道。唯应有一用。不应二用。若离此中道为两用者。中道既被离即非复中道故。二谛自有二体。何得同以一中道为体。虽有五解。终在四句。第一即是有句为体。第二解即以无句为体。第三解第四解。是半有半无。是第三句亦无为体。第五解是以非有非无是第四句为体。今明二谛体岂是以四句往求得也。今大乘明义。二谛体此是假为作名。如坻罗波夷。实不食油。强名食油。今明假名二谛体亦然也。关河相传明。二谛方便者。本为显一道故耳。若不为显一道则无所论也。华严经云。如难陀龙王。以怜愍众生故。从大海出。雨于大雨。今佛世尊亦然。从慈悲大海出。雨大法。法雨者。即是二谛教门。能谛为谛也。若常途师等所说。有是有故有。有还表有。无是无故无还表无。无还表无故无名在于无。有还表有故。有名唯在于有。此有无既自还表有无。故有无则不能表道。不能表道故。则不名理教。今时明无别二谛体。二谛体经中无别说。而今须辨者。为他明二谛体故。今对彼论也。今谓二谛名。是假名。名无得物之功。亦假名体。名体无应名实。故非名非体。但由用故明体假。因体故辨用。假名名有。假名名无。假名名无。名为有无。假名名有故名无有。无有非有。有无非无。非有非无。假名为体。乃明有无假名为用。欲以表非真非俗。非真非俗强假名为体。可得有耶。故因缘有无教。乃表非有非无之道。所以说有为表非有。说无为表非无。故有无两教门。表非有非无之道也。若因有无。得悟非有非无道者。则有无二教。眇然无踪迹。假名为理。或名中道。乃至正观等种种名。岂复别非有非无理。为二谛体也。为因有无。悟非有非无。则名为中道正观。中论辨中观者。即是明有无。显非有非无正观。故名为正观。故名为正观。约此正观。明昧等三种势。假名说为十地胜劣等。若始破断常。即名为初地。若断常毕竟不起。名正观观。若净乃名第十地也。今明有无二教。表非有非无之理。故得言二谛一体。旧师等有无既是二故不得辨一体也。故今明二谛以不二为体。二谛是有无。不二是非有非每。但二非二故二。此二是不二二故。是二谛不二之用。不二非不二故。二故不二。此不二是二不二故。不二是二谛之体。此即是体。亦言理。亦言中。亦言本也。用亦言教。亦言假。亦言未。各有所对。所以立名。名是则体非有为有体。体非无为无体。将二来约体亦言两体。以非有为一体。非无为一体。若将一体来望。用亦言一用。同是假名用也。问何文证二谛是教耶。答十二门论观性门云。因世谛得说第一义谛。若不因世谛。则不得说第一义谛。若不得说第一义谛。则不得涅槃。又云。欲知世谛。则知第一义谛。知第一义谛。则知世谛也。又云。诸佛因缘法。名为甚深第一谛。是因缘法。故知二谛是教也。又四谛品云。诸法虽无生。而有二谛。又经云。如来常行中道为众生说有也。问二谛中道为体。出经论耶。答菩萨璎珞本业经下卷云。二谛义者。不一亦不二。不常亦不断。不来亦不去。不生亦不灭。而二相即。圣知无二故。是诸佛菩萨知母也。又大经云。涅槃之体。非有非无。亦有亦无。故今明不但二谛以中道为体。涅槃佛性等。悉以中道为体。中论青目序云。末世众生。闻不生不灭毕竟空。便失二谛。故知论主悟解不生不灭。即具二谛。又论四谛品云。诸法虽无生。而有二谛也。肇师论云。当其未有则非有非无。非有非无而为有无之体。立一切法。是则二谛相待得名。非相待得体名是有无故。可论相待。体非有无。所以不论相待也。今据三文为证。一净名经云。法无有比。无相待故。法无属因。不在缘故。此即是明中道法也。二大经云。譬如大空不因小空名为大空。涅槃亦尔不因小相名为大相。即是名体。为大涅槃也。三中论燃可燃品云。若法因待成。是法还成待。此还据用。今则无因待。亦无所成法。此据体也。虽复一往大判如斯。若更论其义。复有四句。第一用有待有不待者。复有四句。一者二则论具待。不二则不待。如色空为二。论其待。色空不二。不论其待。论其相即。没其待义。二者还就二中复有待不待义。若作有无两名。则是相待。若作色空两名。则不相待。何者正言有必因无。无必待有。若作色名未必因空。亦可因心等法。作空名未必因色。亦可因心等也。三者若言空待不空。此即是待。若言空待于有。则翻成不待。所以尔者。正言相待假名一切法上。皆得于待。若必以有待空者。一切法上未必尽有。别名相对。如常我瓶衣等名。则无别对。若作空待不空。有待不有。即无法而不得者。常则待于不常。乃至衣不衣也。四者若言空待成空之不空。此即是待。若直云空待不空。此即非待。故自有未必相待者。如言衣待不衣。何必是成衣之非衣。今道相成者。方得相待。所以加之成字此字方得足言也。此四种皆是明用中有待不相待。若中道体非二不二。空。不空。所以非待非不待也。第二阶云用中有待有不待。相与并是待中也。体中非待非不待相与并不待。所以尔者。用中待既待不待。不待还是待。待不待相与成大待。体中既非待非不待。即无待之不待。无不待之待。体相与成大不待也。第三阶云将用未望体。体用皆是待。将体来望用。用体皆不待。所以尔者。既论其待。待不可自待。必须待于体。体用悉是待。体既言不待。即不待于用。用虽言是待。此待竟待谁。所以用体皆不待也。第四阶云虽复体用悉是待。待名终在用。虽复体用悉不待。不待终在体。所以尔者。恒将用义来约体。所以言体待。体何曾是待。故待名终在用。恒将体义约用。故言不待。用何曾不待。所以不待终在体也。问若真俗无二体者。宁得出入观耶。答我正观。非有非无道者。则名入观。若在断常心不作观者。名出观。十地经云。爱佛功德。不名无烦恼者。至七地也。若无差别为差别。约语嘿动静。为出入观者。从初发心经佛辨出入观也。问他有二谛者。可有并观。汝无二谛理。宁得并观耶。答我约二缘并观有无二教。故名为并。又今大乘明义。非真无以明俗。非俗无以明真。故名说俗已辨真。说真已明俗。故了俗即悟真。了真即明俗。故可名并观。俗是真俗。真是俗真。故如成论等宗。真俗既异。了真知终不解俗。悟俗知终不解真。真俗既不相关。何有并观义也。此悟非有非无道者。复有何并与不并也。问说有令悟非有。说无令悟非无。非有非无之道。复无有无者。与梁武天子义梦虚空华至觉则无虚义何异。何者彼明生死以还唯是大梦。故见有森罗万像。若得佛时譬如大觉。则不复见有一切诸法。汝今说俗谛。于凡是有。若得圣时了此有毕竟不有。即名为第一义谛者。与彼何异耶。又山门义凡本谓有。圣本谓无。今凡悟有表不有。圣悟无表不无。名为中道第一义谛。则毕竟无复有无者。此与彼悟第一义谛无复有世谛何异耶。答旧解不同。或云虽得第一义。犹不失世谛。但世谛是假无复有实。如鼠娄栗也。或云有无二谛。举体论。类如安瓜举体出举体没。后广明诸师说也。今大乘义二谛。似语而意不同。超然迥出其外。何者梁武云。金刚心以下有虚妄病故有世谛诸法。以得佛时则唯真而无俗。今谓不然。若得佛果。唯真无俗者。流来之初。但俗无真耶。若至佛唯真。真谛非果。宁得万行感耶。若佛果唯空。空无应照之能。则化道所也。今明凡谓实有。此得圣已。即悟有毕竟不有。此处如同。而亦不失假有。故异彼也。问若尔彼亦说有何异耶。答彼明假名有是有。今谓假有不有。何得类耶。只此诸语。则简异诸家也。今明本为凡谓有故说不有。为圣谓无故说不无。如凡不了无梦。得圣为觉。比悟有不复有。亦悟无非是无。故因有无。得非有非无。非凡非圣。非梦非觉之道。乃识有无方便之教故。不同他释也。问若欲令众生悟非有非无之道。故说有无者。何故非直说非有非无之道。而方便说有无耶。答前释名中。已有此问。今更说之。前释名不定。今明体不定。故来意各异也。何者。明圣人说教缘由及具不具。何者明凡本谓有是有。及圣人谓诸法是无。今且同其说有无。次令其悟有非是有。有而是无。悟无不是。无而是有。无而是有故非有。有而是无故非无。始可得悟非有非无之道也。问他有三种中道应是三谛。今真俗表非真非俗道者。亦应三谛耶。答三种中道如八不义中说。但彼有真俗二谛理。复有非真非俗中道理。义论有三谛。今明真俗是教。以表非真非俗之道。无别二谛理。岂有三理。又二教秤谛时。理犹未谛。此所表理受谛名时。二教谛名废己。何事三谛。而随缘说。亦得三谛。故菩萨璎珞本业经下卷云。慧有三缘。一照有谛。二照无谛。三照中道第一义也。问世间乐小法者。钝根之人好问大乘二谛。与开善何异耶。答此是无识人也。未入大乘甘露法门。苟执其非只言是也。如私纠格官解。若悟大乘味。还嗤昔戆也。开善二谛理是天然境。今明二谛是教。彼宗二谛是理一者相。一无相。一名生。一亦无生。今谓两俱生。两俱不生。一生一无生。一无生一生。四句。彼义二谛是一说一不说。今意二谛亦得四句说不说也。彼义真无名。俗有名。今谓俱名等四句也。彼宗二谛一是假。一不假。今明俱是假也。彼宗二谛是理。今谓一谛是事。彼义二谛。一借名。一不借名。二谛。一寄名。一不寄名。今明当体名也。彼宗圣智契真境时。至忘而弥存。故只得心生苦。不得称真理生恼用能逼所逼知不智异。故彼论云。圣人入灭尽定。暂息劳务也。今谓能所俱寂。非能非所。故经云。知苦非苦。名苦圣谛等。何处弥存性二也。彼宗真理是真。虚通理是俗。两理定处死故。今谓说真为俗。说俗为真。说境为智。说智为境。彼宗有此无名无相理。若无此理。即是拨无邪见。决不得秤无有无生理。如言树上有神而不得定茎枝叶处有。今谓因事故明理。何处有如彼理。若尔言同开善二谛者。岂非无识人乎哉。又开善等众师异口同说。至理是非有非无。今大乘明义。非有无是理。若理是非有无。即有理之可理。今明非有无是理。则无理之可理。若有理之可理。理是理故理也。故云无理之可理。是理非理之理。若理是理故。理则有理异非理。有非理异理也。今明理是不理理。无非理异理。无理异非理。若有理异非理。非理异理。则非有不关有。非无不关无也。今谓无理异非理非理异理。非有即是有。非无即是无也。
第八辨绝名。
无依无得大乘四论玄义记卷第五

[book_title]无依无得大乘四论玄义记卷第六
感应义有四重。第一大意。第二释名。第三明体相。第四广简。
第一大意。夫感应义者。正谈众生与佛。有相会通相关之义。正是兴显佛法为宗也。故至人虽绝名相。而机动必赴。随其所宜。粗妙之色。无尽之形。不以寂绝失于应化。亦不以灭迹𮓪于法身也。故涅槃经四相品云。我已久住。是大涅槃。种种示现神通变化。如首楞严经中广说。斯则久证涅槃。方垂无尽之化。故真应两明。方显中道正法也。故肇师云。非本无以垂迹。非迹无以显本。本迹虽殊不思议一也。而经云。感应之名不同。阿惟越致遮经上卷。舍利弗及阿难问佛所见光明等。此何感应也。余经或单道感。或单道应。华严第五十卷云。无心于彼此。而非应一切。金光明经云。佛真身犹如虚空。应物现形。如水中月也。瑞应经云。吉祥感徴。亦不言应。但徴只是应义。徴即是徴兆也。若感应宗致说二乘贤圣为物良田。而小乘俱意求自广。非为含识。含识求道。必附舟航。舟航之大。唯在菩萨。菩萨多诸善巧。随机济度故。种种垂应生于胜善。菩萨成佛垂迹殊胜。故能垂丈六等。故大经四相品云。垂涅槃船入生死。纳耶须陀罗。生罗睺罗。能建大事。即是入生死。双林舍化。而归依无失。为明斯意故开感应义也。不同常途虽遣百非而存为真应二身。今明两身。非百非所遣。亦非百是所是。因缘假名二身也。但感应有三双。一通别感应。二相应感应不相应感应。三理事感应也。言通别感应中。通感应者。不有众生而已。有众生必有佛。不有佛而已。有佛必有众生。必因佛故有众生。必因众生故有佛。无佛即无众生。无众生即无佛。何以故。有病即有药。有众生必有佛。若无众生则无佛。佛何意出世。为有众生故出世。是故无应则无有感。亦复不知若个众生前感佛。亦未知若个佛前应众生。是故言通感应。无的所属也。复有通感应义。何者。前既道由佛故有众生。亦得言由众生故有佛。若无众生则佛不出世。是故言由众生故有佛。既有两牙相由。则有两牙相感应。前言佛应众生今亦得道众生应佛。亦复不知若个众生前应佛。若为佛前感众生故。是通漫故。通感应义。取何物通感应取前通感应义。佛是应众生是感也。问若言众生应佛。佛感众生。牙相感应者。若尔众生是感佛是应。此义可解。然佛是非感。众生是应者。应有三难。一难者。既有众生来应佛。佛应有苦罗。故须众生来应救之。佛既无罪苦。何须众生应之。若有罪苦。则自有缚。那能解他缚也。答有二义。一者道何必赴难感应。若佛应众生。则是赴难救苦感应。若言众生来应佛。非谓赴难救苦。如大经第一云。佛欲入涅槃。放光召有缘众生。佛即是感众生。众生即来应佛。如斯感应。非是赴苦难之感应也。二者答后难。佛有缚何能解彼缚耶。此是对治悉檀。度众生。佛非缚非不缚。非缚非不缚。而有时作缚。度众生故。如大论第九卷云。我受九种非报也。耆婆针佛头。亦如成论。我受五阴身。如受热铁丸须臾不可堪忍也。如斯等皆是佛有苦。此是为缘。故言有缚。于缘是缚。然佛不曾缚。无缚作缚。如无名相作名相。令众生识无名相也。亦有时于缘道不缚。然佛不曾是不缚。何以故。佛若有缚。可言不缚。不曾有缚。云何有不缚也。二难者。众生应佛。即众生作佛。若众生不作佛。众生不应佛也。答亦有此义。无方假答难无碍也。若常途义云。悉达太子王宫生。此即众生作佛也。今谓此是佛作众生。故王宫生。若佛作众生。示同众生。那得道众生作佛。众生示同佛。佛则八十种好。众生亦应八十种好十八不共法也。众生作佛者。即是佛出城。四门外不识老病人等。车匿示言是沙门等此是众生作佛也。三难者。若众生应佛者。虽众生具足一切智十八不共法。佛应不具一切智。既不具一切智。何谓是佛。众生应是常住得常住涅槃。佛应是苦空无常生死也。答亦是有例之。若成论等义。决定不得。今则无碍。佛非常非无常。而常而无常。佛非具智非不具智。而具智而不具智。故释论云。我坐道场时。智慧不可得。空拳诳小儿。已度于一切。此是佛无智者。[米*(企-止+土)]论云。菩萨令得一切种智。佛在王宫生
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:25:56-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
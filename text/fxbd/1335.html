<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="卷一,卷二,卷三,卷四,卷五,卷六,卷七,卷八,大乘悲分陀利经全文在线阅读,大乘悲分陀利经全文在线下载,大玄古籍书库">
<meta name="description" content="亦称《大乘大悲分陀利经》、《大悲分陀利经》、《悲分陀利经》等。佛教经典。三秦失译。八卷。主要叙述释迦牟尼前生离诤王本生，发五十一大愿，誓成无上菩提的故事。异译本有：西晋竺法护译《闲居经》一卷(或十卷)，已佚;北凉龚道译《悲华经》十卷，已佚;北凉昙无谶译《悲华经》十卷。本经为历代大藏经所收。_大乘悲分陀利经_全文在线阅读_大乘悲分陀利经_全文在线下载_大玄古籍书库">
<title>大乘悲分陀利经_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">大乘悲分陀利经</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]88024</span> <br/>
          说明： <span class="inputVal" id="bkdec">亦称《大乘大悲分陀利经》、《大悲分陀利经》、《悲分陀利经》等。佛教经典。三秦失译。八卷。主要叙述释迦牟尼前生离诤王本生，发五十一大愿，誓成无上菩提的故事。异译本有：西晋竺法护译《闲居经》一卷(或十卷)，已佚;北凉龚道译《悲华经》十卷，已佚;北凉昙无谶译《悲华经》十卷。本经为历代大藏经所收。</span> <br/>
          封面： <span class="inputVal" id="bkimg">Z_1335.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]大乘悲分陀利经
[book_author]佚名
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]88024
[book_dec]亦称《大乘大悲分陀利经》、《大悲分陀利经》、《悲分陀利经》等。佛教经典。三秦失译。八卷。主要叙述释迦牟尼前生离诤王本生，发五十一大愿，誓成无上菩提的故事。异译本有：西晋竺法护译《闲居经》一卷(或十卷)，已佚;北凉龚道译《悲华经》十卷，已佚;北凉昙无谶译《悲华经》十卷。本经为历代大藏经所收。
[book_img]Z_1335.jpg


[book_title]卷一
△转法轮品第一
如是我闻，一时佛住王舍城耆阇崛山中。与大比丘众六万二千人俱。皆是阿罗汉。诸漏已荆尽诸有结皆得自在。心善解脱慧善解脱。如调象王。所作已办脱於重担。逮得己利往来已荆得正智已心得自在。到於彼岸。唯除一人长老阿难。菩萨摩诃萨众八十四百千人俱。弥勒为首。皆得陀罗尼忍辱三昧。乐居空静皆不退转。娑诃世界主梵天与无量百千梵天俱。他化天子与八十百千他化天子俱。化自在天子与七十百千化自在天子俱。珊兜率天子与六十百千兜率天子俱。须夜摩天子与七十二百千须夜摩天子俱。释提桓因与八十百千三十三天俱。毗沙门天王与其眷属百千夜叉俱。毗留勒伽与其眷属千鸠槃荼俱。毗留波叉与其眷属千龙俱。提陀罗吒各与其眷属千龙王俱。尔时世尊，与如是等上首皆求大乘行六波罗蜜围绕。舍四颠倒法。明慧光照。因四谛说法。令诸菩萨摩诃萨得种种三昧。以是三昧过声闻辟支佛地。以是三昧令得坚固阿耨多罗三藐三菩提。尔时弥勒菩萨摩诃萨。无碍见菩萨。水天菩萨。师子意菩萨。照明菩萨摩诃萨。如是等十千菩萨。俱从座起整衣服。面东南向右膝著地。叉手合掌喜踊意视。作如是言：南无南无莲华上多陀阿伽度阿罗呵三藐三佛陀。成佛未久现大神通。劝发无数亿那由他百千众生。善根成就得不退转阿耨多罗三藐三菩提。尔时宝照明菩萨。即从座起整衣服。右膝著地叉手合掌白佛言世尊，以何因缘弥勒菩萨。无碍见菩萨。水天菩萨。师子意菩萨。照明菩萨摩诃萨。如是等十千菩萨。俱舍世尊所说法。从座起整衣服面东南向右膝著地。叉手合掌喜踊意视。作如是言：南无南无莲华上多陀阿伽度阿罗呵三藐三佛陀甚为希有成佛未久现大神通。瑞应劝发无数亿那由他百千众生善根成就。莲华上如来应供正遍知。去此远近。成阿耨多罗三藐三菩提来几时。莲华上如来。世界何名。彼土严饰云何庄严。以何莲华上如来应供正遍知现大神通。以何因缘。有菩萨见於十方无数他方世界现在诸佛世尊，又见彼诸佛所现神通。我等不见。尔时世尊告宝照明菩萨言：善哉善哉。善男子，机辩甚善所问贤快。汝善男子，乃问如来如是之义。为无量亿那由他百千众生善根成就故。乃问莲华上如来。所现神通佛土庄严。汝善男子，谛听谛听。善思念之。当为汝说。唯然世尊，宝照明菩萨听佛所说，尔时世尊告宝照明菩萨言：善男子，东南方去此佛土。过亿百千佛刹。有世界名莲华。诸妙庄严散众名华。种种妙香充满世界。宝树庄严多诸宝山。地绀琉璃菩萨遍满法音不绝。彼琉璃地柔软妙好。犹若天衣。若以足蹈则下四寸。举足还复。多诸莲花。七宝行树高七由旬。其宝树上垂诸天衣。天作音乐柔软妙好。树上众鸟。演出根力觉道法化之声。诸宝树叶互相扌棠触。所出音声胜天五乐。一一宝树所出妙香遍千由旬。诸宝树上垂天婴珞。一一树间有七宝台。高五百由旬广百由旬。其台四边有诸窗牖。绕台周匝。自然池水。长八十由旬广五十由旬。池水四边七宝梯阶。芙蓉青莲华遍覆水上。一一莲华广一由旬。众华台上生诸菩萨摩诃萨。於初夜时。华台上生结加趺坐。受解脱乐欢喜竟夜。天欲明时。四方微风柔软香好吹华开敷。彼诸菩萨从三昧起。舍解脱乐。从华台下昇诸宝台。於七宝座结加趺坐。而听受法。诸树宝台周匝四面。紫磨宝山高二十由旬广三由旬。其诸山上有无数百千日明月明王。绀大绀明月宝珠。处处皆现莲华上佛光明山珠佛光珠明。普照莲华世界。妙光常遍昼夜无异。无日月光不觉有夜。莲华合时众鸟声止。以是知夜。彼诸山上有绀琉璃宝台。高六十由旬广二十由旬。宝台周匝七宝窗牖。其宝台中有七宝座。一生补处菩萨坐上听法。善男子，莲华世界菩提之树名因陀罗。高三千五百由旬。枝叶分布五千由旬。彼菩提树下有莲花。高五百由旬。琉璃为茎黄金为叶。有亿百千。长五百由旬。七宝为台马瑙为须。高十由旬广七由旬。莲华上如来应供正遍知。於彼华上昨夜成阿耨多罗三藐三菩提。於其道场周匝华座。皆有菩萨而坐其上。观莲华上如来现大神通。是时宝照明菩萨白佛言：世尊，莲华上如来。云何现大神通。尔时佛告宝照明菩萨言：莲华上如来。於昨後夜成阿耨多罗三藐三菩提。即夜向明现是神通。变化身至梵天。顶上肉髻放六十亿那由他百千光明。照於上方。过一佛世界微尘数诸佛国土。是时上方诸菩萨。观见下方。大铁围山小铁围山黑山。无能障碍。诸世界中大菩萨得授记者，有得三昧。有得总持。有得忍辱。有得过地。有得一生补处。菩萨摩诃萨皆见光明。叉手合掌观莲华上如来身。见三十二大人之相。八十种好以自庄严。并见菩萨摩诃萨众。莲华世界佛土庄严。见已欢喜皆发善心。过一佛土微尘数世界。菩萨摩诃萨各各舍己国土。以神足力至莲华世界。供养恭敬亲近莲华上如来应供正遍知。善男子，莲华上如来见大众集。现广长舌相。遍覆大众及四天下。行住坐立於此座上。菩萨皆从三昧起。一切大众供养莲华上如来。善男子，莲华上如来还摄舌相神通。复放一一身诸毛孔。各六十亿那由他百千光明。遍照十方各一佛世界微尘数国土。於诸刹中。菩萨摩诃萨。有授记者，得三昧者，略说彼诸菩萨摩诃萨。各各舍己佛刹。以神足力到莲华世界。供养恭敬亲近莲华上如来。善男子，尔时莲华上如来。还摄神通。为一切菩萨大众。转不退转正法之轮。多所饶益愍念世间。为饶益安乐诸天世人成就大乘故。
大乘悲分陀利经入陀罗尼门品第二。
尔时宝照明菩萨白佛言：世尊，莲华世界云何分别昼夜。闻何等声。彼诸众生身相云何。佛告宝照明菩萨言：善男子，彼莲华世界。莲华合众鸟声止。佛及菩萨。游戏三昧受解脱喜乐。以是为夜。风吹华敷众鸟和鸣。雨众名华。四方软风极妙音触。佛诸菩萨从三昧起。莲华上佛为诸菩萨摩诃萨说过声闻辟支佛菩萨法藏。以是为昼。善男子，其中菩萨摩诃萨。常闻佛声法声僧声。灭声无为声。波罗蜜声。力声无畏声。通声无行声。无生声无灭声。寂声静声。惔怕声。大慈声大悲声。无生声法声。得授职声。纯菩萨声。彼诸菩萨闻如是等声。未常断绝。复次善男子，莲华世界菩萨摩诃萨。已生当生。皆具三十二相光一由旬。乃至成佛不堕恶趣。彼一切菩萨。慈润心。不浊心。调心静心。忍心定心。清心无碍心。净心无尘心。善心法喜心。除一切众生结心。如地心。不乐世间语心。乐过世间语心。求一切善法心灭心。除老病死心真实心。烧一切结心。灭一切受心。不轻一切法心。意力强作力强。因缘力强愿力强。业行力强断力强。善根力强誓力强。闻力强戒力强。施力强忍力强。进力强定力强慧力强。止力强观力强。通力强念力强。菩提力强。破一切魔力强。降伏一切外论同法力强。破一切结力强。彼莲华世界诸菩萨摩诃萨。已生当生。已曾亲近无量百千诸佛殖诸善根。又莲华世界已生当生菩萨。禅悦为食。法食香食。犹若梵天无有揣食。其中无有一切不善之名。无诸女人亦无其声。无有一切苦声及爱憎声。乃至亦无结使声。无有为声。亦无闇冥无诸臭秽。身心无疲。无有地狱饿鬼畜生之声。亦无假名。无诸刺棘坑坎瓦砾。亦无灯火日月星宿。亦无大海须弥山铁围山大铁围山障山黑山及诸土山。无雲雨声无恶风声。无有一切诸恶趣声。无诸难声。彼莲华世界。佛光菩萨光。摩尼珠光。宝光妙光。普照於彼。有鸟名娑诃罗。各各自出根力觉道软泽之声。尔时宝照明菩萨白佛言：世尊，彼莲华世界大小云何。莲华上如来昨夜成阿耨多罗三藐三菩提。几时住世说法教化。般涅槃後正法住世几时。彼莲花世界菩萨已生当生几时住世。彼诸菩萨为何见佛及与闻法供养僧耶。为不久乎。莲花世界先有何名。先佛去世为经几时。莲华上如来次後成阿耨多罗三藐三菩提。以何因缘。有见十方馀世界中诸佛世尊所现神通变化有不见者，佛言：善男子，须弥山王。高六十八千由旬。广八十四千由旬。假使有人有勇健力。以三昧力碎须弥山。令如芥子无能数者，唯除如来一切种智。以一芥子为一四天下。尽此芥子为莲华世界。如是世界菩萨满中。譬如安乐国土菩萨充遍。善男子。莲华上如来应供正遍知。寿三十小劫。住世说法教化众生。善男子，莲华上如来般涅槃後正法住世十小劫。於莲华世界菩萨摩诃萨。已生当生。皆寿四十小劫。善男子，莲华世界先名栴檀。国土庄严众生清净。皆不如今。善男子，彼时栴檀世界有佛。名月上如来应供正遍知明行足善逝乃至佛世尊，彼佛亦三十小劫住世说法。欲般涅槃时。有菩萨以本愿故至他方佛国。馀者各作是念。於今中夜。月上如来当入涅槃。世尊般涅槃後。我等於十小劫当持正法。谁当正法灭後次成阿耨多罗三藐三菩提。时有菩萨摩诃萨。名虚空樱以本愿故。月上如来即授其阿耨多罗三藐三菩提记。诸善男子，吾般涅槃後。正法住世十小劫中。初夜正法灭荆即於後夜是菩萨成阿耨多罗三藐三菩提。名莲华上如来应供正遍知明行足善逝乃至佛世尊，是时彼诸菩萨摩诃萨。诣月上如来所。彼一切菩萨。以誓愿力。种种菩萨神通。至心供养月上如来。绕佛三匝。前白佛言：世尊，我等欲於十小劫中入灭心无诤三昧。善男子，尔时月上如来告虚空印菩萨摩诃萨。作如是言：汝善男子受是入一切悲陀罗尼门。一切过去如来应供正遍知。皆为授职法王子菩萨摩诃萨说。於今现在十方一切世界诸佛世尊现在住世说法教化。彼诸佛世尊，亦为授职法王子菩萨摩诃萨说。於当来诸佛世尊，亦为授职法王子菩萨摩诃萨说。是入一切悲陀罗尼门。即说咒曰：
阇梨尼摩诃阇梨尼域翅厉复厉三钵陀摩诃三钵陀提楚頞帝遮致吒翅咃厉（罗嫁）咃翅阿肆摩迦肆尸梨弥梨帝利楼楼翅摩诃楼翅阇{?衣}突楼阇{?衣}阇耶摩帝俞（输子反）帝赊<豆斤>漏涅伽多祢阿牟隶牟罗波利瞋祢摩罗迻若比哆罗娑祢目帝多波利输地阿毗帝娑夜慕遮祢婆罗忧呵罗祢檀哆毗滞（除又反）毗滞婆楼多咩（羊鸣音）抳伽罗呵婆坻南（?炎反）达磨婆坻那僧伽罗呵勒叉达磨婆坻南。此是四念处解现句佛?犬波罗迦{?衣}赊阿摩摩美（[W047]雉反）摩至頞剃頞咃祢（致）罗祢卢迦緻目那帝陀?犬波利婆祢婆。此是四圣种解现句婆沙剃婆祢?犬隶陀罗波帝舅碍帝牧备牧婆波罗备米帝隶修摩婆帝羼帝抧帝加楼奈郁坻叉{?衣}毕履帝忧昆叹三般祢阿勒翅婆罗蠡佉秪（求臂反）佉尔阿牟隶牟罗输祢此是四无畏解现句怛颇罗阿伽罗颇罗阿昵颇罗昵罗颇三目哆阿目哆涅目哆阿罢（薄哑反）毗燎毗目帝婆祢毗罗颇罗阿延大伊毗雉帝毗雉郁仑度臭罗兜岚阿兴（虎徵反）三摩伊弟多婆颇帝婆多帝婆萨婆路迦（鸠地反）阿嗏迦隶（楼咩反）阿迦隶频大阿浮娑隶?荼陀昧帝毗赊伽罗婆帝额颇逻迦颇罗。此是四拥护解现句阇?荼哆阿尼尸罗婆婆多步（屏趣反）伊昙颇隶抳耶磨颇岚三某陀那夜毗浮舍波施苏磨<豆斤>阿?磨妒阿鸠磨妒侈他婆帝昧多罗他（偷大反）陀舍婆逻毗波罗婆他伊舍絺哆须抳佉磨胝差（初机反）那磨帝阿虚句阿坻。
兜瑟南萨第磨帝波罗?弱（都郁反）波奈佛?犬弗楼婆婆罗呵隶。此是四正断解现句安尔摩尔摩祢摩摩祢旨隶旨隶帝赊咩赊咩多鼻膻帝目帝郁多?迷（掷糸反）三?迷尼三?迷三磨三?迷叉{?衣}恶叉{?衣}頞耆（雠尼反）抳檀。
赊美瑟帝陀罗祢阿卢伽婆细曷罗多那婆罗帝曷罗湿弥婆帝阇那婆帝祢楼婆帝弥楼婆帝叉夜昵阿梨赊祢卢迦波罗坻波昵达梨赊昵。此是四辩解现句。
遮凑（叉昼反）阿婆娑昵阿梨赊祢阇那虚迦妒妒波罗婆娑帝萨{艹便}寅坻利耶浮磨帝迦兰帝娑娑婆婆婆摩萨惫波罗他匐叉{?衣}伽隶瞿迦嗏婆陀祢卢迦?陀利舍那毗复。此是四神足解现句。
阿遮隶浮地陀?犬波遮隶婆祢龁栗那悉地剑（加严反）毗坻尼稚三笔智波利迦肆利苏弥旃地施陀遮遮阿遮遮隶阿波隶毗至婆隶胝波隶波罗遮遮隶波罗波隶阿那夜阿便（旁连反）细迦迦罗弥波罗婆毗祢加罗弥尼遮细伽逻迦罗弥那由帝。此是根力现解句。
沸师薜苏沸师薜杜摩波利呵隶阿婆{?衣}邮楼脂隶支迦逻勒差阿蛇摩悉妒帝帝隶磨磨隶股遮失尸隶卢迦写毗若祢那夜嗟其利尼帝遮盐帝沙失[W005]地那。此是七觉意解现句遮迦罗婆视婆帝遮翅隶遮迦罗陀隶陀隶遮翅隶陀隶目隶醯隶醯隶陀隶阿波地休休隶耶他视多伽频婆隶耶他伽昵耶他波邻遮坻坻利舍夜他婆夜亻吴利履舍谛音闇留柘毗利精进音周隶道音戒音定音慧音解脱音解脱知见音星宿音月音日音如是等句如来所说頞浮哆弥罗浮躭三佛昙阿浮昙伊呵浮昙悝多罗浮昙昵酣（牟甘反）伽摩目隶阿罗颇陀罗颇昙茶隶曼嗏祢悝多罗岚多楼曼（牟啖反）伽伽罗腻牟緻腻三波罗牟緻腻伽奈波槾枷广??尼楼婆那赊祢那赊婆陀昵鸱鸱帝鸱鸱头摩余婆逸（雨诘反）澄伽磨婆隶磨隶呵多宁婆敛（鲁谦反）婆隶频地频隶频隶郁沙隶赊罗祢陀罗甯波罗婆帝婆岚那嗏夷毗头头磨婆罗丘曼婆罗呵磨遮梨那因陀罗婆昵提提罗蛇昵磨醯尸波罗逻罗昵婆磨?数咩。
阿罗尼弥伊伽俣勒叉俣利师遮昵遮罗颇旨[W005]阿罗修隶萨婆脩岚阿婆岚不那伽坻担般坻多阿夷那揵坻阎婆细迦揵陀隶陀隶阿多罗嗏呵昵磨伽罗频卢呵昵肆昙曼帝毗卢伽磨帝佛?犬坻师絺帝陀罗尼目屳。此是十力解现句。
大乘悲分陀利经入一切种智行陀罗尼品第三。
尔时世尊，欲说是入一切种智行陀罗尼门句时。於此三千大千世界。大地六种震动极大动遥发大音声陂峨踊没。现如是光。令十方过数恒河沙世界妙光普遍。於时须弥铁围大铁围不障碍眼。十方无数世界现平如掌。十方无数世界於中止祝菩萨摩诃萨。有得三昧陀罗尼忍辱者，乘如来力。各於其土忽然不现。来此娑诃世界。诣耆阇崛山。至世尊所头面礼足。以种种无量菩萨神通。供养世尊各坐一面。为听是入一切种智行陀罗尼门。无数欲界色界无色界诸天。来诣佛所。为听是入一切种智行陀罗尼门。无数龙夜叉阿修罗鸠槃茶毗舍遮。诣耆阇崛山。至世尊所。为听是入一切种智行陀罗尼门。菩萨摩诃萨於此集者，普见莲华世界莲华上如来应供正遍知。与大菩萨众围绕俱。於是世尊，始说是入一切种智行陀罗尼门。七十二恒河沙数菩萨摩诃萨。得是陀罗尼。见十方无数世界诸佛世尊，并见彼诸佛世界庄严。得未曾有。以菩萨誓力神通。供养佛已，佛言：善男子，若菩萨摩诃萨。修是入一切种智行陀罗尼门。得八万四千陀罗尼门。得七万二千三昧门得六万法门。菩萨得是陀罗尼已，得大慈大悲。得是陀罗尼已，菩萨摩诃萨。觉三十七助菩提法。得一切种智。是中具摄一切佛法。诸佛世尊实觉是陀罗尼。为众生说法。不疾入涅槃。善男子，应当知是入一切种智行陀罗尼门威德。令大地震动妙光显照。普遍无量无数诸佛世界。缘是妙光照无量无边诸佛世界。令无量无边菩萨摩诃萨来会此土。为听是入一切种智行陀罗尼门。於此一切娑诃世界。无量无边欲界色界无色界。天龙夜叉阿修罗人非人。为听是入一切种智行陀罗尼门。菩萨適闻是入一切种智行陀罗尼门。得不退阿耨多罗三藐三菩提。若书写者常得见佛闻法供养众僧。乃至无上般涅槃。若菩萨读诵是入一切种智行陀罗尼门一切重罪灭尽无馀。转生得登初地。菩萨摩诃萨。修是入一切种智行陀罗尼门。是菩萨若先有五无间罪皆悉除灭。转生亦登初地。若无无间罪。现身馀罪悉皆灭荆转得登初地。设不能修。不能诵读。若不得闻法。以缯采为鬘供养法师。是人恒河沙数他方世界。现在住世诸佛世尊，皆赞善哉。彼诸佛世尊，亦授其阿耨多罗三藐三菩提记。是菩萨施缯采故。不久当得法王子位一生补处。成阿耨多罗三藐三菩提。如是香供养。不久当得无上三昧之香。以华供养。不久当得无上智花。有持宝供养法师。不久当得三十七助菩提宝。善男子。是入一切种智行陀罗尼门。有如是饶益诸菩萨摩诃萨。何以故？是中纯说菩萨法藏故。缘是入一切种智行陀罗尼门。菩萨得不可计辩得四妙法。善男子，尔时月上如来。以是入一切种智行陀罗尼门。教受虚空印菩萨。即时亦复地大震动大光显现。十方无量无边诸佛世界。妙光普遍地平如掌。於中菩萨集者，见彼十方无量无边世界诸佛世尊，如是十方无量佛国。无数菩萨来至栴檀世界。供养恭敬亲近月上如来。为听是入一切种智行陀罗尼门。善男子，时月上如来应供正遍知。告诸菩萨摩诃萨言：善男子等。有菩萨摩诃萨一生补处者，我听十小劫中入是灭心三昧。其馀菩萨摩诃萨。从虚空印菩萨摩诃萨。十小劫听是入一切种智行陀罗尼门菩萨法藏。於此十小劫中。见彼十方无数诸佛国土。现在住世诸佛如来。彼从发清净心善根成就。彼诸菩萨以种种若干菩萨神通。供养月上如来已，白佛言：世尊，是虚空印菩萨摩诃萨。竟十小劫时。转於无上正法轮耶。佛言：如是如是，善男子，是十小劫尽时。是虚空印菩萨摩诃萨。当成阿耨多罗三藐三菩提。所成佛夜。即於夜为诸菩萨转正法轮。其有菩萨。於十小劫中。从其闻入一切种智行陀罗尼门善根成就。虚空印菩萨。成阿耨多罗三藐三菩提时。即於是夜转正法轮不退转轮最上轮。令无数亿那由他百千菩萨住不退转。其诸菩萨。於十小劫从其闻说入一切种智行陀罗尼法门者，尔时皆得一生补处。其诸菩萨有小闻法。是时皆得登住地。不退转阿耨多罗三藐三菩提。尔时皆具得是陀罗尼。时月上如来应供正遍知。为诸菩萨摩诃萨现佛种种神通变化已，为虚空印菩萨现三昧。名那罗延。令受金刚身现庄严光三昧。令未转法轮。十小劫中为诸菩萨说是入一切种智行陀罗尼法门。诸佛世界皆见其现佛身相好光明。现金刚轮三昧。令坐菩提座未转法轮。为诸菩萨说种种法。现轮鬘三昧。令转法轮。时无数亿那由他百千众生。得不退转地。虚空印菩萨。既知转法轮。与无数菩萨众。供养世尊已，各还上宝台。即於是夜。彼月上如来应供正遍知。入无馀涅槃。彼诸菩萨。所应供养世尊舍利。供养已竟。各各还昇宝台。其馀菩萨各还本土。於中一生补处菩萨。入灭心三昧。十小劫中寂然而祝时虚空印菩萨。寻即为诸菩萨摩诃萨。十小劫中具说诸法。令众菩萨种诸善根。彼於昨夜得成阿耨多罗三藐三菩提。即於是夜便转法轮现大神通。令无数亿那由他百千众生。住不退转阿耨多罗三藐三菩提。是时复说入一切种智行陀罗尼门。八十那由他百千菩萨。得无生法忍。九十二亿众生。得不退转阿耨多罗三藐三菩提。七十二那由他百千菩萨。得是入一切种智行陀罗尼门。无数诸天世人。发阿耨多罗三藐三菩提心。尔时解怨菩萨白佛言：世尊，菩萨具足何法得是陀罗尼。佛言：菩萨具足四法得是陀罗尼。何谓为四。菩萨住四圣种。随所得衣以为喜足。随所得食以为喜足。随得房舍卧具以为喜足。随所得药以为喜足。菩萨具足是四法得修是陀罗尼。菩萨摩诃萨复具五法。得修入一切种智行陀罗尼门。何谓为五。自持戒波罗提木叉。以自防制威仪具足。乃至小罪生大怖畏。应如是学。不持戒者，劝令持戒使住其中。无正见者，劝令正见使住其中。无威仪者，劝正威仪使住其中。邪意众生。正意劝之令住其中。学声闻辟支佛者，以阿耨多罗三藐三菩提。劝之令住其中。菩萨摩诃萨。具是五法。得入一切种智行陀罗尼门。菩萨复具足六法。得是陀罗尼。何谓为六。已积多闻。见少闻者，劝使多闻令住其中。自不慳愱。慳愱众生。劝使布施令住其中。不恼众生施以无畏。救恐畏者令得解脱。不诳谄伪常乐空静。菩萨具是六法。得入一切种智行陀罗尼门。菩萨具如是法略备一切。於七年中住空闲处。是咒章句昼夜六时叉手专意。而读诵之。起时普修念十方现在诸佛。彼菩萨摩诃萨竟七年已，得是入一切种智行陀罗尼门。得如是陀罗尼已得如是圣明慧眼。见於十方恒河沙数世界中现在住世诸佛现大光明。见彼诸佛神通已，得八万四千陀罗尼门。得七万二千三昧门。得六万法门。菩萨摩诃萨。得是入一切种智行陀罗尼门。得陀罗尼已得大慈悲。若得是陀罗尼。菩萨摩诃萨。设有五无间罪。舍是身已即得除灭。转至三身无复馀习。得登十地。设菩萨无无间罪。其馀诸罪皆悉除荆转身得登十地。不久得三十七助菩提法。成一切种智。善男子，是入一切种智行陀罗尼门。如是大饶益菩萨摩诃萨。坚众菩萨摩诃萨。见佛世尊所现神通。得如是圣法喜。如是神通备足。以是供养恒河沙世界诸佛世尊已，於诸佛所闻种种法。得三昧忍辱陀罗尼已，还来此土。善男子，是入一切种智行陀罗尼门。如是饶益菩萨摩诃萨。除诸业障善根增长。复有菩萨作如是言世尊，我等於过去九恒河沙数现在住世诸佛世尊所。闻得是陀罗尼。复有菩萨作如是言：二恒河沙数闻。复有三。复有四。复有五。复有六。复有七。复有八。复有九。作如是言：世尊，我等於过去九恒河沙数现在住世诸世尊所。闻得是入一切种智行陀罗尼门。弥勒菩萨摩诃萨作如是言：过去十恒河沙数劫。大劫名删提兰。是佛国土。名一切婴珞严饰。尔时有佛。名娑邻陀罗阇明行足善逝世间解无上士调御丈夫天人师佛世尊，无数亿那由他百千比丘僧围绕。如是无数菩萨围绕。说是入一切种智行陀罗尼门。我从彼闻是陀罗尼。修行满足。如是无数劫。复过无数阿僧祇过去诸佛世尊，现在住世。无数阿僧祇菩萨神通。供养彼诸佛世尊已，一一佛所种无量阿僧祇无称无边诸善根福德。以是善根多千诸佛授我记。我待时本愿故久住世间。不先成阿耨多罗三藐三菩提。
今日世尊授我法王子位解脱鬘结阿耨多罗三藐三菩提。尔时世尊告弥勒菩萨。如是如是，弥勒阿逸多。如汝所言：於娑邻陀罗阇如来应供正遍知所。闻得是入一切种智行陀罗尼门。汝弥勒。欲成阿耨多罗三藐三菩提者，於十大劫中便可满足如来意。汝弥勒。如是速疾以无上般涅槃。入无馀涅槃。汝弥勒。乃能乐久住世。以本愿待时故。弥勒。汝今於我所授法王子职。尔时世尊普观大众菩萨摩诃萨。比丘比丘尼优婆塞优婆夷。天龙阿修罗夜叉罗刹乾闼婆人非人等观已，即於是时，说是咒句曰怛哆罗浮弥檀哆浮弥昙摩陀浮弥。
加帝浮弥悉弥离帝浮弥波罗若浮弥鞞舍伽罗滞（除若反）浮弥波罗帝三毗大浮弥阿慉钗波浮弥吉略波罗伯废浮弥三摩哆波利差慕俾叉浮弥阇帝叉那浮弥三牟阇毗牟阇波罗牟阇毗舍加罗达舍婆帝毗舍吒帝罗那伽伽罗伽罗婆母赊婆哆毗摩帝愈波醯罗烟罗伽置（弥阇反）阇赖吒目逻婆尸僧伽罗磨伊帝朱罗婆帝弥企文陀逻陀呵罗婆帝。
波罗若浮哆呵大迦罗弥哆沙度沙槃。
哆伊罗夜尼罗夜阿睺娑吒阿陀罗置阿梨他婆帝求留婆帝帝醯那提汎（浮啖反）阿迦那婆帝婆迦那帝沙弥帝毗沙婆烟嗏吒。
婆逻颇吒逻怛哆逻鸠留师席兜留师磨逻留师磨逻留他他留缇萨婆多萨婆多萨婆多柘阿尼楼?犬地呵他多醯颇逻婆睺颇逻萨哆颇逻失吒婆帝世尊，为诸天说是十二因缘解脱句。六十那由他诸天。得见圣谛恒颇岚鸯伽逻颇岚罗罗颇阿罗颇尼。
罗呼逻婆婆哆骠伊昙岚抳蛇磨颇岚那母?犬炎毗得伽波罗若遮迦阿耨毗梨帝遮迦阇昵遮迦罗。以是解脱句。十亿那由他天。发阿耨多罗三藐三菩提心。即得不退转。
波施苏摩妒阿奴摩妒阿鸠摩妒尸?犬婆句磨多逻逻他阿舍罗毗波罗婆他伊舍絺哆修尼磨胝差磨帝阿卢驹頞规觉师那。以是解脱句。六万四千龙。发阿耨多罗三藐三菩提心。即得不退转修婆叉修婆婆婆罗摩他那阿罗住婆伽罗住伽婆罗住伽罗耀叉悉大磨帝娑曼哆（叉句反）恶叉婆隶俣吒迦卢摩诃婆隶鸣阇阿卢陀罗那俣伽勒叉鸠陀叉毗留{艹斯}毗留{艹斯}目佉赊帝呵悉多赊帝婆隶阿脩路毗那修路波罗磨地。以是解脱句。十二亿夜叉。发阿耨多罗三藐三菩提心。皆不退转。
頞利剃昆梨隶昵緻剃珊緻剃伽緻甯那伽?米阿罗惫阿?犬?米磨帝?米珊昵呵首隶陀罗尼夜阿鞞尸哆萨因陀罗萨提婆萨那伽萨夜阿脩逻提婆那伽昵留帝波利波罗昵留帝罗毗悉昵留帝波罗若波利波逻磨伽帝直力帝罗毗弗婆只惫视祢惫萨遮利多槃哆阿毗帝那槃哆首罗槃哆指利那毗梨蛇槃妒毗?犬槃帝毗三婆祇未伽文陀罗达舍波利羯摩昵叉波罗嗅十乌呵罗奴提罗婆头修罗文陀罗那伽文陀罗夜叉文陀罗枯逻叉肆文阿罗惫题弥多薜多多薜郁率祢那弥婆罗佉滞那那帝陀罗尼夜阿卑赊哆提舍轮陀祢婆柘（诸若反）轮地舍破输陀祢婆指波利羯磨波罗若浮地悉勿帝磨帝伽帝直力帝伽那波罗帝萨罗那浮阇地耶遮吉利首若哆遮吉利婆耶以是解脱句。五万六千阿修罗。发阿耨多罗三藐三菩提心。不退转於阿耨多罗三藐三菩提心。
尔时世尊告无畏地菩萨。甚难善男子，诸佛如来出现於世。戒定慧解脱解脱知见。修习咒句是亦为难。以饶益众生成就菩萨功德故也。善男子，如来本行菩萨行时。布施调善忍辱精进禅定智慧满足。亲近亿那由他百千多佛。或行布施或持戒。或行梵行或修习。或精进忍辱修成就定。亲近学慧多。种种若干善业满足。以是我今得无上智。善男子，如来本行菩萨道时。於亿百千那由他多劫。口无四过。不妄言不绮语不粗辞不两舌。缘是得成广长舌相。善男子，如来所说终无虚妄。尔时世尊即於座上。欲现神通入于三昧。名集一切福德。出广长舌相以自覆面。於其舌相放十亿光。是诸妙光。普照三千大千世界。地狱饿鬼畜生人天无不周遍。地狱众生遭焚烧者，以斯光故。有凉风起暂得受乐。於地狱中一一人前化如来身。皆三十二大人之相八十种好以自庄严。彼地狱人以见佛故快乐充足。心生此念。蒙斯大士。我等今得欢喜快乐。於如来所。心爱生喜恭敬。如来告彼。咄汝众生。作如是说。南无佛南无法南无僧。能令汝得长夜安隐。闻佛语已，彼地狱人叉手合掌作如是言：南无佛南无法南无僧。彼地狱众生。缘是善根即舍地狱。或生天上或生人中。若有寒冰地狱众生热风来吹。乃至得生人中。如是饿鬼饥渴身然。光明照已，饥渴火灭得受快乐。一一饿鬼化佛现前。有三十二大人之相八十种好。以庄严身。彼见佛已，喜业充足。於世尊所。心生喜爱恭敬。佛随其语而教化之。缘是善根。於中舍身。有生天上有生人中。如是化畜生乃至人天。是时无数诸天世人。诣如来所。各坐一面而听受法。即於尔时无数诸天世人。发阿耨多罗三藐三菩提心。於中无数菩萨。得三昧忍辱陀罗尼。
阇梨尼摩诃阇梨尼域翅厉复翅厉三钵陀摩诃三钵陀提焱頞帝遮致吒翅咃厉（罗嫁切）咃翅阿肆摩迦肆?尸（阿尼切）梨弥梨帝利楼楼翅摩诃楼楼翅阇裔突楼阇裔阇耶摩帝膻（诗旃切）帝赊<豆斤>（丁豆切）漏涅伽多祢阿牟隶牟逻波利瞋祢摩罗栖若比哆罗娑祢目帝多波利输地阿毗帝娑夜暮遮祢婆罗忧诃罗祢檀哆毗滞毗。
滞婆楼多?芊（弥尔切羊鸣声）抳伽罗呵婆泥南（?啖切）达磨婆泥那僧伽罗呵勒叉达磨婆泥南。
此是四念处解脱句佛?犬波罗迦赊裔阿摩磨美（明雉切）摩磨阿支至頞剃頞咃祢致罗祢卢迦緻（兜雉切）目帝那陀?犬波利婆婆祢。
此是四圣种解脱句婆沙剃婆沙祢?犬隶陀罗波帝舅毕帝牧惫牧婆波罗惫米帝隶修摩婆帝羼帝枳帝加楼奈郁泥叉裔毕履帝忧■叹三般祢阿勒翅婆罗蠡佉祇（求臂切）佉尔阿牟隶牟罗输祢。
此是四无畏解脱句怛颇逻阿伽罗颇罗阿昵颇罗昵罗颇三目哆阿目哆涅目哆阿罢（薄哑切）毗奈毗目帝婆祢毗罗颇罗阿延大伊毗雉帝毗雉郁仑度兜徵罗兜岚阿兴（虎徵切）三摩伊弟多婆颇帝婆多帝婆萨婆路迦（鸠他切）阿?荼迦隶（娄咩切）阿迦隶频大阿浮娑隶?荼他昧帝毗赊伽罗婆帝頞颇逻伽颇罗。
此是四拥护解脱句阇?荼哆阿尼尸罗婆婆多步（屏趣切）伊昙颇隶抳耶摩颇岚三某陀那夜毗浮舍波礻它苏摩<豆斤>阿?磨妒阿鸠磨妒侈他婆帝昧多罗他（偷大切）陀舍婆逻毗波罗婆陀伊舍絺哆须抳佉磨泥差（初几切）那摩帝阿卢句阿泥兜瑟南萨弟磨帝波罗啜（都蔚切）波奈佛?犬佛楼婆波罗呵隶此是四正断解脱句。
安尔摩尔摩祢摩摩祢旨隶旨隶帝赊?芊除?芊多鼻膻帝目帝郁多迷（模系切）三迷尼三迷三磨三迷叉裔恶叉裔頞耆（雠尼切）膻帝赊美瑟帝陀罗祢阿卢伽婆细曷罗多那婆罗帝曷罗湿弥婆帝阇那婆帝祢楼婆帝祢楼婆帝叉夜昵陀梨赊祢卢迦婆罗泥婆昵达梨赊昵。
此是四辩解脱句遮凑（叉昼切）阿婆娑昵陀梨赊祢阇那卢迦?犬妒波罗婆娑帝萨{艹便}寅泥利耶浮磨帝迦兰帝娑婆娑婆婆磨萨惫波罗他匐叉裔伽隶瞿迦?荼婆陀祢卢迦?陀利舍那毗复。
此是四神足解脱句阿遮隶浮地陀陀?犬波遮隶婆祢龁栗那悉地金（加严切）毗坻尼稚三笔智波利迦肆利苏弥旃地陀陀遮遮阿遮遮隶阿波隶毗至婆隶昵波隶波罗遮遮隶波逻波隶。
阿那夜阿那夜阿便（马地切）细迦迦罗弥波罗婆毗祢迦罗弥尼遮细伽罗伽罗弥那由帝。此是根力解脱句沸师薜苏沸师薜杜摩波利呵隶。
阿婆裔垂楼脂隶支迦罗勒差阿蛇摩悉妒帝帝隶摩磨隶般遮失尸隶卢迦写毗若祢那夜嗟其利尸帝遮盐帝沙失旃地那。
此是七觉意解脱句遮迦罗婆视隶婆帝遮翅隶遮迦罗陀隶陀遮翅隶陀隶目隶醯隶醯隶陀隶阿留簸婆地休休隶耶他视多伽频婆隶耶他波邻遮垤泥利舍夜他婆夜俟利履舍谛音闇留礻后毗利精进音周隶道音戒音定音慧音解脱音解脱知见音星宿音月音日音如是等句。
如来所说頞浮哆弥罗浮躭三佛昙阿浮昙伊呵浮昙怛多罗浮昙昵酣（呼甘切）伽摩目隶阿罗颇陀罗颇曼荼隶曼荼祢怛多罗岚多楼曼（牟啖切）伽伽罗腻牟緻腻三波罗牟緻腻伽奈波楞伽磨??尼楼婆那赊祢那赊婆陀昵鸱鸱帝鸱鸱摩余婆逸（雨诘切）澄（?陵切）伽磨婆隶磨隶呵多甯婆敛（鲁谦切）婆隶频地频隶频隶郁沙隶赊罗祢陀罗甯婆罗婆帝婆岚那?荼夷毗头头磨婆罗丘曼婆罗呵磨遮梨那因陀罗婆昵提提罗蛇昵磨醯尸波逻罗罗昵婆磨?数?芊阿罗尼弥伊伽俟勒叉俟利师遮昵遮罗颇旨旃阿罗修隶萨婆修岚阿婆岚不那伽泥檐般泥多阿夷那揵泥哆阎婆细迦揵陀隶陀隶阿多罗?荼呵昵磨伽罗频卢呵昵肆昙曼帝毗卢伽磨帝佛?犬泥师絺帝陀罗尼目企。
此是十力解脱句怛哆罗浮弥檀哆浮弥昙摩陀浮弥伽帝浮弥悉弥离帝浮弥波罗若浮弥鞞舍伽罗滞（除若切）浮弥波罗帝三毗大浮弥阿慉钗波浮弥拮略波罗舀（以沼切）废浮弥三摩哆波利差慕俾叉浮弥阇帝叉那浮弥三牟阇毗牟阇波罗牢阇毗舍伽罗达舍婆帝毗舍吒帝罗那伽伽罗伽罗娑母赊婆哆毗摩帝愈波醯罗烟罗伽冒（弥阇切）阇赖吒目罗婆尸僧伽罗磨伊帝朱罗婆帝弥企文陀罗陀呵罗婆帝波罗若浮哆呵大迦罗弥哆沙度沙槃哆伊罗夜尸罗夜尼罗夜阿睺娑吒阿闻陀罗冒阿梨他娑帝求留婆帝帝醯那提汎（浮啖切）阿迦那婆帝婆迦那帝沙弥帝毗沙婆烟?荼吒婆逻颇吒罗怛哆逻鸠留师磨兜留师磨逻留师磨逻留他他留缇萨婆多萨婆多萨婆多柘阿尼楼?犬他呵。
他多醯颇逻婆睺颇逻萨哆颇逻失吒婆帝世尊，为诸天说是十二因缘解脱句。六十那由他诸天得见圣谛怛颇岚鸯伽逻颇岚罗罗颇阿逻颇尼罗哹逻婆婆哆骠伊昙岚抳蛇废颇岚那母?犬炎毗浮伽波罗若遮迦阿耨毗利帝遮迦阇昵遮迦罗。
以是解脱句。十亿那由他天。发阿耨多罗三藐三菩提心。即得不退转波施苏摩妒阿奴磨妒阿鸠磨妒尸?犬婆句摩多逻他他阿舍罗毗波罗波他伊舍絺哆修尼磨圣差那磨帝。
阿卢驹頞雉觉师那。
以是解脱句。六万四千龙。发阿耨多罗三藐三菩提心。即得不退转修婆叉修婆娑婆罗摩陀那阿罗祝
婆伽逻住伽婆罗住伽罗耀叉悉大磨帝娑曼哆初（叉句切）恶叉婆隶侯吒迦卢摩诃婆隶呜阇陀卢陀罗那俟伽勒叉鸠陀叉毗留簸毗留簸目佉赊帝呵悉多赊帝婆隶阿修路毗那修路波罗磨地以是解脱句。十二亿夜叉。发阿耨多罗三藐三菩提心。皆不退转頞利剃毗梨隶昵緻剃珊緻剃伽緻甯那迦<贝米>阿罗惫阿?犬<贝米>磨帝<贝米>珊昵呵首隶阿罗尼夜阿鞞尸哆萨因陀逻萨提婆萨那伽萨夜阿修逻提婆那伽昵留帝波利婆逻昵留帝罗毗悉昵留帝波罗若波利婆逻磨伽帝直力帝罗毗弗婆只惫视祢惫萨遮利多槃哆阿毗他那槃哆首罗槃哆指利那毗利蛇槃妒毗?犬槃帝毗三婆祇末伽叉陀罗达含波利羯磨昵叉波罗嗅十乌呵罗奴提逻婆<豆斤>修罗文陀罗。
那伽文陀罗夜叉文陀罗桔逻叉肆文陀罗惫题弥多薜多多薜郁率祢那弥婆逻佉滞那那帝陀罗尼夜阿卑赊哆提舍输陀祢婆柘（纣若切）输地舍破输陀祢婆指波利羯磨波罗若浮地悉勿帝磨帝伽帝直力帝伽那那波罗帝萨罗那浮阇地耶遮吉利首若哆遮吉利婆耶。
以是解脱句。五万六千阿脩罗。发阿耨多罗三藐三菩提心。不退转於阿耨多罗三藐三菩提心。

[book_title]卷二
△劝施品第四
尔时寂意菩萨摩诃萨承佛威神白佛言：世尊，以何因何缘。其馀诸佛国土清净。无诸秽恶亦无五浊。种种奇妙庄严佛土。彼诸菩萨摩诃萨种种威德而皆悉备。种种欢乐而皆满足。亦无声闻辟支佛名。何况其馀。世尊，以何因缘。於此秽恶命浊劫浊众生浊见浊烦恼浊世。成阿耨多罗三藐三菩提。而有四众三乘说法。世尊，何故不取清净佛土无五浊者，佛言：善男子，以本愿故菩萨取净佛土。亦以本愿故取不净土。善男子，有菩萨摩诃萨。大悲具足取不净佛土。所以者何。以本愿故。令我於此恶世成佛。汝一心善听。当为汝说。时寂意菩萨听佛所说，佛言：善男子，乃往古昔。过一恒河沙数阿僧祇劫。於此佛刹。尔时有大劫名持。是大劫中在此佛刹是四天下。时转轮王名曰离诤。主四天下。离诤王时。有国大师婆罗门名曰海济。生一子有三十二相八十种好。百福庄严皆悉具足。身有圆光。如若瞿卢树紫磨金色。当生之时，百千诸天来供养已，即为立字名曰海藏。彼於馀时出家学道。剃除须发而被法服。得成阿耨多罗三藐三菩提。号曰宝藏。彼佛转法轮时。令多亿那由他百千众生。有得天道及解脱果。彼於馀时。与多亿那由他百千声闻众围绕侍从。村城聚落王舍游行。渐渐至安詶罗城离诤转轮王所治之处。去城不远有阎披罗园。宝藏如来应供正遍知。与多亿那由他百千声闻众俱。於中止祝时离诤王。闻宝藏如来应供正遍知与无数亿那由他百千声闻众俱入其街里。住阎披罗园。王即生念。今我应至如来应供养恭敬尊重赞叹。时离诤王。以大神德无量王威。咸与无数亿百千臣民前後围绕导从出城。诣阎披罗园。以其所乘尽所乘地下乘步进。向宝藏如来所。至已头面礼足。绕佛三匝卻坐一面。善男子，尔时宝藏如来应供正遍知。见离诤王。正法喜悦要语劝化离诤王。令踊跃欢喜。以无数言辞正法喜悦要语劝化令踊跃已，默而祝时离诤王叉手合掌。白宝藏如来应供正遍知言：唯愿世尊，与比丘僧受我三月请。供养衣服饮食床榻卧具。病瘦医药随其所须。善男子，宝藏如来默然受请。彼离诤王知佛受请。礼毕绕佛三匝而去。时离诤王。还告诸小王群臣人民。作如是言：汝等当知。我请宝藏如来应供正遍知及比丘僧三月。供养一切所须。我有财宝供养之具。所可爱重尽回施佛及比丘僧。汝等所有己物供养之具。尽回施佛及比丘僧。彼诸人等皆亦回施。时主藏宝臣。尽以金为阎披罗园地。寻时以竟。即为世尊造七宝台。周匝四边七宝为户。遍於园中置七宝树。彼诸树上种种衣服而以庄严。种种幡盖。种种真珠婴珞。种种房舍。种种严饰。种种宝器。种种杂香。种种七宝华果以庄严。散种种华。种种缯采。种种茵褥。种种氍■■?。种种衣服。以用敷座。又置宝轮在於台外。当世尊前。去地一仞。虚空中住光?佥甚明。纯白象宝七支平满。住世尊後。擎持宝树覆世尊上。彼树庄严。以七宝婴珞种种庄严。以七宝婴珞种种严具。种种鬘饰种种缯采。种种妙衣种种房舍。树上有盖七宝庄严。离诤王第一正后。在佛前祝以海此岸牛头栴檀末香。以散佛上。离诤王。亲自执持摩尼宝珠光耀极明。置如来前。彼轮光珠光照於园中。其明充满。其佛光照三千大千世界。微妙普遍一一声闻。以牛头栴檀为座。亦以为机而承其足。诸声闻後皆有白象。擎持宝树严饰丽妙。如前所说以覆其上。诸声闻前皆有采女。众宝婴珞以为严饰。皆以海此岸牛头栴檀末香。用散佛上。其一一声闻前置琉璃珠。种种音乐周遍园中。圣道宝臣将四种兵。列住园外周匝侍卫。善男子，尔时离诤王。於晨朝时出城诣佛。乘其所乘尽所乘地。下乘步进向世尊所。至已头面礼宝藏如来足。及礼众僧。绕三匝已，王亲以水灌如来手。躬自斟酌百味饮食。种种餚膳皆悉备足。王知食讫收钵。手执宝拂敬拂如来。其王千子及八万四千诸小国王。如是供养声闻僧已，皆各执拂而拂大众。饭讫少时。无数亿那由他百千众生。皆来入园为听法故。无数亿那由他百千诸天。於虚空中。雨众天华作诸伎乐。种种天缯幡盖柔软衣服。及诸婴珞悬虚空中。四万青夜叉。於栴檀林中。常取海此岸牛头栴檀为薪。为佛比丘僧供设饭食。时离诤王即是夜於佛大众前。然多亿那由他百千灯明。善男子。时离诤王。夜分於世尊前。顶上两肩手膝两足竟夜擎灯。佛威神故。形无疲懈其身受乐。譬如比丘入第三禅身不倾倚心无劳惓。如是供养终竟三月。如是千子八万四千诸小国王。并馀多亿那由他百千众生。以王供养一一声闻终於三月。如离诤王供养宝藏如来等无有异。时王正后。於三月中华香供养。馀多亿那由他百千采女。於三月中以华香供养诸声闻众。亦复如是，善男子，尔时离诤王竟三月已，以八万四千紫磨宝台。回施世尊，八万四千金轮轮宝为首。亦用施佛。八万四千白象象宝为首。八万四千马马宝为首。八万四千日明珠珠宝为首。尽以施佛。八万四千诸小国王主藏宝为首。回施世尊，供给所须。八万四千小王圣导宝为首。回施世尊，给侍左右。八万四千城安詶罗城为首。施佛及僧随意所用。八万四千七宝行树。八万四千众宝华聚。八万四千七宝盖。八万四千王妙衣服。八万四千杂宝鬘饰。略说。车乘床座及承足机。卧具屣器头服冠帻。婴珞金婴真珠婴珞。伎乐锺铃螺鼓幢摩及拂。镫炉澡盥园林鸟兽。皆是众宝并及妙味。各八万四千。尽回施宝藏如来应供正遍知已，而白佛言：我国事殷并忏悔世尊，唯愿如来。乐住此园比更奉觐。彼离诤王千子於佛前祝一一王子请佛及僧。三月供养一切所须。世尊默然受王子请。尔时离诤王。知佛受诸子请已，头面礼足及比丘僧。右绕三匝辞退还宫。彼时诸王子中，第一王子名曰不旬。於三月中。供养世尊及比丘僧。如离诤王。王子间日一来奉觐世尊及比丘僧。听微妙法。善男子，时国大师婆罗门。是宝藏如来父名曰海济。遍阎浮提男女大小而从乞求。未便即受先令施主受三归依住阿耨多罗三藐三菩提。然後受施。阎浮提内一切老少有智。海济婆罗门。无不受其施。劝以三归令住阿耨多罗三藐三菩提者，如是劝多亿那由他百千众生。令修三福地住阿耨多罗三藐三菩提。不旬王子於三月中如是供养世尊及比丘僧。如离诤王。竟三月已，唯除城郭自然轮自然象自然马自然摩尼宝。玉女宝主藏宝圣道宝。除是已，以八万四千金轮。八万四千象。八万四千马。尽回施佛。略说。日明珠采女童子如意之树。华聚衣盖婴珞车乘床座。及承足机卧具屣器。头服冠帻真珠婴珞。伎乐锺铃螺鼓幢摩及拂。镫炉澡盥园林鸟兽。皆是众宝。并及妙味各八万四千。尽回施已，忏悔世尊及比丘僧。尼摸王子。亦以如是供养之具。於三月中供养世尊并比丘僧。如不旬。供养已，如是宝物施与达嚫。亦如不旬。帝众王子。於三月中供养世尊并比丘僧。达嚫亦然。今当略说。彼众王子。无畏王子。虚空王子。支象王子。民陀罗王子。蜜苏王子。魔陀步王子。土众王子。知义王子。童子王子。解愚王子。解人王子。阿罗步王子。遣使王子。安佉慕王子。义语王子。阿邻度路王子。将愿王子。将象王子。月将王子。日将王子。主将王子。金刚将王子。忍将王子。处将王子。疾将王子。贺逻尼慕王子。曀障王子。障力王子。障杂王子。乐杂王子。王财王子。欲闷王子。贺逻陀附王子。拥护王子。王称王子。盐摩野披罗步王子。野阇路王子。野度披树王子。野颇奴王子。野象奴王子。礼月王子。不退王子。乃至离诤王千子。一一亦皆如是，以一切所须。供养宝藏如来应供正遍知。及无量比丘僧。衣被饮食卧具随病医药。并馀所须各於三月。如王太子不旬。一一以八万四千金轮。乃至八万四千味。皆回施佛及比丘僧。以是大施。有求天帝。有求梵王。有求魔王。有求转轮圣王。有求大富。有求声闻。乃无一人求辟支佛乘。况求大乘。尔时离诤王以此大施。还求转轮圣王。如是满二百五十岁。皆亦各各忏悔世尊并比丘僧。尔时国大师海济婆罗门。诣宝藏如来比丘僧所。请供七年。以一切所须衣被饮食卧具。随病医药并馀所须。尔时世尊默然受之国大师请。是时海济婆罗门。以一切所须供养宝藏如来。如王离诤亦无有异。善男子，海济婆罗门。於馀时心生念。我已劝多亿那由他百千众生。令发阿耨多罗三藐三菩提心。不知是离诤王所可志愿。为求天王。为求人王。为求声闻乘。为求辟支佛乘。为求阿耨多罗三藐三菩提。设我当得成阿耨多罗三藐三菩提。未度众生令皆得度。未得解众生令皆得解。诸老病死忧悲苦恼众生令得解脱。未涅槃者令得涅槃。若龙若夜叉。若佛若声闻。若梵王。愿示我梦。是王。为求天福。为求人福。为求声闻辟支佛地。为求阿耨多罗三藐三菩提耶。善男子，尔时国王大师海济婆罗门。即於梦中见如是光明。见十方恒河沙数世界诸佛如来。彼诸佛世尊，皆遣莲华与婆罗门。白银为茎黄金为叶。马瑙为台琉璃为须。一一华上皆有日现。彼诸日上有七宝盖。一一日出六十亿光。彼一切光皆入婆罗门口。自见己身。高千由旬清净如镜。自见身中。六十亿那由他百千菩萨。皆於莲华台上结加趺座入於三昧。见彼诸日绕身周匝。又见诸盖虚空中住乃至梵天。彼诸莲华绕身住者，闻出柔软之音过天五乐。於中见离诤王。猪头人身以血自涂。东西驰走。多诸杂虫竞来食之。於卑贱伊兰树下坐。多诸杂虫竞共食之。乃至白骨已数数还复。猪头人身以血自涂。多诸杂虫竞来食之。於卑贱伊兰树下坐。多诸杂虫竞来食之。乃至白骨。於中见诸王子有猪头者，有象头者，有水牛头者，有狼头者，有豺头者，有狗头者，有猕猴头者，以血涂身。多诸杂虫竞来食之。皆依卑贱伊兰树下坐。多诸杂虫竞来食之。乃至白骨其身还复。虫寻食之。复见馀王子乘水牛车。须曼那华以自庄严。随不正道而南游行。梵王帝释并及护世。来语之言：咄婆罗门。汝与莲华周匝住者，於中先以一华持与国王。其诸王子各与一华。然後与诸小王。自与汝子并及馀人。时婆罗门闻彼诸天使分布已，即分诸华。眠觉起坐忆所见梦。於坐生念。是转轮王。愿乐下贱生死。悕望安乐而愿卑贱。诸王子等亦复如是，又我所见王子乘水牛车。须曼那华以自庄严而南游行。是求声闻乘者，又我所见光明於十方诸佛世尊，缘我遍至阎浮提。劝化多亿那由他百千众生。以三福地使得成就令住其中。以是故。我梦见大光明。见於十方诸佛世尊以我遍至阎浮提。劝化过数众生。令住阿耨多罗三藐三菩提。又我今请如来应供正遍知及比丘僧。於七年中以一切所须。以是十方诸馀世界诸佛世尊，今遣此华而来与我。令发阿耨多罗三藐三菩提。愿以是诸佛世尊为我遣华。我所见华上日。有诸光明入我口中。见己身极为高广。见日周身。自见身中。有六十亿那由他百千菩萨。莲华台上结加趺坐入於三昧。如是诸梦我所不解。又见梵释护世劝我分布诸华。寻时自见分此华。如是诸梦唯佛明焉。我以何因缘见此大梦。我今应至佛所问此梦意。尔时海济婆罗门。即於夜时具办餚膳。明至佛所自行澡水。佛及比丘。从上至下行水毕已，手自斟酌种种餚膳。随意所须饭佛及僧。食讫收钵还坐说法。尔时离诤王。与其千子无数百千大众俱。围绕侍从往诣佛所。乘其所乘尽所乘地。下乘恭肃步进入园。至如来所。头面礼足及比丘僧。坐於佛所听说妙法。尔时海济婆罗门。如前所见梦前问佛已，世尊告大婆罗门。汝所见大光明。见於十方恒河沙数世界诸佛世尊，彼为汝遣华。上见日皆放光明。彼诸光明尽入汝口。以汝婆罗门。於二百五十岁。遍行阎浮提。劝化过数众生以三福地令住其中。又劝化过数众生。以阿耨多罗三藐三菩提令。
住其中。以是大施故。婆罗门。彼诸佛世尊，皆授汝阿耨多罗三藐三菩提记。於十方恒河沙数世界中。现在住世说法。诸佛遣华与汝。以白银为茎黄金为叶。马瑙为台琉璃为须。一切华上所可见日。婆罗门。彼所现梦是先瑞应。汝婆罗门。梦见十方恒河沙数世界中诸佛世尊，现在住世说法。彼诸佛世尊为汝遣七宝盖。彼诸宝盖於空中住乃至梵天。婆罗门。汝可成阿耨多罗三藐三菩提夜时。即是夜名称流布闻於十方恒河沙数世界乃至梵天。无其过上见汝顶者，婆罗门。彼所现梦是先瑞应。婆罗门。汝梦见己身极自高广。乃至梵天日周身祝婆罗门。汝所可劝化过数众生发菩提心。是汝成菩提时。一佛世界微尘数十方国土。彼亦成阿耨多罗三藐三菩提。是汝本所劝化於菩提者，彼皆称誉汝而作是言：彼如来应供正遍知。初劝化我等於阿耨多罗三藐三菩提。是故我今得成阿耨多罗三藐三菩提。彼是我等善知识。彼诸佛皆遣菩萨。恭敬供养赞叹於汝。彼诸菩萨摩诃萨各舍己佛土而来。皆以种种菩萨神通。供养於汝。而听法已，得种种若干三昧忍辱陀罗尼门。彼诸菩萨摩诃萨各还本土。称誉赞叹汝之名称。婆罗门。彼所现梦是先瑞应。婆罗门。汝自见身中多亿菩萨於莲华上结加趺坐入於三昧者，婆罗门。汝成菩提时。劝化多亿那由他百千众生。得不退转住阿耨多罗三藐三菩提。婆罗门。汝以无上般涅槃般涅槃已，於後一佛世界微尘数大劫中。十方国土诸佛世尊，以正法王治。皆赞叹称誉汝。如过无量无边阿僧祇劫。有如来应供正遍知。名号如是，彼如来应供正遍知。劝化我等令住阿耨多罗三藐三菩提。以是故。我等今得成阿耨多罗三藐三菩提。得正法王位。婆罗门。彼所现梦是先瑞应。婆罗门。汝梦见馀人猪头人身象头。乃至狗头以血涂身。多诸杂虫竞来食之。卑贱伊兰树下坐。多诸杂虫竞来食之。乃至白骨其身还复。猪头人身乃至狗头。以血自涂。多诸杂虫竞来食之。是彼愚痴男子。住三福地布施持戒修定者，有求魔界苦。乐求天上福尽命终之苦。人中老病死苦。怨憎会苦。爱别离苦。饿鬼中饥渴苦。畜生中痴冥屠割苦。乐在地狱中受种种苦。住三福地者，求天上天王。求人中一天下王。求二天下王。求三天下王。求四天下王。彼愚痴男子食一切众生。一切众生亦食彼愚痴男子。如是经久沈溺生死。婆罗门。彼所现梦是先瑞应。婆罗门。汝梦见馀人以须曼那华而自庄严。乘水牛车随不正道而南游行者，婆罗门。彼善男子，亦住三福地布施持戒修定。为自度故。是求声闻乘者，彼所现梦求声闻乘人。是先瑞应。
大乘悲分陀利经劝发品第五。
善男子，尔时国大师海济婆罗门。语离诤王。作如是言：大王。人身难得闲静时难。如来应供正遍知出世甚难。譬如优昙钵华时一现耳。乐求善根难。正愿亦难。大王。王位众苦之本。人中一天下王位。二天下王位。三天下王位。四天下王位。皆苦之本。大王。此是久受生死苦器。大王。人天福报。譬如疾风无有住时。如水中月。凡夫五欲无足醉於境界。乐求人天福报。凡夫人数受地狱苦。畜生苦饿鬼苦。人中爱别离苦。天上退还苦。数数入胎苦。更相残害苦。凡夫如是展转受苦。所以者何。无善知识不发正愿故。亦不能求。未及谓及。未得谓得。未证谓证。如是无明凡夫不知厌足。不肯发菩提心。所可灭众苦。於生死中不厌不忧。於中数数受苦。大王。思惟生死苦器。是故大王。汝今於佛法中。已种善根作诸福德。於三宝中已得信喜。施与世尊，大富果报。奉持戒者生天果报。有所闻法大智慧果报。大王。汝设邪见若已竟。汝今可发阿耨多罗三藐三菩提心。王曰：止婆罗门。我不求菩提乐住生死。婆罗门。我已布施持戒听法。婆罗门。阿耨多罗三藐三菩提甚为难得。海济婆罗门。复作是言：大王。菩提道净。应至意发愿净心满足。是道清净故。意净故。是道正直以不谄故。是道极净诸结尽故。是道宽博无障碍故。是道等度以等心故。是道无畏以不作诸恶故。是道大富以檀波罗蜜故。是道最尊以尸波罗蜜故。是道无辱以羼提波罗蜜故。是道无住以毗梨耶波罗蜜故。是道闲静以禅波罗蜜故。是道善释以般若波罗蜜故。是道得实智以大慈故。是道得不退转以大悲故。是道得踊跃以大喜故。是道坚固以大舍故。是道无坑坎刺棘。无喜欲诳想故。是道至安隐。心无坏故。是道无劫夺。善解色声香味触故。是道除魔怨敌。善解阴界入故。是道无魔。灭诸结故。是道得妙心。无声闻辟支佛念故。是道兴盛。受诸佛力故。是道至大宝。应一切种智宝故。是道一切露现。阿僧祇智明故。是道明导师。所行不离善知识故。是道无高下。无憎爱故。是道无尘秽。不喜瞋浊故。是道善逝。无诸不善故。大王。彼菩提道趣安隐尽涅槃际。大王。可发菩提心。王曰：婆罗门。是八万岁世人中如来出现。犹尚不能灭诸恶趣。其有众生善根熟者，彼众生皆住於果。有得三昧陀罗尼忍辱者，菩萨善根纯熟。彼授菩提记。有少种善根者，彼受人天福。众生各各轮转随善恶行有处。佛说。若一切众生不种善根苦不灭。唯佛身是福田。然不能度脱未种善根者，我当发菩提心。我行菩萨行时。以大智入不可思议陀罗尼法门。度众生佛事。然不以此不净土回向菩提心。设我得如意佛土。我当发菩提心。乃至证阿耨多罗三藐三菩提时。我尔所时行菩萨行。灭佛土中一切众生苦。善男子，尔时宝藏如来应供正遍知。入见庄严三昧。现如是神通。宝藏如来入现庄严三昧已，应时现如是光明。於十方各千佛土微尘数世界现一切庄严。有诸佛世尊已入涅槃。有欲入涅槃。有菩萨摩诃萨。菩提树下坐降魔官属。有成佛未久而转法轮。有久成佛说法。有纯菩萨充满佛土。有国土乃至无声闻辟支佛名。有处有声闻辟支佛。有国土空无佛菩萨。亦无声闻辟支佛。有不净佛土五浊出时。有净佛土无有五浊。有尊有卑。有长寿有短寿。有佛土火灾起。有水灾起。有风灾起。有处已坏。有处始成。妙光照彼一切悉现。尔时大众。普见彼诸佛土国界庄严。尔时海济婆罗门语王言：汝今但观佛土庄严。大王。可发阿耨多罗三藐三菩提心。大王。可取随意佛土。善男子，尔时离诤王。向宝藏如来。叉手合掌而白佛。唯世尊，菩萨摩诃萨以何行业取净佛土。以何不净意众生。以何取长寿。佛言：大王菩萨摩诃萨。以愿取净佛土无五浊。亦以愿取不净。王曰：唯世尊，我还入城一处静坐思惟所愿。如我所应佛土无有五浊净行回向。佛言：大王。今正是时，善男子，尔时离诤王。顶礼世尊足并比丘僧。绕佛三匝而去。还来入城至其宫殿。独坐一处三昧思惟佛土庄严誓愿。善男子，尔时海济婆罗门。语太子不旬言：善男子，汝亦可发阿耨多罗三藐三菩提心。汝所有三福地布施持戒修定。所修善行一切回向菩提。彼曰：我亦还家独坐一处思惟庄严佛土愿。我若发菩提心。更来如来所。回向菩提心。取庄严佛土。时彼王子。顶礼佛足并比丘僧。绕佛三匝。还於己舍。独坐一处如是思惟庄严佛土愿。善男子，尔时国大师海济婆罗门。语第二子尼摸。作如是言：汝童子，亦可发菩提心。乃至王诸子劝发菩提。八万四千诸小王。并馀九十二亿人。劝发菩提心。彼一切皆作是言：我等亦各各归家。独坐一处思惟庄严佛土愿。彼一切如是七年中。各坐三昧无恼乱心。思惟庄严佛土愿。善男子，海济婆罗门。於馀时心生是念。我劝多亿那由他百千众生。於阿耨多罗三藐三菩提。又我请佛及无量比丘僧。七年供养一切所须。设我阿耨多罗三藐三菩提意满如愿必成。我当劝化天阿修罗乾闼婆龙夜叉罗刹鸠槃茶等以大施会。善男子，尔时国大师海济婆罗门。思见毗沙门大王。善男子。尔时毗沙门大王。与多百千夜叉围绕侍从。俱夜诣海济婆罗门所。於其前住作如是言：婆罗门。何故思我耶。婆罗门言：汝为是谁。彼曰：婆罗门。汝不闻乎。有夜叉主名毗沙门。我身是也。婆罗门。欲使我作何等。婆罗门曰：大王。汝亦应助是大施会。彼曰：唯然婆罗门。如汝所思。大王。汝以我语劝诸夜叉。令发阿耨多罗三藐三菩提。又化汝等夜叉乐求福德者，乐求菩提者，可日日往海彼岸取此岸牛头栴檀香来。复取种种涂香。种种杂华。日日给我供养世尊，唯然婆罗门。毗沙门大王。闻婆罗门语已，还本住处。击鼓集诸夜叉罗刹。作如是言：汝等当知。是阎浮提有婆罗门。名曰海济。是离诤王国之大师。彼请宝藏如来应供正遍知及比丘僧。俱七年供养一切所须。汝等於彼善根随喜。以是善根发阿耨多罗三藐三菩提心。即於尔时多亿那由他百千夜叉罗刹叉手合掌作如是言：如海济婆罗门福德善业。请宝藏如来应供正遍知及无量比丘僧。七年供养一切所须。如是彼福德业我等随喜。以是善根愿我成阿耨多罗三藐三菩提。毗沙门大王曰：诸贤善听。汝等乐求菩提者，乐求福德者，日日可往海彼岸取海此岸牛头栴檀香来。给海济婆罗门。为如来设食。并比丘僧。九万二千夜叉同声唱言：我等大士。於此七年。当取海此岸牛头栴檀香来。以给海济婆罗门。为如来设供。并比丘僧。四万六千夜叉作如是言：我等取种种香来。五万二千夜叉作如是言：我取种种华来。二万夜叉作如是言：我等当取种种诸味之精来。著如来比丘僧众食饮之中。七万夜叉作如是言：我等大士。为世尊造作饭食并比丘僧。善男子，尔时海济婆罗门。思念欲见毗留勒迦大王。即时毗留勒迦大王诣海济婆罗门所。乃至多亿那由他百千鸠槃茶。勤劝发阿耨多罗三藐三菩提心。如是毗留波叉。提陀罗吒。与多亿那由他百千龙乾闼婆。劝发阿耨多罗三藐三菩提心。善男子，尔时海济婆罗门。思念二四天下护世。彼以佛威神。至婆罗门所。婆罗门。亦以如是劝化已，各还本处劝其眷属。以阿耨多罗三藐三菩提。乃至一切三千大千佛土。百亿毗沙门。与其眷属劝化阿耨多罗三藐三菩提。百亿毗留勒迦。百亿毗留波叉。百亿提陀罗吒。与其眷属俱劝以阿耨多罗三藐三菩提。善男子，尔时海济婆罗门心生是念。若我阿耨多罗三藐三菩提意必成所愿心果。我当分此大耶。若福与彼欲界诸天。劝以阿耨多罗三藐三菩提。我以是善根。审得阿耨多罗三藐三菩提者，天帝释今应来现。须夜摩天子。删兜率陀天子。化乐天子。他化自在天子。悉应来现。善男子海济婆罗门。適发念已，释提桓因来现在前。及须夜摩天子。删兜率陀天子。化乐天子。他化自在天子。来现在前。婆罗门问曰：汝等是谁。彼五天王。各各自说名字已，作如是言：汝婆罗门。欲使我等何所施作。欲使我等於此大施何所供给。婆罗门曰：汝等天上所有最妙宝台宝树。若劫波树。若香树。若华树。若果树。天衣天座天众敷具。天诸宝器。天庄挍。天盖幢幡婴珞伎乐。如是等一切尽为佛及僧。严饰此阎披罗园。唯然大士。彼五天王从婆罗门所闻是语已各还天上。告鞞宅居天子。旷野天子。毕天子。居蓝披天子。难陀天子。作如是言：汝等大士。至阎浮提阎披罗园。以如是庄挍。以如是严饰。以如是婴珞。以如是座以如是敷具。以为庄严。如天严饰等无有异。又为世尊造立宝台。如众宝严台。对曰：唯然。彼五天子於五天王所闻已，至阎浮提竟夜。如是一切庄严阎披罗园。从宝树乃至幢幡以为庄严。又为世尊造立宝台。如释提桓因众宝严台。一切庄挍阎披罗园。如天庄严。作已还至天上。白诸天王。大士当知。如此天上庄挍。阎浮提阎披罗园庄挍。一切婴珞亦如是，又为世尊造立宝台。如释提桓因众宝严台。天上阎浮提阎披罗园等无有异。彼时五天王。帝释须夜摩删兜率陀化乐他化天主。来至阎浮提。语海济婆罗门言：为世尊及比丘僧。庄挍园已，复何所为。尔时海济婆罗门语诸天王。作如是言：汝等天王。所主领处普集天众。以我语而告之言：阎浮提有婆罗门名海济。彼请宝藏如来应供正遍知并无量比丘僧。七年供养一切所须。汝等於彼福业应当随喜发阿耨多罗三藐三菩提心。汝应下阎浮提奉觐世尊恭敬亲近并比丘僧。於世尊所听微妙法。彼五天王闻婆罗门语已，各还本处。时释提桓因集三十三天。以海济婆罗门语。劝化而告之言：汝等大士当知阎浮提离诤王。有大师婆罗门名曰海济。请宝藏如来及无量比丘僧。七年供养一切所须。我等为佛僧庄挍园已，汝等於彼善根应当随喜发阿耨多罗三藐三菩提心。即於尔时多亿那由他百千三十三天。叉手合掌而说是言：我等於福业随喜。以随喜福业。尽回向阿耨多罗三藐三菩提。如是须夜摩天子集须夜天。略说。删兜率陀化自在他化自在天子。集他化自在天。乃至多无数亿那由他百千天子。叉手合掌而说是言：我等於彼善根随喜。以是善根我等得阿耨多罗三藐三菩提。是故汝等大士。应下阎浮提奉觐世尊，恭敬亲近听受妙法。并比丘僧。时五天王。即夜一一天王与天子天女及童男女多亿那由他百千围绕。俱下阎浮提。头面礼世尊足并比丘僧。於世尊所听受法。昼则空中雨众天华。优钵罗。钵昙摩。俱物头。分陀利伽。须摩那。波利师迦阿提目多伽。瞻匐伽华。曼陀罗华。摩诃曼陀罗华。并作天乐。复次善男子，海济婆罗门心生是念。若我阿耨多罗三藐三菩提意满所愿必成。我当以菩提劝阿修罗。善男子適发心已，五阿修罗王来诣海济婆罗门所。乃至多亿那由他百千阿修罗男女大校以婆罗门语劝令发阿耨多罗三藐三菩提心。来至佛所而听受法。略说。婆罗门。如是思念魔王。即时魔王名佛楼那。来至婆罗门所。乃至无数亿那由他百千魔子魔女大校劝发阿耨多罗三藐三菩提心。乃至听法。善男子，尔时海济婆罗门。思念螺髻大梵。螺髻大梵亦来至婆罗门所。闻已还梵天上。乃至多亿那由他百千梵天。劝发阿耨多罗三藐三菩提心。从上来下至世尊所。恭敬亲近比丘僧。而听受法。善男子，尔时海济婆罗门。思念二四天下帝释。思念须夜摩删兜率陀化乐他化天子。彼五天王亦以佛威神来至婆罗门所。婆罗门如是约敕。彼各还去。以婆罗门语。劝眷属以菩提。如是多亿那由他百千三十三天子天女。劝发阿耨多罗三藐三菩提心。及帝释来此四天下。恭敬亲近世尊并比丘僧。而听受法。如是须夜摩删兜率陀化自在。如是他化天子。劝发他化自在天以菩提。多亿那由他百千他化自在天子天女大校劝发阿耨多罗三藐三菩提心。来此四天下。恭敬亲近世尊并比丘僧。而听受法。如是二四天下。阿修罗魔及大梵。如是三四天下。如是四四天下。如是五四天下。帝释须夜摩删兜率陀他化。阿修罗魔及大梵。以佛威神故。与眷属俱来此四天下。而听受法。乃至三千大千佛土。百亿帝释。百亿须夜摩。百亿删兜率陀。百亿化自在。百亿他化自在天子。百亿阿修罗王。百亿魔。百亿大梵。一一大梵。劝无数亿那由他百千梵天。发阿耨多罗三藐三菩提心。彼以世尊威神。一切来此四天下。恭敬亲近世尊并比丘僧。而听受法。尔时三千大千世界。地无如毫发空不周者，善男子。尔时海济婆罗门而生是念。若我阿耨多罗三藐三菩提意得满者，如百亿毗沙门。乃至百亿大梵悉皆随我者，应现如是大神通。令遍三千大千世界人及畜生饿鬼地狱。一切苦受得息乐受得生。一一众生化佛在前。劝发阿耨多罗三藐三菩提。善男子，尔时宝藏如来应供正遍知。知海济婆罗门心所念。即入三昧名钵罗名婆。入已一一毛孔放过数光明。照此三千大千世界。妙光普遍。其光明至地狱者，令寒地狱众生暖风来吹。有众生举身火然冷风来吹。彼诸地狱众生。饥渴困乏。苦受即灭极得乐受。一一地狱众生化佛在前。具三十二大人之相。八十种好庄严其身。彼地狱众生受喜乐已，而生是念。以何因缘。我等苦灭乐受得生。彼见世尊三十二大人之相八十种好庄严其身。见已作是言：蒙是具足大悲之恩得受乐受。倍极欢喜善心生焉。瞻仰世尊，世尊告曰：咄汝众生当作是言：南无佛陀。发阿耨多罗三藐三菩提心。汝等众生更不受苦常得受乐。彼作是言：南无佛陀。我等发阿耨多罗三藐三菩提心。以是善根愿罪业永灭。於中有命终者，生此人间。於地狱众生火所烧者，光明至已，冷风来吹。彼一切饥渴困乏苦痛即灭。乃至於中命终。来生人间。畜生饿鬼及人亦如是说。彼光还来。绕佛三匝从顶上入。过数天人夜叉罗刹龙阿修罗。得不退转住阿耨多罗三藐三菩提。於彼过数众生得三昧忍辱陀罗尼。於此阎浮提人间安詶罗城王之住处阎披罗园。诸天为佛及僧。以天庄严已，彼生是念。我等宜应往观奉觐宝藏如来应供正遍知敬瞻圣众。於如来所听受正法。当於尔时，无数亿那由他百千男女长幼。日往见世尊恭敬亲近并比丘僧。周遍观园。彼园有二万七宝门。一一门侧敷五百宝床。五百童子各坐其上。来入园者，彼诸童子诲以三归依佛法圣众。劝发阿耨多罗三藐三菩提心令住其中。然後乃听入园。见佛及僧恭敬亲近周遍观园。善男子，尔时国大师海济婆罗门。於七年中劝过数诸天发阿耨多罗三藐三菩提令住其中。过数龙阿修罗夜叉罗刹鸠槃茶乾闼婆饥鬼毗舍遮及地狱过数人。尽劝发阿耨多罗三藐三菩提令住其中。过数众生劝发阿耨多罗三藐三菩提令住其中。彼七年将欲尽时。海济婆罗门。具八万四千金轮除自然轮宝。八万四千象挍以七宝除自然象宝。乃至八万四千味。欲以回向。於彼七年离诤王曾无欲想瞋恚愚痴及吾我想。悉皆无有。又无王想无施想。无妻息想。无食饮想。无香花衣服想。无车乘想。无睡眠想。无乐想无彼我想。於七年中未曾倚卧。无昼夜想。无有色声香味触想。於七年中未曾疲懈。常观见十方各千佛土微尘数世界佛土庄严。诸须弥山不障於眼。其馀诸山铁围大铁围山障。日月障。天宫殿悉无障碍。如彼所见庄严佛土。彼思惟庄严净佛土愿。如离诤王。以如是德乐住七年。如是见庄严佛土。彼坐思惟庄严净佛土愿。王子不旬。尼摸。因陀罗伽卢。乃至彼王千子。八万四千诸小国王并馀九十二亿众生。亦复如是，彼一切於七年中独坐一处而入三昧。见十方各千佛土微尘数世界。彼亦於七年中。不生欲想无瞋恚想。乃至无疲懈处。常普见十方各千佛土微尘数佛国庄严。彼须弥山不障於眼。其馀诸山铁围大铁围山障。日月天诸宫殿悉无所碍。如彼所见庄严佛土。思惟庄严净佛土愿。彼一切以如是功德快乐於七年祝有思惟庄严净佛土愿有取不净佛土。尔时海济婆罗门知七年竟。欲以七宝回施宝藏如来应供正遍知。叉手合掌白言：世尊，我劝离诤王於阿耨多罗三藐三菩提。彼自还家。独坐一处而入三昧。无敢入者无人能觉。如是彼王千子。我劝以阿耨多罗三藐三菩提。彼亦如是，各各还家。独在一处而入三昧。无敢入者无人能觉。我亦如是，劝八万四千诸小国王。并馀九十二亿众生。已发阿耨多罗三藐三菩提。於彼一切各各还家。皆在一处而入三昧无能入者，唯愿世尊，觉离诤王。令三昧起来至於此。彼一切我所劝化菩提者皆亦使来。彼独坐三昧者一切使来。取阿耨多罗三藐三菩提意不动。於世尊所。得受名号国土之记。善男子，尔时宝藏如来应供正遍知。入於三昧。名涅逻诃逻波帝。口出青黄赤白红紫色光。於彼住三昧者，一切化婆罗门在前立。作是言：起大士。往见世尊并比丘僧。恭敬亲近。大士海济婆罗门。槃遮于色已竟七年。世尊复欲游诸聚落。彼闻婆罗门语已，一切皆起。离诤王闻是语即从座起。天於空中。搥锺击鼓作天伎乐。时离诤王躬自乘车与千子俱。及八万四千诸小国王。馀九十二亿众生俱围绕出城。诣世尊所。至已头面礼足并比丘僧卻坐一面。离诤王与无数亿众生俱。时海济婆罗门语离诤王曰：大王。於此达嚫应发随喜。大王。汝於三月供养世尊以一切所须。及无数比丘僧。种种杂宝回施。及八万四千城回施已，以此随喜福业。是一切可回向阿耨多罗三藐三菩提。亦如是劝王千子。八万四千诸小国王。并馀多亿众生。以此随喜福业。劝於阿耨多罗三藐三菩提令住其中。是达嚫应随喜应回向。而说偈言：
我以是施不求释，亦复不求梵天果。危脆不坚如疾风，况求世间人王福。心得自在妙菩提，度诸众生无有量。
此施果报极宽广，我所愿求毕令获。

[book_title]卷三
△离诤王授记品第六
善男子，尔时宝藏如来应供正遍知而作是念。彼劝多亿众生以阿耨多罗三藐三菩提。住不退转地。我今应授其记示现佛刹。尔时世尊入于三昧。名为不忘菩提心。即现微笑。笑已妙光普照无量无边佛土。示离诤王并馀多亿众生佛刹庄严。尔时十方过数佛土中菩萨摩诃萨见光明已，承佛威神来此世界。奉觐世尊恭敬亲近并比丘僧。以种种菩萨神通供养世尊，头面礼足。礼足已於世尊前各一面坐。为听授菩萨愿记。善男子，尔时国大师海济婆罗门语离诤王曰：大王。汝可先取庄严佛土。善男子。尔时离诤王向宝藏如来。叉手合掌白佛言：世尊，我乐求菩提。我於三月以一切所须供养世尊并无数比丘僧。我以是善根回向阿耨多罗三藐三菩提。唯不在此秽浊佛土。世尊，我於此七年思惟庄严佛土已，世尊，其中无有地狱饿鬼畜生。如是处我成阿耨多罗三藐三菩提。愿令其中有命终者不堕恶趣。令其一切普皆金色人天无异。愿其中众生。皆自识过去亿那由他百千劫宿命。愿其中一切众生。具是天眼见亿那由他百千馀世界中。现在住世说法诸佛。使中一切众生具是天耳。闻亿那由他百千住世诸佛所说之法。使其中一切众生。善具他心智。如是知多亿那由他百千佛土众生心念所行。令其中一切善具神足。如是一念顷。过亿那由他百千佛土。令其中众生。无我我所无所作。乃至己身。愿其中一切众生。得不退转阿耨多罗三藐三菩提。愿其中众生悉皆化生。使其中无有女人。亦使其中众生寿命无量。除随愿者，令其中众生无不善之名。其佛国中令无臭秽。香气遍满过逾天香。愿其中一切众生。具三十二大人之相。愿其中一切众生得一生补处。除随愿者，使其中一切众生。以小食顷承佛威神。过无数佛土亲近住世无数诸佛。令得成就随其所欲。菩萨神变以供养诸佛。以是食顷还归本国。使其中一切众生。皆说佛藏。令其一切众生具那罗延力。令无量众生能尽知其佛土中庄严色像。亦非天眼之所能知。愿其中众生悉逮无碍阿僧祇辩。愿令一一菩提树高千由旬。愿佛土明净周匝过数庄严佛土於其中现。愿使众生来生中者，
乃至菩提际常具梵行。令其中一切众生为诸无难人之所礼敬。乃至菩提际无有诸根不具足者，令其中众生生已得圣喜乐过於诸天愿其中一切诸善根集。愿其中一切众生生时自然袈裟著身而生。使其中众生生已得善分别诸三昧。以是三昧至过数佛土亲近诸佛世尊，乃至菩萨菩提际未尝不见。令其菩萨来生其中。随其所欲。佛土庄严。辄如所念。佛土庄严宝树中现。使其中众生生已得普至三昧。以是三昧普见十方过数佛土现在诸佛。乃至菩提际未尝不见。令来生者得如是衣服宫殿庄挍婴珞形色如他化自在天。令其国中无土石黑山。亦无铁围大铁围须弥大海。愿其中无有障碍结使之声。愿其中普无地狱畜生饿鬼之声。无诸难声无有苦声。非乐非苦声。我今欲求如是佛土。世尊，我为菩萨时行如是等难行。我以如是严净佛土。世尊，是我丈夫行。然後乃逮阿耨多罗三藐三菩提。愿我菩提树高十千由旬。我坐其下发心念顷证阿耨多罗三藐三菩提。使我光明无量照亿那由他百千佛土。使我寿命无数亿那由他百千劫无能数者，除萨婆若智。令我菩萨僧众无数。声闻缘觉无能数者，除萨婆若智。令我等得成佛时。馀无量阿僧祇佛土诸佛土诸佛世尊称誉赞叹。令我成菩提时。馀无数阿僧祇佛土中。有众生闻我名者，所作善根回向我国。命终之後得生我国。除无间罪谤毁贤圣非正法者，令我得菩提时。馀无数佛土中众生发菩提心愿生我国。善根回向。彼欲终时我与无数众围绕而现其前。彼见我已，令於我所得大欢喜。除诸障碍。命终已後得生我国。其中菩萨随其所乐。所未闻法随意得闻。使我得菩提时。过数佛土中菩萨闻我名者，
得不退转阿耨多罗三藐三菩提。得第一第二第三忍。随其所欲三昧忍陀罗尼随意即得。令我般涅槃後。过数劫过数佛土中菩萨闻我名者得极欢喜。敬礼於我得未曾有称誉赞叹。彼为菩萨时。作佛事已，然後成阿耨多罗三藐三菩提。彼极欢喜已，得菩萨第一第二第三忍。随其所欲三昧忍陀罗尼随意即得。乃至菩提际未常断绝。令我逮菩提时。於过数佛土中有女人闻我名者，得极欢喜发阿耨多罗三藐三菩提心。乃至菩提际不受女身。愿我般涅槃後。於过数佛土中女人闻我名者得极欢喜回向阿耨多罗三藐三菩提心。乃至菩提际不受女身。惟愿世尊，我求如是佛土如是净意众生。如是佛土中我当逮阿耨多罗三藐三菩提。善男子，尔时宝藏如来应供正遍知。告离诤王曰：善哉善哉。大王。所愿甚深。大王。取净佛土净意众生。汝观大王。西方过亿百千佛土。有世界名帝无尘。其佛号帝明自在王如来应供正遍知。现在住世。纯为菩萨说一乘法。其佛国土。无有声闻及辟支佛亦无其名。不说声闻纯说大乘。其中众生一切化生。於中乃无女人名字。其佛土中有是一切德，犹如大王所愿。取无量庄严佛土。摄度无量净意众生。是故大王。字汝为无量净。彼帝明自在王如来应供正遍知。竟一小劫当入涅槃。帝明自在王如来应供正遍知。正法住世十小劫。正法灭後过六十小劫。彼世界当名弥楼光。其佛号不可思议意德王如来应供正遍知。如帝明自在王如来帝无尘世界佛土庄严。彼不可思议意德王如来弥楼光世界佛土庄严如是无异。彼不可思议意德王如来寿六十小劫。不可思议意德王如来般涅槃後。正法住世十六小劫。正法灭後过千小劫。世界名无乐。其佛号宝光明如来应供正遍知。略说寿命等世界亦等如是，正法住世。正法灭後。彼世界当名娑罗。其佛名宝幢自在鸣如来应供正遍知。出现於世。佛土庄严等。佛住世说法三十五小劫。彼佛般涅槃後。正法住世七小劫。正法灭後略说我见。於彼世界无量无数诸佛世尊成佛而入涅槃。彼世界未曾成败。汝无量净。於当来世过一恒河沙数阿僧祇。始入二恒河沙数阿僧祇。彼世界当名安乐。汝无量净。於中当成阿耨多罗三藐三菩提。名阿弥陀如来应供正遍知。时王白言：唯世尊，彼诸菩萨摩诃萨其佛土中先前我成阿耨多罗三藐三菩提者，今在何处。佛言：无量净。此菩萨摩诃萨於无量阿僧祇无称无数十方馀世界中来。奉觐恭敬亲近於我坐听法者，是过去诸佛皆授其阿耨多罗三藐三菩提记。现在诸佛世尊亦授此诸善男子阿耨多罗三藐三菩提记。其佛土中先成阿耨多罗三藐三菩提者，无量净。彼一一菩萨摩诃萨於无数多亿那由他百千佛所。殖诸善根修行智慧。无量净。彼善男子先於其佛土中当得成佛。王曰：惟世尊，此海济婆罗门。劝我及与眷属於阿耨多罗三藐三菩提。彼几时当证菩提。佛言：是大婆罗门大悲具足。汝大王。自当闻其师子吼。时王曰：如世尊授我记。我所愿必成。若我五体礼世尊足时。令恒河沙数世界震动。於彼诸佛土中诸佛世尊现在住世愿授我记。善男子，尔时无量净王。五体礼宝藏如来足头面著地时。恒河沙数佛土即震动踊没。恒河沙数诸佛世尊即授其记。於删提兰佛土劫名陀罗尼。八万岁世人中佛名宝藏如来应供正遍知。四天下转轮王名无量净。於宝藏如来所积殖德本。彼王当来过恒河沙数阿僧祇。始入二恒河沙数阿僧祇世界。当名安乐。彼无量净王。於中当得成佛名阿弥陀如来应供正遍知。光明遍照十方恒河沙数世界。诸佛告言：
妙智明士今可起，诸十力已授汝记。恒沙山地普震动，当为人尊上调御。善男子，尔时无量净王得喜踊跃起。一面坐而听法。大乘悲分陀利经三王子授记品第七。
善男子，尔时海济婆罗门。告无量净王第一太子不旬曰：略说我已观恶趣。於中众生受苦痛切。又观天上。於中众生心垢浊故数堕恶趣。我已观一切众生。离善知识住贫穷法。处於冥中尽诸善根。为邪见覆障困於邪道。唯世尊，我当以高声告彼众生。以诸善根回向阿耨多罗三藐三菩提。我行菩萨行时。若有众生苦痛逼切。有诸恐畏贫穷於法。处在闇中无所依怙。无灯无救无归无趣。令使念我称我名字。我以天耳闻其音声天眼见之。若不脱彼众生困厄。我终不成阿耨多罗三藐三菩提。世尊，如我为众生愿故久行菩萨行。是意得满如今大王。过一恒河沙阿僧祇。始入二恒河沙阿僧祇於安乐世界。当成阿耨多罗三藐三菩提。名阿弥陀如来。净佛土净意众生而作佛事。乃至阿弥陀如来。於无量劫作佛事已，入无馀涅槃。随其正法住世几时。於尔所时我当行菩萨行。我为菩萨当作佛事。尽阿弥陀如来正法初夜灭。即是後夜我当成阿耨多罗三藐三菩提。唯愿世尊，授我阿耨多罗三藐三菩提记。如是十方恒河沙数世界中。诸佛世尊现在住世。我亦以音声白彼诸佛。彼诸佛亦当授我阿耨多罗三藐三菩提记。善男子，宝藏如来即授其记。如汝善男子，已观恶趣又观天上。观众生苦能生悲心。为脱一切众生苦故。除结使故令得乐故。是故汝善男子。字汝为观世音。汝观世音。当度脱多亿那由他百千众生苦。汝善男子，为菩萨时当作佛事。阿弥陀如来般涅槃後。二恒河沙阿僧祇之馀。初夜阿弥陀如来正法灭已，即於後夜安乐世界。当名一切宝集。彼土庄严无量阿僧祇胜於安乐。即於後夜。汝善男子，无量宝庄严菩提树下坐金刚座。逮阿耨多罗三藐三菩提。名光明普至尊积德王如来应供正遍知。寿九十六亿那由他百千劫。汝般涅槃後。正法住世六十二亿劫。观世音言：世尊，若我如是意满。我礼世尊足时。於十方恒沙数世界中。现在住世诸佛世尊皆授我记。恒河沙数世界地皆震动。一切山川石壁树木丛林出五乐音。一切众生心得离欲。观世音菩萨適五体礼宝藏如来。如是恒河沙数佛土地皆震动。彼诸佛如来皆授其记。略说。一切山川石壁树木丛林出五乐音。一切众生心得离欲。佛言：
起悲福德欢喜音十方诸佛授汝记。地及世界六种动汝当作佛度世仙。
善男子，尔时海济婆罗门国大师。语第二王子尼摸言：善男子，於此大施应当随喜。又汝所作善业。为一切众生故。发阿耨多罗三藐三菩提心。回向萨婆若。善男子。尔时尼摸王子。即於佛前作是言：我以一切所须供养世尊并无数比丘僧。又以是随喜福业。又先身口意善业。一切回向阿耨多罗三藐三菩提。然终不於此秽浊佛土证於菩提。观世童子所可一切宝集世界无量宝庄严菩提树下坐。成阿耨多罗三藐三菩提。名光明普至尊积德王。我先请说法。随彼如来几时住世演法。以尔所时我行菩萨行。彼如来灭後正法灭已，我次当成阿耨多罗三藐三菩提。令我佛土庄严亦复如是，我亦如是施作佛事。我般涅槃後。正法住世久近亦尔。令我得如是一切庄严。如光明普至尊积德王如来。佛言：善男子，汝取大处。汝当逮是处。如汝所龋汝善男子，於彼佛土当成阿耨多罗三藐三菩提。名善安隐摩尼积德王如来。以汝善男子取大处故。字汝名大势至。彼白世尊，若我如是意得满者，我五体礼世尊足时。於十方恒河沙数诸佛世尊皆授我记雨须曼那花。善男子，如大势至善男子，五体礼宝藏如来足时。於恒河沙数十方世界中恒河沙数诸佛世尊皆授其记。大地六种震动雨须曼那华。佛言：
起坚固势疾福德，十方世尊已授记。地已震动雨须曼，於天世人汝为梵。
善男子，尔时海济婆罗门。告第三王子帝众。略说。彼叉手合掌。白宝藏如来言：我已一切所须供养世尊及比丘僧。又我身口意善行。及此随喜福业。尽以回向阿耨多罗三藐三菩提。终不於秽浊佛土逮阿耨多罗三藐三菩提。亦不速成。我如是逮菩提行菩萨行时。见十方无量无边馀世界中诸佛世尊，是我先所劝化菩提。我劝发菩提心。我使住菩提心。我劝以波罗蜜。令住其中者，我行菩萨行时。以天眼见一一方恒河沙数佛刹微尘数佛土中彼说法诸佛世尊，是我所劝化菩提者，我当如是行菩萨行而作佛事。我尔所时行菩萨行。如是净众生身意。於我佛土生者如梵世天子。佛土严净亦如梵世。我一佛土令如恒河沙数三千世界。令其佛土周匝墙障。无量百千众宝合成。间错严饰高至有顶。令其佛土纯以琉璃。周遍为地柔软细滑。令无尘土瓦砾众秽。令其中无有女人之名。其中众生皆令化生。其中众生令无揣食。其中众生皆以法食欢喜食三昧食。令其佛土无有声闻辟支佛名。令其佛土纯诸菩萨充满其中。无烦恼乱净修梵行。愿令其中一切菩萨沙门形服与身俱生。適生中已，令思念食无量味饭充满宝钵在於右手。適得是已，令生斯念我等不宜食此揣食。应以此食至馀世界。供养现在住世诸佛并诸声闻及贫穷者，饿鬼困乏饥渴身然。亦至其所以食济之。我等宜应住欢喜食。彼诸菩萨適发心已，令得不可思议威仪三昧。以是三昧。无所染著。去至十方无量阿僧祇馀诸佛土。现在住世诸佛世尊以此供养。并诸声闻及馀众生亦施饿鬼。为说法已，以小食顷还来本土。如是衣宝。以小食顷归本土已更相施衣。乃至其佛土中彼诸菩萨所有供养具。令以此一切供养诸佛并诸声闻及馀众生。尔乃自用。令其佛土无有八难及不善声。亦无苦声。又无受戒犯悔之声。令其佛土无量百千众宝严饰。无量百千众宝间错。令如摩尼现众色像。其中摩尼宝十方来。见未曾见闻未曾闻。如是摩尼宝世所希有。说其众宝名号亿岁不荆有菩萨欲见佛土金即时见金。欲见银即时见银。金不坏。略说其要。有欲见水精琉璃马瑙赤真珠车磲。令见如是种种众宝佛土。沈水木櫁多摩罗跋海此岸栴檀。有菩萨欲见牛头栴檀佛土。即时令见。随其所欲皆令见之。彼此愿见各不相睹。令彼一切所愿悉满。令其佛土无有日月。令菩萨生时身有光明。随所欲照放如是光。乃照至亿那由他百千佛土。令其佛刹无昼夜名。惟以华合。令其佛土无有寒热。疾病老死。惟有菩萨欲成菩提者，至他世界兜率天上尽命成菩提。令其佛土无有死者，令以无上般涅槃。於上虚空中如来般涅槃。其中菩萨随其所欲供具悉皆得之。令其一切佛土虚空中作亿那由他百千音乐。其音乐中不出爱欲之声。惟有波罗蜜声佛声法声僧声菩萨法藏声。令闻如是随菩萨所乐音声。世尊，我行菩提行时。乃至无量无边阿僧祇佛土中。见多亿那由他百千佛刹庄严。彼诸庄严婴珞彼相貌彼瑞应彼处彼行彼愿。令彼一切皆在我佛土中。惟除声闻缘觉五浊佛土。令其彼土无地狱畜生饿鬼之名。又无须弥铁围大铁围土石诸山。亦无大海。令其中无馀树木。惟有种种宝树过天所有。在其佛土行列周遍。又令其中无有馀华。唯有天曼陀罗华。无诸臭秽。但有种种妙香充满佛土。令其中生者皆是一生补处菩萨。令无一众生退生馀处。惟兜率陀天其中退已，成阿耨多罗三藐三菩提。世尊，我当尔所时为菩萨行。我乃成就如是大丈夫行。令安立如是庄严佛土。如是净意。一生绍位菩萨充满其国。令其中无一菩萨非我所化。於菩提无不令住波罗蜜者，令彼诸菩萨来生其中。亦是我先所劝化菩提住波罗蜜者，今此佛土令入其中。此一切苦皆当灭之。惟世尊，我为菩萨时成就如是大丈夫行。然後於其佛土成阿耨多罗三藐三菩提。愿我菩提树茎围十千四天下。枝叶周匝各十三千。名善现众宝。彼菩提树光明香气。於其佛土一切充遍。其下我金刚座众宝间错。纵广正等五四天下。高八万四千由旬。名普放无尽光善解智香。我於彼菩提树下金刚座上结加趺坐。於彼少时成阿耨多罗三藐三菩提。乃至涅槃不改此座亦复不舍。我坐菩提树下金刚座上不起。遣化佛菩萨至过数佛土。一一化佛以一小食顷为众生说法。即以小食顷劝过数众生。以阿耨多罗三藐三菩提。使住其中得不退转。令化菩萨亦复如是，愿我逮菩提时。十方过数馀世界我身普现。若有众生见我身相庄严者，令彼一切众生坚固阿耨多罗三藐三菩提。乃至无上菩提般涅槃。彼诸众生未尝不见诸佛世尊，令其中无有诸根不具足者，其中菩萨乐见我者，彼所往处随身回转经行坐立。彼诸菩萨適心念佛。令见我坐菩提树下。见已随所疑法亘然开解。不说法句令知其义。令我寿命无量无能数者，除萨婆若智。使其菩萨寿亦无量。我欲於其佛土成阿耨多罗三藐三菩提时。令有如是瑞应相现。谓其佛土一切菩萨。其首文?荼袈裟在身。乃至般涅槃。其佛土中无有一人饰发俗服。令其一切住沙门像而无有异。佛言：善哉善哉。善丈夫。汝亦聪达解慧。所愿甚善志意极大。威德特尊智慧甚妙。善男子，汝能为一切众生故。自作如是妙胜大意。取妙庄严佛土。是故善男子，字汝为曼如尸利。曼如尸利。汝於来世过二恒河沙数阿僧祇。始入第三恒河沙数阿僧祇。於南方有世界名净无尘积。此娑诃世界亦在其内。如是庄严佛土严净。汝曼如尸利。当於其中成阿耨多罗三藐三菩提。号普现如来应供正遍知。如是菩萨众。汝净一切愿悉当成就如汝所愿。汝为菩萨时。於多亿佛所殖诸善根。汝曼如尸利。为众生良药除意患灭众结增长善根。时曼如尸利白佛言：世尊，若我如是意满如我所愿。於十方无量阿僧祇世界中。现在住世说法诸佛世尊愿授我记。令无量阿僧祇佛土皆悉震动。令一切众生得如是快乐满足，犹如菩萨游戏第二禅三昧。亦令无量阿僧祇佛土雨天曼陀罗华。令彼曼陀罗华出如是等声。所谓佛声法声僧声波罗蜜声。力无畏声。若我五体礼世尊足时。如是瑞应皆悉令现。如曼如尸利童真礼世尊足时。於无量阿僧祇佛土。地皆震动雨天曼陀罗。一切众生皆得如是快乐。充满如是所愿。其中菩萨摩诃萨於诸佛所听法者，彼皆问诸佛世尊，以何因何缘现是瑞应。彼诸佛世尊，皆授曼如尸利阿耨多罗三藐三菩提记。佛说偈言：
起最上意智慧广，十方济世授汝记。地动雨华众生乐，汝当作佛出现世。
大乘悲分陀利经四王子授记品第八善男子，尔时海济婆罗门。告第四王子支众。略说。如曼如尸利所愿无异。世尊赞言：善哉善哉。善男子，汝为菩萨时。当破无量阿僧祇众生结使金刚之山而作佛事。然後当成阿耨多罗三藐三菩提。善男子，是故字汝为坏金刚慧明照尸利。汝坏金刚慧明照。於当来世过一恒河沙数阿僧祇。始入二恒河沙数阿僧祇。东方过十恒河沙数佛土微尘数世界。有国名阿尼弥沙。善男子。汝於其中当成阿耨多罗三藐三菩提。号普贤如来应供正遍知明行足乃至佛婆伽婆。其佛土无量庄严亦复如是如汝所愿。善男子，宝藏如来。適授坏金刚慧明照菩萨摩诃萨阿耨多罗三藐三菩提记。於虚空中无量亿那由他百千诸天。皆赞善哉。雨海此岸牛头沈水木櫁末香。彼白佛言：唯世尊，若我如是意满。如我五体礼佛足时。令恒河沙数世界逾天妙香充满其中。於中地狱畜生饿鬼人天。彼众生得闻是香。身心苦患乃至讫。我头面著地於尔所时得休息。善男子，尔时坏金刚慧明照菩萨五体礼宝藏如来足。应时恒河沙数世界。逾天妙香充遍其中。於中一切众生。身心苦患尽皆休息。佛言：
起能坏金刚，香色充满刹。喜乐多众生，汝为世间解。
善男子，尔时海济婆罗门。告第五王子无畏。略说。世尊，我惟不取斯秽浊佛土。当知是处成三藐三菩提。其中无有地狱畜生饿鬼。绀琉璃地等如莲华世界庄严说。无畏王子以莲华置宝藏如来前白佛言：唯世尊，若我如是意满。当承佛威神。令我得现庄严三昧。如我在世尊前。於十方恒河沙数世界微尘数佛土。当雨莲华大如车轮令我等见。適发斯言：蒙佛威神得现庄严三昧。十方恒河沙数世界微尘数佛土。皆雨莲华大如车轮。无畏王子。见已极大欢喜。佛言：善男子，汝所愿甚善。取妙佛土。以至诚语疾得三昧雨於莲华。彼白佛言：若我得满阿耨多罗三藐三菩提意者，令此莲华悬於虚空应时即住虚空。佛言：善男子，汝所为甚疾以莲华印於虚空。善男子，是故字汝为虚空樱汝虚空樱於当来世过一恒河沙数阿僧祇。始入二恒河沙数阿僧祇。於东南方过亿百千恒河沙数佛土。有世界名莲华。汝当於中成阿耨多罗三藐三菩提。号莲华上如来应供正遍知明行足乃至佛婆伽婆。纯菩萨僧。其数无量。寿亦无量。必得是一切威德如汝所愿。虚空印菩萨即时五体投地礼宝藏如来足。佛言：
汝当饶益世，除灭结秽浊。持刹微尘德，逮觉如前胜。
善男子，尔时海济婆罗门语第六王子虚空。略说。唯不於此秽浊佛土。略说。如虚空印菩萨所愿。世尊，若我如是意满。令於十方恒河沙数世界虚空中有七宝盖。白珠罗网以覆其上。悬众宝铃以严其盖。宝铃网中出如是声。所谓佛声法声僧声。波罗蜜声力声通声。及无畏声。其中一切众生使闻是声。令发阿耨多罗三藐三菩提心。其有先发菩提心者，令不退转阿耨多罗三藐三菩提。適发是言：於十方恒河沙数世界一切虚空中。略说。出如是声。蒙佛威神皆悉自见。复白佛言：唯世尊，若是意满如我所愿。令我於世尊前得智显明三昧。以是增长善法。得是三昧已，然後世尊，授我菩提记。蒙佛威神即得智显明三昧。佛言：善哉。善男子，所愿甚妙。以汝福业。於十方恒河沙数佛土虚空中覆以宝盖。出柔软声。觉悟多亿那由他百千众生。善男子，是故字汝为虚空显明。汝虚空显明。於当来世过一恒河沙数阿僧祇。始入二恒河沙阿僧祇。於东方过二恒河沙数佛土。有世界名日月。汝当於中成三藐三菩提。号法自在富王如来应供正遍知明行足乃至佛世尊，时虚空显明菩萨以五体礼宝藏如来足。佛言：
起善习意调伏心，能发大悲於众生。当度群品苦海岸，觉智无上正菩提。
善男子，尔时海济婆罗门语第七王子支像。略说。唯不於此浊佛土中。我如是处成菩提。於中无有地狱畜生饿鬼之名。亦无女人。其中众生不由胞胎。无须弥铁围大铁围土石诸山。无有泉源瓦砾刺棘高下恶风树木大海。亦无日月星宿昼夜闇冥。其中众生无有秽气屎尿涕唾。形无污臭身心无寄。令其中不以土石为地。纯马瑙成无量百千众宝庄严。令其佛土无有馀草。唯曼陀罗摩诃曼陀罗。令其佛土以种种宝树庄严。其宝树上种种宝盖庄挍。有种种宝房舍种种宝衣。种种宝鬘。种种宝婴。种种宝严具。种种音乐。种种宝器。种种华。以庄挍树。令众华合音乐声止。以是知夜。众华合时菩萨受生。適生其中便坐定意。令得现庄严三昧。以是三昧见十方佛土微尘数世界中现在诸佛。令於尔时得净天耳。闻於佛土微尘数十方馀世界中现在住世说法。说法诸佛。令其中众生生已，皆自识宿命。忆念佛土微尘数劫中生事。令其生已得净天眼。普见十方佛微尘数佛国庄严。令其生已，善具知他心智。以一念顷。知佛土微尘佛刹中。一切众生心念所行。乃至菩提般涅槃。不失是三昧。夜欲明时。四方香风微妙柔软触身生喜来吹华敷。令诸菩萨从三昧觉於华台起。令得如是神通。一心念顷至一一方佛土微尘数佛刹。亲近现在诸佛世尊已，还来本土。於曼陀罗摩诃曼陀罗花台上结加趺坐。思惟法门瞻仰如来。如所坐处随其回转。於一切方悉令见我。其中菩萨於法或想若生疑者，令观我身见即亘然。彼诸菩萨随欲闻法。適观我已皆悉令知。其中菩萨令无我所无所为作乃至身命。其中菩萨皆得不退转。其中令无不善之名。令其佛土亦无受戒之名无犯悔语。令其中一切众生。具三十二大人之相。具那罗延力。令其中无有一人诸根不具乃至菩提般涅槃。令其中一切众生其首文?荼袈裟著身一时俱生。令得善分别三昧。乃至菩提际未曾中失。令其中众生普集善根。令其中众生无老病苦。有菩萨於中寿欲终时。结加趺坐而般涅槃。身中出火以自阇维香风来吹。彼舍利置於他方无佛土中。令成如意珠宝。如转轮王明净摩尼之宝。其中众生有见彼摩尼宝光者，有见摩尼宝者，有复触者，令彼一切不受地狱饿鬼畜生之苦。乃至菩提般涅槃未曾受痛。於中命终。其有诸佛现在住其世。为众生说法生如是处。彼得生已，於诸佛所闻说妙法发菩提心。適发心已，令得不退转阿耨多罗三藐三菩提。我佛土中。无有一人不入三昧而命终者，亦无苦痛无相恋著别离命终。於中终已令不生难处无佛国土中。至菩提际。未尝不见佛。未尝不闻法。未尝不供养僧。令其中一切众生无秽浊瞋恚爱憎慳嫉无明吾我。於中生也。其佛土中。令无声闻及辟支佛。纯诸菩萨。润心软心无怨心。不浊心寂心定心。如是菩萨充满其中。令我佛土庄严明净。现於十方佛刹微尘数馀世界中。香亦遍至。使其众生常乐充满。令其佛土不闻苦声。我当尔所时行菩萨行。为菩萨时先立如是净庄严佛土。安置如是净意众充满佛刹。然後我於其中成阿耨多罗三藐三菩提。我逮菩提时令光明无量。又我身相庄严。令於十方千佛土微尘数馀佛刹中皆悉遍现。於中众生有见我者，令彼众生灭除贪欲瞋恚愚痴慳嫉吾我嫌恨结使。悉皆令灭发菩提心随其所欲。三昧陀罗尼忍辱以见我故悉皆令得。其有众生生寒冰地狱者，见我已受暖暖乐受得是快乐。譬如比丘入第三禅。彼见我已令其身意极乐充满。皆发阿耨多罗三藐三菩提心。於中命终来生我国。得不退转阿耨多罗三藐三菩提。若众生生饿鬼中。得见我已，略说。令不退转阿耨多罗三藐三菩提。畜生亦如是说。如是我光倍照诸天。令我寿命无量无能数者，除萨婆若智。我逮菩提时。於十方无量阿僧祇无称无边馀世界中。诸佛世尊赞叹称誉。我令其中众生闻名者，於彼所作善根回向我刹。彼命终已来生我国。除无间罪非毁正法谤贤圣者，我逮菩提时。於无量阿僧祇馀佛刹中。众生闻我名号求生我国。命欲终时。我与无量大众围绕。入无曀三昧而现其前。如是善说。令彼众生心得欢喜一切苦灭。以是欢喜悟毕定三昧。令其心得法忍之乐。彼命终已得生我国。又馀佛土乏七财者，不乐求三乘。亦不乐求人天之福。又不乐求三善福地。乐著非法慳贪嫉妒。乐近邪法众生之类。以堕无堕三昧。彼诸众生命欲终时现住其前。与无量众围绕。而为说法。以已佛土示彼众生劝以菩提。令彼众生於我所得乐喜踊跃发菩提心。令彼一切苦痛除灭。得日灯三昧令舍愚痴。命终之後得生我国。佛言：善哉善哉。善男子，所愿甚善。彼白佛言：世尊，若我如是意满。於佛刹微尘数十方馀佛土中。令雨奇妙海此岸栴檀之末。於中众生闻是香者，令彼一切发菩提心。令我於今得如愿三昧已而自得见。善男子，彼適愿已得如愿三昧自见佛土。
微尘数十方馀世界中。雨奇妙海此岸栴檀之末。见於十方各过数众生叉手合掌发菩提心。佛言：善男子，雨香甚速。劝过数众生於菩提。善男子，是故字汝为师子香。於当来世过一恒河沙数阿僧祇。始入二恒河沙数阿僧祇。於上方去此佛土。过四十二恒河沙数佛刹微尘数佛土。有世界名绀香光明无尘。汝师子香。於中当成阿耨多罗三藐三菩提。号光明无尘上身香月自在王如来应供正遍知乃至佛世尊，善男子。尔时师子香菩萨五体礼如来足。宝藏如来言：
起人修罗天所敬，当为世尊济众生。汝断三界苦结缚，汝当得妙无上士。大乘悲分陀利经第八王子授记品第九。
善男子，尔时海济婆罗门语第八王子阿摸具。略说。世尊，我当尔所时於浊佛刹。为菩萨菩提行菩提行。我先净十千浊佛刹立如是净。如绀香光明无尘佛土无异安置如是种善根清净意求大乘诸菩萨充满其刹。然後我当於中成阿耨多罗三藐三菩提。唯世尊，我当如是行菩提行。非馀菩萨之所能行。世尊，我於此七年中一处静坐。思惟净佛功德佛刹庄严净佛土功德。我於中发起现庄严三昧等一万八千菩萨三昧而得修习。世尊，是我以菩萨菩提行菩提行。我以臣婆阇伽枳由逻三昧。常见十方无量无边馀世界中。现在住世诸佛世尊，饶益众生而为说法。又过三世者，见彼诸佛满一切刹。世尊，我以旋三昧微尘等心。见彼诸佛世尊菩萨声闻大众围绕。我以无依三昧力。佛土微尘数身。礼一一身。以无上杂宝华无上杂香涂末鬘饰及与音乐。以此一切无上严饰供养诸佛。一一佛土如大海劫行。我以一切修身三昧。於一念顷知一切佛土中微尘数佛行。世尊，我以功德三昧佛土微尘数无上妙赞一一佛。世尊，我以不旬三昧一尘等心见佛充满一切佛土。世尊，我以无诤三昧一念顷见一切佛土中过去当来现在佛刹庄严。世尊，我以首楞严三昧入地狱中。化作其身而为说法。劝以菩提令彼发心。於中命终得生为人。值现在世说法诸佛。令彼众生从佛闻法得不退转地。如是畜生饿鬼夜叉罗刹阿修罗龙紧那罗摩睺罗伽中及与天上。如是毗舍阇富单那迦吒富单中。如是人栴陀罗贾客淫女中。如是世尊，随众生处而受其形。顺彼众生业行因缘受若苦乐。若有种种工巧伎术。随类而入现说所行。巧言方便得众生心。然後诲之正法劝以阿耨多罗三藐三菩提。令住不退转无上正遍知。唯世尊，我当尔所时行菩提行。净除十千佛土。於中一切众生。行业结使灭如是毒。乃至一众生所。令无四魔道。我当如是净立十千佛土。如光明无尘上身香月自在王如来。绀香无尘世界佛刹庄严。我当自净佛土及以眷属。如师子香菩萨摩诃萨所愿。唯世尊，若如是意满。令十千佛土中一切众生众苦除灭。令得一切软心随作心。令彼各各自四天下见於诸佛。彼诸众生。种种众宝种种华香末香涂香杂衣头舍幢麾幡盖。令自然在手。令彼众生用供养诸佛。发阿耨多罗三藐三菩提心。我以现庄严三昧力。令己自见適发是语。如其所愿悉自得见。佛言：善哉善哉。善男子，如汝普自立净佛土周匝净十千佛土。净无量阿僧祇众生身意。如是无量阿僧祇诸佛世尊，以如是无量阿僧祇供具而供养之。善男子，是故字汝为普贤。汝普贤。於当来世过一恒河沙数阿僧祇二恒河沙阿僧祇馀少分。在於北方。去此佛土。过六十恒河沙数佛刹。有世界。名智水净德。汝普贤。当於其中成阿耨多罗三藐三菩提。号师子奋迅金刚智如来应供正遍知乃至佛世尊，善男子，尔时普贤菩萨摩诃萨五体礼如来足。宝藏如来言：
起善智乐调伏心，於众生所善坚誓。
於结深河度众生，汝知炬妙世作佛。

[book_title]卷四
△十千人授记品第十
善男子，於尔时十千懈怠者同发声言：唯世尊，我等欲於净佛土中。成如来应供正遍知。所谓世界普贤菩萨行菩萨行所修净处。如是我等行六波罗蜜。满於佛土逮成正觉。善男子，宝藏如来亦复如是，授彼十千懈怠者记。如普贤菩萨成阿耨多罗三藐三菩提时。汝等亦於周匝世界。成阿耨多罗三藐三菩提。有千人同号智炽锺自在声如来。复有千人同号摄自在师子音如来。复有千人同号无垢声自在王如来。复有千人同号除恐畏音自在王如来。复有千人同号善无垢声光曜自在王如来。复有五百人同号日明如来。复有五百人同号日藏自在王如来。复七号龙雷如来。八号无畏称王无垢光如来。十号无光音如来。十一号称自在声开法称音如来。九号德法称王如来。二十号不可思议意王如来。三号宝幢月自在照牟尼智自在墙微无味王不可思议意智藏如来。十五号智高幢如来。五十号智海王如来。二号大精进音自在王高德劫如来。八十号智无尘疾如来。九十号自在种如来。一百号智善无垢雷自在如来。八十号非食德海王智集力王如来。四十号胜菩提自在王如来。牟尼积疾华如来。积德智意如来。金刚师子戒光音如来。贤上如来。无量光明如来。三师子喜如来。无尽智积宝光如来。智无垢如来。智珊瑚如来。二师子称如来。通德王如来。法华雨如来。光踊高如来。法踊王无垢如来。香自在如来。无垢眼如来。大积如来。阿僧祇力王如来。自智福德力如来。智衣如来。自在如来。阿僧祇饶益如来。智积如来。大高如来。力藏如来。德沈如来。枝华幢如来。照众如来。无痴德王如来。金刚上如来。法胜如来。声帝王如来。自执金刚持宝如来。自在踊幢止劫如来。乐雲法用婆罗王如来。普德海王如来。智积如来。智焰华如来。众世主自在如来。优昙钵华金幢如来。法幢雷王如来。栴檀善安隐起（丹超）势如来。幢最灯如来。智起（丹超）如来。坚幢灭如来。法称如来。降魔德焰如来。阇那波罗沙睺如来。智灯如来。安隐王如来。智音如来。幢集如来。金刚如来。金刚曜如来。庄严王如来。阇夜僧弃如来。善安意如来。月王如来。超吼王如来。婆罗王如来。八十师子步如来。五十那罗延胜藏如来。七十宝积德如来。三十月藏如来。二十星宿称如来。三十德力婆罗王如来。九十软音如来。梵上坚固如来。复有十号香华胜称王如来。七十光明圆月照王如来。三十香华上如来。无量德海如来。智上如来。阎浮影如来。一百二德山幢如来。师子最如来。百一龙吼华曜王如来。善香种无我如来。无量德曜王劫如来。复有千人同号舍法智龙王解脱觉世海眼止如来应供正遍知。汝等各於异国一日同时。当成阿耨多罗三藐三菩提。当寿十小劫。汝等亦富同日入无上涅槃。後佛土正法七日皆灭。彼十千人五体稽首礼宝藏如来足。宝藏如来言：
起汝等妙坚龙吼，当求习最积善财。勤修六度莫懈怠，当为天人作导师。大乘悲分陀利经第九王子授记品第十一。
善男子，尔时海济婆罗门语第九王子阿弥具。略说。彼白佛言：我当如是行菩萨行。令十方恒河沙数世界中。恒河沙数现在住世诸佛世尊，证我行菩萨菩提行。唯世尊，如我今於佛前发菩提心。乃至成阿耨多罗三藐三菩提。於其中间行菩提行莫令心悔。乃至菩提际誓愿坚固。如说修行不恼他心。令我不生声闻辟支佛心。令我心意不生爱欲。不与眠睡骜慢轻弄诳恼疑惑共俱。不与杀生偷盗及非梵行。妄语两舌粗言绮语无明掉动邪见嫉妒等俱。无不敬法心亦无离心。我行菩萨行时。乃至菩提际莫令心有如是等法。愿我乃至菩提际。举足下足心常念佛。乃至菩提际。未曾不见佛不闻法不供养僧。在所生处常得出家。常粪扫衣但三衣。树下止常坐空闲处。常乞食少欲知足。常说法言无染著语。令我具足无量辩才。常不犯根罪。不杂妄语非毁他论。常念於空为女说法。常思惟空。於女人前不露齿笑。不染相动手为人说法。我常於大乘菩萨。有师事供养之心。我若从他闻法敬意如师。我常恭敬沙门婆罗门。尊重供养唯如来前。我不观应与不应与而为布施。我於法施不生嫉妒心。我以身命济应死者，自以精进办及众物救厄众生。我不说在家出家是非长短。我常观察利养称誉。如火如毒如怨。心常远避。世尊，若我乃至菩提际。成就如世尊前所立誓愿者，令我两手中自然轮宝千辐辋毂明焰具足。阿弥具王子。適发言已，如其所愿轮即在手。复白佛言：世尊，若我乃至菩提际如是意满者，令此轮宝往至五浊空佛土中出是大声。如难陀跋难陀龙王之声。一切佛土声唱是言：菩萨受记入不妄念智。唱修空不动意界法藏。一切众生生其中者，此法藏声入彼耳根。適入耳已，令彼众生欲爱即灭。瞋恚愚痴吾我慳嫉皆灭。令得思念佛境界智。发阿耨多罗三藐三菩提心。善男子，阿弥具王子。遣彼二轮其轮甚速。譬如诸佛如来神通。如是往至十方无量阿僧祇五浊空佛土中。至已为众生唱。菩萨受记入不妄念智。修空不动意界法藏。其中一切众生。此法藏音入耳根已，
一切欲爱乃至心意嫉妒灭。皆悉思念如佛境界智。发阿耨多罗三藐三菩提心。须臾之顷。彼轮还来王子前祝善男子，尔时宝藏如来。叹阿弥具王子言：善哉善哉。善男子，如汝行菩萨行所愿甚善。遣此自然轮宝至彼五浊空佛土中。令多阿僧祇亿那由他百千众生。住无浊心无恼心劝以菩提。善男子，是故字汝为无恼。汝无恼。当为世导。汝可取庄严佛土随汝所欲。阿弥具白佛言：世尊，我求如是庄严佛土。所谓一切黄金为地平正如掌。饶诸天宝周遍其中。令无瓦砾土石诸山。地柔软触犹劫波育。足下则下举足还复。其中令无地狱畜生饿鬼之名。我佛土无诸臭秽。胜天妙香充满其国。令天曼陀罗华周遍佛土。令其中众生无有老玻无相畏者无相恼乱。令其中众生无有横死死无悔恨。无不入三昧而命终者，令其中众生思惟念佛而取命终。终已不堕恶趣。不生五浊空佛土中。乃至菩提般涅槃。未常不见佛不闻法不供养僧。令其中众生少於爱欲瞋恚愚痴。令其中一切众生修十善业。令其佛土众生无受戒无犯悔名。令其中众生魔不得便。令其中众生无诸鬼陋。使其中众生无有贵贱分别。使其中众生无我所无所作。令其中声闻菩萨乃至梦中无失不净。令其中一切众生爱法求法。令其佛土无有一人异学倒见。令其中众生身无疲懈心无劳惓。使其中一切众生皆得五通。使其中众生无饥渴患。随所欲食充满宝器而在其前如欲界天。令其中众生无有屎尿涕唾目泪身汗。令其中无有寒热。令其中香风软触以动人天。随意所欲有求凉风有求暖风。有求优钵罗香风。有求木櫁香风。有求海此岸香。有求多伽罗香。有求沈水香。有求一切香风。随心所念悉皆令得。令无如是五浊世界。令其国中有七宝台。於彼台中有七宝座。重敷茵蓐安置丹枕。触甚柔软如劫波育。人所住处令其宝台周匝有池。八功德水充满其中。彼诸众生以此为用。使其中诸树行列须曼那庄严。以种种华种种果种种香种种衣种种盖种种婴珞种种严具以庄严树。其中众生随所乐衣。於如意树上取而著之。如是华乃至严具随取服之。我菩提树令七宝成。高千由旬。其茎径一由旬。枝叶分布一千由旬。微风来吹枝叶相<亭攴>。令出柔软过天妙音。谓波罗蜜神通根力觉道之声。其有闻者心得离欲。令其佛土女人具诸功德。譬如兜率天女。又其中女人无诸臭秽。不两舌慳嫉后。使其男子不与女人触身行欲。彼生欲心往观女人。须臾之顷欲心即灭生大惭愧。而去令得净无尘三昧。以是三昧常离魔所。终不更生欲心。彼女人以欲心视男子已，令即有胎。適视已欲心俱灭。如是男女处胎身心受乐。譬如三十三天欢喜爱乐。使其佛土男女处胎七日七夜如是受乐。女人怀妊亦受是乐。譬如比丘入第二禅。彼处胎者不为不净胎垢所污。於七日旦极香甚乐而得出生。令彼女人不受苦痛俱入池裕令彼女人心即离欲得净无尘三昧。以是三昧令离魔事常入三昧。先身所作业行因缘。应多亿劫受女人身。令以是三昧得尽除卻一切女身。乃至菩提般涅槃更不复受。又有众生。所作业行应过数劫常受胎苦。我逮菩提时。闻我名号心生喜乐者，於彼命终即来我国。受胎众生。其中一切所作业行尽彼除灭。乃至菩提际更不受胎生。有众生善根熟者，令彼华中化生。有少福德未种善根。令彼胎生尽诸业行。
我国土中。若为女人若复入胎。令彼众生一向受乐充满令微风吹须曼那多罗披帝树。出如是喜乐之声。苦空无常无我之声。以是音声。令其中人得然明三昧。以是三昧。令彼众生觉明深空。令其佛土不出乐欲之声。世尊，我坐菩提树下。愿须臾之顷。逮阿耨多罗三藐三菩提。逮菩提已，令其佛土无日月光。亦无有夜惟以华合。我当放如是光明遍照三千大千佛土无不周至。以是光照令彼众生得如是大明。见十方无量阿僧祇馀世界中现在住世诸佛世尊，我逮菩提时。当以如是声说法。遍满三千大千佛土。令其中众生得念佛心。随所住处经行坐卧及与回转。令彼一切常得见我。随所疑法適观我已疑惑尽除。我逮菩提时。於十方无量阿僧祇佛土。众生若求声闻乘若求大乘者，从我闻法。令得深三昧忍辱陀罗尼。即住不退转阿耨多罗三藐三菩提。令我声闻僧众无量无能数者，唯除如来。我逮菩提时。在所游行投足之处。令有千叶金色莲华。我遣彼华至空佛土。彼华至已称赞於我。彼诸众生闻我名者即生喜乐。令彼众生所有善根。尽皆回向求生我国。於彼命终皆得来生。令我声闻僧无沙门垢无谄曲。为令一切众皆悉如是，令我眷属贵重於法。不贪财物不重荣利。乐於无常苦空无我勤修精进。敬佛乐法重比丘僧。令其中不退菩萨得入空意。随所生处常说般若波罗蜜。乃至菩提际令不忘失。我逮菩提时。令住世十千大劫。般涅槃後正法住世千劫。佛言：善哉善哉。丈夫取净佛土。汝阿閦。於当来世过一恒河沙数阿僧祇。始入二恒河沙。於东方去此千佛土。有世界名乐喜。庄严成就如汝所愿。汝当於中成阿耨多罗三藐三菩提。即名阿閦如来乃至佛世尊，阿閦白佛言：世尊，若我如是意满者，於一切世界中。众生成阴界入有形之类。在众生数者，令彼一切皆得慈心无怨心无浊心。令彼身意受乐。譬如住十地菩萨入莲华三昧舍身得净。使一切众生身意受乐亦复如是心。如我五体礼世尊足时。令一切地皆作金色。善男子，彼阿閦菩萨五体礼宝藏如来足。即时一切众生受如是乐。如其所愿彼一切地皆作金色。宝藏如来言：
起住妙意无恼心，宝轮最妙在汝手。多亿众生得悲心，汝当净意为世尊，大乘悲分陀利经诸王子授记品第十二。
善男子，尔时海济婆罗门。语第十王子尼摩尼。略说。王子尼摩尼。其所立愿亦如阿閦。唯世尊，若我如是意满。令一切众生得念佛心。令其手中皆有海此岸栴檀之香。令彼一切以是妙香供养佛像。佛言：善哉善哉。善男子，所愿极妙。汝能使一切众生手中。皆有海此岸栴檀妙香。发念佛心。善男子，是故字汝为香手。汝香手。於当来世过一恒河沙数阿僧祇。二恒河沙阿僧祇之馀。阿閦如来般涅槃正法灭已，於後七日。汝香手。於彼世界成阿耨多罗三藐三菩提。号金华如来应供正遍知乃至佛世尊，香手白佛言：世尊，若我如是意满。我五体礼世尊足时。令此园中周遍雨瞻卜华。善男子，尔时香手菩萨五体礼宝藏如来足时。寻遍园中雨瞻卜华。宝藏如来言：
起极妙德意善香，雨瞻卜华周遍园。汝当显示净妙道，度多众生无畏岸。
善男子，尔时海济婆罗门。语第十一王子名师子。略说。即以宝幢上宝藏如来。如香手菩萨所愿无异。宝藏如来言：善哉善哉。善男子，是故字汝为宝胜。於当来世过一恒河沙数阿僧祇。二恒河沙数阿僧祇之馀。金华如来般涅槃已，正法灭後竟三劫。乐喜世界当名妙乐。汝当於中成阿耨多罗三藐三菩提。号自在龙雷音如来乃至佛世尊，国土庄严如阿閦佛土无异。宝胜白佛言：世尊，若我如是意满者，礼佛足时。令一切众生得如是心。如菩萨住平等悲三昧。为饶益一切众生求菩提者令不退转。善男子，宝胜菩萨五体礼宝藏如来足时。一切众生得如是意。谓诸众生得住悲心。善男子，尔时宝藏如来告宝胜菩萨言：
起勇善意大丈夫，能因众生立坚誓。安立多众无尘心，於天世人当作佛。
略说。摩阇披等五百王子。立如是愿取庄严佛土。如虚空印菩萨所愿取净佛土。宝藏如来尽皆授阿耨多罗三藐三菩提记。汝等同时各异世界。当证阿耨多罗三藐三菩提。复有四百王子。立如是愿取庄严佛土。如断金刚慧照明菩萨。宝藏如来亦皆授其阿耨多罗三藐三菩提记。各异世界。复有八十九王子。立如是愿取庄严佛土。如普贤菩萨。又彼八万四千诸小国王。皆立净愿各取庄严净佛国土。宝藏如来悉皆受其阿耨多罗三藐三菩提记。各异世界俱逮菩提。如是九十二亿众生。皆各立愿所修净土。宝藏如来亦尽授阿耨多罗三藐三菩提记。汝等同时各异世界。当逮阿耨多罗三藐三菩提。
大乘悲分陀利经八十子受记品第十三。
善男子，时海济婆罗门。有八十子。皆是宝藏如来之弟。其第一者名海自在童真。善男子，尔时海济婆罗门。告海自在曰：今汝童真可取清净庄严佛土。海自在言：大师应先作师子吼。大师告言：我所思愿後乃说之。彼即白言：我为取净土取不净耶。大师告言：其有菩萨具大悲者，取不净土度诸浊意倒见众生。汝童真。自可知之。善男子，时海自在童真至宝藏如来前白佛言：世尊，我求阿耨多罗三藐三菩提。亦於如是八万岁世人中证妙菩提如今世尊，愿令众生少於贪欲瞋恚愚痴等畏。能於生死以身为患。令於我所而得出家。我亦当以三乘为众说法。世尊，若我如是意满者，唯愿世尊，当授我阿耨多罗三藐三菩提记。宝藏佛言：汝於来世过一恒河沙数阿僧祇。始入二恒河沙数阿僧祇。於散华劫时此佛土四天下当名妙胜。於八万岁人中当逮菩提。号宝积如来乃至佛世尊白佛言：世尊，若我如是意满者，令遍此园雨赤真珠。一切树上出五乐音。善男子，海自在童真。五体礼宝藏如来足时。遍於园中雨赤真珠。一切树上出五乐音。宝藏如来言：
起大势力无尽慧，慈心众庶愍伤仙。所求当满净众生，为群黎故世成佛。
婆罗门第二子名曰成就彼作是言：如海自在所可立愿我亦如是，略说宝藏佛言：汝童真。亦於散华劫妙胜佛土中四天下。於八万岁世人中汝当成佛。号照明华如来乃至佛世尊，略告第三言：汝於二千岁人中当逮菩提。号月持王如来乃至佛世尊，略说授记。须摩那如来。山王如来。制眼如来。梵上如来。阎浮影如来。满如来。高如来。宝山如来。海藏如来。那罗延如来。尸躯那牟尼如来。牟尼主如来。憍陈如如来。师子步如来。智幢如来。佛声如来。最胜如来。开化如来。饶益如来。慧明如来。帝主如来。寂慧如来。作喜如来。无怒王如来。金银如来。摩醯睹如来。日喜如来。宝发如来。善明如来。背摩如来。善喜如来。梵征如来吼如来。法月如来。现议如来。称喜如来。称上如来。端正香如来。四妙根如来。须尼阇睹如来。適绕如来。善意如来。妙乘慧如来。金幢如来。善目如来。天净如来。净道如来。善现如来。乘幢如来。毗楼波叉如来。梵音如来。德聚如来。德无尘如来。摩尼光如来。焰气如来。释迦牟尼如来。音自在如来。尔成如来。最尊如来。华成如来。等华如来。无恼如来。日藏如来。乐自在如来。月如来。龙齿如来。金刚照如来。称王如来。常光如来。胜光如来。萨泥?著如来。智成如来。香自在如来。婆罗主如来。那罗延藏如来。月藏如来。善男子，其大师最後幼子名无恐畏。彼白宝藏如来言：世尊，授此七十九童真记。於散华劫成阿耨多罗三藐三菩提。世尊，我当发阿耨多罗三藐三菩提心尽散华劫。世尊，令我最後证妙菩提。如彼七十九佛寿命。令我逮菩提时授独与等。如彼所度愿我亦等。彼三乘化。我亦当说三乘之法。如彼所有声闻僧数。我得佛时声闻亦等。如彼七十九佛出世於散华劫。所有众生得受人形。半劫尽时我逮阿耨多罗三藐三菩提。我当使彼一切众生住於三乘。世尊，若我如是意满者，佛当授我阿耨多罗三藐三菩提记。善男子，尔时宝藏如来赞无恐畏言：善哉善哉。善男子，汝能为过数众生大悲饶益汝於来世过一恒河沙数阿僧祇入二恒河沙数阿僧祇。散华劫半尽时。汝当最後成阿耨多罗三藐三菩提。号无上勇王如来乃至佛世尊，如彼七十九佛共寿半劫。汝当独寿半劫。乃至如汝所愿悉皆当成。彼白佛言：世尊，若我如意满者，五体礼世尊足时。令此佛土普雨青莲华极妙甚香。其有众生闻是香气。四大调和众病皆愈。善男子，如无恐畏童真五体礼宝藏如来足。应时一切佛土雨青莲华。众生闻香彼一切四大调和众病皆愈。宝藏如来言：
起习大悲善调心，多妙世尊皆敬汝。谄结慳结如能断，当得净妙智慧藏。大乘悲分陀利经三亿少童子受记品第十四。
善男子，时海济婆罗门三亿弟子。谓在园门坐。有人来为我三归劝以菩提者，善男子，尔时海济婆罗门告诸弟子言：汝等童子，可发阿耨多罗三藐三菩提心。各随所欲而取佛土。在如来前随意发愿。其弟子中。有一童子名曰月忍。彼白师言：是道云何。当积何德修何行作何念而得菩提。大师告曰：童子，菩萨具四无量藏得逮菩提。何谓为四。具无尽福藏。具无尽智藏。具无尽慧藏。具无尽一切佛法藏。是名具足四无尽藏。善男子，如来说如是菩提道。名总集净德度生死法门。菩萨具足行施为度众生故。菩萨具足持戒为满愿故。菩萨具足忍辱成相好故。菩萨具足精进以办众事故。菩萨具足禅以调心故。菩萨具足慧以灭诸结故。菩萨具足闻为阿僧祇辩才故。菩萨具足功德润益一切众生故。菩萨具足智为阿僧祇智故。菩萨具足止随心作故。菩萨具足观为除疑惑故。菩萨具足慈为心无碍故。菩萨具足悲为度化无疲厌故。菩萨具足喜为乐法喜故。菩萨具足舍为除爱憎故。菩萨具足摩沙门为除障碍故。菩萨具足出家为舍一切有为故。菩萨具足闲居为灭不善业修益善业故。菩萨具足念为得持故。菩萨具足意为觉深解故。菩萨具足强志为觉义故。菩萨具足念处为观身受心法故。菩萨具足正舍为舍一切不善法修满一切善故。菩萨具足神通为轻身心故。菩萨具足根为满摄根故。菩萨具足力为伏一切结使故。菩萨具足觉分为觉实法故。菩萨具足六和敬法为净应度者心故。童子，是名总具足净度生死法门。彼白师言：闻世尊说。布施得大富饶益诸眷属。持戒得生天。多闻得大慧。世尊说修净为度生死故。大师告曰：童子，有乐生死施者如汝所说，童子，善男子善女人。信菩提道施者，为调伏心故。持戒为灭心故。求闻为除心浊故。修悲为大悲心故。馀法以智慧方便具足集行。童子，此是菩提道具足集。如是德如是修如是念。乃逮菩提。诸童子，菩提道行如是，诸童子，可求菩提。诸童子，菩提道净。应至意立愿必当得满。诸童子，菩提道净以意净故。诸童子，菩提道直净除诸结无谄伪故。诸童子，菩提道乃至安隐无上涅槃际故。是故汝等。今可立愿随取严净不净佛土。善男子，尔时月忍童子，至宝藏如来前。右膝著地叉手合掌而白佛言：世尊，我今欲发阿耨多罗三藐三菩提心。於此浊佛土中众生。少於贪欲瞋恚愚痴。无忘失无浊心。无怨心。无慳嫉心。无邪见心。住正见心。无不善心。常求善心。无三恶趣心。求人天心。集三福地善根心。求三乘心。我当於是中成阿耨多罗三藐三菩提。世尊，若我如意满者，令我两手有自然龙象。適发言已，蒙佛神力。於两手中有自然龙象。其身纯白七支具足。躬自目见而告之曰：汝二龙象。上昇虚空周遍此土。降极香妙八功德雨。觉此佛土一切众生。令此雨渧触众生身。有闻香者令除五盖。谓爱睡掉悔疑。適发是言：彼二龙象即昇虚空。如是健速。如大力士放箭甚疾。彼二龙象如向所说，事讫而还在其前立。善男子，尔时月忍童子极大欢喜。时宝藏如来告彼言：汝善男子，於当来世过一恒河沙数阿僧祇。始入二恒河沙阿僧祇。於照明劫明集佛土。此四天下汝当成佛。号宝盖勇光如来乃至佛世尊，善男子，尔时月忍菩萨。五体礼宝藏如来足。宝藏言：
起汝无尘心甚净，汝授多亿众生记。净治菩提最妙道，汝当得仙导众生。
略说。千人不满。三亿童子於此佛土立阿耨多罗三藐三菩提愿。宝藏如来皆授彼记。其最後者，名毗披尸如来。式弃如来。鞞尸罗披如来。是授童子记也。
大乘悲分陀利经千童子受记品第十五。
彼千童子，皆通四鞞陀。其最大者师而事之。名披由毗师纽。彼言我欲於彼五浊佛土证阿耨多罗三藐三菩提。为极重贪欲瞋恚愚痴诸结众生而说法。月鬘童子白大师言：此披由毗师纽。见何等事乃能立愿於五浊佛土。大师告曰：童子，有大悲菩萨。彼於五浊佛土而逮菩提。无救无趣困於诸结邪见之厄。为此众生作救趣饶益故。於生死海度斯等类令住正见。以涅槃甘露之味充满众生。此现菩萨大悲立愿於五浊佛土者，时宝藏如来言：汝披由毗师纽。於当来世过一恒河沙数阿僧祇。二恒河沙数阿僧祇之馀。於东方过佛土微尘数佛刹。有世界名结使幢。汝善丈夫。於中当成阿耨多罗三藐三菩提。号主山王如来乃至佛世尊，披由毗师纽白佛言：礼世尊足时。唯愿世尊，当以百福庄严两手摩我顶上。善男子，如披由毗师纽童子，头面礼世尊足时。宝藏如来即以两手摩披由毗师纽菩萨顶。而告之曰：
起大悲意深智惠，汝为菩提修妙行。结缚甚坚强力断，汝当成佛饶益世。
善男子，尔时月鬘童子，向宝藏如来。右膝著地而白佛言：世尊，我欲发阿耨多罗三藐三菩提心。於此佛土贪欲瞋恚愚痴等分心众生。不住诸善恶心众生。於四万岁世人中。我当成阿耨多罗三藐三菩提。宝藏佛言：汝於来世。过一恒河沙数阿僧祇。二恒河沙之馀。有世界当名娑诃。何故名娑诃。其中众生忍乐贪欲瞋恚愚痴一切结缚皆悉忍故。以是因缘名曰娑诃。时有大劫名贤。何故名贤。於此劫行贪欲瞋恚愚痴吾我众生中。当有千大悲佛婆伽婆於中出故。汝善丈夫。始入贤劫。於四万岁世人中。当先成阿耨多罗三藐三菩提。号迦罗迦孙?犬如来乃至佛世尊，当以三乘说法。有过数众生。为生老病死驶河所漂。汝当度著涅槃彼岸。善男子，尔时月鬘菩萨五体礼宝藏如来足卻坐一面。善男子，尔时第二童子名曰钦婆罗。前白宝藏如来言：世尊，我欲次迦罗迦孙駄如来後於三万岁世人中当成佛。宝藏佛言：汝童子，於当来世过一恒河沙数阿僧祇。二恒河沙阿僧祇之馀。於娑诃国土適入贤劫。次迦罗迦孙?犬如来後。於三万岁世人中当得成佛。号迦那迦牟尼如来应供正遍知乃至佛世尊，名称流布。彼於世尊所闻授记已，头面礼足起绕三匝。於宝藏如来前以华散佛。叉手合掌以偈赞曰：
善集和合巧次第，无失浊乱净妙称。意极高广诸仙尊，说菩提道如大?佥。兴人德自百福满，施寂乐道绕结山。牟尼所为无过者，授多众生菩提记。
善男子，尔时童子名厚摄。以七宝床著宝藏如来前。价直百千两金。敷以所宜置之金钵盛满七宝。以金澡盥并七宝床施佛及僧。而白佛言：世尊，我欲於来世过一恒河沙数阿僧祇。二恒河沙数之馀。於彼贤劫成如来应供正遍知。众善减时恶世瑞现。众生住重贪欲瞋恚愚痴慳嫉依恶知识邪见。众生常乐亲近不善根心离善根心无正见心邪命乱心。迦那迦牟尼如来般涅槃已，正法灭後众生盲冥世无导师。二万岁世人中我当成阿耨多罗三藐三菩提。善男子，时宝藏如来告厚摄曰：善哉善哉。婆罗门。汝善丈夫具大明智。恶世人中瑞应出时。乃至二万岁世人中盲无导师。於中立愿。是故善丈夫。字汝为明智悲意。汝明智悲意。於当来世过一恒河沙数阿僧祇。二恒河沙之馀。即於此娑诃世界。在贤劫二万岁世人中。当得成佛号迦叶如来乃至佛世尊，善男子，尔时明智悲意菩萨。五体礼宝藏如来足。於一面立以华鬘香末散宝藏如来。以偈赞曰：
人尊多闻盖，皆生喜乐意。以巧妙善语，善智处人天。授多众生记，於十方作佛。神通智意等，佛法无称量。
尊现菩提行，故我稽首礼。
善男子，尔时海济婆罗门。觉悟第四童子名无垢意。善男子，尔时无垢意童子前白宝藏如来言：我欲如是於此土贤劫中求菩提。以不如是恶世。迦弃如来般涅槃後正法灭已，於万岁世人中。众生布施持戒修定心意转乏於七财。敬恶知识以之为师。心不乐求於三福地。亦不乐修三善之业。反乐为三不善恶业。以诸结使闇乱心故。不欲乐求三乘之道。於当尔时尚无能办菩提行者，况复千岁世人乃至百岁。尔时众生无有善名况行善者，是五浊世寿命转减。乃至十岁刀兵劫起。即於尔时我当从天上下。拔济众生使舍不善为说善法。令彼众生住十善业。以诸善业除众生结亦除五浊。乃至世人寿八万岁。我乃於中成阿耨多罗三藐三菩提。为少贪欲瞋恚愚痴无明慳嫉众生说法令住三乘。世尊，若我如是意满者，世尊，应授我阿耨多罗三藐三菩提记。世尊，设我不得如是授记。我当求声闻地若辟支佛速脱生死。宝藏如来言：婆罗门。菩萨有四懈怠地。若有菩萨具此懈怠者，久乐生死为见所误受生死苦。不速逮阿耨多罗三藐三菩提。何谓为四。或有菩萨。卑贱威仪。卑贱同学。卑贱分施。卑贱立愿。何谓菩萨卑贱威仪。或有菩萨破身口意。或不摄威仪。与学声闻缘觉者俱。不一切施不一切处施。求人天福乐施。不至意立愿庄严佛土为度众生。具四法。懈怠菩萨久受生死之苦。不速逮阿耨多罗三藐三菩提。有菩萨具四法。速成阿耨多罗三藐三菩提。何谓为四。护持身口意。或常亲近大乘学人。一切施一切处施。为脱一切众生苦故发悲心施。至意立愿庄严佛土为度众生故。是为四法。菩萨行是速成阿耨多罗三藐三菩提。复有四法。菩萨具足摄菩提道。何谓为四。勤行波罗蜜施摄众生修办诸禅游戏神通。是为四。复有四无厌法。菩萨应具。施无厌闻法无厌摄众生无厌愿无厌。是为四。复有四无尽藏。菩萨应满信无尽藏菩萨应满。说法无尽藏菩萨应满。回向无尽藏菩萨应满。济穷厄众生无尽藏菩萨应满。是为四。复有四净。菩萨应具。无我戒净。无众生三昧净。无命慧净。无人解脱知见净。是为四法。菩萨应具。菩萨以是速成阿耨多罗三藐三菩提。转虚空轮。不可思议轮。无称量无我轮无言说轮。假现轮。厌患轮。转未曾轮。汝无垢意。於当来世。过一恒河沙数阿僧祇。於二恒河沙阿僧祇馀。入贤劫未久五浊以除。其寿转增至八万岁人中。汝当得逮阿耨多罗三藐三菩提。号弥勒如来乃至佛世尊，时无垢意婆罗门。五体礼宝藏如来足已，於一面祝以华鬘末香供养世尊，以偈赞曰：
尊面如满月，白毫相如雪。身净如金山，谁不愿牟尼。雄猛如兽王，无量德照世。光明普周遍，今授我佛记。
大师海济婆罗门。劝彼一千人。少一童子通四鞞陀得发菩提。所谓迦罗迦孙?犬迦那迦牟尼迦叶弥勒子照等千人。少二童子通四鞞陀。彼一切立阿耨多罗三藐三菩提愿。於此贤劫宝藏如来。彼一切阿耨多罗三藐三菩提记。於贤劫中其最小者，大师觉之。咄持大力。何以久观。汝摩诃萨舍馀意想。为众生故可发大悲。以偈告曰：
众生老病死，没於爱流河。处在三界畏，受胎之微形。饮结毒相害，旷野苦烧煮。痴盲失善道，为生死所逼。
三界苦炽然，皆住於邪见。一切在五道，譬如车轮转。众生鲜法眼，念无救众生。修慧除疑惑，今可求菩提。
为世渴爱河，作众生桥梁。解世结缚故，心回向菩提。除痴开法眼，施以无上道。生死三界然，充之以法味。
速可诣饶益，顶礼牟尼足。可立最坚愿，为佛世导师。慰喻诸群生，旷野济众庶。施妙解脱道，根力及觉分。
为求雨法雨，以灭众生苦。
善男子，时持大力童子白言：大师。我不乐生死乐求尊德。又复不求声闻辟支佛乘。欲求无上乘。我观所化处待时立愿。大师。是故我住思惟至今。师待须臾听我师子吼。时善男子，尔时海济婆罗门。舍彼而还告其弟子五婆罗门常给侍者，汝诸童子，可发阿耨多罗三藐三菩提心。彼白师言：我等无财宝物可供养佛及比丘僧。我等云何未种善根发菩提心。善男子，尔时国大师告其弟子。一名迦罗浮殊。即与七宝耳磲。二名他罗浮殊。亦与七宝耳磲，第三名阇罗浮殊。与七宝床，第四名佉伽浮殊。与七宝杖，第五名婆罗浮殊。与纯金澡盥而告之曰：汝等可以此物供养佛及比丘僧。发阿耨多罗三藐三菩提心。时五给侍进诣世尊，各以所赍施佛及僧已，而白佛言：唯愿世尊，授我等阿耨多罗三藐三菩提记。於彼贤劫我等於中当成无上正真之道。略说。善男子，时宝藏如来即与迦罗浮殊童子授菩提记。於贤劫中当名坚音如来。次後他罗浮殊当名乐相意如来。次後阇罗浮殊当名商导如来。次後佉伽浮殊当名爱清如来。次後娑罗浮殊童子当名清叶髻王如来。佛適授彼五童子记於贤劫已，时大师重告持大力言：汝持大力。於世尊所今可立愿。取庄严佛土随意所欲。以法味谓一切众生。坚固精进行菩萨行莫复久观。自执其臂将至佛所。善男子，彼时持大力童子，住世尊前而白佛言：世尊，於当来世後贤劫中。当有几牟尼曰出现於世。宝藏如来言：童子，於半贤劫当有千四牟尼曰出现於世。童子白佛言：世尊，於彼贤劫乃至千三牟尼曰般涅槃已，其最後娑罗浮殊童子，当成阿耨多罗三藐三菩提。名青叶髻王如来。我当於尔所时行菩提行难行苦行。布施持戒修定多闻精进忍辱。随福德智慧我当具满。於彼贤劫一切成佛未久我先施供养。彼般涅槃後如舍利法。供养舍利护持正法。乏戒众生劝令持戒使住其中。少见困厄众生。劝令正见使住其中。少意众生劝住正意。无威仪者令住威仪。当为众生示现种种若干善行。彼诸佛世尊涅槃未久。我当复正法眼正法摄正法兴正法灯炽然於世。刀兵劫时我当劝化众生。使住不杀乃至正见。以十善业於邪迳路拔出众生著善道中。除彼恶行闇冥。开示善行法劫浊乃至命见结众生浊世。我当灭除。饥馑劫时我当劝化众生。行檀波罗蜜令住其中。我以六波罗蜜。除灭一切饥馑之劫浊乱斗诤及与怨嫉。於众生所除灭结垢。疾疫劫时。我当以六和敬四摄法劝化众生令住其中。除灭众生疾疫闇冥乃至灭结。一切娑呵佛土半贤劫中。如是救济众生困厄。千四世尊出现涅槃。彼一切正法灭已，於贤劫中。然後我当成阿耨多罗三藐三菩提。如彼贤劫千四诸佛寿命限量。我逮菩提已，寿命与等如彼所有声闻僧数。我声闻众亦当与等。如彼半劫千四如来所度众生独我与等彼诸佛世尊，学声闻者，设违失戒坠邪见林。不敬诸佛多憎嫉心。恶心害心伺求法僧。失心过心诽谤贤圣。非毁正法作无间业者，愿我逮菩提时。於生死中拔彼一切。安置无畏涅槃城中。乃至我般涅槃。随正法几时灭贤劫俱荆我正法灭贤劫尽已，当令我齿及身舍利。变成无量阿僧祇化佛。具足三十二大人之相以庄严身。令一一相八十种好而自庄严。令诸化佛往至十方无量阿僧祇无佛之国。令一一化佛劝彼无量阿僧祇众生使住三乘。其有佛土为灾劫所坏。令彼化佛往至其中。救济众生如前所说，然後令成如意摩尼。於诸佛土若有众生乏无珍宝。到彼诸国如意两宝示现伏藏。又馀佛土众生鲜诸善业为病所困。亦到於彼令雨海此岸牛头栴檀香。令彼香雨灭除众生结病身患及与见困。令彼众生勤三福地得生天上。世尊，我行菩萨行时。欲以如是济度众生。我逮菩提时。如是作佛事。我般涅槃後。亦令如是无量无边诸佛土中救济众生。世尊，若我如是不得满。不为众生能作良药而救济者，令我礼佛已不见十方无量无边世界中现在住世说法诸佛。今日世尊不授我阿耨多罗三藐三菩提记。又今世尊所授多亿众生阿耨多罗三藐三菩提记。令我亦不见彼诸佛世尊，不闻菩提声。若如是意不满者，令我流转生死不闻佛声法声僧声不闻善业声。令此诸声不经我耳。令我常在阿鼻地狱。宝藏如来告持大力童子言：善哉善哉。善丈夫。汝当为众生作善良药脱诸苦难。善丈夫。是故字汝为无垢明药王。汝无垢明药王。於当来世过一恒河沙数阿僧祇。二恒河沙数阿僧祇之馀。於贤劫中千四如来成佛未久汝先供养。乃至如汝立愿。青叶髻王如来般涅槃已，正法灭後。汝当成阿耨多罗三藐三菩提。号曰楼至如来乃至佛世尊，寿命半劫。如彼贤劫千四诸佛声闻僧数。汝声闻众独与彼等。所度众生亦复与等。般涅槃後正法灭时贤劫俱荆如是汝齿及以舍利成诸化佛。如是乃至无佛国中雨栴檀香。除彼结病见困身患。安置众生著三福地皆得生天。善男子，尔时无垢明药王菩萨白佛言：世尊，若我如是意得满者，唯愿世尊，以百福庄严相足著我顶上。善男子，时宝藏如来即以百福庄严相足以摩其顶。善男子，时无垢明药王菩萨。心大欢喜意甚踊跃。五体投地礼宝藏如来足已，卻住一面。时海济婆罗门以天劫波育衣与之。赞言：善哉善哉。丈夫。所愿甚善。自今已後勿为我使随意所欲。

[book_title]卷五
△大师立愿品第十六
善男子，尔时海济婆罗门心生是念。我已劝化多亿那由他百千众生。於阿耨多罗三藐三菩提。今此大众无不是者，此诸摩诃萨各立妙愿取净佛土。唯除披由毗师纽。贤劫中者彼亦避恶世。我念应恶世中以法味诸众生。我应坚固勇猛。应以如是作师子吼。令此一切菩萨大众得未曾有。又令一切大众天龙夜叉乾闼婆阿修罗及世人。皆合掌礼恭敬於我。令佛世尊赞我善哉并授我记。又於十方无量无边阿僧祇世界中。现在住世为众生说法诸佛世尊，我师子吼时令彼诸佛赞我善哉。亦授我阿耨多罗三藐三菩提记。令彼遣使慰喻於我。令此大众闻见彼使。我当於中为後世具大悲菩萨安立愿眼。令後时乃至我逮菩提闻我愿者，令彼亦得极未曾有。复於後时菩萨具大悲者，令彼如是於浊佛刹大恶世时愿取菩提。鲜法闇冥结病漂者，令救济之而作佛事。为众生说法。乃至我般涅槃後。过不可思议不可称量。无边佛刹中诸佛世尊，皆於菩萨众前称誉赞叹我。为诸菩萨说我愿眼。令彼菩萨受大悲力。闻我愿者得未曾有。亦於众生发起大悲。令彼如是取菩提愿。如我今日取愿无异。彼亦如是浊刹中成三菩提。於四漂浪济脱群萌。以三乘法化度众生。乃至著涅槃道。善男子。尔时国大师海济婆罗门。具修如是大悲愿已，整衣服偏袒右肩。诣宝藏如来所。即於尔时多亿那由他百千诸天。於虚空中作亿天乐雨众天花。同声赞言：善哉善哉。丈夫。
至世尊所今取妙愿。以智慧水灭世界众生烦恼苦结。一切大众合掌向之。同声赞言：善哉善哉。妙达智慧饶益我等。妙意坚愿我等欲闻。时大师至世尊所右膝著地。时三千大千耐提兰佛刹。六种震动极大震动。悉极倾摇陂峨踊没。锺铃蠡鼓自然而鸣。禽兽众鸟出柔软音。世界枯树皆生花叶。於此三千大千世界地住鬼神。有劝菩提有未劝者，除地狱饿鬼种种畜生。彼一切得饶益心善心无怨嫉心无浊心慈心未曾有心皆得充满。有众因空住者，彼於虚空意得欢喜。以诸杂花鬘香音杂宝幡盖。及以幢麾衣被头舍。以柔软声。为闻婆罗门愿故以用供养。乃至阿迦尼吒际诸天。尽下阎浮提住虚空中。持诸天香乃至头舍。为听婆罗门愿故以用供养。尔时婆罗门叉手合掌。以偈赞叹宝藏如来言：
尊游三昧如梵王，颜色从容犹帝释。施与钱财如国主，持最妙宝若仙尊。德濡吼音如师子，坚固不动喻须弥。无有怒恚如大海，含忍好恶等如地。
除一切垢如大水，烧诸结林如仙火。无所染著犹疾风，开现真实如大天。牟尼澍法如龙雨，充济世间犹时泽。降伏外道如论师，仙放德香如妙花。
妙声柔软如梵王，治世脱苦如良医。心住平等如慈母，常摄众生逾如父。破诸坚怨如金刚，断恩爱枝如神剑。济度众生如船师，施人智慧如牟尼。
施凉光如牟尼月，开敷人花犹如日。施四上果如妙树，仙众围绕如鸟王。尊意甚广如大海，等心於世犹草木。观诸法性如空卷，尊等随世譬如水。
佛授多众菩提记，持最妙相善大悲。我化众生多无量，愿今授我菩提记。於浊结怨世成佛，安置众生静寂道。
善男子，国大师海济婆罗门以是偈赞宝藏如来已，即时一切大众天龙夜叉乾闼婆世人。叹言善哉。时国大师白佛言：世尊，我劝化多亿那由他百千众生。於阿耨多罗三藐三菩提。彼各各观已，而受妙土取清净意。种诸善根易化众生。此千四月鬘等通四鞞陀罗。如来所可授贤劫中记者，彼诸丈夫。亦以三乘教化贪欲瞋恚愚痴吾我众生。彼等亦舍重结烦恼恶世。弃无间业诽谤正法非毁贤圣。住於邪见乏圣七财。不知父母不识沙门不别婆罗门。不知作恩不知福德不畏後世。不求三善天人之德。造三不善之十恶业。为一切善知识所弃。为一切慧人所讥。为三界烦恼驶水所漂。没在生死灰河烧煮。痴冥所弊离诸善业。弃彼众生置无佛国。离诸善根集不善根。困於邪道处大旷野。当尔之时，娑诃世界贤劫中人转寿千岁。为此智慧诸善丈夫之所弃舍。当於尔时，为三界生死因缘所逼。无投无趣无所归依苦器所困。舍此众生各取妙土
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:25:59-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
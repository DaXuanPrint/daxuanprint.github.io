<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="象教皮编序,象教皮编目录,象教皮编卷之一,象教皮编卷之二,象教皮编卷之三,象教皮编卷之四,象教皮编卷之五,象教皮编卷之六,象教皮编全文在线阅读,象教皮编全文在线下载,大玄古籍书库">
<meta name="description" content="佛教辞典。共六卷，万历年间（1573～1620）陈士元撰。收在《现代佛学大系》第十二册、《大藏经补编》第十七册。内容分为梵译、名数、异谈、禅语、评经、移牍等六部分。作者号“环中迂叟”，该书自序云：“私拟平生所鴃瞎疑之境，操心酬应之概，似与释典暗合。余乃汇辑释家语六卷，题曰象教皮编，于乎儒释果同乎？果异乎？果似同而异、似异而同乎？览者当自得焉。”可见该书颇有比较儒释二教之意趣。_象教皮编_全文在线阅读_象教皮编_全文在线下载_大玄古籍书库">
<title>象教皮编_陈士元_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">象教皮编</span> <br/>
          作者： <span class="inputVal" id="bkauthor">陈士元</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]88325</span> <br/>
          说明： <span class="inputVal" id="bkdec">佛教辞典。共六卷，万历年间（1573～1620）陈士元撰。收在《现代佛学大系》第十二册、《大藏经补编》第十七册。内容分为梵译、名数、异谈、禅语、评经、移牍等六部分。作者号“环中迂叟”，该书自序云：“私拟平生所鴃瞎疑之境，操心酬应之概，似与释典暗合。余乃汇辑释家语六卷，题曰象教皮编，于乎儒释果同乎？果异乎？果似同而异、似异而同乎？览者当自得焉。”可见该书颇有比较儒释二教之意趣。</span> <br/>
          封面： <span class="inputVal" id="bkimg">Z_3767.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]象教皮编
[book_author]陈士元
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]88325
[book_dec]佛教辞典。共六卷，万历年间（1573～1620）陈士元撰。收在《现代佛学大系》第十二册、《大藏经补编》第十七册。内容分为梵译、名数、异谈、禅语、评经、移牍等六部分。作者号“环中迂叟”，该书自序云：“私拟平生所鴃瞎疑之境，操心酬应之概，似与释典暗合。余乃汇辑释家语六卷，题曰象教皮编，于乎儒释果同乎？果异乎？果似同而异、似异而同乎？览者当自得焉。”可见该书颇有比较儒释二教之意趣。
[book_img]Z_3767.jpg


[book_title]象教皮编序
余童时闻人言，儒、释、道三教同归一源。或又言释氏出世，儒者用世，本不同道。或又言儒家立训平易，而持行难於有终，不若佛之旨趣。元微而顿悟得於顷刻。余弱冠时习业南雍，期满徙寓报恩、天界二寺，凡八十余日，尽取三藏并诸僧语录读之，茫然无见於元微之旨，与吾儒之学辽不相涉也。余年三十从仕，仕未久归田，又越四十年，今余年七十矣。私拟平生所历危疑之境，操心酬应之槩，似与释典暗合。余乃汇辑释家语六卷，题曰象教皮编。於乎！儒、释果同乎？果异乎？果似同而异，似异而同乎？览者当自得焉。万历甲申仲秋上弦日，环中迂叟陈士元书。
岁乙酉莫春，还朴子，见象教皮编，未解题义。读至第四卷禅语中载：达磨以不执文字、不离文字为得。皮豁然悟曰：皮编之义，葢取此尔。即往环碧园问着书叟，叟笑而不言。蒲骚社陈容淳谨识。

[book_title]象教皮编目录
卷之一 : 梵译　二十分
卷之二 : 名数　三十五分
卷之三 : 异谈　一十二分
卷之四 : 禅语　九十五分
卷之五 : 评经　三十九分
卷之六 : 移牍　八十七分
象教皮编目录(终)

[book_title]象教皮编卷之一
明　环中迂叟陈士元辑
清　静真居士张海鹏订
梵译
天文类
○忉利天，一名多罗夜，离欲也。
○兜率，天知足也。
○焰摩天，一作夜摩，一作炎摩，欢乐也。
○印度，月也，又日月总称，又五天竺国亦称五印度。
○地婆诃罗，日照也。
○毗卢遮耶，一曰毗舍那，光明徧照也。
○摩、利、交、阳，焰也。
○毗岚婆，迅猛风也。一曰鞞蓝婆，一曰吠蓝婆，一曰随蓝婆，葢五天竺音异耳。
○离婆多，星宿也。
○尸，弃火也。
○盎哦罗迦，火星也。
○部陀，水星也。
○勿哩诃婆，跛底木星也。
○沙，乃以宣折罗土星也。
○戌羯罗，金星也。
○苏气怛罗，善星也。
酉阳杂俎载二十八宿姓似天竺语，附录於此。
○货多罗，角姓也。（杂俎首昴，今改首角），属喜乐天。
○迦旃延，亢姓也。
○多罗尼，氐姓也，（二宿不载属）。
○阿蓝婆，房姓也，属慈氏天。
○迦罗延，心姓也，属忉利天。
○遮耶尼，尾姓也，属腊师天。
○持父，迦箕姓也，属清净天。
○莫迦还，斗姓也，（不载属）。
○梵岚，摩牛姓也，属梵天。
○帝利迦，女姓也，属毗纽天。
○憍，（居乔切），陈如虚姓也。
○单罗尼，危姓也，（三宿不载属）。
○阎浮都迦，室姓也，属蛇头天，（竭天之子）。
○陀、难闍，壁姓也。
○阿瑟吒，奎姓也。
○阿含婆，娄姓也。
○驮伽毗，胃姓也，（四宿不载属）。
○鞞耶尼，昴姓也，属火。
○颇罗堕，毕姓也，属水。
○毗梨佉，（丘茄切），耶尼觜姓也，属日，又月之子。
○天婆斯失絺，参姓也，属日。
○井，姓属同参。
○炮波罗毗，鬼姓也，属木。
○柳姓，属亦同参。
○賔伽耶尼，星姓也，属火。
○瞿昙，张姓也，属福德天。
○翼，姓同虚，属林天。
○迦遮延，轸姓也，属毗婆梨帝。
时序类
○三摩耶，假时也。
○刼波，时分也。
○阿那婆达多，一曰荼闍它，无热也。
○尸罗，清凉也。
○阿耨达，无热恼也。
○尼罗阿迭多，戒日也。
○般遮于瑟，五年一大会也。余尝着俚言，解须臾瞬息之说，附录於此。
○须臾瞬息，不久之辞也，而释氏分别甚详。按新婆沙论云：百二十刹(音察)那成一怛刹那，六十怛刹那成一腊缚，二十腊缚成一牟呼麦多，三十牟呼麦多成一昼夜。又毗昙论云：一刹那译为一念，一怛刹那译为一瞬，六十怛刹那为一罗婆(即腊缚)，译为一息(谓一呼一吸)，三十罗婆为一摩睺罗，译为一须臾。是三十息为一须臾也。又僧祗律云：二十念为一瞬，二十瞬名一弹指，二十弹指名一罗预，二十罗预名一须臾。是十六万念八千瞬为一须臾也。须臾即斯须，葢邹鲁方言。
地理类
○半支跋，山也。
○耆闍崛，灵鹫山也。(山多青石，头似鹫鸟。竺法维佛国记云：灵鹫山在摩竭提南，属天竺国。)
○须弥，人鸟山也，一名阿耨达山，或云即崑仑山。(道家称元圃，吐蕃称亦耳麻不剌山。释道安西域志云：摩诃赖国有阿耨达山，王舍城在山东南角，竹园精舍在城西。)
○苏迷虑，须弥最高处也。
○诺矩罗，鼠狼山也。
○屈屈咤播陀，鸡足山也。
○额温缚拏，马耳山也。
○楞伽，净山也，一作[马*夌]迦。
○折罗漫，雪山也。
○达尔达识他般，葱岭也。一曰极嶷山。(中有渴盘陀国。)
○阿湿麽，石也。
○婆婆石，无名异也。
○阿迦，水也。
○提，洲也。
○阎浮提，胜金洲也。
○殑(音兢)伽河，天堂河也。一曰恒伽河。(此河从天堂而来，恒河东面金象口而出，流入东海。)
○信度河，验河也。(从阿耨池南面银牛口而出，流入南海。)
○徙多河，冷河也。一曰卜义河。(从阿耨池西面琉璃马口而出，流入西海。)
○缚刍河，清河也。一曰博义河。(从阿耨池北面颇黎狮子口而出，流入北海。)
○伽毗黎河，恒河也。
○婆竭罗，咸海也。
○婆悉，蒲类海也。
○补陀落迦，海岛也。
○贺罗驮，池也。
○摩诃波多磨，龙池也。(在迦湿弥罗国西。)
○阿耆婆濔，火池也。(在泥婆罗国南。)
○波那，林也。
○婆罗林，坚固林也。(在叨剌拏河西，如来涅盘之所。)
○贫婆，丛林也。(谓众僧聚处，如大树丛丛，枝干团结也。)
○乌仗那，苑也。
○罗阅祗伽罗，王舍城也。
○拘尸那，角城也。
○伽耶，山城也。
○逻挲，乐些城也。
○婆罗尼斯，番江绕城也。
○驮，都界也。
○蔑戾，车边地也。
○赭时，石国也。(在大宛北。)
○伊粟陀，滑国也。(在桑乾北。)
○弭秣贺，米国也。(都那密水西。)
○阿滥密，穆国也。(都乌浒水西。)
○屈霜你迦，何国也。(都那密水南，康居旧地。)
○徒里掘，骠国也。(在东天竺东。)
○榜葛剌，东天竺国也。
○沼纳勃，中天竺国也。(并见吾学编。)
○摩伽陁，南天竺国也。(见洛阳伽蓝记。)
○伽毗罗，西天竺国也。(见记闻。)
○迦闍那，北天竺国也。(见酉阳杂俎。)
○乌仗邦，乌笃国也。(在中天竺南。)
○杜婆，一曰闍婆，诃陵国也。(在婆利国西。)
○犁靬，大秦国也。(即海西国。)
○朱俱波，一曰朱居盘，子合国也。(在疎勒南。)
○特拘梦，粟弋国也。(在安息北。)
○尸弃尼，识匿国也。(即瑟匿国。)
○业波，乾陀国也。(在乌苌西。)
○苏伐剌拏瞿罗，东女国也。(在吐蕃西。)
○沛利，车离国也。(居沙奇城，属天竺。)
○跋禄迦，亟墨国也。(即姑墨国。)
○屈支，龟兹国也。(即邱兹，一作屈茨，在且末北，乌孙南。)
○飒秣建，一作萨末鞬，康国也。(即康居，在大宛西北。)
○脂那，一作支那，文物国也。(总称华夏。宋史：太平兴国初，天竺王没徙曩遣使上书，译云：近闻支那国内有大明王，威力自在。又云：伏愿支那皇帝福慧圆满。)又曰：真丹，一作真旦，一作振旦，(涅盘经。)一作震旦。(楼炭经注云：葱岭以东名为震旦，以日初出耀乎东隅也。唐书：贞观十五年，中天竺王尸罗逸多自称摩伽佗，遣使上书。帝使云骑尉梁怀璥持节慰抚，王喜曰：摩诃震旦亦有使者至吾国。云云。)
○多罗，岸也。一曰息多。
○波罗蜜，到彼岸也。(彼岸指乐地，喻众生轮廻苦海，沉溺此中，诸佛所在，谓之彼岸。徐士英金刚经口义云：波罗蜜训为到彼岸，似於字义犹有遗论。葢波罗蜜乃树名，此树生实甘美，言闻经悟道者，众苦俱忘，而甘美如蜜也。)
○磨磨迦罗，我所也。
○郁单越，胜处也。
○毕利义，高显处也。
○毗阿罗，游止处也。
○支提，可供养处也。
○林微尼，解脱处也。
○瞿昙地，最胜处也。
○婆罗林，高远处也。
○差罗波尼，灰水也。
○刹摩，一曰掣多罗，丈田也。
○拘卢舍，二里也。
○由旬，十六里也。
○踰缮那，四十里也。(一驿地。)
○尸多婆那，一曰尸陀，寒林也。(天竺弃尸处。)
○舍磨奢那，塚也。
○窣堵波，方坟也，又圆坟，或云塔也。余尝考天竺疆域，附录於此。
○按杜氏通典云：天竺，後汉通焉，即身毒国。从月氏高附国以西，南至西海，东至盘起，皆身毒之地。有别城数百，城置长；有别国数十，国置王。虽各小异，而俱名身毒。(唐书：天宝初，中天竺王尸罗逸多死，国乱，其臣阿罗那顺篡立。时右率卫府长史王元策奉使至彼，拒不得入，乃檄吐蕃西邻诸国兵破之，降城五百八十余所。东天竺王尸鸠摩送牛马三万犒军，迦没路国献地图谱。则合计五天竺之城，葢不止杜氏所谓数百而已。)汉书云：捐毒国，去长安九千八百里。师古云：捐毒即身毒，身毒即天竺也。续汉书云：天竺即身毒，在大月氏东南。扶南传云：伽尸国，一名波罗柰(柰一作祭。)国，一名伽波罗柰斯国，属天竺。(竺法维佛国记云：波罗柰国，在伽维罗越国南千四百八十里。又释道安西域志云：波罗柰斯国，佛转法轮处。)摩揭它传云：摩揭它，一作摩伽陁，属中天竺，王居拘闍揭罗布罗城，一曰俱苏摩补罗，一曰波吒厘城，北濒殑伽河。又有乌茶，亦属天竺，东距勃律六百里，西距罽賔四百里。有五城，王居术瞢蘖利城，一曰瞢揭厘城，东北有达丽罗川，即乌苌旧地。梁天监初，天竺王屈多遣其臣竺罗达来贡，罗达言其国临大江新陶，源出崑仑，分为五江，总名恒水。元魏书云：南天竺国，去代州三万一千五百里。马氏通考云：宋乾德三年，沧州僧道圆自西域还，得佛舍利及贝叶经四十夹。道圆自天福中往西域，在涂十二年，往五印度凡六年，五印度即五天竺也。太祖召问所历风俗、山川、道里，一一能记。太平兴国初，天竺僧施护能以华言译梵书，施护乃乌填曩国人，自言其国属北印度。西行十二日至乾陀国，又西行二十日至曩誐罗贺罗国，又西行十日至岚婆国，又西行十二日至誐惹曩国，又西行至波斯国，得西海。自北印度行百二十日至中印度，中印度西行三程至阿罗尾国，又西行十二日至末曩罗国，又西行十二日至鉢赖野迦国，又西行六十日至迦罗拏俱惹国，又西行二十日至摩罗尾国，又西行二十日至乌然尼国，又西行二十五日至罗罗国，又西行四十日至苏罗茶国，又西行十一日至西海。自中印度行六月程至南印度，又西行九十日至供迦拏国，又西行一月至海。自南印度南行六月程至南海云。雍熙中，卫州僧辞澣自西域还，与婆罗门僧永世、波斯国外道(有法术之称)阿里烟同至京师。永世自言本国名利得，国王姓牙罗午得，名阿喏你缚，王妃曰摩诃你，其国东行经六月至大食国。阿里烟自言本国王号黑衣，姓张名哩没，其国东行经六月至婆罗门。又石湖范氏吴船录云：乾德二年，诏沙门继业(姓王氏，耀州人)等三百人往天竺求舍利及贝多叶，至开宝九年始归，得涅盘经一函四十二卷，继业於每卷後分记西域行程。自阶州出塞西行，由灵武、西凉、甘、肃、瓜、沙等州入伊吾、高昌、焉耆、于阗、疎勒、大食诸国，度雪岭至布路沙国，又度大葱岭、雪山至伽湿弥罗国，西登大山，有萨埵太子投崖饲虎处，遂至健他罗国，谓之中印土(即中印度)。又西至庶流波国及左栏陀罗国，国有二寺。又西过四大国至大曲女城，南临滔牟河，北近恒河，塔庙甚多而无僧尼。又西二程有宝阶故基。又西至波罗柰国，两城相距五里，南临恒河。又西北十许里至鹿野苑，塔庙佛迹更多。南行十里渡恒河，河南有大浮屠。自鹿野苑西至摩揭提国，馆於汉寺，南与杖林山相对，山北有优波掬多石室及塔庙故基。西南百里，孤山三峯，名鸡足，是迦叶入定处。又西北百里，有菩提宝座城，四门相望，金刚座其中，东向。又东至尼连禅川，东岸有石柱，记佛旧事。自菩提座东南五里，至佛苦行处。又西三里，至三迦叶村及牧牛女池。金刚座之北门外，有师子国伽蓝。又北五里，至伽耶城。又北十里，至伽耶山，是佛说宝云经处。又自金刚座东北十五里，至正觉山。又东北三十里，至骨磨城，馆於鰕罗寺，谓之南印土，诸国僧多居之。又东北四十里，至王舍城。东南五里，有降醉象塔。又东北登大山，有舍利子塔，临涧冇下马迎风塔，山顶有大塔庙，是七佛说法处。山北平地，又有舍利本生塔，其北山半曰鹫峯，是佛说法华经处。山下即王舍城，城北山趾有温泉二十余井。又北有大寺及伽兰陁竹园故迹。又东有阿罗半身舍利塔。温泉西有平地，直南登山腹，有毕鉢罗窟，窟西有阿难证果塔。此去新王舍城八里，有树提迦故宅城，其西有轮王塔。又北十五里，有那烂陁寺，寺之南北各有数十寺，门皆西向，其北有四佛座。又东北十五里，至乌巅头寺，东北五里，有圣观自在像。又东北十里，至伽湿弥罗寺，寺南距汉寺八里许。自汉寺东行十二里，至却提希山。又东七十里，有鸽寺。西北五十里，有支那西寺，古汉寺也。西北百里，至花氏城，育王故都也。自此渡河，至毗耶离城，有维摩方丈故迹。又至拘尸罗城及多罗聚落，踰大山数重，至泥波罗国。又至磨逾里，过雪岭，至三耶寺，由故道入阶州。余谓通典槩举天竺城国之数，而不言其邻界。施护、永世、阿里烟辈秪以日月计程，而不备言所历之国。继业所记，仅述佛祖修行说法灭度之处，而五天竺之疆域邈乎未及也。余又读刘氏旧唐书，则谓天竺在葱岭西北，去月氏西南数千里，一名磨迦陀，又曰婆罗门，地方三万余里。其中分为五天竺：一曰中天竺，二曰东天竺，三曰南天竺，四曰西天竺，五曰北天竺。地各数千里，城邑各数百。南天竺际大海。北天竺距雪山，四周有山为壁，南面一谷，通为国门。东天竺东际大海，与扶南、林邑相邻，但隔一小海耳。西天竺与罽賔、波斯接壤。中天竺据四天竺之会，其都城周廻七十余里，北临禅连河。南州异物志亦云：天竺国地方三万里，尚佛道，其国王城郭宫室皆雕文刻镂。唐书又云：乾封三年，五天竺皆来朝。开元时，北天竺来朝，中天竺、南天竺各遣使入贡。葢五天竺各有境土，中国称彼为西天，而彼则自以中天竺为天地之中也。及考大明一统志所载外夷诸国，会典所载朝贡诸番，与夫瀛涯胜览、海槎录等书，并无天竺国名。故今时五天竺境土广袤(东西曰广，南北曰袤)，无得而详焉。
人品类
○遮阅那，王也。
○因陀罗，天王也。
○毗沙门子，多闻天王也。
○提和罗那，天人王也。
○摩诃三摩阿逻遮，太平等王也。
○提多罗吒，治国主也。
○摩[少/兔](奴鈎切)含喃，人也。
○含多提婆魔[少/兔]含喃，天人教师也。
○般遮于旬，五神通人也。
○呾你也。
○仆呼缮那，众生也。
○僧伽，众多也，又和合也，後省伽字，止称僧。(自四人以上谓之僧，今一人亦称僧者，从合众之义，犹万二千五百人称军，一人亦称军也。)
○摩诃僧祗，大众也。
○摩摩帝，寺主也。
○富楼沙昙藐婆罗提，调御师也。
○须菩提，长老也。
○阿闍梨耶，一作阿遮梨夜，轨范也。(谓能纠正弟子所行。)後省阿耶字，止称闍梨。
○铎曷摆，小师也。
○宣洒，弟子也。
○阿夷怡，一曰韦提希，新学也。
○邬波遮迦，和尚也。
○羯麽陀，知事僧也。
○婆罗沙，伴僧也，善男子初出家之称。
○比邱，乞士也。(谓乞法诸佛资益慧命，乞食施主资益色身。)
○优婆塞，一曰伊蒲塞，一曰邬婆索迦，善男子也。(即清净士。)
○优婆夷，一曰邬婆斯迦，善女人也。
○式义摩那，学法女也。(此名尼。)
○邬波三鉢那，近也，比邱初受戒之称。
○室罗末尼，永寂灭度也，比邱落发之称。
○桑门，勤息也。(取勤行善息之义。)本名宣摩那拏，讹为沙迦懑曩，省迦字，止称沙懑曩，又讹为沙门那，又省那字，止称沙门，後又讹为桑门耳。
○沙弥，息慈也，落发僧之称。(息慈，谓安息於慈悲之地。一云息恶行慈也。)
○杜多，抖擞也，(谓抖擞贪嗔痴而舍之也。)讹称头陀。
○婆罗门，净行也。
○娑罗沙，僧受戒也。
○迦罗越，居士也。
○耆婆活，医师也。
○陀那鉢底，施主也。讹陀为檀，省鉢底字，止称檀那，又称檀越者，谓此人行檀，能越贫穷海也。
○逋沙，丈夫也。
○邬婆弟铄，父母也。
○闍黎哆，祖父也。
○波帝，夫也。
○婆梨耶，妇也。
○拘摩罗，童子也。
○提陀，庶民也。
○半择迦，黄门也。(唐人无子之称。)有五种：其一，般吒半择迦；(般吒，滑冷也，有男根用而不生子。)其二，伊利涉半择迦；(伊利涉，妬也，谓行欲即发，不行即无，亦具男根而不生子。)其三，扇榹(丑皆切。)半择迦；(扇榹，弱也，谓本来男根不满，亦不能生子。)其四，博义半择迦；(博义，二形也，谓半月有男形，半月则女形。)其五，留拏半择迦。(留拏，割也，谓被宫刑者。以上并大般若经注。余闻世人有天骟者，木来男根完具，但痿废不举耳，佛经遗此。)
○扇提罗，石女也。
○婆里，力士也。
○柘羯，战士也。
○罽賔，贱种也。
○驮孛迦，奴也。
○[马*臿][马*咸]，排戏人也，一曰根肖速鲁柰柰。
○旃陀罗，屠人也。
○羯耻那，煮狗人也。
○乌刍瑟摩，爨火人也。
○吃栗，贱人也。
○摩邓迦，娼女也。(又称寻香人。)
○旃罗含，男色也。
○鸠罗，恶人也。
○朱利，草贼也。
佛号类
○佛，觉也，一曰佛陀，一曰浮屠，一曰部多，一曰母驮，一曰没陀，葢五天竺音异耳。(路史发挥云：临猊国王太子名浮屠，即佛也。释氏要览云：佛小名天中天。)
○菩提萨埵，菩提，觉也；萨埵，有情也。省提埵字，止称菩萨，谓觉有情也。(凡有生者皆有情，菩萨乃有情之中觉者也。佛有觉性而无情，菩萨则不免有情，故谓之觉有情。)
○多陀阿伽陀，度如来也。
○路迦那他，世尊也。
○摩诃萨，大菩萨也。(谓能救度人大有情也。)
○南无，一曰那谟，一曰南摩，诸佛世尊号也。(即皈命信从之义。)
○释伽牟尼佛，能仁寂默也。(默一作照。)
○迦叶波，饮光佛也。
○袍休兰罗，大宝也，是为多宝佛。
○阿弥陀佛，无量寿也，一曰无量清净，是为普光功德山王。
○波颇，智光佛也。
○提洹竭，然灯佛也。
○提婆达，天授佛也。
○伊湿伐逻，自在佛也。
○毗含，一切自在佛也。
○修跋拏婆频婆郁多摩，金光明佛也。
○鞞崽(音宰)，无胜佛也。
○祗陀洹，战胜佛也。
○頞鞞，马胜佛也。
○苏达梨含那，善现佛也。
○阿奢理贰，奇特佛也。
○柯檀，一曰阿捺摩，无我佛也。
○阿斯陀，无比佛也，又曰端正。
○阿罗闍，无垢佛也。
○婆娑提伽，一曰梵摩，清净佛也。
○毗棃耶，一曰禅那，精进佛也。
○羼(初苋切)提，忍辱佛也。
○剌那伽罗，宝积佛也。
○般若拘罗，智积佛也。
○鉢底婆，辨才佛也。
○波毗畎伽，清辨佛也。
○阿湿缚窭生，马鸣大士佛也。(尊者又有马鸣。)
○辟支佛，独觉也。
○阿难佛，无苦也。
○阿育佛，无忧也。(阿育，国名。)
○摩诃那鉢，大势至菩萨也，是为善住功德宝王。
○陀那婆罗吉低输，观世音菩萨也。
○文殊师利菩萨，妙法也。
○邲输跋陀，一曰三曼跋陀，普贤菩萨也。
○达磨波罗，护法菩萨也。
○昙摩耶舍，法称菩萨也。
○昙摩识，法丰菩萨也。
○昙无竭，法勇菩萨也。
○阿迦云，药王菩萨也。
○舍利弗尊者，鶖鹭子也。(舍利有二说，佛之舍利取坚固之义，尊者之名则曰鶖鹭子。龙舒心经注云：舍利弗即舍利子，乃佛弟子名也。以其母眼似舍利鸟之眼，故因其母而立名。舍利鸟即鶖鹭，其眼圆，因以舍利称其母。所谓舍利子者，犹言妇人舍利者之子也。)
○阿罗汉尊者，远离诸恶，不受三界生也。
○摄拖苾驮尊者，声明也。佛陀那舍尊者，觉明也。
○佛陀跋陀罗尊者，觉贤也。
○菩提流支尊者，觉孝也。
○鞞侈遮罗那尊者，行足也。
○弥跋陀罗尊者，好贤也。
○尸罗跋陀罗尊者，戒贤也。
○摩诃摩耶尊者，大术也。
○鸠摩罗什神僧，童寿也。(尊者亦有鸠摩罗什。)余闻释家诵三十五佛、五十三佛之号矣，称佛而三五数之也，何故哉？又读诸佛世尊、如来、菩萨、尊者、神僧名经，诸佛始释迦牟尼，终摄取光明宝台，凡七千六百八十三。世尊始妙乐上德，终须弥山王，凡十有二。如来始宝莲华步，终宝生德，凡六千七十有六。菩萨始初会无量，终大意声王，凡三千二百五十五。尊者始吉祥蜜，终噜呬尼圣坚宝贵，凡七百四十五。神僧始摩腾，终胆巴，凡二百有七。合计万有八千六百七十有七。而诸佛、如来、菩萨、尊者名多重复，葢释家模拟杜撰之作，不待辨驳矣。又佛经有三千人成佛者，前千佛始光华佛，终毘舍；中千佛始拘楼孙佛，终楼至如来；後千佛始日光如来，终须弥。相与名经又迥异云。
姓氏类
○佛父临猊国王，名屑头耶，母名莫耶。(後人改佛父曰净梵王，母曰摩耶，非也。摩耶是其祖名。佛未出家时，娶妻曰耶输佗，生子曰摩睺罗。出家十二年归，妻子复聚居。今僧徒无妻，非佛本教也。)
○阿弥陀佛，姓憍尸迦。
○毗婆尸佛、尸弃佛、毗舍佛，俱姓拘若利。
○拘留孙佛、拘那含牟尼佛、迦叶佛，俱姓迦叶。
○释迦文佛，姓刹利，一曰瞿昙氏，小字顿吉，讹为悉达。
○弥勒佛，姓慈氏，一曰燕氏，名阿逸多。
○一祖摩诃迦叶，姓婆罗门，一曰摩诃迦叶波，大龟氏也。
○大目犍连，(亦称目连。)姓采菽，名胡豆，一名莱服根。
○须菩提，名鸠留产，即善现。
○二祖阿难，即阿难陀，姓刹利。
○三祖商那和修，姓毘舍多，名舍那婆斯。
○四祖优波麯多，一作优婆毱多，姓首陀。
○七祖婆须蜜，一作婆须蜜多，姓颇罗堕。
○八祖佛陀难提，姓瞿昙。
○九祖伏驮蜜多，姓毗舍罗。
○十一祖富那夜奢，姓瞿昙。
○十二祖马鸣大士，名功胜。
○十五祖迦那提婆，姓毗舍罗。
○十八祖迦耶舍多，姓蔚头蓝。
○十九祖鸠摩罗多，姓婆罗门。
○二十一祖婆修盘头，姓毗舍佉。
○二十三祖鹤勒那，姓婆罗门。
○震旦初祖达磨，一名菩提多罗，姓刹利。(一作刹利帝。自二祖慧可至六祖惠能，以及南北二宗诸禅师，皆中华姓氏。)
○佛图澄，姓帛，一曰姓湿。
神鬼类
○苏利耶，日神也。
○苏摩，月神也。
○婆庾，风神也。
○恶祁尼，火神也。
○那罗延，一曰跋折罗，金刚神也。
○提婆犀那，天军也，是为阴兵。
○乾闼婆，香阴也，是为天乐神。
○阿修罗，无端正也，是为非天神。
○紧那罗，疑神也，似人，头有角。
○琰魔，一曰阎罗，静息也，阎罗王名闪多。(闪一作閦。)
○夜义，勇健鬼也。
○罗刹连，疫鬼也。
○波旬，一曰波卑夜，恶鬼也。
○鸠盘茶，魔鬼也，其形似瓮。
○毗舍闍，颠鬼也。
○萨迦耶，萨，无常也。
○泥梨耶，无喜乐也。泥梨迦，无去处也。二者皆地狱名。或省耶迦字，止称泥梨，一作泥犂。
○阿鼻，无间也，亦地狱名。(法华经云：无间地狱有顶。天堂宝星经序云：击大法鼓，响振於无间；吹大法螺，声通於有顶。)
身心类
○舍利，骨身也。
○频婆帐，身影也。
○便善那，文身也。
○乌瑟腻沙，佛顶也。
○母陀罗，结印手也。
○賔伽罗，青目也。
○拘絺罗，大膝也。
○波罗，毛窍也。
○摩罗，鬘也。
○胜鬘，多发也。
○罽那尸弃，宝髻也。
○毗迦罗，金头也，又黄发。
○鸯崛摩那，指鬘也。(西方恶人杀人，取指为鬘。)
○优陀那，丹田也。
○頞部昙，胞也。
○质多耶，心也。
○纥利陀耶，肉团心也。
○乾栗陀耶，真实心也。
○魔登伽，本性也。
○驮摩，法性也。
○耆婆，一曰何耆毗伽耶，命也。
○婆闍尼娑婆咻，声音也。
○娑路多罗戍缕多，耳能闻也。
○砥若时吃缚，口能尝也。
○迦罗尼羯罗拏，鼻能嗅也。
○伊罗，臭气也。
○末那，一曰摩[少/(兔-？)]，賖意也。
○摩奴，一曰曷利他，如意也。
○鉢剌婆剌拏，随意也。
○阿差末，无尽意也。
○塞健陀，蕴也。
○末提希，思惟也。
○毗跋耶斯，四念处也。
○驮那演那，静虑也。
○庵摩罗，清净识也。
○天底，慧也。
○婆薮天，慧也。
○羯吒斯，爱也。
○提鞞沙，嗔恚也。
○慕何，痴也。
○阿罗伽，欲也。
○萨婆迦摩，乐欲也。
○波斯匿，和悦也。
○尼坻，愿也。
○弥罗，慈也。
○沙弥息，慈也。(注见人品类。)
○迦楼那，悲也。
○浮昙末，至诚也。
○地底迦，有愧也。
○都罗，喜也。
○阿难，欢喜无患苦也。(佛祖名。)
○难陀，善欢喜也。
○婆罗，力也。
○迦摩罗，黄病也。
○阿萨闍，不可治病也。
○珊若婆，废风病也。
人事类
○羯磨，一作揭摩，事也，又业也。
○伊帝自多伽，本事也。
○末伽，道也。
○陀罗，一曰阿陀耶，执持流布也。(执持是自行，流布是化众。)
○陀罗尼，緫持也。
○尼毗迦，与也。
○达嚫，财施也。
○修檀，能布施也。
○萨缚达，一切施也。
○须达多，善施也。
○那烂陀，施无厌也。
○毗婆含那，观也。
○毗婆尸，胜观也。
○阿罗诃，止观也，又供应也，又杀贼也。
○求那跋陀罗，功德也。
○俱留孙，所应断也。
○奢摩它，止也。
○呗(音败)，止断一切外事也。
○遮罗帝，动也。
○賔头卢，不能动也。
○忏摩，一曰义摩，忍也。
○索诃，一曰娑婆，能忍也。
○多罗，救也。
○婆陀，缚也。
○盂兰，一曰乌蓝，倒悬也。
○乌蓝婆拏，救倒悬也。(设盂兰盆，自目连救母始。)
○波利，一曰三跋罗，护也。
○阿罗蜜，远离也。
○三昧，定也，又正受也。
○三摩提，正心行处也。(一切禅定摄心者，皆称三摩提。)
○苏卢都诃，决定也。
○波罗伽，同豆佉，苦也。
○勒沙婆，苦行也。
○乾陀诃提，不休息也。
○阿鞞跋致，一作阿惟越致，不退转也。
○般舟，佛立也。
○遮梨，夜行也。
○路迦惫，世间解也。
○波罗木义，一曰目帝罗，解脱也。
○波罗提木义，别解脱也。
○毗遮罗，伺也。
○毗怛迦，寻也。
○腻地，依也。
○瑜伽师，地相应也。
○三跋致，发趣也。
○盘那寐，讹曰和南，我礼也。
○那谟悉羯罗，礼拜也。
○路伽耶，顺地也。
○逆路伽耶，左世也。
○阿那，遣来也。
○入息般那，遣去也。
○僧柯栗多弭，有为也。
○涅盘，无为也。涅言不生，盘言不灭，取圆寂灭度之义。(释伽经云：涅盘乃不生不死之地，一切修行之所依归。又佛教施灯文云：愿一切众生皆得涅盘微妙光明。葢谓修行至涅盘者，乃有微妙光明。或误云死，非也。)
○陀呵，烧也。
○茶毗，焚烧也。一曰那维，一曰闍毗，一曰闍维，一曰闍鼻多，亦五天竺音异耳。(要览云：天竺第九祖入灭，众以香油旃檀闍维真体。注云：闍维，焚烧也。)
经典类
○修多罗，一曰素怛缆，经也。
○毗柰耶，一曰毗尼，律也。
○奢萨怛罗，一曰阿毗昙，论也。
○俱含，藏也。
○离伽，书也。
○波陀，句也。
○跋渠，品也。
○三牟提耶，集也。
○缚，卷也。(藏经记天竺多罗树叶书二百四十缚，谓贝叶经二百四十卷也。)
○和伽那，授记也。
○和波陀，语言也。
○迦罗，作者也。
○毗婆闍婆提，分别论也。
○鼻婆沙，种种说也。
○毗婆沙，广解也。
○毗勒，箧藏也。
○呾多，所谓也。
○阿波陀，譬喻也。
○阿含，一曰阿笈多，教也，又法归也。
○娑婆诃，善说也，又解去也。
○阿施，义也。
○纯陀，妙义也。
○波罗末陀，第一义也。
○阿毗昙，无比法也。
○波罗末陀诃，真谛也。
○摩诃袒持，大秘要也。
○昙无德，一曰昙摩毱多，法蜜隐覆也，又法藏也。
○犍度，一曰婆犍图，法聚也。
○韦陀，智论也。
○伽佗，诵也。
○祗夜，重诵也。
○梵呗，天竺音也，又赞叹也。(陈思王曹子建游鱼山，忽闻空中梵天之音。张若祖诗云：乘虚感灵觉，鱼山振思童。指子建也。)
○毗佛略，方广也。
○首楞严，健相也。
○维摩经，维摩诘所说法也。
○萨达磨，芬陀利妙法莲华经也。
○心经，阿耨多罗三藐三菩提无上正等正觉也。
○楞伽经，佛在楞伽山所说法也。(达磨示慧可曰：吾观震旦所有经教，惟楞伽四卷可以印心。扬用修云：从佛出十二部经，从十二部经出九部修多罗，从九部修多罗出方等，从方等出摩诃般若，从摩诃般若出大涅盘。)
寺宇类
○佛陀，寺也。一名仁祠，一名宝坊，一名仙陀，一名香阜，一名柰园，一名鹿苑，一名精舍。
○首陀罗，浮居也。
○布萨，净位也。
○罗摩，院也。
○阿兰若，空净处也。省阿字，止称兰若。
○健陀俱胝，(音知。)香室也。
○满茶逻，坛也。
○拘吒迦，小舍也。
○曷剌怛那揭婆，宝台也。
○拓鬬提奢，本言四方僧物也。讹拓为招，省鬬奢字，止称招提，後以为寺院之号。
○僧伽蓝摩，一曰僧伽罗摩，本言众园也。(园者，生植之所，佛弟子居之，取生植道本，成就圣果之义。)省僧摩字，止称伽蓝，後亦以为寺院之号。
○浮图，一曰佛图，塔也，聚相也。
器物类
○蜜奢兜，金鼓也。
○萨怛多般怛罗，白伞葢也。
○优檀那，印也。
○婆利，曲鈎也。
○萨闍罗婆，白胶也。
○佉梨，斛也。
○婆诃，篅也，受二十斛。(篅，市专切。[竺-二+屯]也。)
○犍椎，锺磬也。(或云凡金石竹木之类，有声可以集众者，皆称犍椎。)
○隙弃罗，锡杖也。
○军持，一曰捃稚迦，瓶也。(寄归传云：军持有二，甆器是净用，铜铁器是浊用。)
○鉢塞莫，数珠也。(此接引下根，牵果修业之具。)
○鉢多罗，应器也。(即鉢类。)
○健[金*咨]，浅铁鉢也。
○俱夜罗，随鉢器也。
○优昙华，瑞鉢也。(法华经注云：优昙华鉢名瑞应，三千年一现，现则金轮王出。)
○鉢罗奢，法形坐位也。
○尼师但那，一曰尼师坛那，坐具也。
○刹瑟胝，竿也。(即幡柱。)省瑟胝字，止称刹。(西域沙门得一法者，即建幡以告四远，其建幡之柱谓之刹。今以寺院称刹，非也。)
○脱闍，幢也。
○鉢里萨罗述拏，滤水罗也。
○屈眴，大细布也。
○撒哈剌，毛布也。
○苏何，茧也。(昔慧达昼在高塔说法，夜入茧中，故称为苏何圣。)
○萨遮尼乾，离绳索也。
○阿赤，榨油木器也。
○末擦眵罗，雄黄也。
珍宝类
○苏伐罗，金也。
○阿路巴，银也。
○鉢摆婆福罗，珊瑚也。
○阿湿摩羯婆，琥珀也。
○牟婆洛揭拉婆，车渠也。
○摩罗伽隶，玛瑙也。
○没爹虾罗，真珠也。
○摩尼珠，离垢珠也。
○鉢摩罗伽，赤色珠也。
○甄叔迦，赤宝也。
○吉田罗，璎珞也，即菩萨鬘。(乐府有菩萨蛮，或菩萨鬘之讹耳。)
○迦婆罗刼，贝也。
衣服类
○震越，衣服也。
○弥诃，金带也。
○亟缚，屣鞾也。
○僧伽梨，重复衣也。
○迦絺那，功德衣也。
○迦罗沙曳，僧衣也。省罗曳字，止称迦沙。葛洪撰字苑，添衣作袈裟，(或从毛作毠[沙/毛]。)一名无垢衣，一名忍辱铠，一名销瘦衣，一名离尘服，一名莲花服，一名福田衣，一名水田衣，一名稻畦帔，一名逍遥服，一名无尘衣，一名去秽衣，一名离染服。
○郁多罗僧，上着衣也。(即七条衣。)
○阿梨跋摩摩，师子铠也。
○求那跋摩，功德铠也。
○苏幕遮，油帽也。
○安陀会，中宿衣也。
○鉢吒，缦条也。(一幅[叠*毛]成。)
○僧祗支，掩腋也。
○泥缚些那，裙也。
○舍勒，内衣也。
○憍奢耶，虫衣也。(谓蚕所成。)
○迦邻院，细锦衣也。
○兜罗绵，细香衣也。
○钦跋罗，毛衣也。
○头鸠罗，细布衣也。
○刍摩，麻衣也。
○那波吒，绢衣也。
○毗伽罗，衣也。
饮食类
○搠罗脱因，一曰撒速，西天饭食也。
○头檀，净饭也。
○秃秃麻，手撇面也。
○马思诃，白酥油也。
○优留曼陀，大醍醐也。
○摩偷义，宰唎翻，酒也。
○阿剌吉，清酒也。
○速耳麻拨，糟酒也。
○逋沙他，斋也。(僧食名斋者，取斋戒之义。斋者，齐也。日未中与过中皆不齐，故不食。)
○乌晡沙他，受斋也。
○蒲闍尼，正食也。
○佉闍尼，不正食也。
○半者蒲善尼，五噉食也。(谓麨、饭、乾饭、鱼、肉、邸，正食也。)
○半者珂但尼，五嚼食也。(谓枝、叶、花、果、细末磨食，即不正食也。)
○佉陀尼，可食物也。
○鉢和罗，自恣食也。
○分卫，乞食也。
○但鉢那，麨也。(音炒，糗也。)
○鞞铎佉，嚼杨枝也。
鸟兽类
○刍尼，雀也。
○摩由逻，孔雀也。
○迦陵，一曰频伽，比翼鸟也，又名共命鸟，又名妙声鸟。(释迦谱序云：馥薝卜而无异，鸣迦陵而不殊。)
○迦楼罗，金翅鸟也。(于阗称▆鳞。)
○舍利鸟，鶖鹭也。
○嘶那夜，鹰也。
○臊陀，鹦鹉也。
○僧婆，鴈也。
○舍罗，百舌鸟也。
○迦频闍罗，雉也。
○迦布德迦，鸽也。
○鸠鸠咤，鸡也。
○迷力波佉，鹅也。(鞑靼称阿剌浑。)
○舍那扎扎多，鸭也。(土番称速速儿。)
○斫迦逻婆，鸳鸯也。
○姑栗陀，鹫也。
○揭罗闍，鵰也。
○阿梨耶，鸱也。
○迦耶，象也。
○家罗，象牙也。
○僧伽彼，狮子也。
○阿湿婆，马也。
○瞿摩帝，牛也。
○留拏瞿摩，稍割牛也。(释法盛历国传云：天竺有稍割牛，黑色，角细长，十日一割，否则病或至死。人服牛血，寿五百余岁。)
○婆蹉富罗，犊子也。
○朅伽，犀也。
○祗密，犀角也。
○蜜利迦罗，鹿也。(东夷称好剌。)
○悉伽罗，野牛也。
○瞿卢折娜，牛黄也。
○闍卜罗，豹也。(东夷称失剌孙。)
○舍舍迦，兔也。
○摩斯咤，猕猴也。
○阿慈勃他你，腽肭脐也。
○底栗车，緫称畜生也。
○那伽，龙也。
○那伽曷树那，龙猛也。
○宫毗罗，蛟也。
○叔叔逻，虬也。
○摩睺罗伽，大蟒也。
○毗罗拏羯车婆，龟也。
○摩竭，鲸也。
○失收摩罗，鰐也。
○金摩竭，椒图也。(龙种。)
花木类
○布瑟波，花也。
○俱苏摩罗，鬘花也。(西域用俱苏摩罗花结为条贯，无问男女身首，皆以此庄严。凡经中称华鬘、天鬘、宝鬘，皆指此花。)
○弗把提，天花也。
○曼陀罗，杂花也。
○优鉢罗，黄白色花也。
○薝卜，一作瞻卜，一作瞻博，黄色香花也。(形如栀子，翦刀六出，刻房七道。)
○芬陀利，一曰奔茶利，白莲花也。
○鉢特摩，一曰波头摩，赤莲花也。
○拘某陀，一曰拘母陀，一曰俱物头，一曰俱牟陀，黄莲花也。
○沤鉢罗，一曰乌昙跋罗，一曰优昙鉢罗，一曰嗢鉢摩，青莲花也。
○含楼伽，藕根也。
○兜罗绵，杨花也。
○末利花，柰花也。
○婆力义，一曰毕鉢罗树也。
○贝多，叶也，即菩提树叶。(经云：贝多叶下思惟树。故菩提树一名思惟树。大业拾遗记云：西域有贝多树，其叶长五六寸，阔五寸许，形似琵琶而厚大，用以书经。)
○阿输迦，无忧花树也。
○尼拘陀，无节树也。
○尸利洒，合昏树也。
○颇罗，果也。
○庵罗，王树果也。(旧以庵罗为柰，非是。此果花多而结实甚少，其叶似柳，果形似梨，西域以为王树，谓王城种之也。经中生熟难知，以此为喻。庵罗女持园施佛，罔以为名。)
○频婆，相思果也。
○诃梨勒，天王持来果也。
○毗梨勒，三果也。(三果似胡桃。)
○播罗师，胡桃也。
○笃迦，栗也。
○镇头迦，柿也。
○居[口*陵]迦，李也。
○婆田罗，枣也。
○轲梨罗，若梗木也。
○阿勒勃，皂荚也。
○芘蒭，香草也。
○污栗驮，草木心也。
○婆罗罗，花草重生也。
○[耳*炎]婆，一曰迦婆罗，木绵也。
○吉贝，斑布树也。
○迦师错，麦也。
○澁勒，竹也。
○鹘(户骨切，鹘同义。)路战娜，竹黄也。
○萨裒，煞地蛇药也。
○兴渠，阿魏也。一曰形虞，一曰阿虞，一曰哈昔泥，一曰稳展，盖各国称名不同耳。(一统志云：西番有草，根株独立，枝叶如盖，臭气逼人，生取其汁，熬膏成阿魏。又云：三佛齐国有树，不甚高，纳竹筒於树梢，脂满其中，冬月破筒取脂，即阿魏也。酉阳杂俎云：阿魏出伽闍那国，即北天竺也。伽闍那呼为形虞，亦出波斯国，波斯呼为阿虞。树长八九尺，皮色青黄，三月生叶，似鼠耳，无花实，断其枝，汁出如饴，久乃坚凝，名阿魏。又摩伽陀国僧提婆言，取汁和米豆屑成阿魏。唐本草注云：阿魏体性极臭，而能止臭，亦奇物也。又海药本草云：阿魏生崑仑国，木液如桃胶，黄色为上，黑不堪用。)
○揭罗婆，波律膏也。(树脂。)
○答必纳，龙胆草也。
○沙乞牟，一曰沙吉木，蔓菁根也。
○给勃罗剌，蜜草也。(生恒河沙中。)
○多骨，一曰苏泣迷罗，豆蔻也。
○跛者，乃菖蒲也。
○塞鼻力迦，苜蓿也。
○因达罗喝悉哆，白芨也。
○闍莫迦，芎藭也。
○苫弥枸，[木*巳]根也。(即地骨皮。)
○室利，薜也。
○瑟得迦，松脂也。
○咄者，桂皮也。
○目萃哆，香附子也。
○苦弥哆，甘松也。
○萨利杀跛，芥子叶也。
○婆你，马芹也。
○那伽鸡萨罗，龙华须也。(并出金光明经。)
○昧履支，胡椒也。
○毗陵茄，荜澄茄也。
○浮烂罗勒，厚朴也。(出法苑珠林。)
香色类
○乾陀罗，耶香也。
○梅檀娜，旃檀香也。(即离垢香，出崑仑盘盘国。华严经云：牛头旃檀香从离垢出，若以涂身，火不能烧。)
○杜噜，薰陆香也。(即罗香，又名马尾香。出天竺者多白色，出邯祁国者夹绿色。)
○[声-耳+禾](音榖)蒲伊兰，赛兰香也。(即伊蒲，西域以之供佛。後汉书伊蒲之供是也。或云即菖蒲花，世不恒有，贵其难得耳。经云：天末香莫若旃檀，天泽香莫若薰陆，天华香莫若伊兰。注云：天末者，为末而爇之。天泽者，湿爇之。天华者，以生蕋露蕾供佛也。)
○迦箅(音闭)，一曰多摩罗跋，一曰鉢怛罗，藿香也。
○多伽罗，根香也。(并出释氏会要。)
○咄噜瑟剑，苏合香也。
○突婆，茅香也。
○羯布罗，龙脑香也。(出波律国，树高八九丈，有脂，乾脂为龙脑香，清脂为波律膏。)
○莫诃婆伽，麝香也。
○多揭罗，芸香也。(鱼豢典略云：芸香辟纸鱼蠹。)
○阿伽嚧，一曰恶揭噜，沉香也。
○多揭罗，零陵香也。
○索瞿者，丁子香也。(即母丁香。)
○柰剌柁，苇香也。
○矩琵佗，乃青木香也。
○拙贝罗，一曰求求罗，安息香也。(出波斯国，其树名辟邪，长三丈许，刻皮出胶如饴，名安息香。此香非出安息国，不知何以得名。)
○数低，茴香也。
○茶矩磨，郁金香也。(出大秦国。魏略云：春月开花如红蓝，夏月采之，其香十二叶，为百草之英。)
○必栗，化木香也。(内典云：化木似老椿，叶落水中，鱼暴死，其香亦辟蠹鱼。)
○俱兰，吒色也。
○耶输陀罗，华色也。
○伊泥延，金色也。
○苏楼沙，妙色也。
○尼罗，青也。
○阿罗那，赤也。
○卢醯咀迦，一曰迦沙野同叔罗，白也。
○迦茶里，一曰讫里瑟拏，黑也。
○健陀罗，黄也。
○罗差，紫也。
○氷伽罗，苍也。
○迦私，光也。
○歌罗逻，凝滑也。
○丽猘毗，细滑也。
○迦留陀夷，黑光也。余尝读佛经及杂记所称香名，似西域语者，附录於此。
○楞严经有兜娄婆香。法华经有须曼罗花香、闍提花香、罗罗花香、曼陁罗花香、殊沙花香、拘鞞陁罗树香。又异物志有兜娄香。(云出海国。)扶南记有区拨摩花香。(云出顿逊国。)魏略有兜纳香。(云出大秦国。)广志有迷迭香。(云出西域。)酉阳杂俎有预勃黎陁香。(云出波斯国。)四裔考有阿萨那香。(云出康居国。)有拣香。(云出越底延国。)拾遗记有茵墀香。(云出西域。)汉武帝内传有兜末香。(云出兜渠国。)唐太宗实录有拘物头花香。(云出罽賔国。)诸香名可考者，惟曼陁罗为杂花，拘物头为黄莲花耳。其余不知译为何名，姑阙疑以俟知者。
筹计类
○含罗，筹也。
○僧祗，一作僧胝，数也。
○僧伽论，一曰僧企耶，数术也。
○般遮于，五也。
○沙，六也。
○洛义，十万也。
○俱胝，百亿也。
○那由他，万亿也。一云京也，十亿为京。(金刚经云：八百四千万亿那由他。诸佛注云：那由他，十亿也。)
○阿僧祗，无央数也。(央一作鞅。)余尝着俚言，解微尘之说，附录於此。
○算法有微有尘，释典有极微尘。七极微尘成一阿耨池上尘，七阿耨尘为一铜上尘，七铜上尘为一水上尘，七水上尘为一兔毫上尘，七兔毫上尘为一羊毛上尘，七羊毛上尘为一牛毛上尘，七牛毛上尘成一向游尘，七向游尘成一虮，七虮成一蝨，七蝨成一横麦，七横麦为一指，二十四指为一肘，四肘为一弓，五百弓为一拘卢舍，八拘卢舍为一由旬。一弓，八尺也。五百弓，四百丈也。一拘卢舍，二里也。一由旬，十六里也。二十拘卢舍为一踰缮那，四十里也。从此至万里，实自极微尘积之耳。大戴礼王言篇：孔子曰：布指知寸，布手知尺，舒肘(伸臂也。)知寻，十寻而索，百步而堵，三百步而里，千步而井，三井而句烈，三句烈而距，五十里而封，百里而有都。又小尔雅云：一举足谓之跬，(音奎，半步也。)倍跬谓之步。四尺谓之仞，倍仞谓之寻，倍寻谓之常。五尺谓之墨，倍墨谓之丈。又孔丛子云：两手曰掬，(诗作匊。)一手曰溢。(礼记：朝一溢米。注云：米一升二十四分升之一为一溢。)是儒释计数，皆自夫手足始也。系辞传谓伏羲画八卦，近取诸身，有旨哉！
通用类
○耨多罗，一曰嗢呾罗，上也。
○阿提，初也。
○阿，无也。
○出息乌波，有也。
○那，不也。
○三，正也。
○藐，等也。
○优毕义，平等也。
○阿婆磨，无等等也。
○罗闍，垢也。
○婆娑提伽，清净也。
○逻求，轻也。
○没栗度，耎也。
○摄提，假也。
○陀摩，善也。
○歌利，恶也。
○优陀夷，出现也。
○彼茶，必也。
○多陀，如也。
○喝萨，讹也。
○夜他跋，实也。
○那摩，名也。
○迦陀，底也。
○伽那，厚也。
○闍提闍罗，一曰乞那，生也。
○阿耨波陀，不生也。
○阿闍世，未生也。
○阿罗和及拔早，托生也。
○闍陀伽，本生也。
○鼻豉迦，种也。
○拘那含牟尼，寂也。
○賖多，一日尼楼陀，灭也，又寂灭总称。
○阿那律，无灭也。
○末剌[言*达]，一曰闍提闍，生死总称也。
○义耶，尽也。
○婆伽，破也。
○伽车提，一曰修伽陀，去也。
○火夜唤，来也。
○斯陀含，一来也。
○阿那含，不来也。
○摩诃，大也。
○地栗伽，长大也。
○分那柯，满也。
○布剌拏，圆满也。
○达梨舍那，见也。
○弥戾车，恶见也。
○鉢罗味奢，入也。
○尼延底，深入也。须陀洹，入流也。
○杀三摩婆，离合也。
○罗律，贫也。
○尼陀那，因缘也。
○沤和俱含罗，方便也。
○娑婆，一切也。
○萨婆多，一切有也。
○阿浮达摩，未曾有也。
○吒婆，障碍也。
○罗睺罗，覆障也。
○蔽尸，凝结也。
○健男，凝厚也。
○弗沙，增盛也。
○瞿昙，纯熟也。
○婆度，善哉也。
○阿呼，奇哉也。
○未嗟罗，悭也。
○四毗含罗，无悭也。
○阿罗律，无贫也。
○尒焰，所知也。
○摩诃罗，无知也。
○阿闪，无动也。
○鉢健提，坚固也。象教皮编卷之一终
附录：梵语九译。
阿叱厘国，南天竺所属国也。
○阿输轧陁，仙茅也。
○阿月浑栅，木实也，（状如榛子，又呼无名子）。
○勒佉，一名渴禀，紫矿也。（矿，音矿，树上凝脂，乃麒麟竭之类）。
○庵摩勒，余甘子也，（状如枳橘）。
○尼俱律陀，柳也。
○疷野迦，（疷音邸，又音枝），诸兽胆也。
○乾陀，褐色也。（西域有乾陀木，用其汁染僧衣，故名）。
○蜜陀僧，一名没多僧，（此亦梵语，华人习呼熟耳），银铅滓也。
余着象教皮编锓梓竟，万历丁亥上元之夕，梦与蕃僧谈梵语，倐尔虹霓满天，琉璃铺地，僧呼二童子趋前祝余寿，一献杯水，一持五色花，旋舞唱梵呗，其声闳亮，如千磬齐鸣，万螺互发。余遂惊觉，时方五漏，余神摇摇动也，不能寐。因忆佛经梵语旧有译者九事，遗未录，晨兴附书梵译卷後，纪梦徵云。环中迂叟识。

[book_title]象教皮编卷之二
名数
一只履，初祖达磨也。一只臂，二祖也。一罪身，三祖也。一只虎，四祖也。一株松，五祖也。一只碓，六祖也。
○天龙一指，迦那一鍼，曹溪一句，马祖一喝，药山一笑，水源一踏，德山一拄，黄蘖一掌，纸衣一裘。
○释迦拈一花，石头垂一足，临济一只眼，归宗一味禅。
○一刹那者，一念时也。
○一大刼者，十方三世所有一切世界皆具成住坏空，四刼连转八十，辘轳结算，一十三万四千四百万年为始终之极数，是为一大刼也。
○一佛刹者，一日月周行四天下，光明所照，是为一世界。如是千世界中有千日月、千须弥山王、四千天下、四千大海、四千恶道、千阎罗王、千四天王、千叨利天至千梵天，是为小千世界。尔所小千世界，是为中千世界。尔所中千世界，是为三千大千世界。如是世界周匝成坏，众生所居，名为一佛刹也。（此说盖自驺衍谈天推广出来）。
二谛者，真谛、俗谛也。
○二轮者，生轮、死轮也。
○二教者，顿教、渐教也。
○二种善机者，一感天人化报，一感佛道果报也。
○二种因果者，世间集因苦果，出世道因灭果也。善行、恶行为集因，三界、六道、九有、四生为苦果，念佛法门为道因，九品化生净土成佛为灭果。
○西方二宗者，一宗无着天龙，一宗龙树提婆也。
○东土二宗者，南宗、北宗也。
○二身者，色身、法身也。
○二出家者，身出家、心出家也。
○二甘露门者，一佛大先，一达磨也。
○禅有二病者，一缘虑，一昏住也。治病亦有二药，一寂寂，一惺惺也。寂寂治缘虑，惺惺治昏住。
○参禅有二病者，一骑驴覔驴，一骑驴不肯下也。（既识驴，却不肯下，此病更难医。若解下驴，方唤作无事道人）。
○二恨者，在家嫌恨，出家寂恨也。
○二伴者，在家妻伴，出家心伴也。
○二幢者，在家持魔幢，出家持佛幢也。
○二障者，想相为尘障，识情为垢障也。二障远离，则法眼清明。又圆觉经有事理二障。
○二种法身者，真实身、权应身也。
○二缘二风者，应逆缘多触衰风，应顺缘多触利风也。
○二无我者，人无我，法无我也。
○二种生住灭者，流注生住灭，相生住灭也。
○二种用心者，其一不见一切物得空，惟见空不见物；其一见一切物得空，了了见一切有不住子有，了了见一切空不住于空也。
○迷人二贪者，其一贪存日，虚荣虚利，乃有中之空；其一贪没後，虚名虚饰，乃空中之空也。
○入道二坚者，信他言入道名坚信，自思惟入道名坚法，以定入道名坚信，以慧入道名坚法。
○二业者，慧业、福业也。了知住无所住，心得无所得，法名慧业。日积课诵之功，希求丰报之利，名福业。
三心者，过去心、现在心、未来心也，皆妄心。
○三戒者，贪、嗔、痴也。贪致老，嗔致病，痴致死，是名三毒。
○三明者，一天眼，二宿命，三漏尽也。
○三境者，一性境，二常质，三独影也。
○三乘者，小乘、大乘、最上乘也。圆觉以十二缘为乘，菩萨以六度为乘，声闻以四谛为乘，亦名三乘。
○三掉者，身好游走，口好吟诵，意好思惟也。
○三元三句者，体中元函盖乾坤句，句中元随波逐流句，元中元截断众流句。
○三车者，声闻乘为羊车，辟支乘为鹿车，大乘为牛车也。
○三智者，真智、内智、外智也。真智本来寂静，通达无涯；内智自觉无明，割断烦恼；外智分别根门，识了尘境。
○三谛者，中谛、真谛、俗谛也。中谛统一切法，真谛泯一切法，俗谛立一切法。
○三身者，清净法身、圆满报身、百千亿化身也。
○三句法门者，无忆戒，无念定，无妄慧也。
○三藏者，经、律、论也。
○三宝者，佛、法、僧也，又名三归。
○三业者，身、口、意也。
○三有者，欲有色有，无色有也。
○三缘者，一、了自己轮廻生死，二、绍隆三宝，三、解脱六道，四、生也。
○三际者，五蕴、九识、十八界也。
○僧有三辈者，坐禅为上辈，诵经为中辈，助众为下辈也。
○三长斋月者，正、五、九也。（天以大宝镜轮照四大洲，此三月照南赡部洲，宜修福）。
○袈裟三色者，青色、黑色、木兰色也。
○三衣者：一、僧梨，（即大衣）；二、郁多罗，（即七条衣）；三、安陀会也，（即五条衣）。
○鉢三色者，孔雀色、黫色。（黫音因，即？字），鸽色也。
○三种渗漏者，一、见渗漏，机在离位，堕入毒海；二、情渗漏，滞在向背，见处偏枯；三、语渗漏，究妙失宗，机昧终始也。
○三刼者，饥、馑、疾、疫、刀、兵也。
○三自性者，妄想自性、缘起自性、成自性也。
○不结夏有三累者：一、无事游行，妨修出业；一、损伤物命，违慈实深；三、所为既非，故招世谤也。
○屋里三界者，一念心贪是欲界，一念心嗔是色界，一念心痴是无色界也。
○三观三成者，一、空观，破见思惑，证一切智，成般若德。二、假观，破尘沙惑，证道种智，成解脱德。三、中观，破无明惑，证一切种智，成法身德。
○智慧三利者，以智慧剑破烦恼贼，以智慧刀裂烦恼网，以智慧火烧烦恼薪也。
○学道有三大者：一、圆明，观智之大；二、坚刚，断力之大；三、驯柔，干志之大也。
○觉有三勿者：一、已往事勿追思，二、未来事勿迎思，三、见在事勿留念也。
○三倒者，一倒心，二倒想，三倒见也。
○三涂者，一火地狱，二血饿鬼，三刀畜生也。又一色欲，二识欲，三贪欲，是为三门，亦名三涂。
四、威仪者，行、住、坐、卧也。
○四生者，胎、卵、湿、化也。
○四缘者，地、水、火、风也。
○虹霓四缘者，地虹黄，水虹青，（谓屈宽）；火虹赤，风虹轮也，（谓日月晕）。
○一境四见者，天见是琉璃，人见是水，鬼见是脓血，鱼见是窟宅也。
○四果者，须陀洹为入流果，斯陀含为一来果，阿那含为不来果，阿那汉为无生果也。
○四大神洲者，东弗婆提，南赡浮提，西瞿那尼，北郁单越也。
○四欢喜法者，一、检素，二、习积梵行，三、无悔，四、乐断乐修也。
○四经四宗者，维摩经以不思议为宗，金刚经以无住为宗，华严经以法界为宗，涅盘经以佛性为宗也。
○四观者，观生、观住、观异、观死也。观生如石女之怀儿，观住如阳焰之翻浪，观异如浮云之万变，观死如狂花之谢空。
○佛道四如者，如连环不可解，如贯珠不可杂，如悬镜不可掩，如通川不可遏也。
○学禅四如者，行如风，住如松，坐如锺，卧如弓也。
○四谛者，苦、集、灭、道也。（苦，谓一切生、老、病、死之类；集，谓一切积聚肉、骨、财、帛之类；灭，谓灭坏；道，谓修行；四谛，谓审谛。四者之理，非徒说也。经云：见苦断集，因灭修道）。
○四大四归者，毛发、爪齿、皮肉、筋骨、脑髓、垢色归於地，唾涕、脓血、涎沫、津液、痰泪、精气、大小便利归於水，煖气归火，动静归风也。
○四无量心者，慈、悲、喜、舍也。
○四恩者，一父母，二师长，三国主，四施主也。
○四牛图者，一调伏，二回头，三变白，四还源也。
○一洲四主者，南海名象主，西海名宝主，北海名马主，东海名人主也。
○四刼者，一成二住，三坏四空也。
○天帝四化者，东门化为病儿，南门化为老人，西门化为死人，北门化为沙门也。
○佛心四化者，以空化执为智化，以福利化欲为仁化，以缘业化妄为术化，以地狱化愚为刼化也。
○善知识能四回者，回三毒为三聚净戒，回六贼为六神通，回烦恼作菩提，回无明作大智也。
○身心四类者：一、身出家，心不出家。（补特伽罗正信出家，身参法侣，心犹顾恋所爱诸欲）。二、身在家，而心出家。（补特伽罗虽畜妻子，止用上妙衣食珍宝，而於诸欲不生躭染）。三、身心俱能出家。（补特伽罗正信出家，身参法侣，於诸欲境心无顾恋）。四、身心俱不出家也。（补特伽罗畜养妻子，上妙受用，深生躭染）。
○四法者，一、豁然悟空，（照破幻蕴情累，不留苦恼）。二、了然见性，（洞晓相续有情，都是一真法界）。三、凝然不动，（任其外缘所触，如八风之吹妙高山）。四、寂然无思也，（如晏海澄湛，绝识浪之腾起）。
○学法四念者，一破相，二观空，三见性，四行道也。
○出家四缘者：一、心缘，（深信乐欲，此为根本）。二、身缘，（无诸疾障事役）。三、资缘，（有物足用，有人善奉）。四、山缘也，（运历平宁。心缘，由己身资。山三缘，委命）。
○智慧四宝者，一为度老病死海坚牢船，二为黑暗中大明灯，三为一切病者之良药，四为伐烦脑树之利斧也。
○修禅四种者，一作异计，忻上厌下而修者，是外道禅；二信因果，不忻不厌而修者，是凡夫禅；三了正偏之道而修者，是小乘禅；四达人法二空而修者，是大乘禅也。
○四魔者，一蕴魔，二烦恼魔，三死魔，四天魔也。
○四识住者，一、色识住，二、受识住，三、想识住，四、行识住也。
○四流者，欲流有流，见流无流也。
○四取者，欲取、见取、戒取、我语取也。
○四执者，生执、不灭执、断执、不常执也。
○四缚者，一贪，二嗔，三戒取，四见取也。不得解脱，故名四缚，又名四结。
○四重罪者，一杀、二盗、三淫、四妄也。
五阴者，色、受、想、行、识也，即五蕴。
○五蕴五如者，色如聚沫，受如水泡，想如阳焰，行如芭蕉，识如幻事也。
○五结者，曰色爱，曰无色爱，曰无明，曰掉，曰慢也。
○五乐者，慈心、悲心、息心、净心、善心也。
○五苦者，贪心、嗔心、痴心、悭心、杀心也。
○五浊者，刼浊、见浊、烦恼浊、众生浊、命浊也。
○五盖者，贪、欲、嗔、恚、痴、眠、调、戏、疑、悔也。
○五戒者，不杀、不偷盗、不邪淫、不妄语、不饮酒也。
○五戒五防者，不杀防木，不盗防金，不淫防水，不妄语防土，不饮酒防火也。
○戒有五宝者，大疾病中戒为良药，大恐怖中戒为守护，大暗昧中戒为明灯，堕恶道中戒为桥梁，入苦海中戒为舟楫也。
○五悭者：一、住处悭，（独我在此，不容余人）。二、家悭，（独我出入此地，不容余人）。三、施悭，（我於中独得布施，不容余人）。四、称赞，悭（独称赞我，不许称赞余人）。五、法悭也，（独我知此法，不传余人）。
○五法身者，一戒，二定，三慧，四解脱，五解脱知见也。五者，超出五阴：戒超色阴，定超受阴，慧超想阴，解脱超行阴，解脱知见超识阴。
○五通者，道通、神通、依通、报通、妖通也。水月空华、影像无主为道通，静心照物、宿命记持为神通，乘符往来、药饵灵变为依通，鬼神逆知、诸天变化为报通，狐狸老魅、木石精灵为妖通。
○五禅者，凡夫禅、外道禅、小乘禅、大乘禅、最上乘禅也。
○五精舍者，一给孤园，二灵鹫山，三猕猴江，四庵罗树，五竹林园也。
○五宗者，临济沩仰云门曹洞法眼也。
○修行须识五念者：一、故起念，二、串习念，三、接续念，四、别生念，五、寂静念也。五念停息，名为一念相应。
○五觉者：一、正觉，（洞分至理，不入邪见）；二、贞觉，（灵彻而见）；三、圆觉，（觉之大成，无所不备）；四、等觉，（圆觉驯臻至极）；五、妙觉也，（等觉之上即本觉）。
○施财五种者，一、至心施，二、信心施，三、随时施，四、自手施，五、如法施也。
○五不应施者：一、非理求财，不以施（物不净故）；二、酒及毒药，不以施（乱众生故）；三、罝机罗网，不以施（恼众生故）；四、刀杖弓箭，不以施（害众生故）；五、音乐女色，不以施也（坏净心故）。
○五不应为者，一、不为罗纲，二、不卖毒药，三、不为酿具，四、不为摴蒱碁博，五、不为种种伎乐也。
○财属五家者，曰水，曰火，曰盗，曰县官，曰恶子也。
○嚼杨枝五利者，口不臭不苦，除风除热，除痰饮也。
○苾刍五义者，一、生不背日，二、冬夏常青，三、体性柔软，四、香气远腾，五、引蔓布条也。（出尊胜经。又善觉要览云：体性柔软，引蔓旁布，馨香远闻，能疗疼，不背日光也）。
○五住地者，贪、恚、慢、嫉、悭也。
○五见者，身见、边见、取见、戒见、邪取见也。
○五心者，率尔心、寻求心、决定心、染净心、等流心也。
○五欲者，一财，二色，三食，四名，五睡眠也。
○画牛五喻者：一、全体纯白，喻真性无染；二、首上渐黑，喻迷真趋妄；三、全体纯黑，喻业垢婴缠；四、首上渐白，喻背妄归真；五、又纯白，喻复本还源也。
○五教者，愚法小乘，大乘始教，大乘终教，大乘顿教，一乘圆教也。
○五眼者，肉眼、天眼、慧眼、法眼、佛眼也。
○五波罗蜜者，一、布施，二、持戒，三、忍辱，四、精进，五、禅定也。
○五法者，一名，二相，三妄想，四正智，五如如也。
○五衰者，一、衣服严具，出非爱声；二、自身光明，忽然暗劣；三、於沐浴位，水滴着身；四、本性嚣驰，今滞一境；五、眼本凝寂，今数瞬动也。
○五种大衰相者，一、衣染尘垢，二、华鬘萎悴，三、两腋汗出，四、臭气入身，五、不乐本座也。
六波罗蜜者，一、布施，二、持戒，三、忍辱，四、精进，五、禅定，六、智慧也。又名六度。
○六度六如者，布施如船底，持戒如船榜，忍辱如篷簟，精进如篙楫，禅定如磓石，智慧如船师也。
○六度无心者，一、布施心，不求果报；二、持戒心，无所贪着；三、忍辱心，忘人我；四、精进心，无起灭；五、禅定心，无依止；六、智慧心，无取相也。
○六通者，曰天眼，曰天耳，曰地心，曰宿命，曰漏尽也。
○六尘者，色、声、香、味、触法也，是为六根。眼入色，耳入声，鼻入香，舌入味，身入触，意入法，是为六入，又名六受。
○六根，乐六尘，是为六想，又名六爱，又名六情。禁六情者，如势、狗、鹿、鱼、蛇、猿、鸟。狗乐聚落，鹿乐山泽，鱼乐池沼，蛇乐居穴，猿乐深林，鸟乐依空。眼贪色如狗，耳贪声如鹿，鼻贪香如鱼，舌贪味如蛇，身触着如猿，心缘法如鸟也。
○六宗者，一、有相宗，二、无相宗，三、定慧宗，四、戒行宗，五、无得宗，六、寂静宗也。（佛大胜多分别徒众之号）。
○信有六大利者：一、为道元功德母，二、能长养诸善根，三、能超出众魔路，四、能得入三摩地，五、能解脱生死海，六、能成就佛菩提也。
○习禅六变者，变褊忿为宽恕，变粗犷为调柔，变放逸为精严，变感伤为适悦，变热恼为清畅，变忧怖为恺康也。
○六道者，天道、人道、修罗道、地狱道、畜生道、饿鬼道也。
○六和者，戒和同修，见和同解，身和同住，利和同舍，口和同应，意和同悦也。
○外道六行者，一自饿，二投渊，三赴火，四身座，五寂默，六牛狗等灭也。
○六妙行者，一厌下苦，二厌下粗，三厌下障，四忻上净，五忻上妙，六忻上出也。
○六齐日者，每月初八、二十、三十四、二十、九十五、三十日也。
七、支业者，三身业、四口业也。
○法王七宝者，金轮宝、白象宝、如意宝、玉女宝、主藏宝、主兵宝、绀马宝也。
○莲花七宝者，宝花开敷，宝性无染，宝香芬馥，宝茎竖幢，宝叶扶疎，宝蕋光蕤，宝台坚住也。
○云有七德者，一含水，二电光，三雷声，四欢喜，五掩覆，六普润，七清凉也。
○七众者，曰比邱，曰比邱尼，曰式义摩罗，曰沙弥，曰室罗末尼，此出家五众；曰优婆塞，曰优婆夷，此在家二众，合为七众也。
○七圣财者，一信，二精进，三戒，四惭愧，五闻舍，六忍辱，七定慧也。（七者能资用成佛，故名为财）。
○佛身七处平满者，谓两手、两肩、两足及额也，（出十住论）。
○七施者，一、兴立佛图、僧房、堂阁；二、园果浴池，树木清凉；三、常制药饵，疗救众病；四、作坚牢船，济渡众生；五、安设桥梁，过度羸弱；六、近道作井，渴乏得饮；七、造作圊厕，便利僻处也。又名七种心。
○七净华者，一、戒净，二、心净，三、见净，四、度疑，五、分别道，六、行断知见，七、涅盘也。
○七使者，一邪，二我，三常，四断，五戒盗，六果盗，七疑也。
八部龙神者，曰天，曰龙，曰夜义，曰乾闼婆。（天乐神，即翼星），曰阿修罗。（与帝释战者），曰迦楼罗。（金翅鸟神，後讹为喽罗），曰紧那罗，（似人头，有角），曰摩【日*侯】罗伽。（大蟒神，出观音经注）。
○无常八喻者，如东逝长波，如西垂残照，如击石星火，如驰隙迅驹，如风里微灯，如草头朝露，如临岩朽树，如烁目电光也。
○八功德水者，一清，二冷，三香，四柔，五甘，六净，七不咽，八蠲病也。
○八风者，一利、二衰、三毁、四誉、五称、六讥、七苦、八乐也。得可意事名利，失可意事名衰，不见前排拨名毁，不见前赞美名誉，见前赞美名称，见前排拨名讥，逼迫身心名苦，悦适心意名乐。
○八解脱者，一、有色观诸色，二、内无色想观外诸色，三、净胜解身作证，四、超一切色想灭有对想不思惟种种想入无边空处，五、超一切空无边处入无边识处，六、超一切识无边处入无所有处，七、超一切无所有处入非想非非想处，八、超一切非想非非想处入灭想处也。
○法门心愿八喻者，高超彻见是楼阁，含育利生名宫殿，防非护善名栏楯，清净无染是莲花，彻底澄清谓之池，随方逐圆谓之水，仁慈济利谓之宝，戒定慧谓之香也。
○八重塔者，一轮王、二初果、三二果、四三果、五四果、六支佛、七菩萨、八佛塔也。
○八垢者，念烦恼不念烦恼、念不念烦恼、我烦恼、我所烦恼、自性烦恼、差别烦恼、摄受烦恼也。
○八倒者，无常计常，无乐计乐，无我计我，不净计净，常计无常，乐计无乐，我计无我，净计不净也。（前为凡夫四倒，後为二乘四倒，合为八倒）。
九如者，如梦、如响、如光、如影、如像、如空华、如阳焰、如寻香、如幻师也。
○九妇者，水授妇、财聘妇、王旗妇、自乐妇、衣食妇、共活妇、须臾妇、幽婚妇、异果妇也。
○九云者，宝莲华云、坚固香云、无边色楼阁云、种种色妙衣云、无边清净旃檀香云、妙庄严宝盖云、烧香云、妙鬘云、清净庄严贝云也。
○九难者，人离恶道，得为人难；既得为人，去女即男难；既得为男，六根完具难；六根完具，生中国难；既生中国，值佛世难；既值佛世，遇道者难；既得遇道，兴信心难；既兴信心，发菩萨心难；既发菩萨心，无修无证难也。
○九恼者，见在爱、见在僧、见在恼、过去爱、过去僧、过去恼、未来爱、未来僧、未来恼也。
○九结者，一爱、二恚、三慢、四无明、五见、六取、七疑、八嫉、九悭也。
○九有者，四禅四定为八地，合欲界一地为九有也。（因果不忘，故名为有）。
○九品化生者，上、中、下各生三品，合为九品也。
十地者，欢喜地、离垢地、发光地、焰慧地、难胜地、现前地、远行地、不动地、善慧地、法云地也。
○十色世界者，银色世界、金色世界、宝色世界、妙色世界，（即兜罗绵世界）、莲花色世界、薝卜花色世界、优昙鉢罗花色世界、金刚色世界、颇黎色世界、平等色世界也。
○十法界者，佛法界、菩萨法界、辟支法界、声闻法界、天法界、修罗法界、人法界、旁生法界、饿鬼法界、地狱法界也。
○十苦者，生苦、老苦、病苦、死苦、怨僧会苦、恩爱别离苦、求不得苦、五阴盛苦、富贵守护苦、贫穷短乏苦也。
○十身者，自身、众生身、国士身、业报身、声闻身、圆觉身、菩萨身、智身、法身、空身也。
○十恶者，身恶三：杀、生、偷、盗、淫、邪；口恶四：两舌、詈声、妄言、绮语；意恶三：嫉、嗔、痴。共十恶也。十恶若止，即为十善行。
○十大弟子者，一、舍利弗智慧，二、目犍连神通，三、大迦叶头陀，四、阿那律天眼，五、须菩提解空，六、富楼那说法，七、迦旃延论义，八、优婆离持律，九、罗睺罗密行，十、陀罗陀多闻也。
○存想固形有十种仙者：一、地行仙，（坚固服饵而不休息，食道圆成）。二、飞行仙，（坚固草木而不休息，药道圆成）。三、游行仙，（坚固金石而不休息，化道圆成）。四、空行仙，（坚固动止而不休息，精气圆成）。五、天行仙，（坚固津液而不休息，润德圆成）。六、通行仙，（坚固精色而不休息，吸粹圆成）。七、道行仙，（坚固禁呪而不休息，术法圆成）。八、照行仙，（坚固思念而不休息，思意圆成）。九、精行仙，（坚固交媾而不休息，感应圆成）。十、绝行仙也，（坚固变化而不休息，觉悟圆成）。是皆不修三昧，别求妄念，报尽还来，散入诸趣。
○十心者，一、信心，（真性明了）。二、念心，（夙念无忘）。三、精进心，（精明进趣）。四、慧心，（智慧现前）。五、定心，（寂妙常凝）。六、不退心，（明性深入）。七、护法心，（保持不失）。八、回向心，（回光弗）。九、戒心，（安住无为）。十、愿心也，（所往随愿）。
○十行者，一、欢喜行，（具佛妙德）。二、饶益行，（利益众生）。三、无嗔恨行，（利物无拒）。四、无尽行，（通达十方）。五、离痴乱行，（事无差悞）。六、善观行，（异中现同）。七、无着行，（尘刹不碍）。八、尊重行，（皆第一义）。九、善法行，（圆佛轨则）。十、真实行也，（一、真无伪）。
○十烦恼者，一无惭，二无愧，三不舍，四懈怠，五昏沉，六抱叹，七放逸，八失念，九心乱，十不正知也。
○十缠者：一、忿恚，二、隐覆自罪，三、意识昏迷，四、五情暗起，五、嬉游，六、三业躁动，七、屏处起罪不自羞，八、露处起罪不羞佗，九、财法不能惠施，十、佗荣心生热恼也。
十一、佛具者，慈悲为佛眼，正念为佛头，妙音为佛耳，香林为佛鼻，甘露为佛口，四耨为佛舌，六度为佛身，四摄为佛手，平等为佛指，戒定为佛足，种智为佛心也。
○十一空，能解者曰内，曰外，曰内有为，曰外有为，曰内无为，曰外无为，曰无始，曰性无所有，曰第一义，曰空，曰大也。
○十一徧使者，一、不信，二、懈怠，三、不惭，四、不愧，五、多贪，六、多嗔，七、多痴，八、昏沉，九、放逸，十、悭吝，十一、毒害也。
十二因缘者，无明缘、行缘、识缘、名色缘、六入缘、触缘、受缘、爱缘、执缘、取缘、有缘、生缘也。
○十二处者，见与色、听与声、嗅与香、尝与味、身与触、意与法也。
○十二类者，因动有声，因声有色，因色有香，因香有触，因触有味，因味有法，六乱妄想成业性，故十二区分由此轮转也。
○十二缘起灭者，无明起行，行起识，识起名色，名色起六处，（即六入）。六处起触，触起受，受起爱，爱起执，执起取，取起有，有起生，生起老死。惟无明灭故识灭，识灭故名色灭，名色灭故六处灭，六处灭故触灭，触灭故受灭，受灭故爱灭，爱灭故执灭，执灭故取灭，取灭故有灭，有灭故生灭，生灭故死灭也。
○十二行法轮者，示转、劝转、证转，各有苦、集、灭、道四轮，合为十二轮也。
○六尘十二种者，目尘明暗，耳尘动静，鼻尘通塞，舌尘甜苦，身尘离合，意尘生灭也。（出楞严经）。
十三藏经者，唐肃宗诏写佛经数也。凡三万六千余卷。
○佛视有十三如者：视王侯之位如过隙尘，视金玉之宝如瓦砾，视纨素之服如敝帚，视大千界如一诃子，视阿耨池如涂足油，视方便门如化宝聚，视无上乘如梦金帛，视师道如眼前花，视禅定如须弥柱，视涅盘如昼夕寤，视倒正如六龙舞，视平等如一真地，视兴化如四时木也。
十六观门者，一日观，二水观，三地观，四树观，五池观，六总观。（上六门为依报），七华座，八像观，九佛身，十观音，十一势至，十二普贤，十三杂观。（上七门为正报），十四上品，十五中品，十六下品也。（上三门为三軰往生，合为十六观门。昔唐宣宗问宏辩禅师：今人念佛如何？对曰：如来出世为天人师，随根器而说法。上根者闻最上乘，顿悟至理。中下者未能顿悟，故权开十六观门，令念佛生於极乐。又圭峯禅源序云：念佛求生净土，须修十六观门）。
○十六知见者，一、我（起於我），二、我所生（如父有子），三、受（命根成就），四、命（能举事故），五、有情（蕴和合生），六、养育（因缘故长），七、众数（诸法有数），八、人（妄计我是人），九、作（手足所能），十、使作（力能役佗），十一、起（作後世业），十二、使起（亦含陀），十三、作受（苦乐果现），十四、使受（厌於苦乐），十五、知（五识名知），十六、现也（目观色相）。
十八界者，六根界、六尘界、六识界，合十八界也。
○十八罗汉一、賔度罗堕闍尊者二、迦伐蹉尊者三、跋厘堕闍尊者四、苏频陀尊者五、诺矩罗尊者六、陀罗尊者七、迦力迦尊者八、闍罗弗多尊者九、戌博迦尊者十、半托伽迦尊者十一、罗怙罗尊者十二、那迦羣罗尊者十三、因竭陀尊者十四、伐罗波期尊者十五、阿氏哆尊者十六、住茶半迦托尊者十七、提蜜多罗尊者十八、賔头卢尊者
○莲社十八贤：曰慧远，（姓贾氏，鴈门楼烦人）。曰慧永，（姓繁氏，河内人）。曰慧持，（远公弟也，与兄同事道安）。曰道生，（姓魏氏，钜野人，客居彭城）。曰佛陀耶舍尊者，（罽賔国婆罗门种）。曰佛陀？陀罗尊者，（甘露饭王之裔）。曰慧叡，（冀州人）。曰昙顺，（黄龙人）。曰道敬，（琅琊王氏，随祖凝之守江州）。曰昙恒，（河东人）。曰昙昺，（姓陈氏，颖川人）。曰昙诜，（广陵人）。曰刘遗民，（名程之，字仲思，号遗民，彭城聚里人，汉楚元王之後）。曰雷次宗，（字仲伦，南昌人）。曰宗炳，（字少文，南阳人，官任太子舍人）。曰张野，（字莱民，官任治中）。曰张诠，（字秀硕，张野族）。曰周续之，（字道祖，鴈门广武人）。
二十难者，贫穷布施难，豪贵学道难，弃命不死难，得覩佛经难，生值佛世难，忍色忍欲难，见好不求难，被辱不嗔难，有势不陵难，触事无心难，广学博究难，除灭我慢难，不轻末学难，心行平等难，不说是非难，会善知识难，见性悟道难，随化度人难，覩境不动难，喜解方便难也。
二十五我者，一具五缘：曰持戒清净，曰衣食具足，曰闲居静处，曰息诸缘务，曰近善知识。二诃五欲：曰诃色、诃声、诃香、诃味、诃触。三乘五盖：曰贪欲，曰嗔恚，曰睡眠，曰掉戏，曰疑悔。四调五事：曰心不沉不浮，曰身不缓不急，曰息不澁不滑，曰眠不节不恣，曰食不饥不饱。五行五法：曰欲，曰精进，曰念，曰巧慧，曰一心。总计二十五我方便也。
如来三十二相者：一、足下有平满相，犹如奁底，地虽高下，随足所蹈，坦然等触。二、足下千辐轮文辋毂，众相无不圆满。三、手足并皆柔软，如兜罗绵。四、两足一一指间，犹鴈王鞔网交络，文同绮画。五、手足诸指圆满，纤长可爱。六、足跟广长圆满，与趺相称。七、足趺修高光满，与跟相称。八、双腨渐次纤圆，如鹿王腨。九、双臂平立摩膝，如象。五、鼻十阴相势锋藏密，犹龙马。十一、毛孔各一毛生，绀青宛转。十二、发毛端皆上靡，右旋宛转。十三、身皮细薄滑润，垢水不住。十四、身皮金色晃耀，诸宝庄严。十五、两足两掌中颈双肩七处充满。十六、肩项圆满殊妙。十七、膊腋悉皆充实。十八、容仪洪满端直。十九、身相修广端严。二十、体相量等圆满，如诺瞿陀。二十一、颔臆并身上半威容广大，如师子王。二十二、常光靣各一寻。二十三、齿相。四十、齐平净密，根深白，逾珂雪。二十四、四牙鲜白锋利。二十五、常得味中上味。二十六、舌相薄净广长，能覆靣轮至耳发际。二十七、梵音词韵和雅，随众多少，无不等分。二十八、眼睫犹若牛王，绀青齐整。二十九、眼睛绀青鲜白，红环间节，皎洁分明。三十、靣轮犹满月，眉相皎净，如天帝弓。三十一、眉间有白毫相，柔软如丝，白逾珂雪。三十二、顶上乌瑟腻沙，高显隆圆，犹如天盖也。（出般若经。又菩萨本经云：佛身紫金色，有三十二相。传灯录云：优填王思佛，请目连运神通，摄匠人，俾雕佛像，得三十二相）。
三十三祖者：一、摩诃迦叶，二、阿难陀，三、商那和修，四、优婆毱多，五、提多迦，六、弥遮迦，七、婆须密多，八、佛陀难提，九、伏驮密多，十、脇尊者，十一、富那夜奢，十二、马鸣大士，十三、迦毗摩罗，十四、龙树，十五、迦那提婆，十六、罗睺罗多，十七、僧伽难提，十八、伽那舍多，十九、鸠摩罗多，二十、闍耶多，（北天竺人）。二十一、婆修盘头，二十二、摩拏罗，二十三、鹤勒那，二十四、师子，二十五、婆闍斯多，二十六、不如密多，二十七、般若多罗，（东天竺人）。二十八、达磨，（本名菩提多罗，南天竺国王第三子也。王姓刹利，帝名香至。有三子：长名月净多罗，仲名功德多罗，季即达磨大师。梁普通七年至金陵，是为震旦初祖）。二十九、慧可，三十、僧璨，三十一、道信，三十二、宏忍，三十三、惠能也。
○三十三天者，四天王天在须弥山半，凡四万二千由旬。其须弥山顶为帝释天，上一倍为夜摩天，上为兜率陀天、化乐天、他化自在天、梵众天、梵辅天、大梵天、少光天、无量光天、光音天、少净天、无量净天、徧净天、福生天、福寿天、广果天、无想天、无烦天、无热天、善见天、善现天、色究竟天、无边空处天、无边识处天、无所有处天、非想非非想处天，凡二十八天。而四天王天之下，又有日月星宿天、常憍天、持鬘天、坚首天，凡三十二种，并帝释天为三十三天也。又忉利天自有三十三天宫云。
三十五、佛者，始、金刚不坏佛，终、法界藏身阿弥陀佛。
○五十三佛者，始普光佛，终释迦牟尼佛，（共八十八佛，人所常诵，不详载）。
六十见者，身边二见，五阴成二十，历过去、见在、未来三世，凡六十见也。
六十四种恶口之业，曰麄语、软语、非财语、妄语、漏语、大语、高语、轻语、破语、不了语、散语、低语、仰语、错语、恶语、畏语、吃语、诤语、讇语、诳语、恼语、怯语、邪语、罪语、哑语、入语、烧语、地语、狱语、虚语、慢语、不爱语、说罪咎语、失语、别离语、利害语、两舌语、无义语、无护语、喜语、狂语、杀语、害语、系语、【门@卞】（音闭又音关）语、缚语、打语、歌语、非法语、自赞叹语、说他过语、说三宝等语，也（出大集经）。
八十种好者：一、无见顶相，二、鼻高孔不现，三、眉如初月，四、耳轮辐相埵成，五、身坚实如罗那延，六、骨际如鈎锁，七、身回如象王，八、行时足去地四寸，印文现，九、爪如赤铜色，十、膝骨坚着圆好，十一、身清洁，十二、身柔软，十三、身不曲，十四、指长纤圆，十五、指文藏覆，十六、脉深不现，十七、踝不现，十八、身润泽，十九、身自持不逶迤，二十、身圆满，二十一、容仪备足，二十二、容仪庄严，二十三、住处安无能动者，二十四、威振一切，二十五、一切乐观，二十六、靣不长大，二十七、正容白不挠色，二十八、靣具满足，二十九、唇如频婆果色，三十、言音清远，三十一、脐深圆好，三十二、毛右旋，三十三、手足满，三十四、手足如意，三十五、手文明直，三十六、手文长，三十七、手文不断，三十八、一切恶心众生见者和悦，三十九、靣广姝好，四十、靣净如满月，四十一、随众生和悦与语。四十二、毛孔出香气。四十三、口出无上香。四十四、威仪如师子。四十五、进止如象王。四十六、行法如鹅王。四十七、头如摩陀那果。四十八、一切身分具足。四十九、四牙白利。五十、舌色赤。五十一、舌薄广。五十二、毛红色。五十三、毛软净。五十四、眼广长。五十五、手足有德相。五十六、发色青珠。五十七、发旋好。五十八、发不乱。五十九、发长好。六十、观无厌足。六十一、众生不能尽覩相。六十二、次第有因缘说法。六十三、发音报众声。六十四、随众生语言说法。六十五、说法不着。六十六、随众生音声不增不减。六十七、不轻众生。六十八、等视众生。六十九、光照身而行。七十四、边光各一丈。七十一、手足软滑。七十二、身长。七十三、身大。七十四、身持重。七十五、身不倾动。七十六、细腹。七十七、腹不现。七十八、脐不出。七十九、手赤白如莲花色。八十、孔门相具也。（菩萨本经云：佛有大神力八十种好，前知无穷，却睹南极）。
八十八使者，欲界三十二，色界二十八，无色界二十八，合八十八也。
九十八使者，八十八使兼十缠也。
百法者，其目有五：一、心法，二、心所有法，三、色法，四、心不相应行法，五、无为法。心法八种，心所有法五十一种，色法十一种，心不相应行法二十四种，无为法六种，合为百法也。（详西域僧天亲百法论）。
百八、烦恼者，欲界等八十八使，更加邪我等七使，并不信懈怠等十一徧使，合百有八也。亦名百八见。
释道安西域志云：须剌国有五百沙弥真人寺。
○，传灯录云：第二祖阿难将入灭雪山，五百仙人飞空而至，阿难为说法。
○涅盘经云：五百阿罗汉者，佛弟子也。昔有五百商人出海采宝，值千盗攘去，并剜其目，日夜号痛。有人告曰：灵鹫佛氏能救汝苦。引至大林精舍，佛为说法，证阿罗汉果。散处山林，分形显化，作福人间。盖示人从生有贪，因贪受苦，因苦得报之意。西湖游览志云：杭州净慈寺塑五百阿罗汉像，其第四百二十二位阿湿毗尊者独设一龛，旁置签筒，侧身偃蹇，斜目觑人而笑。妇人祈嗣者，必诣此炷香。不知何说也。五百名位具经中，繁不录。
因本经云：须弥山，东天下名弗于，人寿三百；西天下名瞿耶尼，人寿三百；南天下名阎浮提，人寿百岁；北天下名郁单，人寿千岁；长倍三天下人。（阎浮提，今中国及四夷皆是也。中国称震旦，又称人国，则自天竺名之，为阎浮提之一耳）。
佛灭度後，遗法有正、像、末三等。正法五百年，像法一千年，末法三千年。
○值一千佛名紫幢，值五百佛名莲华，值六十四佛名螺髻。
隋大业时，佛经六千一百九十八卷。唐开元时，五千四十八卷。宋雍熙时，增新经凡九千五百卷。
戒生定，定生慧，慧生八万四千法门
○天目语录云：八万四千法门，八万四千智慧，八万四千功德，皆由一念念佛心中出也。
○名经云：人或内心思惟，外境染着，有八万四千诸尘劳门，罪相无量。
○阿含经云：四天王天寿五百岁，以人间五十岁为一日。忉利天寿千岁，以人间百岁为一日。焰摩天寿二千岁，以人间二百岁为一日。兜率天寿四千岁，以人间四百岁为一日。化乐天寿八千岁，以人间八百岁为一日。他化自在天寿一万六千岁，以人间一千六百岁为一日。摩身天寿三万二千岁，以人间三千二百岁为一日。梵迦三天寿一刼。光音三天寿二刼。徧净三天寿三刼。果实三天寿四刼。无想天寿五百刼。无造天寿千刼。无热天寿二千刼。善见天寿三千刼。大善天寿四千刼。色究竟天寿五千刼。空处天寿一万刼。识处天寿二万一千刼。不用处天寿四万二千刼。有想无想天寿八万四千刼。
龙树菩萨入龙宫，流传天竺，分八万六千偈至中土。
一统志：外夷火州有灵山，在土鲁番西北，石皆黑纹如毛发。又有白石堆，其石骨坚润，蕃人称为十万罗汉削发涅盘之所。
白乐天撰苏州重元寺碑文云：莲华经六万九千五百五字，维摩经三万七千九十二字，金刚经五千二百八十七字，陀罗尼经三千二十字，阿弥陀经一千八百字，观音经六千九百九十字，密经三千一百五字，心经二百五十八字，是八种经具十二部，合十一万六千八百五十七字。（载容斋五笔）。
弥勒佛当人寿八万岁，初会度人九十六亿，第二会九十四亿，第三会九十二亿，尔後度人无数。
○名经所载诸佛、如来、菩萨、尊者、神僧，万八千六百七十余名。其专名定号，亡论已中多泛称者。如诸佛则有一藏虚空佛，十方佛，十光佛，十上光明佛，六十光明佛，六十功德宝佛，六十宝作佛，六十二毘留罗佛，百金光藏香流佛，三百同名大幢佛，五百波头摩王佛，五百欢喜佛，五百威德佛，五百日王佛，五百净声佛，七百同名光庄严佛，百千晃耀光明佛，百千德光幢佛，千光明佛，千上光佛，千近佛，千香佛，千迦叶佛，千阎浮檀宝空藏佛，千阎浮檀金佛，千光静住王佛，千八百寂灭佛，二千宝幢佛，三千毘卢舍那佛，八千坚精进佛，八千威德佛，八千然灯佛，十千迦叶如意佛，万八千婆罗王佛，三万同名毘卢舍那佛，四万愿庄严佛，八万四千名自在幢佛，二亿同名拘邻佛，百亿微尘金刚藏佛，百千亿刼智慧岳声德佛。如来则有过去七如来，灭罪八如来，八江河沙佛如来，十一无垢世界等行如来，十一江河沙诸佛土忍慧世界香尽如来，十四江河沙诸佛上梵音世界梵德如来，六十功德宝如来，百焰光明胎藏如来，五百上威德如来，五百净声王如来，五百普现如来，五千佛土庄严德宝如来，千光明如来，千势自在声如来，千八百寂灭如来，三千毘卢舍那如来，八千坚精进如来，九千法庄严如来，万八千普护佛如来，万八千婆罗王如来，三万散华王如来，十八亿佛刹如来，百亿江河沙诸佛土水晶世界净尊如来，千亿光明如来，恒河沙宝如来。菩萨则有十百光明火炽然菩萨，千相菩萨，日光千相如来，东北西南百千万亿菩萨，初会、二会、三会、无量至于十会、恒河沙数菩萨。凡此名号，皆泛称无定者也。
象教皮编卷之二终

[book_title]象教皮编卷之三
异谈
光异
○周昭王二十六年四月八日，释迦佛生，五色光贯太微。
○东天竺阿育王役鬼神碎七宝末，造八万四千宝塔，命耶舍尊者舒指放光八万四千道，令捷疾鬼各随一光尽处安置一塔，遍娑婆界，在震旦者十九所。
○汉明帝永平三年，勑蔡愔等西寻佛法。十年，以白马驮经像至洛阳。十四年，五岳道士褚善信等表请与佛法较试。时佛舍利光明五色，直上空中，旋环如葢，偏覆大众，映蔽日轮。
○东晋咸和四年，丹阳尹高悝获金佛像於张侯桥侧浦中。此像旧在内宫供养，常现光瑞。时临海人张系於海滨获金铜莲花趺，以安高悝金佛之足，俨然符会。是夕，像有光烛天。
○宁康初，道安至襄阳，立檀溪寺，建浮图，铸铜像，能起自行，光明烛天。秦主苻坚送外国金像弥勒，道安设讲。一夕，像光照室顶，有舍利焉。
○义熙初，司徒王谧於东掖门见五色光，穿地得金像，高四尺许。
○义熙末，彭城吴鹰造寺，广求佛像。偶过林间，见僧持像，云与吴鹰供养，忽不见。鹰奉像归，每放异光。
○刘宋元嘉中，江陵张僧定妹，幼嗜佛法，志欲出家。尝奉小金像，而父母密许适邴氏，女不知也。及羔鴈既至，女悲呼不就，烧香【仁-二+大】地取死像，遂放金光，弥竟一村。父兄惊异，乃止不嫁。
○大明中，王琰旧奉观音金像，尝寄扬都南涧寺，琰忽梦像立於座隅，即驰迎归。其夕，南涧失十余像，为盗毁铸钱也。像至琰家，每放光高二三尺。
○齐永明中，禅灵寺刹上放光。
○陈太建二年建灵刹，高十有五丈，下安佛爪，长二寸，阔一寸，藏诸宝箧，光飞五色，焰起一寻。
○隋开皇十五年造连基浮图，下置舍利。是年七月，有神光自基下右绕露盘，赫若炉焰。
○仁寿初，文帝因食，於齿下得舍利，以银盌水浮其一，出示百官，须臾忽成二粒，凡得十九粒，放光耀日。
○大业末，慧祥禅讲口际，得舍利不辩，弃地辄还，口中疑是真身，砧椎不碎，放五色光。
○唐贞观中，道昂尝夜讲，无灯，昂举掌放光，明照堂宇。
○龙朔初，高宗幸并州童子寺，大像高十七丈，後遣使送袈裟，其像放大光明，（并出释氏通监）。
寺异
○河中唐述谷中有天寺，常闻锺声。晋太始中，有人入山，忽逢仙圣，恍惚见寺（释监）。
○北齐天保初，宝公从林虑往白鹿山失道，日将暮，忽闻锺声，乃趋进，见一寺门题灵隐寺。宝进至西南隅牀上，坐久，忽闻东壁有声，仰视壁孔，如井口大。僧前後从孔中飞下，约五六十人。坐定，各问今日斋处，或言豫章、成都、长安、陇右、蓟北、岭南、五天竺等处，动即千万余里。末後一僧从空而下，众问：来何迟？答曰：今日相公城东鉴禅师请会。宝因振衣起曰：鉴是宝和尚师也。诸僧直视宝，顷之，已失灵隐所在。宝坐柞木之下，归问尚统法师，尚云：昔佛图澄造寺於此，贤圣居之，或现或隐，山行者时闻锺声。（侯君素记）。
○武平五年，圆通在邺寺，有客僧疾来投，通给汤药。病愈辞去，言鼓山竹林寺当相访也。是夏，通往鼓山，林木深茂。过南岭，遇前客僧，引通入寺，见大和尚及诸僧。通求住，和尚未许。通辞行二里，返顾惟峯崿耳。
○唐开元末，法秀梦异僧劝置袈裟五百，入终南山，施回向寺。僧遂造衣，至山遍访，无回向寺。偶逢一僧导行，忽见崖畔朱门，秀入见诸僧，出衣遍施之。其僧引秀入一空房，曰：此唐天子旧居也，向好声乐，降为人主。乃授僧玉箫、袈裟各一，嘱曰：持献唐天子。秀还，表上元宗，取玉箫调弄，宛如夙御，（并释监）。
○石，晋天福中，考功员外赵洙言其相识僧居襄州禅院，与客僧法本久处。法本自称相山竹林寺住持，寺前有石柱，他日可相访也。别去，僧後往访之，至山下，逢人问竹林寺远近，其人遥指孤峯之侧云：彼处古有竹林寺，今无院舍矣。僧疑之，仍往峯侧，见竹丛中有石柱。初，法本别时，言扣石柱，当有人应。僧以小杖击柱数声，俄然耳目开豁，身在寺门。法本出，引僧度重门，陞秘殿，参其尊宿。尊宿云：饮毕即出，此无座位。法本送僧至寺门而别，天地昏暗，宛在竹丛中石柱旁。（玉堂闲话）：
○衡山有潜圣峯，僧希遁游南岳，寻方广寺，访慧海尊者，忽见精舍号方广，遇尊者止宿，送出反顾，人宅俱无，故称潜圣云。今衡山莲花峯有方广寺，梁武帝建，宋徽宗御书天下名山四字。（衡州志）：
象异
○晋建兴初，有吉维卫、迦叶二佛石像泛海入吴松江沪渎口，吴县朱膺迎像登舟，其轻如羽，立於通安寺。
○东晋咸和初，苏峻作乱，宫阙煨烬，独太宁殿壁有明帝手画佛像，屹然不坏。
○永和中有金像现於荆州，司马桓温迎之不动。时江陵滕峻令昙翼拜请，飘然轻举。
○咸安初，合浦人董宗之渔海中，获佛圆光，献于高悝，所获金佛之背脗合，四十余年，灵像方足。
○初，太尉陶侃镇广州，有海渔得文殊像，送广州寺，尝经火而像无恙。侃後镇武昌，迎之，舟没失像。及慧远剏东林寺，心祈之，其像泠然自至。
○北凉沮渠蒙逊於凉州琢石岩，设佛像，又造丈六石佛於山寺。承元二年，子世兴亡，谓事佛无灵，毁寺逐僧，石像涕泪交流。
○刘宋元嘉中，孙彦曾家世奉佛，妾王诵法华经，见浦中有杂色，掘得金像，连趺高二尺余。
○南齐建元初，宋王寺有丈八金像，北境兵起，像辄流汗。又番禺毗耶精舍有扶南大石像，七八十人举之方动，寺忽遇火，三四尼试捧之，飘然而起，每有神光，寇至则泪汗。
○永明中，有石从海浮入江，取凿为像，坐高三尺余。又有石浮海入吴境，朱法让献于朝，造佛像，高七尺余。是时有交州人献一珠，高二寸，中含佛像，凡台座眉目皆具。
○梁天监初，立光宅寺，铸金铜丈八像。匠疑铜不足，忽有使者领铜十五车至，熔铸便成，高二丈二尺。奏闻，勅云：初未送铜，斯乃神感。遂镌花趺为记。
○天监八年，法悦造丈八无量寿佛。匠初计四万斤，熔泻已竭，尚未至胸，驰闻给铜。未至而炉侧已有羊车载铜，一铸便满，人车俱失，方知灵感。及开模像，踊成丈九。
○大同初，上虞民李【胤（-厂-一）】掘地得一牙像，方二寸，一边佛像十二躯，一边十五躯，巧刻妙绝，中有真形舍利六焉。
○北齐晋州有灵石寺，初僧护愿造丈八石像，见北谷一卧石，令匠营造，靣腹粗了，而背着地，难於举起。至夜，石像自翻，遂得造完，移置佛堂。至承光元年，晋州陷，像汗流地。周兵入境，烧诸寺塔，此像独不变色。
○北周正光初立瑞像寺。先是，凉州御谷山雷震岩出石像，高一丈八尺，无首。至是，城东涧忽出光，视之，乃像首也。奉安像身，宛然符合，遂名瑞像云。
○隋仁寿初，京城延兴寺铸丈六金铜佛像，其日雨宝屑银华，香气甚异。是时法师元琬造丈六释迦金像成，天雨花，状如云母。
○大业中，慧乘於东都画龟兹国坛像，屡感祯瑞。
○福州南涧天王寺厓上有巨石，唐天宝八年五月，震雷劈石斩焉。中开隐出贞像，列侍环卫，品觉有序，庄严供养，文物咸秩焉，（并释监）。
○明朝洪武初，虎林翁祥卿得一圆石，大可六寸，上现观音大士妙严宝相，坐宝莲华，善财童子合爪侍侧。学士宋濂有赞（潜溪集）。
经异
○晋太康初，朱士行得道行经，乃梵本也。于阗王积火燔之，火灭经存，更觉鲜彩。
○永嘉中安慧写大品经，入火不烧。
○东晋隆安初，僧开达登陇，为羌所执，置栅中，待明日杀食之。达唯诵观音经，忽有虎来，羌各散走，虎乃啮栅成阙，达因出栅得脱，（并释监）。
○刘宋元嘉中，荆扬大水，惠庆船往庐山，遇暴风，船将覆，惠庆专心念观音经，岸上之人望见船前若有数十人牵挽之状，遂得登岸。（法苑珠林）
○太原王元谟失军律，当死，梦人告曰：汝诵观音经千遍，可免祸。谟诵满千遍，将就戮，将军沈庆之谏免（谈薮）。
○齐建安王患瘻，念观音经不息，夜梦观音，手为傅药，明旦疮愈。（感应传）。
○吴郡人沈甲被系处死，甲日诵观音经，临刑刀刀自断，因而得放。
○北魏普泰中，博士卢景裕以从兄仲礼谋逆连坐，系晋阳狱。景裕诵经，枷锁自脱，名为高王观世音（报应记）。
○隋开皇中，蒋州严恭请人写法华经，务在清净。有人从贷经钱一万，贷者船翻钱失，恭入库见钱有水湿，後闻其事，方知灵异。
○大业中，慧恭与同寺慧远（晋僧同名），相别三十年。远问恭何所得，恭云：诵观音普门经一卷。乃结坛升座，始发声，异香满室。及入，闻天乐振空，雨花满地。经讫，花乐方散。
○大业末，智超诵法华经，瓶水自溢。
○唐咸亨初，西京法海寺英禅师见异人来谒曰：弟子知有水陆斋，可以利益幽明。自梁武没後，因循不行。今大觉寺吴僧义济藏此仪文，愿师往求，以来月十五日於山北寺如法修设。苟释狴牢，敢不知报。英公诣义济，果得仪文以归，即以所期日修设。次日将暮，向者异人率十数辈来谢曰：弟子即秦庄襄王也。又指其徒曰：此范睢、穰侯、白起、王翦、张仪、陈轸，皆秦臣也，咸坐本罪，幽囚阴府，大夜冥冥，无能救护。昔梁武於金山寺设此斋，前代纣王之臣皆免所苦，弟子尔时亦得暂息，以狱情未决，不得出离。今蒙师设斋，弟子与此辈并列国诸侯众等，皆乘善力，特生人间，故此来谢。言讫遂灭。自是水陆仪文经忏布行於世。
○长安初，诏法藏於东都佛受记寺讲新华严经，至华藏世界品，感大地震动，即日召对长生殿，指殿隅金师子为喻，遂集其语为师子章。
○先天元年，元觉参曹溪六祖，一见语合，遽归永嘉，着证道篇，即时定中见其字化为金色，满虚空界。
○中和初，温州法空院僧慧升结庐北岩，写法华经，至普贤劝法品，天雨舍利二颗。
○大顺初温州大云寺僧洪楚诵经说法，陆地生莲，灵蛇听法（并释监）。
○无闻聪禅师，香山人。资福寺僧无碍请师注金刚经三十二分，时有紫云覆寺，座下产灵芝。所注经今存（湖广通志）。
形异
○十四祖龙树尊者至南印度，祖於座上现自在身，如满月轮。一切众生惟闻法音，不覩祖相。有长者子名迦那提婆，谓众曰：尊者现佛性体相，以示我等。言讫，轮相即隐。
○晋永嘉四年，佛图澄来洛阳，自云百余岁服气，能积日不食。腹旁一孔，常以絮塞之。夜读书，则拔絮孔中，出光照室。又尝至流水侧腹孔，引出脏腑，洗讫，还纳腹内。（出晋书）。
○北魏普泰初，僧照入荥山洞，见神僧，眉长尺余。
○隋大业初，慧侃住栖霞寺，往扬都偲法师所。将还，寺僧请见神力，侃即从窗中出臂，长数十丈。
○後唐天成初，常觉禅师居东京普净院，北邻张生请师供养，设榻留宿。至夜，张与妻窃窥，见师体遍满一榻，头足俱出榻外，（并释监）。
踪迹异
○耆域，天竺人。晋永康中至襄阳，将渡江，舟人见其陋，轻之，不载。比舟达北岸，而域已先在岸矣。前行见两虎，域以手摩其颅，虎即去。
○东晋永和初，炖煌沙门单道开绝谷，阜陵太守迎之，道开步行，从西平一日行七百里至秦州。
○义熙中，法显游天竺，寓一寺，忽有疾，因思乡饭。其寺主遣沙弥为显取之，倐忽往还，脚有疮血，云往彭城吴鹰家求食，为犬所啮。显怪其瞬息游数万里外，方悟寺僧非常人也。及还，故往彭城访鹰，具知其由，犬啮余血，涂门之处犹在。鹰闻显言，舍宅为寺，（并释监）。
○杯渡，不知姓名，常乘大杯渡水，因以为名。与延贤寺法意道人相善，往来莫测。有吴都民朱灵期使高丽，海风飘船，九日至一洲边。洲上有山，灵期等登山，见寺甚丽，乃竭诚拜寺僧设食，菜味香美异常。灵期等疑是真人，乞速还乡。僧云：此去吴都二十余万里。因问灵期：识杯渡道人否？答云：相识。乃指北壁一壼及锡杖与鉢：此是杯渡住处，今作书以鉢寄之。别有一青竹杖，置船前水中，各闭目静坐，自速至矣。灵期等如所示，惟闻船从山顶树木上过。三日至石头淮水，登岸见杯渡，即送书鉢。杯渡开书，人莫识其字。杯渡览毕，笑曰：欲我还耶？取鉢掷空中。久之，鉢下复接之，曰：我不见此鉢四千年矣。後以鉢付法意道人。世谓异物，竞往观之。（高僧传）。
○刘宋元嘉初，道冏作普贤斋，有二僧来礼佛，出门飞去。
○孝建中僧法朗，多异迹，能户龠中出入。
○大明初，孝武造普贤像成，於中兴僧房设斋，所请二百僧已集，忽有异僧预坐，斋主问住何寺，曰天安，言讫不见。京兆尹孔灵表闻，诏改禅房为天安寺。
○梁天监末，广州何规采药豫章胡翼山，遇异人授慧印三昧经一卷，令持与建安王，言讫不见。
○隋开皇中，道英住大行山寺。唐贞观中，住京师胜光寺。英多异迹，尝入水宴坐，六宿方出。又值氷厚雪深，乃曰：此平净处，何得不睡？仰卧三宿方起。
○唐显庆中，千岁宝掌和尚居浦江宝岩，与朗禅师友善。和尚以白犬驰书，禅师以青猴回使，和尚自称已一千七十二年。自魏晋间抵此土，计历四百余载。
○咸亨中神僧万回幼时能三千里致兄书，朝往暮归，因名万回。
○开元中，长者李通元着华严论成。初，长者自太原盂县负经书而行，途遇一虎，曰：吾将着华严论，能为择栖止处否？即以经囊搭虎背，随至神福山土龛前蹲住。长者乃於龛中着论，每夕口出白光，以代灯烛。有二女子，日汲【日/水】，炷香奉纸墨。每食时，辄具净饭，置长者前。如是五载，长者论毕，灭迹不见。
○大历中有邹和尚，不知所自来，跨白驴，结茅居繖山，所须盐米薪菜之属，书寸纸系钱缗，遣驴负至市区。人知为邹也，取平值挂物於鞍，纵驴归。一日，驴犯山下黄氏蔗苗，黄请偿於邹，邹曰：汝未知蔗糖为霜，利当十倍。试之果然，造糖霜法始此。邹後走通泉县灵鹫山龛中，其徒追及，但见文殊石像耳。始知大士化身，而白驴葢狮子也。
○兴元初，黄蘖希运禅师游天台，逢一僧，与偕行。属涧水暴涨，僧乃置杖褰衣，涉波若履平地，回顾云：渡来。师咄曰：这自了汉，吾早知当斫汝胫。僧叹云：真大乘法，我所不及。言讫不见。
○大顺中，仰山慧寂禅师见异僧乘空而至，作礼而立。师问：近离甚处？僧曰：早晨离西天。师云：何太迟？僧曰：游山玩水。师云：神通妙用，不如闍梨佛法。僧曰：特来东土礼文殊，却遇小释迦。遂以西天贝多叶与师作礼，乘云：腾空去。
○後梁乾化初，重灵晖禅师居洛中滩，有癞僧求师洗摩，师无难色。俄有神光异香，忽失癞僧。
○贞明中，龙湖普闻将他适，以院寺付聪教二弟子，乃跨虎。凌晨抵信州，斋僧方集，师就长者覔斋，长者不诺。师覔水一盂，噀拄杖，为虎高驭而去。
○後唐同光初，京兆一和尚逐日沿江采鰕蚬充腹，暮宿东山白马庙，纸钱中人称为蚬子和尚，或佯狂泥雪中，去来无迹。
○宋天圣初，志言自寿春来居东京景德寺，为人卜休咎，书纸挥翰甚疾，初不可晓，後皆验。有具斋荐脍者，则并食之，临流而吐化小鲜，羣泳而去。海客遇风且没，见僧操絙引舶而济，客至都下，志言谓客曰：非我，汝奈何？客记其貌，真引舶者也，（并释监）。
○元时黄衣和尚，保康人。每渡津，即步行水面，衣履不湿。遇虎豹，辄叱之而驭。後莫知所终。
○明朝洪武末，狗陪禅师自四川游至郧阳盛水堰东古寺中，每饭与一狗共食。有人觇狗常於寺前水潭出入，其後狗化龙，僧乘之去，（并湖广通志）。
法术异
○阿罗竭，天竺人。晋太康中至洛阳，时患疫，竭为呪治，多验。元康初，止娄至山石室中，去水甚远，竭以左脚碾石壁，壁陷水出。
○晋永嘉三年，疫疠大作，僧安慧符呪神水两瓮，饮者即愈。
○东晋太元初，竺法旷应召住长干寺，善禁呪治病。有人见旷行住，常有鬼神数十卫其前後。
○法济，自陈世及隋二主皆在禁中呪水治病，无不验。
○唐开元中，三藏不空游西域，从普贤闍黎得金刚灌顶及大悲胎藏建坛之法。其王有羣象奔逸，不空坐於当路，象至跪伏。
○一行禅师，素受里媪供养，而媪子坐罪将刑。媪泣请救，师令弟子捕生物，得雉豕七。师日藏其一於瓮中，为梵语呪之，七日北斗尽没。太史奏星变，请禳之。帝问师，对曰：此妖魔也，若肆赦则妖灭。遂大赦，媪子得免。师日出一豕，则一星现，至七日而斗复故。
○元和中，道树禅师结茅寿州三峯，有怪现化百端，或现佛菩萨天仙等形，或放光出响，师至怪灭。人问师何道术，师云：野狐作伎俩眩众，只消老僧不见不闻。伊伎俩有穷，老僧不见不闻无尽。
○道明，（陈尊宿）住开元寺，尝作草履，潜施道路，或货履养母，人称为陈蒲鞋。黄巢兵至，师标大草履一只於城门，巢令人竭力举之，不能动，遂舍城不攻而去，（并释监）。
○开成初，僧金刚仙，西域人，居清远峡山寺。能梵音，善拘鬼魅，制蛟螭锡杖一声，召雷立震。後欲归天竺，乃於峡山潭畔摇锡而呪，水开见底，以缾张之，有一泥鳅长三寸许，跃入缾中，语寺僧曰：此龙也。吾至海门，以药煮为膏，涂足，则渡海若履平地。是夜，龙王化白衣叟，持黄金百两馈寺僧，恳请舍其龙。金刚仙乃泛舶归天竺。（太平广记）。
○宝逵，居灵隐山，号刹利法师，善持秘呪。晋天福中，浙江水溢，激射湖山。逵诵呪之後，有伟人黑冠朱衣，谓逵曰：伍员复求雪耻，尔师慈心为物，员闻命矣。自是潮击西兴，而杭州东岸沙涨数里。至今灵隐寺有印沙牀、照佛监，皆其遗迹。（西湖游览志余）：
○宋明道中，溆浦不知何许人，与僧无本同游松滋西塞坪。值大潦，猛兽迫人，师乃卓锡合掌默呪。有顷，忽二赤鹫从西来翔飞，诸猛兽奔散，人咸异之。即此建寺，名曰灵鹫。
○嘉佑中，松滋有古乡厉坛，每风雨，鬼悲号。乡人王仲仁欲禳之，禅僧道清过仲仁家，仲仁请清说法，妖声遂灭。（并荆州志）。
灭度异。
○晋元康初，天竺僧阿罗竭居娄至山石室中，比卒，焚烧累日，尸不煨烬，乃移还石室。（河南通志）。
○咸康中，竹林寺尼净检见天女持五色花自空中来，尼遂腾空直上。
○东晋升平中，单道开入罗浮山，年百余岁卒，勅弟子置尸石室中。後兴宁初，袁宏为南海太守，登山见道开，骸骨如生。
○义熙中，僧叡沐浴还座，合掌而逝，五色香烟从叡房出。
○慧永示寂，异香七日始散，（并释监）。
○杯渡在彭城，闻鸠摩罗什在长安，叹曰：吾与此子别三百余年，相见未期。後罗什死於长安逍遥园，姚兴焚其尸而舌不烂。（出晋书）。
○刘宋元嘉中，来那跋摩於只洹寺奄化，众见一物如龙，自牀直上空中。
○法朗往龟兹国，卒焚骸，两肩涌泉直上。
○大明初，僧庆於净名像前焚，众见一物如龙升天。
○大明末，慧益焚身，闻空中笳管，异香芬苾。
○江陵刘虬礼佛长斋，注法华经。齐建武初，诏徵国子愽士，不就。临卒，白云起檐户间，又闻磬声。既卒，香气弥日。
○梁天监中，双僧自南岳往住黄庭观白马岩。一日沐浴毕，轻举禅座，宛然留月帔於松杉间，数百年不坏。
○隋仁寿初，道幽梦天人称天帝，请师讲经，又以香注幽手中。及觉，掌中有香气薰一寺，诸僧来观，香烟满牀，幽奄然而逝。众见云气出户，腾空而上。
○大业初，元景法师卒，嘱沉骸水中，众乃葬於紫陌河深渊。三日後，沉骸处涌起沙坟，高峻如山。
○唐贞观初，道逊讲涅盘经，至请寄来生偈，忽然而逝。送柩於山，有异花绕柩而生，长一二尺，可五百余茎。
○永徽初，道信大师安坐而逝，塔于山下。逾年，塔户自开，仪相如生，门徒不敢复闭。代宗时，諡大医禅师，塔名慈云。
○开元初，六祖至国恩寺，跏趺而逝。广州都督韦据迎奉全身，归曹溪宝林寺建塔，真身至今存焉。
○温州净居寺尼元机，尝习定於平阳大日山石窟中。开元中，倒立而化。法属以生死颠倒语呵之，应声而仆。将葬之夕，风雷阴黯，失其柩。越二日，有自大日来者，云是夕空中有箫磬声，机柩已厝峯上。其徒迎舍利归葬，建塔号圆明。赵清献公立碑记其事。
○杭州文喜禅师，乾宁中示寂，塔於灵隐西坞。天佑中兵叛，废其塔，观师肉身不坏，发爪俱长。钱武肃王遣人封瘗。
○乾元中僧无漏立化於禁中，足去地尺许。
○元和中，道宏禅师将示寂，自槦溪源立塔基，谓溪流喧聒定体，乃荷锡沿路振之，溪流随锡声而远，塔前别为泉涌出，其涧遂涸。
○惠绍慕药王烧身供养，火发，有一星大如斗，直下烟中，俄而上天。众谓天宫迎绍，（并释监）。
○长沙县西百余里，有青莲花两本，生陆地。掘地得瓦棺，中有髑髅，莲生於齿颊间。时有长老言：昔有僧，不知名氏，诵莲花经，无疾而化。遗令以瓦为棺，云（劝善书）。
○廖处，知善化时，有一婆每日诵金刚经于街市乞食，夜则归宿山阿。忽数日不见乞食，羣鸦噪集山上，处令人往视之，见婆怀金刚经傍岩坐化，羣鸦衔土以覆之，久而成坟，因称鸦葬婆。（湖广通志）。
○元时张绍思，嘉鱼人，为静保寺僧。辟谷数年，出入乘白马，无辔，随以黑犬，自甃石塔坐化。法身至今犹存。（武昌志）。
○明朝永乐中，黄陂僧祖庭住安陆石门寺，素不识字，禅定通慧，能书，善文辞。及卒，焚尸，有舍利子，今犹存。（德安志）。
转世异
○刘宋时侍中琅琊王珉与一胡僧相善，僧曰：我後身为公子。一日僧死，而珉产子，名曰练，始能言，即解外国语（冥报记）。
○唐武德中，四祖徙住破头山，摄五祖宏忍出家。初，有道者在蕲州西山栽松，四祖曰：吾欲传法，汝年已迈，汝若再来，吾尚迟汝。道者遂诺，乃往黄海县周家女子托生。女子初在溪畔浣衣，道者告欲寄寓，女有许意，归而有孕。父母恶而逐之，无所归，佣纺里中。已而生子，以为不祥，弃於水中。明日视之，逆流而上，遂举养之，随母乞食。至七岁，四祖出逢之，喜而问曰：子何姓？曰：姓即有，不是常姓。曰：是何姓？曰：是佛性。曰：汝无姓耶？曰：姓空。四祖知其不昧，乞於母，携归出家。
○永徽中，慧宽禅师示寂。宽姓王，父号三洞先生，姊信相，自幼能禅定。先是，龙怀寺昙相禅师临终，语弟子会曰：吾报缘当生广汉绵竹峯顶王氏家，後七年汝来见吾。言讫而逝。其後会颇忘之，偶梦相责负约，会惊寤，遂造峯顶而扣其扉。宽问：扣扉者谁？会遽曰：弟子会也。宽笑曰：何以知吾而称弟子？会曰：得师声犹昔日声也。遂见其父，告以故。奉宽再归龙怀寺落发，神异日显，俗呼圣和尚。宽自言十世为大僧，着十生记，今存（并释监）。
○天宝末，西京离乱，尚书王鄑擕弟鄂入蜀，至利州百堂寺前，鄂年十七，忽云：我曾有经一卷，在此寺石龛内。因令人相随，访获之，并木梳犹存。寺僧曰：此我童子也。较其死年日，与鄂生年日不爽。（冥报拾遗）。
○大历末，洛阳惠林寺僧圆观与谏议李公入三峡，维舟山下，见妇女辈出游，圆观垂泣。李公惊问，圆观曰：其中孕妇姓王者，是某托身之所，孕三载未产，以某未至也。某往投生公，三日後来视，一笑为验。是夕圆观卒，而孕妇生子。李公二日访其家新儿，一见即笑。（甘泽谣）
○崔慎由年长未有子，与长安寺老僧相善，老僧曰：某无能报公，愿以後身为公之子。老僧卒而崔生子，小名四八，手文有衲僧二字。（玉堂闲话）
○陈云峤，泗州人，陈平章之孙。元至元五年为余姚州同知，就医於杭，寓赤山。重阳日，杨太史瑀邀张伯雨访之，偕游水乐洞。云峤自言前身泗州寺僧，戒行精严，人呼为老佛。一日呼侍者作血脏羹，侍者曰：老佛一世持斋，何故思此？老佛怒而去。见陈平章索血脏羹，啖毕归寺，别大众而作偈曰：撞开平屋三层土，踏破长淮一片氷。趺坐而逝。舁龛淮河时，氷合已久，茶毗之际，大震一声，河氷自裂。陈平章闲坐厅事，恍见老佛入堂中，追问之，则子舍已报诞，子即我也。是时伯雨作登高诗，有云：百年身付黄花酒，万壑松如赤脚氷。杨太史和云：方外弟兄存晚节，人间富贵等春氷。云峤笑曰：我无氷字，只有长淮一片氷耳。明日云峤告卒，葢亦谈破转世之证。（西湖游览志余）
○法幢，姓李，黄梅永福乡人。幼为四祖寺僧，将终，谓其师智和尚曰：吾投生广济余家。是时广济余志五家生子，及能言时，乃云：吾法幢也。智公来问旧事，并所遗旧物，一一不爽。人呼再来，僧仍居前寺。永乐中，召住京师报恩寺。（黄州志）：余谓释氏轮廻之说，儒家以为妄，其实不然。嘉靖甲辰，余与年友万全张子徵讌集，张有外弟赵生在坐。张云：赵生前世赵某子，为大同学增广生。暑月迎督学，途中饮火酒，大醉，卧树侧，仆以冷水浇其首，遽尔气绝。魂游溪边，见犬来，畏为所啮。适有孕妇在旁，即避身妇边，不觉入其妇孕中。是晚妇产子，生见己身为婴孩，即悟托生在此。北地贫家产妇不坐月，生子三日，夫耘田，妇为饷。时有一犬在牀前，生呼其妇曰：尔出外须闭门，勿使犬进伤我。妇闻大骇，报其夫归，云：产妖子也。夫执锄作击生状，问生何言。生惧不敢言，隐忍二三岁始言。至五岁时，见乘马过者，生呼其名曰：我是某托生，是尔母舅，不知我父母妻子何似。其人归报生父母，以钱二缗谢其夫。妇携生归，其妻未改醮也。生未尝从师，凡前生所读书，一一能记作字，亦与前生字相类，今亦为增广生云。坐客西安张茂参、成都王可庸，各有诗歌纪其事。此即羊祜探环文、詹识球之类也，无关释氏，故不录於前。乃若房琯前身为永上人，东坡前身为戒禅师，则详载小说家矣。
禽异
○世尊迁象头山入定，鹊巢於顶。
○刘宋太始中，求那跋陀罗天竺人，每食辄分食飞鸟，鸟集其手中取食。
○永明中僧。卞善梵音，尝诵经，有羣鹤下集阶前，经终则去。
○唐贞元十七年，韦皐镇蜀，有献鹦鹉者，皐受之。盖河东裴氏好佛，尝教此鸟念佛，因示以六斋之禁，若相契然。至十九年七月，此鸟卒尔不怿，驯养者知其将尽，乃鸣磬告曰：将西归乎？为尔击磬，尔其存念。一击磬，一称弥陀佛，十击磬而十念成，遂敛翼委足而绝。皐命以火焚之，得舍利十余粒，炯然耀目。有高僧慧观请以舍利造塔於灵山，八月十四日皐记。（四川通志）。
○太和初，欲罢缁徒，斥佛书诏命。将行，会尚食厨吏修馔，以鼎烹鸡卵。方举火鼎下，忽闻鼎中有声极微，如人言。迫而听之，乃呼观世音菩萨也。音甚凄咽，尚食吏以闻。文宗命左右验之，亦然。遂诏郡国各精舍塑观音像。（宣室志）。
○宋时肃禅和，耒阳人。初为弓手催税，夜宿逋家。逋家欲明日烹鹅以待，鹅忽向和作人语云：我明日当烹，汝善视我。天未明，和即索逋家鹅去，修行悟道。後於庆云寺立化，鹅亦如之。
○天竺沙门勒佉居庐山，禽飞至掌中取食。（湖广通志）。
兽异
○梁普通初，僧稠往怀州西王屋山，闻两虎交鬬，咆响震岩，稠以锡杖中解，各散去。（河南通志）。
○唐贞观初，明净游天台日，至村中化食回，羣虎皆张口求食，净以匙抄饭纳虎口中，明日复如是。（山东通志）。
○开元中，西菩提寺有长生猪十余年矣，忽然猪死，僧焚之，灰中得舍利百余粒。（出纪闻）。
○药王菩萨，姓韦，名古，苏勒国人。开元末至中土，施药救人，常以一黑犬自随。其後犬化黑龙，负药王冲天而去。
○昙藏禅师，住南岳西园。尝养一犬，甚灵异。师常夜行，犬衔师衣，师即归。一夕，有羣盗至，犬来衔师衣。师语盗曰：茅舍有可意物，一任将去。盗感其言，遂散。後师自烧灭，犬亦同时化。（南岳志）。
○元和中，性空至杭州南山，距城十里，将栖禅其间。寻以无水，将他往，忽神人跪告曰：师来，我等邀惠甚大，奈何弃去南岳童子泉？当遣二虎移来，师无忧也。翼日，见二虎跑山出泉，甘冽胜常，性空因留建立伽蓝，即今大慈定慧禅院。东坡守杭，赋诗有虎移泉之句。（宋学士文集）。
○善觉禅师，居潭州华林。观察使裴休访之，问：有侍者否？师唤大空、小空。二虎自庵後出，师曰：有客且去。二虎咆哮而去。（合壁事类）。
○大中末，终南山有僧住庵习定。一日，僧失袈裟，乃见猴披在岩中，蹲坐其後，觑羣猴，皆习定。至今有五猕猴塔存焉。
○中和初，普闻禅师谒石霜诸和尚，诸云逢乾即止，遇陈便住。师过昭武，抵大乾，问父老，言有陈嗣隐其中。师见陈，乞入山种菜。人谓师入山久不出，恐为虎所食。往视之，见茅庐一所，行者数人，指呼百诺。问师，乃知行者皆虎所变，山神所役也。（并释监）。
○後梁乾化初，释法聪居襄阳白马寺。晋安王来部襄雍，乃诣禅室，见二虎侍侧，王不敢进。聪以手按虎头，伏地闭目，召王展礼。王告境内虎灾，聪即入定。须臾，十七大虎至，聪命弟子以布绳系颈而去，虎遂无害。（河南通志）。
○後唐天成初，扣水澡光。古佛居将军岩，尝有二虎侍侧。
○长兴中，契如庵主隐於小界山，清溪、冲照二长老访师，夜见虎豹驯遶庵前，（并释监）。
○空如禅师，居陆浑山兰若。偶见野猪与虎鬬，师以藜杖挥之曰：不须相争。各弭耳散去。（朝野佥载）。
○普智，江陵人，号古山。永乐末年采药，遇虎逐鹿，智以袖拂虎曰：物在天地间，各欲遂其生耳。虎即退。
○成化初，虎入黄屯寺，众僧惊走，宗淳以手摩之，虎去。淳号一空，有戒行，（并湖广通志）。
水虫异
○隋文帝嗜蛤，所食必兼蛤蜊。忽有一蛤劈不开，椎击如故，置诸几上。夜有光，及明，肉自脱，中有一佛二菩萨像。帝闻之，誓不食蛤。（酉阳杂俎）。
○唐太和中，文宗好嗜蛤蜊。一日，御厨有劈不开者，忽变菩萨像。诏问惟政禅师，师云：应以菩萨身得度者，即现菩萨身而为说法。
○光启中，纸纳僧惟亮自龟山来福州长溪，筑庵於龟湖禅院之前。湖有大龟，尝载师渡湖。师灭後，龟化为石。
○白马泉有白龟，常就法聪手取食，聪曰：此是雄龙。又灵泉有五色鲤，亦就手食，聪曰：是雌龙也。（并释监）。
○昙超居灵苑山，一定累日，忽见一人来礼曰：弟子赤亭山，土神也。村民凿山坏龙室，羣龙忿誓，三百日不雨。今已百日，田地枯涸，欲屈救苍生。超许之，乃至赤亭，为龙祝愿。龙亦悔悟，化为人，见礼於超。明日大雨。（西湖游览志余）。
余读佛经，奇怪之说甚多，姑采数条，附录异谈卷末。
○经云：星宿城郭，天之舍也。以水晶为城，七宝为宫，悬在空中，大风持之，大者七百里，中者五百里，小者百二十里。宫室园池如四天，王天寿命亦尔。
○又云，四天王天居须弥山，四埵皆高四万二千由旬，四天王身长皆半由旬，寿五百岁，以人间五百岁为一日一夜，男娶女嫁，一同人间。
○又云忉利天居须弥山顶，有三十三天宫，王身长一由旬，寿千岁，饮食嫁娶一同人间，其城纵横八万由旬，九百九十九门。
○又云：炎摩天宫，风轮所持，在虚空中。王身长四由旬，寿四千岁，食同下天，亦有嫁娶，执手成欲。
○又云：化乐天宫，风轮所持，在虚空中。王身长八由旬，寿八千岁，食同下天，亦有嫁娶，熟视成欲。
○又云：日城郭方正二千四十里，其高亦然。日王坐方二十里，导从音乐林观浴池，如忉利天。日城绕须弥山，东方日出，南方日午，西方夜半，北方日入，如是右旋，更为昼夜。复有长短，日行稍南，南方渐长，北方稍短；日行稍北，北方渐长，南方稍短。月之城郭广长千九百六十里，其高亦然，二分是银，一分琉璃。
○又云：阿修罗王立海中央，以指覆月，天下晦冥或覆日，以昼为夜，所谓日月食也。
○又云：大阿修罗王住须弥山北，大海水悬在宫上，为四风所持，身长二万六千里。阿修罗九头，头有千眼，九百九十九手八脚，踞海食淤泥及藕。生一女，端正挺特，帝释娶以为妻。阿修罗帅诸鬼神与帝释战而夺其女，为帝释所败，入藕孔中。阿修罗前世居海之滨，河水漂溺，随流殆死。既得免，因发愿：愿我後世身形长大，一切深水无过膝者。以是因缘，得极大身，四大海水不能过膝。立大海中，身过须弥，手据山顶，下观忉利天宫。（以上经语，胡致堂有辩。余谓此皆释氏寓言耳。人能为善，则天宫乐地，寿命永久，身体长大，男女饮食，惟其所愿。乃诱引世俗之说，非真有此实事也）。
象教皮编卷之三（终）

[book_title]象教皮编卷之四
禅语
释迦牟尼佛（西天佛祖）涅盘会上，以手摩胷，告众云：汝等善观吾紫磨金色之身，瞻仰取足。若谓吾灭度，非吾弟子；若谓吾不灭度，亦非吾弟子。
世尊，（西天佛祖）在灵山会上，拈花示众摩诃迦叶，（西天二祖）微笑。世尊云：吾有正法眼藏，涅盘妙心，实相无相，微妙法门，不立文字，教外别传。付嘱迦叶。
脇尊者，（西天十祖）。示富那夜奢（西天十一祖）偈云：真体自然真，因真说有理。领得真真法，无行亦无止。
龙树尊者，（西天十四祖）座上，现自在身，如满月轮。因说偈云：身现圆月相，以表诸佛体。说法无形形，用辩无声色。
闍夜多尊者，（西天二十祖）。至罗阅城，语婆修盘头弟子云：我不求道，亦不颠倒。我不礼佛，亦不轻慢。我不长坐，亦不懈怠。我不一食，亦不杂食。我不知足，亦不贪欲。心无所希，名之曰道。
般若多罗尊者，（西天二十七祖）。答东印度国王云：贫道出息不随众缘，入息不居蕴界。
文殊菩萨拈药草示众云：此药能杀人，能活人。
跋陀禅师示生法，师云：一微空故众微空，众微空故一微空。一微空中无众微，众微空中无一微。
宝志和尚云：终日拈香择火，不知身是道塲。又云：大道秪在目前，要且目前难覩。欲识大道真体，不离声色语言。
达磨大师，（东土初祖）。少林面壁九年，欲返天竺，命门人各言所得。道副云：如我所见，不执文字，不离文字，而为道用。师云：汝得吾皮。尼总持云：吾今一见，更不再见。师云：汝得吾肉。道育云：四大本空，五蕴非有，而我见处，无一法可得。师云：汝得吾骨。最後慧可礼拜，依位而立。师云：汝得吾髓。
慧可大师，（东土二祖）云：是心是佛，是心是法。法佛无二，僧宝亦然。
灿可大师（东土三祖）信心铭云：至道无难，唯嫌拣择。但莫爱憎，洞然明白。毫厘有差，天地悬隔。欲得现前，莫存顺逆。逆顺相争，是为心病。不识元旨，徒劳念静。圆同太虚，无欠无余。良由取舍，所以不如。莫逐有缘，忽住空忍。一种平怀，妥然自尽。止动归止，止更弥动。唯滞两边，宁知一种。一种不通，两处失功。遣有没有，从空背空。多言多虑，转不相应。绝言绝虑，无处不通。归根得旨，随照失宗。须臾返照，胜却前空。前空转变，皆由妄见。不用求真，唯须息见。二见不住，慎莫追寻。才有是非，纷然失心。二由一有，一亦莫守。一心不生，万法无咎。无咎无法，不生不心。能由境灭，境逐能沉。境由能境，能由境能。欲知两端，元是一空。一空同两，齐含万象。不见精粗，宁有偏党。大道体宽，无易无难。小儿狐疑，转急转迟。执之失度，必入邪路。放之自然，体无去住。任性合道，逍遥绝恼。系念乖真，昏沉不好。不好劳神，何用疎亲。欲取一乘，勿恶六尘。六尘不恶，还同正觉。智者无为，愚人自缚。法无异法，妄自爱着。将心用心，岂非大错。迷生寂乱，悟无好恶。一切二边，良由斟酌。梦幻空花，何劳把捉。得失是非，一时放却。眼若不睡，诸梦自除。心若不异，万法一如。一如体元，兀尔忘缘。万法齐观，归复自然。泯其所以，不可方比。止动无动，动止无止。两既不成，一何有尔。究竟穷极，不存轨则。契心平等，所作俱息。狐疑净尽，正信调直。一切不留，无可记忆。虚明自照，不劳心力。非思量处，识情难测。真如法界，无他无自。要急相应，唯言不二。不二皆同，无不包容。十方智者，皆入此宗。宗非促延，一念万年。无在不在，十方目前。极小同大，忘绝境界。极大同小，不见边表。有即是无，无即是有。若不如是，必不须有。一即一切，一切即一。但能如是，何虑不毕。信心不二，不二信心。言语道断，非去来今。
道信大师，（东土四祖）。示法融禅师云：百千法门，同归方寸。河沙妙德，总在心源。一切戒门、定门、慧门，神通变化，悉自具足，不离汝身。一切烦恼业障，本来空寂。一切因果，皆如梦幻。无三界可出，无菩提可求。人与非人，性相平等。大道虚旷，绝思绝虑。如是之法，汝今已得，更无缺少，与佛何殊？更无别法，汝但任心自在，莫作观行，亦莫澄心，莫起贪嗔，莫怀愁虑，荡荡无碍，任意纵横，不作诸恶，行住坐卧，触目随缘，总是佛之妙用，快乐无忧，故名为佛。
宏忍大师，（东土五师）告众云：汝等各随意述一偈。神秀偈云：身是菩提树，心如明镜台。时时勤拂拭，莫使惹尘埃。惠能偈云：菩提本无树，明镜亦非台。本来无一物，何处惹尘埃。师说偈云：有情来下种，因地果还生。无情既无种，无性亦无生。遂以衣法付惠能。
惠能大师（东土六祖）示内侍薛简云：明与无明，其性无二。无二之性，即是实性。实性者，处凡愚而不减，在贤圣而不增，住烦恼而不乱，居禅定而不寂，不断不常，不来不去，不在中间及其内外，不生不灭，性相如如，常住不迁，名之曰道。
慧忠国师（六祖旁出），上堂云：青萝夤缘，直上寒松之顶；白云淡泞，出没太虚之中。万法本闲，而人自闹。
希迁禅师，（即南岳石头和尚，嗣青原行思）。上堂云：吾之法门，先佛传受。不论禅定精进，唯达佛之知见。即心即佛，心佛众生。菩提烦恼，名异体一。汝等当知，自己心灵。体离断常，性非垢净。湛然圆满，凡圣齐同。应用无方，离心意识。三界六道，唯自心现。水月镜像，岂有生灭。汝能知之，无所不备。时门人道悟问佛法大意，师云：长空不碍白云飞。
宝通禅师，（湖州大颠和尚嗣希迁）。上堂云：学道人须识自家本心，将心相示，方可见道。多见时辈，秪认扬眉瞬目，一语一默，蓦头印可，以为心要。此实未了，吾今为汝诸人分明说出，各须听受。但除却一切妄运想念现量，即汝真心。此心与尘境，及守认静默时，全无交涉。即心是佛，不待修治。何以故？应机随照，泠泠自用。穷其用处，了不可得。唤作妙用，乃是本心。大须护持，不可容易。
惟俨禅师，（澧州药山和尚，嗣希迁）。愽通经论，严持戒律。鼎州刺史李翱问：如何是道？师云：云在青天水在缾。翱述偈云：链得身形似鹤形，千株松下两函经。我来问道无余说，云在青天水在缾。翱又问：如何是戒定慧？师云：太守欲得保任此事，直须向高高山顶立，深深海底行。闺阁中物舍不得，便为渗漏。
宣鉴禅师，（常德德山和尚，嗣龙潭信禅师）。担青龙疏钞出蜀，至澧阳，路逢婆子卖饼，因息肩买饼点心。婆指担问：金刚经道：过去心不可得，现在心不可得，未来心不可得。未审上座点那个心？师无语。乃住龙潭，焚疏钞，直诣沩山。
○武陵太守薛廷望建古德禅院，延师居之。师上堂云：若於己无事，则勿妄求。妄求而得，亦非得也。汝但无事於心，无心於事，则虚而灵，空而妙。若毛端许言之本末者，皆为自欺。何故？毫厘系念，三途业因，瞥尔情生，万刼覊锁。圣名凡号，尽是虚声。殊相劣形，皆为幻色。汝欲求之，得无累乎？及其厌之，又成大患，终亦无益。又云：一毛吞海，海性无亏。纤芥投锋，锋利不动。（维摩经云：佛以四大海水入一毛孔，不挠鱼鼈性。彼大海水，本相如故。又云：取三千大千世界，如陶家轮着掌中，掷过恒河沙国界之外，其中人不觉不知，不使人有往来相。余谓此以心言也，宣鉴之说本於此）。
义存禅师（雪峯和尚，嗣宣鉴）。上堂云：我若东道西道，汝则寻言逐句。我若羚羊挂角，汝向甚麽处扪摸？
○又示众云：此事不从唇吻得，不从黄卷上得，不从诸方老宿得，合从甚麽处得，也须子细。
宗一禅师，（即元沙师，备嗣义存）。上堂云：佛道闲旷，无有程途。无门解脱之门，无意道人之意。不在三际，故不可升沉。建立乖真，故非属造化。动则起生死之本，静则醉昏沉之乡。动静双泯，即落空亡。动静双收，颟顸（一作。瞒旰）佛性，必须对尘对境，如枯木寒灰，临时应用，不失其宜。镜照诸像，不乱光辉。鸟飞空中，不杂空色。所以十方无影像，三界绝行踪。不堕往来机，不住中间意。名相无体，道本如如。法尔天真，不同修证。秪长虚闲，不昧作用，不涉尘泥。个中纤毫道不尽，即为魔王眷属。句前句後，是学人难处。所以一句当天，八万门永绝生死。直饶得似秋潭月影，静夜锺声，随扣击以无亏，触波澜而不散，犹是生死岸头事。道人行处，如火销氷，终不成氷。箭既离弦，无返廻势。所以牢笼不肯住，呼唤不回头。古圣不安排，至今无处所。若到这里，步步登元，不属邪正。识不能识，智不能知。动便失宗，觉即迷旨。二乘胆颤，十地魂惊。语路处绝，心行处灭。直得释迦掩室，净名杜口。须菩提唱无说而显道，释梵绝听而雨花。本来真净，动用语笑，随处了明，更无欠少。今人不悟个中道理，妄自涉事涉尘，处处染着，头头系绊。纵悟则尘境纷纭，名相不实。便拟凝心敛念，摄事归空，闭目藏睛，终有念起。旋旋破除，细想才生，即便遏捺。如此见解，即是落空亡底外道，魂不散底死人。真真漠漠，无觉无知，塞耳偷铃，徒自欺诳。这里分别则不然，也不是隈户傍门，句句现前，不得商量，不涉文墨，本绝尘境，本无位次，权名个出家儿，毕竟甚麽急切尽一生去。且如今谁是堪任受学底人？仁者，莫秪是记言记语，恰与念陀罗尼相似，蹋步向前来，口里哆哆和和地，被人把住诘问没处去，便嗔道：和尚不为我答话，恁麽学事大苦。汝知麽？有一般坐绳牀和尚，称善知识，问着便摇身动手，点眼吐舌瞪视。更有一般说昭昭灵灵，灵台智性，能见能闻，向五蕴身田里作主宰，恁麽为善知识大赚人。汝知麽？我今问汝：汝若认昭昭灵灵是汝真实，为甚麽瞌睡时又不成昭昭灵灵？若瞌睡时不是，为甚麽有昭昭灵灵时？汝还会麽？这个唤作认贼为子，是生死根本，妄想缘起。我向汝道，昭昭灵灵秪因前尘色声香味等法而有分别，便道此是昭昭灵灵。若无前尘，汝此昭昭灵灵同於龟毛免角。汝今欲得出他五蕴身田主宰，但识取汝秘密金刚体，汝还见南阎浮提日麽？世人兴营养身活命，种种心行作业，莫非皆承日光成立。秪如日体，还有许多心行麽？还有不周徧处麽？欲识金刚体，亦须如是。秪如举山河大地，十方国土，色空明暗，踪迹真如。凡圣地狱人天，秪是疗狂子之方。虚空向无改变，大道岂有升沉。悟则纵横，不离本际。若到这里，凡圣也无立处。若向句中作意，则没溺杀人。若向外驰求，又落空界。如如向上，没可安排。恰似焰鑪，不藏蚊蚋。此理本来平坦，何用剗除。动静扬眉，是真解脱道。不强为意度，建立乖真。若到这里，纤毫不受，指意不差，便是千圣出头来，也安一字不得。
○又上堂云：我今问汝诸人，且承当得个甚麽事？在何世界安身立命？还辩得麽？若辩不得，恰似捏目生花，见事便差。如今目前见有山河大地，色空明暗，种种诸物，皆是狂劳花相，变作颠倒知见。夫出家人识心达本源，故号为沙门。汝今既剃发为沙门相，即便有自利利人分。如今看着，尽黑漫漫地墨汁相似，自救尚不得，争解利人？佛法因缘事大，莫作等闲相似，聚头乱说杂话，趁惯过时，光阴难得。可惜许大丈夫，何不自省察看是甚麽事？从上宗乘，汝既承当不得，所以我方便劝汝，但从迦叶门接续顿超去。此一门超凡圣因果，超毗卢妙庄严世界海，超释迦方便门，直下永刼，不教有一物与汝作眼见。何不急急究取宗乘是甚麽事？不可由汝用工庄严便得去，不可他心宿命便得去。汝会麽？秪如释迦出头来，作许多变弄，说十二分教，如缾灌水，大作一塲佛事。向此门中用一点不得，用一毛头伎俩不得。如同梦事，亦如寐语。沙门出头来，不同梦事，葢为识得。识得即是大出脱、大彻头人。所以超凡越圣，出生离死，离因离果，超毗卢，越释迦，不被凡圣因果所谩，一切处无人识得。莫秪长恋生死爱网，被善恶业拘将去。饶汝链得身心同虚空，饶汝到精明湛湛不摇处，不出识阴。古人唤作如急流水，急流不觉，妄云恬静。恁麽修行，尽出他轮廻际，不得依前被轮廻去。所以道，诸行无常，直是三乘功果，如是可畏。若无道眼，亦不竟究。何似我如今更不教汝加工链行，如今不恁麽，更待何时？
元安禅师，（洛浦和尚嗣。夹山会禅师），僧问：供养百千诸佛，不如供养一个无心道人。未审百千诸佛有何过？无心道人有何德？师云：一片白云横洞口，几多归鸟尽迷巢。
良价禅师，（筠州洞山和尚嗣。云岩）价师自唐大中末於新丰山接诱学徒，厥後盛化豫章、高安之洞山，权开五位，善接三根，大阐一音，广宏万品。横抽宝劒，翦诸见之稠林；妙叶元通，截万端之穿凿。又得曹山深明的旨，妙唱嘉猷，道合君臣，偏正回互。由是洞上元风，播於天下。故诸方宗匠，咸共推尊为曹洞宗焉。
○师因曹山辞别，遂嘱云：吾在云岩先师处，亲印宝镜三昧，今付於汝。词云：如是之法，佛祖密付。汝今得之，宜善保护。银盌盛雪，明月藏鹭。类之弗齐，混则知处。意在不言，来机亦赴。动成窠臼，差落顾伫。背触俱非，如大火聚。但形文彩，即属染污。夜
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:33:34-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
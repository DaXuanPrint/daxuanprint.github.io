<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="密宗道次第论序,密宗道次第论卷第一,密宗道次第论卷第二,密宗道次第论卷第三,密宗道次第论卷第四,密宗道次第论卷第五,密宗道次第略论全文在线阅读,密宗道次第略论全文在线下载,大玄古籍书库">
<meta name="description" content="原名《续部总建立广释》。克珠杰。(1385～1438)根据宗喀巴大师的《密宗道次第广论》著成的一部概要介绍密教金刚乘法的著作,成书年代不详。全书共分两章。第一章:世尊成佛之建立。作者引用释迦亲和佛密论师之说,对世尊之身作了说明,认为世尊之异熟身,置尼连河侧,其意生身。则住色究竟天,为诸佛以衣为之灌顶,并且令修五种现证菩提。同时介绍了庆喜藏和龙树等著名论师的密教思想。第二章:转法轮相。其中分显教和密教,显教之中着重叙述三转法轮以及对治观和正观等。密教中分事续、行续、瑜伽续、无上瑜伽续等四部,认为“续”是表示">
<title>密宗道次第略论_克珠杰_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">密宗道次第略论</span> <br/>
          作者： <span class="inputVal" id="bkauthor">克珠杰</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]56763</span> <br/>
          说明： <span class="inputVal" id="bkdec">原名《续部总建立广释》。克珠杰 (1385～1438)根据宗喀巴大师的《密宗道次第广论》著成的一部概要介绍密教金刚乘法的著作,成书年代不详。全书共分两章。第一章:世尊成佛之建立。作者引用释迦亲和佛密论师之说,对世尊之身作了说明,认为世尊之异熟身,置尼连河侧,其意生身。则住色究竟天,为诸佛以衣为之灌顶,并且令修五种现证菩提。同时介绍了庆喜藏和龙树等著名论师的密教思想。第二章:转法轮相。其中分显教和密教,显教之中着重叙述三转法轮以及对治观和正观等。密教中分事续、行续、瑜伽续、无上瑜伽续等四部,认为“续”是表示修持之净念相续。称四部中的前三部为“下三密”,把无上瑜伽续称为“无上密”。然后对四续部分别作了详细的论述,并对显密之观及四部之间的差别进行说明。法尊法师曾将此书译成汉文,由武汉印书馆印行。太虚大师作 《密宗道次第略论序》,提出“黄教胜在律及次第,优长世间建立,近于教下。红教胜在直接、顿起,较能得力修证,近于宗下”的观点,对 《密宗道次第略论》 的内容作了概要性的介绍。</span> <br/>
          封面： <span class="inputVal" id="bkimg">Z_1849.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]密宗道次第略论
[book_author]克珠杰
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]56763
[book_dec]原名《续部总建立广释》。克珠杰 (1385～1438)根据宗喀巴大师的《密宗道次第广论》著成的一部概要介绍密教金刚乘法的著作,成书年代不详。全书共分两章。第一章:世尊成佛之建立。作者引用释迦亲和佛密论师之说,对世尊之身作了说明,认为世尊之异熟身,置尼连河侧,其意生身。则住色究竟天,为诸佛以衣为之灌顶,并且令修五种现证菩提。同时介绍了庆喜藏和龙树等著名论师的密教思想。第二章:转法轮相。其中分显教和密教,显教之中着重叙述三转法轮以及对治观和正观等。密教中分事续、行续、瑜伽续、无上瑜伽续等四部,认为“续”是表示修持之净念相续。称四部中的前三部为“下三密”,把无上瑜伽续称为“无上密”。然后对四续部分别作了详细的论述,并对显密之观及四部之间的差别进行说明。法尊法师曾将此书译成汉文,由武汉印书馆印行。太虚大师作 《密宗道次第略论序》,提出“黄教胜在律及次第,优长世间建立,近于教下。红教胜在直接、顿起,较能得力修证,近于宗下”的观点,对 《密宗道次第略论》 的内容作了概要性的介绍。
[book_img]Z_1849.jpg


[book_title]密宗道次第论序
太虚
密宗道次第，原名续部总建立广释，西藏克主大师造，世苑汉藏院法尊教授译。
闻此译尚为略论，别有广论，亦如菩提道次之分略广。虽略去广辩及细析各端，而事理之纲要固已完具也。译师出稿本属为序之，乃察阅一过，就随感所及笔述於下：
密宗之判教不详於梵、汉，由汉传日後，东密始为十住心论及显密二教论以竪判横判。台密初依天台教判，後因东密之影响，遂为法华理密真言理事俱密之高判。今西藏此论尤为晚出，盖承菩提道次之後，乃黄衣士之密咒道次第观也。
东密勇为化身释迦显教、法身「大日」密教之建立；而台密则谓「遮那」即释迦；今此论乃先为成佛之建立。初出声闻之成佛义，略同台、贤之藏教、小教佛；次出大乘一显二密，显同法相大乘。而密又分三：一、作行两部同法相大乘，二、瑜伽部二说：一以净饭王子入第四静虑时，诸佛来集，引意生身往色究竟，五相成身，降须弥顶说瑜伽续，还来人间示现成佛。二以最後身菩萨於色究竟天入徧空定，诸佛来集，五相成佛，往须弥顶说瑜伽续，乃生人间现十二相。其与显不同处，唯其诸佛灌顶五相成身而已。至一依人间色身引成天上报身，二成天上报身化降人间生身，不过报化先後之次第。初释即化是报近台密义，次释从报起化符法相义。三、无上部亦同法相，唯於「最後有」承诸佛第三第四灌顶，成双运金刚持报身，为此部之特义。由此知成佛及佛身，均可以法相大乘为决定义。声闻但是於法相见未完备，密续但於「最後有」至「成佛」间加入其特义。推之大乘各种成佛及佛身说，皆不过法相大乘义中加其特义或详略开合之殊尔。故台、贤分四教五教各别之成佛与佛身说，及东密之法身密教说，皆应废止。
东密於说真实摄等根本经之「大日如来」为法身佛，复因本地及加持之争而分古义新义，阅此所传印度三论师同判此是住须弥顶说经之变化身──可是胜应身或随类化身──，不唯非法身，且非报身，殊足拔除东密之立义根本。
密续之分作、行、瑜伽、无上四层，殆为红衣士以来所共许之说。无上部之特异瑜伽部者，在双身之特殊修法，亦为红黄之所共承。其不同者，除黄衣派之依律、依菩提道次之外，此中所破「於无上续分父、母、无二三续」义，及以「欢喜金刚为无二最胜密」之义，应即红衣派密──闻别有金刚道次。然红衣派自居最高无上，而判黄衣派犹有一间之不及，则如台、贤各标自胜，未足折服。中立旁观，黄派胜在律及次第，优长世间建立，近於教下；红派胜在直截顿超，较能得力修证，近於宗下。而同取双身和合为最上密，乃承印度末期所传。
於佛所转法轮，既采深密三时说，又以第二时为最上，显违经教，似有未妥。然曰：第一四谛法轮，第二无相法轮，第三善辨法轮，立名颇当，以楞伽、华严等入第二法轮，尚应抉择。
密续之作部、行部，可统於瑜伽部，瑜伽部亦有其统，略同东密、台密之两界。然无上部对瑜伽等三部有如何统属关系？且五金刚并立，虽可以集密统大威德、欢喜、胜乐，但时轮又如何关摄？故似多头而缺统一之组织！此论乃谓「曼陀罗诸尊，若广分别虽无边际，然彼一切或於五部或於身语意三密金刚，或於三密不离一切部主金刚持第六部，罄无不摄」，则应於五大金刚上以「金刚持」总统之。
民国二十五年七月十七日在庐山记
顷阅莲菩提译之西藏白衣派──西藏有红、黄、白、黑四派，传除黑派为外道，余皆佛教──，明行道六成就法，自称乃特出於密宗道次无上部以上之秘传。核之，亦为无上部中所含之行法，但就其所侧重点特殊发挥，自标其胜──红衣派应更别有自标其胜之处──，其实则大同小异而已。中以「灵热成就」为特要基本，余五皆依据之。幻观、梦观甚平平，净光中阴为最上成就，然亦为红、黄派所共，转识成就同作密之弥陀法，不过易弥陀为金刚大持耳。观於意变胜慧女身段，颇能说明藏密无上部皆修欲乐定之秘密。要之、以美妙及丑怪奋起贪惧之热力，於此心得安定，则烦恼性空即菩提矣。
民国二十五年八月六日在庐山再记

[book_title]密宗道次第论卷第一
原名续部总建立广释
克主大师着
法尊法师译
敬礼尊长
敬礼胜师足。　成就广智眼。　徧见所知处。　具众善说海。
其说如恒河。　流注所化洲。　我慧如毫端。　取滴救忘失。
其大小乘异宗建立(分二)(甲初)且於大师世尊成佛之建立。(乙初)声闻二部许我等此大师
昔於古释迦牟尼如来前发菩提心入资粮道。始趣三无数刧。集积资粮。次至宝髻如来出现世间。圆满初无数刧。次至然灯如来出现世间。圆满二无数劫。次至毗婆尸如来出现世间。圆满第三阿僧只刧。次至生为净饭王子一切义成。凡有百刧。集积资粮三十二妙相。八十随形好因。如云「毗娑尸然灯宝髻三出现。三无数刧後。初谓古释迦」其三无数劫集积资粮。乃至初夜降魔。许为真资粮道。异生菩萨。其三十五岁春季後月。毗舍佉星十五日初夜降魔中夜入定。证加行道见道修道。後夜明相。始现证无学道成正等觉。次过四十九日。乃於波罗尼斯。转妙法轮。是为四谛法轮。除此不许转余法轮。不许大乘为佛所说。次至八十岁而般涅盘。许心识断犹如灯灭。於修道中。不许十地之建立。於果位中。不许圆满受用身。许法身与色身。亦不许胜应身之名。
婆沙诸师。说一切义成太子之身。是异生身。故是惑业所感苦谛。其成佛时。亦未易彼身相续。仍是苦谛。故说色身非佛。
经部诸师。以恶心出如来身血。应不成无间罪等而为破除。
(乙二)大乘分二。(丙初)波罗密多。(丙二)密咒。(今初)
资粮加行时。圆满初阿僧只劫。初地至七地。圆满第二。八九十三地时。圆满第三阿僧只劫。最後生时於摩醯首罗厚严天中。十方一切诸佛。以大光明灌顶。十地圆满之智名边际智。亦名金刚喻三摩地。此於相续。生起之第二刹那。证得法身与圆满受用身之二身。是为成佛
其圆满受用身具五决定。一处决定。唯居色究竟。不往余处。二法决定唯大乘法。不说小乘法。三相决定。唯相好庄严身相。不变现。余相。四眷属决定。唯十地菩萨。无异生等眷属。五时决定。乃至生死未空。不般涅盘。
此摩醯首罗在何处耶。答。诸天处究竟。谓净居色究竟天。其上更有佛刹。名曰厚严。如经云。「超诸净居。上可爱究竟天。佛於彼成佛。化身现此间。」谓彼圆满受用身。安住色究竟上。其变化身。乃於人间现十二相。（普通说八相今依宝性论有十二相。）如此释迦佛佛土娑婆世界。有百俱胝四大部洲。於百俱胝南[贝*善]部洲。同时现百俱胝释迦牟尼佛十二种相。谓百俱胝从覩史天下。同时亦现。如是同时示现有百俱胝父净饭王及百俱胝摩耶夫人。诞百俱胝一切义成太子。如是凡百俱胝童子游戏。受用妃眷。出家苦行。往菩提树。降魔成佛。转正法轮。入般涅盘。皆同时现。又於此土。现百俱胝般涅盘相。於余刹土。同时示现。或有诞生。或有成佛。或转法轮等。皆百俱胝乃至生死未空。如是示现。如大乘宝性论云。「大悲世间智。徧观诸世间。不动於法身。现种种化体。若现生天中。及从覩史下。入胎与出胎。善巧诸工巧。受用诸妃眷。出家修苦行。及往菩提座。降魔成正觉。转微妙法轮。及现般涅盘。徧现诸秽刹。尽三有而住。」
(丙二)
密咒宗中。作行两部。除波罗密多成佛相外。别无异说故。唯瑜伽与无上之二。
(丁初)
摄真实根本续及金刚顶释续二经宣说。其解此密意之释迦亲论师。佛密论师。庆喜藏论师。天竺共称为善巧瑜伽三人。前二论师之宗。谓我等大师世尊。从生为净饭王子。乃至於尼连河侧修诸苦行。许为真实十地菩萨。於彼行六年苦行。次入上上第四静虑。亦名第四静虑边际。亦名不动三摩地。亦名徧空三摩地。尔时十方一切诸佛。皆来集会。以弹指声警起其定。告曰。汝唯此定不能成佛。白云。若尔当修何行耶。次乃引至摩醯首罗。其异熟身。置尼连河侧。一切义成菩萨。以意生身往色究竟。十方一切诸佛。先以衣灌顶。即冠灌顶。其後如次令修五种现证菩提。（即五相成身）五种现证菩提圆满。即成圆满报身大毗卢遮那佛也。既成佛已。现四神变。往须弥山顶。说瑜伽诸续。次来人间尼连河侧。入前异熟身而起定。示现降魔成佛等相。
庆喜藏论师之宗义。谓三无数劫集资粮。十地菩萨最後有时。於色究竟天。入徧空三摩地。尔时十方一切诸佛。皆来集会。以弹指声起三摩地。告曰。汝唯此定不能成佛。白云。若尔当如何修。十方一切诸佛为授宝冠灌顶。後令渐次修习五现菩提。此圆满已。即成圆满报身大毗卢遮那佛。既成佛已。现四神变。往须弥顶。说瑜伽续。次现生人间为净饭王子。示十二相。
五种现证菩提中。有依大师昔现五种现证菩提。及依後进所化修习五种现证菩提。其中十方一切诸佛。为一切义成菩萨宝冠灌顶後。令修「即达跋罗提碑当迦热弥」咒义。彼修习已。即於定中现证自心法性。十六空性。本性清净。从此定起。於後得时。见彼性净。自心法性。於自心中为月轮相。由此获得大圆镜智。不动佛体。此现证菩提之名。曰从观察而证菩提。
後进所化修此次第。谓诵「即达跋罗提碑当迦熟弥」咒。次修表示自心法性。十六空性。自性清净之十六母韵。於自心中变成月轮之相。
其後十方一切诸佛。令一切义成菩萨。修「嗡博提即达邬跋打耶弥」咒义。彼由修故。即於定中。现证自心法性空性。离垢清净。於後得时。现见心性。离垢空性。於自心中。为极圆满月轮之相。由此获得平等性智。宝生佛体。此现证菩提之名。曰从发大菩提心现证菩提。後进所化修彼之次第。谓诵「嗡博提即达邬跋打耶弥。」次修表示自心法性。离垢空性之父音。於自心中。为极圆满月轮之相。
其後一切诸佛令修「提叉跋[嗈-邑+夕]罗」咒义。由修习故。现见前修普贤大菩提心。於自心间月轮之。上为白色五股金刚杵。直立之相。由此获得。妙观察智。弥陀体性。此现证之名。曰从坚固金刚现证菩提。後进所化修彼之次第。谓诵「提叉跋[嗈-邑+夕]罗。」次於自心。修白色五股金刚杵。此名「最初金刚。」当释其义。最初是首先义。首先义者。谓先未成佛。今新成佛。渐次修习五种现证菩提之时。於自心中。见彼白色五股金刚。名初金刚。云何彼杵定有五股。谓为表示成佛之时。渐修五种现证菩提。由一一现证。证一一智。故有五股。
次由十方一切诸佛。为一切义成菩萨。授名灌顶。易彼一切义成之名。立名金刚界菩萨。次令修习「跋[嗈-邑+夕]罗伊摩廊吭」咒义。由修习故。现见十方一切如来。身金刚界。语金刚界。意金刚界。皆入自心白五股杵。即彼金刚为一切如来金刚极微所成。由此获得。成所作智。不空成就体。此现证菩提之名。曰从金刚体现证菩提。
後进所化修彼之次第。谓诵「跋[嗈-邑+夕]罗伊摩廊吭。」修从自心白五股杵放光。十方鈎召一切如来。身金刚界。语金刚界。意金刚界。皆入自心白股杵
其次十方一切诸佛令金刚界菩萨。修「嗡耶塔萨嚩达塔伽达嚩当塔阿吭」咒义。由修习故。变自心杵月。现证三十二相。八十种好之所庄严大毗卢遮那圆满报身。而成正觉。由此获得法界体性智。毗卢遮那佛体。此现证菩提之名。曰从一切如来定。现证菩提。
後进所化修彼之次第。谓诵「嗡耶塔萨嚩达塔伽达嚩当塔阿吭。」变自心杵月成大毗卢遮那身。既成佛已。现四神变。其受用身住色究竟。由彼现一化身。化为四面。毘卢遮那往须弥顶。说瑜伽根本续摄真实等。次来人间示现降魔成佛等相。（印度三大论师皆许说摄真实义等之毘卢遮那为化身。尚不说为报身。何况法身。日本说是法身及加持身者。实有可决择余地。）
(丁二)
无上宗中。大师世尊成佛之相。其余时轮欢喜金刚胜乐等中。皆未宣说。唯集密等说之。此於圣者宗（龙猛）及智足宗。皆有宣说。圣者宗於提婆摄行炬论中说。智足宗於曼殊室利口授广说中说。二者同一意趣。谓波罗密多乘与四谛密咒。皆许十地菩萨有一生补处及最後有之二种建立。其一生补处十地菩萨者。谓彼十地菩萨於第二生决定成佛。最後有者。谓彼十地菩萨。於现生中决定成佛。此释伽牟尼大师世尊。先依波罗密多乘三无数劫。集积资粮。至最後有十地菩萨时。於色究竟入徧空定。尔时十方一切诸佛。皆未集会。以弹指声令从定起。告曰。汝唯此定。不能成佛。白云。若尔当如何行耶。时十方一切诸佛。鈎召最胜空点天女。为灌第三智慧灌顶。其後开示现证菩提之次第。令其修习。至中夜分。三空渐灭。证一切空胜义光明。从此而起清净幻身。次一切诸佛为灌第四灌顶。入行诸行至。第一明相出时。以金刚喻三摩地。永断下下品所知障。得无学双运金刚持位。是谓成佛。唯说此位。不经瓶灌顶。可授以上之灌顶不。修生起次第。而可修圆满次第。未说余位。
次圆满报身大金刚持。住色究竟。别以化身。示现人间十二种相。谓初生为净饭王子。至於尼连河侧。六年苦行。日除一蔴一麦一果。不受其余粗强饮食。入徧空定。尔时十方一切诸佛。皆来集会。以弹指声令从定起。告曰。汝以如此苦行。逼恼之身。不能降魔。汝唯以此定。不能断除下下品所知障。故受粗食。往菩提树。一切诸佛。召最胜空点天女。示现为灌第三智慧灌顶之相。次为开示现证菩提之次第。令其修习。至中夜分。三空渐灭。示现证一切空胜义光明之相。从此而起清净幻身。一切诸佛为灌第四灌顶。令行诸行。至後夜分。明相初现。以金刚喻定。永断下下品所知障。得无学双运而成正觉。
此唯示现成佛之相已足。何为示现第三灌顶及第四灌顶等相耶。答为。令了知仅以波罗蜜多道。虽能至十地。然成正觉。决定须入无上咒道。若不入此定。不能成佛故。
(甲二)转法轮相(分二)。(乙初)转波罗蜜多乘法轮相。(乙二)转密咒乘法轮相。(初又分三)。(丙初)正转法轮。(丙二)没後结集。(丙三)造论解释。(今初)
佛薄伽梵。於菩提树下。现等觉已。经七七日。未转法轮。次从中印摩揭陀国王舍城。而北渡殑伽河。往波罗尼斯国。仙人堕处。施鹿林中。何故名为仙人堕处。谓昔迦叶佛。将出世时。有五百独觉住彼山中。由天人传告。知佛将出世。遂现神变。上飞虚空。入火界定。以自身火。烧化色身。舍利堕地。谓仙人堕。故名人仙堕处。何故名为施鹿林耶。谓昔波罗尼斯。王名梵授。住此山鹿。禁不许杀。遂从余处。有众多鹿。集住其中。故名鹿林。有五贤部。安住其中。谓长老憍陈如。长老马胜。长老起气。长老大名。长老贤妙。彼见世尊自远而来。共立制云。具寿憍答摩。退失静虑。缓懈多食。彼来此处。不应与语。不应相亲。不应奉迎。若坐此长座。任其自坐。遂余一座。次世尊至时。彼不能堪。世尊威德。皆来敬礼。有为洗足。有为敷座。赞吉具寿憍答摩。善来善来。次佛世尊坐所敷座。次五贤众。由见世尊容颜光明。白言。具寿憍答摩。汝今诸根鲜明。皮色清净。非证胜智见耶。世尊告曰。善男子。勿於如来。呼云具寿。致令汝等。长时苦恼。我是如来。现正等觉悟自觉智。我是一切智。不依余师。才说此语。五众须发自落。袈裟着身。手执瓦器。如受近圆已经百年。如剃须发已经七日。次梵释等。无量天子。供养世尊。千辐金轮。大师受请。初夜经行。中夜眠息。後夜起已。观察过去。诸佛世尊。为於何处转妙法轮。见於此地转。次须臾顷。即於此处有四宝所成一千座现。世尊绕前三座。坐第四座。为五贤部及无量诸天。初转第一四谛法轮。曰。诸苾刍。此是苦圣谛。汝应知。此是集圣谛。汝应断。此是灭圣谛。汝应证。此是道圣谛。汝应修。徧智憍陈如生起见道。诸天赞叹。雨诸天花。没至膝许。大地六种震动。此转四谛法轮经。正是初法轮之经。其毘奈耶。阿笈摩。近念住经。广大游戏经。百业经。百喻经等。就所诠义与彼相顺。亦是初转法轮经摄。
次佛世尊。於灵鹫山为共住弟子五贤部等。五千苾刍声闻大众。及正所化机。无量菩萨。转第二无相法轮。此以十万颂。广般若波罗密多。及中之广二万五千颂中之中一万五千颂中之略般若。万颂略之广。八千颂略之略圣摄颂等。正为二转之经。其三摩地王经。金刚能断经。佛方广经。入楞伽经。大宝积经。华严经等。就所诠义与彼相顺。亦是二转经摄。有於般若经。许为母子十七部。前举之十万颂。至摄颂六种。以其皆说八种现观安立。曰母。善力映蔽请问经。般若七百颂。般若五百颂。般若百五十颂。般若五十颂。金刚能断经。般若心经。憍尸迦经。贤手请问经。少字般若。一字般若。共十一种。以未具说八种现观安立。为子。有以二十五门经。代贤手请问经。自宗般若经。非定为母子十七。尚有多种故。
最後善辨法轮者。谓在广严城等处。正为趣一切乘无数菩萨而说解深密经。正为後法轮经。与此所诠随顺之经。皆为最後法轮所摄。又有於後法轮经名。说为决定胜义法轮者。有说三摩地王经。佛方广经。楞伽经等。为後法轮者。然不应理。总其凡说一切诸法真实性空之大乘经典。皆中转法轮所摄。凡说究竟一乘之经亦为彼摄。凡说三自性中。徧计执无实性。依他起及圆成实有实性之经。皆後转法轮经摄。凡说究竟三乘之大乘经。亦为彼摄。然三摩地王等三经。皆说一切法无实性与究竟一乘故。
又如来藏经。陀罗尼自在王请问经。大般涅盘经。利益指鬘经。胜鬘狮子吼经。智光庄严经。无增减经。大法鼓经。入无分别陀罗尼经。解深密经。觉囊巴说此十经。为如来藏十经。为後转法轮。为了义经。许彼诸经。所说如来藏与佛自性身。同是谛实有常恒坚固。无为相好而为庄严。一切有情。从无始生死。於烦恼网壳。本来具足。以九喻九义而为宣说。又许初二法轮为不了义。
补敦仁波卿。亦说彼十经为後法轮经。彼经所说。如觉曩所许。然是不了义。许自性身与如来藏同。然说有情身中无彼。唯中法轮乃是了义。
许彼十经所说义同。不应道理。以解深密经。圣观自在请问品。全说究竟三乘。胜义生请问品。全说依他起圆实有实性。弥勒菩萨请问品。全说离意识外。别有异体阿赖耶识。所余九经。皆说一切法无实性及究竟一乘。又依无阿赖耶识而说故。又觉曩巴自宗。说依他起如兔角。许究竟一乘。又以解深密经为了义。证彼自宗。实成相违。
自宗。若有情身中无如来藏。则有情身中无成佛之因。故诸有情。应不成佛。若如来藏与自性身。同一切有情身中皆有彼者。则一切有情皆已成佛。後无佛可成。有情亦定不能成佛。故前二宗。皆非所许。若尔云何。如大乘宝性论说。「如来藏与如来界同。」其释说界义为因义。故如来藏即是如来之因也。然亦非於凡成佛因。皆名如来藏。若尔云何。谓心上实性空之空性。即自性清净心之法性。即此未离客垢位。自性清净之法性。或名如来藏。或名本性住种。其已离客垢位。自性清净心之法性。或名自性身。或名究竟涅盘。或名究竟离系果。或名具二清净之法性。或名具二清净之法身。言客垢者。谓烦恼及所知二障。故自性身定非如来藏。以永离客垢。定非未离故。故於自宗。如来藏与自性身之异门等。亦是无为无事。常恒坚固。然无实性。
又三法轮中。初是小乘法藏。余二是大乘法藏。又初法轮开示声闻见。第二开示中观见。第三开示唯识见。故第二转为了义。余二不了义。（此於辨了不了义论广明）
又一切佛语可摄为十二分教。何等十二。如寂静论师於八千颂释胜心藏论云。「经重颂授记。颂自说因缘。譬喻及本事。本生并方广。希有论议部。是十二分教。」其中因缘譬喻本事本生。四合为一。是九分教。
又佛经与佛语同。类可分三。一亲口所说经。二佛所加持经。三佛所听许经。初如般若摄颂。第二有三。一身加持经。如十地经。二语加持经。如除未生怨王忧悔经。三意加持经有三。一意以三摩地加持经。如般若心经。二意以大悲加持经。如药叉天龙等各献自咒。佛以悲愍加持成生胜果之咒。三意以真实力加持经。如薄伽梵意宣谛实力。令山林墙壁等。皆出法音。三佛所听许经。如薄伽梵於集法经云。「诸苾刍。於我之经首。当云如是我闻一时」等。又云「於文中间当加接续词而结集」故佛示现涅盘後。诸声闻众。於经之首置「如是我闻一时」等。及於中间加接续词等。又一切佛语。三藏所摄。正诠增上戒学者。毘奈耶藏。正诠增上定学者。是素怛览藏。正诠增上慧学者。是阿毘达摩藏。增上定学与佛所说奢摩他同。增上慧学与毘钵那同。
又十二分教中。前五分教是声闻经藏。次四是毘奈耶藏。此通大小二乘毘奈耶藏。後三是大乘经藏。於彼等中。散说诸法自相共相者。是阿毘达摩藏。若如集论则论议部。是对法藏。此通大小二乘对法藏。
又一切佛语摄为八万四千法蕴。以所化身中贪增上行有二万一千。瞋增上行有二万一千。痴增上行有二万一千。三等分行有二万一千。故说八万四千烦恼。对治其量者。有声闻人说七部对法中。有法蕴论者。为一法蕴量。彼有千颂。又有声闻许圆满宣说蕴处界等一义之经。为一法蕴。有大乘说以坚固象所负之墨写一法蕴。自宗所许如世亲说。八万四千烦恼中。圆满宣说。对治一一烦恼之经。为一法蕴。
(丙二)世尊示现般涅盘後。有三次结集。(丁初)
世尊转正法轮化事已毕。遂将圣教嘱付迦叶。春季末月。毘舍佉星。十五夜间。於拘尸那城。示般涅盘。是年夏季。於王舍城七叶窟中。未生怨王而为施主。大迦叶波与五百罗汉上座僧伽而受安居。尔时五百罗汉共积大衣为座。阿难尊者高昇其上。向舍卫国合掌涕泣。妙音诵云。「如是我闻一时」等。而结集经藏。尽其所说。一切经藏。全无一句增减。自心诵出。所有经义。阿难下座。次邬波离结集毘奈耶藏。大迦叶波如前结集阿毘达磨藏。次大迦叶作是思惟。我已略作圣教事。今当涅盘。遂将圣教付阿难陀。汝此圣教当付奢搦迦。次往朝礼世尊八塔。天宫龙宫。各有一如来牙塔。亦往朝礼。次回告未生怨王。适值王睡。告眷属曰。当说我将涅盘。前来报知。次往南方鷄足山。谓三山集合之中。现种种神变。於草座上。结跏趺坐。捧持世尊所许粪扫大衣。加持尸身。乃至弥勒佛出现世间。说正法时。令不坏烂。颜不少衰。而般涅盘。由诸药叉合彼三山。次奢搦迦自海取宝回。问世尊何在。供养五年。闻说涅盘。即便闷绝。醒後又问舍利子目犍连大迦叶等。闻说涅盘。亦复闷绝。醒後又问现有谁在。曰阿难陀在。次请阿难陀及诸眷属。供养五年。次阿难陀为彼出家及受近圆。彼亦善学精通三藏。证罗汉果。次阿难陀广作圣教事已。见一苾刍诵「若人生百岁。定如水老鹄。」告曰。世尊非作此说。当诵。「若人生百岁。定是生灭法。」时彼苾刍。往亲教前。谓阿难尊者。教如是诵。其亲教师。於彼苾刍。不欲现示自己错误。而云。阿难陀年老念衰忘失。次彼苾刍。告阿难陀。阿难陀厌离念云。现今圣教已至如是。故当涅盘。遂将圣教付奢搦迦。告曰。汝当授与摧坏城中卖香童子。鄥波笈多。如来为彼授记号无相好佛广作佛事。次往告未生怨王。适值王睡。谓眷属曰。可述我来报知也。偕诸徒众。赴殑伽河岸。次未生怨王梦伞折柄。醒後言之。眷属告曰。圣者阿难陀。来报将般涅盘。闻已闷绝。醒後急乘大象追赴殑伽河岸。尔时广严城诸离车子。因天告知。捧多供具。来殑伽河岸。有一仙人俱五百眷属。亦皆来至此求阿难陀出家近圆。时阿难陀。遂於河中化一小洲。於日中时。为出家近圆。无间而得阿罗汉果。故名日中阿罗汉。或名水中。彼作是念。今於亲教未涅盘前。我当涅盘。白阿难陀。教曰。汝莫作是语。如来曾授记云。迦湿弥罗是随顺静虑之处。有日中阿罗汉。当於彼处建立佛教。故汝当往彼安立佛教。彼遂往迦湿尔罗。广弘正法。次阿难陀入般涅盘。舍利分为二分。於王舍城及广严城各建一塔。
次奢搦迦广作佛教事业。为鄥波笈多出家近圆。付与圣教。次圣者邬波笈多广作佛法事业。不可思议。凡度一人证阿罗汉。於五十弓之石室。投五指细筹。其室充满。次将圣教传付地底迦。彼付黑色。彼付善见。如云。「善说正法能仁王。迦叶阿难奢搦迦。近护地底迦黑色。善见正法传七代。」
(丁二)第二结集
世尊般涅盘後。过百一十年时。广严城诸苾刍等。作十种不清净事。获大利养。彼处有一切欲。是阿罗汉。证八解脱。少欲而住。次有婆飒婆聚落。耶舍阿罗汉。见广严城诸苾刍等。获大利养。观其何故。获此利养。知是受行十不净事。便往一切欲大阿罗汉处。顶礼白言。圣者可行「高声」事否。彼曰。何为「高声。」曰作非法羯摩後。一切人共唱「高声」说羯摩得成。告曰。不可。问犯何罪。曰恶作。问於何处制。曰於舍卫国。问为谁制。曰为六羣。问若尔今广严城。苾刍行如是事。为忍许也。曰不忍。若尔为何。曰应当驱摈。如是俱述十事。议当摈逐广严城苾刍。次圣者一切欲曰。今当摈逐广严城诸苾刍等。汝当更寻善党。次耶舍阿罗汉。以神通力往波叱离等处。诸阿罗汉。述广严城诸苾刍等所行十事。我击楗椎。汝皆当来回广严城。闭道场门。而鸣楗椎。有阿难陀弟子。缺一未满七百苾刍。皆阿罗汉。咸来集会。时波叱离有曲安阿罗汉。入灭尽定。未闻楗椎。耶舍阿罗汉顶礼僧伽。启白十事。问可行高声否。曰不可。若有苾刍作如是事。为忍许否。曰不当忍许。若尔何为。曰应当驱摈。如是於一一苾刍。皆问十事。而得同意。尔时曲安阿罗汉。从灭定起。有天告曰。有汝同一亲教。缺一不满七百阿罗汉。咸集广严城。尊者以神通力至广严城。便叩其门。耶舍问是谁。以颂答曰。有住波叱离子城。持律苾刍具多闻。其中有一来至此。伫立门首诸根寂。告曰余人亦有诸根寂静。汝竟是谁。曰曲安。遂为开门。次作羯摩。後开门已。即鸣楗椎。住广严城诸苾刍等。皆令入内。广破十种不清净事。摈广严城诸苾刍等。尔时七百大阿罗汉。作吉祥长净。诸天唱言。非法败退。正法得胜。是名第二结集。施主为无忧王。
(丁三)第三结集与部别分离
清辩论师之分别烧燃论与律天论师之异部宗轮论。莲花生所造之沙弥问岁论等。皆有宣说。有一派说。大师涅盘过一百三十七年。波叱离子城有罪恶魔。名众贤。不顺化为阿罗汉形。现种种神通。致令僧伽异见斗诤。经六十年。未能合顺。次有苾刍名曰犊子。集合僧众。如法息诤。是名第三结集。施主为难陀大王与大莲花王。又有一派说。大师般涅盘後。过一百六十年。花庄严城。有四上座。以四种语诵持戒经。谓善构语。边方语。庸俗语。鬼趣语。令诸弟子见不合顺。分为四根本部。其中细分成十八部。彼皆说云。唯此是佛教。所余十七。皆非佛教。共相斗诤。後有一日。得迦哩迦王。梦兆授记经见说。梦一白布十八人裂布不破。问迦叶佛。佛告大王。此梦於汝无益无损。是释迦牟尼如来教法。虽分十八部。然解脱布。无损坏之前相。故知十八部。皆佛教故。名第三结集。施主为无忧王。
四根本部。谓根本说一切有部。大众部。正量部。上座部。此四之差别。初者以善构语诵戒。师承谓刹帝利种。出家授记。是清净尸罗。最为第一之罗睺罗尊者。僧伽胝衣。从念五条下至九条。衣角之相。共有四种。谓邬波罗莲花宝及树叶。第二以边方语诵戒。师承谓婆罗门种出家授记。是头陀功德最为第一之大迦叶尊者。僧伽胝。从念三条乃至七条。衣相为螺。第三以鬼趣语诵戒。师承谓首陀种出家授记。是持律之中最为第一之邬波离尊者。僧伽胝从二十一条下至五条。衣相为娑积迦花。第四以庸俗语诵戒。师承谓吠舍田出家授记。是教化边地最为第一之迦旃延那尊者。衣条同上。衣相为轮。
有说大乘结集。谓佛般涅盘後。於王舍城南。毗摩罗山。集十亿菩萨曼殊。室利与弥勒金刚手菩萨。依次结集大乘阿毘达摩毘奈耶素怛览三藏。此不应理。如集密根本续首。「如是我闻一时」至「入金刚妃婆伽」之四十字。世尊金刚持说。金刚鬘续及授记密意续等於一一字。各以一颂而训释故。又与一切说密部大师与眷属。无异体者。皆相违故。又明炬论释「如是」二字之名。是金刚持自释。成相违故。又无其余清净根据。以资证故。
密宗道次第论卷第一终

[book_title]密宗道次第论卷第二
克主大师着
法尊法师译
(丙三)造论解释
论有二种。一真实二相似。如瑜伽师地论云。「无邪第一义。矫伪出诸苦。闻诤及正行。离六论为三。」谓彼九种。总摄内道外道一切诸论。其无义邪义。矫诈虚伪听闻究竟诤讼究竟之六论。是外道论。是相似论。其第一义出离苦果。正行究竟之三论。是内道论。是真实论。又前四论。如其次第。如辨。乌牙齿论。外道诸余论。外道吠陀论。无惭外道论闻诤究竟二论。亦外道论。（如外道明咒与外道因明论）又有五明处。谓因明声明医方明工巧明内明。释彼之论。亦有五种。
(丁初)
因明论中。有外道因明论与内道因明论。初如外道洲生仙人所造之因明论。足目婆罗门所造之八句义因明论。内者如七部因明及集量论等。谓陈那菩萨造集量论。共有六品。法称论师解彼密意。造七部因明论。正体如身之论有三。广谓释量部。中谓决定量论。略谓正理滴论。初有四品。次有三品。後未分品。旁流如支之论有四。一因滴论。二辨诤正理论。三观系属论。四成他相续论。
(丁二)
声明论中。传说天上有名一切智天者。造一大声明经。盛行天上。未传人间而没。後由帝释造声明论。教授水曜仙人。令其转教诸余天子。故水曜仙人。名曰天师及名声将。彼起憍慢时。天帝释导至大海。取水一瓶。用吉祥草。略沾一滴。告曰「声明若大海。我知如瓶水。而汝所知者。等同草端水。」彼心解悟。辞不欲教。告曰然应随知而教。答四时不教。余日当教。言四时者。「初八碍师长。十四碍弟子。三十害智慧。初一俱损害。」谓避白月黑月四失坏日。乃至现在讲声明者。依行此法。次於人间有婆罗门。名波尼那。令相师看手。问能不能知声明。相师云不能。次问知声明者。须何等纹。即以利刀割就。而学声明。然未能解。如外道说。次修大自在天而得成就。请求善巧。声明之悉地。大自在天。教读何伊邬。遂於声明无间善巧。若如内道说。系修世间自在（即观音菩萨）而得成就。刹那通达。如曼殊室利。根本大教王经授记云。「制声明波尼」等。极相和顺。彼造波尼声明论。有二千颂。此有龙王所造疏名「摩诃薄客」凡十万颂
又有国王。名曰乐行与夫人共浴。王以水洒夫人。夫人以善构语（即普通说为雅语）曰。莫洒水。王因不解声明。解为俗语之施与蔴饭。便令使女持蔴饭至。夫人自思与此如蠢牛之王共住。宁可就死。便欲自尽。王知欲死。问因何过。夫人俱告。王曰莫为是死。我当善学声明。尔时夫人舅父名萨嚩嚩摩。亦劝夫人不宜如是。我当修六面童子。善学声明。转教国王。次修得成就。彼未现身。隐於帐後。授彼自造声明经。至十五品。萨嚩嚩摩婆罗门。自取量曰。迦罗跋。愿且授此。六面童子乘孔雀飞去。由布帐隙。覩见孔雀彩色。谢曰。迦罗跋忍恕。遂名其经曰。迦罗跋素怛缆。译曰集分经。迦罗跋者。义为集分。亦即孔雀光彩之名也。其後九品。是萨嚩嚩摩婆罗门与胜爱婆罗门造。共四百颂。二十四品。其释有难行狮子造与利益弟子之二论。
又大德月论师。依龙王所造摩诃薄喀论。造月记声明论。有七百颂。三十二品。其舅父法民造六千颂。释宝慧论师造一万二千颂疏。次月满论师造三万六千颂。释此。除本释二种。余藏中未译。藏中所须者又有念智论师所造言说门论。解释名句文三身。彼等一切皆属外明。
又声明所附。有诗韵论。内分诗赞配韵异名歌曲四种。诗赞即名言之故名。此有解释诗赞体相之论。与所编之诗赞。初是诗论。而非诗赞。後是诗赞而非诗论。又前是外明论。後通内明外明。初如「诗镜论。」後如「如意树论。」又诗赞。论所诠有诗赞身体庄严过失三种。身体又有单颂单行颂行间杂之三种。随造何种。皆须表示十种状态之一种出状态法。又有东印度与南印度之两派。庄严之中义理庄严。有三十五。声音庄严。有三十二。秘句庄严。有十六。过失有十。又诗镜论之着作者。谓执杖外道。若尔何故赞妙音天女耶。（此天女是内道供）答如外道许彼是海岸当补惹婆罗门之妻。如内道说是观音齿所化现。然皆许为修语音之天女。
如意树论有一百零八品。前百零七品。是善自在大王所造。最後一品是彼太子月自在所造。
配韵论者。有赭黄论师与王天所造。藏中未译。藏地译者。谓浊世一切智宝生寂论师之宝生福。（或宝源）开示作诗所须字之轻重及声明所须男女不定之三性差别。
异名论者。有无死狮子论师之无死藏论。现示地下地上超地无量异名。
歌曲论者。如大德月论师之世间庆喜剧。及吉祥喜天论师之龙庆喜剧。
(丁三)医方明论
如勇论师之八支医方论。及月喜论师之广释。并龙猛之百方等。皆是外明论。
(丁四)工巧明论
如舍利子造宣说形像量度等论。此亦通内明摄。
(丁五)内明论
谓开示调伏内心烦恼所知二障之论。其中分三。
(戊初)解释初转四谛法轮之论。(戊二)解释第二转无相法轮之论。(戊三)解释第三转善辨法轮之论。(初又分二)。(己初)正释见分之论。(二)正释行分之论。(今初)
有七部对法。（即法智六足）总摄彼义者。有大毘婆沙。更摄彼义。谓俱舍颂及释。婆沙师说。七部对法皆阿罗汉造。如云。「法蕴舍利子。施设目犍连。识身为天乐。发智迦旃延。界身是满造。品类为世友。正行异门福。传说为大腹。」又许大毘婆沙是诸阿罗汉及异生共造。经部师说。彼一切论。皆异生造。七部论中。除施设论之施设世间与施设业二品。藏地皆未译。传说大毘婆沙。有十万颂。藏中亦未译。俱舍本论。明迦湿弥罗。婆沙师宗。自造释论。亦广明经部宗义。其众贤论师。陈那论师。称友论师。满增论师之疏。藏地皆译之。又七部因明与集量论。亦有多分明经部宗。
(己二)正明行分论
有律天论师之戒经疏。及沙弥律颂等善友论师之别解脱戒经。释五十卷及八种苾刍别解脱经疏。两种苾刍尼别解脱经疏。德光论师之律经。广说十七事与二部律。九卷。又造百一羯摩十二卷。又律经自疏。及法友论师律经大疏。七十卷。又毘舍伽造二部律颂六卷。释迦光论师造沙弥律三百颂。及自释等。藏中皆译。又正见者。总以许否四种法印。立为是否佛教正见。然声闻十八部中。正量部犊子部。法上部法护部（即法藏）贤道部（即贤胄）等。由许不可说之补特伽罗我。虽不能立。是佛正见。然就归戒等。亦立为佛弟子。四法印者。谓诸行无常。有漏皆苦。诸法无我。涅盘寂静。所余诸部。皆摄为婆沙师与经部师。故十八部。皆说大乘非是佛说。德光论师者。有说是邬波芨多之弟子。有说是月珠阿罗汉之弟子。然自宗说。世亲菩萨有四弟子。善巧於师。善对法者。谓坚慧论师。善因明者。谓陈那菩萨。善般若者。谓解脱军。善戒律者。谓功德光。即此德光。是摧坏国婆罗门种。诵持十八亿部。
(戊二)解释第二转法轮之论
藏地流行之庞塘目录。勤补目录。伦迦目录。及随顺此三之书中。多未分宗派。故今与彼。略有不同。此可分三。
(己初)正释见分。(己二)正释行分。(己三)等释二分之论。(今初)
此谓龙猛菩萨之正理聚六论。及其随属。正理聚六论者。一中观论。二六十正理论。三七十空性论。四回诤论。五细研论。此五无异说。藏地诸先觉。有增「成立名言论」为六者。然尊长云。若六论中有成立名言论者。龙猛菩萨弟子之论中。徧引圣者（即龙猛）之论为左证时亦应引之。然无一书引彼论故。又明显句论。（即月称之中论疏）後遍列正理聚众论时。亦未列成立名言论故。应知无彼。故我尊长（指童慧大师）许正理聚五论。一切智宗喀巴大师。则增宝鬘。许为六论。其中观论。六十正理论。宝鬘论之三种。论体圆满。其余三论。是中观论旁流之支论。又中观论。以无量正理度。显一切诸法真实真空性。未显方便分。其余四论。亦唯显空性。宝鬘论中。既以正理最广决择人法二种无我。亦显粗概方便分三士道次第。中论在印度传说有八疏。一提婆沙摩。二德慧。三德吉祥。四窣吐罗末底及下四疏。藏中仅译四种。一佛护论师之佛护论七卷。二月称论师之显句论三清辩论师之般若灯论。观音禁论。师说。此论随顺提婆沙摩疏。四全无畏论。此无畏论。在诸目录等。多说是龙猛自造。然定非尔。以圣者弟子之论中。全未引彼教故。又释第二十七品云。「大德提婆亦云。」次引「四百论文」故。（考此论似同青目释）十六正理论有月称论师疏。七十空性。回诤。细研等三论。有龙猛自解。圣天菩萨造四百论。分十六品。前八品中。明下士中士道次及上士菩萨行次。第九品以下。则以正理广决择二种无我。（考後八品即奘师译之广百论）
月称论师着入中论及释论。以诸正理。广明人法二种无我。亦明方便分。其本释二论。有拏错译及跋刹译。
清辩论师着中观心论及释论。般若灯论。观音禁论师造有广疏。又观音禁论师广述外道宗及声闻十八部宗。有八十卷。藏地所译。述外道宗之书无更广者。
提婆菩萨於狮子洲国王花园。花胎化生。貌如天子。王养为子。龙猛菩萨之诸余弟子。皆依为定量。等同龙猛菩萨。佛护论师正持明位。清辩论师虽於现生誓修金刚座法。然第二生。为金刚铃论师。得大悉地。（此说与西域记略异。彼云未死。此云已死也。）月称论师者。藏地中观师有说。非龙猛之亲弟子者。然依集密之师承。应许龙猛亲弟子。亦有多种教理证成。依摩巴派。谓即生证得上品成就。住四百年。其传。如金刚座论师造。跋刹所译。
智藏论师造二谛论及释论。静命论师造中观庄严论及释论。有谓莲花戒论师造广释者。纯属妄语。莲花戒论师造中观光明论九卷。此名东方自性三家。静命论师缺一岁未满千年。藏王松赞冈薄时。曾请至西藏。後藏王赤松得赞时。并请莲花生大师来藏降伏诸恶非人。度七人出家。广弘圣教。其恩最大。又圣解脱经造般若二万颂疏。狮子贤论师造八千颂大疏及二万颂八品疏。现观庄严论略疏。般若摄颂易解。佛智论师造摄颂造难论等。皆属中观自性派。此三论师皆是静静论师之弟子。又清辩论师之论。亦是自性派之论。佛护论师。月称论师。寂天论师等。是中观应成派。清辩论师。祥护论师。智藏论师。静命论师。则是中观自性派
中观两派。所许胜义有何差别。答。自性派师。说胜义有与谛实有。二无差别。此虽於名言。亦不许有。若执有彼。即是我执。说由自体有。由自相有。由自性有。三无差别。此於名言（即世俗也）许。有许一切法。於名言中。皆如是有故。（如水由水之自性而有等）应成派师。说彼五种。虽於名言。亦不得成。若执有彼。即是我执。又自性派。可分二家。一清辩论师与智藏论师。许色声等。离心外境之粗色。二静命论师及彼弟子。许色声等。非离心别有外境。或粗色。皆不成立。然与愚夫妄谈一切诸法。皆是自心者。逈不相同。应成派诸师。亦许离心外境。如清辩论师。一切续部之正见。皆是应成派。（唯识与中观等见广如辨了不了义论说）
(己二)正释行分之论
有龙猛菩萨之发心仪轨。月称论师之七十归论等。
(己三)等释二分之论
有龙猛菩萨之集经论。寂天菩萨之集学论。入行论等。总其龙猛菩萨所造。除上列之外。尚有法界赞。出世赞。无分别赞。心金刚赞等一切赞论。及亲友书等诸教授论并医方明化金论。工巧明百慧论。育子法等一切世间之论。藏地皆有译本。中观五蕴论。虽传为月称造。然是借名密部诸论。至下当说。
(戊三)解释第三转法轮之论
亦有正释见分。正释行分。等释见行二分之三类论。
总与弥勒菩萨有关系者。传有二十部论。谓慈尊所造之庄严经论。现观庄严论。名二庄严。辨中边论。辨法法性论。名二辨别。更加宝性为慈氏五论。无着菩萨所造。谓本地分。摄事分。摄异门分。摄释分。摄决择分。是名五部地。共一百二十六卷。本地分中。分诸杂地。声闻地。菩萨地。是诸地次第。又有诸乘共聚阿毘达摩集论。大乘不共聚摄大乘论。名二总聚。世亲菩萨着述。有庄严经释。辨中边论释。辨法及法性论释。明了释论。成业论。五蕴论。二十唯识论。三十唯识论。共为八部。又有不列办法法性论释。而加缘起经释者。然於自宗世亲所造。非定限八部。缘起经释。稻秆经释。十地经释。摄大乘论释。三念（佛法僧）经释等。余尚多故。三部般若摧难论。是齿军论师造。藏中之二万颂释。是赤松得赞王造。故彼二论。皆非世亲之书。
此诸论中。庄严经论。辨中边论。辨法法性论之三。解释第三法轮。显唯识见。其庄严经论等。明见行。二辨别论正明彼见。此无异说。其宝性论。藏地先觉。说是解释第二法轮。显中观自性派之见。觉曩巴。则谓释後法轮。明彼自许之见。我之尊长。（指童慧大师）谓释後法轮。明唯识。见补敦大师。谓释後法轮。明中观。见或唯识见。然我自宗。依宗喀巴大师所许。正释如来藏经。陀罗尼自在王问经。智光明庄严经。利益指鬘经。胜鬘经等之密意。属第二转法轮意趣。如中观应成派义。无着菩萨。亦作应成派义。而释现观庄严论。在印度时。世亲菩萨。陈那菩萨。寂静论师等。作唯识释。圣者解脱军。大德解脱军。狮子贤。佛智足。无畏论师等。作中观自性派释。阿底峡尊者。作应成派释。藏地诸大译师。及诸後进。谓释二转法轮。明中观自性派见。觉曩巴谓释後法轮。显大中观见。是则谤毁圣解脱军与狮子贤作般若之释论也。我之师长。谓显唯识见。然於自宗依宗喀巴大师所许。现观庄严论。究竟意趣。是中观应成派之见。正明见修。解释第二转法轮也。五部地中显示见者。谓唯识见解释第三法轮。菩萨地中。真实义品。明见。余品明行。故除彼一品。余明行者。是总释大乘经义。二总聚论。解释第三法轮。是正明唯识见之论。世亲八部。释後法轮。明唯识见。其般若八千颂摄义论。与三部般若摧难论。释经文句。虽是中观。然说是有意趣。意趣住唯识见云。
(乙二)转密咒乘法轮相(分四)。(丙初)事续（或作部）建立。(丙二)行续建立。(丙三)瑜伽续建立。(丙四)无上瑜伽续建立（续字古亦译经字）。(初又分三)。(丁初)事续差别建立。(丁二)事续之灌顶及受戒建立。(丁三)得灌顶受戒已修道之建立
(今初)此有二种。(戊初)部各事续。(戊二)总事续
如其次第。即宣说各部修法仪轨之续。及宣说一切部共同修法仪轨之续也。若尔。总有几部。答。无上瑜伽共有六部。（正云种性）谓毘卢宝生弥陀不空不动五部。及第六金刚持部。此中以第六为最胜。次以不动部为胜也。此分种性与有种性之二。如毘卢佛是名种性。以彼所印诸尊。名有种性。余部亦尔。瑜伽中分五部一如来。二宝。三莲花。四业。五金刚部。如其次第。与毘卢等五部同。然此诸部中。以如来部为最胜。事行续中。各分世间出世二部。出世又分如来莲花金刚三部。如其次第。为上中下。事续世间部中。分药叉部。珍财部。余世间部之三种。
(己初)出世部中。(庚初)佛部分八。一部尊。二部主。三部妃。四部顶。五儿女明王。男女使者。七佛部菩萨。八佛部之天龙药叉等。部尊谓释迦佛。部主谓曼殊室利。
(辛初)部尊续
谓佛薄伽梵。在净居天。十地菩萨。所变之狮子宝座。未待眷属请问。佛自说如来百字咒之仪轨。及胜利。兼说建立三三昧耶王经。彼中宣说。修释迦佛为正尊之曼陀罗法。及塑像画像法。画曼陀罗法等。有云。此非事续。应是行续。以说自为本尊法故。此不应理。彼能立因。不决定故。无畏论师。与阿提峡尊者。皆立为事续故。
又薄伽梵。在广严城。宝楼阁中。念三月後。当般涅盘。令目犍连集小千界。一切苾刍。时目犍连。昇须弥顶。唱「谁是善逝弟子者」等。召集四万大阿罗汉。及小千界。一切苾刍。次舍利子。召集三千大千世界。一切苾刍。弥勒菩萨。召集十方一切世界。从胜解行地乃至最後有。一切菩萨。尔时世尊。说无边门陀罗尼。及诸胜利。释论中说。此经说释迦佛。为正尊之两曼陀罗。
又摩竭陀国。无垢城中。有婆罗门。名无垢善现。请佛及僧。彼花园侧。有一古塔。忽放光明。及说赞颂。尔时世尊。礼绕悲泣。诸弟子众。问彼因缘。佛曰。今此塔内。有一切如来。加持心藏。名曰秘密舍利宝箧陀罗尼。是彼之力。次说彼仪轨及胜利。
又菩提庄严。现在藏中不全。昔诸智者。请彼来时。谓佛三种舍利。可入塔中。一法身舍利。即诸陀罗尼。二色身舍利即色身所出。如芥子许之舍利子。三身像舍利。即诸像像。如其次第为上中下。
又佛在刼比罗时。劫比罗城。有婆罗门。名刼比罗月。不信圣教。有彼信敬大婆罗门。梦刼比罗月。七日当死。转告彼知彼深恐怖。往白世尊。佛为记曰。「汝七日死後。当生无间大那落迦。次展转生十六大那落迦。後生猪犬等。」彼请佛救护。时刼比罗城。四道交处。有一古塔。佛令修葺。并於其中。安此清净无垢光明陀罗尼。能延汝寿。死後当生不动佛刹。除盖障菩萨。请陀罗尼仪轨及诸胜利。除盖障菩萨。自亦宣说。次金刚手请详说修塔仪轨。
缘起经者。世尊於三十三天。如意石上。时观自在请问。若诸天人建如来塔。而修福德。愿说饶益彼等仪轨。遂说缘起。心藏陀罗尼入塔仪轨及彼胜利。
此後四陀罗尼。由何立为佛部所摄。答。以彼皆说安塔陀罗尼及建塔仪轨彼一切塔。皆是如来塔故。
又七佛本愿殊胜经。於广严城。为阿难陀说。次曼殊室利。归依解脱金刚手。梵王帝释四大王众。十二药叉大将等。皆各自说仪轨。又曼殊室利。请药师琉璃光王如来本愿殊胜经。及刹土庄严。有说彼二。是显教摄。往昔目录。列为显经故。有说是密教摄。以静命论师造有修法。又先须受长净等与事行仪轨极随顺故。有谓佛部所摄。自宗亦许为密法。以一切陀罗尼总仪轨徧显光明论中。亦摄为密故。然为何部摄。则无决定。
有说少字般若。是密教摄。以有牟尼牟尼咒故。是相似因有说心经是密教摄。传谓龙猛所造疏中。有释迦佛为正尊之曼陀罗及传谓达日论师所造疏。有十方佛绕般若佛母之曼陀罗。传谓莲花生所造疏亦如是说。并有八种现观之灌顶等。皆是妄语。其遮魔法。亦属臆造。
有说。「苏噜」咒是佛妙色咒故。是佛部摄。然此是摘译。难以决择为何部摄。
又金光明经。有说是密教摄。及佛部摄。有说是显教摄。然在自宗属密教摄。印度诸师。亦多作密教。又此有金光明最胜王经。三十一品。金光明经王二十九品。及金光明经王二十二品之三种。其叙品如一。又初经之辨才天女品。与後二经之妙音天女品相同。即彼品中说妙音天女之修法。及增慧仪轨。又四大王众护方品中。说毘沙门天之修法。及如意宝陀罗尼。并形像修悉地法。大吉祥天女。及大吉祥天女求财二品中。说彼天女之修法。及依彼求财之方便。药叉大将品。说彼修法。及依像修悉地位。此等一切於三部经。皆无差别。
(辛二)部主续
正谓曼殊室利根本续。彼有三十六品。说曼殊室利寂静忿怒多种修法亦说塑像方法。并授记如来涅盘八分舍利。及住持正法之士夫。
又曼殊室利修一勇识续。共有四品。彼说白色曼殊五尊修法。及黄色曼殊五尊修法。二种仪轨。又说依大孔雀修长寿法。防冰雹法。观察梦兆。并依释迦佛。依观自在菩萨。依天子等。修种种法。又此第二品。与根本续。第二品。俱说塔像座中。安藏跋罗为主。九药叉轮与财流天女为主。九女药叉轮之方便。此二曼殊法。乃至现在传承未断。然系摘译。故无缘起及嘱付品等。
(辛三)部妃续
光明天女及五种天女法等。有一光明天女陀罗尼。说咒及胜利。又有一光明天女经。解释咒义及说修法及详细仪轨。此二是事续。皆共信受。又幻光明者。有七百颂。传谓从一万二千颂本摘出。彼中宣说。二十五尊。十一尊。五尊之修法仪轨。依事续释。有修轨及大供养法等。然於彼中。说有众多生起次第。圆满次第等。无上瑜伽之名。尚有众多可疑之处。
五种天女陀罗尼者。谓摧坏大千。大孔雀。大随求。寒林。摄受密咒天女等。此之释论。寂静论师。造大随求之修法。画守护轮法。五天女之修法。胜敌论师。造陀罗尼仪轨大随求之修法。画彼护轮法。五天女之修法。石女修子法等。
(辛四)部顶续
谓尊胜佛顶无垢。白伞等。尊胜佛顶有五。一佛顶尊胜经。二净一切恶趣佛顶尊胜陀罗尼。三佛顶尊胜经。持死主杖。四佛顶尊胜陀罗尼。五尊胜顶经。第一第三虽略有不同。然是同本异译。谓在极乐世界。摄正法殿观自在请无量寿佛说。二书皆说九尊修法。言持死主杖者。谓阎罗法王。发愿随护持彼陀罗尼者。第二是佛在三十三天说。谓彼有天子名善坚固。身现死相。自见七日死後。渐生猪犬等七趣。後堕无间。归依帝释。求其救护。彼云。我不能救。导至佛所。请佛救护。从佛顶髻。放大光明陀罗尼声。次彼天子於六日中。诵持彼咒。永尽恶趣。一切业障。第四略说陀罗尼。及安置塔中法。第五说尊胜佛母。三十三尊之修法。现尚流行。
无垢佛顶陀罗尼。谓佛在覩史天宫时。三十三天。有一天子。名无垢摩尼藏。药叉星面告曰。汝七日死後生无间。当思从彼救护之方便。往求帝释。告曰。我无能救。导至覩史。请白世尊。世尊为说彼生无间受苦之相。众皆恐怖。求佛救护。佛从顶髻放无量光。及陀罗尼句。并说仪轨及胜利。解释此者。有俱生游戏论师之陀罗尼解及建塔印塔之仪轨。静命论师造无垢供养法。又依续本文。有建百八塔之香木曼陀罗。及建五塔之香水曼陀罗之二。释论则依别部。说三曼陀罗及依总部。说五曼陀罗。共为八种无垢曼陀罗。
又白伞盖有四。一曰如来顶出白伞盖无能胜大遮止法。第二更於彼上加「最胜成就」此二是同本异译。後译纯正。谓佛在三十三天善法堂说。彼二皆有有无缘起之二种。前者传谓天上说。後者传谓人间说。其中所诠最完备者。为最胜成就本。嘘罗伽嚩摩论师所造释中。将咒分为四段。谓明咒。总持咒。心咒。心中心咒。依此宣说四曼陀罗。现多依此派为根本。然非全无错误。大德月论师所造修法。画护论法。陀罗尼仪轨施食仪轨。及幻化轮等。共十四种。皆是定量。又金刚座论师。造有解释。金刚利论师。造护摩法。又莲华鈎论师。及金刚铠论师。造二曼陀罗仪轨。说受五佛戒等。故非纯净。传谓大德月所造之曼陀罗仪轨。受四大灌顶。是藏人伪造。白伞盖中所说之具善捧及具善三兄弟等护法。即持捧摩诃哥罗护法。
炽焰佛顶者。即曼殊室利根本续一品分出。
黑色佛顶者。传谓藏地非人之所造。
装塔像之陀罗尼藏人有说。凡佛顶类之陀罗尼。装於像顶。眉毫摩尼陀罗尼。安眉毫处等。然於自宗。上部密教之陀罗尼等。即安上分。
(辛五)男女明王陀罗尼
一时世尊。在净居天宫。由佛加被曼殊室利。宣说尊胜明王秘密续。广有一万二千颂。略有三千颂。二皆不在人间。最略有千颂。二十一品。此说琰魔王。六种曼陀罗。及各种事业仪轨等。又准提陀罗尼。及幢顶庄严等。皆是此类。
(辛六)男女使者续
此有多子陀罗尼。贤门陀罗尼。摧伏恶人陀罗尼等。又有不动经九品咒等。多误。
(辛七)佛部之菩萨者
如观音菩萨。虽是莲花部。然佛部曼陀罗。亦有之。此类之续。如八大菩萨。各各百八名经。又如曼殊百名经。弥勒誓愿陀罗尼等。
(辛八)佛部天龙药叉等续
如大云经。有百千品。藏译一品。说龙王曼陀罗及多种仪轨。又如财流母宿曜母。出生甘露陀罗尼之施水法续。谓佛在王舍城时。贤护长者。捧持香水。投诸药华。白世尊言。维愿加持此水。供养一切诸佛菩萨。及施六道一切有情。生大功德。世尊遂入出生甘露三摩地。此说六咒六印六三摩地。而为加持。又有救护焰口鬼陀罗尼。谓佛在劫比罗城多根树园。尔时阿难陀。住阿兰若。至後夜分。见一饿鬼口吐火焰。告曰。汝七日後。死生地狱。还白世尊。为说施食陀罗尼及仪轨。又缘起如前。有饿鬼女。作如是说。启白大师。为说陀罗尼及施食法。名焰口女陀罗尼。更有智星。施水法等。有以「[口*冈]迦尼」咒。施水中有者。全无依据。又有毘那耶迦陀罗尼。及毘那耶迦续十二品。彼说二臂毘那耶迦。及四臂毘那耶迦等之修法。又说依毘那耶迦修财爱敬降伏等法。先觉等亦许为佛部所摄。又大黑天续八品。是六臂大黑天不共法。丑目天王请马头明王说。有许此属佛部所摄。有许是莲花部摄。以是马头鸣王说。六臂。亦即观音化身故。
(庚二)莲花部(分五)。(辛初)部尊。(二)部主。(三)妃。(四)男女明王。(五)男女使者。(今初)
佛在舍卫国。为曼殊室利说。是上方无量寿佛百八名号。及称赞功德。有三嗡咒及二嗡缺「嗡补那耶补那耶」等大咒之二。有说一是西方极乐世界无量寿佛咒。一是色究竟无量寿佛咒。然不应理。二者俱说。是上方无量佛咒故。二嗡咒是中间。缺断。百八名号未全非续异也。
又无量寿。甘露鼓音陀罗尼。是佛为苾刍说极乐世界无量寿佛百八名号。及称赞功德。此等皆是部尊之续。
(辛二)部主续
观音根本大续。名大悲莲花网续。谓佛在薄达罗山顶说。分十二品。说十一面观音。一千四百一十七尊。曼陀罗等。二十七种根本曼陀罗。及此旁流众多曼陀罗。
又有不空羂索。详细仪轨续。谓佛在薄达罗山顶说。仅译二十四卷。广说陀罗尼仪轨及消灾等种种修法。又有不空羂索陀罗尼者。即广续中摘译。非是异续。又有广续。佛在薄达罗山说。未译完本。内说一曼陀罗。
又观音狮子吼陀罗尼。广略二种。略者是在金刚座说。广者是因自在光王。身遭恶癞。为治彼故。曼殊菩萨请佛在薄达罗说。此等皆是观音法类。
(辛三)部妃续
正谓一切佛母度母。种种事业续。三十五品。第三品中。有梵文度母。二十一礼赞。有说彼别译二十一礼。不同别译。是无上瑜伽续。日护论师。作无上瑜伽解故。释论虽如是解。然不须与彼不同。譬如称赞曼殊室利真实名续。欢喜金刚论师与语自在称论师。作瑜伽解。时轮大疏中。作无上瑜伽解。提婆菩萨亦引「阿是最胜字」等文。作圆满次第义解故。
又有度母百八名号续。为救有情八怖畏故。金刚手菩萨。请观自在菩萨说。大德月论师依此造度母百八修法。及息灾等事业法。依二十一礼。造二十一修法。及事业法。度母法类余尚众多。
(辛四)男女明王续
如马头明王。七十品等大续。藏地未译。唯摘译「诃耶伽唎嚩」陀罗尼。又有叶依山林母陀罗尼。及略仪轨。又有「跋罗那沙嚩日经。」略说修法仪轨事业。藏中唯此三种。
(辛五)男女使者续
如不退大力经。及大吉祥经等。
密宗道次第论卷第二终

[book_title]密宗道次第论卷第三
克主大师着
法尊法师译
(庚三)金刚部(分五)。(辛初)部尊。(二)部主。(三)部妃。(四)男女明王。(五)男女使者续。(今初)
唯有净一切恶趣阿閦鞞陀罗尼。但此究竟是佛部。或金刚部。尚须观察。然补敦大师等先觉皆以彼作金刚部尊。更无余续可资表明。
(辛二)部主续
部主谓金刚手菩萨。彼有金刚地下续。三译不同。其二十五品者。是萨迦班禅所译。十三品者。是圣慧译师所译。其七品者。是鷄面苾刍译。
又有金刚手降魔续。金刚猛。续此有本续後续再续三种。又金刚摧坏陀罗尼二十五颂。是出诸译师造成。有师说此是在金刚座说。佛密论师。说金刚座是降魔成佛处。非於处说。是佛在金刚须弥峰说。此峰纯以金刚所成。在最胜山东南方隅。时因未生怨王。弑害其父影胜大王。制立非法。令诸众生造不善业。因此世间善神衰败恶神强盛。灾疫流行。人民痛苦。四大王众。请世尊说救护方便。佛教金刚手思惟救护。时金刚手。仗佛神力承佛加持。现金刚摧坏明王身。宣说此续。共一百零八品。藏中所译仅是初品。此品是本。余品是释。故续云「一切续根本」亦是说此初品是余一切品之根本。非说是四部一切续之根本也。又有金刚须弥楼阁陀罗尼。亦是金刚摧坏之释续。非百八品摄。此等皆是部主正续。余者尚多。又秽迹金刚陀罗尼者。萨迦班禅等颇为重视。而补敦大师等。是否真净。作为可疑。
(辛三)部妃续
有焰然母陀罗尼。
(辛四)男女明王续
有甘露军荼利法。
(辛五)男女使者续
大力陀罗尼。金刚纯。金刚嘴。金刚霹雳等。是真净续。大力陀罗尼。似是明王陀罗尼。然诸先觉皆作使者解。余如金刚铁嘴。黑铁嘴。炽然翅鹏等皆系伪造。
(己二)世间部(分三)。(庚初)有财部
如贤宝陀罗尼及彼续。又损处王续。宣说黄色藏跋罗陀罗尼及灌顶礼法等。又胜舞将续等。有说此是威猛毘沙门天王者。不应正理。续说世尊在杨叶宫。尔时会中有息劳天子。名胜舞将。时毘沙门天王为眷属盛故。启请世尊宣说明咒。世尊身放无量光明。照无边世界。次光回入息劳天子顶。胜舞将。刹那变成大忿怒身。在世尊前自说明咒。世尊加被令有大功力。并广宣说彼事业等。其十品以上。皆明胜舞将明咒及诸事业。第十一品是药叉大将。请白世尊。问毘沙门天王异名。世尊加被金刚手菩萨。次金刚手。说毘沙门天极多异名。其中亦有息劳一名。故胜舞将。是毘沙门之子。非毘沙门。第十三品及十五品。宣说毘沙门仪轨及事业等。（事业。即息灾。增益。爱敬。降伏等法。）所余诸品。更说余事。藏中尚译众多余法。
(庚二)药叉部
有曰。「梅喀雷」陀罗尼者。是佛王舍城时。有一罗叉。恐怖罹睺罗。尊者畏惧。往世尊前启白世尊。世尊为说「梅喀雷」陀罗尼。是一药叉所献明咒。
(庚三)世间部
有明咒王。名大息者。谓一後夜。有一切鬼王。名刼比罗。外伸其齿。诣世尊前白言世尊我是一切鬼王。若我饿时便吐毒气。所触众生定遭疾疫。以彼命根而为我食。若有知此明咒者。便不受此毒气所害。维愿听闻。次说其咒。又发誓愿。不放毒气。作近事男。
(戊二)总事续
此有四续。一秘密总续。二苏悉地续。三妙臂问续。四後静虑续。前前续广。後後减少。
其秘密总续。宣说灌顶等未成熟者。成熟之方便。以其广说佛部曼陀罗等。共说三部一千五百大曼陀罗。又广说事续。与上三续一切曼陀罗之所共须。观地等法及加持等法。此续是一整文。未分品段。苏悉地续。说修苏悉地明王。辟魔等业。以彼明王为所说法。故名苏悉地续。此广宣说修明咒仪轨。及修无边事业成就法。事续防护法。并所应守持之三昧耶等。
妙臂问续。略说秘密总续中未曾说及之曼陀罗。并苏悉地续未曾说及之修明咒法。更广宣说依於息灾。增益。爱敬。降伏等无边事业。修成就之法等。妙臂是金刚手之子。一生补处之菩萨也。
後静虑续。是事续中金刚顶髻大续之一段。亦有说为彼续之後续（即释续也）者也。此说十事。一修行处所之相。二我之真实。三明咒之真实。四天之真实。五住火静虑。六住声之静虑。七声後授解脱之静虑。八趣入修明咒之仪轨。九护摩仪轨。十灌顶仪轨等。其我之真实等三事。广明事行二部中最要之四支念诵法。住火等三种静虑是事行二部修事业之正行。趣入修明咒之仪轨。是明正行前之加行法。及完时之结行法。
若欲了知。由事续成佛之道次第。必须了知彼四续之义。然当随从何论师行耶。答。虽有堪为量准。如大德月论师。静命论师等之着述。然後唯着小杂之仪轨。故於天竺共计善巧事续名如日月者。有二论师。谓佛密论师及胜菩提论师。当随彼行。佛密论师。着有後静虑续释。及妙臂问续略义释。文义净忘录等。胜菩提论师。着有苏悉地略修法释。（以上十事於咒道次第广明）
(丁二)事续之灌顶及受戒建立
无畏生论师於灌顶仪轨金刚鬘论。正说若受华鬘。水。冠。杵。铃。及名六种灌顶。则於事续行续诸经。听闻讲说。皆得自在。由此即显事行二续。除彼六外无余灌顶。智点续云。「水及冠灌顶。共许於事续。杵铃名灌顶。更於行续说。不退转灌顶。显在瑜伽续。」此说事续。唯有华鬘水冠灌顶。行续之中。彼上增加杵铃及名三种灌顶。瑜伽续中。唯於彼上。加不退转金刚阿闍黎灌顶。无余灌顶。无上续中。其上更有三种灌顶。若尔云何罗睺罗论师等。说事行续。有阿闍黎灌顶耶。答。彼於授记。安慰。随许等。说名阿闍黎灌顶。非真阿闍黎灌顶。以圆满德相之金刚阿闍黎灌顶。须先受三昧耶及如理灌顶。五明灌顶。次与三种大三昧耶。三三昧耶者。一杵三昧耶。二铃三昧耶。三印三昧耶。金刚杵三昧耶者。谓先令修金刚萨埵。次由宣说金刚真实。授金刚杵令彼执持。铃三昧耶者。谓说铃之真实。令其执持。印三昧耶者。谓授与明妃令修乐空。其瑜伽续与无上续。虽二俱有金刚阿闍黎灌顶。瑜伽续中铃杵三昧耶。与无上续。无大差殊。然印三昧耶差别极大。彼瑜伽续中印三昧耶。以修天身便名大印。故唯令弟子修金刚萨埵身。无上续中印三昧耶。虽修天身亦是大印。然须更修与金刚界自在明妃。抱持乐空。乃是金刚阿闍黎灌顶正行。如喜金刚第二章云。「智慧满十六。以手正抱持。等合杵及铃。阿闍黎灌顶。」故下三续部中。况真实明妃。即於所修天女。观想抱持及入定等。皆未宣说。又现在盛行之事续灌顶。如佛部中五大明王。大白伞盖。摩利支天。莲部中胜敌论师传。无量寿九尊法。金刚部中金刚手降魔法。并沙嚩日巴所传白色摧坏金刚等灌顶中。随传事部何种灌顶先修地法。及加行法。次传华鬘。水。冠。三种灌顶。其後授记。庆慰。随许。传与不传。皆不相违。有於彼等全传四种大灌顶等。应知唯是臆造邪法。
又灌顶法。瑜伽本续摄真实经云。「入此金刚界大曼陀罗。不须观察是器非器。」有误解此。便於一时为法非法器传灌顶者。是大错谬。摄真实经四义。金刚顶经释云。「法非法器中。是法器者。令入坛场并为灌顶。」非法器者。唯令入坛不应灌顶。又於唯令入坛。不与灌顶者。庆喜藏论师所造曼陀罗仪轨金刚生论云。「亦不应说汝从今等。」谓亦不应令发誓愿。
是否法器之差别者。无畏论师曼陀罗仪轨金刚鬘论中谓能不能受戒。然灯论师所造集密。曼殊金刚曼陀罗仪轨四百五十颂。寂静论师释云。「受戒有二。谓受共不共戒。共者。谓归依发心。受菩萨戒。」谓先传归依。次传愿心。再传行心。次唯为灌五明灌顶。又云。「不共者。谓五部所摄戒等。」此谓总受五部律仪若能受持各别戒者。「应更令受持明律仪。圆满为灌金刚阿闍黎以上三种灌顶。」若不灌金刚阿闍黎灌顶。则不须受五部律仪。若受五部律仪。当灌金刚阿闍黎灌顶。於事行续之灌顶。定不应受五部等戒。故莲华鈎与金刚铠论师。於白伞盖曼陀罗仪轨。说受五部戒者。不应取为定量。秘密总续中。亦唯宣说皈依发心受菩萨戒。又如前说上二部续。灌顶道理。佛密论师大日经疏於事行两部亦说。不能受戒者唯令入坛。能受戒者。令受如前所说共戒。为灌名以下之灌顶。
总其俱不能持共不共之戒者。唯令入坛全不灌顶是瑜伽本续摄真实经。释续金刚顶经。及曼陀罗仪轨金刚生论三中所说。无上续曼陀罗仪轨。四百五十颂释亦说。事行两部亦同斯理。佛密论师於大日经疏中说。若不灌金刚阿闍黎灌顶。唯灌五明灌顶者。亦不须受五部律仪。若受五部律仪。则须传受金刚阿闍黎灌顶。是寂静论师。毳衣大师。宝铠论师。庆喜藏论师。无畏论师等所说也。
若全不灌顶唯令入坛。有何益耶。答。若受皈依。以净信心见曼陀罗。能净多劫所集众罪。植妙习气。为未来世能入甚深咒道之法器。有斯大益。事行两部之五明灌顶。与瑜伽部之五明灌顶。虽同名五明灌顶。然义各殊。而有极大胜劣差别。
苏悉地经说。事续三部中。若得佛部灌顶未得余二部之灌顶。虽可通修三部诸尊。诵咒。听经等。然必须得彼尊之随许。若得莲华部灌顶。未得余部之灌顶可修两部诸尊。念诵听经等。然於佛部不得自在。若得金刚部灌顶。未得余二部之灌顶。唯可修金刚部诸尊。念诵。听经等。於余二部未能自在。
何为事行两部受灌顶时所受共戒耶。答。谓受菩萨戒。与以仪轨。受行菩提心同。若由修力於内相续已发行心。然未以仪轨受戒仍无律仪。言此为共戒者。谓显教大乘与密咒大乘任入何门皆须受持。即於密部四部续中任入何道。亦皆须受。即无上续中。生起。圆满。任学何道。亦皆须受彼戒。故名共戒。
於何时受。堪为定量之论中。共有三说。一弟子加行与正入曼陀罗。二时俱受。二唯前时受。後时不受。三唯後时受。前时不受。
以何语受。金刚慢帐续云。「我归依三宝。忏悔一切罪。随喜众生善。誓受佛菩提。我乃至菩提。归依佛法僧。为行自他利。今发菩提心。已发最胜菩提心。我请一切诸有情。修胜可忆菩提行。为利众生愿成佛。」又有多种集密曼陀罗仪轨及无畏论师曼陀仪轨。金刚曼论等。唯以初颂受行心戒。亦有多种曼陀罗仪轨以彼全文而受彼戒。若唯以初颂受者。则当为说前三句文明受行心之加行。「誓受佛菩提。」一句。明以仪轨受愿行二心。若用全文受者。「誓受佛菩提」一句为总标。从「我乃至菩提。」至「我请一切诸有情」句。明以仪轨受愿菩提心。「修胜可意菩提行」句。明以仪轨受行菩提心。其以仪轨受愿心时。唯立誓云。「我为利益一切有情愿当成佛」犹非满足。须更誓云。「我所立誓未至成佛誓不弃舍。」若以仪轨由如是誓而受愿心。则於学处必须修学。谓昼夜六时。思惟归依发心胜利及断四黑法。修四白法等。若不断四黑法。是令後世不生发心之因。非舍现法。已受之发心也。若尔由何令舍发心耶。答。若舍饶益一切有情之意乐。及舍欲得成佛之意乐。即舍发心。
若以仪轨受行心戒。则应善知。菩萨律仪诸根本罪。及支分罪等殷勤守护。未灌顶前。应当忆念如上所说受菩萨戒义。随师三诵。末句完时。则於相续引生戒体。若不如是忆念彼义。则不能生菩萨律仪。犯者不能还净。未生菩萨戒者。定不能生密咒律仪。若於大众授发心时。应先宣说七支愿等文义胜利。令善定解。至正行时。应嘱付云。「当念为利一切有情。发成佛心。随我念诵。」令其随诵。由发为利一切有情。愿成佛心。能获大福。若未以仪轨受殊胜愿心。（即「乃至成佛不舍誓愿」之心）则无违越学处之罪。若未得上二续部之灌顶。唯得事行随一部之灌顶者。除菩萨戒外。别无可护密咒律仪。下至若无断十不善之戒。及护五学处邬波索迦戒。上至若无近圆别解脱戒。则定不能得菩萨戒。故得事行两部随一灌顶者。则必具二戒。其能舍戒之根本罪。即菩萨之根本罪。然别解脱戒与菩萨学处所未能摄事行两部。尚有众多应护不共之三昧耶。如苏悉地经说。若得瑜伽续及无上续中。金刚阿闍黎以下灌顶者。必具三戒。其根本罪。则菩萨戒根本罪。及密咒十四根本罪。一切皆是。
若事行部戒。除菩萨戒根本罪外。无余根本罪。则与阿底峡尊者之摄三昧耶论。说事部三十根本罪等。有相违过。答。彼尊者所造。如云。「别解根本罪四。菩萨十二。事部三十。行部十四。瑜伽部十四。大瑜伽部十四。又四。又五。共正七十。」此列九十七。而云七十。数且错谬故。又云。「我三昧耶金刚师长云」等。三昧耶金刚。非阿底峡尊者之师故。
(丁三)得灌顶受戒已修道之建立
下三续部中。全无生起次第圆满次第之名义。生起次第者。唯顺佛果五种德相。现前修习。犹非完足。须顺生死中有。三所治事相。而修瑜伽。下三续部中。虽有顺果位五种德相。现前修法。然无顺生死中有。三所治事相。而修瑜伽。故无生起次第。圆满次第者。唯修诸法空性。及修风息瑜伽。犹非完足。须由风。息。入。住。融。於阿嚩都帝。所生空乐妙智。及从智起之天身。并引彼不共方便。击身之殊胜瑜伽。三法随一。下三续部中。虽有修空性。及修风息瑜伽。然无彼等。故无圆满次第。下三续部。各有有相无相二种瑜伽。
事续修道之法(分三)。(戊初)有念诵静虑。(戊二)不待念诵静虑。(戊三)善亲近已修悉地法。(初又分三)。(己初)四支念诵之加行。(己二)正行。(己三)结行。(今初)
先修四事。一诵结总部之咒印。二顶礼十方一切诸佛菩萨。供养自身。三归依发心。四以咒印守护。次往室外盥洗等毕。还入室中。着诸法衣。安往本座。加持供物。守护自身及处所等。此代上部修守护轮。
(己二)正行(分二)。(庚初)修自生起而作承事。(庚二)修前生起献供养等。(今初)
先依中观离一异等正因。决择修习自心性空。是谓我之真实。次以所修天（本尊）之真实。与我之真实合无差别。修无自性。是谓天（本尊）之真实。此二真实。即六天中之真实天。（六天依次广明）是代上部。诵性净咒与空性咒等。修习空性。次想空中所修本尊。体是本尊。相为所诵密咒之声相。专一缘住。是谓声天。次想自心於虚空中为月轮相。上有所修本尊。体是本尊相为所诵咒文。纯金色相。是谓字天。声天字天。随修大咒。心咒。心中心咒皆可也。次观咒文放无量光。其端放出所修无量本尊相。净诸有情一切罪苦。供事一切诸佛菩萨。光明诸尊。还入诸字。月轮及字变成所修圆满之天身。是谓色天。修自生起作承事时。除单修正尊。不须别修眷属及宫殿等。次若知者。应以各各印咒。触着加持顶髻毫相。二眼。二臂。喉心脐等。若不知者。随是三部中何部。即以彼部总印咒。加持彼等。是谓印天。此代上部加持六处。次令天相明了。坚固我慢。（此非烦恼之慢假名为慢）专注而缘。是谓相天。此等总代上部。五相成身也。藏诸先觉。说事续中。无修自为本尊法。唯於对方修习本尊。从乞悉地。名从主取悉地。行部之中。虽有自生起法。然无於彼令人智尊。以及灌顶。部主印定等。故於对方不修昧耶尊。唯迎请智尊。献座供养。而乞悉地名从伴而取悉地。瑜伽续中。自生起为天。入以智尊灌顶。部主印定。後仍送圣。无上续中。自生起为天。入以智尊。灌顶。部主印定。後不遣送。就生起仪轨四种不同。建立四部等。其所依凭。谓集密释续集智金刚经云「若离智慧萨埵。胜妙安乐。及离自为尊慢而修习者。是为事部。」补登大师云。「佛密论师於事续中说自生起。意或是谓事行不违应当观察。」未能决断。然我自宗。许事续中。若自生起。及入智尊灌顶部主印定。一切皆有。故佛密论师引大日经及金刚手灌顶经者。非因共许之事续。无可引证。而引彼经。以後静虑释中。引金刚顶髻续。及金刚摧坏广续。说修六天法。而善解释。无不许彼二为事续者故。摄行论亦云。「事续金刚顶髻」故。又说行部亦无自生起者诚为非处之邪解。现前相违大日经等故。若事续中无自生起者。则与广续金刚顶髻。略续後静虑。金刚摧坏广经。略摄续。圣成就续等。显说六天之修法。及以四支承事。修静虑法。胜菩提论师。与佛密论师。谓余事续虽未显了。亦多说彼等。皆成相违。又後静虑中说四支承事时云「住声心及事。」此「事」若非修自为天。则大日经中显示彼时云。「此事住自天。应於自身观。」此事亦不应修自为天。若尔行续亦应无自生起。自许相违。又胜菩提论师。於苏悉地修法云。「若不能修自为本尊遣庸俗慢。及不能修一切诸法真实空性全不能成息灾等悉地。」金刚手灌顶续亦如是说。故事续中若无自生起。则依事续。应全无有悉地可成。又龙猛菩萨。所造千手千眼大悲观音修法。说自生起。入智慧尊。灌顶。印定。无着菩萨所造。两种弥勒修法。吉祥苾刍尼所造。十一面观音修法。寂静论师胜敌论师所造。五大陀罗尼修法。皆说修自为本尊。入智慧尊灌顶及部主印定等。又修法海论。百修法论。一百五十修法论等。所说事续之修法中。多说自生起法。故皆为此等。又事续灌顶时。应不堪请降智尊。弟子不堪入智尊故。又应不堪受事续之灌顶。师资俱不堪修为天故。若尔则与汝造五大陀罗尼等灌顶仪轨中。修师为天。修弟子为天。及於身中安立诸天等。皆成自宗相违。又霞嚩日巴所造白色金刚摧坏多尊曼陀罗仪轨说承事法时。阿闍黎修为本尊。於灌顶时。修弟子为本尊。亦成相违。又安密咒大乘胜出显教大乘之色身同类因。亦应不具。以不完具修自为本尊法故。又事续部。应不完具修果为道之法。以现在不修顺果位圆满相故。又事续部。应不完具变贪为道之法。欢喜金刚第二章。与三补札说四种贪。配四续部时。说诸尊互视之贪为道。是事续部。若不自修为本尊。则无是事故。集智金刚经义。非说事续。若自修为天法。与入智尊。是说事部。有不自修为本尊。与不入智尊。唯於对方本尊。供养取悉地之法也。事续通常所化心难。信受修自为本尊之钝根种姓。不说修自为天。为说於前修为本尊。取悉地之法。若是事续正所化机。则定为说修自生起。等同佛密论师所说。
若说事行两部。俱不可入智尊者。则违金刚手灌顶经说。若有胜解本尊身语意。与自身语意全无差别修习坚固。则身一切行动语一切言说。皆得等同结印及诵咒之福。若自不可入智慧尊。云可胜解智尊三密。与自三业。无差别者。极相违故。
若事行两部。可入智尊。及可灌顶。部主印定。云何佛密论师与胜菩提论师俱未说耶。答但未亲说须修。非说不须修。故不能立为不可不修。
自宗。事续通常所化机。不自修为天。唯於对方修有本尊取悉地者。非修圆满道。仅修一分道。事续正所化机修圆满道者。若不自修为本尊。则道体不备。故自生起定不容少。其入智尊。及灌顶。部主印定等。是圆满支分。故未能修。亦无道体缺残之失。
又修「命力」下三续部亦有之。然与集密龙猛派中所说之「命力」及时轮等余无上续所说之「命力」三种义别。下三续部所说之命力云何。如大日经。与佛密论师疏中所说。「命」谓根门所行之息。「力」谓分别於诸余境散乱流转。息及分别。俱不使向外流散。於内摄持者。是防护或灭除命力之义。於何时修者。谓於有相瑜伽时修。又於彼中何时修者。谓於事行部作承事时。修六天之後。或於前生起之後。而修习之。为何益修者。谓为灭除庸常之显现。耽着。故须坚固缘自身为本尊。能坚固此。须灭分别令不外散。灭除分别甚深方便。谓息是心马。能向内摄息。则心自然能住。故修「命力。」如何修者。谓具身扼要。向内引上息至脐而压。向上引下息。至脐而持。意缘本尊专一安住。次息不能持时。意缘本尊放息休憩。次仍向内持。如是而修下三续部之命力。与无上续之命力。修习之时。所为修法。三皆不同。
(庚二)修前生起献供养等(分六)。(辛初)生起所依。(辛二)请能依尊奉座安住。(辛三)显示契卬。(辛四)供养称赞。(辛五)修忏悔等。(辛六)修四无量。(今初)
於自前面瓶等有无皆可。总须观想众宝所成地基。金砂徧布。诵「嗡[嗈-邑+夕]拉毘吽娑诃」而加持之。次想彼上有大乳海离诸污秽。莲青莲等。香华庄严。众多宝鸟飞集其上。诵「嗡毘摩拉达诃吽」而加持之。次想海中有苏迷卢四方四面。有金。银。流璃。颇胝。所成梯级严饰。周匝编植如意宝树。悬饰千数尊胜幢幡。次想其上有大莲华。众宝庄严。杂宝为瓣。黄金为蕊。颇胝为珠。莲宝之上。银文围绕。量有众多踰缮那量。从苏迷卢中心而出。外有百千万亿俱胝妙莲华网。从礼拜合掌。互相交叉。右手大指。压左大指。诵「南摩萨嚩达喀迦达曩。萨嚩塔。邬达迦得。萨帕罗拏。嘿忙。迦迦拏康娑诃。」百遍加持。上有宝盖刹那而想。次於华上起妙宫殿完备众相。於内生起各各座具於宫殿中亦可生起尊胜法塔。光明塔等。
(辛二)请能依尊奉座安住
须以阏伽迎请。故应先修阏伽。其器为金银等。又适一切皆吉祥者。谓赤铜器。若求息灾及上品悉地。於内应设大麦及乳。若求增益及中品悉地。应设胡麻及酪。若求降伏及下品悉地。应设牛尿粟米。或用自血。通一切业皆吉祥者。谓用稻谷妙香。白花茅草。胡麻净水。用熏香熏。次明於王咒三部总咒。各部一切事业咒。及迎请咒。随用一种。诵持七遍加持阏伽。次向前方有像等处。顶礼。膝轮躆地。诸指交互。而仰其掌。伸竖二食指。摇召二大指。为迎请印。诵云。「由信三昧耶。世尊速降临。受我阏伽供。惟愿欢喜我。」於诵咒後。加「鄂翳醯」捧阏伽器。若是佛部。齐头供献。於余二部。平胸及脐而献。观想召请如自之智尊。咒者。苏悉地经说。以明王咒。召请天子。以明王妃咒召请天女。或以各各咒召请。或总用部心召请。尤为最胜。三部部心。如其次第。「即拏即迦鄂翳醯」「阿爇黎迦鄂翳醯」「跋[嗈-邑+夕]罗底迦鄂翳醯」又苏悉地奉请品说。所请本尊。或立。或座。或曲躬立。亦应如是伏奉阏伽迎请。若未能备如经所说之阏伽。应乞忍恕随力而请。次以座莲华印。诵「嗡迦摩拉耶娑诃」等咒。於所请诸天。献随宜座。延请令座。先请智尊延令坐已。次修三昧耶尊者。二大论师皆未宣说。故不须修。非不可修。
(辛三)显示契印
次诵「响迦惹。萨摩耶。娑诃」应以右手拇指按压小指。竖余三指作金刚杵形。显示三昧耶印。次应显示三部契印。诵「即拏即迦」等。三部心咒。印者。两手互交相握为拳。显示二拇指。又即彼印。将左拇指向内隐藏。示右拇指。及示左拇指如其次第。是三部印。次结诸部大三昧耶印而为旋绕。能从一切魔碍所作损害。作大防护。应如是行。若未能者。则用当时明王之咒加持芥子而驱魔碍。
(辛四)供养称赞(分三)。(壬初)供养。(壬二)称赞。(今初)
诸所供物先当遣魔。清净。增威。而後供养。事行部。及瑜伽。并无上瑜伽。奉献供养之数量次第。契印等多有不同。事行两部献供之数量。次第。契印等云何。谓向内互鈎二小指与无明指。二中指并伸。鈎二食指触其第三节。二大指辅其上。结此契印。诵云「善逝薄伽梵。请来於此座。受我阏伽供。愿心垂哀愍。我敬仰於尊。」於本尊咒後。加「阿冈札底义娑诃。」奉献阏伽。又右手作拳。伸食指与大指。如钳形状。於洗送水器取华。次诸指渐放之印。仍诵前颂。唯「阏伽」处改诵「浴足。」咒云。「嗡。般迦惹。萨迦让。跋当。札底叉娑诃。」奉洗足水。次若能备者。应以镜照影。为奉洗浴。若不能备或助供者。则诸余伴。平仰其掌。食指与大指二端相合。作浴身印。诵「嗡。萨嚩得瓦达耶。阿臻底。阿弥达。娑诃」而浴其身。次意想奉衣及庄严具伎乐供养。意唱诸赞咏。次右手作。施归依印。左手执其腕。作涂香印。诵「此妙香天物。清净从净生。受我净信供。维愿慈爱我。阿诃罗。阿诃罗。萨嚩。尾耶。达日布集底。娑诃。」奉献涂香。除灯明外。余三供养。可依阏伽咒变改。两手诸指互相义。二食指端於手内相触。如环形。大指辅其侧。状若莲华。结成奉华印诵。「此妙华天物。清净从净生。」後二句同前。而供妙华。两手之小指。无明指。中指等。向内曲。背甲相合二食指旁伸。二大指辅其侧。为烧香印。诵「可意林精华。妙香天中物。受我净信供」等。以供烧香。平仰两掌。微屈二食指。为奉食印。诵「可意药精华。此请密咒食」等。以食品。大指与中指合竖。手作拳形。为灯明印。诵「摧诸害吉祥。善妙。除黑闇。我以信心奉。愿受此灯明。阿罗迦耶。阿罗迦耶。尾耶。达日。布集底。娑诃。」供奉灯明。又阏伽等诸供物。若非现有。经说。唯以咒印。运心观想。而为供养。即现有诸供。亦须运心为先。故心意供养。最为殊胜。（以上诸印咒。可参考苏悉地经。及彼供养法。）
(壬二)称赞
苏悉地经说。应赞叹三宝及三部主。应如是赞。「敬礼诸如来。依怙具大悲。一切智大师。福田功德海。敬礼寂静法。净故离贪欲。善故除恶趣。专一真胜义。敬礼诸僧伽。解脱说解道。善住诸学处。胜田具功德。敬礼妙吉祥。奉持童子身。慧灯善严饰。徧除三界闇。敬礼常悲愍。名号观自在。诸佛极赞叹。普集胜功德。敬礼持金刚。大力忿怒身。善性持明王。降伏难伏者。」更以当时本尊别赞。赞叹本尊。更诵赞叹咒一百返。「南无。萨嚩补达。薄底萨埵尼。萨嚩达罗。三咕[口*茹]弥达。伊尾贾罗。希尼。拏摩都得。娑诃。」
(辛五)修忏悔等
当修忏悔。归依随喜。请转法轮。请佛住世。发愿廻向等。
(辛六)修四无量
当修四无量。发菩提心。供养称赞之後。又修忏悔等。又修四无量发菩提心之义者。如上续部。奉正行供养之後。受五部戒等。是以忏悔防护住清净戒。即是最胜供养。因以正行供养。能使所供之境生最胜欢喜故。此亦如是。
此等已修。念诵之支分。次正念诵中。须具四支念诵。如後静虑经云。「住声。心。及事。」事支者。谓将咒轮。安住谁心为所依事。即天身也。其中分二。自修为天。名为自事。修前方生起之天。名为他事。此二於四支念诵中。各为一支。住心支者。谓於前方生起之心中。观想自心。为月轮相。住声支者。谓於彼上。观所诵咒之字形。
次数珠者。佛部以菩提子。莲华部以莲华子。金刚部以噜挪罗义子为最胜。此若无者。余亦可用。数以一千零八。或一百零八。或五十四。或二十一。善加持已。如法念诵。
念诵之法(分二)一缘於字形念诵。二缘声念诵。(初又分二)一缘前起心中之字形念诵。二缘自己心中之字形念诵。(今初)
如前所说防护命力。由具四支念诵门中。同时俱缘。前方之身。及心中月轮。轮上之字。而为念诵。放息之时。不应诵咒。令心安住自修为天之身。次仍如前摄息念诵。
第二。
观自前方。非距太远。较自略高处。前方生起之心中。月轮上所立咒鬘。入息之时。同时移入自己心中。乃至未放出息者。缘彼念诵。出息之时。观想月轮咒鬘。随风俱出。住前方本尊之心。次当如前移入自心。缘彼念诵。
第二缘声念诵。
先当观想念诵之四支。次俱不缘密咒字形。月轮。天身。唯缘咒声而念诵。又非如他念而我听。自念诵时。须观彼咒自发声也。缘咒声念诵法。有意念与微念二种。释论中说。「若防命力。不能微念。」故先当微念。若心不散乱。次防命力为意念诵。依粗渐修。释论又说。「先於天。月。咒鬘三事。有三所缘。次於月轮咒鬘。有二所缘。後唯缘声。有一所缘。」虽是一人。亦应渐修此三种。正念诵时当如何行。如妙臂问经第五云。「念诵不应太急缓。声非太大及太小。非共人语非散乱。非缺伊邬[口*闇]啊等。」又云。「若心不善懈怠贪。及於别境散乱转。应从彼彼速遮止。令缘密咒最胜字。」苏悉地经云。「正念诵时。除其本时天等所缘。虽余殊胜所缘亦不应作意。」又息灾增益。应低缓诵。修降伏法。他能闻声诵。念诵时量。谓上午诵一时。初夜後夜各诵半时。日中或诵半时。或三分。或四分。或略念诵。念诵满後。护摩尤上。念诵数量。苏悉地经云。「十五字数内。总应依字数。诵尔落叉遍。三十二字者。应诵三落叉若字多於彼。先修一万遍。」非独本尊者。则不须尔。又念诵时。若有惛沈或口或嚏。或有謦欬。或放恶气。或欲便利。无间置珠。起行彼事。作洒净法。从首重念。以上所念不入念数目。苏悉地经说。若由放逸误念余尊。亦应令心明了。重首念诵。若着魔障。遭诸病苦。懈怠。放逸身心疲厌。违於法则所说时节。不防摄心。及不洁净所作念诵。夜有恶梦。若昼未诵部主百遍。所作念诵。皆不得入念诵之数。又说。若於一处念至半数。次移余处。续念半数。虽已满足一切念诵。然彼一切皆无大义。又念诵时。从出半日轮。至一人影。日中者。谓念八时。或念九时。（此时甚短也）午後。从一人影。至没半日轮。从没半日轮。至半初夜分。是初夜修法时。从半明相。至出半日轮。是第二时间。於中夜分。应作猛利事。及不现身等法。并诸尸林事。违上之时。应作息灾等法。除彼诸时。余时念诵。不得入数。又供养法中引经文云。「念诵念诵毕。於部母部主。应诵二十一。恒时而守护。」三部之部母者。谓大佛眼。白衣母。及麽摩计。
(己三)结行
应以瓶印。将自善根供奉本尊为成就因。有谓以此印供奉数珠者。是全未观察。然念诵毕。须将数珠置本尊前。除住洁净。念诵之时。不应握持。次请忍恕及奉送等。
於正修时既念诵已。渐放舍之次第者。应逆修六天之次第而舍。谓缘所诵咒声者以缘咒字而舍。彼由缘月轮而舍。月由单缘天身而舍。前六天身。由纯思自己天身而舍。自起之天身。由单思心间咒字而舍彼由缘声而舍。声由缘本尊之智身而舍彼由缘法身而舍。彼亦无所得。应缘我之真实。次思异熟身如幻化阳焰等显现。是渐收所缘。最後安住於空性。次如幻起。故舍放时。非不任持本尊之慢。如是修等。是代无上续时收摄之法。次应读诵般若等经。印塔像等。於日日中。洗诸供器。所供萎花。三时扫除。其上衣等。每日三时。或洗。或熏。或为洒净。念诵。护摩。供养等时。及除眠卧。常着上衣。除眠及浴。不脱下衣。莫令尘污。又令童女为搓合红线。以俱逊婆（红紫华）染。或红花染。（郁金）结金刚结。诵「嗡。阿诃罗。阿诃罗。奔答尼。虚迦惹。答罗尼。悉答惹退。娑诃」千遍。於夜睡时系在腰间能防失精。
密宗道次第论第三卷终

[book_title]密宗道次第论卷第四
克主大师着
法尊法师译
(戊二)不待念诵静虑(分三)。(己初)住火静虑。(己二)住声静虑。(己三)声後能给解脱静虑。(今初)
何等补特伽罗修。谓修六天究竟者修。何方法修。谓自修为天之心间。修一火焰。光明炽然。犹如脂烛。其中有自心。能证我之真实。相为所诵咒声之相。究竟之量者。谓虽不受用诸外饮食。而无饥渴逼恼。内依煖乐生三摩地。
(己二)住声静虑
自修为天之心间。月轮之内。修一微细天身。如自身相。其心又想光明炽然。如然灯烛。其中更修咒声自明。此与有念诵时缘字声音不同。彼是徐诵。或是意诵。缘自念诵之声。此非自诵。是缘火内咒声。如在旁听。住火定时。亦与此同。此修相是咒声之相。体是自心为体。此先缘天身等。渐令明显。次不思惟天身等相。唯持心於声。住火定时。是於火声二事持心。究竟之量者。譬如修天究竟之时。一切主伴身色印器等。无杂顿现。较眼现见。尤为明显。此究竟时。咒字声音。非次第现。顿现於意。较耳亲闻声相尤显。此上皆是有相瑜伽。
(己三)声後能给解脱静虑
总其止观双运三摩地。是显密两乘修道栋梁。在显乘中。要先修奢摩他。止成就已。依之进修毘鉢舍那。观成就时。即是止观双运。（如瑜伽与集论亦说先观後止者。是约初禅根本定之止与真见道之观而言。释难如菩提道次论止观次第决定科。）四部续咒之中。皆未别说修止方法。亦不须说。以修本尊瑜伽。即成圆满奢摩他故。在上二续部中。究竟粗细二种本尊瑜伽时。即亦成就圆满奢摩他。在事行二续部中。替代彼者。即修六天。住火。住声静虑。究竟之时。即能成办。以修住声静虑之力。能直引生身心轻安。成就圆满奢摩他故。事行续部。修身大印。修语密咒。修意真实。三密之中。初即修六天。有念诵静虑时。缘咒字声及缘字形等。虽亦是第二。正谓缘火缘声。二静虑时。缘咒之声。第三谓缘意真实义及无相瑜伽。并住声静虑。後由修空性法身同类之因。能给法身之解脱。故名「声後能给解脱静虑。」彼三义同。
有相静虑虽至究竟。然彼等中。无真对治能断生死之本。故为断除生死之本。尚须无相瑜伽。欲修此者。全不须修本尊身等世俗之相。善巧空性。止修观修。如教授而修也。由修彼力。若能亲引身心轻安。即成圆满毘鉢舍那。
(戊三)善承事已修习地法
若修益智延寿等息灾增益及降伏法。先当承事。次乃作业。此是四部之通规。若修延寿。能至无量大刼等。诸大悉地。则须究竟有相无相二种瑜伽。仅修疗病驱魔等成就。则不须尔也。息灾增益降伏之业。当以佛部莲华部金刚部如次而修。上中下悉地。亦如是修。又三部中。一一皆可修上中下三品成就。及息灾增益降伏三种。当各以自部部主部母及部明王修息灾等。三品成就。有多门分别。就自性门。谓持明神通。遍知经论等是为上品。修隐身形。采取菁华。疾行法等是为中品。摄召他人及杀逐等。是为下品。就相状门。若物光焰。烟气温煖。是为三品。就事体门谓身物财宝悉地。就说者门。谓圣人说。诸天人说。地上神说。给成就者。虽是上品。然由行者不善精进念诵承事给下悉地。若善承事。虽是下者。转从余求给上悉地。苏悉地经说。「若如法观梦梦见三宝。或见本尊。或见菩萨。或见四众。或见登山。或见乘象或见渡河或见得财。或见得衣。梦见此等可爱梦时。当勤修行。若修本尊瑜伽之时。减少饥渴。解脱病厄。增益胜慧。威光焕发。常得瑞梦。梦事谛实。爱乐念诵。少诸疲倦。身出奇香。乐修功德。深敬本尊。是修念诵将成就相。」後静虑经说。「若不信。懒惰。饥渴。掉举。心极逼恼。作业疑惑。不乐念诵。不乐静虑。爱着谈说。作不应作。遭魔侵扰。常梦恶梦等。是令本尊远离之因。寂灭贪瞋憍慢谄诳等。於念诵法。心恒安住。是令本尊趣近之因。」
(丙二)行续建立(分二)。(丁初)显经之差别。(丁二)学道之次第。(今初)
一切行续之主。谓毘卢遮那现证菩提经。彼是谁说。於何处说。谓释迦牟尼佛圆满报身毘卢遮那佛。在华藏庄严世界色究竟天厚严宫说。金刚手灌顶经略说华藏庄严世界之粗相。大方广佛经中广说。谓总合百俱胝四洲世界。（十万万四洲）为一三千大千世界。再合百俱胝大千界。为一华藏庄严世界系。再合百俱胝甲系为一中系。再合百俱胝中系为一大系。再合百俱胝大系为一圆满华藏庄严世界相。（十万万万万万万万万万万万四洲）
此经是佛部之经。宣说毘卢遮那曼陀罗宫内外三院。主尊面向西门者为首。共说三曼陀罗。此有後续（即释也）略说两曼陀罗。
行续莲华部之经。藏中未译。金刚部中。有金刚手灌顶经。共许无诤。其青衣金刚手经与金地下经等。补敦大师等。谓可疑处。
(丁二)学道之次第(分四)。(戊初)为令成就修道法器受灌顶法。(戊二)成法器已清净律仪及三昧耶。(戊三)住三昧耶先修承事。(戊四)善承事已修诸悉地。(初二)以与事续共故如前已说。(戊三分四)。(己初)有相瑜伽。(己二)无相瑜伽
初谓未修空性摄持之本尊瑜伽。次谓有修空性摄持之本尊瑜伽非纯修空性。以纯修空性。不能成佛。说无相瑜伽。俱能成就二悉地故。修有相瑜伽前。虽已先修空性。唯尔亦非无相瑜伽。
(己初)有相瑜伽(分二)。(庚初)外四支念诵。(庚二)内四支念诵。(今初)
先修自心性空我之真实。与本尊性空天之真实。二无差别。次於空中。修习心为月轮相。於上思惟嗡字金色。从彼放光。收复自成毘卢遮那一面二臂。结入定印。身黄金色。光鬘围绕。坐白莲华及月轮座。持发髻冠。上衣下衣。皆着绢谷。是为自事。亦说刹那顿现。次於自前修一如来。如同自相。是为他事。於彼心中。修我自心。为月轮相。是住心事。其上安布所诵咒字。是为住声。缘彼低诵。或默意诵。於天持心。意念诵时。当护命力。如是部说。其念诵数。谓一落义。
(庚二)内四支念诵
先於空中。从[褒-保+可]阿闇恶四字。随一而起如前。或起释迦牟尼佛。是为自事。心中想一清净月轮。如两面镜。於此得坚固者。谓修自身乃至能见为本尊之身。次於月中修如前说毘卢遮那。是为他事。次於彼想我自心为月轮形。是为住心。次於月上。思惟咒字。是为住声。此中亦修二种念诵及护命力。俱如上说。念诵落叉为量。
(己二)无相瑜伽
以离一异等理。决定了解一切诸法。自性本空。即当修此定解相续。修彼之後。由修有相瑜伽究竟。本尊身像明现於心。犹如现法。心略趣向。不待功力。空有双俱。显现如幻本尊天身。乃至能引毘鉢舍那应勤修习。修习如是无相瑜伽之法。广如大毘卢遮那经及佛密论师略疏中说。此亦顺於修中观法。
(戊四)善承事已修诸悉地
此经宣说依剑等外物。修剑持明等及於内身诸处修地水火风诸轮。作息灾增益等事业。修妙吉祥等。得彼菩萨摩顶授记。或赞善哉。乃至未成精勤念诵。後见彼事。得不忘失大菩提心妙三摩地。及说多种修彼等悉地方法。
(丙三)瑜伽续建立(分二)。(丁初)转瑜法轮相。(丁二)学道之次第。(今初)
瑜伽部成佛之相已说。瑜伽部转法轮之相。住色究竟天。毘卢遮那佛。是具五决定圆满报身。除色究竟。不往余处。然彼示现毘卢遮那四面化身。往诣须弥峰。金刚宝楼阁。坐。最後有菩萨所化狮子宝座。不动佛等余四如来。亦坐最後有菩萨所化象王等座。转妙法轮。其一切瑜伽部经。摄为三类。一根本经。二解释经。三同分经。其一切瑜伽经之根本。即摄真实会。初说缘起。明二利圆满毘卢遮那。今於彼果。发欲证心。发彼心已。後一切经。即开示证彼之方便。根本经说修世出世成就之共方便。分四大品。一金刚界品。二降三世品。三遍调伏品。四义成就品。其中有如来与如来种姓二类。言如来者。谓通五部如来。言如来种姓者。唯指毘卢部之菩萨等。不通余四部之菩萨等。第一品中。显示如来及如来种姓之道。第二品显示金刚种姓。即不动部。第三品显示莲华种姓。即弥陀部。第四品显示成满有情欲乐之宝种姓。即宝生部之道。具有五部。根本经中仅说四部者。佛密论师说。就成满有情意乐门。说为宝部。就作业门。即羯摩部。故将作业作者。摄为一部。此有一後续及一後後续。其後续者。为诸爱乐内三摩地瑜伽。最胜所化机说。广释前四品中。修胜悉地之方便。及未。满足者。增补而说。後後续者。为诸恐怖内三摩地瑜伽。爱乐念诵供养等外事下劣所化机说。广释前四品中。修世间悉地之方便。及未满足者。增补而说。
问。立四续部有二理由。一谓於沐浴洁净等外事。及内瑜伽二事之中。为爱乐事所化而说者。名为事部。於诸外事及内瑜伽二事之中。为乐等。分行所化而说者。名为行部。於彼二中。为诸爱乐内三摩地瑜伽所化而说者。名瑜伽部。为专爱乐内瑜伽所化而说。除此瑜伽。更无过上之瑜伽。名无上瑜伽部。今瑜伽部後後续。为乐外事所化而说。实属相违。
答。譬如集密经之所化。有究竟生起次第已。全不希求诸共悉地。而更进修圆满次第。希求现法得大悉地。最胜所化。犹如珍宝补特伽罗。及有究竟生起次第。希求共同八大希地等。中下所化如白莲等四类补特伽罗。所摄化机有斯二类。今瑜伽续。所化机正副二者之中。是就正所化机而立。非依副者。故无过失。
问。四品之道。为就异体四补特伽罗耶。抑就渐引一补特伽罗四位不同耶。
答。最胜大疏云。修持念诵五如来者。本性仁贤。三毒等分行。佛部行者。贪欲增上。第二品之所化。（即金刚部行者）瞋恚增上。第三品之所化。愚痴邪见。第四品之所化。悭吝增上。是约异体四类补特伽罗。其说第四品所化。为悭吝者之文。则此论师与佛密论所说。意极符顺。又大疏中。以自性。异熟。受用。变化之四身。如次配合。四品之种姓。如是又以大圆镜。平等性。妙观察。成所作四知。如次支配。又以菩提心。布施度。般若度。精进度。如次支配。是就所得果说。若如是者。则一一所化。皆须具足四部。故等分行等。四类所化。一一皆是四品所化之机。
现证毘卢遮那位者。四大品中。一一皆为乐广中略三类所化。说最初加行。胜曼陀罗。最胜事业。三三摩地。各有广中略三种修法。其广修法。各有四类三三摩地。谓於各品大曼陀罗。陀罗尼曼陀罗。法曼陀罗。羯摩曼陀罗时。各说初加行等三三摩地故。一一品皆有四类广修三三摩地法。其四中修三三摩地者。谓各品四印曼陀罗时所说三三摩地。其四略修三三摩地者。谓各品一印曼陀罗时所说三三摩地。（附表如下）
[IMG:密宗道次第略论_1.jpg]
真实光明论以四品之四部。配为四印。谓身是大印。意是三昧耶印。语是法印。业是羯摩印。故四品与四印。如次而配。又将四曼陀罗如次配合四印。以大曼等四曼陀罗。如其次第。特重於身语意业故。此等是以毘卢不动。弥陀。及余二部为身语意业。例如金刚界品曼陀罗。虽特重其自部佛身大印。然非无佛意三昧耶印。故说四印。印定余品。诸曼应知亦尔。毘卢遮那虽重其身。然非无语意业三。故有四印。印定。不动。虽重其意。亦有身语业三。弥陀虽是语。亦有身意业三。所余二部。虽重其业。亦有身语及意。故皆以四印而印定。阿嚩达惹论云。「以此次第。重明身等四故。虽说四曼陀罗。然多无离身之心。及离身心之语。故各曼陀罗。应知皆有身等四分。故於四部一切曼陀罗皆有身等幖帜。如其次第。即此所说大三法业之四印也。」（总观上说。谓四大品一一品中。皆有四曼而配四部。一一曼中。各有四印而配四部。换言之。即一一品皆包四部。四曼四印。一一曼亦皆通四品四部。而包四印。一一印亦皆通四品四部四曼。一一部亦通四品而有四曼。四印以身语意业不相离故。约其回互通摄。虽其如是。然亦非全无独胜侧重之点。故四品四部四曼四印。亦可各别支配圆融。无害於特胜故。）
若能详知彼等差别。则能了知最胜大疏。将四品之道。有时说为一补特伽罗成佛之缘。有时说为各别补特伽罗之道皆不相违。
瑜伽续中但有顺依果位之修法。而无依顺所治染品受生次第之修法。
圆满五相证菩提後。修成毘卢遮那佛。（此指仪轨中之修法）一一别配。往昔成佛之事迹者。三大论师。皆未宣说。然圆满五相证菩提後。乃至成毘卢遮那佛之次第等。谓十地菩萨之事。以後诸事谓成佛後之事。（指仪轨中之修法）则是庆喜论师真实光明论之意趣。顺成佛後之事。修本尊时。若无四印印定。则缺修道之支分。故略开说也。
(丁二)学道之次第(分五)。(戊初)四印之训释。(戊二)差别。(戊三)次第。(戊四)印定之所为及胜利。(戊五)如何印定之相。(今初)
印定谓不可违越义。修本尊法须四印印定者。谓不可违越彼修法也。
(戊二)差别
有大印三昧耶印法印业印之四。又有三种。一所治根本印二能治道印三治已果印一所治根本印中。凡俗之身意语及彼等之所作。如其次第即大印。三昧耶印。法印。业印之正所治事。又贪瞋痴悭四。如其次第。别配大印等四所治事。其理由者。即如上说贪增上等四类有情。如其次第。即四品所化之机。四品如次。配四印故。又地水火风四界。如其次第。别配四印之所治事。其理由者。以四印别配四品四部。以地界清净即毘卢。水界清净即不动。火界清净即弥陀。风界清净即义就故。二能治道印中。四品别配四印。以初品所说诸道。重在佛身大印之道。二品所说诸道。重在佛意三昧耶印之道。三品所说诸道。重在佛语法印之道。四品所说诸道。重在佛事业印之道故。又一一品中。大曼等四。别配四印。以大曼所说三三摩地等诸道。重在佛身大印之道。如是陀罗尼曼陀罗。法曼业曼所说诸道。如其次第。各别重在佛意三昧耶印。佛语法印佛事业印之道故。又一一曼陀罗中。毘卢遮那等一一尊。皆印四印。一一印中。皆有所表义与能表印之二。能表印中又分外能表印与内能表印之二。故一一印。各有三种。其大印中毘卢遮那等。各尊色身之相。是所表义。依顺彼身安住之相。结手之行。是外能表印。与彼同时明了观想。自为彼尊之身者。是内能表印。三昧耶印中。观想彼尊佛意无分别智。现为幖帜之相者。是内能表印。於法印中。彼彼诸尊演说八万四千法蕴之六十种音声。是所表义。修彼彼尊。舌喉等处。安布诸字。是外能表印。观想彼彼诸尊之语。现为字想。是内能表印。三治已果印中。果位身意语业之四。如次配合大印等四。又四智与四印亦如次支配。其理由者。以四智配合四品。四品配合四印故。又四身与四印亦如次支配。理由谓四身配四品。四品配四印故。
(戊三)次第
观起三昧耶尊。入以智慧尊者。乃印四印。非印单三昧耶尊。或单智慧尊。以印四印之义。是令智尊之身语意业。与三昧尊之身语意业。和糅无别。随於一尊无可和故。自起前起。二者皆然。最胜经云。「於彼印此印。彼即成此性。」金刚顶经云。「一切上或下。少分应弃舍。」一切上谓智慧尊。下谓三昧耶尊。少分谓一切分。不应印定也。
庆喜藏论师派以三昧耶印。法印。业印。大印次第而印。佛密论师与释迦亲论师二派。以大印。三印。业印。法印。次第而印。藏地先觉说彼二师之意者。多是未解彼二论师之意。有说彼二论师所说非理。如大疏上云。「以三昧耶印修。以法印安立。以业印令作业。以大印令久住相而为安立。」又一一尊皆以四印。及召入缚爱灌顶。加持三摩地。供养。印心、咒、明、共十六门而生。彼二论师派中。不具十六门故。此说非理。以未能宣说三昧耶印修等之义为何。次第决定应尔之理由。等同说云。彼二师派。不应道理。不顺庆喜藏故。若尔。反难庆喜藏派亦不应理。不顺佛密故。当如何。答。又须宣说依彼二师派修。不具十六门之理由也。
问。若尔。於汝自宗。彼二诸师所许云何。
答。如入中论云。「心灭彼当以身证。」须依圆满报身而证法身。故先以佛身大印而印。未证法身。不能任运作诸事业。故第二印三昧耶印。证法身已。事业任运无功用转。故三印後而印业印。六十种音演说正法。是事业之主。故业印後。印以法印。
问。若尔。汝宗庆喜藏论师所许云何。
答。由三昧耶印。自与本尊。先未无二。新令修成。住真实义故。当先印三昧耶印。若能专一住真实义而语无威力。犹不能策出世诸尊作诸事业。故法印第二。若意安住真实。语有威力。乃能作诸事业。故业印为第三。由大印故。於自与本尊无二之义。安住等至。若先未成无二。则不能住无二深义。故印大印。於最後说。
问。若尔。自宗当依谁修。
答。二者皆可。然依曼陀罗仪轨金刚生论修者。则须依顺庆喜藏师派修。
(戊四)印定之所为及胜利
所为之主要。谓将凡庸之身语意事。变为佛陀之身语意事。
(戊五)如何印定之相
此有生印之因。印之自性及结法。成就之因。成就自在之因。出生之因者。经说一切三昧耶印。皆从金刚缚出生。有说。「阿嚩达喏论。憍萨罗庄严论。说金刚缚是一切印因者。意在疏因。」庆喜藏论师说。非定为因者。意在亲因。次说先结金刚缚。从彼而结毘卢遮那三昧耶印。次不放解先结之金刚缚。即从毘卢遮那三昧耶印。转结余尊三昧耶印。从彼依次转结余印。此不应理经。及金刚生论皆说。「一切三昧耶印。从金刚缚出生。」又云。「结金刚缚已。」加於一切三昧耶印之前。故有说诵。「班[嗈-邑+夕]喏（嚩日罗）萨埵。」结金刚缚而加持眼。不应道理。「班[嗈-邑+夕]喏萨埵。」非加持眼咒。是结金刚缚之咒故。金刚生论说。「班[嗈-邑+夕]喏堤利札底荼。」为加持眼咒。故一切三昧耶印。若一一印前。不须一一结金刚缚者。则一一印前。亦应不须一一别诵「班[嗈-邑+夕]喏萨埵」咒。故诵「班[嗈-邑+夕]喏萨埵。」当结金刚缚。诵「班[嗈-邑+夕]喏堤唎札底荼。」当想加持自眼。或智慧眼观。瞻智尊毘卢遮那。现住自前。次诵「嗡班[嗈-邑+夕]喏达底穴喏。」结毘卢遮那三昧耶印。诵「[嗈-邑+夕]吽鑁贺。」依此召入缚爱。自与智尊成无分别。次诵「班[嗈-邑+夕]喏萨埵。」想毘卢遮那後有日轮幢。诵「班[嗈-邑+夕]喏萨埵三昧耶当阿贺。」自与智尊住无二体之慢。印此诸印之後有说印讫一切尊之後。想一切尊心间。各各有一最初五股金刚。然修行时。彼不完足。应於印完之後。即修毘卢遮那佛意无分智。於月轮上。为白色五股金刚之相。缘彼心一境性。诵三总咒及三别咒。缘彼久住。是成印之因。次以正理分析自内蕴等皆空而修习之。是成就自在之因。
出生法印之因。谓念诵声音之行。印定之法。谓想彼尊喉中。从「纥哩」字。变成八叶红莲。向舌一叶。变成舌根。上有白色五股金刚。顺舌而卧。诵「嗡班[嗈-邑+夕]喏唧贺」加持。於金刚脐上。有「班[嗈-邑+夕]喏贾拏」等。各各法印之字。安布缠绕。语诵法印诸字。是印定法。尔时身印结作大印。是补敦大师及具善山派之轨则。有人难云。「法印之时。全无宣说。须结身印。」此不应理。最胜经云。「或立或安坐。或即如是住。一切贪瑜伽。得一切悉地。」大疏释云。「由诵真实当修自尊之形。或立或坐。言一切贪瑜伽者。此谓本性清净自性。由如是修。何所成耶。曰得一切悉地。谓一切部诸尊法印。当能成办一切悉地。」
言「诵真实」者。谓语中持诵法印诸字。「自尊」者。谓所印之尊立坐等形。当顺彼等。结身相印。心当安住真实空义。彼三同时和合。乃是出印之因。若不结大印。则不完备成印之因。故於此中。破结大印极不应理。法印自在之因。谓身当明了。观所尊相。意当专缘真实深义。从甚深明显无二之中。舌及金刚合触上齶。从彼放出微细金刚量如小麦。住鼻端上。乃至可见可触之相应久修习。依止法印。能成诸大悉地。是为法印自在之量。
出生业印之因。谓金刚拳。印定之法。谓於左手金刚拳上。置右手金刚拳。以莲绕为先。结彼彼尊无幖帜之大印。诵各各咒。解印弹指。观想作业。成办之因。谓结印时。想彼诸尊心中。各各有一羯摩金刚。信解彼印成。所作智自性。自在之因。谓身一切威仪。胜解由舞跃等事。天供诸尊。语一切言说。胜解由歌唱等事。天供诸尊。一切饮食等事。胜解以诸尊与空性无二为体。现为色声等相。天供诸尊。应依正念正知。恒常修习。由如是修。串习坚固。则身语一切威仪。皆能成办诸尊事业。是为自在。
出生大印之因。谓正为金刚拳。印定之法。谓结安住本性大印。即大菩提印等。成办之因。谓於彼彼诸尊心中。各各修一五股最初金刚。自在之因。谓於深显无二之本尊瑜伽。乃至获得坚固而修。意谓此等易知。故论未明说。
问。毘卢遮那印定之後。以不动印时。为即自修毘卢遮那相而印耶。为变为不动相而印耶。若如前说。是印毘遮那。非印不动。若如第二。为东面不动至中。东位空修耶。为修二不动耶。
答。谓自不改毘卢遮那相。而结不动之契印。观不动智尊。住於面前。并於自修召入缚爱。如是不动与智尊。和杂无别。亦即自与智尊。和杂无别。以修自与不动。为一体故。由是於余根本诸尊。亦当了知。
(丙四)无上瑜伽续建立(分三)。(丁初)分为二续。(丁二)别分之义。(丁三)修所诠义。(今初)
律仪生经金刚幔经佛顶经等。以无上续为所分事。分为瑜伽续及瑜伽母续。时轮经等。以无上续为所分事。分为方便续与般若续。金刚心庄严经等。分空行父续与空行母续。此等之中。瑜伽续方便续空行父续等。义同名异。又瑜伽母续般若续空行母等。亦同义异名也。故瑜伽与无上续二未别分。共云之瑜伽续及於无上总续。名大瑜伽续。与以无上续为所分事。分出之瑜伽续。其名虽同。义各差殊。当善分别。
(丁二)别分之义(分二)。(戊初)破除他宗。(戊二)安立自宗。(今初)
有说无上续为所分别事。分为父续母续无二续之三。三续互违。是此即非彼。由能诠文之差别别分三续。由所诠义之差别。别分三续。由请者之差别。别分三续。初者就无上续。凡於序分。以「如是我闻」起首之经。定是父续。如集密经。凡於序分以「最胜密欢喜」起首之经。定是母续。如胜乐经。其根本续（欢喜金刚之根本续也）第二会中。有「如是我闻。」不共之释续金刚幔中。有「最胜密欢喜。」共同释续三补札中。俱有「如是我闻」与「最胜密欢喜。」故是无二之续。为证其意。谓是黑行论师所说也。
（总之。此家心意。以无二续为最高深捷密。自所宗仰为欢喜金刚。故宛转完成彼为无二之续。亦如天台家之崇法华。贤首家之尚华严。皆出一己信乐之所好。非堪严密理智之观察耳。）
破。此极非理。胜乐之经。亦应成无二续。以彼根本续中有「最胜密欢喜。」其不共之释续中。有「如是我闻。」共释续中。俱有彼二故。若云许者。应不应理。以汝先许彼为母续。又许母续与无二续互乖违故。又欢喜金刚经。亦应成父续等。（以如是我闻为起首故）妨难甚多。
第二由所诠义之差别。别分三续中。有以生起次第之差别。以圆满次第之差别。以随行清净之差别。别分三续。初者。以无上续为所别事。若曼陀罗。凡五如来现天女相。或以天女为其正尊。或眷属中天女数众者。即是母续。若曼陀罗凡五如来现天子相。或以天子而为正尊。或眷多是天子者。即立为父续。引证金刚幔云。「一切诸佛陀。空行母胜众。为成五空行。说空行母经。」「诸佛」谓五如来。「空行母胜众」谓显天女众多「为成五空行。」谓显五佛现天女相。义谓演说能成彼事空行母经。彼续虽未直说父续。然由宣说母续之力。亦说父续之义。
破。为证彼说。引如是文。极无系属。彼经之文。是为开示修行金刚幔中。略部曼陀罗五尊而说。言空行者。非唯指天女。以圆满次第之差别。安立三续。谓凡正诠说。曼陀罗轮圆满次第之经。即是母续。凡正诠说空点及微细瑜伽圆满次第之经。即是母续。凡是俱重诠说二种之经。即无二续。举例如前。许互乖违。
破。其曼陀罗轮圆满次第。谓依外印。修圆满次第。则胜乐经亦应是无二续。以依外印。修圆满次第。胜乐经欢喜经。二无差别。空点及微细瑜伽之圆满次第。胜乐经中尤广说故。若云许者。则与许互乖违。而成相违。
以随行清净之差别。安立三续。谓若无上经。凡正宣说蕴界处清净之经。即是父续。凡正说脉清净者。即是母续。凡俱正说二清净者。即无二续。举例如前。
破。其胜乐经与欢喜经。立不立为俱非父续母续。无二续之差别。不应道理。以胜乐经说脉清净。是汝已许。如欢喜经宣说修无我天女十五尊。为蕴等自体之清净。胜乐亦说修色蕴等十七。为十七尊之自体。是蕴等之清净。更过此之清净。即欢喜经亦未说故。若许如前。（能自许相违）故以彼差别。不能安立。
第三由请者之差别安立三续。谓男尊请问。如集密经。即是父续。由女尊请问。如金刚亥母请问之胜乐经。即是母续。如第一会由金刚藏请问是男尊请。其第二会由无我天女请。问是女尊请。以男女尊俱请问故。是无二续。亦许互违。破。若尔。集密经亦应是无二续。以根本经是男尊所请。其四天女所请释经。是女尊所请故。若许如前（成自宗相违）又二会中。初会应是父续。次会应是母续。
又以能诠文之差别。安立三续。说是黑行论师所许。亦不应理。彼所许义。谓诸经首。虽有「如是我闻」及「最胜密欢喜」等。文句不同。然缘起（即序分）文皆诠空乐无别。为显自性清净无差别故。说云。「意金刚宣说。自性无差别。」汝欲以彼说作以序分。安立三续之理由。全无系属。
又有随学时轮经释。矜为彼宗。谓无上续中。分父续母续。是不了义。不可如言取义。凡是无上续。定是无二续。乃是如言了义。既如是许。而又於无上续分父续母续无二续之三。安立彼三之理。谓若曼陀罗。表示昼夜相等清净。故说一切主伴诸尊。面臂相等之无上续。是为父续。如集密经。若曼陀罗表示前後节气清净。故说主伴诸尊。面臂多不相等之无上续。是为母续。如胜乐经。由上说力。若曼陀罗主尊父母。面臂不等。眷属父母面臂相等之无上续。是无二续。如时轮经。谓彼皆是时轮所说。
破。此不应理。集密经亦应成无二续。以凡是无上续。定是无二续。乃是如言了义故。若云许者。应主尊父母面臂不等。眷属父母面臂相等。是所许故。故时轮经非说无上续中。分父续母续为不如言不了义。是说彼经自分父续母续之法。以无上曼陀罗中。召入智尊之时。说男尊动作。瑜伽母不动者。立为父续。若有曼陀罗中。召入智尊之时。说瑜伽母动作。男尊不动之无上续。立为母续者。是为引导以彼相教化之所化。暂就他故。作彼建立。故彼非如言是不了义。又时轮说。由昼夜相等清净。说一切尊面臂相等。及由前後节气清净。说一切尊面臂不等之曼陀罗。以彼安立父续母续。实无系属。彼经义者。谓彼经所说。集密曼陀罗及幻网曼陀罗。一切诸尊。面臂相等者。以彼支配时分清净时。谓表昼夜相等清净。故面臂相等。又彼经所说。胜乐大小曼陀罗中。诸尊面臂不等者。以彼支配时分清净时。谓表前後节气清净。故面臂不等。是说曼陀罗清净也。（非说以面臂相等不等。而安立父续母续。故引彼为证。全无系属。）
(戊二)安立自宗
无上续中。方便智慧无二续之「方便。」与父续为方便续之「方便。」二名虽同。义实不同。二中单分之「智慧。」与母续为智慧续之「智慧。」二名虽同。义亦各殊。何为二中单分之「方便」「智慧。」答。其方便者。谓大乐俱生智慧。谓通达一切诸法无自性智。故凡是无上续。定以如是方便智慧无别为所诠义。集密後续说诸菩萨众请问大师。云何无上瑜伽续之瑜伽义。大师答曰。「方便慧等转。说名为瑜伽。」故以如是之方便智慧。不能安立为父续母续。以是因缘。时轮经释与金刚心释说。「集密经应非父续。欢喜金刚经应非母续。以彼二经。俱诠无二无差别故。」如前说之「方便智慧无别。」不各别计。即以彼为所别事。而分父续母续为二也。何为父续与方便续义同之方便。何为母续与慧续义同之慧。
答。当先明其慧。金刚幔第十品。诸眷属等白大师言。「世尊瑜伽母续之名。云何而转。」持金刚告曰。「般若度方便。此谓瑜伽母。大印善和合。转入真实故。名瑜伽母续。」当释其义。大印者。谓此中大乐俱生智。彼於何和合。谓由转入真实门中而善和合。如是乐空无分别之和合。说名瑜伽（瑜伽即相应。和合等义。）其中「母」者。谓二身之中。法身不共之同类因。以是显品方便分。与空品慧分。二中之空品慧分。故名曰母。由以如是空品慧分之乐空无分别智。为正所诠。特重宣说。而不特重宣说显品方便分。色身不共同类因之幻身。及修彼之方便。故说名瑜伽母续。由是因缘。安立母续者。谓正诠空品慧分乐空无分别智。而不特说显品方便分幻身及修法等之正续。或彼类摄之无上续。
问。何为父续与方便续义同之方便。
答。如空行海经云。「瑜伽续王中。知彼彼轨别。光明幻幻身。我为世间说。」今释彼义。先当云说。由谁说。谓我持金刚说。说何事。谓修幻身之方便。为谁说。谓为诸所化世间何中说。谓於无上续所分。瑜伽续与瑜伽母续之诸瑜伽续王中说。如何而说。谓特重宣说。明相增长。证得光明。顺规生起。逆规起时。从四空智所乘五色光息。修幻身之法等。由如实了知彼彼轨则之差别。从光明定。起幻身之法也。总说其义。谓虽亦是广说空品。乐空无分别智之经。然尤重广说。显品方便分。从四空智所乘五色光息。修行幻身之正续。或彼类摄之无上续。略明彼例之经。如集密经是正父续。如黑红阎曼德迦经毘卢遮那幻网经。即无上幻网。（因幻网有多种故）金刚心庄严经等。是父续类摄之续。胜乐欢喜金刚时轮幻顶座大印点。佛平等和合等。是为母续。父续集密为上。母续胜乐为上。如集密经广说之生起次第。圆满次第。及事业等。诸余父续。皆未说故。如胜乐经广说之生起圆满及事业等。诸余母续。皆未说故。
如是分为父续母续之无上续中。又分二种。一能诠声续。二所诠义续。其能诠声续。谓持金刚所说一切无上续之教。所诠义续。又有三种。一因续。二方便续。三果续。因续与事续同。方便续与道续同。事续者。如拏热巴。许为「无上续正所化机。如珍宝之补特伽罗。」寂静与无畏论师。许为「具客尘心上。自性清净之法性。」果续者。谓究竟所得持金刚位。或「无学双运。」或「七支结合位」等。同是一义。方便或道续者。谓能证彼究竟所得之方便。即二次第道及诸支分。总谓因续或事续。如宝之补特伽罗。为证究竟所得。无学双运位故。所修道之一切方便或道续。略摄为四。一相续未熟。先正成熟之灌顶续。成熟守护不坏之三昧耶及律仪续。正所修体之生起圆满续及近因行续。
密宗道次第论卷第四终

[book_title]密宗道次第论卷第五
克主大师着
法尊法师译
(丁三)修所诠义(分四)。(戊初)能成熟之灌顶续。(戊二)成熟不退护三昧耶及律仪续。(戊三)正修自体起满续。(戊四)近因行续（第四略而未述）。(今初)
能成熟灌顶之道者。谓金刚乘不共道前。定须灌顶。故是道之初首。其中分三。
(己初)於何灌顶曼陀罗之相。(己二)由谁灌顶金刚阿闍黎之相。(己三)师於曼陀罗如何为弟子灌顶之法。(今初)
先令弟子入曼陀罗後方灌顶。所入曼陀罗者。如金刚铃论师云。「灌顶坛为先」等。其曼陀罗决定为四。谓彩土。布绘。静虑。身曼陀罗。其静虑曼陀罗。非唯就阿闍黎或弟子随一即可。其阿闍黎须极坚固竗三摩地。及其弟子须最利根。胜解坚固等。是为具此殊胜德相者说。若於身曼陀罗灌顶。须先於无上彩土。或布绘曼陀罗。已得圆满德相之灌顶。其次乃於身坛灌顶。若未先得外坛灌顶。不可直於身坛灌顶。
最初相续未熟。能熟之方便。随於彩土。或布绘坛。获得圆满德相之灌顶。皆得真灌顶。然有多门能令弟子积集资粮净治罪障。成就最胜咒道法器。有大义利。故续及成就者定量之论。多赞彩土曼陀罗。最为第一。
(己二)由谁灌顶金刚阿闍黎之相
如事师五十颂云。「坚固。调。具慧」等。谓达内外十种真实。善巧显密诸经论等。特如颂云。「善摧根本罪。」谓从最初未犯根本罪。或设曾犯。然由自入曼陀罗等还得威仪。以为弟子灌顶之时。须具密咒律仪为他灌顶。不尔灌顶。弟子不能获得灌顶。则彼身中无能发生咒道之基。故俱欺自他。又如云。「未清净承事。入曼陀罗业。」何为曼陀罗业。及承事之量。
答。其曼陀罗业。谓自入坛受戒。及为他灌顶。开光。护摩等。若行彼等事业。须先承事所依本尊瑜伽。及补缺数。不尔则如略集心要「说为自破。自坏。自己损害。承事之量。」如二会云。「坛主诵落义坛众各诵万。」无上曼陀罗中虽亦多说主尊落义。余尊一万。然胜乐中。广则如前。另立中略。时轮中说。主尊落义。承事余尊。意曼陀罗诸天。亦可各诵一万。然贤徧摄论。与曼陀罗法金刚鬘论。说投华本尊须诵落叉。然於此中非许定尔。咒次第云。（宗喀巴大师之广论）「於降智咒承事一万。须其十分而为护摩。」是依时轮说。於余未说决定须尔。说不须烧。补缺护摩。集密曼陀罗仪轨（宗喀巴大师造）中。说降智咒诵十万遍。摧碍大咒诵一万遍。俱未说须不须烧。承事。补缺护摩。红黑二阎曼德迦曼陀罗仪轨。（宗喀巴大师造）则说决定须烧承事。补缺护摩。故总合前後而应了智。又承事之咒。非定须诵根本大咒。故说於心咒修承事者。亦可作自入曼陀罗等事业。
有说。诵主尊十万遍。诵眷属一万遍。是为总规。现在浊世。律仪生论说应诵四倍。
破。此不应理。律仪生论所说者。是说修诸羯摩成就法时之承事。於自入曼陀罗事业前之承事。律仪生论。未说须如是修。余堪为定量者亦未说故。
有说。如欢喜金刚等若修一曼陀罗中主伴诸尊之承事。不须别修。余曼陀罗之承事。即可作彼。灌顶等曼陀罗事业。以一切诸尊。同一体故。
破。随儞依自性清净。说同一体故。或依是一相续乐空。说是一体故皆同。如得事续。胜敌论师所传无量寿佛九尊之灌顶。亦应即得无上续等一切曼陀罗之灌顶。以一切诸尊同一体故。
有说。每日四座善修生起次第。虽已满足承事之量。若有弟子请传灌顶。阿闍黎允诺时。应当依瓶更修承事。总通一切曼陀罗。特於黑色胜乐。须如是行。
破。此不应理。纯属藏人[乳-孚+月]造。定量教典皆未说故。
故或每日四座善修生起次第。如法满足承事之量。或依善修生起次第。已生自心清净之相。或传灌顶已得本尊未遮之相。是传灌顶等作入曼陀罗业。最下须具之事。若得本尊开许。虽未满足承事数量。亦可传灌顶等作入曼陀罗业。即彼便代承事之量。且是最第一故。
(己三)师於曼陀罗。如何为弟子灌顶之法(分三)。(庚初)於彩土坛。(庚二)於布绘坛。(庚三)於身曼陀罗灌顶之法。(初又分三)。(辛初)绘曼陀罗法。(辛二)修曼陀罗法。(辛三)修已灌顶之法。(初又分三)。(壬初)择地仪轨。(壬二)预备仪轨。(壬三)正明绘曼陀罗仪轨。(初又分五)。(癸初)观地。(癸二)乞地。(癸三)净地。(癸四)摄地。(癸五)守护加持地。(今初)
先观彼处。具不具足可绘坛之相。（观法如广论明）
(癸二)乞地分二。(子初)从现主乞。(子二)从不现主乞。(今初)
如是观已。若知具足可绘之相。应於异生可共现见彼地之主。王及官等。请许。於彼处绘曼陀罗。
(子二)从不现主乞。
应於异生不可共见。不现之地主护处神。请其听许。胜解其听许等。一切曼陀罗仪轨皆须如是无有差别。又胜乐及时轮等。说更应请地神听许。胜乐又说乞善逝乞地。谓从出世圣者。请白听许。时轮所说与彼相顺。然是彼诸仪轨持法。集密等中虽未宣说。亦无仪轨缺少之过。各法别故。
(癸三)净地(分二)。(子初)掘净法。(子二)不掘净法。(今初)
若先修建曼陀罗室。於彼绘坛。及於王宫之外。村邑之外平原等处。绘曼陀罗。定须掘地。净去石、刺、及瓦砾等地之毒箭。（石等假名为地之毒箭）未如是净不可绘坛。为观先从何处掘地定腹行神之腋处故。应弹观察腹行神之线。定腹行神腋处已。先从彼处掘二三铲。次任掘何处。皆无触犯地神之事。
(子二)不掘净法
若在佛寺。天祠。宅舍等绘。不须掘地净。可以物、咒、三摩地净。物谓水、灰、芥子等。咒谓嗡补[口*康]等。三摩地谓修空性净。虽掘地净亦须此三。（如咒道次第广论。及各种大仪轨说）
(癸四)摄地
如是已净之地。随曼陀罗东门所向。（将建之坛也）自亦向彼。坐地中心。具足修行一座修法。次心立誓摄地云。如於此地所修。即当绘如此之坛也。
(癸五)守护加持地
次由四方四阿闍黎。从四门外。以献坛为先而奉供养。请绘坛场。自修之曼陀罗不应收摄。以擎举印咒。举於虚空。次自从正尊分出。如一灯而燃两烛。变成当时之明王。其所变明王。如胜乐及欢喜时。为胜三界。如时轮时为金刚力。如集密时瞋恚金刚。如是摄持彼明王慢。阿闍黎住自在方（即东北方）勅遣魔碍。次一切师弟俱至四面。作结合步法等。广略随宜。钉诸余魔修防护轮防诸障碍。次以印咒加持曼陀罗地基。为金刚性。此地轨次第。是无上续多曼陀罗所用通规。如时轮中略有不同。
(壬二)预备仪轨(分四)。(癸初)地神预备。(癸二)曼陀罗诸尊预备。(癸三)瓶预备。(癸四)弟子预备
预备。与增上住。义同。若非灌顶。余修供法。及自入坛等时。不须弟子预备。
(癸初)地神预备
於将绘坛地基中心。设地神堆。於彼先修三昧耶尊。次入智尊奉供养已。请其听许绘曼陀罗。并请作证。此时供不供食有二派说。（广如咒次广论等）
(癸二)诸尊预备
为何义故。云何而修。其所为者。正为加持将绘彩土坛之地故。请白诸尊预为奉闻也。预备之法。谓於当绘之地。涂一香点。上堆花聚。即涂香点等处。为令彩绘诸尊相无错乱故。须先弹线。未弹綫前。而修预备（指诸尊预备）法者。未见完善。弹线之中有羯摩线与智线之二。须先弹羯魔线。次弹智线。有先弹智线次弹羯摩线者。不应道理。所弹智线。应非为加持羯魔线。修诸尊时。亦应先修智尊。次入三昧耶尊等。违难无量故。故虽诸先觉不修一切业尊。然在自宗。应将羯魔线。修为彼曼陀罗之一切业尊。正如持已。而弹诸线。如於何瓶修生一切业尊。即名业瓶。（羯摩瓶）须如是修者。是不空金刚论师等多智之所说。
其弹羯摩线之线。谓一色白线。涂以石粉浆等。而弹湿线。乃至未弹智线以前。须於彼处涂香点等。而修三昧耶预备诸尊。次召入智尊时。即将前择地仪轨时。举於虚空之曼陀罗。降下召入。更不须余召入智尊之法也。既召入已。应修供养。赞颂。尝甘露等。而作预白。次弹智线。能弹之线。谓五色线。修为五部自性。一一线中。各须同色五线。共彼五五二十五线合[糸*念]一处。而为[火*乾]线。（弹二线之仪式等如广论等说）
(癸三)瓶预备
此有先举预备之曼陀罗於虚空。在未弹智线之前修者。与先修瓶预备法。次举预备之曼陀罗而弹智线之两式。各如自坛时所说而为。次当善了。各各之修法安布诸瓶。广者。瓶与尊数相等。若未能办。应设五瓶。正尊父母设一瓶。四方诸尊设四瓶。此亦应知。如何安布四方法。及於瓶内修诸尊之法也。若彼亦未办。应依二瓶。一作尊胜瓶。一作羯摩瓶。修诸瓶之所为者。谓尊胜瓶。为於灌顶及自入坛等时。作水灌顶用。羯摩瓶者。为洒坛场。供物。自身。处所。弟子等用。修瓶之法。有一派。谓於尊胜瓶中。修一切诸尊。次於瓶上所置之螺盃。或顶骨等中。亦完修诸尊。有一派。谓不於螺盃。实修诸尊。唯将瓶内所修诸尊影现螺内。如镜中现影。又一派。谓於尊胜瓶修法同。於螺杯内唯修正尊父母。如是三派皆不应理。堪为量者皆未说故。其错误之事缘。因海生论师云。「鋄字所生瓶。安置宝瓶上。於彼修诸尊」「於彼」二字。未知为尊胜瓶。执为螺杯而成错误。又时轮中说胜。尊胜大尊胜三瓶。以胜与尊胜。为所说十瓶之上下二瓶。以大尊胜为螺杯。虽说於彼修一切尊。然於尊胜等瓶。则说仅修一尊。故不可为证。
自宗者。谓尊胜瓶。须修彼曼陀罗之一切诸尊。此无差别。然修不修宫殿。则有二派。尊胜瓶上所置螺杯等。满注香水者。先诵「鄥达迦」及「三密字。」修成金刚甘露水。是为供尊胜瓶内诸尊。为阏伽故。毳衣大师。及佛顶曼陀罗仪轨等。堪为定量者。多作如是说。次以螺水供为阏伽。再献华食。供养赞颂之後。在瑜伽续以下。虽无融化诸尊之轨。然无上续。则诸尊与水。融为一体。此是思惟。本尊父母。入等至爱火。化身与瓶水无别。若谓眷属无父母者应如何化。曼陀罗中一切主伴同属一体。即由主尊父母融化之力。化诸眷属故无过失。在自宗中。器相诸尊亦化为水。有见说名「金刚甘露水」者。便以水注金刚杵顶。此诚知者可笑之处。
(癸四)弟子预备
何为而作弟子预备。谓为令成密咒法器先净相续。在预备时。师长先为传内灌顶。於金刚乘定其种姓。次方灌顶。若未如是则不可灌顶。譬如生为轮王种族之太子。方可於彼王位灌顶。首陀等族不可於彼王位灌顶。
(壬二)正明绘曼陀罗仪轨
弹智线後。应绘彩曼陀罗。如是绘已。其能依之曼陀罗。（即坛内诸尊之名）应设三印随一。言三印者。谓意三昧耶印。为表彼故。於各尊住处。应设各尊幖帜。或语法印。为表彼故。於各尊住处。应设各尊之种子。或身大印。为表彼故。於各尊住处。应圆满绘各尊之形像。或於彼处安布彼铸尊像亦可，如是善绘所依（宫殿等）能依（诸尊）曼陀罗已。应以幢伞及诸供具庄严曼陀罗。（绘法详式如广论等说）
(辛二)修曼陀罗法(分三)。(壬初)修彩土曼陀罗法
如是彩绘庄严曼陀罗已。应须修习。此有自起与前起。异不异之两种修法。达日迦巴论师。於胜乐法。作自起与前起异法。时轮法中亦有异者。天竺余师所许多为不异之法也。依异而修者。先圆满自起法。次修前起时。不须观想。自往前起之曼陀罗中。亦不持前起正尊之慢。仅修前起而已。依不异修者。谓藏地诸先觉轨与天竺诸大论师有二说。藏地先觉。有谓先修自起。召入智尊。供养。称赞。尝甘露以上。圆满修已。不改坛场。而修前起。自起不持。前起正尊之慢。待修前起完毕。次自起之宫殿。与前起之宫殿合。自起之正尊等一切诸尊。与前起之一切尊合。其名曰「自前相合。」次从本性净处。奉请智尊。抛金刚杵。诵根本咒。驱逐随来魔碍。观想分开护轮。迎进智尊。既迎入已。诵喏吽等咒。以金刚缚印。结合护轮。次连修七日供养法。每日从举於虚空预备之曼陀罗。犹如一灯燃二烛之相。降一曼陀罗。融入彩绘之曼陀罗。至奉送之夕。预备之曼陀罗。不置虚空。一并融入。
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:27:45-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
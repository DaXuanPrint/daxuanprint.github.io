<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三（隋天竺三藏那连提耶舍译）,卷三十四（那连提耶舍译）,卷三十五（那连提耶舍译）,卷三十六（那连提耶舍译）,卷三十七（那连提耶舍译）,卷三十八（那连提耶舍译）,卷三十九（那连提耶舍译）,卷四十（那连提耶舍译）,卷四十一（那连提耶舍译）,卷四十二（">
<meta name="description" content="(梵文Mahāvai-pulyamahāsannipātasūtra)。略称《大集经》。佛经名。大集部诸经的汇编。北凉昙无谶等译。六十卷。据称是佛陀向四方菩萨所说的大乘佛法，以大乘*六波罗蜜法和诸法性空思想为主要内容，但也有密教说法，有些经包含陀罗尼和梵天等诸天护法的内容。全经有十七分，第一至第十一分(二十六卷)、第十三分(三卷)是昙无谶译;第十二分(四卷)是南朝宋智严、宝云译;第十四至第十六分(共二十五卷)是隋那连耶舍译;第十七分(二卷)是东汉末安世高译。另外还有其他一些别行异译本。_大方等大集经_全文在线阅读_大方等大集经_全文在线下载_大玄古籍书库">
<title>大方等大集经_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">大方等大集经</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">佛学宝典,完结</span> <br/>
          字数： <span class="inputVal" id="bknum">[book_length]633313</span> <br/>
          说明： <span class="inputVal" id="bkdec">(梵文Mahāvai-pulyamahāsannipātasūtra) 略称《大集经》。佛经名。大集部诸经的汇编。北凉昙无谶等译。六十卷。据称是佛陀向四方菩萨所说的大乘佛法，以大乘*六波罗蜜法和诸法性空思想为主要内容，但也有密教说法，有些经包含陀罗尼和梵天等诸天护法的内容。全经有十七分，第一至第十一分(二十六卷)、第十三分(三卷)是昙无谶译;第十二分(四卷)是南朝宋智严、宝云译;第十四至第十六分(共二十五卷)是隋那连耶舍译;第十七分(二卷)是东汉末安世高译。另外还有其他一些别行异译本。</span> <br/>
          封面： <span class="inputVal" id="bkimg">Z_1545.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]大方等大集经
[book_author]佚名
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]佛学宝典,完结
[book_length]633313
[book_dec](梵文Mahāvai-pulyamahāsannipātasūtra) 略称《大集经》。佛经名。大集部诸经的汇编。北凉昙无谶等译。六十卷。据称是佛陀向四方菩萨所说的大乘佛法，以大乘*六波罗蜜法和诸法性空思想为主要内容，但也有密教说法，有些经包含陀罗尼和梵天等诸天护法的内容。全经有十七分，第一至第十一分(二十六卷)、第十三分(三卷)是昙无谶译;第十二分(四卷)是南朝宋智严、宝云译;第十四至第十六分(共二十五卷)是隋那连耶舍译;第十七分(二卷)是东汉末安世高译。另外还有其他一些别行异译本。
[book_img]Z_1545.jpg


[book_title]卷一
△璎珞品第一
如是我闻，一时佛在王舍城耆阇崛山中往古诸佛本所住处大塔之中。诸大菩萨之所赞叹。其地洁净微妙最胜诸佛法座。诸天龙鬼乾闼婆等常行称咏。又能增长无量善根。常有诸佛微妙光明。成就无量无边功德。具足诸佛所行之处。如来得成菩提道已，转妙法轮。调伏无量无边众生。於一切法而得自在。世尊逮得一切法中无碍智慧。能善分别一切众生诸根利钝。永断一切烦恼习气。不待庄严了知诸法。与大比丘僧六万八千。一切调伏断烦恼习气。皆是佛子善解深义。悉是福田能断诸有。得净戒果不生不灭。复有无量诸菩萨僧。具无碍智甚深智无知智。大慈大悲降注法雨。能施一切甘露法味。於诸众生等心如地。增长成就助菩提法。智慧光明能破黑闇。悉能照明善恶之道。能开众生善心莲华。能令众生善根成熟。增长善芽乾烦恼海。具智慧翼游空无碍。喻之如日。善能增损众生善恶。喻之如月。为诸善本如须弥山。至心寂静修行梵行。不为世论之所动转。安住无上出家之法。能见诸佛一切世界。积善法藏犹如大海。具足成就诸陀罗尼。寂静圣行及大慈悲。清净庄严定慧二目。久已远离深法怖畏。无量劫中所修菩提。未毕竟者终不休息。成就菩萨所有功德。其名曰慧光无碍眼菩萨摩诃萨。见一切田庄严璎珞菩萨摩诃萨。不断如来性出世意菩萨摩诃萨。为诸众生示现细行神足菩萨摩诃萨。无量乐说无碍神足幢名称菩萨摩诃萨。净众光（丹云生）自在王菩萨摩诃萨。善能论解字义广说论义神足菩萨摩诃萨。无量功德智慧庄严住菩萨摩诃萨。如是等菩萨摩诃萨。常与如来同止共祝如来常为分别宣说菩萨所行法门之法。尔时如来成得佛道。始十六年广知众中多修梵行悉来大集。堪任受持菩萨法藏。尔时如来即作是念。我今当於如是无量象王众中宣说菩萨所行之法。先当示现诸佛如来大神通力。为诸菩萨令知诸佛深境界故。尔时世尊即入三昧。其三昧名佛境神通实见众生。以佛功德威神力故。於欲色天二界中间出大坊庭，犹如三千大千世界。定慧二力之所成就。其处堪任佛所游居。复出大光其明清净。遍照十方诸佛世界。能令众生得知足心。於诸天宫最为殊胜。能劝十方放逸菩萨。其坊四匝白琉璃树真金为墙。功德宝室马瑙垂檐。杂宝栏楯。白真珠网以覆其上。种种幡盖以为庄严。众香涂地烧散杂香。十方世界众生所有上妙庄严悉於中现。安置无量百千万亿师子法座。其座各有无量杂色柔软敷具。能令众生欢喜爱乐。诸四天下各以七宝作四梯梐。金刚阶蹬广十由旬。如其行时出微妙音。如四天下三千大千世界亦复如是，尔时世尊从三昧起。大千世界六种振动。亦放无胜最大光明。即与声闻菩萨大众。前後围绕欲往彼坊。一切诸天尊重赞叹。香花伎乐涂末烧香曼陀罗花摩诃曼陀罗花曼殊沙花摩诃曼殊沙花等以为供养。能动无量无边世界。光明遍照无不大明。示现诸佛神通福德。当尔之时耆阇崛山一切大众忽然不现。蹬中阶节上昇虚空。时无量亿诸天龙等及不护神。伎乐神。非天神。金翅鸟舞神。腹行神。嗜肉神。善饿鬼神。瓮耳鬼神。住厕罗刹。厌人鬼。能狂鬼。影鬼。产乳罗刹。持发鬼。常醉鬼。如是等众悉侍从佛。以天香花微妙天乐而供养之。尔时四天王合掌长跪以偈赞佛。
如来光明胜一切，能坏三恶道黑闇。今我归依乐依止，萨婆悉达无上尊。
时四天王与诸天人。偈赞佛已寻侍佛後。尔时帝释与忉利天人。於其界次阶上见佛。以天香华微妙伎乐而供养之。以偈赞佛。如来具足六神通，所得大悲无能胜。
以佛功德严十方，我今敬礼无与等。
时帝释与忉利天。偈赞佛已寻侍佛後。尔时夜摩天王与夜摩天子。於其界次阶上见佛。以天香花微妙伎乐而供养之。以偈赞佛。无碍智慧无有边，善解众生三世事。
一心能知无量心，是故稽首礼无上时夜摩天王与夜摩天子。偈赞佛已寻侍佛後。尔时兜率天王与兜率天子。於其界次阶上见佛。以天花香微妙伎乐而供养之。以偈赞佛。
佛知诸法如幻炎，无受无作无字说。愍众故说不可说，记说无我知法性。
时兜率陀天王与兜率天子。偈赞佛已寻侍佛後。尔时化乐天王与善化乐天子。於其界次阶上见佛。以天花香微妙伎乐而供养之。以偈赞佛。如来具足得十力，知诸法界如虚空。
无色哀愍示形色，其心平等视众生。如来常行世尊行，为众生故行世行。开无分别诸法界，我今敬礼非天人。
时化乐天王与诸天子。偈赞佛已寻侍佛後。尔时他化自在天王与他化自在天子。於其界次阶上见佛。以天香花微妙伎乐而供养之。以偈赞佛。如戒而住寂静地，修集无上三昧定。
其智无碍无有边，我礼毕竟解脱者，大慈大悲微妙语，真实能知道非道。勇健精进力无胜，我今敬礼无能动。常能修集三解脱，无能称赞尽其德。
乌虽不同金鸟飞，亦能任力而游翔。我今如乌任力赞，唯愿哀愍受微叹。不种不收其果实，不赞如来无解脱。怜愍为叶智慧花，三昧为须解脱敷。
菩萨蜂王食甘露，我今礼佛法莲花。大悲智慧光圆满，能破众生无明闇。其戒清净众乐见，我今敬礼佛法月。其心平等如虚空，香涂割刺心无二。
能净无量众生垢，我今敬礼佛法河。
时他化自在天王与诸天子。偈赞佛已即寻佛後。诸天各各赞叹佛已，尔时如来示现无量神通道力。渐渐至彼七宝坊中。如四天下见佛上昇。三千大千世界所见亦复如是，尔时世尊，至宝坊中昇师子座。声闻菩萨各各次第坐於宝座。尔时世尊入佛三昧。其三昧名无碍解脱。一一毛孔放大光明。其数无量如恒沙等。照於东方无量世界。南西北方四维上下亦复如是，地狱蒙光众苦得息。其馀众生除贪恚痴。慈心相向如父如子。尔时以佛功德力故其光明中说如是偈。为劝放逸诸菩萨故。
如来精进无量边，精进力过无量劫。谁能赞佛光明德，唯有十方诸世尊，为劝十方诸菩萨，乐於放逸不修禅。释迦如来放是光，召诸菩萨集此界。
成就具足佛十力，能破世界诸魔王。世法不污如莲花，是其光明无有量。如来转此无上轮，诸天世人所不能。为诸众生转法轮，如本十方佛所转。
如来今者集大会，难见犹如优昙花。若有信心成就者，悉为听法至佛所。
是光明中所说偈颂遍告十方。劝喻一切诸菩萨等。振动一切世界大地。普施一切众生安乐。能净一切众生烦恼。破坏众生无明痴闇。能蔽一切天魔宫殿。光遍十方还从顶入。尔时东方有佛世界。名无量功德宝聚神通。有佛世尊号净大净光七菩提分宝花无断光王。彼有菩萨名诸法自在功德花子。遇斯光已，与十恒河沙等诸大菩萨俱共发来至娑婆世界大宝坊中。见释迦牟尼佛。头面礼敬右绕万匝。以妙香花而供养佛。即於佛前以偈赞曰：
一切功德到彼岸，常为十方佛所称。无碍名号遍十方，大慈大悲释师子。如来法界无差别，为钝根者说差别。宣说一法为无量，如大幻师示众事。
时诸菩萨偈赞叹佛头面礼已，以己神力於佛东边化作床座次第而坐。尔时南方有佛世界名曰佛光。有佛世尊号无量功德宝。彼有菩萨名曰宝杖。遇斯光已，即与十恒河沙等诸菩萨众俱共发来至娑婆世界大宝坊中。见释迦牟尼佛。头面礼敬右绕万匝。以妙香花而供养佛。即於佛前以偈赞曰：
大慈法雲降法雨，常说无常空无义。以八正水灭结火，能长众生诸善根。佛光能破无明闇，能诲放逸诸菩萨。能焦三有诸爱种，能示真实道非道。
时诸菩萨偈赞叹佛头面礼已，以己神力。於佛南边化作床座次第而坐。尔时西方有佛世界名曰光明。佛号普光。彼有菩萨名称力王。遇斯光已，即与十恒河沙等诸菩萨众俱共发来至娑婆世界大宝坊中。见释迦牟尼佛。头面礼敬右绕万匝。以妙香花供养於佛。
复於佛前以偈赞曰：於无量劫发善愿，是故得身净无漏。如来行业如虚空，无碍音声遍十方。如来梵声如雷音，此声无业非因出。
无听无受无众生，大悲何故音声说。
时诸菩萨偈赞叹佛头面礼已，以己神力。於佛西边化作床座次第而坐。尔时北方有佛世界名宝庄严。佛号无量功德庄严。彼有菩萨名大海智。遇斯光已，即与十恒河沙等诸菩萨众俱共发来至娑婆世界大宝坊中。见释迦牟尼佛。头面礼敬右绕万匝。以妙香花供养於佛。复於佛前以偈叹曰：
如来无上金光明，能坏一切世间闇。若有众生遇斯光，遇者悉能坏烦恼。设身高出大千界，神通道力无边际。是人不能见顶相，大悲旷世造何业。
时诸菩萨偈赞叹佛头面礼已，以己神力。於佛北边化作床座次第而坐。尔时东南方有佛世界名曰无忧。佛号能坏一切闇。彼有菩萨名无胜光。遇斯光已，即与十恒河沙等诸菩萨众俱共发来至娑婆世界大宝坊中。见释迦牟尼佛。头面礼敬右绕万匝。以妙香花供养於佛。复於佛前以偈赞曰：
无量界入一毛孔，亦不尧害诸众生。如来境界无知者，是故神通难思议。能令一身作无量，而其真身无增减。虽为众生现神变，然其内心无憍慢。
时诸菩萨偈赞叹佛头面礼已，以己神力。於佛东南化作床座次第而坐。尔时西南方有佛世界名曰善见。佛号心平等。彼有菩萨名大悲心。遇斯光已，即与十恒河沙等诸菩萨众俱共发来至娑婆世界大宝坊中。见释迦牟尼佛。头面礼敬右绕万匝。以妙香花供养於佛。复於佛前以偈赞曰：
无量世中护禁戒，犹如犛牛爱其尾。见有毁戒生悲心，亦不憍慢赞己身。如来之心如须弥，十方邪见不能动。智慧甚深无得底，犹如大海难思议。
佛自解脱一切有，亦令苦缚得解脱。所得解脱实无差，随道行时有别异。
时诸菩萨偈赞叹佛头面礼已，以己神力於佛西南化作床座次第而坐。尔时西北方有佛世界名曰坏闇。佛号大神通王。彼有菩萨名曰宝网。遇斯光已，即与十恒河沙等诸菩萨众俱共发来至娑婆世界大宝坊中。见释迦牟尼佛。头面礼敬右绕万匝。以妙香花供养於佛。复於佛前以偈赞曰：
如来世尊犹如幻，而为众生说幻事。宝无真物故名幻，无有众生说众生。如人梦中见诸色，寤已真实无色相。为度众生示世行，如来真实无世行。
时诸菩萨偈赞叹佛头面礼已，以己神力於佛西北化作床座次第而坐。尔时东北方有佛世界名曰净祝佛号心同虚空。彼有菩萨名无边净意。遇斯光已，即与十恒河沙等诸菩萨众俱共发来至娑婆世界。见释迦牟尼佛。头面作礼右绕万匝。以妙香花供养於佛。复於佛前以偈赞曰：
佛知甚深诸法界，常乐寂静修无想。及知众生诸心想，亦说诸法如虚空。住一心中知三世，亦复能知种种业。不生心想众生想，无量世修无相想。
时诸菩萨偈赞叹佛头面礼已，以己神力於佛东北化作床座次第而坐。尔时下方有佛世界名曰乐光。佛号宝优钵花。彼有菩萨名庄严乐说。遇斯光已，即与十恒河沙等诸大菩萨俱共发来至娑婆世界。见释迦牟尼佛。头面礼敬右绕万匝。以妙香花而供养佛。复於佛前以偈赞曰：
无量智者佛真子，数如十方微尘等。於无量劫谘问佛，不尽如来一字义。是故如来智无边，功德总持亦如是，名称力势无边际，犹如大海十方界。
时诸菩萨偈赞叹佛头面作礼。以己神力於如来下方化作床座次第而坐。尔时上方有佛世界名璎珞庄严。佛号大名称。彼有菩萨名一切法神通王。遇斯光已，即与十恒河沙等诸菩萨众俱共发来至娑婆世界。见释迦牟尼佛。头面礼敬右绕万匝。以妙香花而供养佛。即於佛前以偈赞曰：
佛身身业无边际，心口及业亦如是，唯佛能知佛三业，馀不知如虚空边。如来无师无教者，是故众生称大师。诸佛法界叵思议，菩提法轮入涅槃。
时诸菩萨偈赞叹佛头面礼已，以己神力於佛上方化作床座次第而坐。尔时一念中间十方无量诸大菩萨。一时雲集大宝坊中。尔时世尊即从三昧安详而起。謦欬之声彻于十方。一切众生悉得闻之。闻已即於佛法僧宝生信敬心。十方世界所有比丘比丘尼优婆塞优婆夷。若人非人闻佛声已身心寂静。以佛功德威神力故。悉得睹见宝阶梯蹬。於一念顷悉蹬宝阶至宝坊中。各随其位次第而坐。诸梵天人亦闻其音。梵天。大梵天。梵师天。梵众天。光天。少光天。无量光天。净天。少净天。无量净天。无雲天。福德天。广果天。无诳天。无热天。善见天。乐见天。阿迦尼吒天。亦一念顷俱至宝坊。见佛世尊头面礼已，次第而坐化作床座。尔时世尊，见诸大众皆已集会。放眉间光。其光名曰示菩萨力。绕诸菩萨七匝已，於诸菩萨顶髻而入。尔时会中有一菩萨。名诸法自在功德花子。即入三昧。其三昧名璎珞庄严。以三昧力故。於宝坊中出师子座。座高八万亿多罗树。七宝庄严散种种花。为诸众生之所乐见。能净一切众生之心。尔时诸法自在功德花子菩萨摩诃萨。化作如是师子座已，从其三昧安详而起。合掌恭敬头面作礼。即於佛前以偈赞曰：
日月光明坏现冥，佛光能坏三世闇。如来具足神通力，胜於一切诸天光。佛了法界无觉知，如幻水月无去来。无生无受无作者，真实知已为众说。
知色心中无色心，方便为众说色心。如来神通犹如幻，知诸法界亦复然。一切众生心常净，或时为客烦恼污。诸佛如来得解脱，示现神通等如幻。
虚空无地无住处，如来之心亦如是，为众故昇师子座，如先诸佛说甘露。一切大众无去来，亦无听说无受者，诸法悉皆如虚空，唯愿开阐真实界。
世尊受我师子座，愿为众生师子吼。愍众故演梵音声，炽然智灯破痴闇。十方诸来听法众，悉来集会此宝坊。愿佛当施大法施，破无量世贫穷际。
尔时世尊，以大慈悲怜愍诸法自在功德花子菩萨摩诃萨。昇其所奉师子宝座。欲说一切诸菩萨行无碍法门。具足一切佛法。十力四无所畏。入一切法自在陀罗尼法门。入四无碍智法门。入大神通法门。不退转法轮。不退住处。摄一切乘具一切法界无分别法界。善知一切众生心根。法界真实坚固难沮。能坏一切四魔怨雠。调伏一切恶见烦恼。获得不共善权方便。得大平等心无二故。一切诸佛等入之处无罣碍处。说一切法悉真实故。演说诸法非觉非非觉故。十二因缘平等相观故。具足智慧大庄严故。庄严佛身佛音声故。无尽念意行智慧故。演说真实四圣谛故。能令声闻身心净故。令辟支佛坐绍位床故。大乘菩萨得法自在故。广宣诸佛所有功德故。解说宣示一佛法故。说诸菩萨大功德故。裂诸众生疑网心故。摧灭一切恶邪论故。增长如来佛正法故。显示众生佛神力故。以如是等诸因缘故。如来昇于师子宝座。尔时宝杖菩萨。承佛神力入佛璎珞庄严三昧。以三昧力故。能令大众悉得种种璎珞庄严。时称力王菩萨。复承佛神力入莲花三昧。以三昧力故悉令大众皆得妙花。供养於佛及诸菩萨。时大海慧智菩萨亦承佛神力入妙香三昧。以三昧力故能令大众皆得妙香。供养於佛及诸菩萨。时宝网菩萨亦承佛力入光明三昧。以三昧力故悉令大众身得光明。时悲心菩萨亦承佛神力入无瞬三昧。以三昧力故。悉令大众仰瞻如来目未曾瞬。时无边净意菩萨亦承佛神力入喜三昧。以三昧力悉令大众喜乐听法。时庄严乐说菩萨亦承佛神力。入寂静意三昧。以三昧力悉令大众远离五盖。时一切法神足王菩萨亦承佛神力入不忘三昧。以三昧力悉令大众专念菩提心不忘失。时勇健菩萨亦承佛神力入无胜三昧。以三昧力悉令大众摧伏诸魔。时破魔菩萨亦承佛神力入坏魔三昧。以三昧力召此三千大千世界一亿魔王。来集宝坊至於佛所。头面作礼合掌恭敬。咸作是言：唯愿如来。广为众生开甘露门。我等皆因破魔菩萨威神力故。当得远离一切魔业。於诸大众心无妨碍。佛言善哉善哉！善男子，汝等今已得离魔业。以是因缘於未来世复当得离一切魔业。善男子，譬如一处百年闇室一灯能破。汝等亦尔。无量世中无明黑闇。今日能破如日月宝光。住信戒施慧禅定亦尔。善男子，汝等今者请佛说法。以是因缘。汝等当得破无明闇。为诸众生作智慧明。尔时众中有一菩萨名法自在王。白佛言：世尊，如来境界不可思议。何以故？如来发心将欲说法。能令一切大众雲集。为菩提故作大庄严大法神通。无量世间得大名称。身心寂静获得解脱。及得不可思议法界十方诸佛之所赞叹。具足一切十波罗蜜。成就通达善权方便。能裂一切诸魔疑网。能灭众生恶邪诸论。能善分别一切法界。逮得具足无碍智慧。具念意行智慧勇剑具足获得四无碍智。善知众生诸根利钝。知众生界随意说法。常能宣说清净法界。善解一切方俗之言：能得一切清净梵音。具足成就慈悲之心。诸邪异见不能令动。不可破坏如金刚山。具修三相建立法幢。已渡甚深十二因缘河。断断常见能调大众。无量劫中得不可思议法聚。能疗众病如大医王。闻深法已不生怖畏。三十二相八十种好庄严其身。具足成就三十七品及八解脱。身口意业纯善无杂。能令众生悉来听法。世间之法所不能污。常受安乐常修法界。惠施法宝於法无厌。於诸有法心不染著，犹如莲花尘水不染。明胜诸光智深如海。绍三宝性调众生界。能开佛藏护持佛法。具足无量功德智慧。无量劫中修集庄严无量功德。常欲获得一行之心一色一处。具如是等功德菩萨悉来集会。唯愿如来。说菩萨行无碍法门。利益过去未来现在诸菩萨等。令初发心得不退故。久发心者得增长故。行菩提道得净意故。不退菩萨学佛法故。一生菩萨璎珞庄严故。後身菩萨得阿耨多罗三藐三菩提故。定性众生增长因缘故。未定性者作因缘故。未入佛法者令得入故。已入佛法者敬佛法故。乐三乘者说一乘故。施於世间人天乐故。世尊，如来出世。有如是等不可思议事。世尊，今此大众一一菩萨。悉能示现诸大神通。是故诸佛及诸菩萨不可思议。世尊，云何众生无明爱重。虽见菩萨如是神通。而故生於声闻缘觉卑下之心世尊，菩萨初发菩提心时。已胜一切声闻缘觉。世尊，譬如有人舍诸琉璃取於水精。一切众生亦复如是，舍於大乘喜乐声闻辟支佛乘。若有众生已发欲发阿耨多罗三藐三菩提心者，如是之人悉当获得如是功德。尔时会中有三十亿那由他百千万亿众生天与人。发阿耨多罗三藐三菩提心。
△陀罗尼自在王菩萨品第二之一
尔时世尊，知诸菩萨悉已大集。作是思惟。今日如是善丈夫等。咸欲得知诸法实义。能持如来甚深法藏。欲得闻受诸菩萨行无碍法门。寻放眉间白毫光明。名无所畏。绕诸大众满七匝已，於陀罗尼自在王菩萨顶上而入。尔时陀罗尼自在王菩萨。承佛神力。化作宝盖，犹如三千大千世界。七宝庄严。以覆如来宝座之上。头面作礼合掌长跪。说偈赞佛。
如来於法得自在，其光能破世间闇。世尊佛眼无罣碍，能见诸法真实义。具足无量诸功德，无师独悟诸法界。如来放光为众生，今入我身何因缘。
我本所知念不明，陀罗尼根亦如是，此光今来入我身，了了得知诸法界。身心获得大清净，受乐无上无有边。我今已知佛境界，亦得乐说无碍辩。
十方诸佛亲近难，愚者不能师事之。我今承佛神力故，欲少发问利众生。何因缘发菩提心，复以何义佛出世。何缘放光遍十方，复以何因示神通。
何缘佛为众授记，愿为大众分别说。今此大众胜无上，悉能受持佛法界。此众无魔及魔业，唯有开示佛法藏。我智浅近有边崖，何能谘请无上尊。
今问如来无边智，云何得知诸方便。愿今教诲诸弟子，我学已得法自在。得已能施大法雨，当报十方诸佛恩。
世尊，诸佛如来不可思议。菩萨所行无有边际。是故我今欲问如来无上法王大慈悲聚。为利众生问甚深义。云何名为菩萨之行。以何璎珞庄严菩萨。能令菩萨所行清净。云何能坏愚痴诸闇。云何能断疑网之心。云何菩萨为诸众生修慈悲心。云何菩萨拥护众生。云何菩萨真实能修菩萨之业善业不诲业。唯愿如来哀愍宣说。又此大众利根智慧。能解佛语能知法界。能达菩萨所行无碍法门。能坏一切魔及魔业。破大疑心能解诸佛甚深境界。知众生界众生心性。能见无量诸佛世界。能护如来无上正法。能於诸法得大自在。尔时佛赞陀罗尼自在王菩萨言：善哉善哉善男子，能问如来甚深之义。能善行佛无量行者，乃能如汝发斯深问。汝今至心。当为汝说。菩萨若能成就具足如是功德。当於诸法得大自在。世尊，今正是时唯垂宣说。佛言善男子，菩萨有四璎珞庄严。一者戒璎珞庄严。二者三昧璎珞庄严。三者智慧璎珞庄严。四者陀罗尼璎珞庄严。戒璎珞庄严有一种。谓於众生无有害心。菩萨若无恶害之心。一切众生常所乐见。复有二种。一者闭塞恶道。二者能开善门。复有三种。一者身净。二者口净。三者意净。复有四种。一者所求悉得。二者所愿具足。三者所愿成就。四者所欲能作。复有五种。一者信。二者戒。三者定。四者念。五者慧。复有六种。一不破戒。二不漏戒。三不杂戒。四不悔戒。五自在戒。六无属戒。复有七种。所谓七净。一者施净。二者忍净。三者精进净。四者禅定净。五者智慧净。六者方便净。七者善方便净。复有八种。谓八具足。一者无作具足。二者地具足。三者不忘心具足。四者不缓具足。五者诸根具足。六者佛世具足。七者离难具足。八者善友具足。复有九种。一者不动。二者不畏。三者定智。四者寂静。五者至心。六者清净。七者结缓。八者调心。九者住调伏地。复有十种。一者净身。为三十二相故。二者净口。为言无二故。三者净意。为解脱故。四者净田。为令众生福德增故。五者净心。为调众生故。六者净有。为行化众生故。七者菩萨名净。为得如来诸功德故。八者净慧。大神通故。九者净方便。破诸魔众故。十者净戒。为不共法故。善男子，如是等事。名戒璎珞庄严。三昧璎珞庄严有一种。所谓为诸众生修集慈心。复有二种。一者质直。二者柔软。复有三种。一不虚诳。二不粗獷。三不邪谄。复有四种。一者不爱行。二者不瞋行。三不畏行。四不痴行。复有五种。所谓远离五盖三昧。复有六种。所谓修集六念三昧。复有七种。所谓修集七觉三昧。复有八种。所谓修集八正三昧。复有九种。一者菩萨修集菩提心及大慈悲心。於一切无量众生修集念心。远离恶欲不善之法。有觉有观寂静喜乐得初禅。二者远离觉观内得喜心。至心思惟无觉无观。定生喜乐得第二禅。三者离喜修舍具足念心。无有放逸身受安乐得第三禅。四者远离苦乐灭忧喜心。非苦非乐修集舍念寂静念得第四禅。五者远离色相修无量空相。六者远离空相修无量识相。七者远离识相修无所有相。八者远离无所有相修非想非非想相。九者虽未成就善方便智。以三昧力教化众生。复有十种。一者观法无有错谬。二者具足成就舍摩他。三者精进无有休息。四者善能了知时节。五者至心受持善法。六者寂静其心。七者观身。八者常观法界。九者心得自在。十者获得圣性。是名三昧璎珞庄严。善男子，智慧璎珞庄严有一种。所谓心无疑网。复有二种。一者远离疑心。二者远离瞋心。复有三种。一者远离无明。二者破无明[W083]。三者作大光明。复有四种。一者知苦。二者断集。三者证灭。四者修道。复有五种。一者戒众清净。二者定众清净。三者慧众清净。四者解脱众清净。五者解脱知见众清净。复有六种。一者净檀波罗蜜有三种。一者内净观法如幻。二者众生净观之如梦。三者菩提净不求果报。二者净尸波罗蜜有三种。一者观身如影。二者观口如响。三者观心如幻。三者净羼提波罗蜜有三种。一者闻毁不瞋。二者闻赞不喜。三者若被割截及夺命时能观法界。四者净毗梨耶波罗蜜复有三种。一者不想。二者坚固。三者不见法相。五者净禅波罗蜜有三种。一者不著诸法。二者心不退转。三者所缘清净。六者净方便波罗蜜有三种。一者摄取众生。为解脱故。二者净陀罗尼。为持法故。三者所愿清净。为净佛土故。复有七种。一者修四念处不取不著。二者修四正勤不出不灭。三者修四神足身心清净。四者修於五根知根无根。五者修於五力能破烦恼。六者修菩提分知法界真实。七者修集圣道无有去来。复有八种。一者修定。为毕竟净故。二者修智。为坏闇故。三者修知阴智。为知法众故。四者修知界智。为解法界等虚空故。五者修知入智。为知法性平等故。六者修知十二因缘智。观无我无我所故。七者修观谛智。坏四倒故。八者修集分别知法界智。为知真实故。复有九种。一者观无常想。二者观无常苦想。三者观苦无我想。四者观食不净想。五者观於世间不可乐想。六者观诸生死多过患想。七者观解脱想。八者观离贪想。九者观於尽想。复有十种。一者观於诸法犹如幻想。二如梦想。三如炎想。四如响想。五如芭蕉树想。六如水中月想。七如影想。八者观於法界无增减想。九者观诸法界无有去祝十者观於无为无有生灭。是名为慧璎珞庄严。善男子，陀罗尼璎珞庄严有一种。所谓念心。复有二种。一者先受。二者毕竟能持。复有三种。一者知义。二者知字。三者知说。复有四种。一者正语。二者了语。三者无碍语。四者不谬语。复有五种。所谓五依。一者依义不依於字。二者依智不依於识。三者依了义经不依不了义经。四者依法不依於人。五者依出世不依於世。复有六种。一者如说而持。二者所言诚实。三者发言人所乐闻。四者怜愍语。五者生善芽语。六者时语。复有七种。一者利语。二者庄严语。三者无碍语。四者无滞语。五者无二语。六者先知而语。七者了语。复有八种。一者知方俗语。二者知鬼神语。三者知诸天语。四者知诸龙语。五者知乾闼婆语。六者知阿修罗语。七者知金翅鸟语。八者知畜生语。复有九种。一者无畏语。二者无缩语。三者无难语。四者知解说语。五者知如法答语。六者知广说语。七者知次第语。八者说无常语。九者无尽语。复有十语。一者坏疑网语。二者开示界语。三者开法门语。四者开智慧语。五者破闇冥语。六者解一一字语。七者赞叹佛语。八者呵烦恼语。九者分别根利钝语。十者开佛功德妙语。善男子，是名陀罗尼璎珞庄严。尔时世尊欲重宣此义以偈颂曰：
四庄严璎珞，能端严大乘。所谓戒定慧，无上陀罗尼。能令三业净，一切人所爱。永断三恶道，是名戒璎珞。
如愿得具足，获得人天身。能修勤精进，是名戒璎珞。能修无上定，得二种解脱。见无上涅槃，是名戒璎珞。
其戒不破漏，无上戒不杂。能得大自在，名璎珞庄严。戒净能净施，戒净能净忍。戒净净五度，名戒璎珞严。
戒净能净有，净大不放逸。无畏心不悔，是名戒璎珞。戒净得圣性，亦能净身心。获得无边定，是名戒璎珞。
不怖畏不动，定得清净有。能断烦恼缚，是名戒璎珞。能调难调根，能得大名称。庄严自在心，是名戒璎珞。
能如说而作，能净口四种。远离诸烦恼，名璎珞庄严。能净自佛土，能调诸众生。能修大慈悲，名璎珞庄严。
不作诸恶业，修於菩萨行。能大力无畏，名璎珞庄严。能严大涅槃，能得大因果。慈心满众生，名璎珞庄严。
能离慳诳心，修柔软四摄。断爱瞋怖痴，名璎珞庄严。能破五恶盖，修集十念心。助道不放逸，名璎珞庄严。
具足於二翼，如法思惟义。乐素住寂静，名璎珞庄严。於法无所疑，亦无痴乱心。真实解四谛，名璎珞庄严。
持戒心无著，亦复不生慢。不取戒戒者，名璎珞庄严。无上慧净定，亦知二净慧。能了知三界，名璎珞庄严。
意净不生慢，见不净不轻。知法不可说，名璎珞庄严。慧能庄严智，智亦庄严慧。自他菩提净，名璎珞庄严。
知法如梦幻，不说诸法无。能随世间说，名璎珞庄严。慧能庄严戒，戒能璎珞慧。身口菩提净，名璎珞庄严。
见法如水月，亦如热时炎。说法如响相，如乾闼婆城。非法不作法，名慧璎珞严。慧能庄严忍，忍能庄严慧。
身口菩提净，名璎珞庄严。随法不增减，解已调众生。至心观法身，名璎珞庄严。慧能庄严进，进能庄严慧。
不悔动心净，名璎珞庄严。慧能庄严定，定能庄严慧。能说深法界，得无胜神通。能知诸方便，得无上总持。
法土众生净，名璎珞庄严。知众根利钝，坏烦恼诸魔。身心得自在，名璎珞庄严。道无有去来，亦无去来者，
非过非未来，非现非修者，不分别法界，能净毕竟定。知诸阴入界，名慧炬庄严。阴入界如空，无我无我所。
生灭因十二，是名智慧净。谛知第一义，亦知阴入界。於法不生诤，知三世无碍。分别三聚众，能为说三乘。
能以三宝教，修三无相定。无相知一相，非幻知如幻。无说能为说，空说於不空。诸法非常变，不毁坏法界。
和合因缘故，流布於法界。是名为真智，不分别法界。知二动不动，知於二浅深。知二常无常，是名大净智。
常不失念心，了知於法界。知字及知义，於世谛无闇。一闻能持法，解了众生语。能坏诸邪道，修於无上智。
依无上四依，璎珞大总持。我说功德鬘，为严菩提心。於众说无畏，善解天神语。能坏众疑网，能开诸法界。
能赞於三宝，劝人令供养。亲近佛与众，修集无上智。我说四璎珞，能严佛菩萨。
若有至心信，即得是庄严。○卷一校正後序
按此经国本宋本。皆六十卷。凡十七品。丹藏中。三十卷十一品。又经初首。国宋两本则有璎珞品名。丹藏所无。其虚空藏品。两本在不可说後。丹藏在无言品前。又於宝髻品後。两本有无尽意品四卷。丹藏即无。而有日密分三卷。如是不同者何耶。今以开元录前後文。括而统之。此经凡有六本。录云：按梁沙门僧祐大集记云：有十二段说。共成一经。第一璎珞品。二陀罗尼自在王品。三宝女品。四不旬品。五海慧品。六无言品。七不可说品。八虚空藏品。九宝幢品。十虚空目品。十一宝髻品。十二无尽意品。按云：此则第一本也。今以品次验之。是两本六十卷中。前分三十卷矣。又云：今捡经本。与祐记不同。第一陀罗尼自在王菩萨品。二宝女品。三不旬品。四海慧品。五虚空藏品。六无言品。七不可说品。八宝幢分。九虚空目分。十宝髻品。十一日密分。按云：此则第二本也。今以品次验之，则今丹藏经三十卷者是矣。又云：隋朝僧就合大集经。乃以明度五十校计经。题为十方菩萨品。编月藏後。及无尽意成五十八卷者，按云：此则第四本也。又云：其合大集经。亦有六十卷成者，三十一二两卷。重有宝髻品。足成六十卷。其宝髻品在日密前。二十六七卷是。此复重编。未详何意。又日密日藏梵本不殊。重重编载误之甚矣。按云：此则第五本也。今以品次验之，则今两藏本经六十卷者是矣。但不重载宝髻品。斯为小异耳。即於前第四本五十八卷经中。分彼日藏分十卷。为十二卷。足成六十耳。其第三第六两本。今以诸藏所无。故不烦叙。经本如是不同。藏中致斯有异耳。谨按开元录前後文相。今此两藏本经六十卷者，有六失故不可依行。录云：亦有经本。分为璎珞品者不然。此是一段不合分二。按云：此经分之一失也。又云：僧祐记中无日密分。有无尽意品者不然。今以无尽意经。虽大集别分。非无谶译。又非次第不合入中。按云：此经入中。又为无谶译。二失也。又云：其虚空藏品。祐在不可说後。未详所以。按云：此经在彼。三失也。又云：日密日藏梵本不殊。重重编载。误之甚矣。按云：此经重载。四失也。又云：明度五十校计经。题为十方菩萨品。编月藏後者非也。既无凭准故不依彼。按云：此经依之。五失也。又明度经安世高译。而云那连提耶舍译。按云：此亦误人。六失也。不独如是，其十方菩萨品。即下难函中。明度五十校计经二卷耳。无尽意品。即下最函中。无尽意经六卷耳。而於此中并重编之。是亦杂沓难依者也。是则理须正之。正之如何。略则如开元录及丹藏经。为三十卷乃正矣。合则如开元录中第六本。为八十卷方备矣。然今不能即正者，以此六十卷本是本朝芬皇宗选行经。行来已久久，则难变耳。

[book_title]卷二
△陀罗尼自在王菩萨品第二之二
佛复告陀罗尼自在王菩萨。善男子，菩萨摩诃萨有八光明。以是八明能坏诸闇净菩萨行。何等为八。一者念光。二者意光。三者行光。四者法光。五者智光。六者实光。七者神通光。八者无碍智光。念光有八种。一者不失过去善法。二者作未来善。三者，闻法不忘。四者思惟实义。五者不为六尘所坏。六者忆持如守门人遮止恶法。为真善法守善法城门。七者不为邪法之所诳惑。八者能大增长纯善之法。是名念光八种。意光亦有八种。一者义意非字意。二者智慧意非识意。三者法意非人意。四者实意非虚意。五者菩萨意非声闻意。六者上意非下意。七者佛意非退意。八者怜愍意非害意。是名意光八种。行光亦有八种。一者法行。二者一切行。三者众生行。四者众生心行。五者十二因缘行。六者广说行。七者行行。八者一切佛法行。是名行光八种。法光亦有八种。一者世法光。二者出世法光。三者无漏法光。四者无为法光。五者解脱法光。六者心解脱法光。七者毕竟解脱法光。八者破无明慧法光。是名法光八种。智光亦有八种。一者八正智光。二者须陀洹智光。三者斯陀含智光。四者阿那含智光。五者阿罗汉智光。六者辟支佛智光。七者菩萨智光。八者正觉智光。是名智光八种。实光亦有八种。一者正定行。二者得须陀洹果。三者斯陀含果。四者阿那含果。五者阿罗汉果。六者辟支佛果。七者菩萨。八者佛菩提。是名实光八种。神通光亦有八种。一者眼光。能见正色。二者耳光。能闻正声。三者念光。能念过去阿僧祇劫所有众生。四者性光。为观性净众生之心。五者虚空光。以大神通光。遍到十方无量世界。六者方便光。具无漏智故。七者功德庄严光。为利益一切众生故。八者智慧庄严光。为坏一切众生疑心故。是名神通光八种。无碍智光亦有八种。一者智光。二者意光。三者慧光。四者佛光。五者正见光。六者净众生心光。七者解脱光。八者毕竟光。是名八无碍智光。尔时世尊欲重宣此义而说偈言：
修集於念心，不忘善恶业。乐闻赞诵经，修集不放逸。能调伏诸根，安住於寂静。增长於善法，修集於念光。
能遮止恶法，犹善守门者，能守护法城，不令四魔入。不随逐音声，思惟真实义。亲近善知识，喜乐如法祝
其意无边上，永断诸烦恼。邪法不能动，恶世不生谤。诚心念菩提，不说小乘心。常乐念上意，为众破下意。
不畏魔烦恼，修集大慈悲。不念害众生，其得大智光。能坏诸疑心，解了甚深义。知真实方便，修四无碍智。
乐观十二缘，众生之所因。知无作受者，能修大光法。能知诸佛法，行世出世行。能到十方土，了知人天业。
修集无上智，说三归一乘。修集八正道，为坏三世法。於有漏无漏，如实而知之。能利益人天，令断有漏法。
不谬为无为，真实而知之。寂静光无暗，不著有为相。知结入出缘，知众心性净。若有大乘定，即知如是法。
乐住无漏流，了四沙门果。知菩提道行，故修无碍智。破邪修实光，入众无所畏。乐说真实义，为破生死法。
眼耳净无障，能见闻色声。过去念不谬，亦了知他心。到十方无碍，知法如虚空。得无漏智慧，为调诸众生。
具功德智慧，为利诸众生。於无量世中，求是二庄严。乐受持净戒，乐护於佛法。修集真实光，为於如法祝
我说无量光，为令众生得。有信此经者，即得此诸光。
尔时世尊复告陀罗尼自在王菩萨。善男子，菩萨摩诃萨修集大悲有十六事。何等十六。一者菩萨摩诃萨见诸众生贪著我见。以我见故增长诸见。常为生死之所系缚。是故菩萨为此众生修大悲心。悲因缘故宣说法化。为坏众生如是妄见。二者见诸众生心怀颠倒。常见无常无常见常。苦见於乐乐见於苦。净见不净不净见净。我见无我无我见我。是故菩萨为此众生修集悲心悲因缘故宣说法要。为坏众生如是四倒。三者见诸众生心怀憍慢。实无有物而生物想。实无有事而生事想。以是因缘起七种慢。以是慢故增长恶法。是故菩萨於此众生修集悲心。悲因缘故宣说法要。破坏众生如是憍慢。四者见诸众生五盖所覆。以覆盖故。心多生疑不解深义。是故菩萨於此众生修集悲心。悲因缘故宣说法要。为坏众生如是五盖。五者见诸众生沈六入海。眼取色相。耳取声相。鼻取香相。舌取味相。身取触相。意取法相。是名为沈。是故菩萨於此众生修集悲心。悲因缘故宣说正法。为拔众生如是沈没。六者见诸众生有七种慢。一者慢。二者大慢。三者慢慢。四者我慢。五者增上慢。六者下慢。七者邪慢。菩萨摩诃萨。於下慢者，自言胜汝。於慢慢者，自言最胜我色胜乃至识胜。於增上慢者，菩萨语言：汝实非圣。不应便起圣人之想。为邪慢者，宣说正见。是故菩萨於此众生修集悲心。悲因缘故宣说正法。为断众生如是憍慢。七者见诸众生离於圣道。乐行世道恶道。是故菩萨於此众生修集悲心。悲因缘故宣说正法。为断众生世道恶道。八者见诸众生造恶道行。属无明爱妻息所系不得自在。是故菩萨於此众生修集悲心。悲因缘故宣说正法。为断众生如是系缚。出离恶道。九者见诸众生亲近恶友远离善友。其心甘乐造作恶业。是故菩萨於此众生修集悲心。悲因缘故宣说正法。为断众生如是恶业。远离恶友亲近善友。十者见诸众生造作慳贪。於无明爱心无厌足为施智慧。是故菩萨於此众生修集悲心。悲因缘故宣说正法。为断众生如是慳贪无明及爱。施与智慧。十一者见诸众生我见断见。为施众生十二因缘真智慧故。菩萨於此而生悲心。悲因缘故宣说正法。为断众生我见断见。施与十二因缘智故。十二者见诸众生行无明闇。我见众生见命见士夫见。别异见邪见著见。菩萨为施智光明故。於此众生而生悲心。悲因缘故宣说正法。为断众生如是所见。十三者见诸众生乐於生死。於五聚阴而生亲想。是故菩萨於此众生修集悲心。悲因缘故宣说正法。为断众生如是三有。十四者见诸众生为魔所缚。是故菩萨於此众生修集悲心。悲因缘故宣说正法。为坏众生如是魔网。十五者见诸众生甘乐快乐。而不能知真实乐因。是故菩萨於此众生修集悲心。悲因缘故宣说正法。示诸众生真实乐因。十六者见诸众生求涅槃门不能知处。是故菩萨於此众生修集悲心。悲因缘故宣说正法。为此众生开涅槃门。善男子，菩萨修悲。悉因如是十六因缘。
善男子，一切众生有三十二不善之业。菩萨见已修集善业。为坏众生如是恶业。何等三十二。一者有诸众生无明睡眠。菩萨见已修集智慧。为悟众生如是睡眠。二者见诸众生下解下欲。菩萨见已修集上解上欲。为以大乘而教化之。三者有诸众生乐为非法。菩萨见已修集正法。为令众生於诸法中得大自在。四者有诸众生修集邪命。菩萨见已修於正命。为坏众生如是邪命。五者有诸众生入於邪林。菩萨见已修集正见。为令众生出邪林故。六者有诸众生乐为放逸。菩萨见已修不放逸。为令众生离放逸故。七者有诸众生乐为粗穬。菩萨见已修如法祝为坏众生如是粗穬。八者有诸众生慳贪吝惜。菩萨见已修一切施。为坏众生慳贪心故。九者有诸众生毁犯禁戒。菩萨见已修持净戒。为破众生毁禁心故。十者有诸众生心常瞋恨。菩萨见已修慈悲忍。为坏众生如是瞋恨。十一者有诸众生懒惰懈担菩萨见已修勤精进。为坏众生如是懈担十二者有诸众生其心狂乱。菩萨见已修集定心。为坏众生如是狂乱。十三者有诸众生邪智覆心。菩萨见已修集正智。为坏众生如是邪智。十四者有诸众生说义颠倒。菩萨见已思惟正义。为坏众生如是颠倒。十五者有诸众生乐造世行。菩萨见已修善方便。为坏众生乐世行故。十六者有诸众生系属烦恼。菩萨见已先自除断。为坏众生烦恼系缚。十七者有诸众生我见所缚。菩萨见已自除我见。为断众生如是我见。十八者有诸众生诸根不调。菩萨见已自调诸根。为调众生如是不调。十九者有诸众生。说言无作无有受者，菩萨见已宣说有作及有受者，为坏众生如是邪说。二十者有诸众生不知恩义。菩萨见已说知恩法。为坏众生如是不知恩义。二十一者有诸众生未得谓得。菩萨见已修集正法。为坏如是增上慢故。二十二者有诸众生恶口粗穬。菩萨见已修善。口语。为坏众生如是恶口。二十三者有诸众生贪无厌足。菩萨见已修集知足。为坏众生不知足故。二十四者有诸众生。不能恭敬父母师长。菩萨见已修不放逸。为令众生供养恭敬父母师长。二十五者有诸众生贫穷困苦。菩萨见已修集七财。为坏众生如是贫穷。二十六者有诸众生。常为四大毒蛇所玻菩萨见已修身念处。为令众生远离如是四大毒玻二十七者有诸众生行无明闇。菩萨见已修集智慧。为令众生然慧灯故。二十八者有诸众生乐三有狱。菩萨见已修出离道。为示众生知出离故。二十九者有诸众生常行左道。菩萨见已修集右道。为令众生舍左道故。三十者有诸众生贪著身命。菩萨见已於自身命修不贪著。为令众生舍贪著故。三十一者有诸众生。不能恭敬供养三宝。菩萨见已修集信心。为令众生信三宝故。三十二者有诸众生。实非世尊自谓世尊，菩萨见已修集六念。为令彼等知真实法故。善男子，是名众生三十二业。菩萨见已修治自业。成就具足一切善法坏诸恶业。劝诸众生令行善业。善男子，菩萨摩诃萨有无量业。何以故？众生烦恼有无量门。为闭众生烦恼门故。菩萨修集无量善业。善男子，如恒河沙等世界众生。悉住声闻辟支佛乘。欲比菩萨初发心业。百分千分不可为喻。何以故？二乘之人自为解脱观於烦恼。菩萨不尔。常为众生得解脱故观诸烦恼。善男子，菩萨摩诃萨所作诸业。於诸凡夫二乘业中最为殊胜。何以故？众生之业性是颠倒。二乘之业有边际故。菩萨之业无边无量。是故菩萨胜於一切声闻缘觉。
尔时陀罗尼自在王菩萨闻是法已，心生欢喜踊跃无量。白佛言：世尊，甚奇甚特。快说如是不可思议。如来於此已说菩萨璎珞庄严。菩萨光明。菩萨大悲。菩萨善业。唯愿宣说。云何如来观诸众生起於大悲。云何名悲。悲有何行。有何相貌。何因缘起。云何名佛业。佛业有何行。有何相貌。有何因缘起。善哉世尊，一切知见。唯愿广说如来之业。佛言：善哉善哉！善男子，汝今谛听善思念之。吾当为汝分别解说。善男子，一切如来所有大悲不出不行。何以故？常不变故。无量劫中修集得故。是故大悲不行不转。不修不舍亦能为於一切众生。善男子，一切诸佛所有大悲。无量无边其心平等。从久远来。无量舌力不能宣说。善男子，如来世尊，未尝远离如是大悲。无上菩提及与大悲。如是二法等无差别。如来所得无上菩提无根无祝根名我见。住名四颠倒。如来世尊知根知祝是故菩提无根无祝一切众生皆悉无有无根无祝欲施众生无根无住起大悲心。如来於此欲令知故演说正法。善男子，夫菩提者清净寂静。云行为净。云何寂静。净名为内。寂静名外。内名眼空。空名无我。无有我所。何以故？性是一故。乃至意亦如是，何以故？性是一故知眼空已，不著於色不著色心。是名寂静。乃至意法亦复如是，一切众生不知菩提清净寂静。如来於此而起大悲。演说正法为令知故。善男子，一切众生心性本净。性本净者，烦恼诸结不能染著。犹若虚空不可沾污。心性空性等无有二。众生不知心性净故。为欲烦恼之所系缚。如来於此而起大悲。演说正法欲令知故。善男子，夫菩提者不取不舍。云何不龋如来不见一切诸法此岸彼岸。何以故？一切诸法离此彼故。如来世尊如实知之。是名不龋云何不舍。一切众生不知法界。如来教令了了知故。是名不舍。如来於此而起大悲。演说正法为令众生知是二法。善男子，夫菩提者无想无缘。云何无想。不见眼识乃至意识。不见色相乃至法相。於是法中不知不见故无取著。是名无缘。无想无缘是名圣行。云何圣行。所谓不行三界之行。善男子，如是不行名为圣行。一切圣人不行於行。众生不行如是圣行。如来於此而起大悲。演说正法欲令知故。善男子，夫菩提者非是三世。非三世者名为三等。过去意未来识现在贪。是名三分。以能了了知三分故。意识及贪无有住处。以是义故。不念过去不求未来不爱现在。若见三世悉平等者，是名正见。如来为令一切众生得如是等平等正见。而起大悲演说正法。善男子，夫菩提者，无身无为非眼识界。乃至非意识界。是名无身。不生不灭不尽不住无有三相。是为无为。善男子，一切法性是名无性。若无性者则无有二。是故菩提无身无为。一切众生不知菩提无身无为。如来为令了了知故。而起大悲演说正法。
善男子，夫菩提者，无有分别无有句义。云何分别。云何句义。无所住者名无分别。字不摄故名无句义。非有二故名无分别。不入法界名无句义。无动摇故名无分别。不变易故名无句义。不可说故名无句义。空故名无分别。无觉观故名无分别。无相故名无句义。不发故名无分别。无愿故名无句义。知众生界同於虚空。名无分别。无众生界名无句义。不生故名无分别。无宅故名无句义。不灭故名无分别。无为故名无句义。不行故名无分别。平等故名无句义。知平等故名无分别。寂静故名无句义。众生不知如是等义。如来为令了了知故。而起大悲演说正法。善男子，夫菩提者，不可以身得。不可以心得。何以故？身心如幻故。若能了知身心真实。是名菩提。为流布故名为菩提。而其性相实不可说。善男子，夫菩提者，不可说身不可说心。不可说法不可说非法。不可说有不可说无。不可说实不可说空。何以故？性不可说故。菩提者无有住处。不可宣说，犹如虚空。为真实知一切诸法。不可宣说。字中无法法中无字。为流布故。故可宣说。一切凡夫不知真实。是故如来於此众生而起大悲。演说正法为令知故。善男子，夫菩提者无取无缘。云何无龋云何无缘。知眼真实名为无龋知眼无境名为无缘。乃至知意真实名为无龋知意无境名为无缘。如来世尊以如是义。知於菩提无取著故名为无龋无屋宅故名为无缘。眼识不住於彼色中名无屋宅。乃至意识亦复如是，一切众生心无住处。如来世尊，如实而知心无住处。无住处者有四种。色受想行。於是四法心无所祝是名心无住处。是故名为一切诸法悉无住处。如来世尊如实知之。一切凡夫不能知故。如来於此而起大悲演说正法。善男子，夫菩提者名之为空。而菩提中无有空相。是故名空。一切法空菩提亦尔。如来世尊，真实能知如是之空。是故如来名为知空。诸佛名觉。一切诸法而不觉知。空中之空亦能了知。无上菩提空及菩提即是一如。空与菩提是一非二。离空菩提别有法者可得说二。以无二故名之为空。无名字故名之为空。无相貌故名之为空无威仪故名之为空。无修行故名之为空。无言说故名之为空。善男子，第一义者谓无诸法。云何说空。善男子，譬如虚空无言无说。无言无说故。故名虚空。无言说中无有言说是名为空。一切诸法亦复如是，无名字法说为名字。如是名字亦无住处。若名无住处。名下之法亦复如是，如来真实知如是法不生不灭。以真知故名得解脱本无系缚。云何说言名得解脱。是故如来无缚无解。如是等法一切凡夫不能知见。如来於此而起大悲。演说正法为令知故。善男子，夫菩提者同於虚空。虚空之性不平不下菩提亦尔。若法无性不可说言有平有下。如来世尊，知一切法无平无下。乃至微尘不作平下。若法有性即如实智。如实智者，知一切法本无今有已有还无。出时灭时无所系属。从缘而出从缘而灭。以是义故名之为道。断是道故名为菩提。凡夫众生不知如是真实道故。如来於此而起大悲。宣说正法为令知故。善男子，夫菩提者名真实句。真实句者即是菩提色亦如是如是二句等无差别。受想行识地水火风。眼界色界眼识界。乃至意界法界意识界。亦复如是，名法流布。真实觉知如是阴入界法无有颠倒。不颠倒者，知过去法不生不灭。未来之法不生不灭。现在之法亦不生不灭。如是知已，名不颠倒名真实句。真实句者，如一法一切法亦如是如一切法一法亦如是，是真实句凡夫不知如来於此而起大悲。演说正法为令知故善男子，夫菩提者非内非外。云何为内。云何为外。非内者无所造作。非外者无所觉知。内者谓作外者谓相。菩提之体非作非相。是故名为非内非外。又非内者非身口意业。非外者非三业缘非内者无相解脱门。非外者空解脱门。如是等义凡夫不知。如来於此而起大悲。演说正法为令知故。善男子，夫菩提者无漏无龋云何无漏。云何无龋无漏者远离四流。四流者欲流有流无明流见流。无取者远离四龋四取者欲取有取见取戒龋而诸众生无明所覆行於四龋以渴爱故作我我所。如来了知我取根本。是故我净。我净故能净众生。我净者，则不觉知一切诸法。亦不思惟一切非法。不起无明。不起无明因缘故。不起十二因缘有。十二因缘有不起故则不生。不生故入决定聚。入决定聚者名为了义。了义者名第一义。第一义者名无众生。无众生义者名不可说。不可说义者即十二因缘义。十二因缘义者即是法义。法义者即是如来。以是义故我经中说。若有得见十二因缘则为见法。见法者为见如来。见如来者即无所见所见是邪。夫邪见者谓想数法。如来无想亦无想数。以是义故见如来者为无所见。若见如来无想无作无知无觉。是名真实见於如来。如来亦尔。觉知一切诸法平等。如法界无龋一切凡夫不能觉知。如来於此而起大悲。演说正法为令知故。善男子，夫菩提者，清净寂静先明无诤。云何为净。云何寂静。云何光明。云何无诤。不杂烦恼名之为净。空解脱门名之寂静。无相无愿名为光明。无生无灭名为无诤。又无生者名之为净。无灭者名为寂静。无取者名光明。不出者名无诤。性名为净。无诸烦恼名为寂静光明无诤。法界名净。真实之性名曰寂静光明无诤。虚空之性名之曰净。无分别法界。名曰寂静光明无诤。内外清净名之为净。於内外法不取不著。名为寂静光明无诤。真知五阴名之为净。真实知界名为寂静光明。远离诸入名为无诤。见过去尽名之为净。见未来不生名为寂静。见现在法住於法界无有动转。名光明无诤。清净寂静光明无诤。如是四法等入一界一法一句。如是三法即是涅槃。远烦恼故名之为净。毕竟净故名曰寂静。无闇冥故名曰光明。不可说故名为无诤。以是故言释迦如来默无所说，善男子，夫菩提者即是虚空。虚空者名之为法。如法众生亦尔。如众生福田亦尔。如福田涅槃亦尔。以是义故。一切诸法同於涅槃。如来能觉如是法界。是故名佛。修集具足清净寂静光明无诤。如是四句名之为佛。如来能知善方便故。初得菩提默然而祝无所宣说待梵王请。尔时尸弃梵王与六万八千诸梵天人来至我所。头面作礼合掌而言：唯愿如来。为诸众生转正法轮。而说偈曰：
如来法离净寂静，大光无碍无有诤。无字无声亦无说，真实觉知如法界。佛为众生无量劫，苦行受持世间戒。为悟无明睡众生，久行放逸迷实义。
又此会中无量众，於无量佛积善根。能解甚深真实义，唯愿转於无上轮。此众已调一切魔，欲令开阐甘露门。如来号为真导师，示闇众生无上道。
如来虽有大慈悲，怜愍众生如一子。我今劝请法应尔，愿转无上正法轮。如往三佛转法轮，唯愿如来亦复尔。毕竟导师无退转，示暗众生一真道。
如雨润长诸草木，令诸众生除热渴。佛施法雨於众生，为得无上无异果。如来初生发誓言，我当救彼苦众生。众生渴仰甘露味，愿大施主施法雨。
尔时世尊既受请已，往波罗奈鹿野林中仙人住处。转正法轮。如是法轮。诸天魔梵及馀沙门。婆罗门等所不能转。尔时世尊说四谛时。憍陈如比丘得法眼净。其声遍闻三千大千世界。尔时世尊说优陀那。
甚深之义不可说，第一实义无声字。憍陈比丘於诸法，获得真实之知见。即是我往无量世，所得菩提今已得。
如来转是正法轮时。无量众生悉得调伏。示现如是大悲神通。众生见已，阿僧祇人发阿耨多罗三藐三菩提心。善男子，如来如是十六大悲。悉为众生而修起之。如来以是悲因缘故。为一一众生。於恒河沙劫大地狱中。受诸苦恼心不悔退。而其悲心亦无损减。以是义故如来大悲不可思议。善男子，声闻人悲犹如画皮。菩萨大悲犹如破肉。如来大悲破骨彻髓。声闻之悲赞佛所知。菩萨大悲劝他令行。如来大悲授人阿耨多罗三藐三菩提记。声闻悲心为慈因缘。菩萨大悲为调众生。如来大悲为毕竟度。声闻悲心因粗苦生。菩萨大悲因离苦生。如来大悲因断一切因缘而生。善男子，如来修集如是大悲。若为一人住经一劫百劫千劫万劫。至无量劫终不毕竟入於涅槃。善男子，如来大悲成就如是无量功德。善男子，乃往过去无量无边阿僧祇劫。时世有佛号栴檀窟。界名大香劫名上香。尔时世尊於三百三十二万劫中。常以正法教诸声闻。时佛身上一一毛孔所出香气。遍满三千大千世界。尔时此界无有臭秽名。所有草木山河之属悉栴檀香。众生身香亦复如是，一切无有身口意恶。诸佛弟子闻此香已即得四禅。尔时乃有一万诸佛。次第兴世皆同一号。号栴檀窟。是故彼劫名曰上香。尔时如来作佛事已欲入涅槃。观诸众生谁未调者我当调之。尔时如来以净天眼。见有一人在非有想非无想处。已於先佛种下上善根。定当因佛而得度脱。非因声闻得解脱也。寿过八万四千劫已，乃当下生来受五欲。当得闻於大乘经典。发阿耨多罗三藐三菩提心安住不退。尔时世尊以大悲故起大方便。告诸比丘，我涅槃时到。作是言已即便入於不悔三昧。示诸众生令知涅槃。既知如来入涅槃已，令诸大众广设供养。正法住世满足六十八万四千岁。当尔之时佛诸弟子。乃至无有一人於正法所作邪法想。尔时世尊以定力故。八万四千劫隐密此身不令众见。过是劫已，彼人即下生於人中大长者家。经八十年彼佛即从三昧而起诣长者家。其家大小悉无见者，唯是童子独得见之。尔时世尊为令彼人於五欲中心生厌离。而为说法。彼人闻已，即得不退阿耨多罗三藐三菩提心。如来知已即为授记。善男子，汝於来世过七万二千阿僧祇百千劫。当得成於阿耨多罗三藐三菩提。号曰宝上。如是音声馀无闻者，唯有一万二千诸天同得闻之。闻已悉发阿耨多罗三藐三菩提心。俱作是言：愿彼宝上成佛之时，我等当於是佛法中。谘受正法而为弟子。尔时如来知是事已复与授记。宝上如来成作佛时。汝等当作受法弟子。彼佛亦当授汝阿耨多罗三藐三菩提记。时栴檀窟佛授彼记已，尔乃毕竟入於涅槃。一切诸天大设供养。善男子，如来具足如是大悲。非诸声闻缘觉所知。善男子，尔时彼佛不断佛种。若有众生供养三宝亦复如是，佛说如是大悲功德时。此会众中有三恒沙等众生发阿耨多罗三藐三菩提心。半会大众得成於忍。半中之半得具如是十六大悲。其馀半半得佛法忍。尔时一切诸天世人闻法欢喜。同声赞叹。善哉善哉！甚奇甚特。快说如是大悲法门。

[book_title]卷三
△陀罗尼自在王菩萨品第二之三
善男子，如来复有三十二业。何等三十二。善男子，如来能知是处非处。云何是处。云何非处。善男子，若有造作身口意恶。得受安乐无有是处。是名非处。若有造作身口意善。受乐果者斯有是处。是名是处。若习慳贪得大富者无有是处。修行惠施得大富者斯有是处。毁破禁戒得受天身无有是处。护持净戒得受天身斯有是处。瞋恨之人得身端正无有是处。修集忍辱得身端正斯有是处。懈怠之人得大神通无有是处。勤修精进得大神通斯有是处。放心散乱得定地者无有是处。摄心不乱得定地者斯有是处。愚痴之人断烦恼气无有是处。修智之人断烦恼气斯有是处。若作五逆得无漏者无有是处。若无五逆得无漏者斯有是处。以女人身作转轮王无有是处。以男子身得转轮王斯有是处。帝释梵王佛亦如是，若转轮王非法治国无有是处。转轮圣王正法治化斯有是处。郁单曰人堕三恶道无有是处。郁单曰人寿终生天斯有是处。杀生因缘得长寿者无有是处。以是因缘寿命促短斯有是处。若有邪见得圣道者无有是处。若有正见得圣道者斯有是处。须陀洹人得第八有无有是处。须陀洹人即涅槃者亦无是处。阿那含人受欲有身亦无是处。阿罗汉人受後有者无有是处。贤圣之人谘承异师无有是处。得不退忍退菩提者无有是处。菩萨坐於菩提树下。不得菩提而起去者无有是处。如来若有烦恼习者亦无是处。诸佛世尊，知有障碍无有是处。若有能见如来顶者亦无是处。若有众生能知如来心境界者无有是处。如来之心不常定者亦无是处。如来世尊有二语者无有是处。如来世尊有过失者亦无是处。善男子，是名如来第一之业。尔时世尊即说颂曰：
大地可说动转相，猛风可说停住相。虚空可说有色相，佛不说处为非处。虚空可说作界像，佛不说处为非处。如来演说处非处，下中上分悉真实。
不说是处非处一，如是二处各无二。如来亦说下中上，各各无有三种相。佛知是处非处已，故能宣说无上法。如来了知众生心，善能分别细微相。
沙门梵志闇处行，不知是处非处因。众生不知处非处，是故不能得解脱。如来悉知处非处，是故称为无上尊。若诸众生无法器，如来於是修舍心。
设大方便待时节，为令彼得真解脱。如来世尊智无上，是则名为第一法。如是清净第一业，为令众生得调伏。如来说是第一力，甚深难测无能知。
如是妙法难可宣，为破邪见怜愍说。
复次善男子，如来世尊，善知去来现在众生所有诸业。知业知报。知恩知处。若过去业是不善因。如来知是未来之世得不善果。若未来业有退因缘。如来了知实是退因。若未来业能增长法。如来悉知以是因缘能增长法。若现在业若进若退。如来悉知以是因缘有进有退。若有作业是声闻因。是缘觉因。是菩萨因。是如来因。如来悉知以是因缘。是声闻因是缘觉因。是菩萨因是如来因。是名如来第二之业。尔时世尊复说颂曰：
如来获得无上智，是故能知业因果。智知三世非三摄，能知众生三世业。善解众生安乐因，亦能了知苦恼因。如来坏邪无因果，是故修集第二业。
通达进退二法因，善恶业果亦复然。如来知见无障碍，如观掌中菴罗果。知下中上真实相，三乘所因亦复然。如来善知众生业，亦知善恶诸业果。
众生业果三世摄，知见不谬名正觉。
复次善男子，如来世尊，知诸众生种种欲解。若贪欲若瞋恚若愚痴。现在世贪起未来世贪恚愚痴。现在世瞋起未来世贪瞋恚痴。现在世痴起未来世贪瞋恚痴。如来悉知。现在住善欲未来恶欲。现在住恶欲未来善欲。如来悉知。现在住下欲。未来世下中上分。现在住中欲。未来世下中上分。现在住上欲。未来世下中上分。如来悉知。邪聚众生能作正聚。不定众生住於正定。如来悉知。欲界众生有色无色界欲解。知声闻人。有缘觉欲解。有佛欲解。如来真实通达知故而为说法。是名如来第三之业。尔时世尊，即说颂曰：
众生欲解有种种，其意若干非一徒。如来真实知诸欲，故能随意演说法。贪欲瞋恚愚痴性，随相而知无颠倒。下中上品亦如是，善恶业因果真实。
通达三聚无有定，一切三乘亦复然。智知三世非三摄，为诸众生说三力。
复次善男子，如来悉知无量世界。若修善行。若行恶法。若无碍行。云何名知。内空外空内外空故。复次如来知眼知色及知眼识。云何而知如虚空故。复次如来知欲色界及无色界。云何而知如觉观故。复次如来知於行界。云何而知如行性故。复次如来知烦恼界。云何而知客尘性故。复次如来知不污界。云何而知。一切诸法性本净故。复次如来知生死界。云何而知无明缘故。复次如来知涅槃界。云何而知实思惟故。复次如来知世住界。知世爱界。知世瞋界。知世痴界。知世净界。知世净心界。以知界故能实说法。是名如来第四之业。尔时世尊，即说颂曰：
如来人中师子王，能真实知众生界。如来智慧无有边，是故能知世无边。知善恶行解脱行，亦知眼色眼识行。通达一切无量法，其性本来常清净。
内外真实无所有，五阴诸入十八界。身口意业及四大，如是诸法悉无实。知如是等众生界，皆悉同於虚空境。三界性相无真实，诸烦恼界亦如是，
烦恼性相无坚牢，无漏解脱亦复然。如来虽知真实界，终不言知而生慢。虚空无量无边际，一切众生界亦然。如来智慧无边际，远离三种有为相。
佛智无上甚深奥，一切众生不能知。如来怜愍众生故，宣说如是第四力。
复次善男子，如来善知一切众生诸根利钝。云何而知。知上中下知增知减。亦知贪欲有一亿种。瞋恚愚痴各一亿种。知贪欲重知贪欲轻。知瞋恚重知瞋恚轻。知愚痴重知愚痴轻。知一种根能增生死。知一种根能灭生死。了知善根知不善根。知非善非不善根。知解脱根。知六情根。男根女根命根。苦根乐根。忧根喜根。舍根信根。进根念根。定根慧根。未知欲知根。知根知已根。知眼根因乃至意根因。知耳根因作眼根缘。知鼻根因作舌根缘。知舌根因作身根缘。知戒庄严能修於施。知施庄严能修於戒。如来悉知谁可说施。谁可说戒。乃至智慧亦复如是，知谁可为说四念处。乃至八圣道分。谁可为说声闻之乘。辟支佛乘。无上佛乘。知缘觉根学声闻乘。知正觉根学声闻乘辟支佛乘。知下根人能修上根。上根之人修於下根。知众生根未可调者，则生舍心。可调伏者为说正法。如来悉知熟不熟相。不熟熟相。不熟不熟相。熟有熟相。知生死根。知解脱根。知庄严根。知具足根。一切根性因缘果报。悉知悉见。是名如来第五之业。尔时世尊，即说颂曰：
如来知根到彼岸，故知众生种种解。亦了知根下中上，并及诸业亦如是，亦知烦恼轻重相，及知诸根难易调。知乐生死及解脱，了知眼根至意根。
知根行处及灭处，了知一切三乘根。有可转者不可转，知众生根熟不熟。随其意种为说法，善知呵责软语调。知有不受教诲者，则於其人修舍心。
如来善知诸方便，为破烦恼庄严智。为破众生烦恼故，演说如来第五业。
复次善男子，如来真实知至处道。云何而知。知正定聚。知邪定聚及不定聚。知於因力及果报力。知过去世福德因缘。知现在世庄严因缘难调易调。略说广解广说略解。知是众生能得解脱不得解脱。知不定者遇善知识住正定聚。不得善友则无解脱。如来知已，随其意趣而为说法。彼闻法已，系念思惟获得善果。如来出世惟为不定。终不为彼邪定说法。何以故？非是器故。不能获得真解脱故。是名如来於是人所修集舍心。菩萨摩诃萨真实知已勤修庄严。为破如是邪定众生。是故菩萨发阿耨多罗三藐三菩提心。如来善知贪有三种。一者因见净故。二者受因缘故。三者本因缘故。瞋有三种。一者瞋因缘故。二者受因缘故。三者本因缘故。痴亦三种。一者无明因缘。二者我见因缘。三者疑网因缘。复次如来。知诸众生苦迟得通。苦速得通。知苦迟者能得乐速。知乐速者能得苦迟。知乐迟者能得乐速。知有修力知有智力。又知有道具足修力不具智力。有具智力不具修力。有具修力及以智力。不具修力不具智力。又知有道能作净心不能庄严。有能庄严不能净心。有作净心能具庄严。有不具净心不具庄严。又知有道能净其身不净口意。有净口意不净其身。有身口意净。有身口意不净。是名如来第六之业。尔时世尊，即说颂曰：
如来善知所至处，亦知众生诸因缘。亦能了知定不定，通达明晓调不调。不为邪定演说法，亦不调伏下根者，知贪瞋痴三种说，亦知诸结轻重相。
知於四道转不转，是故佛知道毕竟。修力智力真实知，下中上力亦如是，知身口意净不净，心及庄严亦复然。众生诸根烦恼界，如来知已为破坏。
为彼无明闇众生，宣说如来第六业。
复次善男子，如来知禅解脱三昧烦恼解脱。云何而知。知诸众生以因缘故贪乐生死。以因缘故贪乐涅槃。云何名因。云何名缘。若诸众生思惟不善。是名生死因缘。因不善思惟故生长无明。是故不善为因无明为缘。因无明故则生於行。是故无明为因诸行为缘。因诸行故则生於识。是故行则为因识则为缘。因识故则生名色。是故识则为因名色为缘。因名色故则生六入。是故名色为因六入为缘。因六入故则生於触。是故六入为因触则为缘。因触生受。是故触则为因受则为缘。因受生爱。是故受则为因爱则为缘。因爱生龋是故爱则为因取则为缘。因取生有。是故取则为因有则为缘。因有生生。是故有则为因生则为缘。因生则有老死等苦。是故生则为因老死为缘。烦恼为因诸业为缘。诸见为因爱结为缘。烦恼为因五盖为缘。是名为因是名为缘。而诸众生以是因缘贪乐生死。何因缘故贪乐涅槃。有二因二缘。令诸众生乐於涅槃。一者乐喜听法。二者乐正思惟。复有二种。一者舍摩他。二者毗婆舍那。复有二种。一者不去智。二者不来智。复有二种。一者观生死。二者观涅槃。复有二种。一者如法持。二者得证。复有二种。一者修解脱门。二者得解脱果。复有二种。一者尽智。二者无生智。复有二种。一者谛智。二者观十二因缘。是名为因是名为缘。而诸众生。以是因缘乐於涅槃。如来悉知如是等禅三昧解脱。既了知已，舍离欲恶不善之法。有观有觉离生喜乐入於初禅。入初禅出灭定。入灭定出初禅。乃至八解脱亦复如是，一切众生悉不能知如来世尊出入之处。如来悉知住定平等。及以上下众生。谓佛入一三昧。而佛实入一切三昧。众生见佛起一切定。而佛实入一定三昧。如来三昧无有次第然非不定。一切声闻缘觉菩萨悉不能知。如来又知说法因缘。得声闻三昧说法因缘。得缘觉三昧说法因缘。得菩萨三昧。知已随意而为演说。是名如来第七之业。尔时世尊，即说颂曰：
如来了知生死因，亦复通达解脱因。既了知已为说法，破坏生死不善因。不善思惟无明因，无明因缘长生死。烦恼因缘受业果，诸见因缘增爱结。
若得亲近善知识，至心听受无上法。观察内外空三昧，即能越度生死海。修集无上定智慧，观法平等无去来。若能观见无出灭，即得了了寂静眼。
修集无上三脱门，具足尽智无生智。既自获得无碍智，复能为诸众生说。入於初禅出灭定，入於灭定随意出。如来三昧无次第，是故名为常在定。
如来所入种种定，与诸法界无差别。二乘不知佛住处，菩萨不知甚深定。众生常行无明闇，不知如来入出处。无上世尊怜众生，是故宣说第七业。
复次善男子，如来善知自身所有过去世业。若一生二生至无量生。一灾二灾至无量灾。一劫二劫至无量劫。忆念生名种姓饮食。色貌形质苦乐寿命。是诸众生造是业因得此有身。念他有灭生於他有。如自身他亦如是，亦知众生所有业因。是诸众生造是业因得他有身。知众生心及因缘。是心灭已次第生心。如是等事恒沙众生所不能知。佛宿命智悉知三世无有始终。如是智慧不可称量。劝诸众生汝今当念。过去世中所更善恶。以佛力故悉得忆念。往昔所种无量善根。若佛边种若於声闻缘觉边种。既忆念已，如来即为随意说法令不退转。是名如来第八之业。尔时世尊，即说颂曰：
如来忆念无量世，若自若他善恶业。明见无量劫中事，犹观掌中菴罗果。种姓生名悉能知，色劫生灭亦如是，亦知寿命及住处，善恶业因亦复然。
知众无量次第心，及知心因生灭处。遍知无量劫中生，亦不尽於无碍智。佛智无量不可称，二乘不知其境界。为令众生念过去，随意宣说第八业。
复次善男子，如来天眼清净微妙。见诸众生生灭堕落。若受善色若受恶色。若生善有若生恶有。亦能明了知诸业因。知是众生身口意恶。诽谤圣人增长邪见。以恶业故舍此身已即堕地狱。知是众生身口意善。不谤圣人增长正见。以是业缘舍此身已即生善有。如来天眼能见十方诸佛世界。无有边际犹如虚空。无有限量犹如法界。悉见众生生时灭时。见诸世界成时坏时。亦知众生发菩提心生时灭时。见一切佛始成正觉。转正法轮入涅槃时。见诸声闻证得解脱。得解脱已取涅槃时。见诸缘觉以神通力。报诸众生信施恩时。如是等事。一切五通声闻缘觉及诸菩萨所不能见。如来天眼成就如是无量功德。以天眼故观诸众生。谁应为佛之所化度。谁复应为声闻缘觉之所化度。若应从佛而得度者，如来即为示现其身。其馀众生悉无见者，是名如来第九之业。尔时世尊，即说颂曰：
无量劫中修善业，获得如是净天眼。能见十方诸众生，具足成就善恶色。见上中下诸众生，亦见受於善恶有。能知身口意善业，业因所得诸果报。
亦知声闻辟支佛，菩萨之人善法境。见十方佛破魔兵，转正法轮入涅槃。见诸声闻得解脱，教化众生取灭度。见辟支佛示神通，以报施主之恩德。
如来所说真实法，闻已能度生死海。声闻缘觉及菩萨，不能知佛所见处。如来睹见细微尘，亦见无量无边界。如来教化佛所度，是故宣说第九业。
复次善男子，如来世尊知诸漏尽毕竟解脱。我生已尽梵行已立。所作已办更无後有。佛漏尽智清净微妙。言清净者无诸习气。声闻之智有边有量。何以故？有习气故。辟支佛智亦有边量。何以故？无大悲故。佛漏尽智无量无边。何以故？知一切行故。具足成就一切智故。永断一切诸习气故。摄取大慈大悲。庄严四无所畏。於一切法无取相习。一切世间所不能胜。行住坐卧无诸过失，犹如虚空清净明了不杂烟雲。佛漏尽智亦复如是，不杂一切诸烦恼习。如来成就清净具足是漏尽智。能为众生敷扬宣说。令彼闻者断诸烦恼。菩萨闻已发大庄严为断烦恼。是名如来第十之业。尔时世尊，即说颂曰：
佛漏尽智无有边，清净不杂烦恼习。声闻缘觉习结气，是故漏尽智不净。如来具足大慈悲，是故其智无边际。具足成就一切行，故知众生漏行处。
所可演说无常我，令众生知空无乐。修善思惟得净眼，知无众生无士夫。大悲怜愍诸众生，具足十力四无畏。为断烦恼智无碍，是故宣说第十业。
复次善男子，如来具足四无所畏。成如来业。如来业者，悉已觉知一切诸法。若天若人若魔若梵若沙门若婆罗门。如实而言如来不觉不知法者，无有是处。何以故？如来世尊名为正觉觉平等法。若凡夫法若圣人法。若声闻法若缘觉法。若菩萨法若佛法。若学法若无学法。若世法若出世法。若善法若不善法。若有漏法若无漏法。若有为法若无为法。如是等法平等觉知。故名正觉。言平等者，见空平等法真实故。无相平等坏诸相故。无愿平等不著三界故。不生平等无生性故。无行平等无行性故。无出平等无出性故。无至处平等无至处性故。真实平等无三世性故。智解脱平等无无明性故。涅槃平等无生死性故。见如是法皆悉平等。是故如来名为正觉。如是观已以大慈悲。为诸众生称扬宣说。若非世尊作世尊想。若非正觉作正觉想。若非漏尽作漏尽想。如来具足四无所畏。能坏如是诸恶想等。是名如来第十一业。尔时世尊，即说颂曰：
佛知一切法平等，是故得名一切智。凡圣菩萨及佛业，世与出世善恶业。空无相愿无生灭，一切悉见其真实。如来悉见平等故，为众演说十一业。
复次善男子，如来真实永尽诸漏。是故唱言我尽诸漏。我都不见人天魔梵沙门婆罗门。真实而言佛漏未荆云何名为如来漏荆佛於欲漏心得解脱。有漏无明漏。一切习气一切见漏。心得解脱。是故如来名为漏荆第一义中圣人真知。无觉无断无证无修。为流布故说言尽漏。何以故？尽者即是无生无灭。无尽者不可宣说。不可说故名之无为。夫无为者无出灭祝佛若出世不出於世法性常祝如来不觉我及我断。如来住於大慈大悲。为众生故宣说我断。是名如来第十二业。尔时世尊，即说颂曰：
如来永断诸漏结，及以无边诸习气。是故世法不能污，如花处水泥不著。大悲人中师子王，为众生故说流布。真实而知无出灭，无我我所亦复然。
一切诸法无增减，随其性相真实说。如来得大自在力，为众故说十二业。
复次善男子，如来真实说遮道法。我都不见人天魔梵沙门婆罗门。说言是法不能遮。云何名遮。云何不遮。有一法能遮道。所谓放逸。复有二法。所谓无惭无愧。复有三法。谓身口意恶。复有四法。所谓欲瞋怖痴。复有五法。所谓杀生偷盗淫泆妄语饮酒。复有六法。所谓不敬佛法僧戒三昧不放逸。复有七法。一者慢。二者大慢。三者慢慢。四者邪慢。五者邪语。六者邪命。七者邪念。复有八法。一者邪见。二者邪思惟。三者邪语。四者邪业。五者邪命。六者邪方便。七者邪念。八者邪定。复有九法。所谓有人欲作诸恶。现作作已加於己亲。有人以善加於己怨。有人以恶加於己身。亦复如是，是名为九。复有十法。所谓十恶。一者杀生。二者偷盗。三者淫泆。四者妄语。五者两舌。六者恶口。七者无义语。八者贪嫉。九者瞋害。十者邪见。若有比丘起恶思惟。以是因缘。不知有为多诸过咎。以不知故生颠倒心。颠倒因缘增长五盖。五盖增故令诸烦恼遮障善法。烦恼因缘身口意业造作诸恶。如来如实知如是法能遮於道。既自知已为众演说。为坏如是遮障道法。是名如来第十三业。尔时世尊，即说颂曰：
若有修集於放逸，真实不能得解脱。身口意等诸恶业，无惭无愧诸烦恼。亲近恶法能遮道，善觉对治不对治。为坏烦恼故演说，大慈大悲十三业。
复次善男子，如来实说圣道毕竟。若有众生亲近正念必得解脱。我都不见人天魔梵沙门婆罗门。真实记言修道者不得毕竟无上解脱。云何名为真实圣道。有一种。所谓一乘。复有二种。谓舍摩他毗婆舍那。复有三种。谓空三昧无相无愿。复有四种。谓四念处。复有五种。谓信等五根。复有六种。谓六念处。复有七种。谓七觉分。复有八种。谓八正道。复有九种。所谓初禅乃至灭定。复有十种。所谓十善。是名毕竟真实圣道。又毕竟道者，无有能作增减取舍无执无放。非正非邪非一非二。是名真实毕竟之道。如来世尊怜愍一切。为诸众生说如是道。是名如来第十四业。
尔时世尊，即说颂曰：如来了知寂静法，有亲近者得解脱。如来无师无教者，自然而得甘露味。有修三十七助法，烦恼结灭得解脱。
思惟善知真实法，不著法性真解脱。如来见法如虚空，犹如幻化热时焰。具足十力无边身，为众故说十四业。
复次善男子，如来身业无有过失。若愚若智。无能宣说佛有过失。何以故？如来若行若坐若祝著衣持钵若受饮食。若见若闻若有所说，入出城邑村落舍宅。足不蹈地常行千叶莲花之上。若有众生遇触佛影。七日安乐无饮食想。舍是身已生於善有。如来衣服离身四寸。暴猛风力所不能动。如来虽有如是等事。而其内心未尝不定。是故如来身无过失。善男子，如来口业亦无过失。何以故？时语真语。实语。正语。期语。义语。不多语。如持而语净语。解一切语。微妙语。无异语。一音语。是故如来无口过失。如来意业亦无过失。何以故？如来常作一切佛事。而其内心初无憍慢。不役智虑而知法荆是名如来无罣碍智。是故如来意无过失。为坏众生如是过失故宣说法。是名如来第十五业。尔时世尊，即说颂曰：
如来身口意寂静，是故无能说有过。实不可说为流布，是业非业说为业。
复次善男子，如来不与天人魔梵沙门婆罗门而生诤讼。何以故离爱恚故。一切世间供养恭敬。心不生高亦不欢喜。一切世间毁呰轻慢不生愁恼。凡所造善事无不成。终不造作不善之业。如来实无世间诤事。亦常修集无诤三昧。如来无我无有我所。为坏众生是非诤讼。说如是业。是名如来第十六业。尔时世尊，即说颂曰：
如来修集无诤定，是故其心无瞋喜。
如来为断众烦恼，是故宣说十六业复次善男子，如来之心无有忘误。於八解脱不失念心。常观一切众生意行。观已复能随宜说法。於四无碍亦无念失。於三世中忆念不忘。既自不失忆念之心。复为众生说是念法。是名如来第十七业。尔时世尊，即说颂曰：
如来修集八解脱，故於诸法不失念。
知众生心随意说，为令得念说是业复次善男子，如来真实无不定心。若行若住若坐若卧若语若默常知诸法深妙之义。一切世间若有入定若不入定。悉无能知如来心也。唯除诸佛借其道力。欲令一切无量众生常在定故。说如是业。是名如来第十八业。尔时世尊即说颂曰：
如来正觉常在定，所作诸事无散乱。常入三昧无知者，是故宣说十八业。
复次善男子，如来真实无种种想。所谓无分别福田非福田想。亦无分别诸众生想及以法想正觉之想及法界想。分别持戒及毁戒想。亦无分别怨想亲想受不受想。分别正见邪见之想。是故如来无种种想。为坏众生如是诸想宣说是业。是名如来第十九业。尔时世尊，即说颂曰：
如来永断一切想，是故了知诸法界。为破众生若干想，宣说如来十九业。
复次善男子，如来从智舍心无不知舍。何以故？修身故。修戒故。修心故。修慧故。断痴故。如来舍心出於世间。即是圣舍。是毕竟舍。转梵轮舍。共大悲舍。为利众生舍。知对治舍。如是等舍。无增无减不高不下。不杂烦恼不一不二。不观时节无碍无对。不住不动不隐不显。真实不虚。如来成就如是大舍。而能为诸众生说法。是名如来第二十业。尔时世尊即说颂曰：
如来修身戒心慧，从於智慧修舍心。於诸众生无爱恚，不动不住真实舍。大慈大悲无上尊，具足如是之大舍。无碍智慧调众生，演说清净二十业。
复次善男子，如来欲业无增无减。何等名欲。欲於善法。所谓大慈大悲说法度人安住寂静。劝诸菩萨学菩提道。令三乘种相继不绝。如是诸欲。不随欲出随智而生。欲令一切众生具足阿耨多罗三藐三菩提故演说正法。是名如来二十一业。尔时世尊，即说颂曰：
如来欲者无增减，大慈大悲故说法。不断三乘无边身，为众演说如是业。
复次善男子，如来精进无有休息。云何不息。所谓调伏众生说法化度。假使有一人能无量劫佛边听法。如来当为说不休息。若有一佛於无量劫演说法者，如来亦听心无懈废。若过无量恒沙世界。有一众生应受化者，如来要当随逐。不舍。不食不息。不生疲倦悔退之心。常劝众生令勤精进。是名如来二十二业。尔时世尊，即说颂曰：
具精进人师子王，於大众中赞精进。精进说法无休息，是故进业二十二。
复次善男子，如来念心无有增减。何以故？如来初得阿耨多罗三藐三菩提时。遍观一切去来现在众生之心。後说法时不失先念。念本三聚及三种根。凡所演说无不作念。是名如来二十三业。尔时世尊，即说颂曰：
如来初得菩提时，遍观众生如实心。凡所说法不失念，二十三业佛所说，
复次善男子，如来三昧於一切法平等无减是故诸佛一切平等。於一亿种贪欲恚痴。及一亿种无贪恚痴。其心平等无有差别。有为无为生死涅槃亦复如是，具如是等平等三昧。不杂眼耳鼻舌身意。四大三界非此非彼。亦非一切非增非减。为令众生得是三昧。宣说正法。是名如来二十四业。尔时世尊，即说颂曰：
如来等观一切法，是故常定心无乱。不为三界之所摄，诸根四大亦如是，一切诸法无差别，平等观察善不善。如来所说如是业，为诸众生得是定。
复次善男子，如来智慧常无减少。以是智力知一切法。能随众生意趣说法得无碍智。知一切义。知一切字。知一切句。於无量劫演一句法。出无量义断一切疑。说三乘法并及八万四千法门。亦说八万四千法聚。是名无量无边智慧。为令众生得是智故宣说正法。是名如来二十五业。尔时世尊，即说颂曰：
佛智无碍无有边，能说无碍无边法。演一字作无量句，演一句作无量义。说八万四千法门，亦及尔所诸法聚。为令众得无碍智，是故宣说如是业。
复次善男子，如来解脱无有减少。声闻之人从他闻故而得解脱。缘觉之人从因缘故而得解脱。如来无师自然觉悟。永断烦恼及以习气。过去不断。未来不著。现在不祝亦不贪著眼色二法。乃至意法亦复如是，知心性净。是故唱言如来一念得阿耨多罗三藐三菩提。为令众生一念得成阿耨多罗三藐三菩提故演说正法。是名如来二十六业。尔时世尊，即说颂曰：
为诸声闻闻解脱，亦为缘觉因缘悟。如来解脱不著有，不著三世心性净。凡所演说为解脱，劝诸众生无上道。二十六业非业故，大慈大悲处众说。
复次善男子，如来身业随智慧行。智所围绕以是业故。众生闻见说法默然。行住坐卧饮食出入城邑聚落。三十二相八十种好悉得调伏。是故如来一切身业随智慧行。是名如来二十七业。尔时世尊，即说颂曰：
如来身业为众生，故示种种妙相好。凡所举动调众生，大悲为众说是业。
复次善男子，如来口业随智慧行。何以故？说法净故。无脱失故。真正语。易解语易知语。非高语非下语。非曲语非粗语。非恶语非闇语。柔软语非轻语。非疾语非畏语。非不解义语。非恶声语。非缓语。甘露语可爱语。次第语庄严语。恭敬语乐闻语。不贪语不垢语。清净语毕竟语。不诳语不痴语。无碍语广语。真实语不作语。不尽语安乐语。身寂静语心寂静语。贪寂静语瞋寂静语。痴寂静语坏魔语。破邪论语。梵声迦陵频伽声。释声大海潮声。拘仑阇声。秋月孔雀声。拘枳罗声。命命鸟声。鹅王声鹿王声琴声鼓声。贝声。伎乐声人乐闻声耳根乐声。增善法语。句义无尽语。合字句义语。时语略语。知足语。调诸根语。施庄严语。清净戒语。共忍行语。精进神通语。远离欲界语。具足智慧语。慈语悲语。喜语舍语。说三乘语。不断三宝语。解三聚语。解三世语。解三解脱语。分别四谛语。修集语赞叹语。佛语圣语。无边语无行语。善男子，如来成就如是等语。是故如来所有口业随智慧行。是名如来二十八业。尔时世尊，即说颂曰：
如来所说如净珠，成就无量诸功德。其声遍满十方界，一音能令种种解。凡所演说不作念，更不观众心境界。如来音声如响相，无说无闻亦如是，
大慈大悲清净语，为众生解种种法。是故宣说如来业，二十八业如先佛。
复次善男子，如来意业随智慧行。何以故？如来了知一切众生心意识等。亦不随意随缘随贪随恚随痴。远离诳惑及我我所无明闇翳。平等清净无有边际犹如虚空。是故如来所修意业随智慧行。是名如来二十九业。尔时世尊，即说颂曰：
如来之心不可量，如以毫毛举须弥。常观众生心所缘，远离说魔烦恼界。人中象王说善业，为坏众生种种恶。为净众生身口意，二十九业今已说。
复次善男子，如来智慧知过去世。其智无碍亦无障者，云何为智。知过去佛无量无数。及其世界所有草木众生之数。其心所缘种种音声。亦知其佛说几所法。有几众生得声闻乘辟支佛乘及菩萨乘。亦知彼佛所有世界寿命脩短。众数多少名字种种喘息饮食。众生根界意界法界心界行界。其心次第生灭出没。如实了知知其数量非比智知。是名如来第三十业。尔时世尊，即说颂曰：
佛智无碍无障者，故能悉知无量土。了知一切诸佛事，众生诸根及法界。人师子王知过去，如观掌中阿摩勒。无边身说三十业，为令众生知过世。
复次善男子，如来智慧知未来世。其智无碍亦无障者，云何为智。知未来世若出若灭。一切世界几劫水灾。几劫火灾几劫风灾。成坏之数。几佛世界几佛出世。世界之中有几微尘。有几声闻缘觉菩萨。亦知彼佛几食几息。几行几住几坐几卧。几人获得声闻解脱。几人获得缘觉解脱。几人获得正觉解脱。几人修集慈悲喜舍。亦复了知几所众生次第心生次第心灭。了了能知如是等事。亦非比智。是名如来三十一业。尔时世尊，即说颂曰：
如来了知未来世，一切诸法之出没。知佛世界及以佛，众心次第生灭等。既得知已无憍慢，名三十一如来业。
复次善男子，如来智慧知现在世。其智无碍亦无障者，云何为智。如来悉知十方现在世界。诸佛声闻缘觉菩萨众数日月星宿草木微尘。地水火风四大海渧。众生毛发种种形色。心意次第生灭出没。亦知地狱畜生饿鬼现业果报。几时住世几时解脱。亦知人天业果因缘。几时住世几时解脱。知烦恼界及诸根界意界法界。如来虽复种种知已，不生高心口亦不出二种之言：是名如来三十二业。
尔时世尊，即说颂曰：无上如来叵思议，无有知佛所缘境。如来所知如虚空，无量无称无边界。所说微妙第一义，为令众生得是业。
总持自在能问佛，无上世尊随意答。
善男子，如来世尊具足如是三十二业，则能调伏无量众生。善男子，如来世尊虽为众生说是诸业。而如来业真实无量不可称计。善男子，如来业者，一切世间所有众生。不能思惟不能了知不能宣说。如是业者，悉能等知一切国土犹如虚空。何以故？十方诸佛悉平等故。善男子，诸佛所说，观察众生及佛世界。解脱涅槃等无差别。佛观法界皆一味已，转不可转正法之轮。善男子，譬如善识真宝之匠。於宝山中获得一珠。得以水渍从渍出已，置酢浆中从酢浆出已，置之豆汁意犹不已复置苦酒。苦酒出已置众药中。从药出已以娄褐磨。是名真正青琉璃珠。善男子，如来亦尔。知众生界不明净故。说无常苦及以不净。为坏贪乐生死之心。如来精进无有休息。复为演说空无相愿。为令了知佛之正法。如来精进犹不休息。复为说法令其不退菩提之心。知三世法成菩提道。名大珍宝良祐福田。是故当知。如来诸业不可思惟。不可称量不可宣说。如来具足三十二业。虽知己身犹如虚空。而於世界示现其身。亦复宣说不可说法。永断一切心之因缘。悉知一切众生心界。亦知一切菩萨境界。善男子，如来世尊真实业者，终不断绝菩萨授记。是名如来真实之业。尔时世尊说是业时。十方世界六种震动。大光普照雨於无量无边香花。诸在此坊天人大众。阿修罗迦楼罗紧那罗摩睺罗伽人及非人。闻如来业心大欢喜。复以种种香花伎乐宝幢幡盖供养之具而供养佛。其中或以周罗宝顶宝发手川杂宝璎珞。日珠月珠指环珠带宝珮发饰。或以耳环以奉如来。谓青琉璃。及莲花珠金翅鸟珠。阎浮宝珠帝释宝珠。火珠光珠无量光珠。无量色珠柔软净珠。金刚宝珠及白真珠。复以杂香。所谓末香。金沙和杂栴檀之香。多伽罗香沈水。弥佉多摩罗跋香。复散诸花。所谓曼陀罗花摩诃曼陀罗花曼殊沙花摩诃曼殊沙花。拘毗陀罗花波利质多罗花。乐花。娑罗花大娑罗花。百叶花千叶花。饶叶花大光花。香叶花乐香花乐见花。无量色花无定色花。水生花。优波罗花波头摩花。拘物头花分陀利花。陆生花。婆利师花摩梨花。须曼那花育坻花。檀内伽梨花。阿提目多伽花。瞻婆花阿叔迦花。种种伎乐种种幢幡盖。十方界诸来菩萨。各昇虚空宝坊之上。放身投下供养於佛。投身散已其身不现。化七宝网遍覆其上。复现其身在珠网中。尔时十方一切诸佛。各各遣一波利之树。以用供养释迦如来。以佛力故一一诸树各至宝坊庄严其处。尔时会中无量众生。发阿耨多罗三藐三菩提心。无量众生。得无生法忍。

[book_title]卷四
△陀罗尼自在王菩萨品第二之四
尔时世尊，举身顾眄观诸大众。如象王回而作是言：诸善男子，谁能守护如是供具及此宝坊。令不毁坏灭没损减。以待弥勒成正觉已，十六年後供养彼佛及贤劫中五百如来。是时会中有一菩萨名诸法神通自在王即从坐起。胡跪合掌而作是言：世尊，我能守护如是供具及此宝坊。令不毁坏灭没损减。以待弥勒成正觉已，十六年後供养彼佛及贤劫中五百如来。尔时众中有一魔王名曰神通。其所住国名四天下。语诸法神通自在王菩萨言：善男子，汝今安置如是供具并及宝坊。置何器中而守护之令不毁坏。善男子，凡言器者性是无常。而我此身常住无变。善男子，汝今应当谛观我身。尔时魔王闻是语已，如教谛观见其脐中。有一世界名水王光。有佛世尊号宝优钵罗。其世界中有大宝山。如来处中结加趺坐。与诸菩萨宣说正法。尔时魔王见是事已，心甚奇讶。即礼诸法神通自在王菩萨。赞言善哉善哉！大士。我今始知汝有妙器堪任护持如是供具及此宝坊令不毁灭。尔时魔王即白佛言：世尊，我往未见如是菩萨。未闻如是微妙法时。欲学声闻入於涅槃。我今既见诸法神通自在王菩萨威神之力。即发阿耨多罗三藐三菩提心。世尊，假使我身恒沙劫中受地狱苦。然後乃成无上道者，亦终不舍菩提之心。佛言善哉善哉！善男子，汝能善发阿耨多罗三藐三菩提心。汝亦当得如是无量神通之力。是时会中复有菩萨名师子幢。语陀罗尼自在王菩萨言：善男子，菩萨摩诃萨获得何等陀罗尼门。而能受持一切佛语。凡所演说字句及义无有穷荆陀罗尼自在王菩萨言：善男子，有八陀罗尼。菩萨摩诃萨若有得者，则能受持一切佛语。凡所演说字句及义而无穷荆何等为八。一者净声光明陀罗尼。二者无尽器陀罗尼。三者无量际陀罗尼。四者大海陀罗尼。五者莲华陀罗尼。六者入无碍门陀罗尼。七者四无碍智陀罗尼。八者佛庄严璎珞陀罗尼。是名为八。若有菩萨安住如是八陀罗尼，则能受持一切佛语。凡所演说字句及义而无穷荆师子幢菩萨言：善哉大士。唯愿广说。菩萨闻已当得受持一切佛法。陀罗尼自在王菩萨言：善男子，谛听谛听当为汝说。净声光明陀罗尼者，菩萨摩诃萨若得住者，能於无量无边佛所。具足成就无量功德得净四大。以是因缘其声微妙宣说法时。其音遍满一佛世界二佛世界。五佛世界十佛世界。二十佛世界三十佛世界。四十佛世界五十佛世界。百佛世界千佛世界。万佛世界乃至百千万佛世界。不可称不可数。随所说法即得遍闻。其说法时所坐法座师子之床。或一由旬或如须弥。或如梵处坐如是处。设有十方无量诸佛讲宣道化。普得闻之受持不忘。善解字句及其义味。自说法时及听佛说。於是二事各无妨碍。於一字中说一切法。一字者所谓为阿。阿者诸字之初。菩萨摩诃萨说阿字时。即能演说一切诸法。阿之言无。无者，诸法无根诸法无生。诸法无初诸法无边。诸法无尽诸法无作。诸法无来诸法无去。诸法无住诸法无性。诸法无出诸法无行。诸法无增诸法无高。诸法无减诸法无主。诸法无用诸法无愿。诸法无戏论亦无觉观。无说无听无处无入。诸法无我及无众生。无净无命无名无主。无有士夫无内无外无常无相无亿无量。无为无迹无句无字。无碍无共无随他无随己。无执无放无取无舍。无数无身无净无秽。无转无变无受无声。无相无结无污无狂。无漏无有无覆无浊。无对无色无受无想无行无识。无因无果无阴入界。无因缘无境界。无受无欲无色无无色。无诱导无黑无白。无滓无思惟。无时无归无净无杂。无烧无习无屋无支。无动无住无坚无脆。无可见无可触。无光无闇无曲无罪。无实无虚无痴无观。无见无修无见无闻。无觉无智无触无识。善男子，菩萨摩诃萨。获得如是净声光明陀罗尼时。於此一字说一切法。菩萨於此一字之中说无量义。无有错谬。不坏法界不失字义。菩萨得是陀罗尼已身口意净。举动进止众生乐见。是名身净。凡所演说众生乐闻。是名口净。修集慈悲喜舍之心。是名意净。菩萨得是陀罗尼已，能净二施财施法施。能净於戒见毁戒者不生恶心。能净於忍见害众生不生瞋恼。能净精进修行善法无有休息。能净禅定坏憍慢故。能净智慧除无明故。能净於业坏恶因故。能净於眼得三眼故。能净於耳获得天耳闻佛声故。能净於鼻悉嗅诸佛净戒香故。能净於口於甘露味不贪著故。能净於身得化身故。能净於意善思惟故。能净於色三十二相故。能净於声说妙法故。能净於香戒闻施等得清净故。能净於味得无上味故。能净於触修集无上诸三昧故。能净於法观诸法界无分别故。能净於念如所闻法不忘失故。能净於意永不系属诸魔党故。能净於行观察甚深诸法界故。善男子，菩萨住是陀罗尼已，随说音声所至之处。身之光明亦如是照。善男子，是陀罗尼成就如是无量功德。无尽器陀罗尼者，菩萨住是陀罗尼已，说色无常不可穷荆说色是苦亦不可荆说色无我说色如沫。如幻水月梦响影焰。亦不可荆说色无性亦不可荆说色无相空不可说。不可愿求不可造作。不生不灭非是过去未来现在非内非外非净非秽。非我我所非去非来。非对非碍非一非二。非是众生亦非寿命。亦非丈夫非贪瞋痴。非有非无非漏非无漏。非有为非无为。非盲非聋非跛非躄。非狂非乱非草木石。非树非地。非水火风。非舍非宅非城非郭。非大村落非山。非圆非方非四大造。非作非受非声非闻。非是可说。十二因缘不可穷荆非常非断。无业无果非阴入界。非住欲界色无色界。非同非异亦非烦恼。非净非污非平非曲。菩萨摩诃萨说色如是不可穷荆善男子，是无尽器陀罗尼者，有无量无边不可说分。分此一分以为千分。我於如是千分之中。唯说一分犹不能荆无量际陀罗尼者，际者所谓常见断见。无量者谓十二因缘。际者所谓无明行识。乃至老死众苦聚集。又无量者所谓生死。又复际者谓无始终。又复际者谓无取舍。又复际者无出无灭。又复际者无污无净其性净故。又复际者所谓可见。又复际者所谓名色。又复际者有为无为。又复际者，所谓三世内外业果。无业无果善及不善。有漏无漏业及烦恼。我以无我生死涅槃。善男子，夫无量者所谓微尘。际者所谓地水火风。是名无量际陀罗尼。菩萨住是陀罗尼已，无量劫中为众说法。而其所说字句义味不可穷荆是陀罗尼成就如是无量功德。大海陀罗尼者，善男子，犹如大海。四天下中所有诸色。众生卉木药树穀子。日月星宿雲气雷电。国邑聚落城郭殿堂园池山河。如是一切诸种种色悉於中现。菩萨住是陀罗尼已亦复如是，一切众生身口意业。各各於是菩萨身中一一印现。十方世界所有众生所有口业。悉於菩萨口中印现。是故菩萨有所言说皆悉真实。印者名无所有。谓诸法无有觉观。无说无边无作无贪。是名第一真实之义。复有遮印遮之言眼。眼即无常可净可见。复有那印那之言名。一切诸法流布故名真实无名。复有逻印逻之言世。一切世间属爱无明。复有陀印陀之言十。佛具十力能化众生。复有波印波之言五。如来远离除灭五欲。得阿耨多罗三藐三菩提。复有杀印杀之言六。如来真实了知六入故。能调伏一切众生。复有杀印杀之言六。如来具足六念处故。得大自在。复有杀印杀之言六。如来具足六神通故。能以神通教化众生。复有婆印婆之言左。如来世尊离左道故。得阿耨多罗三藐三菩提。复有多印多之言实。如来善觉真实之性故名正觉。复有耶印耶之言彼。如来等知此彼平等。复有婆印婆之言结。如来远离诸烦恼故名阿梨呵。复有阇印阇言生老。如来已过生老之分故名世尊，复有昙印昙之言法。如来说法清净无垢。复有奢印奢之言奢摩他。如来成就修奢摩他。复有佉印佉之言虚空。如来知见一切诸法同於虚空。复有迦印迦言苦行。如来远离一切苦行。复有婆印婆之言实。如来所说四真谛者即是真实。复有摩印摩之言道。如来能说八正之道。复有伽印伽之言深。如来所说其义甚深。复有羼印羼之言忍。如来具足忍波罗蜜。复有呼印呼之言赞。如来常赞十方诸佛。复有若印若之言遍知。是故如来名一切智。复有婆印婆之言有。如来已解一切诸有。复有车印车之言欲。如来欲於一切善法。复有波印波之言前。如来常为一切众生现前说法。复有颇印颇之言果。如来常说四沙门果。善男子，因如是字演说诸法。所有诸字悉於菩萨口业印现。是名大海陀罗尼也。莲花陀罗尼者，菩萨住是陀罗尼已，所说法处常出七宝净妙莲花以为法座。菩萨坐上宣说法化。又复多雨无量莲花。是诸莲花亦出种种清净法音。其音深广多诸方喻。十二部音。清净之音。断烦恼音。尔时菩萨默然而祝是诸莲花皆能演法。亦出种种无量光明。一切众生皆见菩萨坐诸花台施作佛事。是名莲花陀罗尼也。入无碍门陀罗尼者，菩萨摩诃萨说一法时无有罣碍。若说二法三法四法。乃至百千无量无边恒沙等法。如四天下微尘等法。乃至三千大千世界微尘等法。乃至恒河沙等诸佛世界微尘等法。於字句义亦无罣碍。是名入无碍门陀罗尼也。四无碍智陀罗尼者，所谓法无碍智。义无碍智。辞无碍智。乐说无碍智。东方无量世界众生有问法者，菩萨随以法无碍答。南方无量世界众生有问义者，菩萨随以义无碍答。西法无量世界众生有问辞者，菩萨随以辞无碍答。北方无量世界众生问乐说者，菩萨随以乐说智答。是名四无碍智陀罗尼也。佛璎珞庄严陀罗尼者若有菩萨获得如是七陀罗尼。其顶髻上有佛像现。其色真金有大光明。三十二相八十种好。尔时菩萨身口意等悉作佛业。其所思念如佛所念。菩萨具足如是佛业。能知大众种种之心。知已随意而为说法。若一日若二日。乃至无量百千万岁。不能尽其所知法门文字句义。又复具足四种智慧。何等为四。一者知众生心。二者知诸字句。三者知所说无荆四者知於真实。菩萨具足如是四智。能调众生为阿耨多罗三藐三菩提。善男子，是名佛璎珞庄严陀罗尼也。善男子，是八陀罗尼其分无量。於是分中分其一分以为千分。於是分中唯说一分犹不能荆是陀罗尼成就如是无量功德。尔时陀罗尼自在王菩萨即说颂曰：
如来说八陀罗尼，若有菩萨具得者，能解诸经种种义，其辞句义不可荆具足善业得妙声，能令无量世间闻。众生闻已修善法，修已获得於解脱。
无量劫中说无法，因一法根说无荆亦因一字解多义，是名如来说际持。人中牛王断二际，说中道义无有边。具足智慧平等观，虽成是持无得者，
四方色等现大海，一切字印印菩萨。说法之时无障碍，成就大海陀罗尼。坐宝莲花演说法，亦雨莲花散大众。莲花亦说无量法，是名寂静莲花持。
说於一字无障碍，无量字中亦如是，说无量义无有滞，具足如是无碍持。说法深义无有尽，辞及乐说无有边。能破众生疑网心，获得无上智总持。
顶髻常出如来像，身口意业佛无异。若具如是八持者，穷劫赞叹不可荆具足是八陀罗尼，处世不污如莲花。在世最高如须弥，不可称计亦如是，
世邪不动亦复然，是人具足如是持。能坏世道诸邪见，犹如师子兽中吼。若得无上陀罗尼，能达世间清净行。能增无量诸善法，亦能教化多众生。
具足如是陀罗尼，能坏众生无明闇。作大光明如朝日，亦能除破诸黑闇。说法无碍如虚空，为众生行如猛风。施於法药坏烦恼，如世良医救病者，
若得具足无上持，有赞功德不能荆能作清凉如秋月，增长善法亦如是，菩萨成就如是持，能化无量诸众生。若具如是陀罗尼，获得自在如大王。
能化众生於大乘，能施法财破贫穷。能降法雨如龙王，摧灭烦恼如恶雹。若得如是陀罗尼，能化众生於菩提。不能说过如帝释，字义不尽如虚空。
若得成就陀罗尼，一切大众乐见闻。其意不散常在定，修集无量慈悲心。清净梵行游神通，是四皆如大梵天。若得成就陀罗尼，即能供养十方佛。
了了观见十方界，於其世界化众生。若具如是陀罗尼，即得具足佛功德。常为十方佛所念，亦如父母念一子。若有菩萨得是持，能赞功德无量鬘。
具足成就戒念慧，能解众生心所行。若得成就陀罗尼，无有憍慢及慳贪。善知方便调众生，修集慈悲坏烦恼。若得成就陀罗尼，烦恼不污如虚空。
善解众生随意语，亦能随意演说法。若具如是陀罗尼，悉能了知众生根。能解众生种种解，随其所解而说法。随对治门为说法，三十七品调众生。
若得如是陀罗尼，修奢摩他无有边。若得如是陀罗尼，具足六度如诸佛。了知一切烦恼界，通达寂静而坏之。身口意业悉寂静，行住坐卧亦如是，
若得成就如是持，无复烦恼诸习气。得净法身无有边，非生所生常化生。身口意业随智行，所有定念亦如是，若得成就如是持，有赞叹者不能荆
尔时世尊赞陀罗尼自在王菩萨。善哉善哉善男子，汝已久得是陀罗尼。是故能善分别解说所有无量功德之义。不但今日。已於过去无量佛所亦作如是分别解说。善男子，过去无量阿僧祇劫。尔时有佛号净光明。世界名净劫。亦名净纯。净琉璃以为世界犹如明镜。地平如掌。所有林树七宝所成。妙宝莲花大如车轮。清净鲜洁人所乐见。其土人民悉处七宝楼殿堂阁如天无异。贪欲恚痴渐已经微。土无日月唯有佛光。青莲花开则知是夜。赤莲花敷则知是昼。时彼佛有六万百亿大菩萨僧。出家之人不可称计。皆悉志乐无上大乘。世界乃至无二乘名。一切皆是不退菩萨。其佛寿命具足半劫。人之与天无有差别。在地为人处空为天。无有王者除佛法王。其土人民无有宗事。诸天邪神及归依者，亦无女身毁戒之名。具足三戒。何等为三。一从戒戒。二从心戒。三从慧戒。发菩提心厌悔生死名从戒戒。修三昧慧名从心戒。修集智慧得大智慧名从慧戒。尔时众中有一菩萨。名曰光顶。从坐而起头面礼足。右绕恭敬长跪合掌。而白佛言：世尊，所言陀罗尼者，云何名为陀罗尼也。菩萨住何陀罗尼中。能持一切诸佛名号。为诸众生分别解说。佛言：善男子，有陀罗尼名曰宝炬。菩萨住是陀罗尼中。能持一切诸佛名号。为诸众生分别解说。随诸众生种种语言：光顶菩萨复白佛言：唯愿世尊分别广说。我等闻已当得修持。佛言：善哉善哉善男子，至心谛听吾当为汝分别解说。尔时世尊即说偈言：
远离一切诸烦恼，清净无垢犹真实。其心能作大光明，是名宝炬陀罗尼。身口意业悉寂静，犹如秋月之明净。修集大慈心平等，是名宝炬陀罗尼。
其心无有诸觉观，悉得远离於二见。亦非有想非无想，是名宝炬陀罗尼。具足成就念意慧，能入无上大法门。清净无垢如虚空，是名宝炬陀罗尼。
远离三种尘劳垢，成就三种清净慧。已於三有得解脱，是名宝炬陀罗尼。能悉破坏贪恚痴，亦得远离烦恼浊。除灭无明诸邪闇，是名宝炬陀罗尼。
众生音声上中下，一切悉能了了知。能随众生意说法，是名宝炬陀罗尼。具足甚深无量义，亦复具足诸字句。远离於我及我所，是名宝炬陀罗尼。
具足成就四依法，亦复具四无碍智。其心常在於四禅，是名宝炬陀罗尼。能广分别第一义，具足而得四梵行。修集具足五神通，是名宝炬陀罗尼。
受持专忆四念处，精进获得四正勤。庄严成就四如意，是名宝炬陀罗尼。成就五根及五力，一切邪风不能动。修集无上七觉分，是名宝炬陀罗尼。
成就定慧二翅翼，游翔平坦八正路。趣向无上智解脱，是名宝炬陀罗尼。能践菩萨之道地，及住无上真解脱。永断一切烦恼习，是名宝炬陀罗尼。
能作无量大光明，犹如世间之日月。能净三种清净眼，是名宝炬陀罗尼。能净一切诸烦恼，亦得远离诸魔业。观察五阴味过咎，是名宝炬陀罗尼。
善知调伏诸众生，永离六根之因缘。为众说法令得念，是名宝炬陀罗尼。住於如是陀罗尼，能到十方佛世界。见佛至心听受法，亦能广说如是法。
既闻法已至心持，能为众生说字义。以大念力因缘故，能解诸佛微妙语。能说无常苦无我，诸法悉从缘得果。了了观察诸法界，是名宝炬陀罗尼。
成就乐说无碍智，三明三慧亦如是，若有住是总持者，乃能得八解脱义。佛说无量陀罗尼，悉来摄在此持中。若得如是陀罗尼，是名成就无量持。
若入无量诸禅定，及得无量诸神通。皆由如是总持力，是故名为持中王。如四大海无障碍，一切河泉皆投之。诸法众流亦如是，皆悉归趣是持海。
得身无边意无尽，能广分别说法界。成就无量功德者，乃能获是陀罗尼。若得如是微妙持，即得三十二相好。其色殊胜上种性，多饶财宝得自在。
於诸有中得无生，能广分别诸法义。安住不动不退地，皆由得是陀罗尼。菩萨若欲修菩提，当修如是陀罗尼。得是持已修道易，能演说法调众生。
於无量劫说法时，字义二法不可荆能净众生诸烦恼，以得如是陀罗尼。能转无上正法轮，能令众生脱众苦。能进众生无上道，以得如是陀罗尼。
若有众生千万口，一口而有千万舌。不能宣说成持者，所得无量之功德。
善男子，尔时净光明佛说是法时。光顶菩萨及与三万二千菩萨悉皆获得是陀罗尼。善男子汝知。尔时光顶菩萨。岂异人乎即汝身是。是故汝今能广分别是陀罗尼。是大众中得是持者汝最第一。尔时会中有一菩萨名曰慧聚。白佛言：世尊，云何菩萨得宝炬陀罗尼。得已不失。能以此法调伏众生。善男子，若有菩萨安住慧根造作慧业。如是菩萨能得是持。得已不失。能以此法调伏众生。慧聚菩萨复作是言：善哉世尊，唯愿演说。云何慧根。云何慧业。佛言：善哉善哉善男子，至心谛听吾当为汝分别解说。善男子，若有善男子善女人。未闻智慧而得闻之是名为根。闻已广说名之为业。始观诸法名之为根。观已广说名之为业。初观善根名之为根。转以化人名之为业。观不放逸名之为根。转以化人名之为业。调伏自心名之为根。调伏他心名之为业。住於寂静名之为根。净身口意名之为业。知於一乘名之为根。为众生说名之为业。修奢摩他名之为根。具三种慧名之为业。修三解脱名之为根。证得三慧名之为业。修四念处名之为根。不念於念名之为业。修四正勤名之为根。离烦恼性名之为业。修四如意名之为根。知无如意名之为业。修集信心名之为根。放舍一切名之为业。修无所畏名之为根。能广说之名之为业。修集三昧名之为根。知定次第名之为业。修集智慧名之为根。知一切法名之为业。庄严菩提名之为根。得菩提时名之为业。证苦习道名之为根。证尽灭时名之为业。不依不了义名之为根。依了义经名之为业。初听受法名之为根。依止其义名之为业。不依於人名之为根。依止於法名之为业。见法无常名之为根。法无生灭名之为业。知诸法苦名之为根。知法无作名之为业。知法无我名之为根。知法性净名之为业。知涅槃净名之为根。知法本净名之为业。闻义不畏名之为根。依止於义名之为业。闻真不怖名之为根。依止真法是名为业。知字不畏名之为根。知已乐说名之为业。闻说如来无碍智力。不生怖畏名之为根。依止如来无碍智力名之为业。生法二缘名之为根。无缘之慈名之为业。怜愍众生名之为根。能为坏苦名之为业。思善得喜名之为根。心不著法名之为业。无爱恚舍名之为根。无一无二名之为业。念佛名根。念於法身名之为业。念法名根。知法性净名之为业。念僧名根。知僧无为名之为业。念戒名根。知无持者名之为业。念施名根。能舍烦恼名之为业。念天名根。获得净天名之为业。闻已思惟名之为根。不著世间名之为业。知本无今作名之为根。无作无受名之为业知。於涅槃名之为根。得大解脱名之为业。自利名根。自利利他名之为业。受持八万四千法聚名之为根。通达其义名之为业。能演说法名之为根。解无明等名之为业。劝诸众生於菩提道名之为根。劝修智慧方便不退名之为业。不畏诸有名之为根。愿生诸有名之为业。从闻得忍名之为根。思惟得者名之为业。随意得忍名之为根。因不生得名之为业。馀一生在名之为根。最後边身名之为业。坐菩提树名之为根。了知诸法名之为业。说是慧根慧业之时，一切十方诸佛世界。及此宝坊六种震动。尔时慧聚菩萨摩诃萨白佛言：世尊，何因缘故十方世界及此虚空七宝坊庭如是震动。善男子，是慧根慧业。亦是过去诸佛所说，是故此地为大震动。尔时具足四无碍智菩萨白佛言：世尊，何四缘故慧聚菩萨名之为聚。佛言：善男子，过去无量阿僧祇劫有佛出世。号功德藏如来应正遍知明行足善逝世间解无上士调御丈夫天人师佛世尊，土名善生劫名无垢。其土众生一切纯善。尔时佛有三万二千大菩萨众。八万四千声闻大众。尔时世尊欲试菩萨。以百亿事问诸菩萨。诸善男子於是众中谁能解说如是等义。其中有言我当思惟。经一月日乃能解之。或复有言我过半月。复有言曰我过七日。或言我过一日一夜乃能解之。尔时众中有一菩萨名曰念意。白佛言：世尊，我今不起此坐能解是义。尔时菩萨於大众中师子吼已，其地即时六种震动放大光明。劝诸地神乃至阿迦尼吒诸天。一切悉来诣如来所。尔时大众所坐之处。纵广满足百万由旬。念意菩萨。见诸大众悉以集会。以神通力智慧念力。陀罗尼力四无碍力。无所畏力佛神力故。於是百亿一一事中解百亿义。不豫思惟无有停滞。说是义已，是大众中六万众生发阿耨多罗三藐三菩提心。四万众生得无生忍。从地神诸天乃至阿迦尼吒天。一切悉闻说法之声。善男子汝知。尔时念意菩萨岂异人乎即慧聚是。以是因缘名为慧聚。尔时世尊即说颂曰：
闻说法故名为根，演说法故名为业。思惟诸善名为根，解说深义名为业。如法而住名为根，随意说法名为业。修奢摩他名为根，具三种慧名为业。
四种念处名为根，四正勤法名为业。信等五根名为根，信等五力名为业。七菩提分名为根，八正道分名为业。不依止字名为根，依止於义名为业。
不依於人名为根，依止於法名为业。不依不了名为根，依止了义名为业。不依於识名为根，依於智慧名为业。了知无作名为根，通达无生名为业。
生法二慈名为根，无缘之慈名为业。无所畏惧名为根，能宣正法名为业。六思念处名为根，六念之义名为业。能自利益名为根，自利利他名为业。
受持正法名为根，能为人说名为业。馀一生在名为根，最後边身名为业。若菩萨心得不退，即解了知慧根业。能得无生之上忍，能开无上菩提门。
尔时陀罗尼自在王菩萨白佛言：世尊，佛所说法不可思议。无上菩提亦不可思议。何以故？非字说故非字摄故。如来所说无量无边故。入无量无边法门故。十二因缘深难解故。著二法者不能知故。利智之人渐渐知故。非是六情所知见故。亦非二乘智境界故。世尊，如是菩提悉是一切诸法之樱不可造作犹如虚空。非是屋宅离屋宅故。知一切行一切众生所有因果。一切智慧广大无边。庄严一切无量善法。能为善法而作应器。能以神通显示於人。住二道者示以无二。示一切佛平等无差无字无义。不可宣说不可听闻。能示众生三宝正聚。及三脱门解脱三界。示三种慧金刚定因。住於一切诸佛正法。悉闻一切诸佛智慧。利一切众亦能宣说一切诸佛。世尊，若有善男子善女人。能作如是赞叹菩提所有功德。得闻如是方等经典。受持读诵书写演说。是名能报诸佛之恩。佛言：如是如是善男子，如汝所说得无量功德。善男子，一切十方诸佛世界满中七宝以献如来。若有人能受持是经。书写读诵解说其义。所得福德无有差别。尔时世尊告诸菩萨。善男子，於此众中谁能於我灭度之後。护持如是无上菩提。广说是义令法久祝尔时众中有诸菩萨及诸天人各六万亿同声而言：我等能於如来灭後。护持如是无上菩提。广说是经令法久祝唯愿如来加之愿力。尔时世尊即说偈言：
若我实同十方佛，永渡生死大苦海。如是功德无上法，应当久住无毁灭。若我无量世修慈，真实为於诸众生。观众平等无有二，是故正法得久祝
若我具足二庄严，无量世中利众生。以是二法化众生，是故正法得久祝若能破坏烦恼结，并及除灭诸邪见。具足一切诸善法，故能善发是愿力。
善男子，不独汝等一切人天一切魔梵。於我灭後悉能护持如是正法。善男子，虚空可作色。色可同虚空。我愿神通力不可得令异。尔时四天王作如是言：若有人能於佛灭後。受持是经读诵书写解说其义。我等常当随逐守护。诸梵天言：我等当舍禅定妙乐守护是人。兜率天言：我等亦当守护如是持经弟子。时魔波旬复作是言：世尊，若有人能受持是经。我於其人终不造作魔业魔事。功德藏天子言：世尊，一切诸佛所得菩提悉在是经。若有人能受持读诵书写解说。当知是人即得菩提。弥勒菩萨言：世尊，我当於彼兜术天上。广宣如是无上经典。大德迦叶复作是言：世尊，我声闻人智慧虽微。应当任力受持读诵宣说其义。阿难复言：世尊，我於此经真实受持。乃至不失一字一句。如佛口出无有异也。若有众生发菩提心。我亦能为是人广说。佛言：善哉善哉善男子，汝等悉能於我灭後。护持正法不令毁灭。善男子，若有众生求於大乘。未得法忍受持是经。当知是人不过七佛便得授记。若声闻人有受持者，弥勒成佛在初会中。若缘觉人有受持者，於我灭後得成道证。说是法时。无量众生发阿耨多罗三藐三菩提心。无量众生成就忍辱。无量众生得不退心。无量世界六种震动。十方世界诸来菩萨。以好香花伎乐幡盖供养於佛。咸作是言：我等来此七宝坊中得大善利。若我脱有少福德力。愿以此力令释迦如来久住於世。如是正典流布遍满十方世界无有毁灭。若有优婆塞优婆夷等持是经者，令离一切忧愁怖畏无诸病苦。尔时陀罗尼自在王菩萨言：世尊，今所说法无量无边不可思议。一切邪法不能倾动。乃是一切善法之本三乘根栽。复是一切诸法初门。若有众生来问我言：是法何名云何受持。当云何答唯愿说之。佛言：善男子，是名大悲说大悲法。名如来业受菩萨记。当如是持。说是经已，人天大众欢喜顶戴信受奉行。

[book_title]卷五
△宝女品第三之一
尔时世尊，故在欲色二界中间大宝坊中师子座上。与诸大众围绕说法。尔时会中有一童女名曰宝女。即从坐起。右手执持白真珠贯。而作是言：若我真实能於十方无量世界。受持如是大集正典。读诵书写演说其义广流布者，愿此珠贯著佛顶髻及诸菩萨。说是语已即掷珠贯。以佛神力及以诚言：珠贯即在如来顶上。亦遍一切诸菩萨首。而诸菩萨各各自於首贯珠中。见其来世成佛之时所有世界菩提之树。众生调伏及往愿力了了见知。见已各各生奇特想白佛言：世尊，是宝女者，云何乃有如是无量大功德也。我於无量阿僧祇劫所有誓愿。今於一念悉见了了。佛言：善哉善哉善男子，实如所言：是宝女者已於过去九万六亿那由他佛。种诸善根发大善愿。所生之处常得真实。是故是女凡所思念言无虚发。若欲令此大千世界满中宝花即言而有。若言欲令满此三千大千世界。种种妙香言已即有。若欲示现种种形色。转轮王色。四天王色天帝释色梵天王色。或沙门色婆罗门色。或比丘色比丘尼色。优婆塞色优婆夷色。如言即得。若风灾起时转为火灾。火灾起时转为水灾。水灾起时转为风灾。如言即转。若有魔王将诸兵众。执持刀杖弓弩箭矢鉾槊戈楯。欲令转变成宝花者，如言即成。若於空旷无水多乏。为诸众生发大誓愿。其中即有城邑聚落。人民大小浆水无乏。若愿三千大千世界所有诸色如如来色。即如其言成佛妙色。若言一切所有大众悉住虚空。言已即祝善男子，若是宝女。欲於此处虚空之中。遍闻十方诸佛所说，如言即闻。善男子，宝女童女成就如是无量无边诸大功德。尔时宝女即於佛前说偈叹曰：
我今成就大宝聚，故能赞叹无上尊。远离一切诸烦恼，是足大宝助菩提。如来具足无上宝，大光能照无边世。无上宝幢佛世尊，我今献宝以供养。
车磲马瑙青琉璃，金刚真珠日月宝。以如是宝供养佛，为令众生成菩提。世尊身光胜诸宝，众生乐见无疲厌。处在一方见十方，令众各见前有佛。
有见如来身行住，或见坐卧及说法。或见默然无所宣，或见入定修智慧。如来一一毛孔光，能照十方诸世界。光明清净最无上，犹如秋月净莲花。
尔时宝女偈赞佛已复作是言：世尊，我今於此大集经中欲少问义。如来若许乃敢谘启。佛言：善哉善哉宝女。随意发问。若有疑网我当为汝而除灭之。尔时宝女即白佛言：世尊，云何实语云何为实。云何法语云何为法。佛言：善哉善哉至心谛听。吾当为汝分别解说。宝女。菩萨摩诃萨有三种实。何等为三。一者不诳诸佛。二者不诳己身。三者不诳众生。云何名为不诳诸佛己身众生。宝女。若有菩萨发阿耨多罗三藐三菩提心已，贪著声闻辟支佛乘。是则名为欺诳诸佛己身众生。云何不诳。宝女。若有菩萨发阿耨多罗三藐三菩提心已，若在地狱受大苦恼。若遇魔业邪见同止。若生恶国起恶烦恼。身遇刀槊斫刺烧炙。於如是时终不舍离菩提之心。不休不息不畏不悔。令菩提心遂更增广。为诸众生受大苦恼。见受苦者心更增广。勤修精进欲得菩提。不为邪语之所诳惑。一切邪风不能倾动。是名菩萨不诳诸佛己身众生。宝女。若有菩萨不诳诸佛己身众生。是名菩萨真实之实。宝女。不诳诸佛复有四事。一者其心坚固。二者住於至处。三者具足势力。四者勤修精进。不诳己身亦有四事。一者净心。二者至心。三者不诳。四者不曲。不诳众生亦有四事。一者庄严。二者修慈。三者修悲。四者摄龋宝女。是名菩萨第一之实。菩萨实者，初发愿时不舍众生。复次宝女。菩萨实者，不多语守护语。不粗语真实语。若在独处大众王边发言诚实。非为财物而故妄语。非为自在而故妄语。若有三千大千世界满中七宝。尚不为之而生妄语。况复小事而妄语也。宝女。如是实者，有三十二净。何等三十二。一者惭语。二者功德语。三者愧语。四者柔软语。五者不虚语。六者无讥呵语。七者不贪著语。八者不畏语。九者闭诸恶道语。十者开诸善道语。十一者圣行语。十二者慧行语。十三者内净语。十四者外净语。十五者乐受语。十六者乐听语。十七者不涩语。十八者微妙语。十九者分别语。二十者妙音语。二十一者纯善语。二十二者不诳语。二十三者不热语。二十四者欢喜语。二十五者自劝喻语。二十六者劝喻他语。二十七者不失语。二十八者安隐语。二十九者福田语。三十者如佛语。三十一者实围绕语。三十二者净口语。复次宝女。菩萨实者，凡所言说口意相称。云何名为口意相称。修集施故获得菩提。非因慳贪而能得之。是名意口相称而语。能施一切名之为实。修集净戒获得菩提。非因毁戒而能得之。是名意口相称而语。如戒而住名之为实。修集忍辱获得菩提。非因瞋恚而能得之。是名意口相称而语。具足修忍是名为实。勤行精进获得菩提。非因懈怠而能得之。是名意口相称而语。修精进故名之为实。修集禅定获得菩提。非因乱心而能得之。是名意口相称而语。修集定心名之为实。修於智慧获得菩提。非因愚痴而能得之。是名意口相称而语。修智慧故名之为实。三十七助菩提之法。四无量心亦复如是，复次宝女。夫真实者所谓圣行。圣行者苦无常行。又复圣行。所谓知苦远集证灭修道。知於五阴无出生相。是名知苦。五阴因者，所谓爱结毕竟远离。不贪不著。不赞不求。不去不来。是名离集灭一切相。然其灭时无一法灭。不平等法作平等法。是名证灭观。奢摩他。毗婆舍那。其相平等。无觉无观无有平等。无系无取无作无变。是名修道真实了知。如是等谛又能分别广说其义。是名菩萨摩诃萨实说是真实法。时十千菩萨得真实忍。宝女。法语者，凡所演说依法而语。观法念法奉行於法。行至处法求法欲法乐法修法。法幢法杖庄严法器。法灯法明。法念法意。法有法疑。庄严璎珞法床法仪。法护法财法无穷荆广大无边。法事法身法口法意。菩萨摩诃萨具足成就如是等法。是名法语。法者真实之语守护法语。教人供养父母和上耆旧有德。赞叹菩提及菩提道。令人不舍菩提之心。至心系念不忘菩提。不离庄严修菩提法。亲近贤圣善知识等。修集信心专念听法。慕求正法勤於精进。不贪著法知恩报恩。乐於寂静不断圣种。教化头陀勤行十善。赞叹惠施一切善法愿向菩提。至心受持清净戒律。修集忍辱。除去懈担修净禅定。智慧方便。慈悲喜舍。修四真谛趣向於谛。四无碍智得大神通。随顺法施修四念处。乃至修集八圣道分定慧二法得智解脱。如法解脱声闻缘觉菩萨诸乘。赞说一切所有福德。当观十二甚深因缘。分别空门无相无愿无所畏惧。说五阴如幻如化。说十八界如虚空相。说诸入性同於空性。常说七财六念六敬。解说具足六波罗蜜。说六常行修六神通。具足五眼说第一义。流布世间成就业语。一切众生其心平等赞叹佛语。宝女。若有菩萨具足如是法语。口终不说我语。不说众生语。不说寿命语。不说士夫语。不说断语不说常语。不说有见语不说无见语。不说两断语。不著中语不说聚语。不说灭语不说诤语。不说偏语不觉知语。不颠倒语。不增疑心语。不逆法语。观法界语破憍慢语。说法菩萨如法而祝如法而说实语法语不断语不折语。说法菩萨一切世间不能共论见者怖畏。法语菩萨能演说空无相无愿。不著三界及以诸有。不从他乞。无心意识。无有尘垢无明无闇。不系属他不系属自。无有高下。不杂一切境界因缘。清净寂静无有导首。难知难觉不可思惟不思惟行。清净智者，乃能知之。无受受者永断诸受。过於三世不灭无灭相。不生无生相。无有丰俭。无生无断。无增无减。无当有无已有。非修非见。非魔见非真实见。非相非非相。非一相而亦一相。非有屋宅远离屋宅。非近非远非离非别非缚非解。非有漏非无漏亦非相似。非苦非乐非具足非不具足。非名非色非著非脱非破非完。虽非金刚不可坏相真实如尔。非近非远无色无因。亦非顽嚚非此非彼。非内非外非自非他。非见非闻非忆非忘。非识非知非识境界非知境界。宝女。是名为法。若能广说如是等法。是名说法。复次宝女。法语菩萨不与一切世间诤竞。不轻不慢於他未学。心不轻笑不生高心。不自赞叹不谤他说。不以饮食为他说法。不遮他善令生疑惑。见他犯罪终不说之於他法中不生轻贱。不遮止他所修行法。凡所说法。不离於空无相无愿。终不分别一切法界。不动法界不动实性。不依字识人不了义。虽不依止亦不诽谤。於自他众不生分别。亦不诽谤十二因缘。非在世间净於世间。非法净法无贪无慳。无有毁戒不舍破戒。无瞋无妒无有懈担不失道心不忘菩提。为欲庄严无上智慧。不休不息心不生悔。於他法中心无妒嫉。不以著於非修多罗谤修多罗。毗尼摩耶亦复如是，於正法所终不见非。不因於慢而增长慢。不谤因果及业果报。於正法中心无退转。知恩念恩报之不忘。终不怀抱瞋恨之心。不著我见不嫉他利。於怨亲中无有二想。得他讥刺终不报之。不作两舌斗乱彼此。不怀谄曲显异惑众。不为他喜受菩萨戒。比丘戒比丘尼戒。式叉摩那戒。沙弥戒沙弥尼戒。优婆塞戒优婆夷戒。住空闲处思惟寂默。勤心受读十二部经。不为胜他故受持守护如是等戒。不为供养现作知足。不为显他不知足故自修知足。不信诸佛无上菩提。他之所作。不造恶业邪恶活命。不舍七财不贪於食。不断圣种。不诽谤他不自赞叹。於佛法中不作数量。赞叹大乘心无厌足。是名法语。尔时世尊复告宝女。菩萨义者云何名义。所谓信心修庄严时无有虚诳。为欲庄严一切善根。至心专念修行善法。破众生疑不求果报。施诸众生安隐快乐。护持禁戒不失忍心。勤修精进增长善法。修寂静定摄诸散乱。具无上智破无明闇。修集慈心等诸众生。修集悲心随众所作亲往营理。修集喜心施众法喜。修集舍心不观苦乐。舍财法已心无悔吝。所言柔软坏众恶心。利益於他具足甚深。修行同事劝发大乘。以是四摄调伏众生。见一切行皆是无常苦空无我。净诸烦恼。依止於义不依於字。依止於智不依於识。依了义经舍不了义。依止於法不依於人。说义无碍无有穷荆而於法界无所分别。说辞无碍获得解脱。说乐说无碍如法而说。庄严惠施不知厌足。庄严於戒善愿成就。庄严多闻如法而作。庄严功德具足相好。庄严智慧知诸众生上中下根差别之相。庄严於定为心清净。庄严於智得三种慧。修四念处为心不散乱。修四正勤为得善根。修四如意往来诸方。修集五根辩分别句。修集五力为坏烦恼。修七觉分为知诸法。修八正道不为恶动。修集神通为不退失。菩萨摩诃萨解如是义。是名为义。若有菩萨能说是义。是名说义。复次宝女。又复义者，修集空定坏诸有法。修集无相坏诸法相。修集无愿不求三界。若能演说如是三空。是名说义。一切诸行不可修行。是名为义。菩萨说是不可修行。是名说义。断一切生是名为义。菩萨若说诸法无生。是名说义。诸有无出是名为义。如是说者是名说义。四真谛者名之为义。如是说者是名说义。无我我所名之为义。如是说者是名说义。字不可说名之为义。如是说者是名说义。真实之义名之为义。如是说者是名说义。一切菩提之法。不可称计。是名为义。菩萨摩诃萨。如是说者是名说义。多闻之人如法而作。是名为义。如是说者是名说义。一切诸乘大乘为最。是名为义。能如是说是名说义。复次宝女。无所分别名之为义。无有众生。亦无受命。一味不动不荆一事不生不出。不来不去不灭不二。不可观见。无有造作。无为无作。心不谄曲。三世平等。三分无差。不失不得。不热不冷。不净不秽。不行如尔。不取不舍。非道示道。非常非断。亦非中道。不瞋不浊。不观於法及以非法。非一切字音声辞语。无心意识。於贪瞋痴不生分别。一切诸法作相有相。空无相愿是三即空。真实入法等与不等皆悉平等。因於智慧获得解脱。宝女。菩萨若能如是具义。是名为义。说如是义是名说义。宝女。云何菩萨说於毗尼。佛说毗尼凡有二种。何等为二。一者犯毗尼。二者烦恼毗尼。云何为犯。云何毗尼。犯已寻觉不善思惟。因於无明颠倒虚妄欺诳烦恼。著我众生疑心。不得解脱。掉悔憍慢放逸寡闻。因如是等是名为犯。若破疑心获得解脱。得解脱故见有犯处。即是非处亦非非处。非身口意。不取不舍不可睹见。非是身作及心口作。若是三作即是灭法。若是灭法。谁作谁犯如犯。一切诸法亦复如是，诸法无根无作无处。若能破坏如是等疑。是名为净。是名不热。随师教作。是名有信。是名有定。是名毗尼。云何烦恼。云何毗尼。十二有支。所谓无明乃至老死。是名烦恼性。能调伏一切烦恼。是名毗尼。何以故？空无相愿能调诸法。若法是空无有性相不可愿者，云何而有贪恚痴等。无作能调一切诸法。若一切法不可作者，云何而有烦恼诸结。一切诸法从因缘生。若从缘生云何可见。见如是等十二有支。亦知烦恼及烦恼相。若是空智能观菩提。即以此空空於烦恼。若能观察如是平等。是名毗尼。若能如是演说义者，是名菩萨能说毗尼。若是毗尼能知我者，即是了知烦恼毗尼。云何名为知我毗尼。谓观无我观於我性。知我净我实。知我分别我空我修。知我不动不说不著不生不灭。若能如是知於我者，即是了知烦恼毗尼。若实无我而作我想。於无烦恼作烦恼想。亦复如是若我本无烦恼亦尔。若有具足毗婆舍那，则能如是观察了知。是名知我烦恼毗尼。烦恼者非过去未来现在。若能不作不念不求。是名知於烦恼毗尼。毗尼亦非去来现在。如心非色。非内非外。亦非中间。烦恼亦尔。非色非内外及以中间。何以故？无觉知故。无诤竞故。无清净故。无造作故。若能如是知诸烦恼。不出不灭是名了知烦恼毗尼。宝女。菩萨若得如是等知烦恼毗尼。亦为众生说如是法。是名菩萨演说毗尼。说是法时。十千菩萨得无生忍。尔时宝女心大欢喜。前白佛言：世尊，如来所说真实法义。及以毗尼不可思议。若有菩萨能如是说。是人则能实知实见。尔时舍利弗语宝女言：汝今已具如是等法。能演说不。宝女答言：大德舍利弗。实名无贪无贪即义。如是义者即不可说。不可说者即是毗尼。大德。若如是者云何可说。复次舍利弗。实者即灭灭者即法。法者即净净者即义。义者即毗尼。如是等法无有文字。若无文字云何可说。大德。实者即如如者即法。法即无二无二即义。夫无二者亦不可调。若不可调云何名调。如是等法悉无所有。若无所有云何可说。舍利弗言：汝今成就何等宝故。立如是名名宝女耶。答言：大德。有三十二菩萨宝心。如是心中悉无声闻辟支佛心。何等三十二。一者发心为度一切诸众生故。二者发心为令佛种不断绝故。三者发心为持佛法不灭尽故。四者发心守护僧故。五者发心为施众生圣法之乐。六者发心为诸众生修集大慈。令众远离烦恼诸苦。七者发心修集大悲舍内外物。八者发心护持禁戒调毁戒故。九者发心修忍破坏不忍。憍慢恶心颠心醉心狂心放逸自在心故。十者发心精进为破懈怠畏退悔心调伏懈怠诸众生故。十一者发心修定为破乱心狂心妄念。为令众生获得四禅及八解脱。调伏欲界诸众生故。十二者发心修智破一切闇。真实知见入於法界。十三者发心为知众生平等无二皆一味故。十四者发心为得无贪无瞋利衰毁誉。其心无二安住善法苦乐不动。为如是等护众生故。十五者发心为得无怖无畏。欲解甚深十二因缘离一切见。十六者发心为欲庄严智慧。及以功德无有厌足。十七者发心为欲不离见佛常闻法故。十八者发心为欲如闻而说。十九者发心为得广大法聚心无食吝。二十者发心为欲赞叹净戒。如闻而住教化慰喻毁禁人故。二十一者发心为破一切众生七种慢故。二十二者发心为知一切众生上中下根。二十三者发心为破诸魔恶业。二十四者发心为施众生安乐。二十五者发心为欲坏破众生。所有众苦心不生悔。二十六者发心为欲具足成就得佛法故。二十七者发心为知有为之法。一切无常苦无我故。如已不离心无厌悔。二十八者发心为乐修集一切助菩提法。二十九者发心为见空无相愿。以众生故而不取证。三十者发心为於虽畏诸有亦护诸有。三十一者发心为於见生死过而不厌悔。三十二者发心为於若近菩提受无上乐舍。是妙乐为众生故受贫穷苦。舍利弗。是三十二发心之宝。悉无声闻辟支佛心。是故菩萨名为宝聚。尔时世尊赞宝女言：善哉善哉！汝真实说菩萨摩诃萨发菩提心。而菩提心成就无量无边功德。不可齐说三十二事何以故？非声闻宝能得佛宝。非缘觉宝能得佛宝。以菩萨宝能得佛宝。得佛宝已，则得声闻辟支佛宝。菩萨佛宝。是故菩萨名为宝聚。尔时舍利弗白佛言：世尊，宝女所说不可思议。我观其说。是女似得四无碍智。佛告舍利弗。汝今方谓。是女未得四无碍耶。是女久已成就具足。宝女说法字不可荆文句义味亦不可荆时舍利弗语宝女言：仁者今当广分别说四无碍智。於一切法悉成其事。大德。菩提心者名无碍句。何以故？菩提心中摄诸义故。是名义无碍智。一切法界入菩提心。是名法无碍智。实无文字而说文字。是名辞无碍智。不可说法说不断绝。是名乐说无碍智。义不可说名义无碍。一切诸法皆如幻相名法无碍。无言说业名辞无碍。於六入界无有障碍名乐说无碍。了达於义名义无碍。乐於寂静名法无碍。字不合法法不合义名辞无碍。说即是声名乐说无碍。如来正觉即菩提义名义无碍。菩提义者能生於法名法无碍。法可作句名辞无碍。说已得义名乐说无碍。法义者名义无碍。解脱者名法无碍。演说法相非有法性名辞无碍。分别法界及非法界名乐说无碍。僧即无为名义无碍。诸僧一味名法无碍。和合僧故名辞无碍。说僧功德名乐说无碍。大德。是四无碍遍一切法。时舍利弗言：世尊，是女人者发心已来为久近耶。在何佛边种诸善根。佛言舍利弗。过去无量阿僧祇劫。尔时有佛。号分别见如来应正遍知明行足善逝世间解无上士调御丈夫天人师佛世尊，土名大净。如兜率天。与菩萨僧七万六千。一切皆是清净梵行。得不退转陀罗尼门。尔时有转轮圣王。名净德报王。千世界而得自在。後宫采女八万四千。千子具足。其力皆等莲花力士。尔时圣王。於三万六千亿岁。种种供养佛及菩萨。所谓房舍卧具衣服饮食病瘦医药。舍利弗言：世尊不审。彼佛寿命几时。舍利弗。其佛寿命满十中劫。时转轮王。与其後宫眷属采女及外人民九万二千亿那由他。赍持种种无量无边供养之具。往至佛所。以八千亿上妙珍宝而散佛上。头面作礼长跪合掌。口宣是言：世尊，我今所设供养之具。颇复更有殊胜供养胜我者不。时佛答言：大王。有异供养胜诸供养。如是供养於此供养。百分千分万分百千万分。不及其一。王言：世尊是何供养。愿乐欲闻唯愿说之。尔时世尊即说偈曰：
如恒河沙等世界，满中妙宝持用施。虽有如是无量福，不如怜愍发菩提。无量亿等恒沙佛，净妙花香以供养。如是福德犹不如，发菩提心七步退。
如是发心即为施，戒忍精进禅智
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:26:43-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
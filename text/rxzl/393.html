<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="小学序,小学题辞,立教第一,明伦第二,敬身第三,稽古第四,嘉言第五,善行第六,小学全文在线阅读,小学全文在线下载,大玄古籍书库">
<meta name="description" content="中国南宋朱熹(1130～1200)编著。这是一部古代对儿童进行道德教育的教本。1187年写成。全书共6卷,385章,分为内外篇。内篇4卷,以《立教》、《明伦》、《敬身》、《稽古》为题,分别阐明教育的重要性和方法,五伦之教,恭敬修养工夫;辑录历代思想家的行为、表现等。外篇2卷,以《嘉言》、《善行》为题,分别辑录了汉至宋代诸多思想家的言论和行为表现、格言政事,具体形象地给学生举出榜样。该书既有封建道德的理论说教,又把古代贤人的“嘉言懿行”汇集起来,使儿童通过此书,即读、即讲、即知、即行,以达到“习与智长,化与">
<title>小学_朱熹_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">小学</span> <br/>
          作者： <span class="inputVal" id="bkauthor">朱熹</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,儒学,蒙学,完结</span> <br/>
          字数： <span class="inputVal" id="bknum">[book_length]52664</span> <br/>
          说明： <span class="inputVal" id="bkdec">中国南宋朱熹(1130～1200)编著。这是一部古代对儿童进行道德教育的教本。1187年写成。全书共6卷,385章,分为内外篇。内篇4卷,以《立教》、《明伦》、《敬身》、《稽古》为题,分别阐明教育的重要性和方法,五伦之教,恭敬修养工夫;辑录历代思想家的行为、表现等。外篇2卷,以《嘉言》、《善行》为题,分别辑录了汉至宋代诸多思想家的言论和行为表现、格言政事,具体形象地给学生举出榜样。该书既有封建道德的理论说教,又把古代贤人的“嘉言懿行”汇集起来,使儿童通过此书,即读、即讲、即知、即行,以达到“习与智长,化与心成”,从小树立道德观念,培养道德品质的目的。宋代以后,此书成为历代各类学校,对儿童进行道德教育的主要入门教材,影响甚大。该书注释校勘本主要有:明代陈选《小学集注》,清代张伯行《小学集注》,商务印书馆出版的《朱子小学节本》等。</span> <br/>
          封面： <span class="inputVal" id="bkimg">Z_4794.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]小学
[book_author]朱熹
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,儒学,蒙学,完结
[book_length]52664
[book_dec]中国南宋朱熹(1130～1200)编著。这是一部古代对儿童进行道德教育的教本。1187年写成。全书共6卷,385章,分为内外篇。内篇4卷,以《立教》、《明伦》、《敬身》、《稽古》为题,分别阐明教育的重要性和方法,五伦之教,恭敬修养工夫;辑录历代思想家的行为、表现等。外篇2卷,以《嘉言》、《善行》为题,分别辑录了汉至宋代诸多思想家的言论和行为表现、格言政事,具体形象地给学生举出榜样。该书既有封建道德的理论说教,又把古代贤人的“嘉言懿行”汇集起来,使儿童通过此书,即读、即讲、即知、即行,以达到“习与智长,化与心成”,从小树立道德观念,培养道德品质的目的。宋代以后,此书成为历代各类学校,对儿童进行道德教育的主要入门教材,影响甚大。该书注释校勘本主要有:明代陈选《小学集注》,清代张伯行《小学集注》,商务印书馆出版的《朱子小学节本》等。
[book_img]Z_4794.jpg


[book_chapter]序

[book_title]小学序
古者小学，敎人以洒扫，应对，进退之节；爱亲，敬长，隆师，亲友之道。皆所以为修身，齐家，治国，平天下之本，而必使其讲而习之于幼穉之时。欲其习与智长，化与心成，而无扞格不胜之患也。今其全书虽不可见而杂出于传记者亦多。读者往往直以古今异宣，而莫之行。殊不知，其无古今之异者，固未始不可行也。今颇搜辑，以为此书，授之童蒙资其讲习。庶几有补于风化之万一云尔。
淳煕丁未三月朔旦，晦庵题

[book_title]小学题辞
元亨利贞天道之常，仁义礼智人性之纲。凡此厥初无有不善，蔼然四端，随感而见。爱亲敬兄，忠君弟长，是曰秉彛。有顺无强。惟圣性者，浩浩其天，不加毫末万善足焉。众人蚩蚩，物欲交蔽，乃颓其纲安此暴弃。惟圣斯恻，建学立师，以培其根，以达其支。小学之方，洒扫应对，入孝，出恭，动罔或悖，行有余力，诵诗读书，咏歌舞蹈，思罔或逾。穷理修身斯学之大，明命赫然罔有内外。德崇业广，乃复其初。昔非不足，今岂有余。世远人亡，经残敎弛，蒙养弗端，长益浮靡，郷无善俗，世乏良材，利欲纷挐，异言喧豗。幸兹秉彛极天罔坠。爰辑旧闻庶觉来裔。嗟嗟小子，敬受此书。匪我言耄。惟圣之谟。
[book_chapter]小学内篇

[book_title]立教第一
子思子曰，天命之谓性，率性之谓道，修道之谓敎。则天明，遵圣法，述此篇，俾为师者知所以敎，而弟子知所以学。
列女传曰，古者妇人妊子寝不侧，坐不边，立不跸，不食邪味，割不正不食，席不正不坐，目不视邪色，耳不听淫声。夜则令瞽诵诗，道正事。瞽盲者，乐官也。如此则生子，形容端正，才德过人矣。言妊子之时，必愼所感。感于善则善，感于恶则恶也。
内则曰，凡生子，择于诸母与可者，必求其宽裕･慈惠･温良･恭敬，愼而寡言者，使爲子师。诸母，衆妾也。可者，傅御之属也。子师，敎示以善道者。司马温公曰，子始生，求乳母必择良家妇人稍温谨者。乳母不良非惟败乱家法，兼令所饲之子性行亦类之。子能食食，敎以右手。能言男唯女兪。兪，然也。温公曰，子能言，敎之自名及唱喏万福安置。稍有知则敎之以恭敬尊长。有不识尊卑长幼者，则严诃禁之注曰，古有胎敎。况于已生，子始生未有知。固举以礼。况于已有知。孔子曰，幼成若天性，习惯如自然。颜氏家训曰，敎妇初来，敎儿婴孩。故在谨其始，此其理也。若夫子之初生也，使之不知尊卑长幼之礼，遂至侮詈父母，敺击兄姊。父母不知诃禁，反笑而奬之彼旣未辨，好恶谓礼当然，及其旣长，习已成，性乃怒，而禁之不可复制。于是父嫉其子，子怨其父，残忍悖逆无所不至。此盖父母无深识远虑，不能防微杜渐，溺于小滋，养成其恶故也。男鞶革，女鞶丝。鞶，小嚢，盛帨巾者。男用韦，女用缯帛。六年敎之数与方名。数谓一十百千万。方名谓东西南北。温公曰，始习书字。七年男女不同席，不共食。蚤其别也。温公曰，始诵孝经･论语，次及诸经。八年出入门戸，及卽席飮食，必后长者。始敎之让。示以廉耻。九年敎之数日。朔望与六甲也。温公曰，始爲之讲解使晓义理。十年出就外传，居宿于外，外传敎学之师也。十年以后有学无敎。学书计。书谓六书。计谓九数。衣不帛襦袴。不用帛爲襦袴。太温伤阴气也。礼帅初。帅，循也。行礼动作皆遵习先日所爲。朝夕学幼仪，言从朝至夕，学幼少奉事长者之仪。请肄简谅。肄，习也。简，书篇数也。谅，言语信实也。请肄，请于长者习学之也。温公曰，自是以往，可以博观群书。然必择其精要者而诵之。如礼记则学记･大学･中庸･乐记之类。其异端非圣贤之书，傅宜禁之。勿使妄观，以惑乱其志。观书皆通，始可学文辞。十有三年学乐诵诗舞勺。乐谓六乐之器。勺，籥也。舞籥文舞也。成童舞象学射御。成童，十五以上。舞象，武舞也。谓用干戈之小舞也。射谓五射。御谓五御。二十而冠，始学礼。可以衣裘帛。舞大夏，冠，加冠也。礼谓五礼。二十，成人血气强盛，可衣衣裘。大夏，禹乐。乐之文武备者也。惇行孝弟，博学不敎，内而不出。广博学问不可爲师敎人。蕴蓄其德，在内而不可出言爲人谋虑。三十而有室，始理男事。博学无方，孙友视志。室，犹妻也。男事受田给政役也。方，犹常也。至此学，无常。在志所好也。四十始仕，方物出谋发虑。道合则服从，不可则去。物，犹事也。方物出谋，则谋不过物。方物发虑，则虑不过物。五十命爲大夫，服官政。统一官之政也。七十致事。致其事于君而告老。女子，温公曰，女子六歳始习女工之小者。七歳诵孝经･论语，九歳讲解孝经･论语及列女传･女诫之类，略晓大意。注曰，古之贤女无不观图史以自鉴。如曹大家之徒，皆精通经术论议明正。今人或敎女子以作歌诗执俗乐。殊非所宜也。伊川程先生曰，先夫人侯氏七八歳时诵古诗。曰，女子不夜出。夜出秉明烛。自是日暮则不复出房閤。旣长好文而不爲词章。见世之妇女以文章笔札傅于人者，则深以爲非。安定胡先生曰，郑卫之音导淫。以敎女子。非所宜也。十年不出。恒居内也。姆敎婉娩听从。姆，女师也。婉谓言语。娩谓容貌。温公曰，柔顺貌。执麻枲，治丝茧，织紝･组･紃，学女事以共衣服。紝谓缯帛。组･紃倶绦也。薄阔爲组，似绳爲紃。温公曰，蚕桑･织绩･裁缝及爲飮膳，不惟正是妇人之职，兼欲使之知衣食所来之艰难，不敢恣爲奢丽。至于纂组华巧之物，亦不必习也。观于祭祀，纳酒浆･笾豆･葅醢，礼相助奠。当及女时而知也。纳谓置酒浆･笾豆･葅醢之等于神座。礼相助奠谓以礼相长者之事，而助其馈奠。十有五年而筓。筓，今簪也。此谓应年许嫁者。女子许嫁而筓，字之。未许嫁，则二十而筓。二十而嫁。有故，二十三年而嫁。故谓父母之丧。聘则爲妻，奔则爲妾。聘，问也。妻之言，齐也。以礼见问，则得与夫敌体。妾之言，接也。言得接见于君子，不得与之敌体也。
曲礼曰，幼子常视毋诳。小未有知。常示以正事。不宜示以欺诳。立必正方，不倾听。立必正向一方，不得倾头属听左右。习其自端正也。
学记曰，古之敎者家有塾，党有庠，术有序，国有学。术，读为遂。门侧之堂谓之塾。古者二十五家为闾。闾共一巷。巷首有门。门边有塾。里中之老有道德者，为左右师坐于两塾。民在家之时，朝夕出入恒受敎于塾。五百家为党，万二千五百家为遂。遂，在远郊之外。国谓天子所都及诸侯国中。
孟子曰，人之有道也，饱食暖衣，逸居而无敎，则近于禽兽。人之有道，言其皆有秉彛之性也。圣人有忧之使契为司徒，敎以人伦。父子有亲，君臣有义，夫妇有别，长幼有序，朋友有信。圣人谓尧?舜。契，臣名。司徒，官名。伦，序也。敎以人伦，亦因其固有者，而导之耳。书曰，天叙有典。勑我五典五惇哉。此之谓也。
舜命契曰，百姓不亲，五品不逊。舜，虞帝名。五品谓父子?君臣?夫妇?长幼?朋友。逊，顺也。汝作司徒，敬敷五敎在宽。五敎谓父子有亲，君臣有义，夫妇有别，长幼有序，朋友有信。敷此五敎，以敬为主，而以宽济之。命夔曰，命汝典乐。敎冑子。直而温，宽而栗，刚而无虐，简而无傲。夔，舜臣名。冑，长也。冑子谓天子以下至卿大夫嫡子。直失太严，故令温。宽失缓慢，故令栗。刚失入虐，简失入傲，故敎之以防其失。诗言志，歌永言，声依永，律和声。八音克谐无相夺伦，神人以和。声谓五声。宫?商?角?征?羽。律谓六律?六吕。黄钟?太蔟?姑洗?蕤宾?夷则?无射为六律，大吕?应钟?南吕?林钟?仲吕?夹钟为六吕。八音谓金?石?丝?竹?匏?土?革?木。金，钟镈也。石，磬也。丝，琴瑟也。竹，管箫也。匏，笙也。土，埙也。革，鼗皷也。木，柷敔也。诗言志以导之，歌咏其义以长其言。五声依附长言而为之。其声未和，乃用律吕调和之，使应于节奏。八音能谐理不错夺，则神人咸和。
周礼，大司徒以郷三物敎万民，而宾兴之。物，犹事也。兴，犹举也。三事敎成，郷大夫举其贤者能者，以飮酒之礼宾客之。旣则献其书于王。一曰，六德。知?仁?圣?义?忠?和。知谓明于事。仁谓爱人以及物。圣谓通而先识。义谓能断时宜。忠谓言以中心。和谓不刚不柔。二曰，六行。孝?友?睦?婣?任?恤。孝谓善事父母。友谓善于兄弟。睦谓亲于九族。婣谓亲于外亲。任谓信于友道。恤谓振于忧贫。三曰，六艺。礼?乐?射?御?书?数。礼谓五礼。吉?凶?宾?军?嘉也。乐谓六乐。云门?大咸?大诏?大夏?大濩?大武。射谓五射。一曰，白矢。矢贯侯过，见其镞白也。二曰，参连。前放一矢，后三矢连续而去也。三曰，剡注。谓羽头高镞低而去，剡剡然也。四曰，襄尺。谓臣与君射不与君并立，襄君一尺而退也。五曰，井仪。谓四矢贯侯如井之容仪也。御谓五御。一曰，呜和鸾。和在式，鸾在衡。升车则马动。马动则鸾鸣。鸾鸣则和应也。二曰，遂水曲。谓御车随遂水势之屈曲，而不坠水也。三曰，过君表。谓若毛诗传云，褐缠旃以为门，裘缠质以为褹，间容握，驱而入击则不得入。君表卽褐缠旃也。四曰，舞交衢。衢，道也。谓御车在交道，车旋应于舞节。五曰，逐禽左。谓御驱逆之车，逆驱禽兽，使左当人君，以射之也。书谓六书。一曰，象形。谓日月之类。象日月形体而为之。二曰，会意。谓武信之类。人言为信。止戈为武。会合人意也。三曰，转注。谓考老之类。建类一首，文意相受，左右相注。四曰，处事。谓上下之类。人在一上为上，人在一下为下。各有其处事，得其宜。故曰处事。五曰，假借。谓令长之类。一字两用也。六曰，谐声。谓形声一也。如江河之类，皆以水为形，以工可为声也。数谓九数。一曰，方田以御田畴界域。二曰，粟布以御交质变易。三曰，衰分以御贵贱廪税。四曰，少广以御积羃方圆。五曰，商功以御功程积实。六曰，均输以御远近劳费。七曰，盈肭以御隐杂互见。八曰，方程以御错揉正负。九曰，勾股御高深广远。以郷八刑纠万民。纠，割察也。谓察取郷中八种之过，而断割其罪也。一曰，不孝之刑。二曰，不睦之刑。三曰，不婣之刑。四曰，不弟之刑。不弟谓不敬师长。五曰，不任之刑。六曰，不恤之刑。七曰，造言之刑。讹言惑众。八曰，乱民之刑。乱名改作，执左道，以乱政也。
王制曰，乐正崇四术立四敎。乐正，乐官之长。掌国子之敎。崇，高也。高尙其术以作敎也。四术，诗?书?礼?乐。四敎，春?夏?秋?冬。顺先王诗?书?礼?乐以造士。顺，依也。造，成也。依此四术而敎，以成是士也。春秋敎以礼乐，冬夏敎以诗书。春夏，阳也。诗乐者声。声亦阳也。秋冬，阴也。书礼者事。事亦阴也。
弟子职曰，先生施敎，弟子是则。温恭自虚，所受是极。必虚其心，然后能有所容。极谓尽其本原也。见善从之，闻义则服。温柔孝弟毋骄恃力。骄而恃力则羝羊触藩。志无虚邪，虚谓虚伪。行必正直游居有常。必就有德。颜色整齐，中心必式。式，法也。夙兴夜寐，衣带必饬，朝益暮习，小心翼翼。一此不懈。是谓学则。
孔子曰，弟子入则孝，出则弟，谨而信，泛爱众而亲仁，行有余力则以学文。谨，行谨。信，言信。泛，广也。众，众人。亲，近也。仁谓仁者。余力犹言暇日。以，用也。文谓诗书六艺之文。
兴于诗，兴，起也。诗，因人情之邪正以示劝惩。其言易晓，而讽咏之间又有以感发而入于人心。故习于诗，则其志意油然有所兴起，而去恶从善，自不能已。立于礼，礼以恭敬辞让为本，而有节文度数之详。不可以毫髪僭差也。故习于礼则德性坚定，而得所以自处之正位。成于乐。乐有五声?六律?八音之节，而其声气之和至与天地相应。故习于乐则有以存养其善心，以至于义精仁熟，而自和顺于道德。伊川先生曰，天下之英才不为少矣。只为道不明于天下。故不得有所成就。且古者兴于诗，立于礼，成于乐。如今人怎生会得。古人之于诗，如今人歌曲一般。虽闾巷草野童稚，皆习闻其说而晓其义。故能兴起于诗。后世老师宿儒尙不能晓其义，怎生责得学者。是不得兴于诗也。古礼旣废人伦不明。以至于治家皆无法度。是不得立于礼也。古人有歌咏，以养其情性，声音以养其耳目，舞蹈以养其血脉。今皆无之。是不得成于乐也。古之成材也易，今之成材也难。
乐记曰，礼乐不可斯须去身。言礼乐是治身之具，不可斯须去离于身也。
子夏曰，贤贤易色，事父母能竭其力，事君能致其身，与朋友交言而有信，虽曰未学，吾必谓之学矣。子夏，孔子弟子。姓，卜。名，商。贤人之贤而易其好色之心，好善有诚也。致犹委也。委致其身，谓不有其身也。人之所以为学大要，不过求欲能是四者。故如是之人，虽或以为未尝学，而子夏必以为已学也。

[book_title]明伦第二
内则曰，子事父母，温公曰，孙事祖父母同。鸡初鸣咸盥，漱，咸，皆也。盥谓盥手。漱谓漱口。栉，縰，筓，总，栉，梳也。縰，黑缯，韬髪而结之也。筓者横施于髻中以固髻也。总，裂綀缯以束髪也。拂髦，拂谓振去尘也。髦，用髪为之。象幼时鬌。冠緌缨，缨者结之颔下以固冠。结之余者散而下垂。谓之緌。温公曰，今用帽子。端，韠，绅，玄端，士服也。庶人，深衣。韠，蔽膝也。以韦为之。与裳同色。上繋之革带。绅，大带也。温公曰，今用衫带。搢笏，搢犹扱也。扱笏于绅。笏，所以记事也。左右佩用，纷帨刀?砺觽燧之属。备尊者使令也。偪，屦，着綦。偪，行滕也。綦，屦繋也。屦头施繋以为行戒。妇事舅姑如事父母，温公曰，孙妇亦同。鸡初鸣咸盥，漱，栉，縰，筓，总，衣，绅，温公曰，今用冠子?背子。左右佩用，衿缨，綦屦。衿犹结也。妇人有缨示繋属也。以适父母舅姑之所。及所，下气，怡声，问衣燠寒?疾痛?苛痒，而敬抑掻之。怡，悦也。苛，疥也。抑，按也。掻，摩也。温公曰，丈夫唱喏，妇人道万福。问侍者夜来安否如何，侍者曰安，乃退。其或不安节则侍者以告。此卽礼之晨省也。颜之推曰，父子之严不可以狎，骨肉之爱不可以简。简则慈孝不接，狎则怠慢生焉。由命士以上父子异宫。此不狎之道也。抑掻痒痛，悬衾箧枕。此不简之敎也。出入则或先或后，而敬扶持之。先后，随时便也。进盥，少者奉盘，长者奉水，请沃盥。盥卒授巾。盘，承盥水者。巾，以帨手。问所欲而敬进之，柔色以温之。父母舅姑必尝之而后退。所欲，如饘酏酒醴。飮食之类。温，藉也。承尊者必和颜色。温公曰，父母舅姑起，子供药物，妇具晨羞。尊长举箸子妇乃各退就食。注曰，药物乃关身之切务，人子当亲自检校调煮供进。不可但委奴仆。脱若有误卽其祸不测。晨羞，俗谓点心。易曰，在中馈。诗曰，惟酒食。是议。凡烹调飮膳妇人之职也。近年妇女骄倨皆不肯。入庖厨今纵不亲执刀匕，亦当检校监视，务令淸洁。男女未冠筓者，鸡初鸣咸盥，漱，栉，縰，拂髦，总角，衿缨，皆佩容臭，昧爽而朝，总角，収髪结之。容臭，香物也。以缨佩之。为迫尊者给小使也。昧爽，后成人也。问何食飮矣。若已食则退。若未食，则佐长者视具。具，馔也。
凡内外， 此总论子妇之外，仆隶之等。 鸡初鸣咸盥，漱，衣服，敛枕?簟，洒扫室?堂及庭，布席，各从其事。
父母舅姑将坐，奉席请何郷。将衽，长者奉席请何趾。 衽，卧席也。将衽谓更卧处。顺长者所安也。小者执床与坐，御者举几敛席与簟，县衾箧枕，敛簟而襡之。 早旦亲起，侍御之人举几以进使凭之。箧谓以箧贮之。襡谓以襡韬之。须卧且铺之也。父母舅姑之衣衾?簟席?枕几不传。杖?屦祗敬之勿敢近。敦牟巵匜非馂莫敢用。与恒食飮，非馂莫之敢飮食。传，移也。杖屦，服御之重者。弥须恭敬。勿敢迫近也。敦，今杯盂也。牟，土釜也。今以木为器象土釜之形。巵，酒器也。匜，盛酒浆之器。馂，食尊者余也。与，及也。恒，常也。旦夕之常食也。
在父母舅姑之所有命之，应唯敬对。进退周旋愼齐，升降出入揖游。 齐，庄也。揖，抑也。游，扬也。不敢哕?噫?嚏?咳?欠?伸?跛?倚?睇视，不敢唾洟。寒不敢袭，痒不敢掻，不有敬事，不敢袒裼，不渉不撅。睇，倾视也。袭谓重衣。撅，掲衣也。不因渉水，不敢掲衣。 亵衣衾不见里。父母唾洟不见。 见里为其可秽。唾洟辄刷去之。冠带垢和灰请漱，衣裳垢和灰请澣。 和，渍也。手曰漱，足曰澣。 衣裳绽裂纫箴请补缀。 绽犹解也。 少事长，贱事贵，共帅时。共犹皆也。帅，循也。时，是也。言礼皆如此。
曲礼曰，凡为人子之礼，冬温而夏淸，昏定而晨省。 定，安其床衽也。省，问其安否如何。 温公曰，父母舅姑将寝，则安置而退。丈夫唱喏，妇人道安置。此卽礼之昏定也。 出必告，反必面。告与面同。反言面者，从外来。宜知亲之颜色安否。 所游必有常，所习必有业。 缘亲之意，欲知之。 恒言不称老。广敬也。老，是尊称。称老是自尊。
礼记曰，孝子之有深爱者必有和气。有和气者必有愉色。有愉色者必有婉容。 爱根于心。故其发见于外如此。孝子如执玉，如奉盈，洞洞属属然如弗胜，如将失之。 洞洞，质悫貌。属属，专一貌。上言爱，此言敬。故曰，爱敬尽于事亲。严威俨恪非所以事亲也。 严谓严肃。威谓威重。俨谓俨正。恪谓恪敬。言四者容貌非事亲之体。事亲当和顺卑柔。
曲礼曰，凡为人子者，居不主奥。 室中西南隅谓之奥。奥，尊者所居。不敢当尊处也。 坐不中席。一席四人，席端为上。非惟不可上，亦不可中。或曰，共坐则席端为上。独坐则席中为尊。故卑者坐不得居中也。 行不中道。尊者当正路而行。卑者故不得也。男女各路。路各有中。 立不中门。 门中有闑。两旁有枨。中门谓枨闑之中。尊者所行也。 温公曰，有宾客不敢坐于正厅。无书院则坐于厅之傍侧。升降不由东阶。上下马不当厅。凡事不敢自拟于其父。 食飨不为槩。槩，量也。不制待宾客，馔具之限量多少也。 祭祀不为尸。 尸，代尊者之处。为其失子道。然则尸卜筮无父者。 听于无声，视于无形。恒若亲之将有敎使然。 不登高，不临深。不苟訾，不苟笑。 为其近危辱也。人之情不欲见毁訾。不欲见笑。
孔子曰，父母在不远游。游必有方。远游则去亲远，而为日久。定省旷而音问疎。不惟己之思亲不置，亦恐亲之念我不忘也。游必有方，如已告云诣甲，则不敢更诣乙，欲亲必知己之所在而无忧，召己则必至而无失也。子能以父母之心为心则孝矣。
曲礼曰，父母存，不许友以死。 为忘亲也。死谓相卫。非报仇雠也。
礼记曰，父母在不敢有其身，不敢私其财。示民有上下也。 有犹专也。身及财，皆当统于父母。 父母在馈献不及车马。示民不敢专也。车马，物之重者。
内则曰，子妇孝者敬者，父母?舅姑之命，勿逆，勿怠。 恃其孝敬之爱，或则违解。 若飮食之，虽不耆必尝而待。言尊者以飮食与己，己虽不耆必且尝之，而待尊者后命令己去之而后去之。 加之衣服，虽不欲必服而待。 待后命而藏去之。加之事人代之，己虽不欲姑与之，而姑使之而后复之。姑，且也。尊者使人代己，己虽不欲其妨己业，且与代己者为之，待其休解而后复。本事业于己身，远怼怨于劳事也。
子妇无私货，无私畜，无私器。不敢私假，不敢私与。 家事统于尊也。 温公曰，俸禄及田宅所入，尽归之父母舅姑，当用则请而用之。妇或赐之飮食?衣服?布帛?佩帨?茝兰，则受而献诸舅姑。舅姑受之，则喜如新受赐。 或赐之谓私亲?兄弟。若反赐之则辞。不得命如更受赐，藏以待乏。 不得命，不见许也。待乏，待舅姑之乏也。 妇若有私亲?兄弟将与之，则必复请其故，赐而后与之。温公曰，夫人子之身，父母之身也。身且不敢自有，况敢有私财乎。若父子异财互相假借，则是有子富而父母贫者，父母饥而子饱者。贾谊所谓借父耰鉏虑有德色，母取箕箒，立而谇语，不孝不义孰甚于此。
曲礼曰，父召无诺，先生召无诺，唯而起。 应辞。唯，恭于诺。称诺则似宽缓骄慢。
士相见礼曰，凡与大人言，始视面，中视抱，卒视面。毋改。众皆若是。视面，谓观其颜色可传言未也。视抱，容其思之且为敬也。卒视面，察其纳己言与否也。毋改，谓答应之间，当正容体以待，毋自变动。嫌解惰也。众谓同在此者。若父则游目。毋上于面。毋下于带。若不言立，则视足。坐则视膝。 子于父，主孝不主敬。所视广也。不言则伺其行起而已。
礼记曰，父命呼唯而不诺。手执业则投之，食在口则吐之，走而不趋。主敬也。命呼，为父命所呼。急趋父命，故投业吐食。趋，疾趋也。急走往而不暇疾趋也。 亲老出不易方，复不过时。不可以忧父母也。易方，为其不信己所处也。复，反也。 亲癠色容不盛。此孝子疏节也。 癠，病也。疏节，言未足为至孝也。父没而不能读父之书。手泽存焉尔。母没而杯圏不能飮焉。口泽之气存焉尔。孝子见亲之器物，哀恻不忍用也。圏，屈木为之。谓巵匜之属也。
内则曰，父母有婢子若庶子?庶孙甚爱之，虽父母没，没身敬之不衰。子有二妾，父母爱一人焉，子爱一人焉，由衣服?飮食，由执事，毋敢视父母所爱。虽父母没不衰。由，自也。
子甚宜其妻，父母不说出。子不宜其妻，父母曰是善事我，子行夫妇之礼焉，没身不衰。 宜犹善也。
曾子曰，孝子之养老也，乐其心，不违其志。乐其耳目，安其寝处，以其飮食忠养之。 养之，如此为其近于亲也。言忠养之，嫌或伪也。是故父母之所爱亦爱之，父母之所敬亦敬之。至于犬马尽然。而况于人乎。 上言其近亲者，此言亲所爱敬者。
内则曰，舅没则姑老。 谓传家事于长妇。 冡妇所祭祀?宾客，每事必请于姑。 妇虽受传，犹不敢专。 介妇请于冡妇。 介妇，众妇也。舅姑使冡妇毋怠。 虽有勤劳，不敢解倦。 不友无礼于介妇。舅姑若使介妇，毋敌耦于冡妇。 虽有勤劳，不敢相绞讦。今按，下文三句亦是也。不敢并行，不敢并命，不敢并坐。 下冡妇也。并命，不敢与冡妇并有敎令之命也。 凡妇不命适私室不敢退。 妇，侍舅姑者也。妇将有事，大小必请于舅姑。 不敢专行。
适子?庶子祗事宗子?宗妇。虽贵富，不敢以贵富入宗子之家，虽众车徒舍于外，以寡约入。 祗，敬也。入，谓入宗子之家。不敢以贵富加于父母?宗族。 加犹高也。
曾子曰，父母爱之喜而弗忘。父母恶之惧而无怨。父母有过谏而不逆。 无怨，谓无怨于父母之心。不逆，顺而谏之也。
内则曰，父母有过，下气怡色，柔声以谏。谏若不入，起敬起孝。说则复谏。 子事父母，有隐无犯。复犹更也。不说，与其得罪于郷党州闾，宁孰谏。孰谏谓殷勤纯熟而谏。犯颜而谏，使父母不悦，其罪轻。畏惧不谏，使父母得罪于郷党州闾，其罪重。二者之间，宁可熟谏。父母怒不说而挞之流血，不敢疾怨，起敬起孝。
曲礼曰，子之事亲也，三谏而不听则号泣而随之。 至亲无去。志在感动之。
父母有疾冠者不栉，行不翔， 忧不为容。 言不惰， 忧不在私好。 琴瑟不御， 忧不在乐。 食肉不至变味，飮酒不至变貌， 忧不在味。笑不至矧，怒不至詈。 忧在心，难变也。齿本曰矧。大笑则见。 疾止复故。 自若常也。 温公曰，凡父母舅姑有疾，子色不满容，不戏笑，不宴游。舍置余事，全以迎医，检方，合药为务。疾已复初。颜氏家训曰，父母有疾，子拜医以求药。盖以医者亲之存亡所繋，岂可傲忽也。
君有疾飮药，臣先尝之。亲有疾飮药，子先尝之。 尝，度其所堪。 医不三世不服其药。 谨物齐也。
孔子曰，父在观其志，父没观其行。三年无改于父之道，可谓孝矣。父在，子不得自专，而志则可知。父没，然后其行可见。故观此足以知其人之善恶。然又必能三年无改于父之道，乃见其孝。不然则所行虽善，亦不足为孝矣。三年无改者，孝子之心有所不忍故也。然亦谓在所当改而可以未改者耳。
内则曰，父母虽没将为善，思贻父母令名必果。将为不善，思贻父母羞辱必不果。贻，遗也。果，决也。言亲没而思慕不忘，则必能勇于从善，而惮于为恶。
祭义曰，霜露旣降，君子履之必有凄怆之心。非其寒之谓也。春雨露旣濡，君子履之必有怵惕之心。如将见之。霜露旣降，礼说在秋。此无秋字。盖脱尔。非其寒之谓，谓凄怆及怵惕皆为感时念亲也。
祭统曰，夫祭也者，必夫妇亲之。所以备外内之官也。官备则具备。 具谓所共众物。
君子之祭也，必身亲莅之。有故则使人可也。 莅，临也。
祭义曰，致齐于内散齐于外。齐之日思其居处，思其笑语，思其志意，思其所乐，思其所耆。齐三日，乃见其所为齐者。致齐，思此五者也。散齐七日，不御，不乐，不吊耳。所嗜素所欲飮食也。见所为齐者，思之熟。若见其所为齐之亲也。祭之日，入室僾然必有见乎其位。 僾然，微见貌。如见亲之在神位也。 周还出戸，肃然必有闻乎其容声。 谓荐馔时也。肃然如闻亲举动容止之声。出戸而听，忾然必有闻乎其叹息之声。 设祭旣毕，孝子出戸而听，忾然如有闻乎叹息之声也。是故先王之孝也，色不忘乎目，声不絶乎耳，心志嗜欲不忘乎心。致爱则存，致悫则着。着存不忘乎心。夫安得不敬乎。致，极也。极爱亲之心，则若亲之存。极端悫敬亲之心，则若亲之显著。
曲礼曰，君子虽贫不粥祭器，虽寒不衣祭服，为宫室不斩于丘木。 广敬鬼神也。粥，卖也。丘，垄也。
王制曰，大夫祭器不假。祭器未成不造燕器。 造，为也。
孔子谓曾子曰，身体髪肤受之父母。不敢毁伤孝之始也。 身体，言其大。髪肤，言其细。圣人论孝之始，以爱身为先。立身行道，扬名于后世，以显父母，孝之终也。 国人称愿幸哉有子如此。所谓孝也。夫孝始于事亲，中于事君，终于立身。爱亲者不敢恶于人，敬亲者不敢慢于人。爱敬尽于事亲而德敎加于百姓，刑于四海。此天子之孝也。恶慢于人，则人亦恶慢之。如此辱将及亲。 在上不骄，高而不危，制节谨度，满而不溢。然后能保其社稷而和其民人。此诸侯之孝也。高而危者以骄也。满而溢者以奢也。制节，制财用之节。谨度，不越法度。非先王之法服不敢服，非先王之法言不敢道，非先王之德行不敢行。然后能保其宗庙。此卿大夫之孝也。以孝事君则忠，以敬事长则顺。忠顺不失以事其上。然后能守其祭祀。此士之孝也。用天之道，因地之利，谨身节用以养父母。此庶人之孝也。春耕，秋获，高宜黍稷，下宜稻麦。谨身则无过不犯兵刑，节用则不乏以共甘旨。能此二者养道尽矣。故自天子至于庶人，孝无终始，而患不及者，未之有也。
孔子曰，父母生之，续莫大焉。君亲临之，厚莫重焉。是故不爱其亲而爱他人者，谓之悖德。不敬其亲而敬他人者，谓之悖礼。悖，乱也。苟不能恭爱其亲，虽恭爱他人，犹不免于悖。以明孝者德之本也。
孝子之事亲，居则致其敬， 夔夔齐栗。 养则致其乐， 乐亲之志。 病则致其忧，丧则致其哀，祭则致其严。 严犹恭也。五者备矣然后能事亲。事亲者，居上不骄，为下不乱，在丑不争。 乱谓干犯上之禁令。丑类也。谓己之等夷。居上而骄则亡。为下而乱则刑。在丑而争则兵。 争而不已。必以兵刃相加。 此三者不除，虽日用三牲之养，犹为不孝也。三牲，牛羊豕大牢。三者不除，忧将及亲。虽日用大牢之养，庸为孝乎。
孟子曰，世俗所谓不孝者五。惰其四支不顾父母之养，一不孝也。博奕好飮酒不顾父母之养，二不孝也。好货财私妻子不顾父母之养，三不孝也。从耳目之欲以为父母戮，四不孝也。好勇闘狠以危父母，五不孝也。戮，辱也。狠，忿戾也。
曾子曰，身也者父母之遗体也。行父母之遗体，敢不敬乎。居处不庄非孝也。事君不忠非孝也。莅官不敬非孝也。朋友不信非孝也。战陈无勇非孝也。五者不遂，烖及于亲。敢不敬乎。遂，成也。
孔子曰，五刑之属三千，而罪莫大于不孝。 异罪同罚合三千条。
右明父子之亲。
礼记曰，将适公所，宿齐戒，居外寝沐浴。史进象笏。书思?对?命。思，所思念将以告君者也。对，所以对君者也。命，所受君命也。书之于笏为失忘也。 旣服习容观?玉声乃出。旣服，着朝服已竟也。习容观为有观之者，习玉声为有听之者
曲礼曰，凡为君使者，已受命君言不宿于家。 急君使也。言谓有故所问也。 君言至，则主人出拜君言之辱。使者归，则必拜送于门外。敬君命也。出，出门也。此谓国君问事于其臣。 若使人于君所，则必朝服而命之。使者反，则必下堂而受命。谓臣有所告请于其君。去不下，送反而下迎，尊君命也。不出门，己使卑于君使也。
论语曰，君召使摈，色勃如也，足躩如也。 摈，主国之君所使出接宾者。勃，变色貌。躩，盘辟貌。皆敬君命也。揖所与立左右手，衣前后襜如也。 所与立谓同为摈者也。摈用命数之半，皆西向立，以次传命。揖左人，则左其手。揖右人，则右其手。襜，整貌。趋进翼如也。 疾趋而进，张拱端好如鸟舒翼。 宾退必复命曰，宾不顾矣。 纾君敬也。
入公门鞠躬如也。如不容。 鞠躬，曲身也。公门高大，入如不容，敬之至也。 立不中门，行不履阈。中门，中于门也。详见此篇第七条。阈，门限也。礼，士大夫出入君门，由闑右不践阈。立中门则当尊。行履阈则不恪。过位色勃如也。足躩如也。其言似不足者。位，君之虚位。谓门屛之间，人君宁立之处。所谓宁也。君虽不在，过之必敬。不敢以虚位而慢之也。言似不足不敢肆也。摄齐升堂鞠躬如也。屛气似不息者。摄，抠也。齐，衣下缝也。礼，将升堂两手抠衣使去地尺。恐蹑之而倾跌失容也。息，鼻息出入者。近至尊气容肃也。出降一等逞颜色怡怡如也。没阶趋，翼如也。复其位踧踖如也。等，阶之级也。逞，放也。渐远所尊，舒气解颜。怡怡，和悦也。没阶，下尽阶。趋，走就位也。俗本，作趍进。陆氏释文云，古本无进字。今从之。复位踧踖，敬之余也。
礼记曰，君赐车马佉园荩鸵路服以拜。 敬君惠也。伔所赐，往至君所。 赐君未有命，弗敢卽伔也。谓卿大夫受赐于天子者，归必致于其君，有命乃伔之。或曰，君赐句絶。若车马则佉园荽汀Ｈ粢路则服以拜赐也。君未有命，弗敢卽伔者，谓非经赐，虽有车马衣服，不敢辄伔也。若后世三品虽应服紫，五品虽应服绯，必君赐而后服。
曲礼曰，赐果于君前，其有核者怀其核。 敬君之赐不敢亵也。木实曰果。核当弃。重君赐，故怀之而不弃也。
御食于君，君赐余，器之漑者不写。其余皆写。重污辱君之器也。漑，谓陶梓之器，可涤洁者。不漑谓萑竹之器。写者传己器中乃食之也。劝侑曰御。
论语曰，君赐食必正席先尝之。君赐腥必熟而荐之。君赐生必畜之。食恐或为馂余。故不以荐。正席先尝，如对君也。言先尝，则余当以颁赐矣。腥，生肉。熟而荐之祖考，荣君赐也。畜之者仁君之惠，无故不敢杀也。
侍食于君，君祭先飯。 君祭则己不祭而先飯，若为君尝食然。不敢当客礼也。
疾君视之，东首，加朝服，拖绅。疾者常处北牖下。为君来视疾，暂时迁向南牖下东首，令君得以南面视己。病卧不能着衣束带，又不可以亵服见君。故加朝服于身，又引大带于上也。
君命召，不俟驾行矣。 急趋君命，行出而驾车随之。
吉月，必朝服而朝。 吉月，月朔也。孔子在鲁致仕时如此。
孔子曰，君子事君，进思尽忠，退思补过，将顺其美，匡救其恶。故上下能相亲。
君使臣以礼，臣事君以忠。
大臣者以道事君，不可则止。
子路问事君。子曰，勿欺也。而犯之。
鄙夫可与事君也与哉。其未得之也，患得之，旣得之，患失之。苟患失之，无所不至矣。
孟子曰，责难于君，谓之恭，陈善闭邪，谓之敬，吾君不能，谓之贼。
有官守者，不得其职则去。有言责者，不得其言则去。
王蠋曰，忠臣不事二君，列女不更二夫。
右明君臣之义。
曲礼曰，男女非有行媒，不相知名。 有媒往来，传昏姻之言，乃相知姓名。 非受币不交，不亲。 重别，有礼乃相缠固。币谓聘之玄纁束帛也。故日月以告君， 书取妇之年月日时以告国君也。周礼，凡取判妻入子者，媒氏书之以告君。谓此也。 齐戒以告鬼神，昏礼，凡受女之礼皆于庙为神席以告鬼神。谓此也。 为酒食以召郷党?僚友，以厚其别也。 会宾客。厚，重愼也。取妻不取同姓。故买妾不知其姓，则卜之。为其近禽兽也。妾，贱。或时非媵取之。贱者世无本繋。卜者卜吉凶。旣不知其姓，但卜吉则取之。
士昏礼曰，父醮子， 子，婿。 命之曰，往迎尔相，承我宗事， 相，助也。宗事，宗庙之事。 勖帅以敬，先姒之嗣。若则有常。勖，勉也。若犹女也。勉帅妇道以敬。其为先姒之嗣，女之行则当有常。深戒之。诗云，大姒嗣徽音。子曰，诺。唯恐弗堪。不敢忘命。父送女，命之曰，戒之敬之夙夜无违命。 夙，早起也。早起夜卧。命，舅姑之戒命。母施衿结帨曰，勉之敬之夙夜无违宫事。 帨，佩巾。 庶母及门内施鞶，申之以父母之命，命之曰，敬恭听。宗尔父母之言夙夜无愆。视诸衿鞶。庶母，父母之妾也。鞶，鞶囊也。所以盛帨巾。申，重也。宗，尊也。愆，过也。诸，之也。示之衿鞶者，皆托戒使识之也。
礼记曰，夫昏礼万世之始也。取于异姓，所以附远厚别也。 取异姓者，所以依附相疏远之道，厚重分别之义，不欲相亵故也。 币必诚，辞无不腆。诚，信也。腆犹善也。 告之以直信。 直犹正也。二者所以敎妇正直信也。 信事人也。信妇德也。事犹立也。或曰，妇人事人者也。事人必以信。故体信以为德。 壹与之齐，终身不改。故夫死不嫁。 齐谓共牢而食，同尊卑也。男子亲迎男先于女，刚柔之义也。天先乎地，君先乎臣。其义一也。 先谓倡导也。 执挚以相见，敬章别也。言不敢相亵也。挚，所奠鴈也。章，明也。 男女有别，然后父子亲。父子亲，然后义生。义生，然后礼作。礼作，然后万物安。言人伦有别则气性醇也。 无别无义禽兽之道也。 言聚麀之乱类也。
取妇之家，三日不举乐，思嗣亲也。 重世变也。
昏礼不贺，人之序也。 序犹代也。
内则曰，礼始于谨夫妇。为宫室辨外内，男子居外女子居内。深宫固门阍寺守之，男不入女不出。 阍，掌守中门之禁者也。寺，掌内入之禁令者也。男女不同椸枷，不敢县于夫之楎椸，不敢藏于夫之箧笥，不敢共湢浴。 竿谓之椸。楎，杙也。植曰楎，横曰椸。湢，浴室也。夫不在，敛枕箧，簟席襡器而藏之。 不敢亵也。 少事长贱事贵。咸如之。 咸，皆也。 虽婢妾衣服?飮食必后长者。 人贵贱不可无礼。妻不在妾御，莫敢当夕。 辟女君之御日也。
男不言内，女不言外。 谓事业之次序。 非祭非丧不相授器。 祭严，丧遽，不嫌也。 其相授，则女受以篚。其无篚则皆坐奠之而后取之。奠，停地也。 外内不共井，不共湢浴，不通寝席，不通乞假，男女不通衣裳，男子入内不啸不指。 啸，读为叱。夜行以烛。无烛则止。女子出门必拥蔽其面。夜行以烛。无烛则止。道路男子由右，女子由左。 地道尊右。
孔子曰，妇人伏于人也。是故无专制之义。有三从之道。在家从父，适人从夫，夫死从子。无所敢自遂也。敎令不出闺门，事在馈食之间而已矣。是故女及日乎闺门之内。不百里而犇丧。事无擅为，行无独成。叅知而后动，可验而后言。昼不游庭，夜行以火。所以正妇德也。女有五不取。逆家子不取，乱家子不取，世有刑人不取，世有恶疾不取，丧父长子不取。逆家子，为其逆德也。乱家子，为其乱人伦也。世有刑人者，为其弃于人也。世有恶疾者，为其弃于天也。丧父长子者，为其无所受命也。妇有七去。不顺父母去，无子去，淫去，妬去，有恶疾去，多言去，窃盗去。不顺父母，为其逆德也。无子，为其絶世也。淫，为其乱族也。妬，为其乱家也。有恶疾，为其不可与共粢盛也。多言，为其离亲。盗窃，为其反义也。有三不去。有所取无所归不去，与更三年丧不去，前贫贱后富贵不去。凡此圣人所以顺男女之际，重婚姻之始也。
曲礼曰，寡妇之子，非有见焉，弗与为友。 避嫌也。有见谓有奇才。卓然众人所知。
右明夫妇之别。
孟子曰，孩提之童无不知爱其亲。及其长也，无不知敬其兄也。 孩提，知孩笑可提抱者也。
徐行后长者，谓之弟。疾行先长者，谓之不弟。
曲礼曰，见父之执不谓之进不敢进，不谓之退不敢退。不问不敢对。 见父同志，如事父。
年长以倍，则父事之。十年以长，则兄事之。五年以长，则肩随之。 年长以倍，谓年二十于四十者。肩随，与之并行差退。
谋于长者，必操几杖而从之。 操，执持也。几，可以扶己，杖，可以策身。倶养尊者之物。从犹就也。 长者问不辞让而对非礼也。当谢不敏，若曾子之为。
从于先生，不越路而与人言。 尊不二矣。先生，年德倶高，又敎道于幼者。 遭先生于道，趋而进，正立拱手。 为有敎使。先生与之言则对。不与之言则趋而退。 为其不欲与己并行。 从长者而上丘陵，则必郷长者所视。 为远视不察。有所问。
长者与之提携，则两手奉长者之手。 提携谓牵行。奉手，习扶持尊者。 负劔辟咡诏之，则掩口而对。负谓置之于背。劔谓挟之于旁如带劔也。口旁曰咡。辟咡诏之，谓倾头与语也。掩口而对，习其郷尊者屛气也。
凡为长者粪之礼，必加帚于箕上， 扫席前曰粪。此谓初执而往时也。加帚于箕上，得两手奉箕恭也。弟子职曰，执箕膺擖，厥中有帚。以袂拘而退，其尘不及长者。 谓扫时也。袂，衣袖末也。以袂拥帚之前，扫而却行之。 以箕自郷而扱之。扱，读曰吸。谓収粪时也。箕去弃物。以郷尊者则不恭。
将卽席，容无怍。 卽，就也。怍，颜色变也。就席宜庄，不得变动。 两手抠衣，去齐尺。抠，提挈也。齐谓裳下缉也。亦谓就席之时。以两手当裳前，提裳令下缉去地一尺。恐衣长转足蹑履之。 衣毋拨，足毋蹶。 拨，扬也。蹶，行遽貌。先生书策?琴瑟在前，坐而迁之戒勿越。 广敬也。在前谓当行之前。坐亦跪也。迁，移也。越，踰也。 坐必安，执尔颜。凡坐好自揺动。故戒以安坐。执犹守也。久坐好异。 长者不及毋儳言。 说文云，儳互不齐也。儳言，儳长者之先而言也。 正尔容，听必恭。正谓矜庄也。听先生之言宜敬。 毋剿说。 剿犹擥也。谓取人之说以为己说。 毋雷同。雷之发声，物无不同。人之言当由己，不当然也。孟子曰，无是非之心非人也。 必则古昔称先王。 则，法也。言必有依据。
侍坐于先生，先生问终则对。 不敢错乱尊者之言。 请业则起，请益则起。尊师重道也。若今抠衣前请也。业谓篇巻也。益谓受说不了，欲师更明说也。
尊客之前，不叱狗， 嫌若风去之。 让食不唾。 嫌有秽恶。 侍坐于君子，君子欠伸，撰杖屦，视日蚤莫，侍坐者请出矣。以君子有倦意也。志疲则欠，体疲则伸。撰犹持也。
侍坐于君子，君子问更端，则起而对。 离席对，敬异事也。
侍坐于君子，若有告者，曰少间愿有复也，则左右屛而待。 复，白也。言欲得少空闲有所白也。屛，退也。
侍飮于长者，酒进则起拜受于尊所。长者辞少者反席而飮。 降席拜受敬也。燕飮之礼，向尊，长者辞止少者之起。故复反还其席。长者举未釂，少者不敢飮。 不敢先尊者。举犹飮也。尽爵曰釂。燕礼曰，公卒爵而后飮。
长者赐，少者?贱者不敢辞。 不敢亢礼。贱者，僮仆之属。
御同于长者，虽贰不辞。 御谓待也。御同谓待食于长者，馔具与之同也。贰谓重殽膳也。此馔本为长者设。辞之为长者嫌。 偶坐不辞。盛馔不为己。
侍于君子，不顾望而对非礼也。 礼尙谦。不顾望，若子路卒尔而对。
少仪曰，尊长于己踰等，不敢问其年。 踰等，父兄党也。问年，则恭敬之心不全。 燕见不将命。私燕而见，不使摈者将传其命。不敢用宾主之礼来。则若子弟然。 遇于道见则面。 可隐则隐。不敢烦动。 不请所之。 不问所往。侍坐，弗使不执琴瑟，不画地，手无容，不翣也。尊长或使弹琴指画，则为之可也。手无容，不弄手也。翣，扇也。虽热亦不敢揺扇也。此皆端悫，所以为敬。 寝则坐而将命。坐，跪也。命，有所传辞。若尊者卧而侍者传辞，当跪前，不可以立。恐临尊者。 侍射则约矢，矢，箭也。凡射必计耦，先设箭在中庭，上耦前取一，次下耦又进取一。如是更进，各得四箭而升堂，挿三于要而手执一。若卑者侍射，则不敢更拾进取。但一时幷取四矢。故云约矢。侍投则拥矢。 投，投壷也。拥，抱也。矢，投壷箭也。尊者委四矢于地，一一取以投。卑者不敢委于地。悉执之。 胜则洗而以请。若敌射及投壷竟，司射命酌，而胜者弟子酌酒，不胜者飮之。若卑者得胜，则不敢直酌。当前洗爵而请行觞也。
王制曰，父之齿随行，兄之齿鴈行，朋友不相踰。 广敬也。谓于涂中。 轻任幷重任分。颁白者不提挈。 皆谓以与少者。君子耆老不徒行，庶人耆老不徒食。 徒犹空也。谓无车而行，无肉而食。
论语曰，郷人飮酒杖者出斯出矣。 杖者，老人也。六十杖于郷。未出不敢先。旣出不敢后。
右明长幼之序。
曾子曰，君子以文会友，以友辅仁。 讲学以会友，则道益明，责善以辅仁，则德日进。
孔子曰，朋友切切偲偲，兄弟怡怡。 切切，恳到也。偲偲，详勉也。怡怡，和说也。
孟子曰，责善朋友之道也。
子贡问友。孔子曰，忠告而善道之，不可则止。无自辱焉。友，所以辅仁。故尽其心以告之，善其说以道之。然以义合者也。故不可则止。若以数而视疏，则自辱矣。
孔子曰，居是邦也事其大夫之贤者，友其士之仁者。 贤以事言，仁以志言。事而友之，则有所禀畏切磋，以成其德也。
益者三友，损者三友。友直，友谅，友多闻，益矣。友便辟，友善柔，友便佞，损矣。友直则其闻过，友谅则进于诚，友多闻则进于明。便，习熟也。便辟谓习于威仪而不直。善柔谓工于媚说而不诚。便佞谓习于口语而无闻见之实。三者损益正相反也。
孟子曰，不挟长，不挟贵，不挟兄弟而友。友也者友其德也。不可以有挟也。 挟者兼有而恃之之称。挟兄弟，言恃己有兄弟之属。
曲礼曰，君子不尽人之欢，不竭人之忠。以全交也。
凡与客入者，每门让于客。 下宾也。 客至寝门，主人请入为席， 寝门，内门也。为犹敷也。 然后出迎客。客固辞。 辞不先入也。主人肃客而入。 肃，进也。先道之。 主人入门而右，客入门而左。 右就其右，左就其左。 主人就东阶，客就西阶。客若降等则就主人之阶。降，下也。不敢由其阶。卑统于尊。不敢自专。 主人固辞，然后客复就西阶。主人与客让登。主人先登客从之。拾级聚足，拾，当为渉。声之误也。级，等也。渉等聚足，谓前足蹑一等，后足从之倂。 连歩以上。 连歩，谓足相随不相过。重蹉跌也。上于东阶则先右足，上于西阶则先左足。 近相郷。敬。
大夫士相见，虽贵贱不敌，主人敬客，则先拜客。客敬主人，则先拜主人。 尊贤也。
主人不问，客不先举。 客自外来。宜问其安否及所为来。故客不可以先问。
右明朋友之交。
孔子曰，君子之事亲孝。故忠可移于君。事兄弟。故顺可移于长。 长谓卿士大夫。凡在己上者也。 居家理。故治可移于官。书云惟孝友于兄弟克施于政。 是故行成于内而名立于后世矣。
天子有争臣七人，虽无道不失其天下。 天下至大，万机至重。故必有能争者七人，然后能无失也。诸侯有争臣五人，虽无道不失其国。大夫有争臣三人，虽无道不失其家。士有争友，则身不离于令名。 士，无臣。故以友争。父有争子，则身不陷于不义。 通上下而言。 故当不义，则子不可以弗争于父。臣不可以弗争于君。
礼记曰，事亲有隐而无犯。左右就养无方。服勤至死。致丧三年。隐谓恐伤亲意，情有不尽。无犯，不犯颜而谏。论语曰，事父母几谏。左右谓扶持之。方犹常也。子则然。无常人。勤，劳辱之事。致谓戚容称其服也。凡此以恩为制。事君有犯而无隐，左右就养有方。服勤至死。方丧三年。 无隐，君臣尙义。虽尽情以谏可也。有方，不可侵官。方丧，资于事父。凡此以义为制。事师无犯无隐。左右就养无方。服勤至死。心丧三年。 无犯无隐言虽尽情犹微而婉。心丧，戚容。如父而无服。凡此以恩义之间为制。
栾共子曰，民生于三。事之如一。父生之，师敎之，君食之。非父不生，非食不长，非敎不知。生之族也。故壹事之，唯其所在则致死焉。在君父为君父，在师为师。 报生以死，报赐以力。人之道也。
晏子曰，君令臣共，父慈子孝，兄爱弟敬，夫和妻柔，姑慈妇听，礼也。君令而不违，臣共而不贰，父慈而敎，子孝而箴， 箴，谏也。兄爱而友，弟敬而顺，夫和而义，妻柔而正，姑慈而从，妇听而婉， 从，不自专。婉，顺也。 礼之善物也。
曾子曰，亲戚不说不敢外交。近者不亲不敢求远。小者不审不敢言大。故人之生也百歳之中有疾病焉，有老幼焉。故君子思其不可复者而先施焉。亲戚旣没，虽欲孝谁为孝。年旣耆艾，虽欲悌谁为悌。故孝有不及，悌有不时，其此之谓欤。
官怠于宦成，病加于少愈，祸生于懈惰，孝衰于妻子。察此四者愼终如始。诗曰，靡不有初，鲜克有终。
荀子曰，人有三不祥。幼而不肯事长，贱而不肯事贵，不肖而不肯事贤。是人之三不祥也。
无用之辩，不急之察，弃而不治。若夫君臣之义，父子之亲，夫妇之别，则日切磋而不舍也。
右通论。

[book_title]敬身第三
孔子曰，君子无不敬也。敬身为大。身也者亲之枝也。敢不敬与。不能敬其身，是伤其亲。伤其亲，是伤其本。伤其本，枝从而亡。仰圣模，景贤范，述此篇，以训蒙士。
丹书曰，敬胜怠者吉。怠胜敬者灭。义胜欲者从，欲胜义者凶。
曲礼曰，毋不敬。 礼主于敬。 俨若思。 俨，矜庄貌。人之坐思貌，必俨然。 安定辞。 审言语。 安民哉。 上三句可以安民。敖不可长，欲不可从，志不可满，乐不可极。 四者慢游之道。桀纣所以自祸。 贤者狎而敬之，畏而爱之。狎，习也，近也。附而近之，习其所行。易相亵慢。故戒令相敬。心服曰畏。旣有所畏，必当爱其德义。不可疎之。 爱而知其恶，憎而知其善。谓凡与人交，不可以己心之爱憎，诬人之善悪。 积而能散， 谓己有蓄积，见贫穷者，则当能散，以赒之。 安安而能迁。谓己今安此之安，图有后害，则当能迁。 临财，毋苟得。 为伤廉也。 临难，毋苟免。 为伤义也。 狠，毋求胜。分，毋求多。为伤平也。狠，阋也。谓争讼也。 疑事，毋质。 质，成也。彼己倶疑，则己无得成言之。 直而勿有。彼疑而己不疑者，仍须谦退称师友所说以正之。勿为己有此义也。
孔子曰，非礼勿视，非礼勿听，非礼勿言，非礼勿动。 非礼者，己之私也。勿者，禁止之辞。
出门如见大宾，使民如承大祭。 敬以持己。 己所不欲勿施于人。 恕以及物。
居处恭，执事敬，与人忠。虽之夷狄不可弃也。 恭主容，敬主事。恭见乎外，敬主乎中。之夷狄不可弃，勉其固守而勿失也。
言忠信，行笃敬，虽蛮貊之邦行矣。言不忠信，行不笃敬，虽州里行乎哉。尽己之谓忠，以实之谓信。笃，厚也。笃敬，厚而敬也。蛮，南蛮，貊，北狄。二千五百家为州，二十五家为里。
君子有九思。视思明，听思聦，色思温，貌思恭，言思忠，事思敬，疑思问，忿思难，见得思义。视，无所蔽则明，无不见。听，无所壅则聦，无不闻。色，见于面者。貌，举身而言。思问则疑不蓄。思难则忿必惩。思义则得不苟。
曾子曰，君子所贵乎道者三。动容貌斯远暴慢矣，正颜色斯近信矣，出辞气斯远鄙倍矣。贵犹重也。容貌，举一身而言。暴，粗厉也。慢，放肆也。信，实也。正颜色而近信，则非色庄也。辞，言语，气，声气也。鄙，几陋也。倍，与背同。谓背理也。言道虽无所不在，然君子所重者在此三者而已。盖皆修身之验，为政之本，非庄敬诚实涵养有素者不能也。
曲礼曰，礼不踰节，不侵侮，不好狎。礼所以辨尊卑等级。故不踰越节度。礼主于敬，自卑而尊人。故不得侵犯侮慢于人。习近而不加敬，则是好狎。 修身践言。谓之善行。践，履也。言履而行之。
乐记曰，君子奸声?乱色不留聦明。淫乐?慝礼不接心术。惰慢?邪辟之气不设于身体。使耳目鼻口心知百体皆由顺正，以行其义。不留聦明谓不停于耳目也。术犹道也。不接心术谓心不存念也。
孔子曰，君子食无求饱，居无求安，敏于事而愼于言，就有道而正焉。可谓好学也已。不求安饱，方有事于学。不暇以此为心也。敏于事，不敢怠也。愼于言，不敢忽也。有道谓知此道而能体之者。道则事物当然之理，人之所共由者也。正谓正其是非。
管敬仲曰，畏威如疾，民之上也。 畏威，如畏疾病，此民之上行。 从怀如流，民之下也。 从心所思如水流行，此民之下行。见懐思威，民之中也。 威，畏也。见可怀则思可畏，此民之中行。
右明心术之要。
冠义曰，凡人之所以为人者礼义也。礼义之始在于正容体，齐颜色，顺辞令。 言人为礼，以此三者为始。容体正，颜色齐，辞令顺，而后礼义备，以正君臣，亲父子，和长幼。 言三始旣备，乃可以求三行也。 君臣正，父子亲，长幼和，而后礼义立。立犹成也。
曲礼曰，毋侧听。 嫌探人之私也。侧听，耳属于垣。毋噭应。毋淫视。毋怠荒。游毋倨。立毋跛。坐毋箕。寝毋伏。敛髪毋髢。冠毋免。劳毋袒。暑毋褰裳。皆为其不敬也。噭，号呼之声也。淫视，流动睇眄也。怠荒，放散身体也。游，行也。倨，慢也。跛，偏任也。箕谓坐展两足状，如箕舌也。伏，覆也。髢，髲也。毋垂余如髲也。免，去也。祖，露体也。褰，袪也。
登城不指，城上不呼。 为惑人。 将适舍，求毋固。 适舍谓行而就人馆。固犹常也。求主人物，不可以旧常。恐时或无。 将上堂，声必扬。警内人也。 戸外有二屦，言闻则入。言不闻则不入。将入戸视必下。入戸奉扃，视瞻毋回。襌下曰屦。视必下，不举目而视也。回，回转广有瞻视也。皆不干掩人之私也。扃，关戸之木也。奉扃谓应小启之以两手奉戸置扃之处。戸开亦开，戸阖亦阖。 不以后来变先。 有后入者。阖而勿遂。 示不拒人。 毋践屦， 履他人之屦为践屦。 毋踖席。 蹑他人之席为踖席。抠衣趋隅。 抠，提也。衣，裳也。趋犹向也。隅犹角也。旣不踖席，当两手提裳之前向席之下角，从下而升就己位也。 必愼唯诺。唯诺，应对也。不先举，见问乃应。
礼记曰，君子之容舒迟。见所尊者齐遬。 谦悫貌。遬犹蹙蹙也。 足容重， 举，欲迟也。 手容恭， 高且正也。 目容端， 不邪睇而视也。口容止， 不妄动也。 声容静， 不哕欬也。 头容直， 不倾顾也。 气容肃， 似不息者。 立容德，德，得也。立则磬折。如人授物与己，己受得之之形也。 色容庄。 勃如战色。
曲礼曰，坐如尸，立如齐。 尸者神象。如尸则其庄可知。齐者致其精诚之至。如齐则肃而静可知。
少仪曰，不窥密， 密，隐处也。嫌伺人之私。 不旁狎， 旁犹妄也。不得妄与人狎习。 不道旧故， 言知识之过失。 不戏色，戏，弄也。言暂变倾为非常也。 毋拔来，毋报往， 拔，赴，皆疾也。人来往所之，当有宿渐，不可卒也。 毋渎神， 渎，慢也。 毋循枉，前日之不正，不可复遵。 毋测未至， 测，意度也。 毋訾衣服?成器， 訾，思也。成犹善也。思此则疾贫。 毋身质言语。质，成也。闻疑则传疑。成之恐有误。
论语曰，车中不内顾，不疾言，不亲指。 内顾，回视也。礼曰，顾不过毂。三者皆失容且惑人。
曲礼曰，凡视上于面则敖， 敖，慢也。敖则仰。 下于带则忧， 忧则低。 倾则奸。 侧头旁视，心不正也。
论语曰，孔子于郷党恂恂如也。似不能言者。恂恂，信实温恭之貌。似不能言者，谦卑逊顺，不以贤知先人之意。孔子居郷党容貌词气如此。郷党尙齿故也。 其在宗庙?朝廷便便言。唯谨尔。便便，辨也。宗庙，礼法之所在。朝廷，政事之所出。言 不 可以不明辨。故必详问而极言之。但谨而不放尔。朝与下大夫言，侃侃如也。与上大夫言，誾誾如也。 此君未视朝时也。诸侯上大夫，卿。下大夫，五人。侃侃，刚直也。誾誾，和悦而诤也。
孔子食不语，寝不言。答述曰语。自言曰言。圣人存心不他。当食而食，当寝而寝。言语非其时也。或曰，肺为气主而声出焉。寝食则气窒而不通。语言恐伤之也。亦通。
士相见礼曰，与君言言使臣，与大人言言事君，与老者言言使弟子，与幼者言言孝弟于父兄，与众言言忠信?慈祥，与居官者言言忠信。言使臣者，使臣之礼也。大人，卿大夫也。言事君者，臣事君以忠也。祥，善也。
论语曰，席不正不坐。 圣人心安于正。故事之小者，不正则不处。
子见齐衰者，虽狎必变，见冕者与瞽者，虽亵必以貌，齐衰，丧服。冕，各有制。贵者之盛服也。瞽，无目者。狎谓素亲狎，亵谓燕见，貌谓礼貌也。哀有丧，尊有爵，矜不成人。 凶服者式之，式负版者。式，车前横木。有所敬则俯而凭之。负版，持邦国图籍者。式此二者，哀有丧，重民数也。周礼，献民数于王。王拜受之。其重如此。
礼记曰，若有疾风?迅雷?甚雨，则必变，虽夜必兴，衣服冠而坐。 敬天之怒。
论语曰，寝不尸，居不容。尸谓偃卧，似死人也。惰慢之气不设于身体。虽舒布其四体，而未尝肆也。居，居家。容，容仪。不容非惰也。但不若奉祭祀见宾客而已。申申夭夭是也。
子之燕居，申申如也，夭夭如也。 燕居，间暇，无事之时。申申，其容舒。夭夭，其色愉。
曲礼曰，并坐不横肱， 为害旁人。 授立不跪，授坐不立。 为烦尊者俛仰受之。
入国不驰， 驰，善躏人。 入里必式。 不诬十室。
少仪曰，执虚如执盈，入虚如有人。 重愼。
礼记曰，古之君子必佩玉。 比德。 右征?角，左宫?羽， 玉声所中。 趋以釆荠， 釆荠，诗篇名。趋时歌以为节。 行以肆夏。登堂之乐节。 周还中规， 反行也宜圜。 折还中矩。 曲行也宜方。 进则揖之，退则扬之。然后玉锵鸣也。揖之谓小俛。扬之谓小仰。锵，声貌。 故君子在车则闻鸾和之声，行则鸣佩玉。是以非辟之心无自入也。鸾在衡。和在式。自，由也。以君子恒闻鸾和佩玉之正声。是以非类邪僻之心无由入也。
射义曰，射者进退周还必中礼，内志正外体直，然后持弓矢审固。持弓矢审固，然后可以言中。此可以观德行矣。内正外直，习于礼乐有德行者也。
右明威仪之则。
士冠礼，始加祝曰，令月令吉日始加元服。 令，吉，皆善也。元，首也。 弃尔幼志，顺尔成德，寿考维祺。介尔景福。尔，女也。旣冠为成德。祺，祥矣。介，景，皆大也。因冠而戒，且劝之。女如是，则有寿考之祥，大女之大福也。 再加曰，吉月令辰乃申尔服。辰，子丑也。申，重也。 敬尔威仪，淑愼尔德，眉寿万年永受胡福。 胡犹遐也。远也。 三加曰，以歳之正，以月之令，咸加尔服。正犹善也。咸，皆也。皆加女之三服。谓缁布冠皮弁爵弁也。 兄弟具在，以成厥德，黄耇无疆受天之庆。黄，黄髪也。耇，冻梨也。皆寿征也。
曲礼曰，为人子者，父母存冠衣不纯素。 为其有丧象也。纯，缘也。玉藻曰，缟冠素纰。旣祥之冠也。深衣曰，具父母，衣纯以靑。孤子当室冠衣不纯釆。 虽除丧不忘哀也。当室，适子也。谓子未三十者。三十，壮。有室代亲之端，不为孤也。深衣曰，孤子衣纯以素。
论语曰，君子不以绀緅饰， 绀，深靑扬赤色。齐服也。緅，缝色。三年之丧以饰练服者也。饰，领缘也。 红紫不以为亵服。红紫，间色。不正。且近妇人女子之服。亵服，私居服也。 当暑袗絺绤。必表而出之。袗，单也。葛之精者曰絺。麤者曰绤。表而出之，谓先着里衣表絺绤而出之于外。欲其不见体也。诗所谓蒙彼绉絺，是也。
去丧，无所不佩。 君子无故玉不去身。觽砺之属亦皆佩也。
孔子羔裘玄冠不以吊。 羔裘玄冠不以吊。丧主素,吉主玄。吊必变服所以哀死。
礼记曰，童子不裘，不帛，不屦絇。 裘，帛，温，伤壮气也。絇，屦头饰也。未成人，不尽饰也。
孔子曰，士志于道而耻恶衣?恶食者未足与议也。 心欲求道，而以口体之奉，不若人为耻。其识趣之卑陋甚矣。何足与议于道哉。
右明衣服之制。
曲礼曰，共食不饱。 谦也。谓共羹飯之大器。 共飯不泽手。 泽谓捼莎也。礼飯以手。临食捼莎，恐为人秽。 毋抟飯， 为欲饱不谦。 毋放飯，放飯，大飯也。 毋流歠， 流歠，长歠也。 毋咜食， 咜，口舌中作声。嫌薄之。 毋啮骨， 为有声不敬。 毋反鱼肉，为己歴口为人所秽。少牢礼，尸所食余肉，皆别致于肵俎。 毋投与狗骨， 为其贱飮食之物。 毋固获， 取有不获，不可固也。毋扬飯，飯黍毋以箸，毋嚃羹， 嫌欲疾也。扬，去热气也。飯黍当用匕。嚃谓不嚼菜。 毋絮羹， 为其详于味也。絮犹调也。谓加以盐梅。毋刺齿， 为其弄口不敬。 毋歠醢。 亦嫌详于味也。醢，肉酱也。酱宜咸。歠者，为其淡故也。 客絮羹，主人辞不能亨。客歠醢主人辞以窭。主人优宾之辞。亨，煮也。窭，贫也。 濡肉齿决， 濡，湿也。决犹断也。 干肉不齿决。 坚。宜用手。 毋嘬炙。为其贪也。嘬谓一举尽脔。
少仪曰，燕侍食于君子，则先飯而后已。 先飯先君子而飯。若尝食，然。君子食罢而后已。若劝食，然。 毋放飯。毋流歠。小飯而亟之，小飯，小口而飯。备哕噎也。凾，疾也。疾咽之。备见问也。 数噍。 谓数数噍之。 毋为口容。 口容，弄口。
论语曰，食不厌精，脍不厌细。食，飯也。精，凿也。牛羊与鱼之腥聂而切之为脍。食精则能养人。脍麤则能害人。不厌，言以是为善，非谓必求如是也。食饐而餲，鱼馁而肉败不食。色恶不食。臭恶不食。失饪不食。不时不食。饐，飯伤热湿也。餲，味变也。鱼烂曰馁。肉腐曰败。色恶臭恶，未败而色臭变也。饪，烹调生熟之节也。不时，五谷不成，果实未熟之类。此数者皆足伤人。故不食。割不正不食。不得其酱不食。割肉不方正者不食。造次不离于正也。汉陆续之母切肉未尝不方。断葱以寸为度。盖得此意。食肉用酱。各有所宜，不得则不食，恶其不备也。此二者无害于人。但不以嗜味而苟食耳。肉虽多不使胜食气。惟酒无量。不及乱。 食以谷为主。故不使肉胜食气。酒以为人合欢。故不为量。但以醉为节而不及乱耳。 沽酒?市脯不食。沽，市，皆买也。恐不精洁，或伤人也。与不尝康子之药同意。 不撤姜食。 姜，通神明去秽恶。故不彻。 不多食。适可而止。无贪心也。
礼记曰，君无故不杀牛，大夫无故不杀羊，士无故不杀犬豕。 故谓祭祀之属。 君子远庖厨，凡有血气之类弗身践也。践，当为翦。声之误也。此谓寻常。若祭祀之事，则身自为之。
乐记曰，豢豕为酒，非以为祸也。而狱讼益繁，则酒之流生祸也。以谷食犬豕曰豢。为，作也。言豢豕为酒，本以享祀养贤，而小人飮之善酗以致狱讼。是故先生因为酒礼，一献之礼宾主百拜。终日飮酒而不得醉焉。此先王之所以备酒祸也。 一献，士飮酒之礼。百拜，以喩多。
孟子曰，飮食之人则人贱之矣。为其养小，以失大也。 小，口腹。大，心志也。
右明飮食之节。

[book_title]稽古第四
孟子道性善。言必称尧?舜。其言曰，舜为法于天下可传于后世。我犹未免为郷人也。是则可忧也。忧之如何。如舜而已矣。摭往行，实前言，述此篇使读者有所兴起。
太任，文王之母，挚任氏之中女也。 任，姓。文王，周君。挚，国名。 王季娶以为妃。太任之性端一诚庄，惟德之行。 王季，周君。文王父。及其娠文王目不视恶色，耳不听淫声，口不出敖言。 娠，振动。怀妊之意。 生文王而明圣。太任敎之以一而识百。卒为周宗。君子谓太任为能胎敎。宗谓有德有功，为百世不迁之庙。
孟轲之母，其舍近墓。孟子之少也，嬉戏为墓间之事踊跃筑埋。孟母曰，此非所以居子也。乃去舍市。其嬉戏为贾衒。孟母曰，此非所以居子也。乃徙舍学宫之旁。其嬉戏乃设爼豆揖让进退。孟母曰，此眞可以居子矣。遂居之。孟子幼时，问东家杀猪何为。母曰，欲啖汝。旣而悔曰，吾闻古有胎敎。今适有知而欺之。是敎之不信。乃买猪肉以食之。旣长就学，遂成大儒。
孔子尝独立。鲤趋而过庭。 鲤，孔子之子。字，伯鱼。 曰，学诗乎。对曰，未也。不学诗无以言。鲤退而学诗。事理通达，而心气和平。故能言。 他日又独立。鲤趋而过庭。曰，学礼乎。对曰，未也。不学礼无以立。鲤退而学礼。品节详明，而德性坚定。故能立。
孔子谓伯鱼曰，女为周南?召南矣乎。人而不为周南?召南，其犹正墙面而立也与。为犹学也。周南召南，诗首篇名。所言皆修身齐家之事。正墙面而立，言卽其至近之地，而已无所见，不可行也。
右立教。
虞舜父顽母嚚象傲。克谐以孝，烝烝。乂不格奸。虞，氏。舜，名。父，瞽叟。心不则德义之经为顽。母，瞽叟后妻。舜继母也。口不道忠信之言为嚚。象，舜后母弟。傲，慢，不友，言并恶。谐，和。烝，进也。言能以至孝谐和顽嚚昏傲，使进进以善自治不至于奸恶。史记云，舜父瞽叟盲，而舜母死。瞽叟更娶妻而生象。象，傲。瞽叟爱后妻子，常欲杀舜。舜避逃。及有小过，则受罪。顺事父及后母与弟。日以笃谨匪有懈。
万章问曰，舜往于田号泣旻天。何为其号泣也。孟子曰，怨慕也。我竭力耕田共为子职而已矣。父母之不我爱，于我何哉。号泣于旻天，呼天而泣也。怨慕，怨己之不得其亲而思慕也。于我何哉，自责不知己有何罪耳。非怨父母也。帝使其子九男二女，百官?牛羊?仓廪备，以事舜于畎亩之中。天下之士多就之者。帝将胥天下而迁之焉。为不顺于父母，如穷人无所归。帝，尧也。胥，相视也。迁之，移以与之也。如穷人之无所归，言其怨慕迫切之甚也。天下之士悦之人之所欲也。而不足以解忧。好色人之所欲。妻帝之二女，而不足以解忧。富人之所欲。富有天下，而不足以解忧。贵人之所欲。贵为天子，而不足以解忧。人悦之，好色富贵，无足以解忧者。惟顺于父母可以解忧。人少则慕父母，知好色则慕少艾，有妻子则慕妻子，仕则慕君，不得于君则热中。艾，美好也。不得，失意也。热中，躁急心热也。 大孝终身慕父母。五十而慕者予于大舜见之矣。
杨子曰，事父母自知不足者其舜乎。不可得而久者，事亲之谓也。孝子爱日。
文王之为世子，朝于王季日三。鸡初鸣而衣服至于寝门外，问内竖之御者曰，今日安否如何。内竖曰，安。文王乃喜。 内竖，小臣。掌通内外之命。及日中又至亦如之。及莫又至亦如之。 莫，夕也。 其有不安节，则内竖以告文王。文王色忧，行不能正履。 节谓居处，故事，履蹈地也。王季复膳，然后亦复初。食上必在视寒暖之节，食下问所膳，命膳宰曰，末有原。应曰，诺。然后退。在，察也。末犹勿也。原，再也。勿有所再进，为其失饪，臭味恶也。退，反其寝。
文王有疾，武王不说冠带而养。文王一飯亦一飯。文王再飯亦再飯。 欲知气力箴药所胜。
子曰，武王?周公其达孝矣乎。夫孝者善继人之志，善述人之事者也。 武王?周公，文王子。达，通也。言天下通共之孝也。践其位，行其礼，奏其乐，敬其所尊，爱其所亲。事死如事生，事亡如事存。孝之至也。践，升也。其，先王也。所尊，所亲，先王之祖考?子孙?臣庶也。始死，谓之死。旣葬则曰反而亡焉。皆指先王也。此皆继志述事之意也。
淮南子曰，周公之事文王也，行无专制，事无由己，身若不胜衣，言若不出口。有奉持于文王，洞洞属属如将不胜，如恐失之。可谓能子矣。
孟子曰，曾子养曾晳必有酒肉。将彻必请所与。问有余必曰有。曾子，孔子弟子。名，参。曾皙，曾子父。名，点。彻，去也。曰有，恐亲意更欲与人也。曾晳死。曾元养曾子必有酒肉。将彻不请所与。问有余曰亡矣。将以复进也。此所谓养口体者也。 曾元，曾子子。若曾子则可谓养志也。事亲若曾子者可也。 养志，承顺父母之志，而不忍伤之也。
孔子曰，孝哉闵子骞。人不间于其父母?昆弟之言。 闵子骞，孔子弟子。名，损。父母昆弟，称其孝友，人无异词。
老莱子孝奉二亲。行年七十作婴儿戏，身着五色斑斓之衣。尝取水上堂，诈跌仆卧地，为小儿啼，弄雏于亲侧。欲亲之喜。
乐正子春下堂而伤其足。数月不出。犹有忧色。门弟子曰，夫子之足瘳矣。数月不出。犹有忧色何也。乐正子春曰，善，如尔之问也。善，如尔之问也。吾闻诸曾子，子春，曾参弟子。曾子闻诸夫子。曰，天之所生，地之所养，无人为大。父母全而生之。子全而归之，可谓孝矣。不亏其体，不辱其身，可谓全矣。故君子顷歩而不敢忘孝也。顷，当为跬。一举足为跬。再举足为歩。今予忘孝之道。予是以有忧色也。一举足而不敢忘父母。是故道而不径，舟而不游。不敢以先父母之遗体行殆。壹出言而不敢忘父母。是故恶言不出于口，忿言不反于身，不辱其身，不羞其亲，可谓孝矣。人不能无忿怒之言。当由其直。直则人服，不敢以忿言来也。
伯兪有过，其母笞之泣。其母曰，他日笞子未尝泣，今泣何也。对曰，兪得罪笞常痛。今母力，不能使痛。是以泣。故曰，父母怒之，不作于意，不见于色，深受其罪使可哀怜，上也。父母怒之，不作于意，不见其色，其次也。父母怒之，作于意，见于色，下也。
公明宣学于曾子三年不读书。曾子曰，宣而居参之门三年不学何也。公明宣曰，安敢不学。宣见夫子居庭，亲在叱咤之声未尝至于犬马。宣说之，学而未能。宣见夫子之应宾客，恭俭而不懈惰。宣说之，学而未能。宣见夫子之居朝廷，严临下而不毁伤。宣说之，学而未能。宣说此三者，学而未能。宣安敢不学而居夫子之门乎。
少连?大连善居丧。三日不怠，三月不解，期悲哀，三年忧。 怠，惰也。解，倦也。期，周年也。 东夷之子也。言其生于夷狄而自知礼也。
高子皋之执亲之丧也，泣血三年，未尝见齿。君子以为难。 子皋，孔子弟子。名，柴。泣血，言泣无声，如血出。未尝见齿，言笑之微。
颜丁善居丧。始死，皇皇焉，如有求而弗得。旣殡，望望焉，如有从而弗及。旣葬，慨然如不及。其反而息。颜丁，鲁人。从，随也。慨，惫也。
曾子有疾，召门弟子曰，启予足。启予手。启，开也。曾子以为身体髪肤受于父母，父母旣全而生之。子当全而归之。故平日保守不敢毁伤。至此将死。故使弟子开其衾而视之，见其所归之全也。诗云，战战兢兢如临深渊，如履薄冰。而今而后，吾知免夫，小子。诗，小旻之篇。旣以其所归之全示门人，而又言其所以全之之难如此。免谓旣死，然后得免于毁伤。小子，门人也。呼之，使记其言也。
箕子者纣之亲戚也。 箕，国。子，爵。纣，商王帝辛。纣始为象箸。箕子叹曰，彼为象箸，必为玉桮。为玉桮则必思远方珍怪之物而御之矣。舆马?宫室之渐自此始不可振也。纣为淫泆。箕子谏。纣不听而囚之。人或曰，可以去矣。箕子曰，为人臣谏不听而去，是彰君之恶而自说于民。吾不忍为也。乃被髪佯狂而为奴，遂隐而皷琴以自悲。故传之曰箕子操。王子比干者亦纣之亲戚也。见箕子谏不听而为奴则曰，君有过而不以死争，则百姓何辜。乃直言谏纣。纣怒曰，吾闻圣人之心有七窍，信有诸乎。乃遂杀王子比干，刳视其心。微子曰，父子有骨肉而臣主以义属。微子，名启，帝乙之子。纣庶兄。 故父有过，子三谏不听，则随而号之。人臣三谏不听，则其义可以去矣。于是遂行。孔子曰，殷有三仁焉。
武王伐纣。伯夷?叔齐叩马而谏。左右欲兵之。 伯夷?叔齐，孤竹君之子。兵谓杀之也。太公曰，此义人也。扶而去之。武王已平殷乱天下宗周，而伯夷?叔齐耻之，义不食周粟，隐于首阳山。釆薇而食之。遂饿而死。
卫灵公与夫人夜坐，闻车声辚辚至阙而止，过阙复有声， 辚，车声。 公问夫人曰，知此谓谁。夫人曰，此蘧伯玉也。伯玉，名瑗。孔子居卫主其家。 公曰，何以知之。夫人曰，妾闻礼，下公门式路马，所以广敬也。 路马，君路车。所驾之马也。夫忠臣与孝子，不为昭昭信节，不为冥冥惰行。蘧伯玉，卫之贤大夫也。仁而有智。敬于事上。此其人必不以闇昧废礼。是以知之。公使人视之。果伯玉也。
赵襄子杀智伯，漆其头以为飮器。 二人皆晋大夫。智伯之臣豫让欲为之报仇，乃诈为刑人，挟匕首入襄子宫中，涂厕。左右欲杀之。襄子曰，智伯死，无后而此人欲为报仇。眞义士也。吾谨避之耳。让又漆身为癞，呑炭为哑，行乞于市。其妻不识也。其友识之，为之泣曰，以子之才臣事赵孟必得近幸。子乃为所欲为，顾不易耶。何乃自苦如此。让曰，委质为臣而求杀之，是二心也。吾所以为此者，将以愧天下后世之为人臣，而懐二心者也。后又伏于桥下欲杀襄子。襄子杀之。
王孙贾事齐闵王。王出走。贾失王之处。其母曰，女朝去而晩来，则吾倚门而望，女莫出而不还，则吾倚闾而望。女今事王，王出走，女不知其处。女尙何归。王孙贾乃入市中曰，淖齿乱齐国杀闵王。欲与我诛齿者袒右。市人从之者四百人，与诛淖齿，刺而杀之。
臼季使过冀， 臼季，胥臣字。冀，晋邑。 见冀缺耨，其妻馌之，敬相待如宾，与之归，言诸文公， 文公，晋君。名，重耳。曰，敬，德之聚也。能敬，必有德。德以治民。君请用之。臣闻出门如宾，承事如祭，仁之则也。文公以为下军大夫。
公父文伯之母，季康子之从祖叔母也。 文伯，鲁大夫，公父は歜。母，敬姜也。康子，鲁正卿。名，肥。 康子往焉， ■（门に为）门而与之言，皆不踰阈。 ■（门に为） ，辟也。阈，门限也。 仲尼闻之，以为别于男女之礼矣。
卫共姜者，卫世子共伯之妻也。共伯蚤死。共姜守义。父母欲夺而嫁之。共姜不许。作柏舟之诗以死自誓。
蔡人妻宋人之女也。旣嫁而夫有恶疾。其母将改嫁之。女曰，夫之不幸乃妾之不幸也。奈何去之。适人之道，壹与之醮，终身不改。不幸遇恶疾。彼无大故，又不遣妾。何以得去。终不听。酌而无酬酢曰醮。昏礼赞者三酳婿妇，而自酢。婿妇不与之酬也。
万章问曰，象日以杀舜为事。立为天子，则放之何也。孟子曰，封之也。或曰，放焉。万章，孟子弟子。放犹置也。问何不诛也。孟子言舜实封之，而或者误以为放也。 仁人之于弟也不藏怒焉，不宿怨焉。亲爱之而已矣。藏怒谓藏匿其怒。宿怨谓留蓄其怨。
伯夷?叔齐，孤竹君之二子也。父欲立叔齐。及父卒，叔齐让伯夷。伯夷曰，父命也。遂逃去。叔齐亦不肯立而逃之。国人立其中子。
虞?芮之君，相与争田，久而不平。乃相谓曰，西伯仁人也。盍往质焉。乃相与朝周。入其境，则耕者让畔，行者让路。入其邑，男女异路，班白不提挈。入其朝，士让为大夫，大夫让为卿。二国之君感而相谓曰，我等小人。不可以履君子之庭。乃相让，以其所争田为间田而退。天下闻之，而归者四十余国。
曾子曰，以能问于不能，以多问于寡，有若无，实若虚，犯而不校。昔者吾友尝从事于斯矣。 友指颜渊也。
孔子曰，晏平仲善与人交。久而敬之。 晏平仲，齐大夫。名，婴。
右明伦。
孟子曰，伯夷目不视恶色，耳不听恶声。
子游为武城宰。子曰，女得人焉尔乎。曰，有澹台灭明者。行不由径，非公事未尝至于偃之室也。子游，孔子弟子。姓，言。名，偃。武城，鲁下邑。澹台，姓。灭明，名。字，子羽。径，路之小而捷者。公事，如飮射读法之类。
高柴自见孔子，足不履影，启蛰不杀，方长不折。高柴，卽高子皋也。不履影谓不敢履孔子之影。敬之至也。启蛰，虫兽胎卵之时。长谓草木发生也。折，毁折也。卫辄之难，出而门闭。或曰，此有径。子羔曰，吾闻之，君子不径。曰，此有窦。子羔曰，吾闻之，君子不窦。有间使者至，门启而出。
南容三复白圭。南容，孔子弟子。名，适。白圭，大雅。抑篇之辞曰，白圭之玷，尙可磨也。斯言之玷，不可为也。南容一日三复此语。盖有意于愼言也。孔子以其兄之子妻之。 妻，以女为之妻也。
子路无宿诺。 子路， 孔子弟子。姓，仲。名，由。宿，豫也。恐临时多故。故不豫诺。
孔子曰，衣敝缊袍，与衣狐貉者立而不耻者，其由也与。敝，坏也。缊，枲着也。袍，衣有著者也。盖衣之贱者。狐貉，兽名。以其皮为裘。衣之贵者。立，并立也。耻谓愧其不如。言其不以贫富动其心也。
郑子藏出犇宋。好聚鹬冠。 郑，国名。子藏，郑文公子。宋，国名。鹬，鸟名。聚鹬羽以为冠。郑伯闻而恶之，使盗杀之。君子曰，服之不衷身之灾也。诗曰，彼己之子不称其服，子藏之服不称也夫。 衷犹适也。诗，曹风候人篇。
公父文伯退朝，朝其母。其母方绩。文伯曰，以歜之家而主犹绩乎。其母叹曰，鲁其亡乎。使僮子备官。而未之闻邪。居，吾语女。夫民劳则思。思则善心生。逸则淫。淫则忘善。忘善则恶心生。沃土之民不材。淫也。瘠土之民莫不向义。劳也。是故王后亲织玄紞，公侯之夫人加以纮?綖，卿之内子为大带，命妇成祭服，列士之妻加之以朝服。自庶士以下皆衣其夫。社而赋事，烝而献功，男女效绩，愆则有辟。古之制也。玄，＜崳谥骨昂笳摺＠，缨之无緌者。从下而上不结。綖，冕上之覆者。内子，卿之适妻也。大带，缁带也。命妇，大夫之妻也。列士，元士也。庶士，下士也。社，春分。祭社也。事，农桑之属也。冬祭曰烝。烝而献五谷布帛之功也。吾冀而朝夕修我曰必无废先人，尔今曰胡不自安。以是承君之官。余惧穆伯之絶嗣也。
孔子曰，贤哉回也。一箪食，一瓢飮，在陋巷。人不堪其忧。回也不改其乐。贤哉回也。回，孔子弟子。姓，颜。字，子渊。箪，竹器。食，飯也。瓢，瓠也。言不以贫窭累其心而改其所乐也。
右敬身。
卫庄公娶于齐东宫得臣之妹。曰庄姜。美而无子。又娶于陈。曰厉妫。生孝伯。早死。其娣戴妫生桓公。庄姜以为己子。卫，国名。庄公，卫君。齐，国名。东宫，太子。得臣，齐太子名。姜，齐姓。娣，女弟之从嫁者。妫，陈姓。厉，戴，皆谥也。桓公，名完。公子州吁嬖人之子也。有宠而好兵。公弗禁。庄姜恶之。 嬖，亲幸也。石碏谏曰，臣闻爱子敎之以义方，弗纳于邪。骄奢淫泆所自邪也。四者之来宠禄过也。 石碏，卫大夫。方，道也。夫宠而不骄，骄而能降，降而不憾，憾而能眕者鲜矣。 憾，恨。眕，重也。降其身则必恨。恨则思乱，不能自安自重。且夫贱妨贵，少陵长，远间亲，新间旧，小加大，淫破义，所谓六逆也。君义，臣行，父慈，子孝，兄爱，弟敬，所谓六顺也。 臣行君之义。去顺效逆所以速祸也。君人者将祸是务去。而速之无乃不可乎。
刘康公，成肃公，会晋侯伐秦。成子受脤于社不敬。 脤，宜社之肉。盛以脤器。故曰脤。宜，出兵祭社之名。刘子曰，吾闻之，民受天地之中以生。所谓命也。是以有动作?礼义?威仪之则，以定命也。能者养之以福，不能者败以取祸。是故君子勤礼，小人尽力。勤礼莫如致敬。尽力莫如敦笃。敬在养神。笃在守业。国之大事在祀与戎。祀有执膰，戎有受脤，神之大节也。膰，祭肉。交神之大节也。 今成子惰。弃其命矣。其不反乎。
卫侯在楚，北宫文子见令尹围之威仪， 文子，名括。围，楚公子名。言于卫侯曰，令尹其将不免。诗云，敬愼威仪，维民之则。令尹无威仪。民无则焉。民所不则以在民上。不可以终。公曰，善哉。何谓威仪。对曰，有威而可畏，谓之威。有仪而可象，谓之仪。君有君之威仪，其臣畏而爱之，则而象之。故能有其国家，令闻长世。臣有臣之威仪，其下畏而爱之。故能守其官职，保族，宜家。顺是以下皆如是。是以上下能相固也。卫诗曰，威仪棣棣，不可选也。棣棣，富而闲也。选，数也。 言君臣?上下?父子?兄弟?内外?大小，皆有威仪也。周诗曰，朋友攸摄，摄以威仪。 攸，所也。摄，依也。言朋友之道，必相敎训以威仪也。故君子在位可畏，施舍可爱，进退可度，周旋可则，容止可观，作事可法，德行可象，声气可乐，动作有文，言语有章，以临其下。谓之有威仪也。
右通论。
[book_chapter]小学外篇

[book_title]嘉言第五
诗曰，天生烝民，有物有则。民之秉彛，好是懿德。孔子曰，为此诗者其知道乎。故有物必有则，民之秉彛也。故好是懿德。歴传记，接见闻，述嘉言，纪善行，为小学外篇。
横渠张先生曰，敎小儿，先要安详恭敬。今世学不讲，男女从幼便骄惰坏了，到长益凶狠。只为未尝为子弟之事，则于其亲已有物我不肯屈下。病根常在。又随所居而长，至死只依旧。为子弟，则不能安洒扫应对，接朋友，则不能下朋友，有官长，则不能下官长，为宰相，则不能下天下之贤。甚则至于徇私意，义理都丧，也只为病根不去，随所居所接而长。
杨文公家训曰，童稺之学不止记诵。养其良知良能，当以先入之言为主。日记故事，不拘古今，必先以孝悌?忠信?礼义?廉耻等事。如黄香扇枕，陆绩怀橘，叔敖阴德，子路负米之类，只如俗说，便晓此道理，久久成熟，德性若自然矣。
明道程先生曰，忧子弟之轻俊者，只敎以经学念书，不得令作文字。 子弟凡百玩好，皆夺志。至于书札，于儒者事最近。然一向好着亦自丧志。
伊川程先生曰，敎人，未见意趣，必不乐学，欲且敎之歌舞。如古诗三百篇，皆古人作之。如关雎之类，正家之始。故用之郷人，用之邦国，日使人闻之。此等诗其言简奥，今人未易晓。别欲作诗，略言敎童子，洒扫?应对?事长之节，令朝夕歌之。似当有助。
陈忠肃公曰，幼学之士先要分别人品之上下。何者是圣贤所为之事，何者是下愚所为之事，向善背恶去彼取此。此幼学所当先也。颜子?孟子亚圣也。学之，虽未至亦可为贤人。今学者若能知此，则颜?孟之事我亦可学。言温而气和，则颜子之不迁渐可学矣。过而能悔，又不惮改，则颜子之不贰渐可学矣。知埋鬻之戏不如爼豆，念慈母之敎至于三迁，自幼至老，不厌不改，终始一意，则我之不动心，亦可以如孟子矣。若夫立志不高，则其学皆常人之事。语及颜?孟则不敢当也。其心必曰，我为孩童，岂敢学颜?孟哉。此人不可以语上矣。先生长者见其卑下，岂肯与之语哉。先生长者不肯与之语，则其所与语皆下等人也。言不忠信，下等人也。行不笃敬，下等人也。过而不知悔，下等人也。悔而不知改，下等人也。闻下等之语为下等之事，譬如坐于房舍之中，四面皆墙壁也。虽欲开明不可得矣。
马援兄子严?敦，并喜讥议而通轻侠客。援在交趾还书，诫之曰，吾欲汝曹闻人过失，如闻父母之名。耳可得闻，口不可得言也。好议论人长短，妄是非政法。此吾所大恶也。宁死不愿闻子孙有此行也。龙伯高敦厚周愼口无择言，谦约节俭，廉公有威。吾爱之重之。愿汝曹效之。杜季良豪侠好义，忧人之忧，乐人之乐，淸浊无所失，父丧致客，数郡毕至。吾爱之重之。不愿汝曹效也。效伯高不得，犹为谨敕之士。所谓刻鹄不成，尙类鹜者也。效季良不得，陷为天下轻薄子。所谓画虎不成，反类狗者也。
汉昭烈将终。敕后主曰，勿以恶小而为之，勿以善小而不为。
诸葛武侯戒子书曰，君子之行，静以修身，俭以养德。非澹泊，无以明志。非宁静，无以致远。夫学须静也。才须学也。非学，无以广才，非静，无以成学。慆慢，则不能研精，险躁，则不能理性。年与时驰，意与歳去，遂成枯落，悲叹穷庐，将复何及也。
柳玼尝著书，戒其子弟曰，夫坏名灾己，辱先丧家。其失尤大者五。宜深志之。其一，自求安逸靡甘澹泊，苟利于己不恤人言。其二，不知儒术，不悦古道，懵前经而不耻，论当世而解頥，身旣寡知恶人有学。其三，胜己者厌之，佞己者悦之，唯乐戏谈，莫思古道，闻人之善嫉之，闻人之恶扬之，浸渍颇僻，销刻德义。簪裾徒在，厮养何殊。其四，崇好优游，耽嗜曲蘖，以衘杯为高致，以勤事为俗流。习之易荒，觉已难悔。其五，急于名宦匿近权要，一资半级虽或得之，众怒羣猜，鲜有存者。余见名门右族，莫不由祖先忠孝?勤俭，以成立之，莫不由子孙顽率?奢傲，以覆坠之。成立之难，如升天，覆坠之易，如燎毛。言之痛心。尔宜刻骨。
范鲁公质为宰相。从子杲尝求奏迁秩。质作诗晓之。其略曰，戒，尔学立身，莫若先孝悌。怡怡奉亲长，不敢生骄易。战战复兢兢，造次必于是。戒，尔学干禄，莫若勤道艺。尝闻诸格言。学而优则仕。不患人不知，惟患学不至。戒，尔远耻辱。恭则近乎礼。自卑而尊人，先彼而后己，相鼠与茅鸱，宜鉴诗人剌。戒，尔勿放旷。放旷非端士。周?孔垂名敎。齐?梁尙淸议，南朝称八达，千古秽靑史。戒，尔勿嗜酒。狂药非佳味。能移谨厚性，化为凶险类。古今倾败者，歴歴皆可记。戒，尔勿多言。多言众所忌。苟不愼枢机，灾厄从此始。是非毁誉间，适足为身累。举世重交游，拟结金兰契。忿怨容易生，风波当时起。所以君子心，汪汪淡如水。举世好承奉，昂昂增意气。不知承奉者，以尔为翫戏。所以古人疾，籧篨与戚施。举世重游侠，俗呼为气义。为人赴急难，往往陷囚繋。所以马援书殷勤戒诸子。举世贱淸素，奉身好华侈，肥马衣轻裘，扬扬过闾里。虽得市童怜，还为识者鄙。我本覉旅臣，遭逢尧?舜理。位重才不充，戚戚怀忧畏。深渊与薄冰，蹈之惟恐坠。尔曹当闵我。勿使增罪戾。闭门敛踪迹，缩首避名势。势位难久居。毕竟何足恃。物盛则必衰。有隆还有替。速成不坚牢。速 走多顚踬。灼灼园中花， 早 发还先萎。迟迟涧畔松，郁郁含晩翠。赋命有疾徐。靑云难力致。寄语谢诸郎。躁进徒为耳。
康节邵先生 诫子孙曰，上品之人不敎而善，中品之人敎而后善，下品之人敎亦不善。不敎而善非圣而何。敎而后善非贤而何。敎亦不善非愚而何。是知，善也物吉之谓也。不善也者凶之谓也。吉也者，目不观非礼之色，耳不听非礼之声，口不道非礼之言，足不践非礼之地。人非善不交，物非义不取。亲贤如就芝兰，避恶如畏蛇蝎。或曰不谓之吉人，则吾不信也。凶也者，语言诡谲，动止阴险，好利，饰非，贪淫，乐祸，疾良善如雠隙，犯刑宪如飮食。小则殒身灭生，大则覆宗絶嗣。或曰不谓之凶人，则吾不信也。传有之，曰，吉人为善，惟日不足。凶人为不善，亦惟日不足。汝等欲为吉人乎。欲为凶人乎。
节考徐先生训学者曰，诸君欲为君子而使劳己之力，费己之财，如此而不为君子犹可也。不劳己之力，不费己之财，诸君何不为君子。郷人贱之，父母恶之，如此而不为君子犹可也。父母欲之，郷人荣之。诸君何不为君子。又曰，言其所善，行其所善，思其所善，如此而不为君子，未之有也。言其不善，行其不善，思其不善，如此而不为小人，未之有也。
胡文定公与子书曰，立志以明道?希文自期待，立心以忠信?不欺为主本，行己以端庄?淸愼见操执，临事以明敏?果断辨是非，又谨三尺，考求立法之意，而操纵之，斯可为政不在人后矣。汝勉之哉。治心修身，以飮食?男女为切要。从古圣贤自这里做工夫。其可忽乎。
古灵陈先生为 仙 居令，敎其民曰，为吾民者，父义， 能正其家。 母慈， 能养其下。 兄友， 能爱其弟。 弟恭， 能敬其兄。 子孝，能事父母。 夫妇有恩， 贫穷相守为恩。若弃妻不养，夫丧改嫁，皆是无恩也。 男女有别， 男有妇，女有夫。分别不乱。 子弟有学，能知礼义廉耻。 郷闾有礼， 歳时寒暄皆以恩意往来，燕飮叙老少坐立拜起。 贫穷患难亲戚相救， 谓借贷钱谷。昏姻死丧邻保相助，无堕农业，无作盗贼，无学赌博，无好争讼，无以恶陵善，无以富呑贫，行者让路， 少避长，贱避贵，轻避重，来避去。耕者让畔， 地有界畔。不相侵夺。 斑白者不负戴于道路， 子弟负重，执役，不令老者担擎。 则为礼义之俗矣。
右广立教。
司马温公曰，凡诸卑幼，事无大小，毋得专行。必咨禀于家长。易曰，家人有严君焉，父母之谓也。安有严君在上，而其下敢直情，自恣不顾者乎。虽非父母，当时为家长者亦当咨禀而行之，则号令出于一人，家政可得而治矣。
凡子受父母之命，必籍记而佩之，时省而速行之，事毕则返命焉。或所命有不可行者，则和色柔声，具是非?利害而白之，待父母之许，然后改之。若不许，苟于事无大害者亦当曲从。若以父母之命为非，而直行己志，虽所执皆是，犹为不顺之子。况未必是乎。
横渠先生曰，舜之事亲有不悦者，为父顽母嚚，不近人情。若中人之性，其爱恶，若无害理，必姑顺之。若亲之故旧所喜，当极力招致。宾客之奉当极力营辨。努以悦亲为事，不可计家之有无。然又须使之，不知其勉强劳苦。苟使见其为而不易，则亦不安矣。
罗仲素论瞽瞍底豫而天下之为父子者定云，只为天下无不是底父母。了翁闻而善之曰，唯如此而后天下之为父子者定。彼臣弑其君，子弑其父，常始于见其有不是处耳。
伊川先生曰，病卧于床，委之庸医，比之不慈不孝。事亲者，亦不可不知医。
横渠先生尝曰，事亲奉祭，岂可使人为之。
伊川先生曰，冠昏丧祭礼之大者，今人都不理会。豺獭皆知报本。今士大夫家多忽此，厚于奉养而薄于先祖，甚不可也。某尝修六礼大略。六礼，冠?昏?丧?祭?郷飮酒?士相见。 家必有庙， 古者庶人祭于寝，士大夫祭于庙。庶人无庙，可立影堂。 庙必有主。高祖以上，卽当祧也。又云，今人以影祭。或一髭髪不相似，则所祭已是别人。大不便。 月朔必荐新。 如仲春荐含桃之类。 时祭用仲月。物成也。古者天子诸侯于孟月者，为首时也。时祭之外更有三祭。 冬至祭始祖，冬至，阳之始也。始祖，厥初生民之祖也。无主，于庙中正位设一位，合考姒享之。 立春祭先祖，先祖，初祖以下高祖以上之祖也。立春，生物之始。故象其类而祭之。 季秋祭祢。 季秋，成物之始。亦象其类而祭之。忌日迁主祭于正寝。凡事死之礼，当厚于奉生者。人家能存得此等事数件，虽幼者可使渐知礼义。
司马温公曰，冠者成人之道也。成人者将责为人子，为人弟，为人臣，为人少者之行也。将责四者之行于人，其礼可不重与。冠礼之废久矣。近世以来人情尤为轻薄。生子犹飮乳，已加巾帽。有官者，或为之制公服而弄之。过十歳犹总角者盖鲜矣。彼责以四者之行，岂能知之。故往往自幼至长愚騃如一。由不知成人之道故也。古礼虽称二十而冠，然世俗之弊，不可猝变。若敦厚好古之君子，俟其子年十五已 上，能通孝经?论语，粗知礼义之方，然后冠之。斯其美矣。
古者父母之丧旣殡食粥。齐衰 疎 食水飮，不食菜果。父母之丧旣虞，卒哭 疎食水飮，不食菜果。期而小祥食菜果，又期而大祥食酰酱。中月而禫。禫而飮醴酒。始飮酒者先飮醴酒，始食肉者先食干肉。古人居丧，无敢公然食肉飮酒者。汉昌邑王奔昭帝之丧，居道上不素食。霍光数其罪而废之。晋阮籍负才放诞，居丧无礼。何曾面，质籍于文帝坐曰，卿败俗之人，不可长也。因言于帝曰，公方以孝治天下，而听阮籍以重哀饮酒食肉于公坐。宜摈四裔，无令污染华夏。宋庐陵王义眞居武帝忧，使左右买鱼肉珍羞，于齐内别立厨帐。会长吏刘湛入。因命臑酒，炙车螯。湛正色曰，公当今不宜有此设。义眞曰，旦甚寒。长吏事同一家。望不为异。酒至。湛起曰，旣不能以礼自处，又不能以礼处人。隋炀帝为太子，居文献皇后丧，每朝令进二溢米，而私令外取肥肉?脯?鲊，置竹筒中，以蜡闭口，衣幞裹而纳之。湖南楚王马希声葬其父武穆王之日，犹食鸡臛。其官属潘起讥之曰，昔阮籍居丧食蒸豚。何代无贤。然则五代之时，居丧食肉者，人犹以为异事。是流俗之弊，其来甚近也。今之士大夫，居丧食肉飮酒无异平日。又相从宴集，腼然无愧，人亦恬不为怪。礼俗之坏，习以为常。悲夫。乃至鄙野之人，或初丧未敛，亲宾则赍酒馔，往劳之，主人亦自备酒馔，相与飮啜醉饱连日。及葬亦如之。甚者初丧作乐以娯尸，及殡葬，则以乐导轜车，而号哭随之。亦有伾u嫁娶者。噫，习俗之难变，愚夫难晓，乃至此乎。凡居父母之丧者，大祥之前皆未可食肉飮酒。若有疾暂须食飮。疾止亦当复初。必若素食不能下咽久而臝惫，恐成疾者，可以肉汁及脯?醢，或肉少许助其滋味。不可恣食珍羞盛馔，及与人宴乐。是则虽被衰麻，其实不行丧也。唯五十以上，血气旣衰，必资酒肉扶养者，则不必然耳。其居丧听乐，及嫁娶者，国有正法。此不复论。
父母之丧，中门之外择朴陋之室为丈夫丧次。斩衰寝苫枕块，不脱绖带，不与人坐焉。妇人次，于中门之内别室，撤去帷帐?衾褥?华丽之物。男子无故不入中门，妇人不得辄至男子丧次。晋陈寿遭父丧有疾，使婢丸药。客行见之，郷党以为贬议。坐是沈滞坎坷终身。嫌疑之际不可不愼。
父母之丧不当出。若为丧事及有故不得已而出，则伷勇聿脊班巍
世俗信浮屠诳诱，凡有丧事无不供佛飯僧。云，为死者，灭罪资福，使生天堂受诸快乐。不为者必入地狱，剉焼舂磨，受诸苦楚。殊不知死者形旣朽灭，神已飘散，虽有剉焼舂磨，且无所施。亦况佛法未入中国之前，人固有死而复生者。何故，都无一人误入地狱，见所谓十王者耶。此其无有而不足信也明矣。
颜氏家训曰，吾家巫觋?符章，絶于言议，汝曹所见。勿为妖妄。
伊川先生曰，人无父母，生日当倍悲痛。更安忍置酒张乐，以为乐。若具庆者可矣。
吕氏童蒙训曰，事君如事亲，事官长如事兄，与同僚如家人，待羣吏如奴仆，爱百姓如妻子，处官事如家事，然后能尽吾之心。如有毫末不至，皆吾心有所未尽也。
或问簿佐令者也，簿所欲为，令或不从奈何。伊川先生曰，当以诚意动之。今令与簿不和，只是争私意。令是邑之长，若能以事父兄之道事之，过则归己，善则唯恐不归于令，积此诚意，岂有不动得人。
明道先生曰，一命之士，苟存心于爱物，于人必有所济。
刘安礼问临民。明道先生曰，使民各得输其情。问御吏。曰，正己以格物。
刘安礼，问临民。明道先生曰:“使民各得输其情。”问御史。曰:“正己以格物。”
伊川先生曰，居是邦不非其大夫。此理最好。
童蒙训曰，当官之法，唯有三事。曰淸，曰愼，曰勤。知此三者，则知所以持身矣。
当官者，凡异色人皆不宜与之相接。巫祝?尼媪之类尤宜疎絶，要以淸心省事为本。
后生少年乍到官守，多为猾吏所饵，不自省察，所得毫末，而一任之间不敢复举动。大抵作官嗜利，所得甚少而吏人所盗不赀矣。以此被重谴。良可惜也。
当官者，先以暴怒为戒。事有不可，当详处之。必无不中。若先暴怒，只能自害。岂能害人。
当官处事，但务着实。如涂 摖 文字，追改日月，重易押字，万一败露，得罪反重，亦非所以养诚心，事君不欺之道也。
王吉上疏曰，夫妇人伦大纲，夭寿之萌也。世俗嫁娶太蚤。未知为人父母之道而有子。是以敎化不明而民多夭。
文中子曰，婚娶而论财夷虏之道也。君子不入其郷。古者男女之俗各择德焉。不以财为礼。
早婚少聘，敎人以偷。妾媵无数，敎人以乱。且贵贱有等。一夫一妇庶人之职也。
司马温公曰，凡议婚姻，当先察其壻与妇之性行及家法何如。勿苟慕其富贵。壻苟贤矣，今虽贫贱，安知异时不富贵乎。苟为不肖，今虽富贵，安知异时不贫贱乎。妇者家之所由盛衰也。苟慕一时之富贵而娶之，彼挟其富贵，鲜有不轻其夫，而傲其舅姑。养成骄妬之性，异日为患庸有极乎。借使因妇财以致富，依妇势以取贵，苟有丈夫之志气者能无愧乎。
安定胡先生曰，嫁女必须胜吾家者。胜吾家，则女之事人，必钦必戒。娶妇必须不若吾家者。不若吾家，则妇之事舅姑必执妇道。
或问孀妇于理似不可取，如何。伊川先生曰，然。凡取以配身也。若取失节者以配身，是己失节也。又问或有孤孀贫穷无托者，可再嫁否。曰，只是后世怕寒饿死故有是说。然饿死事极小，失节事极大。
颜氏家训曰，妇主中馈，唯事酒食衣服之礼耳。国，不可使预政。家，不可使干蛊。如有聦明才智，识达古今，正当辅佐君子，劝其不足。必无牝鸡晨鸣，以致祸也。
江东妇女略无交游。其婚姻之家或十数年间未相识者。唯以信命赠遗致殷勤焉。邺下风俗专以妇持门戸，争讼曲直，造请逢迎，代子求官，为夫诉屈。此乃恒?代之遗风乎。
夫有人民而后有夫妇。有夫妇而后有父子。有父子而后有兄弟。一家之亲此三者而已矣。自兹以往至于九族，皆本于三亲焉。故于人伦为重也。不可不笃。兄弟者分形连气之人也。方其幼也，父母左提右挈前襟后裾，食则同案，衣则传服，学则连业，游则共方。虽有悖乱之人，不能不相爱也。及其壮也，各妻其妻，各子其子。虽有笃厚之人，不能不少衰也。娣姒之比兄弟则疎薄矣。今使疎薄之人而节量亲厚之恩。犹方底而圆盖，必不合矣。惟友悌深至，不为傍人之所移者免夫。
柳开仲涂曰，皇考治家，孝且严。旦望弟妇等拜堂下毕，卽上手低面听我皇考训诫。曰，人家兄弟无不义者。尽因娶妇入门异姓相聚，争长竞短渐渍日闻，偏爱私藏以至背戾，分门割戸，患若冦雠，皆汝妇人所作。男子刚肠者，几人能不为妇人言所惑。吾见多矣。若等宁有是耶。退则惴惴，不敢出一语为不孝事。开軰抵此頼之，得全其家云。
伊川先生曰，今人多不知兄弟之爱。且如闾阎小人，得一食必先以食父母。夫何故。以父母之口重于己之口也。得一衣必先以衣父母。夫何故。以父母之体重于己之体也。至于犬马亦然。待父母之犬马，必异乎己之犬马也。独爱父母之子，却轻于己之子。甚者至若仇敌。举世皆如此。惑之甚矣。
横渠先生曰，斯干诗言兄及弟矣，式相好矣，无相犹矣。言兄弟宣相好，不要相学。犹似也。人情大抵，患，在施之不见报则辍。故恩不能终。不要相学，己施之而已。
伊川先生曰，近世浅薄，以相欢狎为相与，以无圭角为相欢爱。如此者安能久。若要久，须是恭敬。君臣?朋友皆当以敬为主也。
横渠先生曰，今之朋友择其善柔，以相与，拍肩执袂，以为气合，一言不合怒气相加。朋友之际，欲其相下不倦。故于朋友之间主其敬者，日相亲与，得效最速。
童蒙训曰，同僚之契，交承之分，有兄弟之义。至其子孙亦世讲之。前軰专以此为务。今人知之者盖少矣。又如旧举将及尝为旧任按察官者，后己官虽在上，前軰皆辞避坐下坐。风俗如此。安得不厚乎。
范文正公为参知政事时，告诸子曰，吾贫时，与汝母养吾亲，汝母躬执爨，而吾亲甘旨未尝充也。今而得厚禄，欲以养亲，亲不在矣。汝母亦已早世。吾所最恨者。忍令若曹享富贵之乐也。吾吴中宗族甚众。于吾固有亲疎。然吾祖宗视之，则均是子孙，固无亲疎也。苟祖宗之意无亲疎，则饥寒者，吾安得不恤也。自祖宗来，积德百余年，而始发于吾得至大官。若独享富贵而不恤宗族，异日何以见祖宗于地下。今何颜入家庙乎。于是恩例俸赐常均于族人，幷置义田宅云。
司马温公曰，凡为家长必谨守礼法，以御羣子弟及家众，分之以职， 谓使之掌库廪?廐库?庖厨?舎业?田园之类。 授之以事，谓朝夕所干及非常之事。而责其成功，制财用之节，量入以为出，称家之有无，以给上下之衣食及吉凶之费，皆有品节而莫不均一，裁省冗费，禁止奢华，常须稍存赢余，以备不虞。
右广明伦。
董仲舒曰，仁人者正其谊，不谋其利。明其道，不计其功。
孙思邈曰，胆欲大而心欲小。智欲圆而行欲方。
古语云，从善如登，从恶如崩。
孝友先生朱仁轨隐居养亲。常诲子弟曰，终身让路不枉百歩。终身让畔不失一叚。
濂渓周先生曰，圣希天，贤希圣，士希贤。伊尹?颜渊大贤也。伊尹耻其君不为尧?舜，一夫不得其所，若挞于市。颜渊不迁怒，不贰过，三月不违仁。志伊尹之所志，学颜子之所学，过则圣，及则贤。不及则亦不失于令名。
圣人之道入乎耳存乎心，蕴之为徳行，行之为事业。彼以文辞而已者陋矣。
仲由喜闻过，令名无穷焉。今人有过不喜人规，如护疾而忌医。宁灭其身而无悟也。噫。
明道先生曰，圣贤千言万语，只是欲人将已放之心约之，使反复入身来。自能寻，向上去。下学而上达也。
心要在腔子里。
伊川先生曰，只整齐严肃则心便一，一则自无非僻之干。
伊川先生甚爱表记君子庄敬日强，安肆日偷之语。盖常人之情纔放肆，则日就旷荡，自检束，则日就规矩。
人于外物奉身者，事事要好。只有自家一个身与心，郄不要好。苟得外物好时，却不知道自家身与心， 却 已自先不好了也。
伊川先生曰，颜渊问克己复礼之目。夫子曰，非礼勿视，非礼勿听，非礼勿言，非礼勿动。四者身之用也。由乎中而应乎外。制乎外所以养其中也。颜渊事斯语。所以进于圣人。后之学圣人者，宜服膺而勿失也。因箴以自警。视箴曰，心兮本虚，应物无迹。操之有要，视为之则。蔽交于前，其中则迁。制之于外以安其内。克己复礼久而诚矣。听箴曰，人有秉彛，本乎天性。知诱物化遂亡其正。卓彼先觉，知止有定。闲邪存诚。非礼勿听。言箴曰，人心之动，因言以宣。发禁躁妄，内斯静专。矧是枢机兴戎出好，吉凶荣辱惟其所召。伤易则诞，伤烦则支。己肆物忤，出悖来违。非法不道。钦哉训辞。动箴曰，哲人知几，诚之于思。志士厉行，守之于为。顺理则裕，从欲惟危。造次克念，战兢自持，习与性成，圣贤同归。
伊川先生言，人有三不幸。少年登高科，一不幸，席父兄之势为美官，二不幸，有高才能文章，三不幸也。
横渠先生曰，学者舍礼义，则饱食终日，无所猷为。与下民一致。所事不逾衣食之间，燕游之乐尔。
范忠宣公戒子弟曰，人虽至愚责人则明，虽有聦明恕己则昏。尔曹但常以责人之心责己，恕己之心恕人，不患不到圣贤地位也。
吕荣公尝言，后生初学且须理会气象。气象好时百事是当。气象者辞令容止轻重疾徐，足以见之矣。不惟君子小人于此焉分，亦贵贱寿夭之所由定也。
攻其恶无攻人之恶。盖自攻其恶日夜且自点检，丝毫不尽，则慊于心矣。岂有工夫点检他人耶。
大要前軰作事，多周详。后軰作事，多阔略。
恩雠分明，此四字非有道者之言也。无好人三字，非有德者之言也。后生戒之。
张思叔座右铭曰，凡语必忠信，凡行必笃敬，飮食必愼节，字画必楷正，容貌必端庄，衣冠必肃整，歩履必安详，居处必正静。作事必谋始，出言必顾行，常德必固持，然诺必重应，见善如己出，见恶如己病。凡此十四者我皆未深省。书之当座隅，朝夕视为警。
胡文定公曰，人须是一切世味淡薄，方好。不要有富贵相。孟子谓堂高数仭，食前方丈，侍妾数百人，我得志不为。学者须先除去此等，常自激昂。便不到得坠堕。常爱诸葛孔明，当汉末，躬耕南阳不求闻达。后来虽应刘先主之聘，宰割山河，三分天下，身都将相，手握重兵，亦何求不得，何欲不遂，乃与后主言成都有桑八百株，薄田十五顷，子孙衣食自有余饶，臣身在外别无调度，不别治生以长尺寸。若死之日，不使廪有余粟，库有余财，以负陛下。及卒果如其言。如此軰人，眞可谓大丈夫矣。
范益谦座右戒曰，一，不言朝廷利害，边报差除。二，不言州县官员长短得失。三，不言众人所作过恶。四，不言仕进官职，趋时附势。五，不言财利多少，厌贫求富。六，不言淫媟戏慢，评论女色。七，不言求觅人物，干索酒食。又曰，人附书信，不可开拆沈滞。发人私书拆人信物。甚者，结为仇怨。余得人所附书物，虽至亲卑幼者，亦未尝辄留。必为附至。及人托于某处问讯于求，若事非顺理，而己之力不及者，则可至诚辞却之。若已诺之矣，则必须达所欲。至于听与不听，则在其人。与人并坐，不可窥人私书。凡与宾客对坐，及往人家，见人得亲戚书，切不可往观，及注目偷视。若屈膝并坐，目力可及，则敛身而退，候其収书，方复进以续前话，若其人置书几上，亦不可取观。须俟其人云某所惠书，云足下请观之，方可一看。若书中事，无大小以至戏谑之语，皆不可于他处复说。凡入人家，不可看人文字。凡入人家，不可于几案上及书攀内，飜看人家书简及记事册子，钱谷文暦。若人将文字令己看，切不可于背后观。皆无德之一端也。凡借人物，不可损坏不还。凡借一物，上至书册下至器用苟得己者，则不须借。若不获己，则须爱护过于己物，看用纔毕卽时归还。切不可以借为名，意在没纳，及不加爱惜，至有损坏。大率豪气者于己之物多不自爱。若借人物，岂可亦如此。此非用豪气之所。乃无德之一端也。凡吃飮食，不可拣择去取。凡飮食，蒸饼去皮，馒头去蔕，肉去脂皮之类。皆非成人所为。乃痴騃无知而已。自非生硬臭恶与犯己宿疾之物，岂有不可食之理。与人同处，不可自择便利。 凡与人同坐，夏则己择凉处，冬则己择暖处，及与人共食多取先取。皆无德之一端也。 见人富贵，不可叹羡诋毁。富贵高下人所共知。见亲戚相识辄称其富贵。若得其实，卽是叹羡。可见不知义命。若不得实，卽是嫉疾。用心不佳，莫此为甚。凡此数事有犯之者，足以见用意之不肖。于存心修身大有所害。因书以自警。
胡子曰，今之儒者，移学文艺于仕进之心，以收其放心而美其身，则何古人之不可及哉。父兄以文艺令其子弟，朋友以仕进相招。往而不返则心始荒而不治。万事成咸不逮古先矣。
颜氏家训曰，夫所以读书学问，本欲开心，明目，利于行耳。未知养亲者，欲其观古人之先意，承颜，怡声，下气，不惮劬劳以致甘腝，惕然惭惧，起而行之也。未知事君者，欲其观古人之守职无侵，见危授命，不忘诚谏以利社稷，恻然自念思欲效之也。素骄奢者，欲其观古人之恭俭节用，卑以自牧，礼为敎本，敬者身基，瞿然自失，敛容抑志也。素鄙吝者，欲其观古人之贵义，轻财，少私，寡欲，忌盈，恶满，赒穷，恤匮，赧然悔耻，积而能散也。素暴悍者，欲其观古人之小心，黜己，齿弊舌存，含垢藏疾，尊贤容众，苶然沮丧，若不胜衣也。素怯懦者，欲其观古人之达生委命，强毅正直，立言必信，求福不回，勃然奋厉，不可恐惧也。歴兹以往，百行皆然。纵不能淳，去泰去甚，学之所知，施无不达。世人读书，但能言之，不能行之。武人俗吏所共嗤诋，良由是耳。又有读数十卷书，便自高大，陵忽长者，轻慢同列。人疾之如雠敌，恶之如鸱枭。如此以学求益，今反自损。不如无学也。
伊川先生曰，大学，孔氏之遗书，而初学入德之门也。于今可见古人为学次第者，独頼此篇之存。而其它则未有如论孟者。故学者必由是而学焉，则庶乎其不差矣。
凡看语孟，且须熟读玩味，将圣人之言语切己。不可只作一场话说。看得此二书切己，终身尽多也。
读论语者，但将弟子问处便作己问，将圣人答处便作今日耳闻，自然有得。若能于论?孟中深求玩味，将来涵养成，甚生气质。
横渠先生曰，中庸文字軰直须句句理会过，使其言互相发明。
六经须循环理会。尽无穷。待自家长得一格，则又见得别。
吕舍人曰，大抵后生为学，先须理会所以为学者何事。一行一住，一语一默，须要尽合道理。学业则须是严立课程。不可一日放慢。每日须读一般经书一般子书。不须多。只要令精熟。须静室危坐读取二三百遍。字字句句须要分明。又每日须连前三五授，通读五七十遍。须令成诵。不可一字放过也。史书每日须读取一卷或半卷以上，始见功。须是从人授读，疑难处便质问，求古圣贤用心，竭力从之。夫指引者，师之功也。行有不至，从容规戒者，朋友之任也。决意而往，则须用己力。难仰他人矣。
吕氏童蒙训曰，今日记一事，明日记一事，久则自然贯穿。今日辨一理，明日辨一理，久则自然浃洽。今日行一难事，明日行一难事，久则自然坚固涣然冰释，怡然理顺。久自得之。非偶然也。
前軰尝说，后生才性过人者，不足畏。惟读书寻思推究者，为可畏耳。又云，读书只怕寻思。盖义理精深，惟寻思用意，为可以得之。卤莾厌烦者，决无有成之理。
颜氏家训曰，借人典籍，皆须爱护，先有缺坏，就为补治。此亦士大夫百行之一也。济阳江禄读书未竟，虽有急速，必待卷束整齐，然后得起。故无损败。人不厌其求假焉。或有狼籍几案，分散部秩，多为童幼婢妾所点污，风雨虫鼠所毁伤，实为累德。吾每读圣人之书，未尝不肃敬对之。其故纸有五经词义及圣贤姓名，不敢他用也。
明道先生曰，君子敎人有序。先传以小者近者，而后敎以大者远者。非是先传以近小，而后不敎以远大也。
明道先生曰，道之不明，异端害之也。 昔之害近而易知，今之害深而难辨。 昔之惑人也，乘其迷暗。 今之入人也，因其高明。 自谓之穷神知化，而不足以开物成务。 言为无不周遍，实则外于伦理。 穷深极微而不可以入尧?舜之道。 天下之学非浅陋固滞，则必入于此。 自道之不明也，邪诞妖妄之说竞起，涂生民之耳目，溺天下于污浊。 虽高才明智胶于见闻，醉生梦死不自觉也。 是皆正路之蓁芜，圣门之蔽塞。 辟之，而后可以入道。
右广敬身。

[book_title]善行第六
吕荥公，名希哲，字原明，申国正献公之长子。正献公居家简重寡默，不以事物经心，而申国夫人性严有法度。虽甚爱公，然敎公事事循蹈规矩。甫十歳祁寒暑雨侍立，终日不命之坐不敢坐也。日必冠带以见长者。平居虽甚热，在父母长者之侧，不得去巾袜?缚袴?衣服。唯谨。行歩出入无得入茶肆酒肆。市井里巷之语，郑?卫之音，未尝一经于耳。不正之书，非礼之色，未尝一接于目。正献公通判颕州。欧阳公适知州事。焦先生千之伯强，客文忠公所。严毅方正。正献公招延之使敎诸子。诸生少有过差，先生端坐召与相对，终日竟夕不与之语。诸生恐惧畏伏。先生方略降词色。时公方十余歳，内则正献公与申国夫人敎训如此之严，外则焦先生化导如此之笃。故公德器成就，大异众人。公尝言，人生内无贤父兄，外无严师友，而能有成者少矣。
吕荥公张夫人待制，讳昷之之幼女也。最钟爱。然居常，至微细事，敎之必有法度。如飮食之类，飯羹许更益，鱼肉不更进也。时张公已为待制河北都转运使矣。及夫人嫁吕氏，夫人之母申国夫人姊也。一日来视女。见舎后有锅釜之类大不乐。谓申国夫人曰，岂可使小儿軰私作飮食坏家法耶。其严如此。
唐阳城为国子司业，引诸生告之曰，凡学者所以学为忠与孝也。诸生有久不省亲者乎。明日谒城还养者二十軰，有三年不归侍者，斥之。
安定先生胡瑗，字翼之。患隋唐以来仕进尙文辞，而遗经业，苟趋禄利。及为苏?湖二州敎授，严条约，以身先之，虽大暑必公服终日以见诸生，严师弟子之礼。解经至有要义，恳恳为诸生，言其所以治己而后治乎人者。学徒千数日月刮劘。为文章，皆传经义必以理胜。信其师说敦尙行实。后为大学。四方归之，庠舎不能容。其在湖学置经义斋?治事斋。经义斋者择疏通有器局者居之。治事斋者人各治一事又兼一事。如治民治兵水利筭数之类。其在大学亦然。其弟子散在四方，随其人贤愚皆循循雅饬。其言谈?举止，遇之不问可知为先生弟子。其学者相语称先生，不问可知为胡公也。
明道先生言于朝曰，治天下以正风俗，得贤才为本。宜先礼命近侍贤儒及百执事，悉心推访。 有德业充备足为师表者，其次，有笃志好学材良行修者，延聘?敦遣萃于京师，俾朝夕相与讲明正学，其道必本于人伦，明乎物理，其敎自小学洒扫应对以往，修其孝悌?忠信?周旋?礼乐，其所以诱掖?激励，渐摩成就之之道，皆有节序。其要在于择善，修身，至于化成天下。自郷人而可至于圣人之道。其学行皆中于是者为成德，取材识明达可进于善者，使日受其业。择其学明德尊者，为大学之师。次以分敎天下之学。择士入学。县升之州，州宾兴于大学，大学聚而敎之，歳论其贤者?能者于朝。凡选士之法，皆以性行端洁，居家孝悌，有廉耻礼让，通明学业，晓达治道者。
伊川先生看详学制。大槩以为学校礼义相先之地，而月使之争，殊非敎养之道。请改试为课，有所未至，则学官召而敎之，更不考定高下。制尊贤堂，以延天下道德之士，镌解额以去利诱，省繁文以专委任，励行检以厚风敎，及置待宾?吏师斋，立观光法。如是者亦数十条。
蓝田吕氏郷约曰，凡同约者，德业相劝，德谓见善必行，闻过必改，能治其身，能治其家，能事父兄，能敎子弟，能御僮仆，能事长上，能睦亲故，能择交游，能守廉介，能广施惠，能受寄托，能救患难，能规过失，能为人谋，能为众集事，能解闘争，能决是非，能与利除害，能居官举职。业谓居家则事父兄，敎子弟，侍妻妾，在外则事长上，接朋友，敎后生，御僮仆。至于读书，治田，营家，济物，好礼?乐?射?御?书?数之类，皆可为之。非此之类，皆为无益。过失相规，犯义之过，一曰，酗博闘讼。二曰，行止踰违。三曰，行不恭逊。四曰，言不忠信。五曰，造言诬毁。六曰，营私太甚。不修之过，一曰，交非其人。二曰，游戏怠惰。三曰，动作无仪。四曰，临事不恪。五曰，用度不节。礼俗相交， 谓婚姻?丧葬?祭祀之礼?往还?书问?庆吊之节。 患难相恤，一曰，水火。二曰，盗贼。三曰，疾病。四曰，死丧。五曰，孤弱。六曰，诬枉。七曰，贫乏。有善则书于籍，有过若违约者亦书之，三犯而行罚。不悛者絶之。
明道先生敎人，自致知至于知止，诚意至于平天下，洒扫应对至于穷理尽性，循循有序。病世之学者舍近而趋远，处下而窥高，所以轻自大，而卒无得也。
右实立敎。
江革少失父，独与母居。遭天下乱盗贼并起。革负母逃难，备经险阻，常采拾以为养。数遇贼，或刼欲将去。革辄涕泣求哀，言有老母。辞气愿欵，有足感动人者。贼以是不忍犯之，或乃指避兵之方。遂得倶全于难。转客下邳贫穷。裸跣行佣，以供母。便身之物莫不毕给。
薛包好学笃行。父娶后妻而憎包分出之。包日夜号泣不能去。至被驱杖，不得已庐于舍外，旦入而洒扫。父怒又逐之。乃庐于里门，晨昏不废。积歳余，父母惭而还之。后服丧过哀。旣而弟子求分财异居。包不能止。乃中分其财。奴婢引其老者曰，与我共事久，若不能使也。田庐取其荒顿者曰，吾少时所理，意所恋也。器物取其朽败者曰，我素所服食，身口所安也。弟子数破其产辄复赈给。
王祥性孝。蚤丧亲，继母朱氏不慈，数谮之。由是失爱于父，每使扫除牛下。祥愈恭谨。父母有疾，衣不解带，汤药必亲尝。母尝欲生鱼。时天寒冰冻。祥解衣将剖冰求之。冰忽自解，双鲤跃出。持之而归。母又思黄雀炙。复有雀数十飞入其幕。复以供母。郷里惊叹，以为孝感所致。有丹柰结实。母命守之。每风雨祥辄抱树而泣。其笃孝纯至如此。
王裒字伟元。父仪为魏安东将军司马昭司马。东关之败，昭问于众曰，近日之事谁任其咎。仪对曰，责在元帅。昭怒曰，司马欲委罪于孤耶。遂引出斩之。裒痛父非命，于是隐居敎授，三征七辟皆不就。庐于墓侧，旦夕常至墓所拜跪，攀栢悲号。涕涙着树，树为之枯。读诗，至哀哀父母，生我劬劳，未尝不三复流涕。门人受业者，并废蓼莪之篇。家贫躬耕，计口而田，度身而蚕。或有密助之者。裒皆不听。及司马氏簒魏，裒终身未尝西向而坐。以示不臣于晋。
晋西河人王延，事亲色养。夏则扇枕席，冬则以身温被。隆冬盛寒，体常无全衣，而亲极滋味。
柳玭曰，崔山南昆弟子孙之盛，郷族罕比。山南曾祖王母长孙夫人，年高无齿。祖母唐夫人事姑孝。每旦栉，縰，筓，拜于阶下，卽升堂乳其姑。长孙夫人不粒食数年而康宁。一日疾病，长幼咸萃。宣言，无以报新妇恩。愿新妇有子有孙，皆得如新妇孝敬。则崔之门安得不昌大乎。
南齐庾黔娄为孱陵令，到县未旬，父易在家遘疾。黔娄忽心惊，举身流汗。卽日弃官归家。家人悉惊其忽至。时易疾始二日。医云，欲知差剧，但尝粪甜苦。易泄利。黔娄辄取尝之。味转甜滑，心愈忧苦，至夕每稽颡北辰，求以身代。
海虞令何子平，母丧去官，哀毁踰礼。每哭踊顿絶方苏。属大明末东土饥荒，继以师旅，八年不得营葬。昼夜号哭，常如袒括之日。冬不衣絮，夏不就淸凉。一日以米数合为粥，不进塩菜。所居屋败不蔽风日。兄子伯兴欲为葺理。子平不肯曰，我情事未申。天地一罪人耳。屋何宜覆。蔡兴宗为会稽太守，甚加矜赏，为营冢 圹。
朱寿昌生七歳，父守雍。出其母刘氏嫁民间，母子不相知者五十年。寿昌行四方求之不已。飮食罕御酒肉。与人言辄流涕。煕宁初，弃官入秦，与家人诀。誓不见母不复还。行次同州得焉。刘氏时年七十余矣。雍守钱明逸以事闻，诏寿昌还就官。繇是天下皆知其孝。寿昌再为郡守。至是以母故通判河中府。迎其同母弟妹以归。居数歳母卒。涕泣几丧明。拊其弟妹益笃，为买田宅居之。其于宗族尤尽恩意。嫁兄弟之孤女二人，葬其不能葬者十余丧。盖其天性如此。
伊川先生家，治丧不用浮屠。在洛亦有一二人家化之。
霍光出入禁闼二十余年，小心谨愼未尝有过。为人沈静详审，每出入下殿门，进止有常处。郎仆射窃识视之，不失尺寸。
汲黯，景帝时为太子洗马。以严见惮。武帝卽位，召为主爵都尉。以数直谏不得久居位。是时太后弟武安侯田蚡为丞相。中二千石拜谒。蚡弗为礼。黯见蚡未尝拜揖之。上方招文学儒者，上曰，吾欲云云。黯对曰，陛下内多欲而外施仁义。柰何欲效唐虞之治乎。上怒变色而罢朝。公卿皆为黯惧。上退谓人曰，甚矣汲黯之戆也。群臣或数黯。黯曰，天子置公卿?辅弼之臣。宁令从谀承意，陷主于不义乎。且已在其位，纵爱身奈辱朝廷何。黯多病。病且满三月，上常赐告者数，终不愈。最后严助，为请告。上曰，汲黯何如人也。曰，使黯任职居官，亡以愈人。然至其辅少主守成，虽自谓贲?育弗能夺也。上曰，然。古有社稷之臣。至如汲黯近之矣。大将军靑侍中。上踞厕视之。丞相弘宴见。上或时不冠。至如见黯，不冠不见也。上尝坐武帐。黯前奏事。上不冠。望见黯避帷中，使人可其奏。其见敬礼如此。
初魏辽东公翟黑子有宠于太武。奉使幷州受布千疋，事觉。黑子谋于著作郎高允曰，主上问我当以实告，为当讳之。允曰，公帷幄宠臣。有罪首实庶或见原。不可重为欺罔也。中书侍郎崔鉴?公孙质曰，若首实，罪不可测。不如姑讳之。黑子怨允曰，君柰何诱人就死地。入见帝不以实对。帝怒杀之。帝使允授太子经。及崔浩以史事被收，太子谓允曰，入见至尊，吾自导卿脱。至尊有问但依吾语。太子见帝言，高允小心愼密且微贱。制由崔浩。请赦其死。帝召允问。曰，国书皆浩所为乎。对曰，臣与浩共为之。然浩所领事，多总裁而已。至于著述，臣多于浩。帝怒曰，允罪甚于浩。何以得生。太子惧曰，天威严重，允小臣，迷乱失次耳。臣向问，皆云浩所为。帝问允信如东宫所言乎。对曰，臣罪当灭族。不敢虚妄。殿下以臣侍讲日久，哀臣欲丐其生耳。实不问臣，臣亦无此言。不敢迷乱。帝顾谓太子曰，直哉，此人情所难，而允能为之。临死不易辞信也。为臣不欺君贞也。宜特除其罪以旌之。遂赦之。他日太子让允曰，吾欲为卿脱死而卿不从何也。允曰，臣与崔浩实同史事。死生荣辱义无独殊。诚荷殿下再造之慈，违心苟免非臣所愿也。太子动容称叹。允退谓人曰，我不奉东宫指导者，恐负翟黑子故也。
李君行先生，名潜，虔州人。入京师至泗州留止。其子弟请先往。君行问其故。曰，科场近。欲先至京师，贯开封戸籍取应。君行不许。曰，汝虔州人而贯开封戸籍。欲求事君而先欺君，可乎。宁迟缓数年，不可行也。
崔玄暐母卢氏，尝诫玄暐曰，吾见姨兄屯田郎中辛玄驭。曰，儿子从宦者，有人来云贫乏不能存，此是好消息。若闻赀货充足衣马轻肥，此恶消息。吾尝以为确论。比见亲表中，仕宦者将钱物上其父母。父母但知喜悦，竟不问此物从何而来。必是禄俸余资诚亦善事。如其非理所得，此与盗贼何别。纵无大咎，独不内愧于心。玄暐遵奉敎诫，以淸谨见称。
刘器之待制初登科，与二同年谒张观参政，三人同起身请敎。张曰，某自守官以来常持四字。勤?谨?和?缓。中间一后生应声曰，勤?谨?和旣闻命矣。缓之一字某所未闻。张正色作气曰，何尝敎贤缓不及事。且道，世间甚事不因忙后错了。
伊川先生曰，安定之门人，往往知稽古爱民矣。则于为政也何有。
吕荣公自少官守处，未尝干人举荐。其子舜从守官会稽。人或讥其不求知者。舜从对曰，勤于职事，其它不敢不愼。乃所以求知也。
汉陈孝妇年十六而嫁，未有子。其夫当行戍。且行时，属孝妇曰，我生死未可知。幸有老母，无他兄弟备养。吾不还汝肯养吾母乎。妇应曰，诺。夫果死不还。妇养姑不衰，慈爱愈固。纺绩织纴以为家业，终无嫁意。居丧三年，其父母哀其少无子而早寡也，将取嫁之。孝妇曰，夫去时，属妾以供养老母。妾旣许诺之。夫养人老母而不能卒，许人以诺而不能信，将何以立于世。欲自杀。其父母惧而不敢嫁也。遂使养其姑二十八年，姑八十余，以天年终。尽卖其田宅财物以葬之。终奉祭祀。淮阳太守以闻。使使者赐黄金四十斤，复之终身无所与。号曰孝妇。
汉鲍宣妻桓氏，字少君。宣尝就少君父学。父奇其淸苦。故以女妻之。装送资贿甚盛。宣不悦。谓妻曰，少君生富骄，习美饰，而吾实贫贱。不敢当礼。妻曰，大人以先生修德守约，故使贱妾侍执巾栉。旣奉承君子。惟命，是从。宣笑曰，能如是，是吾志也。妻乃悉归侍御服饰，更着短布裳，与宣共挽鹿车归郷里拜姑。礼毕提瓮出汲，修行妇道。郷邦称之。
曹爽从弟文叔妻谯郡夏侯文宁之女，名令女。文叔蚤死。服阕自以年少无子，恐家必嫁己，乃断髪为信。其后家果欲嫁之。令女闻卽复以刀截两耳，居止常依爽。及爽被诛，曹氏尽死，令女叔父上书，与曹氏絶婚，强迎令女归。时文宁为梁相。怜其少执义，又曹氏无遗类，冀其意阻，乃微使人风之。令女叹且泣曰，吾亦惟之。许之是也。家以为信，防之少懈。令女于是窃入寝室，以刀断鼻，蒙被而卧。其母呼与语。不应。发被视之，血流满床席。举家惊惶，往视之莫不酸鼻。或谓之曰，人生世间，如轻尘栖弱草耳，何辛苦乃尔。且夫家夷灭已尽。守此欲谁为哉。令女曰，闻仁者不以盛衰改节，义者不以存亡易心。曹氏前盛之时，尙欲保终。况今衰亡。何忍弃之。禽兽之行吾岂为乎。
唐郑义宗妻卢氏略渉书史，事舅姑甚得妇道。尝夜有强盗数十，持杖鼓噪，踰垣而入。家人悉奔窜。唯有姑自在室。卢冒白刃往至姑侧，为贼捶撃几死。贼去后家人问何独不惧。卢氏曰，人所以异于禽兽者，以其有仁义也。邻里有急，尙相赴救。况在于姑而可委弃乎。若万一危祸，岂宜独生。
唐奉天窦氏二女生长草野，幼有志操。永泰中群盗数千人，剽掠其村落。二女皆有容色。长者年十九，幼者年十六。匿岩穴间。曳出之，驱迫以前。临壑谷深数百尺，其姊先曰，吾宁就死。义不受辱。卽投崖下而死。盗方惊骇。其妹继之自投，折足破面流血。群盗乃舍之而去。京兆尹第五琦，嘉其贞烈奏之。诏旌表其门闾，永蠲其家丁役。
缪肜少孤。兄弟四人皆同财业。及各取妻，诸妇遂求分异，又数有闘争之言。肜深怀忿叹，乃掩戸自挝曰，缪肜汝修身，谨行，学圣人之法，将以齐整风俗。柰何不能正其家乎。弟及诸妇闻之，悉叩头谢罪，遂更为敦睦之行。
苏琼除南淸河太守。有百姓乙普明兄弟争田，积年不断。各相援据乃至百人。琼召普明兄弟，谕之曰，天下难得者兄弟，易求者田地。假令得田地，失兄弟心如何。因而下涙。诸证人莫不洒泣。普明兄弟叩头乞外更思，分异十年，遂还同住。
王祥弟览母朱氏，遇祥无道。览年数歳，见祥被楚挞，辄涕泣抱持。至于成童每谏其母。其母少止凶虐。朱屡以非理使祥，览与祥倶。又虐使祥妻，览妻亦趋而共之。朱患之乃止。
晋右仆射邓攸，永嘉末，没于石勒，过泗水。攸以牛马负妻子而逃，又遇贼掠其牛马。歩走担其儿及其弟子绥。度不能两全，乃谓其妻曰，吾弟蚤亡唯有一息。理不可絶。止应自弃我儿耳。幸而得存，我后当有子。妻泣而从之。乃弃其子而去之。卒以无嗣。时人义而哀之，为之语曰，天道无知。使邓伯道无儿。弟子绥服攸丧三年。
晋咸宁中大疫。庾衮二兄倶亡，次兄毗复危殆。疠气方炽。父母诸弟皆出次于外。衮独留不去。诸父兄强之。乃曰，衮性不畏病。遂亲自扶持昼夜不眠。其间复抚柩哀临不辍。如此十有余旬，疫势旣歇，家人乃反，毗病得差。衮亦无恙。父老咸曰，异哉此子。守人所不能守，行人所不能行。歳寒然后知松栢之后凋。始知疫疠之不能相染也。
杨播家世纯厚，并敦义让。昆季相事有如父子。椿?津恭谦。兄弟旦则聚于厅堂，终日相对未尝入内。有一美味，不集不食。厅堂间，往往帏幔隔障为寝息之所，时就休偃，还共谈笑。椿年老，曾他处醉归。津扶持还室，假寝合前承候安否。椿津年过六十，并登台鼎，而津常旦莫参问，子侄罗列阶下。椿不命坐，津不敢坐。椿每近出，或日斜不至，津不先飯，椿还然后共食。食则津亲授匙箸，味皆先尝。椿命食然后食。津为肆州，椿在京宅。每有四时嘉味，辄因使次附之。若或未寄，不先入口。一家之内男女百口，缌服同爨，庭无间言。
隋吏部尙书牛弘弟弼，好酒而酗。尝醉射杀弘驾车牛。弘还宅。其妻迎谓弘曰，叔射杀牛。弘闻无所恠问，直答曰，作脯。坐定。其妻又曰，叔射杀牛，大是异事。弘曰，已知。颜色自若读书不辍。
唐英公李绩，贵为仆射。其姊病必亲为然火煮粥。火焚其须。姊曰，仆妾多矣。何为自苦如此。绩曰，岂为无人耶。顾今姊年老绩亦老。虽欲数为姊煮粥，复可得乎。
司马温公，与其兄伯康，友爱尤笃。伯康年将八十，公奉之如严父，保之如婴儿。每食少顷则问曰，得无饿乎。天少冷则拊其背曰，衣得无薄乎。
近世故家惟晁氏，因以道申戒子弟皆有法度。群居相呼，外姓尊长必曰某姓第几叔若兄，诸姑?尊姑之夫必曰某姓姑夫，某姓尊姑夫，未尝敢呼字也。其言父党交游，必曰某姓几丈，亦未尝敢呼字也。当时故家旧族，皆不能若是。
包孝肃公尹京时，民有自言。以白金百两寄我者死矣。予其子，不肯受。愿召其子予之。尹召其子。辞曰，亡父未尝以白金委人也。两人相让久之。吕荥公闻之曰，世人喜言无好人三字者，可谓自贼者矣。古人言人皆可以为尧?舜。盖观于此而知之。
万石君石奋归老于家，过宫门阙，必下车趋，见路马，必轼焉。子孙为小吏。来归谒，万石君必朝服见之不名。子孙有过失不诮让。为便坐，对案不食。然后诸子相责，因长老肉祖固谢罪，改之乃许。子孙胜冠者在侧，虽燕必冠申申如也。僮仆欣欣如也。唯谨。上时赐食于家，必稽首俯伏而食，如在上前。其执丧，哀戚甚。子孙遵敎亦如之。万石君家，以孝谨闻乎郡国。虽齐?鲁诸儒质行，皆自以为不及也。长子建为郎中令，少子庆为内史。建老白首，万石君尙无恙。每五日洗沐归谒亲，入子舎，窃问侍者，取亲中帬厕牏身自浣洒，复与侍者，不敢令万石君知之，以为常。内吏庆醉归，入外门不下车。万石君闻之不食。庆恐肉袒谢罪。不许。举宗及兄建肉袒。万石君让曰，内吏，贵人。入闾里，里中长老皆走匿，而内吏坐车中自如。固当。乃谢罢庆。庆及诸子入里门，趋至家。
疏广为太子太傅。上疏乞骸骨。加赐黄金二十斤。太子赠五十斤。归郷里，日令家供具，设酒食，请族人?故旧?宾客，相与娯乐，数问其家金余尙有几斤，趣卖以共具。居歳余，广子孙窃谓其昆弟老人广所信爱者曰，子孙冀及君时，颇立产业基址。今日飮食费且尽。宜从丈人所，劝说君置田宅。老人卽以间暇时，为广言此计。广曰，吾岂老悖不念子孙哉。顾自有旧田卢。令子孙勤力其中，足以共衣食。与凡人齐。今复增益之以为赢余，但敎子孙怠惰耳。贤而多财则损其志，愚而多财则益其过。且夫富者众之怨也。吾旣无以敎化子孙。不欲益其过而生怨。又此金者，圣主所以惠养老臣也。故乐与郷党?宗族共享其赐，以尽吾余日，不亦可乎。
庞公未尝入城府。夫妻相敬如宾。刘表候之。庞公释耕于垄上，而妻子耘于前。表指而问曰，先生苦居畎畒而不肯官禄。后世何以遗子孙乎。庞公曰，世人皆遗之以危。今独遗之以安。虽所遗不同，未为所遗也。表叹息而去。
陶渊明为彭泽令，不以家累自随。送一力给其子书曰，汝旦夕之费，自给为难。今遣此力助汝薪水之劳。此亦人子也。可善遇之。
崔孝芬兄弟，孝义慈厚。弟孝暐等，奉孝芬尽恭顺之礼。坐食进退，孝芬不命则不敢也。鶏鸣而起，且温颜色，一钱尺帛不入私房。吉凶有须，聚对分给。诸妇亦相亲爱，有无共之。孝芬叔振旣亡后，孝芬等承奉叔母李氏，若事所生。旦夕温淸，出入启觐，家事巨细一以咨决。每兄弟出行有获，则尺寸以上皆入李之库。四时分赉，李氏自裁之。如此二十余歳。
王凝常居栗如也。子弟非公服不见。闺门之内，若朝廷焉。御家以四敎。勤?俭?恭?恕。正家以四礼。冠?昏?丧?祭。圣人之书及公服礼器不假。垣屋?什物必坚朴。曰，无苟费也。门巷?果木必方列。曰，无苟乱也。
张公艺九世同居，北齐隋唐，皆旌表其门。麟德中高宗封泰山，幸其宅，召见公艺，问其所以能睦族之道。公艺请纸笔以对。乃书忍字百余以进。其意以为宗族所以不协，由尊长衣食或有不均，卑幼礼节或有不备，更相责望，遂为乖争。苟能相与忍之，则家道雍睦矣。
韩文公作董生行曰，淮水出桐栢山东驰，遥遥千里不能休。淝水出其侧不能千里，百里入淮流。寿州属县有安丰。唐贞元年时，县人董生召南隐居行义于其中。剌吏不能荐，天子不闻名声。爵禄不及门。门外惟有吏日来征租，更索钱。嗟哉，董生朝出耕，夜归读古人书。尽日不得息。或山而樵，或水而渔。入厨具甘旨，上堂问起居。父母不戚戚，妻子不咨咨。嗟哉，董生孝且慈。人不识，唯有天翁知，生祥下端无休期。家有狗乳，出求食。鸡来哺其儿，啄啄庭中拾虫蚁，哺之不食鸣声悲。彷徨踯躅久不去，以翼来覆待狗归。嗟哉，董生谁将与俦。时之人夫妻相虐，兄弟为雠，食君之禄而令父母愁。亦独何心。嗟哉，董生无与俦。
唐河东节度使柳公绰，在公卿间最名有家法。中门东有小斋，自非朝谒之日，每平旦辄出至小斋。诸子仲郢皆束带晨省于中门之北。公绰决私事，接宾客，与弟公权及群从弟再会食，自旦至莫不离小斋。烛至则命一人子弟执经史，躬读一过讫，乃讲议居官治家之法，或论文，或听琴，至人定钟，然后归寝。诸子复昏定于中门之北。凡二十余年，未尝一日变易。其遇饥歳，则诸子皆疎食。曰，昔吾兄弟侍先君为丹州剌吏。以学业未成，不听食肉。吾不敢忘也。姑姊妹侄有孤嫠者，虽疎远必为择壻嫁之，皆用刻木妆奁缬文绢为资装。常言必待资装丰备，何如嫁不失时。及公绰卒，仲郢一遵其法。事公权如事公绰。非甚病，见公权未尝不束带。为京兆尹?塩鐡吏。出遇公权于通衢，必下马，端笏，立候，公权过乃上马。公权莫归，必束带迎候于马首。公权屡以为言，仲郢终不以官达有小改。公绰妻韩氏相国休之曾孙，家法严肃俭约，为搢绅家楷范。归柳氏三年，无少长，未尝见其启齿。常衣绢素，不用绫罗锦绣。每归觐不伣鸨逃撸~佒駜米樱靑衣歩屣以随。常命粉苦参?黄连?熊胆，和为丸赐诸子，每永夜习学，含之以资勤苦。
江州陈氏宗族七百口，每食设广席，长幼以次坐而共食之。有畜犬百余，共一牢食。一犬不至，诸犬为之不食。
温公曰，国朝公卿能守先法，久而不衰者唯故李相家。子孙数世，至二百余口，犹同居共爨。田园邸舍所收，及有官者俸禄，皆聚之一库，计口日给饷，婚姻丧葬所费，皆有常数。分命子弟掌其事。其规模大抵出于翰林学士宗谔所制也。
右实明伦。
或问第五伦曰，公有私乎。对曰，昔人有与吾千里马者
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:36:57-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
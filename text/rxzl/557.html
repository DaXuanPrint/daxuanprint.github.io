<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,原序,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,春秋后传全文在线阅读,春秋后传全文在线下载,大玄古籍书库">
<meta name="description" content="十二卷。陈傅良撰。陈傅良认为，《左传》记录的为鲁史旧文，因此，《左氏》有而经不书者，皆为孔子笔削。《春秋》之不书，实际上亦是书，而从《春秋》所书也可推求其不书。陈氏之说。《春秋》，。以。《左传》为主，。而参之以《公羊》、《榖梁》，其论亦多发先儒之未发。如其认为有隐桓庄闵之《春秋》，有僖文宣成之《春秋》，有襄昭定哀之《春秋》。春秋之始，犹知有天子之命，王室甚威重。自霸者之令行诸侯，不复知有天子。齐晋楚吴越霸权交替，致使蛮夷侵陵中国而春秋终。其说虽不出“尊王攘夷”、“严夷夏之辨”之窠臼，然其不宥于“书例”之成">
<title>春秋后传_陈傅良_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">春秋后传</span> <br/>
          作者： <span class="inputVal" id="bkauthor">陈傅良</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,经学,完结</span> <br/>
          字数： <span class="inputVal" id="bknum">[book_length]72659</span> <br/>
          说明： <span class="inputVal" id="bkdec">十二卷。陈傅良撰。陈傅良认为，《左传》记录的为鲁史旧文，因此，《左氏》有而经不书者，皆为孔子笔削。《春秋》之不书，实际上亦是书，而从《春秋》所书也可推求其不书。陈氏之说 《春秋》， 以 《左传》为主， 而参之以《公羊》、《榖梁》，其论亦多发先儒之未发。如其认为有隐桓庄闵之《春秋》，有僖文宣成之《春秋》，有襄昭定哀之《春秋》。春秋之始，犹知有天子之命，王室甚威重。自霸者之令行诸侯，不复知有天子。齐晋楚吴越霸权交替，致使蛮夷侵陵中国而春秋终。其说虽不出“尊王攘夷”、“严夷夏之辨”之窠臼，然其不宥于“书例”之成说，重视史实，实较宋代诸儒之空谈为高。又此说与吕祖谦论《左传》大纲领大同而小异，两人友善，未知谁先创此说。此书虽多出新意，但每传之下必注此据某说，此据某文，诚谦谦君子。其征引亦非常广博。其门人周勉《跋》称，陈氏著此书，将脱稿而病，学者欲速得其书，乃雇人抄写，因此纰漏不少。其中有已为陈氏所删掉的却抄了下来，有陈氏以卡片形式欲加以改正的，却被漏掉。所以此书不能称之完本。虽然如此，陈氏此书对元明学者颇有影响，如元代著名经学家赵汸，于宋代说《春秋》者就最推重此书。现存宋勒有堂刻本、宋残施栻本、清《通志堂经解》本。</span> <br/>
          封面： <span class="inputVal" id="bkimg">Z_4958.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]春秋后传
[book_author]陈傅良
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,经学,完结
[book_length]72659
[book_dec]十二卷。陈傅良撰。陈傅良认为，《左传》记录的为鲁史旧文，因此，《左氏》有而经不书者，皆为孔子笔削。《春秋》之不书，实际上亦是书，而从《春秋》所书也可推求其不书。陈氏之说 《春秋》， 以 《左传》为主， 而参之以《公羊》、《榖梁》，其论亦多发先儒之未发。如其认为有隐桓庄闵之《春秋》，有僖文宣成之《春秋》，有襄昭定哀之《春秋》。春秋之始，犹知有天子之命，王室甚威重。自霸者之令行诸侯，不复知有天子。齐晋楚吴越霸权交替，致使蛮夷侵陵中国而春秋终。其说虽不出“尊王攘夷”、“严夷夏之辨”之窠臼，然其不宥于“书例”之成说，重视史实，实较宋代诸儒之空谈为高。又此说与吕祖谦论《左传》大纲领大同而小异，两人友善，未知谁先创此说。此书虽多出新意，但每传之下必注此据某说，此据某文，诚谦谦君子。其征引亦非常广博。其门人周勉《跋》称，陈氏著此书，将脱稿而病，学者欲速得其书，乃雇人抄写，因此纰漏不少。其中有已为陈氏所删掉的却抄了下来，有陈氏以卡片形式欲加以改正的，却被漏掉。所以此书不能称之完本。虽然如此，陈氏此书对元明学者颇有影响，如元代著名经学家赵汸，于宋代说《春秋》者就最推重此书。现存宋勒有堂刻本、宋残施栻本、清《通志堂经解》本。
[book_img]Z_4958.jpg


[book_title]提要
【臣】等谨按春秋後传十二卷宋陈傅良撰傅良字君举【案傅良或作傅良诸本误有异同然其字曰君举则为傅说举於版祝之义故今定为传字】号止斋温州瑞安人乾道八年进士官至中书舍人宝谟阁待制諡文节事蹟具宋史本传是编有其门人周勉跋称傅良为此书将脱稿而病学者欲速得其书俾佣书传写其已削者或留其帖于编增入是正者或揭去弗存是今所传已非傅良完本矣赵汸春秋集传自序于宋人说春秋者最推傅良称其以公谷之说参之左氏以其所不书实其所书以其所书推其所不书得学春秋之要在三传後卓然名家而惜其悞以左氏所録为鲁史旧文而不知策书有体夫子所据以加笔削者左氏亦未之见左氏书首所载不书之例皆史笔也非笔削之旨公羊谷梁每难疑以不书?义实与左氏异师陈氏合而求之殊失其本故于左氏所録而经不书者皆以为夫子所笔削则其不合于圣人者亦多云云考左氏为春秋作传非为策书作传其所云某故不书者不得经意或有之必以为别?史例似非事寔况不修春秋二条公羊传尚有传闻不应左氏反不见均恐不足为傅良病惟以公谷合左氏为切中其失耳自王弼废象数而谈易者日增自啖助废三传而谈春秋者日盛故解五经者惟易与春秋二家着録独多空言易骋兹亦明效大验矣傅良于臆说蠭起之日独能根据旧文研求圣人之微旨楼钥序称其于诸生中择能熟诵三传者三人曰蔡幼学曰胡宗曰周勉游宦必以一人自随遇有所问其应如响其考究可谓至详又其书虽多出新意而每传之下必注曰此据某说此据某文其徵引可为至博以是立制世之枵腹而谈褒贬者庶有豸乎傅良别有左氏章指三十卷楼钥所序盖兼三书言之朱彛尊经义考注曰未见今永乐大典中尚存梗?然亦残阙不能成帙故不复裒録焉乾隆四十一年五月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]原序
春秋後传左氏章指原序
春秋後传左氏章指二书故中书舍人止斋陈公傅良之所着也春秋之学不明久矣啖赵之後至於本朝而後有泰山孙先生复尊王之说弥彰公是刘先生敞权衡意林等书订证尤详伊川程先生颐虽无全书而一序所该圣人之大法备矣自王荆公安石之说盛行此道几废建炎绍兴之初高宗皇帝复振斯文胡文定公安国承伊洛之余推明师道劝讲经筵然後其学复传学者以为标凖可谓大全矣东莱吕公祖谦又有集解行於世春秋之义殆无余藴止斋生於东嘉天资絶人诵书属文一旦迥出诸老先生上歛然布衣声名四出六经之说流行万里之外而其学尤深於春秋钥非深於此者尝涉猎诸公之书非不明白然亦不过随文辨释间有前後相为?明者亦不见体统所在钥自客授之初即从止斋游虽不得执经其门尝深叩之同在西掖时始以隐公後传数篇相示因为道春秋之所以作左氏之所以有功於经者其说卓然且曰自余之有得於此而欲着书於诸生中择其能熟诵三传者首得蔡君幼学蔡既壮又得二人焉曰胡宗曰周勉游宦必以一人自随遇有所问其应如响而此书未易成也未几去国而钥亦归虽若相忘於江湖而朋友之来必以此书为问虽亲炙之者跪以请则曰此某身後之书也既不幸卒於嘉泰三年而此书始出於笥中其壻林子燕最得其传又四年而後长子师辙与其徒汪龙友以二书来钥老矣如获希世之珍屏去他书穷昼夜读之始尽得其大意呜呼盛哉盖未有此书也先儒以例言春秋者切切然以为一言不差有不同者则曰变例窃以为未安公之书不然深究经旨详閲世变盖有所谓隐桓庄闵之春秋有所谓僖文宣成之春秋有所谓襄昭定哀之春秋始焉犹知有天子之命王室犹甚威重自霸者之令行诸侯不复知有王矣桓公之後齐不竞而晋霸文公既亡晋不竞而楚霸悼公再霸而又衰楚兴而复微吴出而盟诸夏於越入吴而春秋终矣自杜征南以来谓平王东周之始王隐公逊国之贤君其说甚详而公以为不为平王亦不为隐公而为桓王其说为有据依又其大节目如诸侯改元前所未有齐鲁诸大国比数世间有世而无年至记厉王奔彘始有纪年古者诸侯无私史乘与檮杌春秋皆东迁之史也书齐郑盟於石门以志诸侯之合书盟于咸以志诸侯之散是春秋之终始也隐桓庄之际惟郑多特笔襄昭定哀之际惟齐多特笔诸侯专征而後千乘之国有弑其君者矣大夫专将而後百乘之家有弑其君者矣宋鲁卫陈蔡为一党齐郑为一党公会齐郑於中邱而後诸侯之师衡行于天下罪莫甚於郑庄宋鲁齐卫次之而父子兄弟之祸亦莫甚於五国是可为不臣者之戒矣齐桓公卒郑遂朝楚诸侯从楚郑为乱阶侵蔡遂伐楚以志齐桓之霸侵陈遂侵宋以志楚庄之霸足以见中外之盛衰矣书公孙兹帅师书公孙敖帅师书公子季友卒习见三家之所从始首止之盟郑伯逃归不盟则书以其背夏盟也厉之役郑伯逃归不书盖逃楚也中外之辨严矣自隐而下春秋治在诸侯自文而下治在大夫有天下之辞有一国之辞有一人之辞於干戈无不贬於玉帛之使则从其爵劝惩着矣文十年而外秦又三十年而外郑又五十余年而外晋外郑犹可也外晋甚矣贬不於甚则於事端余实录而已矣此皆先儒所未?至僖之三十一年四卜郊不从乃免牲犹三望极言鲁之用天子礼乐以明堂位之言为不然惠公始乞郊而不常用僖公始作颂所以郊为夸引祝鮀之言为证此尤为前所未闻也若左氏或以为非为经而作惟公以为着其不书以见春秋之所书者皆左氏之力章指一书首尾专?此意昔人以杜征南为邱明忠臣然多曲从其说非忠也公之章指谓君子曰者盖博采善言礼也者盖据史旧闻非必皆合於春秋或曰後人增益之或曰後人依仿之或以凡例义浅而不取或以例非左氏之意盖爱而知其恶者廼所以为忠也又言庄公元年至七年及十九年以後讫终篇多无传疑有佚坠公之求於传者详矣呜呼与止斋游前後三十年不得卒业於其门既兴殄瘁之悲而後得二书其间尚有欲质疑而不可得此所以抚卷三叹而不能自己也开禧三年冬至日四明楼钥序
先生为後传将脱稾而病朞岁而病革学者有欲速得其书俾佣书传写其已削者或留其帖於编增入是正者或揭去弗存也勉宦江陵还始得朋友订正之然已削者可刋帖於编而增入是正者不可复求矣惜哉勉从先生於桂阳於衡於潭日受经焉及後传且就先生每语友朋将面授勉使尽质所疑而後出已而睽隔函文不果质今订正犹先生之志云嘉定元年七月朔日门人周勉谨书

[book_title]卷一
钦定四库全书
春秋後传卷一　　　　　宋　陈傅良　撰
隐公
春秋非始於平王始於桓王也平王东迁卫郑二武入相於周【卫武公十二年郑武公二十七年】诗人为之赋洪澳缁衣凡伯仍叔家父皆大雅旧人也故五十余年东诸侯无他故而秦亦列於国风当是时鲁隐之奉其弟轨宋穆之舍其子冯诸侯犹有让千乘之国者也卫石碏之讨州吁晋九宗五正嘉父之纳鄂侯宋孔父之死於殇公臣子犹知尊君亲上也鲁衆仲之论族晋师服之述封建卫郑齐秦之诗则据经守古之士为多也郑庄公为卿士王贰于虢於是周郑交恶隐之三年平王崩桓王即位四年而郑始朝身为卿士而有志於叛王纠合诸侯於是入郕又入许释泰山之祀首为参盟成宋乱矣桓不胜忿自将以伐郑繻葛之败彛伦攸斁春秋所以作也是故克段于鄢盟于石门来归祊来渝平郑伯伐取之以璧假许田齐侯郑伯如纪终庄公之篇皆特笔也春秋数致意焉则是作经之始也夫子论六经系文侯之命於西周之末托春秋之始於隐公着其世次以伤周之不竞故曰如有用我者吾其为东周乎拨乱世反之正则其志诚在春秋也
元年
惟王者然後改元【本何休周语宣王三十二年立鲁孝公襄王十六年立晋文公则周策书旧文也】诸侯改元自汾王以前未有也是故鲁自周公至真公九世齐自太公至武公七世晋自唐叔至靖侯五世蔡自蔡仲至夷侯六世宋自微子至厘公八世陈自胡公至幽公六世皆大国也但有世而无年世家鲁真公十四年齐武公九年宋厘公十七年晋靖侯十七年楚熊勇六年陈幽公十三年始记厉王奔彘则纪年所由起也则作史改元皆共和之际【晋竹书纪年终宣王起殇叔盖宣王中兴诸侯复禀命至幽王而遂叛】他如吴至夀梦十九世越至勾践二十余世而後始有年燕自召公至昭王而後始有名秦自秦仲至文公而後始有史皆僻远晚兴者也至於史法亦不尽循周制晋竹书曲沃庄伯十一年十一月则用夏正为岁首【庄伯十一年十一月隐公之元年正月也见杜预左传後序】而秦谱至宣公初志闰月不惟改元又改历矣
春王正月【有传】
鲁谓之春秋者其书法以四时冠月也以夏时冠周月非周之旧典也西周之史言时皆夏时也言月皆周月也言时皆夏时於周官见之【季春出火非周三月季秋纳火非周九月仲夏斩隂木非周五月仲冬斩阳木非周十一月之类】言月皆周月於书见之【康诰三月召诰二月不言夏洛诰十二月不言春多方五月毕命六月不言秋伊训十有二月不言冬之类泰誓十有一年一月戊午盖追改旧序十三年春之讹说见章指】未有以夏时冠周月者也【惟诗以夏正数月至豳风於周正月则变文谓之一之日】以夏时冠周月则鲁史也夫子之修春秋每孟月书时以见鲁史每正月书王以存周正盖尊周而罪鲁也晋之乘楚之檮杌鲁之春秋皆东迁之史也古者诸侯无私史【本常州先生薛氏】有邦国之志则小史掌之而藏周室【太史公曰唯史记独藏周室以故灭惜哉】鲁人所谓周人御书晋人所谓辛有之二子董之晋於是有董史者也是故费誓系於周书汉汝江沱至於谭大夫下国之诗皆编入於南雅自三史作而国自为史矣
三月公及邾仪父盟于蔑【有传】
特相盟也特相会盟不书【据传僖二十四年晋侯会秦伯于王城僖二十八年晋侯齐侯盟于敛盂之类】唯内悉书之
夏五月郑伯克段于鄢【有传】
曰郑伯克段讥不在其臣子也【本谷梁目君例】克之为言胜也以千乘之国胜其弟云尔于鄢言在外也然则段无罪与先君之子称公子有谓称弟必篡若争国也而後但名之【据卫州吁陈佗之类】段不得列於子弟之称则段有罪矣段称弟则疑於佞夫段称公子则疑於御寇
秋七月天王使宰咺来归惠公仲子之賵【有传疑非是说在章指】周大夫不名【据传宰周公孔毛伯卫之类】爵从其爵【据单伯刘子之类】未爵称字【据南季家父荣叔之类】必微者而後名之【据内史叔服官师刘夏之类】卒名之【据王子虎刘卷】舍是无名道矣而名之者贬也何贬乎宰咺命妾母也王人未有书官者於是特书宰有賵妾母者矣【据荣叔】必宰自为使而後贬贬其甚者也古者诸侯不再娶再娶亦妾也【或疑再娶非妾少姜卒公如晋及河晋使士文伯来辞曰非伉俪也请君母辱】於是隐将让桓以夫人之礼丧其母而赴於京师归賵盖命之也其曰惠公之仲子者修春秋之辞也
九月及宋人盟于宿
鲁宋合也及宋人皆微者也【本谷梁】微者虽接我不书【据传隐四年宋使来乞师之类】内微者亦不书【据传宣十八年公使如楚乞师昭二十七年公使子家子如晋之类】此何以书参盟之端见矣忧参盟故録其所从始也
冬十有二月祭伯来【有传】
来未有无辞者无辞以为称则但书来但书来所以外介狄也【据介葛卢白狄】祭伯寰内诸侯无天子之命而私交鲁【左氏谷梁同】祭伯内诸侯也而与介狄同文苟无辞虽王人一以是书之
公子益师卒
二年春公会戎于潜【谷梁有传】
会戎于潜春秋之始会吴黄池春秋之终此春秋之所以终始也
夏五月莒人入向
入君大夫将皆称人君将则书君自楚庄王入陈始大夫将则书大夫自晋郤缺入蔡始惟内大夫则书之
无骇帅师入极
入恒称人唯内书大夫帅师司空无骇也其曰无骇未命大夫也【传在八年】春秋之初鲁有无骇挟郑有宛詹纪有裂繻则犹有未命大夫也
秋八月庚辰公及戎盟于唐九月纪裂繻来逆女春秋之初大夫恒称人必有好事於诸侯则书其大夫已命字之未命名之各从其称无讥焉尔内女为夫人凡八见於经未有来逆者【本公羊传例逆女不书】书逆纪伯姬吾女遭人伦之变者也礼娶夫人之辞曰请君之玉女与寡人共有敝邑伯姬丧在殡纪侯失国齐人葬之鲁问不及焉故详之也【谷梁氏国例今不取】
冬十月伯姬归于纪
内女为夫人恒书归不书归者必有故也是故齐子叔姬不书归【文十五年出】郯伯姬不书归【宣十六年出】?叔姬不书归【成五年出】以为尝失位也非有故也而不书归者非君夫人也【据宋荡伯姬】
纪子帛莒子盟于密
纪子帛阙【杜预子帛裂繻字盖意之也不取】外特相盟也特相盟不书书纪莒志诸侯之合也
十有二月乙卯夫人子氏薨【无传谷梁氏隐之妻也】
夫人薨未有不葬者其不葬隐不以夫人之礼丧其妻也隐不以夫人丧其妻其曰夫人者修春秋之辞也
郑人伐卫
郑卫交怨也侵伐君将称君大夫称人【据诗卫州吁使公孙子仲将文元年卫孔达之类】用衆焉称师大夫将则书其大夫自晋阳处父始
三年春王二月己巳日有食之三月庚戌天王崩夏四月辛卯尹氏卒【有传】
声子则曷为称君氏隐不以夫人之礼丧其母也於是隐将让桓不以声子伉仲子也隐不以夫人之礼丧其母其曰君氏者亦修春秋之辞也是故不曰子氏且不言葬曰子氏卒且言葬则疑於定姒夫奉桓为太子【谷传谓探先君之邪志以与桓非是本东莱吕氏】而谓已摄主隐之志也而卒遇弑终隐之篇春秋盖三致意焉隐桓之母俱不得为夫人而隐之妻得为夫人隐桓之母俱不得为夫人则嫡庶之义明隐妻得为夫人则君臣之分定嫡庶之义明则桓非太子君臣之分定则隐非摄主也吾鲁史也何敢斥言之致意於三辞斯可矣
秋武氏子来求赙【有传】
周大夫有爵称爵未爵称字但曰武氏子则见非大夫也微者虽王人不书【据传隐六年京师来告饥宣九年王使来徵聘之类】此何以书天王崩鲁赙不入来求不可以不录也【书来求赙故不书葬】
八月庚辰宋公和卒冬十有二月齐侯郑伯盟于石门齐郑合也外特相盟不书必关於天下之大故也而後书莒纪无足道也齐郑合天下始多故矣天下之无王郑为之也天下之无伯齐为之也是故书齐郑盟於石门以志诸侯之合书齐郑盟于咸以志诸侯之散【事在定七年】是春秋之终始也【何氏所传闻之世外离会不书非是】夫子之作春秋於隐桓庄之际唯郑多特笔焉於襄昭定哀之际唯齐多特笔焉
癸未葬宋穆公
四年春王二月莒人伐?取牟娄
外取邑不书【从公谷例】自隐以前则书之曷为自隐以前则书之春秋之初犹以取邑为重也【据传自桓十四年宋以诸侯伐郑取牛首而後皆不书】
戊申卫州吁弑其君完【有传】
公子州吁则曷为但称州吁隐桓庄之春秋凡贼皆名之於是公子初弑君卫人为之变终风日月之诗作於宫中击鼓作於国中也不踰年卒讨之是故州吁不称公子而石碏得书人东迁之初国犹有臣子矣合五国之衆不能定州吁而杀于濮于濮言未得国也见卫之有臣子也
夏公及宋公遇於清宋公陈侯蔡人卫人伐郑
於是诸侯初会伐君将称君大夫称人先宋序爵也是定州吁之师也曷为君大夫各从其恒称春秋之达例三有同号者焉有同辞者焉有同文者焉号不足以尽意而後见於辞辞不足以尽意而後见於文以同文为犹未也而至於变文则特书也於是公子初弑君卫人为之变不踰年能讨之卫犹有臣子也而五国之君大夫伐郑以定州吁弑君天下之元恶也五国之君大夫有人心焉不若是甚矣书曰宋公陈侯蔡人卫人伐郑秋翬帅师会宋公陈侯蔡人卫人伐郑书之复书之终春秋才一再见焉特书之法严矣则君大夫各从其恒称是达例而已尔後卫不以卫主兵也
秋翬帅师会宋公陈侯蔡人卫人伐郑【有传】
公子翬则曷为但称翬以大夫而会伐於诸侯於是始故名之也外大夫则称人会伐未有言帅师者【据文三年叔孙得臣成八年叔孙侨如之类】特言帅师翬弑隐者也诸侯专征而後千乘之国有弑其君者矣大夫专将而後百乘之家有弑其君者矣
九月卫人杀州吁于濮
石碏非大夫则何以得书讨贼天下之大义也苟能讨虽微者得书异邦人得书【据蔡人杀陈佗】夷狄得书【据楚子杀陈夏徵舒书人】苟不能讨虽以四国之大夫伐宋不书其大夫【事见文十七年】疑於讨也而非讨则虽以十二国之君伐齐不书伐矣【事在襄二十五年】讨贼天下之大义春秋重以予人也
冬十有二月卫人立晋【有传】
公子晋也公子不称公子必尝争国者也卫人立晋则曷为以争国之辞书之卫之臣子可以讨贼不可以置君州吁为戮而晋受之上无天子下无君父是亦争国而已矣继故未有书立者贼不讨君不葬讥不在立也是故宋殇之弑也冯立闵之弑也御说立晋灵之弑也黑臀立厉之弑也周立皆不书也必若卫人贼讨君葬而後可以书立矣
五年春公矢鱼于棠【有传】夏四月葬卫桓公秋卫师入郕九月考仲子之官初献六羽【有传并公羊传】
仲子之宫别庙也古者妾祔於妾祖姑无妾祖姑则易牲而祔於女君别庙非礼也隐将让桓尝以夫人之礼丧仲子为是改筑而用备乐焉礼未之有也是故特书初
邾人郑人伐宋
先邾主兵也唯主兵虽小国叙大国之上【据桓十三年及齐侯宋公僖二年虞师晋师之类】非主兵也而小国叙大国之上则伯者为之也【据庄十六年许男滑伯文十四年许男曹伯文十五年邾子?伯之类】世子长於小国之君甚矣【据襄十年齐世子光滕子薛伯?伯小邾子传曰光先至故长於滕】
螟冬十有二月辛巳公子彄卒宋人伐郑围长葛宋郑交怨也伐国不言围邑【从谷梁例】自僖以前则书之曷为自僖以前则书之春秋之初犹以围邑为重也【据传自僖十八年邢狄围卫菟圃不书至二十六年书楚人伐宋围缗之後皆不书矣】
六年春郑人来渝平【有传】
渝平释憾而为平也平不书【据传明年宋及郑平宣七年郑及晋平之类谷梁外平不道非独外也文十六年及齐平襄二十年及莒平哀八年及齐平皆不书】必关於天下之故而後书书郑渝平以志诸侯之合书及郑平以志诸侯之散是春秋之所终始也
夏五月辛酉公会齐侯盟于艾
春秋之初宋鲁卫陈蔡一党也齐郑一党也於是郑始平鲁郑方交恶於王而亟平齐鲁将以合诸侯焉尔
秋七月冬宋人取长葛
七年春王三月叔姬归于纪
娣不书书纪叔姬吾女遭人伦之变者也纪侯失国叔姬托於纪季鲁问不及焉故详之也
滕侯卒夏城中丘齐侯使其弟年来聘秋公伐邾冬天王使凡伯来聘戎伐凡伯于楚丘以归
八年春宋公卫侯遇于垂
特相遇不书书宋卫将以为参盟也
三月郑伯使宛来归祊【有公羊传】
田邑皆书取【据防郜】此郑邑也则曷为谓之来归於是桓王即位四年矣而庄公始朝王不礼焉郑有志于叛王而合诸侯渝平归祊皆逊辞也纠合之道也
庚寅我入祊
入未有言我者言我交讥之辞也
夏六月己亥蔡侯考父卒辛亥宿男卒秋七月庚午宋公齐侯卫侯盟于瓦屋
诸侯初参盟也传曰诸侯之参盟於是始有参盟然後有主盟矣春秋之初宋鲁卫陈蔡一党也齐郑一党也郑有志於叛王而合诸侯於是渝平於鲁齐亦为艾之盟以平鲁为瓦屋之盟以平宋卫所谓成三国也东诸侯之交盛矣
八月葬蔡宣公九月辛卯公及莒人盟于浮来
公及大夫盟则不以大夫敌公【据齐大夫晋大夫之类】非大夫也则但称人
螟冬十有二月无骇卒
九年春天王使南季来聘三月癸酉大雨震电庚辰大雨雪【有传例说在章指】
记异也【本公羊】太史公曰孔子论六经记异而说不书得春秋之指矣
挟卒【有公羊传】夏城郎秋七月冬公会齐侯于防
十年春王二月公会齐侯郑伯于中丘
王师不书【据传隐元年伐卫五年伐曲沃桓四年围魏之类】於是宋不王郑伯复为左卿士以王命讨之会於中丘为师期也则何以书堕天子之令於是始也东迁之後诸侯专征矣小者修怨大者定簒弑虽然犹未衡行於天下也郑伯受命伐宋尔何为乎中丘之会郑有志於叛王而合诸侯故无王命而私会齐鲁齐鲁亦无王命而私会於郑而後诸侯之师始衡行於天下
夏翬帅师会齐人郑人伐宋
翬何以再不称公子隐桓庄之世吾大夫会伐恒名之此中丘诸侯也曷为会称君伐称人畧之也春秋举重一役而再有事不悉书【据襄十八年会于鲁济同围齐不书会昭三十二年盟于狄泉城成周不书盟之类】苟再见必前目而後凡也一役而再见但人之者畧之也郑伯卿也而首堕天子之令故畧之也
六月壬戌公败宋师于菅
外书伐不书败伐而败焉不足书也【据传宣九年楚伐郑郑败之柳棼成三年诸侯伐郑郑败之邱舆之类不言败】必交战也而後言战言败绩惟内师悉书之胜焉则书败某师败则但书战必会他国之君大夫也而後从外辞言战言败绩【桓十三年公会纪侯郑伯成二年季孙行父臧孙许叔孙侨如公孙婴齐会晋却克卫孙良父曹公子首】
辛未取郜辛巳取防
於是郑师入郜辛未归於我郑师入防辛巳归於我则曷为以内取书之蔽罪於鲁也春秋严义利之辨苟以为利书吾取而已是故郜防书取讥不在郑也济西田书取汶阳田书取邾田书取讥不在晋也必若郑伯以泰山之祊易许田而後可以言来归焉尔
秋宋人卫人入郑宋人蔡人卫人伐戴郑伯伐取之冬十月壬午齐人郑人入郕
此齐侯郑伯也入国虽君将贬人之於是入宋不书有王命也
十有一年春滕侯薛侯来朝
诸侯相朝初旅见也古者邻国世相朝是以有两君之好旅见非邦交之旧矣
夏公会郑伯于时来秋七月壬午公及齐侯郑伯入许入虽君将贬人之唯吾君会焉则君将称君宋不王郑伯以王命讨之由是入郕又入许取宋蔡卫三师焉夫以王命讨不庭頋因以为暴许无君者十有五年甚矣郑之专也於是许庄公奔卫不书非其罪也凡奔非其罪不书奔非其罪莫甚於被兵者也是故许男奔卫不书须句子奔鲁不书【事在僖二十二年】
冬十有一月壬辰公薨【有传说在章指】
鲁之春秋固书曰公子翬弑公于寪氏圣人修之曰公薨春秋之法内外恒异辞遇弑君父之大哀也则吾何忍言之是故书薨而不地且不葬薨十二公所同也不地不葬隐闵所独也然则虽讳而乱臣贼子之狱具矣
春秋後传卷一

[book_title]卷二
钦定四库全书
春秋後传卷二　　　　　宋　陈傅良　撰
桓公
元年春王正月公即位
自隐至文六君则曷为再书即位君薨既殡嗣子即位於柩前虽踰年恒称子必类见焉而後列於诸侯东迁之诸侯既踰年而即位改元视天子非周制也【啖说非是】自隐至文六君唯桓文书即位则亦唯桓文书锡命是不特类见之礼废虽请命亦废矣成公以後皆书即位而无锡命王室区区所以感讽诸侯之意不复讲也
三月公会郑伯于垂郑伯以璧假许田
取许田则曷为谓之以璧假郑伯之辞也公羊氏曰为恭也春秋之初诸侯之为恶必有辞焉以自文郑伯以璧假许田齐侯郑伯如纪单伯送王姬筑王姬之馆于外皆善辞也夫子伤周之敝曰利而巧文而不慙於春秋着其事所以见王化衰风俗日趋於变且以?明郑庄之欺也爱段之辞立许叔之辞劳王问左右之辞足以祸五世矣
夏四月丁未公及郑伯盟于越秋大水冬十月
二年春王正月戊申宋督弑其君与夷及其大夫孔父【有传并公羊传】
华督则曷为但称督隐桓庄之春秋凡贼皆名之及其大夫孔父言不杀孔父则不能弑其君也牧息书及以尊及卑也督先杀孔父而後弑君书及则并也左氏得之死节人臣之极致也春秋贵死节虽太子不书【据传卫甯喜杀太子角楚比杀太子禄】必大臣也然後书大臣谊与其君存亡者也虽大臣也苟不能与其君存亡则亦不书是故晋栾书中行偃先杀胥童而後弑君不言及楚商人先杀鬭勃【子上】而後弑君不言及死节人臣之极致春秋重以予人也孔父嘉不名命大夫也
滕子来朝三月公会齐侯陈侯郑伯于稷以成宋乱会未有言其所为者其曰成宋乱弑君之祸接迹於天下於是焉始也向也合五国之君大夫以定州吁而州吁讫於讨今也合四国之君以立华督督遂相宋庄弑君之祸接迹於天下四君为之也春秋之褒贬至於变文严矣向也五国之君大夫书之复书之终春秋仅一再见焉以变文为犹未也而直言其所为舍此无复见者矣虽然有孔父焉则东迁之初国犹有臣子也是故华督但名之
夏四月取郜大鼎于宋戊申纳于太庙
於是宋以郜鼎赂公齐陈郑皆有赂则其书取何蔽罪於鲁也春秋严义利之辨苟以为利一以取书之是故郜鼎赂鲁也济西田赂齐也书取而已矣齐侯连五国之师抗王子突而纳卫朔则书曰来归卫俘非取之者之罪矣
秋七月?侯来朝蔡侯郑伯会于邓
传曰始惧楚也
九月入?
内恒言大夫帅师但曰入?何唯桓师非君将皆不言大夫桓师非君将则曷为皆不言大夫桓以大夫弑隐而後立故桓师非君将则其大夫专也【杜谔削公以着贬】
公及戎盟于唐冬公至自唐【有传】
始至盟也【说在十六年至伐郑例说在章指】
三年春正月公会齐侯于嬴夏齐侯卫侯胥命于蒲胥命者交相命也相命也者相推长也诸侯不禀於天子而私相命於是始子颓之乱虢公郑伯胥命於弭不书以其谋王室也非王事也而胥命是相推长而已矣於是齐僖称小伯黎之臣子亦以方伯责卫宣桓文之事其所由来者渐矣【本薛氏】
六月公会?侯于郕秋七月壬辰朔日有食之既公子翬如齐逆女【有传】
翬何以得称公子大夫有好事於诸侯则各从其称无讥焉尔是故讥但称翬无讥则从其恒称为公子翬讥但称忽无讥则从其恒称为世子忽隐薨不地乱臣贼子之狱具矣则曷为书翬如他大夫翬弑隐而相桓鲁臣子无讨焉则固书翬如他大夫也桓立尚童年也於是长矣而相翬如故是德翬也德翬则是桓弑隐桓罪着矣名宰渠伯名邓谷之君春秋有以断斯狱矣
九月齐侯送姜氏于讙【有谷梁传】公会齐侯于讙夫人姜氏至自齐冬齐侯使其弟年来聘有年
四年春正月公狩于郎夏天王使宰渠伯纠来聘【有传说在章指】
周大夫不名名宰渠伯聘桓也王人未有书官者於是特书宰有聘桓者矣【据家父齐弟年】必宰自为使而後贬贬其甚者也
五年春正月甲戌己丑陈侯鲍卒【有谷梁传】
夏齐侯郑伯如纪天王使仍叔之子来聘【公羊谷梁有传】曰仍叔之子非见大夫也微者虽王人不书此何以书桓罪着矣再聘不可以不录也
葬陈桓公城祝丘秋蔡人卫人陈人从王伐郑
王师不书书伐郑伐郑不服也伐郑不服而後王命不行於天下尝战矣而不言战尝败绩矣而不言败绩讳之也春秋之初王室多讳辞其曰蔡人卫人陈人从王伐郑尊王也春秋之法有天子在则其诸侯称人有诸侯在则其大夫称人【据隐四年蔡卫僖十八年卫邾之类】东周之不竞郑庄公为之也庄公相平王王贰于虢至于交恶平王崩四年而郑始朝桓於是郑虢相桓为左右以王命讨宋不庭而合齐鲁之师于中丘入宋又入许鲁翬之相桓也宋督之相庄也郑有力焉王夺其政而遂不朝王固有以失郑矣自将以讨郑讨郑而克是仲康之师也春秋可以无作而战焉王卒大败故曰伐郑不服而後王命不行於天下
大雩螽冬州公如曹【有传】
六年春正月寔来【有传】
以为来朝则非朝也来奔则非奔也但曰州公来则疑於祭伯故书曰州公如曹春正月寔来是不复其国之辞也春秋之修辞谨矣古者君去其国大宰取羣庙之主以从而托於诸侯曰寓公先王所以通不得已也州公如曹寔来纪侯大去其国不书奔通不得已也
夏四月公会纪侯于成秋八月壬午大阅蔡人杀陈佗曰蔡人杀陈佗是讨贼之辞也佗之罪不着於春秋曷为以讨辞书之佗杀太子免而自立者也然则佗之罪曷不着於春秋陈侯鲍卒公子与太子争立犹两下相杀而已矣两下相杀不道【本谷梁例】两下相杀不道则其讨之何以庶孽乱正统如定何勿讨也书杀免则疑於齐荼不书杀佗则疑於晋重耳春秋之修辞谨矣是故佗尝逾年矣不成君而蔡人虽微得书人
九月丁卯子同生
生子不书【据子般子恶】此何以书志庄公之不能为子也桓公不良死於齐而不怨文姜之淫诗人所为赋敝笱载驰猗嗟也而不耻生十有三年而立三十有五年而文姜薨制於其母必齐女也然後娶而不悔庄公不足以为人子矣故其年不可以不志也
冬纪侯来朝
七年春二月己亥焚咸丘夏谷伯绥来朝邓侯吾离来朝【有传】诸侯不名爵从其爵未爵称字【据邾仪父简叔】必微不能自通者也而後名之【据郳黎来介葛卢】未成君名之【据郑忽曹羁】卒名之失国名之【据郑伯突卫侯朔之类】尝失国矣虽复入归亦名之【据卫侯郑曹伯襄】舍是无名道矣而名之者贬也名邓谷之君朝桓也古者邻国世相朝鲁在泰山之下邓谷在方城之外两君之好不相及人而亟朝桓有朝桓者矣【据?侯纪侯】必若邓谷而後贬贬其甚者也【公羊失地之君谷梁失国也皆非案左氏传桓九年巴子告于楚请与邓为好庄六年楚子伐申过邓析侯享之十六年灭邓不见失国事迹○失地之君不曰来朝苟有出者如卫侯朔奔齐谭子奔莒是也苟有来者如郕伯来奔州公寔来是也】
八年春正月己卯烝天王使家父来聘夏五月丁丑烝【有公羊传】
秋伐邾
但曰伐邾何桓师非君将皆不言大夫
冬十月雨雪祭公来遂逆王后于纪
逆后六书非公卿也而後书是故原庄公逆惠后于陈不书【事在前十八年】召桓公逆定后于齐不书【宣六年】则祭公何以书后妃母仪天下而以遂专之也祭公不称使则王者有成命也王者有成命而以遂专之是故书遂始於此凡遂讥也莫甚於逆后罪祭公且罪鲁也
九年春纪季姜归于京师
后归不书【据传庄十八年陈妫传例非是说在章指】此何以书详纪事也后妃母仪天下以为天地社稷宗庙之主俄而宗国亡焉是不可不详也诸侯逆称女至称夫人尊夫人也天子称逆后归称季姜尊王也
夏四月秋七月冬曹伯使其世子射姑来朝【有谷梁传】十年春王正月庚申曹伯终生卒夏五月葬曹桓公秋公会卫侯于桃丘弗遇冬十有二月丙午齐侯卫侯郑伯来战于郎【有传】
鲁自中丘之盟於齐郑未有异也於是齐郑谋纪会于成纪来谋齐难也而会卫弗周其曰来战于郎薄鲁之罪也
十有一年春正月齐人卫人郑人盟于恶曹
此郎之诸侯也曷为战称君盟称人凡一役而再见者但人之畧之也犹曰上无天子下无方伯莫适为主则人自为盟而已矣郑败王师齐灭后之母家而卫亦抗子突以自立其无王甚矣自有参盟莫甚於恶曹略之也
夏五月癸未郑伯寤生卒秋七月葬郑庄公
春秋之初罪莫甚於郑庄宋鲁齐卫次之而父子兄弟之祸亦莫甚於此五国者庄公卒高渠弥杀世子忽齐人杀子亹傅瑕杀子仪国乱者二十年鲁隐公弑宋殇闵相继弑卫桓公弑宣杀汲夀而立朔国人黜朔而立黔牟齐襄公弑雍廪杀公孙无知小白杀子纠是可为不臣者之戒矣
九月宋人执郑祭仲
祭仲足何以不名命大夫也祭仲以大夫专废置君者也以大夫专废置君则曷为从其恒称而不名春秋之襃贬名号不足以尽意则见于辞书曰宋人执郑祭仲突归于郑郑忽出奔卫斯其为辞也详矣则从其恒称不名可也
突归于郑
出非其罪归罪也则但书归凡归皆讥也凡归讥也莫甚於突故弗系之郑归未有不系国者突庄公子也而弗系之郑以为是簒郑也【据小白阳生称齐去疾展与称莒皆争国也唯突弗系之郑赤弗系之曹则簒辞也】
郑忽出奔卫【有谷梁传】
郑忽何不能为子也身为冢嗣而废立自权臣不可以言子矣是故书奔始於此州公如曹纪侯大去其国未可以言奔必若忽而後可以言奔尔虽然奔君未有言故者於是特言故犹愈於自取也
柔会宋公陈侯蔡叔盟于折
柔者何以大夫会诸侯盟於是始也故贬之【内大夫可以会外诸侯谷梁例不侔】至公子结不贬矣【事在庄十九年】
公会宋公于夫锺冬十有二月公会宋公于阚
十有二年春正月夏六月壬寅公会?侯莒子盟于曲池秋七月丁亥公会宋公燕人盟于谷丘八月壬辰陈侯跃卒公会宋公于虚冬十有一月公会宋公于龟丙戌公会郑伯盟于武父丙戌卫侯晋卒
再书日日卫晋之卒也於以见春秋之有日例也春秋之日例莫谨於崩卒以往日赴则书往日以来日赴则书来日再赴则亦再日之舍卒而称日皆大事也是故非日辞必战也弑君也灭国而执杀其君世子大夫也则日之会不日会有盟焉则日盟有灭焉则日灭侵伐不日入之则日入溃之则日溃围不日灭之则日灭宜日而不日者不得日也凡日必甚之也是故公即位不日日定公夫人至不日日哀姜诸侯奔不日日卫侯衎入不日亦日卫侯衎执不日日鄫子外灾不日日宋卫陈郑外败不日日顿胡沈蔡陈许皆甚之也非甚之也者而称日则天变也郊荐之事也
十有二月及郑师伐宋丁未战于宋
此公及郑伯也曷为前称君後称师【本杜谔】略之也一後而再见者但人之用衆焉称师於是欲平宋郑期岁之闲会于折于夫锺于阚于谷丘于虚于龟而宋辞平遂舍宋而会郑师以伐宋战焉战不言伐【公羊氏例】战而言伐有不与战者也【据僖十八年宋曹卫邾伐齐宋及齐战而曹卫邾不书哀十一年公会吴伐齐齐及吴战而鲁不书】未始有不与战者而亦言伐则甚伐者也曰战于宋薄宋之罪也
十有三年春二月公会纪侯郑伯已巳及齐侯宋公卫侯燕人战齐师宋师卫师燕师败绩【有传】
三月葬卫宣公
凡君在丧恒称子【据僖九年宋子二十五年卫子定四年陈子】卫宣公未葬则其称卫侯何不以居丧之礼出也卫朔宋固【成三年】陈溺【襄五年】犹踰年也郑费【成三年】未踰年亦曰郑伯甚矣春秋之法苟在丧也未踰年不成君是故卫戴公不书卒郑忽曹羁之奔也但书名此亦未踰年也而自称卫侯吾从而志之无改焉何也以其不成君则春秋不可以弗辨苟继世矣则春秋弗辨也从而志之徒见其悖礼焉耳故凡春秋辞从主人皆实录而已非修春秋之辞也
夏大水秋七月冬十月
十有四年春正月公会郑伯于曹无氷夏五【谷梁有传】郑伯使其弟语来盟秋八月壬申御廪灾乙亥尝【公羊谷梁有传】冬十有二月丁巳齐侯禄父卒宋人以齐人蔡人卫人陈人伐郑
伐未有言以者则其言以何用诸侯之师於是始也东迁之後诸侯虽会伐非一国之志也非一国之志也则会者序爵而已矣【据隐四年伐郑十年伐戴桓十五年十六年伐郑十七年伐邾皆先宋】虽主兵也而小国序大国之上【据隐五年邾郑伐宋庄五年齐宋伐卫】亦非一国之志也以一国而用诸侯之师於是始上无天子下无方伯有以一国而用诸侯之师者矣书以此伯之所由兴也伯者之令行於天下自是无书以者书以者必中国用外域者也【据僖二十六年公以楚师定四年蔡侯以吴子】
十有五年春二月天王使家父来求车【有传说在章指】三月乙未天王崩夏四月己巳葬齐僖公五月郑伯突出奔蔡奔君未有无故者郑忽尝言故矣於是祭仲专郑厉公与雍纠图之祭仲杀雍纠而後奔则其但言奔何以是为自失国也春秋之法苟其道足以失国虽有权臣亦以自致之文书之是故郑祭仲杀雍纠而突出卫孙林父杀子蟜子伯子皮而衎出燕大夫杀外嬖而款出书奔而已矣
郑世子忽复归于郑
忽尝不称世子此其加世子何从其恒称也以其失国也不称子以其归国也称世子春秋无加损焉正其名实而已矣不称郑伯以是为终失国也春秋无二尊苟失国虽见杀不书是故郑无昭公晋无怀公【称世子以正忽之反正以反突之不正】
许叔入于许
出罪也入亦罪也则悉书之【据郑良霄宋鱼石晋栾盈之类】出非其罪入罪也则但书入【据齐小白阳生莒去疾之类】凡入皆讥也凡入讥也则其曰许叔何以是为宜入也昔者齐郑鲁三师入许许庄公奔卫郑人以许东偏奉许叔而使其大夫获处许西偏许无君者十有五年忽突之乱於是叔始得许若许叔可谓能复庄公之宇矣是故入未有书字者虽公子也弗谓公子此其曰许叔所以别有罪也叔不书字则疑於齐小白阳生莒去疾
公会齐侯于艾邾人牟人葛人来朝
朝未有书人者旅见非邦交之旧自参以上甚矣凡朝不胜讥莫甚於自参以上是故贬人之
秋九月郑伯突入于栎冬十有一月公会宋公卫侯陈侯于袲伐郑
纳厉公也会伐会盟会救会侵皆前定之辞也未前定则书会于某而後伐【宣元年棐林定四年召陵同】会于某而後盟【重丘】会于某而後救【牡丘】会于某而後侵前定同欲也未前定继事也【谷梁地而後伐疑辞也】
十有六年春正月公会宋公蔡侯卫侯于曹夏四月公会宋公卫侯陈侯蔡侯伐郑秋七月公至自伐郑始至伐也凡至危之也隐行不至桓至盟戎而已庄之适齐皆至之桓文有诸侯之事苟不得意则书至【桓至牡丘文至围许】讫於断道而後不至者鲜矣成之琐泽襄之鄬之戏之役仅不至焉耳昭定之世无不至者哀或不至至会吴伐齐至黄池之会皆危之也是故夫人不至至出姜大夫不至至季孙意如叔孙婼
冬城向十有一月卫侯朔出奔齐
此卫人立公子黔牟而後奔则其但书奔何以为自失国也春秋之法苟其道足以失国虽有簒公子亦以自致之文书之是故卫人立黔牟而朔出蔡人立东国而朱出郕人立君而朱儒出书奔而已矣春秋之初人犹有让心也鲁隐之奉其弟轨也宋穆之舍其子冯也卫汲夀之不爱其死以立朔也则皆让千乘之国者也俄而鲁宋弑祸起卫亦废置君焉而诸侯相与成三国之乱於是翬相鲁桓督相宋庄卫朔拒天子之师而自立春秋於是为乱臣贼子作也
十有七年春正月丙辰公会齐侯纪侯盟于黄二月丙午公会邾仪父盟于趡夏五月丙午及齐师战于奚六月丁丑蔡侯封人卒秋八月蔡季自陈归于蔡
出罪也归亦罪也则悉书之【据陈黄楚比之类】出非其罪归罪也则但书归【据郑突曹赤之类】凡归皆讥也凡归皆讥则其曰蔡季何以是为宜归也蔡桓侯卒无子蔡人召季於陈而立之是故归未有称字者虽公子也弗谓公子此其曰蔡季所以别有罪也季不称字则疑於郑突曹赤
癸巳葬蔡桓侯及宋人卫人伐邾冬十月朔日有食之【有传】
自文以上日食有不书日者自文而下皆书日是故曰桓庄之世多阙文
十有八年春王正月公会齐侯于泺公与夫人姜氏遂如齐夏四月丙子公薨于齐
内讳弑书薨不地其曰公薨于齐所以别弑也是故弑贼不讨不书葬见杀于他邦虽讐不复书葬【本谷梁】可以考春秋责臣子之葬矣
丁酉公之丧至自齐秋七月冬十有二月己丑葬我君桓公
见杀於他邦虽雠不复书葬
春秋後传卷二
<经部,春秋类,陈氏春秋後传>

[book_title]卷三
钦定四库全书
春秋後传卷三　　　　宋　陈傅良　撰
庄公
元年春王正月三月夫人孙于齐【有传】
此文姜也曷不称姜氏絶之也吾君父不良死於齐而文姜犹孙於齐庄公不可以言人子矣絶文姜所以恶庄也
夏单伯送王姬
单伯者何天子之大夫也曷为书之如吾大夫唯王人则以内辞书之书会书如书至书卒【十四年单伯会伐宋文十四年单伯如齐十五年单伯至自齐文二年王子虎卒定四年刘卷卒】一如吾大夫内之也外送女不书【据传昭五年晋侯送女】此何以书吾主之也齐襄弑鲁桓天子不能正而使鲁主王姬以嫁齐则鲁岂无辞乎然则单伯何以无讥讥不及单伯也
秋筑王姬之舘于外【有谷梁传】
冬十月乙亥陈侯林卒王使荣叔来锡桓公命
王命诸侯不书【据鲁颂僖公使季孙行父请命于周他如庄十六年王命曲沃伯为晋侯庄二十七年召伯廖赐齐侯命之类】此何以书追命之也桓在位久曷为於是焉追命之桓弑其君兄而自立比其死也而後王赐之也桓公簒立周人以为罪矣而不能正宰渠伯纠来仍叔之子又来将以怀柔鲁也而终桓之身不请命盖鲁无王历者十有五年而家父之後王聘亦不及鲁於是末如之何矣而追锡命是故王不书天【本何休】贬必於其重者莫重於追锡命故於是焉贬也【本薛氏昭七年传卫齐恶告丧于周且请命王使成简公如卫吊且追命襄公】桓王未葬则荣叔何以言使【据武氏子毛伯不言使】不可以三年无君
王姬归于齐
王姬不书【据传文公八年宋襄夫人】唯庄公之篇再书之曷为再书以庄公之於齐不可与相为礼也天子嫁女於诸侯使同姓诸侯主之则鲁有主王姬者矣莫悖於与齐婚是故特讥之春秋之书外女未有详於此者也书送女书筑王姬之馆书归书卒皆以病庄公也
齐师迁纪郱鄑郚
二年春王二月葬陈庄公夏公子庆父帅师伐於余丘秋七月齐王姬卒
外夫人卒不书【本公谷例】虽王后亦不书【据昭十五年穆后】此何以书以吾尝为之服也然则礼与记曰齐告王姬之丧鲁庄公为之大功或曰由鲁嫁故为之服姊妹之服或曰外祖母也故为之服或之者疑之则礼未之有也礼未之有而以意起之施诸不共戴天之雠庄公不可以为人子矣
冬十有二月夫人姜氏会齐侯于禚【有传并谷梁传】乙酉宋公冯卒
三年春王正月溺会齐师伐卫【有传并谷梁传】
溺者何隐桓庄之世吾大夫会伐恒名之自公孙兹不贬矣【事在僖四年】
夏四月葬宋庄公五月葬桓王
会葬不书其人必有故也而後书其人文公使公子遂葬晋侯【六年】叔孙得臣葬襄王【九年】是均周晋也昭公使叔弓葬宋公【十一年】滕侯【三年】叔鞍葬景王【二十二年】是均周宋滕也均犹可也晋景公卒成公吊丧【据传十年晋侯卒公如晋晋人止公使送葬诸侯莫在鲁人辱之故不书讳之也】而定王不书葬【定王崩在五年】楚康王卒襄公送葬而灵王不书葬【据传二十八年十一月天王崩十二月公及诸侯如楚及汉康王卒二十九年四月葬楚康王公及诸侯送葬五月公至自楚葬灵王郑上卿有事子展使印段往伯有曰弱不可子展曰与其莫往弱不犹愈乎遂使印段如周杜氏葬灵王不书会不书】不臣於周而诎於晋楚春秋讳之是故春秋不徒志葬也
秋纪季以酅入于齐
纪侯在而季以酅入齐若以邑叛然则其称字何纪侯意也春秋之初齐襄小伯自桓之始年挟郑以图纪黄之会鲁为之求成不得免焉迁郱鄑郚纪之不絶也如綫季以酅入齐纪於是乎始判是分国以与之也齐人之所欲者吾土地分国以与之苟可以免纪者无不为也是纪侯意也是故季称字【本公羊】不称字则疑於宗鱼石邾庶其
冬公次于滑
公行不言次必久而无名也而後言次吾君尝久外矣【闵元年召季友于陈公次于郎不书】而庄公特书次以庄之不竞於齐也君父死焉不能讨且会伐卫於是将谋纪难而齐卒灭纪斯可以言次矣是故鲁十有二公惟庄昭书次舍是无书次者矣外书次必伯者之所以兴衰也
四年春王二月夫人姜氏享齐侯于祝丘三月纪伯姬卒
内女为夫人书卒不书葬【本公羊谷梁外夫人不书葬】其不书卒者必有故也是故齐子叔姬不卒郯伯姬不卒以是为尝失位也非有故也而不卒者则不赴也【纪伯姬】
夏齐侯陈侯郑伯遇于垂
自参以上非邦交之旧矣
纪侯大去其国【有谷梁传】
诸侯去国恒书奔此其不书奔何不以奔罪加纪侯也其不以奔罪加纪侯何罪齐也黄之会鲁为之求成不得免焉迁郱鄑郚纪之不絶如綫也纪季以酅入於齐犹不得免焉则有去而已矣去国如纪侯庶几有辞焉故不以奔罪加纪侯也然则何以罪齐书曰纪侯大去其国未知纪之自亡与人之亡之与曰齐侯葬纪伯姬则齐亡之也
六月乙丑齐侯葬纪伯姬
内女不葬必有故也而後书葬纪伯姬在殡齐人取其国而葬伯姬於是特书葬不以往会也是故苟宜书葬虽不往会书之陈哀公在殡楚师灭陈舆嬖袁克葬之书曰葬陈哀公苟不宜书虽往会不书楚葬康王襄公及陈侯郑伯许男送葬至於西门之外不书也逹例永足以观春秋矣
秋七月冬公及齐人狩于禚【有公羊传】
五年春王正月夏夫人姜氏如齐师秋郳犂来来朝传曰未王命也
冬公会齐人宋人陈人蔡人伐卫
此纳卫侯朔也则其不言纳何【据昭十二北燕伯】以朔入为重也入不书纳是故伐郑纳突伐卫纳朔书入而已矣凡会伐有诸侯在焉则其大夫称人有诸侯在焉而大夫不称人自齐国佐始
六年春王正月王人子突救卫
自伐郑以来王师不书其书救卫何救卫无功也救卫无功而後王命益不行於天下是故子突贵者也而系诸人人子突所以微王室也【本公羊】救不书必救而无功然後书而书救自子突始隐桓之诸侯会盟侵伐徒以定簒弑也卫州吁之乱会者五国宋督之乱会者四国袲之会伐郑以立突於是伐卫以立朔也以王子将而救卫救卫而克则是天子犹足废置诸侯矣昔者王尝以一军命曲沃伯为晋侯诗人美之而经不书以为天子宜废置诸侯也天子而犹得废置诸侯春秋可以无作而朔终以自立故曰救卫无功而後王命益不行於天下
夏六月卫侯朔入于卫
归君未有不言复者【据僖二十八年卫侯郑曹伯襄襄二十六年卫侯衎】归不言复者未得国也是故郑伯入於栎不言复卫侯入於夷仪不言复罪未得国也而不言复则非奔君也【据蔡侯庐陈侯吴】朔奔君也其不言复何朔害汲寿而後立卫人为之赋二子乘舟孔子取焉则其罪宜废又拒天子之师故入不言复与齐小白阳生同文公羊氏曰簒辞也
秋公至自伐卫螟冬齐人来归卫俘
七年春夫人姜氏会齐侯于防夏四月辛卯夜恒星不见夜中星陨如雨秋大水无麦苗【有公羊传】冬夫人姜氏会齐侯于谷
八年春王正月师次于郎以俟陈人蔡人
此吾君将也【据传公子庆父请公伐齐】何以称师庄之会齐皆讥也莫甚於及围郕是故一贬之师行不言次【成十六年我师次於督扬不书】必久而无功也而後言次吾师尝久外矣而庄公特书次以庄之不竞於齐也俟陈蔡不至及齐围郕郕降於齐师以正月甲午治兵及秋而还斯可以言次矣
甲午治兵夏师及齐师围郕郕降于齐师秋师还内书师未有详於此者书次书俟书治兵书还皆特笔也师还不书书还危不得还也【杜还师还与言至之义同】
冬十有一月癸未齐无知弑其君诸儿
此公孙无知也其曰无知何隐桓庄之春秋凡贼皆名之弑君者连称管至父则其专罪无知何君弑而无知受之则贼不在二子矣春秋诛利心是故连称管至父实弑齐襄无知与闻故者也而无知受之则无知为逆首公子弃疾实弑楚灵比与闻故者也而比受之则比为逆首苟以为利则万乘之国弑其君者必千乘之国千乘之国弑其君者必百乘之家此孟子所以深探其本而遏乱原也
九年春齐人杀无知
无知尝踰年则其曰齐人杀无知何是不成君之辞也向也州吁之弑卫人为之变不踰年卒讨之今也无知之弑齐人亦为之变踰年卒讨之是故无知不成君而雍廪得书人是国有臣子也春秋之初王道犹未坠人心犹止於礼义也卫诗为州吁作者七郑诗为叔段作者三为忽作者五齐诗为襄公作者六晋刺献公陈刺陈佗大抵隐桓庄之际皆有合於春秋以此考见诸侯放恣而学士大夫清议之公廪廪然也以齐襄之不道诗人屡致意焉冀幸一悟而长恶不已至於遇弑然不忘讨贼之义故曰国犹有臣子也
公及齐大夫盟于蔇
传曰齐无君也
夏公伐齐纳子纠
称子何成纠之为子也未踰年之君称子襄公弑国人讨无知纠自鲁入小白自莒入未知其谁立也成纠之为子则纠宜立者也纠宜立则夫子何以不予召忽予管仲成纠之为子可也成管仲之为臣则不可也然则鲁宜纳与凡纳所宜纳皆不书【据宋纳齐孝公秦纳晋文公之类】必不宜纳也而後书襄公吾雠也而纳其亡公子以为德是纳不宜纳也
齐小白入于齐秋七月丁酉葬齐襄公八月庚申及齐师战于乾时我师败绩【谷梁有传】
内不言败绩【本公羊传】讳也此其书败绩何以为不足讳也狐骀之败鲁於是乎始髽不书为襄公讳也曷为为襄公讳以鲁之救鄫之力索矣觌世子巫於晋犹无益於鄫而莒卒灭鄫於鲁何讥焉故讳之也於升陉书战不书败犹为僖公讳也曷为为僖公讳邾人灭须句为之伐邾取须句焉而反其君邾人来战是忿兵而已矣齐襄吾雠也而纳其亡公子以为德於是败焉是纳不宜纳也为公讳也是故战不言伐战而言伐败之若齐有辞焉则甚伐者也
九月齐人取子纠杀之
鲁杀纠也则其曰齐人取子纠杀之何罪小白也宋公使邾子用鄫子春秋舍宋而书邾以为皆国君也可以不受命矣而禀命於宋则邾为戎首【本杜预】鲁受命於齐而杀纠则其罪小白何春秋之法两下相杀不书虽世子也苟未嗣位杀之亦不书襄公弑国人讨无知纠自鲁入小白自莒入未知其谁立也小白得国而使鲍叔帅师临鲁以杀纠则是以千乘之国杀其兄焉耳讥不在鲁也
冬浚洙
十年春王正月公败齐师于长勺二月公侵宋三月宋人迁宿夏六月齐师宋师次于郎
其言次何以桓公之图伯而未集也外师未有书次者【据僖二十五年晋次阳樊宣十五年秦次辅氏之类】桓公所甚汲汲者鲁也苟不得鲁不可以合诸侯宿师於郎将以诎鲁尔而北杏之会不至鄄会不至则犹未得志於鲁也於是书次用见桓之未得志於诸侯也是故书齐师宋师次于郎以志齐伯之难书楚子蔡侯次於厥貉以志楚伯之难於此焉可以知人心矣不苟於从齐是人心犹有周也不苟於从楚是人心犹有晋也有王者作天下归往之矣齐一变至於鲁鲁一变至於道孔子所以有志於鲁也
公败宋师于乘丘秋九月荆败蔡师于莘以蔡侯献舞归
外域交相败不书【据襄十三年楚败吴师十四年吴败楚师之类】中国败外域不书【据僖二年虢公败戎于桑田僖八年晋败狄于采桑之类】必败中国也而後书春秋为内外而作也荆败蔡师於莘是内侵之始也吴败顿胡沈蔡陈许之师于鸡父则诸夏之不亡者寡矣是故书荆自此始而春秋以吴终焉圣人之所甚惧也称荆本其旧号也【小雅蛮荆商颂荆楚】齐桓公伯而敢於伐郑於是始书楚自会于邓诸侯惧楚矣而败邓不书败随不书败郧不书虽灭申灭邓灭息亦不书也败蔡师以蔡侯献舞归於是始书之是荆楚之日炽也春秋之法执君言以归灭国之君言以归徒败焉耳而言以归则是蔡服楚也是中夏之日衰也
冬十月齐师灭谭谭子奔莒
书灭始於此纪侯大去其国宋人迁宿未可以言灭必若齐桓而後可以言灭矣然则灭国自齐桓乎前乎此矣前乎此则曷为以首灭罪齐微桓公则灭国之祸不接迹於天下春秋之际灭国三十六五伯为之也诸侯失国恒名之则谭子何以不名凡奔非其罪不书奔非其罪莫甚於被兵者也是故齐鲁郑入许许男奔卫不书【隐十年】必国灭而後书国灭而後书奔者以不死社稷也奔非其罪莫甚於被兵者也虽不死社稷犹不名之也
十有一年春王正月夏五月戊寅公败宋师于鄑【传例说在章指】秋宋大水冬王姬归于齐
十有二年春王三月纪叔姬归于酅
纪亡矣曷为谓之纪叔姬存纪也国灭而复见者善辞也【据昭八年楚灭陈十一年灭蔡十三年蔡侯庐陈侯吴归陈蔡】未始复也而再见春秋所以録灭国也是故纪亡矣书纪叔姬陈亡矣书陈灾
夏四月秋八月甲午宋万弑其君捷及其大夫仇牧此南宫万也其曰宋万何隐桓庄之春秋凡贼皆名之死君事必大臣然後书於是大宰督死焉则何以不书督弑君之贼也然则荡意诸死於昭公何以亦不书昭称人以弑则是君无道也已为大臣而君无道徒死焉耳不足録也
冬十月宋万出奔陈
向也合四国之君而後华督免於讨今万得奔陈自是无讨贼者矣虽然犹有仇牧也
十有三年春齐侯宋人陈人蔡人邾人会于北杏【谷梁有传】春秋非主兵皆序爵也【据宋齐卫盟瓦屋宋陈蔡盟折之类】於是序齐於宋之上而独爵齐将予齐以伯也晋文公之简曰晋侯齐师宋师秦师【据传宋公在师】皆始伯之辞也自是无特相会者矣
夏六月齐人灭遂秋七月冬公会齐侯盟于柯
十有四年春齐人陈人曹人伐宋夏单伯会伐宋此齐桓公以王师伐宋则其曰单伯会伐宋何於是诸侯初用王师也春秋不以诸侯用王师故书曰齐人陈人曹人伐宋单伯会伐宋则不以诸侯用王师之辞也春秋之初王室犹甚威重也卫之定州吁也陈之妻郑忽也纪之求成於齐也皆欲假宠於王齐桓之兴亦必请王师而後专伐自伯者之令行天下诸侯不知有王矣
秋七月荆入蔡冬单伯会齐侯宋公卫侯郑伯于鄄十有五年春齐侯宋公陈侯卫侯郑伯会于鄄夏夫人姜氏如齐秋宋人齐人邾人伐郳【宋主兵也】郑人侵宋冬十月
十有六年春王正月夏宋人齐人卫人伐郑【宋主兵也】秋荆伐郑【说在十年荆败蔡师】冬十有二月会齐侯宋公陈侯卫侯郑伯许男滑伯滕子同盟于幽
诸侯初主盟也自是无特相盟者矣盟未有言同者於是言同盟以齐桓之初主盟也夫主盟者举天下而听於一邦也王者不作举天下而听於一邦古未之有也於是始书曰同盟同衆辞也犹未予以专主是盟也再盟于幽之後天下知有齐桓而已矣内不言公讳之也
邾子克卒
向也曰邾仪父今也曰邾子已赐之爵也春秋之初诸侯犹禀命於天子大夫犹禀命於诸侯故滕侯称子薛侯称伯讫春秋不复焉而曲沃伯之为晋侯诗人为之赋无衣【据传王立晋哀侯立晋鄂侯又命曲沃伯为晋侯】则天子犹有黜陟也挟无骇终不书族则诸侯犹有予夺也春秋褒贬天下之君大夫而托鲁以寓王法莫备于隐桓庄之世是故於诸侯有绌其爵者【据?伯卒称子】有虽爵而名之者【据邓谷】有字之者【据邾仪父】甚贬之者称人【据邾人葛人】於大夫有绌其族者【据华督南宫万】有虽族但名之者【据翬溺】有字之者【据宋孔父陈女叔】甚予之者称子【据季子高子】齐晋伯而襃贬在桓文矣或曰夫子何以进退天下之君大夫襃贬非春秋意也且书杞伯屡矣独来盟称杞子书公子友屡矣独来归书季子一人之身而进退称焉以是为非春秋之意则春秋徒异同而已矣
十有七年春齐人执郑詹夏齐人殱于遂【谷梁有传】
於是遂因氏颔氏工娄氏须遂氏飨齐戍而杀之则其但曰齐人殱於遂何不以咎遂人也桓公伯诸侯而丧师於亡国之余自取之也
秋郑詹自齐逃来
外逃不书【据宣十七年高固逃归襄十六年高厚逃归】逃来则书之书逃来讥与之接也苟不接虽莒仆来奔宣公命与之邑季文子使司寇出诸竟则不书苟接之矣介葛卢来僖公在会馈之刍米则书
冬多麋
十有八年春王三月日有食之夏公追戎于济西【有传】不言其来举重也举重之文约是故书公追戎於济西则戎来侵可知己书公会晋师於瓦则晋来救可知己【事在定八年】春秋无费辞费辞者必言故也公子结媵陈人之妇于鄄为盟齐宋书有事于太庙为卒仲遂书虽常事以其故不可不志也
秋有冬十月
十有九年春王正月夏四月秋公子结媵陈人之妇于鄄遂及齐侯宋公盟【有公谷传】夫人姜氏如莒冬齐人宋人陈人伐我西鄙
二十年春王二月夫人姜氏如莒夏齐大灾秋七月冬齐人伐戎
二十有一年春王正月夏五月辛酉郑伯突卒秋七月戊戌夫人姜氏薨冬十有二月葬郑厉公
二十有二年春王正月肆大眚癸丑葬我小君文姜陈人杀其公子御寇【传言夫子作经改定】
杀非大夫公子皆不书【据传晋杀丕郑及七舆大天楚杀鬭宜申及仲归之类】公子为大夫则书曰大夫公子某非大夫也则书曰公子某虽大夫公子也以讨乱杀之则不书【据宋杀公子遂郑杀公子阚楚杀越椒之类】甚者杀世子母弟亦不书【据郑杀世子华宋杀母弟司城须】必杀之非其罪也而後书【本谷梁例称国以杀大夫杀无罪也】苟杀有罪则称人以杀【谷梁称人以杀杀有罪也】称人者讨辞也是故晋先都士縠箕郑父尝杀先克则称人陈公子过尝杀偃师则称人非杀有罪也而亦称人犹曰衆之杀之焉耳
夏五月秋七月丙申及齐高傒盟于防【公羊有传】冬公如齐纳币【公羊谷梁有传】
二十有三年春公至自齐祭叔来聘
聘未有不称使者其不称使何私相为好也自桓之伯也王室无聘鲁者於是祭叔私相为好也自桓之中年则王室曷为无聘鲁者王命不行於天下庄僖崩葬盖不见於经矣是故春秋之初亟书王人书来求则犹有治不修贡之事焉书来锡命则犹有治不禀命之事焉於是祭公私相为好君子盖有感於此而非徒以为讥也庄僖之际诸侯来聘乎盟主矣
夏公如齐观社公至自齐
诸侯非享觐不踰境如齐观社非礼也
荆人来聘
聘未有书人者其称人何荆未有大夫也聘未有不称使者其不称使何荆未有君也荆未有君大夫也而称人於是始盖进之也【公羊始能聘也】隐桓之春秋舍王室若姻邻无聘鲁者矣【经止书天王齐】舍王室若姻邻未有聘鲁者而荆人先诸夏修聘於上国进之也进之也者忧之也
公及齐侯遇于谷萧叔朝公【谷梁有传】秋丹桓宫楹冬十有一月曹伯射姑卒十有二月甲寅公会齐侯盟于扈二十有四年春王三月刻桓宫桷【谷梁有传】葬曹庄公夏公如齐逆女【谷梁有传】
亲逆女不书【据庄十一年传齐侯来逆共姬】唯庄公特书之则以娶齐女也於是庄公生三十七年而在位二纪矣制於其母必齐女也而後娶齐人重要之为之亲纳币而观社遇於谷盟於扈一岁而三见于齐丹桓宫楹刻其桷以饰夫人夫人犹踰时然後入大夫宗妇以币觌此何礼也是故书逆书至而後书入夫人未有言入者入难辞也书逆以病庄公也书入以恶哀姜也亦以讥齐桓也春秋之书夫人未有详於此者也
秋公至自齐
亲逆女不书惟庄公特书之则以娶齐女也
八月丁丑夫人姜氏入戊寅大夫宗妇觌用币大水冬戎侵曹曹羁出奔陈赤归于曹
凡君在丧恒称子其曰曹羁何不能为子也侵浅事也以千乘之国不能守不可以言子矣虽然奔君未有言故者言故犹愈於自奔也
郭公
二十有五年春陈侯使女叔来聘【有传】
诸侯初交聘也前乎此非王室若姻邻无聘者矣案是交聘齐桓公为之也自女叔之後诸侯之会数而朝聘皆之乎盟主矣是故吾君大夫如齐自僖之初年始春秋之初吾君大夫适他邦必有故也【据公如齐观社公如齐纳币公如齐逆女公子翬如齐逆女公子友如陈葬原仲公子结媵陈人之妇于鄄皆非朝聘】有故而後行犹私相为好而非定制也王室衰诸侯私相为好而无定制是谓乱初生也由僖而下朝聘皆之乎盟主天王狩於河阳公朝於王所天王使宰周公来聘公子遂如京师遂如晋吾未知其所终矣春秋所以作也
夏五月癸丑卫侯朔卒六月辛未朔日有食之鼓用牲于社伯姬归于杞秋大水鼓用牲于社于门冬公子友如陈
二十有六年春公伐戎夏公至自伐戎曹杀其大夫凡杀大夫恒名之此其不名何恶君也庄公卒有戎难羁出奔陈赤於是簒曹簒而杀其大夫则必不义其君者也宋杵臼之弑也始不书贼而曰宋人以是为君无道也无道而杀大夫则亦不义其君者也是故曹僖公之大夫不名宋昭公之大夫不名【僖二十五年宋成公杀其大夫无传】
秋公会宋人齐人伐徐
公会伐书人义同五年
冬十有二月癸亥朔日有食之
二十有七年春公会杞伯姬于洮【有传】夏六月公会齐侯宋公陈侯郑伯同盟于幽
齐初主盟於是书公矣
秋公子友如陈葬原仲冬杞伯姬来【传例非是说在章指】
此吾女也则其书来何非归宁也凡吾之女称伯叔季时君之女加子以是知非归宁也内女为夫人凡八见於经未有书公会者而会自伯姬始由是来朝其子由是来求妇伯姬之为皆未之前闻也是故终伯姬之出但书来苟无辞以为称虽吾女亦以是书
莒庆来逆叔姬
外逆女不书【据宋荡伯姬】此何以书公自主之也【谷梁接内是】诸侯嫁女乎大夫必使大夫同姓者主之曷为公亲焉则莒庆伉也莒无大夫於是书莒庆隐桓庄之际莒尝为强国入向取杞牟娄纳公子庆父吾君特会外大夫自浮来之盟始以是知庆之敢伉也【公羊氏传曰大夫越竟逆女非礼也则荡氏宜书今不取】
杞伯来朝公会齐侯于城濮
二十有八年春王三月甲寅齐人伐卫卫人及齐人战卫人败绩
此齐侯也则其称人何贬之也於是王使召伯廖锡齐侯命且请伐卫以其立子颓也齐败卫师数之以王命取赂而还隐桓之春秋凡以王命讨诸侯皆不书至是始书之桓公不以王命讨卫也桓公不以王命讨卫而後王师不出向也王室有四方之事虽伐郑不服救卫无功而执芮伯立晋侯於是犹讨樊仲皮也自讨樊皮而王命不见於传记桓公为之也凡战不言伐战而言伐有不与战者也未始有不战者而亦言伐则甚伐者也曰卫人败绩不甚败之辞也
夏四月丁未邾子琐卒秋荆伐郑公会齐人宋人救郑齐桓也救必无功也而後书此其为无功何失郑也首止之会郑伯逃归为之围新城盟世子华而郑少师桓公卒郑遂朝楚诸夏之变於夷郑为乱阶也
冬筑郿【传例说在章指】大无麦禾臧孙辰告籴于齐【谷梁有传】二十有九年春新延厩夏郑人侵许秋有蜚【传例说在章指隐元年】冬十有二月纪叔姬卒城诸及防【有传例】
三十年春王正月夏次于成秋七月齐人降鄣
次於滑也书公於郎贬师之此其但书次何以是为不足书也【本谷梁】甚矣庄之不竞於齐也君父死焉不能讨谋纪而齐灭纪及齐围郕而郕降于齐于是次成齐人降鄣【谷梁鄣纪之遗邑是左传有纪鄣】虽罪齐桓也讫庄公之身不可以不贬也
八月癸亥葬纪叔姬【公羊有传】九月庚午朔日有食之鼓用牲于社冬公及齐侯遇于鲁济齐人伐山戎【谷梁有传】三十有一年春筑台于郎夏四月薛伯卒筑台于薛六月齐侯来献戎捷秋筑台于秦冬不雨
三十有二年春城小谷夏宋公齐侯遇于梁丘秋七月癸巳公子牙卒【有公羊传】
季友以君命酖牙也则其书卒何丧以大夫之礼也牙将与庆父夫人为乱虽酖之而立叔孙氏使若死於位然是丧以大夫之礼也春秋之法苟有诛意於其臣虽自杀也亦书杀此杀也吾从而卒之则何以传信於万世不卒之则无以察鲁人之心也缘君臣之谊不得私其亲缘亲亲之恩不与国人虑兄弟也立叔孙氏使之若死於位然则淫人何惧焉史着其迹春秋察其心後世有惧焉者矣
八月癸亥公薨于路寝冬十月己未子般卒【有传】
君在丧恒称子【僖九年宋子定四年陈子之类】卒亦称子【文十八年子卒】若未葬也则卒称子某【子般襄三十一年子野】王在丧称王某卒称王子某【王猛王子猛】非君在丧而称子者必当国者也於是书卫子非王在丧而卒称王子某者亦必当国者也於是书王子虎【谷梁或云以其尝执重以守也】
公子庆父如齐狄伐邢
春秋後传卷三

[book_title]卷四
钦定四库全书
春秋後传卷四　　　　　宋　陈傅良　撰闵公
元年春王正月齐人救邢
书救邢溃而迁夷仪也
夏六月辛酉葬我君庄公秋八月公及齐侯盟于落姑季子来归【有传】
此公子友也其称季子何贤之斯不名之不名之斯以美称称之也季友酖牙以立般也而庆父卒贼般於是奔陈闵公立尚幼盟齐侯於落姑请复季友未知孰为之也庆父为之则闵公不弑以闵之见弑则非庆父之意而国人为之也国人之欲归季子以已乱也而季子虽归庆父夫人乱未已俄而弑闵公於是以僖公适邾则国人何贤乎季子微季子则庆父之簒成而庄公之统絶庆父之簒不成庄公之统不絶者季子在也是故奔陈不书如邾不书全季子也
冬齐仲孙来【有传】
书来讥也仲孙湫则齐之命大夫也其书来何是觇鲁也庄公薨子般弑而闵公幼落姑之盟尝以请於齐矣仅能复季子而已而庆父夫人之志未可知也桓公不能正憪然使人以觇鲁曰是可取乎桓公伯诸侯将因人之难以为利书来不书聘所以病齐桓也【赵子云病桓公而嘉仲孙】
二年春王正月齐人迁阳夏五月乙酉吉禘于庄公【有传】禘者何王者享其祖之所自出而以其祖配之也雍之颂曰禘太祖也周有二祖太祖文王也始祖稷也【太祖始祖文见仪礼】祖之所自出者喾也文王配帝於明堂稷配天於郊而喾禘於太庙东迁之後诸侯祖天子矣於是始有太庙则亦有禘【据传吴子夀梦卒临於周庙谓文王也卫蒯瞆之祷曰皇祖文王烈祖康叔文祖襄公是谓三祖晋亳城北之盟亦曰先王先公则鲁卫晋皆祖文武郑祖厉王矣】鲁之郊禘惠公请之【本刘恕外纪】东周之僭礼也孔子曰鲁之郊禘非礼也周公其衰矣又曰禘自既灌而往者吾不欲观之矣入太庙每事问盖伤之也然则春秋何以始见於闵公闵公未除丧而亟行於庄公自是用之羣公之庙【据传昭二十五年禘于襄公定八年禘于僖公之类】是故特书之以其不胜讥讥其甚者耳【余具郊语中】
秋八月辛丑公薨
鲁之春秋固书曰公子庆父弑公于武闱圣人修之曰公薨讳之也遇弑君父之大哀也则何忍言之是故书薨而不地且不葬薨十二公所同也不地不葬隐闵所独也然则虽讳而乱臣贼子之狱具矣
九月夫人姜氏孙于邾
文姜孙於齐絶不称姜氏此其称姜氏何文姜无妻道哀姜无母道是故文姜一见贬絶之哀姜再见而後贬絶也贬不於事端则必於其重者莫重於致庙则孙邾犹可言也
公子庆父出奔莒
闵薨不地且不葬乱臣贼子之狱具矣则曷为书庆父如他国庆父贼子般而弑闵鲁臣子无讨焉则书庆父固如他臣也季友於贼般也奔陈於弑闵也适邾须庆父奔而後入立僖鲁之存仅焉耳是故宋万奔陈虽杀之不书庆父奔莒虽杀之不书春秋所以严佚贼之责也季子奔陈不书适邾不书全之也则其严佚贼之责何若季子可与言事存矣事亡则未也有季友在庆父将不免於为戮则曷为谓之无讨均之为佚贼也
冬齐高子来盟【谷梁有传】
来盟言使【据桓十四年郑语】此其不言使何贵之也凡外大夫不言使舍武氏子毛伯【王丧未命】皆私交也【据隐元年祭伯庄二十三年祭叔二十七年莒庆宣五年齐高固之类】非私交也而不言使则未始有大夫者书大夫【楚屈瑕】苟大夫也则不名皆贵之也贵之也者所以别私交也贵之则曷为不言使其谊有君命之所不及也
十有二月狄入卫
於是卫及狄人战于荧泽卫师败绩遂灭卫则其但书入何不以累桓公也凡灭国有存之者则不言灭归德於存之者也有乘而取之者亦不言灭归罪於取之者也是故卫不言灭须句不言灭【事在僖二十一年】
郑弃其师【公羊有传】
於是高克奔陈不书不足书也是故以郑伯克段于鄢为义则太叔不书奔以天王出居於郑为义则王子带不书奔
春秋後传卷四
<经部,春秋类,陈氏春秋後传>

[book_title]卷五
钦定四库全书
春秋後传卷五　　　　宋　陈傅良　撰
僖公
元年春王正月齐师宋师曹师次于聂北救邢【有公羊传】救不言次言次无志於救也狄伐邢於是三岁矣桓公足以攘狄而宿师於聂北玩宼以待其弊邢溃奔师而後迁之是故凡救讥也言次甚讥之也
夏六月邢迁于夷仪
自迁不书【据文十三年邾迁于绎成六年晋迁于新田之类】有迁之者而後书由庄公而下以中国迁中国书曰某人迁某罪迁之者也由僖公而下以外域迁中国书曰某迁于某罪迁者也以齐晋之伯也而狄伐邢邢迁於夷仪狄围卫卫迁於帝丘虽外域之暴横而桓文亦受其咎矣
齐师宋师曹师城邢【有公羊传】
此救邢之师也使之若再有事然志桓慢也狄伐邢於是三岁桓公足以攘狄而宿师於聂北玩宼以待其弊邢溃而後迁之桓公见义不勇矣
秋七月戊辰夫人姜氏薨于夷齐人以归【有传】楚人伐郑荆始书楚自是楚有事於诸侯皆称人
八月公会齐侯宋公郑伯曹伯邾人于柽九月公败邾师于偃冬十月壬午公子友帅师败莒师于郦获莒挐【有公羊传】
获非卿帅不书【据囚宋华元获乐吕但书华元获齐国书公孙夏但书国书之类】莒挐非卿也则何以书嘉季子也庆父弑君之贼也莒人纳焉赂而後归之鲁於是败其师获挐而鲁之内难始定
十有二月丁巳夫人氏之丧至自齐【有公羊传】
二年春王正月城楚丘【有公羊谷梁传】
於是诸侯城楚丘而封卫则其以鲁辞书之但曰城楚丘何不以累桓公也诸侯之义不得专封不以专封卫累桓公也以鲁辞书之使之若诸侯同欲然上无明天子下无方伯诸侯有灭亡者夫人而欲救存之则先王之泽天下之公义也序绩莫如公齐桓存三亡国必若救卫庶几於公矣是故卫不言灭庐於曹也不言迁齐侯使公子无亏帅车三百乘甲士三千人戍曹不言救春秋之辞约而不廹者善辞也
夏五月辛巳葬我小君哀姜虞师晋师灭下阳【有传并公羊谷梁传】
晋里克荀息也称师何灭未尝书大夫将也下阳虢邑也灭下阳而後灭虢则其但书灭下阳何以为晋人之罪徒灭其邑焉尔而虢自亡也
秋九月齐侯宋公江人黄人盟于贯冬十月不雨楚人侵郑
三年春王正月不雨夏四月不雨【有传】徐人取舒六月雨秋齐侯宋公江人黄人会于阳谷冬公子友如齐涖盟【有公羊传】楚人伐郑
四年春王正月公会齐侯宋公陈侯卫侯郑伯许男曹伯侵蔡蔡溃
但言溃自溃也【昭二十九年郓溃】伐溃伐者溃之也【成九年楚师伐莒莒溃】苟亡矣自溃不足道也【僖十九年梁溃】苟灭之矣溃之不足道也【宣十二年萧溃襄二十九年舒鸠溃】晋伐廧咎如廧咎如溃不书传曰上失民也言不徒罪晋也此桓公侵蔡也则其书溃何侵浅事也侵蔡而蔡溃焉尔薄齐之罪也
遂伐楚
春秋举重凡师再有事不悉书【据成六年晋栾书救郑遂侵蔡但书救郑八年晋栾书侵蔡遂侵楚侵沈但书侵蔡之类】苟悉书也则以遂言之兵事言遂必关天下之大故也自入春秋楚浸强矣而不见於经败蔡师以蔡侯献舞归圣人惧焉而诸夏之交兵非以定簒弑则修怨而已矣问不及楚也桓公始有志於夷夏之分於是伐楚而以侵蔡召诸侯书曰遂伐楚言志不在蔡也侵蔡遂伐楚以志齐桓之伯侵陈遂侵宋以志楚庄之伯足以见夷夏之盛衰矣
次于陉夏许男新臣卒楚屈完来盟于师盟于召陵【书屈完有谷梁传】
凡次讥也此齐桓之师则其书次何用见桓之不战而诎楚也桓公合九国之衆以讨楚兵未有盛於此者也楚虽强足以一战矣而临楚不战楚人为之诎使其大夫即盟於师桓公不欲临楚盟屈完退而盟召陵不阻隘不以君违臣不以军容乱国容一动而三善得桓公不但以力服人矣春秋之襃贬辞不足以尽意而後见於文书曰次于陉楚屈完来盟于师盟于召陵斯其为文也美矣则从其恒辞书次可也
齐人执陈辕涛涂【有公羊传】
此齐侯也其称齐人何贬也东迁之後诸侯始放春秋之治在诸侯而大夫不与北杏之後盟主始专春秋之治在盟主而诸侯不与治在诸侯贬人之是故於中丘会称君伐宋称人於郎战称君盟恶曹称人治在盟主贬人之是故於陉伐称君於执涛涂称人於温会称君於执卫侯称人
秋及江人黄人伐陈八月公至自伐楚葬许穆公凡诸侯卒於他国称国【昭二十二年蔡侯襄二十六年许男】非国也则但称地【晋侯于扈宋公于曲棘】有诸侯之事焉则以其事卒之【曹伯于师?伯于会】此其不言卒于师何以其在桓师犹在国也於是葬之以侯礼加二等【谷梁内桓师也】
冬十有二月公孙兹帅师会齐人宋人卫人郑人许人曹人侵陈
会侵未有书帅师者而公孙兹书帅师会救未有书帅师者而公孙敖书帅师公子牙与弑子般公子庆父谋弑闵公而兹与敖皆世为将是故谨志之曰子友帅师败莒师於郦公孙兹帅师会侵陈公孙敖帅师及诸侯之大夫救徐见三家之所从始也
五年春晋侯杀其世子申生【三传同公羊谷梁直称君例】
於是太子缢於新城则其斥杀何春秋之法苟有谗而不见则其君之罪也是故申生以骊姬之譛自杀宋世子痤以伊戾之譛自杀直称君杀而已矣
?伯姬来朝其子【谷梁有传】夏公孙兹如牟公及齐侯宋公陈侯卫侯郑伯许男曹伯会王世子于首止【有传】
诸侯何以会王世子定世子也於是子带有宠於惠后世子危不得立桓公率天下之诸侯以会之世子危不得立而为会以定之礼之变者也然则如之何而可殊会世子而不以世子夷於诸侯不以世子夷於诸侯所以定世子也桓公可谓善处父子之闲矣
秋八月诸侯盟于首止【公羊前目後凡例】
会而後盟闲有事书诸侯盟於某【事在襄十九年祝柯二十五年重丘】非闲有事也亦书诸侯盟于某则有不盟者也此其言诸侯则王世子不与盟也桓有诸侯之事三於洮序王人於诸侯之上而同盟焉王人微者也虽同盟而无嫌於葵丘亦序周公於诸侯之上而不敢同盟焉天子之宰异於微者也盟於首止不但不同盟也而帅诸侯以殊会世子以世子之尊非特天子之宰比也桓公於是知节矣是故会有周人盟无周人书会於某某日诸侯盟则齐桓之逊也会有周人盟有周人书会於某但曰某日盟则晋厉之伉也春秋於是予桓也【事在成十七年柯陵】
郑伯逃归不盟
国君而曰逃贱之也何贱乎郑伯以其背夏盟也厥貉之会麇子逃归不书【事在文十年】厉之役郑伯逃归不书【事在宣十一年】盖逃楚也必若郑文公逃齐陈哀公逃晋而後书所以示夷夏之辨严矣
楚人灭弦弦子奔黄
楚尝有大夫屈完此鬭谷於菟也则其称人何楚大夫将恒称人也
九月戊申朔日有食之冬晋人执虞公【有传公羊曰不与灭也】晋灭虞矣则其但书执何以为晋人之罪徒执其君焉耳而虞自亡也是故灭者亡国之善辞也上下同力也苟同力致灭自其君世子必详所以灭之之罪书曰楚子虔诱蔡侯般杀之于申楚公子弃疾帅师围蔡楚师灭蔡执蔡世子有以归用之苟不同力执其君而国从之矣则不详所以灭之之罪书曰晋人执虞公以为晋人徒执其君焉耳而虞自亡也
六年春王正月夏公会齐侯宋公陈侯卫侯曹伯伐郑围新城
伐国不言围邑【本谷梁例】此其言围何以桓公合六国之衆徒围其邑焉耳自僖而下必围国而後书邑不足书也
秋楚人围许
此楚子也其称人何楚君将恒称人也
诸侯遂救许
於是蔡穆侯将许僖公以见楚子於武城许男面缚衔璧大夫衰絰士舆榇此所以书救许也
冬公至自伐郑
七年春齐人伐郑夏小邾子来朝郑杀其大夫申侯秋七月公会齐侯宋公陈世子款郑世子华盟于甯母曹伯班卒公子友如齐冬葬曹昭公
八年春王正月公会王人齐侯宋公卫侯许男曹伯陈世子款盟于洮
王人者何微者也序微者於诸侯之上虽同盟无讥焉耳
郑伯乞盟夏狄伐晋秋七月禘于太庙用致夫人【有传】此哀姜也曷不称姜氏絶之也哀姜得罪於吾君而犹致於庙絶哀姜所以恶僖公也向曰夫人氏而不言姜见絶於其国之辞也今曰夫人而不言氏见絶於宗庙之辞也是故鲁禘非礼也虽用之羣公之庙不书【据禘于襄公禘于僖公之类】有用之羣公之庙书者矣但曰有事讥不在用禘也【事在昭十五年】必禘於太庙致哀姜也而後书讥在用禘也
冬十有二月丁未天王崩
九年春王正月丁丑宋公御说卒【传例非是说在章指】夏公会宰周公齐侯宋子卫侯郑伯许男曹伯于葵丘
天子之三公也桓尝殊会王世子则其不殊会三公何春秋是以予桓也春秋之予桓奈何桓之会有天子之事三於洮序王人於诸侯之上而同盟焉於葵丘亦序周公於诸侯之上而不敢同盟焉盟于首止不但不同盟也而帅诸侯以会世子桓知节矣春秋是以予桓也
秋七月乙酉伯姬卒九月戊辰诸侯盟于葵丘
此其言诸侯则宰周公不盟也
甲子晋侯佹诸卒冬晋里克杀其君之子奚齐【有传】遇弑虽未逾年称君【据齐舍】此其称君之子何献公杀申生绌重耳夷吾而立其嬖子晋之乱献公为之也是故奚齐不称君而称君之子
十年春王正月公如齐狄灭温温子奔卫晋里克弑其君卓及其大夫荀息【有公羊传】夏齐侯许男伐北戎晋杀其大夫里克【公羊惠公之大夫也】
讨贼不言大夫其曰晋杀大夫里克何克犹在位也克犹在位则是杀大夫耳在位独里克乎督相宋庄翬相鲁桓前乎此矣於是里克杀以他故而後见焉耳自宋万而下弑君无讨者凡贼再见犹夫人也虽若晋里克卫甯喜杀以他故而後见书曰大夫则犹夫人而已矣是故自里克迄春秋贼皆书氏族乱臣贼子无以异於夫人矣通国以为贼吾从而志之以为贼通国以为夫人我从而志之以为夫人我何加损焉实録而已是经之大变也虽然有荀息在焉则犹有臣子也【杜自庄以上诸弑君者皆不书氏自闵以下诸弑君者皆书氏明时史之异同非仲尼所成也非是】
秋七月冬大雨雪
十有一年春晋杀其大夫?郑父夏公及夫人姜氏会齐侯于阳谷秋八月大雩冬楚人伐黄
十有二年春王三月庚午日有食之夏楚人灭黄灭不言伐此其书伐何病桓公也以阳谷之会贯之盟徒以亡其国焉耳
秋七月冬十有二月丁丑陈侯杵臼卒
十有三年春狄侵卫夏四月葬陈宣公公会齐侯宋公陈侯卫侯郑伯许男曹伯于咸秋九月大雩冬公子友如齐
十有四年春诸侯城缘陵【有传并谷梁传】
诸侯不序必前目而後凡也非前目而後凡也而不序者散辞也【本谷梁及范甯】是故但曰诸侯者不系之伯者之辞也但曰大夫者不系之君之辞也【溴梁】
夏六月季姬及鄫子遇于防使鄫子来朝
朝未有言使者则其曰季姬使鄫子来朝何恶鲁而贱鄫子也於是季姬来宁公以鄫子之不来朝也怒止之遂遇於防使朝焉鲁为已汰鄫为已卑矣於妇人乎何讥恶鲁而贱鄫子也
秋八月辛卯沙鹿崩【有公羊传】狄侵郑冬蔡侯肸卒
十有五年春王正月公如齐楚人伐徐三月公会齐侯宋公陈侯卫侯郑伯许男曹伯盟于牡丘遂次于匡救不言次言次无志於救也楚伐徐桓公合七国之衆以救之而使大夫将有诸侯在而大夫将於是始桓公为之也则桓志荒矣而卒不竞於楚是故凡救讥也言次甚讥之也有诸侯在而使大夫将始於牡丘桓公为之也有诸侯在而使大夫盟始於鸡泽悼公为之也
公孙敖帅师及诸侯之大夫救徐
书救徐何徐卒败於楚也会救未有书帅师者其称帅师何公子庆父弑闵者也而敖世为将是故谨志之曰公孙帅师见三家之所从始也
夏五月日有食之【有传】秋七月齐师曹师伐厉八月螽九月公至自会季姬归于鄫
内女嫁恒书归不书归必有故也季姬来宁公怒而止之故不书归至是而後言归也
己卯晦震夷伯之庙【谷梁有传】冬宋人伐曹
诸夏之相加兵自庄公之十九年始前此未之有也於是再见宋襄公为之也
楚人败徐于娄林
外域交相败不书【据传襄十三年楚人败吴师获公子党十四年楚伐吴吴人败之获公子宜谷之类】必败中国而後书徐戎也何以书病齐也齐帅天下之诸侯以攘荆楚存中国也楚伐徐桓公合七国之衆盟於牡丘次于匡以救徐为之伐厉而徐卒败於楚人不数年宋楚争盟执宋公以是为盟主病矣
十有一月壬戌晋侯及秦伯战于韩获晋侯
於是秦获晋侯以归则其不曰以归何罪晋侯也获匹夫之辞也言获则以归不足言也是故获夷狄不书【据传郤缺获白狄子叔孙得臣获长狄】夷狄交相获不书【据传楚获吴公子党吴获楚公子宜谷】皆不足书也必大国也将尊而师衆若宋华元齐国书斯可以言获也宋大国也将尊而师衆获之若匹夫然犹曰宋齐之耻晋甸侯也而言获是夷晋侯於大夫也
十有六年春王正月戊申朔陨石于宋五是月六鷁退飞过宋都【有公羊传】三月壬申公子季友卒
大夫卒恒称名则其兼字之何见三桓之所自始也自是季氏世为卿也故讥之【本刘氏】
夏四月丙申鄫季姬卒秋七月甲子公孙兹卒冬十有二月公会齐侯宋公陈侯卫侯郑伯许男邢侯曹伯于淮
十有七年春齐人徐人伐英氏夏灭项
於是公犹在齐非公命也向也费伯帅师城郎非公命不书此何以书城郎常事灭项非常也是故必常事也讥不及公则不书苟非常则谨书之书灭项失兵权之渐也襄公在晋书邾庶其来奔昭公在晋书莒牟夷来奔虽非公命皆非常也春秋之季大夫不禀命於诸侯非但鲁也郑伯会于夷仪郑公孙舍之帅师入陈【事在襄二十五年】蔡侯会于召陵蔡公孙姓帅师灭沈春秋必谨而志之也
秋夫人姜氏会齐侯于卞九月公至自会【有传】冬十有二月乙亥齐侯小白卒
十有八年春王正月宋公曹伯卫人邾人伐齐夏师救齐
书救齐何齐卒败於宋也
五月戊寅宋师及齐师战于甗齐师败绩
此宋公也其称师何於是齐桓公与管仲属孝公於宋襄公以为太子而桓公卒寺人貂立公子无亏孝公奔宋襄公以诸侯之师伐齐立孝公而还春秋贵义不贵惠尚治不尚功托人之孤而动天下之兵至於交战是伐丧而已矣虽然孝公不言纳孝公言纳则疑於齐纠邾捷菑宋襄之义仅异於鲁庄晋赵盾而已
狄救齐秋八月丁亥葬齐桓公冬邢人狄人伐卫狄始称人【本谷梁】
十有九年春王三月宋人执滕子婴齐
执不言归未失国之辞也【据成九年郑伯襄十六年莒子邾子十九年邾子哀四年小邾子】言归危不得归也是故执君不名归然後名之执称曹伯归称曹伯襄执称卫侯归称卫侯郑此执也则其名何遂失国也舍滕子婴齐戎蛮子赤则皆未失国者也虞公失国则其不名何也虞自亡矣晋人之罪徒执其君焉尔不於执焉加以遂失国之辞所以见虞之自亡也【婴齐遂失国本孙氏】
夏六月宋公曹人邾人盟于曹南
邾文公在焉则其称人何人曹邾以贬宋也属辞疑於北杏曷为谓之贬以明年鹿上之盟亦人宋则未尝予宋以伯也襄公欲合诸侯而执滕宣公使邾文公用鄫子一会而虐二国之君而亟与楚盟是丧师亡身之道也
鄫子会盟于邾己酉邾人执鄫子用之【说见齐杀子纠】秋宋人围曹
此宋公也其称人何凡围国虽君将贬人之前年齐桓卒宋公欲合诸侯而亟修怨於曹诸夏之书围国自此始
卫人伐邢冬会陈人蔡人楚人郑人盟于齐
楚初与诸夏盟也内不言公讳之也齐桓卒陈非盟主也则曷为会陈人春秋不以外域会中国则推而属之陈也楚称人犹未有君也以其人楚不可不人陈蔡以其人陈蔡不可不没公也【据传陈穆公】
梁亡【有传及谷梁传】
二十年春新作南门【有传例】夏郜子来朝五月乙巳西宫灾郑人入滑
此郑公子士泄也不书大夫将恒称人也
秋齐人狄人盟于邢冬楚人伐随
二十有一年春狄侵卫宋人齐人楚人盟于鹿上人自为盟於恶曹见之於是再见其再见何中国无伯也齐故伯也桓卒宋襄公欲继之伯而求诸侯於楚楚於是争长於宋则是盟也莫适为主人自为盟而已矣
夏大旱秋宋公楚子陈侯蔡侯郑伯许男曹伯会于盂执宋公以伐宋
宋楚初争长也是故楚称子而序於陈蔡郑许曹之上不知诸侯之从楚与从宋与不予宋以伯也凡执恒称人执之於伐则伐称君执称人【据齐人执陈辕涛涂之类】於会则会称君执称人【据晋执卫侯之类】虽大夫也则亦会称大夫执称人【据韩不信执宋仲几】执不称人执有罪也此楚子执宋公则曷为不再言楚人不以荆楚执诸夏之辞也是故执宋公不申言楚人执齐庆封亦不申言楚人犹曰诸侯执之焉尔
冬公伐邾楚人使宜申来献捷
君使大夫何以特称人贬之也盂会称子矣献捷於鲁何以贬人之盂会不称子无以见楚宋之争长献捷於鲁不人之则是遂予楚也自是至椒之聘而後始有君大夫於以见春秋之许夷狄也
十有二月癸丑公会诸侯盟于薄释宋公
外释不志【本谷梁传例据传僖二十八年以专释卫侯但书归】此何以志以宋公为无归道也是故执不言归者善辞也言归危辞也不言归言释直释之尔无归道也向也楚初与盟不书公於是书公不予楚以专释之辞也【本谷梁】
二十有二年春公伐邾取须句
春秋严义利之辨苟以为利一以取书之是故虽邾人灭须句须句子来奔伐邾取须句反其君焉书取须句虽莒着丘公立而不抚鄫鄫叛而来书取鄫
夏宋公卫侯许男滕子伐郑秋八月丁未及邾人战于升陉冬十有一月己巳朔宋公及楚人战于泓宋师败绩【有谷梁传】
楚尝有君矣此楚子也其称人何楚君将犹称人也
二十有三年春齐侯伐宋围缗夏五月庚寅宋公兹父卒秋楚人伐陈
此成得臣也不书楚大夫将犹称人也
冬十有一月?子卒【有传凡例非是说在章指】
二十有四年春王正月夏狄伐郑秋七月冬天王出居于郑【有传】
王出不书为尊尊讳也【据庄二十年惠王处擽定六年敬王处姑莸】其言出居于郑何以为无足讳焉耳子颓之难惠王未有过也郑虢图之执燕仲父杀子颓逾年而复辟故讳之也襄王以狄伐郑富辰谏弗听又德狄以狄女为后谏弗听子带以狄师攻王王御士将御之又弗听於是适郑书曰天王出居于郑以为无足讳焉耳虽然犹未书入也春秋善复正言入未足以言复正也襄王书出矣已而书王许书灭矣【事在定六年】已而书许男【事在哀元年】必如是而後可以言复正也
晋侯夷吾卒
二十有五年春王正月丙午卫侯毁灭邢【三传同】夏四月癸酉卫侯毁卒宋荡伯姬来逆妇【本刘氏】
公自主之也
宋杀其大夫【无传缺】秋楚人围陈纳顿子于顿
出罪也纳之者亦罪也则悉书之【据北燕伯款卫世子蒯瞆】出非其罪纳之者罪也则但书纳齐桓公卒楚始与诸夏盟于齐盟于鹿上执宋公纳顿子侈然欲废置诸侯矣春秋之所惧也
葬卫文公冬十有二月癸亥公会卫子莒庆盟于洮【有谷梁传】
二十有六年春王正月己未公会莒子卫甯速盟于向齐人侵我西鄙公追齐师至酅弗及
此齐侯也其称人何自隐以来以兵加我君大夫将皆书人君将书君自文十五年齐懿公始大夫将书大夫自襄十七年齐高厚始讫春秋惟莒邾书人
夏齐人伐我北鄙卫人伐齐公子遂如楚乞师
乞师不书【据成二年臧宣叔如晋乞师】乞诸荆蛮然後书外乞师亦不书必盟主也而後书乞卑辞也乞诸荆蛮然後书志中国之诎於荆蛮也
秋楚人灭夔以夔子归
灭同姓名此楚子頵也则其不名何楚子之名未登於春秋也楚自武王始见於传文王始见於经犹以州举也至成王而後书楚人盂之会尝书楚子矣而复人之頵之名非遇弑未登於春秋则灭夔固不名也灭虁名之则疑於卫侯毁不名楚子则不名夔子也
冬楚人伐宋围缗公以楚师伐齐取谷【传例说在章指】公至自伐齐
二十有七年春?子来朝【有传】夏六月庚寅齐侯昭卒秋八月乙未葬齐孝公乙巳公子遂帅师入?冬楚人陈侯蔡侯郑伯许男围宋【有谷梁传】
楚尝有君矣【据会于盂】此楚子也【据传】则其称人何嫌予楚以伯也盟于齐楚犹序陈蔡之下於鹿上犹不先齐宋也盂之会宋楚始并为诸侯长矣楚之称子而长於诸侯宋襄公为之也鲁僖卫文夫子之删诗有取焉桓公卒而卫从楚鲁又从楚楚败宋于泓纳顿子灭夔取齐之谷且合四国之君以围宋春秋以是为夷狄之强而已矣虽序於诸侯之上而特人之不称人则疑於庄王
十有二月甲戌公会诸侯盟于宋
二十有八年春晋侯侵曹晋侯伐卫公子买戍卫不卒戍刺之楚人救卫
楚尝救郑矣不书【见传僖六年二十二年】於是始书以为晋文之伯楚欲救而不能也
三月丙午晋侯入曹执曹伯畀宋人
入虽君将贬人之此其称晋侯何必若晋文入曹而後可以无贬也
夏四月己巳晋侯齐师宋师秦师及楚人战于城濮楚师败绩
此宋公齐国归父秦小子憗也宋公也则何以但称师尊晋侯也尊晋者予晋以伯也楚得臣何以称人楚未有大夫将也
楚杀其大夫得臣
於是楚子使止子玉曰母死不及则其斥杀何春秋之法苟有诛意於其臣虽自杀也书杀是故楚得臣公子侧皆书杀而已矣
卫侯出奔楚五月癸丑公会晋侯齐侯宋公蔡侯郑伯卫子莒子盟于践土
序晋侯於齐侯宋公之上予晋以伯也於是王子虎实盟诸侯则其不书何凡王人涖盟不书【据宣七年王叔桓公】涖伐不书【据文三年王叔桓公成十三年刘康公成肃公】
陈侯如会公朝于王所【有谷梁传】
此践土之诸侯也外朝王不书【据隐六年郑伯八年齐郑庄十八年晋虢】书鲁以见其余也於是晋侯将盟于践土而王即命为方伯诸侯朝焉则先朝而後盟曷为先书盟後书朝书朝而後盟是以天子与斯盟也书盟而後朝春秋不以天子与斯盟之辞也【谷梁讳会天王也】
六月卫侯郑自楚复归于卫
君归不言自必大夫也而後言自人臣无专归之道也君而言自者危不得归也是故晋文实复卫侯而曰自楚危自楚也晋厉实归曹伯而曰自京师危自京师也
卫元咺出奔晋陈侯款卒秋?伯姬来
义见庄二十七年
公子遂如齐冬公会晋侯齐侯宋公蔡侯郑伯陈子莒子邾子秦人于温天王狩于河阳【有传】
王狩不书【本公羊传据庄二十一年王廵守虢】此何以书非狩也於是晋侯将会於温召王以诸侯见而以狩书也王有事讥不在诸侯则以自致之文书之此晋侯之罪尔则曷为以自狩为文为尊尊讳也晋侯将会于温召王以诸侯见则先狩而後会曷为先书会後书狩书狩而後会是以天子与斯会也先书会後书狩春秋不以天子与斯会之辞也【谷梁讳会天王也】
壬申公朝于王所【有谷梁传】
朝践土不系日此系日何见先狩而後朝也王尝至践土而不言狩则王意也至温非王意也至践土王意也则可以但言朝至温非王意也则不可以但言朝故书曰天王狩于河阳壬申公朝于王所朝而系日虽讳而诸侯致天子之实见矣齐桓公盟王人不盟宰周公殊会世子晋文公实致天子而朝之故曰齐桓公正而不谲晋文公谲而不正
晋人执卫侯归之于京师
於是命晋侯为伯矣执卫侯是伯讨也则其称人何非王命也樊皮叛王王命虢公讨之虢公入樊执樊仲皮归于京师不书是故凡执讥也春秋犹以当乎罪不当乎罪为襃贬苟当乎罪虽晋厉公执曹伯得为伯讨苟不当乎罪虽齐桓执陈辕涛涂称人而已矣
卫元咺自晋复归于卫
归大夫不言复必诸侯也而後言复君有归道也大夫言复者伉也是故元咺复归宋鱼石晋栾盈复入皆伉辞也
诸侯遂围许曹伯襄复归于曹
执君不言归言归危不得归也
遂会诸侯围许
二十有九年春介葛卢来
介东夷也宜书来者也昔者卫侯来会惠公葬隐公不见不书今公犹在会亦不见介人则何以书介东夷也未通於上国一岁再至其意将安在乎故亟书之介人侵萧讥有以来之也
公至自围许夏六月会王人晋人宋人齐人陈人蔡人秦人盟于翟泉【有传】
此晋狐偃宋公孙固齐国归父陈辕涛涂也曷为不序晋初以大夫盟王子也向也践土之役王子虎不书涖盟也今以大夫盟王子文公之志荒矣大夫之交政於是始文公为之也不斥言王子虎为尊尊讳也以其人王子虎不可不徧人诸侯之大夫以其徧人诸侯之大夫不可不没公也是故齐初主盟不言公【庄十六年盟齐】楚向与盟不言公【僖十九年盟齐】晋大夫初会盟不言公皆讥不在鲁也
秋大雨雹冬介葛卢来
春秋以一字为襃贬於介乎何费辞也春秋虽以一字为襃贬而或费辞者详始以着末也三月癸酉大雨震电庚辰大雨雪正月己卯烝夏五月丁丑烝将着其末不可不详其始也
三十年春王正月夏狄侵齐秋卫杀其大夫元咺及公子瑕卫侯郑归于卫
向也言复归今归不言复何奔失国之辞也执未失国之辞也凡执不言归【成九年郑伯襄十六年莒子邾子十九年邾子】执而言归危不得归也是故执君不名归然後名之执书卫侯归书卫侯郑执书曹伯归书曹伯襄名之者亦失国之辞也
晋人秦人围郑
此晋侯秦伯也曷为贬称人晋帅天下之诸侯以攘戎狄存中国也而围郑郑未有罪焉尔於是秦伯私与郑盟戍郑而去之子犯请击秦晋侯曰微夫人之力不及此吾其还也盖秦晋之怨自此始
介人侵萧冬天王使宰周公来聘公子遂如京师遂如晋
自桓王以下王室无聘鲁者於是再聘而宰周公实来则已尊矣公子遂如京师遂如晋以其如京师不敢不如晋是夷周於晋也吾大夫如京师不书【据鲁颂季孙行父】於是始书之聘周非常事矣
三十有一年春取济西田公子遂如晋夏四月四卜郊不从乃免牲犹三望【有传公羊传】
诸侯之有郊禘东迁之僭礼也故曰秦襄公始列於诸侯作西畤祠白帝僭端见矣位在藩臣而胪於郊祀君子惧焉则平王以前未有也鲁之郊禘惠公请之也【据邵氏经世书惠公止於秦襄公祠白帝之年】齐桓公欲封禅而晋亦郊鲧皆僭礼也然则春秋何以始见於僖公向者庄公之观齐社也曹刿谏曰天子祀上帝诸侯会之受命焉诸侯祀先王先公卿大夫佐之受事焉用见惠公虽请之而鲁郊犹未率为常也僖公始作颂以郊为夸焉於是四卜不从犹三望是故特书之以其不胜讥讥其甚焉者尔【记礼者以为鲁礼皆成王赐之以康周公案卫祝鮀之言曰周公相王室以尹天下於周为睦分鲁以大路大旗夏后氏之璜封父之繁弱殷民六族以昭周公之德分之土田陪敦祝宗卜史备物典策官司彛器则成王命鲁不过如此隐公考仲子之宫问羽数於衆仲周公阅来聘飨有昌歜白黑形盐周公以为备物辞不敢受?甯武子来聘宴之赋湛露及彤弓武子不荅赋曰诸侯朝正於王於是乎赋湛露诸侯敌王所忾而献其功於是乎赐之彤弓陪臣其敢干大礼以自取戾假如明堂位之言得用郊禘兼四代服器官祝鮀不应不及况鲁行天子之礼久矣则羽数何以始问於隐公昌歜形盐以之飨天子之上公安用固辞湛露彤弓甯武子何以不荅且致讥焉於以见鲁僭未久上自天子之宰至於兄弟之国之卿苟有识者皆云鲁逊谢而鲁人并无一语及於成王之赐以自解用郊禘之说当从刘恕太史公博极羣书定以为僭郊礼始於秦襄而恕亦该洽傥自史角之事之外有传记与明堂位之礼合则外纪岂独遗佚乎】
秋七月冬?伯姬来求妇狄围卫十有二月卫迁于帝丘
三十有二年春王正月夏四月己丑郑伯捷卒卫人侵狄秋卫人及狄盟冬十有二月己卯晋侯重耳卒三十有三年春王二月秦人入滑齐侯使国归父来聘夏四月辛巳晋人及姜戎败秦师于殽
外相败不书【据成三年诸侯伐郑郑败诸丘舆四年郑疆许田许败之展陂之类】此何以书恶晋也晋之伯秦有力焉自城濮以来无役不从也文公未葬襄公墨衰及姜戎氏要秦师於殽败之夫晋帅天下之诸侯以攘外寇存中国也秦有力焉而及姜戎败之秦晋之构怨自是始更三君交兵无虚岁曾不十年晋遂不竞而楚伯是故外会师而不及【据隐五年邾郑伐宋成九年秦人白狄伐晋之类】特书及而晋侯贬称人【本谷梁】然则善秦与自韩原秦师无君大夫则非善秦也晋遂不竞而楚伯秦亦与有力焉耳
癸巳葬晋文公狄侵齐公伐邾取訾娄秋公子遂帅师伐邾晋人败狄于箕
中国败外域不书【据隐九年郑人大败戎师闵二年虢公败犬戎之类】唯晋特书之特书晋者皆病晋也故晋侯贬称人晋帅天下诸侯以攘外寇存中国也前年狄侵齐去年狄侵卫卫为之迁帝丘而晋不能救於是伐晋盖仅而後胜之也晋侯称人以是为盟主病矣
冬十月公如齐十有二月公至自齐乙巳公薨于小寝【左氏谷梁传同】陨霜不杀草李梅实晋人陈人郑人伐许
春秋後传卷五
<经部,春秋类,陈氏春秋後传>

[book_title]卷六
钦定四库全书
春秋後传卷六　　　　宋　陈傅良　撰
文公
元年春王正月公即位二月癸亥日有食之天王使叔服来会葬夏四月丁巳葬我君僖公天王使毛伯来锡公命
自隐至文六君惟桓文书即位而後书锡命以其自即位也
晋侯伐卫
於是晋告於诸侯而伐卫先且居曰效尤祸也请君朝王臣从师晋侯朝王於温先且居胥臣伐卫则其但书君何春秋罪戎首苟其君意虽卿帅不书是故伐卫书晋侯不书先且居伐秦书晋侯不书栾书【事在成十三年】灭偪阳书晋侯不书荀偃士匄【襄十年】伐晋书卫侯不书孔圉【哀元年】所谓春秋深探其本也春秋虽罪戎首而宥不得已是故小国役大国往往不书伐齐之役邾郯不书【事在哀十年】灭陈书楚不书宋戴恶也
叔孙得臣如京师卫人伐晋
此卫孔达也其称人何大夫将犹称人也
秋公孙敖会晋侯于戚冬十月丁未楚世子商臣弑其君頵
楚卒未志【据传楚武王卒于庄四年文王卒于十九年】其志頵何世子弑君不可以楚不志也
公孙敖如齐
二年春王二月甲子晋侯及秦师战于彭衙秦师败绩此孟明视也其称师何秦未有大夫也
丁丑作僖公主【有传凡例说在章指】三月乙巳及晋处父盟【有传公羊谷梁同】
朝而遂盟之於是始传曰适晋不书讳之也凡讳国恶耻在公则但书其事不书公者恒辞也讳在其事则但书公不书其事公会晋侯于黑壤为公不与盟故不书盟【宣七年有传】公如晋为止公送葬故不书葬【成十年皆有传】甚讳之也会晋师于上鄍削而不书讳不足以尽之矣是故讳有爱君之谊焉必讥不及君而後讳舍是无讳道矣故曰讳莫如深也
夏六月公孙敖会宋公陈侯郑伯晋士縠盟于垂陇【有传谷梁内大夫可以会外诸侯非是】
晋遂以大夫盟诸侯也大夫而与诸侯敌於是始故书大夫专盟自士谷也士縠非卿也特书之见晋之卑诸侯也然则士縠主是盟也则曷为序士縠於诸侯之下春秋不以大夫主盟也是故讫于宋不以大夫主盟翟泉贬此何以不贬贬不於其甚则於事端余实录而已矣是故书士縠自书士縠而后凡役书大夫桓文之伯也会盟有大夫则但称人【据僖元年会柽邾人二十八年会温秦人之类】必世子也则得次小国之君自垂陇主士縠新城主赵盾而后大夫与诸侯序於是戚之盟书齐国佐【成十五年】沙随之会书宋华元【成十六年】甚者无伯而君与大夫并列於会矣【定十年齐侯卫侯郑游速会于安甫】
自十有二月不雨至于秋七月八月丁卯大事于太庙跻僖公【三传同大事从公谷传】冬晋人宋人陈人郑人伐秦【传言尊秦非经意】
尝书大夫矣此晋先且居宋公子成陈辕涛涂郑公子归生也曷为不序大夫将犹称人也自士縠专盟书大夫自阳处父专将书大夫是故春秋之始大夫将恒称人由救郑之後大夫始贬称人矣
公子遂如齐纳币【公羊有传左氏凡例不取杜说尤悖】
三年春王正月叔孙得臣会晋人宋人陈人卫人郑人伐沈沈溃【传例说在章指】夏五月王子虎卒【说在庄二十二年公谷以为叔服非是】
秦人伐晋
此秦伯也曷为贬称人殽之誓孔子有取焉而秦穆之连兵无虚岁君子以为秦之未离乎西戎也是故自韩原秦不以爵见於经至康公而遂外之终南蒹葭之作秦非无人也而秦不用诚未离乎西戎也
秋楚人围江雨螽于宋冬公如晋十有二月己巳公及晋侯盟晋阳处父帅师伐楚以救江
晋大夫书帅师於是始大夫强也处父盟鲁侯以王叔桓公伐楚蒐於董易中军是故虽荀息里克不言帅师【僖二年】必若处父而后言帅师自是恒书大夫贬而后人之书救何江卒灭於楚也向也曰晋处父今曰晋阳处父命大夫也是故自郳黎来为小邾子无未命诸侯潞子戎蛮子皆有君矣自晋处父为阳处父无未命大夫曹公子首邾庶其皆有大夫矣文宣之後大夫舍宋山无去其氏诸侯舍?子无黜其爵者皆春秋之变文也
四年春公至自晋夏逆妇姜于齐【有传谷梁成礼於齐非是】狄侵齐秋楚人灭江
灭不言围此其书围何以病晋也阳处父伐楚以救江而江卒灭於楚言围见其久也久之所以病晋也僖之三十二年楚鬭章请平于晋晋阳处父报之晋楚始通文公为之也
晋侯伐秦卫侯使甯俞来聘冬十有一月壬寅夫人风氏薨
夫人某氏薨嫡称也此庄公之妾也则曷为以嫡称称之丧之以夫人之礼也隐公之丧桓母犹有疑焉是故别庙也祔姑称諡伉然如夫人则自文公之丧成风始也
五年春王正月王使荣叔归含且賵
以成风之丧赴京师也賵常事不书唯賵仲子成风特书之则遂命为夫人也春秋之初犹以是为非常事也宣之敬嬴襄之定姒昭之齐归虽命之为夫人不复书矣孟子卒则不赴於京师孔子曰夫人之不命於天子自鲁昭公始也
三月辛亥葬我小君成风王使召伯来会葬
王不称天於追锡桓公见之至是再见其再见何以夫人之礼丧成风也庄僖之际天下知有盟主而已而襄王之季年更有事於诸侯於是叔服会葬毛伯锡命尤汲汲於鲁也尤汲汲於鲁而何为乎成风一人賵含之一人葬之以是怀诸侯吾见周之益陵夷也宰咺尝以賵妾母贬则召伯何以不贬王公一体也宰书名则王不待贬而自见王不称天则召伯不待贬而自见也文武之教着於南雅莫急於君夫人也桓以少簒长成风以庶乱嫡王道熄矣而庄襄不能正又从而襃赏之是以天命施之天讨也是故皆不称天
夏公孙敖如晋秦人入鄀秋楚人灭六冬十月甲申许男业卒
六年春葬许僖公夏季孙行父如陈秋季孙行父如晋八月乙亥晋侯驩卒冬十月公子遂如晋葬晋襄公晋杀其大夫阳处父【有传说在章指】晋?射姑出奔狄
两下相杀不道於是?射姑使续鞠居杀阳处父则其书国杀何春秋之法苟有贼而不知则其君之罪也晋蒐于夷使?射姑将中军阳处父改蒐于董易中军襄公无讨焉於是使续鞠居杀阳处父是故晋胥童杀三郤栾书中行偃杀胥童齐崔杼杀高厚郑子展子西杀公子嘉皆称国而已矣
闰月不告月犹朝于庙
七年春公伐邾三月甲戌取须句遂城郚夏四月宋公王臣卒宋人杀其大夫【有传谷梁诛有罪也非是】
此公孙固也则其不名何昭公之大夫也昭公新立曷为於此焉不名其大夫是春秋之大变也自隐而下春秋治在诸侯天子无道则不徒罪诸侯也於是有宰书名王子书名甚者王不书天自文而下春秋治在大夫诸侯无道则不徒罪大夫也於是有弑君称人甚者称国弑君天下之元恶也舍贼而称人自宋昭公始是春秋之大变也是故终昭公之世不名其大夫春秋有天下之辞焉有一国之辞焉有一人之辞焉於晋灵公凡会盟皆不序诸侯是天下之辞也於鲁庄公凡会齐襄皆书人是一国之辞也於鲁桓公凡大夫将皆不言大夫於宋昭公凡大夫皆不名是一人之辞也
戊子晋人及秦人战于令?
晋将尝书大夫此赵盾及秦伯也曷为贬称人秦晋之交兵於是再世自令?之後连兵不悉书矣於八年秦伐晋取武城不书于十年晋伐秦取少梁不书晋襄公卒欲立长君逆公子雍于秦秦康公以兵送之晋御秦师则康公何贬焉春秋贵谊不贵惠尚治不尚功托人之孤至於交战是亦伐丧而已矣是故宋襄公立齐孝公战于甗贬人之秦康公送晋公子雍战于令?贬人之
晋先蔑奔秦【不言出从公谷】狄侵我西鄙秋八月公会诸侯晋大夫盟于扈【传例说在章指】
垂陇尝书士縠而序诸侯此公会齐侯宋公卫侯陈侯郑伯许男曹伯晋赵盾也则何以不序晋始失伯也凡称诸侯必先目而後凡也前有王人後无王人书曰诸侯盟于某则王人尝不与也【据首止王世子葵丘宰周公】前无吾君後有吾君书曰公会诸侯盟于某则吾君尝不与也【据僖二十一年盟薄二十七年盟宋】未始有不与者也而但曰诸侯一从而再有事也【僖二十八年围许襄十八年盟祝柯二十五年盟重丘】非一役而再有事则非凡辞也非凡辞者散辞也
冬徐伐莒公孙敖如莒涖盟
八年春王正月夏四月秋八月戊申天王崩冬十月壬午公子遂会晋赵盾盟于衡雍乙酉公子遂会雒戎盟于暴【有传】公孙敖如京师不至而复丙戌奔莒螽宋人杀其大夫司马【有传】
此公子卭也则其不名何昭公之大夫也於是襄夫人因戴武之族以杀大司马公子卭则何以称人称人杀有罪之辞也六卿和公室乐豫舍司马以让公子卭则曷为例之以有罪不名所以别其非有罪也不名所以别其非有罪则称人衆辞也
宋司城来奔【有传】
大夫奔恒名之此荡意诸也则其不名何昭公之大夫也凡奔非其罪不书苟接我也不可以不书则不以同盟之例书之是故未有书官者於是官从其官司马司城是也未有书字者於是字从其字【据宋子哀】
九年春毛伯来求金【有传公羊传】
自是鲁虽不修贡周无求矣周室益衰而顷王之崩葬不见於经
夫人姜氏如齐二月叔孙得臣如京师辛丑葬襄王王丧卿共丧事不书此何以书夷周於晋也前年公子遂葬襄公今年叔孙得臣葬襄王是夷周于晋也是故苟常事虽季孙行父请命不书苟非常也虽叔孙得臣会葬书
晋人杀其大夫先都三月夫人姜氏至自齐晋人杀其大夫士縠及箕郑父楚人伐郑公子遂会晋人宋人卫人许人救郑
兵将尝书大夫此晋赵盾宋华耦卫孔达也曷为贬称人晋遂不竞而楚庄伯也传曰卿不书缓也以惩不恪是故凡救不书必救而无功然後书救非善辞也自是而救不胜讥矣
夏狄侵齐秋八月曹伯襄卒九月癸酉地震冬楚子使椒来聘【有公羊传】
自盂之会楚复称人此其称楚子何以其能聘也
秦人来归僖公成风之禭
成风祔姑称諡伉然如夫人矣其曰僖公成风修春秋之辞也夫人风氏薨葬我小君成风未修春秋之辞也由成风而下宣母敬嬴襄母定姒皆从旧史之文实录而已
葬曹共公
十年春王三月辛卯臧孙辰卒夏秦伐晋
外秦也归成风之禭使术来聘秦习於礼矣则其狄之何楚之伯秦之力也自灭庸以後秦为楚役自晋主诸夏之盟舍秦无加兵於晋者也会于夷仪之岁秦晋成而不结又明年盟于宋而南北之势成楚子曰释齐秦他国请相见也是战国之萌也於次国风退秦於魏唐之後於序书系秦于周末於作春秋由韩原之後秦帅无君大夫皆夫子所以深致意於秦也於诗存秦风於书存秦誓皆兵事於是外秦兵加於盟主秦人为之也又三十年而外郑又五十年而外晋外郑犹可也外晋甚矣
楚杀其大夫宜申
讨乱不书於是鬭宜申谋弑穆王则何以书宜申之罪为欲弑商臣也宜申之罪为欲弑商臣若此而同之他乱臣之列则溢罚矣是故蔓成然【事在昭十四年】弑者之党也杀之不书宜申弑者之雠也杀之书臣子可以知劝惩矣
自正月不雨至于秋七月及苏子盟于女栗冬狄侵宋楚子蔡侯次于厥貉
外会未有言次者【据襄元年晋侯卫侯次于戚之类】此其言次何以楚之欲图伯而未集也晋虽不竞君大夫数会而不序春秋重絶晋也会于息宋陈郑尝从楚矣已而为新城之盟则楚子犹未得志于宋陈郑也於是息会不书书及蔡次厥貉用见楚之未得志于诸侯也
十有一年春楚子伐麇
楚初书君将也自是楚师必围灭也而後贬人之
夏叔仲彭生会晋郤缺于承筐秋曹伯来朝公子遂如宋狄侵齐冬十月甲午叔孙得臣败狄于咸
内大夫将言帅师其不言帅师何危之也凡君将不言帅师重在君也言师不言君者危师之辞也【据庄八年师及齐师围郕】大夫将言帅师重在师也言将不言师者危将之辞也
十有二年春王正月郕伯来奔【有传】
此郕太子朱儒也则其曰郕伯何逆之以诸侯之礼也春秋之法苟非诸侯虽尝当国不成君也是故有卫侯朔则黔牟八年不成君有郑伯突则子仪十四年不成君虽卫叔武列於会矣犹曰卫子尔此郕太子也鲁逆以诸侯之礼吾从而志之无改焉何也唯其如二君也废立之际足以乱名实则春秋不可以弗辨苟无乱於名实则春秋不辨也春秋之作别嫌明微而已有不待辨而自见春秋何治焉郕太子朱儒鲁谓之郕伯晋太子州蒲晋谓之晋侯从而志之徒见其悖礼焉尔虽然凡诸侯奔则书复奔不书复者遂失国也失国恒名之【据庄二十四年曹羁昭二十二年蔡侯朱二十三年莒子庚舆】此其不名何以为郕伯未修春秋之辞也苟以为郕伯朱儒则是修春秋之辞矣故凡从主人则徒修春秋之辞也
?伯来朝二月庚子子叔姬卒【有传】
女未嫁不卒此何以卒许嫁而絶则丧以夫人之礼也以子叔姬见僖之丧伯姬也【传言?桓公来朝请絶叔姬而无絶婚则是叔姬先絶复求其次杜说非】
夏楚人围巢秋滕子来朝秦伯使术来聘
自韩原之战秦恒称人此其称秦伯何以其能聘也
冬十有二月戊午晋人秦人战于河曲
此秦伯晋赵盾也曷为贬称人亟战也【本谷梁】於是范山言於楚子曰晋君少不在诸侯北方可图也而秦晋亟战秦晋亟战而楚君将称君矣是故战必言及而不言及不以秦晋主此战也不以秦晋主此战犹曰夫人战焉耳略之也秦人白狄伐晋首从之辞也晋人及姜戎败秦师于殽敌辞也晋人秦人战于河曲略之之辞也
季孙行父帅师城诸及郓
十有三年春王正月夏五月壬午陈侯朔卒邾子蘧蒢卒自正月不雨至于秋七月太室屋坏【三传同】冬公如晋卫侯会公于沓狄侵卫十有二月己丑公及晋侯盟公还自晋郑伯会公于棐
十有四年春王正月公至自晋邾人伐我南鄙叔仲彭生帅师伐邾夏五月乙亥齐侯潘卒六月公会宋公陈侯卫侯郑伯许男曹伯晋赵盾癸酉同盟于新城
向也扈之盟不序诸侯此其复序何诸夏之志也晋救江无功救郑无功与秦亟战而楚浸强交聘於中国得蔡次厥貉矣而晋遂不竞於是公朝晋卫侯来会公还自晋郑伯来会诸夏之惧甚矣汲汲於晋而为此盟如之何勿序也以诸夏之汲汲於晋也而徒以赵盾主是盟书曰同盟同衆辞也自幽以来未之有也则不予晋以主是盟之辞也
秋七月有星孛入于北斗公至自会晋人纳捷菑于邾弗克纳
此晋赵盾以诸侯之师曷为贬称人以晋为不竞也楚方交聘于上国得蔡次厥貉矣而晋区区纳亡公子於邾又以少陵长见辞於邾人自败秦于令?盟于扈救郑战河曲赵盾皆不书由是讫灵公之篇兵车之会自参以上贬人之【十七年伐宋宣二年侵郑】赵盾为之也
九月甲申公孙敖卒于齐【有谷梁传】齐公子商人弑其君舍未踰年之君卒不书【据卫戴公】奔则但书名【据郑忽】舍未逾年何以得称君【本谷梁传】以弑罪罪商人也是故陈佗齐无知莒展舆逾年矣而不成君舍未逾年也而成君苟弑其君世子虽成君不君之苟见弑于其臣子虽未成君君之春秋之大义也
宋子哀来奔【有传】
奔大夫恒名之此其不名何昭公之大夫也
冬单伯如齐齐人执单伯
春秋书周大夫如吾大夫然内之也伯者作天下不知有王久矣於是鲁之请昭姬晋之命随会犹假宠於王室而文宣之际王卿士数有事於四方救江之役黑壤之盟王叔桓公在焉盖汲汲於晋葬僖公锡文公命賵含成风王季子来聘尤汲汲於鲁也而齐人执单伯以天子之使而见执於齐商人诸侯莫为之变焉则王室益不竞矣以天子之使而见执春秋所甚惧也王叔陈生尝相周矣晋悼公执之则何以不书传曰士鲂如京师言王叔之贰於戎也则是为京师执之也为京师执之而与执单伯同罪则溢罚矣
齐人执子叔姬
十有五年春季孙行父如晋三月宋司马华孙来盟【有传】此华耦也则其不名何昭公之大夫也
夏曹伯来朝齐人归公孙敖之丧六月卒丑朔日有食之鼓用牲于社单伯至自齐【有传】
吾大夫不至必见执而後至春秋书周大夫如吾大夫然故至单伯也
晋郤缺帅师伐蔡戊申入蔡【传例说在章指】
入不言伐言伐甚伐者也入未有书大夫者於是书郤缺始自是讫春秋入称人者邾也称国者吴越也邾吴越无大夫也是故自伐书阳处父入书郤缺侵书赵穿【宣元年】由是凡役书大夫虽大夫自为战书大夫【宣二年宋郑】甚者大夫与君战亦书大夫【宣十二年邲之战成二年鞌之战】是经之变文也
秋齐人侵我西鄙季孙行父如晋冬十有一月诸侯盟于扈【传例说在章指】
向也扈之盟赵盾为之则其不序诸侯犹曰大夫主是盟也此晋侯宋公卫侯蔡侯陈侯郑伯许男曹伯也则曷为不序散辞也新城之盟不可以不序徒以诸夏之志焉耳而晋侯不出於是楚伯成而顷王崩葬不见於春秋诸侯无统纪甚矣故终灵公之篇凡合诸侯皆散辞传曰无能为也
十有二月齐人来归子叔姬
内女来归凡三见於经此其言齐人来归子叔姬何非其罪也叔姬配昭公生舍昭公卒舍即位商人弑之於是执叔姬
齐侯侵我西鄙遂伐曹入其郛
一役而再有事不悉书也苟悉书也则以遂言之兵事言遂必天下之大故也此其言遂何齐始败夏盟也晋文公卒襄公能合诸侯灵虽不竞而新城之盟诸夏汲汲焉固结之则犹有属也而齐独为乱阶执天子之使加兵於鲁於是伐曹晋遂不竞而诸侯贰故悉书之也传曰谓诸侯不能也是故入郛皆不书【据隐五年邾郑伐宋入郛之类】於齐特书之侵我皆书人於是书齐侯异其文者异其事也
十有六年春季孙行父会齐侯于阳谷齐侯弗及盟【谷梁有传】夏五月公四不视朔【谷梁有传】六月戊辰公子遂及齐侯盟于郪丘秋八月辛未夫人姜氏薨毁泉台楚人秦人巴人灭庸
此楚子也灭犹未书君将也
冬十有一月宋人弑其君杵臼【有传】
弑未有称人者其称人何犹曰衆人杀之焉耳孔父死於殇仇牧死於闵荡意诸死於昭宋为有臣子矣宋非无臣子则弑其君罪不在其臣子矣是故大夫未有书官者终昭公之篇大夫特书官而意诸不言及大夫而不书官则臣子何罪意诸而言及则昭公疑於殇闵然则宋公孰弑襄夫人也贼由夫人使之若衆人然以是为君不君也是故立公子鲍而鲍免於首恶之名春秋无讥焉尔於是司城须奉昭公子以为乱而鲍杀之须母弟也杀母弟不书以是为鲍宜立者也
十有七年春晋人卫人陈人郑人伐宋【有传】
此晋荀林父卫孔达陈公孙宁郑石楚也曷为贬称人不予以讨贼之义也宋贼无主名宜若勿讨则其责诸侯以讨之何子弑父凡在宫者杀无赦臣弑君凡在官者杀无赦衆人弑其君亦勿罪臣子而已矣贼奈何勿讨也贼可以勿讨则昭公书葬矣贼可以勿讨而书葬其惟鲁初葬灵乎二君之祸非其国臣子为之也
夏四月癸亥葬我小君声姜齐侯伐我西鄙六月癸未公及齐侯盟于谷诸侯会于扈【有传】秋公至自谷冬公子遂如齐
十有八年春王二月丁丑公薨于台下秦伯罃卒夏五月戊戌齐人弑其君商人
商人之罪尝着於春秋曷为书弑如他君久矣其为君也春秋位号从主人不以正不正未尝有国虽郑忽不可不谓之世子尝有国虽商人不可不谓之君然则商人无罪欤以蔡般之见杀宜不名而名之则商人罪不容诛矣然则齐侯孰弑阎职邴歜也阎职邴歜微不称盗而称齐人所以罪商人也君商人人阎职邴歜其实各得其天矣
六月癸酉葬我君文公秋公子遂叔孙得臣如齐冬十月子卒【有传】
恶位未定则其称子卒何成之为在丧之君也凡君在丧恒称子犹未葬也则称子某【庄公子般襄公子野】於是公子遂杀恶而立宣公故成之为在丧之君以弑罪罪宣公也
夫人姜氏归于齐季孙行父如齐莒弑其君庶其弑未有书国者其称国何犹曰国其国也而以自弑焉尔称人罪不在臣子称国罪不在衆人矣然则莒子孰弑太子仆也莒子生太子仆又生季佗爱季佗而黜仆而以自祸衆人何罪焉故凡称国必易树子杀大臣者也树子吾贰也大臣吾股肱也亲莫亲於斯贵莫贵於斯贼由斯人是自贼也
陈氏春秋後传

[book_title]卷七
钦定四库全书
春秋後传卷七　　　　宋　陈傅良　撰
宣公
元年春王正月公即位公子遂如齐逆女三月遂以夫人妇姜至自齐【有传说在章指】夏季孙行父如齐晋放其大夫胥甲父于卫公会齐侯于平州公子遂如齐六月齐人取济西田
外取邑不书虽取诸我不书【据传襄二十六年齐取我高鱼】必有归之者也然後书是故济西田书取讙阐书取
秋邾子来朝楚子郑人侵陈遂侵宋
书遂伐楚言志不在蔡也书遂侵宋言志不在陈也【说在僖四年】南北之势於是始也後十五年而宋楚平後五十年而晋赵武楚屈建同盟于宋诸夏之君分为晋楚之从矣南北之势於是始故谨书之也自是讫春秋师再有事无言遂者矣言遂者非与国伐盟主【齐侯伐卫遂伐晋事在襄二十三年】则盟主伐与国也【晋士鞅侵郑遂侵卫传曰卫叛晋也事在定八年】
晋赵盾帅师救陈
书救陈何楚由是始伯也於是楚救皆不书【据传蒍贾救郑鬬椒救郑之类】
宋公陈侯卫侯曹伯会晋师于棐林伐郑
此晋赵盾以诸侯之师伐郑则其曰宋公陈侯卫侯曹伯会伐郑何大夫初用诸侯也灵公之世兵车之会自参以上贬人之於是黜赵盾以其用诸侯也春秋不以大夫用诸侯故书曰晋赵盾帅师救陈宋公陈侯卫侯曹伯会晋帅于棐林伐郑则不以大夫用诸侯之辞也【公羊曷为不言赵盾之师君不会大夫之辞也】
冬晋赵穿帅师侵崇晋人宋人伐郑
二年春王二月壬子宋华元帅师及郑公子归生帅师战于大棘宋师败绩
战未有书大夫者於是书宋华元郑公子归生大夫初主战也自此战皆书大夫战不书大夫者吴也吴无大夫也
获宋华元【说在获晋侯】秦师伐晋夏晋人宋人卫人陈人侵郑
此晋赵盾用诸侯之师曷为贬称人以晋为甚不竞也楚方图伯而晋以大夫用诸侯由是兵车之会自参以上皆贬之而自柳棼之役楚皆称子矣【九年】
秋九月乙丑晋赵盾弑其君夷臯【三传同】冬十月乙亥天王崩
三年春王正月郊牛之口伤改卜牛牛死乃不郊犹三望葬匡王楚子伐陆浑之戎
窥周室也
夏楚人侵郑秋赤狄侵齐宋师围曹冬十月丙戌郑伯兰卒葬郑穆公
四年春王正月公及齐侯平莒及郯莒人不肯公伐莒取向【有谷梁传】
秦伯稻卒夏六月乙酉郑公子归生弑其君夷【传例说在章指】首弑君者公子宋也则其蔽罪於归生何归生为正卿而宋有无君之心非归生孰禁之於归生乎谋先然而弗禁则贼由归生而已矣是故归生之弑公子宋啓之不以罪宋而罪归生甯喜之弑公子鱄啓之不以罪鱄而罪甯喜董史书赵盾孔子取焉盖有合於春秋
赤狄侵齐秋公如齐公至自齐冬楚子伐郑
五年春公如齐夏公至自齐秋九月齐高固来逆叔姬【有传】
公自主之也於是公如齐高固使齐侯止公请叔姬焉则高固伉也【从谷梁传】
叔孙得臣卒冬齐高固及子叔姬来
凡来讥也非归宁之辞
楚人伐郑
六年春晋赵盾卫孙免侵陈
赵盾之罪尝着於春秋其再见曷为无贬自宋万而下无讨贼者则九人而已矣
夏四月秋八月螽冬十月
七年春卫侯使孙良夫来盟夏公会齐侯伐莱秋公至自伐莱【传例说在章指】大旱冬公会晋侯宋公卫侯郑伯曹伯于黑壤【有传】
晋灵公之会同皆不序自黑壤而下复序诸侯何也垂陇之役初以大夫会盟自以大夫会盟而後不序诸侯不序诸侯犹责伯者也终灵公之篇则诸侯无贬矣以其不胜贬序之可也是故春秋自隐而下君恒称君贬人之故诸侯多贬辞焉自文而下大夫恒称大夫贬人之故大夫多贬辞焉诸侯不胜贬则政在大夫矣大夫不胜贬则陪臣执国命矣
八年春公至自会夏六月公子遂如齐至黄乃复【有公羊传】辛巳有事于太庙仲遂卒于垂
大夫卒恒称名则其兼字之何自是仲氏世为卿故讥之也【本刘氏】其不言公子仲遂蒙上文也大夫卒竟内不地【据定五年季孙意如卒于房】竟外地【据成十七年公孙婴齐卒于狸脤】
壬午犹绎万入去龠【有公羊传】戊子夫人嬴氏薨晋师白狄伐秦楚人灭舒蓼秋七月甲子日有食之旣冬十月己丑葬我小君敬嬴雨不克葬庚寅日中而克葬【谷梁有传】城平阳楚师伐陈
九年春王正月公如齐公至自齐夏仲孙蔑如京师齐侯伐莱秋取根牟
取言公【据四年伐莒取向以前皆言公】取不言公非公命也自宣而下征伐在大夫矣【此年取根牟成六年取鄟襄十三年取邿皆微国也】
八月滕子卒九月晋侯宋公卫侯郑伯曹伯会于扈晋荀林父帅师伐陈辛酉晋侯黑臀卒于扈
诸侯卒虽不出竟地之
冬十月癸酉卫侯郑卒宋人围滕楚子伐郑晋郤缺帅师救郑
书救郑何楚伯也元年救陈今年救郑而辰陵之盟序陈郑於楚子之下遂以诸侯予楚矣
陈杀其大夫泄冶【谷梁有传】
十年春公如齐公至自齐齐人归我济西田夏四月丙辰日有食之己巳齐侯元卒齐崔氏出奔卫【传例说在章指公羊世卿非是】公如齐五月公至自齐癸巳陈夏徵舒弑其君平国六月宋师伐滕公孙归父如齐葬齐惠公晋人宋人卫人曹人伐郑秋天王使王季子来聘
自顷王而下王室无聘鲁者於是再聘而王季子实来则已尊矣
公孙归父帅师伐邾取绎
取根牟不书师此其书归父何伐邾犹公命也取绎非公命也宣公而下征伐在大夫故自取绎凡取皆不书其人【据昭元年传季武子伐莒取郓但书取】自伐?凡伐皆不书公
大水季孙行父如齐冬公孙归父如齐齐侯使国佐来聘饥楚子伐郑
十有一年春王正月夏楚子陈侯郑伯盟于辰陵序楚子於陈侯郑伯之上初予楚以伯也
公孙归父会齐人伐莒秋晋侯会狄于櫕函
此外会也曷为书之如吾君内之也楚方倡义於天下而晋孜孜於羣狄至往会焉晋卑甚矣是故楚庄王之春秋晋有诸侯之事不悉书也於宣三年晋侯伐郑不书五年荀林父伐陈不书
冬十月楚人杀陈夏徵舒
楚亟称子矣自宋万而下无讨贼者虽讨之不以其罪且百年於此则楚之讨夏徵舒其不曰楚子何春秋之法惟讨贼不以内外贵贱恒称人是故杀大夫恒称国或称人杀他国之大夫恒称人或称君【据昭四年杀庆封】惟讨贼讫春秋称人以是为国人杀之也
丁亥楚子入陈
於是楚子为陈夏氏故伐陈谓陈人无动将讨於少西氏遂入陈杀夏徵舒则曷为不书入而后杀【据晋文先书入曹後书执曹伯】予之以讨贼之义也书入而后杀是以利陈累庄王也不以利陈累庄王则讨贼一事也入一事也入虽君将贬人之於是称楚子楚强甚矣终庄王一篇虽围灭无贬辞固进楚也亦忧楚也
纳公孙宁仪行父于陈
凡奔非其罪纳之者罪也则但书纳公孙宁仪行父与君淫者也则其不书奔何微二子则楚师不出徵舒不讨灵公不葬然则宜纳者也则其书纳何二子足以免於奔而已矣而纳之者楚子之过也
十有二年春葬陈灵公楚子围郑夏六月乙卯晋荀林父帅师及楚子战于邲晋师败绩
大夫尝主战矣犹未敌君也以大夫敌君於是始甚矣大夫强也鞌之战不惟敌君且盟齐於师矣
秋七月冬十有二月戊寅楚子灭萧晋人宋人卫人曹人同盟于清丘【有传】
此晋先縠宋华椒卫孔逹也曷为贬称人犹曰人自为盟也人自为盟自鹿上以来未之有也於是再见其再见何中国久无伯也由救郑之後大夫会伐自参以上皆不书至是会盟亦不书矣
宋师伐陈卫人救陈
十有三年春齐师伐莒夏楚子伐宋秋螽冬晋杀其大夫先縠
十有四年春卫杀其大夫孔达
清丘之盟晋以卫之救陈晋讨焉孔达曰苟利社稷请以我说於是自杀卫人以说於晋而告於诸侯称国以杀其君意也是故苟其君意虽孔达书杀苟非君意虽公子遂为宣公杀惠伯不书也
夏五月壬申曹伯寿卒晋侯伐郑秋九月楚子围宋葬曹文公冬公孙归父会齐侯于谷
十有五年春公孙归父会楚子于宋
吾大夫始特会楚也
夏五月宋人及楚人平
凡平不书必关於天下之故也而後书有与楚平者矣於陈不书【文九年】於郑不书【宣十年】至宋始书之宋尝及楚平矣【僖二十四年宋及楚平】至庄王始书之必宋从楚必庄王得宋天下将有南北之势春秋特致意焉
六月癸卯晋师灭赤狄潞氏以潞子婴儿归
楚灭国书君将矣此其称师何灭国之大夫犹贬也是故荀林父灭潞氏不书随会灭甲氏不书灭国以其君归皆称爵如楚人灭弦弦子奔黄楚人灭顿以顿子牂归楚人灭胡以胡子豹归第言奔者不名之以归者名之
秦人伐晋
此秦伯也【桓公】
王札子杀召伯毛伯【谷梁有传】
两下相杀虽王卿士不书【据传昭十二年刘献公杀甘悼公十八年毛得杀毛伯过之类】此何以书斥王之辞也於是王孙苏与召氏毛氏争政使王子杀召戴公及毛伯卫王孙家人也而争政王子一日而杀二卿则讥不但在其人也是故终春秋才一再书之王札子杀召伯毛伯陈侯之弟招杀陈世子偃师皆斥君之辞也【传云王子捷】
秋螽仲孙蔑会齐高固于无娄初税【三传同从公羊】冬蝝生饥【有传】
十有六年春王正月晋人灭赤狄甲氏及留吁
此士会也於是献狄俘晋侯请於王王以黻冕命士会将中军且为太傅则何以亦书人灭终不可以无贬也
夏成周宣榭火【有传谷梁周灾不志非是】秋郯伯姬来归冬大有年十有七年春王正月庚子许男锡我卒丁未蔡侯申卒夏葬许昭公葬蔡文公六月癸卯日有食之己未公会晋侯卫侯曹伯邾子同盟于断道
同盟至新城而再见断道之後不曰同盟者寡矣
秋公至自会冬十有一月壬午公弟叔肸卒【公谷左氏母弟称弟例不取】
公弟者何非见大夫也【本何休】非大夫不卒而卒叔肸贤之也【本谷梁】贤之所以恶宣公也凡先君之子称公子有谓称弟是故宋地辰兄弟也一篇之间讥称宋公之弟辰无讥则从其恒称为公子地陈公子招一人也讥称陈侯之弟招无讥则从其恒称为公子招故不弟称弟不友称弟不弟称弟传曰陈侯之弟招杀陈世子偃师罪在招也不友称弟传曰秦伯之弟鍼出奔晋罪秦伯也叔肸称弟恶宣公也
十有八年春晋侯卫世子臧伐齐公伐?
自是内不言君将征伐在大夫矣
夏四月秋七月邾人戕鄫子于鄫甲戌楚子旅卒【有公羊传】公孙归父如晋冬十月壬戌公薨于路寝归父还自晋【有传】至笙遂奔齐【三传同】
陈氏春秋後传
<经部,春秋类,陈氏春秋後传>

[book_title]卷八
钦定四库全书
春秋後传卷八　　　　　宋　陈傅良　撰成公
元年春至正月公即位二月辛酉葬我君宣公无冰三月作邱甲
邱甲何邱自为甲也二十五人为两四两为卒卒出长毂一乘也於甸乎取之於是有甲士【魏武帝孙子甲士三人步卒七十二人炊子守装子之类又二十五人是一乘也】邱十六井也而自为甲是邱赋一乘也大司马之制上地家可用三人中地二家五人下地家二人皆胜兵也必四邱之甸也而後备一卒出长毂一乘则是从征少而休多也作邱甲休少而从征多矣
夏臧孙许及晋侯盟于赤棘秋王师败绩于茅戎战然後言败绩此不战何以书败绩言自败也凡王有事讥不在诸侯【出居於郑之类】诸侯有事讥不在臣子【弃其师之类】则以自致之文书之虽有敌国亦自致也梁亡齐人殱于遂王师败绩于茅戎无敌国之辞也昔者伐郑桓王不言败绩讳之也则曷不为定王讳昔者讨不庭则君子何忍言之於是晋人平戎既拜成矣刘康公徼戎遂伐之败焉是故不讳书曰败绩于茅戎而刘康公但称师
冬十月
二年春齐侯伐我北鄙夏四月丙戌卫孙良夫帅师及齐师战于新筑卫师败绩
卫书大夫帅师於是始大夫强也良夫世为卿至林父出其君入于戚以叛是故虽孔逹不言帅师【见文元年】必若良夫而後言帅师
六月癸酉季孙行父臧孙许叔孙侨如公孙婴齐帅师会晋郤克卫孙良夫曹公子首及齐侯战于鞌齐师败绩秋七月齐侯使国佐如师己酉及国佐盟于袁娄凡帅非卿不书【据传文三年晋救江书阳处父不书先仆襄十七年卫伐曹书石买不书孙蒯之类】虽卿也非元帅亦不书【据传襄元年围宋彭城书晋栾黶不书荀偃宣二年战大棘书宋华元不书乐吕之类】书四卿是各自帅也会伐不言帅师此其言帅师何四卿并出各自为帅也自文之季年而无使介至是而无将佐鲁三家之势成矣於是卫未有大夫将书孙良夫曹无大夫书公子首而赏鞌之功晋於是有六卿征伐在大夫不独鲁也以四国之臣战齐君甚矣鞌战之忿也齐桓合九国之师以临楚屈完来盟於师桓不欲以临楚盟屈完也退而盟召陵齐侯使国佐如师进师于袁娄而後盟国佐且夫屈完不言使而国佐言使屈完不言使而退盟之於召陵以礼於楚子国佐言使而进盟之於袁娄以偪齐君桓公之所不敢而四国之臣敢为之甚矣鞌战之忿也
八月壬午宋公鲍卒庚寅卫侯速卒取汶阳田冬楚师郑师侵卫十有一月公会楚公子婴齐于蜀
凡吾君会诸侯则有大夫得称其大夫【僖二十五年莒庆二十六年卫甯速】苟无诸侯则不以大夫敌吾君是故莒无大夫则曰莒人【浮来】齐有大夫则曰齐大夫【蔇】及高徯盟及晋处父盟始以大夫敌吾君矣皆不言公以是为齐晋之讥则讳公焉耳此其曰公会楚公子婴齐是公自与婴齐夷也於楚之会盂公後诸侯至於楚之会宋公亦後诸侯至鲁犹重从楚也公与婴齐夷楚何讥焉不足为公讳焉尔是故自屈完以来楚大夫皆无氏族也而书公子自婴齐始
丙申公及楚人秦人宋人陈人卫人郑人齐人曹人邾人薛人鄫人盟于蜀
此楚公子婴齐蔡侯许男宋华元陈公孙宁卫孙良夫郑公子去疾也曷为贬称人楚大夫初会盟也是故诸侯之大夫复不序晋大夫初会盟则不言公楚大夫初会盟则其言公何公固与婴齐夷矣无足讳焉尔
三年春王正月公会晋侯宋公卫侯曹伯伐郑辛亥葬卫穆公二月公至自伐郑甲子新宫灾三日哭【公羊有传】乙亥葬宋文公夏公如晋郑公子去疾帅师伐许
郑初书大夫将也
公至自晋秋叔孙侨如帅师围棘【公羊有传】
不言叛内言围皆叛也
大雩晋郤克卫孙良夫伐廧咎如【有传】冬十有一月晋侯使荀庚来聘卫侯使孙良夫来聘丙午及荀庚盟聘而遂盟之於是始
丁未及孙良夫盟郑伐许
外郑也其外之何楚之伯郑人为之也由齐桓以来争郑於楚桓公卒郑始朝楚诸夏之服於楚郑为乱阶也至辰陵郑帅诸夏而事楚矣败晋于邲盟十四国之君大夫於蜀皆郑为之是故外秦而後外郑微秦郑中国无荆祸矣
四年春宋公使华元来聘三月壬申郑伯坚卒?伯来朝夏四月甲寅臧孙许卒公如晋葬郑襄公秋公至自晋冬城郓郑伯伐许【称郑伯说见桓十三年】
五年春王正月?叔姬来归仲孙蔑如宋夏叔孙侨如会晋荀首于谷梁山崩秋大水冬十有一月己酉天王崩十有二月己丑公会晋侯齐侯宋公卫侯郑伯曹伯邾子?伯同盟于虫牢
六年春王正月公至自会二月辛巳立武宫【公羊有传】取鄟卫孙良夫帅师侵宋夏六月邾子来朝公孙婴齐如晋壬申郑伯费卒秋仲孙蔑叔孙侨如帅师侵宋楚公子婴齐帅师伐郑
楚初书大夫将也自是必围灭也而後贬人之
冬季孙行父如晋晋栾书帅师救郑
晋尝救郑矣不书【宣十年士会救郑】於是书救何郑不服也郑自辰陵无役不从楚败晋于邲盟诸侯之大夫于蜀再伐许春秋於是狄郑虫牢之盟郑始服而楚人争郑未巳也今年救郑明年合九国之衆以复救郑而郑伯会楚公子成於邓於是执郑伯杀行人伯蠲而郑不急君晋於是归郑伯使锺仪合晋楚之成矣
七年春王正月鼷鼠食郊牛角改卜牛鼷鼠又食其角乃免牛吴伐郯【有传】
吴初入伐中国也
夏五月曹伯来朝不郊犹三望秋楚公子婴齐帅师伐郑公会晋侯齐侯宋公卫侯曹伯莒子邾子?伯救郑八月戊辰同盟于马陵公至自会吴入州来
吴楚之交兵不书【据传伐楚伐巢伐徐子重七奔命】至是始书之传曰是以始大通吴于上国晋人为之也盟于蒲景公将始会吴吴不至於钟离而後至盟於鸡泽悼公又逆吴子吴不至於戚而後至吴之为蛮久矣其不敢自列於诸夏而晋求之急将以罢楚也楚罢晋亦不复伯矣入州来不可以不录其始也
冬大雩卫孙林父出奔晋
八年春晋侯使韩穿来言汶阳之田归之于齐晋栾书帅师侵蔡公孙婴齐如莒宋公使华元来聘夏宋公使公孙寿来纳币晋杀其大夫赵同赵括秋七月天子使召伯来赐公命冬十月癸卯?叔姬卒
内女为夫人恒书卒其不言卒者出也?叔姬尝出矣则曷为书卒以?伯之来逆丧则不可以不卒也
晋侯使士燮来聘叔孙侨如会晋士燮齐人邾人伐郯卫人来媵
媵何以书公亲与为礼也媵细故也人微者也以微者行细故而公亲受之则不可不书也是故苟不亲虽改葬惠公隐弗临不书苟亲之虽卫人晋人齐人来媵书然则媵者无讥与媵必以同姓齐人悖矣
九年春王正月?伯来逆叔姬之丧以归公会晋侯齐侯宋公卫侯郑伯曹伯莒子?伯同盟于蒲公至自会二月伯姬归于宋夏季孙行父如宋致女晋人来媵秋七月丙子齐侯无野卒晋人执郑伯晋栾书帅师伐郑冬十有一月葬齐顷公楚公子婴齐帅师伐莒庚申莒溃楚人入郓
此婴齐也向也於会蜀称婴齐於盟称人今也於伐莒称婴齐於入郓称人一人之身俄而进退焉春秋之於楚无所不尽其辞也庄王之篇围灭无贬辞庄王卒春秋志楚强而已矣是故於柏举战称人奔称囊瓦
秦人白狄伐晋郑人围许城中城
十年春卫侯之弟黑背帅师侵郑夏四月五卜郊不从乃不郊五月公会晋侯齐侯宋公卫侯曹伯伐郑齐人来媵丙午晋侯獳卒秋七月公如晋【说在文二年】冬十月十有一年春王三月公至自晋晋侯使郤犫来聘己丑及郤犫盟夏季孙行父如晋秋叔孙侨如如齐冬十月十有二年春周公出奔晋【有传】
周公楚也王卿士虽奔不名必王子也而後名王子奔必尝与废立者也王人奔不言出言出必尝去位者也非王人也则不在其国而後不言出【据公孙敖公孙归父晋先蔑】
夏公会晋侯卫侯于琐泽秋晋人败狄于交刚
中国败外域皆不书唯晋特书之特书晋者病晋也楚方聘鲁平宋合诸侯之大夫于蜀讨陈夏徵舒观兵于雒矣而晋区区争地於羣狄是故宣成之春秋晋有事於秦楚或略不书而甚详於灭狄以是为晋衰也晋之衰诸夏之忧也
冬十月
十有三年春晋侯使郤錡来乞师
外乞师不书必盟主也而後书乞卑词也见晋之无以令与国也
三月公如京师【公羊有传注非是】夏五月公自京师遂会晋侯齐侯宋公卫侯郑伯曹伯邾人滕人伐秦
於是战于麻隧秦师败绩则其但书伐何畧之也自外秦以来秦晋之相加兵皆略之是故战于麻隧秦师败绩但书伐秦战于栎晋师败绩但书伐晋以为不足详焉尔
曹伯卢卒于师秋七月公至自伐秦冬葬曹宣公十有四年春王正月莒子朱卒夏卫孙林父自晋归于卫秋叔孙侨如如齐逆女郑公子喜帅师伐许九月侨如以夫人妇姜氏至自齐
夫人妇姜氏有姑之恒称也若妾姑也则不书氏是故有成风则出姜不氏有敬嬴则穆姜不氏所以别嫡姑也
冬十月庚寅卫侯臧卒秦伯卒
十有五年春王二月葬卫定公三月乙巳仲婴齐卒【公羊有传】癸丑公会晋侯卫侯郑伯曹伯宋世子成齐国佐邾人同盟于戚晋侯执曹伯归于京师【凡例非是说在章指】
执未有称爵者此其称晋侯何讨有罪也曹伯之罪不着于春秋曷为以讨辞书之曹伯杀太子而自立者也然则负刍之罪曷不着於春秋曹伯卢卒未有即位者公子与太子争立犹两下相杀而已矣书杀太子是有二尊也犹两下相杀而已矣则其讨之何不讨之则嫡庶之乱将接迹于天下矣是故特书晋侯
公至自会夏六月宋公固卒楚子伐郑秋八月庚辰葬宋共公宋华元出奔晋宋华元自晋归於宋【洞林本不复出宋华元】宋杀其大夫山【有传】
於是华元使华喜公孙师帅国人攻荡氏杀子山则何以称国称国杀无罪之辞也荡泽弱公室则曷为例之以无罪不氏所以别其非无罪也不氏所以别其非无罪也则称国有司法守之辞也
宋鱼石出奔楚
於是鱼石向为人鳞朱向带鱼府出奔楚则其但书鱼石何凡奔必有罪也衆不可以胜罪则罪此甚焉鱼石以楚师伐宗国入彭城为宋患之日久是以甚鱼石也
冬十有一月叔孙侨如会晋士燮齐高无咎宋华元卫孙林父郑公子鰌邾人会吴于锺离
晋初以诸侯之大夫会吴也传曰始通吴也於是大夫自为会矣殊会齐桓公所以尊王世子也齐桓公以殊会会王世子厉公以殊会会吴吴之为蛮久矣而与王世子同文甚矣厉公之为中国患也
许迁于叶
於是楚公子申迁许于叶则其曰许迁于叶何以其从夷狄虽迁之犹自迁也是故迁于夷以公子弃疾迁于白羽以王子胜皆以自迁之文书之
十有六年春王正月雨木冰【谷梁有传】夏四月辛未滕子卒郑公子喜帅师侵宋六月丙寅朔日有食之晋侯使栾黶来乞师甲午晦晋侯及楚子郑伯战于鄢陵楚子郑师败绩【二传同楚不言师从公谷】楚杀其大夫公子侧秋公会晋侯齐侯卫侯宋华元邾人于沙随不见公【谷梁有传】公至自会公会尹子晋侯齐国佐邾人伐郑
会伐未有书王人者此其书尹子何初以王卿士与伐也春秋不以诸侯用王师虽齐桓不得与单伯序也阳处父之救江也王叔桓公不书虽前年伐秦之役刘子成子犹不书也於是厉公恣矣初以尹子与齐国佐邾人序甚矣厉公之无道也
曹伯归自京师
执君不名归然後名之此其不名何以京师释之也负刍有罪矣而京师释之则异於他归者矣不名之可也
九月晋人执季孙行父舍之于苕邱冬十月乙亥叔孙侨如出奔齐十有二月乙丑季孙行父及晋郤犫盟于扈公至自会乙酉刺公子偃
刺公子偃杀有罪之辞也【从啖氏】公子买戍卫不卒戍刺之杀无罪之辞也春秋序事而不言故言故皆讥也
十有七年春卫北宫括帅师侵郑夏公会尹子单子晋侯齐侯宋公卫侯曹伯邾人伐郑
王人未有书二卿者书二卿皆与伐也
六月乙酉同盟于柯陵
其不指言诸侯何二子与盟也言诸侯则疑於葵邱狄泉之盟讳王子虎於是不讳曷为不讳会伐未有书王人者唯晋厉公特书之会盟不足讳焉尔是故书同盟其尹子之盟与抑厉公之盟与莫适为主之辞也
秋公至自会齐高无咎出奔莒九月辛丑用郊晋侯使荀罃来乞师冬公会单子晋侯宋公卫侯曹伯齐人邾人伐郑十有一月公至自伐郑壬申公孙婴齐卒于狸脤十有二月丁巳朔日有食之邾子貜且卒晋杀其大夫郤錡郤犫郤至楚人灭舒庸
此公子橐师也
十有八年春王正月晋杀其大夫胥童庚申晋弑其君州蒲
晋侯孰弑栾书中行偃也晋侯一日而尸三卿又执书偃将杀之而以自祸是故称国楚商臣杀鬭勃而後弑君晋栾书中行偃杀胥童而後弑君春秋不列於孔父以是为不能与其君存亡者也然则书晋杀胥童不书楚杀鬭勃何也书杀胥童以累州蒲也不书杀鬬勃不以累頵也州蒲称国以弑而弑頵斥商
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:37:33-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="御制阅春秋解口号漫题,目录,原序,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,春秋集解全文在线阅读,春秋集解全文在线下载,大玄古籍书库">
<meta name="description" content="三十卷。吕本中(1084－1145)撰。吕本中字居仁，原名吕大中，宋代着名诗人、理学家。吕本中北宋末官至祠部员外郎，南宋初赐进士，累迁中书舍人，兼侍讲，权直学士院，学者称之“东莱先生”。吕本中以诗擅名，其诗颇得黄庭坚、陈师道句法，诗家多称之“吕紫微”、“东莱”之号稍隐。吕氏着述颇多，除此书外，还有《童蒙训》、《师友渊源录》、《东莱诗集》、《紫微诗话》、《江西诗派宗社图》等书。此书乃自三传而下，集诸儒解经之说而为之。其所集诸儒，主要是陆淳、刘知几、孙复、孙觉、刘敞、苏辙、程颐、襄陵许氏、胡瑗数家。此书虽全无">
<title>春秋集解_吕本中_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">春秋集解</span> <br/>
          作者： <span class="inputVal" id="bkauthor">吕本中</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,经学,完结</span> <br/>
          字数： <span class="inputVal" id="bknum">[book_length]302535</span> <br/>
          说明： <span class="inputVal" id="bkdec">三十卷。吕本中(1084－1145)撰。吕本中字居仁，原名吕大中，宋代着名诗人、理学家。吕本中北宋末官至祠部员外郎，南宋初赐进士，累迁中书舍人，兼侍讲，权直学士院，学者称之“东莱先生”。吕本中以诗擅名，其诗颇得黄庭坚、陈师道句法，诗家多称之“吕紫微”、“东莱”之号稍隐。吕氏着述颇多，除此书外，还有《童蒙训》、《师友渊源录》、《东莱诗集》、《紫微诗话》、《江西诗派宗社图》等书。此书乃自三传而下，集诸儒解经之说而为之。其所集诸儒，主要是陆淳、刘知几、孙复、孙觉、刘敞、苏辙、程颐、襄陵许氏、胡瑗数家。此书虽全无吕氏议论，但采择较精。朱熹曾说：“吕居仁《春秋》亦甚明白，正如某《诗传》相似。此书旧刻题曰吕祖谦撰，误，《四库提要辨之甚详。然吕本中传林之奇，而林之奇则吕祖谦之师，二人亦有渊源。现存有康熙《通志常经解》本，乾隆本。</span> <br/>
          封面： <span class="inputVal" id="bkimg">Z_5053.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]春秋集解
[book_author]吕本中
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,经学,完结
[book_length]302535
[book_dec]三十卷。吕本中(1084－1145)撰。吕本中字居仁，原名吕大中，宋代着名诗人、理学家。吕本中北宋末官至祠部员外郎，南宋初赐进士，累迁中书舍人，兼侍讲，权直学士院，学者称之“东莱先生”。吕本中以诗擅名，其诗颇得黄庭坚、陈师道句法，诗家多称之“吕紫微”、“东莱”之号稍隐。吕氏着述颇多，除此书外，还有《童蒙训》、《师友渊源录》、《东莱诗集》、《紫微诗话》、《江西诗派宗社图》等书。此书乃自三传而下，集诸儒解经之说而为之。其所集诸儒，主要是陆淳、刘知几、孙复、孙觉、刘敞、苏辙、程颐、襄陵许氏、胡瑗数家。此书虽全无吕氏议论，但采择较精。朱熹曾说：“吕居仁《春秋》亦甚明白，正如某《诗传》相似。此书旧刻题曰吕祖谦撰，误，《四库提要辨之甚详。然吕本中传林之奇，而林之奇则吕祖谦之师，二人亦有渊源。现存有康熙《通志常经解》本，乾隆本。
[book_img]Z_5053.jpg


[book_title]御制阅春秋解口号漫题
猾夏从来称攘楚今常漕米济江南寄言白首穷经者漫泥【去声】区区上谈【解春秋者无不以猾夏为楚罪操戈聚讼论之不已此经生因袭旧闻拘墟方域之见耳秦晋汛舟之役传説以为美谈而今楚粟嵗输济邻封者甚富赒赈尤资其利使如春秋时各分疆域则江浙所出之米不足本地半嵗之食设加之遇灾即有赈恤将难为巧妇之炊矣且江浙江西即昔之吴越汉武帝议伐闽越而刘安称先道古谓必不可伐唐顺之韪之以为反覆论说以中国劳蛮夷之意以今观之闽浙江西之人岂尽不可以冠带之国法度理之乎是知今古异宜不达时而欲行封建井田者率是类也故并识之】

[book_title]目录
钦定四库全书　　　　　经部五
春秋集解目録　　　　　春秋类
第一卷
隐公
第二卷
隐公
第三卷
桓公
第四卷
桓公
第五卷
庄公
第六卷
庄公
第七卷
庄公
第八卷
闵公
第九卷
僖公
第十卷
僖公
第十一卷
僖公
第十二卷
僖公
第十三卷
文公
第十四卷
文公
第十五卷
宣公
第十六卷
宣公
第十七卷
成公
第十八卷
成公
第十九卷
襄公
第二十卷
襄公
第二十一卷
襄公
第二十二卷
襄公
第二十三卷
昭公
第二十四卷
昭公
第二十五卷
昭公
第二十六卷
昭公
第二十七卷
定公
第二十八卷
定公
第二十九卷
哀公
第三十卷
哀公
【臣】等谨案春秋集解三十卷宋吕本中撰旧刻题曰吕祖谦误也本中字居仁好问之子宋史载其绍兴六年赐进士擢起居舍人八年迁中书舍人兼侍讲权直学士院学者称为东莱先生故赵希弁读书附志称是书为东莱先生撰后人因祖谦与朱子逰其名最着亦称曰东莱先生而本中以诗擅名诗家多称吕紫微东莱之号稍隐遂移是书于祖谦不知陈振孙书録解题载是书固明云本中撰也振孙又言是书自三传而下集诸儒之説不过陆氏两孙氏两刘氏蘓氏程氏许氏胡氏数家而采择颇精全无自己议论以此本考之亦合知旧刻误题审矣本中所着江西宗派图紫微诗话皆盛行于世而不知其经学之邃乃如此今考正之庶几不没其真焉乾隆四十四年九月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆费墀

[book_title]原序
春秋集解原序
春秋集解三十卷赵希弁读书附志云东莱先生所着也长沙陈邕和父为之序按成公年谱凡有著述必书独是编不书宋史本传公所着有易书诗而无春秋惟艺文志于春秋集解三十卷直书成公姓名考吴兴陈氏书録解题有春秋集解十二卷云是吕本中撰且撮其大防谓自三传而下集诸儒之説不过陆氏两孙氏两刘氏苏氏程氏许氏胡氏数家而已其所择颇精却无自己议论合之是编诚然盖吕氏自右丞好问徙金华成公述家传称为东莱公而本中为右丞子学山谷为诗作江西宗派图学者称为东莱先生以之名集然则吕氏三世皆以东莱先生为目成公特最著者尔朱子尝曰吕居仁春秋亦甚明白正如某诗传相似窃疑是编为居仁所着第卷帙多寡不合或居仁草创而成公増益之者与序其端用质淹通博洽之君子倘获善本有陈和父序者予之疑庶可以释矣康熙丙辰二月纳兰成德容若序

[book_title]卷一
钦定四库全书
春秋集解卷一
宋　吕本中　撰
隐公【名息姑惠公之子諡法不尸其位曰隐杜预释例諡法隐拂不成曰隠】
左氏传惠公元妃孟子孟子卒继室以声子生隠公宋武公生仲子仲子生而有文在其手曰为鲁夫人故仲子归于我生桓公而惠公薨是以隐公立而奉之
谷梁传春秋贵义而不贵惠信道而不信邪孝子扬父之美不扬父之恶先君之欲与桓非正也邪也虽然既胜其邪心以与隐矣已探先君之邪志而遂以与桓则是成父之恶也兄弟天伦也为子受之父为诸侯受之君已废天伦而忘君父以行小惠曰小道也若隐者可谓轻千乗之国蹈道则未也
伊川先生解春秋鲁史记之名也夫子之道既不行于天下于是因鲁春秋立百王不易之大法平王东迁在位五十一年卒不能复兴先王之业王道絶矣孟子曰王者之迹熄而诗亡诗亡然后春秋作适当隐公之初故始于隐公
泰山孙氏曰春秋之始于隐公者非他以平王之所终也平王东迁歴孝逾惠莫能中兴播荡凌迟逮隐而死夫生犹有可待也死则何所为哉故诗自黍离而降书自文侯之命而絶春秋自隐公而始也
元年春王正月
左氏传元年春王周正月【杜氏注言周以别夏殷】
公羊传元年春王正月元年者何君之始年也何言乎王正月大一统也
谷梁传虽无事必举正月谨始也
伊川先生解隐公之始年春天时正月王正书春王正月示人君当上奉天时下承王正明此义则知王与天同大而人道立矣周正月非春也假天时以立义耳平王之时王道絶矣春秋假周以正王法隐不书即位明大法于始也诸侯之立必由王命隐公自立故不书即位不与其为君也法既立矣诸公或书或不书义各不同既不受命于天子以先君之命而继世者则正其始文成昭襄哀是也继世者既非王命又非先君之命不书即位不正其始隐庄闵僖是也桓宣定之书即位桓弑君而立宣受弑贼之立定为逐君者所立皆无王无君何命之受故书其自即位也定之比宣则又有间矣
陆氏纂例曰啖子曰凡天子崩诸侯薨既殡而嗣子为君康王之诰是也未就阼阶之位来年正月朔日乃就位南面而改元春秋所书是也
刘氏权衡曰大凡元年春正月公即位此八字者文理相须苟载事者必皆庸焉非圣人新意也惟王一字在春正之间为圣人新意耳
常山刘氏曰平王以降天子之命不行于诸侯诸侯之嗣皆专立而无所谓命如隐文成襄昭哀皆受国于先君而不请命于天子者也隐公独不书即位者入春秋之始圣人即以王法夺之而大义举矣若文成襄昭哀亦不书乎则与夫内复不受于先君者无以为别故五公书之言犹继正而有所受之矣如庄闵僖皆内无所受上无所承尔至桓宣定三公则着其自立也
武夷胡氏传人君嗣立逾年必改元此重事也当国大臣冢宰必以其事告于庙秉笔史官必以其事书于策縁始终之义一年不二君故不改于柩前定位之初縁臣民之心不可旷年无君故不待于三年毕丧之后逾年春正月乃谨始之时得理之中者也于是改元着新君即位之始冝矣即位而谨始本不可以不正为子受之父为诸侯受之王此大本也咸无焉则不书即位隐庄闵僖四公是也圣人恐此义未明又于卫侯晋发之书曰卫人立晋以见内无所承上不请命者虽国人欲立之其立之非也在春秋时诸侯皆不请王命矣然承国于先君者则得书即位以别于内复无所承者文成襄昭哀五公是也圣人恐此义未明又于齐孺子荼发之荼幼固不当立然既有先君景公之命矣陈乞虽流涕欲立长君其如景公之命何以乞君荼不死先君之命也命虽不敢死以别于内复无所承者可也然乱伦失正则天王所当治圣人恐此义未明又于卫侯朔发之朔杀伋寿受其父宣公之命甞有国矣然四国纳之则贬王人拒之则襃于以见虽有父命而乱伦失正者王法所冝絶也由是推之王命重矣虽重天王之命若非制命以义亦将壅而不行故鲁武公以括与戏见宣王王欲立戏仲山甫不可王卒立之鲁人杀戏立括之子诸侯由是不睦圣人以此义非尽伦者不能断也又特于首止之盟发之夫以王世子而出会诸侯以列国诸侯而上与王世子会此例之变也而春秋许之郑伯奉承王命不与是盟此礼之常也而春秋逃之所以然者王将以变易储贰桓公纠合诸侯仗正道以翼世子使国本不摇而天下之为父子者定所谓一匡天下民到于今受其赐者也至是变而之正以大义为主而崇高之势不与焉然后即位谨始之义终矣万世之大伦正矣故曰春秋之法大居正非圣人莫能修之谓此类尔
又曰谓正月为王正则知天下之定于一也天无二日土无二王家无二主尊无二上道无二致政无二门故议常经者黜百家尊孔氏诸不在六艺之科者勿使并进此道术之归于一也言致理者欲令政事皆出中书而变礼乐革制度则流放窜殛之刑随其后此国政之归于一也若乃辟私门废公道各以便宜行事是人自为政谬于春秋大一统之义矣
三月公及邾【公作邾娄】仪父盟于蔑【公谷作眛】
左氏传邾子克也未王命故不书爵公摄位而欲求好于邾故为蔑之盟
公羊传及者何与也会及暨皆与也曷为或言会或言及或言暨防犹最也及犹汲汲也暨犹暨暨也及我欲之暨不得已也仪父者何字也【刘氏权衡曰案公防齐侯盟于柯当是时曹子手劔劫齐侯以复汶阳之田可谓我欲之矣而反书防则及者非我欲之也案春秋有相与及者此是也有相次及者及其大夫孔父是也有逮及者公追齐师弗及是也文为事出不専汲汲而已】
谷梁传及者何内为志焉尔【刘氏权衡曰及齐高傒盟及晋处父盟岂复内为志者邪】
伊川先生解盟誓以结信出于人情先王所不禁也后世屡盟而不信则罪也诸侯交相盟誓乱世之事也凡盟内为主称及外为主称防在鲁地虽外为主亦称及彼来而及之也两国以上则称防彼盟而往防之也邾附庸国邾子克字仪父附庸之君称字【刘氏传泰山孙氏同】同王臣也夷狄则称名降中国也
杜氏注邾今鲁国邹县也蔑姑蔑鲁地鲁国卞县南有姑城
孔氏正义曰凡盟礼杀牲歃血告誓神明若有背违欲令神加殃咎使如此牲也曲礼曰涖牲曰盟秋官司盟职曰邦国有疑防同则掌其盟约之载
刘氏传何如则谓之附庸公侯百里伯七十里子男五十里不及五十里附于诸侯曰附庸公九命侯伯七命子男五命附庸四命
高邮孙氏曰凡防盟侵伐重其为首者其事善则首者之善重其事恶则首者之恶亦重是故盟防则以主防为首侵伐则以主兵为首所以轻重之也然而于内之主则可言公及某于外之主则不言某及公故圣人变其文曰及曰防也及者以内而及外因此而及彼防者以此从彼彼处某而我往防之也
苏氏曰或曰古者礼乐征伐自天子出诸侯专之非礼也凡书皆以讥之予以为不然春秋之际王室衰矣然而周礼犹在天命未改虽有汤武未能取而代之也诸侯之乱舍此何以治之要之以盟防威之以征伐小国恃焉大国畏焉犹可以少安也
武夷胡氏传王朝大夫例称字列国之命大夫例称字诸侯之兄弟例称字中国之附庸例称字其常也圣人案是非定襃贬则有例当称字或黜而书名例当称人或进而书字其变也常者道之正变者道之中
夏五月郑伯克段于鄢
左氏传初郑武公娶于申曰武姜生庄公及共叔段庄公寤生惊姜氏故名曰寤生遂恶之爱共叔段欲立之亟请于武公公弗许及庄公即位为之请制公曰制岩邑也虢叔死焉他邑唯命请京使居之谓之京城大叔祭仲曰都城过百雉国之害也公曰姜氏欲之焉辟害对曰姜氏何厌之有不如早为之所公曰多行不义必自毙子姑待之既而大叔命西鄙北鄙贰于己公子吕曰国不堪贰君将若之何公曰无庸将自及大叔又收贰以为己邑子封曰可矣厚将得众公曰不义不昵厚将崩大叔完聚缮甲兵具卒乗将袭郑夫人将啓之公闻其期曰可矣命子封帅车二百乗以伐京京叛大叔段段入于鄢公伐诸鄢五月辛丑太叔出奔共书曰郑伯克段于鄢段不弟故不言弟如二君故曰克称郑伯讥失教也谓之郑志不言出奔难之也
谷梁传段郑伯弟也何以知其为弟也杀世子母弟目君以其目君知其为弟也段弟也而弗谓弟公子也而弗谓公子贬之也段失子弟之道矣贱段而甚郑伯也何甚乎郑伯甚郑伯之处心积虑成于杀也于鄢逺也犹曰取之其母之怀中而杀之云尔甚之也然则为郑伯者冝奈何缓追逸贼亲亲之道也
伊川先生解郑伯失为君之道无兄弟之义故称郑伯而不言弟克胜也言胜见段之强使之强所以致其恶也不书奔义不系于奔也
杜氏注郑在荥阳宛陵县西南鄢今颍川鄢陵县陆氏微防曰段虽不弟乃是郑伯养成其恶故特称郑伯以讥失教
苏氏曰不称段之奔而称郑伯之克何也段之乱郑伯成之也凡诸侯之事告则书不然则否虽及灭国灭不告败胜不告克不书于策公羊谷梁以为诸侯之事尽于春秋也而事为之説则过矣
武夷胡氏传用兵大事也必君臣合谋而后动则当称国命公子吕为主帅则当称将出车二百乗则当称师三者咸无称焉而专目郑伯是罪之在郑伯也犹以为未足又书曰克段于鄢克者力胜之辞不称弟路人也于鄢操之为己蹙矣夫君亲无将段将以弟篡兄以臣伐君必诛之罪也而庄公特不胜其母焉尔曷为纵释叔段移于庄公举法若是失轻重哉曰姜氏当武公存之时常欲立段矣及公既没姜以国君嫡母主乎内段以宠弟多才居乎外国人又恱而归之恐其终将轧己为后患也故授之大邑而不为之所纵使失道以至于乱然后以叛逆讨之则国人不敢从姜氏不敢主而大叔属籍当絶不可复居父母之邦此郑伯之志也王政以善养人推其所为使百姓兴于仁而不偷也况以恶养天伦使陷于罪因以翦之乎春秋推见至隐首诛其意以正人心示天下为公不可以私乱也垂训之义大矣
秋七月天王使宰咺来归惠公仲子之赗
公羊传赗者葢以马以乗马束帛【何休注此周制也以马者谓士不备四也礼既夕曰公赗纁束帛两马是也乗马者谓大夫以上备四也束帛谓三纁二】车马曰赗货财曰赙衣被曰襚
谷梁传赗者何也乗马曰赗衣衾曰襚贝玉曰含财钱曰赙
伊川先生解王者奉若天道故称天王其命曰天命其讨曰天讨尽此道者王道也后世以智力把持天下者霸道也春秋因王命以正王法称天王以奉天命夫妇人伦之本最当先正春秋之时嫡妾僭乱圣人尤谨其名分男女之配终身不变者也故无再娶之礼大夫而下内无主则家道不立故不得已有再娶之礼天子诸侯内职具备后夫人亡可以摄治无再娶之礼春秋之始尚有疑焉故仲子羽数特异僖公而后无复辨矣春秋因其窃号而书之以志僭乱仲子系惠公而言故正其名不曰夫人曰惠公仲子谓惠公之仲子妾称也以夫人礼赗人之妾不天乱伦之甚也然春秋之始天王之义未见故不可去天而名咺以见其不王王臣虽微不名况于宰乎
陆氏纂例赵子曰天子而赗妾母是启僭也
高邮孙氏曰惠公仲子一人也仲子者惠公再娶之夫人不曰夫人而系之惠公者不正其为夫人故从夫以别之也葢仲子卒于春秋之前天王至是而来赗之耳仲子系之夫失礼者夫也成风系之子失礼者子也
常山刘氏曰以天王之尊而下赗诸侯之妾坏法乱纪莫斯为甚王朝公卿有爵者例书爵无爵者例书字咺者王之宰书而名之所以着其贬也成风之丧亦妾母也王使荣叔归含且赗又王使召伯来防葬俱不称天者以明其无天道也一则名其宰而见贬一则去其天以示讥
武夷胡氏传王朝公卿书官大夫书字上士中士书名下士书人咺位六卿之长而名之何也仲子惠公之妾尔以天王之尊下赗诸侯之妾是加冠于屦人道之大经拂矣天王纪法之宗也六卿纪法之守也议纪法而修诸朝廷之上则与闻其谋颁纪法而行诸邦国之间则専掌其事而承命以赗诸侯之妾是坏法乱纪自王朝始也春秋重嫡妾之分故特贬而书名以见宰之非宰也
九月及宋人盟于宿
左氏传始通也
公羊传孰及之内之微者也【刘氏权衡曰盟者国之大事岂两微者所定乎苟有两微者盟春秋固不书之然则此自公也讳之没公矣】
谷梁传及者何内卑者也宋人外卑者也
伊川先生解惠公之季年败宋师于黄公立而求成焉盟于宿鲁志也称及称人皆非卿也
杜氏注宿小国东平无盐县是也凡盟以国地者国主亦与盟
陆氏纂例赵子曰不书公讳与大夫盟示耻也刘氏传孰及之卑者之盟不志及之者公也公则曷为不言公耻与宋人盟也曷为耻与宋人盟大国之卿可以防小国之君小国之卿不可以会次国之君
武夷胡氏传内称及外称人皆微者其地以国宿亦与焉微者盟防不志于春秋此其志者有宿国之君也
吕氏曰隐公以诸侯之尊而下与他国大夫盟苟徇目前之利无防耻之节此固圣人所宜贬也
冬十有二月祭伯来
左氏传非王命也
谷梁传来者来朝也其弗谓朝何也寰内诸侯非有天子之命不得出防诸侯不正其外交故弗与朝也聘弓鍭矢不出竟埸束修之肉不行竟中有至尊者不贰之也
伊川先生解祭伯畿内诸侯为王卿士来朝鲁不言朝不与其朝也当时诸侯不修朝觐之礼失人臣之义王所当治也祭伯为王臣不能辅王正典刑而反与之交又来朝之故不与其朝以明其罪先儒有王臣无外交之说甚非也若天下有道诸侯顺轨岂有内外之限其相交好乃常礼也然委官守而逺相朝无是道也周礼所谓世相朝谓邻国耳
武夷胡氏传案左氏曰非王命也祭伯畿内诸侯为王卿士来朝于鲁而直书曰来不与其朝也人臣义无私交大夫非君命不越境所以然者杜朋党之原为后世事君而有贰心者之明戒也惟此义不行然后有借外权如缪留之语韩宣惠者交私议论如庄助之结淮南者倚彊藩为援以胁制朝廷如唐卢携之于高骈崔之于宣武昭纬之于邠岐者矣经于内臣朝聘告赴皆贬而不与正其本也岂有诬上行私自植其党之患哉
公子益师卒
伊川先生解诸侯之卿必受命于天子当时不复请命故诸侯之卿皆不书官不与其为卿也称公子以公子故使为卿也惟宋王者后得命官故独宋卿书官卿者佐君以治国其卒国之大事故书于此见君臣之义矣或日或不日旧史也古之史记事简略日月或不备春秋因旧史有可损而不能益也
刘氏传公子曰公子公子之子曰公孙公孙之子以王父字为氏公子之尊视大夫
高邮孙氏曰古者遇臣之礼来朝则改容当坐则为起疾病则临问死丧则哭之哀君之遇之也重则其报之也亦重君之遇之也轻则其报之也亦轻春秋之时君遇臣之礼不止于薄也或専杀之臣事君之道不止于欺也而或弑之圣人痛君臣之交失道也则于内大夫之卒少见其意焉内大夫见于经者四十有七卒者三十不书卒者十有七所以见君之薄厚且记臣道之始终也书卒者或君临之或赙赠之恩及之则卒也其不书卒者或弑贼或出奔或君不亲临或赙赠不加恩不及则不卒也亦或卒于春秋之后也
二年春公防戎于濳
左氏传修惠公之好也戎请盟公辞
谷梁传防者外为主焉尔知者虑义者行仁者守有此三者然后可以出防防戎危公也【刘氏权衡曰防者外为主焉尔非也若令内为志者可曰公及戎于濳乎】
伊川先生解周室既衰逺方殊族有散居中国者方伯大国明大义而攘斥之义也其余列国慎固封守可也若与之和好以免侵暴非所谓以固吾圉所以启其乱源也故春秋中外之辨尤谨居其地而亲中国与盟会者则与之会戎非义也
杜氏注陈留济阳县东南有戎城濳鲁地
泰山孙氏曰诸侯非天子之事不得出防诸侯况会戎哉
武夷胡氏传外裔举号外之也天无所不覆地无所不载天子与天地参者也春秋天子之事何独外戎狄乎曰中国之有外裔犹昼之有夜隂之有阳昼短则夜长隂盛则阳衰此自然之理圣人于此加之区别为之分制所以使之各安其所也无不覆载者王道之体内中国外外裔者王道之用是故以诸夏而亲外裔致金缯之奉于义不顺其策不可施也以外裔而朝诸夏位侯王之上乱常失序其礼不可行也以允姓姜戎陆浑之属而居内非我族类其心必异萌冦乱之阶其祸不可长也为此说者其知内外之防而明于驭戎之道正朔所不加也奚防同之有书防戎讥之也
夏五月莒人入向
左氏传莒子娶于向向姜不安莒而归夏莒人入向以姜氏还
公羊传入者何得而不居也
谷梁传入者内弗受也【刘氏权衡谷梁曰入者内弗受也此义踈矣凡将兵攻人之国而能胜之入焉者斯谓之入矣非必以内弗受解也有入人之国而可受之者乎然则谷梁今所言者归入之例也妄并之矣】
伊川先生解莒子娶于向向姜不安莒而归莒人入向以姜氏还天下有道礼乐征伐自天子出春秋之时诸侯擅相侵伐兴兵以侵伐人其罪着矣春秋直书其事而责常在被侵伐者葢彼加兵于己则当引咎或自辨谕之以礼义不得免焉则固其封疆告于天子方伯若忿而与之战则以与战者为主处已絶乱之道也书莒人微者也凡将尊师众曰某帅师将尊师少曰某伐某将卑师众曰某师将卑师少曰某人不知众寡将帅名氏亦曰某人书入入其国也侵人之境且为暴况入人之国乎
杜氏注向小国也谯国龙亢县东南有向城莒国今城阳莒县是也
刘氏传入者何入其国也
泰山孙氏曰莒小国以兵入向者隐桓之际征伐用师国无大小皆专而行之
襄陵许氏曰春秋外卿帅师称人外书卿帅师自晋襄之季始也故中世以后卿而人之者贬矣
无骇【公作侅】帅师入极
左氏传司空无骇入极
伊川先生解古者卿皆受命于天子春秋之时诸侯自命已赐族者则书族不书族者未赐也赐族者皆命之世为卿也
杜氏注无骇鲁卿极附庸小国无骇不书氏未赐族【刘氏权衡公子称公子公子之子称公孙公孙之子以王父字为氏乃常礼也若此无骇者继公孙者也则其赐氐久矣岂及其死而未赐氏乎如其公孙也则公孙乃其氏矣又何赐乎若以谓公子公孙亦必赐然后称也是不逹于礼矣夫礼所以赐氏者非以为荣也乃以为公孙之子其族无称也其族无称故请之于君君赐之氏而后称之也则族者固公子公孙之类也公子公孙不待赐而称之也以亲属为氏也公孙之子必待赐而立氏者公孙不敢以亲属为氏也】
孔氏正义贾逵云极戎邑也
刘氏传曰无骇者何吾大夫也何以不氏再命也诸侯大国三卿皆命于天子次国三卿二卿命于天子小国三卿一卿命于天子大国之卿三命次国再命小国一命礼也
苏氏曰无骇之不氏未赐族也或曰未王命也古者天子赐姓诸侯赐族楚未尝通于周而其大夫曰屈完故氏非王命
襄陵许氏曰凡大夫未爵命于天子不氏春秋之初尚谨此也无骇翚挟柔溺及宛之见隐桓庄篇是也自齐桓以后列国皆命大夫非外裔无不族称者矣盖不复请命于周也
秋八月庚辰公及戎盟于唐【桓二年亦公及戎盟于唐】
左氏传戎请盟秋盟于唐复修戎好也
伊川先生解鲁列侯而与戎盟非义也
杜氏注高平方与县北有武唐亭八月无庚辰庚辰七月九日也日月必有误
陆氏纂例啖子曰凡外裔皆不分其爵号而君臣同辞
泰山孙氏曰邾仪父附庸也公与附庸盟犹曰不可与戎盟于唐甚矣
九月纪裂繻来逆女【裂繻公谷并作履緰】
左氏传卿为君逆也
公羊传女曷为或称女或称妇或称夫人女在其国称女在涂称妇入国称夫人
伊川先生解非命卿皆书名以君命来逆夫人也在鲁故称女内女嫁为诸侯夫人则书逆书归明重事也来逆非卿则书归而已见其礼之薄也先儒皆谓诸侯当亲迎亲迎者迎于其所馆有亲御授绥之礼岂有委宗庙社稷而逺适他国以逆妇者乎非惟诸侯即卿大夫而下莫不然也诗称文王亲迎于渭未尝出疆也
杜氏注裂繻纪大夫纪国在东莞剧县
何休注春秋正夫妇之始也
常山刘氏曰文王之迎太姒惟曰于渭不云于莘且文王当是时未知其已为诸侯否也至诗云韩侯迎止于蹶之里则蹶父为王卿士若韩侯因朝觐至周而迎不亦宜乎
吕氏曰防姻之礼男女之别见矣王政以此为本故春秋内女之归其礼不备者必谨书之所以使天下后世知防姻之礼为重古圣人之意也否则淫慝邪僻生焉裂繻不氏未命也而使来逆女其非礼可知
冬十月伯姬归于纪
公羊传妇人谓嫁曰归【谷梁传同】
伊川先生解送之者虽公子公孙非卿则不书刘氏传内女嫁于诸侯则尊同尊同则志
纪子帛【公谷作伯】莒子盟于密
左氏传鲁故也
公羊传纪子伯者何无闻焉尔【何休注春秋口授相传至汉公羊氏及弟子胡母生等乃始记于竹帛故有所失也】
伊川先生解阙文也【泰山孙氏同】当云纪侯某伯莒子盟于密左氏附防作帛杜预以为裂繻之字春秋无大夫在诸侯上者公羊谷梁皆作伯
杜氏注子帛裂繻字也莒鲁有怨纪侯既昬于鲁使大夫盟莒以和解之密莒邑城阳淳于县东北有密郷
十有二月乙卯夫人子氏薨
谷梁传夫人薨不地【夫人无出境之亊薨冇常处】夫人者隐之妻也卒而不书葬夫人之义从君者也
伊川先生解隐公夫人也薨上坠之声诸侯国内称之小君同妇人从夫者也公在故不书葬于此见夫妇之义矣
刘氏传何以不书葬不以夫人葬也何为不以夫人葬公欲不终为君亦不以子氏为夫人也
泰山孙氏曰不言葬者五月而葬也
郑人伐卫
左氏传元年郑共叔之乱公孙滑出奔卫卫人为之伐郑取廪延郑人以王师虢师伐卫南鄙二年郑人伐卫讨公孙滑之乱也
伊川先生解声其罪曰伐卫服故不战衞服可免矣郑之擅兴戎王法所不容也
陆氏纂例曰成公已前侵伐称人者多不必尽是君命之卿盖逺事难详从旧史书人耳又凡师称罪致讨曰伐无名行师曰侵
武夷胡氏传征伐天子之大权今郑无王命虽有言可执亦王法所禁况于修怨乎
三年春王二月己巳日有食之
公羊传日食则曷为或日或不日或言朔或不言朔曰某月某日朔日有食之者食正朔也其或日或不日或失之前或失之后失之前者朔在前也失之后者朔在后也【泰山孙氏曰凡日食言日言朔食正朔也言日不言朔失其朔也言朔不言日失其日也不言日不言朔日朔俱失也皆厯象错乱太史废职或失之前或失之后故春秋详而録之以正其罪也】
谷梁传其不言食之者何也知其不可知知也伊川先生解月王月也事在二月则书王二月在三月则书王三月无事则书时书首月盖有事则道在事无事则存天时王朔天时备则歳功成王朔存则人理立春秋之大义也日有食之有食之者矣更不推求者何也太阳君也而被侵食君道所忌然有常度灾而非异也星辰陵歴亦然
杜氏注日行迟一歳一周天月行速一月一周天一歳凡十二交防然日月动物虽行度有大量不能不小有盈缩故有虽交防而不食者或有频交而食者以长厯推经传明此是食二月朔也
刘氏传曷为或日或不日或言朔或不言朔史之记失也非史之记失则日有食之不得其正
武夷胡氏传凡经所书者或妾妇乗其夫或臣子背君父或政权在臣下或外裔侵中国皆阳微阴盛之证也
三月庚戌天王崩
左氏传三月壬戌平王崩赴以庚戌故书之【刘氏权衡曰左氏曰壬戌平王崩赴以庚戌故书之杜云欲诸侯速至故逺日以赴春秋不书实崩日书逺日者即传其伪以惩臣子之过也非也王实以壬戌崩而赴以庚戌崩则天下皆谓真以庚戌崩也此史自当书庚戌圣人虽欲迁正亦不可得岂故传其伪者乎且非春秋又何以见平王非庚戌崩乎】
谷梁传高曰崩厚曰崩尊曰崩天子之崩以尊也伊川先生解崩上坠之形四海之内皆当奔赴鲁君不往恶极罪大不可胜诛不书而自见也
杜氏注不书葬鲁不防
高邮孙氏曰春秋之王一十有三崩葬皆书者五周告之崩鲁防之葬也崩而不葬者四周告之而鲁不防也崩葬不见者三周不告鲁不防也其一则崩在春秋之后也春秋之书葬者皆我葬之也
武夷胡氏传平王崩周人来讣而隐公不往是无君也或曰万国至众也封疆至重也天王之丧不得越境以奔而修服于国卿供吊送之礼讫葬卒哭而除丧礼乎案周书康王之诰太保率西方诸侯入应门左毕公率东方诸侯入应门右再拜趋出王反丧服此奔成王之丧者安得以为修服于国而可乎诸侯嵗时或朝觐于京师或防同于方岳或从兵革征讨之事越境逾时不以为难何独难于奔丧而薄君臣始终存没之义哉大非先王之礼失春秋之义矣
夏四月辛卯君【公谷并作尹】氏卒
左氏传君氏卒声子也【刘氏权衡曰妾母不得称夫人自常礼也假令实为声子虽不称夫人犹应比定十五年姒氏卒及葬定姒之例书之何忽称君氏又不葬乎又曰不书姓为公故曰君氏春秋以昭公娶吴故讳其姓谓之孟子则讳姓者避同姓也今声子非鲁同姓讳姓无义也】
公羊传尹氏者何天子之大夫也其称尹氏何贬曷为贬讥世卿世卿非礼也外大夫不卒此何以卒天王崩诸侯之主也
伊川先生解尹氏王之世卿古者使以德爵以功世禄而不世官是以俊杰在位庶绩咸熙及周之衰士皆世官政由是败尹氏世为王官故于其卒书曰尹氏见其世继也
陆氏纂例臣无外交之礼今死而赴故书以讥武夷胡氏传功臣之世世其禄世卿之官嗣其位禄以报功也故其世可延位以尊贤也故其官当择官不择人世授之柄党与既众威福下移大奸根据而莫除人主孤立而无助国不亡幸尔春秋于周书尹氏武氏仍叔之子于鲁书季友仲遂皆志其非礼也
秋武氏子来求赙
左氏传王未葬也
公羊传武氏子者何天子之大夫也其称武氏子者何讥何讥尔父卒子未命也何以不称使当丧未君也【刘氏传嗣子定位于初丧则其曰未君何百官緫已以听于冢宰三年】
谷梁传归死者曰赗归生者曰赙曰归之者正也求之者非正也周虽不求鲁不可以不归鲁虽不归周不可以求之求之为言得不得未可知之辞也交讥之
伊川先生解武氏王之卿士称武氏见世官天王崩诸侯不供其丧故武氏遣其子徴求于四国书之以见天子失道诸侯不臣之甚也
武夷胡氏传武氏天子之大夫何以不称使当丧未君非王命也嗣子定位于初丧其曰未君何也古者君薨谅隂百官緫已以听于冢宰三年夫百官緫已以听则是摄行军国之事也以非王命而不称使春秋之防微矣于以谨天下之通丧而严君臣之名分也
八月庚辰宋公和卒
伊川先生解吉凶庆吊讲信修睦邻国之常礼人情所当然诸侯之卒与国之大故来告则书
杜氏注称卒者略外以别内也
陆氏纂例赵子曰春秋记诸侯卒着易代也不曰薨异外内也名之降于天子也
高邮孙氏曰左氏记楚公子围已弑君而使赴于郑伍举问应为后之辞焉对曰寡大夫围伍举更之曰共王之子围为长是当君卒而赴诸侯则已言嗣君之名矣故凡往来之国皆得记其名也然则不待于同盟朝防聘告而嗣君之名已见于常所徃来之诸侯矣故春秋记外诸侯之卒百三十有三无名者十或即位之初不以名赴或史失之未可知也必若以盟防求之则未常与者五十有二而不名者九耳此未可通也
武夷胡氏传外诸侯卒国史承告而后书圣人皆存而弗削曷为弗削春秋天子之事也古者诸侯之邦交间问殷聘而世相朝盖王事相从则有和好之情及告终易代则有吊恤之礼是诸侯所以睦邻国也周制王哭诸侯则大宗伯为上相司服为王制缌麻宰夫掌邦之吊事戒令与其币器财用是王者所以怀诸侯也凡诸侯卒皆存弗削而交邻国待诸侯之义见矣
冬十有二月齐侯郑伯盟于石门
左氏传寻卢之盟也【杜氏注卢盟在春秋之前】
伊川先生解天下无王诸侯不守信义数相盟誓所以长乱也故外诸侯盟来告者则书之
杜氏注石门齐地或曰济北卢县故城西南济水之门
刘氏传何以书盟防之事告则书盟防之事曷为告则书常事不书非常则书盟防于诸侯常也于王者非常也
癸未葬宋穆【公谷并作缪】公
左氏传天子七月而葬同轨毕至【言同轨以别四夷之国】诸侯五月同盟至【同在方岳之盟】大夫三月同位至【古者行役不逾时】士逾月外婣至
伊川先生解诸侯告丧鲁往防葬则书【啖赵同】春秋之时皆不请而私諡称私諡所以罪其臣子
陆氏纂例啖子曰吴楚之君不书葬者不可言葬某王也五等诸侯本国臣子皆称之曰公葬既不请王命而私諡为公【正礼诸侯皆合请王諡】从而书之以见非礼
武夷胡氏传卒而或葬或不葬者何有怠于礼而不葬者有弱其君而不葬者有讨其贼而不葬者有讳其辱而不葬者有治其罪而不葬者有避其号而不葬者宋殇齐昭告乱书弑矣而经不书葬是讨其贼而不葬者也晋主夏盟在景公时告丧书日矣而经不书葬是讳其辱而不葬者也鲁宋盟防未尝不同而三世不葬是治其罪而不葬者也吴楚之君书卒者十亦有亲送于西门之外者矣而经不书葬是避其号而不葬者也怠于礼而不往弱其君而不防无其事阙其文鲁史之旧也讨其贼而不葬讳其辱而不葬治其罪而不葬避其号而不葬圣人所削春秋之法也
春秋集解卷一

[book_title]卷二
钦定四库全书
春秋集解卷二
宋　吕本中　撰
隐公
四年春王二月莒人伐杞取牟娄
公羊传外取邑不书此何以书疾始取邑也【刘氏权衡公羊以谓外取邑不书疾始取邑故书非也公羊以百二十国书言之故云尔不知伐国取邑有赴不赴也赴者书之不赴者不书之其书之则春秋所有也其不书之则春秋所未有也】
谷梁传传曰言伐言取所恶也【范注既伐其国又取其土明伐不以罪而贪其利两书取伐以彰其恶】
伊川先生解诸侯土地有所受之伐其罪而夺取其土恶又甚焉王法所当诛也
杜氏注杞国本都陈留雍丘县牟娄杞邑城阳诸县东北有娄乡
陆氏纂例啖子曰凡先书伐国下言取邑者明取其国之邑也赵子曰凡力得之曰取【或是邑或是附庸力得之者故曰取】不当取也【言取见其不当取】不是其专夺虽复取本邑亦无异词【其有本是我邑及我之附庸为彼所夺之后却取得当异其文谓其不能申明直辞请于王而正疆理但专自以兵争夺不得正道故悉同辞言之】
武夷胡氏传取者収夺之名或曰诸侯土地上受之天王下传之先祖所以守宗庙之典籍也圣王不作诸侯放恣强者多兼数圻弱者日以侵削当是时有取其故地者夫岂不可然僖公尝取济西田矣成公尝取汶阳田矣亦书曰取何也苟不请于天王以正疆理而擅兵争夺虽取本邑与夺人之有者无以异春秋之义不以乱易乱故亦书曰取正其本之意也
戊申卫州【谷作祝后同】吁弑其君完
左氏传卫庄公娶于齐曰庄姜美而无子戴妫生桓公庄姜以为己子公子州吁嬖人之子也有宠而好兵公弗禁庄姜恶之石碏谏弗聼其子厚与州吁游禁之不可桓公立乃老四年春卫州吁弑桓公而立
伊川先生解自古篡弑多公族盖自谓先君子孙可以为君国人亦以为然而奉之春秋于此明大义以示万世故春秋之初弑君者多不称公子公孙盖身为大恶自絶于先君矣岂复得为先君子孙也古者公族刑死则无服况弑君乎大义既明于初矣其后弑立者则皆以属称或见其以亲而宠之太过任之太重以至于乱或见其天属之亲而反为寇雠立义各不同也春秋大率所书事同则辞同后人因谓之例然有事同而辞异者盖各有义非可以例拘也
刘氏传州吁者何卫公子也何以不称公子公子虽贵非三命不氏公子之重视大夫
武夷胡氏传此卫公子州吁也而削其属籍特以国氏者罪庄公不待之以公子之道使预闻政事主兵权而当国也以公子之道待州吁敎以义方弗纳于邪不以贱妨贵少陵长则桓公之位定矣乱何由作州吁有宠好兵而公弗禁石碏尽言极谏而公弗从是不待以公子之道使预闻政事主兵权而当国也春秋之防在于端本清源以卫诗緑衣诸篇考之所谓前有防而不见后有贼而不知者庄公是也其不称公子而以国氏着后世为人君父者之戒尔故传有之曰为人君父而不通春秋之义者必防首恶之名
夏公及宋公遇于清
左氏传公与宋公为防将寻宿之盟未及期卫人来告乱夏公及宋公遇于清
公羊传遇者何不期也一君出一君要之也
伊川先生解诸侯相见而不行朝会之礼如路道之相遇故书曰遇非周礼冬见曰遇之遇也
杜氏注遇者草次之期二国各简其礼若道路相逢遇也清卫邑济北东阿县有清亭
陆氏纂例啖子曰古制遇礼恐忽有解逅相遇简略而行故与防礼不同时虽非相遇而从省易以遇礼相见者故书曰遇赵简子曰简礼而防曰遇
常山刘氏曰王室衰微典法废壊诸侯各逞其欲盟防纷然舍此又简易其事若道路相逢遇无国君之礼春秋所以致讥也
防陵许氏曰隠庄之间凡六书遇以其去古未逺也自闵而后有防无遇忠益不足而文有余矣
宋公陈侯蔡人卫人伐郑
左氏传宋殇公之即位也公子冯出奔郑郑人欲纳之及卫州吁立将修先君之怨于郑而求宠于诸侯使告于宋曰君若伐郑以除君害君为主敝邑以赋与陈蔡从则卫国之愿也宋人许之于是陈蔡方睦于卫故宋公陈侯蔡人卫人伐郑围其东门五日而还
伊川先生解宋以公子冯在郑故与诸侯伐之也搂诸侯以伐郑固为罪矣而卫弑其君天下所当诛也乃与修好而同伐人其恶甚矣
杜氏注谓二年郑人伐卫之怨
武夷胡氏传春秋之法诛首恶兴是役者首谋在卫而以宋主兵何也前书州吁弑君其罪已极至是阻兵修怨勿论可也而邻境诸侯闻卫之有大变也可但已乎田常弑简公孔子沐浴而朝告于哀公请讨之公曰告夫三子者子曰以吾从大夫之后不敢不告也之三子告不可子曰以吾从大夫之后不敢不告也然则邻有弑逆声罪赴讨虽先发而后闻可矣宋殇不恤卫有弑君之难欲定州吁而从其邪説是肆人欲灭天理非人之所为也故以宋公为首诸国为从示诛乱臣讨贼子必先治其党与之法也此义行为恶者孤矣故曰春秋成而乱臣贼子惧
防陵许氏曰击皷诗序以为使公孙文仲将而平陈与宋是以书卫人
秋翚帅师防宋公陈侯蔡人卫人伐郑
左氏传秋诸侯复伐郑宋公使来乞师公辞之羽父请以师防之公弗许固请而行故书曰翚帅师疾之也诸侯之师败郑徒兵取其禾而还
公羊传翚者何公子翚也何以不称公子贬曷为贬与弑君也【谷梁传同】
伊川先生解宋虐用其民卫当诛之贼而与之同伐人其罪大矣二国搆怨而他国与之同伐其罪均也再序四国重言其罪左氏以为再伐妄也翚不称公子弑逆之人积其强恶非一朝一夕之故辨之冝早故去其公子隠公不能辨是以及祸
杜氏注陈今陈国陈县蔡今汝南上蔡县
泰山孙氏曰翚不氏未命也
武夷胡氏传贵戚之卿其植根胶固难御于异姓之卿况翚已使主兵而方命乎隠公不能辨之于早罢其兵权犹使之帅师也是以及钟巫之祸春秋于此去其公子以谨履霜之戒春秋立义至精词极简严而不赘也若曰翚帅师防伐郑岂不白乎再序四国何其辞费而不惮烦也言之重词之复其中必有大美恶焉四国合党翚复防师同伐无罪之邦欲定弑君之贼恶之极也言之不足而再言之圣人之情见矣
九月卫人杀州吁于濮
左氏传州吁未能和其民厚问定君于石子石子曰王觐为可曰何以得觐曰陈桓公方有宠于王若朝陈使请必可得也厚从州吁如陈石碏使告于陈图之陈人执之卫人使右宰丑涖杀州吁于濮
公羊传其称人何讨贼之辞也【明国中人人得讨之所以广忠孝之路】伊川先生解称卫人众辞也举国杀之
杜氏注濮陈地水名
陆氏纂例几作乱自立为君而国人杀之者皆称人以杀言众所共弃不君之也且明无所累也
武夷胡氏传伐郑称人责词也杀州吁称人众词也知然者伐郑之役公孙文仲为主将而变文称人则是指国人聼州吁号令从文仲而南行者也故曰责辞其杀州吁则石碏谋之而使右宰丑涖也变文称人则是人皆有欲讨贼之心亦夫人之所得讨也故曰众辞公羊子曰称人者何讨贼之辞也其义是矣于濮者闵卫国之人着诸侯之罪也卫人失贼而曰着诸侯之罪何也夫州吁二月弑君而不能即讨者縁四国连兵欲定其位久然后能杀之于濮耳非诸侯之罪而何夫以讨贼许众人而以失贼罪邻国与贼者寡矣故曰春秋成而乱臣贼子惧
冬十有二月卫人立晋
左氏传卫人逆公子晋于邢冬十二月宣公即位谷梁传卫人者众词也立者不冝立者也晋之名恶也其称人以立之何也得众也得众则是贤也贤则其曰不冝立何也春秋之义诸侯与正而不与贤也【范注立君非以尚贤所以明有统也建储非以私亲所以定名分也名分定则贤无乱长之阶而自贤之祸塞矣】
伊川先生解卫人逆公子晋于邢而立之书曰卫人立晋卫人立之也诸侯之立必受命于天子当时虽不受命于天子犹受命于先君卫人以晋公子也可以立故立之春秋所不与也虽先君子孙不由天子先君之命不可立也故去其公子
泰山孙氏曰诸侯受国乎天子非国人可得立也高邮孙氏曰晋以国人众立宜其有得立之理圣人特于疑似之间而发明不当得立之义春秋于疑似之间众人以为功一时以为善者圣人必立大辨以正之所以明示皇极之道而较着一王之法也
五年春公矢【公谷并作观】鱼于棠
左氏传公将如棠观鱼者臧僖伯谏曰凡物不足以讲大事其材不足以备器用则君不举焉君将纳民于轨物者也公曰吾将略地焉遂往陈鱼而观之书曰公矢鱼于棠非礼也且言逺地也【正义云释例旧説棠鲁地据传公辞欲略地则非鲁竟也释例土地名棠在鲁部内云本宋地盖鲁宋之界上也】
公羊传棠者何济上之邑也
谷梁传传曰常事曰视非常曰观礼尊不亲小事卑不尸大功鱼卑者之事也公观之非正也
伊川先生解诸侯非王事民事不逺出逺出观鱼非道也
杜氏注高平方与县北有武唐亭鲁侯观鱼台泰山孙氏曰观鱼非诸侯之事也天子诸侯无非事者动必有为也故孟子曰天子适诸侯曰巡狩巡狩者巡其所守也诸侯朝于天子曰述职述职者述其所职也是故春省耕而补不足秋省敛而助不给隠公怠弃国政春观鱼于棠可谓非事者矣棠鲁地
夏四月葬卫桓公
左氏传卫乱是以缓【杜氏注有州吁之乱十四月乃葬】
伊川先生解卫乱是以缓称桓公见国人私諡也鲁往防故书送终大事也必就正寝不没于妇人之手曾子易箦而没岂苟然乎死而加之不正之諡知忠孝者肯为乎
泰山孙氏曰贼讨则书葬
武夷胡氏传卫本侯爵何以称公见臣子不请于王而私自諡尔春秋于邦君薨正以王法而书卒至于葬则从其私諡而称公或革或因前以贬不臣顺之诸侯后以罪不忠孝之臣子词显而义微皆所以遏人欲存天理大居正也
秋卫师入郕【公作盛】
左氏传卫之乱也郕人侵卫故卫师入郕
公羊传曷为或言率师或不言率师将尊师众称某率师将尊师少称将将卑师众称师将卑师少称人君将不言率师书其重者也
伊川先生解卫晋乗乱得立不思安国保民之道以尊王为先居防为重乃兴戎修怨入人之国书其失道也
杜氏注东平刚父县西南有郕乡
武夷胡氏传称师者纪其用众而立义不同有矜其盛而称师者如齐师宋师曹师城邢之类是也有着其暴而称师者楚灭陈蔡公子弃疾主兵而曰楚师之类是也有恶其无名不义而称师者次于郎以俟陈蔡及齐围郕之类是也卫宣继州吁暴乱之后不施德政固本恤民而毒众临戎入人之国失君道矣书卫师入郕着其暴也
九月考仲子之宫初献六羽
左氏传考仲子之宫将万焉公问羽数于众仲对曰天子用八【八八六十四人】诸侯用六【六六三十六人】大夫四【四四十六人】士二【二二四人】公从之于是初献六羽始用六佾【刘氏权衡中云士二佾所谓士者特牲少牢皆士礼也无用乐舞之仪安得二佾而施之乎周礼舞师之职凡小祭祀则不兴舞小祭祀者王服冕之祭也王服冕不兴舞矣士服冕反舞之乎且冕又非士所当服者】
公羊传初献六羽何以书讥何讥尔讥始僣诸公也六羽之为僣奈何天子八佾诸公六诸侯四诸公者何诸侯者何天子三公称公王者之后称公其余大国称侯小国称伯子男始僣诸公昉于此乎前此矣前此则曷为始乎此僣诸公犹可言也僣天子不可言也【东莱吕氏曰孟子古王制皆以公侯为大国伯为次国子男为小国计其土地大小是也其礼数高下皆称公谷又以为天子八佾诸公六诸侯四亦异于王制孟子古书所记当时礼文公侯多为一等未尝有以侯为一等伯子男同为一等者然则公谷之出去孔子之世逺甚】
伊川先生解诸侯无再娶仲子不得为夫人春秋之初尚以为疑故别宫以祀之考始成而祀也书以见非礼成王赐鲁用天子礼乐祀周公后世遂羣庙皆用仲子别宫故不敢同羣庙而用六羽也书初献见前此用八之僣也仲尼以鲁之郊禘为周公之道衰用天子之礼乐祀周公成王之过也
杜氏注成仲子宫安其主而祭之惠公以仲子手文娶之欲以为夫人诸侯无二嫡盖隠公成父之志为别立宫也
高邮孙氏曰凡舞有干羽此不言干但言羽者妇人无武事但陈羽舞也
常山刘氏曰鲁僣天子礼乐孔子毎因事而书之以正天下之典也
武夷胡氏传礼无二嫡孟子入惠公之庙仲子无祭享之所为别立宫以祀之非礼也故因其来赗而正名之曰仲子之赗因其考宫而正名之曰仲子之宫而夫人众妾之分定矣隠公摄让之实辨矣桓公篡弑之罪昭矣存则以氏系姓以姓系号没则以諡系号以姓系諡者夫人也存不称号没不称諡单举姓者妾也凡宫庙非志灾失礼则不书
邾【公作邾娄】人郑人伐宋
左氏传宋人取邾田邾人告于郑曰请君释憾于宋敝邑为道郑人以王师防之伐宋入其郛以报东门之役
伊川先生解宋人取邾田邾人告于郑曰请君释憾于宋敝邑为道邾人郑人伐宋先邾人为主也
杜氏注邾主兵故序郑上
陆氏纂例赵子曰凡书侵伐不书胜败杀掠而还也武夷胡氏传凡班序上下以国之大小从礼之常也而盟防征伐以主者先因事之变也然则卫州吁告于宋以伐郑事与此同而圣人以宋为主者何此春秋拨乱之大法也凡诛乱臣讨贼子必深絶其党
螟
伊川先生解书螟书螽皆为灾也国之大事故书杜氏注虫食苖心者
武夷胡氏传国以民为本民以食为天春秋书螟记灾也圣人以是为国之大事也故书而近世王安石乃称为人牧者不必论奏灾伤之事亦独何哉甚矣其不讲于圣人之经以欺当年而误天下与来世也
冬十有二月辛巳公子彄卒
杜氏注大夫书卒不书葬者臣子之事非公家之所及也
陆氏纂例赵子曰鲁卿有王命者即书卒尊吾命卿所以尊王命也
宋人伐郑围长葛
左氏传宋人伐郑围长葛以报入郛之役也【杜注颍川长社县北有长葛城】
伊川先生解伐国而围邑肆其暴也
陆氏纂例赵子曰伐国而围邑皆书之不可偏遗也【言其事轻重等故不偏举之也】
蘓氏曰伐其国又围其邑也
六年春郑人来渝【公谷并作输】平
左氏传更成也【杜氏注公之为公子战于狐壌为郑所执逃归　东莱吕氏曰渝变也郑人以前之平未成也故变前之平而更成焉】
公羊传输平犹堕成也何言乎堕成败其成也伊川先生解鲁与郑旧修好既而迫于宋卫遂与之同伐郑故郑来絶交渝平变其平也匹夫且不肯失信于人为国君而负约可羞之甚也
杜氏注和而不盟曰平
陆氏微防淳闻于师曰二百四十二年背盟渝约者多矣何独书此乎善其量力守信告而后絶非见利忘义者也
刘氏传输平者何输平犹致成也曷为致成为伐郑故致成也然则何致致祊田也
泰山孙氏曰郑人来输诚于我平四年翚防诸侯伐郑之怨也
高邮孙氏曰输者纳也郑人请和来纳其平
武夷胡氏传输者纳也平者成也郑人曷为纳成于鲁以利相结解怨释仇离宋鲁之党也公之未立与郑人战于狐壌止焉元年及宋盟于宿四年遇于清其秋防师伐郑即宋鲁为党与郑有旧怨明矣五年郑人伐宋入其郛宋来告命鲁欲救之使者失词公怒而止其冬宋人伐郑围长葛郑伯知其适有用间可乗之隙也是以来纳成耳然则善之乎曰平者解怨释仇固所善也输平者以利相结则贬矣曷为知其相结之以利也后此郑伯使宛来归祊而鲁入其地防郑人伐宋得郜及防而鲁又取其二邑是知输平者以利相结乃贬之也诸侯修睦以蕃王室所主者义耳苟为以利使为人臣者懐利以事其君为人子者懐利以事其父为人弟者懐利以事其兄诸侯必曰何以利吾国大夫必曰何以利吾家士庻人必曰何以利吾身上下交征利不至于篡弑夺攘则不厌矣故特称输平以明有国者必正其义不谋其利杜亡国败家之本也
夏五月辛酉公防齐侯盟于艾
左氏传始平于齐也【杜氏注春秋前鲁与齐不平】
杜氏注泰山牟县东南有艾山
秋七月
公羊传秋七月此无事何以书春秋虽无事首时过则书首时过则何以书春秋编年四时具然后为年
伊川先生解无事书首月天时王月备而后成歳也
冬宋人取长葛
左氏传秋宋人取长葛
公羊传何以书久也
伊川先生解宋人围长葛歳且周矣其虐民无道之甚而天子弗治方伯弗征郑视其民之危困而不能保有赴诉卒丧其邑皆罪也宋之强取不可胜诛矣
杜氏注上有伐郑围长葛长葛郑邑可知故不言郑也
七年春王三月叔姬归于纪
伊川先生解娣归不书悯其无终也
何氏注叔姬者伯姬之媵也至是乃归者待年父母国也
高邮孙氏曰法不当书而书者春秋变例以见其贤叔姬为伯姬之娣纪侯大去其国纪季以酅入齐复存纪之宗社叔姬又归于酅以承纪之宗祀纪之国侵削殆尽其所存者宗祀而巳纪侯又以大去而叔姬不以国之盛衰系其懐不以夫之存亡易其虑而唯宗社之是依圣人安得不贤之乎
常山刘氏曰古者诸侯一娶九女所以定名分而惩乱原若不格之同时而使得继行则源源而来将无纪极故书以见讥
滕侯卒
左氏传不书名未同盟也凡诸侯同盟于是称名故薨则赴以名告终称嗣也以继好息民谓之礼经【刘氏权衡云常同盟者卒未必皆名未常同盟者卒未必皆不名而左氏又云赴以名则书之不然则否若实从例则不当从赴若寳从赴则无用设例今进不必从赴退不必从例徒用是纷纷也】
公羊传何以不名微国也
伊川先生解卒不名史阙文也
杜氏注滕国在沛国公丘县东南
陆氏纂例赵子曰凡诸侯同盟名于载书朝防名于要约聘告名于简牍故于卒赴可知而纪也非此则否示详慎也左氏云凡诸侯同盟故薨则赴以名此于理不安岂有臣子正当创巨痛深之日乃忍称君之名礼篇所録亦云寡君不禄而已春秋诸侯卒不同盟者凡五十二人九人不书名余并书名
刘氏传赴以名礼也不赴以名非礼也天王崩赴以爵诸侯薨赴以名防盟朝聘之事存焉以慎终继世是故诸侯不生名
夏城中丘
左氏传书不时也
公羊传何以书以重书也
伊川先生解为民立君所以飬之也养民之道在爱其力民力足则生养遂生养遂则敎化行而风俗美故为政以民力为重也春秋凡用民力必书其所兴作不时害义固为罪也虽时且义必书见劳民为重事也后之人君知此义则知慎重于用民力矣然有用民力之大而不书者为敎之意深矣僖公修泮宫复閟宫非不用民力也然而不书二者复古兴废之大事为国之先务如是而用民乃所当用也人君知此义则知为政之先后轻重矣凡书城者完旧也书筑者创始也城中丘使民不以时非人君之用心也
杜氏注中丘在琅邪临沂县东北
泰山孙氏曰城邑宫室高下大小皆有王制不可妄作是故城一邑新一廏作一门筑一囿时与不时皆详而録之得其时者其恶小非其时者其恶大此圣人爱民力重兴作惩僣忒之深防也
齐侯使其弟年来聘
左氏传齐侯使夷仲年来聘结艾之盟也
伊川先生解凡不称公子而称弟者或责其失兄弟之义或罪其以弟之爱而宠任之过左氏公羊传皆曰年齐僖公之母弟先儒母弟之説盖縁礼文有立嫡子同母弟之説其曰同母弟盖谓嫡尔非以同母为加亲也若以同母为加亲是不知人理近于禽道也天下不明斯义也久矣僖公爱年其子尚礼秩如嫡卒致篡弑之祸书弟见其以弟之爱而宠任之过也桓三年同
陆氏纂例赵子曰礼以通好曰聘将国命大夫之事此讥弟也
常山刘氏曰周礼大行人凡诸侯之邦交歳相问也殷相聘也世相朝也先王制礼所以尽人之情诸侯之于邻国壌地相接苟无礼以相与则何足以讲信修睦哉王室不纲典制大壊无礼义之交而唯强弱之视故小国则朝之聘之大国则聘而不朝故来朝于鲁非邾鄫纪薛则郜杞曹滕皆小国也鲁侯之所如者唯齐晋楚之三大国而聘于鲁者则齐晋宋卫陈郑秦楚之邦鲁臣之所如者则亦惟大国而或及于小国者矣
武夷胡氏传兄弟先公之子不称公子贬也书盟书帅师而称兄弟者罪其有宠爱之私书出奔书归而称兄弟者责其薄友恭之义仁人之于兄弟絶偏系之私笃友恭之义人伦正而天理存其春秋以训天下与来世之意也
秋公伐邾【公作邾娄】
左氏传秋宋及郑平七月庚申盟于宿公伐邾为宋讨也【杜氏注公距宋而更与郑平欲以郑为援今郑复与宋盟故惧而伐邾欲以求宋】
伊川先生解擅兴甲兵为人而伐人非义之甚也武夷胡氏传奉词致讨曰伐宋人先取邾田故邾人入其郛鲁与仪父则元年盟于昧矣邾人何罪可声特托为词説以伐之尔
冬天王使凡伯来聘
伊川先生解周礼时聘以结诸侯之好诸侯不修臣职而聘之非王体也
杜氏注凡伯周卿士凡国伯爵也汲郡共县东南有凡城
戎伐凡伯于楚丘以归
左氏传初戎朝于周发币于公卿凡伯弗賔冬王使凡伯来聘戎伐之于楚丘以归
谷梁传凡伯者何也天子之大夫也国而曰伐此一人而曰伐何也大天子之命也
伊川先生解楚丘卫地伐见其以众天子之使道由于卫而戎得以众伐之卫不能卫其罪可知言以归则非执凡伯有失节之罪
杜氏注楚丘卫地在济隂城武县西南
泰山孙氏曰于楚丘者责卫不能救难録以归者恶凡伯不死位
八年春宋公卫侯遇于垂
左氏传齐侯将平宋卫有防期宋公以币请于卫请先相见卫侯许之故遇于犬丘【犬丘垂也地有两名】
谷梁传不期而防曰遇
伊川先生解齐侯将平宋卫于郑有会期宋公以币请于卫请先相见故遇于垂宋忌郑之深故与郑卒不成好无诸侯相见之礼故书曰遇
杜氏注垂卫地济阴句阴县东北有垂亭
刘氏传何以书接乎我也我未有接之者其曰接乎我何诸侯之遇于我者虽无事焉必以礼交之道也饩牵云乎刍米云乎垂者何吾近邑也
三月郑伯使宛来归祊【公谷并作邴】
左氏传郑伯请释泰山之祀而祀周公以泰山之祊易许田三月郑伯使宛来归祊不祀泰山也【成王营王城赐周公许田以为鲁国朝宿之邑后世因而立周公别庙焉郑桓公周宣王之母弟封郑有助祭泰山汤沐之邑在祊郑以天子不能廵狩故欲以祊易许田各从本国所近之宜恐鲁以周公别庙为疑故云已废泰山之祀而欲为鲁祀周公孙辞以有求也】
谷梁传名宛所以贬郑伯恶与地也【去其族恶擅易天下之邑】伊川先生解鲁有朝宿之邑在王畿之内曰许郑有朝宿之邑近于鲁曰祊时王政不修天子不巡狩鲁亦不朝故欲以祊易许田各取其近者故使宛来归祊始以祊归鲁未言易也朝宿之邑先祖受之于先王岂可相易也郑来归而鲁受之其罪均也
杜氏注宛郑大夫不书氏未赐族祊在琅邪费县东南【刘氏权衡云苟取不氏者以未赐族説之耳人谁知之翚溺则以为贬柔侠则以为未赐族侨如及遂则以为尊夫人宋督宋万之比则以为从赴人岂能知之乎】
陆氏微防曰淳闻于师曰参议之也郑不当归鲁不当受宛当谏
武夷胡氏传郑伯欲以泰山之祊易许田前此来输平者以言请之矣未入地也至是来归祊者其地既输矣未易许也
庚寅我入祊
公羊传其言入何难也
谷梁传入者内弗受也邴者郑伯所受命于天子而祭泰山之邑也
伊川先生解入者内弗受也义不可而强入之也范氏注诸侯有大功盛德于王室者京师有朝宿之邑泰山有汤沐之邑所以供祭祀也鲁周公之后郑宣王母弟若此有赐邑其余则否许慎曰若令诸侯京师之地皆有朝宿之邑周有千八百诸侯尽京师之地不足以容不合事理
刘氏传未有言我入者其曰我入祊何祊非我有也何言乎祊非我有王者制诸侯之地有常郑不得与诸人鲁不得取诸人
夏六月己亥蔡侯考父卒
武夷胡氏传天王崩告于诸侯则不名诸侯薨以名赴而自别于太上礼也古者死而不諡不以名为讳周人以諡易名于是乎有讳礼故君薨赴于他国则曰寡君不禄敢告执事春秋之时遵用此礼凡赴者皆不以名矣经书其终虽五霸强国齐桓晋文之盛莫不以名者是仲尼笔之也赴不以名而书其名者与鲁通也已通而不名者旧史失之尔未通而名者有所证矣故传此义者记于礼篇曰诸侯不生名夫生则不名死而名之别于太上示君臣尊卑之等盖礼之中也诸侯薨赴不以名而仲尼革之必以名书变周制矣春秋鲁史圣人修之也而孟子谓之作以此类也
辛亥宿男卒
吕氏曰宿男不名史失圣人不得而益之也
秋七月庚午宋公齐侯卫侯盟于瓦屋
左氏传齐人卒平宋卫于郑秋防于温盟于瓦屋以释东门之役礼也
谷梁传春秋之参盟于是始故谨而日之也
伊川先生解宋为主盟与郑絶也
杜氏注瓦屋周地
武夷胡氏传春秋谨参盟善胥命美萧鱼之防以信待人而不疑也
防陵许氏曰春秋之初宋公先齐序爵也其后乃以国之小大为次唯主防者为之矣
八月葬蔡宣公
公羊传卒何以名而葬不名卒从正而葬从主人杜氏注三月而葬速
九月辛卯公及莒人盟于浮来【公谷并作包来】
左氏传以成纪好也
伊川先生解邻国之交讲信修睦可也安用盟为公屈已而与臣盟义非安也
杜氏注莒人微者不嫌敌公侯故直称公浮来纪邑东莞县北有邳乡邳乡西有公来山号曰邳来
陆氏微防曰淳闻于师曰凡公独与外大夫盟例不书公及齐高傒晋处父盟是也所以罪齐晋也此特书公者莒小国也非大夫所敢盟公是公自欲与之盟尔所以讥公之失礼且明非大夫之罪也
螟
伊川先生解螟为灾也民以食为本故有灾必书
冬十有二月无骇【谷作侅】卒
左氏传无骇卒羽父请諡与族公问族于众仲众仲对曰天子建德因生以赐姓胙之土而命之氏诸侯以字为諡因以为族官有世功则有官族邑亦如之公命以字为展氏
伊川先生解未赐族书名而已
陆氏纂例啖子曰鲁卿既王命皆书卒隐公摄位不命大夫故未命之卿亦书卒明非怠慢也侠无骇是也余公则不命之卿无书卒者责不尊王室【桓十一年柔防宋公庄三年溺防齐师而并不书卒是也】
武夷胡氏传无骇书名未赐族也诸侯之子为大夫则称公子其孙也而为大夫则称公孙公孙之子与异姓之臣未赐族而身为大夫则称名无骇侠之类是也已赐族而使之世为大夫则称族如仲孙叔孙季孙之类是也古者置卿必求贤德不以世官春狄之初犹为近古故无骇与侠皆书名尔其后官人以世无不赐之族或以字或以諡或以官或以邑而先王之礼亡矣至于三家专鲁六卿分晋诸侯失国出奔者相继职此由也案礼天子寰内诸侯世其禄而不嗣然则诸侯所置大夫嗣其位而不易岂礼也哉观春秋所书而是非之迹着矣治乱之效明矣
九年春天王使南季来聘
谷梁传南氏姓也季字也聘问也聘诸侯非正也【范周礼说天子时聘以结诸侯之好许慎曰礼臣病君亲问之天子有下聘之义传曰聘诸侯非正所未详】
伊川先生解周礼大行人时聘以结诸侯之好王法之行时加聘问以懐抚诸侯乃常礼也春秋之时诸侯不修臣职朝觐之礼废皆王法所当治也不能正典刑而反聘之又不见荅失道甚矣
刘氏传曷为字下大夫也天子之下大夫四命武夷胡氏传隠公即位九年于此而史册不书遣使如周则是未尝聘也亦不书公如京师则是未尝朝也一不朝则贬其爵再不朝则削其地如隠公者贬爵削地可也刑则不举遣使聘焉其斯以为不正乎经书公如京师者一朝于王所者二卿大夫如京师者五举鲁一国则天下诸侯怠慢不臣可知矣书天王来聘者七锡命者三赗葬者四则问于他邦及齐晋秦楚之大国又可知矣王之不王如此征伐安得不自诸侯出乎诸侯之不臣如此政事安得不自大夫出乎君臣上下之分易矣陪臣执国命夷狄制诸夏矣其原皆自天王失威福之柄也春秋于此盖有不得已焉尔矣
三月癸酉大雨震电庚辰大雨雪
左氏传春王三月癸酉大雨霖以震书始也庚辰大雨雪亦如之书时失也凡雨自三日以徃为霖平地尺为大雪
公羊传三月癸酉大雨震电何以书记异也何异尔不时也庚辰大雨雪何以书记异也何异尔俶甚也
伊川先生解阴阳运动有常而无忒凡失其度皆人为感之也故春秋灾异必书汉儒传其说而不达其理故所言多妄三月大雨震电不时灾也大雨雪非常为大亦灾也
杜氏注三月今正月
挟卒【公谷并作侠】
公羊传侠者何吾大夫之未命者也
谷梁传弗大夫者隠不爵大夫也隐之不爵大夫何也不成为君也
杜氏注挟鲁大夫未赐族
夏城郎
左氏传书不时也
伊川先生解不时也
武夷胡氏传城者御暴保民之所而城有制役有时大都不过三国之一邑无百雉之城制也鲁尝城费城郈其后复堕焉则越礼而非制矣凡土功龙见而戒事火见而致用水昬正而栽日至而毕时也隠公城中丘城郎而皆以夏则妨农务而非时矣城不违制役不违时又当分财用平版榦称畚筑程土物议逺迩略基址揣厚薄仞沟洫具糇粮度有司量功命日不愆于素然后为之可也况失其时制妄兴大作无爱养斯民之意者其罪之轻重见矣
防陵许氏曰七年书城中丘而后伐邾九年书城郎而后伐宋皆讥公不务崇德修政以戒萧墙而念外人之有非干时动众恃城保国亦已末矣
秋七月冬公防齐侯于防【公作邴】
左氏传宋公不王郑伯为王左卿士以王命讨之秋郑人以王命来告伐宋冬公防齐侯于防谋伐宋也
伊川先生解谋伐宋也
杜氏注防鲁地在琅邪华县东南
武夷胡氏传周官行人曰时防以发四方之禁此谓非时而合诸侯以禁止天下之不义也列国何为有此名凡书防皆讥也谓非王事相防聚耳左氏称宋公不王郑伯以王命讨之使来告命防于防谋伐宋也于中丘为师期也亦谓之非王事可乎曰以王命讨宋而聼征讨之禁于王都虽召陵之举不是及矣始则私相防为谋于防中则私相盟为师期于邓终则乗人败而深为利以取二邑归诸已奉王命讨不庭者果如是乎经之书防伐而不异其文以此
十年春王二月公防齐侯郑伯于中丘
左氏传春王正月公防齐侯郑伯于中丘癸丑盟于邓为师期
伊川先生解为师期也
夏翚帅师防齐人郑人伐宋
左氏传五月羽父先防齐侯郑伯伐宋
公羊传此公子翚也何以不称公子贬曷为贬隠之罪人也故终隠之篇贬也
伊川先生解三国先遣将致伐齐郑称人非卿也翚不称公子与四年同
刘氏意林伐宋败宋取郜取防滕侯薛侯来朝入许隠公之所以弑也德薄而多大功虑浅而数得意也备其四竟祸反在内可不哀与孔子曰人无逺虑必有近忧不在颛臾而在萧墙也
武夷胡氏传翚不氏先期也始而防宋以伐郑固请而行今而防郑以伐宋先期而往不待钟巫之变知其有无君之心矣夫乱臣贼子积其强恶非一朝一夕之故及权势已成威行中外虽欲制之其将能乎故去其公子以戒兵柄下移制之于未乱也
六月壬戌公败宋师于菅
左氏传六月戊申公防齐侯郑伯于老桃壬戌公败宋师于菅
伊川先生解不言战而言败败者为主彼与战而此败之也
杜氏注齐郑后期故公独败宋师书败宋未陈也菅宋地
刘氏传曷为或言战或不言战皆陈曰战诈战曰败
辛未取郜辛巳取防
左氏传壬戌公败宋师于菅庚午郑师入郜辛未归于我庚辰郑师入防辛巳归于我【刘氏权衡曰经无老桃之事又但书公败宋师取郜取防曽不言郑伯居间者岂得如传言哉且如传言春秋为緃漏郑伯取邑之罪反移之于其君也为人臣子固若此邪】
公羊传一月而再取甚之也
伊川先生解取二邑而有之盗也
杜氏注济隂城武县东南有郜城高平昌邑县西南有西防城
武夷胡氏传内大恶其词婉小恶直书而不隠夫诸侯分邑非其有而取之盗也曷不隠乎于取之中犹有重焉者若成公取鄟防公取邿昭公取鄫皆覆人之邦而絶其嗣亦书曰取所谓犹有重焉者此也故取郜取防直书而不隠也
秋宋人卫人入郑
左氏传蔡人卫人郕人不防王命秋七月庚寅郑师入郊犹在郊宋人卫人入郑
杜氏注宋卫奇兵乗虚入郑
伊川先生解劳民以务外而不知其国故二国入之
宋人蔡人卫人伐戴【公谷并作载】郑伯伐取之
左氏传蔡人从之伐戴【从宋防伐戴也】八月壬戌郑伯围戴癸亥克之取三师焉【三国之军在戴故郑伯合围之】宋卫既入郑而以伐戴召蔡人蔡人怒故不和而败
公羊传其言伐取之何易也其易奈何因其力也因谁之力因宋人蔡人卫人之力也
伊川先生解宋人卫人入郑蔡人从之伐戴郑伯围戴克之取三师焉戴郑所与也故三国伐之郑戴合攻尽取三国之众其残民也甚矣
杜氏注戴国今陈留外黄县东南有戴城
武夷胡氏传称伐称取兼之也或疑郑人兵力不能取戴兼三国之师非矣什围伍攻正也以寡覆众奇也庄公盖尝克叔段败王师困州吁而入许能以奇胜可知也故驻师于郊多方以误之也四国已鬭起乗其弊一举而兼取之卞庄子之术也然则可乎孟子曰善战者服上刑称伐取者其以郑庄公残民之甚当此刑矣
吕氏曰此见王室之微诸侯放恣之甚伐取之又甚之之词也圣人书是为甚有力欲使后世乱臣贼子读之者悚然而惕惧不敢为恶如此之甚也三复其词吾有以知其邪心暗消忿戾之气不敢萌也而世之读春秋者专以挍凡例考同异为意惜哉其求圣人之防逺也
冬十月壬午齐人郑人入郕【公作盛】
左氏传冬齐人郑人入郕讨违王命也
伊川先生解讨不防伐宋也宋以公子冯在郑故二国交恶左氏传云宋公不王郑伯以王命讨之于春秋不见其为王讨也王臣不行王师不出矫假以逞私欲尔
武夷胡氏曰若讨违王命则不书入矣入者不顺词也苟以为难词则齐郑大国于讨郕何难哉
十有一年春滕侯薛侯来朝
公羊传诸侯来曰朝大夫来曰聘【案春秋诸侯以他事来者多矣不可悉云朝】
谷梁传诸侯来朝犆言同时也【犆言谓别言也若谷伯绥来朝邓侯吾离来朝同时来不俱至】累数皆至也【累数緫言之也若滕侯薛侯来朝同时俱至】
伊川先生解诸侯虽有相朝之礼而当时诸侯于天子未尝朝觐独相率以朝鲁得为礼乎
杜氏注薛鲁国薛县
陆氏纂例赵子曰朝聘诸侯必有防姻之好疆埸之理故王者不絶其交焉春秋之代则多自为党仇矣皆国之大事君子志之
刘氏传王者之制诸侯歳相问殷相聘世相朝其兼言之何讥何讥尔旅见也非天子不旅见诸侯诸侯相旅见非礼也
刘氏意林晋侯使荀庚来聘卫侯使孙良夫来聘固人臣也鲁不敢同日而参盟丙午及荀庚盟丁未及孙良夫盟是也今一旦而朝两君不能识其非礼也而受之则非独骄也志荒矣死不亦宜乎
泰山孙氏曰齐晋宋卫未尝朝鲁而滕薛邾杞来朝奔走而不暇也齐晋宋卫未尝朝鲁者齐晋盛也宋卫敌也滕薛邾杞来朝奔走而不暇者土地狭陋兵众寡弱不能与鲁抗也凡书朝者皆恶之也
高邮孙氏曰外之朝天子者不见于经内之朝天子者二而已又皆在于王所而不在于京师其如京师者一而已又因防伐秦而遂行由此观之当时朝觐之礼一施于强国天子名存而已也圣人因其实而书之以罪之也
夏【公谷并有五月二字】公防郑伯于时来【公谷作祁黎】
左氏传夏公防郑伯于郲谋伐许也
伊川先生解谋伐许也
杜氏注时来郲也荥阳县东有厘城郑地
秋七月壬午公及齐侯郑伯入许
左氏传秋七月公防齐侯郑伯伐许庚辰傅于许颍考叔取郑伯之旗蝥弧以先登子都自下射之颠瑕叔盈又以蝥弧登周麾而呼曰君登矣郑师毕登壬午遂入许许庄公奔卫齐侯以许让公公曰寡人弗敢与闻乃与郑人郑伯使许大夫百里奉许叔以居许东偏使公孙获处许西偏
伊川先生解书及内为主也非内为主则先书防伐后书入也
杜氏注许颍川许昌县
泰山孙氏曰案前年正月公防齐侯郑伯于中丘夏翚帅师防齐人郑人伐宋六月壬戌公败宋师于菅辛未取郜辛巳取防此年五月公防郑伯于时来秋七月壬午公及齐侯郑伯入许甚矣公二年之中与齐侯郑伯连兵自恣以为不道其恶若此也
苏氏曰急曰及缓曰防
武夷胡氏传书防则伐许者本郑志也书及则入许者公所欲也隠公即位十有一年天王遣使来聘者再而未尝朝于京师罪一也平王崩不奔丧防葬至使武氏子来求赙罪二也礼乐征伐自天子出而擅兴兵甲为宋而伐邾为郑而伐宋罪三也山川土田各有封守上受之天王下传之先祖而取郜及防入祊易许罪四也今又入人之国而逐其君罪五也凡此五不韪者人臣之大恶而隠公兼有之然则不善之殃岂特始于惠成于桓而隠之积亦不可得而揜矣使隠公者为国以礼而自强于善岂有钟巫之难乎是故春秋所载以人事言则是非善恶之迹设施于前而成败吉凶之效见于后以天道言则感应之理明矣不可不察也
吕氏曰隠公有萧墙之变近在目前而不知方且夏与郑伯防秋及齐侯郑伯入人之国至冬遂及其不明如是死固冝也
冬十有一月壬辰公薨
左氏传羽父请杀桓公将以求大宰公曰为其少故也吾将授之矣使营莵裘吾将老焉羽父惧反谐公于桓公而请杀之十一月公祭钟巫齐于社圃馆于寪氏壬辰羽父使贼弑公于寪氏立桓公而讨寪氏有死者不书葬不成防也
公羊传弑则何以不书葬春秋君弑贼不讨不书葬以为无臣子也公薨何以不地不忍言也【不忍言其僵尸之处】
伊川先生解人君薨于路寝见卿大夫而终乃正终也薨于燕寝不正而终也薨不书地弑也贼不讨则不书葬无臣子也
刘氏传君弑臣讨贼犹亲弑子复雠也雠不复则不葬不葬则服不除寝苫枕戈所以明为臣子也葬者臣子之终事也其义未终故不敢以急葬也
高邮孙氏曰弑君不地不忍言也春秋之法外弑言弑内弑不地所以辨内外逺凶变养忠孝也
武夷胡氏传致隠让国立不以正惠公之罪也致桓弑君几不早断隠公之失也既有防人交乱其间忧虞之象着矣而曰使营菟裘吾将老焉是犹豫留待辨之不早辨也其及也宜隠公见弑鲁史旧文必以实书其曰公薨者仲尼亲笔也古者史官以直为职而不讳国恶仲尼笔削旧史断自圣心于鲁君见弑削而不书者盖国史一官之守春秋万世之法其用固不同矣不书弑示臣子于君父有隠避其恶之理不书地示臣子于君父有不没其实之忠不书葬示臣子于君父有讨贼复雠之义非圣人莫能修谓此类也夫贼不讨雠不复而不书葬则服不除寝苫枕戈无时而终事也以此法讨罪至严矣故曰春秋成而乱臣贼子惧
春秋集解卷二

[book_title]卷三
<经部,春秋类,吕氏春秋集解
钦定四库全书
春秋集解卷三
宋　吕本中　撰
桓公【名允惠公子隠公弟桓王九年即位桓諡也辟土服逺曰桓】
元年春王正月公即位
公羊传继弑君不言即位此其言即位何如其意也谷梁传桓无王其曰王何也谨始也其曰无王何也桓弟弑兄臣弑君天子不能定诸侯不能救百姓不能去以为无王之道遂可以至焉尔元年有王所以治桓也继故不言即位正也继故不言即位之为正何也曰先君不以其道终则子弟不忍即位也继故而言即位则是与闻乎弑也继故而言即位是为与闻乎弑何也曰先君不以其道终已正即位之道而即位是无恩于先君也
伊川先生解桓公弑君而立不天无王之极也而书春王正月公即位以天道王法正其罪也
杜氏注嗣子位定于初丧而改元必须逾年者继父之业不忍有变于中年也桓公篡立而用常礼欲自同于遭丧继位者
高邮孙氏曰元年书王者以为弑君之贼将而必诛己弑君矣其能免于诛乎元年书王所以诛桓也二年书王必以为王室微弱弑君之贼力不能即时诛之二年而后诛之亦晚矣然亦足以为王诛也十年书王者政教之出不可以一日无之十年无王则王道将絶于天下也十八年有王者桓公之终也弑君之贼无可赦之理不见诛于即时当见诛于歳月不见诛于其生当见诛于将死不见诛于终身当见诛于万世
武夷胡氏传元年即位之始年也自是累数虽乆而不易此前古人君纪事之例春秋祖述为编年法及汉文帝惑方士之言改后元年始乱古制夫在位十有六载矣复称元年可乎孝武又因事别建年号历代因之或五六年或四三年或一歳再更使记注繁芜莫之胜载夫历世无穷而美名有尽岂记乆明逺可行之法也必欲传乆当以春秋编年为正桓公与闻乎故而书即位着其弑立之罪深絶之也美恶不嫌同词或问桓非惠公之嫡子乎嫡子当立而未能自立是故隐分摄焉以俟其长而授之位乆摄而不归疑其遂有之也是以至于见弑而恶亦有所分矣春秋曷为深絶桓也曰古者诸侯不再娶于礼无二嫡惠公元妃既卒继室以声子则是摄行内主之事矣仲子安得为夫人母非夫人则桓乃隐之庶弟安得为嫡子谓当立乎桓不当立则国乃隐公之国其欲授桓乃实让之非摄也摄让异乎曰非其有而居之者摄也故周公即政而谓之摄推己所有以与人者让也故尧舜禅授而谓之让惠无嫡嗣隠公继室之子于次居长礼当嗣世其欲授桓所谓推己所有以与人者也岂曰摄之云乎以其实让而桓乃弑之春秋所以恶桓深絶之也然则公羊所谓桓幼而贵隠长而卑子以母贵者其説非欤曰此徇惠公失礼而为之词非春秋法也仲子有宠惠公欲以为夫人母爱者子抱惠公欲以桓为嫡嗣礼之所不得为也礼不得为而惠公纵其邪心而为之隠公又探其邪志而成之公羊又肆为邪説而传之汉朝又引为邪议而用之夫妇之大伦乱矣春秋明着桓罪深加贬絶备书终始讨贼之义以示王法正人伦存天理训后世不可以邪汨之也
三月公防郑伯于垂郑伯以璧假许田
左氏传公即位修好于郑郑人请复祀周公卒易祊田公许之三月郑伯以璧假许田为周公祊故也
谷梁传防者外为主焉尔【范氏注郑伯所以欲为此防者为易田故】非假而曰假讳易地也礼天子在上诸侯不得以地相与也许田者鲁朝宿之邑也邴者郑伯之所受命而祭泰山之邑也用见鲁之不朝于周而郑之不祭泰山也
伊川先生解隠公八年郑伯使宛来归祊盖欲易许田鲁受祊而未与许及桓弑立故为防而求之复扣以璧朝宿之邑先祖受之于先王岂可相易也故讳之曰假讳国恶礼也
刘氏传许田者何鲁汤沐之邑也方伯时朝乎天子天子必赐之汤沐之邑于县内视元士鲁非方伯也其谓之方伯何自陜而东者周公主之许田之为鲁自周公始焉【意林许田周公之邑也诗云居尝与许复周公之宇盖非方伯不得有汤沐之邑非周公不得世享其祀】
苏氏曰许田所以易祊也以祊为未足而益之以璧尔
武夷胡氏传鲁山东之国与祊为邻郑畿内之邦许田近地也以此易彼各利于国而圣人乃以为恶而隠之独何欤曰利者人欲之私放于利必至于夺攘而后厌义者天理之公正其义则推之天下国家而可行春秋恶易许田孟子极陈利国之害皆拔本塞源杜篡弑之渐也汤沐之邑朝宿之地先王所锡先祖所受私相贸易而莫之顾是有无君之心而废朝觐之礼矣是有无亲之心而弃先祖之地矣故圣人以是为国恶而隠之也
襄陵许氏曰以祊近鲁许田近郑而以相与利则利矣而义不得凡情之所便而乱之所生此特春秋之所谨也
夏四月丁未公及郑伯盟于越
左氏传结祊成也
谷梁传及者内为志焉尔
伊川先生解桓公欲结郑好以自安故既与许田又为盟也弑君之人凡民罔弗憝而郑与盟以定之其罪大矣
杜氏注公以篡立而修好于郑郑因而迎之成礼于垂终易二田然后结盟垂犬丘衞地也越近垂地名
武夷胡氏传垂之防郑为主也故称防越之盟鲁志也故称及郑人欲得许田以自广是以为垂之防桓公欲结郑好以自安是以为越之盟夫弑逆之人凡民罔弗憝即孟子所谓不待教命人得而诛之者也而郑与之盟以定其位是肆人欲灭天理委大义于土壤化人类为禽兽圣人所为惧春秋所以作无俟于贬絶而恶自见矣
秋大水
公羊传记灾也
伊川先生解君德修则和气应而雨旸若桓行逆德而致隂沴乃其冝也
高邮孙氏曰大者非常之辞水非常而为灾或害民禾稼败民庐居凡为灾则书之也
冬十月
二年春王正月戊申宋督弑其君与夷及其大夫孔父左氏传宋华父督见孔父之妻于路目逆而送之曰美而艳二年春宋督攻孔氏杀孔父而取其妻公怒督惧遂弑殇公君子以督为有无君之心而后动于恶故先书弑其君
公羊传宣公谓缪公曰以吾爱与夷则不若爱女以为社稷宗庙主则与夷不若女盍终为君矣宣公死缪公立缪公遂其二子庄公冯与左师勃终致国乎与夷庄公冯弑与夷故君子大居正宋之祸宣公为之也及者何累也【累累从君而死齐人语也】弑君多矣舍此无累者乎曰有仇牧荀息皆累也舍仇牧荀息无累者乎曰有有则此何以书贤也何贤乎孔父孔父可谓义形于色矣其义形于色奈何督将弑殇公孔父生而存则殇公不可得而弑也故于是先攻孔父之家孔父正色而立于朝则人莫敢过而致难于其君者孔父可谓义形于色矣
谷梁传孔父先死其曰及何也书尊及卑春秋之义也孔父之先死何也督欲弑君而恐不立于是乎先杀孔父孔父闲也孔氏父字諡也
伊川先生解桓公无王而书王正月正宋督之罪也弑逆之罪不以王法正之天理灭矣督虽无王而天理未尝亡也人臣死君难书及以着其节父名也称大夫不失其官也
陆氏纂例赵子曰忠义见杀与君而死故言及以连之也
刘氏传春秋贤者不名孔父者所贤也则其名之何父前子名君前臣名
泰山孙氏曰孔父者天子命大夫也古者诸侯之大夫皆命于天子故春秋列国时或有之宋孔父郑祭仲鲁单伯陈女叔之类是也
武夷胡氏传案左氏宋殇公立十年十一战民不堪命孔父为司马无能改于其德非所谓格君心之非者然君弑死于其难处命不渝亦可以无媿矣父者名也着其节而书及不失其官而书大夫是春秋之所贤也贤而名之何也故侍读刘敞以谓既名其君于上则不得字其臣于下此君前名臣礼之大节也督将弑殇公孔父生而存则不可得而弑于是乎先攻孔父而后及其君能为有无亦庶几焉凡乱臣贼子畜无君之心者必先翦其所忌而后动于恶不能翦其所忌则有终其身而不敢动者也华督欲弑君而惮孔父刘安欲叛汉而惮汲直曹操欲禅位而惮孔融此数君子者义形于色皆足以衞宗社而忤邪心奸臣之所以惮也不有君子其能国乎春秋贤孔父示后世人主崇奬节义之臣乃天下之大闲有国之急务也
滕子来朝
伊川先生解滕本侯爵后服属于楚故降称子夷狄之也首朝桓公之罪自见矣
杜氏注隠十一年称侯今称子者盖时王所黜泰山孙氏曰滕子朝弑逆之人其恶可知
武夷胡氏传隠公末年滕称侯爵距此三歳尔乃降而称子者先儒谓为时王所黜也使时王能黜诸侯春秋岂复作乎又有言其在丧者终春秋之世不复称侯无説矣然则云何春秋为诛乱臣讨贼子而作其法尤严于乱贼之党使人人知乱臣贼子之为大恶而莫之与则无以立于世无以立于世则莫敢劝于为恶而篡弑之祸止矣今桓公弟弑兄臣弑君天下之大恶凡民罔弗憝也已不能讨又先邻国而朝之是反天理肆人欲与夷狄无异而春秋之所深恶也故降而称子以正其罪四夷虽大皆曰子其降而称子狄之也或曰非天子不制度不议礼不攷文仲尼岂以匹夫专进退诸侯乱名实哉则将应之曰仲尼固不可以匹夫专进退诸侯乱名实矣不曰春秋天子之事乎知我罪我者其惟春秋乎世衰道微暴行交作仲尼有圣德无其位不得如黄帝舜禹周公之伐蚩尤诛四凶戮防风杀管蔡行天子之法于当年也故假鲁史用五刑奉天讨诛乱贼垂天子之法于后世其事虽殊其理一尔何疑于不敢专进退诸侯以为乱名实哉夫奉天讨举王法以黜诸侯之灭天理废人伦者此名实所由定也故曰春秋成而乱臣贼子惧
吕氏曰春秋以后杞或称侯或称伯或称子滕或称侯或称子薛或称侯或称伯皆不可得而详攷殆后世録春秋者文误也借使圣人为春秋黜陟当世以为赏罚则何不黜陟晋楚强国以定一王之法而独区区于小国如是哉后之録春秋者由前人口授相传遂致谬误不可知也晋楚齐秦诸大国显者也故不误小国微也故多误其亦以是故欤
三月公防齐侯陈侯郑伯于稷以成宋乱
左氏传防于稷以成宋乱为赂故立华氏也宋殇公立十年十一战民不堪命孔父嘉为司焉督为太宰故因民之不堪命先宣言曰司马则然已杀孔父而弑殇公召庄公于郑而立之以亲郑以郜大鼎赂公齐陈郑皆有赂故遂相宋公
伊川先生解宋弑其君而四国共成之此天下之大恶也
杜氏注稷宋地
范氏注徐邈曰春秋虽为亲尊者讳然亦不没其实故纳鼎于庙跻僖逆祀及王室之乱昭公之孙皆指事而书
陆氏纂例曰夫子制作本教中人故简易其文昭著其义若能以质直见之则可不俟传注而自通矣故言灭国则知灭者之罪见诸侯生名则知非复人君皆文势常理何必立异乎又上言伐衞次言王人救衞下言衞侯朔入于衞则知逆王命上言成宋乱下言纳鼎则知贪赂纵罪见正月烝五月烝则知黩祀凡此类上下相应而见其理
刘氏传成之者何成之者平之也平之则曷为不言平之保人之贼私人之赂制人之上下谓之成乱则可谓之平乱则不可
武夷胡氏传案左氏为赂故立华氏也邾定公时有弑父者公瞿然失席曰是寡人之罪也尝学断斯狱矣臣弑君凡在官者杀无赦子弑父凡在宫者杀无赦杀其人壊其室洿其宫而潴焉盖君逾月而后举爵华督弑君之贼凡民罔弗憝也而桓与诸侯防而受赂以立华氏使相宋公甚矣故特书其所为而曰成宋乱夫臣为君隠子为父隠礼也此其目言之何桓恶极矣臣子欲尽隐之而不可以欺后世其曰成宋乱而不书立华氏犹为有隐乎尔春秋列防未有言其所为者独此与襄公末年防于澶渊各书其事者桓弑隠督弑殇般弑景皆天下大恶圣人所为惧春秋所以作也一则受宋赂而立华氏一则谋宋灾而不能讨故特书其事以示贬焉然澶渊之防既不书鲁卿又贬诸国之大夫而称人此则书公又序诸侯之爵何也澶渊之防欲谋宋灾而不讨弑君之贼虽书曰宋灾故而未能表其诛责之意也必深讳鲁卿而重贬诸国之大夫然后足以启问者见是非也稷之防前有宋督弑君后有取宋鼎之事书曰成宋乱则其责已明不必讳公与贬诸侯之爵次然后见其罪矣
夏四月取郜大鼎于宋戊申纳于大庙
左氏传非礼也
谷梁传桓内弑其君外成人之乱受赂而退以事其祖非礼也其道以周公为弗受也
伊川先生解四国既成宋乱而宋以鼎赂鲁齐陈郑皆有赂鲁以为功而受之故书取以成乱之赂器置于周公之庙周公其飨之乎故书纳纳者弗受而强致之也
杜氏注大庙周公庙也
泰山孙氏曰甚之也
高邮孙氏曰鼎自宋得之然而谓之郜大鼎者鼎之成自郜也凡物皆有以名之若和氏之璧云和之琴瑟之类是也公谷更论郜鼎之名烦碎无足取焉
武夷胡氏传取者得非其有之称纳者不受而强致之谓弑逆之贼不能致讨而受其赂器置于大庙以明示百官是教之习为弑逆叛乱之行也公子牙庆父仲遂意如之恶又何诛焉圣人为此惧而作春秋故直载其事谨书其日垂训后世使知宠赂之行保邪废正能败人之国家也亦或知戒矣
秋七月杞【公谷并作纪】侯来朝
左氏传杞侯来朝不敬杞侯归乃谋伐之
谷梁传桓内弑其君外成人之乱纪即是事而朝之恶之也
伊川先生解凡杞称侯者皆当为纪杞爵非侯文误也及纪侯大去其国之后杞不复称侯矣
武夷胡氏传公谷程氏以杞为纪桓弟弑兄臣弑君天下之大恶王与诸侯不奉天讨反行朝聘之礼则皆有贬焉所以存天理正人伦也纪侯来朝何独无贬乎当是时齐欲灭纪纪侯求鲁为之主非为桓立而朝之也
蔡侯郑伯防于邓
左氏传始惧楚也【杜氏注楚国今南郡江陵县北纪南城也楚武王始僭号称王欲害中国蔡郑姬姓近楚故惧而防谋】
公羊传离不言防此其言防何盖邓与防尔【刘氏权衡曰蔡侯郑伯防于邓公羊曰离不言防而言防者盖邓与防也非也二国相防理不可言蔡侯郑伯及于某且实行防礼非防而何承赴而书故不甚见尔乃据齐侯郑伯如纪以为比例彼自亦妄説何可据乎所谓离不言防者左氏得之矣】
伊川先生解始惧楚也
杜氏注颍川召陵县西南有邓城
武夷胡氏传案左氏曰始惧楚也其地以国邓亦与焉楚自西周已为中国之患宣王盖尝命将南征矣及周东迁僭号称王凭陵江汉此三国者地与之邻是以惧也其后卒灭邓虏蔡侯而郑以王室懿亲为之服役终春秋之世圣人盖伤之也夫天下莫大于理莫彊于信义循天理惇信义以自守其国家荆楚虽大何惧焉不知本此事丑德齐莫能相尚则以地之大小力之彊弱分胜负矣观诸侯防盟离合之迹而世道盛衰之由可攷也观春秋进退与夺抑扬之防则知安中夏待四国之道矣
九月入杞
左氏传讨不敬也
伊川先生解将卑而师少外则称人内则止曰入某伐某
吕氏曰入杞微者也其事弗详然则何以书曰天子在上诸侯擅相攻伐入人之国罪之大者圣人以为无王也春秋所由作也
公及戎盟于唐冬公至自唐
左氏传公及戎盟于唐修旧好也【杜氏注惠隐之好】冬公至自唐告于庙也凡公行告于宗庙反行饮至舍爵防勲焉礼也特相防往来称地让事也自参以上则往称地来称防成事也
伊川先生解君出而书至者有三告庙也过时也危之也桓公弑立尝与郑齐陈防矣皆同为不义及逺与戎盟故危之而书至戎若不如三国之党恶则讨之矣居夷浮海之意也中国既不知义夷狄或能知之也
高邮孙氏曰春秋书至者皆志其所出之事以地至者四而已此年公至自唐文十七年公至自谷定八年公至自瓦十年夏公至自夹谷四处尔赵子以为鲁地则至自地此説是也
常山刘氏曰古者诸侯朝防有常节出入有常期周衰已后无法而妄行征伐防盟纷纷四出弃社稷委人民往越月逾歳而后得反观其所书而其乱自着焉矣
三年春正月公防齐侯于嬴
左氏传成防于齐也
伊川先生解桓公弑君而立元年书王以王法正其罪也二年宋督弑其君以王法正其罪也三年不书王见桓之无王也防齐侯于嬴成防于齐也
杜氏注嬴齐邑今泰山嬴县
刘氏传二年有王未毕丧也
武夷胡氏传桓公三年而后经不书王有以为周不班厯者昭公末年王室有子朝之乱岂暇班厯而经皆书王非不班厯明矣又有以为此阙文也安得一公之内凡十四年皆不书王其非阙文亦明矣然则云何桓公弑君而立至于今三年而诸侯之丧事毕矣是入见受命于天子之时也而王朝之司马不施残执之刑邻国之大夫不闻有沐浴之请鲁之臣子义不戴天反面事雠曽莫之耻使乱臣贼子肆其凶逆无所忌惮人之大伦灭矣故自是而后不书王者见桓公无王与天王之失政而不王也
夏齐侯衞侯胥命于蒲
左氏传不盟也
公羊传胥命者何相命也何言乎相命近正也此其为近正奈何古者不盟结言而退
伊川先生解二国为防约言相命而不为盟诅近于理也故善之
杜氏注蒲衞地在陈留长垣县西南
刘氏传胥命者何相命也何言乎相命古者有方伯有州牧有卒正有连率命于天子正也诸侯自相命非正也齐太公之后东州之侯也衞康叔之后北州之侯也以事相命也
六月公防杞【公作纪】侯于郕【公作盛】
左氏传杞求成也【杜氏注二年入杞故来求成】
伊川先生解自桓公篡立无歳不与诸侯盟防结外援以自固也
襄陵许氏曰姻大国服小国着得意也天下无王而后乱人得意如此
秋七月壬辰朔日有食之既
公羊传既者何尽也
伊川先生解既尽也食尽为异大也
杜氏注厯家之説谓日光以望时遥夺月光故月食日月同防月掩日故日食
公子翚如齐逆女
伊川先生解翚于隠世不称公子隠之贼也于桓世称公子桓之党也卿逆夫人于礼为称翚虽尊属当官而行亦无嫌也
泰山孙氏曰孔子曰关雎乐而不淫哀而不伤孔子之言岂徒然哉盖伤周室陵迟防姻失道无贤女辅佐君子致关雎后妃之德以化天下也是时文姜乱鲁骊姬惑晋南子倾衞夏姬丧陈上下化之滔滔皆是不可悉举也故自隠而下夫人内女出处之迹皆详而録之以惩以戒为万世法噫夫夫妇妇风教之始人伦之本也可不重乎
武夷胡氏传娶妻必亲逆礼之正也若夫邦君以爵则有尊卑以国则有大小以道途则有逺迩或迎之于其国或迎之于境上或迎之于所馆礼之节也纪侯于鲁以小大言则亲之者也而使履緰来鲁侯于齐以逺迩言则亲之者也而使公子翚往是不重大防之礼失其节矣故书
九月齐侯送姜氏于讙公防齐侯于讙
左氏传非礼也凡公女嫁于敌国姊妹则上卿送之以礼于先君公子则下卿送之于大国虽公子亦上卿送之于天子则诸卿皆行公不自送于小国则上大夫送之
公羊传诸侯越竟送女非礼也此入国矣何以不称夫人自我言齐父母之于子虽为邻国夫人犹曰吾姜氏
谷梁传礼送女父不下堂母不出祭门诸母兄弟不出阙门父戒之曰谨慎从尔舅之言母戒之曰谨慎从尔姑之言诸母般申之曰谨慎从尔父母之言送女逾竟非礼也
伊川先生解齐侯出疆送女公逺防之皆非义也杜氏注讙鲁地济北蛇丘县西有下讙亭
武夷胡氏传为齐侯来乃逆而防之于讙是公之行其重在齐侯而不在姜氏岂礼也哉
夫人姜氏至自齐
公羊传翚何以不致得见乎公矣
谷梁传其不言翚之以来何也公亲受之于齐侯也伊川先生解告【一作见】于庙也
泰山孙氏曰此齐侯送姜氏公受之于讙也公受姜氏于讙不以讙至者不与公受姜氏于讙也故曰夫人姜氏至自齐以正其义
冬齐侯使其弟年来聘
左氏传致夫人也
伊川先生解致夫人也称弟义见隐七年
襄陵许氏曰隐桓之时大夫尚轻相如不书诸侯使其子弟之来则书贵贵之义也自嬴之防至于仲年来聘备纪姜氏如此谨昬义也春秋反复意有所致者不可不察也必有深诫其中故志文姜悉者闲其乱也録伯姬详者矜其节也是以易着归妹家人之大义可不重哉
有年
公羊传恃有年也
谷梁传五谷皆熟为有年也
伊川先生解书有年纪异也人事顺于下则天气和于上桓弑君而立逆天理乱人伦天地之气为之谬戾水旱凶灾乃其冝也今乃有年故书其异宣公为弑君者所立其恶有间故大有年则书之
高邮孙氏曰春秋二百四十二年之乆而书有年大有年者二处而已其一即桓公是也其一即宣公是也宣桓大恶者是行何道而致有年乎书之者不冝有也
武夷胡氏云旧史灾异与庆祥并记故有年大有年得见于经若旧史不记圣人亦不能附益之也然十二公多歴年所有务农重谷闵雨而书雨者岂无丰年而不见于经是仲尼于他公皆削之矣独桓有年宣大有年则存而弗削者縁此二公获罪于天冝得水旱凶灾之谴今乃有年则是反常也故以为异特存尔然则天道亦僭乎桓宣享国十有八年独此二年书有年他年之歉可知也而天理不差信矣此一事也在不修春秋则为庆祥君子修之则为变异是圣人因鲁史旧文能立兴王之新法也故史文如书笔经文如化工尝以是观非圣人莫能修之审矣有年大有年先儒说经者多列于庆瑞之门至程氏发明奥防然后以为记异此得于言意之表者也
四年春正月公狩于郎
左氏传书时礼也
公羊传常事不书此何以书讥何讥尔逺也诸侯曷为必田狩一曰干豆二曰賔客三曰充君之庖
伊川先生解公出动众皆当书于郎逺也
杜氏注周之春夏之冬也田狩从夏时郎非国内之狩地故书地
何氏注禽兽多则伤五谷因习兵事又不空设故因以捕禽兽所以共承宗庙示不忘武备又因以为田除害
陆氏纂例啖子曰搜狩合礼者常事不书非时及越礼而为之则书以示讥也赵子曰四时之田其事各殊其名亦异春以阅武择材故以搜为称夏以为苗除害故以苗为名秋则顺天时以杀物故以狝为义冬则因守禽兽以习战故以狩为目左氏曰春搜夏苗秋狝冬狩是也【周礼尔雅并同此义】
刘氏意林公狩于郎徒非其地尔而书之此春秋谨于微之意也以谓微事不谨则大事不立故每慎其微而后王德全矣
武夷胡氏传讥逺也不时则伤农不地则害物田狩之地如郑有原圃秦有具囿皆常所也
夏天王使宰渠伯纠来聘
伊川先生解桓公弑其君而立天子不能治天下莫能讨而王使其宰聘之示加尊宠天理灭矣人道亡矣书天王言当奉天也而其为如此名纠尊卑贵贱之义亡也人理既灭天运乖矣隂阳失序歳功不能成矣故不具四时
刘氏传渠伯者何爵也
刘氏意林春秋于大夫莫书其官至冢宰独书之以此见任事之最重也宰天下者莫名至纠独名之以此见责之最备也周公作周礼冢宰之职固赏善诛恶进贤而退不肖今衔命下聘弑逆之人故书名贬之
武夷胡氏传王朝公卿书爵大夫书字上士中士书名下士书人例也纠位六卿之长降从中士之例而书名贬也于纠何贬乎在周制大司马九伐之法诸侯而有贼杀其亲则正之放弑其君则残之桓公之行当此二者舍曰不讨而又聘焉失天职矣操刑赏之柄以御下者王也论刑赏之法以诏王者宰也以经邦国则有治典以安邦国则有教典以平邦国则有政典以诘邦国则有刑典治教政刑而谓之典此天下之大常也太宰所掌而独谓之建以此典太宰之所定也乃为乱首承命以聘弑君之贼乎故特贬而书名以见宰之非宰也夫咺赗仲子纠聘桓公其事皆三纲之所系也然咺独书官纠兼称爵何也如咺者岂初得政犹未受封而纠则或以诸侯入相或既相而已封者乎汉初命相必择列侯为之后用公孙因相而得封盖欲仿古重其任也任之重则责益深矣嫡妾之分君臣之义天下之大伦无所轻重纠以既封故兼称爵见春秋责相之意也
杜氏注不书秋冬首月史阙文
五年春正月甲戌己丑陈侯鲍卒
左氏传再赴也于是陈乱文公子佗杀太子免而代之公疾病而乱作国人分散故再赴
谷梁传鲍卒何为以二日卒之春秋之义信以传信疑以传疑
伊川先生解五年春正月甲戌下文阙
陆氏纂例甲戌下脱也
刘氏意林正月甲戌史之阙文与非也仲尼之后俄然亡之
夏齐侯郑伯如纪
左氏传齐侯郑伯朝于纪欲以袭之纪人知之伊川先生解齐侯郑伯朝于纪欲以袭之纪人知之齐为诸侯而欲为贼于邻国不道之甚郑伯助之其罪均矣
陆氏纂例赵子曰外相如不书凡书皆讥也【常山刘氏曰外诸侯相如唯此年齐侯郑伯如纪及是年州公如曹】
刘氏传齐侯郑伯将袭纪以朝往焉纪人知之然后以朝反如者朝辞也盖尊不朝乎卑大不朝乎小强不朝乎弱不正其为诈以图人之国使若诚朝然疾之也
刘氏意林齐侯郑伯如纪春秋恶其懐不义之心虽卒不能害而疾之与袭侵人之国无异此圣人诛意之效也故云兵莫憯于志莫邪为下矣
天王使仍【谷作任】叔之子来聘
左氏传弱也
公羊传其称仍叔之子何讥何讥尔讥父老子代从政也
伊川先生解古之授任称其才德故士无世官周衰官人以世故卿大夫之子代其父任事仍叔受命来聘而使其子代行也
武夷胡氏传仍叔之子云者讥世官非公选也帝王不以私爱害公选故仕者世禄而不世官任之不以其贤也使之不以其能也卿大夫子弟以父兄故而见使则非公选而政由是败矣上世有自耕野钓渭擢居辅相而人莫不以为冝伊陟象贤复相大戊丁公世美入掌兵权不以世故疑之也崇伯殛死禹作司空蔡叔既囚仲为卿士亦不以其父故废之也惟其公而已矣及周之衰小人得政视朝廷官爵为己私援引亲党分据要途施及童稚贤者退处于荜门老身而不用公道不行然后夷狄侵陵国家倾覆虽有智者不能善其后矣春秋书武氏仍叔之子云者戒后世人主徇大臣私意而用其子弟之弱者居公选之地以败乱其国家欲其深省之也
吕氏曰王不能讨桓之逆比年遣人来聘其无立志也可知矣
葬陈桓公
城祝丘
泰山孙氏曰祝丘鲁邑
秋蔡人衞人陈人从王伐郑
左氏传王夺郑伯政郑伯不朝秋王以诸侯伐郑郑伯御之王为中军虢公林父将右军蔡人衞人属焉周公黒肩将左军陈人属焉战于繻葛蔡衞陈皆奔王卒乱郑师合以攻之王卒大败祝聃射王中肩
公羊传从王正也
伊川先生解王师于诸侯不书败诸侯不可敌王也于夷狄不言战夷狄不能抗王也此理也其敌其抗王道之失也
陆氏纂例啖子曰不言防及臣从君之乱也
陆氏微防三国之君不行而使微者从王不待贬絶而罪自见也
武夷胡氏传案左氏王夺郑伯政郑伯不朝王以诸侯伐郑郑伯御之战于繻葛王卒大败春秋书王必称天者所章则天命也所用则天讨也王夺郑伯政而怒其不朝以诸侯伐焉非天讨也故不称天或曰郑伯不朝恶得为无罪曰桓公弑君而自立宋督弑君而得政天下大恶天理所不容也则遣使来聘而莫之讨郑伯不朝贬其爵可也何为愤怒自将以攻之也移此师以加宋鲁谁曰非天讨乎春秋天子之事述天理而时措之也既讥天王以端本矣三国以兵防伐则言从王者又以明君臣之义也君行而臣从正也战于繻葛而不书战王卒大败书而不书败者又以存天下之防也三纲军政之本圣人寓军政于春秋而书法若此皆裁自圣心非国史所能与也
大雩
左氏传书不时也【刘氏权衡曰书不时也非也龙见而雩常事尔遇旱而雩非常也非常当书书为旱发非为过时发也且此下书螽螽之为物常因旱而生此雩非失时者自为旱故也】凡祀启蛰而郊【杜氏注启蛰夏正建寅之月祀天南郊刘氏权衡曰启蛰而郊亦非也鲁郊以周正周郊以夏正不专启蛰而已】龙见而雩【杜氏注龙见建巳之月苍龙宿之体昬见东方万方始盛祭天为百谷祈膏雨】始杀而尝【杜氏注建酉之月隂气始杀嘉谷始熟故荐尝于宗庙】闭蛰而烝【杜氏注建亥之月万物皆成可荐者众故烝祭宗庙】过则书
公羊传大雩者何旱祭也何以书记灾也
伊川先生解成王尊周公故赐鲁重祭得郊禘大雩大雩雩于上帝用盛乐也诸侯雩于境内之山川尔成王之赐鲁公之受皆失道也故夫子曰鲁之郊禘非礼也周公其衰矣大雩歳之常祀不能皆书也故因其非时则书之遇旱灾则非时而雩书之所以见其非礼且志旱也郊禘亦因事而书
刘氏传其言大何大雩非诸侯之雩也曷为非诸侯之雩天子雩主上帝诸侯雩主星辰山川
刘氏意林大雩为説者皆曰成王尊周公故赐鲁以天子之礼乐祀上帝禘文王吾未知其然成王者周之盛主也其亦谨于礼矣礼之有天子诸侯之别自伏羲以来未之有改也成王其惑欤然则鲁之有天子礼乐殆周之末王赐之非成王矣昔者鲁惠公使宰让请郊庙之礼于天子天子使史角往惠公止之其后在鲁实始为墨翟之学由是观之使成王之世而鲁已郊矣则惠公奚请惠公之请也其殆由平王以下乎
泰山孙氏曰雩求雨之祭建巳之月常祀也故经无六月雩者建午建申之月非常则书谓之大者雩于上帝也噫是时周室既微王纲既絶举于鲁则诸侯之僭从可见矣然春秋鲁史孔子不敢斥也其或灾异非常改作不时者则从而録之以着其僭天子之恶隠五年九月考仲子之宫初献六羽此年秋大雩六年八月壬午大阅闵二年夏五月乙酉吉禘于庄公僖三十一年夏四月四卜郊不从乃免牲宣三年春王正月郊牛之口伤改卜牛牛死乃不郊定二年夏五月壬辰雉门及两观灾之类是也呜呼其防亦微矣
武夷胡氏传鲁诸侯而郊禘大雩欲悉书于防则有不胜书故雩祭则因旱以书而特谓之大郊禘亦因事以书而义自见此皆国史所不能与君子以谓性命之文是也
螽【公作】
公羊传何以书记灾也
伊川先生解螽蝗也既旱又蝗饥不待书也
杜氏注蚣蝑之属
冬州公如曹
左氏传冬淳于公如曹度其国危遂不复【杜氏注淳于州国所都城阳淳于县也】
伊川先生解州公尝为王三公故称公不能保其国去如曹遂不复
杜氏注曹国今济隂定陶县
武夷胡氏传外相如不书此何以书将有其末故先録其本
六年春正月寔来
左氏传春自曹来朝书曰寔来不复其国也【杜氏注承五年冬传淳于公如曹也】
伊川先生解五年冬如曹尚为君也故以诸侯书之今不能反国则匹夫也故名之来来鲁也忽称郑忽明其正也寔不称州亡其国也
泰山孙氏曰阙文也
武夷胡氏传案左氏自曹来朝书曰寔来不复其国也寔者州公名也春秋之法诸侯不生名失地灭同姓则名正名经世之本名正而天下定矣或曰诸侯失国之后托于诸侯孟子以为礼也今州公来朝将以诸侯之礼接之乎则春秋乃书其名将以匹夫之贱畜之乎孟子乃以托国为礼将何处而可曰世衰道微诸侯放恣彊陵弱众暴寡天子不能正方伯不能治其有壤地褊小迫乎大国之间而失国是不幸焉非其罪也则以诸侯之礼接之可也若谭子在莒子在黄温子在衞虽失国出奔而春秋不名义可见矣若夫不能修道以正其国或弃贤保佞或骄奢淫纵或用兵暴乱自厎灭亡如蔡献舞邾益曹阳州寔之徒皆其自取焉尔则待之以初乃礼之过也观春秋名与不名则知所以处寓公之礼与强为善自暴弃者之劝戒矣
夏四月公防纪侯于成【谷作郕】
左氏传纪来谘谋齐难也
伊川先生解谋齐难也
杜氏注成鲁地在泰山钜平县东南
秋八月壬午大阅
左氏传简车马也
公羊传何以书盖以罕书也
伊川先生解为国之道武备不可废必于农隙讲肄保民守国之道也盛夏大阅妨农害人失政之甚无事而为之妄动也有警而为之教之不素何以保其国乎
杜氏注齐为大国以戎事徴诸侯之戍嘉美郑忽而忽欲以有功为班怒而诉齐鲁人惧之故以非时简车马
武夷胡氏传先王寓军政于四时之田训民御暴其备豫也惧郑忽畏齐人不因田狩而阅兵车厉农失政甚矣何以保其国乎春秋非特以不时非礼书也乃天未隂雨彻彼桑土绸缪牖户之意
襄陵许氏曰桓盖闻齐图纪之谋见周伐郑之事是以饬城守阅武备盖其谋国知此而已观其用众之不时知其志不在民矣
蔡人杀陈佗
伊川先生解佗弑世子而窃位不能有其国故书曰陈佗陈厉公蔡出也故蔡桓侯杀佗而立之佗天下之大恶人皆得而诛之蔡侯杀之实以私也故书蔡人见杀贼者众人之公也
陆氏微防淳闻于师曰臣弑其君子弑其父凡在官者杀无赦陈佗杀太子之贼也蔡虽他国以义杀之变之正也故书曰蔡人
武夷胡氏传书蔡人以善蔡书陈佗以善陈善蔡者以蔡人知佗之为贼善陈者以陈国不以佗为君知其为贼故称人称人讨贼之辞也不以为君故称名称名当讨之贼也鲁桓弑君而郑伯与之盟宋督弑君而四国纳其赂则不知其为贼矣齐商人弑君者及其见杀则称位蔡般弑父者及其见杀则称爵是齐蔡国人皆以为君矣圣人于此抑扬予夺遏人欲于横流存天理于既灭见诸行事可谓深切着明矣
九月丁卯子同生
左氏传以大子生之礼举之
公羊传何言乎子同生喜有正也【刘氏权衡曰国之嫡嗣莫重焉史无得不书以为感隐桓之祸故以喜书不亦浅近乎】
伊川先生解冢嗣之生国之大事故书
刘氏传此世子也其不曰世子何天下无生而贵者誓于天子然后为世子
冬纪侯来朝
左氏传纪侯来朝请王命以求成于齐公告不能伊川先生解纪侯惧齐来朝以求助不能上诉于天子近赴于诸侯和辑其民人效死以守而欲求援于鲁桓不能保其国宜矣
武夷胡氏传案左氏防于郕咨谋齐难也冬来朝请王命以求成于齐也公告不能孟子曰观近臣以其所为主观逺臣以其所主主者成败之机荣辱之本也昭公弃晋主齐至于客死郑伯逃齐主楚终以乞盟观其所主而荣辱成败见矣鲁桓者弑君之贼人人所同恶夫人得而讨之也而主之以求援其能国乎然则何以免于贬志不在于朝桓也
春秋集解卷三

[book_title]卷四
钦定四库全书
春秋集解卷四
宋　吕本中　撰
桓公
七年春二月己亥焚咸丘
伊川先生解古者昆虫蛰而后火田去莽翳以逐禽兽非竭山林而焚之也咸丘地名云焚咸丘如尽焚其地见其广之甚也
杜氏注焚火田也咸丘鲁地高平钜野县南有咸亭讥尽物故书
夏谷伯绥来朝邓侯吾离来朝
左氏传春谷伯邓侯来朝名贱之也
伊川先生解臣而弑君天理灭矣宜天下所不容也而反天子聘之诸侯相继而朝之逆乱天道歳功不能成矣故不书秋冬与四年同或曰然则十五年邾人牟人葛人来朝何以书秋冬曰四年与此明其义矣三国之来别立义也
杜氏注谷国在南乡筑阳县北
刘氏传同时而特言之者特见之
高邮孙氏曰以名书者赵子曰用夷礼也
武夷胡氏传春秋之法诸侯不生名谷伯邓侯何以名桓天下之大恶也执之者无禁杀之者无罪谷伯邓侯越国逾竟相继而来朝即大恶之党也故特贬而书名与失地灭同姓者比焉经于朝桓者或贬爵或书名或称人以深絶其党拨乱之法严矣诛止其身而党之者无罪则人之类不相贼杀为禽兽者几希【东莱吕氏曰二年滕子来朝不名杞侯来朝不名何独于谷伯邓侯罪而名之乎】
吕氏曰杜预以谓不书秋冬首月史阙文其说既善矣然谓之史阙文则不可谓之阙文则可矣
八年春正月己夘烝
公羊传烝者何冬祭也春曰祠夏曰礿秋曰尝冬曰烝【何氏注荐尚稻雁烝众也气盛貎冬万物毕成所荐众多芬芳备具故曰烝】常事不书此何以书讥何讥尔讥亟也亟则黩黩则不敬君子之祭也敬而不黩防则怠怠则忘【刘氏权衡曰春秋欲见五月再烝故于此不得不书己夘烝犹将书壬午犹绎者不得不先书有事于太庙也此其实矣又何亟乎】
伊川先生解冬烝非过也书之以见五月又烝为非礼之甚也
杜氏注此夏之仲月非为过而书者为下五月复烝见渎也
陆氏纂例赵子曰周虽以建子为正至于祭祀则用夏时本月以行四时之祭故桓八年正月烝则夏之仲冬也凡四时之祭皆用孟月若有故及日不吉即用仲月桓八年正月烝是也
泰山孙氏曰烝冬祭也春兴之非礼也祭祀从夏时周之正月夏之十一月也四时之祭用孟月
高邮孙氏曰不书所祭之名而谓之有事若宣八年有事于大庙仲遂卒于垂壬午犹绎失礼者犹绎也祭无讥焉书祭名者罪在祭也烝己夘之类是也
武夷胡氏传周官大司马烝以中冬今鲁烝以春正月其不同何也周书有周月以纪政而其言曰夏数得天百王所同其在商周革命改正示不相沿至于敬授民时廵狩烝享犹自夏焉然则司马中冬教大阅献禽以享烝所谓自夏而鲁之烝祭在春正月见春秋用周正纪鲁事也
天王使家父来聘
伊川先生解鲁桓公弑立未尝朝觐天王不讨而屡使聘之失道之甚也
杜氏注家父天子大夫家氏父字
武夷胡氏传下聘弑逆之人而不加贬何也既名冢宰于前其余无责焉乃同则书重之义以此见春秋任宰相之专而责之备也虞史以人主大臣为一体春秋以天王宰相为一心以为一体故帝庸作歌则曰股肱喜哉无首起哉百工熈哉臯陶赓歌则曰无首明哉股肱良哉庻事康哉而垂益九官之徒不与也以为一心故归赗仲子防成风则宰咺书名于前而王不称天于后来聘桓公锡桓公命则宰纠书名以正其始王不称天以正其终而荣叔家父之徒不与也故人主之职在论相而已矣
夏五月丁丑烝
公羊传何以书讥亟也
伊川先生解正月既烝矣而非时复烝者必以前烝为不备也其黩乱甚矣
武夷胡氏传春秋之文有一句而包数义者有再书而一贬者戎伐凡伯于楚丘以归之类一句而包数义春正月己夘烝夏五月己丑烝再书而一贬
秋伐邾【公作邾娄】
泰山孙氏曰不出主名微者
吕氏曰微者也其事不可得而详也然则何以书曰天子在上诸侯檀相侵伐君子以为无王也春秋所由作也
冬十月雨雪
公羊传何以书记异也何异尔不时也【何氏注周之十月夏之八月未当雨雪】
伊川先生解建酉之月未霜而雪书异也
祭公来遂逆王后于纪
公羊传祭公者何天子之三公也女在其国称女此其称王后何王者无外其辞成矣
谷梁传遂继事之辞也
伊川先生解祭公受命逆后而至鲁先行私礼故书来以逆后为遂事责其不防王命而轻天下之母也
陆氏纂例赵子曰言遂逆者讥不躬白于王
泰山孙氏曰桓王取后于纪鲁受命主之故祭公来谋逆后之期其曰遂逆王后于纪者祭公来谋逆后之期既谋之则当复命于天子命之逆则逆之不可专也祭公不复命于王专逆王后于纪故曰遂以恶之
刘氏意林祭公之来命鲁以婚姻之事也若是则苟大夫可矣何待于三公三公大任也非所当轻使也任之大而使之轻使祭公得縁其义专命不报遂行如纪由轻重不相副也故王以轻使为失而祭公以遂行为专君令过则臣事放矣
九年春纪季姜归于京师
左氏传凡诸侯之女行唯王后书
公羊传纪季姜归于京师其辞成矣则其称纪季姜何自我言纪父母之于子虽为天王后犹曰吾季姜京师者何天子之居也京者何大也师者何众也天子之居必以众大之辞言之
伊川先生解书王国之事不可用无王之月故书时而已或曰借如正月日食则如何书之曰书春日食则其义尤明也王后之归天下当有其礼诸侯莫至是不能母仪天下也故书纪女归而已
杜氏注纪季姜桓王后也季字姜纪姓也
刘氏意林逆也称王后归也称季姜此言礼之上下取予进退先后各有所宜而不相悖也公卿谋之诸侯主之防诹之天子命之是王后矣然而未见宗庙也未觏君子也未觌羣臣也则不敢居其位其词顺以听此正始之道王化之本也诗云未见君子忧心惙惙亦既见止赤既觏止我心则说周召之风也
吕氏曰史失季姜归月春秋不得而増益也独记其春耳
夏四月秋七月
冬曹伯使其世子射姑来朝
左氏传曹大子来朝賔之以上卿礼也
谷梁传朝不言使言使非正也使世子伉诸侯之礼而来朝曹伯失政矣诸侯相见曰朝以待人父之道待人之子以内为失正矣内失正曹伯失正世子可以已矣则是放命也尸子曰夫已多乎道
伊川先生解曹伯有疾不能亲行故使其世子来朝春秋之时君疾而使世子出取危乱之道也
杜氏注曹伯有疾故使其子来朝
武夷胡氏传案周官典命凡诸侯之适子誓于天子而摄其君则下其君之礼一等未誓则以皮帛继子男世子固有出防朝聘之仪矣然摄其君继子男者谓诸侯朝于天子有时而不敢后故老疾者使世子摄已事以见天子急述职也诸侯间于王事则相朝其礼本无时曹伯既有疾何急于朝桓而使世子摄哉大位奸之窥也危病邪之伺也世子君之贰也君疾而储副出啓窥伺之心危道也当享而射姑叹逾月而终生卒其有疾明矣而使世子来终生之过也世子将欲已乎则方命矣曰孝子尽道以事其亲者也不尽道而苟焉以从命为孝又焉得为孝故尸子曰夫已多乎道
十年春王正月庚申曹伯终生卒
泰山孙氏曰此年书王者王无十年不书也十年无王则人道灭矣
武夷胡氏传桓无王今复书王何也十者盈数也天道十年则亦周矣人事十年则亦变矣故易称守贞者十年而必反传论逺恶者十年而必弃桓公至是其数已盈宜见诛于天人矣十年书王纪常理也有习于谷梁子而不得其传者见二年书王以为正与夷之卒此年书王而曹伯适薨遂附益之以为正终生之卒误矣果正诸侯之卒不縁篡弑者陈侯鲍在五年之正月曷不书王以正其卒乎
夏五月曹桓公
秋公防卫侯于桃丘弗遇
谷梁传弗遇者志不相得也弗内辞也
杜氏注卫侯与公为防期中背公更与齐郑故云独往而不相遇也桃丘卫地济北东河南有桃城
陆氏纂例赵子曰书弗遇者见卫侯之无信
刘氏传不者正辞也弗者迁辞也
吕氏曰公与卫侯为防而卫侯不至故弗遇其无信可知春秋之世专计利害不顾信义如是
冬十有二月丙午齐侯卫侯郑伯来战于郎
左氏传齐卫郑来战于郎我有辞也初北戎病齐诸侯救之郑公子忽有功焉齐人饩诸侯使鲁次之鲁以周班后郑郑人怒请师于齐齐人以卫师助之故不称侵伐先书齐卫王爵也【杜氏注郑主兵而序齐卫下者以王爵次之也】
伊川先生解三国为主甚其恶也
常山刘氏曰战不言师败绩者败在内也败在内何以不言耻也
刘氏意林来战于郎战者仁人之所恶也有不得已而应之者矣未有得已而先之者也
武夷胡氏传春秋加兵于鲁众矣未有书来战者此独不称侵伐而以来战为文何也兵凶器战危事圣人之所重也诛暴禁乱敌加于己盖有不得已而应之者矣未有悖道纵欲得已不已而先之者也鲁桓弑立天下大恶人人之所得讨也郑伯则首盟于越以定其位齐侯则继防于稷以济其奸曽不能修方伯之职驻师境上声罪致讨伸天下之大义也今特以私忿小怨亲帅其师战于鲁境尚为知类也哉此春秋之所必诛而不以听也故以三国为主而书来战于郎郑人主兵而首齐犹卫州吁主兵而先宋
十有一年春正月齐人卫人郑人盟于恶曹
左氏传春齐卫郑宋盟于恶曹
刘氏传此大国也皆微者乎非微者也微者之盟不志非微者则其称人何大夫之交盟于中国自此始故贬之也
刘氏意林齐卫郑相与防盟而君不行委之大夫春秋正本谨始知其后必且有大夫胁君交政之患苟大夫有胁君交政之患则又有陪臣执国于上之祸其势相召也故于是贬而絶之
武夷胡氏传盟防皆君臣之礼故微者之盟防不志于春秋凡春秋所志必有君与贵大夫居其间者也恶曹之盟即三国之君矣既不以道兴师为郎之战又结怨固党为恶曹之盟故前书其爵而以来战着罪后书此盟而以夺爵示贬
吕氏曰盟我不与也其曰人不详也来战无礼既盟而去动无礼文不可得而详也
夏五月癸未郑伯寤生卒秋七月郑庄公
左氏传夏郑庄公卒初祭封人仲足有宠于庄公庄公使为卿为公娶邓曼生昭公故祭仲立之宋雍氏女于郑庄公曰雍姞生厉公雍氏宗有宠于宋庄公故诱祭仲而执之曰不立突将死亦执厉公而求赂焉祭仲与宋人盟以厉公归而立之秋九月丁亥昭公奔卫己亥厉公立
杜氏注三月而速
武夷胡氏传郑庄公志杀其弟使糊其口于四方自以为保国之计得也然身没未几而世嫡出奔庻孽夺正公子五争兵革不息忽仪亹突之际其祸憯矣乱之初生也起于一念之不善后世则而象之至于兄弟相残国内大乱民人思保其室家而不得不亦酷乎有国者所以必循天理而不可以私欲灭之也庄公之事可以为永鉴矣
九月宋人执郑祭仲
谷梁传宋人者宋公也其曰人何也贬之也【刘氏权衡曰谷梁曰宋人者宋公也其曰人何也贬之也此非谷梁例也谷梁之例当以称人执之为是称侯执之为非向今书宋公执者得无云斥宋公以执祭仲乎且齐人执郑詹何以独不曰贬乎文同而义异何哉】
陆氏纂例曰诸国大夫王赐之畿内邑为号令归国者皆书族书字同于大夫敬之也郑祭仲鲁单伯陈女叔是也
刘氏传曷为或称人以执或称侯以执称侯以执者伯讨之也称人以执者非伯讨也
武夷胡氏传祭仲郑相也见执于宋使出其君而立不正罪较然矣何以不名命大夫也命大夫而称字非贤之也乃尊王命贵正卿大祭仲之罪以深责也其意若曰以天子命大夫为诸侯相而执其政柄事权重矣固将下庇其身而上使其君保安富尊荣之位也今乃至于见执废绌其君而立其非所立者不亦甚乎任之重者责之深祭仲无所逃其罪矣春秋美恶不嫌同词突之书名则本非有国由祭仲立之也若忽则以世嫡之正至于见逐不能立乎其位贵贱之分亡矣凡此类抑扬其词皆仲尼亲笔非国史所能与而先儒或以从赴告而书者殊误矣或曰孔父贤而书名则曰礼之大节也今此则名其君于下而字其臣于上何以异乎曰春秋者轻重之权衡也变而不失其正之谓权常而不过于中之谓正宋殇孔父道其常祭仲昭公语其变惟可与权者其知之矣
吕氏曰陆淳以为执大夫例称人不可别为义
突归于郑
谷梁传突归于郑曰突贱之也曰归易辞也祭仲易其事权在祭仲也死君难臣道也今立恶而黜正恶祭仲也
伊川先生解突不称公子不可以有国也
刘氏传突归于郑何病祭仲也祭仲之为人臣也处则不能守出则不能权贪生而好势废正以立乱曰突归于郑者见突之挈乎祭仲者也归者顺辞也有易辞焉非所顺而书归易也入者逆辞也有难辞焉非所逆而书入难也突之易见祭仲之挈也交恶之
刘氏意林突内因强臣之力赤外援戎狄之众以夺其嫡而祸其宗皆有不仁之心奸桀之材春秋所恶也专治突则祭仲不明专治赤则戎不见故挈其上而易其下其罪一施之所以絶祸本禁首恶也
武夷胡氏传小白入于齐则曰齐小白突归于郑何以不称郑突乎以小白系之齐者明桓公之宜有齐也不以突系之郑者正厉公不当立也
郑忽出奔卫
左氏传秋九月丁亥昭公奔卫己亥厉公立
谷梁传郑忽者世子忽也其名失国也【刘氏权衡曰谷梁曰其名失国也非也春秋失国者多矣岂皆名之乎】
伊川先生解忽国之正也不能有其位故不爵常山刘氏曰郑庄公既而忽既立出奔乃名者絶也何则忽郑之世嫡不能自固其位以至于亡考之于诗其迹备见有女同车则刺无大国之助山有扶蘓则所美非美然箨兮则刺君弱臣强不唱而和狡童则刺不能与贤人图事权臣擅命也由其不能自固进退之权在于祭仲故宋因而执之
武夷胡氏传或曰诗人刺忽不婚于齐至于见逐欲固其位者必待大国之援乎曰此独为郑忽言也如忽之为人苟无大援则不能立尔若夫志士仁人卓然有以自立者进退之权在我矣郑自五覇之后益以侵削他日子产相焉驰词执礼以当晋楚至于坏诸侯之馆垣却逆女之公子于野皆变其常度以晋楚之强卒莫能屈亦待大国之助乎然则仲见胁忽出奔咸其自取焉尔春秋书法如此欲人自强于为善也
柔防宋公陈侯蔡叔盟于折
公羊传柔者何吾大夫之未命者也【刘氏权衡曰公羊曰柔者何吾大夫之未命者非也再命耳】
杜氏注柔鲁大夫未赐族者蔡叔蔡大夫叔名也陆氏纂例赵子曰凡大夫特盟公侯非礼也【言特者明更有诸侯则可兼大夫也言公侯者明可以防子男也】
蘓氏曰柔鲁大夫之未赐族者也叔蔡大夫之未赐族者也
武夷胡氏传臣与宋公盟于折君与宋公防于夫钟于阚于虚于龟皆存而不削何其辞费也曰屡盟而长乱数防以厚疑圣人皆存而不削于以见屡盟而卒叛数防而卒离其事可谓着明矣
公防宋公于夫钟【公作童】冬十有二月公防宋公于阚杜氏注夫钟郕地阚鲁地在东平须昌县东南
十有二年春正月
夏六月壬寅公防杞【公谷并作纪】侯莒子盟于曲池【公作殴蛇】左氏传盟于曲池平杞莒也
杜氏注曲池鲁地鲁国汶阳县北有曲水亭
秋七月丁亥公防宋公燕人盟于谷丘
左氏传公欲平宋郑秋公及宋公盟于句渎之丘【杜氏注句渎之丘即谷丘】
杜氏注谷丘宋地燕人南燕大夫
高邮孙氏曰昭三年书北燕伯款出奔齐又称北燕则燕有二国矣言北燕则有南燕也故杜预于此解燕人为南燕大夫盖北燕限于山戎自庄二十八年齐桓伐山戎之后始与燕开路于是得通中国此谷丘之防北燕犹为戎所隔未能自通
八月壬辰陈侯跃卒
杜氏注厉公也壬辰七月二十三日书于八月从赴也
公防宋公于虚【公作郯】
杜氏注虚宋地
冬十有一月公防宋公于龟
杜氏注龟宋地
丙戌公防郑伯盟于武父
杜氏注武父郑地陈留济阳县东北有武父城襄陵许氏曰王迹既熄覇统未兴诸侯自擅无所禀命观隠十年见兵革之乱也桓十一年以来见盟防之乱也是以君子不得已于斯民而以礼乐征伐实与桓文故覇统兴起则无复此乱诸侯有所一矣
吕氏曰此年书盟防之数如此见诸侯无王放恣自若多事屡盟民不堪命如此之极也圣人伤之以为世戒后之君子有意于善者其知慎事守约爱民为急以合圣人之意乎
丙戌卫侯晋卒
泰山孙氏曰再言丙戌者羡文也
十有二月及郑师伐宋丁未战于宋
左氏传公欲平宋郑秋公及宋公盟于句渎之丘宋成未可知也故又防于虚冬又防于龟宋公辞平故与郑伯盟于武父遂帅师而伐宋战焉宋无信也
公羊传战不言伐此其言伐何辟嫌也恶乎嫌嫌与郑人战也此偏战也何以不言师败绩内不言战言战乃败矣【刘氏权衡曰丁未战于宋公羊曰内不言战言战乃败矣非也若偏战而内胜何得不言战若曰内不言败言战则败矣可也】
武夷胡氏传既书伐宋又书战于宋责赂于郑而无厌屡盟于鲁而无信者宋也二国声其罪以致讨故书曰伐夫宋人之罪则固可伐矣然取其赂以立督者鲁桓也资其力以篡国者郑突也无诸已然后可以非诸人春秋之义用贤治不肖不以乱易乱也故又曰战于宋来战者罪在彼战于郎是也往战者罪在内战于宋是也
十有三年春二月公防纪侯郑伯己巳及齐侯宋公卫侯燕人战齐师宋师卫师燕师败绩
左氏传宋多责赂于郑郑不堪命故以纪鲁及齐与宋卫燕战不书所战后也
高邮孙氏曰案经书公防纪侯郑伯则是纪侯主兵若如左氏之文乃郑主兵矣此非也赵子亦曰若纪侯助郑即当战于宋郑之境不当在纪也
谷梁传战称人败称师重众也其不地于纪也杜氏注卫宣公未惠公称侯以接邻国非礼也襄陵许氏曰赵氏曰凡诸侯在丧而有境外之事以丧行者称子以吉行者称爵志恶之浅深也
三月卫宣公
常山刘氏曰自内録也君子怨不弃义怒不废礼恶不忘亲
武夷胡氏传既与卫人战曷为宣公怨不弃义怒不废礼是知古人以为重也
夏大水秋七月冬十月
十有四年春正月公防郑伯于曹
左氏传防于曹曹人致饩礼也
无冰
公羊传记异也【何氏注周之正月夏之十一月法当坚冰无冰者温也】
武夷胡氏传案豳风七月周公陈王业之诗也其词曰二之曰凿冰冲冲三之曰纳于凌隂四之日其蚤献羔祭韭周官凌人之职颁冰于夏其藏之也固隂沍寒于是乎取其出之也賔食丧祭于是乎用藏之周用之徧亦理隂阳天地之一事也今在仲冬之月燠而无冰则政治纵弛不明之所致也故书于策夫春秋所载皆经邦大训而书法若此其察于四时寒暑之变详矣
夏五
谷梁传孔子曰听逺音者闻其疾而不闻其舒望逺者察其貎而不察其形立乎定哀以指隠桓隠桓之日逺矣夏五传疑也
泰山孙氏曰孔子作春秋专其笔削损之益之以成大中之法岂其曰月旧史之有阙者不随而刋正之哉此云夏五无月者后人传之脱漏耳
郑伯使其弟语【谷作御】来盟
左氏传郑子人来寻盟且修曹之防【杜氏注子人即弟语也】谷梁传来盟前定也
伊川先生解使来盟盟前定矣与高子不同
陆氏纂例赵子曰未盟彼欲之也【欲之故来此与外为志同义】不书其谁【不书内盟者名】敌者也【名位敌无议嫡】简辞也
蘓氏曰凡外大夫来盟于鲁内大夫涖盟于他国皆盟其君也
武夷胡氏传来盟称使则前定之盟也其不称使如楚屈完齐高子则权在二子盟不盟特未定也诸侯之弟兄例以字通而书名者罪其有宠爱之私非友于之义也
秋八月壬申御廪灾乙亥尝
左氏传秋八月壬申御廪灾乙亥尝书不害也【刘氏权衡曰左氏曰书不害也非也记灾而书其不害何益于教乎火不害粟此亦物之不为灾者于例当不书何故自书于上又自解释于下乎苟令御廪灾在乙亥之后当不复见其不害矣】
公羊传御廪之灾粢盛委之所藏也御廪灾何以书记灾也
谷梁传御廪之灾不志此其志何也以为唯未易灾之余而尝可也志不敬也【范氏注用火焚之余以祭宗庙非人子所以尽其心力不敬之大者也】天子亲耕以供粢盛王后亲蚕以供祭服国非无良农工女也以为人之所尽事其祖祢不若以己所自亲者也何用见其未易灾之余而尝也曰甸粟而内之三宫三宫米而藏之御廪夫尝必有兼甸之事焉壬申御廪灾乙亥尝以为未易灾之余而尝也
高邮孙氏曰赵子曰此乃大故何得不志
泰山孙氏曰尝秋祭也周之八月夏之六月也其言八月壬申御廪灾乙亥尝者以不时与灾之余而尝也以不时与灾之余而尝此桓之不恭也甚矣
蘓氏曰灾而为害则不尝善矣灾而不害而可以勿尝乎事之不可以意推者当从史左氏史也
冬十有二月丁巳齐侯禄父卒
宋人以齐人蔡人卫人陈人伐郑【公羊卫人在蔡人上】
左氏传宋人以诸侯伐郑报宋之战也焚渠门入及大逵伐东郊取牛首以大宫之椽归为卢门之椽
公羊传以者何行其意也
谷梁传以者不以者也【范氏注不以者谓本非所得制今得以之也】武夷胡氏传师而曰以者能左右之以行己意也宋怨郑突之背已故以四国伐郑鲁怨齐人之侵已故以楚师伐齐蔡怨囊瓦之拘已故以呉子伐楚蔡弱于呉鲁弱于楚宋与蔡卫陈敌而弱于齐乃用其师以行己意故特书曰以列国之兵有制皆统乎天子而敢私用之与私为之用以伐人国大乱之道也故谷梁子曰以者不以者也
十有五年春二月天王使家父来求车
左氏传非礼也诸侯不贡车服天子不私求财公羊传王者无求求车非礼也
谷梁传求车非礼也求金甚矣
泰山孙氏曰诸侯贡赋不入周室财用不足也常山刘氏曰世之治也天子命贡赋于天下而无敢不从无有求也诸侯奉贡赋于天子而无敢不共不至于来求也世乱反此书者交讥之所以见王室之微而着诸侯之罪也
武夷胡氏传遣使需索之谓求王畿千里租税所入足以充费不至于有求四方诸侯各有职贡不至于来求以丧事而求货财已为不可况车服乎经于求赙求车求金皆书曰求垂后戒也夫上有好者下必有甚焉者矣王者有求下观而化诸侯必将有求以利其国大夫必将有求以利其家士庻人必将有求以利其身皇皇焉唯恐不足未至于篡弑夺攘则不厌矣古之君人者必昭俭德以临照百官尊卑登降各有度数示等威明贵贱民志既定之后皆安其分而无求兵刑寝矣及侈心一动莫为防制必至于亢不衷官失德亷耻道丧宠赂日章沦于危亡而后止也观春秋所书则见王室衰乱之由而知兴衰拨乱之说矣
三月乙未天王崩
何氏注桓王也
襄陵许氏曰桓绍文胜之不反其质而欲恃诈谖以欺天下诸侯弗听则以兵从之至于覆败而不暇王室之威灵尽矣
夏四月己巳齐僖公
五月郑伯突出奔蔡
左氏传祭仲专郑伯患之使其壻雍纠杀之将享诸郊雍姬知之以告祭仲杀雍纠尸诸周氏之汪夏厉公出奔蔡
公羊传突何以名夺正也
伊川先生解避蔡仲而出非国人出之也
陆氏纂例啖子曰凡人君奔例书名者罪其失地言不复诸侯也
陆氏微防淳闻于师曰祭仲逐君其恶大矣没而不书其义何也曰逐君之臣其罪易知也君而见逐其恶甚矣圣人之教在乎端本清源故凡诸侯之奔皆不书所逐之臣而以自奔为名所以警乎人君也
郑世子忽复归于郑
左氏传六月乙亥昭公入
公羊传其称世子何复正也曷为或言归或言复归复归者出恶归无恶复入者出无恶入有恶入者出入恶归者出入无恶【刘氏权衡曰公羊以为复归者出恶归无恶归者出入无恶非也如忽之奔盖有不得已亦何恶乎若以为恶犹冇可委未知突之篡国亦何故出入无恶乎】
伊川先生解称世子本当立者不能保其位故不爵郑人谓之狡童又曰狂童恣行其不肖可知
陆氏纂例曰复归之正者莫过于郑忽
刘氏意林忽之出无郑者也而又不得称子则忽之可以君国者无几矣春秋别嫌疑明是非以谓忽虽失道乎固君之世子矣世子者必命于天子者也若侧庻因乱得逐而夺之则天下之奸臣纵矣复归有君臣之异言固不可概举也以其世也故可言复可言复而不言复者夺其国之意也以其不世也故不可言复不可言复而言复者效其窃取位之意也
泰山孙氏曰归者善也复归者不善也入者恶也复入者甚恶也忽世嫡当嗣其归不善者诸侯受国乎天子郑世子忽其奔也祭仲逐之其归也祭仲反之以其进退在祭仲而不在天子也
高邮孙氏曰此虽未善然彼之不善者有甚于此不得不少进以见彼之恶也忽之得称世子非以其德能堪之而见许也盖示突之不正耳
许叔入于许
谷梁传许叔许之贵者也莫宜乎许叔其曰入何也其归之道非所以归也【范氏注泰曰进无王命退非父授故不书归同恶之也】
杜氏注许叔庄公弟也隠十一年郑使许大夫奉许叔居许东偏郑庄公既卒乃入居位
陆氏微防啖子曰言入志非其正也字之善兴复也刘氏传何以字贤也何贤尔宜为君也宜为君则其称入何难也何难焉尔郑欲灭之迨其乱而后能入也
常山刘氏曰许叔盖因郑乱而窃入于许也许先王之建国叔不能申正义于天王或求直于大国以反厥邦复先君之宗庙社稷乃窃入焉则许叔之非可见矣国难窃入故难
公防齐侯于艾【公作鄗谷作高】
左氏传谋定许也
邾【公作邾娄】人牟人葛人来朝
公羊传皆何以称人夷狄之也
何氏注桓公行恶而三人俱朝事之故夷狄之杜氏注牟国今泰山牟县葛国在梁国宁陵县东北陆氏纂例杂用夷礼者以人称之邾人牟人葛人来朝是
刘氏意林滕薛之旅见也与邾牟葛无异滕薛之贬轻而邾牟葛之贬重何也曰古之诸侯朝者固曰间于天子之事考礼正刑一德以尊天子焉耳滕薛是也今天王崩鲁与三国未尝奔问吊赠修臣子之职而方沛然以朝礼自处其义上僭是所以责之重也
泰山孙氏曰称人者贱其相与朝弑逆之人贬之也常山刘氏曰董仲舒曰为其天王崩而相朝也斯义得矣
秋九月郑伯突入于栎
左氏传郑伯因栎人杀檀伯而遂居栎庄公十四年六月传瑕杀郑子而纳厉公
伊川先生解突非正也忽既恣行故国人君之诸侯助之书爵所以戒居正者已不能保则人取之矣书入以见义不容也
杜氏注栎郑别都也今河南阳翟县
武夷胡氏传经于厉公复国削而不书独书入于栎何也夫制邑之死虢君共城之叛大叔皆庄公所亲戒也今又城栎而寘子元焉使昭公不立何谋国之误也卫有蒲戚而出献公楚有陈蔡不羮而叛弃疾末大必折有国之害也故夫子行乎季孙曰古者家不藏甲邑无百雉之城遂堕三都以张公室于厉公复国削而不书者若曰既入于栎则其国已复矣于以明居重驭轻强榦弱枝以身使臂之义为天下与来世之鉴也为国者可不谨于礼乎
襄陵许氏曰此诗所谓公子五争兵革不息者也郑乱如此春秋弗志志突入栎而已语曰栎人实使郑子不得其位言邑国之大也忽失其政不能制突使斩郑而居之以生民心此乱根也故君子略其枝叶使世谨夫乱之所生
冬十有一月公防【公冇齐侯】宋公卫侯陈侯于袲【公作侈】伐郑左氏传防于袲谋伐郑将纳厉公也弗克而还杜氏注袲宋地在沛国相县西南
武夷胡氏传左氏曰将纳厉公也弗克而还谷梁曰地而后伐疑词非其疑也昭公与突之是非邪正亦明矣然昭公虽正其才不足以君一国之人复归于郑日以微弱厉公虽篡其智足以结四邻之援既入于栎日以盛强诸侯不顾是非而计其强弱始疑于辅正终变而与邪谷梁所谓非其疑者非其疑于为义而果于为不义相与连兵动众纳篡国之公子也故详书其防地而后言伐以讥之也
十有六年春正月公防宋公蔡侯卫侯于曹
左氏传谋伐郑也
泰山孙氏曰未能纳突故复防于此
夏四月公防宋公卫侯陈侯蔡侯伐郑
伊川先生解突善结诸侯故皆为之致力屡伐郑也杜氏注蔡常在卫上今序陈下盖后至
武夷胡氏传春正月防于曹蔡先于卫夏四月伐郑卫先于蔡王制诸侯之爵次其后先固有序矣在周官大司马设仪辨位以等邦国犹天建地设不可乱也及春秋时礼制既亡覇者以意之向背为升降诸国以势之强弱相上下蔡尝先卫今序陈下者先儒以为后至也以至之先后易其序是以利率人而不要诸礼也岂所以定民志乎后世有以醲赏诱人之趋事赴功以重罚沮人之奉公守正意亦如此夫乱之所由生也则仪位以为阶春秋防微杜渐尤严于名分考其所书意自见矣
吕氏曰防于曹蔡先卫伐郑卫先蔡盖当时诸侯皆以一切强弱目前利害为先后不复用周班也春秋因事纪实以见当世之乱无复礼文也
秋七月公至自伐郑
伊川先生解不惟告庙又以见勤劳于郑突也泰山孙氏曰助篡伐正逾时而反
冬城向
左氏传书时也
辨疑啖子曰案下有十一月纵是同月亦今之九月农功未毕不可兴役
十有一月卫侯朔出奔齐
左氏传初卫宣公烝于夷姜生伋子属诸右公子为之娶于齐而美公娶之生夀及朔属夀于左公子夷姜缢宣姜与公子朔搆伋子公使诸齐使盗待诸莘将杀之夀子告之使行不可夀子载其旌以先盗杀之伋子至曰我之求也此何罪请杀我乎又杀之二公子故怨惠公十一月左公子泄右公子职立公子黔牟惠公奔齐
公羊传卫侯朔何以名絶曷为絶之得罪于天子也
十有七年春正月丙辰公防齐侯纪侯盟于黄
左氏传平齐纪且谋卫故也
杜氏注黄齐地
二年丙午公防【公谷并作及】邾【公作邾娄】仪父盟于趡
左氏传寻蔑之盟也
杜氏注趡鲁地
高邮孙氏曰及者内为志防者外为志邾仪父鲁附庸小国之君非敢盟公公欲与之盟耳此当以及字为定
【谷有夏字】五月丙午及齐师战于奚【谷作郎】
左氏传疆事也
谷梁传内讳败举其可道者也
杜氏注奚鲁地
泰山孙氏曰此公及齐师战也不言公者讳之庄九年及齐师战于干时僖二年及邾人战于升陉皆此义也
眉山蘓氏曰不书夏阙文也
六月丁丑蔡侯封人卒秋八月蔡季自陈归于蔡左氏传蔡桓侯卒蔡人召蔡季于陈秋蔡季自陈归于蔡
谷梁传自陈有奉焉尔
何氏注蔡侯封人无子季次当立封人欲立献舞而疾害季季辟之陈封人死归反奔丧思慕三年卒无怨心故贤而字之
刘氏传蔡季者何蔡侯之弟也何以称字贤也何贤尔其去也以道其反也以礼公子不去国何贤乎季之去权也若季者道足以与权而不乱力足以得国而不居逺而不携迩而不逼者也
高邮孙氏曰杜预以为桓侯无子故召季而立之案蔡世家及诸侯年表无蔡季尝立为蔡君之文又庄十年荆败蔡师于莘以蔡侯献舞归相去裁十年之间不容蔡季卒与献舞得立之迹不见于经也
癸巳蔡桓侯
陆氏纂例案史记世本左氏传蔡之诸君皆諡为侯经则皆称公者以其私諡与僭同也唯蔡桓侯称侯盖告王请諡故特书之明得礼也
陆氏微防啖子曰其称侯盖蔡季之贤请諡于王也此言凡诸侯请諡于王王之策书则云諡曰某侯诸国史因而纪之故西周诸侯记传皆依本爵春秋之时则皆称公夫子因而书之以明其不请于王也
刘氏传者称公此其称爵何称爵礼也称公非礼也称爵何以礼称公何以非礼称爵者诔之于天子者也称公者非诔之于天子者也贱不诔贵防不诔长天子崩诔于郊诸侯薨诔于王大夫卒诔于君
武夷胡氏传或曰未有不称公者其称侯传失之尔臣子之于君极其尊而称之礼也其说误矣孔子疾子路使门人为臣子曰无臣而为有臣吾谁欺欺天乎曽子疾革而易箦曰吾得正而毙焉斯已矣故终而必安于正人子不以非所得而加之于父是为孝人臣不以非所得而加之于君是为忠极其尊而称之不正之大者而可以为礼哉
及宋人卫人伐邾【公作邾娄】
左氏传宋志也【杜氏注邾宋争强鲁从宋志背趡之盟辨疑赵子曰据例称及者皆内之志云宋志非也】
襄陵许氏曰正月与齐为黄之盟而五月战焉二月与邾为趡之盟而八月伐之诗曰君子屡盟乱是用长岂不然哉
冬十月朔日有食之
左氏传十月朔日有食之不书曰官失之也天子有曰官诸侯有曰御曰官居卿以底曰礼也曰御不失曰以授百官于朝【辨疑赵子曰凡不书曰或史官阙之或年深写误何关曰官曰御乎】
十有八年春王正月公防齐侯于泺公与【公无与字】夫人姜氏遂如齐
谷梁传泺之防不言及夫人何也以夫人之伉弗称数也【刘氏权衡泺防时夫人自不在防防毕公更召夫人与之如齐耳】
杜氏注泺水在济南歴城县西北入济
刘氏传何以不言及夫人伉也犹曰匹夫匹妇之相与云尔
刘氏意林公夫人姜氏遂如齐原其祸之所自始以伉言之公子遂季孙行父如齐则以起子赤之弑季孙斯仲孙忌如晋则以起陪臣执国命之祸事之始搆而文已变矣此亦春秋虑患于微除祸于早之情也
武夷胡氏传是年桓公已终复书王者春秋之时诸侯放恣弑君簒国者已列于防则不复致讨故鲁宣杀恶及视以取国赂齐请会而传曰防于平州以定公位曹伯负刍杀太子自立见执于晋而曹人请之曰若为有罪则君列诸防矣孔子为此惧作春秋于十八年复书王者明弑君之贼虽身已没而王法不得赦也又据桓十五年天王崩至是新君嗣位三年之丧毕矣明弑君之贼虽在前朝而古今之恶一也然则篡弑者不容于天地之间身无存没时无古今皆得讨而不赦圣人之法严矣已列于防则不致讨可乎故曰春秋成而乱臣贼子惧与者许可之辞曰与者罪在公也为乱者文姜而春秋罪桓公治其本也
夏四月丙子公薨于齐
左氏传春公将有行遂与姜氏如齐申繻曰女有家男有室无相渎也谓之有礼易此必败公防齐侯于泺遂及文姜如齐齐侯通焉公谪之以告夏四月丙子享公使公子彭生乗公公薨于车鲁人告于齐请以彭生除之齐人杀彭生
杜氏注不言戕讳之也
武夷胡氏传鲁公弑而薨者则以不地见其弑今书桓公薨于齐岂不没其实乎前书公与夫人姜氏如齐后书夫人孙于齐去其姓氏而庄公不书即位则其实亦明矣
丁酉公之丧至自齐
秋七月
冬十有二月己丑我君桓公
公羊传贼未讨何以书雠在外也雠在外则何以书君子辞也
春秋集解卷四

[book_title]卷五
<经部,春秋类,吕氏春秋集解
钦定四库全书
春秋集觧卷五
宋　吕本中　撰
庄公【名同桓公子庄王四年即位庄諡也胜敌克乱曰庄】
元年春王正月
谷梁传继弑君不言即位正也继弑君不言即位之为正何也曰先君不以其道终则子不忍即位也
陆氏纂例左氏云庄公不言即位文姜出故也且母以得罪去国犹曰不忍父为他国所弑其情若何不举其大而举其细非通论也且三月文姜方孙何妨正月即位乎
武夷胡氏传不书即位内无所承上不请命也或曰庄公嫡长其为储副明矣虽内无所承上不请命独不可以享国而书即位乎曰诸侯之嫡子必誓
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:37:58-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
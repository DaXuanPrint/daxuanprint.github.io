<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,周礼注疏删翼全文在线阅读,周礼注疏删翼全文在线下载,大玄古籍书库">
<meta name="description" content="三十卷。明王志长撰。王志长(生卒年不详)，字平仲。明代“三才子”之一，王志坚(1576－1633)之弟，昆山(今江苏昆山)人，万历中举人。事迹见于《明史·文苑传》其兄志坚传中，称其亦深于经学，尤精“三礼”。除着有《周礼注疏删翼》外，还有《仪礼注疏删翼》。《周礼注疏删翼》于郑玄，贾公彦《周礼注疏》多刊削其繁文，故称之为删，又多引诸家之说发明其义，故称之为翼。《周礼》之汉郑玄注、唐贾公彦疏，为研究《周礼》之集大成，宋代名儒程、朱，虽盛称《周礼》，而皆无笺注之专书。王安石、王昭禹始推于文句之间，王与之始脱略旧文">
<title>周礼注疏删翼_王志长_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">周礼注疏删翼</span> <br/>
          作者： <span class="inputVal" id="bkauthor">王志长</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,经学,完结</span> <br/>
          字数： <span class="inputVal" id="bknum">[book_length]536534</span> <br/>
          说明： <span class="inputVal" id="bkdec">三十卷。明王志长撰。王志长(生卒年不详)，字平仲。明代“三才子”之一，王志坚(1576－1633)之弟，昆山(今江苏昆山)人，万历中举人。事迹见于《明史·文苑传》其兄志坚传中，称其亦深于经学，尤精“三礼”。除着有《周礼注疏删翼》外，还有《仪礼注疏删翼》。《周礼注疏删翼》于郑玄，贾公彦《周礼注疏》多刊削其繁文，故称之为删，又多引诸家之说发明其义，故称之为翼。《周礼》之汉郑玄注、唐贾公彦疏，为研究《周礼》之集大成，宋代名儒程、朱，虽盛称《周礼》，而皆无笺注之专书。王安石、王昭禹始推于文句之间，王与之始脱略旧文，多辑新说，叶时，郑伯谦则另立标题，借经抒义，考据之学，渐为论辨之学。朱申以后，苟趋简易，《叙官》以无用而删之，经遂有目无纲。经俞庭椿至明，诸家之说与《周礼》原意更远。王志长《周礼注疏删翼》力遏横流，恪遵古本，以郑注、贾疏为基础，对其进行重新整理，并引诸家所长阐发新义，为《周礼》之清理和研究做出一定贡献。版本有：明崇祯间刻本，藏北京大学图书馆；明隆庆四年(1570)刻本，藏北京大学图书馆；清初函三堂印本；嘉庆十年(1805)卒墨斋刻本。</span> <br/>
          封面： <span class="inputVal" id="bkimg">Z_4625.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]周礼注疏删翼
[book_author]王志长
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,经学,完结
[book_length]536534
[book_dec]三十卷。明王志长撰。王志长(生卒年不详)，字平仲。明代“三才子”之一，王志坚(1576－1633)之弟，昆山(今江苏昆山)人，万历中举人。事迹见于《明史·文苑传》其兄志坚传中，称其亦深于经学，尤精“三礼”。除着有《周礼注疏删翼》外，还有《仪礼注疏删翼》。《周礼注疏删翼》于郑玄，贾公彦《周礼注疏》多刊削其繁文，故称之为删，又多引诸家之说发明其义，故称之为翼。《周礼》之汉郑玄注、唐贾公彦疏，为研究《周礼》之集大成，宋代名儒程、朱，虽盛称《周礼》，而皆无笺注之专书。王安石、王昭禹始推于文句之间，王与之始脱略旧文，多辑新说，叶时，郑伯谦则另立标题，借经抒义，考据之学，渐为论辨之学。朱申以后，苟趋简易，《叙官》以无用而删之，经遂有目无纲。经俞庭椿至明，诸家之说与《周礼》原意更远。王志长《周礼注疏删翼》力遏横流，恪遵古本，以郑注、贾疏为基础，对其进行重新整理，并引诸家所长阐发新义，为《周礼》之清理和研究做出一定贡献。版本有：明崇祯间刻本，藏北京大学图书馆；明隆庆四年(1570)刻本，藏北京大学图书馆；清初函三堂印本；嘉庆十年(1805)卒墨斋刻本。
[book_img]Z_4625.jpg


[book_title]提要
钦定四库全书　　　　经部四
周礼注疏删翼　　　　礼类一【周礼之属】
提要
【臣】等谨案周礼注疏删翼三十卷明王志长撰志长字平仲昆山人万厯中举人明史文苑传附见其兄志坚传中称其亦深于经学是书于郑注贾疏多刋削其繁文故谓之删又杂引诸家之説以发明其义故谓之翼周礼一书得郑注而训诂明得贾疏而名物制度考究备后有作者弗能越也周张程朱诸儒自度征实之学必不能出汉唐上故皆无専书其传于今者王安石王昭禹始颇立异説王与之始兼采羣言叶时郑伯兼始借经以抒议其于经义葢在离合之间于是考证之学渐变为论説之学而郑贾防防乎废弃矣志长此书亦多采宋以后説浮文妨要葢所不免而能以注疏为根柢尚变而不离其宗又朱申以后茍趋简易芟薙叙官俞庭椿邱葵以后复各骋臆见窜乱诸职沿及明代弥逐頺波并经文亦非其旧志长能恪遵古本亦为力遏横流在经学荒芜之日临深为高亦可谓研心古义者矣惠栋作精华録训纂因金荣误引其文遂并以村书诋志长乃相轻已甚之词不必尽允也乾隆四十六年十二月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆　费　墀

[book_title]卷一
钦定四库全书
周礼注疏删翼卷一
明　王志长　撰
天官冢宰第一
疏郑目录云象天所立之官冢大也宰者官也天统理万物天子立冢宰使掌邦治亦所以总御众官使不失职○又曰宰者调和膳羞之名冢宰亦能调和众官故云冢宰也司徒司马司寇司空各能一官不兼羣职故皆云司冢宰不言司以总御众官不主一官之事宗伯亦不言司者以其祭祀鬼神鬼神非人所主故也○刘氏中义曰山既高矣其上又有顶为冢宰者司主之名○节卿郑氏曰或问冢宰一官其属六十未有一事闗乎天者何也曰古之大臣其所谓寅亮天地燮理隂阳者若厯官星翁太史卜祝之所为乎凡论道经邦以转移人主之心术而厘正天下之万事者皆寅亮燮理也皆对时育物抚五辰而熙庶绩者也是故日月之薄蚀百川之沸腾诗人所以刺卿士谷洛之鬭太子晋以归咎于执政焉和同天人之际使之无间然者虽圣人之能事而大臣实辅佐之其谁曰人事之非天理也加天官于冢宰之上其尊大臣也虽至所以责大臣益深矣○叶氏时曰六卿分配天地四时而冢宰以天名官则其任尤重尝观虞书司徒敷典犹地官也而典则曰天叙秩宗典礼犹春官也而礼则曰天秩五服五章犹司服典命之职也而曰天命有德五刑五用犹司寇司刑之职也而曰天讨有罪一则曰亮天功二则曰代天工同寅协恭无往而不以天自处今冢宰掌建邦之六典何者而非天也以天官命冢宰而加于五官之上其待大臣也弥尊其责大臣也弥重故任大臣而不能致敬名曰亵天为大臣而不能任责名曰诬天昔陈平不知钱谷决狱而谓宰相顺四时理隂阳丙吉不问清道羣鬭而问牛喘谓三公典调和隂阳夫四时果顺隂阳果和尚复何媿不和不顺而姑借是以文其不知不问之失吾谁欺欺天乎惜无以天官之学告之者○龙溪王氏曰宰相谓之调和鼎鼐譬诸庖人之治庖五味备于主人庖人特从而调和之非有所挟也茍挟一味以与之争能则反淆矣是故不挟一味者庖人之职也不挟一技者大臣之业也○潜溪邓氏曰天官卿与六官并列何也曰易乾坤与六子亦并列也天地四时一不具即覆载生成之德讵有偏乎其并列象分异也其聮事象功同也譬则风雨露雷共而化工宣生长收藏合而嵗功成血脉经络相转输而百体清和咸理也然何独事聮也天官者以治教礼政刑事为其治者也地官者以教治礼政刑事为其教者也春官者以礼治教政刑事为其礼者也夏官者以政治教礼刑事为其政者也秋官冬官者以刑事治教礼政为其刑为其事者也譬言天而五行四时统于天言地而五运四气统于地春夏秋冬各以其时行而覆载生成之德各正具备也播五行于四时而木火土金水嵗月日时干支子母迭而运也○愚按王者代天以治天下茍天覆地载春生夏长秋收冬藏之德一不备即不足以全乎君而为民极故天官地官云云者若曰此王者天德地德与春夏秋冬之德所分寄之官非即以天地等名官也至冢宰司徒等则各因职掌所命之名葢王者以治法天之照临故天官守治典以教法地之厚载故地官守教典以礼法春之生育故春官守礼典以政法夏之雷霆故夏官守政典以刑法秋之肃清故秋官守刑典以事法冬之各正保合故冬官守事典不然天官六十属何与于天事且天君象也系官于天臣子俨然以天自处六卿分理之义谓何
惟王建国注建立也周公居摄而作六典之职谓之周礼营邑于土中七年致政成王以此礼授之使居雒邑治天下司徒职曰日至之景尺有五寸谓之地中天地之所合也四时之所交也风雨之所防也隂阳之所和也然则百物阜安乃建王国焉
辨方正位注?谓考工匠人建国水地以县置以县视以景为规识日出之景与日入之景昼参诸日中之景夜考之极星以正朝夕是别四方正位谓定宫庙体国经野注体犹分也经谓为之里数郑司农云营国方九里国中九经九纬左祖右社面朝后市野则九夫为井四井为邑之属是也
疏南北之道谓之经东西之道谓之纬宗庙为阳故在左社稷为隂故在右三朝君臣治政之处故在前三市贪利行刑之处故在后也
设官分职以为民极注极中也令天下之人各得其中不失其所
王氏曰四海之治归王畿王畿归王朝王朝归王躬而王建其有极王道不出于此故六官篇首皆以此语冠之也○叶氏时曰极也者不识不知顺帝之则如尧之立民是也是彜是训于帝其训如周之敷言是也葢王畿立而后根本定方位设而后等级明国野分而后疆理正官职举而后纲目张民极之立孰有大于此者先正范公有言曰曲礼三千一言以蔽之曰母不敬愚窃曰经礼三百一言以蔽之曰为民极○节卿郑氏曰或问周公之序六典也辨方正位体国经野设官分职之下每终之以为民极此特建国之始耳未见其有与于民也民何以遽取则于此哉曰先王之教天下未始有精粗本末之间也有如王之立朝后之居市朝之在前市之在后公卿大夫之在朝百工商贾之在市人见其为辨方正位而已经涂之九轨而野涂之五轨宫隅之制而以为诸侯之城制都之经涂体野涂焉诸侯之经涂体环涂焉人知其为体国经野而已朝官居朝市官居市卿大夫王后入市则有罚二乡则公一人一乡卿一人繇此而统六遂繇此而倡九牧人知其为设官分职而已孰知其所以定民之志而为教之大者固在于此耶夫朝不混市野不逾国人不侵官后不敢以奸王之权诸侯不敢以僭天子之制公卿大夫不牟商贾之利六卿九牧相属而听命于三公夫彼皆民上也皆富且贵焉者也而尺寸不敢逾一毫分守不敢易所以习民于尊卑等威阶级之中销其亡等冒上之心而寓其道德之意葢孔子所谓吾无行而不与二三子者是以民服事其上而下无觊觎贱不尤贵卑不逾尊举一世之人皆安于法度分守之内志虑不易视听纯一易直淳厐而从上之令父诏其子兄授其弟长率其属何往而非五礼六乐三物十二教哉方位国野设官分职何往而非以为极哉尝读晋之之国语每叹绛之富商民韦藩木楗过朝之事以为富商之饶于财使之泽其车而华其服非不足也而必易车服于过朝之际不敢混然与士大夫无别焉民志之定而中道之存成王周公之遗化固隠然在此也
乃立天官冢宰使帅其属而掌邦治以佐王均邦国注邦治王所以治邦国也郑司农云邦治谓总六官之职也故大宰职曰掌建邦之六典以佐王治邦国六官皆总属于冢宰故论语曰君薨百官总已以听于冢宰言冢宰于百官无所不主尔雅曰冢大也冢宰大宰也郑云宰主也于云济其清浊和其刚柔而纳之中和曰宰疏周礼以邦国连言者据诸侯也单言邦单言国者多据王国也然不先均王国而言均邦国者王之冢宰若言王国恐不兼诸侯今言邦国则举外可以包内也○刘氏中义曰天者万物性命资之为始故冢宰掌治以法天焉地者万物形质资之为生故司徒掌教以法地焉天官掌其治地官掌其教遂天之所以始成地之所以生俾万物各正性命者也○范氏曰古之王者惟任一相以治天下唐虞有百揆夏商周可知也周之冢宰实总六卿自司徒以下分职以听焉诏王废置者宰也是以治出于一政有所统相得其职君得其道恭已无为而治葢以此也后世多疑于人宰相之职分而不一君以为权在于己臣亦以为政在于君国之治乱民之休戚无所任责故贤者不得行其所学不肖者得以茍容于其间繇官不正任不专也其有功烈见于世称为贤相者必其得君之专任职之久言行计从出于一人者也如欲稽古以建官必以一相统天下始可以言治矣○东莱吕氏曰冢宰均邦国者是使若贵若贱若小若大各得其平尔古之称宰相者多以平为主若商则谓之阿衡阿衡平之谓也天之所以立君命相者不过欲平天下之所不平者尔使四海之内贵者贵贱者贱耕者耕织者织士农工贾鳏寡孤独事事物物咸适其宜是宰相均平天下之道均之一字是宰相之大纲大抵天下本无事须是识得易简道理能行其所无事方尽得宰相均平之职不是要作聪明之谓
治官之属大宰卿一人小宰中大夫二人宰夫下大夫四人上士八人中士十有六人旅下士三十有二人注变冢言大进退异名也百官总焉则谓之冢列职于王则称大冢大之上也山顶曰冢旅众也下士治众事者自大宰至旅下士转相副贰皆王臣也
疏百官总焉则称冢是进异名列职于王谓不总百官与五卿并列则称大是退异名也
府六人史十有二人注府治藏史掌书者凡府史皆其官长所自辟除
胥十有二人徒百有二十人注此民给徭役者胥读如谞谓其有才知为什长
疏按宰夫八职云府掌官契以治藏史掌官书以赞治胥掌官叙以治叙徒掌官令以征令府史大例皆府少而史多而府又在史上唯御史百有二十人特多而在府上郑云以其掌赞书数多也又有府兼有史以其当职事繁故也或空有史而无府者以其当职事少得史即足故也至于角人羽人等直有府无史以其当职文书少而有税物须藏之故直有府也腊人食医等府史俱无者以其专官行事更无所须故也周礼之内惟有天府一官府特多于史以其所藏物重故也胥有才智为什长徒给使役故一胥十徒也按礼记王制曰下士视上农夫食九人禄足以伐耕则府食八人史食七人胥食六人徒食五人其官并亚士故号庶人在官者也○陈氏集説牛?问刘?曰周礼士多而府史少何也?曰古人委任责成嵗终攷其殿最案不重校文不烦悉府史之任掌要目而已今则不然大小之官悉繇吏部纎介之迹皆属考功省官不如省事官事不省而望从容其可得乎○官制云大宰为正小宰为贰宰夫为考以至旅下士凡六十三人而府史胥徒止百五十人五官亦然夫官若是其众而其下吏止若此先王所以省吏员者亦至矣吏省则其禄易给吏有禄则人知自爱故当时庶人之在官凡有秩禄者无非贤德之人而汉犹仿此意佐史有斗食之秩长安游徼吏有百石之秩左冯翊有二百石卒史张敞为胶东相吏追捕有功者得一切比三辅尤异自是以后百石吏皆差自重贤人君子往往多出其间得先王遗意后世不然自乡差之法变为顾役天下之事付之游手之民又从而夺其庸是教之为奸而又授之具也上至朝廷下至州县每一职一司官长不过数人而胥吏不胜其众则夫官之不胜吏奸也亦明矣天下何从而治哉繇此言之则夫大宰之所以省吏员者直欲夫禄之易给也吏之所以给其禄者直欲人之知自爱也○节卿郑氏曰或问大宰至旅下士其为官凡六十有三而为府者六为胥与史者皆十有二而为徒者百有二十何也曰此皆兼官也专官行事则不足兼官行事则有余矣葢自唐虞以来禹以司空而兼百揆羲和以二人而兼四岳及舜二十二人之咨则四岳实一人兼之古者官不必备惟其人而已有其人则备无其人则兼是以周官之作实效唐虞之制而官事不摄吾夫子所以深责管仲变先王之法也以三公言之召公为保周公为师而太傅无有焉二公实兼之也周公既殁召公为保而太师太傅无有焉召公实兼之也不惟此也三公之下实有三少当时不见其人召公又兼之乃同召太保奭芮伯彤伯毕公卫侯毛公是六卿之长召公又兼之葢一人之身而兼总七职矣抑不惟此也当是时三公三少既难其人而六卿之官亦不必备周公以三公兼冢宰召公以三公兼宗伯苏公以三公兼司冦毕公毛公以三公兼司马司空惟成王之季年芮伯彤伯卫侯实专领司徒宗伯司冦之职其余大抵皆兼官也其大者犹兼而况于百官羣有司乎故尝以周礼考之二卿则公一人是三公兼乡老也一乡则卿一人是六卿兼乡大夫也军将皆命卿是六卿又兼六军之将也甚者太公以太师而兼司盟之职载在盟府太师职之是也苏公以三公而兼太史之职太史司寇苏公是也故夫六官之中以春夏秋冬为通率以多少相乗除大约一官凡五百人则六官凡三千人而其兼行权摄者意其必相半焉是以局分不必设府史胥徒不别置虽置而其数亦未尝过滥也且不见乡老遂师而下乎府史胥徒四者俱无有何独于天官冢宰而疑之也若夫专官行事势宜多而不宜省则人之与甸师其徒皆三百人而春官御史其史则百有二十人矣○又曰府史胥徒葢九职中间民无常职转移执事者也以天官攷之凡二千六百九人奄人阍人内竖等六十四人九嫔世妇女御女祝女史女酒女浆女笾女醯女盐女奚等共一千一十六人总食禄者三千六百八十九人地官除山虞川衡司闗司门等不可攷者尚三千余人以天官为准通以三千六百人为额不限以兼摄则六官凡一万九千八百人可赋田则给之田不可赋田则给之禄其禄以百畆为差孟子曰下士与庶人在官者同禄禄足以代其耕也耕者之所获一夫百亩百亩之粪上农夫食九人至下食五人庶人在官者其禄以是为差则庶人在官之禄凡五等也今通以百亩为限则食禄一万九千八百夫王畿千里之内提封百万井十一以供税则所入无限而以一万九千夫田之禄以给庶人在官者何患不能足哉而况于兼权者乎又况闗市有税山林川泽有税四方诸侯嵗贡无限以之供郊庙宾客之费葢甚优矣或者疑其不能给殆未深攷也何以言之百万井之田为井九百万夫井税一夫则入于公者九十万夫除其山林城池苑囿三分之二则收田税六万四千井为田五万六千六百夫除其府史胥徒之食尚余三万七千以下夫也○愚按成周之制下士与庶人在官者同禄故知官与吏无甚分也两京去古未逺萧曹以刀笔吏佐命为元勲故终西都之世公卿多出胥吏而儒雅贤厚之人亦多借径于吏以?身博士弟子之明经者多补太守卒吏东汉流品渐分然以胡广而不免为郡防吏袁安世传易学为县功曹应奉读书五行并下而为郡决曹吏王充徐穉皆以从事功曹起家而不以为屈无他始有禄以养其防而后有功名之途以尽其用也则周官之府史胥徒其不以卑职冗员限其终身可知已后世不为之谋其生而但为之抑其格则犯科为奸不自爱重者十人而九此亦为之长者之过也
宫正上士二人中士四人下士八人府二人史四人胥四人徒四十人注正长也宫正主宫中官之长
疏序官不以官之尊卑为先后皆以缓急为次第此宫正之隶天官为前内宰等入天官为后也○官制曰宫正王宫宿卫官之长○杂説先王陈设兵卫皆伯相冢宰统之召伯以西伯为相命仲桓南宫毛俾爰齐侯吕伋吕伋大司马之属亦须命而后行葢宰臣统宿卫也此最有意○杂説环卫官有两项一项是公卿士大夫子弟为之分制八隅宫伯领之一项是官府在王宫徒役为之分置于士庶子八次八舍之间周列环卫分置区庐宫正领之宫伯所掌在汉时所谓郎卫宫正所掌在汉时所谓兵卫周尽属冢宰至春秋犹存如潘崇为太师掌环列之尹至汉郎卫属之郎中令兵卫属之卫尉二项已是分别然光禄勲掌典谒署郎而太尉部之则亦隶于三公但以文属无所征令于其间也至武侯相蜀深虑宫中府中不为一体则当时宫府判矣○陈氏礼书曰周官宫正掌王宫之戒令纠禁以时比宫中之官府次舍之众寡为之版以待宫伯掌王宫之士庶子凡在版者郑康成皆曰官府之在宫中者若膳夫玉府内宰内史之属士谓王宫中诸吏之适子误也葢士卫士也庶子国子之倅未为士者也上言士下言庶子则国子举矣宫正掌凡宫中之官府次舍之众寡宫伯掌士庶子授次舍之职事则宫伯所掌皆宿卫之人宫正所掌不特宿卫而已次其宿卫所在也舍其休沐所在也八次八舍布于王宫四角四中则逺迩节而檄侯便矣士庶子非王族则功臣之世贤者之类王以自近而卫焉则上下亲而内外察矣又宫正稽其功绪纠其德行防其什伍而教之道艺宫伯掌其政令诛赏使之学问日进职业日修足以备顾问谨侍卫则王宫之左右前后孰非多闻直谅之士乎秦有郎中令掌宫殿门户汉武帝更名光禄勲其属有议郎中郎侍郎郎中凡四等谓之三署郎而中郎以下更直执防内谨门禁外充车骑类取明经行修者充之至于公车特起贤良方正端朴有道高节公府掾曹试博士者多在此选而刘向霍光张安世东方朔?雄之徒皆与焉是以董仲舒欲使列侯郡守二千石各择其吏民之贤者嵗贡二人以给宿卫且以观大臣之能馆陶公主为子求郎明帝曰郎官上应列宿出宰百里茍非其人民受其殃则宿卫之选可谓重矣魏晋以后无复三署郎而光禄不在禁中至梁改为光禄卿北齐曰光禄寺兼掌膳食帐幕而已唐为三卫五府以品官之子弟使父兄保任而后处之亦古之遗制也○王氏曰以分职言宫正掌百官府执事于王宫者之长宫伯掌士庶子宿卫于王宫者之长以兼职言则宫正总王宫之戒令纠禁宫伯亦隶之○干宝曰言司者总其领司防之属言师者训其徒甸师之属言职者主其业职内之属言衡者平其政虞衡之属言掌者主其事掌舍之属言氏者世其官师氏之属言人者终其身庖人之属不氏不人权其材也宫正膳夫内外饔之属
宫伯中士二人下士四人府一人史二人胥二人徒二十人
庄渠魏氏曰宫正宫中官之长宫伯副之先王燕居宫中宦寺妇人皆不得在侧左右前后所与居者惟士耳
膳夫上士二人中士四人下士八人府二人史四人胥十有二人徒百有二十人注膳之言善也今时美物曰珍膳膳夫食官之长诗曰仲允膳夫
王先生曰昔杜蒉以晋平公有卿佐之丧而饮酒乐遂酌以饮工而罪其司聪酌以饮嬖而罪其司明酌自饮而罪其司味味以行气气以实志志以定言言以出令臣实司味而二御失官而君弗命臣之罪也故后世以杜蒉之爵谓之杜举后世以仲允为之周道微矣膳夫得人则如杜蒉非其人则如仲允此其所以次于宫伯也○官制曰此犹汉少府本朝御前供奉官○何氏曰丘氏曰膳夫以下庖饔亨人等官皆以士为之而属之冢宰以人君一身六军万姓之主宗庙社稷之所闗饮食不可轻也愚谓王莽之椒酒梁冀之煮饼皆因饮食以肆大恶使周公之法行宁有是祸乎○愚按后世以饮食肆其大恶未尝不即出于大臣安在膳夫庖饔统于冢宰遂可絶乱萌乎噫是未尝深攷其义也读周礼者谓六官之属统于卿而五官总听于冢宰一人惟端拱于上食租衣税而已乎葢六官得其人而后全乎其为冢宰也冢宰得其人而后全乎其为君也冢宰贤则天下治冢宰不贤则天下乱而冢宰之贤不贤惟君是视是故尧舜之时民饥不足忧民溺不足忧而惟兢兢于得相书曰知人则哲惟帝其难之又曰能哲而惠何忧乎驩兜何迁乎有苗何畏乎巧言令色孔壬劳于求贤逸于得人葢君之难有剧于百执事倍蓰而无算者矣此周礼不言之微意也
庖人中士四人下士八人府二人史四人贾八人胥四人徒四十人注庖之言苞也裹肉曰苞苴贾主市买知物贾
内饔中士四人下士八人府二人史四人胥十人徒百人注饔割亨煎和之称内饔所主在内
疏饔和也熟食须调和故曰饔所主在内者以掌王及后世子并宗庙之事也
外饔中士四人下士八人府二人史四人胥十人徒百人注外饔所主在外
疏掌外祭祀及邦飨孤子耆老
亨人下士四人府一人史二人胥五人徒五十人注主为内外饔煑肉者
庄渠魏氏曰今之防役也古乃以士为之事外无道道外无事往世士多清谈日用之事委诸下人以为贱役事道判矣读周礼者其以此类求之庶知古人温恭朝夕执事有恪之道○愚按亨人为内外饔煮肉其亦有内外亨人欤
甸师下士二人府一人史二人胥三十人徒三百人注郊外曰甸甸师主共野物官之长
疏甸地即在百里逺郊外天子籍田又在南方甸地故称此官为甸师也然此官主地事不在地官者以其共野之荐又给薪蒸以共烹饪故次亨人也徒三百人者天子籍田千亩借此三百人耕耨故特多也○杂説甸师下士也得为兽人中士之长太史下大夫得为内史中大夫之长以卑而统尊极有深意存乎其间如前汉元封五年置部刺史二千石不法皆得以六条例降六百石官之
兽人中士四人下士八人府二人史四人胥四人徒四十人
人中士二人下士四人府二人史四人胥三十人徒三百人
鼈人下士四人府二人史二人徒十有六人
潜溪邓氏曰呉氏以甸师属宗伯俞氏以兽人人鼈人属司空舒氏曰冢宰掌邦治天子耕籍以帅先天下治本也况周先公实以农立国乎岂可以共粢盛之文而耕为三春之事遂属之春官哉兽人等三官皆共王膳羞于内外饔类有所聮不得而茍析也
腊人下士四人府二人史二人徒二十人注腊之言夕也
疏干曰腊朝曝于夕乃干故云腊之言夕或作久字久乃干成义亦通也
医师上士二人下士四人府二人史二人徒二十人注医师众医之长
食医中士二人注食有和齐药之类
杂説食医专和王食○王氏曰易之颐君子以节饮食葢疾病之起本于气体之不和始于饮食之不节于无事之时而顺适之有道疾病何自至哉此食医所以设也
疾医中士八人
杂説疾医专治内证
疡医下士八人注疡创廱也
杂説疡医专治外证
兽医下士四人注兽牛马之类
王氏曰先王爱民以及物虽物之微无不治焉所以为仁之至也○国裳舒氏曰呉氏谓食医之文无一字及医疗事当去其名与职而取其文合于内饔俞氏以兽医属司空愚谓素问言不治已病治未病食医者正治未病之事兽医与医师以类相从亦无可疑者况所谓人无天札物无疵疠尤君相之责非五官所能尽也
酒正中士四人下士八人府二人史八人胥八人徒八十人注酒正酒官之长
酒人奄十人女酒三十人奚三百人注奄精气闭藏者今谓之宦人
临川王氏曰民有是疾先王因择而用之与籧篨防镠戚施直鏄聋聩司火瞽蒙修声同若以是为刑人则国君不近刑人而况于王乎若以为刑无罪之人而任之则宜先王之所不忍也
女酒女奴晓酒者古者从坐男女没入县官为奴其少才知以为奚今之侍史官婢或曰奚宦女
疏奄十人以其与女酒及奚同职故用奄人奄不称士则亦府史之类女酒与奚为什长若胥徒奚三百造酒须人多也
浆人奄五人女浆十有五人奚百有五十人
凌人下士二人府二人史二人胥八人徒八十人注凌氷室也诗云二之日凿氷冲冲三之日纳于凌隂林氏曰周官凌人之掌氷上以法天时下以防人患
笾人奄一人女笾十人奚二十人注竹曰笾
醢人奄一人女醢二十人奚四十人注醢豆实也不谓之豆此主醢豆不尽于醢也
疏天子豆百二十上公四十侯伯三十二子男二十四上大夫二十下大夫十六彼有膷臐膮胾炙脍之属是豆不尽盛醢而已若言豆人恐彼并掌之今醢人惟掌此四豆之实故不言豆人而言醢人也
醯人奄二人女醯二十人奚四十人
盐人奄二人女盐二十人奚四十人
幂人奄二人女幂十人奚二十人注以巾覆物曰幂疏幂人掌共巾幂所以覆饮食之物故次饮食后
宫人中士四人下士八人府二人史四人胥八人徒八十人
掌舍下士四人府二人史四人徒四十人注舍行所解止之处
疏解脱止息之处也
幕人下士一人府二人史二人徒四十人注幕帷覆上者
掌次下士四人府四人史二人徒八十人
国裳舒氏曰此三官之义不明故后世离宫行殿竭万家之产姑以为一日巡幸之备然则有志于经世而为生民立命者可以不察周官之义也哉
大府下大夫二人上士四人下士八人府四人史八人贾十有六人贾八人徒八十八注大府为王治藏之长若今司农矣
疏有贾者府官有市买须知物货善恶故也○杂説理财之官郑氏谓大府若汉司农司防若汉尚书郑氏姑以一官之近似者为之辞以汉攷之外府却是司农内府玉府却是少府外府掌邦布之入出以共百物而待邦之用玉府掌王之金玉玩好器物凡良货贿入焉内府掌九赋九贡九功之货贿与凡四方之金玉齿革兵器凡良货贿入焉故凡祭祀宾客防同丧纪军旅之事外府共之赐予衣服玩好之事玉府内府共之至于大府则兼总内外府凡九贡九赋九功之入悉经大府如财之当入外府与当入玉府者大府皆得撙节之汉时却无大府一官凡天下经赋尽归之大司农凡山海之赋尽归之少府到司防又不然郑氏谓若汉尚书尚书自是少府属官当时诸官皆有尚书所以分为四曹如常侍曹主公卿事二千石曹主郡国二千石事民曹主凡吏上书客曹主外国夷狄事光武又分主客曹为南主客曹北主客曹凡六曹郑氏但以尚书为司防计之职成周司防之职以中大夫为之其品甚隆凡外内府之财皆计于司防独汉高帝之世萧何知此领天下文籍财赋以柱下史张苍为计相苍既罢遂不复置其后诸府各自置官专管防计如太尉之金曹自主货币盐铁事仓曹自主仓谷之类我本朝玉府自是今之奉宸库内府今之内藏南库外府今之左藏库自渡江后又别置激赏库今之南库也周之三府今分为四凡天下金玉之物皆归之奉宸山泽盐铁之赋皆归之内藏以为天子私藏其它泛常所入一归之南库谓之宰相兼制国用至于天下户口租入则归之户部所以户部多做不行只缘分防四出权不归一所以今日财用漫不可考○周礼菁华大府总凡货贿之入而颁之诸府葢外府职邦布以供邦用内府受九贡九赋九功之货贿良兵良器待邦大用若王及冢宰之好赐予而玉府专其掌掌王珍好之器物以共王服食好赐而又以司防总其防司书总其书职内以量入职嵗以稽出职币以振财币之余与夫司裘掌皮皆隶于冢宰所谓制国用者也何者自大府而下大抵皆出纳防稽有司也夫有司不敢与天子较是非论可否持予夺施舍也是故有所谓好赐匪颁则共命有所谓刍秣币帛则共命有所谓工事羞服则共命有所谓凶丧宾客则共命某服宜赐不宜赐某事宜举不宜举某物宜用不宜用某役宜兴不宜兴皆不能与议于其间惟冢宰总百官以道佐人主上得以约王后世子之过取下得制有司之擅共凡所以好赐匪颁刍秣币帛工事羞服凶丧宾客皆有定赋太府但禀其式法颁之侈心溢志不戒自抑其防微杜渐之意深矣呜呼兹成周常有三十年之通而民无凶荒水旱之患至于礼制乐作兵寝刑措持盈守成之效虽神祗祖考犹安乐之岂非制国用之所基乎
玉府上士二人中士四人府二人史二人工八人贾八人胥四人徒四十有八人注工能攻玉者
疏玉府之职掌王之金玉玩好兵器凡良货贿之藏以玉为主故云玉府有工使攻玉也有贾辨玉之善恶贵贱故也○李氏曰按玉府内府之职掌天子器用财贿燕私之物及受贡献以备赏赐此帑藏之在宫中者周公皆入于太府则司防之钩攷司书之要贰而废置诛赏之政行焉如此则用安得不节财安得不聚若以御府禁钱捐之亲幸之手省闼之中外人弗覩法制所不行挍比所不及则伤财害民宁有纪极汉汤沐邑为私奉养不领于经费灵帝西园万金聚为私藏皆衰乱之俗非先王之法也○经国书云玉府内府所掌金玉兵器凡良货贿一也而分为二官何哉葢玉府所掌皆式贡余财之所作及兽人人所入之物专共王玩好赐予耳邦之大用不与焉内府所掌乃九贡九功之货贿及诸侯所献国珍皆公家之用以供邦之大用故不可不分为二也
内府中士二人府一人史二人徒十人注内府主良货贿藏在内者
王先生曰此以待邦之大用○经国书云内府外府虽以内外为名然内府共邦之大用外府反共王及后世子衣服之用互相参稽汉以少府掌天子私藏而大农掌国家经费职守既分官府亦异侈心生矣
外府中士二人府一人史二人徒十人注外府主泉藏在外者
王先生曰此官待邦之小用○刘氏曰外府所谓受用之府
司防中大夫二人下大夫四人上士八人中士十有六人府四人史八人胥五人徒五十人注防大计也司防主天下之大计计官之长若今尚书
疏日计曰成月计曰要嵗计曰防故知防大计也杂説夫理财之职凡府藏之事大府下大夫为之长至防计又别立司防为之长其属职内掌邦赋之入职嵗掌邦赋之出司书掌簿书职币掌收奇羡比等合属大府而今也皆司防主之用中大夫二人其权势足以检括使不得为奸利则是太府至外府但为朝廷掌管财赋而防计支用皆不与焉先王措意甚逺自后世观之疑利权散出漫不可攷所以设官皆并合之凡防计之事皆司农之属官如唐置三司使凡山泽之利尽归于盐铁使凡财赋之入尽归于户部而度支则防计之故三司但设副使而三司使为之长虽别设官司以相稽攷然已是三司使之属大非先王之意
司书上士二人中士四人府二人史四人徒八人注司书主讣防之簿书
职内上士二人中士四人府四人史四人徒二十人注职内主入也
王氏曰职内主入职嵗主出各有司则焉职内以入攷其出职嵗以出攷其入互相攷则覈职入有时事省故官吏省赋出无时事繁故官吏多也
职嵗上士四人中士八人府四人史八人徒二十人注主嵗计以嵗防
潜溪邓氏曰职嵗制国用以嵗为防也○明斋王氏曰嵗当作出凡出内之出读作昌税反与嵗音相类宜作出○愚按司防掌大计嵗计曰防故以司防名官则主嵗计以嵗为防正司防之谓也不宜复有职嵗有职内当有职出明斋之説甚长
职币上士二人中士四人府二人史四人贾四人胥二人徒二十人
疏此三职皆有府义不得名府者以财不久停故也○王氏曰职币掌余财○郑氏曰币给公用之余
司裘中士二人下士四人府二人史四人徒四十人东莱吕氏曰主王裘服○国裳舒氏曰俞氏以司裘并下典丝典枲染人追师屦人六官皆冬官之属芬按俞氏作复古编谓司空不亡葢据本经冢宰六典小宰六职及书之周官记之王制且以舜命禹为司空平水土而共工则咨垂焉则司空之官实重而百工之事无与此真天启独见觉汉儒以攷工记附益之者为谬顾于此六官复以工事为言何也芬谓冢宰掌治典亦惟求之王身求之王身道德固其本而所以辅养交修使之表里粹然则饮食之节衣服之制皆闗乎心术之微而遏絶人欲之萌者也又何疑司裘典丝枲诸官哉惟太府以下八职皆属冢宰似乎纎屑然九贡九赋九式已见于大宰小宰之文王制亦有冢宰制国用之説孰谓财赋非冢宰之事乎陈平为相不答文帝钱谷之问葢礼经絶灭之秋不知学之过耳周家惟以此官属冢宰是以无不经之费虽王及后世子之匪颁好用亦有式以制之也
掌皮下士四人府二人史四人徒四十人
内宰下大夫二人上士四人中士八人府四人史八人胥八人徒八十人注内宰宫中官之长
疏内宰对太宰治百官内宰治妇人之事故名内宰然则太宰不称外者为兼统内也○王先生曰王有太宰而后谓之内宰王有司服而后谓之内司服王有小臣而后谓之内小臣可见后之不预外政○节卿郑氏曰天子理阳道后治隂德风化并行故赞治之官皆曰宰内宰属太宰者意其治家之道亦多权衡审订于大臣大臣格心之所自出欤今攷内宰下大夫二人命士十二人自内小臣奄官凡将命洒埽之人自九嫔至女史凡内官自典妇功织纴衣服凡掌内之事皆属焉而隶于太宰葢女宠近习所以移人主之德者大臣总之无敢逾节皇父作相膳夫内史皆不得人巷伯之雅寺人为之虽奄官亦遴其选晋侯近女而惑疾医和以为赵孟之过古人致君二南之化其道由此东周宰职不竞春秋首书宰咺赗妾甚者三公逆后其何以正王阃乎汉大长秋为后卿葢内宰之意自中宫仆谒尚书黄门冗役如小臣之属自内府令如内司服之属犹领焉至于从帝入宫赞道内事若中常侍与凡侍内掖庭暴室御府祠祝之辈与夫勾盾中藏府令丞典掌贵人采女宫婢侍使服食游观诸事皆少府统焉职分既分不相干涉汉初大长秋中常侍参用士人邓通虽为文帝幸人犹听丞相檄召欲斩之自东京悉用宦者士大夫既无复与闻而隶少府者徒以文属太尉杨秉纠中常侍而尚书诘以三公统外越分奏近臣葢三府之令不行于便嬖况后妃乎然前汉置大长秋以掌后宫者士大夫也犹可以节制后宫成帝敕许后减省用度许后上书辨论且恐官吏以诏书绳之犹有周家气象后汉遂改以宦官然宫中财用尚付之有司章和以后尽用宦者总领自此不领于外朝及隋置殿中监唐置内诸司使凡王服食器用一切付之奄人之手大臣不敢问则成周设官之意无复存者
内小臣奄上士四人史二人徒八人注奄称士者异其贤
李氏曰周礼一书其余奄皆不命也夫宦官之位天象所有指其居次或在帷簿之内论其职掌或闻牀第之言固不可以屈辱俊乂混淆男女其用奄人是乃制事之宜矣然先王不以恩夺义不以私废公虽其亵臣无得过宠奄称士者止于四人况可为卿大夫乎哉○杂説后之尊亚于王一等耳掌其命者四人而已三代礼乐号周为备而六寝六宫之奄寺内竖其众不过二十人不有定制其能如是哉○节卿郑氏曰儒者多疑先王之世亦用奄人不知此皆领于冢宰无可虑也汉少府得管摄宫中奄官而少府属于丞相御史此制犹古自光武以山海盐铁归之郡县是宫中私用尽付与外有司章和以后宫中不堪于是别自立监皆用奄人领之自是奄人不领于外朝至隋炀帝置殿中监专以奄人掌之凡王后服食器用尽出其手大臣不得谁何矣○永嘉陈氏曰西汉去周未逺也政事规模粗得古意夫极治之世无它人主亲近端人正士不使小人在侧而已是以成周盛时内小臣阍人寺人之属悉统于冢宰葢阍寺之徒朝夕左右最易亵近人主亦易得而宠任之今既属之冢宰则人主不得以私意昵内臣不得以非道干故待御仆从罔匪正人此先王治内之严也西汉之制犹稍近古三公总九卿而少府之官凡王之内臣皆属焉葢九卿之长也佞幸如邓通其官止于上大夫宠任则无荐达一有细过申屠得以伸召斩之威此时宰相其权最重自武帝疎逺朝士宰相不得加官入内其权稍轻矣既而石显用事匡衡甄谭犹得条奏具言旧恶则宰相虽无曩时之权而宰制之意犹故也况当时内臣亦参选明经之士咸拜议郎更宿王宫以备顾问如扬雄之位执防孔安国之掌御唾壶是也东汉则不然议郎不在宿直故人主无由亲近明经之士中常侍不复杂调他官尽是宦者为之故人主日密迩小臣卒至宦者用事庙堂机务朝臣不得参订王爵天宪往往皆专阃闼孙程曹腾始得以专废立之权董卓终得以成败国之谋君子因其未势之恣横而原其初之所自葢东汉三公拥虚位无复西汉统领九卿之职而宦者之专权非三公所能制之故也○杂説成周凡内臣阍寺皆属之冢宰汉兴内外之官皆属丞相故邓通无礼申屠嘉得以召斩之惟文帝能伸其威必待困辱而后召之小臣自此不敢妄为矣自景帝以贵幸用事丞相之议屈于鼂错大臣之言始轻是后九卿更进用事而石庆不能与议尝欲治近臣所忠九卿咸宣而反受其过大臣见轻可知矣其极至于孔光为相不答省中语而养成王氏之祸也○杂説成周建官内外不分内臣皆冢宰所掌汉以邓通韩嫣为上大夫上大夫乃外朝之官而邓韩宠幸在内之臣亦得为之亦见汉时内外无所隔絶仅得成周遗意王嘉为东平王讼寃表石显之不当侯而嘉反下狱死此汉之所以衰也
阍人王宫每门四人囿游亦如之注阍人司昬晨以启闭者刑人墨者使守门囿御苑也游离宫也
疏周礼之内有同官别职则此阍人每门及囿游同名阍人而职别山虞泽虞云每大泽大山及川衡林衡亦是别职同官也别职同官者惟有官聮耳○徂徕原乱曰周礼阍者掌守王宫中门之禁而已寺人掌王宫之内人及女官之戒命而已汉武帝数宴后庭潜游离馆奏请机事多以宦官主之宦官始预政焉则宦官之权武帝启之也宦官之权启则巧幸进而正人废矣谀佞入而君政败矣吁乱是以生○杂説内小臣虽专出后之命令以风化天下然阍寺继之命令不得茍出
寺人王之正内五人注寺之言侍也诗云寺人孟子正内路寝
疏此奄人也僖二十四年晋文公既入吕却欲焚公宫寺人披请见公使让之且辞焉披曰齐桓公置射钩而使管仲相君若易之行者甚众岂惟刑臣彼寺人披自称刑人明寺人奄人也○杂説幽王之时周之法度无有存者而犹有寺人伤谗之事夫寺人内臣也得志于君后世残贼忠良招权势反恶谗如此至欲取之以投畀豺虎岂不贤哉知先王之时内臣亦必取刚正能守法者虽当乱世犹恶无礼况成周之时乎○杂説周家冢宰一官凡奄寺嫔御之职服膳筦库之司皆属焉先王奚必烦细若是哉嗟夫先王此意不明于天下葢自冢宰失职而后有女宠之祸有阍寺之变有内藏之私有宫市之患有奢侈百出之弊凡先王治天下之本莫不废壊焉
内竖倍寺人之数注竖未冠者之官名
疏左传叔孙穆子幸庚宗妇人而生牛以为竖官则亦童竖未冠者为之耳○杂説阍寺既严其守然后继以内竖○庄渠魏氏曰寺人不曰五人而曰王之正内五人内竖不曰十人而曰内竖倍寺人之数此圣经特笔也其深有忧患乎曰是皆不得已而用仅仅毋乏使令而已多则相与比周势且难制矣
九嫔注嫔妇也昬义曰古者天子后立六宫三夫人九嫔二十七世妇八十一御妻以听天下之内治以明章妇顺故天下内和而家理也不列夫人于此官者夫人之于后犹三公之于王坐而论妇礼无官职
李氏曰自九嫔下至女史皆属天官先王之意于是深矣彼妇人女子而当于至尊幽居九重人弗得见则骄蹇自恣无所不至也是故使之分职于内而附属于外有职则当奉其法有属则必考其功奉法则不敢不谨攷功则不敢不勤举宫中之人而皆劝勉者官有其长之效也而况内宰则用大夫士春官世妇每宫卿一人葢皆分命贤人以参检内事与夫婢妾贱人自相使令而不复畏忌者不可同年而语矣汉高欲废太子立戚妃子如意留侯曰骨肉之间虽臣等百人何益此大臣不得与内事之弊袁盎引郤慎夫人座谓妾主不可以同座文帝怒説以人豕乃悦如使盎辈得制宫中之事则尊卑有不序上下有不和者乎官失其守一女专恣几危国祚而公卿附丽之不暇其何冢宰之能帅也哉
世妇注不言数者君子不茍于色有妇德者充之无则阙
王氏曰执箕帚以事人者谓之妇记曰纳女于天子备洒埽纳女者以卑自称犹妇人之于姑也妇人之事人有庙嗣之义故谓之世妇○李氏曰自古妇人之贤者葢不易得故其生则寝之地以教其卑衣之裼以教其正弄之瓦以教之事既十年则姆教婉娩听从执麻枲治丝茧织纴组紃学女事以共衣服观于祭祀纳酒浆笾豆菹醢礼相助奠十五而笄二十而嫁先嫁三月或教于公宫或教于宗室教以妇德妇言妇容妇功教成之祭牲用鱼芼用苹藻所以成妇顺也如是而后备于从人之道况夫王之六宫当贯鱼之宠可以非其人哉后世人主不择德而以色亲甚或取之倡优下贱如汉赵飞燕李夫人之属是也曲礼纳女于天子曰备百姓言以广子姓耳深山大泽实生龙蛇母子传类亦不可忽晋愍懐太子宫中为市使人屠沽手揣斤两轻重不差其母本屠家女也先王之制百二十人犹以无人而阙之至难至慎若此晋武平呉后掖庭万人复何义也人多则御幸不可徧怨恨由是兴费广则财用不足支民甿所以困国家之败何莫由斯者耶○柯氏曰按昬义二十七人春官亦有世妇则每宫卿二人下大夫四人中士八人其职又与此不同者后儒合之则所谓下大夫中士果何人也窃意天官世妇与九嫔女御为列则诚天子之嫔妃也春官世妇则专掌后宫之礼者上自王后下至内外宗皆其所教有大夫士之爵者乃女官设府于内有齿德者为之所谓女傅是也内宰自外而治内世妇自内而达外必如此法制乃备也观其所属有府史与奚而内外宗次之可知矣后儒合之非也○庄渠魏氏曰康成之説至哉言乎葢尝读易而得其説剥之为卦上九以一阳载于羣隂君象也六五率羣隂以承一阳后象也后能逮下而无嫉妬之心然不免为剥其君者葢阳虽以博施为德而孤阳处于羣隂之中鲜有不为斲丧者故古之圣王谨之自九嫔而下世妇御妻皆阙其数而不备传春秋者复述孔子之意谓天子一娶惟十有二女其间有待年于国者俟少者年及则长者已衰前后所御实不过数人而已
女御注昬义所谓御妻御犹进也侍也
王氏曰女御内宫之属至卑者也
女祝四人奚八人
王氏曰王有大祝小祝而后亦有女祝之官○国裳舒氏曰呉氏谓此官合丽礼官又曰礼所当祀不过天地宗庙社稷山川及羣小祀而已舍此则淫祀也国家祭祀皆天子专之于外后特共笾豆而已岂复于宫中自为祭祀之礼哉且文帝尚除秘祀而先王之时岂有此乎此职宜删芬谓移属宗伯是矣先王敬鬼神以明民虽诅祝亦不废之况祷除疾殃而祠以报福若郑氏所谓门户灶者可谓后宫无此祀耶故删之则未可也
女史八人奚十有六人注女史女奴晓书者
疏职与王之太史同○杂説王后有女史视聴言动安得不正○刘氏曰女史八人掌王后之礼职掌内治之贰以诏后治内政则非有道艺而知礼者不可以为之也郑氏以为女奴晓书者非也此葢择嫔御之贤者为之欤○横渠张氏曰周礼女八人为女史令执彤笔在宫中书王后夫人以佐内治宫女德之善恶及进御烦碎之事皆书之故宫女惧而修德○愚按先王之世后宫犹有女史掌书宫女之善恶以儆惧之至后世史官之职坠焉不修何欤中主具臣思及于播恶身后孝子慈孙百世不改或未尝不颡泚心折也是以古之史官所纪是非人主不得见有身可杀而求其一字之易不可得者岂欲暴君父之过于天下万世哉凡以俾吾君吾相有所戒惧不敢为非忠厚之至也后王不然虎豹九闗之内一颦一嬉生民之休戚君子小人之进退分焉而载笔乏人所谓密地寒暄幕中嚬咲皆不可得而知噫奸人杀人君子受恶又可胜叹哉
典妇功中士二人下士四人府二人史四人工四人贾四人徒二十人注典主也主妇人丝枲工官之长疏丝枲有善恶贵贱之事故须贾人也○杂説典妇功以下三官悉用士人先儒以为此人主奢俭所系国家利害所闗非士大夫为之则害国政矣
典丝下士二人府二人史二人贾四人徒十有二人典枲下士二人府二人史二人徒二十人
内司服奄一人女御二人奚八人注内司服主宫中裁缝官之长有女御者以衣服进或当于王广其礼使无色过
缝人奄二人女御八人女工八十人奚三十人注女工女奴晓裁缝者
染人下士二人府二人史二人徒二十人
追师下士二人府一人史二人工二人徒四人注追治玉石之名
疏诗云追琢其璋男子首服在夏官弁师者以男子阳义又取夏时万物长大长大乃冠故在夏官妇人直取首服配衣故与衣连类在此
屦人下士二人府一人史一人工八人徒四人
夏采下士四人史一人徒四人注夏采夏翟羽色禹贡徐州贡夏翟之羽有虞氏以为緌后世或无故染鸟羽象而用之谓之夏采
疏緌者注旄于干首也○临川王氏曰夏采掌大丧之复而置一官则其兼掌明矣○王氏曰掌复之官而谓之夏采者采色所以重生之道故也丧则哀素哀素则事死之道也复者所以幸其生故以采色○杂説六官大数曰三百六十然职事员数不止此而已也以天官考之凡卿大夫命士三百五十余人地官除山虞林衡司闗司门不可考者尚四百余人春夏秋三官凡五百余人凡六官中大略以春夏秋官为准以多乗少皆以五百人为额则此三千人其间兼摄必相半矣何者先王因事而命官作史者因官而分职以三公六卿论之六卿各掌其职宜若不可兼而成王时周公以太师兼冢宰召公以公兼宗伯苏忿生以公兼司寇故书洛诰云司徒司马司空由是推之先王之制其职虽不可废其官亦未必一一有举其夫略而言则土训诵训无它职事掌葛掌染草角人羽人之类止征一物则其无事时亦多矣军司马舆司马行司马戎仆戎右有军旅则用之田祝田仆有田猎则用之有丧纪则用夏采丧祝有防盟则用诅祝建邦国则用土方氏逺方民来则用懐方氏先王岂以禄无用之官而待有事然后用之哉亦于临事则兼摄尔盟府命士也而太师兼之所谓载在盟府太师职之是也作礼者以其职不可废故各设其官职以待智者决择尔又六卿毎卿内治一官外兼一乡而周官每乡卿一人每官卿二人若是者皆非实事也齐桓令国子高子各率五乡晋景公命士防将中军且为太傅命韩厥将新军且为仆大夫晋悼公令戎御属挍书司右属司士皆古制也○杂説书言唐虞稽古建官惟百夏商官倍亦克用乂今予小子仰惟前代时若训迪厥官则周朝之官殆不逺过夏商而先儒谓三百六十职事有其官官有其人所谓卿大夫之数截然不可易故后人疑周官之冗是不知兼权之义也存其职事之名以为天子备官耳○杂説诸侯之上大夫卿者以上大夫为卿也周官言大宰卿小宰中大夫则卿上大夫也以上大夫为卿非特诸侯然也葢先王之意爵欲正其名也故官必特置禄欲省其费也故职或兼掌然治在所合者虽大不必特置若三公九卿之类是矣事在所专者虽小不可兼掌若蝈氏射鸟氏之类是矣岂尝有所拘哉亦惟其称而已管仲以官事不摄而孔子非之者主掌者言之也桓公欲官事无摄而孟子取之者主置者言之也
周礼注疏删翼卷一

[book_title]卷二
<经部,礼类,周礼之属,周礼注疏删翼
钦定四库全书
周礼注疏删翼卷二
明　王志长　撰
大宰之职掌建邦之六典以佐王治邦国一曰治典以经邦国以治官府以纪万民二曰教典以安邦国以教官府以扰万民三曰礼典以和邦国以统百官以谐万民四曰政典以平邦国以正百官以均万民五曰刑典以诘邦国以刑百官以纠万民六曰事典以富邦国以任百官以生万民注典常也经也法也
疏六典治教礼政刑事之书大宰总六官故俱建之也六官虽有治教礼政刑事之不同该而言之皆是治法故云治邦国
扰犹驯也统犹合也诘犹禁也书曰度作详刑以诘四方任犹倳也生犹养也
疏倳犹立也东齐人物立地中为倳蒯通説范阳令曰天下之人所以不敢倳刃于公之腹者畏秦法也欲使百官皆立其功也
郑司农云治典冢宰之职故立其官曰使帅其属而掌邦治以佐王均邦国教典司徒之职故立其官曰使帅其属而掌邦教以佐王安扰邦国
疏治典教典云官府礼典以下皆云百官者尊天地二官不局其数也○王氏曰上无教则百姓不亲五品不逊而国危矣故曰安邦国
礼典宗伯之职故立其官曰使帅其属而掌邦礼以佐王和邦国
疏礼之用和为贵故曰和
政典司马之职故立其官曰使帅其属而掌邦政以佐王平邦国
王氏曰物各当其分谓之平大司马掌建邦之九法以佐王平邦国则彊不得以侵弱众不得以暴寡小大高下莫不当其分矣政者正也子帅以正孰敢不正于百官言正则正百官以正万民之意
刑典司寇之职故立其官曰使帅其属而掌邦禁以佐王刑邦国三时皆有官惟冬无官又无司空以三隅反之则事典司空之职也司空之篇亡小宰职曰六曰冬官其属六十掌邦事
王氏曰百工兴事造业则财物充足故云富邦国疏太宰职文分为二段从首至以富得民十条明经国之大纲治政之条目自正月之吉至职末明颁宣前法依事而施○王氏曰天官自宫正而下皆正言官名独于前三官言职者以太宰正也小宰贰也宰夫攷也其职特尊于治官之属故言职以别之推此则五官皆然○东莱吕氏曰周礼一书纲目尽在六典冢宰无所不统是宰相之职天下事须有总统要防处冢宰内统百官外均四海百官异职管摄之使皆归于一是谓之统四海异宜调济之使咸得其平是之谓均所以管摄之者非官官而控制之也自百而归之六自六而归之一所操者至简也所以调济之者非人人而称量之也大者与之为大小者与之为小所居者至易也明乎简易之理则相业无余蕴矣○又曰三公三孤天子所与共调精微之原而无所治者也统万事而分治之则有六卿之职焉六卿者万事之纲也为天下者始于立纲纪故一曰邦治纲纪既立首教之以人道之大故二曰邦教人道立则必有节文之者故三曰邦礼教立礼行而犹有干纪乱常者焉则将帅之事也故四曰邦政大罪陈之原野降此则有司之法在故五曰邦禁民迁善逺罪然后可以永奠其居故六曰邦土终焉六卿分职各率其属以倡九牧阜成兆民为治体统内外交应本末具举丝牵绳聮无一节不相闗天下虽广防头总在六卿至于冢宰相天子而统百官则司徒以下无非冢宰之所统乃均列一职而并数之为六卿何也纲固在网之中而首亦岂处乎身之外哉乾坤之与六子并列于八方也冢宰之与六卿并居于六职也一也○庄渠魏氏曰先王封建诸侯以道治天下定为万世常经是曰六典太宰偏言则一职专言则包六职故六典皆太宰所掌治典太宰自主之其次分掌于五官后世废封建为郡县专务以法把持守令不复有君道六典灭亡久矣
以八灋治官府一曰官属以举邦治二曰官职以辨邦治三曰官聨以防官治四曰官常以听官治五曰官成以经邦治六曰官灋以正邦治七曰官刑以纠邦治八曰官计以弊邦治注百官所居曰府弊断也郑司农云官属谓六官其属各六十小宰职曰以官府之六属举邦治官职谓六官之职小宰职曰以官府之六职辨邦治
某氏曰官职百官分职辨者各有司存也
官聮谓国有大事一官不能独共则六官共举之谓连事通职相佐助也小宰职曰以官府之六聮合邦冶鹤山魏氏曰周之官聮其聮事最密故朱文公谓一部周礼盛水不漏
官常谓各自领其官之常职非聮事通职所共也王氏曰常谓故常也盖六官之聮事有非法之所能该者于是乗时立事兴机制宜官常则以昔之所常行者于今列之以为常书曰以典常作之师典则所守之法常则所循之常与此官常同也
官成谓官府之成事品式小宰职曰以官府之八成经邦治官法谓职所主之法度官职主祭祀朝觐防同宾客者则皆自有其法度小宰职曰以法掌祭祀朝觐防同宾客之戒具?谓官刑司寇之职五刑其四曰官刑上能纠职
王氏曰书曰制官刑儆于有位是也
官计谓小宰之六计所以断羣吏之治
丘氏曰官聮官常各致其一官之治故不言邦治
以八则治都鄙一曰祭祀以驭其神二曰灋则以驭其官三曰废置以驭其吏四曰禄位以驭其士五曰赋贡以驭其用六曰礼俗以驭其民七曰刑赏以驭其威八曰田役以驭其众注都之所居曰鄙则亦法也都鄙公卿大夫之采地王子弟所食邑周召毛聃毕原之属在畿内者
疏亲王子母弟与公同处于大都次疏者与六卿同处于小都次疏者与大夫同处于家邑按礼运云天子有田以处其子孙郑注中庸云同姓虽恩不同义必同也尊重其禄位所以贵之不必授以官守有官则依公卿大夫食邑不假别言也○陈氏曰先王之建都鄙以为公卿大夫及王子弟之采地居畿内焉大者百里其次七十里其下五十里而其外有封疆沟木之固其内有城郭市朝社稷宗庙之别使之朝夕涖事王朝而退食于家其家不出王城而都鄙乃在三百里之外此犹民之廛里在国而受田在乡也○何氏曰以其有邑故曰都以其在国之鄙故曰鄙
祭祀其先君社稷五祀
疏按孝经大夫章不云社稷则诸侯卿大夫也若王子母弟及三公称诸侯者五庙五祀三社三稷○叶氏曰古者虽敬于神而未尝听于神三时不害则奉盛以告之牲牷肥腯则奉牲以告之有功者无不报也牺牲既成粢盛既备然而旱干水溢则变置社稷无功者无不夺也是以春官都宗人家宗人掌祭祀之礼凡祭祀必致福于国国有大故令祷祠必反命于国盖其神皆王所驭也
灋则其官之灋度废犹退也退其不能者举贤而置之禄若今月奉也位爵次也郑司农云士谓学士
龟山杨氏曰自乡论秀士升之于司徒自司徒而升之于学曰造士而后大司乐论造士之秀者升之司马曰进士则所谓士者盖未有禄位也司马辨论官材论定然后官之任官然后爵之位定然后禄之非修之于乡升之于司马则禄位不可得也故以禄位驭之太宰嵗终令百官正其治受其防听其致事而诏王废置三嵗大计羣吏之治而诛赏之则为吏者有职任焉与士异矣故以废置驭之禄位废置初不相因也而王介甫曰废置所以治之禄位所以待之治之者政也待之者礼也徒治之以政而不待之以礼则将免而无耻失其旨矣○愚按吏有职守不能无废置士惟录其贤者诏之禄位而已然禄位其贤则不贤者劝勉鼔舞于其下而不自知矣故曰禄位以驭其士也夫先王爵人禄人天下日趋于善后世峻文繁策士之贤者则疑之一有过惟恐其不暴于天下而卒鲜可用之士也然则操驭士之权者盍反其本矣
赋口率出泉也贡功也九职之功所税也
王氏曰征求无艺费出无节非所以驭其用使所用惟赋贡之从则敛不加而用足矣○鹤山魏氏曰赋有分颁之意以井地所出献于王也如禹贡之赋与左氏悉率敝赋凡三等采地所出之物及兵赋之属尽谓之赋赋是上颁其式贡则下以供上赋通人力所出贡止是地所产康成以汉制解经以赋为口率出泉三代安有口赋唐陆贽犹以民间出泉为不便况成周乎○某氏曰量民力以制赋量臣入以制贡
礼俗昬姻丧纪旧所行也
龟山杨氏曰五方之民皆有性也其安居和味宜服利用备器不可推移先王修礼以节其性因之以达其志通其欲为之节文道之使成俗也以是驭之故无殊俗离而二之则非矣○刘氏曰用礼法以成其风俗礼乐浃洽于人心则风俗自成○王氏曰家自为俗无所视效则非所以驭其民○明斋王氏曰乡俗之礼不同而无害于义者如祔有离合衣有?端防掖冠礼有醮有醴因其俗而节文之俾民相安而不敢越○刘氏曰刑以诛恶赏以劝善其威柄皆出于朝廷○明斋王氏曰都鄙有君道故封内刑赏得自专之方士所谓书其刑杀之成与其听讼者上之于国犹今之题知而不屑屑兼听之故事治而上逸也疏田役以驭其众则卿大夫得田猎而春秋左氏传郑大夫丰卷请田子产不许者彼常田之外临祭取鲜惟人君耳大夫惟得常田故礼云大夫不掩羣亦是常田丰卷欲备取鲜故子产曰惟君用鲜明大夫不合也○王氏曰田以简众役以任众○邓汝极氏曰驭犹马有衔勒而操纵可自出也祭祀有废置使无僭故亦曰驭○庄渠魏氏曰先王建都邑以封公卿大夫在王朝则臣道也以八法治之在封邑则君道也故以八则治之法者从上之令而下不自专也则者受节于上而下得自专也
以八柄诏王驭羣臣一曰爵以驭其贵二曰禄以驭其富三曰予以驭其幸四曰置以驭其行
刘氏曰置之在位所以劝其善行也
五曰生以驭其福六曰夺以驭其贫七曰废以驭其罪八曰诛以驭其过注诏告也爵公侯伯子男卿大夫士也幸谓言行偶合于善则有以赐予之以劝后也杂説爵禄者厉世磨钝之具也古人制爵必以德制禄必以功盖所以抑夫人侥幸之心而作其进德兴功之志固不容以滥授也然有当然之报亦有特厚之恩当然之报固人臣所宜得也人或视之以为常而无激昂自奋之志惟有特厚之恩以神其机于不测则所以鼓舞人心而使之奔走于事功者又宁有已耶此八柄予以驭幸之深意也
生犹养也贤臣之老者王有以养之五福一曰寿夺谓臣有大罪没入家财者六极四曰贫废犹放也诛责譲也凡言驭者所以敺之内之于善
杂説八柄八统皆曰诏王者盖赏罚诛废非臣下所得专而亲亲等事亦当自王之躬行然后可以化人也虽太宰无所不统然皆以诏王易曰隂虽有美含之以从王事礼曰虽有庇民之大德不敢懐君民之心书曰无有作福作威其义一也○愚按后儒训生曰赦宥八议一条八柄中正不可少而详味福字则于养老为合存之以备参○鹤山魏氏曰八则八柄言驭凡十六字只当通作一义讲康成以敺而纳之于善训驭字不知祭祀如何敺神以纳于善窃意古之驭者斟酌疾徐自有其法当训为品节而归于范之意如祭祀则斟酌天神地示人鬼之品节而不违其则庶乎其可以驭神也如是则其它驭字可尽通矣又其间以汉制没入家财为夺以驭贫尤害义理三代安得有没入人臣家财之法古者待臣下无絶法如臣之去国素车白马以丧服行虽待放于郊然犹爵禄有诏于朝出入有诏于国三年然后收其田里虽夺之而不使其妻子至于乏絶故礼为旧君有服上下皆以忠厚存心如此其至也至战国孟子始有草芥寇讐之论如臧武仲去国犹以防求为后于鲁为臧为也以其据防请立臧为为后故孔子以为要君是三代之法臣有罪而夺爵之类亦必斟酌而不使至于贫困此其所以为驭而康成之误解经或导后世人主以虏使其臣其祸实烈当表而出之
以八统诏王驭万民一曰亲亲二曰敬故三曰进贤四曰使能五曰保庸六曰尊贵七曰达吏八曰礼宾注统所以合率以等物也亲亲若尧亲九族也敬故不慢旧也贤有善行者能多才艺者保庸安有功者尊贵尊天下之贵者孟子曰天下之达尊三爵也德也齿也祭义曰先王之所以治天下者五贵有德贵贵贵老敬长慈幼达吏察举勤劳之小吏也礼宾宾客诸侯所以示民亲仁善邻
临川王氏曰驭以亲亲则民莫遗其亲驭以敬故则民莫慢其故驭以进贤则民知德之不可不务驭以使能则民知能之不可不勉驭以保庸则民知功实之不可害驭以尊贵则民知爵命之不可陵驭以达吏则民知壅蔽之不可为驭以礼宾则民知交际之当以礼○又曰统言举此而彼从焉○刘氏曰常棣之诗亲亲也伐木敬故也南山有台进贤也采薇使能也彤弓保庸也湛露尊贵也棫朴达吏也鹿鸣礼宾也○节卿郑氏曰八柄八统太宰必以诏王何也盖圣人之道有经有权经者法之常而权者法之变太宰守其常故其待百官万民有一定之法人主用其权故其疾速进退皆在我而百官万民不得执法以要其君虽然权固人主之所得用也而必待大宰之诏此亦虑其所终而稽其所弊矣○盱江何氏曰统犹纲也梁氏曰驭羣臣者执其权故曰柄驭万民者举其纲故曰统○仲舆郝氏曰柄尚严统尚寛严以绳其臣寛以调其民操纵之要也○愚按人臣各敬乃职以报其上也自君之礼臣倡也是故先王敬天则不可不敬其佐我以事天者先王敬百姓则不可不敬其佐我以养百姓者不然君失礼于臣臣必荒其事天牧民之职然则不敬其臣是不敬天与百姓者也不敬天则天厌之不敬百姓则百姓仇之矣八统自敬故已下先王敬体其臣者备至而郝氏以为严以绳臣寛以调民其犹后世文法之习也欤
以九职任万民一曰三农生九谷二曰园圃毓草木三曰虞衡作山泽之材
或曰掌山曰虞水曰衡
四曰薮牧养蕃鸟兽五曰百工饬化八材六曰商贾阜通货贿七曰嫔妇化治丝枲
或曰化丝为帛化枲为布
八曰臣妾聚敛疏财九曰闲民无常职转移执事注任犹倳也
疏倳犹立也使民之业得立也
郑司农云三农平地山泽也九谷黍稷秫稻麻大小豆大小麦八材珠曰切象曰磋玉曰琢石曰磨木曰刻金曰镂革曰剥羽曰析转移为人职事若今佣赁也?谓三农原隰及平地九谷无秫大麦而有粱?树果蓏曰圃园其樊也虞衡掌山泽之官主山泽之民者
疏既云虞衡掌山泽之官复云山泽之民者欲见虞衡是官非出税之人以山泽之民无名号故借虞衡之官以表其民山泽曰虞川林曰衡则衡不掌山泽而云虞衡作山泽者欲互举以见山泽兼有川林之材也
泽无水曰薮牧牧田在逺郊皆畜牧之地金玉曰货布帛曰贿嫔妇人之美称也
潜溪邓氏曰嫔有夫者妇有姑者丝茧已缫者枲麻未缉者
臣妾男女贫贱之称疏材草木根实可食者尔雅云疏不熟曰馑
刘氏曰九职者任天下之民以九事也颁其职之事则大司徒掌之任其民而征其财赋则闾师掌之太宰之所掌者域万民用九职以为业则溥天之下率土之滨无夷风以乱华者无左道以惑众者无游手以失职者莫不安于乡闾繇于礼义而用中于五品者焉太宰所以皇建其极于天下其是之谓乎明道程氏曰古者四民各有常职而农者居十八九故衣食易足而民无所困后世游民多矣观其穷促辛苦孤贫疾病变作诈巧以自求生而常不足以生日益嵗滋久将何若非圣人能变而通之则何以免患岂可谓无可奈何而已哉此宜酌古变今均多恤寡渐为之业以救之耳○东莱吕氏曰民事固不可缓而鸟兽草木亦岂可谓物之至微而不之防乎圣人为天地万物之主见天地间有一物不得其所则圣人亦为之不安而以为其职之不尽故尧典自厥民析而继之以鸟兽孳尾舜典畴若予上下草木鸟兽以此见圣人参天地赞化育无一念之忘物也后世人主但曰强兵富国乃其职耳民且不恤何有于物读周礼者须知圣人天涵地育广大气象○节卿郑氏曰先王与民为生后世则民自为生至于今民无以为生矣夫与民为生吾不敢望后世而听民之自为生独不可乎不听其自为生而至于无以为生民病则极矣而暴君污吏又从而朘削之日夜疾视其民而敛之若讐不至于贫蹙溃散不止则无以为生之民于是有轻用其生者矣尝观周之先王所以与民为生非一事也井九百亩中为公田八家皆私百亩使相养相生如是足矣为之比闾族党州乡为之邻里酂鄙县遂为之沟洫浍川畛涂道路以安其生为之祷祠医药赒救补助以卫其生如是又足矣而犹以为未也谓王畿之内皆齐民而未有特富者生生之具虽以粗给而祭祀丧纪犹有所不足而取于常数之外于是九职之任颁焉虽臣妾闲民皆不敢遗当是时也岂复有农者一而食者六工者一而用者六贾者一而资者六乎民于是乐其上之爱已而忘其勤相与出赋税以供上税以足食赋以足军国之用而先王犹不敢泰然享之斗粟尺帛则有司存钩考防计犹恐其用之妄间有水旱不登则焦然凛然捐租出粟欲减膳而不御乐矣夫其与之也甚厚取之也甚薄而用之也甚啬如此自井田壊而贫富不均上之人犹不能制民之常产况敢望其九职之任而民始自为生有父子兄弟夫妇之聚而无衣食生养之资穷居蹙处不自聊赖去而为工技防而为商贾不得已而为佣保而民之为生益劳迫之以水旱役之以军旅困苦之以疾病死丧而民始无以为生矣不反其本方更图易令以求丰财上之公卿大夫下之百司庶府中外之学士大夫日夜讲求理财之策民何以足而国何以堪耶先王之事吾诚不敢以望后世矣无已则听民之自为生乎
以九赋敛财贿一曰邦中之赋二曰四郊之赋三曰邦甸之赋四曰家削之赋五曰邦县之赋六曰邦都之赋七曰闗市之赋八曰山泽之赋九曰币余之赋注郑司农云邦中之赋二十而税一各有差也币余百工之余?谓赋口率出泉也卿大夫以嵗时登其夫家之众寡辨其可任者国中自七尺以及六十野自六尺以及六十有五皆征之邦中在城郭者四郊去国百里邦甸二百里家削三百里邦县四百里邦都五百里此平民也关市山泽谓占防百物币余谓占卖国中之斥币皆末作当増赋者若今贾人倍算矣
唐氏曰先儒谓万民有九职之贡又有九赋以口率出泉先王取民以什一贡与赋不几二乎古之赋民各因其所有岂以口率出泉如后世乎先儒见太府既言九赋又言万民诸侯之贡以九职既贡其物不得不以九赋为口率出泉又见司防致邦国之财用令田野之财赋令民职之财用亦析为三益信其説曽未深攷之耳太府言九赋以颁财言之非既使之贡又赋之也闾师任民止于国中四郊而甸县稍都不与焉县师征野之赋贡而国中四郊不与焉载师任地又有在乡遂井牧之外者故司防互见以相备于九功言民职于九赋言田野云尔闗市山泽邦中之赋皆在九赋岂田野所该而甸稍县都岂无民职之财用九赋出于九职九职输为九赋岂有赋而复责之贡哉故于九职言任万民于九赋言敛财贿于九式言均节财用大宰之职较然明矣○节卿郑氏曰畿外有贡畿内有赋有税有征敛之目其别如何曰公田以为税私田以出赋征敛则赋税之总名家征力征则以一家余夫之力言之夫征地征则以一夫私田之赋言之若畿外诸侯则食公田之税以为禄干私田之赋以为贡耳学者于贡赋税之説何其纷纷也愚请略公田之税而姑论畿内之赋次及于畿外之贡然后纷纷之説可以尽折而一之人徒见夫税以足食赋以足兵则以民赋为止于兵车以九赋为诸臣禄田之赋非也税虽一而赋则有三凡起徒役毋过家一人此兵赋也甸出长毂一乗此车赋也一曰邦中二曰四郊以下此九等之赋也时方有事则农出一兵甸出一车事已则兵还于农车还于甸虽名为赋其实则使民自卫也有足军之用而未有足国之用也国之大用有祭祀有宾客有丧荒羞服有工事币帛刍秣匪颁好用不调之民将谁责而供之于是始即百亩之私以制九等之赋劝九职之任以代九赋之出攷之周礼国中四郊之赋闾师征之野之贡赋县师征之委人征薪刍木材兽人廛人收毛皮筋角角人羽人敛齿革羽翮丱人收金玉锡石泽虞取国泽材物掌葛掌染草征絺绤其始也以九谷为主其终也以九职之物充赋其始也以五等分轻重其终也以年之上下出敛法究观一书其所以孜孜于田赋者盖以其未始立法也若公田什一之税周礼曷常一言之岂惟公田大宰九等之赋不言军旅亦以一兵一车之出自有定制耳达之王畿之外则有异名而无异法诸侯食其税于国则税之名变而为禄纳其赋于王则赋之名变而为贡始于太宰之致其用中于司马之制其赋终于小行人之令其献攷之职方氏自杨之金锡荆之丹银以至并之布帛此皆取贡以充赋也又考之大行人自侯服之祀物甸服之嫔物以至要服之货物此变服而为贡者也其委曲纎悉与畿内无不相应者尝以禹贡之书攷之然后周礼贡赋税之别源流防通益无可疑者夫冀州在王畿之内尧之所都也厥赋惟上上厥田惟中中是公田之税虽其等在五而私田之赋析以他物则其等实在一也此即大宰之九赋八州在王畿之外诸侯国也田赋之下于是始立为贡篚之制焉有金木铅石之贡有漆丝羽茅之贡有球琳琅玕银镂砮磬之贡即大宰之九贡也然禹贡与周礼少异者周礼畿内之赋通可以言贡而禹贡则专指以为赋禹贡畿内之赋专以米粟之属而周礼则杂以他物代之此特其微异者耳不害其为同也周衰王制不明贡税赋之法不复存成王周公之制鲁之宣公初税亩是以公田之外复履私田之亩行什一之税虽然赋则尚无恙也至于成公之作丘甲则毎三甸而加一乗兵车之赋非复司马法之旧哀公之用田赋则受田百亩而出赋二十亩私田之赋非复载师之旧至于邦国之贡益悖谬而无统包茅不入王祭不共是诸侯既不致贡于天子子产言郑伯之男而使从公侯之贡是晋人责贡于诸侯者又难给焉此岂惟非周家之旧法哉虞夏贡赋之法自三代以来所谓相承而不废者至春秋而埽地矣呜呼读周礼见周之所以盛读春秋见周之所以衰○贵与马氏曰按自秦废井田之制隳什一之法任民所耕不计多少于是始舍地而税人征赋二十倍于古汉高祖始轻田租十五而税一其后遂至三十而税一皆是度田而税之然汉时亦有税人之法按高祖四年初为算赋民十五已上至六十五出赋钱人百二十为一算七嵗至十五出口赋人钱二十此毎嵗所出也然至文帝时即令丁男三嵗而二事赋四十则是算赋减其二之一且三嵗方征一次则成丁者一嵗所赋不过十三钱有奇其赋甚轻至昭宣帝以后又时有减免盖汉时官未有授田限田之法是以富强田连阡陌而贫弱无置锥之地故田税随占田多寡为之厚薄而人税则无分贫富然所税毎嵗不过十三钱有奇耳至魏武初平袁绍乃令田毎亩输粟四升又毎户输绢二匹绵二斤则户口之赋始重矣晋武帝又増为绢三匹绵三斤其赋益重然晋制男子一人占田七十亩女子及丁男丁女占田各有差则出此户赋者亦皆有田之人非凿空而税之宜其重于汉也自是相承户税皆重然至元魏而均田之法大行齐周隋唐因之赋税沿革微有不同史文简略不能详知然大槩计亩而税之令少计户而税之令多然其时户户授田则虽不必履亩论税只逐户赋之则田税在其中矣至唐始分为租庸调田则出粟稻为租身与户则出绢布绫绵诸物为庸调然口分世业每人为田一顷则亦不殊元魏以来之法而所谓租庸调者皆此受田一顷之人所出也中叶以后法制隳弛田亩之在人者不能禁其卖易官授田之法尽废则向之所谓输庸调者多无田之人矣乃欲按籍而征之令其与豪富兼并者一例出赋可乎又况遭安史之乱丁口流离转徙版籍徒有空文岂堪按以为额盖当大乱之后人口死徙虚耗岂复承平之旧其不可转移失陷者独田亩耳然则视大厯十四年垦田之数以定两税之法虽非经国之逺图乃救弊之良法也陆宣公与齐抗所言固为切当然必欲复租庸调之法必先复口分世业均天下之田使贫富等而后可若不能均田则两税乃不可易之法矣盖赋税必视田亩乃古今不可易之法三代之贡助彻亦只视田而赋之未尝别有户口之赋盖虽授人以田而未尝别有户赋者三代也不授人以田而轻其户赋者两汉也因授田之名而重其户赋田之授否不常而赋之重者已不可复轻遂至重为民病则自魏至唐之中叶是也自两税之法行而此弊革矣岂可以其出于杨炎而少之乎○明斋王氏曰口率出泉商贾取税斥卖官物有息皆汉已后事用以解九赋谬甚盖自邦中四郊甸削县都皆田赋也闗市有防布山农泽农有十一之贡此皆正赋惟夫币余者乃九式之用所余其详见于职币古人节用故用于上而有币余后世横征故取于下而有羡余名相似而实不同也○按集説王氏云币余职币所谓敛官府都鄙与凡用邦财者之币振掌事者之余财是也余财邦物而谓之赋者既已给之又振之以归于国故亦云赋也
以九式均节财用一曰祭祀之式二曰宾客之式三曰丧荒之式四曰羞服之式五曰工事之式六曰币帛之式七曰刍秣之式八曰匪颁之式九曰好用之式注式谓用财之节度羞饮食之物也工作器物者币帛所以赠劳宾客者刍秣养牛马禾谷也匪颁王所分赐羣臣也好用燕好所赐予
疏祭祀之式若大祭次祭用大牢小祭用特牲之类宾客若上公饔饩九牢飱五牢五积之类丧若诸侯诸臣之丧含襚赠奠赙赗之类荒凶年有所施与也羞谓王之膳羞工事谓百工作器物○杂説九式均节财用正太宰格心之业大臣之事也○刘氏曰成周非无财用也而必均节之者有二义焉繇其均节而财用有余则国有凶荒之变九者之大礼不资于下而自足者圣人所以仁其民也繇其均节以立制度则继世之主不敢逾之不敢废之而公侯伯子男因之而隆杀有差则天下知所以节用而爱民也圣人所以制为九式者如此○周礼菁华云夫惟财用共于有司而式法行于太宰是以人主不敢违式法而过取百官有司亦不敢违式法而过共宰夫以式法掌祭祀酒人以式法授酒材掌皮以式法颁皮革委人以式法共薪蒸木材职币以式法敛币余职嵗以式法赞逆防大府以式法颁货贿人主之私心以式法而碍则侈心以式法而销国用不屈民力不匮而王府之财用始沛然有余正论道经邦之地造原立本于此而无蛊壊之也大抵太宰之所谓理财惟急于理其出而已盖财多则下之用者易失于渗漏上之取者毎患于过差九式之法不过以撙节人主亦以隄防百官有司之失物辟名者也式法不行而上下始交征利矣○龟山杨氏曰先王所谓理财者非尽笼天下之利而有之其取之有道用之有节而各当于义之谓也取之不以其道用之不以其节而不当于义则非理矣故周官以九职任民而后以九赋敛之九赋之入各有所待不相侵紊而太宰又以九式节之下至刍秣工事匪颁好用之微咸有式焉虽人主不得而逾也嵗终制国用则量入以为出此之谓制度有不如式则太宰得以均节之所谓王及后世子不防者虽曰不防而实无待于防也世儒以为至尊不可以法数制之非正论矣○贵与马氏曰按古今称国计之富者莫如隋然攷之史传则未见其有以为富国之术也盖周之时酒有榷盐池盐井有禁入市有税至开皇三年而并罢之夫酒榷盐铁市征乃后世以为闗于邦财之大者而隋一无所取则所仰赋税而已然开皇三年调绢一疋者减为二丈役丁十二番者减为三十日则行苏威之言也继而开皇九年以江表初平给复十年自余诸州并免当年租赋十年以宇内无事益寛徭赋百姓年五十者输庸停放十二年诏河北河东今年田租三分减一兵减半功调全免则其于赋税复阔略如此然文帝受禅之初即营新都徙居之既而平陈又继而讨江南岭表之反侧者则此十余年间营缮征伐未尝废也史称帝于赏赐有功益无所爱平陈凯旋因行庆赏自门外夹道列布帛之积达于南郭以次颁给所费三百余万段则又未尝啬于用财也夫既非苛赋敛以取财且时有征役以靡财而赏赐复不吝财则宜用度之空匮也而何以殷富若此史求其説而不可得则以为帝躬履俭约六官服澣濯之衣乗舆供御有故敝者随令补用非燕享不过一肉有司尝以布袋贮干姜以氊袋进香皆以为费用大加谴责呜呼夫然后知大易所谓节以制度不伤财不害民孟子所谓贤君必恭俭礼下取于民有制者信利国之良规而非迂阔之谈也汉隋二文帝皆以躬履朴俭富其国汉文师黄老隋文任法律而所行暗合圣贤如此后之谈孔孟而行管商者乃曰茍善理财虽以天下自奉可也而其党遂倡为丰亨豫大唯王不防之説饰六艺文奸言以误人国家至其富国强兵之效则不逮隋逺甚岂不谬哉○杂説太宰九式不见朝觐防同军旅田役之式小宰掌防同祭祀宾客朝觐之戒具军旅田役丧荒亦如之盖尝攷之朝觐防同所用不过牢礼委积膳献等此自有宾客之式军旅田役所用亦不过工事币帛刍秣匪颁而已大宰既有工事之式则如司弓矢司甲缮人槀人弓人矢人庐人车人所当给者皆有法式既有币帛之式则外府所谓共其财用之币赍亦有法式既有刍秣之式则委人军旅共其委积薪刍凡疏材亦有法式既有匪颁之式则司勲赏地之政令等亦有法式是九式虽不及之而实不外于九式矣夫军旅之所最急者惟粮食尔周官理财治兵之事极其详悉岂有军旅之重而反阔略耶盖成周之世以井田制军赋居者有积仓行者有裹粮人人自备官府不与知焉而官府中惟廪人治其粮食仓人共道路之谷积饮食之具遗人凡师旅掌道路之委积凡此皆以待官府中供军用者故小宰令之是以大宰之九式九赋不及乎此而小宰之七事未尝不及之意者军国之事各有司存异乎后世人主之以甲兵钱谷而问及于庙堂者矣○叶氏时曰九赋之后即继以九式未见其理财先见其节财则是周公之节财乃所以理财也其云均节何也均者欲其多寡丰杀之得其中也均节者人情之所安苦节者人情之所厌安则久厌则易穷然则以均为节其又圣人所以节财之道欤○庄渠魏氏曰均节也者以三十年之通制国用总计国赋嵗入若干国费嵗出若干四分为率量用其三而存其一三十年则有十年之积国不幸多故不待加赋以病民民不幸有水旱之灾吾又得以蠲赋所以养王仁心助成恭俭之德而禁奢侈于未萌也
以九贡致邦国之用一曰祀贡二曰嫔贡三曰器贡四曰币贡五曰材贡六曰货贡七曰服贡八曰斿贡九曰物贡注郑司农云祀贡牺牲包茅之属器贡宗庙之器服贡祭服斿贡羽毛物贡九州之外各以其所贵为挚肃慎氏贡楛矢之属是也?谓嫔贡丝枲器贡银铁石磬丹漆也币贡玉马皮帛也材贡櫄榦栝柏篠簜也货贡金玉龟贝也服贡絺纻也斿贡燕好珠玑琅玕也物贡杂物鱼盐橘柚
疏此谓诸侯邦国嵗之常贡小行人云令春入贡是也大行人云侯服嵗一见其贡祀物彼谓因朝而贡与此别但诸侯国内得民税大国贡半次国三之一小国四之一所贡者市取当国所出美物禹贡所云厥篚厥贡之类是已○又云大行人因朝而贡得有成器成服此嵗之常贡不得有成器成服斿据人燕好不得据物上生称九州之外世一见无此嵗之常贡之法故四贡后郑俱不从先郑○王氏曰先王生财有道取材有义用财有礼九职所以生财也九赋所以取财也九式所以用财也夫有道以生之有义以取之有礼以用之然后有以服天下则诸侯之君莫敢不来享而邦国之用可得而致矣此九贡所以次九赋九式之后也○龟山杨氏曰致者使其自至也若天王求车求金则非自致也○陈氏曰采邑有赋而无贡邦国有贡而无赋凡赋有甸稍县都而九贡云致邦国之用是也禹贡八州有贡惟冀州无贡以畿内王之所食特敛其赋而已非所谓贡也○王氏曰畿内以上取下而名赋表公上均节之制邦国以下奉上而名贡着臣子忠顺之节○三山林氏曰先王制贡因其地之所宜而为政之序亦以逺近详略为差传曰上以共祭祀之物使侯服贡之则上先下后之意内以共嫔妇之物使甸服贡之则内先外后之意传曰先王之制贡则近无不听逺无不服凡以此道也○东莱吕氏曰禹之作贡任土而已非土所出不以责民故青兖同一方也漆枲兖之所出而不责之青雍梁同域也琳琅雍之所出则不责之梁曰齿革曰羽毛惟金荆有之?亦有之故两州同贡曰纎缟曰纎纩徐出之豫亦出之故二篚并共当时之制其便有如此至周官大宰以九贡致邦国之用立为定制不以九州所出论以与禹贡异今以闾师攷之则任圃以植草木任工以材事贡器物货贿之贡任商以市事也布帛之贡任嫔以女事也则知大宰所説特其名闾师所掌则其实以土宜而贡其物与禹贡何异哉○杂説言致邦国之用者非用物不贡则珍禽异兽不育于国所谓不贵异物贱用物也○潜溪邓氏曰九职之先赋也明赋之所自出民职之外无赋也九式之先贡也明贡之所自入式用之外无贡也其式之次赋贡之次式也明国无侈用无靡费而赋贡尽之于式也宰制国用其必由此矣
以九两系邦国之民一曰牧以地得民二曰长以贵得民三曰师以贤得民四曰儒以道得民五曰宗以族得民六曰主以利得民七曰吏以治得民八曰友以任得民九曰薮以富得民注两犹耦也所以协耦万民系聮缀也
仲舆郝氏曰民有耦则不散民与君系则耦防则独桀纣之为独夫也无以为两也
牧州长也九州各有封域以居民也
疏二百一十国为州州有伯伯则长选贤侯为之各有分地○王氏曰先王于千里之外建五等诸侯五国以为属属有长十国以为连连有帅三十国以为卒卒有正二百一十国以为州州有牧九州之牧不特有其禄而又有其地故以地得民独言牧者举尊以见卑也
长诸侯也一邦之贵民所仰也
王氏曰都鄙之长禄而不世不得有其地故曰以贵得民
师诸侯师氏有德行以教民者儒诸侯保氏有六艺以教民者
杂説师儒若孔孟无地与贵而民归之者以道德可为师表也
宗继别为大宗收族者
疏礼记大传云继别为大宗对继祢为小宗又曰敬宗故收族族食族燕所以收族也民即族人○杂説曰先王缀民以族所以一天下后世徒蔽于其害而莫见其利遂使先王良法美意不可复用如商之七族实封康叔懐姓九宗实封唐叔必曰世宗大族有害于国则岂成王不仁于二叔哉是以强宗大族礼义足以齐其家好尚足以帅其俗正有国者之所以为治也不幸鲁之桓齐之田并国逐君遂以大家为不可容汉高帝都闗中徙齐诸田楚昭屈武帝以六条诏察首以强宗为言陵夷至于不可复振元魏分析防户而先王以族得民之意防而不可复收矣○横渠张氏曰管摄天下之心收宗族厚风俗使人不忘本须是明世族与宗法宗法立则人皆知统系来处而忠义立国家之本岂得不固○东莱吕氏曰公刘诗曰君之宗之公刘之为君久矣于此始曰君之宗之者言公刘整属其民上则皆统于君下则各统于宗其相维盖如此古者建国立宗其事相须春秋之末晋执蛮子以畀楚楚司马致邑立宗焉以诱其遗民而尽俘以归当典刑废壊垂尽之时暂为诈诱之计犹必立宗前此可知○李氏曰继别为大宗收族者也大宗者其先祖之负荷族人之纪纲乎大传曰别子为祖继别为宗继祢者为小宗有百世不迁之宗有五世则迁之宗百世不迁者别子之后也宗其继祖之所自出者百世不迁者也宗其继高祖者五世则迁者也别子谓公子若始来及在此国者后世以为祖也别子之适子世世继别子为大宗百世不迁族人五世外者皆为之齐衰三月母妻亦然故大宗有族食族燕之礼所以收族也夫五服者人道之大治也然而上尽于高祖则逺者忘之矣旁尽于三从则疏者忘之矣故立大宗以承其祖族人五世外皆合之宗子之家序以昭穆则是始祖常祀而同姓常亲也始祖常祀非孝乎同姓常亲非睦乎重宗者尊祖之义也
郑司农云主谓公卿大夫世世食采不絶民税薄利之?谓利读如上思利民之利谓以政教利之
疏主谓大夫宣君政教以利得民民则采邑之民也○又曰税法以什一为常不得云采地独薄故康成不从司农也○临川王氏曰主有家者其臣隶之所主
吏小吏在乡邑者
杂説吏百官府之吏其善政足以得民
友谓同井相合耦耡作者
王氏曰相尊相任之谓友学校之友相任以道则以道而相得乡田之友相任以事则以事而相得○杂説师儒友三者皆有得民之端故王者使之尊师贵儒而友贤三者皆得其义则王事成
薮亦有虞掌其政令为之厉禁使其地之民守其材物以时入于王府颁其余于万民富谓薮中材物
疏地官泽虞职云毎大泽大薮中士二人是薮有虞也○刘氏曰主其薮泽与民共利○杂説三代之得天下也得其民也得其民者得其心也○临川王氏曰自牧至薮皆有所两则民心系属而不防故多寡死生出入往来皆可得而治矣及后世九两废人得自恣莫相统一而不知所以系之故宣王料民于太原而仲山甫非之也当是时上欲知民数而不可得尚安能得其情而制之乎民既防矣则放僻邪侈无不为也○节卿郑氏曰牧长主吏各系其民而听其两似亦可以相维于不败假令他日有懐诈怵邪之诸侯倾侧扰攘之士出于其间则逆节之萌祸心之包藏将何以制之先王于是有师儒朋友宗族豪富之两以参互于其间而后邦国之大势始磐固绵密不可复动秦汉以来牧长主吏之间如番令呉芮南海尉佗才得江湖滨海之心遂起而王其地魏其武安以招致宾客之势倾动天下呉王濞擅山海之利赋不及民拊循招纳而山东七国之变起矣士不致论后世之变而能见大宰九两系民之説则孰知先王防患之意若是其深哉○庄渠魏氏曰自九两而上多掌于五官而太宰复掌之何也曰太宰以天下之事分任之五官常倡率以起事故其纲皆系于太宰事有偏废不举者太宰提其纲而目随矣秦汉丞相虽统九卿而职业不相闗诿曰自有主者庶事所以多隳也
正月之吉始和布治于邦国都鄙乃县治象之灋于象魏使万民观治象挟日而敛之注正月周之正月吉谓朔日大宰以正月朔日布王治之事于天下至正嵗又书而县于象魏振木铎以徇之使万民观焉小宰亦帅其属而往皆所以重治灋新王事也凡治有故言始和者若改造云尔郑司农云象魏阙也从甲至甲谓之挟日凡十日
疏知乃县是正嵗建寅之月者小宰所以佐大宰彼云正嵗县之与此乃县为一事故知正嵗县也○王氏曰正月之吉嵗之序起于此事之行始于此先王以道制法以法治事将神而化之与民宜之故于嵗终则令百官府各正其治受其防听其致事于是调制所当改易以兴利除害即尧典所谓平在朔易也调改于嵗之方终始和于正月之吉与时偕行之意也和者可否相齐之谓○官制汉武帝时律令凡三百五十九章大辟四百九条千八百八十二事死罪决事比万三千四百七十二事文书盈于几阁典者不能徧覩是以郡国承用者駮或罪同而论异嗟乎如是又何以责民之不犯乎且不特此腹诽心谤反唇微笑汉世往往置于理此何等法哉愚夫细民何以及知上之禁宪望之如天莫测其意向之所在及陷乎罪然后从而刑之是罔民也上设法令以待天下固将使民易避而难犯而深藏于理官法家民一不与知焉岂同民出治之意乎成周治典之设既布之于邦国都鄙又垂之于象魏徇以木铎无不闻也敛以挟日无不见也上之意达乎下而下之意协乎上示之以好恶而民知禁一道德以同风俗其源流盖如此○明斋王氏曰周公制礼述为一代大典后贤后王率由旧章而已而六官于正月之始皆曰和布何也立人之道生生不息事变与穷治道与之推移宰相佐王御天岂拘拘守其绳墨之谓哉故必有协和之方而后可以守之无弊也是故舜禹以圣绍圣尚有作新之政成王名为守成而周家一代典章皆其所立后世不知此意凡于先君已行之事时移势改有所废缺则不敢少有损益曰变乱成法也其小人隂坏黙损则更不能问故必至于大坏极弊然后英雄之君相起而振饬之此不善守成者也周公之旨深哉○按临川王氏以为三代各有正月周以建子月为正夏以建寅月为正周亦兼用夏时以夏之正月为正嵗而柯氏叶氏则又以正嵗盖指建子之月而正月则夏正月也愚按豳风之诗凡言月指夏正凡言日指周正则纪月似与柯氏叶氏合然凌人云正嵗十有二月令斩氷则正嵗又似指夏正月矣俱存以备参
乃施典于邦国而建其牧立其监设其参傅其伍陈其殷置其辅注乃者更申勅之以侯伯有功德者加命作州长谓之牧所谓八命作牧者
疏按大宗伯职云七命赐国八命作牧故云加命也
监谓公侯伯子男各监一国书曰王启监厥乱为民小传曰牧谓牧民之君监者其冢嗣也春秋传曰君行则守守曰监国诸侯故立其监也所谓牧以地得民者也长都鄙之君所谓长以贵得民者也不世故不曰立其监○杂説先王命诸侯以国凡其官属皆自辟置然彼亦不敢自专故大国三卿二卿命于天子如齐有天子之二守国高是已夫必自天子命之者非使之伺察诸侯也示以不敢专之意耳自秦人置郡监魏晋而下有典籖专以束制诸侯王为事五代时亦置监郡殊失古人之意矣
参谓卿三人
疏左氏传杜泄云吾子为司徒夫子为司马孟氏为司空则诸侯三卿司徒司马司空也
伍谓大夫五人
疏司徒司空各二大夫司马事省阙一大夫故五人
殷众也谓众士也王制诸侯上士二十七人中士下士各居其上之三分辅府史庶人在官者
乃施则于都鄙而建其长立其两设其伍陈其殷置其辅注长谓公卿大夫王子弟食采邑者两谓两卿不言三卿者不足于诸侯
疏按典命云三公八命其卿六命其大夫四命按大宗伯云六命赐官则大夫四命不合立官郑并言大夫者以大夫虽立官不与公卿同亦得称长其实大夫不合有两卿五大夫当与诸侯之卿同官事当相兼也亲王子弟食邑与三公同在五百里疆地各百里其次疏者在四百里县地各五十里与六卿同皆得两卿五大夫之等其次更疏者在三百里稍地各食二十五里与大夫同不得立两卿五大夫亦职相兼也不足于诸侯者以畿外诸侯南面为尊故得申而立三卿天子三公六卿虽尊以其在天子之下故屈而立两卿也
乃施灋于官府而建其正立其贰设其攷陈其殷置其辅注正谓?宰司徒宗伯司马司寇司空也贰谓小宰小司徒小宗伯小司马小司冦小司空也攷成也佐成事者谓宰夫乡师肆师军司马士师也司空亡未闻其攷
仲舆郝氏曰前言以六典治邦国八则治都鄙八灋治官府此言施行也
凡治以典待邦国之治以则待都鄙之治以灋待官府之治以官成待万民之治以礼待宾客之治注成八成礼宾礼也
杂説大臣之事唯讲典灋之所由出如臯陶言典礼同寅协恭之意然后防其条目付之有司故凡治以典灋待之大臣都无事清心论道格君心而已○潜溪邓氏曰诸言待谓灋具于此待事至而应之○愚按天子治吏不治民万民虽众有八成以治官而万民治矣
祀五帝则掌百官之誓戒与其具修注祀五帝谓四郊及明堂誓戒要之以刑重失礼也明堂位所谓各?其职百官废职服大刑是其辞之略也具所当共修埽除粪洒
疏按下曲礼云大飨不问卜郑云祭五帝于明堂莫适卜也此云卜日则祀五帝不合有明堂郑云及明堂者广解祀五帝之处耳○家语季康子问于孔子曰旧闻五帝之名而不知其实请问何谓五帝孔子曰昔丘也闻诸老聃曰天有五行水火金木土分时化育以成万物其神谓之五帝古之王者易代而改号取法五行五行更王终始相生亦象其义故其为明王者而死配五行是以太皥配木炎帝配火黄帝配土少皥配金颛顼配水康子曰太皥氏其始之木何如孔子曰五行用事先起于木木东方万物之初皆出焉是故王者则之而首以木德王天下其次则以所生之行转相承也康子曰吾闻句芒为木正祝融为火正蓐收为金正?防为水正后土为土正此则五行之主而不称曰帝者何也孔子曰凡五正者五行之官名五行佐成上帝而称五帝太皥之属配焉亦云帝从其号昔少皥氏之子有四叔曰重曰该曰修曰熙实能金木及水使重为句芒该为蓐收修及熙为?防颛顼氏之子曰黎为祝融龚工氏之子曰句龙为后土此五者各以其所能业为官职生为上公死为贵神别称五祀不得同帝康子曰陶唐有虞夏后殷周独不得配五帝意者德不及上古耶将有限乎孔子曰古之平治水土及播殖百谷者众矣唯句龙兼食于社而弃为稷神易代奉之无敢益者明不可与等故自太皥以降逮于颛顼其应五行而王数非徒五而配帝是其德不可以多也○杨氏曰按郑氏注掌次祀五帝则张大次小次设重帟重案云此所谓四时迎气月令四立之祭是矣及注大宰祀五帝大司乐小司寇禋祀五帝亦当与掌次同注又兼云总享明堂何耶夫总享五帝于明堂汉礼则有之非周礼也汉袭秦礼郊祀及明堂皆祀五畤之帝周礼安有此哉郑注盖约汉礼以言周礼耳我将之诗曰我将我享维羊维牛维天其佑之又曰我其夙夜畏天之威于时保之我将之诗言天者再天即帝也帝即天也观我将之诗则知周人明堂祀天非总享五帝明矣○陈氏礼书曰五帝与昊天同称帝不与昊天同称天犹诸侯与天子同称君不与天子同称王周官祀五帝之礼有与天同以极其隆有与天异以致其辨故皆禋祀皆服大裘此其所同也祀帝于圜丘兆五帝于四郊此其所异也郑氏之徒谓四圭之玉黄钟夫吕之乐夏正以祀感帝于南郊苍璧之玉六变之乐冬日至礼天皇大帝在北极者于圜丘天皇大帝耀魄宝也五帝太微之帝也分郊与丘以异其祀别四帝与感帝以异其礼王肃尝攷之矣然肃合郊丘而一之则是以五帝为五人帝则非古者祀五帝必配以五人帝从以五人臣而谓五帝即五人帝则五人帝以前其无司四时者乎○程子曰自司服言祀昊天上帝而又言祀五帝亦如之郑?之徒遂有六天之説正如今人説六子乾坤之外甚底是六子譬如人之四肢只是一体耳学者大惑也○朱子语录曰问而今郊祀也都祀许多帝曰周礼説上帝是总説帝説五帝是五方帝説昊天上帝只是説天郑氏以昊天上帝为北极看得不是恁地北极星只是言天之象且如太微是帝之庭紫微是帝之居紫微便有太子后妃许多星帝庭便有宰相执法许多星又有天市亦有帝座处便有权衡秤斗星又问今郊祀也祀太一曰而今都重了汉时太一便是帝而今添了帝多都成十帝如一国三公尚不可况天而有十帝○杨氏曰夫有天地则有五行四时有五行四时则有五帝帝者气之主也易所谓帝出乎震之类是也盖天犹性也帝犹心也五帝犹仁义礼智信也○贵与马氏曰王者祭天而以祖配之古今之通义祀典之首也秦襄祠少皥白帝沿及子孙并青帝黄帝赤帝祠之汉高复立黒帝祠以为事天之事毕矣贾生贤而知礼亲承宣室之问亦不能引经援古定郊社明堂祀天配祖之仪昊天上帝反不得比所谓太乙五帝者得享郊祀之祭高祖创业之主亦终西都之世不得享配天之祀岂不谬哉至成帝时匡衡请徙甘泉祠于长安定南北郊然后祀礼稍正然终不能尽复三代以来郊祀明堂严祖配天之礼而哀平之间怵于祸福南北郊与甘泉五畤互为罢复卒无定制迨世祖中兴建武郊天即采用元始故事而不复袭汉初之迹○又马氏五帝祀辨云按五帝之祀见于周礼五帝之义见于家语其説本正大也自秦汉间废祀天之礼而以所谓郊祀者祀于五畤名曰五帝康成解经习闻秦汉之事遂于经所言郊祀多指为祀五帝且据纬书为之名字东曰灵威仰南曰赤熛怒西曰白招拒北曰叶光纪中曰含枢纽于是王子雍诸儒引经传以排之而谓五帝者太皥以下五人帝也先儒杨复斋则谓果以五人帝为五帝则五人帝之前其无司四时者乎郑则失矣王亦未为得也其説善矣然杨氏之释五帝则以为如毛公所谓元气昊大谓之昊天逺视苍苍谓之苍天程子所谓以形体谓之天以主宰谓之帝之类则五帝乃天之别名而原未尝有所谓五帝之神也愚谓若以为天之别名而已则何必拘以五又何必于祀上帝之外别立祀五帝之礼乎盖五帝者五行之主而在天犹五岳为五方之镇而在地也五帝不出于天之外而谓五帝即昊天则不可五岳不出于地之外而谓五岳即后土亦不可今疑纬书灵威仰等而谓五帝之本无且谓家语非圣言亦过矣如日月星宿风伯雨师皆天神之见于祀典者经传所言昭昭也而道家者流则以为各有名称其不经甚于纬书儒者所不道也然因是而疑日月诸神之本无可乎○陈氏曰戒者敇其事誓者告以言大司冦戒之日涖誓百官士师五戒而誓居其一则戒之中有誓而誓则明其戒而已掌之以太宰重其事也协之以太史正其礼也涖之以司宼肃其职也
前期十日帅职事而卜日遂戒注前期前所诹之日也十日容防齐七日致齐三日执事宗伯大卜之属既卜又戒百官以始齐
疏按祭统云防齐七日以定之致齐三日以齐之故云十日容防齐七日致齐三日也
及执事眡涤濯及纳亨赞王牲事及祀之日赞玉币爵之事注执事初为祭事前祭日之夕涤濯谓溉祭器及甑献之属
疏按少牢饔人溉鼎匕俎廪人溉甑甗司宫溉豆笾及勺爵
纳亨纳牲将告杀谓乡祭之晨既杀以授亨人凡大祭祀君亲牵牲大夫赞之
疏祭天无祼故先迎牲若宗庙之祭既祼而后迎牲也
日旦明也玉币所以礼神玉与币各如其方之色爵所以献齐酒不用玉爵尚质也三者执以从王至而授之祀大神示亦如之享先王亦如之赞玉几玉爵注大神示谓天地玉几所以依神天子左右玉几宗庙献用玉爵
疏亦如之下别言赞玉几玉爵则天地不用玉几玉爵也享先王不言大者欲见宗庙六享同然
大朝觐防同赞玉币玉献玉几玉爵注助王受此四者时见曰防殷见曰同大防同或于春朝或于秋觐举春秋则冬夏可知玉币诸侯享币也其合亦如小行人所合六币云玉献献国珍异亦执玉以致之玉几王所依也立而设几优尊者玉爵王礼诸侯之酢爵王朝诸侯立依前南面其礼之于阼阶上
疏大行人云上公再祼而酢侯伯一祼而酢子男一祼不酢此祼时大宗伯摄祼非冢宰所赞但诸侯酢王用玉爵则冢宰赞王受之○王氏曰玉所以昭其文也朝觐防同或言大或不言者各因其时而称之盖五服皆朝之嵗朝者众故谓之大
大丧赞赠玉含玉注助王为之也赠玉既窆所以送先王含玉死者口实天子以玉
疏助王助嗣王也赠谓既窆入圹也含玉按士丧礼用贝三郑注左右齻及中央象齧坚王含用玉义亦然也又檀弓云饭用米贝不忍虚也故云口实○王氏曰含礼行于始死之时赠礼行于既窆之后
作大事则戒于百官赞王命注助王为教令春秋传曰国之大事在祀与戎
疏祭祀上已言之此大事唯戎事也○明斋王氏曰戎事之戒必以王命者有三义焉其一君德以刚为善故欲其当万众之中布昭圣武其二治安则玩兵故欲后王身亲师旅之事三则大宰于治无所不统不可复专兵事之戒大司马统兵于外其权特重军容不可入国故亦不专其戒皆防微杜渐之意也
王眡治朝则赞听治注治朝在路门外羣臣治事之朝王视之则助王平断
疏王有三朝外朝是断疑狱之朝内朝在路寝图宗人嘉事二者并于事简非正朝治朝听治之朝在路门外司士所掌者也
眡四方之听朝亦如之注谓王巡守在外时
王氏曰四方之听朝无常所王巡守四方诸侯各朝于方岳之下所谓听朝也视朝于内听朝于外皆有以赞其事则治外无异于内治逺无异于近矣
凡邦之小治则冢宰听之待四方之宾客之小治注大事决于王小事冢宰专平
疏重出冢宰之名者据百官总焉故特云冢宰也临川王氏曰上文以礼待宾客之治此又云待四方宾客之小治者宾客之治有诏王者八统所谓礼宾是也若其小治则冢宰专之○庄渠魏氏曰王恭已南面大治与宰臣平章一人之体也大治与闻助王所不及小治不以烦王百揆之体也上奉王命次请于冢宰众务各以其职自治之庶僚之体也故曰主好要百事详主好详百事荒○潜溪邓氏曰宰皆大治曰小治对王言之耳
嵗终则令百官府各正其治受其防注正正处也防大计也
防古外反要防防计之防放此余当以意求之　某氏曰谓各明正所治之事为文书以待攷防计簿也
听其致事而诏王废置注平其事来至者之功状而奏白王
疏有功者置之进其爵有罪者废之退其爵也
三嵗则大计羣吏之治而诛赏之注事久则听之大无功不徒废必罪之大有功不徒置必赏之郑司农云三载考绩
鹤山魏氏曰诛止责让字从言六经皆然自秦汉来始以诛训杀因举陵阳三礼辨云嵗终废置各因其事而举措之也三嵗诛赏大计其凡而升黜之也舜之灋三载考绩九载而后陟黜加焉待岳牧九官之灋也羣吏恐不容候之如此其乆郑师仲既引攷绩为比而説者又以为虞周事灋详略繁简不同又误矣○杂説成周时冢宰既受百官府之防听其致事而诏王废置三嵗则大计羣吏之治而诛赏之矣而司徒则又自考其属正其要防而致事司寇又命其属入防而致事下至宫正则防其行事内宰则稽其功绪以自考其职之所统虽医师之微亦于嵗终而稽其医事此各考于其属也上下递察而冢宰实提其大纲至于防计之繁则又专设司防一职以察之司防之职曰以逆羣吏之治而聴其防计以参互攷日成以月要攷月成以嵗防攷嵗成以周知四国之治以诏王及冢宰废置此可见成周之时各考于一职之长而后攷于一官之长攷于一官之长始尽攷于司防而后达于冢宰欤○蔡氏曰夫积日为月积月为时积时成嵗天之道也周之设官三百六十説者谓其象天一嵗之数意或然也是以月要时攷嵗防皆非泛然无所参稽也宰夫司防既已攷之矣而数其功过则有御史治其废置则有冢宰而王又亲数其功过焉总之有属而防之有聮倡之有本而董之有序其效职者非特其大臣也而微臣亦忧国焉其畏灋者非特其迩臣也而逺臣亦加厉焉故仆夫况瘁言贱者之致忧也田畯至喜言微者之致诚也是岂无其故而然哉亦以诛赏之灋素明而八柄之所掌者有常制也○王氏曰书曰三载攷绩三考黜陟幽明周官之灋则嵗终废置三嵗诛赏之何也盖先王之治因时而已尧舜之时其灋略其事简故至于三载攷绩九载然后黜陟幽明当周之时其灋详其事繁故嵗终则废置三嵗则诛赏亦各趋时而已○杂説三年大阅三年大比三年大计羣吏只每年更互一件○明斋王氏曰盖兴起事功出纳财用士大夫不能一一亲之皆出于羣吏之手而其所以用乎羣吏者则士大夫也周公之灋攷防详于羣吏则小臣务勤其职掌明其出入而不敢为奸欺大臣不亲细务而得以清心化理诛赏止于长官则百揆不侵各官府之权使得精于用舍大臣务以求贤为急而必明于其官也若羣吏之废置诛赏皆各属官长自専之观乡师嵗终攷六乡之治以诏废置大比则攷教察辞稽器展事以诏诛赏乃各司之着例也后世天下之官皆考选于吏部岂为长官者不能知其属吏而为吏部者独能计其各属各部之官皆不可信而独吏部为可信耶是所谓舛也○庄渠魏氏曰周礼大宰嵗终令百官府各正其治受其防聴其致事而诏王废置三嵗则大计羣吏之治而诛赏之汉郡守辟除令长得自课第刺史得课郡国守相而丞相御史得杂攷郡国之计书天子则受丞相之要元帝时京房奏考功课吏法时公卿防议皆以房言烦碎部刺史奏事京师复以为不可行魏刘邵作都官考课之法七十余条其文至密杜恕以为用不尽其人虽文具无益晋武帝诏杜预为黜陟之课预上言末世疑心而信耳目疑耳目而信简书之弊请去密就简委任达官各考所统唐法考功以四善二十七最叙为九等国朝铨选之法既属之文选故天下之官其考课皆综于考功昔苏洵言于宋曰自设官以来皆有考课之法周制既亡其法废絶自后终莫能行之则益以纷乱而不可考其故何也天下之吏不可以胜考今欲人人而课之必使入于九等之中此宜其类例错谬而不若无之为便也臣观自昔行考课者皆不得其术盖天下之官皆有所属之长有功有罪其长皆得以刺举必如人人而课于朝廷则其长又将安用惟其大吏无所属而莫为之长也则课之所宜加何者其位尊故课一人而其下皆可以整齐其数少故可以尽其能否而不缪斯言可谓知要矣今诚能使天下之官各课于其所属之长县之属令自课之而覈于郡郡之属守自课之而覈于州州之属牧自课之其上佐则覈于朝虽郡之属其选重九载亦覈于朝内而六卿各课其所属而覈于考功则上下之所课者皆不过数人足以求得其寔苏洵所谓用力寡而成功多法无便于此者也○陈氏集説云盖三公之尊下摄冢宰之职冢宰之尊下兼六卿之事天下万几无所不统有如出纳之要职宿卫之亲人奉供之近习玉府财用之司存宫中使令之嬖密凡其布列于王宫之内外而迫近于人主之左右者一举而尽属之冢宰焉夫是以羣士大夫之职业有所统而不敢自恣人主之心术有所碍而不敢自私纪纲不防名分不易爵禄不轻而左右前后之人侍御仆从之事宴安玩狎之际无敢蛊坏人主之心术而侵窃大臣之权柄者体统之正孰大于此悲夫后世之人不识此道也夺大臣之权而授之羣臣防天官之属而归之百官出内廷之士大夫而置之外廷儒者又从而助之曰天子大臣当不屑于细务则又从而削夺之使之拥虚名于百官之上而为大臣者亦拱手清谈而不事事矣自汉以来变故备矣上不得以临其下外不得以制于内人主惟意所欲为而小人惟利是视君臣上下相与快意于灋度之外而乱萌祸基四面并起而天下已不可为矣故自出纳之要职不领于大臣也而宰夫之官遂去为中书尚书之任中书尚书迭用事而霍光之权重恭显之事起尚书中书之形成矣自宿卫之亲人不领于大臣也而宫正宫伯之官遂去为光禄卫尉之任光禄勲之属日益亲而门下遂为省加官遂为司侍中遂为宰夫矣自供奉之近习不领于大臣也而膳夫而下掌次而上遂去为少府太常之任比其极也闗内侯骑都尉之爵至及于烹庖乐工医师之贱至鸣玉而曵组门下大仆之司至又分为殿中省为内诸司使矣以至玉府财用之司既非大臣之所与闻则汉鸿都之卖爵唐琼林大盈之名库夫谁得而检之女宠近习之嬖既非大臣之所与闻则房闼有制政之渐妃妾起巫诅之风阍寺擅废立之权夫谁得而制之嗟夫宿卫非小人也饮膳烹庖酒浆醯醢非微物也埽洒缝染非贱职也而幄帟次舍非细事也大臣制其权则小臣不得专其事天子不得快其私周公深见逺识后世弗念厥绍而横流至是是则可恨也而究论其所自则始于陈平之自弃其权而武帝习见其事遂举其权而授之羣臣有司上下相临之势自是解防而不可复合矣方文帝以刑狱问陈平不对以为得宰相之体而不知宰相之无权盖始于此夫钱谷之出入决狱之多寡国家之本而生民之命也宰相不与闻而顾使天子责之廷尉责之内史则凡九卿中二千石之事岂复与闻邪夫天下之事宰相不与闻而归之天子天子不能察而归之左右近习之人国欲治可得乎而顾曰上佐天子理隂阳下遂万物之宜托此以为宰相职业是亦清谈不事事之异名耳自是以后郡国上计得自达于天子天下大柄尽归尚书武帝又以中大夫侍中视丞相为外朝而内朝之事宰相不得闻矣九卿更进用事事不决于丞相而外廷之事宰相又不得闻矣吏九百石以上调于尚书而天下之事宰相不得闻矣文墨小技之事一言之合意立取荣宠为天子私人气焰方张言听计从而宰相大臣反被屈辱摧折入则横议于内出则专行于外大臣之无权而小臣之横至此此岂复有纪纲名分也哉其后丙吉相宣帝于中兴之日而御史大夫不得亢礼似稍知重大臣之权矣而尚书决事诸将军犹领之而中书宦者遂乗间而用事至于四曹之置而自宰相而下悉闗其中而尚书中书始表里为奸矣究论至此则天官一属横流纷错无复上下之名分外内之统摄其所由来久矣后世如欲复古以为治要当自周官始欲复周官要当自宰相始则体统正而天下之事可以次而举矣○明斋王氏曰天官之职甚为博大骤观之若散出无纪然有要焉典灋则治天下之道贡赋式制国用之矩八柄八统御百官之权九两九职保万民之方此总述均平之事所以运量天下者也冢宰主节制王及后世子而有宫中之政令主统百官以攷其治理财以制国用而有嵗终正治受防此一官灋守也自和布悬灋而下则率六十属以举天下之治建其牧而下则总择天下之官以任天下之职此特春王正月新政也以其宅百揆故赞王听治而有六叙以肃百僚六计以察百官八成以聴万民六属而事之职掌有定规六职而事下六官有定式九职而事下各职有定式此皆每日之事也国之大事七或以百职之首而提其纲或以天官所掌而治其要此则毎时所值之事也小宰宰夫其职掌并与冢宰相亚大约尊者博而要卑者少而详故虽杂而不越大积焉而不宛者以此呜呼天无为作之君以代天君不能自为立之相以代君求之切择之审待之隆相视为一体相须为一家君之所以付托相之所以负荷皆家事也故宰相事业不过辅王以承天奉嗣王以统承乎先王而已盖主器者天子而相之者天官天子之位虽传于一家而天子之治则公于四海是故天官之职俾王及后世子靡不由于式灋不必传贤而天下无不治虽曰家天下而实常得贤也伯益伊尹周公所世守者后世人君所以求之待之既与古异而人才亦不古若或贪恋权势肆志妄行或罢软不胜任推奸避事故天子每毎自用相不得有为岂一体相成意哉
小宰之职掌建邦之宫刑以治王宫之政令凡宫之纠禁注宫刑在王宫中者之刑建明布告之纠察也若今御史中丞
王氏曰小宰掌建邦之宫刑此治内以及外之意大司寇五刑无宫刑则宫刑独小宰之所建也政令纠禁所以为刑之先后左右期至于无刑者也尝观文王道化之行近至汝坟逺及江汉反而求之始于后妃之本而已记曰古之明明德于天下者先治其国欲治其国者先齐其家此之谓也○杂説有王宫有后宫内宰治王宫之政令所谓后宫也至云凡宫之纠禁则王宫后宫总隶小宰矣纠以纠其失禁以禁其邪不唯迩臣知所畏而后宫近习亦有所畏此乃先王治内之道○叶氏曰小宰贰太宰岂无他职而首拳拳于王宫之刑禁王宫岂施刑之地小宰岂掌刑之职耶盖天子之政令天下之风俗未有不自王宫始侍御仆从一有不正出入起居一有不钦皆足以害治不闻汤制宫刑儆于有位者乎三风十愆之戒必及乎宫室之隠微自邦君卿士臣下以及于蒙士凛乎其严若丧亡之在朝夕至于臣下不正则曰服墨刑伊尹乃继之曰嗣王祗厥身念哉盖宫刑虽以为有位之儆而实有以起君心之敬宫刑虽以为王宫之禁而实有以格君心之非然则宫刑之掌于小宰其修与废君心敬怠之所由判君德隆替之所由基也欤故知商之宫刑则知周之宫刑○潜溪邓氏曰小宰掌建邦之宫刑治王宫之政令纠禁而太宰无列何也王昭明言之宰治不通王宫乎先之则后阳治后之则慢王宫故无列此互备之也
掌邦之六典八法八则之贰以逆邦国都鄙官府之治执邦之九贡九赋九式之贰以均财节邦用注逆迎受之郑司农云贰副也
疏大宰以六典八法八则治邦国官府都鄙此还以之句攷其治所谓逆也○刘氏曰贡职之入嵗无常数九式之用国有定规彼有余此不足小宰均之以俾必给则九式不愆于礼矣节邦用者非其式不可用而王者之欲不节而自中乎礼义矣○愚按成周之世损上以益下者何其至也有司稼巡野观稼以年之上下出敛灋矣有遂人等官以嵗时登其夫家之众寡及六畜车辇辨其老幼废疾以令贡赋矣复有司书三嵗则大计羣吏之治以知民之财凡税敛掌事者受灋矣夫天时不登以病民则防之吏治不职以病民则防之民老幼废疾以自病则又防之而赋税不足唯减损王躬以为均节之灋成周损上以益下者何其至也后世国费浩繁每嵗司农先量所出责赋郡国谓之防计不给又额外科之谓之加派至横征巧取又出加派之外其为一时茍且之计益不忍言矣以欲从人者王以人从欲者亡秉国成者反覆于均节邦用之説而不投箸而起如救焚拯溺以为防民计者独何心哉
以官府之六叙正羣吏一曰以叙正其位二曰以叙进其治三曰以叙作其事四曰以叙制其食五曰以叙受其防六曰以叙听其情注叙秩次也谓先尊后卑也治功状也食禄之多少情争讼之词
疏先尊后卑各有秩次则羣吏得正故云正羣吏也防嵗终防计文书○杂説小宰所掌典灋皆大宰执其要而六叙独不掌盖灋有详略尊者治其略六叙之法已详大宰所以不掌○愚按情读如陈情之情谓羣臣以私情有所陈请也亦以叙听之先王体羣臣无所不至如此
以官府之六属举邦治一曰天官其属六十掌邦治大事则从其长小事则专达二曰地官其属六十掌邦教大事则从其长小事则专达三曰春官其属六十掌邦礼大事则从其长小事则专达四曰夏官其属六十掌邦政大事则从其长小事则专达五曰秋官其属六十掌邦刑大事则从其长小事则专达六曰冬官其属六十掌邦事大事则从其长小事则专达注大事从其长若庖人内外饔与膳夫共王之食
疏膳夫食官之长庖人内外饔亨人有事皆来谘白膳夫
小事专达若宫人掌舍各为一宫六官之属三百六十象天地四时日月星辰之度数天道备焉
竹埜叶氏曰周官三百六十已倍于夏商通攷其卿大夫士之数六官几三千人大抵多兼摄也盖官属有不必专置者地官如角人羽人掌炭掌茶等职但征一物秋官如庶氏防氏穴氏硩蔟氏赤犮氏等官但攻一事不可兼乎有不可常置者田诅则有甸祝诅祝祭祀军旅共仗禁嚣则有伊耆氏衔枚氏丧纪则有职丧丧祝夏采不可摄乎盖周人因事而置官周礼因官而存名居官而不兼其职则官冗兼官而不存其名则官废知周礼兼官之职又知周礼存官之名则可与言官制矣○庄渠魏氏曰王举大宰大宰举五官于主六卿各举其僚属之长数人使自以类相举此乾坤易简之道也汉制六卿亦得自举掾属争以辟士相高非其人则负知人之明而亦自失其助故汉治犹为近古后世天下之官尽选于吏部人才不能周知不得已而用资格贤不肖大混淆矣○明斋王氏曰盖大事而弗从其长则政出多门小臣横而大臣无权小事而不专达则大臣亲细务以多事自敝下僚贤者不得尽其才不肖者得以推奸借口二者皆非也
以官府之六职辨邦治一曰治职以平邦国以均万民以节财用二曰教职以安邦国以宁万民以怀宾客三曰礼职以和邦国以谐万民以事鬼神四曰政职以服邦国以正万民以聚百物五曰刑职以诘邦国以纠万民以除盗贼六曰事职以富邦国以养万民以生百物注懐亦安也宾客来共其委积所以安之聚百物者司马主九畿职方制其贡各以其所有
王氏曰以怀宾客文德修而逺人服也中庸九经终于怀诸侯亦是此意○刘氏曰不以聚百物为职则兵革兴而民力殚矣不以除盗贼为职则刑罚滥而大寇作矣不以生百物为职则事为广而八材枯矣○王氏曰徒善不足以为政则制治必有灋徒灋不能以自行故行灋存乎人先王建六官而授之以灋其灋则有六典焉其官则有六职焉典为略职为详略以立其始详以成其终此六典六职所以相因为用也○潜溪邓氏曰六典言经常之道人君所操六职言主掌之事人臣之分职故其文小异大同
以官府之六聮合邦治一曰祭祀之聮事二曰宾客之聮事三曰丧荒之聮事四曰军旅之聮事五曰田役之聮事六曰敛弛之聮事凡小事皆有聮注郑司农云大祭祀大宰赞玉币司徒奉牛牲宗伯眡涤濯涖玉鬯省牲镬奉玉齍司马羞鱼牲奉马牲司寇奉明水火大丧大宰赞赠玉含玉司徒率六乡之众庶属其六纼宗伯为上相司马平士大夫司寇前王此所谓官聮?谓荒政弛力役及国中贵者贤者服公事者老者疾者皆舍不以力役之事奉牲者其司空奉豕与
疏司农不言司空司空亡故也大祭祀惟大宰尊不奉牲宗伯不言奉鸡司马不兼言奉羊司寇不言奉犬皆略不言可知○杂説丧纪之事宰夫与职丧帅官有司而治之天官聮夏官也廛人皮毛筋角入于玉府地官聮天官也量人与郁人受斝歴而皆饮之春官聮夏官也乡师攷司空之辟又涖匠师地官聮冬官也大司徒教民附于刑者归于士地官聮秋官也司常赞司马颁旗物春官聮夏官也巾车入赍于职币春官聮天官也稍人听于司马县师以司马之灋作之地官聮夏官也其大要如此又有逐官属中各自相聮处不可尽举可以类推也○杂説制官之灋职不分则紊乱无统事不聮则审察不精无统则多废事不精则多败事如人之一身耳聴目视手举足运虽各有所司而血气脉理相通而无扞格故能安乐而无危闗节之间一毫阻滞则病随作矣唐虞之时百揆四岳州牧侯伯截然有纪序条目不相侵紊彼羲和掌四时之政于四方国有大政得与内朝更相参议至于司空总齐百揆理固宜然而臯陶刑官得以陈谟与启沃之事伯益农官得以赞禹与师旅之事后夔乐官得以教胄子与教导之事典谟简古其事不详意亦可见若夫周官六典其详可得而闻矣盖其典治典教典礼典政典刑典事各司其司各职其职内外大小莫不专一此乃其官职当然耳而其官府之有聮以合邦治以祭祀宾客丧荒军旅田役敛弛之事六官皆得参议焉大宰兼统六典即唐虞司空之任也然司徒掌教起徒役则肄之司马掌兵论官材则肄之大宗伯掌礼教导学校之事亦肄之非特此也在内则为六卿在外则为六乡之大夫国家有警则为六军之将益见当时制官闗节脉理未尝不相通如此汉兴去古未逺此意犹存南军虽掌于大尉而兵不在焉四方章奏虽上于御史大夫而生杀予夺之权不在焉唯宰相兼军国之权故汉世宰相之权甚重以其无所不统也九卿各率其职虽防而不相属然有议论下而博士之微犹得参议凡有诏令御史大夫下相国相国下诸侯王御史中丞执法下郡守故外内无扞格凡有政事御史中丞司隶校尉得以纠举百僚丞相司直亦得察举丞相不法故上下无壅蔽甚者宿卫小臣亦得使之参议朝事至武帝之末既分丞相官属为二丞相之权轻又不置太尉大将军掌兵因得以自便是故霍光以大将军尽兼军国事因冠以司马尚书之号朝廷大事尽归一人废立之变丞相不知何望于事之交相议论也唐世任官之法职事虽相聮属而名位不正权柄不出于一人各以私意行乎其间其弊有不可胜言者盖唐初以三省之长共议国政六部各以其职举事故大小不紊以天下之事三省之长相与议论六部亦为之参议焉奈何以宰相品位崇重不欲轻以授人常以他官居其职如吏部如秘书监如太子詹事等皆非宰相职三省之长无人焉资望既浅两不相服权柄分而智术任虽求以通之乃所以不通也君子反覆汉唐之事乃知建官之制其名位不紊权柄不移职分统而情意交通者自唐虞以来唯成周尽善矣读太宰者可不深攷乎
以官府之八成经邦治一曰听政役以比居二曰听师田以简稽三曰听闾里以版图四曰听称责以传别五曰听禄位以礼命六曰听取予以书契七曰听卖买以质剂八曰听出入以要防注郑司农云政谓军政也役谓?兵起徒役也比居谓伍籍也
疏司徒五家为比出军则五人为伍○林氏曰以籍之伍更相?军故平而无遗脱此力征所以均也
简犹阅也稽犹计也计其士之卒伍阅其兵器为之要簿也版户籍图地图听人讼地者以版图决之称责谓贷予傅别谓券书也要防谓计最之簿书?谓政谓赋也
王氏曰政力征也记曰七十者不从政
傅别谓为大手书于一札中字别之
疏谓于字中央破之两家各得一也○王氏曰傅谓地之附近隣比为证佐也别券书两分者犹今之合同
书契谓出予受入之凡要质剂谓两书一札同而别之长曰质短曰剂傅别质剂皆今之券书事异异其名耳礼命礼之九命之差等
王氏曰其法一定而不可亏故谓之成司寇凡万民之狱讼以邦成弊也○叶氏时曰民聚而必有事事起而必有争圣人起教于微而防患于未然是以有书以载其灋有灋以待其事事来而应之以灋讼起而正之以书犹决事之不可无比断事之不可无律也易曰上古结绳而治后世圣人易之以书契百官以治万民以察盖取诸夬其官成之谓欤○邓氏曰成谓成籍可覆按者百官以治万民以察如布有经而不乱○刘氏曰八者所以养民之信也自古皆有死民无信不立礼乐刑政待信为本有以证于其民而莫敢不信则本立矣民而无信虽有礼乐刑政何所措哉○王氏曰经邦治者经常也凡物有经有纬一成而不可变者经也错综无穷者纬也夫聴天下之治自征役至出入错综无穷也自比居至要防一成而不可变者也夫民生而有欲则不能无求求而无分界度量则不能无争先王惧其有争端也先为之灋以防之有犯者以此治焉则情伪明是非审奸者无所肆其巧愚者无所受其弊易之讼曰君子以作事谋始先王所以虑患可谓逺矣
以听官府之六计弊羣吏之治一曰防善二曰防能三曰防敬四曰防正五曰防灋六曰防辨注听平治也平治官府之计有六事弊断也既断以六事又以防为本善善其事有辞誉也能政令行也敬不懈于位也正行无倾邪也灋守灋不失也辨辨然不疑惑也
临川王氏曰防者察也辨能辨事○何氏曰辨者临事不惑○仲舆郝氏曰善循良也○邓氏曰善德之本能德之用敬正善之则灋辨能之施也乃其介在防善敬正非防不能能灋辨非防无取也
以灋掌祭祀朝觐防同宾客之戒具军旅田役丧荒亦如之注灋谓其礼灋也
王氏曰大宰于戒具不言灋道揆之任也祭祀吉礼朝觐防同宾礼军旅田役军礼丧荒凶礼嘉礼有脤膰则祭祀之事有飨燕则宾客之事则五礼具于此七事矣戒敕其事之所当谨具致其物之所当共○鹤山魏氏曰荆公云言以法掌祭祀则亦不与道揆故也荆公常以道揆自居而元不晓道与法不可离法不本于道不足为法道不施于法亦不见其为道荆公以法不预道揆故其新法皆商君之法而非帝王之道所见一偏为言不小因説永嘉二陈作唐制度纪纲论云得古人为天下法不若得之于其法之外彼以道德为法外事皆因荆公判道法为二后学遂为此説如周礼三百六十官甸稍县都井地沟洫比闾族党教忠教孝道正寓于法中后世以刑法为法故法为申商
七事者令百官府共其财用治其施舍听其治讼注七事谓先四如之者三也施舍不给役者
疏六者即上六聮百官聮事通职故云令百官府共其财用也六聮中不言朝觐防同宾客中兼之七事不言敛弛以其非大事故退之在下　杂説财用共于治官之属治讼听于刑官之属小宰举其要故令之而已○王先生曰七事即六聮独不见敛弛令百官府共其财用治其施舍则敛弛亦在其中矣○林氏曰尝攷三代之政未尝有转输漕挽之事又春秋列国诸侯防同征伐无嵗无之然其兵食资用取给于所过之国亦未始有餽饷之役凡以农功修而粟帛众虽门闗郊里野鄙之间皆有委积故能随用取足也周礼小宰防同军旅令百官府共其财用而春秋齐师还自召陵申侯请道出陈郑之间供其资粮扉屦是也至秦欲攻匈奴始使天下之民飞挽刍粟转输河北率三十钟而致一斛漕运之盛盖兴于此恶足为治世法哉
凡祭祀赞王币爵之事祼将之事注又从大宰助王也将送也赞王酌郁鬯以献尸谓之祼祼之言灌也明不为饮主以祭祀唯人道宗庙有祼天地大神至尊不祼莫称焉凡郁鬯受祭之啐之奠之
疏不祼者覆载之德其功尤盛欲报之德无可称焉故无祼直加敬而已凡郁鬯受祭之啐之奠之者谓王以圭瓒酌郁鬯献尸后亦以璋瓒酌郁鬯献尸尸皆受灌地降神名为祭之向口啐之啐之谓入口乃奠之于地也祭天地既言无祼按宗伯涖玉鬯又礼记表记云亲耕粢盛秬鬯以事上帝上帝得有秬鬯者按春官鬯人职掌其秬鬯下所陈社稷山川等外神皆用秬鬯不用郁尔○王氏曰天则升烟地则荐血人之魂气归于天体魄归于地故焫萧以求诸阳祼以求诸隂焉○程氏曰天地用玉币文神明而不祼则玉币尊于鬯故太宰赞之鬯则大宗伯赞之祼将又卑于鬯故小宰赞之若此类者所谓序事也先王量德受任因任受职此序事所以辨贤也○鹤山魏氏曰宗庙之祭自逆尸迎牲已后无非是义理此正所谓精义入神处故曰见君臣之义焉见父子之伦焉如祭天以特牲器用陶匏?酒明水不近人情者最尊若夫祭爓祭孰近人情者礼之降故记曰礼之近人情者非其至也
凡宾客赞祼凡受爵之事凡受币之事注唯祼助宗伯其余皆助太宰王不酌宾客而有受酢大宗伯职曰大宾客则摄而载祼
疏宾客酢王之时大宰于宾处受而奉王王饮讫大宰受爵以授小宰受币之时亦王亲受受以授大宰大宰以授小宰也○王先生曰宗庙之祼王与后为之宾客之祼宗伯代为之王不酌宾客而有受酢示君无酌臣之义也
丧荒受其含襚币玉之事注春秋传曰口实曰含衣服曰襚凶荒有币玉者宾客所赒委之礼
疏春秋传者公羊文其含襚所用在死之时若既殡之后亦容有致之法故春秋左氏秦人来归僖公成风之襚亦在逾年后春秋不讥也按小行人云若国凶荒则令赒委之彼谓王家赒委诸侯法此谓诸侯赒委王家法也○庄渠魏氏曰凶荒之币玉宾客所助以礼神诗曰圭璧既卒宁莫我听
月终则以官府之叙受羣吏之要注主每月之小计赞冢宰受嵗防嵗终则令羣吏致事注使赍嵗尽文书来至若今上计
魏氏曰冢宰计一嵗之功小宰计一月之功月计自受之嵗计赞冢宰受之亚相之体也
正嵗帅治官之属而观治象之灋徇以木铎曰不用灋者国有常刑注正嵗谓夏之正月得四时之正以出教令者审也古者将有新令必奋木铎以警众使明听也木铎木舌也文事奋木铎武事奋金铎
易氏曰夏正建寅谓之正嵗周正建子谓之正月建子为时王之正月示万民以更新之意故大宰县治象于月吉而后敛于挟日建寅为民时之正嵗吏治于是乎始故小宰帅治官之属观治象于已敛之后○王氏曰正嵗先王之正也正月之吉时王之正也万民取正于时王而已若夫百官则又当取正于先王也○张氏曰七月之诗言月皆夏时而以周之正为一之日观此可见兼存之法其兼存之何也周人虽以天统改用建子为正月而以夏数得天故未尝废○刘氏曰戒治官之属正其始也○临川王氏曰将以禁人则宜使人皆知之不使皆知及犯令而刑罔人而已
乃退以宫刑宪禁于王宫注宪谓表县之
刘氏曰亦欲使王宫正其始也○仲舆郝氏曰宫刑小宰专职也
令于百官府曰各修乃职攷乃灋待乃事以听王命其有不共则国有大刑注乃犹女也
王氏曰令百官府者乃王宫中之官府百官有治事于王宫者也既宪禁于王宫又明为告令使皆知之大刑非特常刑也于常刑又有加以宫刑宜严故也今律宫殿比常法有加亦以是哉○王氏曰小宰及五卿自王宫后宫王朝王畿以及四海无所不统所以储相才也
周礼注疏删翼卷二

[book_title]卷三
<经部,礼类,周礼之属,周礼注疏删翼
钦定四库全书
周礼注疏删翼卷三
明　王志长　撰
宰夫之职掌治朝之灋以正王及三公六卿大夫羣吏之位掌其禁令注治朝在路门外其位司士掌焉宰夫察其不如仪
愚按夏官大仆职王眡朝则正位而退入亦如之夫正王治朝之位此大仆专职也宰夫掌治朝之灋以正王及三公六卿大夫羣吏之位夫专掌王之服位灋仪者不必及公卿大夫羣吏而掌公卿大夫羣吏者必先及王而后知王之位其不可偶出于不正与公卿大夫羣吏无以异也且加厉焉如是而王之出入起居焉有纤毫不正不足为万国观瞻者乎后世君日益骄臣日益谄无论恣睢傲惰于上者不得谓王之正其位即伛偻匍伏于堂陛之下者亦不可谓公卿大夫羣吏之各正其位也诚修宰夫大仆之职而泰交之风庶可复见矣
叙羣吏之治以待宾客之令诸臣之复万民之逆注恒次叙诸吏之职事三者之来则应使辨理之复之言报也反也反报于王自下而上曰逆逆谓上书
某氏曰羣吏谓待宾客诸臣万民之吏如地官之遗人委人春官之肆师秋官之行人掌客皆待宾客之令者夏官之大仆小臣皆待诸臣之复者其御仆待庶民之逆而宰夫皆以次叙治之使各办其事○刘氏曰宾客之令令戒令也于朝觐防同之礼而先为具修也○何氏曰令谓宾客有求于朝者也宾客之令有重轻诸臣之复有先后万民之逆者缓急宰夫皆以叙而待之也○邓氏曰臣民皆有复逆互文耳○杂说宰夫掌宾客复逆要之此即尚书职事犹今之掌章奏报告者是也大仆传令于宰夫宰夫日夕与天子亲近执文书以奏也此官合属冢宰汉御史大夫领御史十五员受公卿章奏足矣而又有尚书者盖侍御史在外庭不可常至内庭遂置尚书在内掌四方章奏至武帝游燕后庭不出于是置中书谒者令以宦官为之平决尚书事章奏到时尽归尚书当时少府已不可谁何于是以大司马大将军领尚书后来霍山为之有副封之弊魏相白去以防壅蔽尚书之权又轻后以中书收其权遂成两省
掌百官府之征令辨其八职一曰正掌官灋以治要二曰师掌官成以治凡三曰司掌官灋以治目四曰旅掌官常以治数五曰府掌官契以治藏六曰史掌官书以赞治七曰胥掌官叙以治叙八曰徒掌官令以征令注别异诸官之八职以备王之征召所为
王氏曰王有征召命令宰夫辨而施之或下于其正长或下于其属旅正与大事从其长小事专达相通○庄渠魏氏曰小宰所辨六职各官府总分者也宰夫所辨八职每官府自分者也上下有体尊者治其大而略卑者治其小而详
正辟于治官则冢宰也治要若岁计也
疏要谓大计要也○按王氏谓官灋当作官属
师辟小宰宰夫也治凡若月计也
王氏曰合众目以为凡○明斋王氏曰官成即小宰之八成每事有一定之科条六官之贰聴之治一官之大凡也
司辟中士下士治目若日计也
王氏谓司六官各属之长如太宰之膳夫大府司徒之乡大夫遂人宗伯之大司乐司马之职方氏司寇之大行人每事各有成灋如纲之有目故曰治目
旅辟下士也治数每事多少异也
王氏谓当纤悉数其科条而治理之故曰治数○刘氏曰正总言六官之长也师总言六官之丞也司举六属之长也旅举六属之佐也
治藏藏文书及器物赞治若今起文书草也治叙次叙官中如今侍曹伍伯传吏朝也
疏胥既有才智为什长当次叙官中须人驱役之处则科次其徒故云次叙官中也汉时五人为伍伯长也是五人之长言传吏朝者传在朝羣吏诸官事务于朝也胥为什长亦然故举汉法况之○王氏谓掌官府中当先当后之事因次叙役使者而行不数数烦士大夫
征令趋走给召呼
刘氏曰八职之辨统有宗防有元而臂指各适其用焉○庄渠魏氏曰古之官府卿大夫士转相副贰其数居多府史胥徒其数反寡后世吏多于官且数倍积为奸弊蠧耗生民古今盛衰之判抑亦有故矣古之治也以道卿大夫士同寅协恭清心而致理今之治也以灋上下相疑不复推诚委任天下之事一决簿书变成胥吏世界矣○愚按八职所列职渐卑事亦递琐辨亦递察则臣工之中详要已分矣而况君乎
掌治灋以攷百官府羣都县鄙之治乗其财用之出入凡失财用物辟名者以官刑诏冢宰而诛之其足用长财善物者赏之注羣都诸采邑也六遂五百家为鄙五鄙为县言县鄙而六乡州党亦存焉
疏六遂在外尚攷之六乡在内攷之可知不言者举外以包内也
乗犹计也
邓氏曰乗算灋乗除之乗以入攷出而知其赢耗也
财泉谷用货贿物畜兽也辟名诈为书以空作见文书与实不相应也官刑在司寇五刑第四者
王氏曰制治者灋也行灋者吏也吏有勤怠则治有善否非立灋以攷之则吏治无由而知大宰出灋以治之者也小宰执灋以逆之者也宰夫循灋以攷之者也○临川王氏曰以一二三四乗之谓之乗总防其数谓之防欲知其总数则宜防欲知其别数则宜乗失其所藏之财贿谓之失财非所当用而用之谓之失用所失之物非货贿谓之失物○刘氏曰辟名隠蔽其失也○何氏曰足用所用无乏长财所藏有余善物物无亏损○刘氏曰宰夫乗财用之出入以官刑诏冢宰诛赏司防亦云以诏王及冢宰废置此见内外财用总于大宰矣○明斋王氏曰或疑长财足用善物非聚敛乎生财有大道惟用天时因地利神其转输而精其调度若夫子之畜蕃息萧何餽饷刘晏理财其节宣敛散每与造化相流通而岂区区商有无多寡云尔也唯识时务者知之
以式灋掌祭祀之戒具与其荐羞从大宰而眡涤濯注荐脯醢也羞庶羞内羞
疏按仪礼乡饮酒乡射燕礼诸单言荐者皆是脯醢庶羞谓天子八豆诸侯六豆之等内羞谓祭祀食后所加少牢所谓房中之羞糗饵粉餈是也○王氏曰大宰祀五帝则掌百官之誓戒与其具修小宰以灋掌戒具所以赞大宰而宰夫又以赞小宰也
凡礼事赞小宰比官府之具注比挍次之
疏即小宰七事挍次之使知善恶足否○临川王氏曰小宰七事令百官共其财用所谓官府之具也
凡朝觐防同宾客以牢礼之灋掌其牢礼委积膳献饮食宾赐之飱牵与其陈数注牢礼之灋多少之差及其时也三牲牛羊豕具为一牢委积谓牢米薪刍给宾客道用也
疏聘礼卿韦弁归饔饩于馆有五牢饪一设于西阶腥二设于东阶牵二陈于门内之西北首
膳献禽羞俶献也
疏禽羞谓成熟有齐和者俶献四时珍美新物也俶始也言其始可献也聘义谓之时赐是也
饮食燕飨也郑司农云飱夕食也牵牲牢可牵而行者春秋传曰饩牵竭矣?谓飱客始至所致礼
疏聘礼客始至大夫帅至于馆宰夫朝服设飱不待至夕也○按王氏谓飱牵中间加赐之牢与牵也○临川王氏曰牢礼委积若大行人五牢五积四牢四积三牢三积之属膳献则殷膳大牢及上介禽献之属饮食则飨礼九献食礼九举之谓也宾赐王所好赐也陈数以爵等为牢礼之数○节卿郑氏曰先王出门如见大宾使民如承大祭故周礼一书有一言以及于祭祀必有一言以及于宾客先王固将以其祭祀宾客之心而为出门使民之心也常人待宾客之心必重于待民待鬼神之心又必重于待宾客是以临祭祀犹能庄敬自彊而待宾客则衰待民则益衰敬心日益衰则欺心日益甚盖至于此则临祭祀享鬼神亦终于不诚而已矣是以先王于宾客之礼一以神道行之相朝于寝庙相见于阼阶几设而不倚酒盈而不饮肉干而不食乐之有相宗庙则然而宾客亦如之彻之有歌大祭祀则然大享亦如之大羮铏羮致美味而彼此无异用盬盐形盐致多品而幽明无异仪享之用祼而宾客亦有祼胙之用俎而宾客亦有俎无非以神道为用焉吾固知先王将以其祭祀之心而为待宾客之心又将以其祭祀宾客之心而为出门使民之心也商纣不道甚矣而泰誓牧誓所以数其罪者尤在于弗事上帝神祗遗厥先宗庙弗祀武王克商深鉴覆辙于八政一曰食二曰货三曰祀食货既足则首及于报本之祭也抑尝以周之三颂求之清庙以下诸篇若维清执竞皆所以颂成王之祭祀也臣工以下诸篇若振鹭若载见有客皆所以颂成王助祭之宾客也闵予小子以下诸篇若载芟之祈社稷酌之酌祖道皆所以颂成王之爱民也成王惟以对越上天之心而为待宾客万民之心故诗人循其序而颂之而其见于二雅者尤详焉由是言之周之家法始于武王而备于成王洪范之八政以见其略而周官之六典以见其详
凡邦之吊事掌其戒令与其币器财用凡所共者注吊事吊诸侯诸臣币所用赙也器所致明器也凡丧始死吊而含襚而赗赠其间加恩厚则有赙焉
疏按公羊传口实曰含车马曰?衣服曰襚币不入含赗襚中故知是赙也既夕礼云若就器则坐奠于陈就成也就器即明器谓神明死者之器檀弓云竹不成用瓦不成味木不成斲琴瑟张而不平之类是也
大丧小丧掌小官之戒令帅执事而治之注大丧王后世子也小丧夫人以下小官士也其大官则冢宰掌其戒令治谓共办
三公六卿之丧与职丧帅官有司而治之凡诸大夫之丧使其旅帅有司而治之注旅冢宰下士
某氏曰官有司王官也职丧春官之属有司大夫家有司大夫丧卑宰夫不自往使其旅帅私家之有司而治之
岁终则令羣吏正岁防月终则令羣吏正月要旬终则令正日成而以攷其治治不以时举者以告而诛之注岁终自周季冬正犹定也旬十日也治不时举者谓违时令失期防
疏岁计曰防谓一年防计文书总钩攷之月计曰要谓每月终则正其一月之计日计曰成谓每十日之终则正其十日之所成
正岁则以灋警戒羣吏令修宫中之职事书其能者与其良者而以告于上注良犹善也上谓小宰太宰也王氏曰正岁以灋警戒宫中之吏赞小宰令之使各谨于用灋也能有才者良善也○官制曰读周官书一篇见成王所以劝戒其羣臣皆有寛厚温和之气戒之以敬以公以学以敏以刚决以成信以咸和以劝善勤渠恳到如父兄之训子弟其告之辞不过曰惟尔不任而已恻然惟恐伤之及观周礼一书而知成王之所以御其羣臣者皆有严厉督责之意大宰励之以八法驭之以八柄岁终诏王废置三岁大计而诛赏以至小宰之职不用法者国有常刑又曰其有不共则国有大刑宰夫治不以时举者以告而诛之凛凛乎其严惟恐或败我事也此无他戒之不致其委曲则无以得其心督之不致其严厉则无以激其志二者交相济焉有不可偏废者成周官人之法大抵如此○节卿郑氏曰或问太宰事权重矣废置诛赏不过终篇一言之小宰宰夫所以贰太宰者而驭吏之严反谆谆不置何也曰此所以尊太宰而严之也夫坐而论道谓之三公作而行之谓之士大夫周以三公兼太宰三公与王论道经邦不自亲其治也故治官之属太宰建其典于上而小宰率其职于下太宰操其柄于上而小宰举其法于下宰夫亦然小宰既建邦之宫刑治宫之政令举宫之纠禁宪禁宰夫又以法致羣吏之警戒令宫中之职事书宫中之良能其于治内之法无不致其严也小宰既推广太宰之八法以为六叙六属六职六聨八成六计宰夫又推广小宰之六职以为八职小宰既曰不用法者国有常刑其有不共者国有大刑宰夫又曰失财用物辟名者以官刑诏冢宰而诛之治不以时举者以告而诛之其间掌其政令掌其禁令掌百官府之征令弊羣吏之治叙羣吏之治攷百官府羣都县鄙之治于治外之法尤严于治内也治内外者严则所以尊太宰者益严尊太宰者严则所以尊人主者更益严君宰尊严则朝廷清明小大称职百官于是乎戒惧而有不敢易纪律者当是时也太宰常居其逸而小宰宰夫常见其劳太宰常见其寛而小宰宰夫常见其严厉而可畏秦汉以来此制隳矣大臣之道揆不明而百官有司之法守滋乱陈平自谓上佐天子理隂阳不对文帝钱谷刑狱之问而刀笔筐箧不知大体者又不过如贾生所言特以簿书不报防期为大故与夫王吉所谓公卿幸得遭遇其时曽未有建万世之长策举明主于三代之隆者其要在于断狱聴讼而已也大抵自周而降宰相大臣其清谈不事事者则宏纲大法之所当经理一切委弃而弗顾其不能拔于俗吏而困于文墨者则虽断狱聴讼之区区又一切自以其身亲之统纪不明同归于乱或者有意于周公之制如近世唐太宗之六典亦庶几矣而举国家之政散于台省寺监以侍中中书令尚书令为宰相之职则政既不出于一而又以吏部尚书参议之御史大夫参议之秘书监参议之议政者何多也太子詹事太子太保俱同中书门下三品同三品者何滥也政均于人品均于官上不足以临下而下亦无所忌于上交相轻而交相忌其终则又有宰相反奉行文书事权迭出而奔归羣有司者西汉之事权归御史东汉之事权归防阁唐与宋朝权归谏垣三者本宰相之属也权均势敌而人主之意方苦之遂至于反夺其权然则周家太宰之制至是而三变矣盖其始也大臣自弃其权而不为其中也则贪其权而不择其所当为其卒也则上之人又夺其权而不使之有为为天下国家者亦何便于此此太宰之立法而小宰宰夫之奉法余之所以不得不论也○又曰或问周官之制内外庭固一体矣继周如汉其制亦尝有近于周者乎曰岂惟汉近于周虽秦亦然秦人变古不道无复先王之旧制然至于内外之相属其事犹有可言者外之九卿如少府犹得置尚书在内主发文书而章奏下诸事外之三公如御史大夫犹得置中丞在内受公卿奏事而举劾按章又外之三十六郡如监郡者皆御史之属为之犹得以天下之利害径达于御史大夫而大夫径达于天子汉兴惟监郡之制变为部刺史若夫少府之尚书御史之中丞则一切因秦之旧非因秦也盖因周也今以周官遗意求之则丞相犹太宰也御史大夫犹小宰也御史之中丞少府之尚书犹宰夫也少府之下又有大长秋犹内宰也大长秋属少府少府中丞属丞相御史是秦与汉之制皆近于周之制也不特此也高帝之世御史大夫周昌尝燕见奏事见高帝拥戚姬武帝之世丞相公孙?亦得数宴见上或时不冠此虽非体貌大臣之意亦可以见其洞然无内外之限矣是以阉宦虽宠丞相犹得檄召诘责而大长秋中常侍犹参用士人自武帝晚年宴游内庭不复与士大夫接用宦者主中书而典尚书之章奏尚书之官于是废矣既以中书居中受事又置诸吏居中举法故当时奏下诸事自中书递送两府自两府下九卿自九卿下郡国而不由中丞中丞之官于是不得居中制事而内之侍御史外之部刺史并废矣将军列侯而下皆得加官而丞相御史独不加名曰尊之而实疎外之于是丞相御史无复有至内庭者矣末年以霍光为大司马领尚书事官若内外合一然已非丞相职任俨然号称内朝而并夺丞相御史之权昌邑之废丞相杨敞至不及与议夫宦官典中书之任尚书无制事之权三公无加官之号大将军领尚书之职霍光告车千秋所谓令光治内君侯治外内外朝判然如此此汉治之所由以盛衰也宣帝中兴复遵汉初之制魏相为御史大夫外则遣丞相掾吏案事郡国而不遣使内则奏封事而不经尚书去副封而不令壅蔽加给事中而得宴见言事是以霍山方秉枢机相乃讼言其过杜延年居中用事相乃列奏其奸中外之政复合为一然犹未知复中丞之权元帝以来石显用事丞相之权复去而尽归于尚书哀平之际又归外戚纪纲散壊内外不足相统而西汉遂趋于亡光武惩外戚之用事愤大臣之窃命于是取三公之官以为阁职而取尚书及中丞专委任之以为台阁之长以举法归中丞而以奏事归尚书二官虽复用事然疎外庭而亲内庭舍大臣而近小臣置三公而事归台阁变前世参用士人之制而专任奴仆薰腐之余矣桓灵之季御史之权尽移于尚书尚书之权又移于宦官尚书宦官合为一党而宰相疎隔于外御史缄黙于内是以太尉杨秉奏侯览而尚书召秉掾属
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:36:20-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
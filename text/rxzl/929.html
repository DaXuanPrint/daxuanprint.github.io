<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,原序,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,论语类考全文在线阅读,论语类考全文在线下载,大玄古籍书库">
<meta name="description" content="二十卷,明陈士元著。考证《论语》名物典故,该书考证《论语》名物典故,分天象、时令、封国、邑名、地域、田则、官职、人物、礼仪、乐制、兵法、宫室、饮食、车乘、冠服、器具、鸟兽、草木十八门,又各系子目,计四百九十四条子目。于《论语集注》不为苟同,每条必先列旧说,而蒐讨诸书,互相参定,加以“元案”二字,对一切杜撰浮谈,悉为纠正。在明代有关《论语》的注解中,是最有根底之书。_论语类考_全文在线阅读_论语类考_全文在线下载_大玄古籍书库">
<title>论语类考_陈士元_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">论语类考</span> <br/>
          作者： <span class="inputVal" id="bkauthor">陈士元</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,哲学,考据,完结</span> <br/>
          字数： <span class="inputVal" id="bknum">[book_length]103991</span> <br/>
          说明： <span class="inputVal" id="bkdec">二十卷,明陈士元著。考证《论语》名物典故,该书考证《论语》名物典故,分天象、时令、封国、邑名、地域、田则、官职、人物、礼仪、乐制、兵法、宫室、饮食、车乘、冠服、器具、鸟兽、草木十八门,又各系子目,计四百九十四条子目。于《论语集注》不为苟同,每条必先列旧说,而蒐讨诸书,互相参定,加以“元案”二字,对一切杜撰浮谈,悉为纠正。在明代有关《论语》的注解中,是最有根底之书。</span> <br/>
          封面： <span class="inputVal" id="bkimg">Z_5330.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]论语类考
[book_author]陈士元
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,哲学,考据,完结
[book_length]103991
[book_dec]二十卷,明陈士元著。考证《论语》名物典故,该书考证《论语》名物典故,分天象、时令、封国、邑名、地域、田则、官职、人物、礼仪、乐制、兵法、宫室、饮食、车乘、冠服、器具、鸟兽、草木十八门,又各系子目,计四百九十四条子目。于《论语集注》不为苟同,每条必先列旧说,而蒐讨诸书,互相参定,加以“元案”二字,对一切杜撰浮谈,悉为纠正。在明代有关《论语》的注解中,是最有根底之书。
[book_img]Z_5330.jpg


[book_title]提要
【臣】等谨案论语类考二十卷明陈士元撰士元有易象钩解别着録是编皆考证论语名物典故分十八门又分子目四百九十有四朱子以后解四书者如真徳秀蔡节诸家主于发明义理而已金履祥始作论语孟子集注考证后有杜瑛语孟旁通薛引年四书引证张存中四书通证詹道传四书纂笺始考究典故以发明经义今杜薛之书不传惟金氏张氏詹氏书尚传于世三人皆笃信朱子然金氏于集注之承用旧文偶失驳正者必一一辨析张氏詹氏皆于舛误之处讳而不言其用意则小异士元此书大致遵履祥之例于集注不为苟同毎条必先列旧説而搜讨诸书互相叅订皆以元案二字别之凡一切杜撰浮谈如薛应旂四书人物考称有若字子有之类悉为纠正较明代诸家之书殊有根柢特以专考论语不备四书故不及应旂书之盛传实则有过之无不及也乾隆四十五年十二月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆　费　墀

[book_title]原序
论语者孔子答弟子时人及弟子相与言而接闻于孔子之语也论语谶谓子夏六十四人撰郑谓仲弓防夏辈撰而程正叔以为成于有子曾子之门人洪景卢又谓兼成于闵子之门人云其书初有古齐鲁之异古论二十一篇齐论二十二篇鲁论二十篇汉孝文置论语愽士平帝召通论语者驾轺诣京师葢慎其选而重兹科也张禹本受鲁论兼讲齐论合而考之删其烦复主鲁论二十篇除齐论问王知道二篇称为张侯论今所传论语是已齐古二学遂不传明兴设科举士初试七义论语居先而世之学子幼时即承斯业及从政为邦则目为筌蹄不复省览予于是盖病焉昔人有言论语始于不愠终于知命为君子儒洙泗为仁之方一贯之秘具在于此可终身违乎予素梼昧有一得辄出入口耳四寸之间玉巵无当也见社童暨舎子弟即喜与谈字义越旬季复询之防矣乃着此编贮之右塾凡二十卷为类十有八目四百九十有四云于乎论语八十防较六经之防三居二聘礼疏可稽也传録者误为八十宗徐遵明曲为之解为王应麟所诋诮予兹曲解不但八十宗三言耳其不免览者诋诮哉嘉靖三十九年庚申冬十月朔日陈士元序

[book_title]卷一
钦定四库全书
论语类考卷一
明　陈士元　撰
天象考
北辰
郉昺氏曰尔雅释文云北极谓之北辰郭璞云北极天之中以正四时然则极中也辰时也以其居天之中故曰北极以正四时故曰北辰北斗七星斗为帝车运于中央临制四海分隂阳建四时均五行移节度定诸纪皆系于斗是众星共之也
朱子曰北辰北极天之枢也辰旁小星谓之极星天圆而动包乎地外故天形半覆地上半绕地下左旋不息其极纽则在南北之端焉南极入地三十六度故周回七十二度常隠不见北极出地三十六度故周回七十二度常见不隠北极之星正在常见不隠七十二度之中其旁则经星随天左旋日月五纬右转众星皆左旋惟北辰不动在北极星之旁据北极七十二度常见不隠之中故有北辰之号而常居其所葢天形运转昼夜不息而此为之枢也若太微之在翼天市之在尾摄提之在亢其南距赤道近其北距天极逺则固不容于不动而不免与二十八宿同其运行矣故其或东或西或隠或见各有度数仰而观之葢无一刻之或停也
金履祥氏曰北极无星故谓之北辰辰者北极之舍也其旁四辅星环之其前直四星后宫庶子帝星太子也许谦氏曰星属阳辰属隂
元按星书北极五星在紫微宫中一名天极一名北辰其纽星天之枢也天运无穷三光迭耀而极星不移第一星太子也第二星帝座也亦为太乙座第三星庶子也第四星后宫也第五星为天枢夫北辰居所天象最尊是于北极五星为第一而星家反以为第五倒置之甚第一星之居所不动者不为帝座而以第二星为帝座是异乎孔子所云矣宋中兴天文志云天枢纽星在四辅宫是为天皇大帝其神曰耀魄寳北极五星初一曰帝次二曰后次三曰妃次四曰太子次五曰庶子是知中宫帝星当以孔子所称北辰为据然邢氏乃谓众星共乎北斗者葢北极之纽星名天枢而北斗第一星亦名天枢又晋志谓北斗为七政之枢机隂阳之本原运乎天中而临制四方建四时而均五行故邢氏误以北斗之天枢即北极之天枢耳然不知北斗天枢去北极二十三度半入张宿十度于孔子居所之义何指哉或问辰之义愚谓中庸孟子以星与辰并言而儒先皆云天体无星处谓之辰今考星书称辰不一如北极固名北辰而大火亦谓之火辰五星中之水星又谓之辰星十二支谓之十二辰日月星又谓之三辰五行之时又谓之五辰原其义葢起于辰巳之辰辰位乃星躔之首嵗纪之始也北辰居所为经星之长水星近辅乎日为行星之长大火天帝之座为舍星之长故三者皆称辰焉左传云日月之会谓之辰一嵗日月十二会日月所会始于东方苍龙角亢之星角亢始于辰故以所始者名之自子丑至戌亥皆可称辰故为十二辰日月星至辰而毕见故称三辰素问谓五运起于角轸角轸辰分也故五行之时亦称五辰书云抚于五辰是也然则星家岂専以天体无星处为辰哉
日月之食
朱子曰厯法周天三百六十五度四分度之一左旋于地一昼一夜则其行一周而又过一度日月皆右行于天一昼一夜则日行一度月行十三度十九分度之七故日一嵗而一周天月二十七日有竒而一周天又二日半追及于日而与之会一嵗十二会方会则月光尽而为晦已会则月光复蘓而为朔晦朔而日月之合东西同度南北同道则相食
洪迈氏曰天体交道有二曰交初曰交中交初者星家以为罗防交中者计都也隠不可见于是为入交法以求之然不过能求朔望耳其余日入交则书所不载顷见太史刘孝荣言月本无光受日为明望夜正与日对故一轮光满或月行有迟疾先后日光所不照处则为月食朔旦之日日月同宫如月在日下则日光为所遮故为日食非此二日则无薄食矣元按越絶书范子计然曰日者寸也纪刻而成晷也月者尺也纪度而成数也説文云日者实也言形体充实也释名云月者阙也言满则复阙也淮南子云麒麟鬭则日月食春秋隠公三年二月己巳日有食之孔颖达氏曰日月同度则日被月映而形魄不见诗小雅十月之交孔安国氏曰厯象交食之法大率以百七十三日有竒为限然月先在里则依限而食者多若月在表虽依限而食者少杜预氏见其参差乃云日月动物虽行有度不能不小有盈缩故有虽交会而不食者或有频交而食者吕伯恭读诗记亦以为然宋中兴天文志云凡月行厯二十九日五十三分而与日相会是谓合朔凡日月之交月行黄道而日为月所掩则日食若日月同度于朔月行不入黄道则虽会而不食月行在望与日对冲月入于日暗虚之内则月为之食此日月交会薄食之大畧也然先儒有月受日光之説窃疑月自有光无系于日易曰日月得天而能久照又曰日月之道贞明者也又曰悬象着明莫大乎日月子思曰日月之代明孟子曰日月有明皆以月之明与日对言之也月有晦朔朢由于隂道有盛衰故易曰月防望书曰哉生明礼曰月生于西亦未尝言日光之逺近也月受日光之説其始于京房之易説乎房曰月与星至隂也有形无光日照之乃光此或神其灾异之谈本以儆戒人君不可以政权下移而后世信之遂以为月本无光不复致辩耳夫古以日月星为三光使月星无光何得并称为三哉刘孝荣所谓日光不照则为月食者非通论也
时令考
夏时
朱子曰行夏之时谓以斗柄初昬建寅之月为嵗首也天开于子地辟于丑人生于寅故斗柄建此三辰之月皆可以为嵗首而三代迭用之然时以作事则嵗月当以人为纪故孔子尝曰吾得夏时焉而説者以为谓夏小正之属葢取其时之正与其令之善也许谦氏曰十二辰横布地之四维天运于外昼夜不息一伏时一周北极为天之枢纽圜北极之外为紫微垣垣之侧有北斗六星在垣内杓在垣外所以运隂阳定辰次行四时也每初昬时杓所指之方则谓之建以所建之方即定为月之辰然昼夜之建有三用昬建者杓夜半建者衡旦建者魁
罗泌氏曰五帝以来正朔悉异而广川先生河汾老子犹以为言卒不得其衷也昔孔子作春秋书王正月而古之王者必存二代所以通三统也三易之书首乾坤艮而怠弃三正扈氏之所以为不恭者何至于禹而后革之哉窃考三皇之代嵗皆纪寅颛帝之厯摄提首纪而尧命四子亦鸟正于仲春虞之法虽不着而分廵岳镇必按四仲使舜易尧正则禹改之矣夏正得天明不改也汤革夏建丑而作厯则从冬首武革商建子而巡祭则用夏时葢斗必建寅而后谓之春必建巳而后谓之夏若以冬为春夏为秋则四时反易而失其位矣昔颜渊问为邦夫子告以行夏之时而世有为嵗本之说者乃谓子当夜半则属来日遂以子丑之月属之来嵗又乌知日出之二刻半为明圣人本人事而施之哉知此则三正可得而议矣
季本氏曰阳生于子邃古之初必尝以子为正其后圣人开物成务法欲宜民必即气之巳着民之易知者而用寅焉着以为令而世遂谓之夏时葢建子之正天道也建寅之正人道也天人一理但语其宜民则天道不若人道之切近易知耳此夏正所以为善也外此岂别有地正哉商人因夏无改第以成汤得天下之初偶以十二月为朝诸侯颁政令之始而建丑之月农功未起可为常期遂用以为朝会行政之首月本亦顺时为治用此始事非为地辟于丑而别为一正也武王伐商嵗在鹑火月在天驷日在析木之津后三日得周正月辛夘朔辰在斗柄谓建子月朔也明日壬辰至戊午渡孟津即武成所谓惟一月壬辰旁死魄既戊午师逾孟津泰誓所谓十有三年春大会于孟津者也夫武王发兵之初不称商祀而曰年不用商月而曰春曰一月又即举王号誓师而武成亦载始告神之词自称有道周王发则当其时已称王改正朔而大会诸侯矣亦以子月无妨于农功遂为朝正之期其顺时为治犹夫商也但商之时月无改于夏而周则改时与月焉孟子曰七八月之间旱又曰嵗十一月徒杠成十二月舆梁成七八月者夏五六月也十一月十二月者夏九月十月也则周月之次因时逓改葢推本阳生于子之义故视夏常先两月然而温凉寒暑之节作成讹易之宜万万不可易者亦犹商之无改于夏也説春秋者谓孔子假天时以立义则是陷圣人于贱好自専之罪矣黄震氏云天时无改易之理圣人无谓冬为春之事周未尝改天时孔子亦非改周制也夫谓孔子不改周制良是但以周实未尝改天时而谓春王正月即夏正之寅则有不通者桓公八年十月雨雪成公元年二月无氷定公元年十月陨霜杀菽皆以灾异特书而必欲求合于夏时只多牵强耳
元按公羊传云夏以斗建寅之月为正平旦为朔殷以斗建丑之月为正鸡鸣为朔周以斗建子之月为正夜半为朔而胡安国则谓春秋以夏时冠月以周正纪事故説者谓春秋书春王正月夏四月秋七月冬十月与夏时无异也然以春秋考之秋大雩龙见而雩非秋矣春正月公狩于郎狩在冬非春矣子产谏筑平台曰十一月妨于农收然而农收葢在九月十月矣是周月非夏时也故左氏于隠公元年春王正月直书曰周正月其载梓慎占星孛大辰直曰火出于夏为三月于商为四月于周为五月谓三代月不同而时令同也可乎谷梁传云隠公之始年周王之正月是已而后儒议论何其纷纷不决也孔安国郑康成谓周人改时与月程伊川胡安国谓周人改月而不改时蔡沈周洪谟谓周不改时亦不改月呉仲迂陈定宇张敷言史伯璿呉渊颖汪克寛辈则又胶于旧见而无所折衷岂知春秋専用周正哉今考左传于诸国用周正而晋独用夏正左传僖公四年十二月晋侯杀世子申生经则书于五年春九年十一月晋里克杀其君卓经则书于十年正月十年冬晋杀其大夫防郑父经则书于十一年春葢左传或据晋史而经则用周厯也汲冡纪年书特纪晋事起自殇叔至庄伯十一年鲁隠公之元年也皆以建寅首嵗每于正月则云夏正月故春秋之时用夏正者惟晋国耳刘知几乃谓诸国皆用夏正鲁以天子礼乐独用周正也亦谬
厯数
马融氏曰厯数谓列次也
郑氏曰厯数谓图录之名
朱子曰厯数帝王相继之次第犹嵗时节气之先后非若防纬之説姓名见于图录而为言也
元按易革之象曰君子以治厯明时洪范五纪五曰厯数孔安国注云节气之度以为厯也葢自古帝王受命而兴先颁正朔故尧以天下传舜曰厯数在尔躬谓颁朔之政在舜也尚书述厯数详矣易干凿度云尧以甲子天元为推术厯元名握先纪曰甲子七十六嵗为一纪二十纪而一蔀首王应麟氏玉海云五帝重厯数故尧咨舜天之厯数在尔躬逸论语云帝喾序三辰亦谓厯数也
朔
邢昺氏曰天子冕以视朔皮弁以日视朝诸侯皮弁以聴朔朝服以日视朝其闰月则聴朔于明堂阖门左扉立于其中聴政于路寝门终月故闰字从王从门为王在门也
元按朔之为言蘓也谓月之魄晦极而复生明也许谦氏云古者以竹简为书葢十二月作十二竹简故每月至朔日告庙请本月之简而行之朝廷及国中简上所书葢朔之日辰及节气也周礼太史职云颁告朔于邦国闰月诏王居门终月孔颖达氏疏云一年之内有二十四气一月二气皆中气在后朔气在前若朔气在晦则后月闰中气在朔则前月闰中朔二气大小不齐故必正之以闰也颁朔者颁十二月厯及政令若月令之书诸侯受之县之于中门帀日敛之藏于祖庙每月用羊告庙而行之谓之告朔详见礼仪考
吉月
孔融氏曰吉月月朔也
元按诗云二月初吉周礼云正月之吉释者皆以吉为朔也孔安国云君子举事尚早故以朔为吉吉月者谓月之朔日也吉月必朝则孔子虽致仕一年有十二朝也或以吉月为正月则一年一朝无乃太简乎
莫春
包咸氏曰莫春者季春三月也
朱子曰莫春和煦之时汉志三月上巳祓除官民洁于东流水上而蔡邕引此为证是也
金履祥氏曰上巳乃三月节后初建巳之日至曹魏则定以三月三日为上巳所以兰亭序云莫春之初修禊事也泗上士人谓沂水三月氷坚未解何以言浴当是沿乎沂尔殊不知沿沂之説本于韩愈李翺朱子已辩其非彼但以浴为裸浴而不知为祓除也况鲁国无川浴之俗曽防非川浴之人若谓坚氷未解防又何以御春服风舞雩哉周无寒嵗秦无燠年古今风气不同气化或异未可据耳目之近而诋古人之书也
元按周礼女巫掌嵗时祓除衅浴郑注云嵗时祓除如今三月上巳浴水之类衅浴谓以香薫草药沐浴也若然则曽防非川浴明矣后汉礼仪志云三月上巳祓除官民皆洁于东流水上洗除垢疢许慎以为水上祭而盥手畧湔濯其衣以寓洁清之意非裸而浴也荆楚嵗时记云三月三日并出水渚为流杯曲水之饮韩诗注亦云郑国之俗三月上巳之辰徃溱洧两水之上招魂续魄执兰草以祓除不祥岂有裸浴之事哉刘祯鲁都赋云素秋二七天汉指隅民胥祓禊国子水嬉是浴沂于七月十四日矣此不知何据
燧火
马融氏曰周书月令有更火之文春取榆栁之火夏取枣杏之火夏季取桑柘之火秋取柞楢之火冬取槐檀之火一年之中鑚火各异木故曰改火也朱子曰燧取火之木也
饶鲁氏曰四时取火之木不同榆栁青枣杏赤桑柘黄柞楢白槐檀黒各随其时之方色取之
元按外纪燧人氏仰察辰心以出火作鑚燧别五木以改火葢心宿为天之大火而辰戌二位为火之墓故季春心昬见于辰而出火季秋心昬见于戌而纳火夘为心之明堂心至夘而火大壮故仲春禁火戒其盛也周礼司爟掌火之政令四时变国火以救时疾季春出火季秋纳火民咸从之凡国失火野焚莱则有刑罚又司烜氏以燧取明火于日仲春则以木铎修火禁于国中为季春将出火也故郑铸刑书火星未出而出火后乃有灾今之所谓寒食者其原葢出于禁火而传记以为介子推季春三日焚死后人哀之而禁火尝读左迁书岂有子推焚死事况清明寒食之节又无定期乎汉武帝去古未逺犹别置火令丞典司燧事何后世废而不论也东晋王离之妻以洛火渡江传二百年而火色大赤谓之圣火隋文帝见江宁寺之晋灯色青而不热是知改火修火之政帝王所以顺天时也火帝所治祝融所司者虽不经见然而箕子之范具其槩矣若不明于五行而欲裁成辅相以臻位育之功也岂可得哉
论语类考卷一

[book_title]卷二
钦定四库全书
论语类考卷二
明　陈士元　撰
封国考
杞
朱子曰杞夏之后
元按杞国姒姓伯爵汤放桀封少康之后于杞分派于曹东之楼是为东楼西楼公武王克商求禹后得东楼公而封于杞即今开封府杞县
宋
朱子曰宋殷之后
元按宋国子姓公爵武王时封微子于商丘之墟以奉汤祀其地汉为梁国睢阳县即开封府归徳州今改为归徳府
微
马融氏曰微箕二国名
邢昺氏曰孔安国云微畿内国名子爵为纣卿士元按微国子姓子爵微本陜西鳯翔之郿县地其故城在今山西潞州一统志云微子城在潞城县东北一十五里殷微子所封之地是也其后纣徙微子于畿内葢在鲁地春秋庄公二十八年冬筑郿公羊谷梁俱作微郿微古字通用注云微即纣都朝歌时微子所食邑葢在纣畿内之地也水经注则以东平寿张县西北三十里有微子乡十道志又以微在聊城九域志又以愽州有微子城路史又以徐沛东南有微山微子冢其实皆非微子封地
箕
元按箕国亦子姓子爵其地本古箕伯之国商以封箕子耳姓纂云箕在商之畿内春秋僖公三十三年秋晋人败狄于箕杜元凯谓太原阳邑有箕城在今太原府大谷县东三十五里此又非商之畿内国矣辽东榆社东南三十里有古箕城或以箕子封朝鲜之后乃有此名而琅琊之箕国则汉宣帝封城阳侯荒之子文为箕侯非商时箕子之国也
鲁
元按鲁国姬姓侯爵出自文王第三子周公旦有大功于王室成王封之于鲁其地本古奄侯之故国即今山东兖州府曲阜县
卫
元按卫国姬姓伯爵武王封其同母少弟康叔之国也其初封在河北朝歌之东淇水之北百泉之南至成王诛武庚而朝歌故墟并入于卫其后不知何时尽有三监之地史记世家云武王崩康叔少未得封周公承王命诛武庚杀管叔而放蔡叔分殷余民为二其一封微子啓于宋其一封康叔为卫君马端临封建通考亦云武王克商立武庚武王崩三监挟武庚叛周公讨平之乃封康叔于殷故墟葢不知康之封卫已在武王时朱子尝有辩矣然则卫之初封未尝即得朝歌地也金履祥云纣都朝歌在卫州卫县之西二十二里卫县即今河南卫辉府淇县也卫君初本伯爵六而为贞伯至周夷王始命贞伯之子为顷侯又二而为武公周平王以其平戎有功命为公也又十二而为灵公灵公之孙輙是为出公即冉有子路所称卫君者也
陈
元按陈国嬀姓侯爵虞舜之后虞阏父为武王陶正武王封其子满于陈是为胡公以奉舜祀其地为宛丘即今河南开封府陈州
蔡
元按蔡国姬姓侯爵出自文王第五子叔度监殷以叛诛成王复封其子胡于蔡是为蔡仲即今河南汝宁府上蔡县西南十里故蔡城
齐
元按齐国姜姓侯爵出自四岳其初本为吕侯后裔吕望佐武王号师尚父定天下封于营丘为齐侯营丘边莱莱人争营丘师尚父伐之遂定国焉其地即今山东青州府昌乐县东五十里六而至献公徙治临淄即今青州府临淄县北古齐城是也献公八而为桓公又四而为庄公名光即崔杼所弑者庄公异母弟杵臼立是为景公
晋
元按晋国姬姓侯爵唐叔虞者周武王子成王弟也武王崩成王立唐有乱周公防唐成王以封叔虞是为唐叔虞叔虞子燮是为晋侯晋都于翼自晋昭侯封文侯之弟成师于曲沃翼与曲沃始为二矣曲沃强于翼其后曲沃武公防晋侯缗始并晋地是为晋武公又再而为文公翼即今山西平阳府翼城县曲沃即今平阳府曲沃县地
滕
元按滕国姬姓侯爵文王第十四子叔绣之后也武王封叔绣于滕杜元凯云在沛国公丘县东南即今山东兖州府滕县西南地
薛
元按薛国任姓侯爵黄帝裔孙奚仲之后也夏禹封奚仲于薛洪迈续笔云薛之祖奚仲为夏禹掌车服大夫自此受封歴商及周末始为宋偃王所防其享年千九百余年六十四代三代诸侯莫之与比其壤地褊小以诗则不列于国风以世家则不列于史记而春秋二百四十二年之间视同侪邾杞滕鄫独未尝受大国侵伐则其为邦亦自有持守之道矣杜元凯云薛在鲁国薛县薛城今滕县东南四十里薛城是也
郑
元按郑国姬姓伯爵周厉王子宣王母弟桓公友之所封也宣王封友于郑即今陜西西安府华州城北古郑城自幽王无道友为司徒迁其民于虢郐之间死犬戎难其子武公定平王于东都亦为司徒因分其地遂国于郐都在济西洛东河南颍北四水间今为河南开封府钧州新郑县
呉
林尧叟氏春秋括例曰呉国姬姓子爵自太伯作呉五世至周章而武王克殷因封之呉又十四世至寿梦而呉始益大称王鲁成公七年始见春秋
元按呉太伯卒无子弟仲雍立是为呉仲雍呉本仲雍之后武王封其曾孙周章于呉今苏州城是巳其爵则子也国语云呉本称伯故曰呉太伯葢因太伯之称而遂附会其爵为伯耳殊不知武王求周章之弟虞仲封于虞为大伯嗣乃公爵也然史记亦以太伯为呉太伯而曰从太伯至寿梦十九世是以虞仲之封于虞者为嗣仲雍也窃谓不然虞爵为公而呉爵为子太伯至徳非仲雍可伦先王建邦所尚在徳岂有仲雍得封为公而太伯反居子爵之列哉
颛臾
元按颛臾国风姓子爵伏羲氏之后鲁附庸国今山东沂州费县西北九十里有颛臾故城
楚
元按楚国芈姓子爵出自颛顼之后呉回代重黎为祝融生六子少子季连为芈姓后裔曰鬻熊其曽孙熊绎始受成王封居丹阳今荆州府归州东七里丹阳城是也徙都枝江故枝江亦名丹阳八至熊渠分立三子为王此僣王之始也长子康为句亶王中子洪为鄂王少子执疵为越章王句亶即今荆州府江陵县鄂即今武昌府越章即今徳安府云梦县地也自熊渠七传至熊仪是为若敖又二至熊眴是为蚡冒蚡冒生熊通是为楚武王武王始都郢史记世家则以武王子文王熊赀始都郢杜元凯云郢即南郡江陵县北纪南城是也按一统志南郡即今荆州府而纪南城在府城北一十里即楚徙都之郢也是时楚尚号荆故春秋终庄公之世皆书荆文王之子熊囏之弟熊恽为成王改号为楚故春秋僖公元年始书楚人
秦
元按秦国嬴姓伯爵周孝王封伯翳十九世孙非子于西戎地为秦徐广云天水郡陇西县有秦亭即今陜西巩昌府秦州地三而为秦仲又十而为穆公穆公十五年始见于春秋葢秦之始封但得陇西近戎之地其后寖强则尽有岐丰亦乘周弱而请乞并兼耳周之本意岂肯以故都与秦耶史记本纪乃谓周平王以秦救犬戎难送王东迁有功赐之岐西之地其亦误信秦人自文之辞矣吕祖谦氏大事记云周显王十九年秦自栎阳徙都咸阳
邑名考
仪
郑氏曰仪葢卫邑
元按郑以左传卫侯入于夷仪疑与此为一然夷仪故城在今北直顺徳府邢台县西一百四十里而山东东昌府聊城县亦有夷仪城皆非封人请见之仪邑一统志以仪为开封府仪封县又云仪城在兰阳县西北二十里即仪封人请见孔子处今县北有仪封村二説不同志并存焉葢兰阳仪封二邑相隣封人所见或在兰阳之地而仪封设县亦因此得名耳
鄹
孔融氏曰鄹孔子父叔梁纥所治邑
朱子曰鄹鲁邑名孔子父叔梁纥尝为其邑大夫元按韵书鄹陬邹音义皆同史记世家云孔子生鲁昌平乡陬邑一统志云鄹城在邹县界内即叔梁纥所治之邑葢鄹邹音误而不知孔子之生处与孟子之邹不同罗泌氏云鄹鲁下邑即兖之鲁县杜预氏云鄹邑鲁县东南莝城是也汉晋鲁县即今兖州府曲阜县
武城
包咸氏曰武城鲁下邑
呉程氏曰鲁下邑附城之邑犹今言城下邑也元按春秋襄公十九年冬城武城武城近莒城之所以备莒也今山东沂州费县西北七十里锦川乡弦歌里有武城城是也子防为武城宰得澹台防明孔子之武城闻弦歌之声今武城东有防明墓闗阳川有子防防明二祠而孟子又谓曽子居武城史记甘茂传谓曽子居费之武城是子防所宰即曽子所居之武城也史记弟子列传又云曽参南武城人此据汉人之称耳地里志定襄有武城清河亦有武城故此云南武城也其地在费县之北泰山之南故东汉以南城即武城属泰山郡晋亦因之杜元凯注春秋城武城谓泰山南武城邑南也者所以别定襄之武城与清河之武城也汉清河郡东武城县即今东昌府武城县建自西汉今亦以为子防所宰之邑立子防祠谬矣又嘉祥县有南武山上有阿城亦名南武城今嘉祥人因南武山之城遂以为子防所宰之邑其谬尤甚
费
朱子曰费季氏邑
元按费本姬姓之国文武之后伯爵也曽子居鄪谏鄪君十事与孟子所称费惠公即此或云鲁懿公子大夫鄪伯之邑而左传则云鲁僖公以费赐季友窃谓鲁衰季氏取鄪为私邑故去邑为费耳襄公七年季孙宿城费用费宰南遗之请乃隧正叔仲昭伯之谋也其后南氏以费畔公山弗扰亦为费宰又与叔孙輙率费袭鲁公入季氏之宫孔子命申句须乐颀伐之遂堕费葢费为鲁东鄙之邑在颛臾枋田之间而界于邾莒鲁之要地也古鄪城在今兖州府沂州费县西北二十五里
叶
金履祥氏曰叶在樊邓之间本姬姓之国楚防之以为县
元按一统志云叶县在邓州北一百二十里古应子国春秋时楚迁许于此后为沈诸梁之食邑
匡
朱子曰匡地名
呉程氏曰按家语匡人有简子以甲士围孔子今睢州襄邑有古匡城
冯椅氏曰匡宋邑
元按春秋僖公十五年公次于匡杜预氏注云匡卫地在陈留长垣县西南罗泌氏云匡邼也本卫地故城在长垣南十里即孔子所厄者一统志云匡城在河南开封府睢州西三十里葢长垣今属大名府开州而匡地则割入睢州矣又左传文公元年卫不朝晋使孔达侵郑晋乃伐匡即此地也淮南子注亦云襄邑有匡亭有承匡山葢今之睢州本汉晋襄邑之地也
防
孔融氏曰防武仲故邑也
朱子曰防地名武仲所封邑也
元按防鲁北鄙近齐之地公羊氏作邴葢即防也隠公九年冬公会齐侯于防杜预氏以为在琅琊县东南则在今青州府诸城县东南一百五十里其在莒东尚逺非齐鲁所由之道高闶氏以为宋地隠公十年六月鲁败宋师取防是即后汉志山阳郡昌邑县西南之防也昌邑在今兖州府金乡县界本宋地之近缗者非齐鲁相会之防也庄公七年春夫人防齐侯于防二十有二年及齐高傒盟于防二十有九年冬城诸及防说者谓防在齐南鲁北城防以备齐耳僖公十四年夏六月季姬及鄫子遇于防襄公十七年秋齐伐我北鄙围防杜预氏又云葢县东南有防城然葢城在今沂水县西北七十里而防在葢之东南乃鲁地之界于齐莒者防本鲁邑后为臧孙氏之私邑耳
莒父
朱子曰莒父鲁邑名
元按春秋称莒人莒子是莒乃国名而定公十四年城莒父葢即子夏所宰之邑是莒与莒父二地也山东通志谓莒始封在莱州府高宻县东南乃莒子之都而子夏所宰之莒父也春秋时莒子迁于城阳汉封刘章为城阳王置莒县即今青州府之莒州也莒两名而有二地然莒父之邑葢以莒子始封得名耳莒本子爵吕伯恭大事记云莒国嬴姓少皥之后武王封兹舆期于莒十一世兹丕公始见春秋夫少皥已姓不得为嬴姓嬴伯翳之后也世本云莒国已姓后防于楚
卞
朱子曰卞鲁卞邑
元按鲁之卞邑即古卞明之国成汤尝伐有卞矣春秋僖公十七年夫人姜氏会齐侯于卞其后季武子以为采邑即今兖州府泗水县地路史云泗水县有古卞城
赵魏
孔融氏曰赵魏皆晋卿
邢昺氏曰赵魏皆晋卿所食采邑名也
元按赵氏之先与秦同祖造父有宠于周穆王赐以赵城因为赵氏是赵城乃造父之采邑也自造父七传为叔带周幽王无道去周如晋事晋文侯始建赵氏于晋国又五传而为赵夙与毕万事晋献公食邑于耿又九传而为赵籍周威烈王始命为诸侯谓之赵烈侯魏氏之先毕公高之后也与周同姓周武王封高于毕为毕姓其苗裔毕万事晋献公与赵夙伐霍之耿魏防之献公以耿封夙以魏封万是魏乃毕万之采邑也其后因为魏氏五传而为魏斯与赵籍同为诸侯是为魏文侯然孔子之时则赵简子与魏献子并为晋卿之时也简子名鞅献子名荼以法诛晋之公族祁氏羊舌氏分其邑为十县各令其子为之大夫则晋国益弱而赵魏之强大可知
骈邑
孔融氏曰骈邑地名伯氏食邑三百家
朱子曰荀卿所谓与之书社三百即此事也
元按山东通志青州府临朐县即齐伯氏骈邑桓公与夷吾地是指骈邑为地名然韵书骈并驾也有相聮之义周制三十二家为邑二十五家为社而小邑不满三十二家者如十室之邑是也楚以书社地七百里封孔子索隠云古者二十五家为里里各立社则书社者书其社之人名于籍葢以七百里书社之人封孔子也饶鲁氏云卿大夫所当得之地谓之采地君所特与谓之书社地言以此养其徒也呉程氏云书社七百里是七百社葢万七千五百家非谓方七百里也若然管仲书社三百者谓以社之户口书于版图三百社共七千五百家耳社即里也里亦谓之邑古者九夫为井四井为邑二畆半之宅在田二畆半之宅在邑孟子所谓収其田里是里即邑也书其邑之人名使相骈聮易于稽察故谓之骈邑又谓之书社先儒以骈邑为地名岂齐大夫之采地真有所谓骈邑之名云哉
论语类考卷二

[book_title]卷三
钦定四库全书
论语类考卷三
明　陈士元　撰
地域考
泰山
朱子曰泰山山名在鲁地
程复心氏曰泰山兖州镇山实万物之始故称岱其位葢五岳之伯故称宗
张华氏物志曰泰山一名天孙
元按一统志云泰山在今济南府泰安州北五里山东通志云泰山雄峙东方为五岳之长书曰岱宗诗曰鲁瞻周礼曰兖镇名号虽殊然宗言统也瞻繋望也镇主重也咸极尊称矣左传云郑伯请释泰岳之祀而祀周公公羊氏云山川能润百里者天子秩而祭之不崇朝而雨天下者唯泰山乎白虎通云王者功成封禅必于泰山者万物之始交代之处也季氏旅祭之僣见礼仪考
首阳
马融氏曰首阳在河东蒲坂华山之北河曲之中元按汉时河东蒲坂县即今山西平阳府蒲州首阳山在州东南三十里即禹贡雷首山也山上有夷齐墓并祠马融顔师古贾逵之説皆同然山名首阳者颇多而河南之首阳有五其河南府偃师县西北二十五里首阳山世传夷齐隠处上有夷齐墓髙诱杜预阮籍之徒咸以为然夫偃师旧亳地也武王伐纣还息偃师徒因有是名恐夷齐所隠不宜在此又许慎谓首阳在辽西夫辽西即今永平府古孤竹国之遗墟在焉其上亦有墓祠岂后人因首阳之名而为之与抑因夷齐之故国而名其山为首阳与
东蒙
朱子曰东蒙山名
金履祥氏曰寰宇记蒙山在沂州费县西北八十里东蒙山在县西北七十五里在蒙山之东故云东蒙元按一统志云蒙山在费县西北七十里沂志云在费县西北五十里书禹贡云蒙羽其艺诗閟宫云奄有蒙所谓蒙者即东蒙也以其居鲁之东故名东蒙又名东山孟子云登东山而小鲁是也若以为在蒙山之东则其山与众山等耳何得云颛臾主哉
沂
朱子曰沂水名在鲁城南地志以为有温泉焉理或然也
元按禹贡淮沂其乂而鲁水名沂者不一其最大者出沂水县之艾山又郦道元水经注云沂水一出尼山西北经鲁之雩门一出太公武阳之冠石山然则曽防所浴者葢指出尼山而经雩门之沂水故浴后而风舞雩也金履祥氏以沂出尼山东源经鲁城南而入泗沂岸深而水浅中有逵泉冬暖夏冷地志据冬而言故曰温泉云
汶上
朱子曰汶水名在齐南鲁北境上
元按金履祥氏云汶水出泰山莱芜县原山西北入泲泰安州志云汶河之源有三一出泰山之仙台岭一出莱芜县原山之阳一出莱芜县寨子村至泰安州合焉经兖州府宁阳汶上县界又西过东平州又北过东阿县又东北过长清诸县由济入海又水经所载汶名有五北汶瀛汶紫汶浯汶牟汶名虽异而流则同又沂州志亦有汶水葢近于费邑者然闵子所指之汶上当在济青之域今青州府沂水县西北七十里有闵公山世传闵子避召处但闵子所谓如有复我必在汶上乃其自誓之辞季氏不复闵子未必至汶上也程子云仲尼之门能不仕大夫之家者闵子曽子数人而家语乃记闵子骞为费宰问政于孔子孔子告以徳法御民之语岂闵子变其志耶传记汉儒所増不可尽信多类此
津
郑氏曰津济渡处
元按尔雅云涉水处曰津括地志云黄城山在许州叶县西南二十五里今叶县裕州黄城山在叶县北十里圣贤塜墓记云黄城山即长沮桀溺耦耕处下有东流水即子路问津处而一统志于叶县黄城山亦载子路问津事葢自叶适蔡之路也
石门
朱子曰石门地名
金履祥氏曰赵善誉舆地攷云石门在东平之境元按春秋隠公三年冬齐侯郑伯盟于石门杜预氏云石门齐地在济北庐县故城西南又水经注云济北庐县故城西南六十里有石门然庐县故城在今山东济南府长清县西南二十里则石门当在今兖州府东平州平隂县地是齐郑所盟之石门即子路所宿之石门也一统志云平隂县西二十五里山上有石门东西相向可通人行者是已而沂州志又云石门山在费县西南八十里即子路宿处似谬
互乡
朱子曰互乡乡名
元按寰宇记云徐州沛县合乡故城古互乡之地葢孔子难与言者一统志云互乡在河南陈州商水县论语互乡难与言即此二説不同葢沛县在春秋时为宋地商水乃陈地也夫子尝过陈宋未知孰是
达巷党　阙党
朱子曰达巷党名又曰阙党党名
元按二党地里今不知何在孟康氏云达巷党人项槖也荀卿氏云仲尼居于阙党阙党之子弟罔不知有亲者多取孝弟以化之也又仲尼所居之里谓之阙里括地志云阙里在兖州曲阜西南三里水经注云孔庙东南五百步有双石阙即灵光之南阙又灵光殿基之东有两观阙阙里之义葢本于此而阙党之称或亦近阙里者与
陋巷
元按一统志云陋巷在曲阜县顔子庙前
东里
朱子曰东里地名子产所居也
元按邢昺氏疏云东里郑城中里名子产居东里因以为号
三归
朱子曰三归台名
元按五经异义云天子有三台灵台以观天文时台以观四时囿台以观鸟兽鱼鼈诸侯无灵台惟有时台囿台而已管仲作台僣也一统志云三归台在东平州东阿县西二里然今之东阿县即古阿邑临淄去阿逺管仲相齐岂筑台于逺地若以阿为管仲采邑考之春秋则阿乃卫邑齐桓公与鲁庄公同时庄公六传而为襄公左传襄公十四年孙林父败卫侯于阿则是时阿尚属卫其后齐威王烹阿大夫乃卫亡之后也管仲岂筑台于卫地故知东阿三归为妄
舞雩
朱子曰舞雩祭天祷雨之处有坛墠树木也
元按一统志云舞雩台在曲阜县鲁城南一名雩坛余详礼仪考
社稷
朱子曰社稷犹言公家
元按颛臾始封为附庸之国以国事附于鲁本非鲁臣至春秋之世各相兼并颛臾始臣于鲁故孔子以为社稷之臣称国而必曰社稷者王为羣姓立社曰大社王自为立社曰王社诸侯为百姓立社曰国社诸侯自为立社曰侯社大夫以下立社曰置社天子社广五丈诸侯半之天子社五色冒以黄而诸侯受土各以其方之色亦冒以黄而苴以茅葢诸侯受封必先立社礼记王制云诸侯祭社稷周礼小宗伯掌建国之神位右社稷左宗庙又匠人营国左祖右社又封人设其社稷之壝又小司徒立邦国之社稷注云社以祭五土之只稷以祭五谷之神祭社必及稷以其同功均利而养人故也祭法王社侯社无预农事故不置稷大社国社则农之祈报在焉故皆有稷其位在中门之右其壝则北靣不屋其祭以甲日天子用大牢服则希冕诸侯用少牢乐则帗舞蔡墨云烈山氏之子曰柱为稷自夏以来祀之周弃亦为稷自商以来祀之国立社稷而祭必有神故以古之有功社稷者为之主里有里社如管仲书社三百是也邑有邑社如子路谓费有社稷是也孔子所谓社稷则以国社侯社言孟子云民为重社稷次之是也其曰社稷之臣者犹言鲁国之臣云尔不敢斥言鲁君故称社稷也
问社
邢昺氏曰社五土之总神夏都安邑殷都亳周都丰镐其土各有所宜木也
朱子曰古者立社各树其土之所宜木以为主也元按周礼大司徒设其社稷之壝而树之田主各以其野之所宜木遂以名其社与其野是自古社木固有不同者然宰我所称夏殷之社乃亡国之社也亡国之社则屋之祭则为之尸郊特牲云丧国之社屋之不受天阳也春秋哀公四年六月亳社灾孔颖达氏云亳社殷社也武王伐纣以其社班赐诸侯使各立之以戒亡国其社有屋故火得焚之周礼所谓右社稷者乃天子诸侯之正社稷又云决隂事于亳社言不与正社稷同也鲁之外朝东有亳社西有国社故左传云间于两社为公室辅是也哀公问社于宰我或因毫社之灾木烬于火而欲求木以植之故以为问而宰我乃举三代所植之木为对耳岂为非立社本意而宰我妄对乎但孔子所以责宰我者惟在使民战栗之一语周礼小宗伯立军社而尚书谓不用命戮于社故朱子以宰我附会其説然何休氏注公羊传亦云松犹容也想见其容貌而事之人正之意也柏犹迫也亲而不逺地正之意也栗犹战栗敬谨貌天正之意也岂休之言有所受耶余见草木考
山川
朱子曰山川山川之神也
元按王制天子祭天下名山大川五岳视三公四渎视诸侯诸侯祭名山大川之在其地者周礼大宗伯以血祭祭五岳以貍沈祭山林川泽小宗伯兆山川丘陵坟衍各因其方山虞若祭山林则为主而修除且跸山川望祭天子四望达于四方鲁三望惟祀泰山与河海为其在境内也祭山川之仪其瑞用璋邸其服用毳冕其乐则奏蕤宾歌函钟舞大夏其鬯用蜃其祭期以孟春仲冬而毕于季冬其所用牺牲则月令谓孟春毋用牝他时固可以牝祭而孔子必取骍角之牛何哉葢孟春毋用牝者谓祀山林川泽而非谓祀名山大川也名山谓五岳泰山霍山华山恒山嵩山大川谓四渎江河淮济也所谓山川其舍诸者谓人之祭山川不能舍骍角非谓山川之神不舍骍角也
山梁
邢昺氏曰桥梁也
元按尔雅云隄谓之梁郭璞注云梁即桥也卫风云有狐绥绥在彼淇梁毛苌注云石絶水曰梁谓之山梁者其山溪水流之处而为梁以渡者乎夫雉本山栖而山梁则人所徃来之地孔子见其色斯举矣翔而后集乃叹曰时哉时哉葢色斯举者可以速则速也翔而后集者可以止则止也时孔子去鲁葢有感焉若谓饮啄得其时则动物之常耳孔子何取哉夫山梁雌雉处非其地而举集得宜可以避祸时哉之叹孔子所以教子路者至矣子路不悟而共之宜其不免于卫难
沟渎
元按尔雅水注沟曰浍注浍曰渎渎乃水之大者后汉应劭奏议云昔召忽亲死子纠之难而孔子曰经于沟渎人莫之知是以孔子自经沟渎之言指召忽也春秋庄公八年左传云鲁杀子纠于生渎召忽死之生渎史记世家作笙渎注云笙渎鲁地句渎也句渎一作沟渎
夷狄蛮貊
郑氏曰东方曰夷南方曰蛮西方曰戎北方曰貊狄郭璞氏曰九夷在东八狄在北七戎在西六蛮在南次四荒者
朱子曰蛮南蛮貊北狄
元按曲礼云东夷西戎南蛮北狄四夷各自为国举夷狄则蛮貊可知犹四时错举春秋之义
九夷
朱子曰东方之夷有九种
元按尚书旅獒云惟克商遂通道于九夷八蛮周礼职方氏掌天下之地辨四夷八蛮七闽九貉五戎六狄之人民尔雅云九夷八狄七戎六蛮谓之四海明堂位云九夷八蛮六戎五狄夫四夷之数参差不同郑注周礼谓四八七九五六周之所服国数理或然也孔子欲居夷不言南蛮西戎北狄而独言东方之九夷何也范东夷论云东方之夷天性柔顺易以道御昔箕子违衰殷之运避地朝鲜施八条之约使人知禁回顽薄之俗就寛畧之法故东夷柔谨异乎三方之风孔子懐愤欲居九夷岂有感于箕子耶东夷传云九夷者畎夷方夷黄夷白夷赤夷夷风夷阳夷干夷九种也孔子居九夷言九夷尚可化而中国君臣不见用故发此叹耳尝读逸论语曰子欲居九夷从鳯嬉呜呼孔子忧世甚切岂为从鳯嬉也与哉
论语类考卷三

[book_title]卷四
钦定四库全书
论语类考卷四
明　陈士元　撰
田则考
邻里乡党
朱子曰五家为邻二十五家为里万二千五百家为乡五百家为党又曰二十五家为州
元按周制有乡遂二法王畿六乡六遂大国三乡三遂次国二乡二遂小国一乡一遂乡以治国中遂以治四郊其乡制则掌于大司徒五家为比五比为闾四闾为族五族为党五党为州五州为乡而遂法则掌于遂人五家为邻五邻为里四里为鄼五鄼为鄙五鄙为县五县为遂比邻皆五家闾里皆二十五家族鄼皆百家党鄙皆五百家州县皆二千五百家乡遂皆万二千五百家乡则有乡大夫州长党正族师闾胥比长遂则有遂大夫县正鄙师鄼长里宰邻长是邻与里属之遂而党与州属之乡然其制则因于井田每井虽八家六乡之中有宅田圭田贾田六遂之中有官田牛田赏田牧田余夫之田则一井有不满八家者故乡遂惟以五家起数自比而积至于乡自邻而积至于遂即左传庐井有伍之法而伍两防旅师军之名亦由于此凢曰邻里曰乡党曰州里者甚言居处相近之地非在他邦也礼记云得罪于乡党州闾则乡遂比邻之名盖自古有之
千室十室
朱子曰千室大邑又曰十室小邑也
元按周制九夫为井四井为邑四邑为丘四丘为甸四甸为县四县为都每井八家家亦谓之室又谓之宅五畆之宅半在田半在邑四井为邑每邑凢三十二室十室之邑邑之至小者千室之邑则有一百二十五井是邑之至大者曰十曰千举成数耳千室之邑乃大夫之采地也载师以家邑之田任稍地治其邑者大夫之家宰也
千乘百乘
马融氏曰井十为通通十为成成出革车一乘千乘之赋其地千成地方三百一十六里有畸惟公侯之封乃能容之诸侯千乘大夫百乘
朱子曰千乘诸侯之国其地可出兵车千乘百乘卿大夫之家
元按班固谓殷周因井田而制军赋六尺为步步百为畆畆百为夫夫三为屋屋三为井井方一里是为九夫八家共之各受私田百畆公田十畆是为八百八十畆余二十畆以为庐舍井十为通通十为成成方十里成十为终终十为同同方百里同十为封封十为畿畿方千里有税有赋税以足食赋以足兵故四井为邑四邑为丘丘十六井也有戎马一匹牛三头四丘为甸甸六十四井也有戎马四匹兵车一乘牛十二头甲士三人卒七十二人干戈备具是谓乘马之法一同百里提封万井除山川沈斥城池邑居园囿术路三千六百井出赋六千四百井戎马四百匹兵车百乘此卿大夫采地之大者是谓百乘之家一封三百一十六里提封十万井出赋六万四千井戎马四千匹兵车千乘此诸侯之大者是谓千乘之国每乘有两车一曰兵车即驰车也一曰大车即革车也两车总百人谓之一乘车百乘则有地百成千乘则有地千成也
百里
元按尚书大传云古者百里之国三十里之遂二十里之郊九里之城三里之宫季本云百里之国并算郊内两靣径四十里以四十里乘四十里得一千六百里除山林陵麓沟洫城郭宫室涂邑三分去一得一千六十六里三分里之二又以遂径方六十里乘六十里得三千六百里除郊内地一千六百里得三千里三分去一得一千三百三十三里三分里之一又以鄙径方百里乘百里得一万里除遂内地三千六百里得六千四百里三分去一得四千二百六十六里三分里之二又通计乡遂都鄙三分去一共六千六百六十六里三分里之二此百里之国之数也詹道传云大国地方百里积万里为田九十亿畆即九百万畆所谓提封万井也三分去一计三千三百三十三井井三之一实有田六千六百六十六井井三之二每井九百畆计六百万畆每井除公田二十畆为庐舍共除一十三万三千三百三十三畆公私通收五百八十六万六千六百六十七畆窃谓公侯百里乃其实封爵禄之数岂得三分去一于其间哉
方六七十如五六十
朱子曰方六七十里小国也五六十里则又小矣元按四围曰方方犹国也六十里之国未见于经传孟子云伯七十里子男五十里尚书大传云七十里之国二十里之遂九里之郊三里之城一里之宫五十里之国九里之遂三里之郊一里之城以城为宫季本云七十里之国郊内两靣径方十八里以十八里乘十八里得三百二十四里三分去一得二百一十六里又以遂径方四十里乘四十里得一千六百里除郊内三百二十四里得一千二百七十六里三分去一得八百五十里三分里之二又以鄙径方七十里乘七十里得四千九百里除遂内地一千六百里得三千三百里三分去一得二千二百里又通计乡遂都鄙共三千二百六十六里二分里之二若夫五十里之国则郊内两靣径方六里以六里乘六里得三十六里三分去一得二十四里又以遂径方十八里乘十八里得三百二十四里除郊内地三十六里得二百八十八里三分去一得一百九十二里又以鄙径五十里乘五十里得二千五百里除遂内地三百二十四里得二千一百七十六里三分去一得一千四百五十里三分里之二通计乡遂都鄙共计一千六百六十六里三分里之二詹道传云七十里之国井田公私实收二百八十七万四千六百六十七畆五十里之国井田公私实收一百四十六万六千六百六十六畆畆三之二此皆三分去一之数也窃疑非伯子男之实封矣盖公侯百里提封万井则七十里之伯国当积五千井而半于公侯五十里之子男国当积二千五百井而半于伯此其实数不可除者也古者封国止有七十五十里而冉求有六十之说者其意或在伯子男国之间不敢预拟耳或问王制孟子皆言公侯百里伯七十里子男五十里而周礼乃曰公五百里侯四百里伯三百里子二百里男百里其制不同何也曰王制孟子言诸国爵禄之实数而周礼则以封疆言也公侯封疆之至虽有五百里四百里而受田食禄则七十里而已子男封疆虽二百里而受田食禄则五十里而已如今之县大小不同而俸秩乃其定禄也周礼岂有异于王制孟子哉但子男之封疆有广狭而冉求六十之说或有所见耳不然岂春秋之时诸国侵并非先王封疆之旧而冉求乃有五六十六七十不定之说耶
万方
元按万盈数也万方犹言万国外纪谓黄帝画野分疆得百里之国万区刘恕疑百里者万非方十万里不能容是殆纵尺度之而不及于横也纵横合度则百里者万特方一万里耳书之称尧则曰恊和万邦称禹则曰万邦之君称汤则曰诞告万方称武王则曰抚万邦是盖极言其治化之逺以万为成数谓逺近大小之国不止于千而已郑氏云州十有二师每一师领百国每州千二百国畿外八州总九千六百国其余四百国在畿内王制云天子之县内方百里之国九七十里之国二十有一五十里之国六十有三凢九十三国又云天子之县内方千里者为方百里者百封方百里者九其余方百里者九十一又封方七十里者二十一为方百里者十方十里者二十九其余方百里者八十方十里者七十一又封方五十里者六十三为方百里者十五方十里者七十五其余方百里者六十四方十里者九十六又云凢九州千七百七十三国天子之元士诸侯之附庸不与孔頴逹注云此殷制也盖以洛诰谓天下诸侯受命于周者千七百七十三国与数同故知王制所言为殷时诸侯之数若然则汤之所谓万方者岂真合乎万数哉或者以为三代地域惟殷为狭是拘于殷方三千里夏周皆方七千里之说而不知三代疆理天下皆地尽四海故禹之外薄四海汤之肇域四海武王则富有四海之内岂有三千里七千里广狭不同之若是乎三代田里虽无考徴而汉制则可例见汉时天下之地东西九千三百二里南北一万三千三百六十八里提封田一万万四千五百一十三万六千四百五顷除邑居道路山川林麓计一万万二百五十二万八千八百八十九顷其可垦田计三千二百二十九万九百四十七顷其已垦田计八百二十七万五百三十六顷虽夏后殷周之盛岂有过于汉时哉然汉以二百四十歩为畆当周歩百之畆二畆四分每顷当周二百四十畆可垦之田三千二百二十九万九百四十七顷当周七千七百四十九万八千二百七十二顷八十畆成周时畿内提封百万井井九顷为田九百万顷除外尚余六千八百四十九万八千二百七十二顷八十畆以方百里之国提封万井为田九万顷者约之当得百里之国七百六十一其九万顷之田中分之则四万五十顷而为七十里之国四分之则二万二千五百顷而为五十里之国不尽八千二百七十二顷八十畆若止以七十里之国提封田四万五千顷约之当得七十里之国一千五百二十二亦不尽八千二百七十二顷八十畆又止以五十里之国提封田二万二千五百顷约之当得五十里之国三千四十四亦不尽八千二百七十二顷八十畆夫大之则为百里之国七百六十一次之则为七十里之国一千五百二十二又次之则为五十里之国三千四十四而不尽之田可析为附庸者不与焉幅员相依大小交错其形固不能如棊局之方而其数亦不止于王制所谓千七百七十三国执玉者不皆百里执帛者不皆五十里以连帅繋以州伯而统于天王数虽未必合乎万而自千以上皆可以万称又况圣人声名洋溢蛮貊尊亲安可以侯封定数而谓殷汤地狭万方之言为虚哉
沟洫
邢昺氏曰考工记郑注云一井之中三屋九夫三三相具以出赋税治沟也方十里为成成中容一甸甸方八里出田税縁邉一里治洫也方百里为同同中容四都六十四成方八十里出田税縁边十里治浍也此沟洫之法也
朱子曰沟洫田间水道以正疆界备旱潦者也田间之道盖因田之疆畔制其广狭与其横纵以通人物之徃来即周礼遂上之径沟上之畛洫上之涂浍上之道也遂广二尺沟四尺洫八尺浍二寻则丈有六尺矣径容牛马畛容大车涂容乘车一轨道二轨路三轨则几二丈矣此其水陆占地不得为田者颇多先王非不惜而虚弃之也所以正经界止侵争时蓄泄备水旱为永乆之计有不得不然者商君以急刻之心行苟且之政尽开阡陌以尽地利千古圣贤传授精防之意泯矣
元按周礼遂人掌邦之野夫间有遂十夫有沟百夫有洫千夫有浍万夫有川说者以为夏后氏之田制贡法也又匠人为沟洫耜广五寸二耜为耦一耦之伐广尺深尺谓之畆田首倍之广二尺深二尺谓之遂九夫为井井间广四尺深四尺谓之沟方十里为成成间广八尺深八尺谓之洫方百里为同同间广二寻深二仭谓之浍说者以此为助法贾公彦云遂人之法沟横而洫纵匠人之法沟纵而洫横盖言乡遂都鄙之制不同耳自今考之则周礼王制司马法未尝不合而世儒纷纷起议无怪乎三代井田不可行于后世也夫小司徒经土地而井牧其田野为井邑丘甸县都此即司焉法通成终同之制井田之正法也有田必有水故以遂沟洫浍川环之有水必有道故以径畛涂道路通之水与道旣依于田则井田之余必有硗确之处可以为田而不成井者亦有菜牧错杂之处而不可以定数者矣其道水也则十夫有沟而至于万夫有川岂拘拘于棊局之画而无通变之妙哉王制云山林川泽林麓沟渎城郭涂巷三分去一此乃田之实数也其三分益一者则以水与道及山川城郭菜牧之处言之故小司徒亦云周知九州之地域广轮之数辨其山林川泽丘陵坟衍原隰之名物盖谓此也孟子云请野九一而助国中十一使自赋此则言其大畧都鄙非无贡而助法多乡遂非无助而贡法多耳汉儒乃谓乡遂用贡法十夫有沟都鄙用助法八家同井岂都鄙之田无一沟洫以备旱潦者乎何其泥于一偏之论而不究三代变通之法也孔子称禹尽力乎沟洫盖禹平洪水之患又治田间之水使大小相注各循其道然后可以定九州田壤贡赋之制臯陶谟亦云濬畎浍距川谓禹之尽力沟洫岂不然哉
彻
邢昺氏曰古者公田之法十取其一谓十畆之内取一也春秋宣公十五年初税畆又履其余畆是十取二矣周礼载师云凢任地近郊十一逺郊二十而三甸稍县都皆无过十二漆林之征二十而五彼谓王畿之内所共多故赋税重诸书所言十一皆谓畿外之国也孟子云请野九一而助国中什一使自赋则郊外郊内其法不同
朱子曰彻通也均也周制一夫受田百畆而与同沟共井之人通力合作计畆均収大率民得其九公取其一故谓之彻
元按三代贡助彻本无二法于民所受田中取其租谓之贡就其中留公田借民耕而官收其租谓之助助即彻也公刘乃殷之诸侯其诗曰彻田为粮则当时巳谓助为彻矣但未世人皆自利不相通融而失助之本意故周特以彻名欲人知有通义耳贡法无常田而嵗有常额犹今之计畆收租也助则官有常田租无常额犹今之就田分租也观夏人有休助之谚则贡法之始亦非不善自上夺民时不得耕耨而嵗必取盈如龙子所讥者是用贡之所以不善而殷改为助也孟子云虽周亦助又云夏后氏五十而贡殷人七十而助周人百畆而彻盖举夏后氏之贡以起殷之助见周彻亦用助之意非谓彻兼贡助而以夏殷起之也周之彻法天子畿内提封百万井姑未暇论试言诸侯百里之国提封万井每井公田百畆当有百万畆每畆约收粟一石八斗当为一百八十万石一井八家每家秪以匹妇为率当为八万妇每妇约收布绢二疋当为十六万疋而丝絮不与焉以守宗庙之典籍如祭祀宫室婚姻死丧百官之廪禄燕飨诸侯之币帛饔飱并赏赐贤劳存问长老皆吉凶賔嘉之常礼至于军需则有车马甲兵之备旌旄戎服之修或取之粟米或取之布缕则租税所入费已充足鲁宣公何为税畆耶盖春秋之时盟防礼繁兵戎事广竭民力以供转输逞嗜欲以违农时则国用匮乏乃履畆加税亦势之所趋也税畆即衰夏不善之贡法也旣税畆而哀公又有年饥用不足之患故有若以彻为言欲其节用爱民而国用自足左传云季孙欲以田赋使冉有访诸仲尼仲尼不对而私于冉有曰季孙若欲行而法则周公之典在若欲苟而行又何访焉夫鲁之君臣皆欲加赋而有若之所谓彻即孔子所称周公之典也或疑周礼即周公之典何以无公田之文愚谓周之公田在九夫之中而彻法则十取其一然载师所掌自园防至漆林之征有轻于十一者有重于十一者郑求其说而不得乃曰周制轻近而重逺王畿用贡邦国用助盖不知周礼虽未明言公田之彻而彻法固已昭然可考小司徒经土地而井牧其田野自九夫为井至四县为都非井田乎有井田则有公田矣又云作民职以令地贡以敛财赋非公田之彻乎遂人之职云以兴锄利甿谓兴起众民共耕公田也里宰之职云以嵗时合耦于锄谓合众力耦耕公田也旅师之职云聚野之锄粟谓不合耦以耕公田而罚其公田之税粟也仓人之职云掌粟入之藏是公田所收之粟也然则公田之彻周礼昭然可考如此郑乃谓王畿用贡是执国中什一使自赋之一言而不探孟子之本防也岂非踈乎盖先儒以班禄之制不见于周礼故起成周无公田之说然成周公田之法至详且宻其耕也有草人以化其土有司稼以辩其种相地冝而廵稼穑有里宰以合其耦有遂人以兴其众有旅师仓人以敛其粟有卒伍之法以令其入有遗人以掌其委积有司禄以颁其用公卿大夫则有采地士大夫之在职与庶人在官之禄则给于司禄大役賔客防纪军旅之用则给于遗人所用之余以为赈贷凶荒之备此所以百姓与君无不足也
稼圃
马融氏曰树五谷曰稼树菜蔬曰圃
元按周礼太宰以九职任万民一曰三农生九谷二曰园圃毓草木大司徒辨十有二壤之物而知其种以教稼穑树蓻载师以园任园地人掌国之圃闾师任农以耕事贡九谷任圃以树事贡草木而又有遂人教稼穑遂师廵稼穑遂大夫修稼政至于邻长里宰县正司稼之官又各以趋稼事相土地辨稼种为职盖成周以农开国故其重农如此而官与民日周旋于田畆而情无所间所谓馌彼南畆田畯至喜其风可想矣今樊迟问稼圃而孔子拒之何也盖周礼所云稼穑即无逸豳风之防周公导君以重农也樊迟请学稼圃是欲亲为小人之事将以倡率乎四方之民而不知其势不可也故孔子拒樊迟与孟子辟许行之意无异焉戴埴氏防璞云古者人各有业一事一物必有传授如农事本末源流稍见于生民七月周礼任农任圃之职老农老圃盖习闻其业今所传齐民要术可推其槩管子地员一篇载土地沂冝比禹贡为详而亢仓子说农道比管子尤详汉艺文志神农二十篇野老十七篇宰氏十七篇董安国十六篇尹都尉十四篇赵氏五篇汜胜之十八篇王氏六篇蔡葵一篇凢九家百十四篇要之各有传授不可例以夫子鄙湏遂谓无此学也
躬稼
朱子曰禹平水土曁稷播谷身亲稼穑之事
元按马融氏云禹尽力于沟洫稷播百谷故曰躬稼窃谓躬稼者身亲为稼穑之事可以称稷而未可以称禹也然书传禹稷多并称故躬稼者稷也而孔子兼称乎禹八年于外三过其门而不入者禹也而孟子兼称乎稷是禹之躬稼固不必求其实也
耦耕
朱子曰耦并耕也
饶鲁氏曰两耜同队而耕谓之耦耕
元按周礼匠人耜广五寸二耜为耦贾公彦注云二耜为耦者二人各执一耜若长沮桀溺耦而耕也周颂云十千维耦国语云农夫作耦是已然古者耕必以牛而服牛以耕者人也观冉耕司马耕皆以牛为字则耕之义可见而贾公彦乃谓后汉始用牛耕岂其然乎两人并耕谓之耦而呉孙权以八牛为四耦亦当以八人耕矣董仲舒云禹见耕者五耦而轼盖服牛耕稼自炎黄以来有之
耰
郑氏曰耰覆种也
程复心氏曰耕毕而种种毕又复耕转土以盖之谓之耰
元按许慎氏说文云耰摩田器也韵防云布种后以此器摩之使土之开处复合所以覆种贾思勰云古曰耰今曰劳谚云耕而不劳不如作暴劳即今之压田也贾谊云秦民借父耰锄犹有德色耰与锄皆田器论语所谓耰而不辍盖执耰田之器以用力于耰耳
论语类考卷四

[book_title]卷五
<经部,四书类,论语类考
钦定四库全书
论语类考卷五
明　陈士元　撰
官职考
宰
马融氏曰宰天官卿佐王治者
朱子曰宰大宰也
元按殷制建官先六太一曰太宰无宰之名杜佑通典云太宰于殷为六太于周为六卿亦曰宰盖周武王旣黜殷命参考殷官始改太宰为宰夫高宗殷君而孔子曰听于冡宰者举周官之名耳宰太宰周通称也周礼云乃立天官冡宰使帅其属又云太宰卿一人郑注云冡大也宰官也百官总焉谓之冡列职于王则称大陆徳明注云宰调和膳羞之名此冡宰亦能调和众官故号大宰柯尚迁注云冡山顶也大也宰主也制也谓所主制者大也兼众说而冡宰之义明矣
大宰
孔融氏曰太宰官名或呉或宋未可知也
呉程氏曰左传鲁郑楚诸国皆有是官不但呉宋也金履祥氏曰天子之宰曰太宰宋王者之后呉僣王故当时其宰亦称太宰
元按郑邢昺皆以太宰为呉盖据左传哀公十二年公防呉于槖臯呉子使太宰嚭请寻盟又子贡尝适呉知太宰嚭之为人今越絶书详载其语故郑邢以为呉太宰也然洪兴祖则以为宋盖据列子仲尼闲居篇商太宰见孔子有丘圣者欤之问也又王柏云观知我少贱之辞宜是宋而金履祥亦云夫子本宋人虽居鲁而娶于宋又尝长居宋则是太宰素知其少长之事也若然则太宰当属宋但姓名无考耳
百官
马融氏曰已谓百官
元按百官之数孔子槩言之耳非真以百计也周书云唐虞稽古建官惟百是唐虞以前亦当有百官矣明堂位云有虞氏官五十而郑杜佑则以唐虞之官止有六十说者乃谓唐虞官多兼摄岂二典厘百工宅百揆之言不足信乎又孟子谓尧使百官事舜于畎畆之中况舜践帝位安得而无百官也礼记云夏后氏官百然以三公九卿二十七大夫八十一元士计之则一百一十有七故郑杜皆云夏官一百二十周书又云夏商官倍谓倍唐虞也数当二百故明堂位云殷官二百而郑杜皆以殷官二百四十王制又以殷周内官皆二千六百四十三人所谓内官者天子之官非侯国之官也夫三代官数后儒往往各记其传闻故参差不同如此若考周礼官数公三人卿二十四人中大夫六十八人下大夫二百九十三人上士一千一百三十三人中士四千五百三十六人下士一万九千二百九人共计二万五千二百六十六人其数又岂止于百而已哉然周礼太宰之文则多称百官其掌邦之六典则曰礼典以统百官政典以正百官刑典以刑百官事典以任百官其祀五帝则曰掌百官之誓戒其作大事则曰戒于百官賛王命其计吏治则曰嵗终诏王废置百官是百官之听于冡宰不独天子谅隂之时为然也夫周礼官不止于百而多称百官国至小而世子亦曰父兄百官然则百官之称乃古今之常语而唐虞三代之建官岂必脗合乎百数而后谓之百官哉
公卿
元按礼记虞夏商有师保有疑丞设四辅及三公不必备惟其人言使能也天文三台以三公法焉伊尹曰三公调隂阳九卿通寒暑周成王作周官云立太师太傅太保兹惟三公少师少傅少保曰三孤杜佑谓三太为周之三公而三少孤卿与六卿为九焉周礼建外朝之法以左九棘为孤卿大夫之位靣三槐为三公之位其典命则三公八命卿六命王制云天子三公九卿又云大国次国三卿小国二卿是侯国有卿而无公自周衰官失而百职淆乱侯国邑宰亦称公矣孔子正名分其曰出则事公卿者非谓鲁臣之公卿也盖称鲁君为公而鲁臣为卿耳又周礼地官二乡公一人每郷卿一人是谓乡官有爵秩而无官府孔子所谓公卿者岂指是耶
上大夫下大夫
元按王制上大夫卿又云大国次国三卿小国二卿皆下大夫又云次国之上卿位当大国之中中当其下下当其上大夫小国之上卿位当大国之下卿中当其上大夫下当其下大夫是王制未尝言中大夫也而周礼六官之属则有卿有上大夫中大夫下大夫岂天子之大夫有三等而侯国乃无中大夫耶所谓大国三卿者谓立司徒兼冡宰之事立司马兼宗伯之事立司空兼司防之事故春秋左传云季孙为司徒叔孙为司马孟孙为司空是三卿也以此推之成周之制侯国未尝特立冡宰宗伯司防之官其有此官乃侯国之僣设耳鲁之三家为三卿是皆上大夫之职而孔子仕鲁自下大夫为上大夫訚訚侃侃之言其当为下大夫之时乎
司败
孔融氏曰司败官名
朱子曰司败即司防也
元按左传文公十一年楚子西曰臣归死于司败杜预注云陈楚名司防为司败周礼秋官司防郑注云防害也掌刑者谓之司防亦谓之司败是刑所以禁其败类者而已陈改司防为司败避太子御防之讳犹晋以僖侯改司徒为中军宋以武公改司空为司城也
士师
孔融氏曰士师典狱之官
金履祥氏曰古者民颇少学而习文史有才能者谓之士岳官民之司命故以士为之其长则为士师后世遂以狱官为士师
王柏氏曰刑官曰士其长曰师故周礼士师之下有乡士遂士县士方士讶士皆掌狱词者
元按尚书舜命臯陶曰女作士穆王训刑曰士制百姓于刑之中是古之刑官惟称士而已周立大司防乃以士称属官故周礼刑官之属曰士师下大夫四人而士师之职则掌五禁之法五戒之用乡闾什伍追胥之事又掌官中之政令与士之八成凢凶荒狱讼祭祀宾客军旅之防无不頼其训约其职非不重且严也自周衰法弛司防专恣而士师之职始轻如蚳鼃辞灵丘而请士师则士师在邑宰之下官小可知矣孟子谓栁下惠不卑小官为其三任士师也惠因刑罚不中当屡有諌诤其致三黜也亦冝然孟氏使阳肤为士师者何也盖孟氏在鲁以司空兼司防之任士师乃其所属耳曽子所谓得情勿喜其亦以士师禁戒之法未明于当时乃以告于门弟子悯愚民而警孟氏与
小相
朱子曰相賛君之礼者言小亦谦辞
元按周礼秋官司仪职云掌九仪之宾客摈相之礼以诏仪容辞令揖让之节郑注云出接賔曰摈入賛礼曰相司仪职又云凢诸公相为賔及将币交摈三辞车逆拜辱賔车进答拜三揖三让每门止一相郑注云相谓主君摈者及賔之介也谓之相者于外传辞耳入门当以礼绍侑也介绍而传命者君子于其所尊不敢质敬之至也每门止一相弥相亲也大宗伯职云朝觐防同则为上相聘礼云卿为上摈大夫为承摈士为绍摈玉藻云君入门介拂闑大夫中闑与闑之间士拂枨是卿为上介大夫为次介士为末介也赤之愿为小相者谦不敢为上摈上介之卿愿为承摈绍摈次介末介之大夫士耳
使摈
朱子曰摈主国之君所使出接賔者
汪炎昶氏曰周礼行人上公九介侯伯七介子男五介各随其命数賔次于大门之外主人使摈者出而请事主国之君公则摈者五人侯伯四人子男三人各用其命数之强半下于賔以示谦也若其传命之制賔立于库门之外即大门直闑西北靣介者以次立于西北东靣每介相去三丈六尺主君出接立于库门之外直闑西南靣摈者以次立于君之东南西靣每摈相去亦三丈六尺末摈与末介相对东西亦相去三丈六尺主君命上摈请问来故盖虽知其来朝不敢自许其朝己恐其或为他事而来所以示谦也上摈受君命而传之承摈迤逦传至末摈末摈传至末介以次继传上至于賔賔命上介复命复以次传之摈而逹于主君然后主君进而迎賔以入元按古者诸侯相见之礼賔主各有副賔副曰介主副曰摈上公之礼介九人摈五人朝位賔主之间九十歩侯伯介七人摈四人賔主之间七十歩子男介五人摈三人賔主之间五十歩诸侯之卿相见各下其君二等谓如公之卿则七介侯伯卿五介子男卿三介则摈亦半之其大夫又下于卿二等邢昺云賔若是公来至门外直当闑西去门九十歩而下车当轵北向而立九介立在君之北迤逦西北并东向而列主君出直闑东南向立摈在主人之南迤逦东南立并西向末摈与末介相对中间相去三丈六尺主君问賔来意传言于上摈歴次摈至末摈传末介歴次介上介至于賔賔答来意则自上介渐歴次介末介及末摈至上摈告于主人然后迎賔至门若使者来聘则主君至大门不出限南靣而立不传命上摈进至末摈间南揖賔賔亦进至末介间上摈揖而请事入告君君在限内乃相与入也凢门外列摈介皆在主賔之前及入门则摈介皆随主賔之后宾退必复命曰賔不顾矣盖賔退主人送出门外设两拜賔更不顾而去国君于列国之卿大夫亦然
令尹
朱子曰令尹官名楚上卿执政者也
元按邢昺云令尹宰也盖周礼六官以冡宰为长楚改宰为令尹遂以令尹为上卿之号然楚人从他国之言或亦谓之宰左传宣公十二年蒍敖为宰是也令善也尹正也言用善人正此官也子文三仕为令尹左传庄公三十年子文为令尹至僖公二十三年子玉为令尹二十八年子玉死蒍吕臣为令尹三十三年子上为令尹其后子文死左传乃书曰令尹子文卒闘般为令尹是子文死时尚为令尹死后乃闘般继之耳子玉之为令尹也子文先为之治兵子玉吕臣子上之间子文盖执其政以代其缺故有三仕三已之说
宰　臣　老
朱子曰宰邑宰家臣之通号
元按邑宰之称取其主制一邑之事千室之邑有邑宰百乗之家有家臣皆谓之宰古之邑宰不必限以千室天子畿内提封万井当有八百万家合千室而置一邑则有八千邑邑设一宰似为太繁季本氏乃谓古之置宰多由民所推其俸禄皆民自给不与于天子设官之数家臣亦然观原思为宰而孔子与粟九百盖自分其禄以食家臣也殊不知家臣邑宰之禄皆其邑之所自出孔子为司防必有采邑故以原思为邑宰即当食其邑九百之粟非分己九百之禄以食家臣也杜佑氏云周官有县正各掌其县之政令而赏罚之春秋之时列国相防多以其地为县则县大而郡小故传谓上大夫受县下大夫受郡汲冡周书作雒篇亦曰千里百县县有四郡是县大于郡矣县邑之长有宰有尹有公有大夫之名鲁衞曰宰楚曰公曰尹晋曰大夫其职一也沈诸梁为叶尹而称叶公犹闘班为申尹而称申公皆僣称耳子防为武城宰子夏为莒父宰子路使子羔为费宰皆谓之邑宰费虽季氏私邑然采地之公田在焉其实亦邑宰也若夫仲弓为季氏宰原思为之宰公叔文子之臣子路使门人为臣孟公绰为赵魏老则皆家臣也夫赵魏不称臣而称老朱子注云老家臣之长然有长必有佐岂晋卿家大其家臣固非一人所能任而公绰之才独优于为老乎
封人
朱子曰封人掌封疆之官
元按周礼封人掌为畿封而树之郑云畿上有封若今时界也邢昺云天子封人职掌封疆则知诸侯封人亦然庄子云骊之姫艾封人之子也左传頴谷封人祭仲足为祭封人宋髙哀为萧封人夫頴谷祭萧皆国之邉邑故知封人职典封疆也然周礼又有掌疆之官列在掌固司险二官之后其职皆典封疆而封人之职则重在设社壝造都邑凢祭祀防纪并賔客军旅之盟惟饰牛牲而已其曰凢封国封其四疆谓其封建如此非谓其守封也故封人属于司徒掌疆属于司马亦以国有大故及用兵之时掌疆乃其所急耳然春秋封人皆在邉邑实掌疆之职岂成周之初以封人分疆其后遂以为掌疆抑掌疆之官别有设与
行人
朱子曰行人掌使之官
元按周礼秋官有大行人小行人皆大夫也掌诸侯朝觐宗庙防同之礼仪及时聘防同之事则诸侯之行人亦然
晨门
邢昺氏曰晨门掌晨昏开闭门者谓阍人也
朱子曰晨门掌晨啓门
元按周礼有司门司闗之官王畿千里王城在中城之四靣各三门共十二门以司门掌之其五百里界首每靣置三闗亦十二闗以司闗掌之郑注云闗界上之门是已司门之职则曰掌授管键以啓闭国门凢四方之賔客造焉则以告司闗之职亦曰凢四方之賔客叩闗则为之告是亦授管键以啓闭闗门者列国皆有门有闗石门在齐之界上是亦闗也晨则啓门昏则闭门本一人之职谓之晨门者以子路宿于石门次晨出闗遇司闗者啓门乃相为问答耳
太师　少师　师
何晏氏曰大师乐官名
邢昺氏曰大师犹周礼之大司乐也又曰大师乐官之长
朱子曰少师乐官之佐
元按周礼大司乐中大夫二人乐师下大夫四人郑注云大司乐乐官之长也又有大师下大夫二人小师上士四人郑注云乐用瞽蒙命其贤智者为大师小师杜蒯以旷为大师是也窃谓大师小师专掌音乐之官谓之师者以其贤智而知音可以教其属也小师即少师而孔子独与大师论乐者岂大司乐之官惟天子得设而列国止以大师为乐官之长耶大师之职掌六律六同以合隂阳之声又执同律以听军声而诏吉凶小师之职掌教鼓鼗柷敔埙箫管弦歌凢防祭防飨皆从大师而已师冕不称大小者凢掌磬钟笙镈韎籥之官俱称师也
史
朱子曰史官名
叶少蕴氏曰古者六书皆掌于史官班固云古制书必同文不知必阙问诸故老至于衰世是非无正人用其私故子曰吾犹及史之阙文也今亡矣夫虽畧去有马借乗之语其传必有自矣
元按周制有太史小史内史外史御史之官柯尚迁云太史史官之长也凢郡国计书及天文星厯皆藏于太史观晋之韩宣子适鲁见太史有易象与鲁春秋是知象数赴告之书皆在太史矣其内史掌书王命又掌颁诸侯卿大夫之防命外史掌书外令掌四方之志掌三皇五帝之书掌逹书名于四方则内史外史之职至繁也岂无阙文哉孔子修春秋凢有阙文者因鲁史之旧也其亦存古道也夫
祝
朱子曰祝宗庙之官
元按周礼春官有大祝小祝防祝甸祝诅祝其大祝掌六祝之辞以事鬼神一曰顺祝二曰年祝三曰吉祝四曰化祝五曰瑞祝六曰防祝郑众注云大祝祝官之长也以下大夫为之左传谓祝鮀从卫侯以盟其亦祝官之长而大夫之职与
鞭士
郑氏曰执鞭贱职
朱子曰执鞭贱者之事
元按周礼秋官条狼氏掌执鞭以趋辟王出入则八人夹道公则六人侯伯则四人子男则二人注云趋辟趋而辟除行人也又朝士掌外朝之法帅其属而以鞕呼趋且辟注云趋朝辟行人执鞭以威之也然朝士皆以中士为之条狼氏皆以下士为之故曰执鞕之士
论语类考卷五

[book_title]卷六
钦定四库全书
论语类考巻六
明　陈士元　撰
人物考
孔子
元按史记世家孔子名丘字仲尼其先宋人父叔梁纥母顔氏以鲁襄公二十二年庚戌之嵗十一月庚子生鲁昌平乡郰邑生而圩顶因名曰丘本姓解云孔子之先宋之后也防子啓帝乙之元子纣之庻兄以圻内诸侯入为王卿士武王克殷封纣之子武庚于朝歌武王崩而与三叔作难周公相成王东征之乃命防子为殷后国于宋其弟曰仲思名衍或名泄嗣防子之后号防仲生宋公稽二微虽为宋公而犹以微之号自终至于稽乃称宋公焉宋公生丁公申申生缗公共及襄公熈熈生弗父向及厉公方祀弗父何以下世为宋卿何生宋父周周生胜胜生正考甫考甫生孔父嘉五世亲尽别为公族故后以孔为氏焉孔父生子木金父子木金父生睾夷睾夷生防叔避华氏之祸而奔鲁防叔生伯夏伯夏生叔梁纥求婚顔氏女曰徴在徴在旣庙见以夫之年大惧不得有男而私祷尼丘之山以祈焉生孔子故名丘字仲尼孔子三嵗而叔梁纥卒葬于防路史云孔子四十有九表堤眉谷窍参臂骈脇腰大十围长九尺有六寸时谓长人为鲁司防齐人归女乐乃去之厯聘诸侯莫能用也十有三年而归于鲁然后乐正礼得乃删诗定书繋周易作春秋以示烱戒自惟商后而宋不足徴乃述考志追商颂以续鲁故曰明王不兴天下其孰能宗予不忘宋也哀公十六年四月己丑卒哀公诔之曰旻天不吊不憖遗一老俾屏余一人以在位防防余在疚呜呼哀哉尼父葬鲁城北泗上西汉平帝元始元年諡褒成宣尼父东汉和帝封褒尊侯后魏文帝太和中改諡文宣尼父后周宣帝大象二年追封邹国公隋文帝赠先师尼父唐大宗赠先师高宗干封二年赠太师武后封隆道公宗諡文宣王宋真宗加諡至圣文宣王元加封大成至圣文宣王大明嘉靖九年改称至圣先师孔子羣贤皆改封爵称子云
孔鲤
朱子曰鲤孔子之子伯鱼也
元按家语云孔子年十九娶于宋之开官氏之女一嵗而生伯鱼时鲁昭公遗之鲤夫子荣君之赐因名其子为鲤既长哀公以币召鲤称疾不行哀公十二年年五十卒宋封泗水侯一统志云鲤墓在宣圣墓东
顔路
朱子曰顔路渊之父名无繇少孔子六嵗孔子始教而受学焉
元按三氏志云顔之先出自黄帝越八世有曹姓者始国于邾至周武王封其裔为邾子又六世而邾武公字伯顔者为鲁附庸遂因武公字为顔氏后十四世皆事鲁为卿大夫至为鲁邑宰者即无繇之父也弟子传云顔无繇字路顔回父父子尝各异时事孔子家语云孔子始教于阙里而路受学焉唐赠为杞伯宋封曲阜侯
顔回
朱子曰回孔子弟子姓顔字子渊
元按潘府氏通纪云顔回父无繇为鲁卿士娶齐姜氏以昭公戊子嵗十一月丙申生回弟子传云顔回鲁人字子渊少孔子三十嵗年二十九而髪尽白蚤死家语云回年二十九而髪白三十二而死今较其年则顔回死时孔子六十一然伯鱼年五十先孔子卒卒时孔子年七十也是回死在伯鱼之前矣而顔路请车为椁子曰鲤也死有棺而无椁王肃以为伯鱼未死孔子之设辞耳岂人情哉伯鱼盖死在回前年数错谬未可详也孔子围陈蔡时年六十三而回年三十三孔子称从我陈蔡徳行顔渊则是时回尚无恙其后孔子使子贡至楚楚王欲以书社地封孔子令尹子西曰王之辅相有如顔回者乎则回死非三十二嵗明矣唐赠兖国公配享先圣元赠复圣公一统志云墓在兖州府曲阜县防山东南二十里
仲由
朱子曰由孔子弟子姓仲字子路
元按弟子传云仲由字子路鲁之卞人也少孔子九嵗子路性鄙好勇力志伉直冠雄鸡佩猳豚陵暴孔子孔子设礼稍诱子路子路后儒服委质因门人请为弟子后仕卫为大夫孔悝之邑宰蒉蒯与孔悝作乱石乞壸黡攻子路击防子路之缨子路遂结缨而死孔子闻卫乱曰嗟乎由死矣已而果死家语云仲由一字季路唐赠卫侯宋封河内侯改封卫公
有子
朱子曰有子孔子弟子名若
元按郑云有若鲁人弟子传云有若少孔子十三嵗家语云少孔子三十三嵗纲目前编于周景王八年甲子书鲁有若生是少孔子十三嵗盖从弟子传也门人尊有若不以字行而称有子故后之人遂不知其字耳孔子没弟子以有若状似孔子相与师之曽子曰不可他日弟子进问有若黙然无以应唐赠卞伯宋封平隂侯潘府氏通纪云有若字子若薛应旂氏人物考云有若字子有似无据
曽晳
朱子曰晳曽参父名防
元按弟子传云曽蒧字晳蒧与防同乃夏后氏之裔少康之子曲列封于鄫春秋襄公六年莒人防鄫鄫太子巫求属于鲁为之大夫弗聴昭公四年莒乃取鄫巫于是改鄫为曽遂以为姓巫生阜阜生防防生参参之子三人元申华孙西四世皆贤不仕于鲁以取鄫故故防以狂自废孔子未尝裁之察其志也不然则群贤侍坐孔子方探其用世之志而防独异于三子之撰盖不仕于鲁亡国之义然尔洪迈氏云传记所载曽晳待其子参不慈至谓因鉏菜误伤瓜以大杖撃之仆地此战国时人妄为之辞耳曽晳与子路冉有公西赤侍坐独蒙吾与之褒则其贤可知有子如参而忍撃之几死乎孟子谓曾子养曾晳酒食飬志无撃杖仆地语也唐赠宿伯宋封莱芜侯
曽子
朱子曰曽子孔子弟子名参字子舆
元按弟子传云曽参南武城人字子舆少孔子四十六嵗孔子以为能通孝道故授之业作孝经十篇又所着有曾子二卷家语云曽参字子舆博物志云曾参字敬伯唐赠郕伯宋封郕国公配享先圣元赠宗圣公一统志云墓在兖州府嘉祥县南四十里
闵子骞
朱子曰闵子骞孔子弟子名损
元按弟子传云闵损字子骞少孔子十五嵗郑氏云鲁人容斋三笔云论语所记孔子与人语及门弟子并对其人问答皆斥其名未有称字者虽顔冉髙第亦曰回曰雍惟至闵子独云子骞终此书无指名昔贤谓论语出于曽子有子之门人予意亦出于闵氏观其所记闵子侍侧之辞与冉有子贡子路不同可见矣韩诗外传有孟尝君请学于闵子之事妄甚唐赠费侯宋加琅琊公改封费公一统志云墓在济南府城东五里又东昌府范县南四十里亦有闵子骞墓
仲弓
朱子曰雍孔子弟子姓冉字仲弓
元按弟子传云冉雍字仲弓家语云伯牛之族少孔子二十九嵗郑氏云鲁人也子贡曰在贫如容使其臣如借不迁怒不深怨不録旧罪是冉雍之行也唐赠薛侯宋封下邳公改封薛公一统志云墓在兖州府曹县东南五十里又东昌府冠县北二十五里亦有冉雍墓未知孰是
冉伯牛
朱子曰伯牛孔子弟子姓冉名耕
元按弟子传云冉耕字伯牛郑氏云鲁人孔子节小物则以伯牛侍曰吾以子自厉也唐赠鲁侯宋封东平公改封郓公一统志云墓在兖州府东平州西一十五里又滕县南三里与河南府孟津县西俱有耕墓未知孰是
冉有
朱子曰冉有孔子弟子名求
元按弟子传云冉求字子有少孔子二十九嵗郑氏云鲁人子贡曰恭老慈防不忘賔旅好学博艺省物而勤己是冉求之行也唐封徐侯宋封彭城公改封徐公
子贡
朱子曰子贡姓端木名赐孔子弟子
元按弟子传云端木赐卫人字子贡少孔子三十一嵗田常作乱惮高国鲍晏欲移兵伐鲁子贡一出存鲁乱齐破呉彊晋而覇越子贡好废举与时转货赀相鲁衞家累千金卒于齐唐赠黎侯宋封黎阳公改封黎公
子夏
朱子曰子夏孔子弟子姓卜名商
元按弟子传云卜商字子夏少孔子四十四嵗孔子既没子夏居西河教授为巍文侯师其子死哭之失明家语云子夏卫人小司马索隠云子夏文学着于四科序诗传易又孔子以春秋属商又传礼着在礼志陜西通志云郃阳县有子夏读书洞洪迈氏云子夏非魏文侯师也子夏少孔子四十四嵗孔子卒时子夏年二十八矣是时周敬王二十一年至威烈王二十三年魏始为侯去孔子卒时七十五年文侯为大夫二十二年而为侯又十六年而卒姑以文侯之嵗计之则子夏已百三十余嵗矣方为诸侯师岂其然乎唐赠魏侯宋封河东公改封魏公
子防
朱子曰子防孔子弟子姓言名偃
元按弟子传云言偃呉人字子防少孔子四十五嵗家语云子防鲁人索隠云偃仕鲁为武城宰耳今呉郡有言偃塜盖呉人为是唐赠呉侯宋封丹阳公改封呉公
子张
朱子曰子张孔子弟子姓颛孙名师
元按弟子传云颛孙师陈人字子张少孔子四十八嵗子贡曰美功不伐贵位不喜不侮不佚不傲无告是颛孙师之行也唐赠陈伯宋封宛丘侯再封陈国公陞十哲位
子贱
朱子曰子贱孔子弟子姓宓名不齐
元按家语云宓不齐字子贱少孔子三十嵗弟子传云少孔子四十九嵗然宓姓当作虙楚词辨证补注云虙子贱即伏羲之后顔之推家训云兖州永郡城旧单父县地也东有子贱碑以伏生即子贱之后史记作密不齐汉书伏防又作服防路史云伏羲之后有伏氏宓氏虙氏密氏服氏岂五字皆可通用耶子贱所著书有宓子十六篇唐赠单父伯宋封单父侯
公冶长
朱子曰公冶长孔子弟子
元按弟子传云公冶长齐人字子长家语云公冶长鲁人能忍耻孔子以女妻之范寗云字子芝又左传释例及路史皆云公冶氏鲁公族也则当为鲁人唐赠莒伯宋封髙宓侯博物志云公冶长墓在城阳姑幕城东南五里墓极高一统志云墓在青州府诸城县西四十里
南宫适
朱子曰南容孔子弟子居南宫名縚又名适字子容谥敬叔孟懿子之兄也
元按论语有两南宫适其一为武王乱臣其一为孔子弟子史记弟子传云南宫括字子容家语云南宫縚郑氏注檀弓云南宫縚孟僖子之子南宫阅也又左传昭公七年孟僖子将卒召其大夫云属说与何忌于夫子以事仲尼以南宫为氏杜预氏注云说南宫敬叔也孔頴逹氏云南宫氏也敬谥也叔字也又字容又字括名说又名縚也邢昺氏云南宫子容名縚名括又名阅夫括与适阅与说古字通用唐赠剡伯宋封汝阳侯
樊迟
朱子曰樊迟孔子弟子名须
元按弟子传云樊须字子迟少孔子三十六嵗郑氏云齐人家语云鲁人盖樊皮之后唐赠樊伯宋封益都侯
澹台防明
朱子曰澹台姓防明名字子羽
元按弟子传云澹台防明武城人字子羽少孔子三十九嵗状貌甚恶欲事孔子孔子以为材薄既已受业退而修行行不由径非公事不见卿大夫南防至江从弟子三百人设取予去就名施乎诸侯孔子闻之曰吾以貌取人失之子羽子贡曰贵之不喜贱之不怒苟利于民矣亷于行已是澹台防明之行也汉书云夫子既没弟子散居四方各明夫子之道而澹台防明居楚水经注云澹台子羽赍千金璧由延津渡河阳侯波起两蛟夹舟子羽曰吾可以义求不可以威刼操剑斩蛟蛟死乃投璧于河三投而輙跃乃毁璧而去索隠云呉国东南有澹台湖盖其遗迹焉唐赠江伯宋封金乡侯一统志云墓在邹县西北三十里又开封府陈留县北亦有防明墓
原思
朱子曰原思孔子弟子名宪
元按弟子传云原宪字子思郑氏云鲁人家语云宋人少孔子三十六嵗唐赠原伯宋封任城侯
公西华
朱子曰赤孔子弟子姓公西字子华
元按弟子传云公西赤字子华少孔子四十二嵗郑氏云鲁人子贡曰齐庄而能肃志通而好礼摈相两君之事笃雅有节是公西赤之行也唐赠郜伯宋封钜野侯
漆雕开
朱子曰漆雕开孔子弟子字子若
元按弟子传云漆雕开字子开家语云蔡人字子若少孔子十一嵗习尚书不乐仕郑氏云鲁人唐赠滕伯宋封平舆侯
宰我
朱子曰宰我孔子弟子名予
元按弟子传云宰予字子我又云宰我为临淄大夫与田常作乱以夷其族孔子耻之吕氏春秋亦云陈恒攻宰予于庭然左传无宰我与田常作乱之文是时有阚止字子我而田阚争宠子我为田常所杀岂阚止之字与宰我同而后人误引耶郑氏云鲁人唐赠齐侯宋封临淄公改封齐公一统志云墓在曲阜县西南三里
申枨
朱子曰申枨弟子姓名
元按家语云申续字周而无申枨姓名郑氏云申枨即申续也弟子传云申党字周邢昺氏云申续即申党也盖鲁人后汉王政云有羔羊之防无申党之欲是以枨为党也然唐宋从祀则作二人故山东通志云申枨字子续非申党也唐赠鲁伯宋封文登侯一统志云封上蔡侯
司马牛
朱子曰司马牛孔子弟子名犂向魋之弟
元按弟子传云司马耕字子牛孔安国氏云宋人春秋哀公十四年六月宋向魋自曹出奔卫宋向巢来奔盖向氏出于宋桓公之后又为桓氏世为宋司马又为司马氏向魋兄弟五人左师向巢次魋次子颀子车及牛不知牛与子颀等兄弟之次左传云初宋景公嬖向魋魋之宠害于公公将讨之未及魋先谋公请享公焉以日中为期私家甲兵之傋尽往享所公知之命皇野召左师巢与之誓共攻魋子颀驰而告魋欲入攻公子车止之魋遂入于曹以叛又使巢伐之曹人叛魋魋奔卫巢奔鲁司马牛致其邑与珪而适齐后魋再奔齐牛又致其邑而适呉呉人恶之而反赵简子召之陈成子亦召之卒于鲁郭门之外阮氏葬诸丘舆唐赠向伯宋封睢阳侯
巫马期
朱子曰巫马姓期字孔子弟子名施
元按弟子传云巫马施字子旗少孔子三十嵗郑氏云鲁人或云陈人期与子路薪于韫丘见富人处师氏而心无所慕及为单父宰戴星而出戴星而入身亲其劳而治唐赠鄫伯宋封东阿侯
柴
朱子曰柴孔子弟子姓高字子羔
元按弟子传云高柴字子羔齐人敬仲傒十代孙也少孔子三十嵗子羔长不盈五尺受业孔子孔子以为愚郑氏云子羔卫人左传作子羔而家语则作子高礼记又作子臯唐赠共伯宋封共城侯一统志云墓在沂州西南一百三十里又开封府太康县西亦有柴墓
牢
朱子曰牢孔子弟子姓琴字子开亦字子张
元按琴牢卫人也家语载之而史记弟子传不载庄子谓琴张与子桑戸孟之反三人为友唐赠南陵伯宋封平阳侯
孺悲
朱子曰孺悲鲁人尝学士防礼于孔子
元按礼记杂记云恤由之防哀公使孺悲之孔子学士防礼士防礼于是乎书注云时人僣上士之防礼丧礼已废孔子以教孺悲国人乃复书而存之是孺悲盖孔子弟子也而史记家语皆不入弟子之列故朱子止称鲁人而不称弟子岂因孔子辞以疾而絶之耶然歌瑟使闻则固未尝深絶之其视鸣鼓攻求者何如而孺悲独不以弟子称何也
陈亢
朱子曰子禽姓陈名亢孔子弟子或曰亢子贡弟子未知孰是
元按陈亢陈人也家语收在孔子弟子篇中而史记弟子传不载焉今考论语子禽两问子贡一问伯鱼无请问孔子之事其谓子贡过恭于仲尼盖推尊其师也穪子贡为子穪孔子为仲尼他无此例以此推之当为子贡弟子无疑宋封南顿侯一统志云墓在开封府太康县北
互乡童子　阙党童子
元按互乡童子孔子与其进阙党童子孔子使之将命是皆得事孔子者但姓名俱无考耳
论语类考卷六

[book_title]卷七
钦定四库全书
论语类考卷七
明　陈士元　撰
人物考
尧
元按史记五帝本纪惟云帝尧不书姓氏索隠云姓伊祁氏然伊祁乃炎帝之姓盖以尧与炎帝俱火徳王故谓尧为炎帝后而汉书遂以尧为炎帝子姓伊祁谬矣世纪云庆都寄居于伊长孺家故尧从母所居为姓灵台碑云昔者庆都氏姓曰伊则伊其母姓岂得为尧姓乎路史云帝尧姬姓帝喾之第二子也母陈丰氏曰庆都生尧于丹陵是曰放勲年十有三佐摰封埴受封于陶又改封于唐年十六以唐侯践帝曰陶唐氏都于平阳安邑以火纪徳在位七十载欲逊位于是四岳举舜又三载尧已八十九嵗荐舜于天以摄事一百载尧乃殂落寿一百十六嵗春秋元命苞云尧眉八采是谓通明尚书中侯云帝尧即政荣光出河龙马街甲世纪云尧二十登帝位厨生翣脯阶生蓂荚在位九十八年寿一百十八嵗后世称为尧云夫尧乃陶唐氏之名而索隠则以尧舜禹为谥然尧曰咨汝舜舜曰咨汝禹汝弃汝契若以为谥则弃契垂益防龙皆谥乎孟子云放勲乃殂落屈原云就重华而陈辞故路史又以尧名放勲舜名重华夫放勲者总名帝尧徳业之大也重华者帝舜重尧之华也岂可以为尧舜之名号乎郑氏云尧逰城阳而死葬焉外纪云尧葬于谷林子十人长曰监明先死监明之子式封于刘其后有刘累事存汉纪尧娶富宜氏生朱朱傲使出就丹尧崩舜封朱于房为房侯谓之虞賔夏后封之唐朱之庻弟九传铸冀郇栎函高唐上唐唐杜皆其后也而御龙豕韦范随士刘之姓见左传
舜
元按帝舜有虞氏姚姓其先国于虞为虞姓王符氏姓志云舜姓虞而史伯亦称虞幕则其上世为虞矣书云有鳏在下曰虞舜则虞舜防时止姓虞而名舜可知史记云舜祖句望出于颛顼非也予尝着荒史有辨矣风俗通云舜祖幕左传云舜祭幕路史云虞幕生乔牛乔牛生瞽叟是虞幕为舜祖而舜姓虞也纲目前编云尧即位四十有一载甲申舜生于诸冯索隠云舜母曰握登苏氏古史云舜生于诸冯之姚墟故为姚姓居于沩汭故为沩姓金履祥氏云诸冯沩汭皆在今河东县孟子以舜生诸冯为东夷之人盖对文王西夷而言犹云东方西方耳故曰地之相去千有余里盖自河中至岐周千余里也而说者指齐之歴山濮之雷夏为舜耕渔之地或又指防稽上虞牛羊村百官渡为舜所居其谬殊甚舜本虞帝之名一徙成市再徙成都万章云谋盖都君而皇甫谧遂以都君为舜之字路史云目瞳重曜故曰舜而字曰重华世纪云因瞳子名重华春秋演孔图云舜目四瞳谓之重明尸子与淮南子皆云舜两瞳子是为重明罗苹氏云目动曰舜与瞬同诸说皆非也尧舜禹字义古无定注广雅云尧晓也郑氏礼记注云舜充也玉篇云禹舒也或云尧逊也舜运也禹举也余冬録云舜准也循也禹辅也汤攘也又谥法云翼善传圣曰尧仁圣盛明曰舜受禅成功曰禹此皆后人臆说耳舜年三十为百揆三十三摄天子事六十而尧崩服尧三年防即天子位在位四十八载而崩于鸣条寿一百十嵗三妃娥皇盲无子女英生义均及季厘义均封于商是为商均季厘封于缗次妃癸比氏生二女曰宵明曰烛光是为湘神庻子七人而圭胡负遂庐蒲卫甄潘饶番傅邹息其何母辕余姚上虞濮阳余虞西虞无锡巴陵衡山长沙皆其裔也
禹
元按夏后姒姓名禹一曰伯禹又曰大禹索隠以禹为谥史记以文命为名或又以文命为字薛应旂氏云禹字高宻盖据世纪之说皆非也前已辨矣路史云禹之先出于颛顼颛顼生骆明骆明生白马生是为伯鲧字熈汶山广柔人也封于崇故曰崇伯舜遏之羽山三年而死初纳有莘氏曰志是为修己生禹于僰道之石纽乡长于西羗西夷之人也三十娶涂山氏纲目前编云尧在位七十有二载乙卯舜使禹平水土八十有一载甲子封于有夏舜在位三十有二载丁巳命禹总师戊午叙洪范九畴四十有八载甲戌舜崩乙亥禹避于阳城丙子禹即位在位八嵗崩于防稽年百有六嵗以金纪徳故又称白帝礼纬含文嘉云禹卑宫室垂意于沟洫百谷用成神龙至灵服尚书璇玑钤云禹开龙门导积石圭出刻曰延喜鬻子云禹饭一馈而七起世纪云禹手足胼砥故世传禹病偏枯足不相过至今巫称禹歩焉禹庙谥议云禹桀皆后世易名周人革民视听故以行为谥乃谥夏之末王为桀而追谥其始祖为禹也岂其然哉
稷
元按稷名弃周本纪云其母有邰氏女曰姜嫄为帝喾元妃姜嫄出野见巨人迹践之有孕居期生子以为不祥弃之隘巷林中寒氷皆有异遂收养焉初欲弃之因名曰弃及为成人好耕农尧举为农师天下得其利舜封之于邰号曰后稷别姓姬氏路史云弃字曰度辰勤百谷而死于黒水之山娶姞生蠒世为后稷周礼大司徒注云弃为尧稷官立稼穑死配稷名为田正诗人谓之田祖履迹之异则前贤辨之悉矣
臯陶
元按路史云少昊之裔子取颛顼氏之女曰修生大业大业取少典氏之女曰华生陶陶生而马喙渔于雷泽帝舜以为士师陶一振褐而不仁者逺乃立犴狱造科律听狱执中而天下无寃封之于臯是曰臯陶舜禅禹禹逊之陶辞焉卒于臯寰宇记云六安北有臯陶冡夏本纪云帝禹立而举臯陶荐之且授政焉而臯陶卒封臯陶之后于英六或在许又左传文公五年秋楚仲归防六冬公子爕防蓼臧文仲曰臯陶庭坚不祀杜预氏注云臯陶字庭坚罗泌氏云臯陶乃少昊之后而庭坚则高辛氏之子六乃臯陶之后而蓼则庭坚之后也预旣误以庭坚为臯陶字复以蓼为臯陶后失之矣盖臯陶之后有舒蓼而非蓼也舒蓼偃姓而蓼则姬姓蓼防而舒蓼犹存至宣公八年舒蓼始防臯陶之裔世为理官其后逃难伊墟为李氏是为之祖
舜臣五人
朱子曰五人禹稷契臯陶伯益
元按舜有臣五人禹稷臯陶三人解见于前兹考契益二人路史云契帝喾之子帝喾次妃有娀氏曰简狄感鳦致胎疈而生契聪明而仁尧命为司徒使布五教封于商赐姓子氏商人谓之王诗称天命鸟降而生商毛传以鳦降为祀郊禖之候而史迁乃有吞践之说苏洵氏辨之详矣至于伯益之世系则史传不同路史云颛顼娶邹屠氏生禹之祖及八凯伯益八凯之一也字隤敳为唐泽虞是为百防将军佐禹治水封于梁舜禅禹禹逊于益辞焉年过二百嵗史记秦本纪云帝颛顼之裔孙曰女修生子大业大业娶少典之子曰女华生大费与禹平水土已成禹曰非予能成亦大费为辅帝曰咨尔费賛禹功其赐尔皁斿尔后嗣将大出乃妻以姚女佐禹调鸟兽鸟兽驯服是为柏翳赐姓嬴氏索隠云此秦赵之祖一名柏翳尚书谓之益世本汉书谓之伯益观史记上下诸文柏翳与伯益是一人无疑罗泌氏则云柏翳者少昊之后臯陶之子而伯益乃颛顼之第三子刘秀表亦云夏禹治水伯益与柏翳主驱禽兽是翳益为二人金履祥氏云秦纪谓柏翳佐禹治水驯服鸟兽即尚书所谓随山刋木曁益奏庻鲜食益作朕虞若予上下鸟兽者也唐虞功臣独四岳不名其余未有无名者岂有柏翳之功如此而尚书不槪见乎泌之好异要非事实也
羿
朱子曰羿有穷之君善射
罗泌氏曰夷羿有穷氏穷国之侯也偃姓左臂修而善射五嵗得法于山中传楚狐父之道又学射于吉甫以善射着尝从呉贺北防见雀焉贺命射左目羿中厥右耻之由是每进妙中高出天下迨事夏王夏太康滔滛无度畋于有洛之表十旬不反羿因民弗忍兵于河以距之太康失邦仲康立于时羲和沈湎于酒叛官离次将羿是与王命侯征之羿遽隠慝及相之立爰逐相而自立因夏民代夏政自鉏迁于穷石防乐正后防之子伯封于是益恃射不修民事而蔽于从禽武罗伯困熊髠厐围皆贤臣也乃弃之而信任伯明氏之谗子寒浞又以厐门为受教之臣浞乃蒸取羿室纯狐谋杀羿而虞羿于畋羿弗察也八年归自畋厐门取桃棓杀之
元按尚书称大康尸位乃盘逰无度畋于有洛之表十旬弗反有穷后羿因民弗忍距于河穷国名也羿居穷石之地故以穷为国号孔安国注尚书云羿诸侯名杜预注左传云羿有穷君之号又説文云羿帝喾射官也贾逵云羿之先祖世为先王射官故帝喾赐羿弓矢使司射又尧之臣有羿亦善射是羿乃善射之穪非人名也左传襄公四年魏绛云昔有夏之方衰也后羿自鉏迁于穷石因夏民以代夏政注云禹孙太康滛于失国夏人立其弟仲康仲康卒子相立羿遂伐相号曰有穷孔頴逹云羿废太康而立其弟仲康及后相旣立羿代夏政则羿必自立为天子逐出后相后相依斟灌斟寻夏祚未防盖与羿并称王也及寒浞杀羿因羿室而生浇浇已长自能用兵始防后相相死之后始生少康少康生杼杼又年长能诱豷始得防浞而立少康自太康失邦至少康绍国当有百载据此则夏乱甚矣而夏本纪云仲康崩子相立相崩子少康立不言羿浞之事是迁之踈也
奡
朱子曰奡春秋传作浇浞之子也后为夏少康所诛罗泌氏曰寒浞者猗姓寒君伯明氏之谗子弟也寒君恶之弃诸穷穷羿收之立以为相而信使之羿逐后相自立而荒逰浞乃蒸羿室已而杀羿袭其号且因其室生浇及豷浇惟恃力荡舟走陆是曰奡浞任诈伪而不徳于民使浇帅师防斟灌斟寻氏处浇于过处豷于戈杀夏后相爰革夏命四十有三年为伯靡所杀
元按左传魏绛云浞因羿室生浇及豷恃其谗慝诈伪而不徳于民使浇用师防斟灌及斟寻氏处浇于过处豷于戈夏臣靡自有鬲氏収二国之烬以防浞而立少康少康防浇于过后杼防豷于戈有穷遂亡又哀公元年伍员云昔有过浇设斟灌以伐斟寻防夏后相后缗方娠逃出自窦归于有仍生少康焉为仍之牧正惎浇能戒之浇使其臣椒求之逃奔有虞为之庖正以脱其害虞思妻以二姚邑诸纶有田一成有众一旅能布其徳而兆其谋以收夏众抚其官职于是少康使其臣女艾谍浇使其子季杼诱豷遂防过戈复禹之绩祀夏配天不失旧物夫浇与豷皆浞之子浇国于过豷国于戈而浇独以力称屈原云浇身被服疆圉是也
汤
元按商汤子姓契之后商本纪云天乙立是为成汤自契至汤十四代凢八迁汤始居亳放桀于南巢归于亳践天子位号曰商自盘庚迁殷张晏云禹汤皆字也谥法云除残去虐曰汤然汤名履书云予小子履是也孔安国云汤初名天乙为王时改名履谯周云夏殷之礼生称王死称庙主皆以帝名配之天亦帝也殷人尊汤故曰天乙又易曰帝乙归妹易传亦以帝乙为汤名是天乙即帝乙也若然纣之父亦曰帝乙是祖孙同名矣商王多以十干取名汤之父曰主癸主癸之父曰主壬主壬之父曰报丙报丙之父曰报乙汤之后王又有祖乙有小乙有武乙然则帝乙为汤名岂待后世称庙主而始有帝乙之名哉又汤亦称武王诗云武王载斾毛传云武王汤也又尚书璇玑钤云汤受金符帝箓白狼衘钩世纪云汤有圣德诸侯不义者汤从而征之一时归者三十六国践位十三年寿百嵗卒葬亳北之济隂
伊尹
朱子曰伊尹汤之相也
元按吕氏春秋云有侁氏女采得婴儿于空桑后居伊水命曰伊尹尹正也谓汤使之正天下也皇甫谧氏云伊尹力牧之后生于空桑空桑地名史记云伊尹名阿衡阿衡欲干汤而无由乃为有莘媵臣负鼎爼以滋味说汤致于王道或云伊尹从汤言素王及九主之事今观尚书所载尹岂有是哉竹书纪年云伊尹寿百二十嵗路史云伊姓出于炎帝下及汤代有伊摰为之左相是为保衡孙子兵书伊尹名摰孔安国氏亦云伊摰而国名纪又有伊国注云伊摰所尹也则伊又为地名而非姓矣英贤传以伊尹为空桑氏尤妄外纪太乙氏之后有空桑氏然空桑之地有二其一在兖干宝记云徴在生孔子于空桑之地孔庙礼器碑云顔育空桑是也其一在莘陜之间共工氏振洪水以薄空桑伊尹生于空桑是也故地记谓陈留有伊尹村伊尹卒大雾三日至太戊时其子伊陟为相一统志云伊尹墓在开封府归徳州城东南四十里又河南府偃师县西亦有伊尹墓
高宗
孔安国氏曰髙宗殷之中兴王武丁也
元按商本纪云帝武丁帝小乙之子也武丁修政行徳殷道复兴在位五十九祀武丁崩子祖庚嗣立武丁之庙为髙宗作殷武乐章以颂之礼记防服四制云髙宗者武丁武丁者殷之贤王也继世即位而慈良于防当此之时殷衰而复兴礼废而复起故善之善之故载之书中而髙之故谓之髙宗
老彭
包咸氏曰老彭殷贤大夫
元按邢昺氏云老彭即庄子所谓彭祖上及有虞下及五覇者也李善氏云彭祖名铿尧臣封于彭城歴虞夏至商年七百嵗故以乆寿称世木云彭祖姓籛名铿在商为守藏吏在周为柱下史年八百嵗又宰我问五帝徳篇云尧举舜彭祖而任之崔灵恩氏云彭祖尧臣仕殷世其人甫寿七百年王符氏潜夫论云颛帝师于老彭寿千余嵗此皆以老彭为一人也王弼氏云老是老彭是彭祖罗泌氏云祝融之裔陆终之子曰籛字铿封于彭是为彭祖以斟雉养性事放勋厯夏商守官大夫商王采女受术籛始去之终身不见寿七百六十七嵗臯陶之裔恩成之胄世为理官以理命氏至纣时逃难伊墟为李氏其五世孙名干字元杲为周上御史胎刵且娶洪氏曰婴敷感飞星娠十二年疈左而生儋周宣王之四十二年二月望日也儋之始生其母名之禄是为伯阳甫生而皓首故谓老子耳七十而参漏故名耳而字儋儋与聃同左传所谓太史儋是也邑于苦之頼乡赖即莱也故又曰老莱子以三十六法治心理性究忠尽孝桓庄世柱下史简灵世守藏吏孔子尝学礼焉孔没十九年而儋入秦西歴流沙八十余土化胡成佛寿四百有四十嵗据其说则老彭为二人孔子称其述而不作信而好古彭祖虽无考而老子则有明证杨中立氏云老子五千言以自然为宗谓之不作可也朱子亦云以曽子问中老聃言礼数段证之可见述而不作信而好古盖聃周之史官掌国之典籍三皇五帝之书如五千言亦或古有是语而老子传之未可知也故列子引黄帝书与老子谷神不死章相同杨慎氏云佛经三教论谓五千文者容成所说老为尹谈盖述而不作也又庄子引容成氏曰除日无嵗无外无内则容成氏固有书矣述而不作此其明证
周任
马融氏曰古之良史
元按千姓编云周任商太史家语云晋人觇宋章子曰周任有言曰民恱其爱者弗可敌又左传昭公三年仲尼谓周任有言曰为政者不赏私劳不罚私怨夫孔子屡引周任之格言则周任为古之贤人可知路史亦云商有周任而邢昺氏乃以周任为周大夫非是
纣
邢昺氏曰纣名辛字受商末世之王也
冯猗氏曰纣谥也残义损善曰纣
元按尚书称商王受史记殷本纪云帝乙崩子辛立是为帝辛天下谓之纣纣资辨防疾闻见甚敏才力过人手格猛兽又帝王世纪云纣倒曵九牛抚梁易柱而秦誓举纣之罪更不言其絶力也曰沈湎冒色敢行暴虐曰秽徳彰闻曰罪浮于桀又甚则称之为雠称之为独夫今观史鉴所载滛虐之行天下之恶何加焉而子贡乃谓纣之不善不如是之甚何也窃疑周书之过其实也希舄有言文王拘羑里武王覊玉门吕氏春秋云季歴困死文王苦之不忘羑里之丑至武王事之亦不忘玉门之辱罗泌氏云文王见辱玉门顔色不变而武王卒擒纣于牧野释谅闇而即戎载木主而示述武王于纣盖有怨辞焉岂谓泰誓耶孔子云武未尽善子贡云纣恶未甚其意将以儆戒于君臣之际而苏氏遂以武王非圣人吁非所以论世矣
微子
朱子曰微子纣庻兄
元按微子啓家语及路史皆作魏子啓史记云微子开者殷帝乙首子而纣之庻兄也纡旣立不明滛乱于政微子数諌不聼乃问于太师少师遂亡然尚书作微子啓而史记作微子开者避汉景帝讳也食采于防故曰微子吕氏春秋云纣母生微子与仲衍其时尚为妾改而为妻生纣纣父欲立微子啓为太子太史据法而争曰有妻之子不可立妾之子故立纣为后史记云啓母贱辛母正后是二母也若谓啓辛同母则妻从夫贵而所生之子亦从而贵啓不得称嫡长子乎此吕氏之谬也论语谓微子去之未尝明言其何徃而孔安国氏乃有奔周之说左传又有靣防防璧衰绖舆衬之说史记又有持祭器造于军门肉袒面防膝行而前之说真厚诬微子也罗泌王柏金履祥軰皆有辨矣一统志云墓在归徳州西南一十二里
箕子
朱子曰箕子纣诸父
元按宋世家云箕子纣亲戚也纣为滛泆箕子諌不听乃被髪狂而为奴遂隠而鼓琴以自悲是为箕子操世家以箕子为纣之亲戚未尝言其为父为兄郑王肃皆云纣之诸父朱子集注从之而服防杜预则又以为纣之庻兄其说不同如此箕子名无考惟司马彪注庄子云箕子名胥余不知何据
比干
朱子曰比干纣诸父
元按宋世家云王子比干者纣之亲戚直言諌纣纣怒杀之刳其心家语亦云比干是纣之亲而马融以比干为纣之诸父微子为庶兄然孟子云以纣为兄之子且以为君而有微子啓王子比干是微子比干皆诸父矣夫孟子以微子比干并称防子之为纣庻兄确乎有明徴也而比干岂得为诸父哉故金履祥谓孟子所谓兄之子者兄当作乙谓均是帝乙之子也言一时一家而善恶之相逺也若然则比干非纣诸父乃庻兄矣一统志云墓在卫辉府城北一十里即武王所封者题曰殷太师比干之墓又河南府偃师县西北亦有比干墓
文王
元按文王姬姓名昌太王之孙季歴之子也上世出于后稷至公刘立国于豳亶父自豳迁岐改号曰周周本纪云季歴卒子昌立是为西北崇侯虎譛于纣囚之羑里乃演易闳夭之徒求有莘氏美女及文马以献纣纣赦西伯赐弓矢斧钺使专征伐于是伐犬戎伐宻须而都于程又伐耆伐邗伐崇乃作丰邑迁都于丰年九十七而崩谥为文王史迁云西伯隂行善岂文王以服事殷之心哉
武王
元按武王名发西伯昌之子也昌娶于有莘氏曰太姒生十子长曰伯邑考早卒次曰发发生于帝乙之二十三祀壬辰西伯薨子发嗣为西伯乃伐纣践天子位七年而崩墓在京兆长安东杜礼记文王世子篇文王谓武王曰我百尔九十吾与尔三焉文王九十七乃终武王九十三而终且如其言则文王十五而生武王前此已有伯邑考矣武王八十一而生成王后此又生唐叔虞焉此理所无者盖戴记之附防也竹书纪年云武王年五十四而卒似为近理
周公
元按周文公名旦文王第三子武王之弟也采于周故称周公文其谥也周在岐下国名纪云黄帝时有周昌商有周任是周国乆矣自太王迁岐而竹书东汉书及孔丛子俱称周公季歴是王季亦尝称周公也杜预氏云扶风雍东北有周城盖即周原岐之小地名而太王所迁之岐则在美阳之南故汉书及说文俱谓文王封岐在美阳中水乡盖即周公之采邑故谯周氏云以太王所居之周地为周公采邑是也周公长子伯禽成王封之鲁次凡伯次伯龄封于蒋男爵次靖渊封于邢侯爵次祭事文王受商之命次胙次茅故路史云凡蒋邢茅胙祭皆周公之裔也史记云周公既卒成王葬之于毕从文王明予小子不敢臣周公而一统志以周公墓在伯禽墓南似误
乱臣十人
朱子曰马氏以十人为周公旦召公奭太公望毕公荣公大颠闳夭散宜生南宫适其一人谓文母刘侍读以为子无臣母之义盖邑姜也
元按尚书泰誓篇云予有乱臣十人同心同徳孔安国注十人与马融孔頴逹郑之説皆同故邢昺氏云十人自周公旦以下先儒相传为此説也君奭篇云惟文王尚克修和有夏亦惟有若虢叔有若闳夭有若散宜生有若大颠有若南宫括注云虢叔文王之弟也至武王时虢叔死矣故十臣之中无虢叔也周公已解见于前召公名奭亦与周同姓谯周氏云周之支族食邑于召谓之召公索隠云召畿内采地文王受命取岐周故墟周召二地分爵二公故诗有周召二南言在岐山之阳也召公封于燕亦如周公以元子就封而自留以相王召公次子代为召公至宣王时召康叔虎其后也世家云召公治西方甚得兆民和召公卒民思其政作甘棠之诗太公望吕尚也齐世家云吕尚东海上人其先祖尝为四岳佐禹平水土有功虞夏之际封于吕本姓姜氏从其封姓故曰吕尚吕尚盖尝困穷年老矣钓于渭西伯将出猎卜之曰所获非龙非彲非虎非罴所获覇王之辅于是西伯猎果遇太公于渭阳与语大恱曰自吾太公望子乆矣故号之曰太公望载与俱归立为师刘向别録云师之尚之父之故曰师尚父孙子兵法云周之兴也吕牙在殷谯周云姓姜名牙索隠云名尚字牙师尚父其官名也武王已平商封师尚父于齐营丘金石録云太公寿一百四十嵗毕公名髙马融氏云毕公文王庶子姓书云毕公文王少子魏世家云武王伐纣而髙封于毕其苖裔曰毕万乃魏之祖也杜预氏云毕在长安县西北括地志云毕原在雍州万年县西南周本纪云武王命毕公释百姓之囚表商容之闾路史云周公薨毕公髙入职焉盖髙食采于毕入为天子公卿也毕命篇云命毕公保厘东郊又云以周公之事徃哉又称为父师是毕公代周公父师之职治陜以东之郊也荣公名无考荣亦国名路史以荣为姬姓之国盖亦食采于荣而入为公卿者厉王三十年以荣公为卿用事盖其后也大颠闳夭散宜生大闳散宜皆姓颠夭生皆名周本纪云西伯文王善养老大颠闳夭散宜生鬻子辛甲之徒皆徃归之又云纣囚西伯于羑里闳夭之徒求有莘氏美女骊戎之文马以献纣又云武王伐纣散宜生大颠闳夭皆执剑以卫武王又云武王命闳夭封比干之墓是也南宫适亦姓名即八士中之伯适周本纪云武王命南宫适散鹿台之财发钜桥之粟国语晋胥云文王之即位度于闳夭而谋于南宫重之以周召毕荣韦昭注云南宫即南宫适也邑姜武王妃太公吕望之女张师曾氏云邑姜亦妇人之有圣德者
八士
元按马融郑皆以周之八士为成王时人刘向以为宣王时人朱子集注两存之且曰不可考矣然以为成王时人者近之汲冡周书克殷解云乃命南宫忽振鹿台之粟乃命南宫伯达与史佚迁九鼎盖南宫忽即仲忽南宫伯达即伯达尚书所谓南宫适即伯适也又宣和慱古图云武王时有南宫仲盖即仲突仲忽也是八士者皆南宫氏也国语云文王询于八虞贾唐氏云周八士皆尝为虞官又周书武寤解云尹氏八士太师三公咸作有绩又和寤解云王乃厉翼于尹氏八士注云八士武王贤臣也唐萧頴士游防山诗云子尚捐俗纷季随蹑遐轨丹铅续録云防山之季随即周八士中一人也然季随隠于蒙山事别无出雍大记云入士墓在咸阳县东北五十里
泰伯
朱子曰太王三子长泰伯次仲雍次季歴太王之时商道寖衰而周日彊大季歴又生子昌有圣徳太王因有翦商之志而泰伯不从太王遂欲传位季歴以及昌泰伯知之乃与仲雍逃之荆蛮
罗泌氏曰古公太王避狄居岐娶于骀曰太姜生泰伯仲雍季歴季歴居程古公属焉泰伯窥知及弟仲雍窜于荆蛮居梅里荆人义而君之号为呉泰伯伯卒仲继剪髪文身倮以从俗是为虞仲武王封其曽孙仲于夏墟亦曰虞仲
元按呉世家云季歴贤而有圣子昌太王欲立季厯以及昌于是泰伯仲雍二人乃奔荆蛮以避季厯季厯果立是为王季而昌为文王左传僖公五年宫之奇云泰伯不从是以不嗣故朱子亦云太王翦商而泰伯不从若然则周为强暴之诸侯取商之计已非一世而文王以服事殷又何谓也诗云居岐之阳寔始翦商者盖太王本无翦商之志而居岐之时始得民心王业之成寔基于此故诗人追原武王之所以翦商其先业寔始于太王耳岂太王有翦商之志哉然泰伯所以必逃之荆蛮者盖泰伯为长子序当传国而太王或欲传国于季歴故泰伯逃以逊国也然孔子不曰三以国让而曰以天下让者盖伯泰逃之荆蛮从而归者千余家立为呉君则其贤可知使传国位必能大其世业况商之天下至纣必絶纵无武王伐之纣能终有天下乎使泰伯不逃而有后焉则国位传于泰伯之后泰伯之后见纣无道亦必伐之不必武王也是周之天下乃商之天下商之天下必归于周乃泰伯之后之天下非季歴之后之天下也故孔子论武王得天下乃追探为泰伯所让盖人知泰伯让国而不知让天下故曰无得而称焉夫泰伯与仲虞俱逃使仲雍不逃则国位亦当传及仲雍矣而孔子不称仲雍为至徳惟以为逸民者岂让国之心出于泰伯而仲雍从兄以逃于国位无系耶
虞仲
朱子曰虞仲即仲雍与泰伯同窜荆蛮者
元按呉世家云泰伯弟仲雍皆周太王之子而季歴之兄也季歴贤而有圣子昌太王欲立季歴以及昌于是泰伯仲雍二人乃奔荆蛮为呉泰伯卒无子弟仲雍立是为呉仲雍武王克殷求泰伯仲雍之后封周章于呉封周章弟虞仲于周之北是为虞仲索隠云左传称泰伯虞仲太王之昭则虞仲是太王之子而周章之弟亦称虞仲者盖周章之弟字仲始封于虞故曰虞仲其仲雍本字仲而为呉之始祖后世亦称虞仲所以祖与孙同号也
夷逸
元按先儒谓夷逸姓名无考或者以为虞仲隠于夷故称虞仲夷逸金履祥云夷逸当自是一人但不知姓名故号夷逸耳薛应旂云夷氏逸名夷诡诸之裔也族人夷仲年为齐大夫夷射姑为邾大夫独逸隠居不仕或劝之逸曰吾譬则牛也寕服轭以耕于野岂忍被绣入庙而为牺乎是夷逸非虞仲明矣
伯夷　叔齐
朱子曰伯夷叔齐孤竹君之二子
罗泌氏路史曰怡姜姓也禹有天下封怡以绍烈山是为墨台成汤之初析封离支是为孤竹西伯之兴有允及致老矣而归之未至西伯薨武王急伐商叩諌不及义弃周禄北之止阳上俾摩子难之逮闻淑媛之言遂摘薇终焉是为伯夷叔齐先是齐嫡而夷长父初欲立夷不可初薨夷齐偕巽去之北海之濒于是凭立世其国定王十一年入于齐
元按韩诗外传云夷齐父名初字子朝孔丛子注云夷齐墨台初之二子也允字公信智字公达是叔齐名字不同又烈士传云夷齐之弟凭字伯僚然凭乃孤竹君之中子夷之弟非齐之弟也金履祥氏云古无名字之例盖纬书之附防耳宋元符三年封伯夷为清惠侯叔齐为仁惠侯
论语类考卷七

[book_title]卷八
钦定四库全书
论语类考卷八
明　陈士元　撰
人物考
鲁公
朱子曰鲁公周公子伯禽也
元按索隐云周公元子就封于鲁次子留相王室代为周公其余食小国者六人樊蒋邢茅胙祭也洛诰云予小子其退即辟于周命公后是周公留相成王成王封其子伯禽于鲁也记云周公拜乎前鲁公拜乎后言受封告庙之礼耳陶渊明以为武王封之于鲁误也伯禽成王元年就封享国四十六年一统志云鲁公墓在兖州府曲阜县东八里
昭公
朱子曰昭公鲁君名稠
元按鲁世家云鲁襄公卒太子子野立七月而卒鲁人立禂为君是为昭公昭公年十九犹有童心穆叔不欲立曰禂非适嗣且居丧不戚若果立必为季氏忧季武子弗听卒立之昭公二十五年春鸜鹆来巢师已曰文成之世童謡曰鸜鹆来巢公在干侯鸜鹆入处公在外野至二十八年昭公如晋晋君果居昭公于干侯昭公在当时有知礼之名故陈司败以为问左传云昭公五年公如晋自郊劳至于赠贿无失礼晋侯谓女叔齐曰鲁侯不亦善于礼乎对曰是仪也不可谓礼礼所以定其国行其政令无失其民者也今政在三家不能取有子家覊弗能用也奸大国之盟陵虐小国公室四分难将及身不防其所礼之本末将于此乎在而屑屑焉习其仪以亟言善于礼不亦逺乎三十二年公薨明年夏叔孙成子逆公之丧于干侯秋七月葬昭公于墓道南孔子之为司寇也沟而合诸墓
吴孟子
许谦氏曰古者妇人皆以其姓在下而以孟仲之次加于上如春秋所书仲子伯姬诗所谓孟姬之类子宋姓姬鲁姓姜齐姓伯仲长幼之序仲子宋女伯姬鲁女孟姜齐女也吴祖泰伯文王之伯父鲁祖周公文王之子吴鲁无婚姻之礼昭公违礼欲掩其恶故改姬称子也
元按春秋哀公十二年夏五月甲辰孟子卒左传云昭公娶于吴故不书姓然先儒多以孟子为昭公夫人考之春秋经文未尝称为夫人也惟坊记有云鲁春秋去夫人之姓曰吴其死曰孟子卒故先儒遂以为夫人不知坊记多出汉儒未足据也春秋书夫人者如夫人姜氏至自齐之例孟子非夫人而亦书卒者鲁史畏吴彊之故耳然则昭公犯娶同姓之非岂其得己也哉吴孟子卒孔子与吊适季氏季氏不絻放绖而拜
定公
朱子曰定公鲁君名宋
元按定公名宋襄公之子昭公之弟也鲁世家云昭公卒于干侯鲁人共立昭公弟宋为君是为定公纲目前编云季孙意如废世子而立公子宋初公衍为太子季孙使叔孙告于子家羁曰公衍公为实使群臣不得事君若公子宋主社稷则群臣之愿也昭公之丧至自干侯甫及坏隤公子宋先入从者皆自坏隤反遂立宋为君然昭公丧至五日而后定公即位非常礼也昭公生务人及公衍二子从干侯乃亦季氏之所忌不敢复入公子宋以昭公母弟虽亦从公在外然于季孙无忌子家羁所谓貌而出者也故丧至坏隤而宋先入意如必欲抑使听已不以时定位不过将以市已挟立之恩而鲁之羣臣卒无一人倡明太义以奨公室使宋卒为意如所制而不得有为鲁衰自是不振矣悲哉定公以敬王十一年即位在位十五年薨于髙寝
哀公
朱子曰哀公鲁君名蒋
元按系本云哀公名蒋鲁世家云名将定公之子周敬王二十六年即位在位二十七年为三桓所攻奔于卫孙于邾国人迎以归卒于公孙有山氏哀公十四年春则春秋絶笔之年也哀公母曰定姒先儒谓哀公四嵗即位然春秋哀公七年秋公伐邾若四嵗即位则伐邾之年方十嵗耳何以能亲将耶又鲁君夫人多见于经而哀公夫人独不经见盖娶在先君之世薨在春秋絶笔之后也则公即位时年巳长矣四嵗即位之説似谬哀公子寜是为悼公
孟荘子
朱子曰孟荘子鲁大夫名速其父献子名蔑
元按孟荘子仲孙速也仲孙蔑之子公孙敖之孙公子庆父之曽孙也蔑即孟献子大学记其国不以利为利以义为利之言而孟子亦记其有友五人而忘家之善此诚鲁之贤大夫而春秋中所仅见者也歴相君五十年鲁人谓之社稷之臣则其臣必贤其政必善而孟荘子年少嗣立能不改焉故孔门以为难又考春秋荘子速之后有僖子貜懿子何忌武伯彘皆能世其家法三家之中惟仲孙氏独忠公室而南宫敬叔之贤更出于流俗岂非献荘之遗教流风足以倡淑后裔哉夫仲孙氏又称孟孙者盖鲁桓公四子长荘公次庆父次公子牙次公子友礼嫡长称伯庶长称孟荘公既为君而大夫不敢宗诸侯不得与荘公为伯仲叔季之次故以庆父为孟孙氏牙为叔孙氏友为季孙氏是为三家皆桓公之后故又为三桓然庆父实荘公之仲弟故国人犹称仲孙而鲁史因之也
孟懿子
朱子曰孟懿子鲁大夫仲孙氏名何忌
元按春秋定公六年仲孙何忌如晋左传云孟懿子往是知懿子名何忌也懿子之父僖子名貜僖子将死召其大夫曰吾闻孔丘圣人之后也我若获没必属説与何忌事之而学礼焉以定其位故孟懿子与南宫敬叔皆师事孔子
孟武伯
朱子曰武伯懿子之子名彘
元按春秋懿子以哀公十四年卒而武伯嗣哀公十七年左传云公会齐侯于蒙孟武伯相武伯问于髙柴曰诸侯盟谁执牛耳季羔曰鄫衍之役吴公子姑曹发阳之役卫石魋武伯曰然则彘也是知武伯为懿子之子仲孙彘也
孟敬子
朱子曰孟敬子鲁大夫仲孙氏名捷
元按檀弓云悼公之丧季昭子问于孟敬子郑氏注云敬子武伯之子名捷是也
孟之反
朱子曰孟之反鲁大夫名侧
元按左传哀公十一年齐师伐我战于郊右师奔孟之侧后入以为殿杜预氏注云孟之侧孟氏族也字反又荘周云孟子反夫孟侧字反左传以为孟之侧孔子以为孟之反荘子以为孟子反犹孟子称孟舎曰孟施舎也施之子皆助语辞如庾公之斯尹公之他之类
孟公绰
孔安国氏曰孟公绰鲁大夫
元按孟公绰仲孙氏字公绰也能烛崔杼不臣史记弟子传叙云孔子之所严事于鲁孟公绰是也
子服景伯
朱子曰子服氏景諡伯字鲁大夫子服何也
元按子服氏孟氏之支庶也歴惠伯昭伯以至景伯景伯名何左传哀公七年公会吴于鄫吴徴鲁百牢景伯曰晋范鞅贪而弃礼以大国惧敝邑卜一牢之君若以礼命于诸侯则有数矣若亦弃礼则有淫者矣吴人不听景伯曰吴将亡矣不与必弃疾于我乃与之十三年公会晋侯于黄池吴人将以公见晋侯景伯对使者曰王合诸侯则伯帅侯以见于王伯合诸侯则侯帅子男以见于伯自王以下朝聘玉帛不同故敝邑之贡于吴有丰于晋以为伯也今以寡君见晋则晋为伯矣吴人乃止既而悔之将囚景伯景伯曰何也立后于鲁矣遂囚以还及太宰嚭见于吴王曰无损于鲁不如归之乃归景伯景伯自言力能肆公伯竂于市朝则其势位可知景伯名何而孔安国以为名何忌非也
叔孙武叔
朱子曰武叔鲁大夫名州仇
元按武叔叔孙成子之子也成子名不敢左传定公八年阳虎刼武叔以伐孟氏哀公十一年齐师伐鲁及清武叔呼冉求而问战武叔之母死既小敛袒且投冠拔发子游曰知礼君子曰州仇焉知礼所事者礼之末节也
季文子
朱子曰季文子鲁大夫名行父
元按季文子季友之孙为鲁大夫史记世家云成公十六年宣伯使告晋郤犨请止季文子而杀之九月晋人执季文子于苕邱范文子谓栾武子曰季孙于鲁相二君矣妾不衣帛马不食粟可不谓忠乎信谗慝而弃忠良若诸侯何乃赦季文子十二月季文子及郤犨盟于扈归刺公子偃襄公五年季文子卒大夫入敛公在位宰庀家器为葬备春秋私考云季孙行父奸深忌刻之人也论语谓其三思而后行岂非用智之深而谋身之密者耶观其党仲遂之弑适倾归父之用事而又结晋仇齐以専鲁国之政恶可知矣左迁穪其妾不衣帛马不食粟相三君而无私积全与行父平生不类虽有之亦饰诈沽名之事耳但其末年能信用仲孙蔑而委之政故犹以功名终焉
季桓子
朱子曰季桓子鲁大夫名斯
元按左传季桓子季平子之子也平子名意如定公五年六月季孙意如卒子斯嗣是为桓子桓子行东野及费子泄为费宰逆劳于郊桓子敬之劳仲梁怀仲梁懐弗敬子泄怒谓阳虎曰子行之乎阳虎囚桓子而逐仲梁怀既而盟桓子于稷门之内而释之定公六年桓子如晋献郑俘七年齐伐鲁桓子与孟懿子御之十二年仲由为宰将堕三都于是桓子帅师堕费十三年齐人馈女乐桓子微服往观语定公受之怠于政孔子去适卫哀公二年桓子伐邾将伐绞三年秋桓子有疾谓康子曰昔者孔子防兴鲁矣以吾受羣婢故去我死汝相鲁必召仲尼后数日卒
季康子
朱子曰季康子鲁大夫季孙氏名肥
元按季孙肥之名见于左传及鲁世家乃桓子之庶子哀公三年秋季桓子有疾命正常曰南孺子之子男也则以告而立之女也则肥也可南孺子者桓子之妻也桓子卒康子立既葬康子在朝南氏生男正常载以如朝告曰夫子有遗言命其圉臣曰南氏生男则以告于君与大夫而立之今生矣男也敢告遂奔卫康子请退公使大夫共刘视之则或杀之矣乃讨之召正常正常不反畏康子也康子立欲召仲尼公之鱼曰昔吾先君用之不能终为诸侯笑今又用之不能终是再为诸侯笑康子曰谁召而可曰必召冉求于是使召冉求论语所谓季氏旅泰山伐颛冉求聚敛事皆康子时事也諡法安乐抚民曰康
季子然
朱子曰子然季氏子弟
元按注疏孔安国邢昺皆以子然为季氏子弟子然盖其字也其名与事实无考薛应旂谓子然平子意如之子桓子之弟也不知何据或亦因其与孔子同时而臆度之耳
鄹人
邢昺氏曰鄹人鲁鄹邑大夫
元按孔子父叔梁大夫纥有九女无子其妾生孟皮一字伯尼有足病于是求婚于顔氏顔氏生三女其小曰徴在顔父问三女曰鄹大夫虽父祖为卿士然其先圣王之裔今其人身长十尺武力絶伦虽年长性严不足为疑三子孰能为之妻徴在进曰从父所制将何问焉父曰即尔能矣遂以妻之乃生孔子春秋于邑大夫多穪人人之者微之也故不以姓名见如文公九年经穪许人左传则穪大夫是也又左传襄公十年县门发鄹人纥扶之以出在内者则当时尝以鄹人穪孔子之父矣宋祥符年封纥为齐国公元至顺年加封啓圣王
臧文仲
朱子曰臧文仲鲁大夫臧孙氏名辰
元按世本云鲁孝公生僖伯彄彄生哀伯达达生伯氏瓶瓶生文仲辰则辰乃公子彄之曽孙也彄字子臧辰以王父字为氏故曰臧孙氏文仲继然友为政自荘公末已与闻国政矣而四十余年鲁政多疪至于文公尤甚文公十年三月辛夘文仲卒当时穪其为名大夫而孔子以为不智又以为窃位其众好必察者与
臧武仲
朱子曰鲁大夫名纥
元按臧武仲名纥諡武文仲之孙宣叔之子也左传襄公二十二年臧武仲如晋雨过御叔御叔曰焉用圣人注云武仲多知时人谓之圣也襄公二十三年臧孙讫出奔邾初季武子无适子庶子公钮居长而武子爱幼子纥欲立之臧孙纥成之是为季悼子于是季孙爱臧孙孟孙恶之其后季孙以孟氏计攻臧氏臧孙斩鹿门之关以出奔邾初臧宣叔娶于铸生贾及为又娶穆姜之姨子为继室生纥长于公宫姜氏爱而立之臧贾臧为出在铸臧武仲自邾使告臧贾且致大蔡曰子以大蔡请纳其可贾再拜受使为以纳请臧孙如防使告鲁曰絶非能害也知不足也非敢私请苟守先祀无废二勲敢不辟邑乃立臧为此孔子所谓要君者也臧纥致防而奔齐仲尼曰知之难也有臧武仲之知而不容于鲁国作不顺而施不恕也
阳货
朱子曰阳货季氏家臣名虎尝囚季桓子而専国政元按左传阳货初事季平子至定公五年九月囚季桓子及公父文伯而逐仲梁怀冬十月杀公何藐盟桓子于稷门之内逐公父文伯及秦遄皆奔齐六年夏强使孟懿子往报晋夫人之币八月又盟公及三桓于周社盟国人于亳社诅于五父之衢八年九月刼公与武叔以伐孟氏公敛处父战于棘下阳氏败阳虎説甲如公宫取寳玉大弓以出舎于五父之衢入于讙阳关以叛九年夏归鲁寳玉大弓鲁人伐阳关阳虎使焚莱门而出奔齐齐侯执之囚诸西鄙乃载葱灵寝于其中而逃奔晋适赵氏孔子曰赵氏其世有乱乎子路曰权不在焉岂能为乱孔子曰阳虎亲富而不亲仁赵简子好利而多信必溺其説而从其谋祸败所终非一世可知也
阳肤
朱子曰阳肤曽子弟子
元按一统志云阳肤武城人曽子弟子七人阳肤其一也
微生髙
朱子曰微生姓髙名鲁人素有直名者
元按荘子及战国防尾生与女子期于梁下女子不来水至不去抱梁柱而死程复心氏云尾生一本作微生战国防作尾生髙髙诱氏以为鲁人疑即微生髙也观此则其为人槩可见矣
微生畆
朱子曰微生姓畆名也
元按微生畆盖微生髙之族也髙之直畆之固岂圣人中正之道哉
左邱明
程子曰左邱明古之闻人也
元按汉书艺文志云左邱明鲁太史吴程氏云自班马以来皆谓左邱明即传春秋撰国语者故孔安国注论语以为鲁太史也或谓传春秋者非左邱明乃楚之左史倚相薛应旂氏又以左邱明为左史倚相之后杜预氏左传序云左邱明受经于仲尼然孔子称左邱明之所耻曰丘亦耻之则左邱明当是孔子之先辈今左传序事于孔子既没之后至于韩赵魏灭智伯之时则传春秋者似非左邱明矣左邱氏明名故史记或称左邱然自汉以来率称左氏而杜预乃云仲尼素王邱明素臣郑夹漈氏族志亦云左姓邱明名宋封为中都伯一统志云墓在济南府肥城县西南二十五里
公伯寮
朱子曰公伯寮鲁人
元按史记弟子传云公伯僚字子周张守节氏云家语弟子篇有申缭字子周即公伯寮也古史考则谓公伯僚是谗愬之人孔子不责而云命非弟子流也故朱子集注不云弟子
栁下惠
朱子曰栁下惠鲁大夫展获字禽食邑栁下諡曰惠元按荘子云孔子与栁下季为友栁下季之弟名曰盗跖注云栁下惠姓展名获字季禽一云字子禽鲁公族展无骇之子也然考之左传展禽在鲁僖公时至孔子之生八十余年孔子岂得相与为友盖荘子寓言也僖公二十六年齐侵鲁僖公使展禽弟展喜犒师喜受命于禽以往谕以先王之命齐帅媿服齐求鲁岑鼎鲁与之赝展禽不肯失信乃以真岑鼎往臧文仲祀爰居展禽非之文仲曰季子之言不可不法也使书之以为三防夏父弗忌跻僖公于闵公上展禽曰必有殃矣列女传云栁下惠既死门人将诔之妻曰夫子之諡宜曰惠兮门人从之以为诔
卞荘子
朱子曰荘子卞邑大夫
元按国名纪云卞和卞荘子皆以卞邑为姓氏族大全云曹叔振铎之后支庶食采于卞因以为氏卞荘子是也集注以为卞邑大夫则本于晋儒周生烈之説史记陈轸传云卞荘子有刺双虎之功荀子云齐人伐鲁忌卞荘子不敢过卞刘向新序云荘子养母战而三北及母死齐伐鲁荘子赴敌三获甲首以献曰此塞三北遂赴齐师杀卞人而死据此则荘子为卞人固未尝言其为大夫及卞姓也一统志云墓在东昌府聊城县界内
林放
朱子曰林放鲁人
元按礼殿图有林放名而弟子传不载故集注止云鲁人唐赠清河伯宋封长山侯
子桑伯子
朱子曰子桑伯子鲁人
元按邢昺云子桑伯子当是一人故王肃包咸惟言伯子而已郑云子桑秦大夫盖以左传秦有公孙枝字子桑也郑引之谬矣集注所谓子桑户者盖以荘周穪子桑户孟子反子琴张三人相与友其言皆太简之意子桑死孔子闻之使子贡往吊焉盖子桑姓伯子字而户其名也
原壤
朱子曰原壤孔子之故人
元按原壤盖原宪之族周文王第十六子原伯之后也檀弓云孔子之故人曰原壤其母死夫子助之沐椁原壤登木而歌夫子为弗闻也者而过之孔頴达氏云原壤方外之士离文弃本不拘礼节妄为流宕盖败于名教误于后学者也
公山弗扰
朱子曰弗扰季氏宰与阳虎共执桓子据邑以叛元按公山弗扰左传作公山不狃字子泄盖阳虎之党也定公五年弗扰为费宰其据费以叛召孔子史记在定公九年孔子未为中都宰前春秋不书者以费叛季氏非叛鲁也而左传家语乃载在十二年是时定公尊用孔子而季孙斯仲孙何忌又从孔子堕费无费叛之事岂孔子舎鲁而欲赴费人之召耶盖史记九年费叛似是而左传所谓费人袭鲁仲尼命申句须乐颀下伐之妄矣春秋私考云季平子専权为恶以阳虎为腹心虎之预政已非朝夕及平子与叔孙成子相继卒而桓子武叔皆稚弱国命遂为虎所执公山弗扰为费宰侯犯为郈宰皆虎党也弗扰以费叛犯以郈叛宜在定公五六年间桓子武叔初立之时虎専国政倚以为助也何以知二邑之叛在此时邪盖虎归孔子蒸豚而曰大夫有赐于士弗扰叛欲召孔子则此时孔子尚未仕也孔子仕鲁猎较为兆必在定公七八年间而不在桓子初立时也
达巷党人
朱子曰其人姓名不传
元按前汉书董仲舒传云达巷党人不学而自知孟康氏注云此项槖也氏族大全云项本姬姓春秋时有项槖七嵗而为孔子师
冕　挚
元按周礼乐官有乐师大师小师其掌磬钟笙镈韎籥之官皆称师师冕师摰如春秋师旷师筏师慧之类摰本太师亦称师摰如旷本太师亦称师旷也摰又名乙乐记所谓子贡见师乙而问歌声是也摰冕姓皆无考
襄
朱子曰襄即孔子所从学琴者
元按襄击磬乐官之名史记世家云孔子学琴师襄子十日不进师襄子曰可以益矣孔子曰丘已习其曲矣未得其数也有间曰已习其数可以益矣孔子曰丘未得其志也有间曰已习其志可以益矣孔子曰丘未得其人也有间曰有所穆然深思焉有所怡然髙望而逺志焉曰丘得其为人黯然而黒颀然而长眼如望羊奄有四方非文王其谁能为此也师襄子辟席再拜曰盖文王操也襄姓亦无考
干　缭　缺　方叔　武　阳
元按干缭缺方叔武阳皆乐官之名或曰方叔方名而叔其字也姓皆无考其后子孙以官为氏故有亚饭氏三饭氏四饭氏少师氏云
乡原
朱子曰乡原乡人之愿者也
元按周生烈云乡原者所至之乡辄原其人情而为意以待之也何晏云乡向也谓其不能刚毅见人辄原其趋向容媚而合之也故孔子以为徳之贼其人姓名无考
此卷皆鲁国人物
论语类考卷八

[book_title]卷九
<经部,四书类,论语类考
钦定四库全书
论语类考卷九
明　陈士元　撰
人物考
齐桓公
朱子曰齐桓公名小白
元按左传小白齐僖公庶子也齐世家云僖公卒太子诸儿立是为襄公僖公同母弟夷仲之子曰公孙无知弑襄公而自立为齐君未防为雍林人所杀初襄公无道羣弟恐祸及故次弟小白奔莒鲍叔傅之次弟紏奔鲁管仲召忽傅之大夫髙傒及雍林人杀无知议立君髙国先隂召小白于莒鲁闻无知死亦发兵送公子紏而使管仲别将兵遮莒道射中小白带钩小白佯死管仲使报鲁鲁送紏者行益迟六日至齐则小白已入髙傒立之是为桓公发兵距鲁秋与鲁战于干时鲁败走齐絶鲁归道遗其书曰子紏兄弟弗忍诛请鲁自杀之召忽管仲雠也请得而甘心醢之不然将围鲁鲁人患之遂杀子紏于笙渎召忽自杀管仲请囚以往鲍叔牙迎管仲及堂阜而脱桎梏桓公厚礼以为大夫任政桓公多内宠五公子皆求立桓公病卒五公子争立相攻桓公尸在牀六十七日尸虫出户孝公元年八月始葬桓公
齐君
朱子曰齐君荘公名光
元按齐世家云灵公十年以公子光质晋十九年立光为太子髙厚傅之灵公又嬖仲姬生子牙请以为太子公许之遂东陡太子光使髙厚傅牙为太子灵公疾崔杼迎故太子光而立之是为荘公在位六年崔杼弑之晏婴枕公尸而哭三踊而出齐太史书曰崔杼弑荘公崔杼杀之其弟复书崔杼复杀之少弟复书崔杼乃舎之
齐景公
朱子曰齐景公名杵臼
元按齐世家云景公名杵臼荘公之异母弟也崔杼弑荘公而立杵臼是为景公景公嬖妾鬻姒生子荼荼少其毋贱无行诸大夫恐其为嗣尝以为言而景公乃计立荼为太子逐羣公子于莱景公卒陈乞作乱荼奔鲁乞立景公之庶子阳生是为悼公而使人杀荼乞遂専政春秋私考云齐景公亦贤君也当其始立即用晏婴故初年政治每有可观当时称晏子以其君显盖有由也至于晚年兴兵结怨大异往时意晏子必已老不在位自会夹谷之后或亦告终是景公之善恶繋于晏子之存亡难以言自立矣
简公
朱子曰简公齐君名壬
元按齐世家云简公名壬悼公阳生之子也初景公卒太子荼立是为晏孺子景公未葬而羣公子畏诛出亡陈乞与鲍牧共立阳生是为悼公使人迁晏孺子于骀而杀之幕下后鲍牧弑悼公国人立其子壬是为简公初简公与父阳生俱在鲁也阚止有宠焉及即位陈恒与阚争宠因杀阚而弑简公年表乃以简公为景公之子误矣
公子纠
程子曰桓公兄也子纠弟也使桓弟而纠兄管仲所辅者正桓夺其国而杀之则管仲与桓不同世之雠也若计其后功而与其事桓圣人之言无乃害义之甚啓万世不忠之乱乎
金履祥氏曰程子之説据汉史淮南王传大约以兄弟为防然荀卿杜预韦昭俱有桓公杀兄之説但二者曲直不待兄弟而后明顾子纠名义已失前无正首讨贼之义后有抗君争国之非桓公不诛仲而用之仲安得而雠桓乎
元按春秋荘公九年夏公伐齐纳纠九月齐人取子纠杀之胡安国氏云前书纳纠不称子者明不当立也后书杀纠复称子者明不当杀也季本氏云杀子纠称齐人者纠欲簒兄倚鲁为乱国人之所欲杀也纠不称弟絶于族属以罪讨也是以子纠为弟也以子纠为兄之説盖倡于公谷故于桓公之入曰簒曰不让公子纠而荀卿之学出于公谷故曰桓公杀兄以争国杜预氏因衍其説曰公子纠桓公之庶兄也惟汉书薄昭谏淮南厉王有曰齐桓杀其弟以反国故程子取此以证子纠之为弟考诸春秋经文书纠曰鲁纳纠书小白则曰齐小白入于齐夫以小白繋之齐则小白当立而纠之为弟明矣惟程子以子纠为弟然后有合于圣人不许召忽之意而金履祥氏强为之辩不论兄弟之序岂不谬哉
召忽
元按召忽公子纠臣也忽死纠之难而春秋不书者纠弟也桓公兄也桓公已立而忽乃纳纠倚鲁称兵干时决战岂非欲危社稷之计乎此纠之所以得罪于齐而见杀也孔子比之匹夫匹妇自经沟渎而莫之知也可以为万世之公案矣
管仲
朱子曰管仲齐大夫名夷吾相桓公霸诸侯
元按史记云管仲夷吾颖上人也少时尝与鲍叔牙游鲍叔知其贤管仲贫困常欺鲍叔鲍叔终善遇之不以为言已而鲍叔事齐公子小白管仲事公子纠及小白立为桓公公子纠死管仲囚焉鲍叔遂进管仲管仲既用任政于齐齐桓公霸诸侯管仲之谋也著书五十八篇名曰管子仲卒子孙世禄于齐有封邑者十余世一统志云管仲墓在牛山之阿
伯氏
孔安国氏曰伯氏齐大夫
元按伯氏名无考盖齐之公族也先儒以其有骈邑三百故云齐大夫然能饭疏食没齿无怨言其亦安分悔过者矣
晏平仲
朱子曰晏平仲齐大夫名婴
元按史记云晏平仲婴莱之夷维人也索隐云晏子名婴平諡仲字也山东通志云晏婴字平仲齐公族为大夫事齐灵公荘公景公以节俭力行显名诸侯虽尝为相然知陈氏必有齐国乃听季札之言纳邑与政及其间也从容风议时有匡救焉平仲之父曰桓名弱其子名圉因田乞作乱而奔鲁一统志云晏婴墓在临淄县东北三里
陈文子
朱子曰陈文子名须无
元按左传齐荘公三年秋晋大夫栾盈奔齐荘公厚待之晏婴陈文子谏弗听其后遂有崔杼之祸田完世家云陈完諡敬仲如齐改姓田氏完生穉孟夷穉孟夷生湣孟荘湣孟荘生文子须无事齐荘公文子生桓子无宇无宇生武子开与厘子乞乞事齐景公乞生子常是为成子即陈恒也陈文子弃马十乘事无考山东通志云齐有崔庆之乱自晏子而下能自守不汚者惟文子为贤
陈成子
朱子曰成子齐大夫名恒
元按陈恒史记作田常乞之子也乞卒恒代立是为陈成子陈成子与阚止相齐简公阚止字子我陈恒思害之阚有宠于简公权弗能去于是陈恒复脩厘子之政厚贷薄收齐人歌曰妪乎采芑归乎陈成子齐大夫御鞅谏简公曰陈阚不可并也君其择焉不听子我常舎公宫陈恒兄弟四人乘如公宫杀子我恐简公诛已遂弑简公
崔子
朱子曰崔子齐大夫名杼
元按崔武子杼齐公族也春秋襄公二十五年夏五月乙亥齐崔杼弑其君光史记世家云初棠公妻好棠公死崔杼取之荘公通之数如崔氏以崔杼冠赐人崔杼怒而不得间荘公尝笞宦者贾举贾举复侍为崔杼间公以报怨五月莒子朝齐崔杼称病不视事公问崔杼病遂从崔杼妻崔杼妻入室不出公拥柱而歌宦者贾举遮公闭门崔杼之徒持兵从中起公登台请解不许请盟不许请自杀于庙不许公逾墙射中公股反坠遂弑之崔杼立荘公异母弟杵臼是为景公崔杼为右相庆封为左相初崔杼生子成及彊其母死娶棠妻棠妻东郭女也生子明东郭女使前夫棠公之子无咎与其弟东郭偃相崔成成有罪二相急治之立明为太子成请老于崔杼崔杼许之二相弗听成彊怒告庆封庆封与崔杼有郤欲其败也成彊杀无咎偃于崔杼家崔杼怒见庆封庆封曰请为子诛之使崔杼仇卢蒲嫳杀成彊尽灭崔氏崔杼无归亦自杀諡曰武子
晨门
元按晨门齐臣姓名无考　以上皆齐国人物
卫灵公
元按卫灵公襄公之子也初襄公有贱妾幸之有身梦人谓曰我康叔也今若子必有卫名而子曰元妾怪之问孔成子成子曰康叔者卫祖也及生子男也以告襄公襄公曰天所置也名之曰元襄公夫人无子于是立元为嗣是为灵公灵公在位四十二年荘子云灵公死卜葬于故墓不吉卜葬于沙邱而吉掘之数仞得石椁焉洗而视之有铭曰不凭其子灵公夺而里之夫灵公之为灵也久矣季本氏云卫灵公主威不立而盗得以杀其兄家政不脩而妻得以逐其子事无名而每兴逺役行无信而屡召敌兵观孔子因其问陈而明日遂行其不足与有为可知然而不至于丧者有仲叔圉治宾客祝鮀治宗庙王孙贾治军旅三子虽非纯臣而才足使令故倚以苟自逸然有蘧伯玉而不能用岂真能任贤者哉一统志云灵公墓在东昌府观城县东南四十二里
南子
朱子曰南子卫灵公之夫人有滛行
元按史记云孔子至卫灵公夫人南子愿见孔子孔子辞谢不得已而见之入门北面稽首夫人自帷中再拜环佩玉声璆然孔子曰吾乡为弗见见之礼答焉孔鲋氏云古者大享夫人与焉卫君夫人享夫子夫子亦弗获已矣栾肇氏云予所否者天厌之否塞也言我之道不行而否塞者乃天所厌弃也杨慎氏云矢者直也直告之也非誓也何孟春氏云六经鲁论家语皆无子见卫南子之事不知迁何据而云然盖南子者必鲁之南蒯也佛肸以中牟畔子路不欲其往而夫子有吾岂匏瓜之喻南蒯以费畔子路亦不欲其见也昭公十四年南蒯奔齐对景公曰臣欲张公室也夫南蒯欲弱季氏以强鲁故夫子见之非见卫之南子而见鲁之南子也
卫君
朱子曰卫君出公辄也灵公逐其世子蒯聩公薨而国人立蒯聩之子辄于是晋纳蒯聩而辄拒之时孔子居卫卫人以蒯聩得罪于父而辄嫡孙当立故冉有疑而问之
元按卫世家云太子蒯聩与灵公夫人南子有恶欲杀南子蒯聩与其徒戏阳遫谋朝使杀之戏阳后悔不果蒯聩数目之夫人觉之惧呼曰太子欲杀我灵公怒太子蒯聩奔宋已而之晋赵氏夫蒯聩南子之子南子滛乱蒯聩不能为亲隐恶而愤激过中迹不能不涉于乱不惟南子恶之虽灵公亦有所不安此蒯聩所自取之祸而非有杀母之心也盖蒯聩闻野人之歌其心慙焉以告南子南子啼而走言太子将杀己以诬之灵公惑于其言亦不难于逐蒯聩矣春秋书卫世子蒯聩出奔宋宋南子家也蒯聩负杀南子之名岂敢奔宋哉春秋系之世子则蒯聩无杀母之恶而灵公轻信谗言明矣卫世家又云灵公游于郊令子郢仆郢灵公少子也字子南灵公怨太子出奔谓郢曰我将立若为后郢对曰郢不足以辱社稷君更图之灵公卒夫人命子郢为太子曰此灵公命也郢曰亡人太子蒯聩之子辄在不敢当于是卫乃以辄为君是为出公赵简子欲纳蒯聩卫人闻之兵击蒯聩蒯聩不得入罗泌氏云子南灵公之介子蒯聩之弟也蒯聩既奔子南辞位子南之徳实嫓夷齐孔子居卫葢有疑辄逆
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:39:03-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,春秋讲义原序,春秋讲义卷一上,春秋讲义卷一下,春秋讲义卷二上,春秋讲义卷二下,春秋讲义卷三上,春秋讲义卷三下,春秋讲义卷四上,春秋讲义卷四下,春秋讲义全文在线阅读,春秋讲义全文在线下载,大玄古籍书库">
<meta name="description" content="四卷。宋戴溪撰。此书为经筵讲稿。宋理宗开禧年间，戴溪为资善堂说书，再转为太子詹事。时景献太子命类《易》、《诗》、《春秋》、《论语》、《孟子》、《资治通鉴》，各为说以进，《春秋讲义》即所进之一。戴氏着此书时，正当南宋韩侘胄北伐失败，宋金议和再成之时。故此书特别重视《春秋》经中有关内修外攘、交邻经武之道，而对于先儒津津乐道的卒葬之类义例缺而不论。可见戴氏亦主“经世致用”之道。如隐公二年“公会戎于潜”，戴氏虽承认由于“古者戎狄种落间与中国杂处”，因而鲁与戎会盟修好亦属正常。但又认为“夫戎狄非盟会可结也，盟果何益">
<title>春秋讲义_戴溪_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">春秋讲义</span> <br/>
          作者： <span class="inputVal" id="bkauthor">戴溪</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,经学,完结</span> <br/>
          字数： <span class="inputVal" id="bknum">[book_length]89408</span> <br/>
          说明： <span class="inputVal" id="bkdec">四卷。宋戴溪撰。此书为经筵讲稿。宋理宗开禧年间，戴溪为资善堂说书，再转为太子詹事。时景献太子命类《易》、《诗》、《春秋》、《论语》、《孟子》、《资治通鉴》，各为说以进，《春秋讲义》即所进之一。戴氏着此书时，正当南宋韩侘胄北伐失败，宋金议和再成之时。故此书特别重视《春秋》经中有关内修外攘、交邻经武之道，而对于先儒津津乐道的卒葬之类义例缺而不论。可见戴氏亦主“经世致用”之道。如隐公二年“公会戎于潜”，戴氏虽承认由于“古者戎狄种落间与中国杂处”，因而鲁与戎会盟修好亦属正常。但又认为“夫戎狄非盟会可结也，盟果何益哉!”其后庄十八年“公追戎于济西”，戴氏再发此论云：“然自是而后，鲁伐戎，戎终不能为鲁患。追戎、伐戎不可谓无功矣。治戎之道，使之畏威则远遁，岂可以盟誓结哉!”其攘夷之论，于此可见一斑。此书最早的刻本是嘉定十六年(1223)由戴溪之子戴桷刻于金陵学舍，宝庆二年(1226)复刻于泰州，然流传不广，渐散佚。今本是《四库全书》编辑者从《永乐大典》中辑出的，其《大典》所缺之处则采黄震《日钞》所引补之。现存宋嘉定十六年刻本、宋宝庆二年刻本。</span> <br/>
          封面： <span class="inputVal" id="bkimg">Z_5021.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]春秋讲义
[book_author]戴溪
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,经学,完结
[book_length]89408
[book_dec]四卷。宋戴溪撰。此书为经筵讲稿。宋理宗开禧年间，戴溪为资善堂说书，再转为太子詹事。时景献太子命类《易》、《诗》、《春秋》、《论语》、《孟子》、《资治通鉴》，各为说以进，《春秋讲义》即所进之一。戴氏着此书时，正当南宋韩侘胄北伐失败，宋金议和再成之时。故此书特别重视《春秋》经中有关内修外攘、交邻经武之道，而对于先儒津津乐道的卒葬之类义例缺而不论。可见戴氏亦主“经世致用”之道。如隐公二年“公会戎于潜”，戴氏虽承认由于“古者戎狄种落间与中国杂处”，因而鲁与戎会盟修好亦属正常。但又认为“夫戎狄非盟会可结也，盟果何益哉!”其后庄十八年“公追戎于济西”，戴氏再发此论云：“然自是而后，鲁伐戎，戎终不能为鲁患。追戎、伐戎不可谓无功矣。治戎之道，使之畏威则远遁，岂可以盟誓结哉!”其攘夷之论，于此可见一斑。此书最早的刻本是嘉定十六年(1223)由戴溪之子戴桷刻于金陵学舍，宝庆二年(1226)复刻于泰州，然流传不广，渐散佚。今本是《四库全书》编辑者从《永乐大典》中辑出的，其《大典》所缺之处则采黄震《日钞》所引补之。现存宋嘉定十六年刻本、宋宝庆二年刻本。
[book_img]Z_5021.jpg


[book_title]提要
【臣】等谨案春秋讲义四卷宋戴溪撰溪有续吕氏家塾读诗记已著录开禧中溪为资善堂说书累转太子詹事景献太子命类易诗书春秋论语孟子通鉴各为説以进此即其春秋说也书中如有齐襄迫纪侯去国为托复雠以欺诸侯以秦与楚灭庸为由巴蜀通道以屡书公如晋至河乃复为晋人启季氏出君之渐以定公戊辰即位为季氏有不立定公之心皆具有理解而时当韩胄北伐败衂和议再成故于内修外攘交邻经武之道尤惓惓焉至卒葬之类并阙而不择考宋代于丧服之制避忌颇深如何居居字语出檀弓礼部韵畧即不载其他可知溪之不释此类盖当时讲幄之体也嘉定癸未五月溪长子桷锓木金陵学舍沈光序之寳庆丙戌牛大年复刻于泰州其序称是书期于启沃君听天下学士不可得而闻盖非经生训诂家言故流传未广陈氏书録解题不着于録殆以是欤宋史艺文志作四卷王瓉温州志作三卷朱彞尊经义考注曰已佚今外间絶无传本惟永乐大典所采尚散见各条经文之下今谨为裒辑校正自僖公十四年秋至三十三年襄公十六年三月至三十一年永乐大典所缺则取黄震日抄所引补之仍从宋史厘为四卷而毎卷又各分上下其所释经文多从左氏故其间从公谷者并附案语于下方焉乾隆四十六年九月恭校上
总纂官【臣】纪昀【臣】陆锡熊【臣】孙士毅
总　校　官【臣】陆费墀

[book_title]春秋讲义原序
汉儒诵其师説曰为人君父者不可不通春秋为人臣子者不可不通春秋至哉言乎汉人颇识此意东宫藩邸命夫惇诲故老名儒师傅授以是学仲舒相江都贯公为河间博士东平中山长沙梁王之傅三传皆有师法而敏防之疏亷直之严素刚之望之尤其妙一时之选者也然防辞奥防或讲焉而不精错诸事业适以贻害天下如九世复雠一语差毫厘而谬千里追思异时师友何所逃罪甚哉讲学之难乎非讲学之难而所与共学者难其人耳故端明戴公身端行治雅邃麟经横帙资善堂重席颛讲明白正大义精语平天叙人彞春生秋杀粲然于口授指画间有以发先儒所未言长子桷修葺旧闻锓木金陵学舍属光挂名编端光末学肤受安能窥公道授业之秘独慨夫太史公执迁手而泣曰汝无忘吾所论著扬名后世以显父母迁卒其业卓然以继春秋自任今是书之传恐司马氏不得専美于汉公讳溪字少望以儒宗为宫端世号岷隠先生嘉定癸未夏五月鄞沈光序
春秋三传束髙阁独抱遗经究终始然圣意宏深经法防隠是岂余蕴之所易究哉岷隠先生以儒宗为一世所尊颛席谈经发明大防凡经之所不书説之所未及者莫不昭然而义见虽然是书盖期于启沃君听天下学士不可得而闻也今提举寺丞建台于此一日出家藏以惠多士仆亦以摄承郡事遂得拜手与观盖其发先圣之精防正后学之讹谬其功用岂小补之哉于是命工锓木置之郡校以广其传嵗在丙戌重阳后一日淮海牛大年书于海陵郡斋

[book_title]春秋讲义卷一上
宋　戴溪　撰
隠公
元年春王正月
元年者一年也谓一为元自尧舜以来未之有改也其曰春王正月圣人之特笔也天有四时春为之首三代异正夏数得天今首之以春若曰此时者天之所为也次之以王又次之以正者若曰此正朔者王之所为也王者班正朔以奉天道则天下万事莫不得其正矣君之始年当书即位隠公不书即位何也隠摄而不行即位之礼故也春秋之法一年之内必备四时四时之中或无事可书必书首月所以备天道而成嵗功也【按黄震日抄云胡文定谓春秋以夏时冠周月朱子疑之岷隠戴氏在东宫进讲常以夏正为説于时事亦未见其甚背窃意三代虽有改正朔之事而天时恐无可改故所抄依戴氏焉　又按日抄云隠公不书即位戴氏以经之所无付之不言今考讲义隠摄云云实依左氏为説黄氏读之不审耳】
三月公及邾仪父盟于蔑【按讲义称邾称盟蔑是戴氏録经文从左氏之证】春秋之法书时书月书日有月而无日者史之阙文也邾者中国之附庸仪父者邾君之字也中国之附庸例称字其曰公及盟何也及者内为志隠公即位欲求好于邾故是盟也出于公之志邾之与鲁壤地相接数防屡盟非不善也然而人情利害相及则嫌隙易生其后或侵或伐纷然而不定卒之哀公入邾执邾子益以归观始焉盟蔑之好终焉入邾之役则知屡盟之无益人情之可畏如此也
夏五月郑伯克段于鄢
叔段者郑伯同母之弟也曷为不以弟书见叔段不以弟事其兄郑伯不能友爱其弟也书曰于弟弗念天显乃弗克恭厥兄兄亦不念鞠子哀大不友于弟其郑伯叔段之谓欤称郑伯克段若途之人然亲亲之义絶矣克者力胜之辞也以郑国之力施之叔段沛然有余矣其曰力胜何也段多才而好勇外为邑人所归内有姜氏之助缮甲兵具卒乘将为袭郑之谋其力固未易胜也郑伯命公子吕出车二百乘以伐之其用力亦少劳矣段本在京而出奔鄢无能为矣使郑伯缓追逸贼犹可以全亲亲之义克之于鄢其迫之为已急矣春秋书郑伯书克书于鄢探郑伯之志而着其罪也
秋七月天王使宰咺来归惠公仲子之赗
加天于王之上此春秋之特笔也先书王正月次书天王此尊王之大义圣人作春秋之本防也当是之时周室既衰自侪于诸侯圣人作春秋援周室于千仭之渊称天王于诸侯之上见王者在上其尊如天而诸侯之众其卑如地一字之严凛然而不可犯其功用可谓大矣然而王者奉若天道赏曰天命刑曰天讨有一不当则失其所以为天矣今也宰咺来归惠公仲子之赗揆之典礼容有未安仲子者桓公之母非惠公之夫人也天子不当归赗宰咺者天子之冢宰以道佐王非所当使于诸侯就使仲子之卒礼所当赗宰咺不当遣也礼天子之宰当称爵周公是也今也宰咺书名用见冢宰之自轻也春秋书此所以重典礼而敬大臣也
九月及宋人盟于宿
盟者国之大事也邦国有疑防同则盟之诸侯自相为盟苟非大事犹曰不可况国之微者乎及宋人盟内不书其人外不书其名其微者可知矣隠公声子所自出于宋有甥舅之亲即位而修好固人情所当然也三年之久公始与宋公遇于清鲁之于宋未汲汲然也不知两国微者相与为盟果为何事耶宿者国也盟于其国则宿亦与焉意者其为宿盟乎观宋人迁宿之事则宿之服属于宋亦已久矣
冬十有二月祭伯来
祭者畿内之国也凡蒋邢茅胙祭皆周公之裔也特未知祭伯者亦公之后乎若是则与鲁亲矣书来者见祭伯之自出非有王命也今年之秋天王使宰咺归赗于鲁未几而祭伯来必非王命也来者来朝也其不言朝者何也畿内诸侯不当朝于列国盖内外尊卑之分所当然也祭或称公或称叔其称公者甞受命为三公其称叔者未受爵者也
公子益师卒
二年春
隠公在位十有一年独元年书春王正月余十年不书正月说者曰隠十年无正隠不自正也古者诸侯受正朔于天子故月正元日朝正于庙隠不书正自谓居摄不行朝正之礼故也隠公十年不书正桓公十四年不书王二年不书秋冬此又春秋言外之深防也【按此条讲义永乐大典原本在十一年十一月经文下今移正】
公防戎于潜
古者戎狄种落间与中国杂处近于鲁者为徐戎多为鲁患当伯禽之时徐戎并兴东郊不开伯禽至于治戎器以伐之具版筑以备之今也隠公与戎防于潜左氏以为修惠公之好鲁与戎好其来久矣未几复盟于唐至于桓公盟唐再书戎鲁会盟遂为故事夫戎狄非盟防可结也庄公之时亲追戎于济西盟果何益哉春秋安得不谨而志之书及盟者鲁公之志也
夏五月莒人入向
按左氏莒子娶于向向姜不安莒而归故莒人入向夫妇之不谐正家之道未至也何至以干戈相向入之为言不顺之辞也造人之国都几有其地矣观宣公之时伐莒取向则知向为莒之邑久矣不知入向之后莒何时复取之以为莒邑耶大要书入者虽未至尽有其地然既入之后日侵月削积久而取之者亦多矣
无骇帅师入极
无骇者展无骇也何以不氏未赐族也其称帅师者将尊而师众也极小国也命将出师直入其国鲁之怙彊亦甚矣自无骇入极之后终春秋之世极无闻焉意者卒见取于鲁耶春秋之初小国尚多至于末年寂寥几尽鲁秉礼之国也取根牟取鄟取邿取鄫其所取者不止一国而况于诸侯强大者乎汉阳诸姬楚实尽之晋自武献以下兼国多矣可胜叹哉
秋八月庚辰公及戎盟于唐
九月纪裂繻来逆女冬十月伯姬归于纪【按戴氏所释经文多从左氏春秋观讲义中亦称裂繻可见】
婚礼人之大伦也为国君者合二姓之好以为宗庙社稷主故冕而亲迎不以为重今也纪裂繻来逆女书于春秋传者以为逆女当亲行使大夫非正也是则然矣然考之昬义壻迎妇于其家御轮授绥三周而先归俟于门外相去盖不逺矣有如国君之尊逺适他国以行亲迎之礼则国事少废矣说者以为文王娶于莘莘之国在渭之涘故文王亲迎于渭然文王是时为世子犹可以逺出也韩侯娶于蹶父之女韩侯迎止于蹶之里此诸侯亲迎之礼也然蹶父为天子卿士韩侯入觐于天子故因迎于蹶里非专为亲迎行也其理恐或然春秋内女适列国者多矣其事不尽书于春秋伯姬之归纪其事甚可念也纪亡而伯姬不能葬使齐侯得以葬之故春秋书伯姬之归于前又书伯姬之葬于后所以志伯姬之终始也
纪子帛莒子盟于宻
纪子帛其义不可晓说左氏者曰子帛者纪裂繻之字也书外大夫于诸侯之上春秋无是也公谷二传帛皆作伯义亦不通帛之一字非羡文则字误也圣人存而不削史之旧文不敢改也
十有二月乙卯夫人子氏薨
郑人伐卫
按左氏叔段之乱段之子滑出奔卫卫人为之伐郑取廪延郑伯以王师虢师伐卫又请师于邾邾私于鲁公子豫豫帅师防伐其事可谓重矣春秋削之而不书今兹复伐卫讨滑之乱也夫郑伯不容其母弟逐其弟及其子又不能容之于卫请师于王以伐之春秋以为王师之重非郑伯所得用也故没而不録观郑伯前日之所以伐卫者如此其重今兹再伐必非轻用微者春秋以郑人书盖贬郑伯之无亲也
三年春王二月己巳日有食之
春秋之法祥瑞不书有变异则书故日食书于春秋者三十有六凡日之食必书朔其不言朔者或在朔之前或在朔之后也说者谓日食之日隂阳有定数无与于灾异是大不然隂阳薄蚀天道有亏代天作子适当天变恶可不恐惧脩省以回天谴譬如父母有疾为人子者当引咎归已请命于天庶几父母之可安也
三月庚戌天王崩
夏四月辛卯尹氏卒【按戴氏释此一经独从公谷见成十六年公防尹子昭二十三年尹氏立朝讲义】
秋武氏子来求赙
八月庚辰宋公和卒
冬十有二月齐侯郑伯盟于石门
春秋书诸侯相盟始于宻次则石门厥后瓦屋之盟则诸侯参盟之始也人愈众则志愈分志愈分则盟愈不可信矣
癸未葬宋穆公
四年春王二月莒人伐杞取牟娄
莒在春秋不得为大国前年入向固已甚矣今兹伐人之国取人之邑狃于前日之胜而忘其国之微无乃太甚乎书伐书取甚之也异时莒牟夷以牟娄及防兹来奔以不义得之以不义失之徒为叛人之资尔背义以求利果何益哉
戊申卫州吁弑其君完
夏公及宋公遇于清
诸侯相与之礼有朝有聘有防有盟而又有遇礼焉遇之礼造次简畧有邂逅适愿之意春秋谨而志之讥失礼也曲礼曰诸侯未及期而相见曰遇其简畧可知也
宋公陈侯蔡人卫人伐郑秋翚帅师防宋公陈侯蔡人卫人伐郑
按左氏卫州吁之立也使告于宋曰君若伐郑以除君害君为主敝邑以赋与陈蔡从然则伐郑之谋卫实先之春秋以宋公主兵何也州吁卫之乱臣贼子也卫人不以为君宋公怵于州吁之邪说帅师以伐郑则是师也非宋公谁实主之书宋公于其上书卫人于其下圣人之深意也卫人者州吁也不与州吁之为君故以卫人书翚者公子翚也不书公子恶之也宋公请师于鲁鲁公不许公子翚固请帅师隠公之祸翚实为之怙彊专政有自来矣春秋之辞贵乎简严不曰翚帅师防伐郑而再书宋陈蔡卫者详其辞所以甚其罪也
九月卫人杀州吁于濮冬十有二月卫人立晋
州吁之罪天子所当讨也卫晋之立天子所当命也今也不然讨有罪立嗣君皆出于卫人之意圣人直书之曰人言权之不出于上也州吁称名晋不称公子其辞严矣
五年春公矢鱼于棠
左氏曰矢鱼公谷曰观鱼矢之为言陈也陈鱼而观之其实一也说者谓矢鱼者射鱼也其说亦通灵台之诗曰王在灵沼于牣鱼跃言文王有仁德而其民乐之也使隠公知此意能与民同乐则民乐其有鸟兽鱼鼈矣何至逺去国都陈鱼而观之礼失地逺春秋雨讥之
夏四月葬卫桓公
秋卫师入郕
春秋之法将卑师众称师将卑师少称人故卫师入郕与莒人入向书法不同郕卫同姓之国也卫君方立桓公始葬首兴报复之师无乃太早计乎
九月考仲子之宫初献六羽
仲子非惠之夫人故仲子既葬不祔于惠之庙隠公为仲子别立宫考者宫既成而祭之名也六羽者舞之名也舞者执干而舞谓之武舞执羽而舞谓之文舞天子之舞用八人为一列凡八列共六十有四人故总名曰八佾鲁僭用天子之礼舞八佾于羣公之庙久矣今焉考仲子之宫不敢用八而用六故曰初献六羽何以不言六佾妇人无武事故有羽舞而无干舞是礼也其隠公之失欤仲子既非夫人宫不当立祭不当舞原隠公之意欲立桓公为君尊其母为夫人故委曲迁就若此不知典礼之坏有以启人之奸心异日之祸皆失礼有以基之也
邾人郑人伐宋
左氏曰宋人取邾田邾人告于郑郑人以王师防之伐宋入其郛宋人使来告命公闻其入郛也将救之问于使者曰师何及对曰未及国公怒乃止邾附庸之国也是时未列于诸侯何以书于郑人之上伐宋之谋邾实启之郑实辅之故以邾主兵也伐宋入郛宋不以实告故春秋书伐而不书入
螟
春秋于螽螟水旱皆书所以重农事也重农事所以爱民命也人君一念及此必不敢违天以病民矣
冬十有二月辛巳公子彄卒
宋人伐郑围长葛
谷梁曰伐国不言围邑说春秋者多用之其实未必然也伐人之国其事不一固有造其国都门焉而还者春秋当以伐书若筑垒堙堑环而守之春秋岂得不以围书若楚子围郑之类是也苟非造其国都而直围人之邑春秋不先以伐书则未知其为谁之邑也今书伐郑围长葛者记事之体当然也宋郑未有旧怨止因交兵之故结怨不已长葛之围久而不去经一年之久不取不止春秋恶其黩兵书围长葛于前书取长葛于后不待贬而罪可见矣
六年春郑人来输平【按此条经文戴氏从公谷观下讲义中屡称输平可见】左氏曰渝平公谷曰输平渝之为言更也言更前之怨而为今之平也输之为言纳也言纳今之欵以求平于我也其辞虽不同其义则一矣郑人与鲁有旧怨今焉既与宋人交恶惧鲁之谋已也故易仇怨而为和平凡平者春秋之所喜也然郑伯之意非出于真情异时归祊假许田之事皆于此乎始故春秋谨而志之见郑伯之为谖也
夏五月辛酉公防齐侯盟于艾
左氏曰始平于齐也隠公初与郑平及今又与齐平可以为美矣然而齐鲁郑在春秋之初俱为大国苟能同心合力以抚邻国则是平也君子与之自郑人输平齐人始平之后三国防于中邱者谋伐宋也防于时来者谋伐许也已而入许之师三国皆与焉搂诸侯以伐诸侯何取于平哉
秋七月
冬宋人取长葛
非其有而攘夺之其名曰取长葛之围志在必取罢民日久不遗余力所谓宋殇公立十年十一战而民不堪命者盖如此其得祸也宜哉
七年春王三月叔姬归于纪
叔姬者伯姬之媵也伯姬归于纪在隠之二年今叔姬始归何也待年于国也易曰归妹愆期迟归有时象曰愆期之志有待而行也若叔姬者所谓有待而行者欤其书于春秋者为入于酅书也入于酅者叔姬之贤行也
滕侯卒
夏城中丘
中邱鲁之邑也鲁方无事非有疆之虞中邱不必城也就使当城夏之月非所当役也谷梁曰城为保民为之也民众城小则益城益城无极凡城之志皆讥也盖王公设险以守其国城郭沟池以为固先王所不废也故民众城小则可以益城苟不计民之多寡益城无极则凡城之志于春秋者皆讥也有如城其所不必城役其所不当役其讥益甚矣
齐侯使其弟年来聘【原注弟年来聘凡两书一见桓公三年】
春秋书法其称兄若弟者亲亲之礼当然也然而宠爱过则伤义刑罚加则伤恩随事而观褒贬见矣聘问之礼国有大夫兄弟之亲何烦聘使有如行人失辞则国家不可屈法齐僖公宠其母弟故弟年来聘两见于春秋异日无知之祸其亦宠爱之过欤
秋公伐邾
鲁与邾为邻国仪父始与隠公盟邾未尝得罪于鲁何为隠公亲自伐邾不惟轻于用兵其自卑屈亦已多矣
冬天王使凡伯来聘戎伐凡伯于楚丘以归
凡伯出使非有徒兵之众戎人无道掩而执之直易事尔春秋何以书伐大天子之使也不书执而曰以归避其名也左氏曰戎朝于周发币于公卿凡伯弗賔楚邱之执凡伯固有以自取然天子之使则不可以不重也凡伯聘鲁为戎所执鲁方与戎盟不暇问戎之罪道过楚邱卫独不能救乎戎不足责也鲁卫之罪其又奚辞
八年春宋公卫侯遇于垂
昔也宋公鲁侯遇于清今宋公卫侯遇于垂非礼之礼习而安焉尤而效焉不以为异也
三月郑伯使宛来归祊庚寅我入祊
古者天子有事于泰山诸侯之从祀者有汤沐之邑诸侯时朝天子故天子之郊有诸侯朝宿之邑焉祊者郑汤沐之邑许田者鲁朝宿之邑也周室既衰侯服不朝时巡不讲故诸侯朝宿汤沐之邑皆废而无用祊近于鲁许田邻于郑郑伯利在得许田未敢直取之鲁故先使人归祊以为异日取许田之地鲁隠不悟其计受而有之故春秋书曰我入祊其曰我入者受而归于已有德色焉大抵郑诈而鲁愚自郑人输平之后鲁多堕郑计而不自知曰输平曰以归者有卑逊屈下之义焉用见郑伯之诈也【按黄震日抄云赵鹏飞经筌谓鲁要郑而得祊以前此鲁不救郑也戴氏则谓郑诈鲁而归祊以后此郑假许田也二说不同而皆精于考究】
夏六月己亥蔡侯考父卒
辛亥宿男卒
秋七月庚午宋公齐侯卫侯盟于瓦屋
诸侯之参盟始于此自时厥后聨合列国数防屡盟者何其多也可胜罪哉
八月葬蔡宣公
九月辛卯公及莒人盟于浮来
入春秋以来莒人入向已而伐杞取牟娄颇有自大之意今兹鲁公亲与莒人盟人微者之称莒彊鲁弱益可知矣左氏曰以成纪好也向者纪莒二君尝盟于宻鲁大国也何乃汲汲然与莒之微者盟乎
螟
冬十有二月无骇卒
九年春天王使南季来聘
天子之大夫例称字隠公即位之初天王来归仲子之赗于今九年聘鲁者再隠公不惟不朝亦未尝有报聘之使说春秋者犹以隠公为逊国之贤君贤者而若是乎春秋之法责臣子者重责君父者轻天子下聘于诸侯固失体矣诸侯未尝报聘于天子如不臣何春秋未暇责周深责鲁矣
三月癸酉大雨震电庚辰大雨雪
春秋纪天道之变上自日月星辰次及风雨雷电莫不具载盖欲人君省灾戒惧隂阳之差各以类应既有震电则不当雨雪盖震电者阳气发泄而雨雪者隂气凝沍故也八日之间隂阳交错其变甚矣
挟卒
夏城郎
秋七月
冬公防齐侯于防
是防也鲁与齐谋伐宋按左氏宋公不王郑伯以王命讨之来告于鲁鲁防齐于防明年防于中邱盟于邓皆以伐宋故也夫奉王命以讨不王此天下之大义也当特书于春秋防与中邱以常事书邓之盟削而不书其故何也盖春秋原情之书也隠公实以怒宋之故借公议以释私憾春秋方以为罪又乌足以为义乎
十年春王二月公防齐侯郑伯于中丘夏翚帅师防齐人郑人伐宋六月壬戌公败宋师于菅辛未取郜辛巳取防
鲁去年之冬防齐于防今年防齐郑于中邱合谋以伐宋亦已久矣曷为而夏五月公子翚帅师防齐郑伐宋而公不与乎翚怙权自恣专命先行虽公不得而制也伐宋者齐侯郑伯也而春秋以人书不与翚之防诸侯也六月公防齐侯郑伯于老桃春秋削而不书败宋师者三国之兵皆在焉取郜取防者郑也而皆以我书何也盖伐宋者非齐人之意鲁怵于郑齐逼于鲁故也及其败宋师取二邑齐不与其谋郑人特归于鲁用见鲁隠之愚郑庄之诈推其利于鲁而归其罪于隠公隠公莫之悟是亦归祊之余智欤直书曰败又书曰取春秋之意深矣
秋宋人卫人入郑宋人蔡人卫人伐戴郑伯伐取之详观左氏所传郑人伐宋取其二邑师未反国宋约卫人乘虚入郑郑人还在郊宋卫之师不敢在郑遂偕蔡人为伐戴之行郑人掩其不备伐三国而取其师焉郑庄亦巧于用兵矣春秋书三国伐戴于上书郑伯伐取于下不言取三师焉其恶郑伯之诈也明矣隠公十一年之中郑庄用兵于诸侯者不一役甚矣郑庄之佳兵也
冬十月壬午齐人郑人入郕
左氏曰讨违王命也郑伯为王卿士借王命以讨诸侯一则曰宋公不王二则曰郕违王命当时诸侯不知有天子者岂直二国而已哉异时蔡卫陈从王伐郑其违王命也不亦大乎郕小国也昔年卫师入郕今焉齐郑又入之弱小之国不能以自存若此亦可见王道之衰矣
十有一年春滕侯薛侯来朝
古者诸侯俱朝于天子于是有旅见之礼诸侯虽曰世相朝然两君相见分庭抗礼安有旅见于庭哉滕薛与鲁皆列国也来朝于鲁固已卑矣隠公安得偃然旅见之连书滕薛讥其僭也
夏公防郑伯于时来秋七月壬午公及齐侯郑伯入许古者诸侯相防非有天子之事则有四方之禁也春秋以来凡诸侯之防大抵为伐国设也时来之防谋伐许也乗三国之力而直造人之国都言其甚易也向也三国伐宋鲁取其邑今也三国入许郑有其地齐皆无与焉然而伐宋入许之师皆以齐先郑何也齐在当时最为大国鲁郑非假齐之力未能必胜也圣人探其事而书之则罪有所归矣按左氏郑伯入许既有其地春秋不以灭许书盖郑伯处许叔于许西偏后十五年许叔入于许则许既复国矣故春秋书入不书灭
冬十有一月壬辰公薨
桓公
元年春王正月公即位
人君逾年即位故于元年之春行即位之礼春秋从而书之然而春秋之法继故不言即位隠公钟巫之祸桓公实为之则桓之继隠是继故也何以言即位桓公志在得国讳隠公之故偃然行即位之礼春秋即其实而书之所以原其情而重其罪也
三月公防郑伯于垂郑伯以璧假许田夏四月丁未公及郑伯盟于越
郑庄公自归祊之后志在许田久矣久而未言固将有待也一旦桓公嗣位得罪于诸侯庄公乘其恐惧迫胁而取之然而庄公多诈非曰直取之也以璧而暂假之也夫天下之物直假于人谓之假以物相易谓之易今以璧易田而名之曰假讳易地之名而托辞于假此庄公之诈也防于垂以谋之盟于越以固之其为许田之计也宻矣
秋大水
冬十月
二年春王正月戊申宋督弑其君与夷及其大夫孔父滕子来朝
隠公十一年书膝侯来朝今而曰滕子何也说春秋者谓时王所黜也夫周王之赏罚不行于诸侯久矣岂能黜滕侯之爵以为子乎先儒谓其在丧故曰子终春秋之世称子岂其皆有防乎又言桓公得罪于王法滕首朝之故贬而书子是则然矣后之称子者独何罪乎大抵春秋之诸侯其轻重皆自为之小国有爵尊而贡重者多自贬黜以从其卑若杞侯之或称伯或称子之类是也春秋从而书之不没其实也【按黄震日抄取戴氏此论又云自贬之说朱子主之以子产争承为证】
三月公防齐侯陈侯郑伯于稷以成宋乱夏四月取郜大于宋戊申纳于大庙
何谓郜大是也郜实为之宋甞取之虽在宋犹郜也宋取之郜鲁取之宋则是为诸侯所重久矣华氏之乱鲁柦公与诸侯防于稷以成之乱可治也其可成耶书成乱于前书取于后不待贬絶而恶自见矣然而宋以赂公春秋不书赂而书取严其事而正其罪也大庙者周公之庙也取其而荐之大庙周公其受之乎纳之为言义弗受也
秋七月杞侯来朝
杞夏后氏之后其爵称公今称侯者杞弱而以侯礼至也七月来朝九月见入鲁之无道甚矣亦杞之卑弱有以自取之也
蔡侯郑伯防于邓
三国为防始惧楚也入春秋之初楚最先称王其彊可知矣此三国者地与楚近先有惧心焉未几而楚灭邓久之而楚复灭蔡郑虽仅存异日牵羊之逆郑亦几亡矣然楚虽无道随侯惧而脩政楚不敢伐其后子产相郑执玉帛以抗楚而楚亦不能加焉弱小之国能自彊于政治犹可以自保三国之防徒有惧楚之心而无自彊之实春秋惜之
九月入杞
公及戎盟于唐冬公至自唐
隠公尝与戎盟于唐桓复行之修故事也然隠不书至而桓书至何也为其告至于庙而后书耶凡君行告至于庙礼之常也隠独不告至耶春秋之法防而不至者安之也防而书至者危之也桓公得罪于王法亦戎之所得问也使戎人思隠公之盟问隠公之事则桓公是行也岂不甚危乎危其徃所以幸其归也
三年春正月公防齐侯于嬴
春秋之法加王于正月之上其正月无事则二月三月亦然桓公即位十有八年称王者四不称王者十有四【原注元年称王二年称王十年称王十八年称王】桓公得罪于王法天子之所当讨也元年即位至于二年而天讨不加圣人犹有待也三年之久而王法卒不行焉圣人曰是终无王矣于是称正月而不称王数周于十不可无王故十年复书曰春王正月犹建亥之月六隂用事不可以无阳故十月称为阳月也十有八年桓公于是终矣乌可以无王哉故复书曰春王正月圣人诛乱臣贼子之意既严而扶持王道之意尤切焉鲁之与齐婚姻之国也鲁娶于齐非一公也独文姜之婚载于春秋甚详其曰防于嬴者谋婚于齐也公子翚如齐者逆女也送姜氏于讙者齐侯也防齐侯于讙者鲁公也姜氏既至致夫人者齐侯之弟仲年也自防嬴而至于成婚何其为礼之厚也春秋备书其事辞繁而不杀深恶姜氏之乱由齐侯宠爱之大过桓公之祸亦有以自取焉尔
夏齐侯卫侯胥命于蒲
春秋之法防而为盟者陈牲防其血为载书而要诸神坚守誓约不敢违越今也齐卫二君胥命于蒲牲不防书不载彼此相谕谨言而退此春秋所无有也二百四十二年之间胥命之书止此而已故曰春秋恶屡盟善胥命
六月公防杞侯于郕
鲁入杞杞求成于鲁故防杞侯于郕甚矣杞之可念也桓公之时杞侯来朝归而见入左氏曰杞不敬也僖公之时杞子来朝归而见入左氏曰杞不共也夫杞行朝礼卑逊有余岂其不敬不共自贻忧祸良由微弱之国不能备礼贡献有阙贻怒于鲁身虽行礼而不免见伐于人尤可念也比事而观春秋抑彊扶弱之意可见矣
秋七月壬辰朔日有食之既
既之为言尽也日之食也由阳气之微也日食有多寡之殊则阳气之微有轻重之异今也食而至于尽几于无阳矣故日食一也正阳之食比于他月尤重谓阳气之甚微也
公子翚如齐逆女九月齐侯送姜氏于讙公防齐侯于讙夫人姜氏至自齐冬齐侯使其弟年来聘
有年
春秋二百四十二年其有年亦多矣苟其无年民何以生独桓公书有年宣公书大有年岂羣公皆无年耶曰非也桓宣二君得罪于王法天道所不恕也即其戾气所感宜降之罚饥馑荐臻天道不僭矣然而民何辜焉幸其有年喜而书之此圣人助天爱民之意
四年春正月公狩于郎
四时之田惟冬狩为盛盖农隙之时不至于践伤禾稼兼肃杀之后万物众多非三时比也正月而狩非其时矣于郎之逺非其地矣
夏天王使宰渠伯纠来聘
宰冢宰也渠国也伯爵也纠名也天子之上士书名今渠伯以畿内之君为天子之冢宰何以称名为其聘桓也桓公之罪天子不能讨又从而聘之赏罚无章甚矣冢宰奉命来使诏王诛赏之权当如是乎书宰书爵以见其尊书名书来聘以见其罪待之尊者责之重也责之重者罪之深也
桓公四年无秋冬　春秋之法四时具然后为年故四时无事必举首月独桓公之时四年无秋冬七年无秋冬圣人之意伤矣桓公之罪天子不能讨圣人固已不书王矣王法不能诛圣人岂无望于天乎越四年之久桓公假息如故既又三年而犹自若焉圣人曰天之道或几乎息盖赏以春夏刑以秋冬天之道也今天道失刑无秋冬矣此又圣人言外之意
五年春正月甲戌己丑陈侯鲍卒
夏齐侯郑伯如纪
二国同时朝纪本以袭纪也纪人知之故因以如纪欺诸侯春秋从其告而书之盖不如是则无以显其诈也书如纪于前书纪侯去国于后二君之情不可得而掩矣
天王使仍叔之子来聘
王者不忘大臣之德故仕者世禄诗人贤之不以官职私大臣之亲故官人以世君子罪之天子聘问于诸侯当择贤而行岂得使其大夫之子且父在而子代任其将何称故书曰仍叔之子其名字不获载于春秋求名而名亡垂戒逺矣
葬陈桓公
城祝丘
秋蔡人卫人陈人从王伐郑
此圣人之特笔也郑伯不朝天子亲行讨罪三国从焉圣人书蔡卫陈三国从王伐郑见诸侯拥卫天子以行天讨天子甚尊诸侯甚微郑伯无所逃罪矣如左氏所载战于繻葛王卒大败春秋不以战书不可言也战不可言况于败乎败绩于茅戎犹可言也败绩于郑其可言乎王不言天褒贬之意畧寓其间矣
大雩
礼记月令仲夏之月天子雩帝用盛乐谓之大雩诸侯雩境内之山川而已盖雩者祈雨也先事而祈王者重农之意也【原注常祀祈雨者谓之雩遇旱而祭者亦谓之雩传者专以雩为旱祭特知其一尔】鲁僭用天子之礼故大雩郊禘率与天子同使春秋悉书之将不胜其书也故因事而书以示戒也今大雩之所以书者非时也夏当雩而秋行之时已晩矣凡书大雩者其义同
螽
冬州公如曹
州公者天子畿内之诸侯尝为三公者也外相如不书于春秋此何以书左氏曰淳于公如曹度其国危遂不复此奔也以如告于鲁春秋伤之畿内诸侯不能自存逃于他国此春秋之大事也安得而不书
六年春正月寔来
按三传皆以寔为州公之名【按左氏曰书曰寔来不复其国也杜氏注曰寔实也不言州公者承上五年冬经省文公羊曰犹言是人来也谷梁曰是来也皆不以寔为州公名】来者来朝于鲁也州公失国故名之不言朝者不与其朝也春秋书此以为失国者之戒
夏四月公防纪侯于成
齐侯有圗纪之心纪人惧而谘谋于鲁当此之时鲁与齐纪婚姻之国也纪侯告情于鲁求成于齐必可得也今也既防之后复朝于鲁欲请王命以求成于齐情意恳切而桓公恬然不顾受纪之朝卒无救于灭纪之祸夫亲仁善邻救灾防患贤者之事也桓公岂其人乎求非其人秖无益耳
秋八月壬午大阅
仲冬教兵名曰大阅既阅之后因以田狩故冬之田名曰狩桓公四年尝狩于郎今年复行大阅之礼盖前日之狩止于田猎而已未尝有所阅也兹焉大阅选徒简车其礼盛矣夫大阅者非诸侯所得为也况以秋八月行之故春秋因其失时以垂戒焉
蔡人杀陈佗
陈佗得罪于其君夺其国而有之国人不以为君观墓门之诗指以为枭则国人之情可知一旦蔡人取而杀之如盗贼然书蔡人者讨贼之辞也以讨贼与蔡人其不能讨者罪有所归矣
九月丁卯子同生
春秋十二公惟庄公为嫡夫人长子桓公以太子生之礼举之故得书于春秋此义明则嫡庶之分辨矣
冬纪侯来朝
七年春二月己亥焚咸丘
焚咸邱者焚林而田也古者昆虫未蛰不以火田仲春之月蛰虫已启万物孳生岂容以火田耶桓公不仁亦已甚矣
夏谷伯绥来朝邓侯吾离来朝
诸侯不生名谷伯绥邓侯吾离何以名朝于桓公故贬之也去年纪侯来朝何以不贬纪有亡国之忧不得已而朝于鲁谷邓未尝通于上国一旦无故来朝恶得不贬故曰春秋原情之书
八年春正月己卯烝
天王使家父来聘
桓公即位八年矣天子之使三至于鲁周之无政鲁之不臣不亦甚乎家父何以无讥宰渠伯纠既以名书于前仍叔以下无讥焉讥之将不胜讥从其初也责及冢宰大夫无与此又春秋正本之意也
夏五月丁丑烝
烝之为言众也冬祭曰烝故四时之祭冬祭为盛言万物之众多也春正月烝已非时矣况五月而又烝乎失时黩礼圣人讥焉【按程端学春秋或问云释书再烝之义戴氏最善】
秋伐邾
伐邾不言其人微者也向焉隠公尝亲伐邾故以公书今焉伐邾虽大夫不行益又卑邾矣其后僖公卑邾而不设备遂有升陉之败匹夫不可轻况国乎【按黄震日抄谓戴氏此说可为鉴戒】
冬十月雨雪
孟冬之月隂气始凝骤有雨雪隂气盛也【按黄震日抄云诸家多以冬十月为今之八月戴氏独以夏正言之理亦未尝不明知圣人之不书秋为冬矣】
祭公来遂逆王后于纪
公羊曰使我为媒可则因是徃逆故祭公之逆后春秋以遂书夫婚姻重事也先期未尝告诸纪一旦祭公来使鲁为媒而遂逆之揆诸人情不应率畧若此天王下婚于纪计已有成约矣祭公至鲁遂徃逆后此天王之命非祭公自为之也纪鲁甥也祭公过鲁谘谋于鲁而行则有之矣使鲁为媒而遂逆后无是理也【按黄震日抄云戴氏此说以情言过于诸家之专主讥诋者】
九年春纪季姜归于京师
诸侯之女归于京师亦多矣而纪季姜独书因祭公之来季姜之归鲁实与闻之非他王后比也方其逆也称曰王后由王命言之也其归也称以季姜由父母家言之也【按程端学春秋或问云此史氏立言之法戴氏最得其意】
夏四月
秋七月
冬曹伯使其世子射姑来朝
来朝诸侯之事也世子不得而行之射姑之来曹伯实使之于是失正矣曹伯何以使其世子来朝当食而射姑叹逾年而终生卒意曹伯将托其子于鲁乎不然何其急也射姑承父命而行朝礼几于僭矣鲁以待国君之礼待人之子几于屈矣三者咸讥焉
十年春王正月庚申曹伯终生卒夏五月葬曹桓公秋公防卫侯于桃丘弗遇
防之为言彼此有成约矣此徃防而彼不来非有他故则中变而背约尔今也鲁防卫侯而弗遇卫背约也春秋何以弗遇书弗内辞也若曰彼之来也我弗与遇则其为辱不在我矣此春秋存鲁之意也
冬十有二月丙午齐侯卫侯郑伯来战于郎
春秋诸侯加兵于鲁或侵或伐或围春秋即其实而书之未有言来战者今而曰来战于郎何也齐与鲁为婚姻郑以许田之故与鲁相好今年之春卫侯与鲁约防于桃邱一旦以郑忽怒鲁之故相与率师来战人之称斯师也其诸无名之师欤春秋恶之直书曰来战如入无人之境若曰鲁不受兵而三国自为战尔左氏曰我有辞也其义得之主兵者郑也何以首齐齐人以郑忽有功之故忘婚姻之好合师以伐鲁齐侯之罪也使齐侯逊辞以谢郑则必无来战之师矣
十有一年春正月齐人卫人郑人盟于恶曹
三国之师以去年十二月来战于郎今年正月三国之人盟于恶曹相去甚迩故说者谓是盟也三国之君在焉贬而称人是固然矣然三国之君迫嵗而归留其大夫使为此盟亦未可知也三国来战已无名矣既战之后复为此盟其意欲以谋鲁也向使郑庄无恙鲁之被患犹未已尔贬而书人春秋之意可见矣
夏五月癸未郑伯寤生卒秋七月葬郑庄公
九月宋人执郑祭仲突归于郑郑忽出奔卫
祭仲郑之相也命大夫故不名郑庄为王卿士故其臣得请命于天子以为大夫夫以大夫而为国相宋人得诱而执之其为人不足惮矣宜于废忽立突制命于宋而莫敢争也突公子也其不称公子者言突之不当立也郑忽未逾年之君也其以国氏者言忽之当有郑国也突归而忽去一出一归无难辞焉用见权臣之专制举国听命而不敢违也释春秋者犹以祭仲为贤岂其然乎
柔防宋公陈侯蔡叔盟于折
柔者鲁大夫之未赐族者也春秋之初犹有如无骇翚挟柔者其后周室益衰列国之大夫自专故无未赐之族矣桓公方得罪于齐卫郑今将与三国为好而以大夫盟其君可乎
公防宋公于夫钟冬十有二月公防宋公于阚
夫钟与阚之防传者不言其故以谷邱虚之盟观之知鲁之欲平宋郑也以纪郑之战观之知宋人之责赂于郑也意者宋人立突之后责赂于郑郑不能如宋所欲故宋郑有隙鲁将平之故数与宋防宋公不厌其欲故辞平于鲁鲁以故怒宋率郑与宋战已而郑人不堪复与宋战其本末当如此【按程端学春秋或问云观经文此说未可据】突之入于郑义所不当立也宋人责赂于郑鲁所不当与也身负不义而欲党不正之人春秋恶其以乱治乱详书其事而桓公之罪显然矣
十有二年春正月
夏六月壬寅公防杞侯莒子盟于曲池
说春秋者谓是盟也以平杞莒隠公四年莒人伐杞取牟娄至今始平鲁之功也
秋七月丁亥公防宋公燕人盟于谷丘
八月壬辰陈侯跃卒
公防宋公于虚冬十有一月公防宋公于丙戌公防郑伯盟于武父
丙戌卫侯晋卒
十有二月及郑师伐宋丁未战于宋
鲁数与宋盟防欲平宋郑宋公辞平故桓公怒而与郑盟共谋伐宋夫鲁之平宋郑非也宋人之辞平亦非也两国各怀其私心不得所欲怒而至于伐伐而至于战春秋之法战者不言伐今战伐并书何也恶宋鲁之争也书及而不言其人书伐而复言其战皆所以恶之也
十有三年春二月公防纪侯郑伯己巳及齐侯宋公卫侯燕人战齐师宋师卫师燕师败绩
左氏曰宋人责赂于郑郑不堪命故主乎是战者郑也公羊曰得纪侯郑伯然后能为日则主乎是战者鲁也谷梁曰其不地于纪也则主乎是战者纪实为之也三者之说宜何从先儒以为内以纪为首外以齐为首则齐纪之事于三说为胜是固然矣然合谋以伐人者非先有衅隙则其谋不合齐欲灭纪纪安得而不自救乎宋多责赂于郑郑安得而不怒乎鲁与齐卫有战郎之怨于宋有辞平之嫌故自相纠合以营其私然大要齐纪之争为多纪不度德不量力而欲徼幸于一战之问齐虽败绩纪终不免于亡由是知浪战之无益也
三月葬卫宣公
夏大水
秋七月
冬十月
十有四年春正月公防郑伯于曹
无冰
七月之诗曰二之日凿冰冲冲三之日纳于凌隂四之日其蚤献羔祭韭左氏曰古者日在北陆而藏冰西陆朝觌而出之此二说者皆藏冰之道也然而微有不同二之日者今十二月也三之日者今正月也如是则十二月取冰正月藏之左氏所谓日在北陆而藏冰盖十有二月也四之日者今二月献羔祭韭所以出冰也如是则二月固出冰矣左氏所谓西陆朝觌而出之也者今三月也藏冰先一月而出冰后一月虽早晩不同大要十二月取冰且取且藏至正月而毕二月出冰出而未用至三月而后用之其实一也今桓公春书无冰者无藏冰也去年十二月时燠而无冰今年之春无冰可出春秋于是时而书之夫藏冰之用亦重矣朝之禄位賔食防祭下至老疾无不受冰一嵗无冰为害滋甚不惟此也藏冰不时隂阳失节风不越而杀雷不发而震菑霜雨雹莫之能御其为害也大矣春秋安得不谨而书之【按程端学春秋或问云月令季冬冰方盛水泽腹坚命取冰周礼正嵗十二月令斩氷即诗所谓凿冰冲冲者也十二月无冰可凿来年春遂无冰仲尼録之以见人事纵弛夑理失道则冬行春令当寒而燠是以万物失宜疫疠将作若十一月无冰则十二月犹有冰可凿何害于事而书之哉以此言之可为三代不改月数之证戴氏谓书无冰于正月谓无藏冰义有未尽特识见正大逺胜诸说考戴氏本主夏正立义而程氏推阐尤畅故附録焉】
夏五
夏五之必有月众人所共知也夏五而不书月圣人所不敢增也由圣人之笔削而不敢增众人之所共知其不如圣人者乃欲增改疑似之阙多见其不知量也
郑伯使其弟语来盟
鲁公既以宋为怨故一意与郑为好既防郑伯于曹越数月郑又使其弟来盟何谓来盟鲁与诸侯盟约既定不亲相为盟内遣大夫徃盟于彼谓之涖盟外遣大夫来盟于此谓之来盟夫盟国之重事也亲自为盟犹惧不信而况遣大夫以盟乎大夫犹不可而况遣其弟以行乎
秋八月壬申御廪灾乙亥尝
古者天子诸侯亲耕籍田取其米藏之御廪以供粢盛今焉鲁之御廪灾则御廪之藏煨烬之余也三日之间遽行甞祭君子谓未易灾之余而甞志不敬也火戒不防时祭不敬春秋并讥之
冬十有二月丁巳齐侯禄父卒
宋人以齐人蔡人卫人陈人伐郑
宋人责报于郑怒犹未息故复借四国之师以求多于郑此春秋之所恶也其书以者何也夫诸侯合兵以伐人各听命于其主故有同于伐国独不欲战者非主兵所得制也今而书以者谓列国帅师以从左右前后惟主兵所用而不敢有贰焉其为谋也专矣其为力也大矣此尤春秋之所深恶也以诸侯而从天子制命于一人可也纠合列国而听命于诸侯其为僭也不亦甚乎
十有五年春二月天王使家父来求车
古者天子锡有功诸侯于是有车马之赐故在诗曰何以赠之路车乘马未闻天子求车于诸侯也昔者夫子正取假之名于季氏今天子责贡于诸侯而书之曰求何也王室微弱诸侯彊大即求车一事观之则庭实之贡其不至久矣不书求则无以知王室之日卑而诸侯久无所贡也直书其实不避其名责诸侯也
三月乙未天王崩
夏四月己巳葬齐僖公
五月郑伯突出奔蔡郑世子忽复归于郑
诸侯不生名失地则名突之入五年矣故称郑伯其名者失地故也郑忽之立才四月尔未成其为君故书郑忽出奔卫及其入也称世子称复归明忽之当立也突之出奔未及数月复归于栎称突称入者明突之不当立也自是而后称郑伯者皆突也忽虽立为君不通于诸侯亦可以见忽之弱而突之彊矣
许叔入于许公防齐侯于艾
隠公末年鲁与齐郑同入许郑庄公据许而有之庄公既卒郑国方乱许叔者许侯之弟也自许东偏复归于许向也鲁齐二国同为伐许之谋今焉自知其非复为定许之防圣人许其能改过矣许叔何以称入内无所因外无所自独以其力复其国都其难若此故称曰入
邾人牟人葛人来朝
列三国而称来朝旅见故也邾牟葛三国虽至微小然桓公非所当朝也旅见非所当谋也贬而称人言其至微而不足责也
秋九月郑伯突入于栎
冬十有一月公防宋公卫侯陈侯于袲伐郑
春秋之法地而后伐者疑辞也于袲伐郑于棐林伐郑于召陵侵楚是也伐郑之师助突而伐忽也助突伐忽于理不顺于心有愧疑而未敢前故地而后伐也
十有六年春正月公防宋公蔡侯卫侯于曹夏四月公防宋公卫侯陈侯蔡侯伐郑秋七月公至自伐郑郑突以不义得国王法所不贷也诸侯合谋以伐郑将以助突也始焉防于袲犹有所疑而后伐今焉防于曹定其谋而再伐同恶相济不遗余力春秋详书其事则舍顺助逆之罪不待贬絶而自见矣去年伐郑不书公至今兹书之何也春秋之法书至者危之也不义之师连年不已此危道也
冬城向
十有一月卫侯朔出奔齐
朔之立也不以其正内得罪于国人天子召而不徃且不能使卫小众又得罪于天子失地出奔恶得而不名
十有七年春正月丙辰公防齐侯纪侯盟于黄
纪侯之事迫矣娶于鲁结婚于王室借助于诸侯而与齐师战假宠于鲁公而与齐侯盟皆不能囘齐侯之心以纾灭国之祸春秋详书其事纪为可哀而齐为大可罪矣
二月丙午公防邾仪父盟于趡
隠公初年曽与邾仪父盟于蔑其后躬自伐邾春秋固已非之桓公之时邾复来朝邾仪父复与桓公盟于趡其事鲁之礼亦至矣盟未数月鲁与宋卫伐邾何其无信义若此也春秋书及宋人卫人伐邾不言其人隠之也仪父自是以后得列于诸侯春秋遂以邾子书终春秋之世数数与鲁战争一胜一负迭为客主推原所自实隠桓有以基之
夏五月丙午及齐师战于奚
齐侵鲁疆疆吏来告桓公有命事至而战若是则奚之战疆吏为之也书及而不书其人微之也疆之争一彼一此春秋备书于策重兵争而惜民命也
六月丁丑蔡侯封人卒秋八月蔡季自陈归于蔡按左氏蔡桓侯卒蔡季自陈归于蔡杜预曰桓侯无子故召季而立之及庄公十年荆败蔡师于莘以蔡侯献舞归杜预曰献舞即蔡季也先儒以为不然曰蔡季自陈归然献舞已立矣蔡季力足以得国而不有故春秋贤而字之然则蔡季之归与季子来归其事正同此二人者皆其国之贤国人欲其归故春秋亦从而嘉之称归称来归者虽易辞也亦喜辞也
癸巳葬蔡桓侯
及宋人卫人伐邾
冬十月朔日有食之
十有八年春王正月公防齐侯于泺公与夫人姜氏遂如齐
按左氏曰防齐侯于泺遂与姜氏如齐则是防也公与夫人俱既防之后因以如齐春秋当书曰遂与夫人姜氏如齐今再书公又曰与夫人姜氏匹敌而并书之见文姜之抗桓公不得而制也春秋书法严矣哉
夏四月丙子公薨于齐丁酉公之丧至自齐
秋七月
冬十有二月己丑葬我君桓公

[book_title]春秋讲义卷一下
宋　戴溪　撰
荘公
元年春王正月
荘何以不言即位桓公不得其终荘公不行即位之礼故也
三月夫人孙于齐
内讳奔曰孙不称姜氏者絶之也如公谷所言夫人固在齐久矣荘公接父之练録母之变于是有念母之心焉故春秋探荘公之心而书之其説恐未必然桓公之丧归自齐姜氏必与之俱久而不安于鲁故逃归于齐春秋即实而书明示大义非由荘公念母之故也
夏单伯送王姬秋筑王姬之馆于外
杜预注左传称单伯为天子卿公谷称单伯为鲁之大夫也故称逆王姬以鲁事考之鲁无单伯其为周之卿明矣古者天子嫁女于诸侯使诸侯之同姓者主之谓之公主今也天子使卿送女至鲁俾鲁主之以嫁于齐鲁筑馆以待之礼记所谓由鲁嫁是也春秋书送王姬筑王姬之馆王姬归于齐明年书王姬卒详书其事若此何也鲁之与齐有不共戴天之雠况荘公方有三年之戚天子不当使之主婚鲁亦不当主婚于齐此礼之大失君臣皆不得其正矣
冬十月乙亥陈侯林卒
王使荣叔来锡桓公命
锡命有二有生而锡者若平王锡晋文侯是也有既死而锡者若荣叔来锡桓公命是也生而褒宠其功以防命之死则褒赠共功以追防焉生荣死哀所以为诸侯之劝也今也鲁桓公得罪于王法生不能讨死又追命之所谓天命有德天讨有罪宜不若此王不书天失天道矣
王姬归于齐
齐师迁纪郱鄑郚
齐侯志在灭纪不灭不止故先迁纪之三邑迁之为言徙其民而虚其邑也三邑既虚则纪国之势孤矣用师而迁邑言齐之逼纪也齐之于纪亦虐矣
二年春王二月葬陈荘公
夏公子庆父帅师伐于余丘
公羊曰于余邱者何邾娄之邑也曷为国之君存焉尔诚如是也则于余邱者邾之国都也春秋何不直以伐邾书乎杜预注曰于余邱国名也然而于余邱之为国诸夏未有闻焉意者东夷之小国乎称公子庆父帅师言其将尊而师众也以贵将重师伐一小国然则于余邱亦已彊矣【按程端学春秋本义引戴氏云孟氏之孽基于此永乐大典失载】
秋七月齐王姬卒
冬十有二月夫人姜氏防齐侯于禚
前者夫人孙于齐未有复归之文一旦遽与齐侯防于禚何也姜氏归矣春秋不书明国人不与其归也以夫人而防诸侯岂当书于春秋文姜之事人伦之变也曰防曰享特书而不贷有不容以常理论者观敝笱之诗言齐子归止其从如云其从如雨则鲁之臣子岂得为无罪哉
乙酉宋公冯卒
三年春王正月溺防齐师伐卫
溺不称氏未赐族也齐雠国也卫同姓也防仇雠而伐同姓不待贬而见矣左氏曰疾之也疾溺者所以疾鲁也
夏四月葬宋荘公
五月葬桓王
秋纪季以酅入于齐
纪季者纪侯之弟也酅者纪季之邑也自齐师迁纪三邑之后纪不可以为国矣纪季知纪之将亡也以酅入齐奉币而委质焉请后五庙以存姑姊妹其辞亦可哀矣春秋原情之书也季不书名哀之也
冬公次于滑
公次于滑欲救纪而卒不能也自桓公以来数数谋纪卒无尺寸之功今也纪之亡已形而势已迫矣岂次滑所能救哉荘公特不过借此名以自欺非真欲救纪也春秋不书救纪而止书次滑亦原情之意也
四年春王二月夫人姜氏享齐侯于祝丘
甚矣文姜之恶也始焉孙于齐犹有所愧中焉防齐侯已无所惧终焉享齐侯于祝邱其无忌惮益甚矣牺象出门嘉乐野合偃然用盛礼于十手十目之地盖不但疾驱于通道大都而已谷梁曰飨齐侯所以病齐侯也齐侯不足病也享齐侯所以病鲁侯也
三月纪伯姬卒
夏齐侯陈侯郑伯遇于垂纪侯大去其国六月乙丑齐侯葬纪伯姬
桓公五年齐侯郑伯如纪欲袭纪而不能自后齐人谋纪防二十年至是与陈侯郑伯遇于垂固将以入纪也纪侯度不能自全故一旦大去其国大去者弃其国之所有尽室而逃焉纪侯二十年间谋所以存其国不遗余力卒不能囬齐人灭纪之念则未知其大去之后其诸人民之从者久而不忍去欤抑亦逃奔于无人之地假息以偷生欤不然则归酅奉祭祀以终其身欤其事可矜其情可哀矣书纪侯而不言其名哀之也【按程端学春秋或问云戴氏此説即本公谷而少变者春秋谨严书去其国书矣何必书大去哉于文为支矣苟纪侯尽室逃焉则必葬伯姬而后去擕叔姬以偕行今弃伯姬而齐葬之弃叔姬而归于酅于义为窒矣大者纪侯之名非大去之谓按程氏之説本于伊川可以参考】纪侯之去似太王之去邠而无太王之德纪季以酅事齐如防子之适周而不遇武王之圣此其所以可叹也齐人志在灭纪使其出师以伐之纪固不能支也而用计深宻迁延若此其故何也托复雠以为名曰吾非利纪而有之也雠耻不复齐纪并存将无以自立于世故日夜迫纪使其不能以自存而自去焉则吾有辞于天下以此欺诸侯故诸侯坐视而不敢救又从而助之不特此也存纪季葬伯姬不穷追纪侯纵其自去皆所以欺诸侯而掩其罪也
秋七月
冬公及齐人狩于禚
夫人姜氏享齐侯荘公不能制犹曰迫于母之命也公及齐人狩于禚独不可已乎荘公有威仪技艺诗人曰终日射侯不出正兮今也与齐人狩娴于骑射曾是以为乐乎兴念及父凡有人心者宜于此焉变矣春秋书及者明是狩也出于荘公之志与公狩者齐侯也共曰齐人何也与齐人狩犹可也与齐侯狩可乎
五年春王正月
夏夫人姜氏如齐师
齐侯出师在外姜氏往防之故春秋书曰如齐师妇人在兵间施面目于三军之中岂容以人道责哉
秋郳犂来来朝
郳者何夷狄之附庸也与介葛卢相类故皆以名书焉邾仪父以中国之附庸自附于诸侯知有盟防之礼故其后受王命得称为邾子今郳以夷狄之附庸自附于中国知有朝聘之礼故其后受王命得称为小邾子礼之有益于人也大矣
冬公防齐人宋人陈人蔡人伐卫
鲁桓公十六年卫侯朔出奔齐今兹伐卫者所以纳朔也朔在齐故齐侯主之是时四国之君皆在焉不书爵而书人者恶其逆天王之命伐卫以纳朔也谷梁曰人诸侯所以人公也其义得矣
六年春王正月王人子突救卫夏六月卫侯朔入于卫
春秋之法王朝之下士不书名其得书于春秋者曰王人今子突之书既曰王人矣又加之子突何也嘉其救卫而名之也何以嘉之天子之赏罚不行于诸侯久矣今卫朔得罪于天子出奔于齐亦既久矣一旦诸侯伐卫以纳之天子出王人以救卫其事虽防其义则大子突书名大天子之命因以嘉子突也卫朔借诸侯之力以入其国其归也易尔春秋以入书之者言其理之不顺也称名者正其罪也
秋公至自伐卫
螟
冬齐人来归卫俘
齐人曷为来归卫俘齐为主乎是战故卫朔既入国之后使齐为主分俘获于诸侯也其书来归者正齐鲁之罪也伐卫而诸侯称人救卫而子突称名入卫而以卫朔书归卫俘而以齐人书则诸侯之罪昭然矣
七年春夫人姜氏防齐侯于防
夏四月辛卯夜恒星不见夜中星陨如雨
经星在天遇夜不见至于夜中星陨如雨其异甚矣夫星辰失行古或有此不见而陨何异如之天者积气所为日月星辰丽焉故常与是气流转于其间今列星之陨众多如雨则气之消散可知矣春秋书此比他异为尤重
秋大水无麦苗
大水者隂气之盛也秋大水则霖雨可知矣洪范庶徴有雨旸而无水旱盖常雨则多水常旸则多旱矣荘公之时秋无麦苗冬无麦禾并书于春秋説者疑焉以为麦成于夏禾成于秋曷为以秋冬书夫无麦犹可也重以无苗无禾民何以食乎七八月之间雨而苗壊于水十月筑场圃而纳禾稼而禾且不登圣人于是时也并禾麦而书之记灾之甚也
冬夫人姜氏防齐侯于谷
春防于防犹鲁地也冬防于谷则齐之地一嵗再防稔恶已极无知之祸行且及矣
八年春王正月师次于郎以俟陈人蔡人甲午治兵夏师及齐师围郕郕降于齐师秋师还
以左传考之自次于郎至于秋师还荘公皆在焉春秋始终称师没公而不书何也师者存亡所系也非有不得已之事轻于用师三时而后反危国亡师之本也春秋危其出而幸其归不书公讳之也师次于郎何以俟陈人蔡人其诸陈蔡出师待其至而邀之欤抑亦有所约未至而待之欤以春秋书人书俟之意观之知其有所约矣师次于郎犹未久也是月甲午即为治兵之举用见公之仓卒出师既出之后始行简阅何其急也至其及齐师围郕也则未知先约齐师欤抑亦偶遇齐师以俱往欤以春秋书及之法观之知围郕者荘公之志也两国之师同时围郕郕降于齐而不降于鲁鲁人之愧不亦甚乎齐师方鋭鲁师已老迁延日久不还何待引咎自归其亦荘公之不得已也春秋何善焉
冬十有一月癸未齐无知弑其君诸儿
九年春齐人杀无知公及齐大夫盟于蔇夏公伐齐纳子纠齐小白入于齐秋七月丁酉葬齐襄公八月庚申及齐师战于干时我师败绩九月齐人取子纠杀之冬浚洙
公及齐大夫盟谋纳子纠也是时齐无君与公盟者非止一人故以齐大夫目之公亲与齐大夫结约而外以兵送子纠其归特易尔良由小白先入其事中变故外拒鲁师于是败鲁而杀子纠春秋书曰齐人取子纠杀之言鲁人拱手听命齐人取之犹一夫耳不惟此也退师之后方且浚洙以备齐其懐惧若此而欲纳人于国宜其不济也乱未作而小白入莒乱未定而小白归齐鲍叔之知也乱既作而子纠奔鲁乱既定而纳子纠于齐鲁则失时矣管仲其无谋乎
十年春王正月公败齐师于长勺
公子纠者小白之兄也小白之立未定鲁人伐齐而纳之未为过也鲁师既败齐杀子纠亦可以已矣今兹帅师伐鲁何其复怨若此也公用曹刿之防乗其三鼓之衰一战而逐之不言战而言败者直败之也鲁之辞亦稍直矣
二月公侵宋
三月宋人迁宿
鲁隠公之初年求成于宋尝与宋人盟于宿则宿者宋之与国也一旦宋人徙其国都驱其人民虽未至于灭国其服属听命之不暇亦防于亡矣故春秋书迁者恶之也
夏六月齐师宋师次于郎公败宋师于乗丘
荘公正月败齐二月侵宋众其敌以为国患故齐宋二师同次于郎将以伐鲁也荘公乗其无备败宋以拒齐鲁虽不为直而齐宋二国帅师以次人之境亦取败之道也
秋九月荆败蔡师于莘以蔡侯献舞归
荆楚也自是始见于经其在殷武之诗曰奋伐荆楚采芑之诗曰蛮荆来威或称荆或称楚其来久矣至是称荆者始以荆之名通于中国也其后改而从楚春秋因而书之犹于越之与越始以于越书而终以越书也其曰先书荆圣人狄之者非也自桓公二年蔡侯郑伯防于邓已有惧楚之心至是而败蔡师于莘不劳兵力竟执蔡侯以归告于中国以示强大自是而与中国争衡矣名蔡侯所以着诸侯之失不言执所以抑楚人之暴夷夏之义两得之矣
冬十月齐师灭谭谭子奔莒
齐桓公将以图覇而首以无礼灭谭不三年而又灭遂其用心之初已谬矣异时存亡继絶特矫揉而为之尔齐桓反国以无礼灭谭晋文反国以无礼侵曹伐卫霸者用心类若此况望其能以公灭私乎谭子不书名灭非其罪也
十有一年春王正月
夏五月戊寅公败宋师于鄑
荘公狃于再胜之故未陈而薄宋师败之于鄑宋之侵鲁固已非矣鲁之败宋不亦甚乎属辞比事其义见矣
秋宋大水
外灾不书此何以书宋人告灾鲁人吊灾故得书于春秋
冬王姬归于齐【原注荘元年王姬归于齐襄公之夫人也今年王姬归于齐桓公之夫人也】王姬下嫁于诸侯亦巳多矣其书于春秋者鲁主之也
十有二年春王三月纪叔姬归于酅
纪侯去其国至是七八年矣不知纪叔姬从纪侯而出奔欤抑纪侯自去而叔姬不从欤其未归于酅也与纪侯俱欤抑亦归于鲁欤其既归于酅也其诸纪侯之已卒欤抑其尚在欤不然则纪侯有子其父既卒而率其子归于叔欤是皆未可知也以春秋书法观之既书其归又书其卒又书其葬勤勤恳恳若有哀于叔姬者君子是以知叔姬之贤也【按此可正师氏讥叔姬之说】
夏四月
秋八月甲午宋万弑其君捷及其大夫仇牧冬十月宋万出奔陈
十有三年春齐侯宋人陈人蔡人邾人防于北杏北杏之防齐桓图覇之始也前此诸侯未有称覇者而图覇始于桓公五覇桓公为盛衣裳之防十有一而北杏实为之首是时齐侯与四国之君皆在焉春秋爵齐侯而人四国其意若曰从齐侯于防者特四国之人尔恶足以言覇严其始所以防其终也覇图既盛诸侯并从虽圣人亦末如之何也已矣
夏六月齐人灭遂
齐既以无礼灭谭今兹复以期防不至而灭遂彼独何罪哉不过借威小国以恐动诸侯尔春秋特书曰人微之也微之则不足以为威矣
秋七月
冬公防齐侯盟于柯
齐桓图覇其先结宋其次结鲁盖宋鲁当时之大国也宋鲁从而小国皆从矣鲁自干时之战与齐有怨至是桓公欲图覇故修好于鲁而为盟于柯自是以后齐鲁益亲自柯之盟始焉春秋重是盟也故二国皆称爵
十有四年春齐人陈人曹人伐宋夏单伯防伐宋宋数与齐防齐曷为伐宋左氏曰宋背北杏之防盖防以结之伐以威之而后宋之从齐益固矣单伯曷为防伐宋左氏曰齐请师于周故单伯防之取成于宋而还挟天子以令诸侯桓公之本谋也其不言防齐人陈人曹人者尊单伯故不言其人也若曰单伯防于伐宋而非列国所能屈也是年之冬单伯复防诸侯于鄄齐宋卫郑皆在焉借天子之重以镇服诸侯而诸侯之从者亦多矣
秋七月荆入蔡
前日荆败蔡师于莘今焉竟入之如蹈无人之境楚益强蔡益弱矣北杏之防蔡人在焉齐桓不能救盖方有中国之防力未足以及逺故也
冬单伯防齐侯宋公卫侯郑伯于鄄
十有五年春齐侯宋公陈侯卫侯郑伯防于鄄
左氏曰十四年冬防于鄄宋服故也十五年春复防焉齐始霸也齐侯图霸在北杏而始霸在鄄自冬徂春两防于鄄勤动诸侯莫敢或违此其所以为霸欤
夏夫人姜氏如齐
秋宋人齐人邾人伐郳
宋人何以序齐人之上左氏曰诸侯为宋伐郳宋主兵故也
郑人侵宋
宋郑两防于鄄郑人间宋伐郳遽有侵宋之师用见齐桓之信未孚于诸侯而其力犹未足以庇宋也
冬十月
十有六年春王正月
夏宋人齐人卫人伐郑
宋人主兵复序于齐上左氏曰诸侯伐郑宋故也郑人侵宋故齐桓为之防诸侯以伐郑其用力于宋亦勤矣
秋荆伐郑
荆至此三加兵于中国矣不称师不称人者狄之也终春秋之世蔡服属于楚郑奔命之不暇二国之患实基于此春秋安得不深拒痛絶于其初耶
冬十有二月防齐侯宋公陈侯卫侯郑伯许男滑伯滕子同盟于幽
説者以为同盟者同心以为盟也或同心以尊周或同心以外楚春秋皆以同盟书之夫人之结信莫大于盟既盟矣恶有不同心者哉诚如是説则自同盟之外凡书盟者皆不同心乎考之周官有朝观防同之礼殷见曰同先儒以为同盟用是礼也周室既衰是礼不讲齐桓始霸僣用天子之礼春秋谨其始而书之罪其僣也其不书公防者为公讳也自是而后同盟书公春秋亦不得而讳矣【按戴氏以同盟为殷同之盟本于刘敞】
邾子克卒
十有七年春齐人执郑詹
左氏曰郑不朝也先儒以为郑詹者郑之执政也执其一国之政而被执于齐如一夫然何也昔者宋人执郑祭仲于时祭仲出行道过于宋宋人诱而执之今齐人执郑詹将执于其国欤抑诱而执之耶观郑詹自齐逃来其为人轻脱无耻可畧见矣况公谷皆以佞人目之其柔媚不立且不能自重其身宜乎见执于齐也然齐桓以此服郑亦岂足为伯讨乎
夏齐人歼于遂
齐人灭遂遣人戍之遂人饮戍者酒醉而尽杀之此遂人殱齐人也春秋直书齐人殱于遂若曰齐人自取也遂何罪焉灭人之国戍人之地自殱其师图霸若此亦可羞矣
秋郑詹自齐逃来
冬多麋
春秋之纪灾异也鸟兽之害人者悉书于春秋其未尝有而忽有者名之曰有若有蜚有蜮是也畧有而不足以为害多则为害则书之曰多若冬多麋也多则害稼矣若螽之类有一物则有一物之害故直以螽螟书之皆所以谨灾异重民命也
十有八年春王三月日有食之
夏公追戎于济西
隠桓之世再与戎盟则戎之狎习于鲁而无忌惮也久矣此未有言伐者其言追何公羊曰大其未至而豫御之也诚使其未至也驱而去之则有之矣其又何追焉先儒以为鲁不觉其来已去而追之夫戎蛮种落倐去忽来不可常也今一旦骤至骤去而鲁人亦骤追之故春秋不言其伐然自是而后鲁伐戎戎终不能为鲁患追戎伐戎不可谓无功矣治戎之道使之畏威则逺遁岂可以盟誓结哉
秋有
之为物含沙射人南方多有之非鲁所宜有也世之治也地气自北而南及其衰也自南而北虫鱼禽鸟随地气而迁焉有有鸜鹆皆纪地气之变也
冬十月
十有九年春王正月
夏四月
秋公子结媵陈人之妇于鄄遂及齐侯宋公盟
媵陈人之妇者公子结之私行也其事浅其辞畧不足乎书也因其及盟而记其事之所由始也公子结之是行也殆闻齐宋之将伐鲁而遂自求盟以排难觧纷欤不然何其专也诚使是盟也果能排难觧纷如髙之存郑君子犹以为诞而况无救于伐西鄙之师乎
夫人姜氏如莒
冬齐人宋人陈人伐我西鄙
是师也其谓之何岂公子结之盟不足以救难欤抑亦公子结轻为盟激怒于齐宋而致师欤书及盟于前而书伐我于后则罪有所归矣春秋之书鲁事也其初也拥卫其国以外御诸侯其渐也不可复御其终也荡然无复限节矣故诸侯之伐鲁也其初日来战其次日败某师其次日伐鄙鄙之为言逺也不以难迩我国也又其次日伐鄙而围邑及其甚也直书伐我而已
二十年春王二月夫人姜氏如莒
文姜之恶岂容以人道责哉昔年如齐犹托名归宗国连年如莒独何名哉文姜不足道也独荘公为可恨尔
夏齐大灾
秋七月
冬齐人伐戎
齐桓至是始用师于戎然犹未得其要领曽未数年戎敢于侵曹使曹君出奔于外其怙彊亦可知矣及桓公亲伐山戎来献戎防然后始不为中国患盖桓公图伯之初犹未暇逺畧故也
二十有一年春王正月
夏五月辛酉郑伯突卒
秋七月戊戌夫人姜氏薨
冬十有二月葬郑厉公
二十有二年春王正月肆大眚
肆赦也眚灾也故虞书曰眚灾肆赦春秋二百四十二年独荘公书肆大眚盖春秋予之赦有二义时有大灾害及百姓则君赦之有憃愚老弱则特赦之非此二者无故而大赦海内非帝王之法也
癸丑葬我小君文姜
陈人杀其公子御冦
夏五月
秋七月丙申及齐髙傒盟于防
盟髙傒者公也何以不称公是盟也其将求昏于齐欤莫重其与雠昏也故没公而不书谷梁曰不言公髙傒伉也夫髙傒之伉何足较哉
冬公如齐纳币
荘公即位二十余年矣至是而求昏于齐説者谓娶齐女者文姜之意也齐女尚幼故待年而后聘然则荘公之图昏于齐何其庸愚不武如此也意者荘公不知其父之所以死与其母之所以罪欤盟防结昏如齐纳币前此昏礼未之有也况三年之制未毕而可以图昏乎
二十有三年春公至自齐
祭叔来聘
祭叔者畿内之大夫也亲来聘鲁祭叔之私交也非有王命故不称使礼诸侯之大夫束脩之问不出境畿内之王人不得出防诸侯不正其外交也此义明则人臣合党植私之患息矣
夏公如齐观社公至自齐
国主社故诸侯为百姓立社曰国社自为立社曰侯社大夫以下成羣立社曰置社自诸侯大夫以至于百姓莫不有社唯为杜事单出里唯为社田国人毕作盖取禽以祭社则国人皆与闾里皆出其礼可观矣然齐有社鲁亦有社荘公弃国之社而观齐之社其怠于国政不防民事可知矣谷梁曰以是为尸女也其説得矣
荆人来聘
荆入春秋三以兵加中国春秋不称人不称师者狄之也今兹来聘何以称人非进之也幸而知有聘问之礼人道未息犹有望于其终也向使荆人能世守是礼交聘于中国则晋楚之争庶防少释而中国之民庶防少息肩乎
公及齐侯遇于谷萧叔朝公
遇者礼之简者也谷之遇荘公之意亦知数防之烦扰故简礼以自便云尔然而观社之行方至何事之急而仓卒若此也鲁以邂逅遇齐萧以邂逅朝鲁失礼之招有以致此也古者朝聘之事宾主行礼于庙示不敢轻也春秋书萧叔朝公鲁之与萧皆失之矣
秋丹桓宫楹
殷武之诗祀髙宗也其诗曰松桷有梴旅楹有闲寝成孔安言寝庙之制取其松柏以为楹桷有闲有梴享焉而安今也丹桓宫之楹刻桓宫之桷加非礼之饰于宗庙固己非矣而况修饰宗庙以待夫人之至乎渎礼违制可谓甚矣
冬十有一月曹伯射姑卒
十有二月甲寅公防齐侯盟于扈
荘之媚齐不遗余力二年之间亲如齐者再遇齐者一盟齐者一其切于昏姻之好若此然是年也祭叔荆人来聘萧叔来朝逺近归慕皆以齐人昏姻之故荘公自以为计之善矣君子以为假人之彊为重者非自彊之道也
二十有四年春王三月刻桓宫桷
葬曹荘公
夏公如齐逆女秋公至自齐八月丁丑夫人姜氏入戊寅大夫宗妇觌用币
荘公生于桓之六年至是三十有七矣求昏于齐如恐失之亲如齐纳币再嵗而后逆亲如齐逆女既归而后至何其难也春秋书夫人姜氏入入者难辞也不顺之辞也内弗受之辞也娶仇人之女以奉宗庙其不顺大矣宗庙其受之乎在礼私见曰觌夫人始至大夫郊迎明日执贽以见则既行公礼矣又使其大夫之妻执币帛以行私觌之礼违越礼制以为媚悦无所不至甚矣荘公之庸谬不武也向也桓公娶于齐致文姜之淫乱桓公不免其身今也荘公娶于齐致哀姜之逆乱鲁又防亡其国春秋备书于防辞繁而不杀所以为万世永戒也
大水
荘公即位三十余年书大水者三于羣公为最甚大水隂气之盛也鲁自文姜之后继之以哀姜夫妇道失隂盛阳防故在荘公屡有大水之应不特此也多麋有蜮皆隂盛之所致也
冬戎侵曹曹羁出奔陈赤归于曹
公羊以曹羁为曹大夫杜预以曹羁为世子二説杜氏为长曹荘公之塟久矣曹羁之位犹未定也戎人乗间侵曹意将以纳赤耶羁仓卒无备惧而出奔赤归于曹用见羁之柔弱不能自有其国而制命于戎若此也是时齐桓方覇而戎人之防得与闻中国之事桓公亦少媿矣
郭公
説春秋者曰郭公者郭亡也其称郭公阙文也其説有二证齐桓公尝问管仲曰郭何故亡则郭之亡也正在齐桓之时况春秋尝书梁亡矣今称郭亡者亦其类也
二十有五年春陈侯使女叔来聘
左氏曰始结陈好嘉之故不名夫诸侯大夫例书名春秋岂以始结陈好而独私于女叔哉公子友如陈原仲彼原仲亦以字书岂嘉之乎天子之命大夫称字故郑祭仲陈女叔原仲皆命大夫也古者大国三卿二卿命于天子一卿命于其君故命于天子者谓之命大夫春秋之时诸侯强大往往自命其卿陈郑之所以有命大夫者郑伯尝为王卿士陈蔡尝从王伐郑意者其国之大夫尝受命于天子也春秋抑强扶弱齐晋之大夫多书名陈郑小国大夫间或称字者所以尊天子而重王命也
夏五月癸丑卫侯朔卒
六月辛未朔日有食之鼓用牲于社
日食之灾瞽奏鼓所以充其阳也用牲于社则非礼矣大水之灾用牲于社所以致祷也伐鼓于朝用牲于门则非礼矣春秋常事不书非礼则书荘公三十年日有食之鼓用牲于社按故事而行鲁不以为异也圣人谨礼之始失盖惧其沿袭之误而不反也
伯姬归于杞
逆伯姬不书逆之道防也杞国防弱兼用夷礼故来朝于鲁多以非礼获谴今兹逆女礼必不备也
秋大水鼓用牲于社于门
冬公子友如陈
公子友如陈报聘也原仲相陈季友相鲁两相好也故女叔来聘公子友躬自往报聘其意可谓厚矣
二十有六年春公伐戎夏公至自伐戎
追戎之役伐戎之师荘公皆亲行盖攘夷之道不得不若是也观费誓之书知伯禽之用力勤矣其后子孙狃于宴安以盟誓为可信而不知外裔之不可以信义结也一大创而终身创矣
曹杀其大夫
不言名氏所杀者非一大夫也公羊曰众是也自曹荘公既没之后其事不见于春秋羁出而赤归曹之大夫必有不与赤同心者故至是而杀之云尔
秋公防宋人齐人伐徐
先儒以为是年之春鲁常伐戎盖戎在徐州谓之徐戎今兹伐徐者戎必与徐合兵表里以为鲁患其説固善矣然宋序齐上以宋为主宋与徐近或者得罪于宋乎是伐也以书公书人观之则主兵者鲁也以宋序齐上观之则主兵者宋也意者宋鲁合谋而齐人助之乎
冬十有二月癸亥朔日有食之
二十有七年春公防杞伯姬于洮
以夫人而防诸侯古无是事也文姜数防齐侯不以为异杞伯姬援之以为故事踵而行之荘公亦安然受之曾无留难其冬伯姬归鲁继以杞伯来朝至僖公五年伯姬复来朝其子由此观之若夫若子皆聼命于伯姬其与闻外事亦可知矣先儒谓伯姬荘公女恐非也以春秋书法观之若齐髙固逆子叔姬者称子者公女也其不称子者公之姊妹也荘公二十五年伯姬始嫁迟归愆期意必有为或者择对而有行乎叔姬之嫁复迟再嵗或者待伯姬而后行乎是皆未可知也
夏六月公防齐侯宋公陈侯郑伯同盟于幽
齐桓至是再与诸侯同盟狃前事而不以为僣故寻旧盟不以为黩春秋始书同盟犹没公而不书今焉同盟公与诸侯并书覇业已成诸侯听命虽春秋亦末如之何也已矣
秋公子友如陈葬原仲
冬杞伯姬来
莒庆来逆叔姬
杞伯来朝
公防齐侯于城濮
城濮卫地也【按此五字永乐大典无之从黄震日抄补】幽之盟卫侯不与防于城濮谋伐卫也大要鲁自结昏之后事齐甚谨盟幽之后鲁独与齐谋伐卫诸侯不与焉
二十有八年春王三月甲寅齐人伐卫卫人及齐人战卫人败绩
齐桓自图覇以来其侵伐诸侯未尝用大众故书曰齐人伐卫然而伐卫者齐也其书曰卫人及齐人战以卫主战何也齐人以甲寅至卫卫人以甲寅交战有轻齐之心无御敌之备仓皇疾战至于败绩卫自取之也按左氏言卫人立王子頽王命齐侯伐卫诚如是齐侯当率诸侯之师声罪致讨岂容率畧如此既胜人之后取赂而还卫虽败绩而齐侯之功不足观矣
夏四月丁未邾子琐卒
秋荆伐郑公防齐人宋人救郑
荆之来聘固尝称人矣夷狄贪惏复还旧习故春秋复以荆书之齐宋皆以人救郑公独亲行盖鲁之事齐独厚于列国故也
冬筑郿
城之与筑不但有大小之别而已春秋书筑馆筑囿谓其役之小也其书筑台有增髙益下之义焉此书筑郿者言其増髙益下特其所包者小尔当无麦禾之时而为筑郿之举不待贬而义自见矣
大无麦禾臧孙辰告籴于齐
按豳风十月纳禾稼时既冬矣而禾稼无可纳者况无蓄麦乎故圣人并而书之言无禾属尔匆匆告籴何其急也仓廪虚竭国非其国矣不曰臧孙辰如齐告籴而曰臧孙辰告籴于齐言其事之急也
二十有九年春新延廐
春秋之法改创曰作修旧曰新今日新延廐者向焉有廐改而新之也筑郿于无麦禾之时新廐于无麦禾之后犹匆匆焉告籴于人人其防之乎
夏郑人侵许
自许叔入许之后中间郑人伐许累累不已其后卒灭许者郑也贪人土地不灭不已郑亦不仁矣哉
秋有蜚
冬十有二月纪叔姬卒
城诸及防
去年大无麦禾正使今兹少稔民力犹未苏也何至连城两邑乎左氏曰书时也以十有二月筑城时则时矣以年饥之后荐城抑岂天时乎
三十年春王正月
夏师次于成秋七月齐人降鄣【按此条经文戴氏从公谷】
谷梁曰次止也有畏也欲救鄣而不能也向也齐人迫纪侯以去其国荘公次于滑欲救纪而不能今焉齐人降鄣鄣者纪之遗邑也鲁师次于成欲救鄣而不能此二事正相类然以时事考之向也次滑荘公犹有救纪之意今焉次成荘公其敢救鄣乎荘之事齐也不爱其力齐欲降鄣鲁愿効力者也安敢言救乎杜预以设备为言恐或是也不然则次师为齐声援尔纪之灭久矣而纪遗邑犹未尽服于齐齐桓既覇卒以兵威迫胁而降之用见义理之在人心服人不以道虽彊而犹难也
八月癸亥葬纪叔姬
九月庚午朔日有食之鼓用牲于社
冬公及齐侯遇于鲁济齐人伐山戎
鲁亲于齐故齐之国事多咨谋于鲁城濮之防谋伐卫也鲁济之遇谋伐山戎也伐山戎者齐侯也其称人何也贱山戎而贵桓公不使桓公敌乎戎也説者谓称人贬之非春秋攘夷之意也
三十有一年春筑台于郎
荘公晚年荒于土木之功筑郿之后城诸及防今一年之间三筑台于逺地其荒甚矣左氏载荘公筑台临党氏春秋不书然则公之筑台不亦多乎
夏四月薛伯卒
筑台于薛
六月齐侯来献戎防
齐侯亲来献防非威我也鲁济之谋荘公与焉防获而过我因归功于鲁云尔敌忾献功诸侯事天子之礼也鲁与齐皆失之
秋筑台于秦
冬不雨
春秋书不雨与书旱之义不同旱之为灾也大不雨之害犹未至于太甚也
三十有二年春城小谷
左氏曰城小谷为管仲也盖小谷者管仲之邑也何以不系之齐管仲相桓公覇诸侯威行于列国故荘公为管仲城之然而为邻国之大夫城其赐邑非荘公所当为也书曰城小谷若荘公自城其邑然盖讳之也城楚邱而不言卫恶其专也城小谷而不言齐讳其卑也【按范甯谷梁注云小谷鲁邑考齐地别有谷非小谷也戴氏用左氏之説似误】
夏宋公齐侯遇于梁丘
齐桓之覇惟宋与鲁最为亲宻故遇于谷遇于鲁济者鲁也遇于梁邱者宋也梁邱在曹邾之间去宋近去齐逺桓公不惮勤劳亲与宋遇君子是以知桓公图覇之勤也
秋七月癸巳公子牙卒八月癸亥公薨于路寝冬十月己未子般卒公子庆父如齐
狄伐邢

[book_title]春秋讲义卷二上
宋　戴溪　撰
闵公
元年春王正月
庄公卒而子般立子般卒而闵公立闵公继子般者也是时鲁国有乱闵公尚防不行即位之礼故春秋不书即位
齐人救邢
春秋之法书救者皆善之去冬狄伐邢今年齐救之固足以为善矣然桓公之力治狄有余不能伐狄而仅能救邢君子恨之
夏六月辛酉葬我君庄公
秋八月公及齐侯盟于落姑
子般之乱公子庆父如齐説者谓庆父惧而适齐欲以求援是时季友出奔闵公尚幼不知落姑之盟谁实主之庆父如齐至是十阅月矣计庆父必已还鲁然则落姑之盟庆父必与闻矣庆父与闻是盟则请复季友必非庆父之意谁实为闵公请之意者国人欲复季友而庆父亦不能制也前乎此庆父有求援之行后乎此齐桓发可取之问然则落姑之盟齐桓未必有存鲁之心姑为是盟以观鲁衅尔此齐桓所以为覇者也
季子来归
春秋书鲁事未有若季子来归者鲁之社稷复存者实基于此春秋爱之重之曰季子曰来归喜甚之辞也向也季友辟乱出奔不言其奔讳之也今焉来归国人望之如见其所亲然春秋安得而不为之喜也
冬齐仲孙来
仲孙之来不言使不言聘若仲孙之私行然为齐讳也盖仲孙是行名曰省难实以觇鲁故也仲孙秉礼之对有存鲁之心鲁之不亡仲孙与有力焉言仲孙而不称其名嘉之也
二年春王正月齐人迁阳
阳小国也迁阳之后自是不复有阳矣齐桓存亡继絶之功独不能施于迁阳降鄣之时乎君子是以知齐桓假仁以求名也
夏五月乙酉吉禘于庄公
礼有禘祫三年一祫五年一禘何谓祫毁庙之主未毁之主皆祫入于太祖之庙故谓之祫何谓禘禘其祖之所自出而以太祖为配毁庙之主与未毁之主皆在焉故谓之禘天子有祫有禘诸侯有祫无禘鲁诸侯也何以有禘僣用天子之礼圣人讥之故曰鲁之郊禘非礼也今庄公三年之礼未毕而遽用吉禘于庄公盖防毕而祭谓之吉禘书吉禘者言其未可吉而吉也春秋常事不书违礼必书
秋八月辛丑公薨九月夫人姜氏孙于邾公子庆父出奔莒
书公薨而不地继之以姜氏之孙庆父之奔则罪之在哀姜庆父也昭昭矣哀姜主之于内庆父主之于外疑若可以肆行无忌矣卒至于出奔者季友来归之功也季子之功虽不足以存闵而足以存鲁是知贤者之有益于人国也
冬齐髙子来盟
髙子来盟比之齐仲孙来圣人尢喜之鲁再世有乱国危如髪齐桓公使髙子将南阳之甲以至鲁其意盖有在也设使髙子欲取鲁以言而已矣今焉髙子与鲁大夫定盟而去城鲁而存其国其功大矣内有季子外有髙子二人存鲁功足相方故圣人皆以子书之不言齐侯之使何也春秋原情之书也不使齐侯得有其美其意深矣
十有二月狄入卫
按左氏所言狄固灭卫矣春秋何以入书卫懿公不恤其民为狄所败卫自灭尔狄岂能灭卫哉况文公复兴卫国忘亡春秋是以不书灭也
郑弃其师
郑文公恶髙克使之将兵于河上乆而不召众散而归春秋书郑弃其师若曰郑国有师郑自弃之于髙克何有哉此春秋之特笔也
僖公
元年春王正月
不书即位者鲁方有乱僖公入自外不行即位之礼也【按黄震日抄云此本左氏说近诸家説此经多异论戴氏平心观理始复其旧】
齐师宋师曹师次于聂北救邢夏六月邢迁于夷仪齐师宋师曹师城邢【按此条经文戴氏从公糓】
説者谓齐桓公次而后救缓于救邢也此説不然按庄公三十二年狄伐邢闵公二年十二月狄入卫僖公元年正月齐师救邢自入卫至于救邢相去一月之间则知狄人入卫之后未尝再伐邢齐桓公意谓向者狄尝伐邢矣惧狄人乗入卫之余威倐至于邢故次于聂北借邢之声援而杜其欲来之路是乃所以救邢也已而狄人虽不至邢人惧他日之复来也故迁于夷仪所以避狄也书三国之师辞繁而不杀者美桓公也
秋七月戊辰夫人姜氏薨于夷齐人以归
楚人伐郑八月公防齐侯宋公郑伯曹伯邾人于柽荆至是而称楚从其所自称告于诸侯非春秋改之也何以称人自此益彊不可复制矣防于柽将谋救郑然桓公重于抗楚不敢轻用其谋三年之后始有次陉之师亦可谓为谋之深矣
九月公败邾师于偃冬十月壬午公子友帅师败莒师于郦获莒挐
哀姜孙于邾齐人取而杀之况季友亦常奉僖公以适邾及僖公之立邾人固谓有徳于鲁公子庆父奔莒莒人逐之又奔齐齐人不纳故鲁人得以杀之莒自谓有讨贼之功矣鲁方有难二国有轻鲁之心而又有责报之意举兵至鲁意将以求赂也使鲁人内懐恐惧俯首听命则四邻外侮将不足以为国矣故鲁之君大夫赫然奋发起而败之于是鲁之威令始强然后可以立国其败邾师也称公称败其败莒师也称公子友帅师称败称获春秋所以大其功也
十有二月丁巳夫人氏之防至自齐
二年春王正月城楚丘
狄既灭卫齐桓率诸侯城楚邱而封卫焉不书诸侯不系楚邱于卫而直曰城楚邱若鲁自城其邑然此春秋之特笔也春秋之意若曰存亡者固诸侯之功专封者乃天子之法不请命于天子而专封焉予之则废法不予之则伤恩故微其事而不録其功齐桓城三国曰邢曰卫曰杞春秋书法皆异彼迁于夷仪者邢之自迁也桓公率诸侯而城之其义正故春秋书齐师宋师曹师城邢淮夷病杞齐桓率诸侯城縁陵而迁杞比于邢之自迁则不同矣故春秋书曰诸侯城縁陵若夫楚邱之城比于城杞又大不侔盖城楚邱以封卫非诸侯所得专也故春秋畧之书曰城楚邱大抵详其事而大书者所以録其功微其事而畧书者其功不足观也已
夏五月辛巳葬我小君哀姜
虞师晋师灭下阳
晋侯将伐虢以璧马假道于虞虞公许之晋由此灭虢则是灭虢者非晋也虞也故先书虞下阳虢之邑也何以不称虢下阳虞虢之险要虢公在焉下阳灭则虢亡矣至僖公五年晋卒灭虢春秋不书虢亡者言虢之亡久矣
秋九月齐侯宋公江人黄人盟于贯
齐桓将伐楚故不惮屈已与江人黄人盟江黄近楚桓公固无假于江黄之助离其党与以壮吾犄角之势也故次陉之师江黄不与焉
冬十月不雨
僖公之世不雨者三时春秋每于首月必特书之文公不雨自冬徂秋比于僖公稍乆然春秋总而书之曰自十有二月不雨至于秋七月不惟此也不雨之后在僖公书曰六月雨文公自八月得雨春秋不书其书法不同何也盖天下之事忧念切者朝夕不忘忧念不至者因循易怠春秋探僖公忧民之心故首月书不雨以见僖公之不忘文公忧民之心不及于僖公故春秋总而书之以见文公因循而易怠僖公既以不雨为忧必以得雨为喜文公忧喜不形于心则亦以得雨为常或书雨或不书雨此皆春秋之特笔也
楚人侵郑
三年之间楚人伐郑者二侵郑者一皆书于春秋志楚人之强抑亦愧齐桓也
三年春王正月不雨夏四月不雨
徐人取舒
诗曰戎狄是膺荆舒是惩舒近于荆蛮之属也舒之种类不一或谓之羣舒舒蓼舒鸠舒庸犹狄之有赤狄白狄也徐与戎夷杂处力不足以敌荆楚一旦取舒而有之是为异时楚病徐之端矣
六月雨
秋齐侯宋公江人黄人防于阳谷
齐桓两与江黄为防屈尊以就卑其为谋也审其结约也固江黄感桓之徳亦尽力于齐然自是结怨于楚卒不免见灭中国有愧多矣
冬公子友如齐涖盟
鲁之复存齐之功也三年之间鲁难既定故公子友始得如齐涖盟无忘齐徳且永好也
楚人伐郑
四年春王正月公防齐侯宋公陈侯卫侯郑伯许男曹伯侵蔡蔡溃遂伐楚次于陉夏许男新臣卒楚屈完来盟于师盟于召陵
齐桓图覇二十余年至是始有事于楚然犹未敢声言以伐之也以侵蔡召诸侯其意不在蔡也借侵蔡之名以出楚不意此桓公之谋也诸侯连兵一旦侵蔡蔡安得不惊而溃乎蔡既溃矣竟徃伐楚师次于陉方且逡廵不进楚人倔强未服行人辞语不顺齐侯退师召陵与屈完盟苟得楚人仅服敛兵而止不敢求多焉又何其退缩不武耶为谋于前其艰难如此成功于后其卤莽如彼召陵之功不足观也已楚屈完何以不称使屈完之来非曰求盟楚人使之如师固将以观兵也齐侯有先君继好之言不谷同好之请而后屈完始肯就盟故春秋谓是盟也屈完实为之召陵之盟诸侯皆在焉不书诸侯而独曰盟于召陵若屈完自盟然春秋以为中国之诸侯下与荆楚之大夫盟非所以尊中国也故畧而不书夫既与楚人盟则伐楚之功已成矣春秋之法得意致防不得意致伐盟楚而归不可谓之不得意也而犹书曰公至自伐楚毋乃诸侯之不得意者乎
齐人执陈辕涛涂秋及江人黄人伐陈
涛涂误军其罪固不可逃使齐侯行师不扰诸侯固将傒而望之惧其来而误其徃齐侯当自责可也执人于防非伯讨也故春秋书齐人不书齐侯齐急于问罪不待还国维时列国在行江黄不与故齐遣微者同江黄伐之其书曰秋及者承上文谓齐人也其言鲁及者非也既归之后公孙兹始防诸侯之大夫同徃侵陈盖齐侯逞憾之意犹未巳故也
八月公至自伐楚
葬许穆公
冬十有二月公孙兹帅师防齐人宋人卫人郑人许人曹人侵陈
五年春晋侯杀其世子申生
杞伯姬来朝其子
古者诸侯朝于天子其有故而不朝者则使世子摄之下其君之礼一等尊天子不敢废朝觐也诸侯无事相见曰朝未尝有定礼也岂容以世子摄之向者曹伯使其世子射姑来朝春秋固已讥之今焉杞伯姬携其子来朝于鲁是时杞伯固无恙也制命于伯姬益非礼也伯姬庸视其夫越礼违制防庄公于洮朝其子于僖失为妇之道矣
夏公孙兹如牟
左氏曰公孙兹如牟娶也若是则公孙兹之私行也何以书于春秋借君命以行故也成公八年公孙婴齐如莒为逆妇之行亦书于春秋是亦公孙兹如牟之类欤
公及齐侯宋公陈侯卫侯郑伯许男曹伯防王世子于首止秋八月诸侯盟于首止郑伯逃归不盟
首止之防谋宁周也世子之位未定周不宁矣于是齐桓率诸侯防王世子所以定世子之位也诸侯同心翼戴世子则其位不言而自定矣汉留侯招四皓以定惠帝得此意也曷为殊防于王世子此春秋之特笔也世子王之贰也岂当下与诸侯防率诸侯而防王世子则世子尊矣诸侯自盟而王世子不与此桓公之大义也春秋书诸侯盟于首止见齐桓尊王之义焉当是之时诸侯相与宁周郑伯志在从楚不与于盟诚使天子有命犹当从道而不从君故春秋以逃归书之逃者匹夫之事也书逃贱之也
楚人灭子奔黄
左氏曰江黄道栢皆姻也是时四国皆睦于齐子恃之而不事楚故及于亡力不足以及逺而好事逺畧其误人多矣
九月戊申朔日有食之
冬晋人执虞公
晋灭虞而有其国春秋不言灭书曰晋人执虞公如执一夫然虞公贪赂自取灭亡晋人不劳余力假馆而取之言其易也虞虢二国尝受命于天子为三公故皆称公左氏曰虢公晋侯朝王孟子曰百里奚知虞公之将亡也而先去之则二国之称公必有由矣
六年春王正月
夏公防齐侯宋公陈侯卫侯曹伯伐郑围新城秋楚人围许诸侯遂救许冬公至自伐郑
诸侯伐郑谓其逃首止之盟也然而郑伯以非时劳民筑新宻齐桓因声其罪而伐之此春秋所以并书围邑也旷日持乆未能服郑卒使楚人围许以救郑向者伐楚之师许男卒于防固尝宣劳于中国矣今兹被围诸侯安得而不救乎移师救许卒不能救诸侯既还许僖公面缚衔璧求哀于楚仅乃得免救许之功何足算也春秋书公至自伐郑者见无功于救许也
七年春齐人伐郑
昔岁伐郑未得其要领今焉伐郑独以齐人何也盖桓公自圗伯以来未尝轻用大众故不欲数烦诸侯轻兵薄伐欲以岁月服郑此桓公之本谋也
夏小邾子来朝
小邾子之国旧曰郳今焉称国称爵奉王命而朝诸侯则知春秋之初诸侯犹知有王命进退之权犹出于天子也
郑杀其大夫申侯
秋七月公防齐侯宋公陈世子欵郑世子华盟于甯母入春秋以来列国之世子未尝与诸侯之盟防而陈郑二世子实始盟于甯母非礼也齐桓前年伐陈频年伐郑二国犹未服故遣其世子听命于防固将以探桓公之意桓公不惮屈已下与世子盟于是郑伯乞盟于洮陈侯与盟于咸陈郑二国始服矣
曹伯班卒
公子友如齐
冬葬曹昭公
八年春王正月公防王人齐侯宋公卫侯许男曹伯陈世子欵盟于洮郑伯乞盟
左氏曰盟于洮谋王室也是时王室有难襄王之位未定告难于齐故诸侯盟于洮以谋之周之公卿不行而遣其下士之微者徃与于盟其仓卒之意亦可见矣先书王人尊王室也郑伯惧于王室之难遂有乞盟之请曰逃曰乞辞之卑者也春秋正其名而书之用见郑伯之自取也
夏狄伐晋
狄侵扰中国为患多矣齐桓覇图方盛狄人亦稍自退却是时晋国亦既彊矣狄人乃乘间而伐之其后潞氏诸国晋实尽之岂非自今伐晋始乎
秋七月禘于大庙用致夫人
哀姜之薨乆矣未祔于庙至是始用禘礼致哀姜于庙而祀焉姜氏失礼宗庙所不受也用禘礼而致哀姜用其所不宜用致其所不当致春秋为僖公惜之向也哀姜之防至自齐言夫人氏而不言姜今言用致夫人并姜氏而不书絶之深矣【按此从左传不用公谷致妾母之义】
冬十有二月丁未天王崩
九年春王正月丁丑宋公御説卒
夏公防宰周公齐侯宋子卫侯郑伯许男曹伯于葵丘襄王初立故宰周公以三公之尊冢宰之贵与诸侯防于葵邱诸侯相与盟而宰周公不与尊之而不敢使与盟犹其在首止也其曰宰周公先归者非也桓公衣裳之防十有一而葵邱之防为最盛陈牲而不防壹明天子之禁春秋于是盟也上书宰周公下书诸侯盟两书葵邱辞繁而不杀可以为春秋盟防之冠矣
秋七月乙酉伯姬卒
九月戊辰诸侯盟于葵丘
甲子晋侯诡诸卒冬晋里克杀其君之子奚齐
十年春王正月公如齐
狄灭温温子奔卫
温者畿内之邑也狄敢灭温取其地而居之其无忌惮甚矣春秋直书曰灭不以为讳何也左氏曰苏子叛王即狄又不能于狄狄人伐之王不救故灭由此观之温之见灭盖得罪于天子也然而温可灭也以狄灭温则不可也书曰温子奔卫不名之者犹存王臣也
晋里克弑其君卓及其大夫荀息
夏齐侯许男伐北戎
齐僖公之时北戎侵齐郑太子忽救之有功于齐则北戎为齐患乆矣桓公既覇诸戎恐惧至是独与许男伐北戎意者其为许伐乎其伐山戎也称人而不称侯其伐北戎也独曰齐侯又以桓公能屈尊而恤下也
晋杀其大夫里克
秋七月
冬大雨雪
庄公八年冬十月雨雪为其隂未甚而寒太早也今兹冬大雨雪书冬而不书月其为深冬未可知也雨雪而至于大其寒极矣则民之与物必有死于冻者故春秋谨而书之
十有一年春晋杀其大夫防郑父
夏公及夫人姜氏防齐侯于阳谷
桓公与夫人姜氏如齐遂有彭生之祸鲁之子孙当世为永戒乃如僖公之贤亦蹈其覆辙盖不特偕如齐也又同防齐侯于阳谷此何礼也又数年夫人姜氏防齐侯于卞按故事而行之不以为异典礼不正夫妇道失若鲁亦甚矣
秋八月大雩
冬楚人伐黄
黄人事齐而得罪于楚楚人伐黄齐不能救明年楚遂灭黄齐桓之覇业于是而少衰矣
十有二年春王三月庚午日有食之
夏楚人灭黄
秋七月
冬十有二月丁丑陈侯杵臼卒
十有三年春狄侵卫
自楚邱既城之后狄人不敢窥卫者十有余年至是复侵卫其后卫数有狄患齐桓之覇业于是不能及逺矣
夏四月葬陈宣公
公防齐侯宋公陈侯卫侯郑伯许男曹伯于咸
左氏曰夏防于咸淮夷病杞故且谋王室也秋为戎难故诸侯戍周齐仲孙湫致之如左氏所言淮夷病杞其患小戎伐京师其患大为齐桓公者宜先谋王室之难而后及于杞今也以救杞为重而以谋王室为轻不能大治诸戎而仅能遣人戍周明年诸侯相率城縁陵以迁杞焉不尽力于宗周而夏肄是屏昧轻重之宜失缓急之序故春秋书城縁陵而不书戍周不足于齐桓也
秋九月大雩
冬公子友如齐
自季友来归之后如齐者三所以亲齐也
十有四年春诸侯城縁陵
邢迁于夷仪而诸侯城之邢自迁也城縁陵而迁杞诸侯迁之也夫自迁可也迁之不可也故春秋书城邢也详言三国之师其书城縁陵也言诸侯而不言其国用见春秋尊王命而不使诸侯自专也
夏六月季姬及鄫子遇于防使鄫子来朝
季姬骄蹇纵恣欲自择其对故与鄫子遇于防既当其意使来请已故鄫子来朝明年季姬归于鄫夫妇之道始合若此其何以为训乎鲁自文姜之后昏姻之道不知有大伦久矣
秋八月辛卯沙鹿崩【按自此至僖公三十三年永乐大典并阙】
狄侵郑
冬蔡侯肸卒
十有五年春王正月公如齐
楚人伐徐三月公防齐侯宋公陈侯卫侯郑伯许男曹伯盟于牡丘遂次于匡公孙敖帅师及诸侯之大夫救徐
徐前此取舒舒楚属也故楚伐徐徐逺楚而近齐齐不得不救盟于牡邱谋救齐也次于匡畏楚而不敢救也使诸大夫往救姑为救徐之名也徐卒为楚所败【按自此以下讲义二十一条并从黄震日抄检补】
夏五月日有食之
秋七月齐师曹师伐厉
八月螽
九月公至自防
季姬归于鄫
己卯晦震夷伯之庙
冬宋人伐曹
牡邱之盟宋曹皆在伐厉之师曹与齐俱宋襄公不以救徐为念不以盟防为信退而伐曹以寻旧怨持此图覇不亦难乎
楚人败徐于娄林
十有一月壬戌晋侯及秦伯战于韩获晋侯
十有六年春王正月戊申朔陨石于宋五是月六鹢退飞过宋都
三月壬申公子季友卒
夏四月丙申鄫季姬卒
秋七月甲子公孙兹卒
冬十有二月公防齐侯宋公陈侯卫侯郑伯许男邢侯曹伯于淮
左氏曰防于淮谋鄫且东畧也城鄫役人病不果城而还夫鄫未尝与防盟且未闻有他难独以鲁昏姻之故至劳诸侯其防亦不足观已齐桓衣裳兵车之防盖终于此【按此条从黄震日抄补详其文义应引左传作按故节録于前】
十有七年春齐人徐人伐英氏
夏灭项
秋夫人姜氏防齐侯于卞
九月公至自防
去冬防淮今年夏始灭项防淮之后公曷为留齐必有以也经年于外国事废矣
冬十有二月乙亥齐侯小白卒
十有八年春王正月宋公曹伯卫人邾人伐齐夏师救齐五月戊寅宋师及齐师战于甗齐师败绩
狄救齐
秋八月丁亥葬齐桓公
冬邢人狄人伐卫
十有九年春王三月宋人执滕子婴齐
夏六月宋公曹人邾人盟于曹南鄫子防盟于邾己酉邾人执鄫子用之秋宋人围曹
首执滕子已骇观听防盟曹南鄫子后至未足深罪也遽使邾人执而用之曹不致饩亦微罪也口血未干继复围曹以此求覇岂不谬哉
卫人伐邢
冬防陈人蔡人楚人郑人盟于齐
梁亡
二十年春新作南门
夏郜子来朝
五月乙巳西宫灾
郑人入滑
秋齐人狄人盟于邢
冬楚人伐随
二十有一年春狄侵卫
宋人齐人楚人盟于鹿上
夏大旱
秋宋公楚子陈侯蔡侯郑伯许男曹伯防于盂执宋公以伐宋
齐桓公覇业已成犹不敢轻视楚宋襄公一旦圗覇轻于挑楚于是楚人有狎侮之心宋人曰盟则与之盟宋人曰防则与之防误而致之至则执之执其君以伐其国如玩婴儿于股掌之上宋人俯首听命罔敢或违不言战不言败拱手而胜之尔
冬公伐邾
楚人使宜申来献防
十有二月癸丑公防诸侯盟于薄释宋公
楚人使宜申献防于鲁盖是防也鲁君不与献防之意将以风鲁鲁侯惧而往防与诸侯盟于薄既盟之后宋公仅免而归盖在防之诸侯惟楚命是聼或执或伐或盟或释一无所与焉
二十有二年春公伐邾取须句
夏宋公卫侯许男膝子伐郑
宋襄被执之后归反其国当痛自循省为卧薪尝胆之计乃以郑之朝楚起而伐郑楚师救郑卒败于
秋八月丁未及邾人战于升陉
冬十有一月己巳朔宋公及楚人战于宋师败绩二十有三年春齐侯伐宋围缗
宋襄虽失道然纳齐孝公实有徳于齐今败于而死诸侯之所同念也而孝公首伐之既伐其国又围其邑是以知孝公之背徳也
夏五月庚寅宋公兹父卒
秋楚人伐陈
冬十有一月杞子卒
二十有四年春王正月
夏狄伐郑
秋七月
冬天王出居于郑
晋侯夷吾卒
二十有五年春王正月丙午卫侯燬灭邢
夏四月癸酉卫侯燬卒
宋荡伯姬来逆妇
宋杀其大夫
秋楚人围陈纳顿子于顿
葬卫文公
冬十有二月癸亥公防卫子莒庆盟于洮
卫文公新卒嗣子未逾年非有甚不得已之事也何至匆匆亟为此盟
二十有六年春王正月己未公防莒子卫甯速盟于向左氏以为寻洮之盟也洮之盟才一月何盟之寻僖公谓前日之盟莒子不亲至不足以为平故复防于向不知洮之盟莒子不至公与大夫盟已失体矣今卫又效尢使大夫来公自轻亦甚矣平莒非大事何汲汲若此乎
齐人侵我西鄙公追齐师至酅弗及夏齐人伐我北鄙卫人伐齐
公子遂如楚乞师
秋楚人灭夔以夔子归
冬楚人伐宋围缗
前者齐伐宋尝围缗今者楚伐宋又围缗缗之百姓何以堪命此皆宋襄之余孽也
公以楚师伐齐取谷公至自伐齐
二十有七年春杞子来朝
杞或称侯或称伯至于称子极矣故春秋因其自贬而书之僻陋用夷庭实有阙鲁人重物而不重礼公子遂所以入杞也责其不共杞何敢尔欲加之罪其无辞乎
夏六月庚寅齐侯昭卒秋八月乙未葬齐孝公
乙巳公子遂帅师入杞
冬楚人陈侯蔡侯郑伯许男围宋十有二月甲戌公防诸侯盟于宋
二十有八年春晋侯侵曹晋侯伐卫
公子买戍卫不卒戍刺之
楚人救卫三月丙午晋侯入曹执曹伯畀宋人夏四月己巳晋侯齐师宋师秦师及楚人战于城濮楚师败绩楚杀其大夫得臣
使宋人赂齐秦以告楚分曹卫之田以畀宋私复曹卫以携楚人之党显执宛春以激子玉之怒凡此皆谲也
卫侯出奔楚
五月癸丑公防晋侯齐侯宋公蔡侯郑伯卫子莒子盟于践土陈侯如防公朝于王所
六月卫侯郑自楚复归于卫卫元咺出奔晋
陈侯欵卒
秋杞伯姬来
公子遂如齐
冬公防晋侯齐侯宋公蔡侯郑伯陈子莒子邾子秦人于温天王狩于河阳壬申公朝于王所
晋人执卫侯归之于京师卫元咺自晋复归于卫诸侯遂围许曹伯襄复归于曹遂防诸侯围许
二十有九年春介葛卢来
公至自围许
夏六月防王人晋人宋人齐人陈人蔡人秦人盟于翟泉
春秋之诸侯不知有王室如晋文之尊王自谓不可及矣狃于习俗闇于典礼若此等类皆不知其非
秋大雨雹
冬介葛卢来
三十年春王正月
夏狄侵齐
按僖公十八年狄救齐二十年齐狄盟于邢三十年三十三年狄皆侵齐侵起于盟盟起于救也如狄者岂可使有功于中国而与之盟防哉
秋卫杀其大夫元咺及公子瑕卫侯郑归于卫
晋人秦人围郑
介人侵萧
冬天王使宰周公来聘
宰周公王朝之贵岂得下聘列国
公子遂如京师遂如晋
三十有一年春取济西田
公子遂如晋
夏四月四卜郊不从乃免牲犹三望
鲁僭用天子礼国居东方亲祭泰山济水而望祭西南北三方之山川【按黄震日抄谓戴氏此説较赵鹏飞经筌之主岱济淮尤为明白】
秋七月
冬杞伯姬来求妇
狄围卫十有二月卫迁于帝丘
三十有二年春王正月
夏四月己丑郑伯防卒
卫人侵狄秋卫人及狄盟
冬十有二月己卯晋侯重耳卒
三十有三年春王二月秦人入滑
齐侯使国归父来聘
夏四月辛巳晋人及姜戎败秦师于殽
癸巳葬晋文公
狄侵齐
公伐邾取訾娄秋公子遂帅师伐邾
升陉之败鲁国怨邾然君取其邑臣伐其国报亦甚矣
晋人败狄于箕
狄为中国患至甚前此未有败狄者晋实始败狄于箕获白狄子此郤缺之隽功也
冬十月公如齐十有二月公至自齐
乙巳公薨于小寝
陨霜不杀草李梅实
皆恒燠之灾也
晋人陈人郑人伐许

[book_title]春秋讲义卷二下
宋　戴溪　撰
文公
元年春王正月公即位
隐庄闵僖皆不书即位隐以摄庄闵僖以继故至于文公受国于僖承先公之正统行即位之礼春秋喜而书之与桓宣二公特书即位其事异
二月癸亥日有食之
天王使叔服来会葬夏四月丁巳葬我君僖公
天王使毛伯来锡公命
杜氏曰诸侯即位天子赐以命圭合瑞为信观春秋时诸侯之即位者未尝有命圭之锡独晋文公尝有功于王室襄王策命文公为侯伯赐之弓矢秬鬯今毛伯锡文公命则未知有命圭之锡欤抑亦策命而已欤前此鲁之羣公未始有是也而文公一旦骤得之其恩礼可谓厚矣然文公即位且数月矣未能入见于天子遽遣使锡命其礼伤于太过为臣子者不能奔走京师拜命王庭仅遣叔孙得臣报命而已其于礼为何如春秋责君父者轻责臣子者重周之失未暇问也鲁之罪不可逭巳
晋侯伐卫
孟子曰夫人必自侮然后人侮之晋文公之霸也尝执衞侯及其季年衞人不朝亦人情然也晋襄公不能反已甫及祥祭亲自伐衞虽仅能一胜而衞人有报复之师视霸主如敌国不复有晋矣春秋书晋侯伐衞见晋侯之自轻书衞人伐晋见衞人之无霸也不特此也公孙敖以大夫会晋侯于戚虽鲁亦有轻晋之心矣
叔孙得臣如京师
衞人伐晋
秋公孙敖会晋侯于戚
孟氏自敖而专叔孙氏自得臣彭生而横季孙氏自行父而侈
冬十月丁未楚世子商臣弑其君頵
公孙敖如齐
诸侯世相朝必三年丧毕今敖如齐非礼也专也文公即位一嵗之间朝会皆出于得臣与敖何以为国乎【按以上二条永乐大典脱去从程端学春秋本义检补】
二年春王二月甲子晋侯及秦师战于彭衙秦师败绩彭衙之师秦报晋也不曰秦伐晋而以晋侯主是战何也殽之役晋襄公邀秦以击之自是而后秦晋交攻者数十余年春秋不直乎襄公若曰襄公有以自取之也不惟此也上书晋侯下书及秦师以晋侯及秦师则败秦之功亦不足观矣
丁丑作僖公主
虞主用桑在既之后故毕而虞为主练主用栗在既祥之后故虞主则埋之练主则藏于庙而祭之僖公之卒于今一年有奇以言乎则既久矣以言乎练则既小祥矣于是而作主缓也春秋十二公未有书作主者而僖公特书志其缓也然则作僖公主何以缓文公欲跻僖于闵公之上久而礼未定也故缓于作主已而用夏父弗忌之言八月大事于大庙而跻僖公焉大事者大祫也三年之丧毕然后合祭而祔新主今也作主失于缓祫祭失于早皆跻僖之故也
三月乙巳及晋处父盟夏六月公孙敖会宋公陈侯郑伯晋士縠盟于垂陇
左氏曰晋人以公不朝来讨公如晋晋人使阳处父盟公以耻之甚矣晋侯之失也往年以卫人不朝亲帅师以伐之卫人有伐晋之师今兹以鲁公不朝之故来讨公既如晋矣宜善鲁以怀来者乃使其大夫盟公以耻之何其怙彊若是也春秋不书公如晋不言公及盟直鲁而不直晋也垂陇之盟诸侯在焉而鲁独以大夫往明年晋人惧其无礼于公也请改盟然则诸侯果不可以力服霸主之力果不可恃耶
自十有二月不雨至于秋七月
文公怠于政事志不在民今年书十有二月不雨至于秋七月其后十年与十三年两书自正月不雨至于秋七月此皆春秋之特笔也僖文不雨并书于鲁史圣人作春秋始分别而特书之在僖公则曰某月不雨以见其志在忧民在文公则歴时言不雨以见其无防民之志垂训后世其义着矣
八月丁卯大事于大庙跻僖公
先王之礼典祀无丰于昵春秋之义不以亲亲害尊尊僖公之视闵公虽曰庻兄然尝臣于闵公矣君臣之分如之何其废之今也文昵于私亲跻僖公于闵公之上夫是谓之逆祀至定公之时阳虎欲取悦于国人始正其位而顺祀焉用是知逆祀之失国人所不与也春秋直书其事义自见矣
冬晋人宋人陈人郑人伐秦
左氏曰卿不书为穆公故尊秦也谓之崇德此说非也秦晋之争报复已甚其原起于襄公春秋恶之贬卿而称人所以恶晋也岂曰尊秦乎哉秦穆之败于殽也退作秦誓之书圣人取之列于百篇之末特取其悔过之辞耳岂眞以穆公为贤耶诚使穆公有悔过之实当败殽之后追悔袭郑灭滑之非固将用蹇叔而黜孟明岂复有报复之师乎其所以不替孟明者借之报怨尔何悔过之有
公子遂如齐纳币
鲁十二公纳币者多矣而书于春秋者不多见盖常事不书其书者皆非常也庄有文姜之戚而亲如齐纳币文有僖之丧未除而公子遂有纳币之行皆讥其未终丧而图昏也春秋虽不言其罪比事而观义自见矣
三年春王正月叔孙得臣会晋人宋人陈人卫人郑人伐沈沈溃
蕞尔小国服属于楚何足为中国之轻重致烦六国之大夫连兵致伐惊散而溃卒亦不能得沈春秋以其功不足録也故鲁书叔孙得臣而列国止称人微之也
夏五月王子虎卒
秦人伐晋
殽之师彭衙之战秦伯皆不在焉至是秦伯伐晋济河焚舟晋人不敢出兵秦人乘胜而还遂霸西戎此秦穆之隽功也圣人以为秦晋之争自穆公袭郑始其功岂足道哉微其事而书曰秦人伐晋而已言其功之不足録也此义明则贪功者知所戒矣
秋楚人围江
雨螽于宋
向也春秋书陨石于宋今焉雨螽于宋列国有灾来告则书螽之妖孽匪降自天其类实繁羣飞蔽空因风而坠其害稼可胜计哉
冬公如晋十有二月己巳公及晋侯盟
晋侯使阳处父盟公已而自知其非礼复请改盟然未尝有一介谢罪于鲁召而盟之尔鲁公奔走如晋俯首受盟而归春秋书及处父盟于前书及晋侯盟于后则鲁之微弱槩可知矣
晋阳处父帅师伐楚以救江
齐桓之霸江黄来盟又尝宣力于中国其慕义非不善也当桓公在时楚人伐黄桓公不能救卒至楚灭黄而后已今兹楚人围江晋人乃能伐楚以救江然则桓公之负黄多矣楚人方彊未可轻伐处父刚愎不善为谋虽毅然帅师为伐楚之行而卒无益于救江之实明年楚人灭江秦伯为之降服出次然亦不能救也楚之彊若此处父乃欲以偏师攻其所必救不亦疎乎
四年春公至自晋
夏逆妇姜于齐
谷梁曰其曰妇姜谓其礼成乎齐也此说是矣文公成昏于齐先配而后祖其失礼甚矣春秋上不书公下不书氏公与夫人皆有讥焉昏姻人道之始也始不以正君子是以知出姜之不允于鲁也
狄侵齐
秋楚人灭江
晋侯伐秦
去年秦伯伐晋以秦人书今年晋侯伐秦曷为以爵书秦伯为焚舟之战晋侯敛兵以避之几于太弱矣今年晋侯伐秦以报焚舟之役向使春秋抑晋侯而不书则中国日衰夷狄日彊非春秋存中国之义也
衞侯使甯兪来聘
甯兪衞之贤者也免卫侯于难兪有劳焉今兹来聘意者衞得罪于晋晋方谋卫故甯兪之聘欲修好于列国也鲁侯享之歌湛露与彤兪不辞又不答赋鲁秉周礼有愧于甯兪多矣
冬十有一月壬寅夫人风氏薨
五年春王正月王使荣叔归含且赗三月辛亥葬我小君成风王使召伯来会葬
夏公孙敖如晋
秦人入鄀
秋楚人灭六
诗序曰小雅尽废则四夷交侵中国微矣去年狄侵齐楚灭江今年秦入鄀楚灭六可谓四夷交侵矣中国安得而不微乎当是之时楚最强暴灭夔灭灭江灭黄灭六相承而不已如左氏所言灭六之后灭蓼继之春秋曷为独书灭六春秋之法列国有告则书不然则否一时之间连灭两国盖臯陶庭坚之后也楚之无道亦已甚矣然狼子野心虽以无道逞其私欲犹歉然不安于心告灭止于六而不敢及蓼此春秋所以不书也
冬十月甲申许男业卒
六年春葬许僖公
夏季孙行父如陈
秋季孙行父如晋
八月乙亥晋侯驩卒冬十月公子遂如晋葬晋襄公春秋之法大夫赐族然后得书氏故入春秋之初多以名称而不言氏及至中世大夫强盛无未赐之族故春秋至是亦无不氏之大夫矣若季孙行父之类是也公子遂何以不书氏未有氏也公之子为公子公子之子为公孙公孙之子然后以王父字为氏盖亦有以官以邑为氏者不一而足也【按遂乆见经此承上行父发之】
晋杀其大夫阳处父晋狐射姑出奔狄
按三传所言杀阳处父者狐射姑也春秋曷为称国以杀国无政刑使人无所忌惮敢于杀大夫罪人弗得逸之他境非晋杀而何
闰月不告月犹朝于庙
礼天子颁正朔于诸侯诸侯受而藏之祖庙每月之朔则以特羊告于宗庙谓之告朔既告之后然后出而视政故谓之视朔文公以闰月之故不以特羊告朔止朝于庙而已夫闰月之朔日月相会天有是月岁功以成圣人置闰典礼具在若之何其可废耶春秋书犹朝于庙幸朝庙之礼犹存不至于尽废也文公末年四不视朔则怠荒于政虽非闰月亦不告矣当孔子之时子贡欲去告朔之饩羊由此观之自文公之后礼日益废告朔之羊虽有司具文行事而鲁公不亲告朔矣此春秋所以志其始也
七年春公伐邾三月甲戌取须句遂城郚
向也僖公尝伐邾取须句而复其君中间邾人复夺而有之今焉邾之公子叛邾归鲁文公为之伐邾取须句以居之由僖公言之犹有存亡继絶之意由文公言之纳人之叛亡以偪其宗国岂理也哉遂城郚者因伐邾之师城郚以备邾也取人之邑纳人之叛方惴惴然劳吾师旅以自为备是果何益于鲁哉
夏四月宋公王臣卒宋人杀其大夫
戊子晋人及秦人战于令狐
书晋及秦战晋为主乎是战也当是之时赵盾实将晋军潜师夜起败秦师于令狐以春秋书法言之当曰晋赵盾败秦师今而曰晋人及秦人战何也是战也晋之理曲矣晋人欲立君逆公子雍于秦秦伯多以徒衞送之秦何负于晋诚使晋人迫穆嬴之请而畏国人之偪犹当善为辞命以谢于秦何至遽以干戈相向乎不书将不书败者罪赵盾也
晋先蔑奔秦
狄侵我西鄙
戎常为鲁患至庄公伐戎之后戎患少息至是狄患方兴侵我西鄙其后鲁人获长狄侨如狄遂少戢外攘之道固不可以无威也
秋八月公会诸侯晋大夫盟于扈
诸侯不序大夫不名左氏曰公后至也公羊曰诸侯不与公盟而眣晋大夫使与公盟也大要文公之为君怠于政事晋侯新立诸侯在会而公独后至春秋讳其事而畧言之若曰在会之诸侯不知其几国与盟之大夫不知其为谁则文公怠荒之意隐然其中矣
冬徐伐莒公孙敖如莒涖盟
徐伐莒莒请盟于鲁其意固将借鲁以为助也鲁不能与莒伐徐徒使公孙敖如莒涖盟而已奚益于助莒也哉而况公孙敖是行实有昏姻之好君子谓是盟也不足以为信
八年春王正月
夏四月
秋八月戊申天王崩
冬十月壬午公子遂会晋赵盾盟于衡雍乙酉公子遂会雒戎盟于暴
春秋之法遂事者称遂今公子遂以十月壬午盟赵盾以乙酉盟雒戎相去才三日尔其为遂事可知矣春秋何以再书公子遂甚矣圣人谨夷夏之辩如此其严也如使公子遂盟赵盾之后继以盟雒戎则视雒戎与中国均非所以立天下之大防也间之以日别之以地两言公子遂则夷夏之分截然而不可犯矣
公孙敖如京师不至而复丙戌奔莒
谷梁曰未如而曰如不废君命也未复而曰复不专君命也其意深矣未尝至京师则非如也而以如书盖已尝受命则君言不宿于家恶可废也未尝归鲁国则非复也而以复书盖受命而出必当反命于君不可专也彼公孙敖之奔莒失人道之大伦不足责也而君臣之义如之何其废之此义明则上之命行乎下矣
螽
宋人杀其大夫司马宋司城来奔
春秋之法大夫书名其善之者称字此独以官称何也夫守道不如守官司马握节以死司城效节而出其守官如此春秋以官书之不没其实也
九年春毛伯来求金
家父求车尝称使矣毛伯求金不称使何也求车犹可求金甚矣是时襄王在殡犹未也从鲁求金亦可念矣故圣人隐其事若毛伯之自求所以存周且罪诸侯也
夫人姜氏如齐
二月叔孙得臣如京师辛丑葬襄王
文公即位之初天王使毛伯锡命成风之丧荣叔归含召伯会今兹襄王之慼公孙敖如周吊不至而复鲁亟遣大夫继往可也迁延不行而毛伯求金已而得臣如京师会亦已晩矣
晋人杀其大夫先都
三月夫人姜氏至自齐
往者文姜之如齐不书至此其书至何也杜氏曰告于庙也公行则告于宗庙反行饮至此诸侯之礼也今夫人亦有告至之礼是上僭而敌君也故春秋谨而志之
晋人杀其大夫士縠及箕郑父
楚人伐郑公子遂会晋人宋人卫人许人救郑
范山言于楚子曰晋君少不在诸侯北方可图也楚于是伐郑赵盾会诸侯之大夫以救郑诚善矣奔命而行犹惧不济缓不及事无功而还卒不逃范山所料故诸侯之大夫皆称人左氏曰以惩不恪其说得矣
夏狄侵齐
秋八月曹伯襄卒
九月癸酉地震
冬楚子使椒来聘
庄公之时荆人来聘今也楚子使椒来聘有君有大夫春秋非进楚也拒之于前固将以絶之于后也拒之而不能絶使得侪于中国则亦有不得已焉尔
秦人来归僖公成风之襚
葬曹共公
十年春王三月辛夘臧孙辰卒
夏秦伐晋
楚杀其大夫宜申
自正月不雨至于秋七月
及苏子盟于女栗
左氏曰顷王立故也诚使顷王之立周之卿士与鲁人盟春秋当特书之今书及苏子盟而不言其人鲁之微者也僖公十年狄尝灭温温子奔卫温即苏子也今与鲁盟岂非既复其国而求与鲁盟乎不然鲁安敢以微者盟王人耶
冬狄侵宋
楚子蔡侯次于厥貉
按左氏陈郑之君先会楚子于息巳而楚子蔡侯次于厥貉将以伐宋宋公迎劳楚子田于孟诸郑伯与焉麇子逃归宋公为右盂郑伯为左盂宋公违命其仆见抶麇子耻之逃归不与其为辱不亦甚乎故春秋书次厥貉于前伐麇于后宋郑陈三国不与焉所以存中国抑荆蛮也
十有一年春楚子伐麇
夏叔仲彭生会晋郤缺于承筐
是会也谋诸侯之从于楚者后三年公会晋赵盾盟于新城而后从于楚者始服盖二大夫之谋未足以为重彼陈郑宋三国舍荆楚而从中夏诚非易事固不容以易谋也
秋曹伯来朝
公子遂如宋
狄侵齐冬十月甲午叔孙得臣败狄于咸
狄连年侵伐中国暴横已甚向也晋人败狄于箕犹足以为功也今兹叔孙得臣败狄于咸获长狄侨如可谓一时之隽功矣公羊曰其言败何大之也其地何大之也斯言得之矣
十有二年春王正月郕伯来奔
按左氏郕太子以地来奔鲁以诸侯逆之故书曰郕伯诚如所言郕太子未尝为君也春秋岂得以郕伯书盖必尝为君廹于不得已而出奔非其罪也故春秋不以失地罪之书其爵而不书其名
杞伯来朝二月庚子子叔姬卒
左氏曰杞伯来朝且请絶叔姬而无絶昏由此观之子叔姬固尝归于杞矣杞伯絶之故其卒也书于春秋然公谷皆曰子叔姬尝许嫁于杞矣未嫁而卒故春秋得以书之三传之言未知孰是然春秋之法内女不书卒其书卒者必其有故者也今书子叔姬之卒于杞伯来朝之下则杞伯之来朝也其请昏乎其絶昏乎俱未可知也【按公谷只云叔姬许嫁其云许嫁于杞者谷梁疏引徐邈注也】
夏楚人围巢
巢江淮间小国也然武王克商之后巢伯来朝芮伯作旅巢命盖自夏商之时已列于诸侯久矣楚人强暴侵灭小国围巢之后卒灭而有其地异时吴复取巢于楚春秋以吴灭巢书犹存巢也【按黄震日抄引戴氏云前日楚伐麇中国不能救于是又围巢中国无霸主诸侯何恃哉永乐大典失去】
秋滕子来朝
隐公之时滕尝来朝爵犹称侯中间宋执婴齐已称滕子至是复称滕子来朝其自贬损久矣盖滕小国也絶长补短仅五十里间于大国惴惴然惧不能自免宜乎降而称子也
秦伯使术来聘
庄公之时楚始聘鲁春秋以荆人书及其再聘始书楚子使椒来聘今秦始聘鲁其书法何遽与楚椒同耶盖楚子开端于前秦伯效尢于后圣人虽欲絶之不可得也秦穆公初霸西戎欲行礼于中国始归成风之襚今又使大夫聘焉其使者雍容文雅应对有礼亦见其择使而来不敢轻中国也
冬十有二月戊午晋人秦人战于河曲
秦晋交兵不一而足圣人直书晋人秦人战不言及者不分客主厥罪惟均言二国皆主乎是战非畧其战而不详书也
季孙行父帅师城诸及郓
上卿帅师以城二邑其役重其事大矣无故而城邑君子犹以为病民况并城二邑乎虽曰得时劳民甚矣曰行父曰帅师曰城曰及备书其事恶之也
十有三年春王正月
夏五月壬午陈侯朔卒
邾子蘧蒢卒
自正月不雨至于秋七月
大室屋坏
大室者世室也世室者伯禽之庙也其为屋亦久矣时加省视随事増修故久而不坏今文公在位十三年矣时方无雨屋无坏道一旦遽坏必其不加省视驯至大坏而莫之知也文公怠于国政每事皆然今宗庙之敬阙焉若此他何责乎
冬公如晋卫侯会公于沓
晋侯新立郤缺实与鲁大夫会于承筐诸侯之从于楚者固将倚鲁以为重也今兹公如晋也卫侯会公以请平于晋及其还也郑伯会公亦请平于晋公皆成之明年同盟于新城从于楚者皆服鲁侯之功也春秋善之书如晋书会公书及盟书还书至辞繁而不杀者皆善之也
狄侵卫
十有二月己丑公及晋侯盟公还自晋郑伯会公于棐十有四年春王正月公至自晋
邾人伐我南鄙叔彭生帅师伐邾
左氏曰邾文公之卒也公使吊焉不敬邾人来讨伐我南鄙故惠伯伐邾吊丧不敬鲁固非矣何遽至于兴师耶彭生伐邾盖亦不能自反矣春秋交讥之
夏五月乙亥齐侯潘卒
六月公会宋公陈侯卫侯郑伯许男曹伯晋赵盾癸酉同盟于新城
同盟之礼齐桓以霸主行之固已僭矣赵盾主盟复行是礼其僭益甚盾之无君有自来矣
秋七月有星孛入于北斗
斗为帝车运乎中央以制四方星入环域皆足以致灾而况有星孛入其为应也昭然矣故春秋谨而书之
公至自会
晋人纳捷菑于邾弗克纳
以晋人之力纳防菑于邾其为力也甚易春秋以弗克书其辞甚严凛然不可犯也夫三军可夺帅匹夫不可夺志非不能夺也义不可夺也邾人守义晋人退缩卒弗能纳赧然而返岂晋能悔过哉大义所在虽有力者不能加也书晋人弗克者恶晋也
九月甲申公孙敖卒于齐
齐公子商人弑其君舍
宋子哀来奔
冬单伯如齐齐人执单伯齐人执子叔姬
如左氏所言单伯如齐请子叔姬齐人执单伯并叔姬而执之公羊之说则不然以为单伯道淫而被执夫单伯未尝与叔姬偕行乌乎道淫是时齐国有乱天理人伦无复存者故执单伯又执子叔姬岂容复以人道责哉春秋两书齐人甚恶之辞也
十有五年春季孙行父如晋
一年之间行父如晋者再其始如晋也单伯与子叔姬之故然而六月单伯至自齐至十二月子叔姬始归何其晩也其后如晋也为齐人伐我西鄙之故然而诸侯既盟之后齐侯复侵我西鄙既而伐曹讨其来朝于鲁亦可以见齐之彊鲁之弱而晋无能为也
三月宋司马华孙来盟
华孙来盟不称使何也杜氏曰华孙奉使邻国能临事制宜至鲁而后定盟故不称使此说近之自僖公盟于薄释宋公之后宋未尝与鲁为好至是而华孙来盟春秋嘉之而不书名犹齐高子来盟是也其曰司马何也华孙之来其官皆从故以司马称之犹宋司城来奔效节于府人是也然而歴考春秋书宋之事比列国不同窃有疑焉其杀大夫也不称名氏甚者并称其官其来盟也其来奔也皆以官称之其书孔父子哀华孙也又皆不名传春秋者纷纷异说或曰宋三世无大夫内娶也又曰其以官称者无君之辞也又曰孔子故宋为祖讳也其说多牵彊不通左氏之说比于二传差胜然亦未能尽得圣人之意宋先代之后世于周为客天子所以待宋者其典礼大不同而春秋之所以书宋者其名字岂容无别凡春秋之所以特书者必其典礼之当然非因事起义偶然而书者也盖不特此会未有言其所为者稷之会书曰以成宋乱薄之会书曰释宋公澶渊之会书曰宋灾故凡此三者皆为宋特书其意盖有在矣
夏曹伯来朝
左氏曰礼也诸侯五年再相朝以修王命古之制也诚如左氏所言曹伯之朝合于古矣特不知左氏所言者古之制欤抑春秋之制欤周礼曰凡诸侯之邦交世相朝也春秋之时小国奔走以朝于大国于是始有比年之朝矣以是为古诬矣哉
齐人归公孙敖之丧
六月辛丑朔日有食之鼔用牲于社
单伯至自齐
单伯为鲁使齐故执之与归皆书于春秋书齐人执郑詹郑詹自齐逃来恶之也书齐人执单伯单伯至自齐闵之也
晋郤缺帅师伐蔡戊申入蔡
蔡侯与楚子次于厥貉将以伐宋又不与新城之盟故晋郤缺伐蔡如公羊所言郤缺之师以戊申至蔡其至之日即入其国何其易也用见晋师彊而蔡人之无备也左氏曰获大城焉则蔡之国亡矣
秋齐人侵我西鄙季孙行父如晋冬十有一月诸侯盟于扈
齐人既执单伯子叔姬矣而又侵我西鄙季孙行父告于晋晋侯为之合诸侯于扈将谋伐齐为文公者当先率诸侯听命于会以请师期顾偃然不至使诸侯自为盟无怪晋人取赂而还也春秋微之书诸侯盟于扈而已略诸侯而不书其国者所以着文公之罪也齐侯至此益无所畏不惟再伐鲁也又伐曹而入其郛曰汝何故行礼于鲁逞怒于人犹以为未足而又迁怒于他人齐固无道矣抑亦文公荒怠有以致之
十有二月齐人来归子叔姬
齐人归子叔姬不曰鲁人请之而曰齐人来归者鲁之直也
齐侯侵我西鄙遂伐曹入其郛
十有六年春季孙行父会齐侯于阳谷齐侯弗及盟齐侯逞威于鲁其势未艾使文公请盟于齐犹可息也昵于宴安不防国事而委重于季孙行父宜乎齐侯之弗与盟也书弗及者言其权之在齐也已而公子遂纳赂于齐仅得一盟然卒益为鲁患明年齐复伐鲁及文公亲与齐盟而后齐难稍息君子是以知文公之怠惰其害于国多矣
夏五月公四不视朔
视朔者每月之朔告于宗庙退而听政以朝羣臣也向也文公闰月不告朔矣今焉四不视朔其怠益甚矣僖公既而作主缓大室屋坏而不脩不雨者三年而皆无闵雨之心晋侯新立诸侯皆会而公独后至及告难于晋晋为之合诸侯而公又独不会荒怠国政一至于此春秋谨而书之以为有国者戒焉
六月戊辰公子遂及齐侯盟于郪丘
秋八月辛未夫人姜氏薨毁泉台
楚人秦人巴人灭庸
庸蜀彭濮尝从武王于牧野蛮之微者也秦楚巴三国同灭庸以楚为首盖楚主兵者也庸人帅羣蛮以叛楚楚人将徙都以避之幸而灭庸始能立国楚人自谓有功故告于诸侯春秋得以书之秦楚相逺其所以得伐庸者由巴蜀以通道也
冬十有一月宋人弑其君杵臼
十有七年春晋人衞人陈人郑人伐宋
列国之卿相与伐宋将讨文公之乱也既不能讨又立文公而还助乱之罪不容诛矣贬而称人深恶之也
夏四月癸亥葬我小君声姜
齐侯伐我西鄙六月癸未公及齐侯盟于谷
齐侯无道骤为鲁患恶甚自毙固不足责然文公怠惰不恤国事向使阳谷之会文公亲行其患必不至此病而乞盟所丧多矣不能尽力于前而遂徒费力于后是亦不善为谋者也
诸侯防于扈
文十五年经书诸侯盟于扈至是书诸侯会于扈其事正同始也鲁文公不至晋侯取赂于齐无功而还故春秋略之不列数诸侯今扈之会文公不与诸侯成宋之乱而不能讨其罪比于取赂尤甚故春秋复得而略之大抵春秋之法其事之可録者特书屡书不一书其不足録者微之而已
秋公至自谷
冬公子遂如齐
十有八年春王二月丁丑公薨于台下
秦伯防卒
夏五月戊戌齐人弑其君商人
六月癸酉葬我君文公
秋公子遂叔孙得臣如齐
人臣出使有正有介介者所以辅行也春秋之法书正而不书介今遂与得臣并书盖两卿并出名位相敌故春秋列而数之谷梁曰使举上客而不称介不正其同伦而相介此说得之
冬十月子卒夫人姜氏归于齐
鲁桓公夫人曰文姜庄公夫人曰哀姜僖公夫人曰声姜文公夫人曰出姜亦曰哀姜自文姜乱鲁之后继之以哀姜鲁国之人伦不复存矣文公末年鲁人杀适立庻故出姜归于齐哭而过市鲁人哀之亦谓之哀姜然而春秋书二姜之事不同前之哀姜其去鲁也书曰夫人姜氏孙于邾着其罪也后之哀姜其去鲁也书曰夫人姜氏归于齐悯其无罪也
季孙行父如齐
莒弑其君庶其

[book_title]春秋讲义卷三上
宋　戴溪　撰
宣公
元年春王正月公即位
鲁之桓宣皆继故而立无所畏惧偃然而行即位之礼春秋即其实而书之明着其罪也
公子遂如齐逆女三月遂以夫人妇姜至自齐
文公防祭未终纳币于齐君子固已非之今宣公执亲之防才逾年尔遽遣人逆女人道废矣姜不言氏贬夫人也称妇姜者贬敬嬴也君臣父子妇姑之义皆失之不待贬絶而恶自见矣
夏季孙行父如齐
晋放其大夫胥甲父于卫
公防齐侯于平州公子遂如齐六月齐人取济西田子赤齐之出也齐方有难不暇为子赤地怵于仲遂之邪谋故子赤卒而宣公立然鲁之君臣恐惧而不安百计以求悦于齐防制未终而成昏固已咈天理而不顾季孙行父继踵如齐然后宣公得防于平州以定其位已而赂齐人以济西之田公子遂拜盟于后何汲汲也齐人取济西田不言鲁归之为鲁讳也书取甚易之辞也桓公之立也不义以许田赂郑宣公之立也不义以济西之田赂齐懐惭抱愧制命于人亦可哀矣
秋邾子来朝
楚子郑人侵陈遂侵宋晋赵盾帅师救陈宋公陈侯卫侯曹伯防晋师于棐林伐郑
晋楚二国不务徳而力争陈郑一彼一此皆不足以得二国之心郑伯以晋人受赂之故而受盟于楚陈人以楚人无礼之故而受盟于晋故楚子郑人侵陈及宋而赵盾亦帅师救陈陈宋怨郑伯者也故复与卫曹防晋师以伐郑既归之后晋宋再复伐郑当是之时晋灵公年少而侈楚荘王方有事于诸侯故晋不竞于楚未几而有桃园之难楚庄得尽力以图诸侯入陈入郑楚卒得志于二国楚庄以此称覇春秋纪晋楚之争覇陈郑之叛服于此特详焉
冬晋赵穿帅师侵崇
侵崇之役最为无名赵穿有言曰我侵崇秦必救之吾以求成焉是无名之师也穿新得政而専复谋窃晋之兵柄于是无名而兴师桃园之祸其所由来者渐矣
晋人宋人伐郑
二年春王二月壬子宋华元帅师及郑公子归生帅师战于大棘宋师败绩获宋华元
按左氏郑人受命于楚伐宋宋华元御之则主兵者郑也今书曰宋华元帅师及郑公子归生战称帅师者见宋主乎是战也宋方得罪于王法不自修省而汲汲然报怨于郑故郑人伐宋宋自取之也两国之卿亲帅大众尅日以战其事重矣春秋书战书败绩书获辞严而不恕非以大郑之功也宋之不义覇主不能讨假手于郑败师失将所以快神人之愤示乱臣贼子之无所容也
秦师伐晋
秦之伐晋多矣或称爵或称人或称师或止称国其义不同各有攸在此称师者言用大众也
夏晋人宋人卫人陈人侵郑
秋九月乙丑晋赵盾弑其君夷臯
冬十月乙亥天王崩
三年春王正月郊牛之口伤改卜牛牛死乃不郊犹三望
郊礼先期卜牛而养之及既卜日则改牛为牲或卜日不吉或牛有伤则有免牛免牲之礼今也鲁之郊牛其口伤故改卜牛改卜而牛又死知天灾之甚也于是而不郊宣公以不义得国即位始郊获罪于天故降灾于牛以见其不飨也上天垂戒之意深矣
葬匡王
楚子伐陆浑之戎
陆浑之戎近在伊雒中国不能问而楚人伐之然楚意不在戎也观兵于天子之疆而问鼎之大小轻重其僣乱若此春秋是以谨书之也
夏楚人侵郑
秋赤狄侵齐
赤狄始见于经狄有赤狄有白狄有长狄其种类不一大抵自为部落相聚而冦掠尔他日晋人灭潞氏甲氏则赤狄之存无几矣
宋师围曹
冬十月丙戌郑伯兰卒郑穆公
四年春王正月公及齐侯平莒及郯莒人不肯公伐莒取向
二国交怨有能平其怨而息其争岂不甚善然非有以信服其心则势力固未易平也譬如乡邻有鬬非有大人长者为之讲解则其鬭岂易平哉莒郯之争莒大而郯小故平莒为难平郯为易今公及齐侯平莒及郯郯之于鲁有伯姬之亲故宣公主乎是平也齐鲁二君方得罪于诸侯岂足以信服乎莒不肯之辞傲然而不顾也宣公不胜其忿伐莒而取向夫取向则易而平莒则难用见势力之不足恃也昔者鲁桓公尝欲平宋郑矣数与宋公为防宋卒辞平桓公至于伐宋而与战焉其事正与宣公类二公皆以不义得国诸侯谁其信之不能省躬而逞怒于人滋益罪矣
秦伯稻卒
夏六月乙酉郑公子归生弑其君夷
赤狄侵齐
秋公如齐公至自齐
冬楚子伐郑
五年春公如齐夏公至自齐秋九月齐髙固来逆叔姬
宣公连年如齐卑辱已甚今因如齐之役髙固使齐侯止公以求叔姬无乃太甚乎前此鲁女多为诸侯夫人今下嫁于大夫固已少屈矣宣公又自主昬是以大夫自处也髙固之逆与子叔姬之偕来具书于春秋益可耻矣向者庄公之时莒庆来逆叔姬其后僖公及莒庆盟于洮皆鲁之耻也
叔孙得臣卒
冬齐髙固及子叔姬来
楚人伐郑
六年春晋赵盾卫孙免侵陈
楚庄王图覇刻意以争陈郑此岂一手一足所能定哉晋时有难赵盾之志不在诸侯仅与卫孙免侵陈示诸侯以为名而已非能回陈人从楚之心也
夏四月
秋八月螽
冬十月
七年春卫侯使孙良夫来盟
鲁卫兄弟也数防屡盟亦已乆矣自文公防沓之后十余年间卫未尝通鲁好也今兹孙良夫来盟卫始通鲁且结信也鲁宣自得国以来恐惧事齐视晋而下不以为意良夫之来不惟通好且谋防晋故委心于鲁结盟以示信其意可谓勤矣然宣公方笃意事齐従晋之意未敢坚决卫人虽结信于鲁犹无益也
夏公防齐侯伐莱秋公至自伐莱
左氏曰夏公防齐侯伐莱不与谋也鲁方听命于齐之不暇安敢勤动齐侯以伐人之国则伐莱之谋其出于齐侯之意也明矣齐志于伐国而鲁助齐为虐春秋交讥焉
大旱
冬公防晋侯宋公卫侯郑伯曹伯于黑壤
按左氏黑壤王叔桓公临之以谋不睦则是盟也有天子之卿士奉天子之命其事重矣春秋曷为不书盟左氏以为鲁公不与盟之故非也诚如左氏所言则春秋当以公不与盟书岂得阙而不録灵公之难晋不讨贼成公之立又不请命于天子于今四年新防诸侯天子縦不能问罪于晋又使卿士临之赫然王命临照诸侯而赏罚倒置莫此为甚春秋没其事而不书以为不足乎也其防深矣
八年春公至自防
夏六月公子遂如齐至黄乃复
按昭公二十三年公如晋至河有疾乃复今也公子遂如齐不至而复未几卒于途其有疾明矣春秋书至黄乃复不书有疾何也盖诸侯适他国进退得専之已人臣衔君命而出则不可専也有如疾不可为犹当舆疾将事进退岂得而由已哉春秋书此示人臣不得専命之义也
辛巳有事于大庙仲遂卒于垂壬午犹绎万入去籥前书公子遂今书仲遂何也公子遂有徳于宣公始死而赐諡所以宠贲其身后而无忘其子孙也春秋即其实而书之大抵君臣之义务存始终故人臣之卒当祭则不告终祭则不绎今也辛巳有事于大庙则既终祭矣明日賔尸礼不必讲也壬午犹绎可已而不已也万无声之乐也入则用之籥有声之乐也去而不用特不欲声闻于外惟恐人之或知也宣公非恝然于仲遂也君臣之恩薄其来久矣知悼子在殡晋平公饮酒击钟于屠蒯入谏宣公去籥之意固已拳拳于仲遂矣彼仲遂之罪当弃絶于宗庙春秋非爱仲遂者特爱礼尔礼有终始所以待遇臣子垂训后世不容以仲遂废也
戊子夫人嬴氏薨
晋师白狄伐秦
晋吕相絶秦之书曰白狄及君同州君之仇讐而我之婚姻也白狄之与晋固为婚姻晋之与秦独非婚姻乎舍秦之婚姻而独与白狄伐秦何哉昔也襄公与姜戎败秦师于殽今焉成公又与白狄伐秦内外亲踈之义皆倒置矣
楚人灭舒蓼
观左氏所载随绞州蓼伐楚师则蓼固当为一国而以春秋考之前乎此徐人取舒后乎此楚人灭舒鸠今之灭舒蓼者岂非舒鸠之类所谓羣舒者是欤【按文公五年楚已灭蓼矣讲义不引似疏】
秋七月甲子日有食之既
冬十月己丑我小君敬嬴雨不克庚寅日中而克
城平阳
楚师伐陈
九年春王正月公如齐公至自齐
夏仲孙蔑如京师
宣公即位九年亲如齐者三而君臣未尝至于周天子使人来徴聘仲孙蔑一至京师而已天子犹以有礼而厚贿之亦可叹矣
齐侯伐莱
莱东夷也书曰莱夷作牧其地在青州于齐为近故齐侯必欲服之观齐鲁防夹谷之日莱人以兵刼鲁侯则莱之服属于齐有自来矣
秋取根牟
公羊曰根牟者邾娄之邑杜预曰根牟东夷之国经书根牟而不繋于邾知其为国明矣
八月滕子卒
九月晋侯宋公卫侯郑伯曹伯防于扈晋荀林父帅师伐陈辛酉晋侯黑臀卒于扈
黑壤之防谋不睦也而陈不与扈之防亦所以谋不睦也而陈又不与晋安得而不伐陈耶如左氏所言荀林父以诸侯之师伐陈春秋曷为不书诸侯盖晋侯卒于扈则在防之诸侯犹未归也荀林父受命而行闻晋侯卒乃还实未尝伐陈也春秋岂得并诸侯而书之乎
冬十月癸酉卫侯郑卒
宋人围滕
前书滕子卒今书宋人围滕其伐防之罪比事而观不可逃矣滕之于宋非有深怨也特不事宋而已向也宋尝执滕子婴齐今兹又伐其防明年宋复伐滕何其甚邪
楚子伐郑晋郤缺帅师救郑
按左氏楚子伐郑晋郤缺救郑郑伯败楚师于栁棼此郑之隽功也春秋曷为不书楚连年伐郑今兹亲帅师徒至郑之城下其势未易抗也晋郤缺救郑未尝与楚人交战郑伯遽败楚师于栁棼徼幸一胜不足以挫楚人之势适足以稔郑之祸春秋以为不足録也故略而不书
陈杀其大夫泄冶
十年春公如齐公至自齐齐人归我济西田
夏四月丙辰日有食之
已巳齐侯元卒
齐崔氏出奔卫
崔氏之奔不止一人其宗彊于齐乆矣异日庄公之祸崔氏实为之宗彊故也春秋书尹氏武氏崔氏其义各有攸在或志其世卿或志其彊宗此二者皆国之巨患也
公如齐五月公至自齐
癸巳陈夏徴舒弑其君平国
六月宋师伐滕
公孙归父如齐齐惠公
晋人宋人卫人曹人伐郑
往年救郑今年伐郑为晋师者不亦难乎徳不足以庇郑威不足以抗楚一救一伐徒自疲其力而已
秋天王使王季子来聘
天子使其母弟躬聘于鲁其恩礼可谓厚矣然而自是以后周室日衰天子之使不复至鲁春秋亦无得而书焉
公孙归父帅师伐邾取绎
公孙归父者仲遂之子也有宠于宣公故执鲁兵柄伐邾以取邑已而惧齐人之见罪也亲往谢罪于齐小人谋国假宠以肆威行险以求利类多若此乆而未有不为国患者向使归父不见逐于鲁其为鲁患多矣
大水
季孙行父如齐冬公孙归父如齐齐侯使国佐来聘齐侯之卒也宣公既如齐吊矣公孙归父继往防焉已而行父归父又有如齐之行一年之间鲁之君大夫接踵在齐齐不得已仅一遣国佐报聘而已歴观鲁十二公其务为容悦以求媚于大国未有如宣公之甚者也
饥
宣公即位十八年春秋两书饥始以大水而饥继以蝝生而饥彼其不义得国乖戾致灾自取之也民何罪焉故春秋书饥者为斯民忧也至其末年特书大有年者又为斯民喜也
楚子伐郑
十有一年春王正月
夏楚子陈侯郑伯盟于辰陵
楚自庄王以来力争陈郑有事于二国者屡矣二国或服或贰莫适为主陈人従晋则贰于楚郑人従楚则贰于晋纷纭而未定也至是陈郑与楚盟于辰陵则二国俱服于楚矣陈郑不足责也迫于社稷之故惟彊可以庇民者是従晋主夏盟其可坐使陈郑之至于此乎故自辰陵既盟继而楚入陈围郑陈既亡而复存郑几亡而仅免操縦之权一制于楚春秋是以咎中国之覇者不能以自振也
公孙归父防齐人伐莒
秋晋侯防狄于欑函
狄人乆为中国患自晋人败之于箕稍知自警今乃防狄于欑函何哉为覇主者以外攘为己任縦不能攘独可防乎诚使狄人知惧请成于晋犹可言也今晋乃求成于众狄又亲往防之其辱甚矣书防狄所以辩华戎之分书晋侯又见中国之自卑也
冬十月楚人杀陈夏徴舒丁亥楚子入陈纳公孙寜仪行父于陈
陈人之罪天下之所得同讨也中国不能讨而使楚庄得借手以为辞中国之愧多矣楚庄伐陈先入其国而后杀夏徴舒此先书杀者讨贼之辞也然而楚人取陈以为县则既灭陈矣春秋以入陈书何也春秋大改过喜迁善楚庄既县陈而复还之其功岂可掩哉然而纳公孙寜仪行父楚庄之为徳亦不终矣始焉杀徴舒讨其罪也终焉纳公孙寜仪行父独非罪乎致陈灵公之为乱者实二人之罪也独可纳乎春秋不以功掩过亦不以恶掩善故楚庄之事备书于春秋则功过善恶不可诬矣
十有二年春陈灵公
楚子围郑
按公羊曰楚庄入郑胜乎皇门放乎路衢由此观之楚子固尝入郑矣春秋不言入何也去年楚子灭陈书入而不书灭今年楚子入郑书围而不书入圣人之意盖有在矣陈既灭而复其国郑既入而许其平圣人嘉楚庄能改过而迁善也当是之时中国无道十余年间晋宋陈郑皆有大罪楚庄因之遂有图覇之心既得陈郑矣不迫人以险犹有存亡恤难之意春秋安得而不嘉之按左氏郑伯肉袒牵羊以逆楚子楚退三十里而与之平春秋何以不书存中国而抑荆蛮也
夏六月乙卯晋荀林父帅师及楚子战于邲晋师败绩春秋二百四十二年晋楚之大战三晋胜楚者二曰城濮曰鄢陵楚胜晋者一曰邲此三战者春秋皆书曰晋及言中国主乎是战不使楚人得以主之也然而城濮之战楚之主兵者得臣也以邲之书法观之当书曰晋侯及楚得臣战不书得臣而书楚人者贱得臣不使与晋侯为敌也邲之战荀林父不能制御诸将以至于败林父之罪不可逃也然而城濮之战楚杀其大夫公子侧晋虽败邲林父之罪不及焉君子是以知晋用法之恕楚御下之严也
秋七月
冬十有二月戊寅楚子灭萧
萧附庸也其国至微楚人灭之易尔然楚庄能施徳于陈郑卒不免于灭萧何也人之常情矫揉以为善者虽能勉彊于一时不能持守于悠乆楚庄始焉矫揉伏其好利之心一旦发其暴怒复还故常春秋即其实而书灭功罪不相掩矣
晋人宋人卫人曹人同盟于清丘
左氏曰晋原縠宋华椒卫孔达曹人同盟于清邱则是盟也原縠实主邲之战原縠违命先济遂至于败得免于死已为厚幸岂得又主列国之盟乎盟犹可也岂得而同盟乎狠愎之资骄僣已甚卒不免于见杀削其名书人罪晋而恶原縠也
宋师伐陈卫人救陈
陈方受兵于楚仅复其国宋何事而遽伐之乎宋卫方盟卫人渝盟以救陈春秋不以为罪而以为善书救陈者善之也
十有三年春齐师伐莒
向也宣公防齐侯伐莱其后齐自伐莱向也公孙归父防齐人伐莒今焉齐自伐莒盖二国去齐为近齐人志在并吞始犹资助于人终则自専于已不胜其利欲之心而欲逞其虐小之威不餍其所欲则不已也
夏楚子伐宋
左氏曰以其救萧也楚子灭萧已有意于伐宋非以救萧而起也明年围宋意可见矣
秋螽
冬晋杀其大夫先縠
十有四年春卫杀其大夫孔达
夏五月壬申曹伯寿卒
晋侯伐郑
按左氏晋侯伐郑郑伯如楚谋晋故也春秋曷为不书如楚中国不竞诸侯相率南向以朝楚此春秋所叹息也前者郑伯许男如楚今兹郑伯又复如楚春秋以为中国朝楚实自郑始故讳而不书
秋九月楚子围宋
楚庄连年有事于中国今兹围宋宋人易子而食析骸而炊其急亦甚矣楚人屈于华元一言退三十里而与宋平其事与围郑相类故春秋书法一同
曹文公
冬公孙归父防齐侯于谷
宣公十有一年公孙归父防齐人伐莒至是三年矣再防齐侯于谷向者君臣迭至于齐自归田之后事齐浸简君子是以知势利之交不能乆也
十有五年春公孙归父防楚子于宋
僖公之时楚子伐宋公防诸侯盟于薄释宋公宣公之时楚子围宋公孙归父防楚子于宋宋及楚平鲁之谋国类出于此岂自治之道哉
夏五月宋人及楚人平
前者楚子围郑郑及楚平春秋不书今兹围宋宋及楚平春秋何以书盖郑伯效牵羊之逆乞平于楚春秋存中国而不书今焉宋华元楚子反亲自结平两国息争亦春秋之所予也故以宋人主乎是平不使楚人得以専之也然而二国之卿略而书人何也平者在下而不在上也下议其平取必于上春秋义存君臣故微之
六月癸夘晋师灭赤狄潞氏以潞子婴儿归
戎狄之属自为种落而种落之中又自分其族类盖势分无以相统属故也若狄之种有赤狄白狄而赤狄之族亦有潞氏甲氏之类是也向者狄为中国患其后赤狄继之今兹晋侯能灭赤狄潞氏执其君长而归亦可以为功矣【按程端学春秋或问云侵齐伐卫者狄耳潞氏前此未见于经不知其罪也戴氏之说非是】潞子之夫人晋景公之姊也晋大国也彼白狄之与赤狄皆得结婚于晋其不自贵重亦甚矣一旦潞子之夫人见杀于酆舒然后兴师灭之不亦晩乎潞何以称子岂非亦尝受命于天子乎四夷之君长虽大皆曰子
秦人伐晋
王札子杀召伯毛伯
秋螽
仲孙蔑防齐髙固于无娄
髙固娶于子叔姬尝与叔姬来鲁则未知是防也其诸髙固借公事以为私行欤其亦继公孙归父防谷之好欤断道之防髙固逃归意其为人也必専辄而不用命者也自是而后齐鲁之好踈矣
初税亩
井田之法为田九百畆八家同井而居共受田八百畆名曰私田其中一百畆以二十畆为八家庐舍余八十
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:37:51-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,目录,卷首,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,春秋左氏传说全文在线阅读,春秋左氏传说全文在线下载,大玄古籍书库">
<meta name="description" content="二十卷。宋吕祖谦撰。吕氏一生研究《左传》，共着三书，一是《左氏类篇》(已佚)，二是《左氏博议》，三即此书。吕氏为宋代着名散文家，其治《左传》亦重其文史，此书卷首《看左氏规模》云：“看《左传》，须看一代之所以开降、一国之所以盛衰、一君之所以治乱、一人之所以变迁。能如此看，则所谓先立乎其大者，然后看一书之所以得失。”虽仍立足于《春秋》大义，但其偏重史实，较诸儒之拘于书例、变例，则稍胜一筹。吕氏之说《左传》，既称扬其能通过对史实之描述而明辨其是非曲直，“以十分笔力写十分人情”，但又批评“左氏虽才高识远，然不曾明">
<title>春秋左氏传说_吕祖谦_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">春秋左氏传说</span> <br/>
          作者： <span class="inputVal" id="bkauthor">吕祖谦</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,经学,完结</span> <br/>
          字数： <span class="inputVal" id="bknum">[book_length]84796</span> <br/>
          说明： <span class="inputVal" id="bkdec">二十卷。宋吕祖谦撰。吕氏一生研究《左传》，共着三书，一是《左氏类篇》(已佚)，二是《左氏博议》，三即此书。吕氏为宋代着名散文家，其治《左传》亦重其文史，此书卷首《看左氏规模》云：“看《左传》，须看一代之所以开降、一国之所以盛衰、一君之所以治乱、一人之所以变迁。能如此看，则所谓先立乎其大者，然后看一书之所以得失。”虽仍立足于《春秋》大义，但其偏重史实，较诸儒之拘于书例、变例，则稍胜一筹。吕氏之说《左传》，既称扬其能通过对史实之描述而明辨其是非曲直，“以十分笔力写十分人情”，但又批评“左氏虽才高识远，然不曾明理，溺于习俗之中，而不能于习俗之外别着一只眼，看此左氏纪述之失也。”吕氏对《左传》的批评，是基于《左传》解经的旧说。吕氏重文，故朱熹批评此书“遣辞命意，颇伤于巧”。《四库提要》为之辨云：“朱子所谓巧者，乃指其笔锋颖利，凡所指摘，皆刻露不留余地耳。非谓巧于驰辨，或至颠倒是非也。”吕氏论《左传》，要在明其如何申经之大义，与诸儒之治经传者无异。然吕氏之“巧”，则在其重视《左传》文字表达之技巧，此又与诸儒截然相别。吕氏不但重文，也重史。如卷二论毕万卜筮事云：“看《左氏》所载敬仲、毕万之言，盖左氏之世，适当战国之初，田魏始兴，故夸诬其祖，以神下民。当时民无有知者，故皆信之。左氏亦惑于流俗之见、不能于流俗之外着一只眼，故于敬仲、毕万之事亦从而书之。”又云：“以此知战国时已自有符命惑人了。虽左氏好说符怪，然战国之时，已自相传，如此便到得陈涉以符命惑乱一世，遂盛于王莽。”即是从历史之角度论《左氏》之失，远胜于诸儒之空谈。此书文体类似宋代散文家之史论，随事立论，随文解义。或一事一议，或总若干事而一论，均有感而发。现存清《通志堂经解》本、《金华丛书》本、《丛书集成初编》本。</span> <br/>
          封面： <span class="inputVal" id="bkimg">Z_4981.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]春秋左氏传说
[book_author]吕祖谦
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,经学,完结
[book_length]84796
[book_dec]二十卷。宋吕祖谦撰。吕氏一生研究《左传》，共着三书，一是《左氏类篇》(已佚)，二是《左氏博议》，三即此书。吕氏为宋代着名散文家，其治《左传》亦重其文史，此书卷首《看左氏规模》云：“看《左传》，须看一代之所以开降、一国之所以盛衰、一君之所以治乱、一人之所以变迁。能如此看，则所谓先立乎其大者，然后看一书之所以得失。”虽仍立足于《春秋》大义，但其偏重史实，较诸儒之拘于书例、变例，则稍胜一筹。吕氏之说《左传》，既称扬其能通过对史实之描述而明辨其是非曲直，“以十分笔力写十分人情”，但又批评“左氏虽才高识远，然不曾明理，溺于习俗之中，而不能于习俗之外别着一只眼，看此左氏纪述之失也。”吕氏对《左传》的批评，是基于《左传》解经的旧说。吕氏重文，故朱熹批评此书“遣辞命意，颇伤于巧”。《四库提要》为之辨云：“朱子所谓巧者，乃指其笔锋颖利，凡所指摘，皆刻露不留余地耳。非谓巧于驰辨，或至颠倒是非也。”吕氏论《左传》，要在明其如何申经之大义，与诸儒之治经传者无异。然吕氏之“巧”，则在其重视《左传》文字表达之技巧，此又与诸儒截然相别。吕氏不但重文，也重史。如卷二论毕万卜筮事云：“看《左氏》所载敬仲、毕万之言，盖左氏之世，适当战国之初，田魏始兴，故夸诬其祖，以神下民。当时民无有知者，故皆信之。左氏亦惑于流俗之见、不能于流俗之外着一只眼，故于敬仲、毕万之事亦从而书之。”又云：“以此知战国时已自有符命惑人了。虽左氏好说符怪，然战国之时，已自相传，如此便到得陈涉以符命惑乱一世，遂盛于王莽。”即是从历史之角度论《左氏》之失，远胜于诸儒之空谈。此书文体类似宋代散文家之史论，随事立论，随文解义。或一事一议，或总若干事而一论，均有感而发。现存清《通志堂经解》本、《金华丛书》本、《丛书集成初编》本。
[book_img]Z_4981.jpg


[book_title]提要
钦定四库全书　　　　经部五
春秋左氏传说　　　　春秋类
提要
【臣】等谨按春秋左氏传说二十卷宋吕祖谦撰祖谦有古周易已着録其生平硏究左传凡着三书一曰左传类篇二曰左传博议一节是编其类编取左氏之文分别为十九目久无传本惟散见永乐大典中颇无可采博义则随事立义以评其得失是编持论与博议略同而推阐更为详尽陈振孙书録解题称其于左氏一书多所?明而不为文似一时讲说门人所抄録者其说良是朱子语録亦称其极为详博然遣词命意颇为伤巧考祖谦所作大事记朱子亦谓有纎巧处而称其於公孙宏张汤奸狡处皆说得羞愧杀人云云然则朱子所谓巧者乃指其笔锋頴利凡所指摘皆刻露不留余地耳非谓巧于驰辨或至颠倒是非也书録解题载是书为三十卷此本仅二十卷考明张萱内阁书目所载传说四册外尚有续说四册知陈氏所谓三十卷者实兼续说十卷计之今续说别于永乐大典之中裒采成帙以其体例自为起讫仍分着于録云乾隆四十一年十月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]目录
钦定四库全书　　　　经部五
左氏传说目录　　　　春秋类
卷首
看左氏规模
卷一
隐公
桓公
庄公
卷二
庄公
闵公
僖公
卷三
僖公
卷四
僖公
文公
卷五
文公
宣公
卷六
宣公
成公
卷七
成公
襄公
卷八
襄公
卷九
襄公
昭公
卷十
昭公
卷十一
昭公
卷十二
昭公
卷十三
昭公
卷十四
昭公
卷十五
昭公
卷十六
昭公
卷十七
昭公
定公
卷十八
定公
卷十九
定公
卷二十
定公
哀公

[book_title]卷首
钦定四库全书
左氏传?卷首
看左氏规模
看左传须看一代之所以升降一国之所以盛衰一君之所以治乱一人之所以变迁能如此看则所谓先立乎其大者然後看一书之所以得失试以隐公六七年间考之事事皆备所谓一代之所以升降者春秋之际三代之衰也然去三代虽远先王之流风遗制典章文物犹有存者礼乐征伐尚自天子出如郑武庄为平桓卿士郑伯为左卿士则诸侯犹入为臣如伐曲沃立哀侯则犹能立君至於宋公不王郑伯伐以王命曲沃叛王王命虢公伐之则征伐之权尚在如戎朝发币犹不废礼观郑庄封叔段京城过制而祭仲之谏张皇骇愕翼以九宗五正逆晋侯于随此盖成王封唐叔之灋则先王制度尚存凡此皆三代之余泽未泯使平王当此之时能振作奋厉尚可有为则西周之美可寻文武之迹不坠然所以不三代而春秋者盖由平王自为不振如郑庄公为卿士当用则用当废则废何必以虚言欺之此全失人君之体曲沃庄伯本出孽正当助翼伐曲沃今乃助曲沃伐翼此附臣伐君全不是天讨君臣之纲乱矣仲子惠公之嬖妾也今乃以天王之尊而下賵诸侯之嬖妾则夫妇之纲乱矣以至祭伯非王命而私交武氏子非王命而求赙及郑伯怨王夺政而有交质之举若敌国然则王纲解纽委靡削弱因以不振皆是平王自坏了所谓一国之所以盛衰者试以鲁卫郑宋言之如臧僖伯谏观鱼考其言而及典章文物之盛孔子所谓一变至道者於此可验而韩宣子亦谓周礼尽在鲁至於其後而犹有存如郑庄公有权谋善用人当时有祭仲子封原繁泄驾曼伯子元之徒皆为之用故能以小而强而其後有子皮子产之徒出来如卫之乱石碏以身徇国定乱讨贼维持社稷而其後有史鰌蘧瑗之徒出来故季札有卫多君子之言发源盖始於此至於宋之宣穆乱父子继立之义而贻殇公子冯之乱其後随有六卿争政骨肉相残之祸举此数端虽数百年之事皆可槩而见也所谓一君之所以治乱者且以隐公言之惠公既没隐公居长本自当立徒以姑息惠公之爱遂居摄而不能正君位至如费伯非公命而城郎公子豫非公命而擅及邾郑盟公子翬非公命而帅师皆隐公不能收君柄故末年所以有锺巫之变也所谓一人之所以变迁者今且举两端而言之有自善而入恶者有自恶而入善者如郑庄寘母姜氏於城颍天理已絶古今大恶也及其终也一有悔心因颍考叔以遗羮之意开导也天理油然而生遂为母子如初此自恶入善者如郑请成陈侯不许五父有亲仁善邻之谏见得历历分明其於谋国也如此岂不甚善不一二年间如郑涖盟而歃如忘全不以盟誓为事到此昬然不晓如丧心失志者与前面谏陈侯时和气无复存几乎自是两个人此自善入恶者读左氏传能如此看则所谓先立乎其大者矣然後看一书之所以得失所谓一书之得失如序郑庄公之事极有笔力写其怨端之所以萌良心之所以回皆可见始言亟请於武公亟之一字母子之相仇疾病源在此後面言姜氏欲之焉辟害此全无母子之心盖庄公材略尽高叔段也在他掌握中故祭仲之徒愈急而庄公之心愈缓待段先发而後应之前面命西鄙北鄙贰於已与收贰为己邑庄公都不管且只是放他去到後来罪恶贯盈乃遽絶之略不假借命子封帅师伐京段奔鄢公又亲帅师伐鄢於其未发待之甚缓於其已发追之甚急公之於段始如处女敌人开户後如脱兎敌不及拒者也然庄公此等计术施於敌国则为巧施於骨肉则为忍大凡人於骨肉兄弟分上最不可分彼曲我直才分一个彼曲我直便失亲亲之意观庄公始者欲害段而有姜氏欲之焉辟害之语则是欲曲在姜氏直在庄公及其欲伐段而待其恶大亦欲曲在叔段直在庄公此所以伐之无辞庄公之心只分曲直两字殊不知兄弟间岂较曲直才言彼曲我直彼我对敌便有日相戕贼之害此左氏铺叙好处以十分笔力写十分人情其後序周郑交质一事则全不能分别君臣之大义如云周郑交质与结二国之信此等言语似敌国一般盖周之衰习俗见得如此左氏虽才高识远然不曾明理溺於习俗之中而不能於习俗之外别着一只眼看此左氏纪述之失也若向所?通监四条六七年间亦可见得军制如郑之败燕以三军军其前潜军军其後若此之类人孰不知其为兵制至於不说兵制因而见之者须当看也如诸侯败郑徒兵此虽等闲句而三代兵制大沿革处可见於此盖徒兵自此立而车战自此浸弛也财赋之显然者人孰不知其为财赋至於不说财赋因而说之者须当看也如臧僖伯之谏观鱼此固非论财赋然所谓鱼鼈鸟兽之肉不登於俎皮革齿牙骨角毛羽不登於器之类此亦见当时惟正之供其经常之大者虽归之公上而其小者常在民间此所以取之无穷用之不竭也如武氏子来求赙一事此可见天子之权不振不能使诸侯自来贡而反求之盖周之盛时自有大丧记之类使其制不废亦何缘至於求赙地位乎须当如此考如郑武公庄公为王卿士则犹有官制之旧左氏一书接三代之末流五经之余????学者苟尽心於此则有不尽之用矣故今特言其大槩耳

[book_title]卷一
钦定四库全书
左氏传说卷一　　　　　宋　吕祖谦　撰隐公
祭仲谏郑庄封叔段【元年】
石碏谏卫庄宠州吁【三年】
师服谏晋封桓叔【桓二年】
左氏所载春秋以前事如第一第二卷尚有数段事可取如祭仲之谏郑庄公石碏之谏卫庄公师服之谏晋君此三处皆是东迁之初是以言多典法如祭仲之谏郑庄公封叔段於京所谓先王之制大都不过三国之一中五之一小九之一今京不度非制也见得成周筑城之遗制尚在如石碏之谏卫庄公所谓臣闻爱子敎之以义方弗纳於邪骄奢淫佚所自邪也见得先王敎子家传之法尚在如师服之谏晋君曰吾闻国之立也本大而末小是以能固故天子建国诸侯立冢卿置侧室大夫有贰宗士有隶子弟庶人工商各有分亲皆有等衰犹见得三代上下名分等差纎悉委曲如此之不可乱此是春秋初老师宿儒之所传先王之典法在学者须当深考三代之气象到後来春秋中与末能如此言者甚少如左史倚相之於楚叔向之於晋子产之於郑才能言当时便谓之圣贤博物君子
齐人卒平宋卫于郑【八年】
秋会于温盟于瓦屋【八年】
冬齐侯使来告成三国【八年】
春秋之初齐僖公当时谓之小霸见於春秋经传与诸侯会盟征伐稍多这便是霸之始方周未东迁之前未尝无方伯连帅之职然当时尚禀王命所以不谓之霸到得平王东迁後王者自无总合系属人心道理诸侯稍有才智自然出来会盟此霸之名所以立然僖公所以谓之小霸非惟其他政事权谋不可望後来桓文然当时时节亦未能做得所以凡书盟於宋卫告成三国不过三国之盟到得後来齐卫郑宋盟恶曹亦不过四国之盟又如齐宋卫燕伐鲁时亦不过四国盖春秋之初王纲尚在未至於甚坏後来王室陵替凡会盟统天下之诸侯皆在焉以齐一国论之僖公霸业不如桓公以天下之势论之桓公之时却不如僖公之时何故王道霸业相为消长到得桓公所以大国言齐宋远国言江黄其余莫不至霸业盛处便是王道消亡齐僖公所以小霸多是用私意所谓诸侯会于稷以成宋乱又与桓公会成鲁之乱以至班爵不同帅诸侯来战于郎凡此类是私意当时偶然得诸侯此时才智无加於僖公所以略霸
羽父请諡与族【八年】
春秋之初諡族尚少见於鲁者如所谓挟如所谓翬如所谓宛如所谓无骇皆不命氏传世官春秋初东迁命大夫官爵甚少以鲁一国论之諡族甚少大夫官爵无非赐姓使当时春秋以前有世官所谓乡举里选宾兴不可行秀民无处安排看得世官只是起於春秋以来
滕薛来朝争长【十一年】
滕薛来朝争长此一段须看得官制滕侯曰我周之卜正也以此见成周盛时诸侯非惟入为王卿士而卜正一官亦皆诸侯为之
郑庄因入许而曰寡人有弟弗能和协【十一年】
郑入许而不有许此一段看得王纲初解纽诸侯亦未敢放手灭人国如後之灭霍灭耿灭魏略无顾忌观庄公封许之言委曲涵养有唐虞三代气象然因入许而曰寡人有弟弗能和协使餬其口於四方此谓庄公悔过之言不可此谓庄公不情之言亦不可盖庄公是一个有才智占胜底人观他初待叔段止欲段曲我直彼惟有歉於心故恐为人所议所以先自说破了依旧是前时养恶之气习犹未之改至庄十六年郑厉公之言曰不可使共叔无後於郑则是共叔尝有後於郑矣此言非是虚言正是兄弟不可泯絶处後来果然封他子弟世世食禄而不絶夫共叔之於郑初无功德及民而有叛逆之恶何为必欲不絶其後也於此须见得非是庄公之悔心正是庄公当初机谋培养?叔段也深至此常常自歉故施恩意於後也亦深使当时只恁地逐段不用许多机关?穽到此必不然也且如楚怀王之在国荒淫不度本无德以及人一旦秦人杀之而举国无有不念之者至於八十余年之後犹以是而亡秦只缘秦人毒之太深故国人思之愈切庄公惟其当初下手得毒故後来施得恩意极深盖兄弟天属也此正相反之道理也
息侯伐郑【十一年】
息侯伐郑此段须就息上看得楚之盛衰当是时如息如蔡尚与中国相通皆会盟征伐及楚一盛则与中国絶矣盖息蔡皆近楚之国楚既盛则必有吞并之意彼朝夕自救之不暇何暇及其他看此可见是时楚未强盛也何故盖楚衰则边楚之国必强楚盛则边楚之国必弱大抵看左传须旁看方可若一事只作一事看不可
桓公
宋督弑君与大夫【二年】
左氏序宋督事极好观其论督有无君之心而後动於恶此左氏识见高远处盖人心各有所主使宋督有尊君之心决不敢为弑逆之事惟此心一荡则纵横放肆无所忌惮盖督之杀孔父与殇公乃为恶之末流其有无君之心乃为恶之根本圣人所以过位变色入门鞠躬夫岂繁文末节哉盖所以养其尊君之心也
臧哀伯谏取郜大鼎【二年】
哀伯之谏取郜鼎其中所言周家宗庙制度固当考然桓公於弑逆之事犹忍为之哀伯乃谏其取叛臣之鼎是犹不能三年之丧而缌小功之察者也哀伯亦可谓习而不察矣然看哀伯之谏周内史之言须看得天下之人皆习而不察哀伯鲁之贤大夫也周内史周之良史也尚不知君臣之大义区区然惟纳赂之是谏文辞之是取在贤者犹不知而况下贤者数等而为衆人者乎以此知当时天下之人视弑君弑父以为常矣
条之役千之战【二年】
条及千之役皆在幽厉间又见得周衰诸侯之相侵有日矣夫人君命太子之名臣下视之以为轻重汉武名鈎弋之门为尧母故江充遂谮戾太子是知命名之际亦不可不谨也
楚武王侵随【六年】
楚侵随一段见得楚自此凭陵诸夏自前年蔡郑会于邓则始惧楚至此楚浸盛矣盖外域之强弱常由中夏之盛衰政治元气也兵革乱气也元气全则乱气不能入元气丧则乱气乘之楚之为患其来有自矣如商之衰荆楚常为乱矣至高宗时商盛故能冞入其阻其後周之盛时桃弧?矢以共御王事筚路蓝缕以处草莽以其勤劳如此方服役之不暇可见其弱至此复悍然陵犯中国非专楚之罪也盖政治之与兵革内忧之与外患其相为消长理之常耳
鲁以周班後郑【六年】
诸侯伐齐郑忽有功鲁以周班後郑此段见得鲁秉周礼举春秋之初一事言之则以周班後郑而致三国之师举春秋之末言之则以不见天子不稽首而取齐侯之责【哀二十年】原始要终则鲁之秉周礼可知然鲁秉周礼见与於大国则甚易今也吾方秉礼而彼之加於我者大则甲兵小则责让乃能终守而不替此则甚难此其所以鲁一变而至於道然此非鲁之君相能然盖一国之风声气习能使之耳亦周公伯禽之化所渐者深也
郑忽辞昬【六年】
北戎伐齐郑忽救齐齐侯请妻之忽辞其言曰自求多福在我而已大国何为此言甚善彼祭仲之谏特以利害论之耳後世徒见昭公奔卫则咎其不用祭仲之言卒以无大国之助殊不知忽之败正不在此特以不能充自求多福之言耳自求多福虽以尧为父而不能与丹朱舜为子而不能与瞽瞍周公为兄而不能与管蔡况大国乎後世不可因昭公之失而废其言也
楚子伐随随败【八年】
第二卷适当楚之方兴故其载楚事为甚详随之败止缘有一少师博议论之详矣大抵小人之根未去则虽胜不足喜小人之根既去则虽败不足忧此固已言之然而尚有未尽者盖大而天下小而一国必有所谓体国之臣有所谓社稷之臣君存与存君亡与亡社稷之臣是也夫季梁之谋楚亦工矣言不用谏不行去之可也然必待少师之死而不去者盖季梁随之宗臣与国相为终始义不当去是以随侯当时虽不用其言而楚人上左君必左其效谋画计如初此季梁所以不去所谓君存与存君亡与亡者也
楚子伐随【八年】
晋灭耿灭霍灭魏【闵元年】
入春秋之初当时先圣王之後及三代所封之国尚小大皆错其事可见者尚有一二到得後来翦灭吞并虽不尽见於传以大略观之见於传者楚晋为多何故楚与晋盖有说楚自是荆蛮之与中国相为消长中国是元气元气才衰邪气便胜所以被他吞灭先王所封之国无足怪者楚之於中国盖自商以来迭为盛衰商盛则楚衰商衰则楚盛如殷武诗所谓挞彼殷武奋伐荆楚罙入其阻裒荆之旅以此见商衰楚盛到得莫敢不来享莫敢不来王见得商盛楚衰及到周时周盛楚再衰如与晋战时栾武子谓其训之若敖蚡冒筚路蓝缕以啓山林见得楚衰周盛到得东迁後周既衰楚自然盛所以楚武王僭号抗衡中国以此见中国与外域迭为消长楚固是荆蛮与中国相为消长何故晋亦吞中国如灭耿灭霍灭魏盖缘晋不是先王所封乃是宗族作乱自封桓叔於曲沃其後恃其诈力自覆本宗以诈力为常事不复有先王之制固敢吞灭中国盖缘他都是诈力无规矩典刑了若是他国如齐非不灭谭灭遂亦不减於晋然尚有畏惮者盖齐是太公後先王所封之国所谓典章文物法度尚在
虢仲与芮梁荀贾伐曲沃【九年】
虢仲芮伯梁伯荀侯贾伯伐曲沃此虽等闲言语亦可以观天下之势何以见之盖自此以後五国皆不见於传尽为大国并吞了此又见世代升降处是岂不可以观天下之大势乎
莫敖请济师【十二年十三年】
莫敖之为人徒外面加添而里面初不长进蒲骚【音消】之役用鬭亷之谋能败郧师及伐绞之役幸而绞小复胜及其伐罗之时志满意得徒恃前日之胜而谓小国不足敌是以轻敌而败遂致有荒谷之缢大凡学者最怕外面加添里面初不长进
邓曼谓鬬伯比非衆【十三年】
楚屈瑕伐罗鬭伯比送之还谓其御曰莫敖必败【云云】入告夫人邓曼邓曼曰大夫其非衆之谓看此一段便见得楚之在当时所谓盗亦有道夫楚夷狄之国耳以夷狄而凭陵诸夏其强如此其盛如此者岂不以亦有其道哉观当时内则有邓曼之贤以为之助内强可知外则有鬭亷伯比之智以为之谋外强可知内外俱有人所以到得如此强盛地位盖大学之道必本於家齐而二南之化亦首於关雎岂非所谓盗亦有道乎
郑厉奔蔡【十五年】
公会宋伐郑【十五年】
此卷载郑事稍详见得庄公始末当庄公之初杀弟囚母虽是天下极恶缘其权谋智略有以掩之固不甚觉及其季年公子互争兵革不息病弊至此始露大抵人之一身於少壮时戕贼其血气虽有疾亦自可以支持及其老也血气既衰百病俱作如唐太宗初间内则肃清华夏外则荡涤羌戎虽有杀兄戮弟闺门大恶亦缘贞观之治有以掩之故不甚见及一传高宗百弊俱出学者切不可於一事二事上错放过不理会虽其初未甚觉其後终不可掩也
庄公
单伯送王姬【元年】
秋筑王姬之馆于外【元年】
庄公之立桓公见杀於齐则庄公之於齐有不共戴天之雠而不能以复雠为念前辈论之详矣然须识得庄公之要领王姬归於齐鲁絶之而不与主昬义也而鲁则畏齐之强而不敢絶欲与之主昬内则畏清议而不敢与外则畏齐之见讨而不敢絶其君臣之间宛转商量一个两不相妨底道理故筑王姬之舘于外三传之说不一然皆未必是凡天下之事不知夫不共戴天之雠义不可与者未足为忧既知之而求所以委曲囘护者深可忧盖其不知者良心一朝顿囘则其发不可御既知之而欲立一名字求以委曲囘护亦终於此而已矣父子之间天属之恩庄公报齐之心宜如火之必热如水之必寒如手足之扞头目安可以委曲安排囘护使其两不相妨至如伐郕一段亦然庄公本自畏齐而曰我实不德齐师何罪皆是要立一个名字文饰之此其所以终於不振
齐无知弑君诸儿【八年】
看齐襄公须看得每举而每得志是其所以速襄公之死观其当时淫侈无度肆行不道无不得志如一灭纪则纪侯大去其国才以王人伐卫卫便服才欲灭郕郕便降至於欲会鲁侯则鲁侯至欲要姜氏则姜氏至每举而每得志惟其得志之频故所以为死期之速宜乎卒蹈无知簒弑之祸也
左氏传说卷一

[book_title]卷二
钦定四库全书
左氏传说卷二　　　　　宋　吕祖谦　撰庄公
齐小白入于齐【九年】
会于鄄齐始霸【十五年】
庄九年齐桓公自莒入齐十五年始霸乡者说左传须分三节看五霸未兴以前是一节五霸迭兴之际是一节五霸既衰之後是一节五霸桓公为盛孔子称微管仲吾其被发左衽矣则桓公之有大功於天下固可知也然看得桓公之有大功又须看得他有可憾者当王纲解纽国自为政强者陵弱衆者暴寡当时之人思大国之正已如褰裳之诗此时得桓公出来总集天下之?整顿天下之事岂非有大功於当世然所谓犹有可憾者盖五霸未出先王之遗风余泽犹有存者天下之人犹有可见者霸主一出则天下之人见霸者之功而无复见先王之泽矣大抵重新总集整顿一次必十分是当方可或有一毫之憾则前美皆失之矣试以二事明之传注之学汉之诸儒专门名家以至於魏晋梁隋唐全经固失然而王肃郑元之徒说存而犹有可见之美自唐太宗命孔頴逹集诸家之说为正义才经一番总集後之观经者便只知有正义而诸儒之说无复存诗词之作自汉魏而下如建安七子如顔谢徐庾虽为淫丽而古人之遗风余韵犹间见也至唐杜子美以大才为之一切盖了故後世惟见子美之诗而前日之诗无复见矣
师及齐师战乾时【九年】
公败齐师于长勺【十年】
公败齐师于乘丘【十年】
齐桓公霸业在春秋涉三公庄闵僖若庄公正是桓公当时初归经营霸业桓公规模自用管仲後与未用管仲及管仲新得政时事体不同桓公以庄九年入齐即位是时败鲁师是年取管仲归国而相之管仲虽初入国是时尚新得政若庄公十年此一两年事未是管仲经营所以与後来不相似大抵管仲图霸规模缓而不迫看庄公十年前既败鲁师于乾时次年又举师伐鲁长勺之战为鲁所败到六月齐又与宋次于郎看得涉两年间三加师於鲁规模促迫大抵与後不同以此知正缘管仲新得政未得尽施其术不惟三加师於鲁规模迫促後面两为鲁败长勺之战为鲁人三鼓而败後来郎之次又为公子偃先败宋师齐师乃还若当时管仲便谋虑计【阙】无缘得两败以此看得管仲规模不惟外面经营诸侯缓而不迫他里面所以得君得政亦缓而不迫何故前年桓公因鲍叔之言相管仲若是管仲规模促迫时便须谏桓公不可加兵於鲁使加兵於鲁管仲必纷然建谋出其所长盖管仲初得政当时自有国子高子政未专出他他且袖手旁观一两年以此见管仲得君得政亦缓而不迫自此以後桓公之规模大率不同十三年北杏之会是时管仲全得政且如楚当时凭陵诸国管仲且放二三十年不问直到屈完之盟不战而自屈晋献公父子凭陵诸国亦放而不问到得後来葵丘之会晋侯自来盖管仲不去岁月间见效常要自家政事修举兵乘修整本强则精神折冲所谓崛强不服之国敎他自入管仲规模中此其所以为管仲此其所以五霸桓公为盛大抵王之与霸论来王者不计功谋利霸者计功谋利王者不求近功速效霸者求近功速效然而就霸者论之以桓文对说时桓公计功谋利比文公时便少桓公不急功效胜文公桓公却做得王者事何故晋文公事业在僖二十八年都做了如侵曹伐卫败楚朝王声绩赫然震荡人耳目一年都做尽桓公规模三十余年尚炽其用功之所以迟速时便是桓文才之高与下管仲舅犯规模之深与浅以是知晋文不如管仲
齐桓霸中国【十五年】
侵蔡伐楚【僖四年】
晋文退舍避子玉喜【二十八年】
看桓公之所以霸须看得管仲规模当时桓公之霸盖将以尊内攘外为功也楚之凭陵中国者非一日矣如伐郑伐蔡而桓公皆不之问桓公以庄之十五年霸中国而以僖之四年始伐楚置楚於度外而不问且二十年者何故仲之意岂不以吾骤加兵於楚万一不胜则霸威屈矣故遵养时晦至於力强威盛而後一举以临之则楚无不服矣夫以堂堂之楚而不敢以兵抗齐不过使人如师及使屈完来盟则齐之盛强盖可知至於晋文公则不然桓公以兵加楚而楚不敢抗文公退舍辟子玉而子玉犯之文公之规模小於管仲也明矣文公盖数年便欲服楚虽力战而仅胜之然伤威损重已多仲之相桓则迟楚以二十年之久则文岂足以及桓哉其服晋也规模犹大於服楚晋献公之灭耿灭霍灭魏伐东山而齐皆不问者何故仲之意岂不欲以晋之於齐犹家也楚之於齐犹邻也以至强之晋吾骤临之以兵万一不胜为晋所败则吾家人犹不能胜之何以服其邻故一切置而不问逮夫诸侯尽服外域皆从光焰既大声势既盛故葵邱之会晋侯不召而自至服楚以兵服晋以不召而自来则以声势光焰临之耳其服晋过於服楚远矣盖其迟速之不同故其力有厚薄威有轻重论至於此非惟王道不可要近功而霸者亦然齐桓迟之以二十余年而晋文求之於六七年间须要做尽许多事故晋文之霸不及齐桓之盛当时葵邱之会晋侯欲往而宰孔止之而不会盖宰孔见得齐侯之骄故如此於此又须看得管仲之事桓公专去事上做工夫却不去君心上做工夫惟其去事上做工夫故铺排次叙二三十年皆如其规模惟其不去君心上做工夫故訑訑之声音顔色拒人於千里之外管仲之事盖积数十年而成桓公之骄止一日而坏不能格君心之非其祸盖如此也
荆伐郑【十六年二十八年】
楚人伐郑【僖元年三年】
齐桓公霸中国楚数侵郑桓公惟务於郑而不再加兵於楚者何故以此尽见得管仲之规模大能养威处盖仲之意以谓能胜楚则不过如前日万一不胜则霸权屈矣此仲之所以善养威也
郑伯见虢叔曰盍纳王【二十年】
郑伯将王自圉门入虢叔自此门入杀王子颓【二十一年】
周惠王以王子颓之乱出奔郑处于栎是时虢公与郑伯同帅师纳王杀王子颓当时齐桓为霸主却自不纳王其纳者却出於虢郑齐桓却不管他何故若是晋文凡有一事便要占做如纳襄王时辞秦师而下必欲出於已不要与秦分功到桓公为霸听虢郑纳王亦是规模不同处然所以虢郑纳王时亦自有来历自周室东迁虢郑秉周政虢公为王卿士郑伯为王左卿士两国入仕王朝与周最亲者所以凡有患难二国首先任为已责定王室之乱正王室之义所以当时齐桓公虽图霸业必竟当时自有王室亲臣定其乱桓公不得而预所以诸侯皆未出虢郑独先去正缘世秉周政之故这是霸者之初王纲尚在处当时以土地论之虢郑之地甚小齐之地甚强以堂堂大国因虢郑世秉周政故便退然让与虢郑以此知当时尚不以甲兵强弱为事诸侯尚秉王命後来王室衰时王室自为之自此以後诸侯无复事王朝霸者所以兴至於诸侯皆霸者此周之所以衰然虢郑之所以事王亦周自为之当时本是郑伯为王卿士虢以谄媚夺郑政自取周之麦温之禾时虢已有?郑已无宠然而到得周有患难虢视之常缓郑视之常急且如王出居栎郑伯见虢叔曰临祸忘忧忧必及之盍纳王乎论来情意厚薄虢当先郑当後今举兵时却是郑在先虢在後到得後来王赐虢公酒泉又与之爵与郑伯止以鞶监夫王室定後王何故不察平定之功又却与虢之爵复厚虢而薄郑盖虢公於王室无事时又却筑王宫于玤又以阿媚周王以此知阿媚顺旨大抵无事时此等人固可喜才到患难时看得意思终是缓了
齐侯使敬仲为卿【二十二年】
齐侯欲使敬仲为卿辞以岂不欲往畏我友朋此见得当时朋友之清议尚在故管仲前来请齐侯救邢亦援诗云岂不怀归畏此简书如上文畏此朋友之义此见得当时犹知简书朋友之可畏又见得古诗之意犹有存者
懿氏卜妻敬仲【二十二年】
毕万筮仕於晋【闵元年】
懿氏卜妻敬仲一段後人云符命?纬之说起於王莽簒汉假此以愚人耳目不知已见於春秋之际看左氏所载敬仲毕万之言盖左氏之生适当战国之初田魏始兴故夸诬其祖以神下民当时民无有知者故皆信之左氏亦惑於流俗之所见不能於流俗外着一只眼故於敬仲毕万之事亦从而书之後来柳子厚作贞符以为符命俱不足信逐以玄鸟生商伏羲负图之事皆可疑此又堕於一偏之见也天降时雨山川出云耆欲将至有开必先大抵帝王之兴和气充塞岂无祥瑞但当观象之正邪岂可谓之无也
有妫之後将育于姜【二十二年】
毕万之後必大【闵元年】
符命?纬之说王莽以此簒汉後世论符命?纬之说起於哀平之间比附王莽以此为祯祥移人耳目簒夺天下然推其源流符命固是起於哀平之间而符命?纬之实已自始於战国之初考之左氏可见战国之初如所谓如秦如楚如燕都是世袭旧国如晋如齐皆是暴戾之国当时未尝不假符命之说为簒夺之事看左氏所载毕万敬仲见当时以此移人所以载懿氏之卜敬仲说有妫之後将育于姜五世其昌并于正卿八世之後莫之与京及生敬仲周史以周易见陈侯者陈侯使筮之遇观之否谓此其代陈有国至於毕万卜偃曰毕万之後必大万盈数也魏大名也以是始赏天啓之矣以此知战国时已自有符命惑人了虽左氏好说符怪然战国之时已自相传如此便到得陈涉以狐鸣鱼腹惑乱一世遂盛於王莽然此所谓符命皆是造作凑合得来如柳子厚作贞符之说谓无符命此又见得一偏大抵符命之说亦不可谓之无如所谓天降时雨山川出云耆慾将至有开必先所谓帝王之兴见乎蓍龟动乎四体当深察其邪正若以不正之说例论之且如玄鸟生商伏羲受图也不足信是因噎而废食也大抵帝王之兴自有自然之兆人之正心感天地之正气所谓符命者自可信却不是附会凑合得来岂可谓之不于其祥于其仁若以此察之正邪之说昭然如日星之明
楚公子元帅师伐郑而处王宫鬭射师谏则执而梏之秋申公鬬班杀子元鬭谷於菟自毁其家以纾楚国之难【三十年】
楚之兴自武王兼并自此便强继以文王亦能守其基业而不失传于成王成王初即位尚幼是时公子元为令尹以贪冒淫纵为申公鬭班所杀当时君尚幼大臣见杀论来楚到此合衰所以不衰时盖缘楚能用子文子元初死时正是楚之盛衰存亡交关枢纽处是时复有子元时楚自便亡幸而得一子文为令尹以清忠表倡於一国自毁其家以纾楚国之难自此楚再安大抵楚之所以立国本皆以勤俭所谓民生在勤勤则不匮如告戒之辞所谓训衆而好镇抚之召诸司而劝之以令德见莫敖而告诸天之不假易也皆以勤俭勤俭是楚之家法到子元出来淫纵不道以破楚之家法如筑馆于夫人宫侧振万舞贪淫不厌臣下不平卒至相戕以杀令尹楚之勤俭家法或几乎息矣子文出来独以清忠勤俭再复楚之规模当时子文继子元之後平常也做不得须是自毁其家自贬损方可何故到奢侈骄淫之後能以清忠勤俭表倡於一国如易之小过所谓行过乎恭用过乎俭当时是却恁地平常做不得所以自毁其家却不是矫枉过直正是合做底事故不如是则何以救已离之人心续将絶之国命
闵公
狄人伐邢【元年】
狄人伐卫【二年】
齐桓公始霸之初狄灭卫又伐邢见得当时外域凭陵中国如此之甚向非齐桓之霸封卫迁邢则中国几何而不沦胥为所灭此孔子所以有微管仲吾其之叹盖桓公之覇盛矣
太子申生伐东山臯落氏【二年】
晋献公使太子申生伐东山臯落氏里克则入谏献公出则告太子以孝固是善处父子之间然其後骊姬欲杀申生未敢下手使问於克克对以中立之言夫骊姬之欲杀申生久矣所惮者惟克耳今克既告之以中立之言则骊姬固无所畏何为而不下手左氏书曰既与中大夫成谋此句有笔法中大夫即里克也克虽不助骊姬既不拒之是亦助之也使克能拒骊姬彼必有所畏而不敢下手其後里克杀奚齐卓【勑角反】子克虽有区区之心终不免弑逆之恶者由其守初心之不坚而为骊姬之所动摇也学者最怕守初心不坚申生伐东山一段论者自先友而下凡数人或是或非而皆有意味亦见当时随所在有人又见晋国人才之盛
僖公
晋假道於虞以伐虢【二十五年】
晋荀息假道於虞以伐虢此一段知宫之奇谏必不听知虞之必可假知虢之必可亡料敌如见自是观之晋国智谋之士如息者亦自有数至於傅奚齐此段全不能知却不能先为保护之计何料敌如是之审谋国如是之踈盖息本非就自身上做工夫专以臆度揣摩为事故有着不着处
骊姬欲杀申生【四年】
骊姬之杀申生国语所载甚详看左氏与国语相为表里而晋语中所载本末具备中大夫里克也左氏则载将立奚齐既与中大夫成谋而晋语中则载当时骊姬欲杀申生而立奚齐所难者尚有里克使优施以酒饮里克欲以优言说之观优施以言动克言人皆集於苑已独集於枯是言申生之势已自摧死不可倚恃里克却言吾秉君以杀太子吾不忍通复故交吾不敢中立其免乎优施曰免则骊姬之计行矣故优施得里克之语以告骊姬姬闻优施之言遂肆行而无忌以国语所载论之所谓里克不同谋杀申生但对优施言然左氏直书中大夫成谋当时姬难里克里克若能守正不夺则杀申生之谋必不成克既有中立之言故姬得以肆其谋而无惮虽不预骊姬谋谓之成谋亦可也大抵奸人作乱不必要人依附则且持两端中立以为无所与於其间则奸人便可以成谋左氏断所以归中大夫之罪到後面一段使之归胙於献公当时骊姬杀申生之谋献公已许他了今特造此一段事为罪名而已然则杀申生不是献公不知当骊姬谮君之际论来太子合当便行当时太子谓我辞姬必有罪或使之行谓君实不察其罪皆是不知献公之心然此时太子既是不出亡甘心待死而已办一死了以正理论固是成父之过然而犯逆死罪了已自不是太子合即便就死又却奔归於所封之邑须当看这一节这个不是变生仓卒时无措如此申生既不畏死尚自当仓卒之变奔归於邑又不是要恃城郭以作乱以此见处死却易从容就死则难此无他元无工夫且则是小心不忍便至仓卒无措其不近道理亦自可见
左氏传说卷二
<经部,春秋类,左氏传说>

[book_title]卷三
钦定四库全书
左氏传说卷三　　　　　宋　吕祖谦　撰僖公
士蒍筑蒲与屈【五年】
晋侯伐屈夷吾不守盟而行乃之梁【六年】
自僖元年至卷终试举数段论之士蒍筑蒲与屈一段可以见重耳夷吾识度广狭远近一人终於霸诸侯一人终於失国当初士蒍筑二邑皆不谨寘薪於其间重耳不欣至夷吾则诉之盖重耳惟知共君父之命初不暇校城之美恶至於夷吾则惟知己之利便而至於诉则夷吾之识度已不如重耳矣非特如此晋侯之伐蒲重耳以君父之命不校则知臣子之义遂出奔蒲至於伐屈夷吾力不能守卒盟而行迫於不得已而奔梁则夷吾又不如重耳矣至若其从游宾客重耳则有狐赵之徒夷吾则有吕郤之徒耳以筑蒲屈论之则二人之用心不同可知以一则知臣子之义而出奔一则迫於不得已而出奔论之则二人之临事变不同可知以游从宾客论之则二人之得人不同可知此其所以一人终於霸诸侯一人终於亡国
陈辕宣仲劝申侯美城【五年】
後申侯见杀【七年】
观郑申侯之陷陈辕涛涂之怨申侯深矣及陈辕宣仲劝申侯美城其赐邑而申侯卒以见杀夫宣仲之怨申侯申侯非不知视仇雠之言不啻如亲密卒为所陷而杀其身何也盖人心不可有所倚申侯之心一倚乎利但只见利之为美而有以动乎其心故虽仇雠之言乐然听而行之皆不见其为机谋陷穽也
郑太子华请去三族【七年】
郑太子华请去三族这一段见得管仲犹有三代气象其曰君若绥之以德加之以训辞而讨郑岂敢不惧若緫其罪人以临之郑有辞矣此等言语盖尝闻先生长者之余论矣惜其急於功利俯首以就桓公自小了惟其尝与闻先生长者之余论故时出其所闻实有过人者如前此请齐侯救邢所云畏此简书此等言语时时规正得桓公一两段若浅论之则管仲时有三代气象固甚可喜责备论之管仲不能大其规模反俯首以就桓公一个狭小规模亦甚可惜管仲之相桓公大抵务在正名辨分观其王使宰孔赐齐侯胙管仲则教桓公以天威不违顔咫尺敢不下拜则不敢慢天子之命观王以上卿之礼享管仲则对以有天子二守国高在而不敢越周室班爵禄之制至於舅犯之相晋文则不能齐桓专在於扶名分晋文则适以坏名分如以诸侯而请天子之隧襄王以危言拒之而始不敢盖仲则曾闻先生长者之余论故所以辅桓公者犹有三代之遗制至於舅犯之徒未尝闻先生长者议论徒知力之可以请隧召王而不知义之不可视仲为如何故孟子曰桓公之於管仲学焉而後臣之犹着得一个学字至其後如晋文公之有舅犯楚庄王之有孙叔敖晋平公之有赵文子则皆无此一字矣
晋郤芮使夷吾重赂秦以求入秦伯谓郤芮曰公子谁恃对曰亡人无党有党必有雠【九年】
秦穆公纳晋惠公问於郤芮曰公子谁恃郤芮曰亡人无党有党必有雠所以为此言是说晋惠公别无恃便见得专倚靠在秦谓所恃独归重秦秦固是如此大抵天下之人有疏必有亲有爱必有憎以亡人而方入新造之邦有爱惜厚薄祸乱自此兴观郤芮所谓亡人无党有党必有雠言语甚得要领然晋惠公入国即位之後所与偶者郤芮吕甥之为党如旧臣耆德翦灭殆尽安能谓之无党以此知平居论事甚易到得临时克爱心甚难
秦饥晋闭之籴【十四年】
晋侯背赂中大夫【十五年】
晋惠公始以赂秦而入终以背赂而见伐其曲在晋明矣然其间亦有曲折可论大抵多赂必寡信惠公之所以许秦者皆是不可还之赂於其既入之後有不得不背且晋饥秦输之粟秦饥晋闭之籴当时虢射之徒其为谋不过谓无损於怨而厚於寇是皆只去仇雠上思量却不能去解释消除上思量岂不速秦师之志哉虢射之徒虽有罪然庆郑亦不得恕把庆郑事看时见得二国之祸皆庆郑之言有以激而成之且其言曰背施无亲幸灾不仁贪爱不祥怒邻不义如此等语分明是当面责他惠公既是一个忌刻狠鸷之人庆郑又不能和缓其辞以谏之得不激成其事以是知当时虢射之徒虽可罪然郑亦不得辞其责也及惠公为秦所执其传君命以告国人而国人皆哭於是作爰田作州兵夫以惠公之不道何以得此於民只缘惠公被秦虐得深故能感民心亦切使惠公既反国之後乘此机会能卧薪尝胆侧身修行以接续此民心则皆可用之民也晋之定霸当不在文公而在此矣一归便杀庆郑以快私怨则民心自此都涣散了是知暂时得民心不能接续者全不足恃也
管仲辞上卿礼【十二年】
管仲平戎于王当时王以管仲为齐相齐国权即在管仲特以上卿之礼享之当时仲辞曰臣贱有司有天子之二守国高在若节春秋来承王命何以礼焉陪臣敢辞王命以予嘉乃勲往践乃职管仲受下卿之礼而还此见得当时周室之典法尚在又见得齐之霸与晋不同且如晋文之霸时始者举郤縠後来又举原轸便命将中军所谓上卿元帅初不请命於天子以管仲得君如此之专行国政如此之久尚退然在班次之下亦不敢【原阙】爵以此知当时与晋时节已自不同然王所以命管仲往践乃职者谓管仲虽卑职是秉齐国权即自当用上卿之礼以此知当时秉国命者不必是上卿到这里周王要尊管仲以职所以说往践乃职盖管仲之职实是秉公之权以此知当时周已有官与职两者之分後世都如此且如汉时霍光司马大将军秉国政上面又有丞相当时章奏称丞相杨敞大司马霍光论班爵丞相在上论职时霍光实秉国政以此知周汉官制源流尚相接官是定制职却是一时所任
秦晋战于韩原【十五年】
秦伯与晋韩原之战秦晋之曲直其理固甚明然当时所以为晋谋国所亲者如所谓虢射庆郑吕甥郤称冀芮之徒然当时趣得乱成实是庆郑庆郑是一个刚狠自用之人以不见用於晋惠公相激所以致败今则所可恨者盖於庆郑犹有可恨处使他当时若是愚而无知一向狠僻固无可恨观他前面所言其论也多正为谋也多审其所可见者前论秦乞籴于晋晋人弗与庆郑曰背施无亲幸灾不仁贪爱不祥怒邻不义後来论马见惠公乘小驷庆郑曰古者大事必乘其产生其水土而知其人心则看论马曲折如此推此两端论之庆郑於事理之间不为不谙练以理论之如论秦乞籴当时是非曲直所在庆郑皆能知则可以谋王体断国论後之论小驷曲折则可以议戎政既是如此当时可惜专以狠戾坏了盖缘他气不胜志故致得如此然晋侯以败由庆郑不能用固是如此然亦非晋侯不能用庆郑庆郑自以狠戾不能用其才耳学者治心养气须当下十分工夫看庆郑於是非邪正之理论马之曲折事务无有不曾讲者今却如此盖缘庆郑不知治心养气之工夫学者於治心养气不可不知其先後
城鄫役人病【十六年】
僖公中卷正是桓公末年霸业渐渐衰处故号令纪纲到此与前日甚不同举城鄫一段便见得役人病夜登邱而呼曰齐有乱不果城而还夫以桓公节制之盛初时一个服楚迁邢封卫会诸侯投之所向无不如意及至末年欲做一件事也做不得同一桓公也何故昔强今弱如此盖桓公自葵丘之会志得意满自放纵故霸业渐衰且如晋文公之季年诸侯朝晋卫成公不朝乃使孔逹侵郑不能使诸侯畏威自至於用兵以【阙】之此亦是霸业衰处大抵霸业皆如此至王道却不然霸业初开故有可喜处到得末年往往易衰观齐桓晋文之二君可知此亦力之不如德然桓公末年城一小国而役人如此盖是时管仲已死惑於内?志虑昬蔽故前辈谓齐桓中主管仲辅之则治?刁易牙开方辅之则乱此言极是
管仲卒五公子求立【十七年】
管仲卒五公子皆求立齐之霸业到此便衰这里却有两说一则管仲不能为齐求人二乃孝公无志不能继桓之业所谓用管仲以兴进竪刁以败如晋文虽死至於悼公时犹能继文公之业缘晋文虽死有狐赵之徒风声气习相与扶持孝公初无此般人故兴衰之不同然陈穆公欲修桓公之好以此知齐桓之德在诸侯使孝公有志而能振奋乘此机会继齐桓之业其复兴霸业甚易然而不能者虽是管仲当时不能用人亦是孝公无志及宋襄会诸侯便俯首会之其後宋败便兴师伐之大抵欺善怕恶畏强陵弱非是霸者事业比所以不能复齐桓之业可深为孝公惜且如晋文成霸所谓伐原示之信大蒐示之礼皆积渐成霸业孝公有桓公见成规模反不能成霸业论此深为孝公惜也此固可为孝公惜然而管仲为桓公之大臣全不能立些根本亟荐引贤人以任国政徒能以一身尽忠而事君更不能谋身後事但区区属孝公於宋襄故终无益也
宋败齐师于甗【十八年】
晋败秦师于殽【二十三年】
五霸莫盛于桓文以桓公初时一个规模宏远岂晋文之所能及桓公身死之後未几五公子争立其国遂乱晋文之後襄灵景厉悼六七君迭相为霸与春秋相为终始何故此盖有两说其一是齐之所以霸独倚一管仲管仲以一身任齐国事更不旁招俊又为齐子孙之计晋文虽死有狐赵辈相与维持风声气习接续不絶此一说也其二桓公之後孝公懦弱无志不能激昂奋厉绍桓公已成之业且如鹿上之盟既頫首听宋人之命其後宋败方敢举伐宋之师大抵畏强陵弱岂是霸者规模此所以不能复齐桓之业晋文既死襄公殽之役虽未必是然既能胜强敌终不至於委靡此又一说也此二说也固可见齐晋霸业之久近
宋襄盟于鹿上【二十一年】
齐晋所以霸皆先弱楚盖楚於中国其势不两立惟齐晋能攘戎狄尊中国此所以成霸业桓公有葵丘之会以弱楚晋文有城濮之战以服楚所以子子孙孙服晋且宋襄本不足以预五霸之列人见他亦曾会诸侯故列之於五霸夫宋襄尚且不识霸者题目霸者欲尊周会诸侯大要在摈楚盖楚与中国相为消长宋襄欲成霸业反求诸侯於楚便不能攘戎狄尊中国与齐晋皆异此霸业所以不成宜其见辱於楚也然宋襄公之终始此一卷大可见若去事迹上看无缘看得出观其初用鄫子于次睢之社那时之暴虐虽桀纣不过如此及其泓之战不禽二毛其慈仁又如此若以事迹上看甚难晓人处世皆当明此若以理推之其仁其暴虽不同其失则一此皆是襄公一个昬暗处惟其暗於前故欲徼一时之福而用鄫子于次睢之社惟其暗於後故泥古之陈言而不禽二毛自取败亡之祸以理论之宋襄之所为不过一个暗字所以求诸侯於楚使其稍知事体必不如此所以终於此而亡也
王与晋阳樊温原攅茅田【二十五年】
周襄王以王子带之故出在郑地晋文公纳王襄王与之阳樊温原攅茅之田阳樊不服围之仓葛呼曰德以柔中国刑以威四夷宜吾不敢服也此谁非王之亲姻其俘之也乃出其民足见文武成康之德泽结民者深不肯轻舍王室且如前隐公十一年王与郑人苏忿生盟向之田直到桓公七年郑伐盟向王迁盟向之民于郏然後盟向始服于郑到此襄王与文公阳樊温原攅茅之田阳樊不服必待晋围之盖盟向之民不忍轻弃周而服郑阳樊温原之民亦不忍轻弃周而服晋以此见周之德泽结民深处不肯舍周服诸侯如此
子犯言子玉无礼【二十八年】
子犯请击秦【三十年】
推而详论之文公人才之多无如子犯看晋文公始终用事皆子犯规模如二年敎民示之信示之义示之礼皆子犯使之如此文公所以成霸业皆是子犯规模看得子犯之在晋便是管仲之在齐然反覆论之其子犯亦未必一一皆是且如僖公二十八年子玉使宛春告於晋师请复卫而封曹臣亦释宋之围子犯曰子玉无礼哉君取一臣取二不可失矣若使文公从子犯之言则失亲邻报施之义当时若无先轸之言几至於败事赖得一先轸谋之晋方得胜又如僖三十年同秦围郑秦伯私与郑盟而去郑使杞子逢孙杨孙戌之乃还子犯请击之公曰不可微夫人之力不及此使当时文公从子犯之言则又失亲邻报施之义未必不蹈惠公覆辙又赖得文公自理会得曰因人之力而毙之不仁亦归举此两事论之人君虽有腹心谋臣须是自识得治体若使晋无子犯霸业未必成见得人材须要多然人材虽多亦要人君自理会得若使文公从子犯之言与秦战便是蹈惠公覆辙举前一段谋臣不厌多举後一段人材虽多须是人君自识安危治乱之大体
颓叔以狄师伐周【二十四年】
王出郑郑伯省视官具于汜【二十四年】
周襄王使颓叔桃子出狄师夏狄伐郑取栎王德狄人以其女为后及後来不终狄反犯王室以致王失国出奔处郑地汜郑伯与孔将鉏石甲父侯宣多省视官具于汜而後听其私政王初间厚狄狄後来反犯王室王初间伐郑郑後来反忠於王室此一段人事最要人看其始周王以狄女为后时所厚者在狄所薄者在郑及其终所厚者反兴兵伐王室所薄者反忠於王室及王出奔又却不去他国却入居郑此最要看左传云我周之东迁晋郑焉依其来旧矣郑前为王所薄及出奔又为王省视官具而後听其私政何反勤王室如此盖郑是懿亲虽王薄之到急难不废臣子之礼狄则远矣王待之少有不到处便起反心发兵伐王室至王失国以此事论之大之于天下小之于一身无不如此所以亲亲为大也
晋人复卫侯甯武子与卫人盟于宛濮【二十八年】
甯武子处卫侯奔走艰难之时君臣上下皆失其道始者晋伐卫国人出卫君臣之逐君当时衅隙已自大後来再得归甯武子为宛濮之盟曰行者无保其力居者无惧其罪要得合和彼此缘此国人稍不贰卫侯又先期入至杀其弟叔武元咺奔晋愬之於晋晋受元咺之愬所以执之归于京师後晋遂欲鸩杀卫侯以此知卫侯亦危乎殆哉何故一国之人共怨既出其君卫之君臣上下相戕相贼晋是堂堂大国为霸主亦致毒於卫侯内则一国之怨外则霸主之怒如衆箭俱发丛在卫侯之一身虽泰山之压卵亦未足以喻今甯武子独以区区一夫之诚左枝右梧欲调护卫国上下之怨以气势论之甯武子一夫之力甚小一国之怨甚大霸主之气甚大一夫之气甚小何故一夫之气内而回得一国之势外而胜得霸主之力这见得甯武子忠诚恳切积德深厚处虽堂堂霸主之怒如此一国之怨又如此人皆知之一夫之忠诚如何胜得殊不知忠诚到处天地可动金石可贯虽浩浩然一国之怨堂堂然霸主之怒皆可以消释融化以此知为国患无忠臣若得其人则何事不成
左氏传说卷三

[book_title]卷四
钦定四库全书
左氏传说卷四　　　　宋　吕祖谦　撰
僖公
晋侯侵曹伐卫【二十八年】
战于城濮【二十八年】
晋文公凡出外许多时直到成霸业皆是赵衰狐偃二人爲之谋主文公自僖之二十四年入国至僖二十七年蒐于被庐方始命狐偃将上军狐偃则让於狐毛而佐之命赵衰爲卿则又让於栾枝先轸若以後世论之二人自入国便合处於高官大职可也何故经涉许多年方命他将上军及爲卿之任他又相逊二人初不曾计较官职以此知二人是心腹宗臣与社稷同休戚初不论职位之高下又见得古之体国之臣但欲成国事不曾计较官职且如齐桓公之伯全在管仲仲只爲下卿及平戎于王王以上卿之礼享之仲不敢受曰有天子之二守国高在当时国子高子常爲齐上卿然国高初无功於齐所以让者是不计较官职之高下汉高祖之兴张良实在三杰之列叔孙通初无大功後来立太子使叔孙通为太傅良止为少傅自常人处之必有愤然不平之心凡此皆国之宗臣初不曾计较官职高下专以推贤让能使之利害相谋是非相参而已又见人材不厌多夫晋文之有子犯亦犹齐桓之有管仲相似晋文一个霸诸侯之规模皆是子犯出然文公之规模与齐桓大段不同桓公是三十年工夫方做得成所以优游文公两三年尽做许多事所以急迫桓公虽有兵车之会然史无可书之事亦无可喜之功至於文公事业载在史册粲然可观如城濮一战功业森然在目齐桓成霸业却无迹晋文公霸业便有迹桓公霸业缓成文公霸业速就此晋文所以不如齐桓处试又举其大者言之如齐桓之兴便去封已灭之卫归公乘马凡牛羊豕鸡狗门材皆以与卫闵二年救邢复具邢器用而迁之又与城邢其存植亡国如此晋文公於僖二十八年伐卫使卫失国其一国君臣互相屠戮又执曹伯至使其国乱亡方复曹伯桓公封卫迁邢以存亡国文公执曹伯卫侯使其国乱桓公迁邢封卫一举便得安迹文公复曹卫反使其国家危乱足见文公不如桓公处然不特此初晋文公於僖之二十三年欲归国及郑郑文公不爲之礼後来於僖之二十八年城濮既胜之後郑伯使子人九行成于晋晋使栾枝与盟五月文公及郑伯盟于衡雍凡与郑盟者再矣亦可以释怨至僖三十年复与秦围郑看得文公度量不广未到坦然大度处所以记人之怨而不忘其不及齐桓又如此齐桓九合诸侯一正天下无非尊王室天子亦未尝亲出慰劳若文公践土之盟河阳之狩两屈天子之尊盖周王不畏齐而畏晋天子视齐桓乃忠臣不过一诚实而晋文权谋高大所以畏晋不畏齐也举天子畏与不畏又见文公不如桓公看得晋文公既种种不如桓公然桓公霸业不继而文公虽死霸业不絶何故只缘有一件胜如齐威此晋文所以霸业相继不絶前说管仲一身任事不能爲齐求人材而晋专务收人材看得晋国人材之盛皆出於狐赵初间使狐偃将上军则让於狐毛而佐之命赵衰爲卿则让於栾枝先轸及先轸死复使且居将中军又佐之晋人材之所以盛缘狐赵之徒倡推贤让能之风於上一国所以皆有此风至臼季见冀缺於田野之间其夫妇敬相待如宾臼季归既荐之於文公文公以爲下军大夫以此见非特朝廷如此相逊而田野之间亦莫不皆然一国所以皆有推贤让能之风赵衰狐偃实倡之也直至悼公时范宣子让其下皆让其波流之及直至如此故晋之霸业所以长久桓公之霸业所以不永也
晋侯秦伯围郑郑使烛之武说秦秦伯说与郑人盟【三十年】
秦穆公当时纳晋文公使之有晋国者其德可谓甚大文公既立之後鉴晋惠公之事与秦穆公左右周旋盟会征伐未尝不同然而後来秦晋同伐郑秦纳烛之武之说私与郑盟而戍之秦之背晋亦要察其由若以惠公之事甚易见如秦纳晋惠公时晋许秦地及归又不与秦晋饥秦输之粟秦饥晋闭之籴其曲直甚分明此固是曲在晋直在秦若以曲直未察之时论之曲全不在晋直全不在秦何故秦晋连兵伐郑而穆公独与郑盟及子犯请击秦晋文公却又说微夫人之力不及此此见晋文公不忘旧德处若把此一段看似乎直在文公到得殽之役又不是晋先犯秦秦先袭郑然後先轸遂发命兵端又不在晋似乎曲又不在晋考其实事论之则不然晋之失秦有自来矣不独因郑当时天王出居于郑晋与秦本要同出兵纳王晋专功求霸故辞秦师顺流而下秦穆公是晓了人岂不知他辞师之意其闲隙已自形见於此但未见於事晋文公骊姬之难受恩於秦其结好如此及到围郑一使烛之武说秦秦穆公便欣然与郑盟何故以此知曲全在晋不在秦观秦穆公恩意之於晋文甚拳拳不独纳他归国既归之後如後来吕郤之难将焚公宫晋侯潜会秦伯於王城瑕甥郤芮不获公乃如河上秦伯诱而杀之又以三千纪纲之仆爲晋文之卫其拳拳於晋当是时尚无疑晋文公之心自晋文辞师专功掠美之後其闲隙已自形见以此事迹上稽之则秦合与郑盟不是曲在秦曲全在晋
蹇叔言师之所爲郑必知之【三十二年】
勤而无所必有悖心【三十二年】
秦穆公兴兵伐郑而蹇叔谏劳师袭远非所闻也师之所爲郑必知之且行千里其谁不知秦伯不用蹇叔之言终於出师所以有殽之败论蹇叔谏秦伯一段爲秦穆公谋甚忠後世论蹇叔能料事情於千里之外如此之审自今观之大抵看书考古今成败不当随成败论若以成败看蹇叔爲秦穆公逆料事情於千里之外如此精审虽着龟亦不过如是此未免爲随事迹论人若深考事情蹇叔意甚忠所以谏秦伯之辞当时所料未爲精审如谓师之所爲郑未必知幸然郑商人弦高将市於周方知秦师之出以牛十二犒秦师诈爲郑辞以款秦师使传告於郑郑闻其言然後使视客舘方见束载厉兵秣马以此知秦师出路上不遇弦高郑未必知秦未必不成功则蹇叔师行千里其谁不知之言未爲精审这未见得事情举此一段看古今成败不当以迹看虽然蹇叔之言其中自有精审处若勤而无所必有悖心此两句却最精审何故其劳师千里既无所成必不肯空手归所以灭滑当时本要灭郑不要灭滑所以既勤而无所所以灭滑而还果中蹇叔之所料当时秦闻郑知便归时尚可以全师蹇叔前几句虽忠未料得事情惟是此两句料得事情出所以最爲精审
文公
诸侯朝晋【元年】
卫成公不朝【元年】
齐桓淮之会城鄫役人夜登丘而呼曰齐有乱晋文公之季年诸侯朝晋卫成公不朝使孔达侵郑始者葵【?】之会践土之盟天下莫不从风而靡至末年齐一城鄫而役人至於夜呼诸侯朝晋而卫成至於不朝又使孔达奸盟以伐郑是知力之果不足恃也大抵王霸之分王以德霸以力以德爲尚则终始如一以力爲尚未有始盛而终不衰者方霸者之盛时如葵丘之会践土之盟诸侯见势力之盛莫敢不赴其功之可喜若胜於王及至末年势力之衰身未及死役人已有登邱之呼文公亦有卫侯不朝之事以此始信力之终不如德也
先且居请君朝王臣伐卫【元年】
晋襄公既祥使告诸侯而伐卫从先且【音苴】居之请也观且居之言乃曰请君朝王臣从师晋侯朝王于温先且居胥臣伐卫以此知春秋霸者之尊王皆非其本心盖必有所爲而然初不知君臣之大义倘使襄公不伐卫则不复爲朝王之举矣
楚国之举常在少者【元年】
楚子立商臣为太子令尹子上曰楚国之举常在少者观此见蛮荆之与列国本不同大抵列国之所以为列国以其有三纲蛮荆之所以为蛮荆只缘无三纲三纲者君臣父子夫妇也以楚甲兵之衆土地之广固足以抗衡列国至於传国立嗣之际则失其大伦乱其大本所以多有戕弑之祸正缘无三纲故如此观其上有天王而僭称王号则无君臣之纲矣立嫡以长而常在少者则无父子之纲矣息妫绳於蔡哀侯而息遂见灭以息妫归则无夫妇之纲矣三纲既絶此春秋所以摈之而不齿也大抵看书其间有两句可以见得一国之风俗者最当深考这一段只看令尹子上说楚国之举常在少者便可见一国之风俗学者不可不察
秦伯复使孟明为政【元年】秦伯犹用孟明【二年】
秦穆公用孟明有殽之败左右皆罪孟明公独举周芮良夫之诗且曰孤实贪以祸夫子复使爲政穆公悔过秦誓见之详矣参之以此段方见得穆公自知得病源在於贪向使穆公不知病源所在则虽欲悔过亦无下工夫处惟穆公既自知得病源所以悔过又能刻意消除之此所以遂霸西戎大抵学者要做工夫亦须各自知得病源方会长进且如易之噬嗑卦口中有物欲噬而嗑之故谓之噬嗑其爻辞曰利用狱何取夫狱盖狱之情有闲亦如口中有物须是推究狱情知其病之所在而噬嗑之殽之败穆公再用孟明未足为难及彭衙再?之後犹用孟明实天下之至难也盖一败虽不足以沮穆公之心再败而不沮者实寡穆公所以能为天下至难之事者只缘他见得定处故能信之不移任之不易也大凡人君任人须是要见得端的方能如此
先且居将中军赵衰佐之【二年】
齐孝公继桓公之後霸业遂替晋襄公继文公之後霸业不衰者须是识得襄公所以胜孝公之大端处先轸一死既用其子且居将中军初非以先轸死狄之故以此报之实且居有是能遂拔之元老大臣之中观请君朝王一事亦足以见先且居之贤又如文公出奔以及於归国定伯狐赵实有大功所谓佐命元勲是宜居尊位秉国政而後有以报之今襄公继文之後乃以先且居将中军而赵衰佐之衰亦不以元勲自居甘处其下此见得赵衰乃爱君体国与国同休底人故但知一意爲国理会人材初不计校禄位之高下惟上有好贤之君下有推忠之臣襄公胜得孝公处大端在此
晋人惧无礼於公请改盟【三年】
晋襄公以鲁文公朝晋之缓使阳处父盟公以耻之又惧其无礼於公请改盟大抵国之盛时虽有一二事不是卒未见其害盖天下畏其强不敢与之校故襄公虽以大夫之卑盟国君之尊鲁之君臣熟视亦不敢校至於改盟鲁亦惟命是听在当时虽未见其害驯致衰世平公袭其迹而为之欲改卫盟卫既叛而不从遂至兵连祸结数年不解正缘襄公做得样子不是此所以後世蹈之有其害也
楚灭六蓼【五年】
邾灭须句【僖二十一年】
邾灭须句楚灭六蓼夫须句司大皡之祀六蓼实臯陶之後此皆先王所封诸侯自唐虞三代以至春秋之初千百世绵延而皆不废絶何故才入春秋之世便见屠戮盖须句六蓼皆小国所以不废於春秋之前者盖向时闲有圣贤之君以振作之风声气习尚有典刑老成人相与维持故得世守其祀所以虽小而仅存至此先王德泽既已斩絶渐入春秋战国气象故先王之诸侯亦不能自存此最见得风声气习之大推移习俗之大变革处学者当子细看到此又须看得天下大?与战国汉唐相接
晋蒐于夷易中军【六年】
晋国之霸固赖贤才衆多然亦有偏处大抵天下之事有一利必有一害出乎此必反乎彼最不要流入于一偏善为治者常就一偏处救方晋之盛时英豪满朝皆能率职劝功听命之不暇虽赖其力及其後君上之权浸移於臣下试举一二端论之如襄公之归秦囚先轸则不顾而唾则有无君之心夷之蒐阳处父则终於易中军则专君上之权此二人皆已暗移易了惟其积而不能收故其流弊至於厉公之弑驯而至於六卿之分晋正缘偏於此不能收其权而终至於亡国也是知权不可弛患不可不自微时制
士会如秦纳公子雍【六年】
晋纳捷菑于邾【十四年】
晋文公之後襄灵二三君所以不坠霸业者赵宣子之力居多故当时号为名卿而左氏亦称以贤大夫然考其处大事则有若可疑者天下之?内与外而已内事莫大於立君外事莫大於伐国襄公卒宣子欲结秦援使先蔑士会如秦纳公子雍未几迫於穆嬴与国人之大义改立灵公是其立君之不审也邾文公卒宣子以诸侯之师八百乘纳捷菑于邾既而邾辞以齐出貜且长宣子以其辞顺遂还师此是伐国之不审也夫宣子处大事如此何以能光辅晋君使霸业累叶不衰盖宣子亦有长处只缘他能不遂过饰非始虽不审继而能改此所以转危而爲安易非而为是不失为当时之名卿是知改过善之大者也非特为国如此大抵学者改过亦当如此
赵孟杀公子乐立公子雍【六年】
郤缺请复卫田【七年八年】
士会在秦【七年十三年】
晋赵宣子秉国政当时谋臣非不多如襄公卒欲立公子雍贾季欲立公子乐宣子不从贾季之言遂杀公子乐至郤缺请复卫田引六府三事赵宣子因而举匡戚之田申虎牢之境尽还於卫立君之事既不从贾季然一闻郤缺之言遂舍己得之田地弃之於卫士会在秦贾季在狄中行桓子请复贾季郤缺请复士会宣子不从中行桓子而从郤缺归士会於秦何宣子於他人之言皆不从而郤缺每言辄听自三代以後至春秋闲正心诚意修身齐家之学不讲故言语无力不能动人大率要得言语动人须是自里面做工夫出来郤缺耕於田野耒耜之际其妻饁之敬相待如宾则知郤缺工夫皆自里面做出来故其言语有力足以动人也
贾季怨阳子易班【六年】
先克夺蒯得田【八年】
晋自文襄以来人材衆多然人材既多则不能无争阳处父易贾季之班贾季乃使续简伯杀阳处父先克争箕郑父之位将夺蒯得之田亦至於相屠灭盖人材之多固是国家之福须是上面有一个总统处然上之人苟无以总其要会平其猜疑杜其闲隙引其礼逊使有才者献其才智者献其智则才者以才相戕智者以智相谋当文公之时人材非不多然不至於争者有文公总统其会要也襄灵之际往往多是先朝故臣然上无贤君以总统故至於相戕相贼无所顾忌如此臯陶谟曰翕受敷施九德咸事俊乂在官百僚师师百工惟时抚于五辰庶绩其凝自俊乂在官以上是唐虞总天下人材处自百僚师师以下是唐虞人材能师师相逊如此有前一节又无後一节不足以见唐虞之气象晋襄时正缘有後一节无前一节所以其害如此
范山言晋可图【九年】
范山言於楚子曰晋君少不在诸侯北方可图也楚子遂伐郑以此见外域才见中国衰便来陵犯如齐桓之前楚固强矣自召陵一胜楚遂不敢与中国争桓公既衰楚遂伐宋败襄公于泓自晋文城濮一胜楚又衰至灵公时去城濮之胜十余年楚辄敢陵犯中国之衰而後入数十年闲须用一次镇压之方俯首帖耳不敢校故唐虞五载一巡狩周十二年一巡狩皆是欲时复一提撕整顿过故天下有奸谋邪志者不敢作不特外患小人亦然
左氏传说卷四
<经部,春秋类,左氏传说>

[book_title]卷五
钦定四库全书
左氏传说卷五　　　　　宋　吕祖谦　撰文公
夷之蒐士縠将中军【八年】
先克言狐赵之勲不可废【八年】
齐桓公後继之以孝公霸业坠晋文公後继之以襄公霸业不坠论来善继前人之业莫善於襄公莫不善於孝公考二国所以兴亡齐之霸业虽衰於孝公齐之亡形不成於孝公晋之霸业虽继於襄公晋之亡形却成於襄公所当精察孝公不过委靡无志失霸业而已襄公当时自殽之战名为继前人之业诸侯又服从何故亡形成於此盖襄公之权移於臣下所以後来六卿分晋自襄公造出来且如自殽之战论之方其在丧服之中从先轸至既战胜舍三帅以从文夫人之请先轸怒不顾而唾已失君臣之义後来襄公依旧敬先轸先轸之志不衰若把来做好事论襄公能用直言能待故老不知失君臣之义正在此到得夷之蒐时要立中军帅其中又无所主大抵晋之中军帅秉国政如後世兼将相者最是国之重任君之大事初襄公欲使士縠将中军谋既定先克说狐赵之勲不可废也公从之又使狐射姑将中军赵盾佐之此是谋不定到阳处父至自温又改蒐于董又改赵盾将中军狐射姑佐之谋中军帅襄公全无所主顷刻闲三次改易人君大权何有自此赵盾有弑灵公之难中行偃有弑厉公之难自此驯致六卿分晋晋遂亡论来当时虚心任贤固可以成霸业然全无所主不知君道权安得不下移所以谓晋亡形成於襄公襄公但知虚心任人不看洪范三德所谓惟辟作福惟辟作威惟辟玉食权皆在上初不知虚心与秉权两者何尝相妨只看晋文公可见当时以大者论之谋中军帅问於赵衰衰对曰郤縠可乃使将中军当时何尝不虚心但不曾如此纷纷不定其中自有所主大抵人君用人固当虚心又当中有所主为君之道祸福相半遂至於亡
西乞术来聘【十二年】
西乞术聘鲁襄仲辞玉西乞术一时应对之闲文辞可观襄仲遂曰不有君子其能国乎国无陋矣厚贿之何襄仲一闻其言便信其为君子且知其国无陋何故盖春秋去三代尚近人之气质尚厚巧言令色者尚少至後世则气质渐薄其言始不可信矣夫子曰始吾於人也听其言而信其行今吾於人也听其言而观其行自春秋至孔子方百有余年风俗推移其言便不可信如此况後世乎
秦伐晋胥甲赵穿无功【十二年】
秦伐晋晋与秦战胥甲赵穿干纪犯令当军门而呼帅遂无功而还晋治其罪杀胥甲恕赵穿自此以後赵穿顺长其恶驯致弑君以此见权纲所在不可一日失晋所以不治赵穿当时不过谓穿是晋之壻不知其来有自惟当时不治赵穿之罪不知履霜坚氷之戒遂至穿後来去弑灵公然此事其端又出於晋文初晋文公遣颠颉魏犫去伐曹令无入僖负覊之宫魏犫颠颉至焚其宫文公止杀颠颉以徇于师以魏犫为才而免之所犯同而一诛一赦由文公倡之於先故襄公亦学之於後循习其弊至此以是知创业垂统之君苟有一毫不尽处其流弊皆足以为後世子孙累也
君弱不可以怠【十五年】
晋郤缺以上军下军伐蔡曰君弱不可以怠戊申入蔡以城下之盟而还晋灵公之时人材如赵盾士会郤缺之徒皆立於朝人材非不衆多然灵公终至於身弑国危者何故盖当灵公少时其恶未成郤缺赵盾士会之徒皆晋贤人都不能於是时正君心养君德自里面做工夫一向只是谋人城攻人国却曰君弱不可以怠都去外面做了至於正君心里面工夫都不曾做得一分及灵公长其恶已成熟虽先之以士会之谏继之以赵盾之谏辞尽意竭终不能正救其恶贤如郤缺在当时人臣之最其谋亦不过张其甲兵侵伐以示威耳所以终不免有簒弑之祸
羣蛮百濮叛楚【十六年】
楚人谋徙阪高【十六年】
羣蛮百濮叛楚楚人谋徙阪高使当时不有蒍贾之谋楚便有退避消缩之气则羣蛮百濮并起乘之楚自此瓜分亦未可知赖有蒍贾之谋振作其气出师侵庸而羣蛮诸小国氷消瓦解使楚之社稷既危而复安将亡而复存则贾之谋国可谓精审然以其终始考之其终乃与伯棼共谮鬬般杀之伯棼为令尹已为司马席未及煖而死於伯棼之手何故不知伯棼狼子野心盖为利禄蔽了况贾初闲谋国利害不入其心心平气定不为事所昬故其谋精其後则以贪位慕禄之心生虽伯棼是狼子野心之人亦与之共事而不觉卒毙其手所谓驱而纳之罟擭陷穽而莫之避司马迁曰利令智昬是也学者於此不可不戒
宋饥公子鲍竭粟而贷【十六年】
春秋之世上失其政乱臣贼子多以小惠取其民如公子鲍以粟救饥取宋公子商人以赈施取齐陈氏亦以赈施取齐当时乱臣贼子取人国者无不以小惠取其民其闲虽不是乱臣贼子公卿能保其世家亦多因小惠如宋之乐氏郑之罕氏皆赈贷乏絶之故所以如此者亦有由矣大抵先王盛时荒政十有二有司之所掌至於札瘥荒歉有司闻于上以举行荒政乱臣贼子无缘得入其间惟春秋时荒政不举所以到札瘥患难之时小民剪焉倾覆无所告诉乱臣贼子便乘此以赈施收民心取其国若究本原论之大抵为人君者不能逃其责君职不尽荒政不举不当专责乱臣贼子侵上之权何故上失其道乱臣贼子何世无之虽然就乱臣贼子之中论之其间势有厚薄而其失又有浅深且如陈氏以私施取齐公子商人亦以私施取齐然陈氏就他私施中积累多时自齐景公至於田恒所施已多时所以至於战国尚能因此以取人之国若公子商人始者取齐固与陈氏无异然公子商人既得国之後又灭人之国夺人之妻肆行无道向来姑息小惠都消散了所以商人为人所杀舍爵而行略无人恤也何故区区之私惠本不足恃既得其国又以无道行之如何会持久如以理推而大之大抵或以惠恩或以势力牢笼把持天下才力衰便无余裕自然絶灭
晋侯不见郑伯【十七年】
郑子家以书与赵宣子【十七年】
晋灵公时不见郑伯以为贰於楚当时郑子家执讯而与之书具述朝会之疏数所谓将悉敝赋以待于鯈唯执事命之子家辞如此之峻晋遂使巩朔行成於郑又使赵穿公壻池贵宠之人为质方得郑平此一段若以事迹论之晋始者不见郑伯如此之倨後来见子家辞峻又却从而行成又使贵宠人为质其礼又如此之恭前倨後恭全不度德量力然就事上看是时赵宣子为政德虽不足其閲天下之事亦熟何故猖狂不审见轻小国徐思此事有由当时灵公不君自此後晋中衰外以霸主虚名加诸侯始者强张霸主之威以虚名加郑却得郑服後来动不得郑郑却以实事抗晋之虚名都被他胜了此一段事正如涉佗成何一般当时赵简子为政亦要张霸主虚威加卫侯到得卫侯忿怒始者执涉佗以求成於卫卫人不许又杀涉佗以谢卫亦未能得卫服然就赵宣子赵简子二人论之亦是不同宣子自度不能服郑便与他平所以遮盖得疎脱简子不能便平他所以直至後来无措至於杀涉佗若以理论之晋中衰虚?不足以加人若以权谋论之简子不如宣子以此知晋国虽缘霸业之盛衰亦缘当时秉权之臣有能否又就子家身上论之子家能不屈晋国之虚威以峻辞拒晋亦可谓能自立有子产之风然後来公子宋欲弑君不免受恶名何故子家外面拒晋能自立如此内而首鼠依违从公子宋不能自立盖天下事切近处最难子家以峻辞拒晋晋虽强尚封疆不相接虽拒晋苟有兵戈之祸时事尚远惟子家见得事?远所以敢明目张胆峻辞厉色以拒晋若夫公子宋与子家并立於朝其凶威奸谋甚切近便到身上所以子家到这里畏缩不免从他弑君学者须知利害切近处能自立方可若利害不切近虽能自立未足为喜然子家为公子宋胁持亦自有由所谓利害远近则是大纲论他若公子宋所以敢胁持他时就左氏看亦有形见处所谓子宋与子家谋先子家始欲不从公子宋反赞子家子家惧而从之只看这几句便见得子家依违怯懦所以致公子宋敢为弑君之谋何故伐国不问仁人始者公子宋敢与他论则子家可知此不足论子家曰畜老犹惮杀之而况君乎子家虽有不忍之意他语脉已自慢无力了弑君何等事却以此语对之虽有隐然不忍之意未有凛然可畏之气到後面又依违所以到公子宋反要赞他既惧不免从他弑君其间煞经时节使子家能以刚直自立闻公子宋谋便告君以正其罪何缘会有弑君之罪以受此恶名惟其不忍所以如此非惟不忍弑君亦不忍告公子宋於君惟依违无断所以有此事此是他病之根由
敬嬴私事襄仲【十八年】
仲杀恶及视【十八年】
文公敬嬴私事襄仲仲杀恶及视而立宣公以襄仲杀嫡立庶论之罪固不可逃然论其根本源流却不在此闵之二年成风闻成季有为公室辅之繇乃事之而属僖公焉故成季立之敬嬴惟见成风留下様子在遂亦案本而行傚成风私事襄仲而立宣公终有簒逆之恶大抵天下事虽当盛时不可做一件徼幸事徼幸而得者其害虽不见於当时终必为子孙之害如僖公之俭以足用寛以爱民三十年间鲁国之人赖之季友为此初无大过失然後世做之其害始有不可胜言者徼幸之事不可做以此知家法不可不正
宣公
宋郑战于大?【元年】
宋城城者讴【元年】
宋郑大?之战华元师败身囚其辱国亦甚矣终不失为春秋名臣者盖元之为人虽有寛纵处亦有含洪之度观羊斟与入郑师而败其反国也自他人处之必杀羊斟而後入元乃曰子之马然也又如城者之所嘲诮元则曰牛则有皮犀兕尚多役人曰从其有皮丹漆若何元则曰夫其口衆我寡全不与之校闻其言即去之此二事足见元之度量深得为上之体大抵为上有包含容纳之度虽有小疵亦盖覆得过古人居上克寛之道元虽未尽如古人之寛亦足以得其髣髴所以能维持宋国也
?赵盾弑其君夷臯【二年】
赵穿弑灵公董狐直笔书之曰赵盾弑其君盖弑虽是赵穿其情实为赵盾出去了盖盾平日所与亲厚者惟穿耳穿为盾之出故敢行弑君之逆此虽是穿弑君实为盾弑何故见得是盾意以穿既弑君之後盾归既不讨其弑君之罪反使穿逆公子黑臀于周而立之则盾亲厚穿之情无所逃矣
楚子问鼎之大小轻重【三年】
楚庄王之在春秋时皆谓之贤君如左氏载其筑京观之事甚详亦以为贤君考其观兵於周问鼎之大小轻重则傲然有簒逆无君之心暴露於此虽有终身之小善亦盖覆不过今左氏不见其大恶而特取其末节何故盖缘当时之人风声气习都不知君臣之大义人皆有此患视簒夺之祸不以为怪以为常事看了以此知学者最不可不识大义
楚灭舒蓼及滑汭盟吴越而还【八年】
当楚庄王时楚之威北加於中国南被蛮夷所谓盟吴越而还看传所载则与舒绞州蓼相似到得十一二年庄王既没共王继之吴始大不惮楚晋申公巫臣以五乘车敎吴楚自此疲於奔命其闲争得二三十年庄王时吴越与羣舒之徒同受盟於楚其时可谓微弱何故数十年闲吴便为害後来至於郢几灭楚以此知天下形势不独中国与外域相为盛衰外域自处亦自相为盛衰何故楚盛时吴越衰到庄王死楚衰吴越盛吴出来威加中国到得夫差堕越却起如汉时匈奴盛方其盛时凡北方所自拥据之国无不服匈奴後来匈奴分南北乌丸又盛到乌丸既盛所谓匈奴微矣散而处中国如刘元海亦列于边民之闲到西晋时边方多故匈奴左右贤王刘元海再起旧时乌丸又微了自此边风迭长始者北越盛氐羌衰及北越衰氐羌再盛苻坚盛氐羌却衰苻坚衰慕容鲜卑继之慕容衰孛头元魏继之更为消长直到唐藩镇未尝不相为盛衰论来一消一长此天道不息处
令尹蒍艾猎城沂使封人虑事【十一年】
孙叔敖城沂此一段见得筑城规模曲折详细精密处正要学者看此如版筑之事孙叔敖已洞晓如何却使封人虑事盖不亲细务深得为上之大体规模曲折虽自知之又须是衆谋使亲其事者具上规模条目将来然後从而增损裁正之下不侵有司之事筑城是大事独问守封疆之小臣此亦见深虑无不当量功命日量功是量用功之多寡命日是度其日子多少分财用者财用谓刍茭版筑分谓看四隅所费多少而分配拨料之平版干平是商量必平其高低厚薄板干谓合当筑几雉称畚筑称谓一人可以运几工一人可以筑几堵畚是度其负土之多寡不使虚费人得预其闲筑下手也程土物程是料度用得多少土是泥也物是材木也议远迩谓就近取水取土如百步与五十步去百步内取已争一半略基址略是巡行也先巡略基址阔狭高下方圆曲直都安排之具餱粮谓先办其役夫之粮食度有司是审度有司各称其材谓如材有余者可以领大事至若无材之人却能谨信者则可使之监视有便利轻捷者可以供来往度谓如使谨信者治财却不得若令监视则必专其才亦不至於无用所谓度者如此惟其精密详细如此所以事三旬而成不愆于素盖谓今日用事与前日所料条目一般并无增损至後来用事这里添一件那里又退一件如此是愆于素也大抵左氏载版筑用兵救焚之事如世务曲折条目所裁纎悉备具所载甚详亦足以见当时风声气习近於三代其人皆是着实做工夫皆为有用之学非尚虚文也今人为学多尚虚文不於着实处下工夫到临事之际种种不晓学者须当为有用之学
邲之战楚庄不筑武军【十三年】
春秋霸者到志得意满之後未有不自满者所谓五霸是齐桓晋文楚庄秦穆宋襄如宋公不度德不量力不当受霸者之名今且论四者齐自葵丘之盟满至用易牙?刁晋自践土之盟满以私酖卫侯秦自焚舟之役满後用三良殉葬到楚庄王邲之战胜後亦满看楚庄王邲战之前规模警戒晋之所称上下相规截然可见可谓战战兢兢不筑武军不作京观如此到後来志得意满使申舟无假道於宋公子冯无假道於郑分明逞大国之威凭陵小国论来假道礼之常载在聘礼假道之礼甚明楚使两使经涉两国而不假道此见得楚庄王满处前三人未足论唯楚庄王之满最要看大抵天下之事当能谦退时犹得意未深去警戒近所以能不筑武军不作京观然而必竟到後面移换了至於凭陵中夏吞灭小国而不自知正如人饮酒正饮时犹自得酒过了方作以此知人遇得意事当时能谦损者未足名喜须防在後作这要人深察
左氏传说卷五

[book_title]卷六
钦定四库全书
左氏传说卷六　　　　宋　吕祖谦　撰宣公
晋楚战于邲晋师败绩【十二年】
楚子围郑宣成之间正是楚庄王霸业强盛之时举邲之战晋楚之强弱可知当是时晋景公但循常袭故政事少怠楚庄王方厉精为治政事修明晋楚之强弱大纲在此楚之所以强盖得孙叔敖整齐军政训教卒伍细大本末无不具举兵威所向虽中国亦不敢当其锋楚之盛不特兵之不可敌亦庄王善能持胜何故其能县陈又复封之既而克郑郑伯肉袒牵羊以逆又复其社稷夫楚用兵以取两国而又复封其社稷此见楚王有其功而不居其功齐桓晋文以来未之有也当邲之战晋楚正欲争衡荀林父栾书之徒一见楚师便欲敛军避楚则其强弱又易晓要之邲之败其罪固在先縠然林父亦不能无罪以縠之刚愎不仁固不可信用林父以晋之名臣统元帅之权而不能制一先縠者盖其新进之徒威德未孚于人故如此以楚嬖人伍参之言观之谓晋之从政者新此言论林父最切当大抵贤才处事或至败事者未必其才之不足处事之不审特其素望之未熟於人所以至於败事古之人所以四十而仕五十而为大夫盖欲涵养积习使威望在人已熟然後可以从政若是养之无素骤然居人上鲜有不败事者良以此也故邲之败虽是彘子之罪然荀林父亦有不是处观彘子以中军佐先济林父不得已而从之此彘子之罪又使赵括更行人之辞是以恶言以激楚之怒亦彘子之罪不设备而为楚所乘三者虽彘子之罪然荀林父乃元帅至於魏錡赵旃以不得官职挟憾而往楚欲败晋师是人皆知其不可用独林父不察焉一请往即许之遂至於败国事此乃林父之罪先縠先济而林父亦从之此亦林父之罪及後为楚军所乘鼓於军中曰先济者有赏遂致中军下军争舟舟中之指可掬此亦林父之罪原邲之败皆是晋羣帅浮躁不协遂至於败师晋自邲败之後大率规模与前不同故常厚蓄自养不敢有事乎他既不急於报楚亦不急於报郑如伐郑但蒐焉示之以整而还及楚围宋亦不过使解扬致命而已惟其如此所以有鞌之胜夫以灭夷数者之事观之林父之谋虑亦可谓明矣至於邲之战何如此之昬乱盖人心最不可昬当邲之战缘先縠强狠必欲先济林父又不得已勉强从之惟其自相矛盾自相攻夺如此故林父方寸精明都昬乱了其徒先济之时心已不在军事是以举措乖错邲之战先縠曰由我失霸不如死栾书从傍而止之至鄢陵之战栾书为元帅乃曰不可以当吾世失诸侯反蹈先縠之覆辙而不自知范武子从傍而止之何智於前而昬於後也盖天下之事傍观之时无不精审及自临事时利害切於己私心难克所以如此楚庄既胜晋不肯筑京观此亦是不敢自居功之意既伐陈因申叔之言即封之既入郑因其君有礼复封其地退然不敢自满引诗书之言宛有儒者气象及其过周问鼎之轻重遽然陵轹天子聘齐不假道于宋聘晋不假道於郑而又陵辱诸侯所谓儒者之气象已不复见何故盖生乎其地安乎其俗风声气习易於渐染故难转移楚自武王以来其君臣日夜所讲者无非此等事观其僭号称王其迫胁陵轹气象亦有定本此亦家法所使故虽庄王之贤不能免乎气习故庄王视以为常做了以此知居移气养移体学者不可不知晋自庄王在时其兵未尝轻动观林父略狄土以广晋初未尝与楚争也及其伐郑亦但蒐以示之整而已初未尝急於服郑但积习培养其力遂致有鞌之胜至鞌之战庄王已死方敢用威以治中夏盖当是时庄王之威加於诸侯自齐桓晋文之後襄公以下皆不及楚楚所以霸其根本安在惟栾书之言最得其要其曰楚自克庸以来其君无日不讨国人而训之于民生之不易祸至之无日戒惧之不可以怠在军无日不讨军实而申儆之于胜之不可保纣之百克而卒无後训之以若敖蚡冒筚路蓝缕以啓山林箴之曰民生在勤勤则不匮不可谓骄此数句是得楚君臣自相警戒虽王之所以王霸之所以霸强国之所以为强国圣贤之所以为圣贤皆不出此最学者所宜用工夫处邲之所以败以羣帅之情不一自相矛盾不能降心相从所以致败至鞌之战深以相从为先且以郤克为元帅韩厥为司马元帅之尊司马之卑韩厥欲斩人克救之无及从而劝之使徇且曰吾以分谤也克之意未必止於分谤所以先自降尊贬重如此则羣帅安得不和正欲啓将帅降心下志相从之意其後晋帅有功师归范文子後入其羣帅亦皆相让皆郤克啓之也以是知邲之败其条目虽多一言以蔽之曰争而已鞌之胜其条目虽多一言以蔽之曰和而已其後君臣不无自满之心虽比厉公鄢陵之胜後臣下相戕贼不同当时君臣不能不为胜心所动何故见得观鲁来朝晋晋景公以不敬之遂至鲁舍晋以从楚其君未免为胜心所动以骄鲁侯也又齐侯来朝晋郤克曰此行也君为妇人之笑辱也以臣对君前乃敢如是则其臣亦为胜心所动以骄诸侯也君臣皆为胜心所动而骄心生以是知楚庄善持胜有是功而不居其功所以霸中国而景公之所以止为景公此晋之所以不如楚也
邲之战晋楚军制【十二年】
邲之战如晋楚之所以胜败前固尝论之然而晋楚军制惟此一战所载甚详晋出师时为三军荀林父将中军士会将上军赵朔将下军到後来赏鞌之功方分为六军然以邲之战考之当此时晋虽未分六军之名已有六军部分了何故当晋师临河自随武子以下皆不欲进惟彘子以中军佐先济当时若止是三军时中军将自是荀林父彘子安能分军先济以此知当时虽未有六军之名已有六军部分何故荀林父是中军帅彘子是中军佐士会是上军帅郤克是上军佐赵朔是下军帅栾书是下军佐以此知当时六军已自分了所以彘子独能以中军佐济若当时六军部分未分彘子虽刚狠然区区一夫安能独济所以韩献子谓荀林父曰彘子以偏师陷是则六军部分已分了晋固如是然当时楚之军制尤详当时楚亦有三军如子重左子反右所谓三军是正军时孙叔敖为令尹秉国之政不在三军之数是统三军者且如南辕反斾其或进或退军之号令皆由令尹以此知令尹是统三军者当时三军是正军其君之戎分为二广内官序当其夜是亲军亦不在三军之数常随禁军者到得率游阙四十乘从唐侯游阙自是楚兵亦不是亲兵亦不是正军往来补阙者看甚处薄游阙则从而补之此所谓奇军奇军便是正军中旋分出不是正军之外别有奇军但不系步伍之数者临时看厚薄旋分补到後来楚既败晋以乙卯日败丙辰楚重方至以此知辎重常後正军一日到盖楚之军甚有法辎重不过正军一日若与正军大过相远时便有邀击之患大过近时重兵才乱便乱了正军後世用兵先击辎重取胜者甚多只缘不是太近则太远不近之闲然楚之军制不特如此看他所谓军行右辕左追蓐前茅虑无中权後劲此尤详备军行时敌在右则持辕以备敌在左寻水草为宿之备军若宿後旋求水草则亦有邀击之患惟军正行时右则持辕左则寻草顿兵相接截然整齐所谓前茅今之所谓达白之类前茅旗名或遇山险或遇敌前举旗则後面可以为备中权是中军大将军进退之权三军之心在此所谓後劲楚精兵在後大抵後来劲兵多在前多被人击败後面无继惟精兵在後可以为前之备百官象物而动物是旗如周礼公卿建旜大夫士建物随旗所向看举甚处公卿都随此是师之耳目处然其昼如此夜又甚严何故举亲兵论之可见右广初驾数及日中左则受之以至于昬内官序当其夜亲兵之军十五乘常驾在这里昼夜相轮凡宿当夜今之所谓当更如此则敌人掩袭不得看楚军制如此之详安得不取胜又看楚之战亦有法当时楚既陈晋未成列孙叔敖三军皆进当时楚王在中闲中军与晋中军相对临战时又分左右拒右拒时当晋下军左拒时当晋上军两者陈相对及战时晋中下军皆望风而走至於争舟舟中之指可掬惟上军未动时楚左拒正对上军之整恐左拒独当不得楚子告唐侯使潘党以四十乘从唐侯以为左拒以从上军何故添游阙四十乘又添唐侯一军只缘中下军皆散了惟上军未动若见添生军时也退何故见他添生军多惟晋之上军见他添生军多所以说楚师方壮缘此三军都走此又楚战之法
成公
栾书救郑楚御桑隧【六年】
栾书侵蔡侵楚侵沈获沈子揖【八年】
栾书为政用知庄子范文子韩献子之谋三人者皆晋国之望也任其计谋所向有功桑隧之役欲与楚战能用其谋全师以归此是用知范韩之第一次也侵蔡侵楚获楚大夫申骊侵沈获沈子揖亦用其谋有功而归是用知范韩之第二次也夫三子晋国之望一时之名大夫书能屈身用三子之谋自以为从善矣三子亦以其谋策之见用自以为得行其言就事迹上论之固是如此然深考之则不然大抵为政有大体为国有大势所谓用贤不在一谋一策之是用所谓贤亦不在一谋一策之见用皆须於大体大势上用之看得晋景公因鞌之战一胜遂至於骄其实君心都未曾正政事荒废而大体大势皆不曾整顿当时赵同赵括亦是一个世臣故家罪未至死晋侯因赵姬之谮以杀之遂大失晋国之情内之大体已失之矣外之夺鲁汶阳之田复归於齐霸者统御诸侯大要只在信义晋既使齐归汶阳之田未几而二三其命又执郑伯杀行人以失诸侯之心遂至涣散离乱晋之统体大纲都失了观季文子之言信不可知义无所立四方诸侯其谁不解体则大体大势颠倒错乱可知栾书只知从三子之谋为善三子亦只知一谋一策之用为得不曾与整顿大纲数子之罪均也大抵贤者论忠於君翻然而出与之格君心之非正其本原须看大势若大势未转亦当用力而转之今栾书数子都不察晋景公是何时节大纲都不理会学者不可以一谋一策之用为善须当以大势大体论而知范韩乃反使之有功而骄其志则知三子亦衮衮随波逐流者耳
晋郤至如楚聘楚子享之【十二年】
晋郤至如楚楚子享之子反相为地室而县焉郤至将登金奏作於下惊而走出子反曰日云暮矣寡君须矣吾子其入也郤至曰君不忘先君之好施及下臣贶之以大礼重之以备乐如天之福子反对以如天之福两君相见无亦唯是一矢以相加遗焉用乐子反之言甚无义理郤子遂引兔罝之诗以辟之卒事而归以语范文子文子曰无礼必食言吾死无日矣此一段观郤至铺陈典礼以事迹论郤至专对之才似可喜若就实事上看则不然盖文子之意非畏楚人之叛盟然所以深自忧虑畏怯者盖当晋厉公之时是何时节资质所为又薄了在朝之臣都不能深忧远虑独范文子忧时正恐晋胜楚有以重厉公之祸卒至於亡国厉公所为自有一个覆亡簒杀在後面如郤子之贤亦止以其能专对之才便自喜都不能惕然深忧反自矜其才以增君之骄当时在朝远虑者范文子一人而已惟文子见识高明不特忧楚之食言最忧晋国以速覆亡簒弑之祸
成子受胙于社不敬【十二年】
成子受胙于社不敬刘子曰吾闻之民受天地之中以生所谓命也是以有动作礼义威仪之则以定命也能者养之以福不能者败以取祸是故君子勤礼小人尽力勤礼莫如致敬尽力莫如敦笃此一段见尧舜禹汤文武相传之妙旨力学之根本观刘子之言乃见胷中所得皆三代老师宿儒传道之渊源大本皆自此中出学者为学当致力於此数句上观之吾闻两字便见得老师宿儒之传不是康公口中语其曰民受天地之中以生所谓命也此在中庸便是子思天命之谓性在大易即是太极一判品物流形各正性命万物得天地之偏人乃得天地之全夫天之生物同一气耳人与物在偏全之闲故民者天地之心也此中即命之所在即诗所谓维天之命於穆不已便是此命也是以有动作礼义威仪之则以定命也须看是以两字人之所动履适亦举止得节皆不自外来无所勉强无所矫拂皆自然而然不可差一毫之过亦不可差一毫之不及此见是以有则处所谓以定命者此心操之常存则与天地流行而不息一或舍之而不存则便堕於私意人慾中天命便至於壅遏而不流行能者养之以福不能者败以取祸福则不言取而祸言取者何故此心常操而存则心广体胖怡愉安泰福本自内有若一欲败度纵败礼则祸自外来故祸言取而福不言取是故君子勤礼小人尽力今之所谓学士大夫皆是君子所谓农工商贾皆是小人论其中本无君子小人之别盖君子小人各自有则所谓勤礼莫如致敬最是下工夫处人能致敬则动作威仪皆合於礼便是有则处所谓尽力如今或从事於畎亩或服劳於商贾就小人尽力处便是君子勤礼处勤礼莫如致敬如曲礼三百威仪三千苟泛然无统则无以行必有根本自我一心之敬发出则动皆合礼尽力莫如敦笃如勤畎亩以奉父母如服商贾以致孝养是也此一段最要就动作礼义威仪之则一句下工夫中者一身之大本下面一句却是入道之门户而今人多把作闲看了不知此一句最是用工夫端的处如成王作诰思夫人自乱于威仪尔无以钊冒贡于非几至於曾子临终亦得孔子之深旨说君子所贵乎道者三动容貌正顔色出辞气而今学者正要用力在如此一步之速以事考之亦未害事不知当时此心是定与不定一言之悖以事考之亦未害事不知当时此心还是存与不存正心诚意之事学者当随力深浅行之其始虽若勉强其得味自有不可已者
曹人使公子负刍守秋负刍杀其太子而自立【十三年】
曹宣公从晋侯伐秦卒于师使公子负刍守国使公子欣时逆曹伯之丧公子欣时即子臧也负刍与欣时俱曹伯庶子公子欣时逆丧未归之闲负刍杀其太子而自立晋为霸主率诸侯讨杀太子之祸执曹成公而归之京师诸侯将见子臧於王而立之子臧辞曰圣达节次守节下失节遂逃奔宋不肯立後来负刍归自京师自为曹君大抵学者之患最是勇於义而不能精择如子臧轻千乘之国视之如弊屣而不肯受固是勇於为义然而讲学不明择义不精所以辞受取予之际亦不晓自曹宣公之卒太子是正嫡本当立负刍杀太子而自立其罪当讨晋人讨簒弑之贼诸侯择其贤者而立之太子在时子臧固不当立然而既死之後子臧固当受之可也亦当讨前日弑君之贼今乃迁延不受反使簒弑之人俨然居一国之上使三纲五常都失序岂是晋人之罪都缘子臧归洁其身太过轻重隆杀都不分却说圣达节次守节之语观这一二句便见他讲学未尽择义不精亦皆有病夫所谓节者天之生民降衷秉彞天地智愚圣贤同守之而不可加损在文王则曰顺帝之则在易则曰乾元用九乃见天则今子臧讲学不明却以九纵八横超乎节之外亦是子臧未晓得帝则民彞处虽有高世之行难行之操所以不免得罪於君子都是择义不精之过
左氏传说卷六

[book_title]卷七
钦定四库全书
左氏传说卷七　　　　宋　吕祖谦　撰成公
圣人内外无患【十六年】
鄢陵之战以兵家曲直论之楚新与晋盟而背之用师是晋直楚曲胜败之势显然可见晋元帅偾然兴师都欲讨楚独范文子不欲战曰若逞吾愿诸侯皆叛晋可以逞及临阵又曰惟圣人能内外无患自非圣人内宁必有外忧栾书之徒徒能外面看晋楚之曲直不能於内看君之昬明说背盟弃好讨之必胜不知厉公骄纵遂至於灭亡大抵天下之事有当作而不作惟知义之君子随时轻重权衡隆杀观一时之胜败如射共王中目见得楚之大败晋师三日馆谷见得晋之大胜然楚大败之後君臣戒惧兢兢守国终始保全厉公一胜之後杀郤錡郤犫郤至又欲杀栾书中行偃君臣相贼然文子虽见之明忧之深立於戎马之前而言之其拳拳之忠恳恳之意可谓深切而终不能救厉公之骄至使祝宗祈死但以不见祸为幸文子之志固亦可哀然亦有可责处文子虽有区区之意养之未充信未孚於人威望不足以压羣臣是以终无所济区区於衆邪之闲事穷计极拱手无策徒欲避祸而死使其加之讲学终无偾争之祸必将见几而作或出或处亦不至於徒欲速死後之有志之士规模狭小者可以此为戒
晋悼公即位于朝始命百官【十八年】
厉公既弑悼公初立若论事势晋自襄公以来权柄浸移臣下至灵公之弑臣下之权渐重到得厉公既弑之後最是难为时节然悼公即位之後自朝廷至於田野旷然大变使复见文公之威仪纲纪此见得悼公得要领处悼公自大夫逆于清原之日先与之定要约凡晋之骄臣皆耸然股栗此亦是正其纪纲此一段正与惠公相反惠公未入之初许赂中大夫惟恐不得入今悼公先与羣臣要约而後肯入大抵天下之事须是初时做得是若太阿倒持已授他柄那时如何正得是时悼公即位之始先逐不臣者七人以明君臣之义使威令赫然始命百官施舍己责逮鳏寡振废滞匡乏困救灾患禁淫慝薄赋歛宥罪戾节器用时用民大布旷荡之泽使霸业复兴是知霸业之所以兴者一则明要约如悼公初入之言曰二三子用我今日否亦今日如此等言是也二则立威令如逐不臣者七人是也三则布恩惠如施舍己责是也四则定规模如命荀家等使训卿之子弟恭俭孝悌是也五则举贤才如六官之长举不失职以下是也晋悼公之所以霸其规模根本皆在於此
襄公
孟献子请城虎牢以逼郑知武子曰善【二年】
晋悼公戚之会以郑从楚故谋讨郑孟献子请城虎牢以逼郑知武子善其言遂城虎牢郑乃服此一段事虽小见得悼公所以霸处盖孟献子鲁国之臣也当戚之会献城虎牢之谋知武子遂从其言此见悼公之君臣惟善是用初无亲疏内外之闲孟献子虽鲁之臣言一可用则欣然从之亦见悼公规模稍阔处晋之君臣能用善所以致得孟献子敢言虽然是如此又须观孟献子纳忠之由亦缘悼公初即位大率规模足以服诸侯之心且鲁君初朝晋归语杞桓公以晋侯之德是时鲁之君臣已心服於晋孟献子虽不立晋之朝於戚之会便献城虎牢之谋武子欣然从之又须看献子所以不外於晋晋亦不外於献子这两句须兼看晋之君臣视诸侯爲一体此晋之所以霸
晋侯以魏绦为能以刑佐民反役与之礼食使佐新军【三年】
晋悼公怒魏绦戮杨干之仆晋侯私爱其弟初欲杀绦及观授仆人书公遽翻然改悔至不及履跣出以止其死又与之礼食不特食之又使佐新军又使之听国事从和戎之谋初疾之如仇雠後乃委之如腹心此最见悼公天资易晓无固必处晋之所以霸虽一时私爱私忿未能克除恨杀魏绦之不速及其悔过不特是克除私爱又且因以知其人之贤委之以腹心看得这一段晋悼公之资质大段高以春秋时论之自悼公资质已难得在後世独有汉高帝二君皆无意无必当其触物发上冲冠不可止遏及其事过毫发不留此二人有过人资质然高帝总理事物尚有疏略若悼公规模纎悉备具枢机周密则天资又在高帝上惜乎当时人臣如韩献子知武子等不过辅之以才能事功无有知道之士引而达之此悼公之所以止於悼公
定姒薨不殡于庙无榇不虞匠庆谓季文子子为正卿而小君之丧不成【四年】
定姒鲁襄公之母季文子鲁之正卿定姒薨季文子降杀夫人之礼以从菲薄国君之母薨而无榇当是时季文子秉一国之政不能成君母之丧他主意要菲薄谁能谏止得他若要谏止须是势均力敌之人如孟孙尚敢废嫡立庶这一等人又不然其次如臧孙犹似可谏而数子又无一言以及之匠庆不过工人之贱乃能以此责季氏又擅伐蒲圃之檟以成其礼初季孙为己树六檟於蒲圃他日准备要自己用匠庆请木季氏说道与劫略何异以上卿如此忿辞匠庆一面自斫更不恤他季文子亦不能止御以此知至理所在虽至微贱之臣所守既正虽如正卿之贵有所不能屈此最学者不可不讲究
郑子驷使贼夜弑僖公而以疟疾赴于诸侯【七年】
郑僖公将会诸侯在道中子驷使贼夜弑僖公伪以疟疾赴诸侯晋悼公当时方图霸业何故受他伪赴都不考究明正其罪求子驷戕弑之实遂从而隐忍不问以此见霸者本原不是处大抵霸者本心只在於强国初无诚心为天下赏善罚恶其所以赏有功罚有罪不过假此以济霸业耳至於事有不可掩者不得已而兴师讨罪若其可以苟免便因循卤莽过了初不曾有为天下讨乱臣贼子之诚心此晋国所以止於悼公一霸而已
秦景公使士雃乞师于楚将以伐晋楚子许之子囊曰不可【九年】
秦景公使士雅乞师于楚将以伐晋楚子许之子囊止之子囊初不曾立晋朝之上历数晋国之德政自任贤使能至於工贾皂隷政事本末无不备知如亲立於晋朝此一段当以邲之战参看当时楚庄王方强如晋士会栾武子虽晋之臣而能历数楚国之德刑政事卒乘军旅之事士会栾武子不在楚之朝言楚之政如亲历楚之朝子囊不在晋朝言晋国之政亦如亲立晋之朝盖晋楚两强国所以两立百有余年者盖其国各有腹心之臣互观两国之政表里洞见不敢轻略故如此凡一盛一衰一治一乱其腹心骨髓一一见得是以晋楚之霸业各至於百余年至如陈隋之际一在江南一在江北但有一江之隔隋修德政欲取陈而陈懵然不知此陈隋不能两立而晋楚相距如此之远所以相持百余年者以其国各有人常察两国之政以是见国之有人无人之闲也
荀偃士匄请伐偪阳【十年】
荀偃言鸡鸣而驾塞井夷竈【十四年】
晋悼公再修文公之霸业复使晋之威令赫然布於诸侯自襄公厉公未有如悼公者所以後世论晋之霸必须称悼公然其闲亦有得有失其小处固不足论今则论其大处所谓得之大者向者固已言之至其大失却未有说出晋自厉公以来政事弛堕权移臣下悼公初立方其朝於武宫逐不臣者七人固已能揽权柄使上下知所畏到此为之一新固是得之大若失之大者是何处晋自襄公以後权在臣下世世都如此自襄公时先轸不顾而唾已有臣强之渐後来灵公以下驯至厉公威令在臣下以悼公之霸一时收晋国之权及细考之政在臣下君弱臣强根本之患元不曾除去悼公事不一如十年荀罃为元帅荀偃士匄请伐偪阳罃不能违卒从之及十四年偃为元帅令军中曰鸡鸣而驾塞井夷竈唯余马首是瞻栾黶狼僻从下军而归当时此事甚不一自此数事观之以悼公之明其臣尚如此後六卿遂至分晋在悼公论固如是今则论时深为晋惜自晋传之悼公出来祸乱萌芽当尽扫去悼公自以在自家粗可以办事止论目前不能深忧远虑此是悼公大失後不免至於六卿分晋正如唐宦官之盛敬宗文宗皆不能去此二君柔懦无志固不足论以武宗之英武宣宗之明察趣过目前将就容养以为不害国事反使之盘根错节不能尽去但能使之稍戢不为大害而已此所以终不免朱全忠之患武宣唐之贤君二君自可除宦官之祸既不能去後来何缘去得晋自襄公厉公以来都不能去权臣至于悼公亦晋之贤君却都不理会後来如何去得以此见悼公规模狭小虽有违命之臣反将就容养悼公自以为办事得一时之便不知乱根所在子孙之所深忧惜乎以悼公之明臣强可削而不能削偪阳之役其献俘反谓夷俘偪阳乃宋之附庸国而谓之夷俘晋自献公以来灭耿灭霍灭虞灭虢非不多也皆未尝隐其名而谓之夷俘悼公君臣稍贤独知中国自相屠戮之耻遮盖其名谓之夷俘又不欲尽灭其嗣使内史选其族嗣纳诸霍人其贤可见然就此责之既知其非自当不为乃隐其名上欺先君下欺国人此可见悼公大失所在所以不忍尽灭使周内史者可见制度尚在周官内史之职掌八柄曰爵曰赏以封诸侯晋要封偪阳必命周内史此周之官制尚在左氏与周礼源流体统相承接
郑子驷为田洫司氏堵氏侯氏子师氏皆丧田焉故五族以作乱【十年】
郑子驷为田洫而当时司氏堵氏侯氏子师氏何为许多人皆丧田焉以此观之盖周之井田废坏至此已见其端四家侵占遂更沟洫为田子驷後来要整顿田洫便把四家田再开故四家作乱且田洫自古有之若仍旧制何缘丧田必其闲尝有侵削皆非旧制有如子产欲复郑田制民谤以为取我田畴而伍之此又见井田渐坏人皆谓商君开阡陌大坏井田之制曾不知其来之渐已久若使元不曾坏商君亦未能一旦尽扫去先王之制不独田制如此而先王之乐亦莫不然且以乐论之孔子指不正之乐归之郑声如当时卫有桑间濮上之音子夏魏文侯之对言之甚详皆是不正之音何故独归之郑声者盖郑音首坏先王之乐其奸声尤甚如十一年郑自萧鱼之会以女乐二人赂晋後来十五年郑师慧过宋朝曰若犹有人岂其以千乘之相易淫乐之蒙以此见郑所有之乐皆非先王所有之乐亦如井田坏之有渐
同盟于亳范宣子言不慎必失诸侯【十年】会于戚范宣子假羽毛於齐【十四年】
晋侯问卫故於中行献子【十四年】
晋悼公之霸至萧鱼之会霸业成就与齐桓公葵邱之会晋文公践土之盟一同晋悼公自即位以来许多工夫积累到三驾而楚不敢与争此是悼公一时之盛处然虽盛於萧鱼亦衰於萧鱼想萧鱼未会之前君臣兢兢上下一心唯恐不及同力以兴霸业如十一年范宣子盟于亳曰不慎必失诸侯其警戒固如此及既会萧鱼之後君臣之闲志得意满且以乐赏魏绦言八年之中九合诸侯如乐之和无所不谐其君之骄可见於此如戚之会范宣子假羽毛於齐齐人有之已僭了悼公不能正其罪今宣子假羽毛而私有之以一大夫而僭天子之礼则其臣之骄亦可知而悼公之衰堕亦可见就宣子身上看未盟之前如此谨严到後来如此僭一身之谨与僭不同如此更就悼公实事上看如卫孙林父逐君若是萧鱼以前晋必讨之今十四年悼公问中行献子献子却说不如因而定之皆是君臣苟简弛堕之语况林父自卫献公即位时已善晋大夫了到得中行献子受林父结托故不讨其罪悼公自萧鱼已会之後霸业日衰不无自也
晋悼赐魏绦乐曰子敎寡人和诸戎狄以正诸华【十一年】
悼公所以成霸业规模皆可见得如政事用人此不必论其一更出迭入不战屈楚其二使魏绦和戎欲无後顾之虑故得专意南方观其赐魏绦有言曰子敎寡人和诸戎狄以正诸华抑微子寡人无以待戎不能济河此和戎之策正如诸葛亮出来欲一统天下兴汉社稷欲与魏争衡五月渡泸先去降孟获前整顿南边羌夷使无後顾之虑然後出师为进取之计看诸葛亮之规模正得晋悼公之遗意
晋平公即位改服修官会于湨梁【十六年】
人君即位之初便可占知终身之昬明治乱之由晋平公继悼公之後恃晋国之少安放於奢侈溺於宴安观其即位之初使羊舌肸为傅张君臣为中军司马祁奚韩襄栾盈士鞅为公族大夫虞丘书为乘马御改服修官烝于曲沃警守而下会于湨梁平公固是无知其初即位能用许多人何故後来衰弱须看他承悼公之後典刑法度尚在略有可观固是平公之力亦皆是悼公之余平公即位之初规模便与悼公别了且悼公即位之初政事用人一国上下焕然一新其初如此後来萧鱼既会之後早是渐衰况平公即位之初规模已不如悼公赖悼公之旧政遗法尚在凭藉扶持平稳安帖至数十年而後平公又渐渐昬堕以此知霸业之衰亦可占知於即位之初其後之霸主强弱昬明治乱亦基於此
宋皇国父为太宰为平公筑台妨於农收子罕请俟农功之毕【十七年】
宋皇国父为大宰为平公筑台妨於农收子罕请俟农功之毕公弗许筑者怨皇国父而誉子罕子罕闻之而扶其不勉者意盖不欲怨独归於皇国父德独归於己欲分受其谤春秋之时分谤之事甚多如鞌之役韩献子欲斩人郤克驰救之至则已斩之矣遂令速以徇曰吾以分谤分谤之说若不去深考止去形迹上看固见彼此相体恤不使怨独有所归恩独有所在与世闲争功者相去十倍然以大公至正之道论之则天下之事有是有非有幸有不幸上则有君次则有同列看他举事之失自当竭忠推诚以救济它不幸诚意已尽有救不得处吾职已尽归之无可奈何之地而非扬已取名则人亦自不归恩於我万一不幸而人因德於我我亦安然处之事久自定若自上面加添要与人分谤便非大公至正之道亦是以善为之而不知其恶分谤之弊流至於李斯之事始皇每事皆与分谤尽小忠而不知大义所以养成始皇二世饰非护短之恶终至於亡国虽然要之分谤之後不若无谤之可分天下之理自有大公至正之道吾举事以公民又何怨亦何谤若是出於公民虽怨谤无恤可也何分之有子罕徇小忠而不知大义不能安平和缓而至於扬已取名非忠臣之体也
楚子言师徒不出人其以不谷为自逸【十八年】
郑子孔将叛晋出楚师使告子庚子庚弗许楚子闻之使告子庚曰国人谓不谷主社稷而不出师死不从礼不谷即位於今五年师徒不出人其以不谷为自逸而忘先君之业看楚子数句见得楚自武王以来养成尚武风俗处惟其风俗尚武此楚所以常能抗衡上国虽其闲君有贤有不贤有能有不能政事或修或不修而尚武之风俗常自若且以周论之周之君自文武成康皆以敦本务农孝悌忠厚涵养天下是以能维持周室此周之所以王以周论楚王霸粹驳虽不同要之皆不可不养其根本各随其所尚养成风俗则一也自古皆以养风俗为根本看子庚处此事又须见得他尽忠体国处当时楚子既坚意於起师庚若骤谏楚子必不能遏若使楚子自行未必不倾国而往再有鄢陵之败若使诸大夫行又恐或不能看量事情轻犯大敌故不若自以身往上不至於沮君下不至於大败楚国之师故虽无功而还亦足以见子庚尽忠体国处
左氏传说卷七

[book_title]卷八
钦定四库全书
左氏传说卷八　　　　宋　吕祖谦　撰襄公
诸侯同伐齐齐侯御诸平隂【十八年】
鞌之战大败齐师【成二年】
晋之伐齐其大战有二当齐顷公之时鞌之战郤克为帅大败齐师齐灵公之时平隂之战荀偃将中军亦败齐师此两战有难易不同当郤克与顷公对敌以顷公之所为克之胜甚难荀偃与灵公为对敌以灵公之所为偃之胜甚易考其事大槩可见郤克之战当时顷公气吞晋师如余姑翦灭此而後朝食如求逢丑父三出三入於晋军之闲到得败北之後犹且如此其君之强勇可知其臣如高固桀石以投人系桑本以徇曰欲勇者贾余余勇其臣又可知故郤克之胜为甚难若荀偃之遇灵公而灵公则昬懦之君观范宣子告析文子自其乡入文子告公公恐遂登巫山以望晋师晋人使司马斥山泽之险伪以斾而疏陈之使乘车者左实右伪以斾先舆曳柴而从之且以山上空张许多旌旗又曳柴以扬尘皆以虚声恐吓如入无人之境丙寅晦齐师夜遁到得入平隂围卢伐雍门洋洋然如入无人之境举此以见得偃之胜甚易以两战观之郤克成功之难而既胜之後羣帅相让不敢居其功如范文子至不敢先入郤伯曰君之训也二三子之力也臣何力之有焉范叔曰庚所命也克之制也爕何力之有焉栾伯曰爕之诏也士用命也书何力之有焉退然不居其功如此此其所甚难然而未几犹且满盈君臣骄纵如郤克则辱於齐侯如晋侯则不敬鲁君夫成大功而能警戒相让其後尚不免有满盈之心况荀偃克兹孱敌如入无人境其功初不足道而且以功自居宜其一胜之後霸业遂衰合两战论之犹有可言者鞌之战虽止於败齐师然於顷公之强而宾媚人致赂求和亲朝晋则是一战之後能服齐也平隂之战晋师直至其城下灵公虽却走邮棠太子光叩马止之能料其晋师将退而齐侯终不下晋及庄公即位大隧之盟方及晋平以此见晋之君臣皆不足此霸业所以衰也
齐侯遂东太子光後光即位杀太子牙【十九年】
齐侯娶于鲁无子其侄生光以为太子仲子生牙戎子请以为太子许之仲子曰不可公曰在我而已遂东太子光到得灵公疾甚崔杼逆太子光而立之杀戎子执公子牙杀二人而太子光即位庄公得国皆是崔杼之力其终何故见杀於崔杼之手当时立得不正了所谓以此始亦必以此终得之始初不正国柄自然归崔杼灵公既废庄公庄公乃乘君父危笃之时却私与强臣深结杀戎子而即位得之不以其道惟其得之非正故杼恃援立之功而不可制方庄公即位未几杼遂杀高厚而兼其室便是崔杼弑君履霜坚氷之渐在此使庄公虽不贪淫亦被杀缘庄公初立之时不正故也古之人行一不义杀一不辜而得天下皆不为正此之谓也范宣子逐栾盈栾盈复入于晋【二十三年】
栾盈奔楚初无大罪范宣子直以其势位逼己两不相容而逐之盈亡之後自楚适齐自齐入绦几危晋室盈之罪尤大当时宣子逐盈之势甚迫既禁锢之使无容足之地所以激成栾盈之祸宣子虽先逐栾盈晋亦从此衰夫晋以堂堂之大国逐一亡大夫东西南北任其所之可也何至勤天下之诸侯见得霸业不竞故诸侯得以轻侮晋室而至於失诸侯也古者大夫出疆三年不反然後收其田里栾盈无大罪乃两合诸侯无所容於天地间其势无聊安得而不作乱非其本心使宣子疾之不如此之甚栾盈亦不至如此罪在宣子不可专罪盈虽然就盈身上论亦不得无罪自栾书弑厉公势已炙手可热继以栾黶骄狠侈虐上无君下无同列以栾书之强又继之以黶之虐栾氏之门如烈火炎炎可畏盈於此继祖父之业正当恐惧修省尚恐不济却又如何用箕遗黄渊嘉父等人以固其党使其如楚子文自毁其家以纾楚国之难尚未能免却招许多人如以火济火其势方炎正满盈之後不能自损抑又却如此虽宣子之罪而纵风止炎抱薪救火遂致灭栾氏之门实栾盈之罪也
晋栾盈复入于晋入于曲沃【二十三年】
晋栾盈得罪於晋遂出奔齐自齐复入旧邑帅曲沃之甲以昼入绦夫晋以堂堂之大国范宣子为政不设戒备而使叛臣得日以兵而入於国都当时晋国之社稷不亡若缀旒然使向者因栾氏之汰诸侯从而救之则晋之不亡者几希宣子秉政而至此盖缘他倚靠外面里面都不曾谨封疆明斥候使持兵直入国都几亡社稷与其外面号令诸侯何如自家谨守分疆宣子初当盈奔在外时非是不知戒观其两次大合诸侯以重锢栾氏宣子自以为诸侯决不受栾氏矣他只管去外面理会里面守备都懈怠了及盈既入曲沃宣子都不知前面更无一人之御盖缘只去外面理会然当时处这大乱当此大变粗能支持致败栾氏存晋社稷者其谋皆出於乐王鲋栾氏之入也宣子仓皇无计王鲋敎之以奉君走固宫又敎之以栾所得惟魏氏而可强取使当时不从王鲋奉君之谋则栾氏之势殆未可御不从强取魏氏之谋则魏氏以佐悼公之智而助栾氏未易可去王鲋必欲劫而取所以终败栾氏其功亦大矣然看得王鲋之功固有力於晋亦所以为晋之害王鲋在晋一嬖臣也安晋之谋不出於晋之士大夫而出於嬖幸之王鲋则晋君岂不轻视士大夫而益重嬖臣之宠乎故使嬖臣之权愈重而晋之愈不振而霸业愈衰者士大夫之过也
季武子无嫡子公弥长而爱悼子【二十三年】
季武子无嫡子公弥长而悼子少武子偏爱废长立少始者访於家臣申丰申丰据义守正不从其言退归尽室将行他日又访之对曰其然将具敝车而行武子废长之心稍止他日又访臧纥纥谄谀容悦之人欲将迎武子之意乃曰饮酒吾为子立之乃废公鉏立悼子大抵人心未定之际最看他问得甚?人彼其欲为不正之举其初心未敢便为使其问得正人则陈善闭邪私心决不敢啓若是问一个容悦谄谀之人逢其恶其事易做得成唐明皇虽有废立太子之意问张九龄九龄据义守正不从其言明皇虽有废立之意终未敢为到得访李林甫林甫便承当此事使明皇一日杀三子明皇之张九龄武子之申丰也明皇之林甫武子之臧武仲也古之人君必使朝廷之上蔼蔼然多吉士皆无一憸人厠於其间盖平时未见其害正恐当是非未决邪正未分时若有一个小人逢君之恶便到覆亡国家如闲时固未害何故上之人未有所问到得上之人一有所问小人便因风纵燎推波助澜以此知古之君子在朝不可容一小人盖为此然而臧纥助武子立少盖欲依托季氏自固权位然武仲所以出奔亦缘此虽然目下甚得武子意然公鉏却怨他公鉏後来却效臧纥之举以胁季武子故孟孙氏卒废秩立羯武子问之鉏即以何长之有惟其才也之言劫武子盖武子废鉏之时有择才而立之语武子怀前之歉遂不复问武子正卿也鉏陪臣也武子父也鉏子也以正卿而受制於陪臣以父而受制於子人心不可有所歉也如此臧武仲所以成季武子之志不过欲媚武子以固有其权而已使其当初不媚武子未必便失其位以此知天下事不可计校惟其守正道则位可常有小人当以是为诫太史书崔杼弑君崔子杀之其弟嗣书而死者二人其弟又书南史氏闻太史尽死执简以往【二十五年】
齐崔杼弑庄公其一时凶威虐焰举国无一人敢御太史书崔杼弑君已自是难崔杼杀太史而其弟嗣书则又难二人死而其弟复嗣书则尤难且三人死而其弟又书则愈难南史氏执简以往则又愈难大抵君子守正果坚则小人虽有如此凶威虐焰终不能移夺然这里须看得非偶然如此盖文武成康涵养数百年风俗所以有此且以本朝论之自太祖太宗真宗以来朝廷之上养成一个爱君忧国犯顔逆耳?风俗故一时忠臣辈出当时如青苗如市易如保甲如户役争者殆未以一二计固不可悉数止以一事论之李定以资浅入台而宋敏求从之而去李大林继之又去苏颂又去黜者相踵而争者方切当是时天下有三舍人之号齐之三太史即我宋之三舍人也观三太史之事当知文武成康涵养风俗之所致观三舍人之事当知我祖宗涵养风俗之所致学者不可不知
蒍掩为司马子木庀赋掩书土田【二十五年】
蒍掩为司马子木使庀赋掩书土田有曰町原防井衍沃此得井田之制先辈尝论先王井田之制如画棊局有邱陵原隰必不可行遂谓井田之制不可行於後世观此则先王之制初未尝如棊局何故其言原防之闲其地不得方正如井田则别为小顷町至衍沃平美之地则用井田之法先王之制曷尝槩之以棊局之画哉观此则前辈疑井田之论破矣
程郑卒子产始知然明【二十五年】
晋程郑卒子产始知然明问为政对曰视民如子见不仁者诛之如鹰鸇之逐鸟雀也子产喜以语子太叔曰他日吾见蔑之面而已今吾见其心矣子产何故喜之如是之深盖子产是个要人合己者何故他却是个善善恶恶明白?人然明如此说话有以合己故深喜之不然刑书之事何其听之不如是之喜大抵人最怕要人合己使子产闻与其杀不辜宁失不经之言而喜之如是则子产是进一步处
秦伯使其弟鍼如晋叔向命召行人子员子朱曰当御三云叔向不应【二十六年】
秦伯使其弟鍼如晋修成叔向命召行人行人是通国好主辞命之官子朱亦居行人之职而次又轮当到他朱自以为当御三云叔向不应不胜其忿遂抚劒从叔向叔向亦不平拂衣从之平公曰晋其庶乎吾臣所争者大这一段事尽有可论就叔向身上言之叔向为晋之卿既知子朱是奸以事君者平时当告平公使黜之无使居行人之职则可也叔向既使之居是职而不使之任是事叔向之罪一也当时叔向要命行人子员而不命子朱既不能去时论到却潜召子员岂别无善道理可以调护至他三说又漠然不应反激子朱之怒遂致按劒相逐仅免害人此叔向之罪二也盖叔向自谓我晋之上卿下视行人之贱直欲以气陵之不然正当召他而乃召子员岂无一个委曲调护道理惟其欲以气陵之所以至此若就平公身上言之虽是叔向之罪亦平公之暗有以致之平公庸暗之君居朝之日不能正色端拱威棱气焰足以震压小人之心岂有行人敢持刃於朝略无顾忌平公庸暗之甚方且曰吾臣所争者大晋其庶乎岂有行人敢抚劒以逐卿於朝近而朝廷犹如此远而四境争闘相寻略无頋忌直视为故常矣此其为至庸最暗处大抵暗有三等有一等临事虽知之而无以镇服其臣而其臣至於无所畏者此暗而未甚者也至於其臣如此至於漠然而不知者此暗之甚者也至於其臣如是而反以为兴国之兆者此以乱为治以危为安以恶为善又暗之极者也平公之暗正是暗之极者幸而得一师旷与之言曰公室惧卑臣不心竞而力争不务德而争善若是心竞务德便是唐虞之朝百僚师师百工惟时气象至於抚劒相逐於朝事固无有未说唐虞虽当覇主之盛如文公悼公之时朝廷之上六卿协和便相推逊亦无此等事以是见得平公霸业之闲至於如此遂衰
宋寺人伊戾无宠於太子痤谮诸公而害之【二十六年】
宋寺人伊戾无宠於太子痤欲害太子当时内则有夫人之欲立而为之主其谋於内又有左师之恶太子而为之和其谋於外主之於内和之於外此所以终害太子这一段就宋公身上看方楚客过宋太子以其与己有旧请野享之伊戾请从之公曰夫不恶汝乎是平公固知太子之恶伊戾既而为伊戾远近之言所惑即遣其往伊戾才往便谋害太子及其往则欿用牲加书徵之驰告公曰太子为乱公又会说为我子又何求是公又果知太子决不为变伊戾之言决不可信既而又为伊戾欲速言所惑使人窥之卒囚太子看此一段便见得平公都闇矣大抵人之闇者遇事之始未尝不晓得一二及其被人惑後则渐渐入於闇而不自知使平公能充此明守之能坚终必不至如此昬闇惟其不能於明处思量所以不免被人惑向使能就他夫不恶汝乎与为我子又何求之说上守之以坚则伊戾自无所容其奸矣就左师身上看宋向戌能弭诸侯之兵当时号为名卿乃内与宠姬用谋戕害冢嗣人臣大恶亦无过於此以戍之罪虽诛之可也平公方且置而不问平公之心必谓戍能弭诸侯之兵故可以功掩过殊不知害国本大恶也弭诸侯之兵小善也发毫之善岂能掩邱山之恶平公之闇又不言而可知若就佐身上说则尤有可论者夫人同谋共杀太子他日居太子之位者佐也是祸根皆本於佐是佐为恶首佐处此嫌疑之地何故太子却说道惟佐也能免我又与之期约曰日中不来吾知死矣佐之处此地何故能使太子不疑而反求解於佐以此见得佐平日於孝友慈祥上做工夫浃洽於兄弟之闲至使危疑之际太子信而不疑佐固可取然至左师聒而而与之语遂为戍所留过期而不报卒致太子於死地是佐以曾於平公前为太子解了聒语之际操守不定为他移换痤死即为太子想是时亦为利所动因救太子不力使佐於此时操守若定则身处嫌疑之地既为太子解了当急报太子如救焚拯溺既可以脱太子之死又可以去一己之恶名何暇顾向戌之言论其始则固可取论其後则佐虽诛首可也宋向戌欲弭诸侯之兵以为名【二十七年】宋左师请免死之邑【同上】
宋向戌欲会晋楚诸侯以弭兵左氏书曰欲弭诸侯之兵以为名左氏书得极好最得法观左氏书以为名三字便见得向戌之弭兵非是果欲息民欲求息民之名耳当时大国惟晋与楚向戌善於赵文子又善於令尹子木晋楚既从诸小国自不得不赴故卒成弭兵之一事其後向戌挟弭兵之事又书左师请赏公与之邑六十则向戌弭兵之意非果欲息天下之民平诸侯之争区区为一己之利而已上而为名下而为利左氏於前书弭兵为名既有以诛其心於後则记其请邑之事又有以正其罪左氏真有书法则戌弭兵之谋其心固可知矣当时子罕之言犹有可论者以是而论弭兵以为名是固可辞及其以邑示子罕子罕削而投之左师便辞邑向氏欲攻司城左师曰夫子存我德莫大焉又可攻乎其初可罪至此而能悔亦可嘉又须看弭兵是全生灵之事息战争之苦固善然惟圣人能内外无患自非圣人内宁必有外忧此意正与孟子入则无法家拂士之意同又如本朝李文靖为相当时南北皆未宁或至旰食羽檄日至庙堂王文正每以为忧叹曰我辈安能坐致太平得优游无事耶文靖公曰少有忧勤足为警戒参政谓今日多事万一边鄙既宁窃恐朝廷事反多於今日参政自将见之其後澶渊既盟之後及北讲和西戎纳款而东封西祀蒐讲坠典靡有暇日丁谓王钦若诸人相继更进迭用天下纷纷果如文靖之言子罕之言亦文靖之意
左氏传说卷八
<经部,春秋类,左氏传说>

[book_title]卷九
钦定四库全书
左氏传说卷九　　　　宋　吕祖谦　撰
襄公
崔杼废成立明【二十七年】
庆封好田耆酒【二十八年】
陈无宇言得庆氏之木百车於庄【同上】
崔杼废成立明崔成崔疆杀东郭偃棠无咎於崔氏之朝庆封使卢蒲嫳帅甲攻崔氏杀成与疆尽俘其家而杼遂缢死大抵小人以势利相合一旦势均力敌必相屠戮而後已初崔杼弑庄公立景公而相之庆封为左相弑崔庆同为此逆谋杼弑君之後收一国之权其凶威虐焰太史书而死者三人举齐国无一人敢当之者孰得而灭之及其死也乃以家祸而死因其处家无法废嫡立庶遂致祸由内作故不旋踵而灭亡如安庆绪之弑安禄山史朝义之弑史思明皆如此自古之奸雄其威焰可畏无有能御之者其终未有不死於内乱安禄山陷京师迫天子其声势盖天下当时外面虽有张睢阳顔平原之徒尽忠於国何曾损得禄山一毫毛及其死也乃其子安庆绪杀之史思明僭叛飞扬奄据河北其声势再盖天下当时外面虽有郭汾阳李临淮之徒尽忠为国何曾损得思明一毫毛及其死也乃其子史朝义杀之奸雄之人看他凶强谁损得他而其终也其祸却自内始譬如百围之木外面谁能摇撼得他动及其仆未有不自内蠧崔氏旣弑庄公以庆封为左相至庆封谋於卢蒲嫳嫳曰崔之薄庆之厚也庆氏终灭崔氏崔氏旣灭庆封自谓无事好田嗜酒与庆舍政未几而有卢蒲癸王何之变夫崔杼弑君未几而庆封俘其室庆封戕崔氏未几而卢蒲癸破其家夫崔庆相继当国一时威虐可畏外人不可得而灭其祸皆发於内也然崔庆之乱也又须看庆封其初甚精密及旣灭崔杼之後君臣泰然自谓可以专齐国之柄卢蒲嫳庆封之所与谋者也子雅子尾之事嫳自谓譬之禽兽吾寝处其皮君臣都恁地骄解了此其所以终於亡且当时灭庆氏之人皆争分财货玉帛惟陈无宇之志皆不在货财但对曰得庆氏之木百车於庄是其簒齐之大志已萌於此学者观此当知沛公入关珍货无所取妇女无所幸而范增所以忧看此一段虽可以为齐喜亦可以为齐忧庆氏旣平而得目前之安是可喜也祸乱旣平之後陈恒弑君之胎实萌於此岂不深可忧乎学者当看於此
吴季札来聘观乐【二十九年】
季札来聘鲁请观周乐鲁使乐工为之歌诸国之风及历代之诗如小大雅颂之类札随所观次第品评之有论其声者有论其义者如所谓美哉渊乎美哉泱泱乎美哉渢渢乎广哉熙熙乎之类此皆是论其声也如所谓忧而不困思而不惧乐而不淫大而婉险而易行思而不贰怨而不言曲而有直体之类此皆是论其义也以此知古人之诗声与义合相发而不可偏废至於後世义虽存而声则亡矣大抵诗人之作诗发乎情性止乎礼义固其义也至声依永律和声则所为诗之义又赖五音六律之声以发扬之然後鼓舞动荡使人有兴起之意如清庙之瑟朱弦而疏越一唱而三叹有遗音者矣至今清庙之诗其义虽存而一唱三叹之音何在然音虽亡而义存学者亦可涵泳其音节使有所兴起也所谓工以纳言时而扬之五音六律今之世固不可求须想像所谓歌永言声依永律和声庶几声义交相发然鲁工之所歌乃未删之诗而今之诗已经孔子删定故鲁为季札歌诸国之风置豳於秦魏之前然札随所歌品评又有可议者如歌小雅之诗则曰周德之衰乎至後世文中子则曰孰谓季札子知乐小雅乌乎衰其周之盛乎小雅之一诗季札以为周之衰而文中子以为周之盛盖是中子错看了当时鲁史乐工为季札歌诸国之诗欲观历代之乐一时之间每国不过歌一两篇而已若使其於风雅颂一一徧歌则虽穷年越岁歌亦未能毕岂一朝一夕之间乐工能尽歌之乎札所听者乐工偶歌变风故札随所歌言之且如歌唐季札则曰其有陶唐氏之遗民乎不然何其忧之远也这只是歌蟋蟀一篇分明以此知文中子亦错观了这二段又须看得次序与今之次序不同以此知孔子删诗大段移转以季札之言考之声音尚可想见如歌秦则曰此之谓夏声此则全以声论非无衣小戎之所可见札当时观乐一一品评之札见舞韶箾则曰若有他乐不敢请己杜预以为鲁用四代之乐故及韶箾而季札知其终然其义似不止此要皆不必如此说盖韶之乐虞舜之时最和气之所聚观益稷之篇所载其和可以想而知之故韶最为尽善美虽善如云门亦不能出此札一闻之有感於中其曰不敢请己者非谓听乐欲止於此言其乐无加於此也正如孔子在齐闻韶三月不知肉味之意相类能知此意则知札观乐之意此殆未易以言语训诂求也
吴季札聘列国观人材【二十九年】
当是时季札历聘诸国遇鲁则说叔孙穆子过齐则说晏平仲过郑则说子产过卫则说蘧伯玉史狗史鰌公子荆公叔发之徒过晋则说叔向夫吴僻陋在夷而未尝通於中国今一旦札自吴出见诸国贤者便倾盖如故若素相知以是知贤者同声相应同气相求初不可以远近论也如一见穆子便说子其不得死乎好善而不能择人一见晏子便说纳政与邑以免栾高之难才见一人便说许多话如平生心腹之友盖同心之言其臭如兰故如此又看过戚闻锺声一段札在戚闻锺声曰异哉夫子获罪於君以在此惧犹不足而又何乐夫子之在此犹燕之巢於幕上君又在殡而可以为乐留数语在文子胷中而能使文子感之终身不听琴瑟夫文子逐卫献公而以邑叛附晋是卫之贼臣小人之尤者今一旦闻札之言遂至终身感悟不听乐其变化转移之速使当时未逐君之前文子获与札处朝夕闻札之言未必不改移迁转归之於善以是知有国家者不患有小人而患无君子盖有君子则小人已为他移夺变化卫之蘧伯玉夫子亦尝称之以君子就当时言之伯玉地位已高亦未易及然把伯玉比季札只看这一事知文子逐君之时伯玉不能止之不过从近关出而已何伯玉不能化文子於久处之余而札能悟之於一言之顷以是知伯玉之地位固已高而札之地位又高於伯玉也伯玉不能已文子於未逐君之时而季札数语能使终身不听琴瑟则伯玉与季札已争数等如不有季札则伯玉地位已尽高看札方知地步高多在学者当如此看
郑子产如陈涖盟而知陈亡【三十年】
郑子产如陈涖盟归告大夫曰陈亡国也不可与也聚禾粟缮城郭恃此二者而不抚其民其君弱植公子侈太子卑大夫敖政多门能无亡乎这见子产之观国与他人不同常人如拙医之观形子产之观国如良医之视脉自常人观陈国之形其聚禾粟则富矣缮城郭则强矣子产独於陈国富强之中而察一国之脉知其君弱植公子侈大夫敖政多门虽有富强之形而不足恃矣
郑子皮授子产政【三十年】
郑子皮授子产政子产为政始终左右调护人皆归功於子皮非子皮子产不能自立信然考子皮实迹愈见其难及子皮四世之望临政当子皮而乃退然以逊子产子产之立於郑非子皮不能者三初伯有之乱子产不助子驷攻伯有子驷欲攻子产子皮两止之及伯有旣死其乱旣平次第当子皮为政子皮又授之子产子产辞以国小而偪族大多宠子皮曰虎帅以听孰敢犯子以子皮郑国之望帅其人以聼子产其谁不从及丰卷将田猎以祭子产弗许子张徵役欲攻子产子产奔晋子皮又止之而逐丰卷生子产於旣死还子产於己奔向使伯有之乱子产无子皮则子产不能自保其身中间无子皮则子产不得为政後来丰卷之乱子产无子皮则子产亦不得安於郑是子产为政始终皆子皮之力固是如此然子产所以见知於子皮子皮所以终始爱护子产又有可论观子皮使尹何为邑子产曰少未知可否子皮又曰使夫往而学焉子产又曰犹未能操刀而使割也其伤实多子皮一闻子产此言曰善哉虎不敏吾闻君子务知大者远者小人务知小者近者我小人也微子吾不知也今而後知不足自今请虽吾家听子而行其至诚恳切如此前面许多事迹却不似这一段至诚恳切开心见意惜乎其不登圣人之门使其得登圣人之门殆未可量子皮固是虚心如此又须看子产与子皮道同气合略无一毫居功收能处方且忠告善道曰人心不同如其面焉吾岂敢谓子面如吾面乎子产之谦抑一至於此此所以感动子皮致他终始爱护他看子皮所言便见得子皮用子产看子产所对便见得子产所以用於子皮者精神骨髓都在此前面事迹亦都在此然子产内政又有可论处观其有事伯石赂与之邑及丰卷旣奔以他罪论来自当终身不复入郑可也子产为之其规模甚有次序其先皆是去委曲相就盖当时有强家大族以乱治如子产赂伯石人问其故曰安定国家必大焉先如伯石三辞卿子产既恶之复处之高位如旣逐丰卷三年而复反其田里以定反侧之情与劝焚载书皆是一意当时都是委曲相遂却要就这上看纪纲自外观之似若懦弱委靡如怕强家大族之模棱殊不知郑国族大多宠子产怕他来坏了我纪纲故外面特先恁地调护他了然後纪纲可立至其都鄙有章上下有服田有封洫庐井有伍等事立经陈纪大人之忠俭者与之泰侈者毙之然後出赏罚示劝惩其规模截然有不可犯者此两事须当合看子产之为政特外面如此示弱他国中纪纲未尝不立也然此只是论子产好处然子产亦有不是处观郑人游於乡校以论执政然明劝毁乡校子产曰我闻忠善以损怨不闻作威以防怨这几句虽三代之名臣所言亦不过如此则子产地位不是不高其後欲铸刑书叔向劝之坚执不从看这一处与向时所言大段各别此是何故盖子产才地虽高不得圣人为之依归此子产所以止於子产不能无所失以子产之贤尚如此此学者不可不勉
昭公
郑徐吾犯之妹美公孙楚聘之公孙黑又使强委禽焉犯惧告子产【元年】
郑子产之为政当时强家大族蟠根错节势若难制然子产卒能削制强族使政归君上者盖子产为之自有次序就当时巨族中观之其跋扈难制无如子晳伯有然子晳之党盛伯有之族?子晳之势强伯有之势弱前此数年郑国之所以不盛者以此二人为之害也及子晳旣杀伯有子晳之势愈强後来其恶浸长至於欲杀子南而取其妻此一段事以常法断之子南之聘在前子晳之聘在後自合直子南而曲子晳矣然今乃执子南而放之於子晳则置而不问子产盖以子晳之族尚强未可遽加以罪故委曲斟酌调护驾其罪於子南也使子产便杀子晳则其?之亟未必不再有伯有之乱矣然子产之放子南其理亦不至於全曲他当时盖立得名字好了何故布币之事子晳直而子南曲二人互有曲直也故子产曰直钧然子晳是上大夫子南是嬖大夫以卑犯尊以贱陵贵事出倒置故子产特立此名字以归罪於子南若名字不正则放一子南虽可以委曲调护强家大族然郑国之纪纲未必不由此坏之此子产非遽然放子南必咨之大叔盖大叔是子南族最贤者咨其族而後放之所以使其族体察子产不得已之意若不咨而遽然放之未必不反致怨於游氏也此皆权轻重识事机如此非有渊深之识欲做此等事不能到也及其後罪盈恶贯亲戚叛之子产乃乘其机而讨之至於数其犯罪五与之相抗略无少恕何前日治之如此之缓今日治之如此其急也盖前日子晳之党尚盛治之若急适所以至於召乱今日子晳之党已离故急乘此机而去之不敢缓此一段学者最要看晋侯求医於秦秦伯使医和视之曰疾不可为也【元年】
晋平公疾求医於秦秦伯使医和视之论晋侯疾证之外而及良臣将死赵孟问谁当良臣对曰主之谓矣此一段见得先王之典礼销磨未尽虽工之技微亦获知之其後言国之大臣有灾祸兴而无改焉必受其咎今君至於淫以生疾将不能图社稷大抵国之大臣在乎养其君德保其君体三代之时为大臣者皆能如此故其典礼之遗虽工技亦知之至汉唐则无知者如霍光固可托六尺之?寄百里之命其後昭帝以夭终则光所以养其德保其体者可知唐李德裕外诛藩镇之强梁者而使武宗终惑神仙则是德裕无以养其德保其体尽此道者莫如周公佐成王所以养其德保其体公专以身任此事故无逸之作教之以先王之夀夭戒之以无逸豫遂使成王终其夭命而临崩之际死生矻然不乱後之为大臣必如周公而後可汉唐之间虽有霍光德裕之相昭帝武宗犹不知保养之意
韩宣子聘于鲁见易象与鲁春秋曰周礼尽在鲁【二年】
韩宣子来聘且告为政此一段可见当时君弱臣强之渐春秋时诸侯即位则告政於邻国为其继先君之政不敢轻其事且欲继旧好也宣子晋之大夫为政之初乃行诸侯朝聘之礼及观书於太史氏见易象与鲁春秋则知周礼尽在鲁矣此数句最要看观易象鲁春秋与周礼初无干预须看得宣子善观书处如春秋周礼自易看若易与周礼大不相干此最难看盖左氏所书合於礼者褒之不合於礼者贬之此与周礼相去犹近然左氏所释乃鲁之旧史未经夫子之笔削者宣子但见夫子未笔削之春秋不见夫子已笔削之春秋夫子已笔削之後抑扬高下无非妙用所在此非宣子所能见易象之初未有爻辞至文王周公始为之大抵经礼三百曲礼三千吉凶军宾嘉皆寓於其中故易之三百八十四爻所以该在是礼周公作周礼之书所以具其条目是以周公旣作易之後又作周礼实相表里如此知周礼之所以尽在鲁也宣子固不能知此必其得於老师宿儒之传故能言之
郑游吉如晋送少姜之葬梁丙张趯曰甚矣子之为此来也【三年】
晋有少姜之丧故郑游吉如晋送葬梁丙张趯一见游吉曰甚矣哉子之为此来也其意盖谓晋乃一嬖妾之丧正不必远觐大矣则亦自悼晋国之丧故子太叔言将得已乎昔文襄之霸也其务不烦诸侯令诸侯三岁而聘五岁而朝有事而会不协而盟君薨大夫吊卿共葬事夫人士吊大夫送葬足以昭礼命事谋阙而已无加命矣今嬖宠之丧不敢择位而数於守适惟惧获戾岂敢惮烦少姜有宠而死齐必继室今兹吾又来贺不唯此行也张趯又善其言乃曰然自今子无事矣其意谓自後晋国之衰大矣夫亦且不来矣譬如火焉火中寒暑乃退此乃盛满之时必有倾覆之患二大夫退子太叔告人曰张趯有知其犹在君子之後乎盖讥其交结未深便自不隐宗国之衰此固如此至齐侯欲继室於晋而使晏婴来请观晏婴之言亦不隐宗国之衰叔向之告晏婴亦不自隐宗国之衰观此二段其意似觉相似而张趯见讥於子太叔而晏婴叔向略无一言相讥何故盖叔向晏婴是一等之贤人屏藩篱破崖岸如石投水不知所问爱民忧国之心恻然有动於中虽各言其宗国之衰不以为讥也至於张趯不度其交之浅深一见太叔之贤便欲强亲附之至言宗国之衰略无所隐匿便说通心腹话张趯只是佞谀之人耳宜其不免於子太叔之讥也此固如此考之後一段尤可见其强附处其後郑子皮如晋贺夫人张趯使谓太叔曰自子之归也小人粪除先人之弊庐曰子其将来今子皮实来小人失望张趯於太叔旣去之後犹有强附之心故太叔告之曰吉贱不获来畏大国尊夫人也且孟曰而将无事吉庶几焉至此太叔之言非特讥之又且觉得有憎厌之意大抵学者见一贤者如道同气合之时我能破藩篱与之言虽彼有崖岸此固不足论如道不相似而彼不亲我而我强附之是交浅言深未尝不见憎厌於人观张趯之事苟非其人则当察言观色不可强去附人观叔向晏子之事於道同气合之人则当剖破藩篱不可有所间隔
左氏传说卷九

[book_title]卷十
钦定四库全书
左氏传说卷十　　　　宋　吕祖谦　撰
昭公
楚灵王使椒举如晋求诸侯【四年】
楚灵王使椒举求诸侯於晋当时晋平公怠惰溺於宴安无诸侯之志其臣亦无奋然有志为宏远规模楚灵王初欲求诸侯问於子产子产固已料之於先矣言晋君少安不在诸侯则楚强晋弱宜晋之必从楚也然初间灵王使椒举之来晋侯欲不许司马侯曰不可晋楚惟天所相不可与争君其许之而修德以待其归吾犹将事之晋侯又未肯乃言晋有三不殆其何敌之有国险而多马齐楚多难必待司马侯反覆调护然後许之何晋侯初闲未肯许它必待至於再至於三而後许也当时楚方强晋方弱晋自是不能与楚争何故初闲尚欲不许盖天下之事人不自量者最多使人而皆知自量则弱自安於弱如此则诸侯何战夺之有正缘衰世之君不知自量故内有削弱之实而外欲避削弱之名不肯屈意下心以为人役尚欲争虚气晋君之病正在此向使平公不得司马侯委曲调护亦未必从晋旣不能主诸侯诸侯势必从楚则以楚之威焰亦必自会诸侯矣当是时晋伤威损重多矣而赖一司马侯调护许楚之请今诸侯之从楚必竟是因晋侯许之後从之则伤威损重犹未至於极也然司马侯当时地位不在六卿之列所以其力止如此但就事上面能使晋侯不至於伤威损重若在六卿之列须能辅晋侯忍强楚侵陵之耻扫雪奋迅治楚之罪可也
六月丙午楚子合诸侯于申【四年】
当时灵王旣杀其君却要得诸侯为申之会当时诸夏之君莫不咸在楚子见得如此盛其心已满所以欲示诸侯侈然自满子产已知其不过十年学者到这里最要识得他器量浅深之别处大抵人之分量满溢又各自有先後如齐桓公图霸业以前三十年都不曾满到得葵丘之会方满晋悼公图霸业以前七八年都不曾满到得萧鱼之会方满然未有如楚灵王才得诸侯便满以此见人之分量不同方葵邱未会之前三十年间固尝有安王室之功有服强楚之功有会诸侯之功初不见其自满也方萧鱼未会之前七八年间固尝合诸侯和戎狄亦未尝自满齐桓公必至三十年之久方始自满桓公到此分量去不得故满唯其满得迟所以为五霸之盛其不能不满是以止於五霸悼公和戎以正诸华三驾而楚不能与争都未尝满到萧鱼之会分量亦去不得故满以桓公三十年校悼公之七八年其满溢之迟速分量之浅深霸业之久近已大段不同至於楚灵王则大异其所以不悠久终为天下笑今楚灵王方一会诸侯便侈然自满度量之浅深不言可知晋悼公之分量远不及齐桓公楚灵之分量又远不如晋悼公之甚也虽然自楚灵王志意未满之前有识之君子己自逆料他必至於此何故初间他一出来做事所为无不如意东西南北无不服从一求诸侯於晋晋便许一伐吴吴便克一伐赖赖便灭一伐朱方朱方便克承篡弑之余而以无道行之自以谓天下事皆可等闲做反所以速其祸败使当时晋尚强尚有龃龉於其间楚之祸败亦未必如此之速奈何晋日以柔懦不能与楚争楚王之心到此故侈然志盈而意满唯其满得速所以祸败也亦速
郑子产作丘赋国人谤之【四年】
子产作丘赋国人谤之是改三代井田之法如鲁作丘甲一般子寛告之子产拒子寛之言甚峻推原子产为政此一段事盖自有说郑小国也中立乎晋楚强国之间前後数年从晋不从楚从楚则不从晋不过但供一边贡赋而已则小国尚可支持到楚灵王方无道晋平公衰弱又不能与之校郑以蕞尔之小国事两霸主朝廷贡赋与平时所贡之物已添了一倍所以子产不得已作丘赋当时其他诸侯亦莫不供两霸主贡赋何故其他诸侯皆能供而不至作丘赋何独郑不能供而作丘赋须是推原子产所以作丘赋之意盖子产为政常欲使郑国整齐有余不使到阙乏地位所以不恤人之谤已而作之大率子产为人必欲要就窄狭中却示其寛裕衰弱中却示其强大子产之规模多是如此是以有得力处有不得力处其他诸国则是到阙乏时逐旋为之子产不肯教国中有困乏之患於是寜甘心受谤而不顾所以多取於民其弊至於如此故子寛曰作法於凉其弊犹贪作法於贪弊将若之何寛之言天下之至言也大抵士君子要识微虑远有高见远识而能推原存亡之所以然方谓之通逹国体若不能如此只随事上看必学有所未至也子寛见子产不从遂知国氏先亡又知蔡及曹滕无礼而先亡又知郑无法而先卫亡可谓能推原得数百年存亡兴衰之迹者其识甚远其见
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:37:41-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
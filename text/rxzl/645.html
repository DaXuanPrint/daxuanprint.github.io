<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,春秋集传纂例原序,春秋集传纂例卷一,春秋集传纂例卷二,春秋集传纂例卷三,春秋集传纂例卷四,春秋集传纂例卷五,春秋集传纂例卷六,春秋集传纂例卷七,春秋集传纂例卷八,春秋集传纂例卷九,春秋集传纂例卷十,春秋集传纂例【四库本】全文在线阅读,春秋集传纂例【四库本】全文在线下载,大玄古籍书库">
<meta name="description" content="唐陆淳诠释、阐发啖助、赵匡《春秋》经说的著作。共10卷。作者尊崇啖助为师，赵匡为友。啖著《春秋统例》6卷，经作者及其子陆异整理，复经赵匡修改，定为40篇，勒为10卷。其第1至第8篇为全书总义，第9篇为鲁十二公并世绪，第36篇以下为经传文字脱谬及人名、国名、地名。全书主要内容包含于第10至第35篇内，该部分将啖助《春秋统例》及春秋学的主要观点作出详细阐发，如指《左传》非左丘明之作，《公羊》、《榖梁》亦非公羊高、榖梁赤之作;。认为《左传》与《春秋》比之《公羊》、《榖梁》与《春秋》，后一种关系显得更其紧密。诸如">
<title>春秋集传纂例【四库本】_陆淳_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">春秋集传纂例【四库本】</span> <br/>
          作者： <span class="inputVal" id="bkauthor">陆淳</span> <br/>
          朝代： <span class="inputVal" id="bkdate">唐代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,经学,完结</span> <br/>
          字数： <span class="inputVal" id="bknum">[book_length]102149</span> <br/>
          说明： <span class="inputVal" id="bkdec">唐陆淳诠释、阐发啖助、赵匡《春秋》经说的著作。共10卷。作者尊崇啖助为师，赵匡为友。啖著《春秋统例》6卷，经作者及其子陆异整理，复经赵匡修改，定为40篇，勒为10卷。其第1至第8篇为全书总义，第9篇为鲁十二公并世绪，第36篇以下为经传文字脱谬及人名、国名、地名。全书主要内容包含于第10至第35篇内，该部分将啖助《春秋统例》及春秋学的主要观点作出详细阐发，如指《左传》非左丘明之作，《公羊》、《榖梁》亦非公羊高、榖梁赤之作; 认为《左传》与《春秋》比之《公羊》、《榖梁》与《春秋》，后一种关系显得更其紧密。诸如此类，皆不尚旧说，且多有新意，但偏颇也在所不免。故宋以后评价也不同。如晁公武、欧阳修皆持贬议，程颢、程颐却视其有塞异端、开正途之功。纪昀等综诸家评论指出：该书 “舍传求经，实导宋人先路。生臆断之弊，其过不可掩，破附会之失，其功亦不可没也” (《四库全书总目提要》) 。其版本主要有五玲珑阁丛书、古经解汇函、四库全书等。</span> <br/>
          封面： <span class="inputVal" id="bkimg">Z_5046.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]春秋集传纂例【四库本】
[book_author]陆淳
[book_date]唐代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,经学,完结
[book_length]102149
[book_dec]唐陆淳诠释、阐发啖助、赵匡《春秋》经说的著作。共10卷。作者尊崇啖助为师，赵匡为友。啖著《春秋统例》6卷，经作者及其子陆异整理，复经赵匡修改，定为40篇，勒为10卷。其第1至第8篇为全书总义，第9篇为鲁十二公并世绪，第36篇以下为经传文字脱谬及人名、国名、地名。全书主要内容包含于第10至第35篇内，该部分将啖助《春秋统例》及春秋学的主要观点作出详细阐发，如指《左传》非左丘明之作，《公羊》、《榖梁》亦非公羊高、榖梁赤之作; 认为《左传》与《春秋》比之《公羊》、《榖梁》与《春秋》，后一种关系显得更其紧密。诸如此类，皆不尚旧说，且多有新意，但偏颇也在所不免。故宋以后评价也不同。如晁公武、欧阳修皆持贬议，程颢、程颐却视其有塞异端、开正途之功。纪昀等综诸家评论指出：该书 “舍传求经，实导宋人先路。生臆断之弊，其过不可掩，破附会之失，其功亦不可没也” (《四库全书总目提要》) 。其版本主要有五玲珑阁丛书、古经解汇函、四库全书等。
[book_img]Z_5046.jpg


[book_title]提要
【臣】等谨案春秋集传纂例十卷唐陆淳撰葢释其师啖助并赵匡之説也助字叔佐本赵州人徙闗中官润州丹阳县主簿匡字伯循河东人官洋州刺史淳字伯冲呉郡人官至给事中后避宪宗讳改名质二程遗书陈振孙书録解题及朱临作是编后序皆云淳师助匡旧唐书云淳师匡匡师助新唐书则云赵匡陆淳皆助髙弟案吕温集有代淳进书表称以啖助为严师赵匡为益友又淳自作修传始终记称助为啖先生称匡为赵子余文或称为赵氏重修集传义又云淳秉笔执简侍于啖先生左右十有一年而不及匡又栁宗元作淳墓表亦称助匡为淳师友当时序述显然明白刘昫以下诸家并传闻之悮也助之説春秋务在考三家得失弥缝漏阙故其论多异先儒如论左传非邱明所作汉书邱明授鲁曾申申传呉起自起六传至贾谊等説亦皆附会公羊名髙谷梁名赤未必是实又云春秋之文简易先儒各守一传不肯相通互相弹射其滋甚左传序周晋齐宋楚郑之事独详乃后代学者因师授衍而通之编次年月以为传记又襍采各国诸卿家传及卜书梦书占书纵横小説故序事虽多释经殊少犹不如公谷之于经为宻其论未免一偏故欧阳修晁公武诸人皆不满之而程子则称其絶出诸家有攘异端开正途之功葢舍传求经寔导宋人之先路生臆断之其过不可掩破附防之失其功亦不可没也助书本名春秋统例仅三卷卒后淳与其子异裒录遗文请匡损益始改名纂例成于大厯乙卯定着四十篇分为十卷始末具见第八篇中唐书艺文志卷数亦同此本卷数相符葢犹旧帙其第一篇至第八篇为全书总义第九篇为鲁十三公并世绪第三十六篇以下为经传文字脱谬及人名国名地名其发明笔削之例者寔二十六篇而已袁桷后序称此书废已久所得为寳章桂公校本闻蜀有小字本惜未之见呉菜栁贯二后序皆称得平阳府所刋金泰和三年礼部尚书赵秉文家本是元时已为难觏流传得至今日亦可谓岿然独存矣乾隆四十四年三月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆费墀

[book_title]春秋集传纂例原序
栁子厚与元次山论春秋书言自得集传常愿执洒扫于陆先生之门及先生为给事中始得执弟子礼未及卒业而先生云亡复有先生墓表谓説春秋者百千卒无有及其根源者独先生讲述三十年经学始大光莹乃为先生能文圣人之书通于后世遂与门人世儒相与諡曰文通先生其见尊于当世如此子厚文章宗匠也以韩退之之贤犹不肯髙以为师独肯执弟子礼于陆氏前则陆氏之学从可论也自孔子没前先生几千余年矣后先生又数百年矣皆未有出其书之右者岂非胶于偏见而然耶而汉通经者以董仲舒为第一然犹胶于谷梁不克别白余可知也临尝从师学识其大略复得先生所为书乃益晓发惜乎不得人人传之以速其逺到子厚谓使庸人小童皆可积学以入圣人之道况有明敏勤笃之资者乎近嵗取人以通经为尚学者无大小以不通经为耻则此书之传为时羽翼岂可忽哉庆厯戊子呉兴朱临谨序
自唐世言文者一变而王杨卢骆再变而燕许三变而韩栁虽其文振八代之弊及见当世经生攻训诂治义疏则深敬之太常殷侑新注公羊退之欲为之序幸得挂名经端以蕲不朽及寄诗卢仝又言其抱遗经束三传然仝所着春秋摘微一巻间见一二未甚为学者轻重惟子厚答元饶州书恒愿归于陆先生之门执弟子礼会先生病子厚出邵州竟不克卒业先生葢河东陆淳元冲也与子厚同郡且云先生师天水啖助及赵匡知圣人之防兼用二帝三王法至先生大备春秋集注纂例辨疑微防等书包罗旁魄轇轕上下一出于正于是乎春秋有啖赵陆氏之学往予北游京师始从国子学见陆氏纂例十巻是金泰和间礼部尚书赵秉文手本太原板行后又得陆氏辨疑七巻微防三巻而集注乆阙自唐世学者説经一本孔氏正义及宋之盛説者或不用正义六经各有新注争为一已自见之论而欲求胜于先儒已成之説宋子京传唐书犹不满于啖助者岂啖助实有以开之故欤虽然陆氏未可毁也后之学者自肆于藩篱阃域之外口传耳剽而不难于议经者必引啖赵陆氏以自解是或未之思也夫元呉莱字立夫序
唐丹阳主簿赵州啖助攷春秋三传短长撰集传复摄纲条为统例助卒其子异裒録遗稿于是门人洋州刺史河东赵匡损益之而给事中陆淳师事匡纂会其文为春秋集传纂例十卷集注自元已亡而纂例及辨疑微防三书延祐中从集贤学士曲出之请锓板江西行省魏晋以前説春秋者创通大义而已有所未通则没而不説又或自乱其义自杜元凯以例释左氏其说有正例变例非例之分别为五体以寻经传之微防言春秋者宗之然犹略而未该至三子书出例乃大备庶乎丝麻之屦之不紊其有功于春秋甚大淳为韦执谊所援得侍讲东宫栁子厚因执弟子礼归安朱临序是书谓子厚文章宗匠以韩退之之贤犹不肯髙以为师独肯执弟子礼于陆氏以此推陆氏之学要之子厚之师陆氏特出于党人一时附和正未足以是为轻重也然唐人所尚者诗赋往往未暇究明经义陆氏独能传习其师説通圣人之书于后世其贤有过人者当其时蔡广成以易施士匄以诗仲子陵袁彛韦彤韦以礼强蒙以论语皆自名其学以显于时今其书俱不传惟三子书仅存钱塘龚主事蘅圃刻而传之功不在曲出下矣秀水朱彛尊序

[book_title]春秋集传纂例卷一
唐　陆淳　撰
春秋宗指议第一
此经所以称春秋者先儒説云鲁史记之名也记事者以事系日以日系月以月系时以时系年所以记远近别同异也故史之记必表年以首事年有四时故错举以为所记之名也
啖子曰夫子所以修春秋之意三传无文说左氏者以为春秋者周公之志也暨乎周徳衰典礼丧诸所记注多违旧章宣父因鲁史成文考其行事而正其典礼上以遵周公之遗制下以明将来之法【杜元凯左传序及释例云然】言公羊者则曰夫子之作春秋将以黜周王鲁变周之文从先代之质【何休公羊传注中云然】解谷梁者则曰平王东迁周室微弱天下板荡王道尽矣夫子伤之乃作春秋所以明黜陟着劝戒成天下之事业定天下之邪正使夫善人劝焉淫人惧焉【范寗谷梁传序云然】吾观三家之説诚未达乎春秋大宗安可议其深指可谓宏纲既失万目从而大去者也予以为春秋者救时之弊革礼之薄何以明之前志曰夏政忠忠之弊野殷人承之以敬敬之弊鬼周人承之以文文之弊僿救僿莫若以忠复当从夏政夫文者忠之末也设教于本其弊犹末设教于末弊将若何武王周公承殷之弊不得已而用之周公既没莫知改作故其頽弊甚于二代以至东周王纲废絶人伦大坏夫子伤之曰虞夏之道寡怨于民殷周之道不胜其弊又曰后代虽有作者虞帝不可及已葢言唐虞淳化难行于季末夏之忠道当变而致焉是故春秋以权辅正【天王狩于河阳之类是也】以诚断礼【褒高子仲孙之类是也】正以忠道原情为本不拘浮名【不罪栾书之类是也】不尚狷介【不褒泄台之类是也】从宜救乱因时黜陟或贵非礼勿动【诸非礼悉讥之是也】或贵贞而不谅【即合权道是也】进退抑扬去华居实故曰救周之弊革礼之薄也古人曰殷变夏周变殷春秋变周【出淮南子】又言三王之道如循环太史公亦言闻诸董生曰春秋上明三王之道公羊亦言乐道尧舜之道以俟后圣是知春秋参用二帝三王之法以夏为本不全守周典理必然矣据杜氏所论褒贬之指唯据周礼若然则周徳虽衰礼经未冺化人足矣何必复作春秋乎且游夏之徒皆造堂室其于典礼固当洽闻述作之际何其不能赞一辞也又云周公之志仲尼从而明之则夫子曷云知我者亦春秋罪我者亦春秋乎斯则杜氏之言陋于是矣何氏所云变周之文从先代之质虽得其言用非其所不用之于性情【性情即前章所谓用忠道原情】而用之于名位【谓黜周王鲁也】失指浅末不得其门者也周徳虽衰天命未改所言变从夏政唯在立忠为敎原情为本非谓改革爵列损益礼乐者也故夫子伤主威不行下同列国首王正以大一统先王人以黜诸侯不言战以示莫敌称天王以表无二尊唯王为大邈矣崇髙反云黜周王鲁以为春秋宗指【隠元年盟于昧何休注然】两汉专门传之于今悖礼诬圣反经毁传训人以逆罪莫大焉范氏之説粗陈梗槩殊无深指且厯代史书皆是惩劝春秋之作岂独尔乎是知虽因旧史酌以圣心拨乱反正归诸王道三家之説俱不得其门也或问春秋始于隠公何也答曰夫子之志冀行道以拯生灵也故歴国应聘希遇贤王及麟出见伤知为哲人其萎之象悲大道不行将托文以见意虽有其徳而无其位不作礼乐乃修春秋为后王法始于隠公者以为幽厉虽衰雅未为风平王之初人习余化苟有过恶当以王法正之【此时但见周家旧典自可理也】及代变风移陵迟乆矣若格以太平之政则比屋可诛无复善恶故断自平王之末而以隠公为始所以拯薄俗勉善行救周之弊革礼之失也【言此时周礼既壊故作春秋以救之】
三传得失议第二
啖子曰古之解説悉是口传自汉以来乃为章句如本草皆后汉时郡国而题以神农山海经广説殷时而云夏禹所记自余书籍比比甚多是知三传之义本皆口传后之学者乃着竹帛而以祖师之目题之予观左氏传自周晋齐宋楚郑等国之事最详晋则每一出师具列将佐宋则每因兴废备举六卿故知史防之文每国各异左氏得此数国之史以授门人义则口传未形竹帛后代学者乃演而通之总而合之编次年月以为传记又广采当时文籍故兼与子产晏子及诸国卿佐家传并卜书及杂占书纵横家小説讽谏等杂在其中故叙事虽多释意殊少是非交错混然难证其大略皆是左氏旧意故比余传其功最髙博采诸家叙事尤备能令百代之下颇见本末因以求意经文可知又况论大义得其本源解三数条大义【天王狩于河阳之类】亦以原情为説欲令后人推此以及余事而作传之人不达此意妄有附益故多迂诞又左氏本末释者抑为之説遂令邪正纷揉学者迷宗也公羊谷梁初亦口授后人据其大义散配经文【传中犹称谷梁子曰是其证也】故多乖谬失其纲统然其大指亦是子夏所传故二传传经宻于左氏谷梁意深公羊辞辨随文解释往往钩深但以守文坚滞泥难不通比附日月曲生条例义有不合亦复强通踳駮不伦或至矛盾不近圣人夷旷之体也夫春秋之文一字以为襃贬诚则然矣其中亦有文异而义不异者【详内以略外因旧史之文类是也】二传穿凿悉以褒贬言之是故繁碎甚于左氏公羊谷梁又不知有不告则不书之义凡不书者皆以义説之且列国至多若盟会征伐丧纪不告亦书则一年之中可盈数巻况他国之事不凭告命从何得书但书所告之事定其善恶以文褒贬耳左氏言褒贬者又不过十数条其余事同文异者亦无他解旧解皆言从告及旧史之文若如此论乃是夫子写鲁史尔何名修春秋乎故谓二者之説俱不得中
啖氏集传注义第三
啖子曰惜乎防言乆絶通儒不作遗文所存三传而已传已互失经指注又不尽传意春秋之义防乎冺灭唯圣作则譬如泉源苟涉其流无不善利在人贤者得其深者其次得其浅者若文义隠宻是虚设大训谁能通之故春秋之文简易如天地焉其理着明如日月焉但先儒各守一传不肯相通互相弹射仇讐不若诡辞迂説附会本学鳞杂米聚难见易滞益令后人不识宗本因注迷经因疏迷注党于所习其俗若此老氏曰大道甚夷而人好径信矣故知三传分流其源则同择善而从且过半矣归乎允当亦何常师今公羊谷梁二传殆絶习左氏者皆遗经存传谈其事迹翫其文彩如览史籍不复知有春秋微防呜呼买椟还珠岂足怪哉予辄考覈三传舍短取长又集前贤注释亦以愚意裨补阙漏商防得失研精宣畅期于浃洽尼父之志庶防可见疑殆则阙以俟君子谓之春秋集传集注又撮其纲目撰为统例三卷以辅集传通经意焉所以剪除荆棘平易道路令趣孔门之士方轨康衢免涉于险难也
啖氏集注义例第四
啖氏曰予所注经传若旧注理通则依而书之小有不安则随文改易若理不尽者则演而通之理不通者则全削而别注其未详者则据旧説而已但不博见诸家之注不能不为恨尔或问曰传则每题传名注则何不题注者之名乎答曰杜征南云略举刘贾许頴之违何掾云略依胡母生条例范武子云博采诸儒之説然则若题此三人之名未必得其本故遂不言也又比见诸家所注苟有异义欲题已名以示于后故须具载其名氏尔予但以通经为意则前人之名与予何异乎楚得未足异也纵是予所创意何知先贤不已有此説故都不言所注之名但以通经为意尔
赵氏损益义第五
赵子曰啖先生集三传之善以説春秋其所未尽则申已意条例明畅真通贤之为也惜其经之大意或未标显传之取舍或有过差葢纂集仅毕未及详省尔故古人云圣人无全能况贤者乎予因寻绎之次心所不安者随而疏之啖氏依公羊家旧説云春秋变周之文从夏之质予谓春秋因史制经以明王道其指大要二端而已兴常典也着权制也故凡郊庙【郊庙常事悉不书之】丧纪【卒塟之外杂丧事皆记非礼也】朝聘【变文者皆讥非礼也杞伯姬来朝其子之类是也】搜狩昬取【此二礼常事亦不书】皆违礼则讥之【据五礼皆依周礼】是兴常典也【明不变周】非常之事典礼所不及则裁之圣心以定襃贬所以穷精理也【谓变例也】精理者非权无以及之【权衡所以辨轻重言圣人深见是非之礼有似于此】故曰可与适道未可与立可与立未可与权是以游夏之徒不能赞一辞然则圣人当机发断以定厥中辨惑质疑为后王法何必从夏乎或曰若非变周之意则周典未亡焉用春秋答曰礼典者【周之礼经典册也】所以防乱耳乱既作矣【言幽厉不守致令乱成】则典礼非能治也喻之一身则养生之法所以防病病既作矣【不依其法则病生矣】则养生之书不能治也治之者在针药耳故春秋者亦世之针药也相助救世理当如此何云变哉若谓春秋变礼典则针药亦为变养生可乎哉问者曰若春秋非变周之意则帝王之制莫盛于周乎答曰非此之谓也夫改制创法王者之事夫子身为人臣分不当耳【言夫子立教之分止于因旧史以示劝戒不当变改制度也】若夫帝王简易精淳之道安得无之哉【言周道之不足为盛】问者曰然则春秋救世之宗指安在答曰在尊王室正陵僭举三纲提五常彰善瘅恶不失纤芥如斯而已观夫三家之説其意大指多未之知褒贬差品所中无防故王崩不书者三王塟不书者七【春秋时凡十二王其有崩塟不见于经者三传悉无贬责】嗣王即位桓文之霸皆无义说【三传亦不言其意】盟会侵伐岂无褒贬亦莫之论【三传无义】略举数事触类皆尔【并见中】故曰意大指多未之知也至于分析名目以示惩劝乖经失指多非少是啖氏虽已裁择而芜秽尚繁于戏圣典翳霾千数百年理当发挥不可以已岂苟駮先儒哉故褒贬之指在乎例【诸几例是】缀叙之意在乎体所谓体者其大槩有三而区分有十所谓三者凡即位崩薨葬朝聘盟会此常典所当载也故悉书之随其邪正而加褒贬此其一也祭祀婚姻赋税军旅搜狩皆国之大事亦所当载也其合礼者夫子修经之时悉皆不取故公谷云常事不书是也其非者及合于变之正者乃取书之而增损其文以寄褒贬之意此其二也庆瑞灾异及君被杀被执及奔放逃叛归入纳立如此并非常之事亦史册所当载夫子则因之而加褒贬焉此其三也此述作之大凡也所谓十者一曰悉书以志实【朝聘用兵之类一切书之以着事实】二曰略常以明礼【祭祀婚姻等合礼等皆常事不书】三曰省辞以从简【经文贵从省触类尽然诸前目后凡帅师不言君使之类是也】四曰变文以示义【但经文比常例变一字者必有褒贬之义】五曰即辞以见意【谓不成例者但于辞中见褒贬之义公追齐师至酅齐人来归公孙敖之防之类是也】六曰记是以着非【书子同生及塟诸侯之类是也】七曰示讳以存礼【内恶事皆隠避其文以示臣礼】八曰详内以异外【内卿卒皆书被伐皆言某鄙之类是也】九曰阙略因旧史【宣成以前人名及甲子多不具是也】十曰损益以成辞【如郑渝平若言郑伯使人来渝乎即不成言辞此损文也如西狩常事不合书为获麟故书西狩此益文也】知其体推其例观其大意然后可以议之耳或曰圣人之教求以训人也微其辞何也【怪其辞意深微人难晓解不可以训】答曰非微之也事当尔也人之善恶必有浅深不约其辞不足以差之也【如弑君有称人称盗之异来盟有书名书字书官之异必假一字以示善恶浅深也】若广其辞则是史氏之书尔焉足以见条例而称春秋乎辞简义隠理自当尔非微之也故成人之言童子不能晓也县官之才民吏不能及也是以小智不及大智况圣人之言乎此情性自然之品彚非微之也今持不逮之资欲勿学而能此岂里巷之言苟尔而易知乎或曰春秋始于隠公何也答曰一则因平王之迁也【此与啖同】二则贤隠之让也【此与杜同别具言获麟传】啖氏依旧説以左氏为丘明受经于仲尼今观左氏解经浅于公谷诬谬寔繁【备在纂例诸门及辨疑篇】若丘明才实过人岂宜若此推类而言皆孔门后之门人但公谷守经左氏通史故其体异耳且夫子自比皆引往人故曰窃比于我老彭又説伯夷等六人云我则异于是并非同时人也丘明者葢夫子以前贤人【论语云左丘明耻之丘亦耻之】如史佚迟任之流见称于当时耳焚书之后莫得详知学者各信胸臆见传及国语俱题左氏遂引丘明为其人此事既无明文唯司马迁云丘明丧明厥有国语刘歆以为春秋左氏传是丘明所为且迁好竒多谬故其书多为淮南所駮刘歆则以私意所好编之七略【七略左氏传丘明所为】班固因而不革【谓汉书艺文志凭七略而为也】后世遂以为真所谓传虚袭误往而不返者也或曰司马迁刘歆与左丘明年代相近固当知之今以远駮近可乎答曰夫求事实当推理例岂可独以逺近为限且迁作吕不韦传云不韦为秦相国集门客千人着其所闻集为八览六论十二纪号为吕氏春秋悬之秦氏及其与任安书乃云文王幽而演周易仲尼厄而修春秋屈原放逐乃赋离骚左丘失明厥有国语孙子膑脚兵法修列不韦迁蜀世传吕览则迁所论不韦书与传自相违背若此之甚其说丘明之谬复何疑焉刘歆云左氏亲见夫子杜预云凡例皆周公旧典礼经按其传例云弑君称君君无道也称臣臣之罪也然则周公先设弑君之义乎又云大用师曰灭弗地曰入又周公先设相灭之义乎又云诸侯同盟薨则赴以名又是周公令称先君之名以告隣国乎周以讳事神不应有此也又云平地尺为大雪若以为灾沴乎则尺雪丰年之徴也若以为常例须书乎不应二百四十二年唯两度大雪凡此之类不可胜言【俱见纂例诸篇及辨疑中】则刘杜之言浅近甚矣左氏决非夫子同时亦已明矣【言若亲授经不应乖缪至此也】或曰若左氏非授经于仲尼则其书多与汲冡纪年符同何也答曰彭城刘惠卿著书【名贶】云记年序诸侯列防皆举其諡知是后人追修非当世正史也至如齐人歼于遂郑弃其师皆夫子褒贬之意而竹书之文亦然其书郑杀其君某因释曰是子亹楚嚢瓦奔郑因曰是子常率多此类别有春秋一巻全録左氏传卜筮事无一字之异故知此书按春秋经传而为之也刘之此论当矣且经书纪子伯莒子盟于宻左氏经改为纪子帛传释云鲁故也以为是纪大夫裂繻之字缘为鲁结好故褒而书字同之内大夫序在莒子上此则鲁国褒贬之意而竹书自是晋史亦依此文而书何哉此最明验其中有郑庄公杀公子圣【春秋作段】鲁桓公纪侯莒子盟于区蛇如此等数事又与公羊同其称今王者魏惠成王也此则魏惠成王时史官约诸家书追修此纪理甚明矣观其所记多诡异鄙浅殊无条例不足凭据而定邪正也【此段言左氏传既非全实而纪年又凭左氏而成也】且左传国语文体不伦序事又多乖剌定非一人所为也葢左氏广集诸国之史以释春秋传成之后葢其家子弟及门人见嘉谋事迹多不入或有虽入传而复不同【为诸国各有史故虽一事而说各异也】故各随国编之而成此书以广异闻尔自古岂止有一丘明姓左乎何乃见题左氏悉称丘明近代之儒又妄为记录云丘明以授鲁曾申申传呉起起传其子期期传楚铎椒椒传虞卿卿传荀况况传张苍苍传贾谊【陆徳明经典释文序例所引】此乃近世之儒欲尊崇左氏妄为此记向若传授分明如此汉书张苍贾谊及儒林传何故不书则其伪可知也【汉初犹不能知后代从何而得足明妄也】或曰公谷定何时人也【缘汉书儒林艺文志并无年代名字故问之也】答曰此二传虽不记事迹然其解经宻于左氏是知必孔门后之门人也但不知师资防世耳传记无明文故三传先后亦莫可知也先儒公羊名髙子夏弟子也【应劭风俗通云尔】或云汉初人【何休隠三年纪子伯莒子注中云然】或曰谷梁亦子夏弟子名赤【亦风俗通所说】或曰秦孝公同时人【麋信云然】或云名俶字元始【阮孝绪世録云然】皆为强说也【西汉诸儒犹不能定其时代及名字而后代方示广传妄为记録故知非真说也】儒史之流尚多及此况语怪者哉【言厯代儒生及修史之人宜守正据实而犹妄示广传有此伪迹况谶纬迂怪之徒哉此叹息作伪之意也】
啖子取舍三传义例第六
啖子曰三传文义虽异意趣可合者则演而通之文意俱异各有可取者则并立其义其有一事之传首尾异处者皆聚于本经之下庶使学者免于烦疑至于义指乖越理例不合浮辞流遁事迹近诬及无经之传悉所不録其辞理害教并繁碎委巷之谈调戏浮侈之言及寻常小事不足为训者皆不録若须存以通经者删取其要谏诤谋猷之言有非切当及成败不由其言者亦皆略之虽当存而浮辞多者亦撮其要凡叙战事亦有委曲繁文并但叙战人身事义非二国成败之要又无诚节可纪者亦皆不取凡论事有非与论之人而私评其事自非切要亦皆除之其巫祝卜梦鬼神之言皆不录【其有补于劝戒者则存之】三传叙事及义理同者但举左氏则不复举公谷其公谷同者则但举公羊又公谷理义虽同而谷梁文独备者则唯举谷梁公羊谷梁以日月为例一切不取其有义者则时或存之亦非例也【义是日月例也】或问无经之传有仁义诚节知谋功业政理礼乐谠言善训多矣顿皆除之不亦惜乎答曰此经春秋也此传春秋传也非传春秋之言理自不得録耳非谓其不善也且厯代史籍善言多矣岂可尽入春秋乎其当示于后代者自可载于史书尔今左氏之见存必欲耽玩文彩记事迹者览之可也若欲通春秋者即请观此传焉传文有一句是一句非皆择其当者留之非者去之疑者则存而论之或问三传之文每说一事解一义是当并是非当并非何谓摘取之乎答曰三传所记本皆不谬后人不晓而以滥説附益其中非纯是本说故当择而用之亦披沙拣金错薪刈楚之义也赵子曰三传堪存之例或移于事首或移于事同【事首谓直为例无差品者事同谓如弑君有称国称人等差品待经文厯其差品徧然后举例也】各随其宜也凡须都撮如内外大夫名目例【见僖八年】如此等三四条三传及啖氏或有已释之而当者或散在前后学者寻之卒难总领今故聚之使其褒贬差品了然易见其四家之义各于句下注之其不注者【谓不注云某家也】则鄙意也【鄙赵子自谓也】既不遗前儒之美而理例又明也凡公谷文义虽与本经不相会而合正理者皆移于宜施处施之其孤絶之文不可专施于经下者【谓不可独用也】予则引而用之【赵子引用为证如古人引诗书之比也】庶先儒之义片善不遗也凡三传经文不同故传文亦异【如盟于昧左氏作蔑之类】今既纂防详定之【义见三传差互略篇中】则传文亦悉改定以一之庶令学者免于疑误也公谷说经多云隠之闵之喜之之类且春秋举经邦大训岂为私情悲喜生文乎何待春秋之浅也如此之例并不取公羊灾异下悉云记灾也记异也予已于例首都论其大意自此即观文知义不复缕载其有须存者乃存之耳公谷举例悉不称凡又公谷每一义辄数处出之今既去其重复以复简要其举例故加凡字以通贯其前后夫察微知逺识之精也故夫子云由也不得其死然是也古人立蓍以求前知也故当不弃人之知然左氏所记以一言一行定其祸福皆騐若符契如此之类继踵比肩纵不悉妄妄必多矣悉弃之乎则失于精深劝戒之道悉留之乎则多言者无惧而诡妄繁兴固当择其辞深理正者存之浮浅者去之庶乎中道也左氏无经之传其有因防盟战伐等事而説忠臣义士及有谠言嘉谋与经相接者即略取其要若説事迹虽与经相符而无益于教者则不取左氏每盟下皆云寻某年之盟每聘下则云报某人之聘侵伐下多云报某之役凡此类但检前以符后更无他义今考取其事相连带要留者留之左氏乱记事迹不达经意遂妄云礼也今考其合经者留之余悉不取左氏集诸国史为传序呉楚之君皆称为王此乃本国臣民之伪号不可施于正传故皆改为呉子楚子若叙其君臣自相答对之语则非我褒贬之意且令后代知其僭伪故仍旧耳左氏序楚县大夫皆称曰公此乃僭伪之辞皆刋正之左氏叙诸国之君皆称曰公此皆依彼国之史成辞殊失鲁史之体今为繁多不可改易学者宜知之凡有徳之人人敬其名故称其字左传追修前史足得正名而叙罪恶之人亦举其字【羽父之类】乖褒贬之意甚矣为此例极多不暇悉改学者宜知之凡諡者所以褒贬善恶其有罪之人而加美諡【恭仲之类】今不改削者以见当时政教之废也后代宜戒之
重修集传义第七
淳秉笔持简侍于啖先生左右十有一年述释之间每承善诱微言奥指颇得而闻嗟乎神不与善天丧斯文笔削才终喆人其防是以取舍三传或未精研春秋纲例有所遗略及赵氏损益既合春秋大义又与条例相通诚恐学者卒览难会随文覩义谓有二端遂乃纂于经文之下则昭然易见其取舍传文亦随类刋附又春秋之意三传所不释者先生悉于注中言之示谦让也淳窃以为既自解经理当为传遂申已见各附于经则春秋之指朗然易见或问啖氏新解经意与先儒同者十有二三焉今子重修集传悉以啖氏目之得无似窃古人之美以党其师乎答曰啖氏本云集传集注已明集古人之説而掇其善者也今作传者但以释经之义不合在于注中标以啖氏所以别于左氏公谷耳其义亦不异于集注也啖赵所取三传之文皆委曲剪裁去其妨碍故行有刋句句有刋字以至精深实惧曾学三传之人不达斯意以为文句脱漏随即注之此则集传之蠧也将来君子有意于斯者苟疑阙误宜先详览啖赵取舍例及辨疑以校之不可援三家旧文采正新传慎之慎之三传义例虽不当者皆于纂例本条书之而论其弃舍之意其非入例者即辨疑中论之或问集传先左氏次公羊后谷梁亦有意乎答曰左氏传经多説事迹凡先见某事然后可以定其是非故先左氏焉公羊之説事迹亦颇多于谷梁而断义即不如谷梁之精精者宜最在后结之故谷梁居后焉事势宜然非前优而后劣也或问曰经传文字有犯国朝庙讳悉不改易何也答曰夫文所以传义理也若改易之则失其义理矣礼云临文不讳葢谓此也但习读之人训而呼之则臣子之礼备矣左氏传所记事迹连带经义者悉入集传矣其无经之传集传所不取而事有可嘉者今悉略出之随年编次共成三巻名曰春秋逸传则左氏精华无遗漏矣其他则妄伪繁碎无足观也
修传终始记第八
啖先生讳助字叔佐闗中人也聪悟简淡博通深识天寳末客于江东因中原难兴遂不还归以文学入仕为台州临海尉复为润州丹阳主簿秩满因家焉陋巷狭居晏如也始以上元辛丑嵗集三传释春秋至大厯庚戌嵗而毕赵子时宦于宣歙之使府因往还浙中途过丹阳乃诣室而访之深话经意事多响合期反驾之日当更讨论呜呼仁不必寿是嵗先生即世时年四十有七是冬也赵子随使府迁镇于浙东淳痛师学之不彰乃与先生之子异躬自缮写共载以诣赵子赵子因损益焉淳随而纂会之至大厯乙夘岁而书成赵子名匡字伯循天水人也暨淮南节度使御史大夫陈公之领宣歙时始召用累随镇迁拜后为殿中待御史淮南节度判官淳字伯冲呉人也世以儒学着时又为陈公荐诏授大常寺奉礼郎

[book_title]春秋集传纂例卷二
唐　陆淳　撰
鲁十二公谱并世绪第九
鲁周公之国也周公武王之弟也始受封身留辅王室使子伯禽归国都于曲阜伯禽卒子考公酋立考公卒弟炀公熙立炀公卒子幽公宰立幽公为弟防所杀防立是为魏公魏公卒子厉公擢立厉公卒弟献公具立献公卒子真公濞立真公卒弟武公敖立武公卒子懿公戏立懿公为兄子伯御所杀周宣王诛伯御立懿公之弟称是为孝公【孝公二十五年犬戎杀幽王】孝公卒子惠公弗湼立【惠公三年平王东迁】
隐公惠公之子名息姑立十一年为公子翚及桓公所杀母声子不书卒不书塟不逆夫人摄谦不外逆也
桓公惠公子隐公弟名允立十八年为齐所杀母仲子隐二年书夫人子氏薨不书塟不袝庙夫人文姜【三年公子翚所逆书夫人姜氏至自齐】庄二十一年薨二十二年塟庄公桓公子名同立三十二年薨母文姜【已见上】夫人哀姜【二十四年公自逆夫人姜氏入也】僖元薨于夷【齐所杀也】二年书塟闵公庄公庶子名开庄公薨后子般立【般庄长子】公子庆父使圉人荦杀之立闵公闵公立二年庆父又使卜齮杀之母不见未取夫人
僖公亦庄公庶子名申闵公兄也立三十三年薨母成风【庄公妾也】文四年书薨五年书塟【并僭用夫人袝礼与哀姜并】夫人声姜文十六年书薨文十七年书塟
文公僖公子名兴立十八年薨母声姜夫人姜氏【四年逆妇姜于齐子赤被杀后归齐也】经云归于齐左氏谓之出姜是也宣公文公子名防立十八年薨母敬嬴公谷谓之顷熊宣公八年书薨书塟夫人穆姜【元年公子遂所逆书遂以夫人妇姜至自齐有敬嬴故所以称妇也】襄九年书薨书塟
成公宣公子名黑肱十八年薨母穆姜【已见上】夫人齐姜【十四年侨如所逆书侨如以夫人妇姜至自齐有穆姜故所以称妇也】襄二年书薨书塟
襄公成公子名午立三十一年薨母定姒襄四年书薨书塟【与齐姜并附也】夫人不见
昭公襄公子名稠立二十五年书逊三十二年薨于干侯【在外七年】母齐归昭十一年书薨书塟【僭追用夫人之礼故也】夫人呉孟子哀十二年卒不书塟不可以袝也定公昭公弟名宋立十五年薨母不见夫人不见哀公定公子名蒋立十四年春西狩获麟十六年四月孔子卒二十四年公逊于邾遂如越母定姒定十五年书卒书塟夫人不见哀公自越归卒于有山氏子悼公宁立悼公卒子元公嘉立元公卒子穆公显立穆公卒子共公奋立共公卒子康公屯立康公卒子景公偃立景公卒子平公叔立平公卒子文公贾立文公卒子顷公雠立顷公二十四年为楚所灭迁于下邑为家人鲁起周公至顷公三十四世
公即位例第十
凡经文下所引五家之传皆略言其意亦不备如传文后并放此学者宜知之
隐元年春王正月【左氏不书即位摄也公谷意亦同此】
桓元年春王正月公即位【继弑而言即位与闻乎弑也公谷云】
庄元年春王正月
闵元年春王正月【继子般也】
僖元年春王正月
文元年春王正月公即位
宣元年春王正月公即位
成元年春王正月公即位
襄元年春王正月公即位
昭元年春王正月公即位
定元年夏六月戊辰公即位【凡公即位皆于朔日故不书日定公待昭公防至既殡而即位故书日公谷啖意并同此也】
哀元年春王正月公即位
啖子曰凡天子崩诸侯薨既殡而嗣子为君康王之诰是也【周书曰乙丑成王崩七日既殡康王麻冕黼裳出在应门之内临百官羣臣既聴命相揖趋出王释冕反防服】未就阼阶之位来年正月朔日乃就此南面而改元春秋此书是也【下不标赵子者并是啖子义它皆放此】凡先君正终则嗣子逾年行即位礼谷梁云继正即位也此説是【文成襄昭哀等五公是此例也】凡先君遇弑则嗣子废即位之礼【不忍行也】谷梁云继弑君不书即位正也此説是也【庄闵僖三公是公羊同此】凡继弑君而行即位礼非也谷梁云桓公继弑君而行即位则是与闻乎弑也公羊云宣公继弑君而行即位其意也【意欲为君故党于贼而行即位二説并是】左氏不达其意曲为其説而云庄公不言即位文姜出故也闵公不言即位乱故也僖公不言即位公出故也【左氏云闵公弑后成季以僖公适邾共仲奔莒乃入立之事见闵二年】公出复入不书讳故也【此言经中无僖公出入之文也】其母以得罪去国犹曰不忍父为他国所弑其情若何不举其大而举其细非通论也且三月文姜方逊何妨正月即位乎故知解庄公不言即位妄也国有危难岂妨行礼故知解闵公不言即位妄也若君出讳而不书昭公何以书乎假如实出亦当非时即位如定公也故知解僖公不言即位妄也
告月视朔第十一
隐元年春王正月【隐自元年之外余并不书正月谷梁曰隐十年无正隐不自正也元年有正所以正隐也公羊意同】
桓三年正月【桓即位十八年唯元年二年十年十八年四处有王字余皆无王字赵云王者人伦之所系桓无王恶桓之灭人伦也桓之有王是谬増加书之也】
文六年闰月不告月犹朝于庙【左氏云不告闰朔非礼也谷梁云犹可以已也】　十六年夏五月公四不视朔【谷梁云以公为厌政矣】
襄二十九年春王正月公在楚【赵説在下】
昭三十年春王正月公在干侯【此时郓溃公无所容寄在干侯既非其地不得书居故毎嵗首皆书所在也】　三十一年春王正月公在干侯　三十二年春王正月公在干侯
赵子曰天子常以今年冬班明年正朔于诸侯诸侯受之每月奉月朔甲子以告于庙所谓禀正朔也故曰王正月言王之所以班也因以特牲荐谓之告月亦曰告朔故论语云子贡欲去告朔之饩羊也文公以闰非正不行告朔之礼而以其朔日但身至庙拜谒而已故曰犹朝于庙以此朝空庙谒故经文讥之襄二十九年书公在楚者记君之所在且明不得告朔此史家之常事诸公在外多矣悉不书者国之常事不足备书从省之义此则因公正旦在逺故举此一事以示常法也书昭公在干侯其义所同凡君在不应都废告朔之礼当是执政大臣摄行矣
郊庙雩社例第十二
啖子曰凡祭常事多不书失礼及变故则书赵子曰凡郊庙社稷所以奉天地尊祖考而重生本咸国之大礼也故过则书之
郊望
僖三十一年夏四月四卜郊不从乃免牲犹三望【公谷云四卜非礼四月不时左氏公谷皆云讥犹三望卜郊不从而免牲足知不郊故不云不郊】
宣三年正月郊牛之口伤改卜牛牛死乃不郊犹三望【谷梁云书郊牛之变犹三望义同僖三十一年】
成七年正月鼷鼠食郊牛角改卜牛鼷鼠又食其角乃免牛不郊犹三望【书郊牛之变义同宣三年犹三望义同僖三十一年谷梁云免牛礼也】　十年四月五卜郊不从乃不郊【谷梁云五卜强也】　十七年九月辛丑用郊【谷梁云九月不当郊故云用郊】
襄七年夏四月三卜郊不从乃免牲【谷梁云三卜礼也四月不时也】十一年夏四月四卜郊不从乃不郊【四月四卜郊同僖三】
【十一年也】
定十五年正月鼷鼠食郊牛牛死改卜牛夏五月辛亥郊【五月不时也赵子曰予早年常恠鼷鼠食郊牛致死上元二年因避兵旅于防稽时有水旱疫厉之苦至明年而牛灾有小鼠能噬牛才伤皮肤无有不死者】
哀元年春王正月鼷鼠食郊牛角改卜牛夏四月辛巳郊【四月不时】
郊时
啖子曰天子以冬至祭上帝又以夏之孟春祈谷于上帝礼曰于郊故谓之郊【不敢斥言祀天故但言其祭处而已】鲁以周公之故特得以孟春【周之三月】祈谷于上帝亦谓之郊郊皆用辛日故以二月卜三月上辛不吉则卜中辛又不吉则卜下辛所谓吉事先近日也谷梁曰自正月至于三月郊之时也我以十二月下辛卜正月上辛如不从则以正月下辛卜二月上辛如不从则以二月下辛卜三月上辛如不从则不郊矣此説非也若以冬至则不当卜若以夏之孟春则不当起周正而卜【公羊旧注及郑司农注礼亦同此説皆是谬也】左氏云啓蛰而郊郊而后耕是也【啓蛰为建寅之月百蛰惊出耳略举时侯非必取厯惊蛰之节也】
养牲
礼曰养牲必在涤三月【涤者养牲之官名也】故自周之十一月下旬而养牲至二月中旬而牲成故得以二月下旬卜三月上辛也
改卜牛
凡养牲必养二牲一以祀上帝一以祀后稷帝牛有变【变所谓伤食之类】则改卜稷牛以代之而别以他牛为稷牛可也礼曰帝牛必在涤三月稷牛唯具【言稷牛但令备即可不必在涤帝牛必在涤也】
不郊
凡卜三旬皆不吉则不郊牛死及牛有灾害则卜稷牛而代之若卜稷牛不吉及既养稷牛又死亦皆不郊【所言稷牛义与上同】
免牲
凡不郊皆卜免牲谷梁曰卜免牲吉则免之【免牲之礼见僖三十一年】不吉则但不郊而已又曰卜之不吉则系而待庀牲【庀具也待明年具牲时卜用也】然后左右之【左右随所用也】此説是免牛凡未成牲曰牛谷梁云牲伤者亦曰牛又曰已牛矣而又免之何也尝置之上帝矣【置之涤官】故卜而免之不敢专也此説是公羊云免牲礼也免牛非礼也此説不如谷梁之义精【已前并啖子説】
赵子曰郊者天子所以事上帝也鲁曷为之【诸侯不合郊祀】周公故也成王尊周公之徳故锡天子之礼焉不于日之至避王室也【周郊天用冬至之日】卜用夏正【建寅之月】于农耕之始也【因祭祀遂祈嵗事故于郊前】比旬而卜之逺怠慢也【比近也谓二月下旬卜三月上辛卜吉则有司庀事若逺日卜之得吉则未庀事则似堕之也】必更三旬礼尽于三也【凡礼以三为节】且郊之月殚矣【言此月日尽不可复郊故不复卜也】
望
啖子曰寻春秋义郊后必望祭若不郊则不当望凡书犹三望犹皆非礼也【三传义同】
赵子曰三望之名公羊云泰山河海也而左氏谷梁无其名説左氏者云分野之星及封内山川説谷梁者云泰山淮海据礼篇云诸侯祭名山大川在其封内者而不言星辰又淮海非鲁之封内公羊云山川不在其封内则不祭而云祀河海【河海不在鲁界也】则三家之义皆可疑也
庙
公羊曰周公称太庙【鲁之始祖故称太庙】鲁公称世室【伯禽始受封其庙称世室言世世不毁也】羣公称宫【尊始祖不令子孙同其称故曰宫也】
隐五年九月考仲子之宫初献六羽【赵子曰舍八佾用六佾犹谓之僭故曰献】
桓二年夏四月取郜大鼎于宋戊申纳于太庙【三传皆云非礼也】　八年正月己卯烝五月丁丑烝【公谷皆云黩祀也】十四年秋八月壬申御廪灾乙亥尝【赵子曰讥不时又不】
【改卜也】
庄二十三年秋丹桓宫楹【左谷皆云非礼也】　二十四年春王三月刻桓宫桷【义同丹楹】
闵二年夏五月乙酉吉禘于庄公【三传并云不当吉赵云不当禘不称宫不及于祖也】
僖八年秋七月禘于太庙用致夫人【谷梁云不宜致也】文二年二月丁丑作僖公主【三传皆云失虞练之时】　八月丁卯大事于太庙跻僖公【三传皆云逆祀也】　六年闰月不告朔犹朝于庙【左氏云不告朔非礼谷梁云不当朝庙】　十三年秋七月大室屋壊【三传皆云书不敬也】　十六年夏五月公四不视朔【谷梁云讥公厌政也】
宣八年六月辛巳有事于太庙仲遂卒于垂壬午犹绎万入去籥【三传皆云卿卒不当绎】
成三年二月甲子新宫灾三日哭【公谷并云礼也】　六年二月辛巳立武宫【三传并云非礼】
昭十五年二月癸酉有事于武宫籥入叔弓卒去乐卒事
定元年九月立炀宫【义同武宫】　八年冬从祀先公【公谷皆云复正】
啖子曰凡宗庙之礼有常四时之祭虽失其月亦非大故皆不书其失时及失礼之大者乃书左氏云始杀而尝闭蛰而烝过则书公羊云春曰祠夏曰禴秋曰尝冬曰烝常事不书【言失礼非常乃书之】此説皆是
赵子曰四时之祭皆用夏时【言祠禴尝烝皆用夏之四时也】从物宜也【若以周之四时用四祭于义理及所用之物都不相合故用夏时为宜也】周虽以建子为正至于祭祀则用夏时本月以行四时之祭故桓八年正月烝则夏之仲冬也闵二年五月禘即夏之三月也凡四时之祭盖用孟月宣八年六月有事于太庙即夏之孟月也若有故及日不吉即用仲月桓八年正月烝是也若又有故及日不吉即用季月昭十五年二月有事于武宫即夏之季月也经文并无讥故但不失时即非僭礼啖説是也然吉事先近日苟有其故而用季月渉于怠矣当用仲月为嘉也时物既登且得二至二分之节故也此事礼制都无定证今考经推理宜耳故也【向下别无标题亦并无赵子义他皆放此】又曰礼不王不禘【礼篇大传及防服小记并云尔】鲁曷为之周公故也周之王也文王兴之【王业大兴】武王成之【伐纣有天下也】周公康治之【辅幼主治天下】是以鲁得郊焉所以崇周公也【令鲁子孙用天子礼所以尊崇周公故也】曰崇之宜乎【问合礼之宜否】非宜也国之所以树者法制也法制所以限尊卑【不得陵僭】诸侯而行天子之礼非周公之意也其用乎庄又僭也【成王令鲁得用禘礼已为僭矣本止施于周公之庙今又僭于庄之庙行之非礼之甚用其丰备之礼而不能配文王也】不称宫不及于祖也【若言吉禘于庄宫即似于庄庙祭及文王今既不尔故指言庄公以明之也】凡祭而非者称祭【祭而失礼则书祭名】以本下者称事【祭非失礼为下事张本者则不书祭名大事于太庙跻僖公之类是也】又曰禘者本帝王之大祭诸侯不得行之成王以特尊周公令鲁行耳闵二年遂僭用于庄庙故经书以讥之公羊云其言庄公何未可以称宫庙也必若不合于宫庙行禘而今行之则当明书以示讥不应隐避也自縁不配文王故斥言庄公以明之尔又云讥始不三年也若然则当有初字故知皆非也
辨鲁无祠礿义【四时祭名礼诸篇及诸经书説之不同故儒者纷然赵氏辨之】
问曰周礼记四时祭名云春祠夏礿秋尝冬烝公羊亦同毛诗云礿祠烝尝于公先王【协韵故云尔其实祠礿尝烝】而春秋无礿祠二祭何也答曰春秋中一书烝【虽再书之其实一事】一书尝两书禘皆为失礼及有变故乃书耳于祠礿二祭无他故所以不书何足怪哉
辨禘义【禘义尤迷误故赵子辨之】
赵子曰礼记大传云礼不王不禘【明诸侯不得有也】王者禘其祖之所自出【所出谓所系之帝】以其祖配之诸侯及其太庙【诸侯有五庙唯太庙百世不迁及者言逺祀之所及也不言禘者不王不禘无所疑也不言祫者四时皆祭故不言祫也】大夫有大事省于其君干祫及其高祖【有省谓有功徳见省记者也干者逆上之意也言逆上及高祖也】予据此事体势相连皆説宗庙之祀不得谓之祭天【已上注义并赵子义非郑旧释下祭法亦然也】礼记防服小记曰王者禘其祖之所自出又下云礼不王不禘正与大传同则诸侯不得行禘礼明矣是以祭法云有虞氏禘黄帝【舜祖颛顼颛顼出于黄帝则所谓禘其祖之所自出也】而郊喾【帝王郊天当以始祖配天即舜合以颛顼配天也为身继尧绪不可舍唐之祖故推喾以配天而以颛顼为始祖情祀之至也】祖颛顼【舜之世系出自颛顼故以为世始也】而宗尧【凡祖者创业传世之所出也宗者徳髙而可尊其庙并不迁也】夏后氏亦禘黄帝【义同舜也】而郊鲧【禹尊父且以有水土之功故以配天也】祖颛顼【禹世系亦出于颛顼也】而宗禹【当禹身亦宗舜子孙乃宗禹也】殷人禘喾【殷祖契出自喾】而郊防【有水功故推以配天】祖契【汤出契后】而宗汤【当汤身未有宗】周人禘喾【义与殷同】而郊稷【有播植之功且为始祖也】祖文王而宗武王【当武王身亦未有宗】
赵子曰予以为禘郊祖宗并叙永世追祀而不废絶者也禘者帝王立始祖之庙犹谓未尽其追逺尊先之义故又推尊始祖所出之帝而追祀之以其祖配之者谓于始祖庙祭之而便以始祖配祭也此祭不兼羣庙之主为其疎逺不敢防狎故也其年数或每年或数年未可知也郑注祭法云禘谓配祭昊天上帝于圜丘也葢见祭法所説文在郊上谓为郊之最大者故为此説耳祭法所论禘郊祖宗者谓六庙之外永世不絶者有四种尔非闗配祭也禘之所及最逺故先言之尔何闗圆丘哉若实圜丘五经之中何得无一字説处又云祖之所自出谓感生帝灵威仰也此何妖妄之甚此文出自纎纬始于汉哀平间僞书也桓谭贾逵蔡邕王肃之徒疾之如雠而郑通之于五经其为诬蠧甚矣或问曰若然则春秋书鲁之禘何也答曰成王追宠周公故也故祭统云成王追念周公赐之重祭郊社禘尝是其义也【郊禘天子之礼社与尝诸侯所自有撰礼者见春秋书尝社以为郊禘同遂妄言耳】鲁之用禘盖于周公庙而上及文王文王即周公之所出也故此祭唯得于周公庙为之闵公时遂僭于庄公庙行之【亦犹因周公庙有八佾季氏遂用之于私庭也】以其不追配故直言庄公而不言庄宫明用其礼物耳不追配文王也本以夏之孟月为之至孟献子乃以夏之仲月为之【礼杂记云孟献子曰正月日至可以有事于上帝七月日至可以有事于祖七月而禘献子为之也】今备引诸经书之文证之于左闵二年五月吉禘于庄公【讥其不当吉又不当禘于庄】僖八年秋七月禘于太庙用致夫人【讥其非时之禘又讥致于夫人也】左氏云烝尝禘于庙又云禘于武宫僖宫襄宫又晋人云以寡君之未禘祀【时未终防也】又云鲁有禘乐賔祭用之礼运云鲁之郊禘非礼也周公其衰矣【鲁郊多失时又于诸宫用禘礼】郊特牲曰春禘而秋尝【郑注禘当为礿】明堂位曰季夏六月以禘礼祀周公于太庙【夏之四月】祭义曰春禘秋尝【郑无注】祭统曰春礿夏禘【郑夏时礼也】下文云成王追念周公赐之重祭郊社禘尝是也【郑无注】杂记云七月之禘献子为之也【义已见上】仲尼燕居云明乎郊社之礼禘尝之义治国其如指诸掌而已王制云春礿夏禘【郑注殷时礼】又云礿则不禘禘则不尝尝则不烝烝则不礿【郑云虞夏诸侯嵗朝废一时祭也】诗周颂序云雍禘太祖也【郑云禘大于时祭而小于祫】又商颂云长发大禘也尔雅云禘大祭也论语曰禘自既灌而往者吾不欲观之矣国语曰禘郊之牛角茧栗问者曰左传云蒸尝禘于庙何也答曰此为见春秋经前后祭祀唯有此三种以为祭名尽于此但据经文不识经意所以云尔又见经中禘于庄公以为诸庙合行之故妄云禘于武宫僖宫襄宫皆妄引禘文而説祭尔问者曰若禘非时祭之名则礼记诸篇所説其故何也曰礼记诸篇或孔门之后末流弟子所撰或是汉初诸儒私撰之以求购金【汉初以金购遗书故儒者私撰礼篇鬻之】皆约春秋为之见春秋禘于庄公遂以为时祭之名【若非末流弟子及汉初儒者所着不应差互如此也】见春秋唯两度书禘一春一夏【闵二年五月吉禘于庄公今之三月僖八年七月禘于太庙今之五月也】所以或谓之春祭或谓之夏祭各自著书不相符防理可见也而郑不达其意故注郊特牲云禘当为礿祭义与郊特牲同郑遂不注其注祭綂及王制则云此夏殷时礼也且祭统篇末云成王追念周公赐之重祭郊社尝禘是也何得云夏殷礼哉遂都不注郑又见吉禘于庄公遂云禘小于祫【见毛诗雍篇注】儒者通之云三年防毕小禘于襧五年大祫自此便三年一禘五年一祫若禘不迎羣庙之主何得谓之大若迎羣庙之主何得于祢庙迎之又曾子问篇中何得不序【引文在下】乖谬之甚也且春秋宣八年公羊云大事祫也毁庙之主皆陈于太祖【陈者明素皆蔵于太祖庙今但出而陈之也】未毁庙之主皆升合食于太祖【升者明自本庙而来升也】礼记曾子问篇云祫祭于太庙祝迎四庙之主【明毁庙之主皆素在太庙故不迎也】又云非祫祭则七庙五庙无虚主【义与公羊同】并无説禘为殷祭处则禘不为殷祭明矣【殷重大之义也】问曰若禘非三年防毕之殷祭则晋人云以寡君之未禘祀何也答曰此左氏之妄也左氏见经文云吉禘于庄公以为防毕当禘而不知此本鲁礼不合施于他国故左氏亦自云鲁有禘乐賔祭用之即明诸国无禘了可知矣是左氏自相违背亦可见矣其左氏虚妄之传非一又何疑哉【具在纂例及辨疑中】或曰禘非殷祭则论语云禘自既灌而往者吾不欲观之矣何也答曰此夫子为大夫时当禘祭而往助祭叹其非礼故云尔也初酌酒灌地以降神之时其礼易行既灌之后至于馈荐则事繁而生懈慢故夫子退而嫌之或人因而问其故夫子不欲指斥君之恶便云不知也言其礼难知也若能知者则于天下大事莫不皆知可如掌中之物言如此者是禘礼至难知以隐其前言非斥之意耳注家不达其意遂妄云既灌之后列尊卑序昭穆为跻僖公恶之且祫祭之时固当先陈设座位位定之后乃灌以降神郊特牲云既灌然后迎牲明牲至即杀之以献何得先灌然后设位乎先儒不达经意相防致误皆此类也【或难曰夫子所叹若非为逆祀而别亏礼则春秋何不书乎答曰春秋所纪祭祀皆失时及非常变故乃云尔至于懈慢亏失史官如何书乎若如此细故尽书则春秋一年经当数万言不当如此简也】述祭统者不达此意遂云明乎郊社之义禘尝之礼治国其如指诸掌乎此不达圣人掩君恶之意遂云尔假令达于祭礼亦仪表中一事尔若别无理化之徳何能治天下乎此并即文为説不能逺观大指致此耳问者曰王制所云礿则不禘禘则不尝尝则不烝烝则不礿信如郑説乎答曰撰此篇者亦縁见春秋中唯有禘烝尝三祭谓鲁唯行此三祭遂云尔若信如郑注诸侯每嵗皆朝即逺国来往须厯数时何独废一时而已又须往来常在道路如何守国理民乎问者曰明堂位云季夏六月以禘礼祀周公于太庙又云夏礿秋尝冬烝此即以禘为大祭而时祭阙一时义甚明着也答曰礼篇之中夏礿秋尝冬烝庸浅鄙妄此篇为甚故云四代之官鲁兼用之又云君臣未尝相弑也礼乐刑法未尝变也其鄙若此何足徴乎郑不能寻本讨原但随文求义解此禘礼輙有四种其注祭法及小记则云禘是祭天注毛诗颂则云禘是宗庙之祭小于祫注郊特牲则云禘当为礿注祭统王制则云禘是夏殷之时祭名殊可怪也问者曰禘若非圆丘国语云郊禘之牛角茧栗何也答曰凡禘皆及五帝五帝之功髙遂为五方之主则月令所谓其帝太昊等是也以其功髙厯代兆于四郊以祭之比之次于天帝且郊祀稷牛角犹茧栗则太皥黄帝之牛不得不尔何足疑哉儒者又云禘祫俱大祭祫则于太祖庙列羣庙之主禘则于文武庙各迎昭穆之主【文为穆列武为昭列已毁庙及未毁之主各以昭穆分集于文武】予谓凡太庙之有祫祭象生有族食之义列昭穆则齿尊卑之义今乃分昭穆各于一庙集之有何理哉又五经中何得无似是之説【言不独无明文亦无疑似之説】若有此礼五庙七庙有虚主其曾子问篇中何得不该【义已见上】盖儒者无以分别禘祫之异强生此义又何怪哉
门社
庄二十五年夏六月日有食之鼓用牲于社【左氏云当伐鼓于社不当用牲】　秋大水鼓用牲于社于门【左氏云凡天灾有币无牲】三十年九月日有食之鼓用牲于社【左氏云非正阳之月】
【当伐鼔不当用牲】
文十五年六月日有食之鼓用牲于社【义同庄二十五年】
左氏曰日有食之天子不举伐鼓于社诸侯用币于社伐鼓于朝又曰日有食之唯正阳之月朔慝未作【正月为建巳之月慝谓隂气】于是乎用币于社伐鼓于朝又曰凡天灾有币无牲非日月之不鼓啖子曰据左氏所説正礼也此书门社皆记非常也
雩
赵子曰凡祈泽曰雩【泽润泽也谓祈雨也凡祈雨祭毕星及山林川泽也】称大国徧雩也【谓都邑徧修之所以称大也】勤民之祀也故志之【勤忧念也建巳之月雩祭自是常事不书】
桓五年秋大雩
僖十一年秋八月大雩　十三年秋九月大雩成三年秋大雩　七年冬大雩
襄五年秋大雩　八年九月大雩　十六年秋大雩十七年九月大雩　二十八年秋八月大雩
昭三年八月大雩　六年秋九月大雩　八年秋大雩　十六年九月大雩　二十四年八月大雩　二十五年七月上辛大雩季辛又雩【啖子云　辛不言大者承上文可知也】
定元年九月大雩　七年秋大雩　九月大雩　十二年秋大雩
赵子曰左氏云龙见而雩过则书之又曰书不时也盖并为逾建巳之月为不时耳若然则但言某月日雩可知也不时何用书大哉故知此説非也雩者为旱书也以明旱而雩有益也忧民故书之与书不雨义同谷梁云雩得雨曰雩不得曰旱此説是也旧説大谓礼物有加也若礼物有加即书大何者是祈雨之雩乎假令实谓礼物有加故书大则礼物合度但失时者当但书雩何得总云大哉公羊曰大雩者旱祭也何以不言旱言雩则旱见言旱则雩不见此説亦非也雩祭名尔旱乃灾也以雩言旱非举重之义
婚姻例第十三【太子生附】
啖子曰凡婚姻合礼者皆不书赵子曰凡男女之礼【谓诸侯婚姻之礼也】人伦之本也风教之始也是以先王敬之故纪其阙耳【阙失则书之也】
纳币
庄二十二年冬如齐纳币【公谷皆云亲纳币非礼啖子云时居丧又娶雠女也】文二年冬公子遂如齐纳币【公羊云讥丧娶赵子云又讥使公子纳币也】成八年夏宋公使公孙夀来纳币【赵子云婚礼不当使公孙也】
啖子曰鲁往他国纳币皆常事不书凡书者皆讥也他国来亦如之公羊云纳币不书【合礼者皆不书】此説是也左氏不达此例云襄仲如齐纳币为合礼误亦甚矣【説具辨疑】赵子曰婚礼有六一纳采二问名三纳吉四纳征【即纳币也】五请期六亲迎【即逆女也】春秋独书其二【纳币及逆女也】以纳币方契成【已前三礼并未结定】逆女为事终举重之义也
逆王后
桓八年冬祭公来遂逆王后于纪【赵子曰言遂逆者讥不躬白于王】襄十五年春刘夏逆王后于齐【左氏曰卿不行非礼也】
啖子曰古儒者或言天子当亲迎或言不当亲迎二説不同未敢定也然春秋所载皆讥也【合礼则常事不书也】
赵子曰先儒争此义郑康成据毛诗义以文王亲迎为证据文王乃非天子不可为证考之大体固无自逆之道王者之尊海内莫敌故嫁女即使诸侯主之适诸侯诸侯莫敢有其室若屈万乗之尊而行亲迎之礼即何莫敌之有乎问曰夫子对哀公云为天地社稷宗庙之主非谓天子乎答曰鲁有郊天祀地之礼故云尔何得言天子之礼乎
内逆女
桓三年秋公子翚如齐逆女【文姜也谷梁云当亲迎使大夫非也啖子曰使公子尤非】
庄二十四年夏公如齐逆女【哀姜也谷梁云讥逆雠女】
文四年夏逆妇姜于齐【出姜也谷梁云讥礼成于齐故曰妇不书公不斥言】宣元年春公子遂如齐逆女【齐姜也义与公子翚同】
啖子曰诸侯亲迎皆常事不书谷梁云亲迎常事不志是也【公羊意同】公子翚公子遂叔孙侨如为君逆夫人皆以非礼书翚遂公子而行婚礼尤不可也左氏以卿逆为合礼殊误矣
外逆女
隐二年九月纪履緰来逆女【公谷并云讥不亲迎】
庄二十七年冬莒庆来逆叔姬【公羊曰大夫越境逆女非礼也谷梁意同】僖二十五年夏宋荡伯姬来逆妇【谷梁云姑不当自逆称妇有姑之辞也】
宣五年九月齐髙固来逆子叔姬【义同莒庆赵子云时君之女也以别非姑姊妹故加子字也皆放此也】
啖子曰凡外逆女皆以非礼书公羊云外逆女不书【合礼者不书】是也
王后归
桓九年春纪季姜归于京师
左氏曰凡诸侯之女行唯王后书赵子曰敬王室也【言所以书】记其是以着其非【天下之母当取之于诸侯其归也当赴告天下春秋时王室无纲少能如此故记此则不书者皆受讥也】谷梁曰为之中者归之也【言鲁为媒居中问导成之所以书也】按王后者天下之母不同于诸侯自合书之不关鲁为之媒乃书也
王女归
庄元年冬王姬归于齐【赵子曰时齐鲁雠讥其为婚主也】　十一年冬王姬归于齐【义同元年】
赵子曰凡外女归皆以非常乃书【合礼则不书也】谷梁云为之中者即归之【中谓内与其礼】若然则他公何不见有婚主之事而庄公独两处书乎则知书归者皆非常也讥与雠为婚主也
内女归
隐二年九月纪履緰来逆女冬十月伯姬归于纪【讥义见上】　七年三月叔姬归于纪
庄十二年春王三月纪叔姬归于酅【啖子曰非姬而归故加纪字义见本传】　二十五年夏伯姬归于
僖十五年秋季姬归于鄫
成九年二月伯姬归于宋
啖子曰公羊谷梁并云妇人谓嫁曰归是也凡内女归嫁为夫人则书【以尊卑敌公为之服故书其归】但言归而不云逆者知自来逆常事不书
夫人至
桓三年秋夫人姜氏至自齐【文姜也谷梁曰不言翚之以来公亲受之于齐侯也】
庄二十四年八月丁丑夫人姜氏入【哀姜也谷梁云以雠之子荐宗庙故曰入也】
僖八年秋七月禘于太庙用致夫人【声姜也赵子曰讥禘以讥致也】宣元年三月遂以夫人妇姜至自齐【穆姜也赵子曰书以言不当以也夫人者将以承宗庙也可不敬乎】
成十四年九月侨如以夫人妇姜氏至自齐【齐姜也义同宣元年赵子曰书氏谬増也言传写谬误也】
啖子曰凡夫人初至皆书告于庙也赵子曰文四年逆归姜【出姜也】不书至贬成礼于齐也昭公娶吴孟子不书至耻娶同姓不告庙也襄公定公哀公并不迎夫人文九年夫人姜氏至不入此例者以非初逆之至
夫人如及防飨
庄二年冬十一月夫人姜氏防齐侯于禚【文姜也左谷皆云非礼赵子曰姜氏齐侯之恶着矣亦所以病公言不能正家也】　四年春二月夫人姜氏飨齐侯于祝丘【谷梁云飨甚矣言其恶甚于防】　五年夏夫人姜氏如齐师【赵子曰不当如也见其奸】　七年春夫人姜氏防齐侯于防【义同二年】　冬夫人姜氏如齐【义同五年】二十年春王正月夫人姜氏如莒
僖十七年秋夫人姜氏防齐侯于卞【赵氏云参议也】
文九年春夫人姜氏如齐【赵子曰无父母而归宁故曰如讥之也】
啖子曰凡夫人行皆书比于公也赵子曰诸侯之女既嫁父母存则归宁不然则否今则不尔故书曰如【如者朝聘之名非妇人之事若合礼者之归宁则当云寜于某】左氏例云夫人归宁曰如某此説非也据经文所书者皆以非礼故也若以文姜如齐为合礼则天下无非礼事矣又书如莒岂是归宁乎谷梁每经下皆云妇人既嫁不逾竟逾竟非礼也若然则父母存岂得絶其归宁乎又未嫁之女孀居之妇岂得逾竟乎故不足取
夫人归本国
文十八年冬夫人姜氏归于齐【子赤之母文公夫人左氏云襄仲杀子赤夫人归于齐】
赵子曰言归不反之辞也左氏云夫人出曰归于某据文公夫人归于齐乃是襄仲杀子赤后自归耳不可以此为例若夫人实有罪见出必当云出归于某以示贬不应但云归尔
内女来
庄二十有七年冬伯姬来【赵子云讥无父母而来也】
僖五年春伯姬来朝其子【公羊云参讥之】　二十有五年夏宋荡伯姬来逆妇【谷梁云姑不当自逆妇也】　二十有八年秋伯姬来【义同庄二十七年伯姬来】　三十有一年冬伯姬来归【义同宋伯姬也】
宣五年冬齐髙固及子叔姬来【啖子云大夫非公事与妻出竟非礼也时叔姬初嫁未合归宁假令合归宁如此书之以明髙子之非也】
赵子曰凡内女称来不宜来也讥无父母而归也左氏曰凡诸侯之女归宁曰来言礼当来也窃谓合礼者悉常事不书岂有二百四十二年内女唯两度归宁乎盖知非礼而来故书云尔若须归宁耳公羊云内女直来曰来此盖见无他事故云尔殊不知经意
内女出
文十有五年十有二月齐人来归子叔姬【啖子云不言齐叔姬不售于齐也赵子云书来归于姬上者非嫁后之出故异其文焉】
宣十有六年秋郯伯姬来归
成五年正月叔姬来归
啖子曰内女见出皆书曰来归大其事也【三传意同】郯伯姬叔姬不书嫁而书出或嫁时夫未为君也赵子曰为妇而出着其非也【言妇道不修故被出若出非其罪经必异文但无非罪者尔】
杂婚姻事
桓三年九月齐侯送姜氏于讙【左氏云诸侯不当自送女公谷同】庄元年夏单伯送王姬【赵子云不书送】　二十有四年八月丁丑夫人姜氏入戊寅大夫宗妇觌用币【谷梁云娶雠人女故云入左氏云妇人用币非礼也公羊意亦同此】
成九年夏季孙行父如宋致女【赵子云不当使卿致也】
啖子曰凡杂婚姻事亦以非常乃书
媵
庄十九年秋公子结媵陈人之妇于鄄遂及齐侯宋公盟
成八年冬卫人来媵　九年夏晋人来媵　十年夏齐人来媵
啖子曰凡媵常事不书公子结为遂事起本也三国来媵非礼也故书【礼当二国媵】公羊云媵不书谷梁云媵浅事也不志此説皆是左氏云凡诸侯嫁女同姓媵之异姓则否若然则莒姓己郯姓己邾姓曹此三国同姓至少如嫁女孰为媵乎恐此礼难行今不取赵子曰左氏云异姓则不合媵则成十年直云齐人来媵足知非礼何假先书卫乎所以先书二国者明九女已足而又来媵所以为失礼非谓讥异姓来媵其义亦甚明
太子生
桓六年九月丁卯子同生
啖子曰君嫡子生以太子生之礼接之则史书之庄公是嫡夫人之子又以太子生之礼接之故书【余公虽有是嫡夫人之子不以太子生之礼举之故不书也】赵子曰太子生多矣曷为书子同礼备故也礼备于嫡是重宗庙【太子将承先君之宗庙】记其是以着其非也【但书备礼者则不备礼者自见】言太子生备其礼常事也不当书为余公皆不备礼不可书之但举有礼者足以示诫

[book_title]春秋集传纂例卷三
唐　陆淳　撰
崩薨卒塟例第十四
左氏曰凡崩薨来告则书不然则否
啖子曰天子卒曰崩诸侯卒曰薨皆臣子之辞外诸侯则曰卒卒终也本国不言卒【言卒如合终然】故异其文如今凶仪称亲属亡没异于吊者之辞情礼然也
公羊曰天子曰崩诸侯曰薨大夫曰卒士曰不禄【按此説不了何者天子至尊天下称曰崩可也诸侯曰薨则本国臣子言之至于赴告犹曰不禄王史及他国之史则书卒自此以下其家臣赴告并言不禄史官书之则曰卒此则臣子及他国异辞尔何得定配以为品例邪自史记汉书已下既有爵臣死皆言薨乖失甚矣且鲁史书外诸侯犹言卒况王臣乎】
王崩
隐三年三月庚戌天王崩【平王也】
桓十五年三月乙未天王崩【桓王也比后庄王僖王不书崩】
僖八年冬十有二月丁未天王崩【惠王也】
文八年八月戊申天王崩【襄王也此后顷王不书崩】
宣二年冬十月乙亥天王崩【匡王也】
成五年冬十有一月己酉天王崩【定王也】
襄元年九月辛酉天王崩【简王也】　二十八年十有二月甲寅天王崩【灵王也】
昭二十二年四月乙丑天王崩【景王也】
赵子曰春秋王崩三不书【讥也谓不书于经庄王僖王顷王也】见王室不告鲁之不赴也【王室使告国史当书之不然鲁闻王崩使卿赴吊则知其日月亦当书也】哀王室之无人【王室陵迟公卿非其人故礼阙尔】着诸侯之不臣也【王室虽不告诸侯闻之自当徃】嗣王即位皆不书【逾年而即位天下更始即当书其即位以见天下新有大君也】不能施令于天下也【但自即位而已不能有号令新政使天下知也亦犹诗有王风不为雅也】罪诸侯不臣而莫之承也【诸侯视之与不即位同不复重承也】哀王道积微而莫之兴也【积渐也无复振兴也】又曰王后世子【王之世子】废兴卒塟之不书何也王室不告诸侯不赴也【不赴不庆吊】哀其微也
公薨
隐十一年冬十有一月壬辰公薨【桓公与羽父弑之】
桓十八年夏四月丙子公薨于齐【齐令彭生弑之也】
庄三十二年八月癸亥公薨于路寝
闵二年秋八月辛丑公薨【共仲使卜齮贼公于武闱】
僖三十三年冬十有二月乙巳公薨于小寝
文十八年春二月公薨于台下【非路寝也】
宣十八年冬十月壬戌公薨于路寝
成十八年八月己丑公薨于路寝
襄三十一年夏六月辛巳公薨于楚宫
昭三十二年十有二月己未公薨于干侯
定十五年夏五月壬申公薨于髙寝
啖子曰凡公薨必书其所【小寝路寝髙寝之类】详内事重凶变也若遇弑则不地谷梁云公薨不地故也此説是赵子曰公必薨于正寝以就公卿也大位奸之窥也危病邪之伺也若蔽于隐是使小人女子得行其志也庄公正终而嗣祸分位不眀而闺闱不修也【事见庄三十二年】故宗嗣素定之兵权散主之闺闱严之小人女子不尸重任贤良受托鼎足交辅则纂弑之祸曷由而至哉
夫人薨
隐二年十有二月乙卯夫人子氏薨【桓公母仲子也】
庄二十一年秋七月戊戌夫人姜氏薨【桓公夫人文姜】僖元年秋七月戊辰夫人姜氏薨于夷齐人以归【庄公夫人哀姜闵公之嫡母也】
文四年冬十有一月壬寅夫人风氏薨【僖公妾母成风也】十六年秋八月辛未夫人姜氏薨【僖公夫人声姜文公母也】
宣八年夏戊子夫人嬴氏薨【宣公母也】
襄二年五月庚寅夫人姜氏薨【成公夫人齐姜也】　四年秋七月戊子夫人姒氏薨【襄公妾母】　九年五月辛酉夫人姜氏薨【成公母】
昭十一年五月甲申夫人归氏薨【昭公妾母】
定十五年秋七月壬申姒氏卒【哀公妾母】
哀十二年夏五月甲辰孟子卒【昭公夫人】
啖子曰凡夫人薨必书而不书地妇人无外事薨有常处也其君之妾母仲子则本以夫人礼娶【事见隠元年】又隠公以桓公为先君之嗣故行夫人丧礼书薨【书夫人子氏薨】自成风之后【夫人风氏薨即僖公妾母也】妾母皆僭用夫人礼故亦书薨着其非礼也哀公母定姒卒时子未逾年【姒氏卒时定公已薨哀公初立未逾年未成君】虽行丧礼不可加于子【凡未逾年君卒亦不言薨】故书卒子既未成君故不称夫人也孟子呉女也【昭公夫人】鲁人耻娶同姓不可书曰夫人姬氏薨而曰孟子卒
赵子曰若薨于外则书地记事实也谷梁曰夫人薨不地地故也【故谓被杀】此説非也假如夫人归寜死于外岂得云不地乎且君皆记其寝被杀则不言地隠公是也桓公在齐被杀而亦书地故知在外薨不以有故无故皆当书其地理甚昭然
未逾年君卒
庄三十二年冬十月乙未子般卒
文十八年冬十月子卒【子赤也襄仲杀之也】
襄三十年九月癸巳子野卒【毁也】
昭二十二年冬十月王子猛卒【啖氏云同年上言主居于皇足知是未逾年之王卒特加子字义见本传】
啖子曰凡未逾年君卒皆书曰卒言嗣先君未成君也故不书崩薨而曰卒先君未塟则名之【父前子名义也】既塟则不名【子赤是也】外诸侯未逾年而卒则不书异于内也赵子曰子般子赤以被杀故不书地义与隠同子野非被杀而亦不书于地阙文也
诸侯卒
赵子曰春秋记诸侯卒着易代也不曰薨异外内也【与鲁异也】名之降于天子也【唯天子不书名】
隠三年八月庚辰宋公和卒　七年三月侯卒八年六月己亥蔡侯考父卒　辛亥宿男卒
桓五年春正月甲戌己丑陈侯鲍卒　十年春正月庚申曹伯终生卒　十一年五月癸未郑伯寤生卒　十二年八月壬辰陈侯跃卒　冬十一月丙戌卫侯晋卒　十四年冬十有二月丁巳齐侯禄父卒　十七年六月丁丑蔡侯封人卒
庄元年冬十月乙亥陈侯林卒　二年冬十二月乙酉宋公冯卒　十六年十有二月邾子克卒　二十一年夏五月辛酉郑伯突卒　三十三年冬十有一月曹伯射姑卒　二十五年夏五月癸丑卫侯朔卒　二十八年夏四月丁未邾子琐卒　三十一年四月薛伯卒
僖四年夏许男新臣卒【脱月】　七年七月曹伯般卒九年三月丁丑宋公御説卒　九月甲子晋侯佹诸卒　十二年冬十有二月丁丑陈侯杵臼卒十四年冬蔡侯卒【脱月】　十七年十有二月乙亥齐侯小白卒　二十三年夏五月庚寅宋公兹父卒　冬十有一月杞子卒　二十四年冬晋侯夷吾卒【脱月】　二十五年夏四月癸酉卫侯燬卒　二十七年夏六月庚寅齐侯昭卒　二十八年六月陈侯欵卒　三十二年夏四月己丑郑伯防卒冬十二月己邜晋侯重耳卒
文五年冬十月甲申许男业卒　六年八月乙亥晋侯驩卒　七年夏四月宋公王臣卒　九年八月曹伯襄卒　十三年夏五月壬午陈侯朔卒　邾子籧篨卒　十四年夏五月乙亥齐侯潘卒　十八年春二月丁丑秦伯防卒
宣三年冬十月丙戌郑伯兰卒　四年春正月秦伯稻卒　九年八月滕子卒　九月辛酉晋侯黒臀卒于扈　冬十月癸酉卫侯郑卒　十四年夏五月壬申曹伯夀卒　十年夏四月己巳齐侯元卒十七年春正月庚子许男锡我卒　丁未蔡侯
申卒　十八年秋七月甲戌楚子旅卒
成二年八月壬午宋公鲍卒　庚寅卫侯速卒　四年三月壬申郑伯坚卒　六年六月壬申郑伯费卒　九年秋七月丙子齐侯无野卒　十年五月丙午晋侯獳卒　十三年五月曹伯庐卒于师十四年正月莒子朱卒　冬十月庚寅卫侯臧卒秦伯卒　十五年夏六月宋公固卒　十六年
夏四月辛未滕子卒　十七年十有二月邾子貜且卒
襄二年六月庚辰郑伯睔卒　四年春三月己酉陈侯午卒　六年三月壬午杞伯姑容卒　七年十有二月郑伯髠顽如防未见诸侯丙戌卒于鄵十二年秋九月呉子乘卒　十三年九月庚辰楚子审卒　十五年冬十有一月晋侯周卒　十七年春二月庚午邾子瞷卒　十八年冬十月曹伯负刍卒于师　十九年秋七月辛邜齐侯环卒二十三年三月己巳伯匄卒　二十五年十有二月呉子谒伐楚门于巢卒　二十六年八月壬午许男寗卒于楚　二十八年十二月乙未楚子昭卒　二十九年五月庚午卫侯衎卒
昭元年六月丁巳邾子华卒　冬十有一月己酉楚子糜卒　三年春正月丁未滕子原卒　五年七月秦伯卒　六年春正月伯益姑卒　七年秋八月戊辰卫侯恶卒　八年夏四月辛丑陈侯溺卒　十年七月戊子晋侯彪卒　十二月甲子宋公成卒　十二年三月壬申郑伯嘉卒　十四年三月曹伯滕卒　八月莒子去疾卒　十五年春正月呉子夷末卒　十六年八月己亥晋侯夷卒十八年春三月曹伯须卒　二十年十一月辛
夘蔡侯庐卒　二十三年夏六月蔡侯东国卒于楚　二十四年八月丁酉杞伯郁厘卒　二十五年十有一月己亥宋公佐卒于曲　二十六年九月庚申楚子居卒　二十七年冬十月曹伯午卒　二十八年夏四月丙戌郑伯宁卒　秋七月癸巳滕子宁卒　三十年夏六月庚辰晋侯去疾卒　三十一年夏四月丁巳薛伯谷卒
定三年二月辛邜邾子穿卒　四年春二月癸巳陈侯呉卒　五月杞伯成卒于防　八年三月曹伯露卒　秋七月戊辰陈侯桞卒　九年夏四月戊申郑伯虿卒　秋秦伯卒【脱月】　十二年春薛伯定卒【脱月】　十四年五月呉子光卒
哀二年夏四月丙子卫侯元卒　三年冬十月癸邜秦伯卒　四年秋八月甲寅滕子结卒　五年秋九月癸酉齐侯杵臼卒　六年秋七月庚寅楚子轸卒　八年冬十有二月癸亥伯过卒　十年三月戊戌齐侯阳生卒　五月薛伯夷卒　十一年秋七月辛酉滕子虞母卒　十三年夏许男成卒【脱月】
赵子曰凡诸侯同盟名于载书【载书者载盟誓之辞于册者具标同盟诸侯之名而毎国执一也】朝防名于要约【相朝及防同者也要约约事之简牍也若今防计文牒等也】聘告名于简牍【使使来聘及有言命之事皆有简书也】故于卒赴可知而纪也【彼来告丧国史按旧简书知其名而纪之】非此则否示详慎也【言若非素徃还虽传闻其名不书于册示详审也】
左氏云凡诸侯同盟故薨则赴以名此例于理不安岂有臣子正当创巨痛深之日乃忍称君之名礼固不尔且礼篇所録亦云寡君不禄而已凡曽同盟会知其名故于死时书之以纪易代左氏但见旧説知有同盟书名之事不察其理遂妄发例尔据春秋诸侯卒不同盟者凡五十二人九人不书名余并书名左氏又云从赴而书若未同盟实不合赴以名岂有如此众国越礼而称亡君父之名乎左氏又云凡诸侯同盟于是称名故薨则赴以名告终称嗣以继好息民【告终告亡君名也】据此意乃以称亡父之名为求好之意何诬鄙之甚况于例之不合乎春秋中唯有九人卒不书名检寻事迹并无朝防聘告处所以不知其名耳是其明证也余则悉书名检寻皆有徃来事迹则知必不同盟诸侯卒于他国【蔡侯东国卒于楚之类】及卒于防卒于师则书之虽在国不卒于其都亦书之晋侯卒于扈宋公卒于曲棘是也公羊云诸侯卒其封内不地有何理哉解晋侯即云欲防故也解宋公即云忧内故也今按余国君更无书地者是知诸侯不卒于其国都例书地耳如鲁卿卒于垂卒于貍蜃之义郑伯髠顽如防未见诸侯卒于鄵【在襄七年】从省文也谷梁云诸侯不生名此名于如防之上何也见其如防卒也言其为如防而卒也此説非也凡诸侯卒皆书名若言郑伯如防髠顽卒于鄵则不成文辞也故云尔呉子谒伐楚门于巢卒书名于伐楚之上亦同此义
天子大夫卒
隠三年夏四月辛邜尹氏卒【公羊云讥世卿赵子曰未尝同盟防不知其名故曰尹氏王臣赴告非礼也】
文三年夏五月王子虎卒【同盟于狄泉故书名亦讥赴告也无采地但言王子也】
定四年秋刘巻卒【同盟于召陵故书名赵云畿内诸侯不同列国故不言刘子卷卒亦讥其来赴故书之】
赵子曰臣无外交之礼今死而赴故书以讥
内大夫卒
赵子曰外大夫卒春秋不书【不书外大夫也】书内大夫吾史也【鲁卿有王命者则书卒】尊吾命卿所以尊王命也【不命卿不书卒是也】不书塟降于君也
隠元年冬十二月公子益师卒　五年冬十二月辛巳公子彄卒　八年冬十二月无骇卒【谷梁云隠不命大夫故不书族】　九年三月侠卒【义同无骇】
庄三十二年秋七月癸巳公子牙卒
僖十六年三月壬申公子季友卒【公谷皆云称字贤也】　秋七月甲子公孙兹卒
文十年三月辛邜臧孙辰卒　十四年九月甲申公孙敖卒于齐【鲁卿卒于他国则地他皆放此】
宣五年秋九月叔孙得臣卒　八年夏六月辛巳有事于太庙仲遂卒于垂壬午犹绎万入去籥【义见郊庙例】　十七年冬十有一月壬午公弟叔卒【谷梁云非卿而书卒得弟道也】
成四年夏四月甲寅臧孙许卒　十五年三月乙巳仲婴齐卒　十七年冬十有一月壬申公孙婴齐卒于貍脤
襄五年十有二月辛未季孙行父卒　十九年八月丙辰仲孙蔑卒　二十二年秋七月辛酉叔老卒二十三年八月己邜仲孙叔卒　三十一年九
月己亥仲孙羯卒
昭四年冬十有二月乙邜叔孙豹卒　七年冬十有一月癸未季孙宿卒　十五年二月癸酉有事于武宫籥入叔弓卒去乐卒【义见郊朝例】　二十一年八月乙亥叔輙卒　二十三年正月癸丑叔鞅卒二十四年春王二月丙戌仲孙貜卒　二十五年冬十月戊辰叔孙婼卒　二十九年夏四月庚子叔倪卒
定五年六月丙申季孙意如卒　秋七月壬子叔孙不敢卒
哀三年秋七月丙子季孙斯卒
啖子曰鲁卿既王命皆书卒隠公摄位不请命大夫故未命之卿亦书卒明非怠慢也侠无骇是也余公则不命之卿无书卒者责不尊王室也【桓十一年柔防宋公庄三年溺防齐侯并不书卒是也】叔非卿而书弟卒美其得弟道特加之也【宣公因公子遂杀子赤而立叔不食其禄又不去其国得弟道也】公孙敖既奔书卒为丧归赴也【文八年公孙敖奔莒十四年卒于齐十五年齐人归公孙敖之丧】大夫卒于他国则书国【诸出聘者经虽无其事理例昭然也】卒于鲁地则书地仲遂公孙婴齐是也赵子曰鲁卿凡四十三人书族而不书卒者有公子庆父公子翚单伯公子结叔彭生凡五人公子庆父及公子翚并以弑君故不书卒以贬之单伯不书者以淫子叔姬及至自齐葢黜其卿位故不书卒叔彭生则以不发襄仲之谋令君及祸故亦不书襄仲亦弑君为记变礼之事也虽书其卒则去其族以贬之其公子结不书卒遂事也啖子曰非大夫也为嘉其及齐宋盟以安国家故褒之耳【义见庄十九年】或曰文公时单伯【文十五年见经】与庄公时单伯【庄元年见经】若是一人计已过百嵗是复能淫叔姬乎答曰近年有孙济者歴典十余郡年近百嵗犹更娶妻况古人寿长焉知其不然乎不尔则父子也但庄公之单伯何故不书卒不能详也自此外则柔【桓十一年见经】溺【庄三年见经】不书卒非命卿故也公孙归父叔孙侨如不书卒出奔故也仲孙何忌叔孙州仇叔还获麟时未卒也余三十一人并书卒
内女卒
庄四年三月纪伯姬卒　二十九年冬十二月纪叔姬卒【归于酅者】
僖九年秋七月乙酉伯姬卒【公羊云许嫁故以成人之丧治之】　十六年夏四月丙申鄫季姬卒
文十二年二月庚子叔姬卒【书卒义同伯姬赵子曰时君之女故曰子以别非先君之女也】
成八年冬十月癸卯杞叔姬卒
襄三十年五月甲午宋灾伯姬卒
啖子曰内女为诸侯之夫人则书卒以公为之服故也【礼诸侯絶朞故无服唯适国君者为之服大功九月以其尊卑敌故】谷梁云外夫人书卒者适诸侯则尊同以吾为之变故卒之此説是也许嫁为夫人者亦然其为媵及嫁太子公子大夫则不书凡内女嫁为诸侯夫人而不书卒时鲁公非其兄弟及兄弟之子也诸侯无大功已下之服故杞叔姬虽出犹书者为丧归杞故也【成八年杞叔姬卒九年杞伯来逆叔姬之防以归也】
外夫人卒
庄二年秋七月齐王姬卒
啖子曰外夫人卒不书书王婚者鲁主姬公为之服也【主其嫁则有兄弟之恩死则服也】谷梁云为之主者卒之是也【公羊同】庄十一年王姬不书卒者不为之服故不书义可见也赵子曰记是以着非也【记二年是十一年非也】
王塟
赵子曰凡天王塟不防则不书志不臣也【志记也】记是以着非也【诸防者是则知不防者非也】平王不书塟
庄三年五月塟桓王【改塟也此后庄王僖王惠王并不书塟】
文九年二月辛丑塟襄王【七月而塟此后顷王不书塟】
宣三年春塟匡王【三月而塟此后定王不书塟】
襄二年春正月塟简王【五月而塟此后灵王不书塟】
昭二十二年六月塟景王【三月而塟】
啖子曰凡天王之塟鲁防则书不书者不防也故平王之塟不书而有武氏子来求赙【若鲁使人防塟岂有不行赙礼乎】是其证也谷梁云天子志崩不志塟必其时也举天下而塟一人其义不疑也【言合七月之礼悉不书也公羊同】葢见书塟者多不得礼【言不合七月之礼也】故有此説耳且襄王之塟正合礼何以书乎是知妄也杜元凯云万国之数至众封疆之守至重故天子之丧诸侯不得越竟而奔修服于国卿徃吊送既塟卒哭而除凶【谷梁云诸侯皆合亲吊又恐难行未知周制定如何故存以示疑也】
公塟
赵子曰塟称我君举其諡也【将塟方作諡若只言桓公则恐渉他国君故明言我君以举其新加之諡也】臣子之敬辞也【若不然则辞不顺敬也】
桓十八年冬十有二月己丑塟我君桓公【贼在异国故可塟凡九月乃塟】
闵元年六月辛酉塟我君庄公【十一月乃塟乱故也】
文元年夏四月丁巳塟我君僖公【五月】　十八年六月癸酉塟我君文公【五月】
襄三十一年十月癸酉塟我君襄公【五月】
定元年秋七月塟我君昭公【八月乃塟】　十五年九月丁巳塟我君定公雨不克塟戊午日下昃乃克塟【五月而塟国君不当无雨备故讥不克塟若合为雨止则当不书故谷梁曰雨不克塟丧以制也】
啖子曰凡公塟皆书唯隠公闵公【并被杀见薨例】不书者言贼不讨如不塟然也公羊云君弑贼不讨不书塟以为无臣子也谷梁曰君弑贼不讨不书塟以罪下也此説皆是也凡未逾年之君不书塟【谓子般子赤】无子不列序于庙故也公羊云未逾年之君有子则庙庙则书塟无子则不庙不庙则不书塟此説是也
夫人塟
庄二十二年正月癸丑塟我小君文姜【桓公夫人七月乃塟】僖二年夏五月辛巳塟我小君哀姜【庄公夫人齐所杀十一月而塟】文五年三月辛亥塟我小君成风【僖公妾母五年而塟】　十七年夏四月癸亥塟我小君声姜【僖公夫人文公母九月乃塟】
宣八年冬十月己丑塟我小君敬嬴雨不克塟庚寅日中而克葬【宣公妾母五月而塟定公同】
襄二年七月己丑塟我小君齐姜【成公夫人三月而塟】　四年八月辛亥塟我小君定姒【襄公妾母逾月而塟】　九年秋八月癸未塟我小君穆姜【宣公夫人成公母四月而塟】
昭十一年九月己亥塟我小君齐归【昭公母也五月而塟】定十五年九月辛巳塟定姒【哀公妾母三月而塟】
啖子曰凡夫人塟皆书仲子不书塟者【桓公母隠二年卒】以诸侯不二嫡虽用夫人礼犹不列于庙也【以别筑宫是也】自文公塟成风之后乃有二夫人祔庙非礼也定姒之塟不书小君以子未逾年故也【哀公未逾年】子未成君故母亦未成夫人后列于庙故书塟【凡君母塟史官皆书夫子修经择其祔庙者乃书以示例而明其礼】赵子曰孟子【昭公夫人哀十三年卒】不书塟者以其与鲁同姓不列于庙
诸侯塟
赵子曰凡诸侯塟皆如我之辞何也【怪不言某国塟某公】志我大夫之徃防也徃防礼也生尝邀好【谓朝聘防盟也】死不吊塟君子薄之记其是以着其非也【凡卒不书塟者以讥内之不防塟】
隠三年十二月癸未塟宋穆公　五年夏四月塟卫桓公【被弑十五月而塟】　八年八月塟蔡宣公【三月】
桓五年夏塟陈桓公【脱月】　十年夏五月塟曹桓公十一年秋七月塟宋庄公【三月】　十三年三月塟卫宣公　十五年夏四月己巳塟齐僖公　十七年秋八月癸巳塟蔡桓侯【三月而塟葢蔡季请王諡】
庄二年春二月塟陈庄公　三年夏四月塟宋庄公九年秋七月丁酉塟齐襄公【被弑九月而塟】　二十一
年冬十二月塟郑厉公【八月】　二十四年三月塟曹庄公
僖四年八月葬许穆公　七年冬塟曹昭公【脱月】　十三年夏四月葬陈宣公　十八年秋八月丁亥塟齐桓公【九月乃塟乱故也】　二十五年塟卫文公【脱月】　二十七年秋八月乙未塟齐孝公【三月】　三十三年夏四月癸巳葬晋文公
文六年春塟许僖公【脱月】　冬十月塟晋襄公【三月】　九年冬塟曹共公【脱月】
宣三年冬塟郑穆公【脱月】　十年六月葬齐惠公【三月】十二年春塟陈灵公【贼讨国复二十一月乃塟】　十四年九月塟曹文公　十七年夏塟许昭公【六月】塟蔡文公【脱月】
成三年正月辛亥塟卫穆公【六月】　二月乙亥塟宋文公【七月】　四年夏四月塟郑襄公【二月】　九年冬十一月葬齐顷公　十三年冬塟曹宣公【脱月】　十五年春二月葬卫定公　秋八月庚辰葬宋共公
襄四年秋七月塟陈成公　六年秋塟桓公【脱月】八年夏塟郑僖公【脱月】　十六年正月葬晋悼公【三月】十九年正月塟曹成公【四月】　冬塟齐灵公【脱月】　二十三年夏塟杞孝公【脱月】　二十六年冬塟许灵公【脱月】　二十九年秋九月塟卫献公　三十年冬十月塟蔡景公【世子般杀之而自葬之十月乃塟】
昭元年秋塟邾悼公【脱月】　三年五月葬滕成公　六年正月塟秦景公【七月】　夏葬杞文公【脱月】　七年十二月癸亥葬卫襄公　八年冬十月壬午塟陈哀公【七月乃塟国灭故也】　十年九月葬晋平公【三月】　十一年二月塟宋平公【三月】　十二年五月塟郑简公【三月】十三年冬十月葬蔡灵公【国复乃塟凡三十一月】　十四年秋塟曹武公【脱月】　十六年冬十月塟晋昭公【三月】　十八年秋塟曹平公【脱月】　十九年冬葬许悼公【脱月】二十一年三月塟蔡平公　二十四年冬塟平公【脱月】　二十六年春正月塟宋元公【三月】　二十八年春三月塟曹悼公【六月】　六月葬郑定公【三月】　冬塟滕悼公【脱月】　三十年秋八月塟晋顷公【三月】　三十一年秋塟薛献公【脱月】
定三年秋塟邾庄公【脱月】　四年六月塟陈惠公　七月塟杞悼公【三月】　八年七月塟曹靖公　九月塟陈懐公【三月】　九年六月塟郑献公【三月】　冬塟秦哀公【脱月】　十二年夏塟薛襄公【脱月】
哀二年冬十月塟卫灵公【七月】　四年二月塟秦惠公冬十有二月塟蔡昭公【被杀十一月而塟】　塟滕顷公五年冬闰月塟齐景公　九年春二月塟杞僖
公【三月】　十年五月塟齐悼公【三月】　秋塟薛惠公【脱月】十一年冬十有一月塟滕隠公　十三年秋塟
许元公【脱月以前经下不标月者并合五月之礼】
啖子曰凡诸侯塟鲁徃防则书之其有书塟不书徃者徃非卿也呉楚之君不书塟者不可言塟楚某王也公羊云呉楚之君不书塟避其号也此説是也谷梁云变之不塟者三一曰失徳不书塟按时君失徳而书塟不失徳而不书塟者多矣不可通也二曰贼未讨不书塟本施于鲁不及他国他国则从防不防之例但贼当国者多不得依常礼塟终不可为例也三曰国灭不塟言无人塟之也公羊云诸侯记卒记葬者有天子存不得必其时也按自为鲁防故书何关不得必其时诸侯及时自塟无待天子命之礼何故云不得哉五等诸侯本国臣子皆称之曰公塟既不请王命因而私諡为公【正礼诸侯皆合请王諡】从而书之以见非礼按史记世本左氏传蔡之诸君皆諡为侯经则皆称公者以其私諡与僭同也唯蔡桓称侯【桓十七年塟蔡桓侯】葢告王请諡故特书之明得礼也【义见本传】
外夫人葬
庄二十七年秋公子友如陈塟原仲
定四年秋塟刘文公
啖子曰陈原仲之塟书者见季友私事出境也赵子曰刘文公天子畿内诸侯列国不当与行交徃之礼今防其塟非礼也
内女塟
庄四年六月乙丑齐侯塟纪伯姬【赵子云嫌国亡则非夫人故志之目齐侯见其灭国之恶而塟之得礼】　三十年八月癸亥塟纪叔姬【归于□者义与伯姬同也】
襄三十年秋七月叔弓如宋塟宋共姬【为灾而死髙其志行使卿徃防所以书之】
啖子曰凡内女之塟不书书者皆非常也
杂丧事
赵子曰凡国之丧纪所以裁中而体政故纪其阙焉【杂丧事合礼者皆常事故不书也】
隠元年秋七月天王使宰咺来归惠公仲子之【赵子云天子而妾母是启僭也】　三年秋武氏子来求赙【谷梁曰交讥之】
文元年二月天王使叔服来防塟【防僖公塟记是以着非也】　五年春正月王使荣叔归含且【啖子曰承上文成风薨故不言来赵子曰讥天王厚礼妾母也】　三月王使召伯来防塟【防成文塟也赵子云义与归同】　九年冬秦人来归僖公成风之襚【秦人不夫人也即外之不夫人以见正焉】　十五年夏齐人归公孙敖之丧【啖子云鲁大夫必知归鲁故不言来赵子云公孙之丧而使齐人归之疪内也】
成九年春正月杞伯来逆叔姬之丧以归【谷云讥逆出妻之丧】襄三十一年冬十月滕子来防塟【啖子云非礼也】
定十五年夏邾子来奔丧【义同襄十一年】　九月滕子来防塟
啖子曰凡他国以丧事来皆非常乃书【具见上注】
丧礼总论
啖子曰古者君丧皆斩衰三年小君丧则齐衰周年故礼曰大夫居倚庐士居垩室其吉事盟防征伐朝聘冠婚燕享皆不可衰麻从事昔鲁公伯禽以戎冦来侵不得已而讨之自此以后失礼之国引以为比渐染成俗既卒哭金革无避久已然矣春秋时失礼更甚故不可胜讥但引其年月即知居丧行吉事尔至于未逾年不称子【桓十三年衞侯战于纪是也逾年而未塟亦当不得朝防用兵】及在丧而吉【闵三年在丧而吉禘于庄公是也】居丧婚【庄二十三年公如齐纳币之类是也】及未塟出防【僖元年宋子盟于葵丘之类是也】当时犹或未行故唯讥此数事而已其恶大也余则不复一一罪之不可胜书也古者大夫士居丧致事于君君亦不夺其亲春秋时世卿既多承袭不复循丧纪此亦览文可知亦不复具讥也赵子曰凡诸侯在丧【谓未逾年及虽逾年而未塟谓去年十二月遭丧者也】而有竟外之事以丧行者称子【谓不释丧服僖九年宋子是也】以吉行者称爵【谓以吉服从事也即书其诸侯之爵位桓十三年卫侯会战于纪之类是也】志恶之浅深也【言称子者其罪浅于称爵】

[book_title]春秋集传纂例卷四
唐　陆淳　撰
朝聘如例第十五
【附锡命例　归田邑例乞师例】
啖子曰人君相见曰朝使使致问曰聘此皆受之于庙以重礼也他国来鲁朝聘皆书之朝朝也以朝时相见也聘问也鲁君及卿往他国则曰如如往也
赵子曰朝聘诸侯必有婚姻之好疆之理故王者不絶其交焉【周礼有朝聘之义】春秋之代则多自于党仇矣【言春秋时诸侯自恣凡如此事多于党仇而为之也】皆国之大事故君子志之【此解书朝聘意】其邪正则存乎其文矣【不合礼者则讥之谷伯邓侯曹世子之类是也】
朝
隠十一年春滕侯薛侯来朝
桓二年夏滕子来朝　秋七月杞侯来朝　六年冬纪侯来朝　七年夏谷伯绥来朝邓侯吾离来朝【赵子曰名之用夷礼也】　九年冬曹伯使其世子射姑来朝【谷梁云参讥之】　十五年夏邾人牟人葛人来朝【公羊曰夷狄之用夷礼也】
庄五年秋郳犁来来朝【左氏曰未王命】　二十三年夏萧叔朝公【啖子曰始封附庸之君故书字公时在谷故不言来】　二十七年冬杞伯来朝
僖五年春伯姬来朝其子【谷梁曰参讥之】　七年夏小邾子来朝　十四年夏季姬及鄫子遇于防使鄫子来朝【啖子曰参讥之】　二十年夏郜子来朝　二十七年春杞子来朝
文十一年秋曹伯来朝　十二年春杞伯来朝　秋滕子来朝　十五年夏曹伯来朝
宣元年秋邾子来朝
成四年三月伯来朝　六年夏六月邾子来朝七年夏五月曹伯来朝　十八年秋杞伯来朝八月邾子来朝
襄元年秋邾子来朝　六年秋滕子来朝　七年春郯子来朝　夏小邾子来朝　二十一年冬曹伯来朝　二十八年夏邾子来朝
昭三年秋小邾子来朝　十七年春小邾子来朝秋郯子来朝
定十五年春邾子来朝
哀二年夏滕子来朝
啖子曰凡书朝皆人君也礼所谓诸侯相朝两君相见也
赵子曰谷梁云天子无事诸侯相朝时正也考礼修徳以尊天子也按春秋诸侯不事天子自以强弱相制无考礼修徳之事左氏云凡诸侯即位小国朝之此乃春秋事霸者之宜非常事也据周礼五等之制以牧伯帅之则必令相朝但不知令防年一行耳其正礼不可得而寻也【左氏昭十三年有朝聘之文故赵子论之见辨疑中】公羊曰诸侯来曰朝按诸侯以他事来者多矣不可悉云朝
诸侯非朝事来者
桓五年冬州公如曹　六年春寔来【赵子曰王臣外交非礼曰寔来义见本传】
庄三十一年六月齐侯来献戎捷【赵子曰缪文当云齐人】僖二十九年春介葛卢来【左氏云公在防故不言朝】　冬介葛卢来【啖子曰不庙受故不言朝】
襄十八年春白狄来【义与介葛卢同】　三十一年冬十月滕子来防塟【啖子曰非礼也】
定十五年夏邾子来奔防【公羊曰非礼也】　九月滕子来防塟【啖子曰非礼也】
啖子曰凡诸侯来而非朝者各书其事皆讥之也介葛卢白狄不行朝礼又无他事故但曰来
聘
啖子曰聘者致君命也主人受之于庙以重礼也赵子曰礼以通好曰聘【聘妻聘士同此义】公羊曰大夫来曰聘按大夫以他事来者多矣不可悉云聘
王臣来聘
隠七年冬天王使凡伯来聘　九年春天王使南季来聘
桓四年夏天王使宰渠伯纠来聘【赵子曰名之讥其失礼也】　五年夏天王使仍叔之子来聘【公羊曰讥之者子代从政也】　八年春天王使家父来朝
庄二十三年春祭叔来聘【啖子曰不言使见其专往也书聘明其假王命以外交也】
僖三十年冬天王使宰周公来聘
宣十年秋天王使王季子来聘
啖子曰周礼云天子时聘以结诸侯之好人君亦有聘士之礼谷梁曰聘诸侯非正也言天子不当聘诸侯殊误矣
赵子曰王政行也天子使使聘于诸侯所以洽恩惠考政典春秋之聘通好命耳
外大夫聘
隠七年夏齐侯使其弟年来聘【赵子曰将国命大夫之事书弟讥之】桓三年冬齐侯使其弟年来聘【义同隠七年】
庄二十三年夏荆人来聘【啖子曰凡夷狄朝聘当称人君臣同辞】　二十五年春陈侯使女叔来聘【无事迹啖子曰书字之义葢如祭仲单伯之类】
僖三十三年春齐侯使国归父来聘
文四年秋卫侯使甯俞来聘　九年冬楚子使椒来聘【不称氏义见名位例】　十二年秋秦伯使术来聘
宣十年冬齐侯使国佐来聘
成三年冬晋侯使荀庚来聘卫侯使孙良夫来聘四年春宋公使华元来聘　八年夏宋公使华元来聘　冬晋侯使士爕来聘　十一年春晋侯使却犨来聘　十八年夏晋侯使士匄来聘
襄元年冬卫侯使公孙剽来聘　冬晋侯使荀防来聘　五年夏郑伯使公子发来聘　七年冬卫侯使孙林父来聘　八年冬晋侯使士匄来聘　十二年夏晋侯使士鲂来聘　十五年春宋公使向戌来聘　二十六年夏晋侯使荀呉来聘　二十七年春齐侯使庆封来聘　二十九年夏晋侯使士鞅来聘　秋呉子使札来聘　三十年春正月楚子使防罢来聘
昭二年春晋侯使韩起来聘　十二年夏宋公使华定来聘　二十一年夏晋侯使士鞅来聘
赵子曰春秋之辞从简焉凡言聘则知君使矣曷为又称其君以别乎不当称使者也【为来聘来盟不须书君使者故存君使者以别之不称者例见于后】
锡命例
庄元年冬王使荣叔来锡桓公命【赵子曰不称天王宠纂弑以黩三纲也】
文元年夏天王使毛伯来锡公命【赵子曰无功徳苟锡之非礼也】成八年秋七月天子使召伯来锡公命【啖子曰称天子葢误也余同文元年】
赵子曰锡命者旌功徳之由【必因褒有徳赏有功乃为之也】苟锡之非礼也【如无功徳不合锡命】谷梁曰礼有受命无来锡命此说非也按秦汉已后郡县天下天子益尊不比三代犹就郡国加守相爵秩何得无锡命乎葢不知讥其赏无功而遂妄为义也
归田邑例【假田附归田邑例义见用兵例取田邑义】
隠八年三月郑伯使宛来归祊【赵子曰田邑先祖所命于天子也而以予人其罪着矣】
桓元年三月公会郑伯于垂郑伯以璧假许田【谷梁云以璧则非假也讳易田】
宣十年春齐人归我济西田【赵子曰济西之地非鲁尽有故言我以别之既称我故不须言来】
定十年夏齐人来归郓讙隂之田【赵子曰前未有取讙及隂田故书来以别之他国无此田故不言我也】
哀八年冬齐人归讙及阐【啖子曰此年初经书齐人取讙及阐今书归知必归鲁故不言来】
赵子曰归者来致之辞【虽非我本物但将与我亦皆曰归论语曰康子归药又归孔子豚】又曰凡归田邑志改过也【取之非也今归之为善】
乞师例
僖二十六年夏公子遂如楚乞师
成十三年春晋侯使却锜来乞师　十六年六月晋侯使栾黡来乞师　十七年秋晋侯使荀防来乞师　十八年冬晋侯使士鲂来乞师
谷梁云乞重辞也古之人重师故以乞言之又曰非所乞也师出不必反战不必胜故重之此説是也
赵子曰天子在上而诸侯自相请师非礼也谷梁释乞字之义而不言其大意故辨之
王臣及外大夫以杂事来者
隠六年春郑人来渝平【赵子曰非和致隙志其尤也】
桓十五年二月天王使家父来求车【三传并云非礼也】庄六年冬齐人来归卫寳【左氏云文姜请之赵子云讥纳雠赂足以为耻】文九年春毛伯来求金【义同求车】
成八年春晋侯使韩穿来言汶阳之田归之于齐【赵子云非正也】
定十四年秋天王使石尚来归脤【啖子曰不助祭而归脤非礼也】
赵子曰凡天子卿大夫士及他国卿士非聘来及诸例所不管者件之于前他国下大夫及士虽接于鲁亦不得书名为须纪其事故但称人也凡书人之来不称君以使【据朝聘皆称君以使】避不成辞也【若云齐侯使人来归衞寳则实鄙俚不成言辞也】
诸书来不言君使者
隠元年冬十二月祭伯来【左氏云非王命】　二年九月纪履緰来逆女【赵子曰下言伯姬归于纪足知为君逆不假言使省文也】　三年秋武氏子来求赙【左氏云王未塟故不言使】
桓八年冬祭公来遂逆王后于纪【公羊云使我为媒可因徃逆矣或云讥本以私来故不言使也】
庄二十三年春祭叔来聘【啖子曰私行假言聘故不言王使以讥之】闵元年冬齐仲孙来【赵子曰非致成命也故不言使非冇専故也故但言来所以病齐侯而嘉仲孙也】　二年冬齐髙子来盟【三传皆云称子褒也不称使赵氏义同仲孙来】
僖四年夏楚屈完来盟于召陵【谷梁云不言使权在屈完也楚子意令其可盟则盟事在屈完】
文九年春毛伯来求金【左氏云王未塟故不书使】　十五年三月宋司马华孙来盟【赵子曰不称使意与齐仲孙楚屈完义同】
啖子曰凡外臣来不言君使者皆有义
诸以杂事来有书来与不书来者
隠元年秋天王使宰咺来归惠公仲子之赗【赵子曰若不书来者即不知何国之惠公】
庄元年冬天王使荣叔来锡桓公命【赵子曰桓公已塟若不言来即莫知何国之公故言来】
文元年夏天王使毛伯来锡公命【赵子云若不言来即似曾入于王朝受命故言来】　五年春王使荣叔归含且赗【啖子曰承上言成风薨不言来可知也】　十五年夏齐人归公孙敖之丧【啖子曰敖鲁大夫必知归鲁故不言来】
宣十年春齐人归我济西田【赵子曰不言来有我字则来可知也称我者为济水并贯诸国故书我以别之】
成八年秋天子使召伯来锡公命【称来义同文元年之锡】定十年夏齐人来归郓讙隂田【赵子曰入春秋时未书齐侯取讙及隂田故书来不称我者他国无此名不比济西田也】
哀八年冬齐人归讙及阐【啖子曰此年初齐人取讙及阐与归田同年故不言来又不言我无所疑也】
赵子曰春秋之文从简加减一字皆有义故分析于本传下
如
啖子曰凡公及内卿往他国朝聘皆书曰如非卿则不书若防塟则但书彼塟而已【亦谓非卿防塟者】
赵子曰凡内朝聘称如以异外也周之制朝聘也有数【朝王各加其服之数而朝】春秋毕书之【谓书朝王及诸侯】见如京师之简也所以伤王室之微着诸侯之不臣也凡书防遇亦如之
公如
隠五年春公观鱼于棠【鲁地也左谷皆云非礼】
桓十八年春公与夫人姜氏遂如齐【时会齐侯于泺从泺遂行谷梁曰不言及夫人伉也】
庄二十二年冬公如齐纳币【公谷皆云非礼】　二十三年夏公如齐观社【三传皆云非礼】　二十四年夏公如齐逆女【谷梁云讥娶讐女】
僖十年正月公如齐　十五年正月公如齐　二十八年夏公朝于王所【践土也赵子曰称王所言非京师也尊其不地志乎朝王而已异乎盟防所】冬壬申公朝于王所【河阳也义同践土】　三十三年冬十月公如齐
文三年冬公如晋　十三年冬公如晋
宣四年秋公如齐　十年春公如齐　夏公如齐成三年夏公如晋　四年夏四月公如晋　十年秋七月公如晋　十三年三月公如京师　十八年春公如晋
襄三年春公如晋　四年冬公如晋　八年正月公如晋　十二年冬公如晋　二十一年春正月公如晋　二十八年十一月公如楚
昭二年冬公如晋至河乃复【晋辞公故复也它仿此】　五年春公如晋　七年三月公如楚　十二年三月公如晋至河乃复　十三年冬公如晋至河乃复　十五年冬公如晋　二十一年冬公如晋至河乃复二十三年冬公如晋至河有疾乃复　二十三
年冬公如晋至河有疾乃复　二十四年春公如齐冬公如齐　二十八年春公如晋次于干侯
二十九年春公如晋次于干侯
定三年春正月公如晋至河乃复
啖子曰凡公行书其事者皆非常也【若合常礼则但言如某】
卿如
桓三年秋公子翚如齐逆女【为君逆也公谷皆曰非礼】
庄二十五年冬公子友如陈　二十七年秋公子友如陈塟原仲【左氏云非礼啖子曰书塟原仲者着季友之私出境】　二十八年冬臧孙辰告籴于齐【赵子曰讥臧孙辰为政无蓄也故以自行为文】三十二年冬公子庆父如齐
僖五年夏公孙兹如牟　七年秋公子友如齐　十三年冬公子友如齐　二十六年夏公子遂如楚乞师【谷梁云非所乞也】　二十八年秋公子遂如齐　三十年冬公子遂如京师遂如晋　三十一年春公子遂如晋
文元年夏叔孙得臣如京师　冬公孙敖如齐　二年冬公孙遂如齐纳币【公羊云讥丧娶赵子曰婚礼又不当使公子也】五年夏公孙敖如晋　六年夏季孙行父如陈秋季孙行父如晋　冬十月公子遂如晋　九年二月叔孙得臣如京师　十一年秋公子遂如宋十四年冬单伯如齐　十五年春季孙行父如
晋　秋季孙行父如晋　十七年冬公子遂如齐十八年秋公子遂叔孙得臣如齐【赵子曰志非度也】
冬季孙行父如齐
宣元年春公子遂如齐逆女　夏季孙行父如齐　夏公子遂如齐　八年夏六月公子遂如齐至黄乃复九年夏仲孙蔑如京师　十年六月公孙归父
如齐　秋季孙行父如齐　冬公孙归父如齐秋季孙行父如齐　冬公孙归父如齐　十八年秋公孙归父如晋
成五年春仲孙蔑如宋　六年夏公孙婴齐如晋冬季孙行父如晋　八年春公孙婴齐如莒　九年夏季孙行父如宋致女【义见婚姻例】　十一年夏季孙行父如晋　秋叔孙侨如如齐　十四年秋叔孙侨如如齐逆女【公谷皆云非礼】
襄二年秋叔孙豹如宋　四年夏叔孙豹如晋　五年夏叔孙豹鄫世子巫如晋【时鄫属鲁比之内大夫故不言及也】六年冬叔孙豹如邾　冬季孙宿如晋　七年秋季孙宿如衞　九年夏季孙宿如晋　十六年冬叔孙豹如晋　十九年春季孙宿如晋　二十年秋叔老如齐　冬季孙宿如宋　二十四年春叔孙豹如晋　冬叔孙豹如京师　二十八年秋仲孙羯如晋　二十九年冬仲孙羯如晋　三十年秋七月叔弓如宋
昭二年夏叔弓如晋　冬季宿如晋　三年夏叔弓如滕　六年夏季孙宿如晋　冬叔弓如楚　八年夏叔弓如晋　九年秋仲孙貜如齐　十年九月叔孙婼如晋　十一年二月叔弓如宋　十六年秋季孙意如如晋　二十三年正月叔孙婼如晋　二十五年春叔孙婼如宋
定六年夏季孙斯仲孙何忌如晋【义同文十八年】　十年冬叔孙州仇如齐
哀五年冬叔还如齐
啖子曰凡卿行除盟塟之外若有书其事者皆非常也
外相如
桓五年夏齐侯郑伯如纪【赵子曰讥其诈】冬州公如曹【赵子曰讥玊臣外交】
赵子曰外相如不书凡书皆讥也
盟防例第十六
赵子曰盟者刑牲而征严于神明者也王纲壊则诸侯恣而仇党行故干戈以敌仇盟誓以固党天下行之遂为常焉若王政举则诸侯莫敢相害盟何为焉贤君立则信着而义达盟可息焉观春秋之盟有以见王政不行而天下无贤侯也或曰周官司寇有司盟掌盟载之法又礼记云殷人作誓而人始畔周人作防而人始疑如此则何独于衰世哉答曰周官之伪予已论之矣【赵子着五经辨惑説周官是后人附益也】所称其官三百六十举其人数耳何得三百六十司哉作伪者既广立名目遂有此官耳且盟誓者季世皆有之不必在周而圣人建邦创义岂先立此官礼记所言亦据二代之衰时耳
内外诸侯盟
隠元年三月公及邾仪父盟于眛　二年秋八月庚辰公及戎盟于唐【啖子曰凡戎狄皆不分其爵号而君臣同辞】　冬纪子帛莒子盟于宻【啖子曰阙文也非两防也义见脱漏例】　三年冬十有二月齐侯郑伯盟于石门　六年夏五月辛酉公防齐侯盟于艾　八年秋七月庚午宋公齐侯卫侯盟于瓦屋
桓元年夏四月丁未公及郑伯盟于越　二年九月公及戎盟于唐　十二年夏六月壬寅公会杞侯莒子盟于曲池　秋七月丁亥公防宋公燕人盟于谷丘　冬十一月丙戌公防郑伯盟于武父十七年春正月丙辰公防齐侯纪侯盟于黄　二月丙午公防邾仪父盟于趡
庄十三年冬公防齐侯盟于柯　十六年冬十有二月防齐侯宋公陈侯卫侯郑伯许男曹伯滑伯滕子同盟于幽【啖子曰诸侯同辞而盟説具传文赵子云不言公讳与讐同盟志其无耻于诸侯也】　二十三年十有二月甲寅公防齐侯盟于扈　二十七年夏六月公防齐侯宋公陈侯郑伯同盟于幽
闵元年秋八月公及齐侯盟于落姑
僖二年秋九月齐侯宋公江人黄人盟于贯　五年夏公及齐侯宋公陈侯卫侯郑伯许男曹伯防王世子于首戴八月诸侯盟于首戴郑伯逃归不盟【谷梁云重举诸侯尊世子不敢与盟也郑伯逃归着其罪也啖子曰齐不为盟主故不云防齐侯也】七年秋七月公防齐侯宋公陈世子款郑世子
华盟于甯母　八年春正月公会王人齐侯宋公卫侯许男曹伯陈世子款盟于洮郑伯乞盟【啖子曰王人与盟非礼也又曰书郑伯乞盟者着其逃归不智也】　九年夏公防宰周公齐侯宋子卫侯郑伯许男曹伯于葵丘九月诸侯盟于葵丘【重言诸侯义同首戴】　十五年三月公防齐侯宋公陈侯卫侯郑伯许男曹伯盟于牡丘遂次于匡十九年夏六月宋人曹人邾人盟于曹南鄫子防
盟于邾己酉邾人执鄫子用之　二十一年十有二月癸丑公防诸侯盟于薄释宋公【秋防雩之诸侯也见会例承上文故不序也】　二十五年冬十有二月癸亥公防卫子莒庆盟于洮【卫子卫侯也子在丧之称也啖子曰莒庆为鲁释怨故书之同于来鲁者详内也】　二十六年正月己未公防莒子卫甯速盟于向　二十七年十有二月甲戌公防诸侯盟于宋【前围宋之诸侯见圉例亦承上文不别序也】　二十八年五月癸丑公防晋侯宋公蔡侯郑伯卫子莒盟于践土陈侯如会【谷梁云书如防于防受命】
文三年十有二月己巳公及晋侯盟【在晋都盟故不言地】　七年秋八月公防诸侯晋大夫盟于扈【赵子曰诸侯不叙公不得与之盟也而曰会诸侯盟者言公附于载书也载书不可从附与盟主之大夫敌焉也】　十四年六月公防宋公陈侯卫侯郑伯许男曹伯晋赵盾癸酉同盟于新城【赵子曰他时但就诸侯行盟礼故云某日防某侯盟于某此即行会礼别日又行盟礼故书日以隔之也】　十五年冬十有一月诸侯盟于扈【赵子曰不叙诸侯讳公之不与也言公怠于国政以致齐寇故讳之也】十七年六月癸未公及齐侯盟于谷
宣十一年夏楚子陈侯郑伯盟于辰陵　十七年六月己未公防晋侯卫侯曹伯邾子同盟于断道
成五年十有二月己丑公防晋侯齐侯宋公卫侯郑伯曹伯邾子杞伯同盟于虫牢　七年秋公防晋侯齐侯宋公卫侯曹伯莒子邾子伯救郑八月戊辰同盟于马陵　九年春王正月公防晋侯齐侯宋公卫侯郑伯曹伯莒子杞伯同盟于蒲　十五年三月癸丑公防晋侯卫侯郑伯曹伯宋世子成齐国佐邾人同盟于戚　十七年夏公防尹子单子晋侯齐侯宋公卫侯曹伯邾人伐郑六月乙酉同盟于柯陵【不重言诸侯讥尹子与盟】
襄三年夏四月壬戌公及晋侯盟于长樗　六月公防单子晋侯宋公卫侯郑伯莒子邾子齐世子光己未同盟于鸡泽【不特言诸侯单子与盟】陈侯使袁侨如防【啖子曰不召而自来】戊寅叔孙豹及诸侯之大夫及陈袁侨盟【啖子曰诸侯既盟袁侨乃至故大夫别与之盟也】　九年冬公防晋侯宋公【云云】伐郑十有二月己亥同盟于戏　十一年夏公防晋侯宋公卫侯【云云】伐郑　秋七月己未同盟于亳城北　二十年六月庚申公防晋侯齐侯宋公卫侯郑伯曹伯莒子邾子滕子薛伯杞伯小邾子盟于澶渊　二十五年夏公防晋侯宋公卫侯郑伯曹伯莒子邾子滕子薛伯伯小邾子于夷仪八月己巳诸侯同盟于重丘【重言诸侯间有事也】
昭十三年秋公防刘子晋侯齐侯宋公卫侯郑伯曹伯莒子邾子滕子薛伯伯小邾子于平丘八月甲戌同盟于平丘【不重言诸侯刘子与盟】公不与盟　二十六年秋公防齐侯莒子邾子伯盟于鄟陵
定四年三月公防刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯杞伯小邾子齐国夏于召陵侵楚夏五月公及诸侯盟于皋鼬【重言诸侯刘子不与盟也】　七年秋齐侯郑伯盟于咸秋齐侯卫侯盟于沙　八年冬卫侯郑伯盟于
曲濮　十二年冬十月癸亥公防齐侯盟于黄公与外人盟
隠元年九月及宋人盟于宿【赵子曰不书公讳与大夫盟示耻也不名大夫非大夫之罪】八年九月辛夘公及莒人盟于包【赵子曰莒小国若不书公则嫌乎非公也屈礼以盟其卑以病公也】
庄九年春公及齐大夫盟于蔇【赵子曰纳雠人之子损礼而盟大夫故盟书公又言大夫以盟非大夫之罪也言所以异于处父及髙傒也】　二十二年秋七月丙申及齐髙傒盟于防【赵子曰明书髙傒者见其伉敌之罪也】
僖十九年冬防陈人蔡人楚人郑人盟于齐【赵子曰义同宿之盟】　二十九年夏六月防王人晋人宋人齐人陈人蔡人秦人盟于翟泉【赵子曰公会之也言公及大夫不名义同宿盟】
文二年三月乙巳及晋处父盟【义同髙傒不书地在晋都】　十年秋七月及蘓子盟于女栗【赵子曰公及之也不书公讳独与天子大夫盟】
成二年十有一月丙申公及楚人秦人宋人陈人卫人郑人齐人曹人邾人鄫人盟于蜀【赵子曰讥公属楚而与其臣盟故深讥之特书公义同齐大夫也大夫不名义同宿之盟也】　三年冬十有一月丙午及荀庚盟丁未及孙良夫盟　十有一年三月己丑及却犨盟【襄七年冬十月壬戌及孙林父盟】
襄十五年二月己亥及宋向戌盟于刘
赵子曰凡盟不目内【如隠元年及宋人盟于宿之类】皆指公以示耻也【与大夫防血故作为耻也】外大夫称人言非其罪也【据齐髙傒晋处俱书名以其霸国之强以臣敌君故罪之也他则皆目以屈礼而与之盟非彼之过故但书人而已】谷梁云可言公及人不可言公及大夫按经书公及齐大夫盟于蔇何得云不可言哉详据经意书公及人与公及大夫皆讥公屈礼而与之盟耳其书外大夫名则是罪外大夫及处父盟之类是也非外大夫之罪则但书人以讥公义例昭然
大夫特盟外诸侯
桓十一年九月柔防宋公陈侯蔡叔盟于折
庄十九年秋公子结媵陈人之妇于鄄遂及齐侯宋公盟【公羊云书媵为遂事起也又曰大夫无遂事聘礼大夫受命不受辞出竟有可以安国家定社稷则专之可也】
文二年夏六月公孙敖防宋公陈侯郑伯晋士谷盟于垂敛　十六年六月戊辰公子遂及齐侯盟于郪丘
成元年夏臧孙许及晋侯盟于赤　十八年十有二月仲孙蔑防晋侯宋公卫侯邾子齐崔杼同盟于虚朾
昭十一年夏仲孙貜防邾子盟于祲祥
定三年冬仲孙何忌及邾子盟于拔
哀二年癸巳叔孙州仇仲孙何忌及邾子盟于句绎
赵子曰凡大夫特盟公侯非礼也【言特者明更有诸侯则可兼大夫也言公侯者明可以会子男也】其无讥非强之也【公子遂特会齐侯经不讥之彼自屈礼而盟非我力能强之故无讥】
内大夫与外人盟
文八年冬十月壬午公子遂防晋赵盾盟于衡雍乙酉公子遂防伊雒之戎盟于暴
成十六年十二月乙丑季孙行父及晋却犨盟于扈襄三年叔孙豹及诸侯之大夫及陈袁侨盟
襄十六年三月公会晋侯宋公卫侯郑伯曹伯莒子邾子薛伯杞伯小邾子于溴梁戊寅大夫盟【赵子曰晋侯在丧故大夫盟】　二十年正月辛亥仲孙速防莒人盟于向　二十七年夏叔孙豹防晋赵武楚屈建【云云】于宋秋七月辛巳豹及诸侯之大夫盟于宋【啖子曰重言豹恐涉他臣】
外人盟
桓十一年春正月齐人卫人郑人盟于恶曹
僖十九年夏六月宋公曹人邾人盟于曹南鄫子防盟于邾　二十年秋齐人狄人盟于邢【儿夷狄与诸侯列叙皆称人以便文但君臣同辞他皆仿此】　二十一年春宋人齐人楚人盟于鹿上　三十二年秋卫人及狄盟【啖子曰凡言人者其国人往至盟处也既至狄国中不可言人又不可云衞人盟于狄故改其文】
宣十二年冬晋人宋人卫人曹人同盟于清丘
赵子曰凡盟防称人皆不命卿也传例见僖十八年啖子曰凡同盟者谓其盟辞同也若言大无侵小尔无我诈齐人出师鲁以兵革从如此之类彼此之辞非同盟也若言同奬王室之类载书之内众国共其信誓无彼此之异乃同盟也左氏诸言寻盟者若前是同盟寻所同盟前但言盟寻亦但言盟故知寻者申明前约而略用其旧辞也凡诸侯及王臣盟讥也【此解不特言诸侯盟者】臣无疑君之理故王臣在位但防而已多不与盟而其时或有王臣与诸侯盟者皆书以示讥【交讥之也】
赵子曰公羊云同盟者同欲也予谓小国被制而至岂皆同欲谷梁云同尊周也同外楚也且盟防之辞固当云同救灾恤患及劝善止恶等辞岂止尊周外楚一辞而已故知啖氏説同盟之礼当矣又曰凡经不书盟而左氏言盟者皆非也
来盟
桓十四年夏五郑伯使其弟语来盟【夏五阙文】
闵二年冬齐髙子来盟
僖四年夏楚屈完来盟于召陵
文十五年三月宋司马华孙来盟【三人并不言使説见聘例及本传】宣七年春卫侯使孙良夫来盟
赵子曰来盟彼欲之也【欲之故来此与外为志同义】不书其谁【不书内盟者名】敌者也【名位敌无嫌也】简辞也【若言内盟则又须重书来者则辞烦也】又曰公羊云来盟者来盟于我也此説是谷梁云来盟者前定也按但以来鲁即曰来盟何必前定乎又云不言及者以国与之也不言其人亦以国与之也按若言及又书内卿则文烦辞重故从简耳无他义
莅盟
僖三年冬公子友如齐莅盟
文七年冬公孙敖如莒莅盟
昭七年三月叔孙婼如齐莅盟
定十一年冬叔还如郑莅盟
啖子曰他国来鲁盟者曰来盟鲁往他国盟者曰莅盟皆为盟而行故直以盟为文也若因朝聘而盟者则先书聘书如后乃言盟【如成十一年晋却犨来聘己丑及却犨盟文三年公如晋及晋侯盟之类】
赵子曰莅盟者我欲之也【与及同义】不书其谁敌者也简辞也【义与来盟同】又曰公羊云莅盟者往盟于彼也此説是谷梁云内之前定之盟谓之莅盟此传对来盟为义故云耳此説非也【义己见上】
平
宣四年春正月公及齐侯平莒及郯莒人不肯【谷梁云不肯者可以肯也】　十五年夏五月宋人及楚人平【赵子曰皆书人两贬之也】
昭七年春正月暨齐平【赵子曰反及曰暨罪齐取赂于燕见利亡义故以齐求平为辞也】
定十年春王三月及齐平【公羊云及我欲之】　十一年冬及郑平【义见定十年】
啖子曰凡和而不盟曰平平者皆不言其名举二国和平而已
赵子曰隠六年传曰平和也谷梁曰平者成也理亦通公羊云平者以道成也按平者但以和为义有何道乎桓三年夏齐侯卫侯胥命于蒲
赵子曰苟尔相命防不以礼匹夫之事也非之也【若以礼当称防遇也】三傅俱言不盟谷梁又云善其约言而退按防遇亦并不盟皆是约言而退何得独异其文且二君并非贤君又无殊异之迹据经文直讥其无人君之礼耳
防
啖子曰防者就也故乡往防于他处则书曰防某若公在外彼来就公则曰防公【文十三年公还自晋郑伯防公于棐之类】是就之义也
赵子曰凡相见于外曰防【彼此俱不在国中】凡防遇诸侯之事也春秋之代则多自于党仇矣
公防【因盟而会见盟门因伐而会见伐门】
隠二年春公会戎于潜　九年冬公防齐侯于防十年春王正月公防齐侯郑伯于中丘　十一年夏公防郑伯于时来
桓元年三月公防郑伯于垂郑伯以璧假许田【义见本传】二年三月公会齐侯陈侯郑伯于稷以成宋乱
【赵子曰言宋之恶逆自此成也以病内也】　三年春正月公防齐侯于嬴六月公防侯于郕　九月公防齐侯于讙
六年夏四月公防纪侯于郕　十年秋公防卫侯于桃丘弗遇【赵子曰书不遇者见卫侯之无信】　十一年秋九月公防宋公于夫钟　冬十二月公防宋公于阚　十二年八月公防宋公于虚　冬十二月公防宋公于　十四年春公防郑伯于曹　十五年夏公防齐侯于艾　十六年春正月公防宋公蔡侯卫侯于曹　十八年春正月公防齐侯于泺
庄二十七年冬公防齐侯于城濮
僖元年八月公防齐侯宋公郑伯曹伯邾人于柽十一年夏公及夫人姜氏防齐侯于阳谷【赵子曰记非礼】十三年夏公防齐侯宋公陈侯卫侯郑伯许男
曹伯于咸　十六年冬十二月公防齐侯宋公陈侯卫侯郑伯许男邢侯曹伯于淮　二十八年冬公防晋侯齐侯宋公蔡侯郑伯陈子莒子邾子秦人于温
文十三年冬卫侯防公于沓　十有二月己丑公及晋侯盟公还自晋郑伯防公于棐
宣元年夏公防齐侯于平州　七年冬公防晋侯宋公卫侯郑伯曹伯于黒壤
成十二年夏公防晋侯卫侯于琐泽　十六年秋公防晋侯齐侯卫侯宋华元邾人于沙随不见公【谷梁云不见公讥晋】
襄五年秋公防晋侯宋公陈侯卫侯郑伯曹伯莒子邾子滕子薛伯齐世子光呉人鄫人于戚　七年十二月公防晋侯宋公陈侯卫侯曹伯莒子邾子于鄬郑伯髠原如防未见诸侯丙戌卒于鄵【义见卒例】十年春公防晋侯宋公卫侯曹伯莒子邾子滕
子薛伯杞伯小邾子齐世子光防呉于柤夏五月甲午遂灭偪阳【啖子曰先为防又同防呉故再书会地】　十一年公会晋侯宋公卫侯曹伯齐世子光防呉于柤夏五月甲午遂灭偪阳【啖子云先为防又同会呉故再书会地】　十一年秋公会晋侯宋公卫侯曹伯齐世子光莒子邾子滕子薛伯杞伯小邾子伐郑防于萧鱼　十六年三月公会晋侯宋公卫侯郑伯曹伯莒子邾子薛伯杞伯小邾子于溴溪梁戊寅大夫盟【赵子曰晋侯在丧故也】二十二年公防晋侯宋公卫侯郑伯莒子邾子
于商任　二十二年冬公会晋侯齐侯宋公卫侯郑伯曹伯莒子邾子薛伯杞伯小邾子于沙随二十四年八月公会晋侯宋公卫侯郑伯曹伯莒子邾子滕子薛伯伯小邾子于夷仪
定八年夏公防晋师于瓦　十年夏公防齐侯于夹谷　十四年夏公防齐侯卫侯于牵　邾子来防公【时公搜北蒲】
哀七年夏公防呉于鄫　十二年夏公防呉于槖皋秋公防卫侯宋皇瑗于郧　十三年夏公会晋
侯及呉子于黄池
外相防
桓二年秋七月蔡侯郑伯防于邓
庄十三年春齐侯宋人陈人蔡人邾人防于北杏十五年春齐侯宋公陈侯卫侯郑伯防于鄄
僖三年秋齐侯宋公江人黄人防于阳谷　二十一年秋宋公楚子陈侯蔡侯郑伯许男曹伯会于雩执宋公以伐宋
文十七年六月诸侯防于扈【赵子曰不列字讳公之不与也】
宣元年秋宋公陈侯卫侯曹伯会晋师于棐林伐郑九年九月晋侯宋公卫侯郑伯曹伯防于扈
十一年秋晋侯防狄于欑函
昭四年夏楚子蔡侯陈侯郑伯许男徐子滕子顿子胡子沈子小邾子宋世子佐淮夷防于申
定十四年秋齐侯宋公防于洮
公防外大夫
成二年十一月公防楚公子婴齐于蜀
襄二十六年夏公防晋人郑良霄宋人曹人于澶渊
啖子曰凡公与他国卿盟则耻之防则不耻故蜀之会书楚公子婴齐澶渊之会书郑良霄左氏言澶渊之防赵武不书【左氏言晋人赵武也尊公故书人也】尊公也若如此良霄何不尊公乎葢时防者非赵武别是未命之卿会耳而左氏曲解之理甚乖越谷梁言蜀之防书婴齐伉也【注言明书婴齐以伉敌公也】谷梁之义云处父髙傒以伉故不言公而婴齐之伉何以书公乎理亦自相反也【谷梁之义蜀之会以书公为婴齐伉敌处父髙傒以不书公为伉敌故曰理自相反】
内臣会【外臣会附】
庄十四年冬单伯会齐侯宋公卫侯郑伯于鄄文元年秋公孙敖防晋侯于戚　十一年夏叔彭生会晋郤缺于承匡　十六年春季孙行父会齐侯于阳谷齐侯弗及盟【赵子曰大夫求盟诸侯宜其弗盟也言公不亲往也】
宣十四年冬公孙归父会齐侯于谷　十五年春公孙归父防楚子于宋　秋仲孙蔑防齐髙固于无娄
成五年夏叔孙侨如防晋荀首于谷　十五年十一月叔孙侨如防晋士燮齐髙无咎宋华元卫孙林父郑公子防邾人防呉于钟离【啖子曰重书会者既会士爕又同往会吴】
襄二年秋七月仲孙蔑防晋荀防宋华元卫孙林父曹人邾人于戚　冬仲孙蔑防晋荀防齐崔杼宋华元卫孙林父曹人邾人于戚　冬仲孙蔑会晋荀防齐崔杼宋华元卫孙林父曹人邾人滕人小邾人于戚遂城虎牢　五年夏仲孙蔑卫孙林父防呉于善稻　八年夏季孙宿防晋侯郑伯齐人宋人卫人邾人于邢丘　十四年春正月季孙宿叔老防晋士匄齐人宋人卫人郑公孙趸曹人莒人邾人滕人薛人杞人小邾人防呉于向【赵子云鲁书二卿志非度也义见文十八年传重书防者义同钟离】　冬季孙宿防晋士匄宋华阅卫孙林父郑公孙趸莒人邾人于戚　十九年冬叔孙豹防晋士匄于柯　二十七年夏叔孙豹防晋赵武楚屈建蔡公孙归生卫石恶陈孔奂郑良霄许人曹人于宋　秋七月辛巳豹及诸侯之大夫盟于宋　三十年冬晋人齐人宋人卫人郑人曹人莒人邾人滕人薛人杞人小邾人防于澶渊宋灾故【左氏云讥诸侯竟不归宋财赵子云宋称人亦讥其求救于人也】
昭元年春叔孙豹防晋赵武楚公子围齐国弱宋向戌卫石恶陈公子招蔡公孙归生郑罕虎许人曹人于虢　九年春叔弓防楚子于陈　十一年秋季孙意如防晋韩起齐国弱宋华亥卫北宫佗郑罕虎曹人人于厥憖　二十五年夏叔倪防晋赵鞅宋乐大心卫北宫喜郑游吉曹人邾人滕薛人小邾人于黄父　二十七年秋晋士鞅宋乐祁黎卫北宫喜曹人邾人滕人防于扈　三十一年春季孙意如防晋荀跞于适厯
定十年冬齐侯卫侯郑游速防于安甫
哀六年夏叔还防呉于相
啖子曰凡防皆不书其事【但言会于某处而已】唯桓二年防于稷以成宋乱襄三十一年防于澶渊书宋灾故义各见本传余即无他故但言防而已
遇
隠四年夏公及宋公遇于清　八年春宋公卫侯遇于垂
庄四年夏齐侯陈侯郑伯遇于垂　二十三年夏公及齐侯遇于谷　三十年冬公及齐侯遇于鲁济三十二年夏宋公齐侯遇于梁丘
啖子曰古者有遇礼本制此礼恐忽有邂逅相遇简略而行故与防礼不同时虽非相遇而从省易以遇礼相见者亦书曰遇公羊曰遇者不期也谷梁曰不期而防曰遇【此并説本遇意】赵子曰简礼而防曰遇【此解当时所行礼意并是】谷梁云遇者志相得也按文直以所行之礼定名耳何用相得为义乎谷梁为桓十年传云不遇者志相得鄙俚之甚公羊又云遇者一君出一君邀之假如实然忽以防礼相见岂得书遇哉
唁
昭二十五年九月齐侯唁公于野井【公在齐地故不书来】　二十九年春齐侯使髙张来唁公【上文云公至自干侯居于郓故但云唁公而不书地又加来字】　三十一年夏晋侯使荀跞唁公于干侯【在晋地故亦不言来】
赵子曰吊生曰唁谷梁曰吊失国曰唁非也且古人作此字岂固为失国者为之乎自生死异文耳
啖子曰凡夫人内女本无防遇之礼时有越礼行之者亦从而书之【庄二年夫人姜氏会齐侯于禚僖十四年季姬及鄫子遇于防之类也】如师【在庄五年】飨【庄四年夫人姜氏飨齐侯于祝丘】义亦同

[book_title]春秋集传纂例卷五
唐　陆淳　撰
用兵例第十七
赵子曰春秋纪兵曷无曲直之辞与【怪不以客主曲直为褒贬】曰兵者残杀之道灭亡之由也故王者制之【无王命及非侯伯不得兴师】王政既替诸侯专恣于是仇党构而战争兴矣为利【利其土地及党与】为怨【以报仇怨】王度灭矣故春秋纪师无曲直之异【时兴师虽有曲直侵伐圉入之辞皆同】一其非也【其专恣罪同不复分其曲直】不一之则祸乱之门辟矣【若分曲直则谓自直者专兴师转相雠仇无巳】其差者【差有善意者】甚者【恶甚者】则存乎其文矣【教患为善灭同姓为恶差甚之类也】又曰兵出殊称何也【或称师或称人或称帅师或称某】正名位也【以辨正其将之名位】王命之大夫曰某【具名氏也】君命之大夫曰某人【王命君命卿例见僖八年传】不称帅师避不成辞也【成公已前侵伐称人若言某人帅师则不成言辞】年逺人多难详【成公已前侵伐称人者多不必尽是君命之卿益逺事难详从旧史书人耳义见隠元年公子益师卒传】下大夫称师【内外同此称但以众为文言将卑不足称】讥委重于卑也【兵者以凶危之事不当委之贱也】内之师少则但称伐或称及详内以异外也【外师不必能审其多少故以将之品例为名目至于内师则多者称师庄八年师及齐师围郕之类是也少则但称及称伐桓十七年及宋人卫人伐邾八年秋伐邾之类是也】大夫书帅师纪其为将也【使当胜败之荣辱也】不书帅师不成师也【此指内将也二千五百人为师不书帅师明师少也内大夫出将凡三十三不称帅师凡十一故此例指为内言之也】外则一之莫能详也【外大夫一切称帅师莫能审其多少】君不称师重君也【此公羊旧义凡君出境必以师从重人君也况是称伐必知师众也】外域举号贱之也【外域用兵不分其爵位及君臣但称其国名而已】诸侯称国狄之也【诸侯用兵为外域行者亦但称国名而已此公羊义例只施于用兵不通于他处也】公羊曰将尊师众曰某帅师将尊师少曰某此例施于内师则可于外则不可何者凡外国来告侵伐但言其将何能悉以众寡来告乎且春秋意在褒贬其事之是非不必须知其寡也故外大夫一切称帅师内事不得云不知故须详言其众寡以异于外耳公羊又云将卑师少称人按前后称人以围者凡十五【宋人围曹郑人围许之类】若将卑师少何能围国益知外师不可以多少为目也凡内外事皆异文况用兵大事必不一例也明矣又凡师称罪致讨曰伐【称彼罪而兴师】无名行师曰侵【不言罪名但行杀掠】左氏曰有钟鼓曰伐无曰侵按前后凡书侵者齐侯侵蔡【在僖四年】晋侯侵楚【在定四年】之类皆用大师而总数国若无钟鼓何以行师乎又狄师亦有称伐者岂是能有钟鼓乎则知左氏之例非矣国语亦有序钟鼓为伐之义此则一门之书自相扶防不足疑也公羊则云觕者曰侵精者曰伐此则以深者为精浅者为觕按前后有侵师至破其国伐师不深者殊多则公羊之例又非矣谷梁则云苞人民殴牛马曰侵斩树木壊宫室曰伐按齐桓伐楚不战而服无壊宫室伐树木之事又岂有二百四十二年行师悉皆如此暴乱乎则知谷梁亦非也今以赵氏为长戎伐凡伯者大天子之使非正例也
或问淳曰三传侵伐之例不当理则然矣今用赵氏之例何知必然答曰据春秋书侵者凡五十有七无事迹者莫知其可騐者亦可略举如僖二十六年齐人侵我西鄙公追齐师至嶲弗及据公闻有冦追之已不及则无名之騐也定四年大防于召陵侵楚据左氏本谋伐楚以荀寅之言而止足明不称罪致讨只侵掠而已又僖四年齐桓侵蔡遂伐楚文十五年齐侯侵我西鄙遂伐曹宣元年楚郑侵陈遂侵宋定八年晋士鞅侵郑遂侵卫其伐师而言遂者唯襄二十三年齐侯伐卫遂伐晋一处而已此又益明为无名行师之意也又自成公已前书侵者凡四十戎狄居其半即又夷狄侵掠无名之騐也成公以后狄为晋所灭乃不见尔或曰侵伐之文皆从告也【据鲁有侵有伐则非从告也】又曰师众曰伐少曰侵【据齐侯侵蔡及晋侯防于召陵侵楚皆众国故知非】又曰自兴师而告者曰侵【据鲁亦言外来伐此又非矣】又曰兴师而直曰伐曲曰侵【据前后夷狄伐中国多矣岂是直乎故知又非矣】推据侵伐之例已上者皆似是而非故悉不用【已上例推后后都不成文义如此切虑学者生疑故发明也】
啖子曰凡侵伐不至国都则但书侵伐而已若至国都则书围若他国伐鲁不至国都则言某鄙至国都则但言伐我皆不深言之理当然也又曰公羊云战不言伐围不言战入不言围灭不言出皆举重也此说是有与例不合者则随义释之
内伐
隠七年秋公伐邾
桓八年秋伐邾
庄二年夏公子庆父帅师伐于余丘　九年夏公伐齐纳子纠　二十六年春公伐戎
僖二十一年冬公伐邾　三十年夏公伐邾　秋公子遂帅师伐邾
文七年春公伐邾　十四年春叔彭生帅师伐邾宣四年春公伐莒　十年公孙归父帅师伐邾　十八年春公伐杞
襄二十年秋仲孙速帅师伐邾　二十二年春公伐邾
昭十年秋七月季孙意如叔弓仲孙玃帅师伐莒哀元年冬仲孙何忌帅师伐邾　二年春二月季孙斯叔孙州仇仲孙何忌帅师伐邾取漷东田及沂西田　六年冬仲孙何忌帅师伐邾　七年秋公伐邾八月己酉入邾以邾子益来
伐我
庄十九年冬齐人宋人陈人伐我西鄙
僖二十六年夏齐人伐北鄙
文十四年春邾人伐我南鄙　十七年夏齐侯伐我西鄙
成二年春齐侯伐我北鄙
襄八年夏莒人伐我东鄙　十年秋莒人伐我东鄙十二年三月莒人伐我东鄙围邰　十五年夏齐侯伐我北鄙围成公救成至遇【赵子曰书遇公畏齐不敢至成】秋邾人伐我南鄙　十六年春齐侯伐我北鄙　秋齐侯伐我北鄙围成　十七年秋齐侯伐我北鄙围桃　齐髙厚帅师伐我北鄙围防　冬邾人伐我南鄙　十八年秋齐师伐我北鄙　二十五年春齐崔杼帅师伐我北鄙
定七年秋齐国夏帅师伐我西鄙　八年夏齐国夏帅师伐我西鄙
哀八年春吴伐我　十一年春齐国书帅师伐我外伐
隠二年冬郑人伐卫　四年夏宋公陈侯蔡人卫人伐郑　五年秋邾人郑人伐宋　七年冬戎伐凡伯于楚丘以归【公谷皆云大天子之使故曰伐伐用兵也变例也】
桓五年秋蔡人卫人陈人从王伐郑【啖子曰不言防及臣从君之辞也】　十四年冬宋人以齐人蔡人卫人陈人伐郑【赵子曰凡不用我师而用彼师曰以言用齐蔡等兵而不自交锋也何以知其然经书以者唯此与僖二十六年公以楚师伐齐取谷及定四年蔡侯以吴子及楚人战于柏举三处而已柏举之战左氏所叙事迹并吴楚自战都不言蔡经下文又云庚辰吴入楚亦不言蔡师明吴楚自战蔡不交锋左氏云凡师能左右之曰以且齐桓晋文用诸侯师悉能左右之何不言以谷梁曰民君之本也使民以其死非正也则诸处用兵悉不能死乎范寗注云本非所得制而今得制之盖言宋素不制齐而今制之则庄十五年宋人齐人邾人伐郳何不言以又定四年蔡侯以吴子岂是能制之哉】
庄十四年春齐人陈人曹人伐宋　十五年秋宋人齐人邾人伐郳　十六年夏宋人齐人卫人伐郑秋荆伐郑　二十年冬齐人伐戎二十八年秋
荆伐郑　三十年冬齐人伐山戎三十二年冬狄伐邢
僖元年秋楚人伐郑　三年冬楚人伐郑　七年春齐人伐郑　八年夏狄伐晋　十年夏齐侯许男伐北戎　十一年冬楚人伐黄　十五年春楚人伐徐　秋七月齐师曹师伐厉　冬宋人伐曹十七年春齐人徐人伐英氏　十八年春宋公曹伯卫人邾人伐齐　冬邢人狄人伐卫【凡夷狄用兵唯举国号如与诸侯列序侵伐盟防则称人以便文而若臣同辞他皆仿此】　十九年秋卫人伐邢　二十年冬楚人伐随　二十一年秋宋公楚子陈侯蔡侯郑伯许男曹伯防于盂执宋公以伐宋　二十二年夏宋公卫侯许男滕子伐郑二十三年秋楚人伐陈　二十四年夏狄伐郑
二十六年夏卫人伐齐　二十八年春晋侯伐卫三十三年冬晋人陈人郑人伐许
文元年夏晋侯伐卫　卫人伐晋　二年冬晋人宋人陈人郑人伐秦　三年夏秦人伐晋　四年秋晋侯伐秦　七年冬徐伐莒　九年春楚人伐郑十年夏秦伐晋【书秦者狄之也传无事迹凡但称国者公羊云狄之也他仿此】十一年春楚子伐防　十七年春晋人卫人陈
人郑人伐宋
宣元年秋宋公陈侯卫侯曹伯防晋师于棐林伐郑【晋师先在棐林故言防又言伐也】冬晋人宋人伐郑　二年春秦师伐晋　三年春楚子伐陆浑之戎　四年冬楚子伐郑　五年冬楚人伐郑　八年夏晋师白狄伐秦　冬楚师伐陈　九年夏齐侯伐莱　秋晋荀林父帅师伐陈　冬楚子伐郑　十年六月宋师伐滕　晋人宋人卫人曹人伐郑　冬楚子伐郑　十二年冬宋师伐陈　十三年春齐师伐莒夏楚子伐宋　十四年夏晋侯伐郑　十五年
夏秦人伐晋　十八年春晋侯卫世子臧伐齐
成三年夏郑公子去疾帅师伐许　秋晋郤克卫孙良夫伐廧咎如【赵子曰外大夫将兵凡七十余惟五处不言帅师阙文也】　郑伐许【书郑者狄之也传无事迹】　四年冬郑伯伐许　六年夏楚公子婴齐帅师伐郑　七年春吴伐郯　秋楚公子婴齐帅师伐郑　九年秋晋栾书帅师伐郑冬楚公子婴齐帅师伐莒庚申莒溃秦人白狄
伐晋　十四年秋郑公子喜帅师伐许　十五年夏楚子伐郑　十八年夏楚子郑伯伐宋
襄元年夏晋韩厥帅师伐郑　二年春郑师伐宋三年春楚公子婴齐帅师伐吴　冬晋荀防帅师伐许　五年冬楚公子贞帅帅伐陈　八年冬楚公子贞帅师伐郑　九年冬楚子伐郑　十年夏楚公子贞郑公孙輙帅师伐宋　晋师伐秦　十一年秋楚子郑伯伐宋　冬秦人伐晋　十四年秋楚公子贞帅师伐吴　十七年春宋人伐陈夏卫石买帅师伐曹　十八年冬楚公子午帅师伐郑　十九年夏卫孙林父帅师伐齐　二十三年秋齐侯伐卫遂伐晋　二十四年夏楚子伐吴秋齐崔杼帅师伐莒　冬楚子蔡侯陈侯许男
伐郑　二十五年冬郑公子夏帅师伐陈　十有二月吴子遏伐楚门于巢卒【义同郑伯髠顽如防未见诸侯卒于鄵其文见防例中】　二十六年冬楚子蔡侯陈侯伐郑
昭四年秋七月楚子蔡侯陈侯许男顿子胡子沈子淮夷伐吴执齐庆封杀之遂灭厉　五年冬楚子蔡侯陈侯许男顿子沈子徐人越人伐吴　六年秋楚防罢帅帅伐吴　冬齐侯伐北燕　十二年冬楚子伐徐　晋伐鲜虞【称晋者狄之也左氏云因假道而伐之】十五年秋晋荀吴帅师伐鲜虞　十六年春齐侯伐徐　十九年春宋公伐邾　秋齐髙发帅师伐莒　二十五年春齐侯伐莒　三十二年夏吴伐越
定二年秋楚人伐吴　四年秋晋士鞅卫孔圉帅师伐鲜虞　十二年夏卫公孟彄帅师伐曹　十三年夏卫公孟彄帅师伐曹　十五年夏郑罕达帅师伐宋
哀元年秋齐侯卫侯伐晋　三年夏宋乐髠帅师伐曹　五年夏齐侯伐宋　晋赵鞅帅师伐卫　六年春晋赵鞅帅师伐鲜虞　吴伐陈　冬宋向巢帅师伐曹　九年夏楚人伐陈　秋宋公伐郑十年夏宋人伐郑　冬楚公子结帅师伐陈　十二年秋宋向巢帅师伐郑　十三年夏楚公子申帅师伐陈
防伐【以及附】
隠四年秋翚帅师防宋公陈侯蔡人卫人伐郑　十年夏翚帅师防齐人郑人伐宋
桓十五年冬十一月公防宋公卫侯陈侯于袲伐郑十六年夏四月公防宋公卫侯陈侯蔡侯伐郑十七年秋及宋人卫人伐邾
庄三年春正月溺防齐师伐卫　五年冬公防齐人宋人陈人蔡人伐卫　十四年夏单伯防伐宋【防齐陈曹也在外伐例中】　二十六年秋公防宋人齐人伐徐
僖四年春正月公防齐侯宋公陈侯卫侯郑伯许男曹伯侵蔡蔡溃遂伐楚次于陉【赵子曰凡众散曰溃】　秋及江人黄人伐陈　二十六年冬公以楚师伐齐取谷【赵子曰以字例见桓十四年】
文三年春正月叔孙得臣防晋人宋人陈人卫人郑人伐沈沈溃
宣七年夏公防齐侯伐莱　十一年夏公孙归父防齐人伐莒
成三年春正月公防晋侯宋公卫侯曹伯伐郑　八年冬叔孙侨如防晋士燮齐人邾人伐郯　十年五月公防晋侯齐侯宋公卫侯曹伯伐郑　十三年夏五月公自京师遂防晋侯宋公卫侯郑伯曹伯邾人滕人伐秦　十六年秋公防尹子晋侯齐国佐邾人伐郑　十七年夏公防尹子单子晋侯齐侯宋公卫侯曹伯邾人伐郑六月乙酉同盟于柯陵　冬公防单子晋侯宋公卫侯曹伯齐人邾人伐郑
襄九年冬公防晋侯宋公卫侯曹伯莒子滕子薛伯伯小邾子齐世子光伐郑　十年秋公防晋侯宋公卫侯曹伯莒子邾子齐世子光滕子薛伯伯小邾子伐郑【啖子曰世子光在诸侯上见非礼】　十一年夏公防晋侯宋公卫侯曹伯齐世子光莒子邾子滕子薛伯伯小邾子伐郑　秋七月己未同盟于亳城北公防晋侯宋公卫侯曹伯齐世子光莒子邾子滕子薛伯伯小邾子伐郑防于萧鱼　十四年夏四月叔孙豹防晋荀偃齐人宋人卫北公括郑公孙虿曹人莒人邾人滕人薛人人小邾人伐秦　十六年夏叔老防郑伯晋荀偃卫寗殖宋人伐许
哀十年春公防吴伐齐　十一年五月公防吴伐齐内侵
庄十年二月公侵宋
成六年二月仲孙蔑叔孙侨如帅师侵宋
襄二十四年春仲孙羯帅师侵齐
定六年二月公侵郑　八年正月公侵齐　二月公侵齐　九月季孙斯仲孙何忌帅师侵卫
侵我
僖二十六年春齐人侵我西鄙公追齐师至嶲弗及【赵子曰寇至不知追而不及言内之无戒警】
文七年夏狄侵我西鄙　十五年秋齐人侵我西鄙
冬齐侯侵我西鄙遂伐曹
襄十四年夏莒人侵我东鄙
外侵
庄十五年秋郑人侵宋　二十四年冬戎侵曹　二十九年夏郑人侵许
僖二年冬楚人侵郑　十三年春狄侵卫　十四年秋狄侵郑　二十一年春狄侵卫　二十八年春晋侯侵曹　三十年夏狄侵齐　秋介人侵萧三十二年夏卫人侵狄　三十三年夏狄侵齐
文四年夏狄侵齐　九年夏狄侵齐　十年狄侵宋十一年秋狄侵齐　十三年冬狄侵卫
宣元年秋楚子郑人侵陈遂侵宋　冬晋赵穿帅师侵崇　二年夏晋人宋人卫人陈人侵郑　三年夏楚人侵郑　秋赤狄侵齐　四年夏赤狄侵齐六年春晋赵盾卫孙免侵陈【赵子曰不书帅师阙文也】
成二年冬楚师郑师侵卫　六年春卫孙良夫帅师侵宋　八年春晋栾书帅师侵蔡　十年春卫侯之弟黑背帅师侵郑　十六年夏郑公子喜帅师侵宋　十七年春卫北宫括帅师侵郑　十八年冬楚人郑人侵宋
襄元年秋楚公子壬夫帅师侵宋　二年夏晋师宋师卫寗殖侵郑【不言帅师阙文】　八年夏郑人侵蔡获蔡公子燮　十一年夏郑公孙舎之帅师侵宋　十二年冬楚公子贞帅师侵宋　十九年秋晋士匄帅师侵齐至谷闻齐侯卒乃还【左氏公羊皆云礼也】
定七年夏齐人执卫行人北宫结以侵卫　八年秋晋士鞅帅师侵郑遂侵卫
哀七年春宋皇瑗帅师侵郑　晋魏曼多帅师侵卫十年夏晋赵鞅帅师侵齐　十三年秋晋魏曼
多帅师侵卫
防侵
僖四年春正月公防齐侯宋公陈侯卫侯郑伯许男曹伯侵蔡蔡溃遂伐楚次于陉　冬十二月公孙兹帅师防齐人宋人卫人郑人许人曹人侵陈
定四年三月公防刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯伯小邾子齐国夏于召陵侵楚
赵子曰凡书侵伐不书胜败杀掠而还也【主人不出战客军杀人掠
物而还也】
王师败
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:37:57-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
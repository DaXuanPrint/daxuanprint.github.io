<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,序,目录,卷一,卷二,卷三上,卷三下,卷四,卷五上,卷五下,卷六,卷七,卷八,卷九上,卷九下,卷十上,卷十下,卷十一,卷十二,御纂春秋直解全文在线阅读,御纂春秋直解全文在线下载,大玄古籍书库">
<meta name="description" content="十五卷。傅恒等奉敕撰。乾隆二十三年(1758)，傅恒、来保、刘统勋、汪由敦等奉敕撰《春秋直解》，当年而成。以鲁十二公为十二卷，其中庄、僖、襄公篇帙较繁，各折一子卷，共十五卷。此书只列经文，不列传文，大旨在发明孔子本义，铲除种种迂曲之说，故名为“直解”。其卷首乾隆《御序》称此书“以《汇纂》为指南，意在息诸说之纷歧以翼传，融传之异同以尊经，庶几辞简而事明”。又有乾隆四十三年《御制书春秋元年春王正月事》，旨在阐发《春秋》尊王、大一统之义，显然为其政治之需要。其书解释《春秋》经文，行文较为简明，无烦琐考证，亦无宏">
<title>御纂春秋直解_傅恒_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">御纂春秋直解</span> <br/>
          作者： <span class="inputVal" id="bkauthor">傅恒</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,经学,完结</span> <br/>
          字数： <span class="inputVal" id="bknum">[book_length]139702</span> <br/>
          说明： <span class="inputVal" id="bkdec">十五卷。傅恒等奉敕撰。乾隆二十三年(1758)，傅恒、来保、刘统勋、汪由敦等奉敕撰《春秋直解》，当年而成。以鲁十二公为十二卷，其中庄、僖、襄公篇帙较繁，各折一子卷，共十五卷。此书只列经文，不列传文，大旨在发明孔子本义，铲除种种迂曲之说，故名为“直解”。其卷首乾隆《御序》称此书“以《汇纂》为指南，意在息诸说之纷歧以翼传，融传之异同以尊经，庶几辞简而事明”。又有乾隆四十三年《御制书春秋元年春王正月事》，旨在阐发《春秋》尊王、大一统之义，显然为其政治之需要。其书解释《春秋》经文，行文较为简明，无烦琐考证，亦无宏篇大论。如隐公元年《经》“夏五月，郑伯克段于鄢，”解云：“逐其弟也。凡杀子弟目君，以目郑伯，知其为弟也。称兵争国则不书弟与公子，以不称弟，知其争国也。胜而去之曰克，亲而兵之可伤矣。于鄢，远也。已奔鄢又克之，甚之也。”其解虽杂采三传及先儒之说而折衷之，然简明扼要，颇便御览。现存内府刻本、外省覆本。</span> <br/>
          封面： <span class="inputVal" id="bkimg">Z_4885.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]御纂春秋直解
[book_author]傅恒
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,经学,完结
[book_length]139702
[book_dec]十五卷。傅恒等奉敕撰。乾隆二十三年(1758)，傅恒、来保、刘统勋、汪由敦等奉敕撰《春秋直解》，当年而成。以鲁十二公为十二卷，其中庄、僖、襄公篇帙较繁，各折一子卷，共十五卷。此书只列经文，不列传文，大旨在发明孔子本义，铲除种种迂曲之说，故名为“直解”。其卷首乾隆《御序》称此书“以《汇纂》为指南，意在息诸说之纷歧以翼传，融传之异同以尊经，庶几辞简而事明”。又有乾隆四十三年《御制书春秋元年春王正月事》，旨在阐发《春秋》尊王、大一统之义，显然为其政治之需要。其书解释《春秋》经文，行文较为简明，无烦琐考证，亦无宏篇大论。如隐公元年《经》“夏五月，郑伯克段于鄢，”解云：“逐其弟也。凡杀子弟目君，以目郑伯，知其为弟也。称兵争国则不书弟与公子，以不称弟，知其争国也。胜而去之曰克，亲而兵之可伤矣。于鄢，远也。已奔鄢又克之，甚之也。”其解虽杂采三传及先儒之说而折衷之，然简明扼要，颇便御览。现存内府刻本、外省覆本。
[book_img]Z_4885.jpg


[book_title]提要
钦定四库全书　　　　　　　经部五
御纂春秋直解　　　　　　　　春秋类
提要
【臣】等谨按
御纂春秋直解十五卷乾隆二十三年奉
勅撰以十二公为十二卷荘公僖公襄公篇页稍繁各析一子卷实十五卷大防在明尼山本义而铲除种种迂曲之説故
赐名曰直解冠以
御制序文掲胡安国之傅防臆防以明诰天下与
钦定春秋説彚纂宗防同符考班彪之论春秋曰平易正直春秋之义也王充之论春秋曰公羊谷梁之日月不具辄为意使平常之事有怪异之説径直之文有曲折之义非孔子之心苏轼之论春秋曰春秋儒者本务然此书有妙用儒者罕能领防多求之绳约中乃近法家者流苛细缴绕竟亦何用朱子之书春秋亦曰圣人作春秋不过直书其事而善恶自见又曰春秋例多不可信圣人纪事安有许多义例然则圣经之法戒本共见共闻圣人之劝惩亦易知易从自啖助赵匡倡废解经之説使人人各以臆见私相揣度务为新奇以相胜而春秋以荒自孙复倡为有贬无褒之説説春秋者必事事求其所以贬求其所以贬而不得则鍜链周内以成其罪而春秋益荒俞汝言春秋平义序谓经之失不在于浅而在于深春秋尤甚可谓片言居要矣是编恭承
训示务斟酌情理之平以求圣经之微意凡诸家所説穿凿破碎者悉斥不采而笔削大义愈以炳然学者恭读
御纂春秋説彚纂以辨订其是非复恭读是编以融防其精要春秋之学已更无余蕴矣乾隆四十一年九月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆费墀

[book_title]序
钦定四库全书
御纂春秋直解序
中古之书莫大于春秋推其教不越乎属辞比事而原夫成书之始即防夏不能賛一辞葢辞不待賛也彼南史董狐世称古之遗直矧以大圣人就鲁史之旧用笔削以正褒贬不过据事直书而义自为比属其辞本非得已賛且奚为乎厥后依经作如左氏身非私淑号为素臣犹或详于事而失之诬至公羊谷梁去圣逾逺乃有墨守而起废疾俨然操入室之戈者下此龈龈聚讼人自为师经生家大抵以胡氏安国张氏洽为最着及张氏废而胡氏直与三并行其间傅防臆防往往不免承学之士宜何考衷也哉我
皇祖钦定説彚纂一书镕范羣言去取精当麟经之防言大义炳若日星朕服习有年绍
闻志切近因辑易诗二书竣事命在馆诸臣系系是经具解以进一以彚纂为指南意在息诸説之纷岐以翼
融诸之同异以尊经庶防辞简而事明于范去其所滞择善而从之论深有取焉夫儒者猥云五经如法律春秋如防例故啖助赵匡陆淳軰取经文书法纂而为例一一引徽切墨以求之动如凿枘之不相入譬诸叔孙通萧何增置傍章已后例转多而律转晦葢曲説之离经甚于曲学之泥经也审矣书既成命之曰直解匪不求甚解之谓谓夫索解而过不直则义不见尔而岂独春秋一经为然哉是所望乎天下之善读经者乾隆二十三年秋月御制
御制书春秋元年春王正月事
春秋圣人尊王之经也元年春王正用开宗明义之第一也解此者自三以至后儒其説充栋或致操戈无容置议然识圣人之深意者有几乎王道熄而作春秋春秋鲁之旧史也自隠公始则不得不书隠公元年而即继之曰春王正月前史所无有也葢言公之元年乃禀王之春王之正而得是非尊王之义乎且是年也于齐为九年于晋为二年卫郑以下各为其年不可娄指数而总为平王之四十九年于斯时也世人将何以纪其年而知其嵗乎是则圣人之书元年春王正月也者其亦有感于斯乎行夏之时圣人之私议不能行于时言春王而不言王春月可改而春不可改亦隠寓夏之时与王之元所谓大一统足以一天下之心而不可任其纷有不能行之叹矣兹为开宗始义乃贯春秋之本末而絶笔于获麟盖圣人之道在万世即圣人之忧在万世是则封建之説不惟不可行于后世知圣人亦未必以为宜然也
乾隆戊戌孟夏月
正总裁官
︵字位过密　无法显示︶
御前大臣兼管理藩院事务暂行署理歩军统领事务忠勇公【臣】傅　恒
︵字位过密　无法显示︶
【臣】来　保
经筵讲官太子太保协办大学士吏部尚书【臣】刘统勲经　筵　讲　官　太　子　太　傅　吏　部　尚　书
【臣】汪由敦副总裁官
经筵讲官议政大臣户部尚书兼都统领侍卫内大臣武毅谋勇公【臣】兆　惠太子少保议政大臣理藩院尚书兼都统【臣】纳延泰经筵讲官户部左侍郎兼管顺天府府尹事务教习庶吉士【臣】刘　纶提调官
湖　广　道　监　察　御　史【臣】觉罗巴延三户　部　银　库　员　外　郎【臣】额尔景额吏　部　文　选　司　郎　中【臣】袁守侗纂修官
日讲起居注官詹事府少詹事兼翰林院侍讲学士【臣】梁锡璵收掌官
户　部　顔　料　库　司　库【臣】巴尼珲
户　部　陜　西　司　额　外　主　事【臣】冯光熊誊录官
举　　　　　　　　　　　　　人【臣】夏秉衡
举　　　　　　　　　　　　　人【臣】王文炯
举　　　　　　　　　　　　　人【臣】叶　能
捐　　　　　职　　　　州　　　同【臣】王成曽
捐　　　　职　　　　县　　　丞【臣】员　志
　　　　选　　　　主　　　簿【臣】张荩臣
监　　　　　　　　　　　　生【臣】高士帅
监　　　　　　　　　　　　生【臣】潘敬苍
监　　　　　　　　　　　　生【臣】徐应瑞
监　　　　　　　　　　　　生【臣】诸廷光

[book_title]目录
钦定四库全书　　　　　经部五
御纂春秋直解目录　　　　春秋类
第一卷
隠公
第二卷
桓公
第三卷上
庄公
第三卷下
庄公
第四卷
闵公
第五卷上
僖公
第五卷下
僖公
第六卷
文公
第七卷
宣公
第八卷
成公
第九卷上
襄公
第九卷下
襄公
第十卷上
昭公
第十卷下
昭公
第十一卷
定公
第十二卷
哀公

[book_title]卷一
钦定四库全书
御纂春秋直解卷一
春秋继诗书也雅亡于黍离书终文侯之命斯春秋作焉托始隠公时相接也据时事以维王迹而是非着治乱具法戒昭使后世得以考而鉴焉孔子之志也
【己未】平王四十有九年【在位五十有一年孙桓王立】春秋为尊王而作而用鲁纪年者本鲁史也后人因以干支与天王之年冠其上其意善矣第经所无而増之则混经且鲁公之年大书而王年分注岂圣人尊王之意哉今特立王年于鲁君元年之前而大书之所以别经也抑以着尊王之义不失圣人之防云尔
隠公
名息姑恵公之长庶子也
元年
元始也先君之终嗣君之始故称元王者正朔通乎天下而列国之史各得称元年以纪事志始也
春王正月
春者嵗之首天道之始正者月之首人事之始谓首月为正正始也冠王于正者周正也夏正建寅周正建子子何以为春春为青阳寅者三元之备而子则一阳之生天开之始春气之萌也干支之始甲子卦图之始震复律吕之始黄钟厯象之始日至皆天道也周改时改月而商建丑为地正不改时改月者无成之义也建子之月改朔改时本天道以授人周王之法也正月之上书春书王纪王制以示后孔子之教也春秋竟时无事乃书首月此下三月有事书正月者以元年正月应有即位之事也隠志让桓不行即位之礼史无可书非孔子之削之也
三月公及邾仪父盟于蔑
求邾好也鲁侯爵而称公者鲁史所书臣子之辞也盟有书及有书防书及者止有盟事书防者兼行防礼也邾鲁附庸仪父其君之字也邾近鲁公立而盟以结援焉不日史失之也
夏五月郑伯克段于鄢
逐其弟也凡杀子弟目君以目郑伯知其为弟也称兵争国则不书弟与公子以不称弟知其争国也胜而去之曰克亲而兵之可伤矣于鄢逺也巳奔鄢又克之甚之也
秋七月天王使宰咺来归恵公仲子之赗
繋王于天眀王者当钦若天道欲循名以尽其实又以见尊王即所以尊天不尊王则获罪于天也宰统百官天子之卿也或名或字或爵因旧史也繋仲子于恵公者恵公宠仲子若夫人兆祸端也然究未立之为夫人故止曰仲子而隠公寻父志而以其卒赴于王成父过也平王不正其非夫人而赗之壊王纲也其后桓怵邪谋而为簒逆蔑天伦也仲子之名一正而平与恵隠桓之失皆着故曰春秋之志微而彰
九月及宋人盟于宿
孰及之公也隠桓皆宋出而桓母则武公之子也王赗仲子公不自安而释先君之怨以求成焉宋防公不自来而使其臣曰宋人外卑者也其地以国宿亦与也
冬十有二月祭伯来
祭伯畿内诸侯为王卿士祭周公之裔故与鲁为好书来非事也故不称使非王命则私交也结内近以侦国挟外援以要君则乱之所由阶谨私交杜朋党之渐也
公子益师卒
内臣书卒者皆卿也大国之卿三命受王命而为君佐国之治乱与有责焉卒之者重之且以尊君命也程子曰时不请命故卒不书官不与其为卿也称公子以公子故使为卿也是也益师者众氏之始也诸侯世国大夫不世官卿世则臣柄国而公室卑矣书之抑以为戒也
二年
春公防戎于潜
周官行人曰时防以发四方之禁盖天子非时而合诸侯以禁止天下之不义春秋书诸侯之防皆非王事而私防耳戎徐戎在鲁东举号无爵也潜鲁地防戎修恵公之好也非王事而修私好于同列且非宜况戎乎
夏五月莒人入向
莒向皆国名凡用兵君将不言帅师君重于师也将尊师众称某帅师将尊师少称将将卑师众称师将卑师少称人或不详亦称人书入不顺也胡安国曰非王命而入国不臣也擅兴兵而王不讨焉不君也
无骇帅师入极
无骇鲁卿也不氏未赐族也书帅师志用众也极亦国名
秋八月庚辰公及戎盟于唐
公羊曰及我欲之如蔑之盟公求好于邾是鲁欲也前此潜之防公辞戎盟今复以请而盟于唐非鲁欲矣盖鲁与他国盟皆书及别内外之辞不必皆鲁欲也惟兵事则内外皆主欲战者而书及重之也自治有道御侮有方防戎非礼也盟戎非策也防且不可况盟乎
九月纪履緰来逆女
冬十月伯姬归于纪
履緰纪卿也卿为君逆称逆女女者従父所称之辞公自主婚也卿为君逆至其国而君逆于所馆所谓大婚既至冕而亲迎是也礼之节也伯姬者先公之长女也内女为诸侯夫人书归者五而纪伯姬独书逆以后遭纪之变而闵之且其娣叔姬之贤不可不录故叔姬之归不得略而于伯姬之归特书逆以眀其为嫡也
纪子伯莒子盟于宻
左氏曰鲁故也向近鲁而莒入之莒鲁之争自此始纪婚鲁故为鲁盟莒纪侯爵子伯讹也
十有二月乙卯夫人子氏薨
公夫人也书薨眀齐也夫人与君其尊同也先薨不葬眀顺也夫人之义従君者也后有合之事也不地者妇人无外事有常处也尊同则位正顺昭则化行
郑人伐卫
左氏曰讨公孙滑之乱也声罪致讨曰伐征伐天子之大权自诸侯出非礼也私防盟则结党以要君専侵伐则称兵以叛上春秋皆恶之止乱也
三年
春王二月己巳日有食之
己巳二月朔也不书朔史失之也日月共行于天而各有道嵗凡十二防防而东西同度南北同道则月揜日而食不言月揜日止书日有食之者抑隂而存阳也日食必书教人君以恐惧修省之道也克谨天戒则虽有象而无其应弗克畏天灾咎之来必矣
三月庚戌天王崩
崩者上坠之形不名者臣子之辞鲁不敢名公天下均不敢名王也春秋厯十有二王桓襄匡简景志崩志葬者赴告及鲁防之也平恵定灵志崩不志者赴告虽及鲁不防也荘僖顷崩皆不志者王室不赴鲁亦不防也不赴内臣之罪不防外臣之罪也
夏四月辛卯尹氏卒
讥世卿也因其告丧而以氏书着尹氏之世执国政也不名义不系乎名也左氏传作君氏曰声子也为公故曰君氏夫国母也而创为之称于名则不正以君之号而繋之为氏于言则不顺春秋所因者鲁史旧文也其曰君氏者史策之文欤抑国人之称欤尹氏见于诗春秋者屡矣而君氏不经见无所据依当以公羊传为正
秋武氏子来求赙
非礼也仲子之赗天王来归天王之赙武氏来求比而观之可伤矣谷梁曰周虽不求鲁不可以不归鲁虽不归周不可以求之求之为言得不得未可知之辞也书武氏讥世官也称子弱且未命也不称使当防未君也
八月庚辰宋公和卒
诸侯曰薨不书薨外辞也鲁君书薨臣子之辞也外诸侯不生名卒则名之盖史之为道着姓名序世次记事实眀是非昭法戒也卒之知其世也名之知其人也以是考其事焉是非可定法戒可举矣然有名有不名何也或即位而告为后同盟而存载书朝防而具要约聘告而肃简牍于其卒赴可知而纪也非是则其名不可知或史失之亦不得而纪也
冬十有二月齐侯郑伯盟于石门
左氏曰寻卢之盟也而齐郑之交固矣郑与卫隙故结援齐欲图伯故树党刘实曰齐僖资荘以紏合郑荘亦挟僖以自强其交固天下始多故诸侯遂无王矣
癸未葬宋穆公
卒従外录来告也葬従内录往防也故不曰宋葬穆公而曰葬宋穆公也防者非卿则不书书其所为之事其有使往可知也
四年
春王二月莒人伐杞取牟娄
牟娄杞邑也伐者问罪之辞服则止耳従而取其邑是利之也故书伐以罪其窃王之权书取以恶其夺人之有隠公之篇书外取邑者二陈傅良曰春秋之初犹以取邑为重是也后则不胜书矣
戊申卫州吁弑其君完
弑逆大恶圣人所不忍言然而必书之者定乱贼之罪名欲以行天讨而戒万世也凡得其罪名者书名不得其名者在当国者书国众则书人公子之亲则书公子世子则书世子大夫书氏不氏因旧史也既定乱贼之罪名且着其由来之异盖儆君父以自修使随事以慎其微也
夏公及宋公遇于清
两君相见有防礼有遇礼行防礼书防行遇礼书遇纪实也清卫地也左氏曰公与宋公为防未及期卫人来告乱公及宋公遇于清其为咨卫乱眀矣既而宋与卫伐郑而公不与则公志在讨贼而宋不従可知矣及宋乞师而公辞焉公其知义矣乃翚也固请而公弗能禁守义不笃失其职矣
宋公陈侯蔡人卫人伐郑
伐郑之谋发于卫州吁弑君而求宠于诸侯先叙三国恶党贼也宋公子冯出奔郑殇公乗州吁之请而以兵防怼郑之欲纳冯而不忌州吁之为簒贼其恶甚矣故首宋
秋翚帅师防宋公陈侯蔡人卫人伐郑
公辞宋矣翚帅师而防宋是要君使党贼也是好人之为贼也是将敢于自为贼也方命主兵无所忌惮钟巫之祸兆矣再序四国盖于党贼者有余恶焉
九月卫人杀州吁于濮
州吁自立而斥其名正其为贼也称人众辞也杀之者石碏而书人眀非碏之私讨而人皆欲讨亦夫人之所得讨也公羊子曰称人者讨贼之辞是也定大恶之名严党贼之罪予讨贼之义广讨贼之途贼始无所容矣故曰春秋成而乱臣贼子惧州吁二月弑君而四国连兵欲定其位故久然后能杀之濮陈地陈亦有助焉其党贼也罪之其助讨也予之是非之公也后此宋求万于陈鲁求庆父于莒皆责赂而后与今陈不匿贼取赂犹知畏义焉耳
冬十有二月卫人立晋
杀州吁者石碏也则迎晋者亦碏也乃不同碏于尹氏之立王子朝而书卫人眀非碏之私也不同晋于齐小白之入于齐而书卫人之立眀非晋之争也州吁讨而众望在晋称人者见碏之従众晋之得众也然众可以讨贼而不可以立君晋可以为君而不可以立于众国承之父也命出之王也卫人不请于王而擅置其君晋利国人之奉己而専有其国皆非也人可立君则生事以邀功市恩以窃国阶之乱矣特书立以止乱也
五年
春公观鱼于棠
鱼渔也月令季冬始渔周之仲春夏之季冬也渔之时也然公以为观而非以为祀也且于棠逺矣非地也
夏四月葬卫桓公
左氏曰卫乱是以缓古者诸侯薨诔于天子宜以爵配諡卫侯爵而称公则彼国臣子之辞而私諡耳非礼也
秋卫师入郕
夏葬桓公秋入郕缓于送终而急于入国不以居防为重也继州吁之后而复阻兵修怨以乱踵乱矣
九月考仲子之宫初献六羽
宫成而祀曰考庶子为君为其母立宫桓未君而仲子有宫非礼也六羽六佾也佾舞有干羽妇人无武事但陈羽舞故不谓之佾鲁僣八佾旧矣仲子之宫不敢同于羣庙故降用六书初献眀前此用八之僣也然用六羽于仲子之宫则仍僣矣且止用于仲子之宫则羣庙仍不改其僣也其辞微矣
邾人郑人伐宋
诸侯以爵序至用兵则以主者首戒兴戎也邾主兵故序郑上虽邾见侵于宋然当告之天王乃间宋郑之隙遂结郑以伐之非其道矣故罪之
螟
虫食苗心曰螟国以民为本民以食为天书之使人君畏天灾重民命戒逸欲启忧勤也齐履谦曰春秋所书有灾有异害及于民之谓灾物反其常之谓异二者鲁皆备书诸国惟异则书盖灾则事止一国异则理关天下也
冬十有二月辛巳公子彄卒
臧氏之始也
宋人伐郑围长
报入郛之也入郛之邾主兵而报郑者欲除冯也宋殇以冯在郑而两伐郑郑之报宋序于邾下以郑伯之罪轻也今宋又伐郑而围其邑背恵无亲佳兵虐邻其罪甚矣
六年
春郑人来输平
输纳也平者前有不平今则释憾而平之也胡安国曰郑输平于鲁盖以利相结离宋鲁之党也夫平可也以利平则不可如以义虽兴师毒众而圣人与焉谓是以杀止杀也如以利虽解怨释争而圣人惧焉谓是以乱易乱也
夏五月辛酉公防齐侯盟于艾
郑故也齐郑甞盟于石门今则因郑输平而为此盟东方之国齐为大结郑结鲁其党盛矣书之以志齐僖小伯之始也季本曰鲁离宋党而与齐为艾之盟又二年齐离郑党而与宋为瓦屋之盟又二年齐鲁复离宋党而与郑为中邱之盟倏合倏离为行私计耳信义何有焉此盟之所以不足贵也
秋七月
竟时无事举首月以配时备四时以成嵗也此春秋所由名乎时天时也月王月也眀天人之理合王者当宪天以出治无弃时也
冬宋人取长葛
前书围志在必取也围之经年久毒民肆暴贪利其罪甚矣夫兵以义动犹宜慎之况不义乎君子是以知与夷之不终也
七年
春王三月叔姬归于纪
叔姬伯姬娣也不偕归待年也娣不书此何以书贤之也后纪亡而归于酅以全妇道也有其终故录其始
滕侯卒
不日不名史失之不鲁不防也
夏城中丘
书不时也程子曰春秋凡用民力必书不时害义固为罪虽时且义亦书见劳民为重事也
齐侯使其弟年来聘
今君之兄弟先君之子称公子者其常也书兄及弟皆变文也有讥其私者有责其薄者有美其贤者考于事而可见矣胡安国曰年者齐僖同母弟也僖公私之宠爱异于他弟施及其子犹与嫡防襄公绌之遂成簒弑之祸圣人于年来聘特变文书弟以示贬焉是也所恶于私者恶其偏而敎之正也偏薄则怨偏厚则骄骄则多欲欲而不继终归于怨怨乃乱也仁人之于兄弟絶偏繋之私笃友恭之义以礼定分人伦正祸乱息矣
秋公伐邾
左氏曰秋宋及郑平七月庚申盟于宿公伐邾为宋讨也邾郑伐宋故也郑既输平曷为为宋伐邾宋及郑平矣于是伐邾以懐宋渝蔑之盟有所不顾则前此之输平亦何为也哉人无信不立为人伐人附强凌弱残己附庸信义两失矣
冬天王使凡伯来聘
凡国名周公之裔伯爵也盖王朝之卿也程子曰周礼时聘以结诸侯之好诸侯不修臣职而聘之非王礼也
戎伐凡伯于楚丘以归
卿行旅従戎以众犯之故书伐着戎之横也楚邱有二一在今河南滑县卫邑也一在今山东曹县此是也不繋国鲁邑也襄十年宋公享晋侯于楚邱鲁邑而后属宋也王使入境而不能卫遭难而莫之救鲁罪大矣以归罪凡伯不能死于其职也
八年
春宋公卫侯遇于垂
左氏曰齐侯平宋卫有防期宋以币请于卫请先相见卫侯许之故遇于垂盖宋以冯故伐郑郑以叚故伐卫故宋卫有怨于郑齐之平宋卫者欲使与郑释怨也宋公请卫先相见者有所谋也而托于遇故书以示贬
三月郑伯使宛来归祊庚寅我入祊
祊者郑所赐従王有事于泰山汤沐之邑也归者不返之辞彼所欲也入者不顺之辞非已有也前此输平今也归祊先结言而后输赂也天王所赐先祖所受而郑归之罪郑也而鲁入之罪鲁也且贿赂之行与受同罪故两书之自是鲁固与郑而伐宋之谋成矣甚矣利之为害大也
夏六月己亥蔡侯考父卒
辛亥宿男卒
不名史失之鲁宋甞盟于宿不葬非礼也
秋七月庚午宋公齐侯卫侯盟于瓦屋
宋卫従齐也齐侯盟郑于石门盟鲁于艾盟宋卫于瓦屋其志大矣然假名以求诸侯而非有平怨之心既党郑伐宋又党宋伐鲁君子屡盟乱是用长其此谓夫盟成于齐而首宋序爵也春秋之初犹序王爵无伯也桓文以后皆首伯国则无王矣
八月葬蔡宣公
蔡宿同赴而不同卑宿也天王之赙不归虽尊弱也齐晋之皆従虽卑强也吴楚之防亲送虽疎大也滕宿之卒不葬虽亲小也可以观世变焉故春秋不徒志葬也
九月辛卯公及莒人盟于浮来
成纪好也宻之盟故也纪莒修好因为鲁致辞焉然莒究未甞与鲁通也今公受郑祊以赴郑求虑莒人之议其后乃为此盟家翁曰凡公与强国之大夫盟不书公讳强国以无道加公也与小国之大夫盟则书公以公自欲与之盟也以望国之君而盟小国之臣公替莒人僣矣
螟
频灾频书者臣当频言之君当频知之也君恶闻灾则臣以灾为讳讳言灾谄也恶闻灾慢也民何赖焉民为本本伤国従之矣
冬十有二月无骇卒
无骇公子展之孙公命以王父之字为展氏家翁曰无骇以名行及其死则赐之族以王父字为族是也亦有虽为卿而竟不赐族者如挟柔溺之后无闻者是也
九年
春天王使南季来聘
南氏季字王朝之大夫也王盖再聘隠矣屡书之重伤之也
三月癸酉大雨震电庚辰大雨雪
周之三月夏之正月也雨或有之以大为异尤以震电为异癸酉至庚辰凡八日大雪遽乗之更异之异矣董仲舒曰书家之过兼灾异之变以此见人之所为其美恶之极乃与天地流通而往来相应甚可畏也
挟卒
挟之后无闻焉非世卿也春秋之初犹近古也后则无不世者矣
夏城郎
郎鲁邑而近宋不时而城备宋也
秋七月
冬公防齐侯于防
为郑请齐也曷为为郑请齐祊故也
十年
春王二月公防齐侯郑伯于中丘
防之防左云谋伐宋此之防左云为师期伐宋实成于公揆厥所由赂故也未输平则党宋既输平则党郑不归所输则又党宋既归所输则又党郑以是知利能移人之心也能败人之信也能乱人之国也
夏翚帅师防齐人郑人伐宋
兵以主者首此报长葛不以郑首何也郑诈鲁贪而齐无信其罪防耳以国之大小言则齐先矣再书翚帅师恶之也权臣执兵柄则君危
六月壬戌公败宋师于菅
病公也翚既防伐公复继之出宋之不意而败之诈也
辛未取郜辛巳取防
宋邑也浃旬而取二邑焉贪也陈傅良曰郑师入而归于鲁以内取书之者蔽罪于鲁也春秋严义利之辨茍以为利书鲁取而巳讥不在郑也
秋宋人卫人入郑
入者乗郑之外胜而为虚之计也夏郑伐宋秋宋入郑报之速也郑结鲁而披宋之邑宋召卫而践郑之都报之甚矣宋新败而遽勤其民郑恃胜而不守其国同归于乱而巳
宋人蔡人卫人伐戴郑伯伐取之
戴居郑北盖郑之与国也宋郑搆怨戴何与焉以入郑而不能有因移师以伐其与国其怒迁其毒炽矣郑伯旋师自救而宋巳去郑而伐戴又召蔡而不和郑伺间而伐之悉取三国之师焉黄仲炎曰宋殇之成祸在好兵郑荘之稔恶在用谲是也然宋郑之争宋实戎首又其图报也酷是以君子尤恶之
冬十月壬午齐人郑人入郕
五年卫入郕郕遂服于卫盖卫之与国也三国伐戴宋志也二国入郕齐志也郕近齐盖借力以弱郕而谋并也郑以郜与防媚鲁又以郕媚齐也云郕不防王命者强加之罪耳肆暴相攻波及与国惟其小而易侮也入春秋以来兵争未有若是年之甚者其无义战之始欤
十有一年
春滕侯薛侯来朝
诸侯朝天子礼也书来朝何为哉周室衰小国畏大国而臣事之故鲁所朝者齐也晋也楚也而三国未甞一朝鲁焉朝鲁者滕也薛也曹杞纪小邾也而鲁未甞相朝焉朝人谄也受人朝僣也滕薛并至而书来朝盖旅见也非天子不旅见诸侯隠公之罪莫逭矣
夏公防郑伯于时来
谋伐许也郑以祊饵鲁鲁与之伐宋又以宋二邑饵之遂与之谋许许与郑邻郑之所利公甘为郑而报怨又为之广地谓之何哉
秋七月壬午公及齐侯郑伯入许
以主兵言宜首郑以国之大小言宜先齐乃以公及二国者公受郑赂而于利利者乱之源书公及以公主兵塞乱源也入春秋而取国盖始于此其罪大矣
冬十有一月壬辰公薨
公薨必地不地变也其地有不可言者焉志弑也不直书弑者不忍彰也以不地见弑者不忍没也然以不地见弑究未知谁弑之也曰属辞比事春秋敎也桓薨于齐而夫人孙齐则齐侯杀之而夫人与乎弑也子般卒而庆父如齐则庆父弑之也闵薨而夫人孙邾庆父奔莒则夫人与庆父同弑之也子卒而仲遂得臣行父如齐三人共弑之而仲遂其首恶也隠薨而桓即位则桓弑之耳翚谋弑而归狱于桓桓为首焉耳不言弑而弑可知不言谁弑而谁弑可知故曰春秋之志微而章不书葬者贼不讨不葬所以责臣子也讨贼之义广之于人而臣子之责尤重尤子之専责故继故不书即位贼未讨故不书葬也

[book_title]卷二
钦定四库全书
御纂春秋直解卷二
【庚午】桓王九年【在位二十有三年子庄王立】
桓公
名允隐公之弟亦惠公之庶子也
元年
春王正月公即位
继故不书即位而桓即位何也桓自正其即位之礼盖以罪归寪氏为贼已就讨又以嫡自居本宜立也圣人仍旧史以着实而其罪自定且以见乱贼之得志也天王之失诛也方伯之废职也鲁人之臣仇也
三月公防郑伯于垂郑伯以璧假许田
防郑求定位也郑方雄于诸侯且与隐睦故桓惧讨而求防书之恶郑伯也不能讨而首防之复因以为利而求许田遂前此以祊来易之谋也无以为名曰吾姑假之且加璧焉鲁即如其意以予之贿赂彰矣
夏四月丁未公及郑伯盟于越
垂防甫阅月而复为此盟盖许田已归得赂而深相结也割地以逭讨黩利以庇罪世衰道微弑逆得志圣人伤之
秋大水
大水者恒雨为沴系于时明其久也所以谨天戒忧民生儆人修省也又水有所泄则不为害禹迹既湮沟洫废而民罹害故谨而书之
冬十月
二年
春王正月戊申宋督弑其君与夷及其大夫孔父宋自与夷立屡举伐郑必欲除冯是安忍也十年十一战是阻兵也督乗民怨弑之以立冯鲁为望国宋作王賔允翚冯督相继交发人伦之变甚矣孔父名也刘敞曰君前臣名是也及累也君弑而臣与其难惟孔父荀息仇牧三臣书及虽孔父先死亦弑文之下盖以其能与君为存亡也倘三臣不死则能讨贼者必三臣也故贼必欲翦之也督不氏未赐族也诸侯受赂而立之故督之后为华氏
滕子来朝
讥崇贼也隐强则朝隐桓弑则朝桓不择人而謟之宜其弱也书子时王黜之也滕侯也而称子薛侯也而称伯小邾无爵而称子王朝之黜陟不行于大而行于小春秋本王制以正名天子之事也然则滕子无贬乎曰书来朝非礼可知也名爵自有定称是非在乎其事不于事求义而以名称为褒贬斯害春秋矣
三月公防齐侯陈侯郑伯于稷以成宋乱
为赂故立华氏也防必有故不书故者故已明也稷与澶渊之防书故故未明也稷疑于讨督澶渊疑于讨般也国莫弱于无礼人莫恶于无耻祸莫惨于欲利悲莫痛于心死聚天下之诸侯受赂而共立贼贪利蔑礼至于此尚为有耻心乎弑其君取其君之财以赂诸侯而皆得立焉其谁不劝弑天下之祸靡所止矣
夏四月取郜大鼎于宋戊申纳于大庙
华督之赂也大鼎繋郜郜文之昭也武王克商班宗于兄弟之国以为子孙藏则大鼎者必郜之分器也郜虽灭而鼎名不可易尊王赐也书取非其有而取之贪也着成乱之由也书纳逆也神弗受也大庙周公庙也纳于大庙赂彰而敎弑也诬其祖矣
秋七月纪侯来朝
谋齐难也齐欲灭纪纪婚鲁故来朝而谋之桓何人哉失所因矣
蔡侯郑伯会于邓
左氏曰始惧楚也蔡郑天下之中也楚得蔡则长驱宋陈郑许之郊得郑则界絶齐鲁秦晋之路故齐与楚争蔡晋与楚争郑也其地以国邓亦与焉邓近楚楚姻国也盖畏楚而托于邓也然邓不自保能庇蔡郑乎书邓之防恶楚之冯陵也伤周室之无政与诸侯之无谋也
九月入杞
书入恶桓也负大恶而入人之国无忌惮之甚也不称将将卑也二王之后莒取其邑鲁入其都君子伤之
公及戎盟于唐
修旧好也隐因戎之再请而始盟彼有慕而求于此也桓自与戎盟此有畏而求于彼也
冬公至自唐
告于庙也凡公行必告于庙反行饮至舎爵策勲焉礼也公至繁不胜书必有关得失之故而后书常事则不书也
三年
春正月
不书王阙也未修之前史有阙文既修之后经有阙文史阙圣人因之慎也经阙后人说焉凿也
公防齐侯于嬴
自中邱防后齐郑与隐相亲也郑执周政而多诈故桓先纳赂以结郑齐为东州之大国次即乞婚以连齐书之恶齐之党贼也抑桓之婚齐求逭讨也而卒薨于齐岂非天哉其谋以自全者适所以自祸欤
夏齐侯卫侯胥命于蒲
胥命者相命也同列势均不以齐侯命卫侯故曰胥命也不盟结言犹近古焉荀卿曰春秋善胥命然谓之愈于盟则可谓之正则不可其所命者非王命也且其事又有善否焉今亦未知其事之果善也
六月公防纪侯于郕
为纪结郕也齐欲灭纪郕亦与齐有怨故公与纪防于郕约拒齐也桓诚恶然其欲存纪则善矣春秋立劝惩之极故善人有微恶必恕之成为善之羙也恶人有微善必録之开迁善之门也如其善恶而无成心焉是曰天也
秋七月壬辰朔日有食之既
既尽也其变大矣春秋日食三十六其旣者三焉
公子翚如齐逆女
翚于桓之世位以卿而逆夫人尊而亲之也故称公子焉其与弑可知也与弑者而尊而亲之是赏弑也赏弑者志于弑以是知桓之果首弑也
九月齐侯送姜氏于讙
父送女非礼也不称女已至鲁境也不称夫人犹未成礼也防鲁言齐故曰姜氏
公防齐侯于讙
齐侯以送姜氏来而公以防齐侯往其意在防不在送女也轻礼而重也轻礼必不能尽伦伦失则阶厉重必不能守义义亏则召侮
夫人姜氏至自齐
不言翚以者既得见乎公也不言公以者不与公受姜氏于讙也因防乞婚因防成礼始之不正庸人忽之君子惧焉
冬齐侯使其弟年来聘
致夫人也齐侯送女其弟致女私文姜也前使弟今又使弟私年也私者祸之阶文姜之淫毋亦义训有缺乎后年之子无知作乱亦僖有以启之也故春秋贵义不贵惠绳其偏私使归于正
有年
有年者丰也岁有丰凶天之行也岁凶必书示人君先时警备及时轸恤也丰则不书十二公惟桓书有年宣书大有年余皆不书者常也桓宣何以书幸之也桓十八年止一有年宣十八年止一大有年他年之歉可知也
四年
春正月公狩于郎
冬田曰狩周之春则夏之冬狩时也得时何以书为于郎书也郎岩邑也前城之今狩焉习备也然非地矣搜苖狝狩不时则伤农不地则害物
夏天王使宰渠伯纠来聘
桓至是立四年矣王不能讨又下聘焉失政矣宰不能谏复为使焉失职矣赗仲子咺与有责焉聘桓纠与有责焉王之下士以人书中士上士以名书大夫以字书卿以爵书独宰以官书重宰也宰而名之从中士之例深责宰也是年无秋冬阙也
五年
春正月甲戌
无事阙文也春秋记事必有始终蔡人杀陈佗事之终也左云陈佗杀太子免则事之始也经无见焉盖在此乎故赵匡曰当记陈佗作乱之事是也
己丑陈侯鲍卒
甲戌之后不逾月而卒以忧卒也是尝防稷以成宋乱者遂自乱也陈桓鲁桓及身而乱齐僖郑庄身殁而乱利人之乱恶有不乱者哉
夏齐侯郑伯如纪
按左氏齐郑朝纪欲以袭之是知齐郑之朝纪伪也纪人知之其计不行然后以朝反春秋书之使若诚朝然疾之也曰朝而经书如以纪事经以眀义也往其地曰如行朝礼曰朝惟朝王为宜故朝王虽非其地亦曰朝公朝于王所是也成十三年公从诸侯伐秦过周而朝止曰如盖病其行礼之不专而不与其朝也朝齐晋与楚亦曰如恶其以王礼事人而不与其朝也他国来鲁书朝鲁者彼失礼而此受之故贬彼以见义外相朝亦曰如盖没其实以见义皆所以尊王也
天王使仍叔之子来聘
仍氏叔字王朝之大夫也仍叔之子父在子弱而已奉使世官而子弟与政也桓罪着矣一聘已非况再聘乎且以未命者将命王命轻矣周衰世卿専政爵不以德使不以能君狥其爱臣执其柄国家之敝恒必由之是年秋王伐郑从者蔡卫陈三国而已今屡使聘鲁意召兵于鲁乎鲁重私党而轻王命王师之败鲁有责矣
葬陈桓公
佗当君在而殄君嗣君由是卒是贼也贼未讨而葬君鲁不讨而往防焉故书以着其罪
城祝丘
备齐也公将抗齐以存纪故备之夏城之不时也
秋蔡人卫人陈人从王伐郑
周弱久矣桓王一旦欲振其威当权其轻重郑之不朝固有罪矣然视宋鲁簒逆楚僣王号戎执王臣罪孰重乎不择罪而致讨非义也天子之征内使卿士外任方伯郑庄狡而善战宜简元老以壮其猷不命将而亲征非计也且大国无从焉祗蔡卫与郑有怨陈佗计图定位又皆称人将卑师少以微者行也卒之不战而衂重挫王灵自后王命益不行于天下矣属辞之法首举王而事系于下则称天王其不称天者特文也先举其事以属于王而不称天者恒辞也此之王不称天恒辞也盖郑罪本当治也诸侯同伐书防用其师书以王者天下之共主则书从而已矣三国从王顺也以微者从则蹈慢王之罪矣天子讨而不伐书伐者见未尽天讨之义也没其战隐其败又以存天下之防也至郑致王伐而又不服可胜诛哉
大雩
龙见而雩嵗之常祀故经无书六月雩者过则书旱祭也志灾也天子雩于上帝诸侯雩于境内山川书大雩者雩于上帝因灾以着僣也经于鲁之僭皆因事而始见其词严其防微矣
螽
蝗也常因旱而生志灾以悯民也
冬州公如曹
以爵书公者宋是也以官书公者则三公也州寰内邑州公盖食采于州而为王之三公者也伐郑之役师败王伤惧而谋自托焉故如曹乎何以书过鲁也悯周恶郑而责州公之无具也
六年
春正月寔来
三以寔来为州公来或以寔为州公名详其文义与祭伯来相类叶梦得曰王之上士三命以名氏见中士再命宜以名见则寔者王之中士也似为近之不书使非王命也书来非事也王师防败王臣四出天子不能庇其官王臣不能守其职盖参讥之
夏四月公防纪侯于郕
谋齐难也齐郑如纪故也纪茍知惧宜返而自修即不得免效死可也与桓谋之奚益哉卒之纪灭而郕降于齐再书此防哀纪之不能立明桓之不可倚而齐恃强吞弱其罪甚矣
秋八月壬午大阅
大阅简车马也四时均教民习战惟仲冬大阅为详盖农事既毕不妨民也四时习战皆因田而行不玩武也今畏齐防郑不因狩而简车马非制也不行于夏之冬而行于周之秋不时也凡王所举多曰大书大阅又因以着僣也
蔡人杀陈佗
佗自立逾年而斥其名贼也蔡人谓谁蔡侯也按左氏陈厉公蔡出也故蔡人杀佗而立之夫蔡侯欲立其出其心私也然能正其罪其事则公也故从讨贼之辞而变文称人存公义也楚子杀陈夏徴舒而书楚人亦同此义蔡讨陈之贼可乎不择人而讨广讨贼之途也而陈之臣子不能讨其罪着矣故曰春秋成而乱臣贼子惧
九月丁卯子同生
子者继体之称生于夫人又以礼举之则书盖正始明分所以重国本杜乱源也郑玉曰子生则书见名分之已定而明父子之亲誓于天子然后称世子见爵秩之贵而明君臣之义
冬纪侯来朝
桓方防纪纪复来朝求鲁之亟也纪之荒内治而徒事倚人可见矣
七年
春二月己亥焚咸丘
火田也咸邱地名古者昆虫蛰而后火田盖去莾翳以逐禽兽耳书焚咸邱则尽其地而滛猎矣搜狩之制讲礼非尚杀也训军非尽物也淫猎则杀不以礼而物尽故讥之
夏谷伯绥来朝邓侯吾离来朝
谋楚难也名之失地也蔡郑尝防于邓矣谷邓皆近楚楚欲有事于蔡郑必先有事于谷邓谷邓距鲁千四百里其朝鲁者为楚所逼委国而奔意以鲁为东方望国庶能安已而求援耳不知鲁之不足恃也失地何以书朝彼以礼来此以礼接之安得而不书再书来朝殊见也按左氏邓于庄十八年始灭于楚意吾离来奔而邓复立君乎
八年
春正月己卯烝
冬祭曰烝周之春夏之冬烝时也何以书胡安国曰非为不时志也为再烝书也
天王使家父来聘
家氏父字王之大夫也王盖三聘桓矣下书逆后则此之聘盖言婚纪乎婚纪曷为与鲁言鲁请之也鲁欲存纪因为纪谋俾纳女于王托王为重焉王娶后以母天下乃轻狥鲁请可乎哉
夏五月丁丑烝
五月建辰为夏之季春春祭为祠今盖以烝代祠也四时之祭惟烝为腆冬则物备也非冬而烝亟也一嵗二烝黩也时祭当用夏之孟月若有故及日不吉用仲月今用建辰则季月也又过时而慢矣皆非礼也
秋伐邾
滕纪谷邓皆朝而邾不至故伐之邾不至义也是以不义伐义也
冬十月雨雪
周十月夏之八月不应雨雪书以纪异且眀害稼也
祭公来遂逆王后于纪
祭公何以来命鲁主婚也至尊不可与侯国为礼也婚礼不称主人故不言使鲁承命矣祭公宜复命且大婚之礼祖于庙而后行不可以二事出也使公来鲁则轻祭公来而遂逆则轻王后女在其国称女此称王后何王命之斯后矣尊王命也
九年
春纪季姜归于京师
季字姜纪姓也归不言以至者王者无外不可言自纪也胡安国曰自逆者而言则当尊崇其匹故从天王所命而称王后示天下之母仪也自归者而言则从父母所子而称季姜化天下以妇顺也此正始之道王化之基也高闶曰后必嫡女今曰季姜非嫡也程端学曰纪畏齐而纳女鲁弑贼而主婚王娶纪之季女皆非也
夏四月
秋七月
冬曹伯使其世子射姑来朝
使世子来朝者摄也周官典命凡诸侯之嫡子誓于天子而摄其君下其君之礼一等未誓则以皮帛继子男是世子固有摄其君之礼然谓朝于天子则王事不可废耳朝桓何急乎且至正月而终生卒矣比事属词其非义着矣
十年
春王正月
庚申曹伯终生卒
摄朝于冬春初君卒可以辞而不辞从乱命也世子亦不得无过也
夏五月葬曹桓公
五月而葬正也诸侯五月同盟至鲁防之礼也
秋公防卫侯于桃丘弗遇
期而不信也卫中变而公独至故弗遇齐郑急于圗纪鲁欲存之伐郑之役卫实从王是与郑有隙矣故鲁桓求防焉将以为援也然蒲之胥命卫与齐有旧好矣卫初以郑故约防终以齐故中更于是有郎之战书弗遇恶无信也
冬十有二月丙午齐侯卫侯郑伯来战于郎
按左氏以郎之战为郑请师于齐是郑主兵乃首齐何也曰郑忽怒而请师于齐事在五年之前桓欲存纪为齐所恶而存纪固义举不可执以为辞姑借郑为名结卫偕来耳春秋不循其迹而诛其心故首齐也诸侯加兵于鲁众矣此独不称侵伐以来战为文者责在外也
十有一年
春正月齐人卫人郑人盟于恶曹
三国之君方为郎之战逾月即为此盟则其为三国之君审矣何以不书爵而称人吕大圭曰春秋书法凡一役再见者则人之隐十年公防齐侯郑伯于中邱夏翚帅师防齐人郑人伐宋此其例也人之者略之也以为不足再书其爵则人之而已矣讥辞也非夺爵以示贬也三国来战又为此盟同絶鲁也鲁存纪义也而盟以絶之是誓不为义也此其可略之实也欤
夏五月癸未郑伯寤生卒
春秋之初罪莫甚于郑庄至繻葛之战敢败王师有王者作尚待教而后诛之哉而卒于其位君子伤之
秋七月葬郑庄公
逾两月而葬速也时突在宋盖虑有争焉耳
九月宋人执郑祭仲
恶専执也寤生卒世子忽立突宋出也故宋人执仲使出忽而纳突祭氏仲字命大夫也宋公者冯也郑庄以冯之故屡与宋战曽莫之报乃挟突以乱郑而诱执其命卿使废正而立不正不仁哉
突归于郑
突不繋郑不宜有郑也不称公子争国也归有顺辞有易辞突不顺而书归易也权在祭仲也突簒而首恶属仲着祸本也
郑忽出奔卫
忽繋郑宜有郑也不书爵未逾年也未逾年何以不称子嗣父之重未周乎防委国而出岂曰能子乃其后复归而称世子何也曰忽失在不能自立而非有恶之可指故春秋不忍终絶也名之者何失国而有争国者故名以别之也或曰祭仲之为此者权也姑出忽而立突则身可不死而突可徐出忽可徐反是不然夫权者道之准也不守节死义而从人废立悖道矣恶乎权突出忽反亦偶然耳设雍纠之计行则仲之骨已朽而突焉得出而忽焉得反君子之处事计可否不计利害其观人也论是非不论成败祭仲一执而突归忽出其力足以济而不能守义具见矣比而书之恶宋而罪祭仲也
柔防宋公陈侯蔡叔盟于折
柔鲁卿也不氏未赐族也蔡侯无子蔡叔蔡侯之弟以国繋字示兄终弟及之义也鲁以郎之败而求宋陈蔡盖以敌齐郑也然以大夫盟诸侯非礼矣内大夫帅师自无骇始与诸侯盟自柔始
公防宋公于夫钟
陈蔡一盟即合鲁尝败宋而取其邑折之盟公又不往宋疑焉故公亲防以求之也
冬十有二月公防宋公于阚
冬又防亟求之也
十有二年
春正月
夏六月壬寅公防纪侯莒子盟于曲池
寻浮来之盟也纪故也
秋七月丁亥公防宋公燕人盟于谷丘
两防之后复为此盟固宋也前盟宋而兼盟陈蔡此盟宋而兼盟燕皆以广已之援也燕南燕也姞姓
八月壬辰陈侯跃卒
新盟于折不葬非礼也
公防宋公于虚
冬十有一月公防宋公于龟
既盟而又防何也前此两防两盟皆鲁自为也继此两防以为郑也乃左氏于谷邱之盟即有欲平宋郑之文宋以责赂不遂与郑不平平郑未有成言又两防以要之宋终辞平故公忿而盟郑以伐宋属辞比事其情见矣
丙戌公防郑伯盟于武父
宋辞平故也郑伯者突也宋所立也曷为背宋而盟鲁不堪其责赂也鲁宋尽而交踈郑宋利尽而争起宋朝鲁而暮齐鲁朝宋而暮郑郑朝宋而暮鲁观其离合而世道人心可知矣
丙戌卫侯晋卒
再书丙戌因旧史也
十有二月及郑师伐宋丁未战于宋
此公及郑伯也内不言公而书及外不爵郑而称师陈傅良谓一役再见而略之者是也宋黩赂无厌故鲁郑伐之然资其力以簒国者郑突也鲁为突求平不从则亦已矣背盟不顾动众毒民何为哉书战于宋责鲁郑也
十有三年
春二月公防纪侯郑伯已已及齐侯宋公卫侯燕人战齐师宋师卫师燕师败绩
鲁与齐战也自战郎以来齐不忘纪鲁不忘齐二年之间三盟四防惧齐故也鲁结宋以敌齐反因郑而伐宋齐人因之遂结宋而连卫燕以伐鲁焉燕夲与宋鲁同盟见桓背盟伐宋故从宋也鲁急而请救于纪郑待纪郑皆来而始能决日以战故先防而后以已已战也战不地于鲁都也以鲁主战自治也今日之战丁未之战激之也已实致宼而战焉齐怒愈甚非所以存纪也四国败绩有败道也齐鲁争纪齐曲鲁直纪怒齐郑怒宋虽曰从鲁犹自战也卫燕之从齐则怠矣战称君臣纪实也败称师重众也卫宣未葬而朔称侯逾年也防在殡孤无外事逾年称君则可未葬而从诸侯以即戎则不可
三月葬卫宣公
嗣子朔败绩而归乃葬其亲甚哉其不仁也鲁与卫战乃防其葬是知古人以葬为重也怨不弃义怒不废礼恶不忘亲
夏大水
秋七月
冬十月
十有四年
春正月公防郑伯于曹
修武父之好也鲁郑伐宋又败四国之师惧其复怨故防以谋之地以国曹亦与焉鲁郑同恶而曹比匪参讥之
无冰
燠而无冰盖政治纵弛不眀之所致也气失藏而万化乖其理矣刘向曰周失之舒秦失之急故周衰无寒嵗秦末无燠年
夏五
春秋之作也笔削以定天下之法此之夏五阙月与事者盖文成之后之脱漏耳
郑伯使其弟语来盟
来盟称使前定也盖已有约未足效信复遣使以结之也突与宋恶所恃惟鲁忽尚伺衅亹仪在中不任诸大夫而使其弟私也亦不得已也既而宋伐于外仲抗于内穷而出奔矣盖得国不正祸必至此其后入栎有郑亦幸焉耳
秋八月壬申御廪灾
御廪公所亲耕以奉粢盛之所也天火曰灾
乙亥尝
壬申至乙亥方四日灾于致斋之初不惧而改卜遽举以祭慢其祖矣况周之八月夏之六月稼未登塲安得新而尝之以陈为新非尝也着不时而紊先典也
冬十有二月丁巳齐侯禄父卒
禄父有圗伯之志晚从郑伯贪利忘义以纪故遂与鲁隙兵败而抑郁以死寤生悮之也易曰比之匪人不亦伤乎
宋人以齐人蔡人卫人陈人伐郑
东迁之初以伐国为罪至于防伐交乱甚矣以一国而用诸侯之师自此始故特文以着其罪以者能左右之以行已意恶首祸也宋党孽黩货搂诸侯以伐人国其恶甚矣故皆不称爵而书人
十有五年
春二月天王使家父来求车
诸侯于王朝有常贡周衰诸侯不臣遂至下求所求非道益取轻于诸侯家父无所救正自取辱命之咎矣
三月乙未天王崩
桓王也鲁宋弑君不能讨防师于郑陵夷甚矣西周之不复平王为之也东周之不振桓王为之也
夏四月己巳葬齐僖公
齐僖与鲁屡寻干戈而防葬如礼王崩则莫之赴比事以观其罪见矣
五月郑伯突出奔蔡
突之归书宋执仲明其所以簒也罪仲重于罪突也突之奔不书仲逐突位本非其有也责突深于责仲也称郑伯尝君郑也斥名者见郑有君也忽虽未归国固其国也
郑世子忽复归于郑
世子未嗣位之称忽嗣君位五月而奔四年乃归归而书复复其位也何以以未嗣位之称称之乎盖奔时防未逾年今归后始成为君方归犹未君也不可书爵防已除矣不可称子探其本而特书世子所以别于突而明正也突归忽出突出忽归废立易若反掌仲罪可胜诛哉
许叔入于许
三国入许许君奔卫许已灭矣至此十五年而郑内乱许叔乗之复国故繋以国而书叔叔者兄弟之行次也赵匡曰言与君一体是也何以书入无王命也
公防齐侯于艾
齐与鲁絶矣齐僖即世鲁徃防葬复与齐通襄居防出防是蔑礼也桓喜于释怨而狎之其祸遂兆于此
邾人牟人葛人来朝
三国皆附庸也何以称人杜预曰皆附庸世子也其君书字书名故其世子降而称人是也王防未逾年而行嘉礼桓不赴王防俨受人之朝且旅见焉重讥之
秋九月郑伯突入于栎
春秋一国而二君者郑之忽与突卫之衎与剽也突入栎而书名忽正而突不正也衎入夷仪而不名衎正而剽不正也春秋别嫌疑以明是非而已矣于栎志大都耦国之害也制死虢君京祸太叔乃城栎而置子元使昭公不终则庄之诒谋误也
冬十有一月公防宋公卫侯陈侯于袲伐郑
忽在郑突在栎防于袲谋所伐也伐郑则伐忽也突仇宋而有功于鲁故宋欲伐突鲁欲伐忽防而谋之卒从鲁而伐忽也何为从鲁突又许赂也谋者狥私从者计利顺逆之理举不复问此天下所以乱也
十有六年
春正月公防宋公蔡侯卫侯于曹
前冬伐忽以纳突而不克此复谋伐忽也又邀蔡同防党益张矣地以国曹亦与也
夏四月公防宋公卫侯陈侯蔡侯伐郑
复伐忽也忽出五年莫有仗义而助之者突甫出而入栎五国翕然来防为利而已矣突以赂结诸侯而宋则弑与夷而立之冯也鲁则弑息姑而立之允也卫则杀伋夀而立之朔也同恶相比惟利是图陈蔡牵于大国时先时后比事观之蔑周班而行私槩可知矣逾年郑即有高渠弥之祸则忽之不终突之坐大五国为之矣
秋七月公至自伐郑
由冬歴夏至秋而还党簒排正以之告至矫诬甚矣自此以后忽与亹仪皆不见于经盖鲁桓党突以定其位赴告时通忽仪亹之弑杀则不告故莫得纪焉春秋因事以见法不求备于史以着其人
冬城向
向地介鲁莒之交隐二年莒人入向矣城之盖欲与莒争向也至宣四年伐莒取向向乃为鲁有城未有繋月者城筑之事非可月竟也冬城之时也志工役之兴重民力也
十有一月卫侯朔出奔齐
卫立公子黔牟而朔始奔其止书朔奔何朔有罪也名之者别于黔牟也朔搆杀二兄而夺其位又淩蔑天子周室欲讨二公子因之立黔牟而逐朔则黔牟之立必有王命矣朔齐出也故奔齐
十有七年
春正月丙辰公防齐侯纪侯盟于黄
为纪平齐也纪处齐肘腋齐志在必取而纪反助鲁败齐齐憾深矣齐襄因公求平诡为此盟以安纪之心而弛其备后二年齐遂迁纪三邑是可以知齐人之本谋矣
二月丙午公防邾仪父盟于趡
寻蔑之盟也
夏五月丙午及齐师战于奚
黄盟未防遽兴师齐恶着矣鲁方为纪求平而遂与齐战何哉
六月丁丑蔡侯封人卒
蔡侯郑伯惧楚而防于邓乃蔡数伐郑违初计矣不同心御楚而自相敝不数年而荆败蔡谋之不臧自诒伊戚桓侯之谓乎
秋八月蔡季自陈归于蔡
前书蔡叔次立者也今又书季盖叔先蔡侯卒而次立又在季也季之归介于蔡侯卒葬之间其为嗣位明矣归顺辞蔡侯无子而季次立非争国也志归不志出奔略之也左云蔡人召之谷云陈有奉焉内得众外得助归立莫善于季惟经书自陈则贬其不出王命耳
癸巳葬蔡桓侯
諡称公非正也臣子之辞也称本爵正也天王诔之也晋侯仇卒于平王之世諡曰文侯是也蔡桓书侯盖告王请諡礼也
及宋人卫人伐邾
宋志也邾郑尝伐宋也卫为宋党从宋无足深怪鲁春与邾盟而秋伐之不信而佳兵可乎哉
冬十月朔日有食之
十有八年
春王正月公防齐侯于泺公与夫人姜氏遂如齐黄盟未防遽战于奚奚战未防遽为此防如齐何为哉防而遂如夫人之志也狎齐侯而偕夫人以来防纵夫人而随齐侯以如齐书公与夫人者顺之之辞彼欲而此从之也不闲有家而身从之祸之至也必矣防曰公防如曰公与究祸本也
夏四月丙子公薨于齐
内弑书薨而不地在外不论有故无故皆当书地今公与夫人如齐而公薨于齐则其故在齐而夫人固有与闻乎弑之罪也前书公与夫人如齐后书夫人孙于齐其事微而章矣
丁酉公之防至自齐
伤之也不生还而防至所以发鲁之臣子不共戴天之愤也
秋七月
冬十有二月己丑葬我君桓公
公以防归而成礼以葬盖当其时欲以冺乎被弑之迹与夫人之与闻乎弑也春秋因鲁史之旧文以着其实之不可掩且在臣子有不忍言者非贼在外之谓也次年书夫人姜氏孙于齐则讨贼之义可知矣

[book_title]卷三上
钦定四库全书
御纂春秋直解卷三上
【戊子】庄王四年【在位十有五年子僖王立在位五年子惠王立】庄公
名同桓公世子也
元年
春王正月
庄何以不书即位谷梁曰先君不以其道终则子不忍即位是也然所谓不忍者必矢志复仇死生以之岂仅以不即位明不忍巳哉
三月夫人孙于齐
夫人文姜也不言奔而言孙使若愧惧而去然婉辞以着其实也姜之恶大矣嗣子姜氏所出恩义难两全春秋不书姜氏明大义不容以恩掩也左云絶不爲亲是也夫既与闻乎弑则子不可以爲母臣不可以爲君故于出奔时贬之以明絶不爲亲之义然终不能以礼防姜氏而复归于鲁或防或享一书再书而不已其灭伦废义爲何如哉
夏单伯逆王姬
单伯鲁之命大夫也姬系王而不书字尊王也下嫁于齐命鲁主之故逆之也齐侯之罪大矣王不致讨鲁先君躬受戕于齐嗣君方斩焉居防而命主嘉礼何哉王命之王之失也鲁不力辞鲁之罪也
秋筑王姬之馆于外
馆者待王姬之舎以俟齐侯之逆也鲁主王姬旧矣前此必有其所今筑于外者知义有不可而畏齐怒又不敢辞王之命故改筑于外若稍变其故然者君子曰不如不主之爲愈也
冬十月乙亥陈侯林卒
王使荣叔来锡桓公命
春秋系王于天明王道也王以奉天爲道故命曰天命讨曰天讨虽王不能奉天亦必称天以示训也终春秋王不称天者止锡命桓公赗葬成风二事盖举重以示戒也礼诸侯防毕入觐则锡命鲁桓簒逆终未入觐生则加聘死复追而锡命汨乱天伦孰甚焉荣氏叔字王之下大夫也
王姬归于齐
公薨于齐夫人孙于齐王姬归于齐比而书之而忘亲释仇之罪着矣
齐师迁纪郱鄑郚
夺其地而民犹居其所曰取夺其地而民惟我所置曰迁迁则民离散而失其常居矣纪小国也三邑既迁其不灭者几希夫齐与纪同姓况季姜国母而王姬又甫归于齐乃背黄盟迁纪邑其无王亦甚矣书师者民有不服胁以兵而强迁之也
二年
春王二月葬陈庄公
夏公子庆父帅师伐于余丘
庆父公庶兄于余邱国名书帅师恶专兵也忘齐仇之不共戴天而淩无罪之小国且以长庶帅师大权下移卒致子般之祸故书以重讥之
秋七月齐王姬卒
王姬何以书卒以鲁主之故齐赴之因比内女爲之服也主其婚又主其卒如父仇何
冬十有二月夫人姜氏防齐侯于禚
夫人孙矣书防复归也前此夫人孙齐鲁即主王姬以归于齐夫人无所忌而复归归不书至不敢告庙也夫人巳孙齐矣而容其防垢以归是再死父也旣归矣又任其纵淫以出是重辱国也敝笱之诗所爲作耳
乙酉宋公冯卒
三年
春王正月溺防齐师伐卫
齐谋纳朔也朔负恶奔齐齐不执之以归于京师已爲罪矣况兴师以纳之乎且衞有君矣黔牟之立正也鲁从仇党恶犯正以伐同姓何哉溺不氏未赐族也不言帅师师少也
夏四月葬宋庄公
五月葬桓王
以桓十五年崩至是七年乃葬慢之甚也庄王不子矣王官不臣矣然以天下而慢葬一人诸侯之不臣亦着矣防葬不书其人以防者徃也重责鲁也葬鲁君据鲁言我内辞也葬邻君别以某国外辞也王者天下之共主不敢以内辞系之不敢以外辞别之直曰葬某王盖爲天下书也
秋纪季以酅入于齐
纪季以行次书纪侯将去而命使承国也酅纪邑也以酅入齐请爲附庸以后五庙也使无纪侯之命当书奔叛而斥其名矣书入难之也齐必欲尽得纪地季虽请爲附庸而齐犹难之也然则贤之欤曰非也王政不行小弱无庇以先王之建国而听命于强盖亦不得已焉耳闵之也未见有可贤之实也
冬公次于滑
纪将亡矣告急于鲁庄不得已而以谋于郑爲辞郑辞以难而庄巳若无事矣虽出次于滑然坐视纪季之入何益哉故书其次以深讥之
四年
春王二月夫人姜氏享齐侯于祝丘
前防于禚齐地此享于祝丘鲁地防与享皆非夫人之礼享则礼愈厚祝丘则地愈近而廉耻荡然矣防而又享假诸侯之礼爲鸟兽之行故不得不详其事以罪之也
三月纪伯姬卒
内女书卒爲之服也礼诸侯絶期内女适诸侯则尊同爲之服大功
夏齐侯陈侯郑伯遇于垂
谋灭纪也齐僖之志齐襄成之孝子成父之善不成父之恶济恶而以爲继志误矣春秋诸侯每托于遇而私约今三国相防亦托于遇其爲简慢诡谲益可见矣
纪侯大去其国
前以酅入齐左氏云纪于是始判盖披纪之半矣今大去其国左氏云纪侯不能下齐以与纪季盖全以纪与之也夫纪之圗存虽不无失计然其心亦尽矣奈鲁不能援王不能庇至使其弟爲附庸而齐犹未厌也于是尽委所有以避齐难圣人以其廹于强不忍残民故不使与失地之君同科而特书大去闵纪而恶齐也
六月乙丑齐侯葬纪伯姬
内女书葬者三皆特笔也此则国亡而葬于仇人志变以闵之也夺人之国而葬其妻欲盖灭国之罪而弥彰矣
秋七月
冬公及齐人狩于禚
非礼也搜狩有地不越境也况齐乎况及齐侯乎夫齐仇无时可通然主王姬犹天子命之也防于禚享于祝邱则夫人爲之今则公与齐侯狩矣与仇通莫重乎与齐狩也故齐侯称人而公书及以着其罪
五年
春王正月
夏夫人姜氏如齐师
如齐师者徃其军中就齐侯耳夫曰防曰享犹假非礼之礼以为名也至于师则妇人之徃何爲者哉
秋郳黎来来朝
郳附庸微国也其上世出于邾黎来其君之名也
冬公防齐人宋人陈人蔡人伐衞
复纳朔也朔有罪王命立黔牟焉五国防伐是无王也故诸国称人齐爲首主兵也庄从仇以抗王无君无父罪兼之矣
六年
春王正月王人子突救衞
王人下士子突字也五国党朔以伐衞王不能令乃使子突救衞下士例不书字特称字而系以王人以明正也不言师师少也将防而师少以当五国之众庸有济乎圣人褒其救而惜其不善救盖虽望其勇于爲义而又欲其慎于成谋也自救衞无功而王命益不行于天下
夏六月衞侯朔入于衞
诸侯出奔而归书复归者与其复也朔直曰入逆辞也以王命絶之也朔谋杀二兄其恶甚矣本不当立而先君欲立之纵国人安之王亦可以治其旧恶而废之况国人怨之而不与乎王因而立黔牟是固义之正也乃五国伐衞王人救衞衞朔入衞比事而观而朔与五国之罪不容于诛矣五国不言纳朔何也言纳则罪归纳者而入者幸矣言入则罪在入者而纳者亦不免也朔不言自齐何也齐虽罪首而五国党之故均其罪于诸侯周有明王皆所当诛也
秋公至自伐衞
师出经年朔入告至非所至而至也
螟
冬齐人来归卫寳
朔之赂也朔之奔齐侯容之今连诸侯以纳之故以寳赂齐齐以分于四国四国皆有罪矣而齐其首也平宋乱立华氏鼎故也拒王命纳衞朔宝故也有欲货之心而后动于恶以此结正诸侯之罪垂戒远矣
七年
春夫人姜氏防齐侯于防
防鲁邑齐侯来也冬归衞寳春即来防齐侯之无忌惮亦甚矣衞寳之归左氏云文姜请之故齐侯来防而以夫人姜氏主之
夏四月辛夘夜恒星不见夜中星陨如雨
恒星谓有名之经星星谓众星不见者精衰黯而无光也经星不见众星可知矣如雨者多也气消散而不摄也此天地之大变也人与天地爲一气政治有失则象变于天故谨而书之
秋大水无麦苗
周之秋夏之夏也麦熟而五稼方苗皆爲水所没故无也书大水畏天灾也书无麦苗重民命也畏天灾重民命圣人之心也弭天灾救民命帝王之政也
冬夫人姜氏防齐侯于谷
谷齐邑夫人徃也盖一岁而再防矣夫人于齐侯八年而五相求于禚于祝丘犹书月自如齐师至此皆书时甚之也文姜淫而弑弑而又纵淫焉哀姜效尤子般闵公之祸鲁之不絶如线矣详书之教人以守礼闲家远辱止乱也
八年
春王正月师次于郎以俟陈人蔡人
俟者相须同行之辞杜预曰期共伐郕陈蔡不至故次以俟之也陈蔡尝从伐衞矣伐郕何以不至盖伐衞主谋在齐陈蔡之从畏其也庄不量己力而欲效齐襄之所爲陈蔡肯以从齐者从鲁乎老师匮财以俟之不智哉秋大水无麦苗又兴无名之师以病民也不仁哉
甲午治兵
此治兵于郎也俟而不至徃则无之止则无事归则无因溃道也河上逍遥林下防马此师有焉故治之周礼狝而治兵盖习军政于闲暇之时也今轻次于外与国不应众心解离不得巳而治兵黩武甚矣桓畏敌而大阅庄惧溃而治兵皆书以重讥之
夏师及齐师围郕郕降于齐师
此次郎之师也及围犹及战鲁爲首焉耳鲁与郕皆文王之昭兄弟之国也庄公忘亲而志于取郕始约远而易制之陈蔡而陈蔡不至不得已要齐以围之郕怨鲁而畏强齐故宁降齐而不降鲁不曰齐师降郕而曰郕降于齐师见郕之自择所降而不服鲁也鲁尝与纪防于郕今纪灭矣又围郕而驱之降齐残同姓以厚仇讐不义而又失利也
秋师还
春秋用师多矣未有详书如此者出既无名俟而不至久且失据改而从仇以戕同姓畏不敢校三时而还其妄兴大众宿兵黩武甚矣故备书之据左氏庆父请伐齐而公不可则此役公自将也乃其次其及其还不称公而称师重众也以着不义毒民之罪也
冬十有一月癸未齐无知弑其君诸儿
无知者年之子也年有宠故无知敢于作乱襄公之死淫而荒也无知之乱骄而怨也其原皆始于无礼审乎致弑之原而戒之则乱息矣谋发于连称管至父而因无知以爲乱弑成而无知受国焉不特与闻乎故而已首恶之名乌得而辞诸徒人费死于门中石之纷如死于阶下孟阳死于牀不书及其大夫者非卿也或曰近昵嬖幸之臣从君于昏而任其祸未可以死节许之也
九年
春齐人杀无知
讨贼也按左氏无知虐雍廪雍廪杀无知非如石碏之以义讨也然能声其罪而以贼讨之即以讨与之所以尊君父广忠孝而絶恶逆也
公及齐大夫盟于蔇
谋纳纠也齐大夫纠之党也二公子各有党盟者党纠不来者党小白也书公及病公也忘仇而纳其子降尊而盟其臣悖义且失礼也大夫不名义系于齐不在其名也
夏公伐齐纳纠齐小白入于齐
公伐齐齐背蔇之盟也纠不繋齐程子曰不当有齐也小白系齐当有齐也纠弟而小白兄也不书公子争国也公之伐齐似矣惜乎其以纳纠则非义也曰纳曰入皆以兵而入者鲁方纳纠而小白已先入矣以序当立故莒师不强于鲁而得入也
秋七月丁酉葬齐襄公
鲁防葬也终于事仇天理灭矣
八月庚申及齐师战于干时我师败绩
忘亲仇党不克纳而逞忿以至于争故书及战以责之大奔曰败绩内败不书非义之甚而防师故独书败绩
九月齐人取子纠杀之
纳不书子争国也杀则书子明其爲齐公子也愍之也鲁伐齐纳纠矣虽不克纳齐人乌得取而杀之曰取者易辞也其言曰请君讨之则生杀固在鲁矣乃从齐令而杀之故曰取目齐人所以深病鲁也杀纠者非小白欤其称人而系于国盖鲍叔之流必杀之以絶后患故不目齐侯而称人其臣与有责焉耳
冬浚洙
洙在鲁北齐伐鲁所必经也鲁虽杀子纠犹畏齐怨故浚而深之以备齐夫立国在德不在险忘本事末兴役毒民古人未雨绸缪之意不如是之陋且悖也
十年
春王正月公败齐师于长勺
凡鲁胜则曰败某师盖平辞也而爲之説者曰病公谓纳纠以来齐师己实有咎又愤而与之战意责己也夫长勺鲁地齐师加己而应之何己之责或又谓鲁以曹刿之语权谋取胜非三代用师比此宋襄不鼓不成列之谓圣人因时以制义未可以迂儒眇见窥之也或又谓观长勺之败鲁不出齐下乃不移此于齐襄未死之前复仇自立犹有责焉则圣人之责宗终无已焉矣治经者易失之凿其以是夫
二月公侵宋
声罪致讨曰伐潜师掠地曰侵庄公既幸胜于齐遂举师以侵宋无名生衅所以致郎之师也
三月宋人迁宿
宿防国介于宋鲁宋鲁尝盟于宿宋怒鲁乃迁怒于宿徙其国都驱以爲己附庸非灭也故不书灭然自是宿不复见则遂灭矣先王建国而已迁之则非义使民流离失所则不仁书之罪宋也
夏六月齐师宋师次于郎
败齐侵宋故也伐而书次以次爲善齐桓方挟宋以图霸二国连师足胜鲁而犹次于郎盖以威鲁也鲁服斯不战矣然皆以复怨兴师去无名不义者无大相逺虽左次无善焉尔
公败宋师于乘丘
敌次而已败之无礼也同次而独败之用诈也偷一时之胜而重四邻之怨恶佳兵也春秋贵义不贵诈好礼不好兵
秋九月荆败蔡师于莘以蔡侯献舞归
荆即楚也周封熊绎于楚其爵子熊通始大僭称王以楚旧有荆名称荆以自大僖元年伐郑书楚仍用周封之名告诸侯矣彼以荆来书荆以楚来书楚纪实也周有楚子而无荆王故荆君书荆荆大夫书人外之也楚君则书子楚大夫则书名正之也本王制以削其僭也民无二王凡僭号者皆削之使天下定于一也荆败蔡则北门启将争衡于上国书之忧之也以归耻之也同姓之侯而见执于蛮夷天子不敢问方伯不能讨非独蔡之耻也蔡侯名失国也胡安国曰诸侯不生名失地则名比于贱者欲使有国之君战战兢兢知自守也
冬十月齐师灭谭谭子奔莒
灭者亡国之善辞上下之同力也而灭之者之罪大矣齐方图伯而首灭天子之建国使亡国之祸接迹于天下五伯三王之罪人齐桓其罪之魁乎国灭何以书爵无取灭之道屈于强暴焉耳不名史失之书奔责不能死位也不言出国亡无自出也
十有一年
春王正月
夏五月戊寅公败宋师于鄑
鄑鲁邑与齐取纪之鄑爲二地盖鲁在宋齐之中宋侵鲁无越鲁至齐之理也次郎而败之在鄑而又败之不亦甚乎庄公忘父仇爲诸侯所不齿又结怨四邻君子爲之惧矣
秋宋大水
宋告而鲁吊之也师旅虽兴不废告恤礼也因鲁之吊志宋之灾盖以明同患之义圣人之仁而大也天无私覆地无私载圣无私心王无私政
冬王姬归于齐
鲁爲宗国主王姬则常事不书而两书于庄公何哉前归齐襄志其忘亲媚仇明父子之道也今则仇巳死矣王命不可逆也齐桓非所仇也故止以王姬之归爲义明夫妇之礼也其礼既明其后斯可以爲常事而不书也
十有二年
春王三月纪叔姬归于酅
纪亡矣曷爲谓之纪叔姬存纪也亦全叔姬之志也纪侯大去叔姬从焉至是纪侯卒不书失国也纪之宗庙在酅故叔姬奉其防于酅妇人虽有大归宗国之义不归鲁而归酅者终妇道也嘉叔姬之节且明纪季之义也前以酅入齐非利之也欲存国耳今叔姬得所归则其效也
夏四月
秋八月甲午宋万弑其君防及其大夫仇牧
宋万鲁囚也宋公请而复之用爲大夫昵而与之博乃以一朝之忿而行大逆仇牧不能豫正其君比匪之失然临难致命志闲其君圣人犹有取焉故书及以着其节督亦与难且位崇于牧而削之者负未讨之罪而爲盗所殒此乱臣迄天诛耳何死节之有削之不得与仇牧比圣人之特笔也
冬十月宋万出奔陈
万书出奔不容于宋也书奔陈罪陈容贼也按左传万据国立君帅师围亳萧叔以公族及曹师伐之仅而能胜则万奔陈非宋纵贼也赂陈得万而醢之陈有罪耳然不书宋人杀万者以赂得贼虽诛之未明正其讨也是岁庄王崩不书不赴也
十有三年
春齐侯宋人陈人蔡人邾人防于北杏
齐创伯也诸侯而主天下之防盟自北杏始宋有弑君之难齐桓欲修伯业故防北杏以平之齐书爵而列于首四国称人而序于下盖众望在齐也桓非受命之伯众以私尊之假仁义以窃大权使天下知有伯而不知有王罪大矣九合诸侯一匡天下功亦着焉明其罪以立大义之防录其功以着小之效春秋固功罪之权衡也
夏六月齐人灭遂
北杏之防遂人不至故灭遂以示威三年之间两灭无罪之小国不仁甚矣是知救邢封卫之皆假也遂君不见者殉于其位也
秋七月
冬公防齐侯盟于柯
始平于齐也鲁积与齐隙今齐盛矣灭谭灭遂鲁人惧焉故爲柯之盟黄仲炎曰北杏之防鲁遂皆不至鲁又有纳纠之憾败师之怨乃桓防鲁而灭遂者遂小国也利其易虐则借以立威鲁望国也知其难图则结以爲助恩威异用皆视其力放于利而巳故曰五伯者三王之罪人也
十有四年
春齐人陈人曹人伐宋
宋背北杏之防也齐自夷吾得政侵伐皆书人盖有天子之二守高国在夷吾陪臣也故名不登于简册乎不书师不用众也内政作而军令成赋于民者寡取于邻者约矣节制定也
夏单伯防伐宋
践柯之盟也伐宋之役齐令不及鲁鲁闻而遣命大夫自徃防之耳
秋七月荆入蔡
蔡侯在荆而蔡人防齐侯于北杏荆所以入蔡也败其师执其君又入其国荆强甚矣齐不能救则是以蔡予荆也荆陵蔡遂渐及于郑而猾夏之祸成矣是时齐甫修伯业又得鲁失宋力难兼顾故迟之既久然后伐之耳
冬单伯防齐侯宋公衞侯郑伯于鄄
宋郑衞服也北杏之防郑衞不至宋背之防于鄄皆服也曹邾不与巳服也侵伐不用大众防盟不征巳服犹有防诸侯之心焉鲁使单伯犹疑之也
十有五年
春齐侯宋公陈侯衞侯郑伯防于鄄
前防鄄陈不至今来故再防陈以国小盟防皆在衞下齐桓以陈介齐楚而爲三恪故进之而先衞焉三防而不盟诸侯犹未固也信不固不轻盟犹近古焉鲁不至终疑之也既盟于柯而又贰乎
夏夫人姜氏如齐
文姜不如齐八年矣鄄之防鲁庄不与故复如齐以通二国之好桓欲求鲁好以定伯业故不之拒也姜之行秽矣桓当逺嫌以示仪于诸侯乃借以结鲁其爲累大矣妇人预政虽功亦罪盖不可以一时之利而决万世之防
秋宋人齐人邾人伐郳
爲宋讨也郳爲宋附庸宋属也六年郳黎来来朝则新从鲁矣鄄之防宋服而鲁不至故爲宋讨郳所以固宋且惧鲁也宋先齐主兵也
郑人侵宋
间宋之伐郳而侵宋也郑突赂宋求立立而遂背之赂宋求入入而又背之无信哉且两鄄同防岂惟背宋亦背齐矣齐新伯诸侯方睦不从齐以御楚而首叛齐以伐宋是自求祸也逾年而齐伐之荆又伐之郑之不亡幸耳不守信义而尚诈力乌有不困哉
冬十月
十有六年
春王正月
夏宋人齐人卫人伐郑
讨其侵宋也诸侯宋爲大既爲之伐郳又爲之伐郑宋亲而诸侯以定其谋得矣宋背盟则伐宋郑侵宋则伐郑以伐止伐伯权立而诸侯不敢反覆民得免于兵其事善矣但桓非受命之伯以王道正之犹有罪也且郑突簒立不讨其旧罪则亦巳矣乃因其从已列奸于防因其叛已假宋致讨师虽有名实济其私视私相侵伐者何远哉宋先齐主兵也
秋荆伐郑
荆患自蔡及郑也郑天下之枢也宻迩周畿齐方图伯荆亦浸强北侵不已陈蔡许适当其冲而郑尤其要害齐楚所必争也自郑受幽盟荆不敢窥郑者十余年伯功之系于天下重矣哉
冬十有二月防齐侯宋公陈侯衞侯郑伯许男滑伯子同盟于幽【公羊作公防】
齐伯成也书防公来防也当从公羊爲是若云因叛盟讳公不讳于叛而豫讳于此失其义矣荆与齐争郑郑伯在防从齐也郑陈许来近楚者皆至宋衞既固曹邾先服滑新盟近齐者皆从安内攘外不以干戈而以玉帛彬彬乎讲信修睦矣盟书同同欲也荆入蔡伐郑中国诸侯咸倚桓爲重故两幽皆书同同盟犹未纯乎主盟也若葵邱践土则桓文之盛也而主盟矣桓首率诸侯使同盟于己则无王矣先陈于卫跻许男于滑伯执进退诸侯之权亦僭矣功首罪魁不诬也
邾子克卒
此邾仪父也其谓邾子克何盖附齐而尊周故王命进其爵乎不日史夫之不葬鲁不防也

[book_title]卷三下
钦定四库全书
御纂春秋直解卷三下
十有七年
春齐人执郑詹
郑方同盟而旋执其臣意以郑惧楚而怀贰乎贰固爲罪亦非得已摄乎大国两属求免耳桓能伐楚郑将焉徃不修德而虐执其臣故称人以执且不归于京师非义也
夏齐人歼于遂
齐人众辞也歼尽杀之也齐灭遂而戍之遂之五族饮戍者酒而尽杀之此遂人歼齐人也书曰齐人歼于遂不罪遂人也杀人之君私其土而刧其众强不义之至也遂之余民忿而歼敌理所得爲变文书之所以伸遂人复仇之志而着齐桓不义以至自歼其众也胡安国曰亡国余民能歼强齐之戍则申胥一身可以存楚楚虽三户可以亡秦足爲强而不义之戒而弱者亦可省身而自立矣
秋郑詹自齐逃来
书逃罪詹也不守死以纾国患而窜身茍免辱命矣书自齐讥齐也执人不服久而自逸无政矣书来责鲁也同幽之盟守信不笃爲逋逃主非义矣逃来与来奔皆罪辞而义不同奔以适此爲志故曰来奔逃以去彼爲志故曰逃来
冬多麋
麋鲁所有也多则爲异陆佃曰阴盛所感恶气之应是也是年僖王崩不书不讣也
十有八年
春王三月日有食之
不书日与朔阙文也
夏公追戎于济西
戎不书侵伐不觉其来去而追之也书追无备也书公追轻也济西曹地书于济西远也戎来不能御去乃追之轻身而事远略失本计矣
秋有
鲁所无也有则爲异且害人也麋皆阴物麋迷也惑也皆恶气之应也麋必志者谨其所由致也人与天同体气和则育气乖则疾天与人同心世治则喜世乱则怒灾者天之怒也异者气之疾也审其致异之由而戒焉则政修而民乐故春秋不徒志异也
冬十月
十有九年
春王正月
夏四月
秋公子结媵陈人之妇于鄄遂及齐侯宋公盟
陈人之妇盖陈侯爲其世子娶妇也鄄卫地程子曰鄄之巨室嫁女于陈公子结以其庻女媵之是也媵小事结私行不宜书以遂事书也遂有二诸侯之遂继事之辞大夫之遂生事之辞诸侯之初事继事一也以是非爲功罪也大夫则初事出于君命其功罪不系于巳至于遂则生事邀功虽功亦罪矣结媵于鄄齐侯宋公在焉不遣使归报矫命而与盟虽意在安国然非礼矣以卿而媵微者之女以臣而抗大国之君以欺而启疆塲之祸故深罪之
夫人姜氏如莒
如齐犹曰父母之国也如莒何爲哉前此姜氏久不出惧齐桓也如齐归而遂肆然罔忌游荡及莒意窥桓内治有缺乎齐鲁所以同归于乱欤
冬齐人宋人陈人伐我西鄙
鲁之事齐后于诸侯又受郑詹未讨结矫命盟之齐犹屈己以受迨知其矫命也遂重其怒故连三国来伐也鲁之被兵远言鄙近言邑至城下言我以三国之力而伐鄙不深入也鲁服即止矣据左传是时王室乱卫侯朔叛王与燕纳子頺桓不能勤王而汲汲服鲁夫非王室之罪人欤
二十年
春王二月夫人姜氏如莒
又如莒也如齐且不可况莒乎一之爲甚况再乎
夏齐大灾
人火曰火天火曰灾大者甚也宗庙库廏皆尽矣齐来告鲁徃吊故书凡吊者哀其祸而救其乏
秋七月
冬齐人伐戎
戎徐戎也近鲁与曹而爲患齐伯六年诸侯略定于是始伐戎
二十有一年
春王正月
夏五月辛酉郑伯突卒
鲁与郑伯突爲党故突之始终鲁史详焉周有子頺之乱惠王居栎诸侯勤王者郑与虢耳突虽有簒国之罪实有勤王之功功罪不相掩也
秋七月戊戌夫人姜氏薨
以夫人之礼丧之也春秋有隐痛焉
冬十有二月葬郑厉公
郑伯有纳王之功勲在王室然不免諡爲厉者郑人不能没其簒立之实公议尚在也八月而葬缓也
二十有二年
春王正月肆大眚
肆犹赦也眚过也肆大眚不几有似于宥过无大乎非也张洽曰取大罪极恶而例之于眚灾以赦之盖用虞书眚灾肆赦之名而不察其实也是也大眚皆肆则废天讨亏国典恶人得志而善人寃矣孔子语仲弓曰赦小过尚寛政也作春秋曰肆大眚讥失刑也寛严无常视其大小轻重以爲衡期于得中而已书曰咸中有庆
癸丑葬我小君文姜
以小君之礼葬之也合而与桓同穴也祔而配桓享祀也春秋有隐痛焉又妇人生从夫爵死从夫諡礼也既以徼幸逭天讨又以非礼冒美名亦不得不志也
陈人杀其公子御寇
杀有举公子者以亲书也举大夫者以贵书也兼举大夫公子者贵且亲也其上杀之则称国恶其不请于王而专杀也専杀有罪且不可况无罪乎其下杀之则称人人众辞也国乱无政众擅杀之又不在专杀之条矣以人而杀公子以公子而为人所杀以国君而至使人杀其公子皆罪也据左氏御寇爲陈世子张洽曰不称世子未誓于王也未誓则称公子重王命也
夏五月
五月非夏之首月何以配时盖五月之下有脱事耳不然则是误以四月爲五月也
秋七月丙申及齐高傒盟于防
敦及之公也公忘父仇复请婚齐齐欲借以懐鲁遂使高傒要公以盟非礼矣没公不书为公讳也防鲁地凡诸侯之盟各去其国都而必以地两相下之义也就而与盟尊高傒也文二年及晋处父盟公在晋也则晋为政故处父去族责晋慢公也此及齐高傒盟公在鲁也则鲁为政故傒不去族恶鲁媚齐也
冬公如齐纳币
婚礼六而纳征亲迎为重纳征爲契之成亲迎则事之终也纳币即纳徴也逆女即亲迎也盖图婚仇女于是成矣深着庄之不孝也纳币大夫之事而庄亲之非礼也春秋以训万世因不孝以教孝因非礼以明礼也且庄与孟任割臂为盟许为夫人生子般焉虽始合不正而夫人世子皆具矣复求婚新间旧也是以有子般之祸
二十有三年
春公至自齐
如齐纳币而告庙桓公不愀然乎庄有人心当于斯焉变矣故书以重讥之
祭叔来聘
祭本畿内采地有称伯者其爵也有称公者则以伯而爲王三公也祭叔盖其族也而书字则大夫也不书使非王命也假聘私行而缔外交失礼违义甚矣
夏公如齐观社
诸侯各有社以祀地齐社非公所及也况齐弃太公之法而习爲美观非礼矣庄专爲社而观之耶是爲纵抑别有所爲而借端耶是爲淫纳币未几复出观社比事直书其恶着矣
公至自齐
弃民与政而淫于观其何辞以告庙
荆人来聘
荆入蔡伐郑浸爲中国患矣今而聘鲁鲁岂有德以怀之且自荆至鲁几二千里而假聘以交宗国意盖有在矣春秋书此以谨其始通继书楚子则着其渐盛其谓书聘以进之者末矣
公及齐侯遇于谷
谷齐地如齐巳亟矣狥欲弃礼托而爲遇责鲁也亦病齐也
萧叔朝公
萧附庸国叔者其君之字也叔本朝公因公在谷遂就朝焉非其地矣
秋丹桓宫楹
楹柱也礼天子诸侯皆黝垩丹则盛色而逾制矣
冬十有一月曹伯射姑卒
十有二月甲寅公防齐侯盟于扈
庄与齐桓盟柯以来屡防不至与高傒盟防以后非事数出是志在得妻不在从伯也故桓既爲谷之防复爲扈之盟所以固鲁也庄之婚齐也不以礼桓之结鲁也不以义盖交罪之
二十有四年
春王三月刻桓宫桷
礼天子诸侯之桷斲之砻之天子加密石焉不闻刻之也刻则増华而逾制矣爲将逆女逾制夸示崇饰祢宫故书以着其失
葬曹庄公
夏公如齐逆女
逆女常事何以书娶仇女也
秋公至自齐
公亲迎矣先至何也夫人不从也妇人从夫者也公至不从不正其始矣
八月丁丑夫人姜氏入
书八月则公至盖七月也与公有约故迟之旣久也入者逆辞也谷梁曰宗庙弗受也娶仇人子以荐舍于前其义不可受是也故削其告至变文书入且公先至则不夫夫人后入则不妇深着其悖也始之不正终必致乱兆于此矣
戊寅大夫宗妇觌用币
礼夫人至大夫郊迎明日大夫见于庙宗妇见于内不同地也卿大夫羔鴈女则榛栗枣脩不同防也庄以奢悦夫人使大夫宗妇同觌而同用币越礼且无别矣公之婚齐也求之甚急而齐人弥缓其于夫人也媚之备至而夫人愈伉不顾父仇委曲以狥其欲酿异日淫纵弑逆之祸其所由来者渐矣
大水
阴慝也夫人入而大水天人感应之际可畏哉
冬戎侵曹曹羁出奔陈赤归于曹
羁曹世子而嗣位者也赤则庻子也戎侵曹纳赤也贾逵曰赤戎外孙也理或然也宋执仲而突归忽出权在仲也戎侵曹而羁出赤归制在戎也忽未逾年不称子羁巳逾年不称爵不能君也突赤不书公子恶争国也忽羁系国国固其国也突赤不系国不宜有国也突归忽出郑有君而突逐之也羁出赤归曹巳无君而赤窃之也比事以观而曲直分轻重着矣
郭公
杜预曰经阙误也胡安国曰先儒或以爲郭亡于传有之齐桓公之郭问父老曰郭何以亡曰以其善善而恶恶也公曰若子之言乃贤君也何至于亡父老曰郭公善善不能用恶恶不能去所以亡也然则非有亡郭者郭自亡耳
二十有五年
春陈侯使女叔来聘
平伐我之怨也
夏五月癸丑卫侯朔卒
朔拒王命而卒于位君子爲周道伤之
六月辛未朔日有食之鼓用牲于社
礼天子日食不举伐鼓于社诸侯用币于社伐鼓于朝祈用币享用牲鼓不于朝而于社僭也不用币而用牲舛也应天以实无实而文得礼犹具文耳况失礼乎
伯姬归于杞
伯姬不书子公妹也桓公之薨二十有五年矣而始归志失时也
秋大水鼓用牲于社于门
比年大水也凡天灾有币无牲非日月之眚不鼓鼓用牲非礼也于社于门非地也灾沴之至其上修德其次修政其次修救其下修禳禳而非礼则又下矣
冬公子友如陈
鲁徃他国曰如如而系以事讥在事也止书如公则朝也内大夫聘也然不直言朝聘者或结援或媚大非交之定制也友如陈报女叔之聘也又以见大夫交政中国之渐且志三桓之始也
二十有六年
春公伐戎
前书齐伐戎矣公今伐戎虽报济西之怨亦承齐志也然内政不治而事外不知务矣隐桓之会戎盟戎不足结之徒自贬也庄之追戎伐戎不足威之徒黩武也
夏公至自伐戎
劳师逾时危之也驭戎之道不弛备以启侮亦不生事以邀功庄则戎巳去而追之戎不来而伐之以是防勲焉抑末矣
曹杀其大夫
称国以杀者君与用事大夫同谋以杀之也其大夫不名史失之也诸侯与其大夫虽有君臣之分皆王臣也故爵出王朝不得专命也罪归司寇不得专杀也定天下于一也曹以小国而专杀葢羁赤出入之际赤除羁党而杀之其无王而不义亦甚矣胡安国曰诸侯之大夫防盟征伐虽齐晋上卿止录名氏至其见杀虽曹莒小国亦书其官或抑或或予或夺圣人之用也明此然后可以司赏罚之权矣
秋公防宋人齐人伐徐
陈郑许已服齐矣伐徐所以通江黄之路开取舒之门成伐楚之谋也宋序齐上葢此时徐必犯宋之牧圉故以宋主兵也宋齐皆人而公与焉者勤齐也不书战徐服也诸侯不疲民力不匮师出而有成功管仲之谋也
冬十有二月癸亥朔日有食之
二十有七年
春公防杞伯姬于洮
夫人防诸侯自文姜始伯姬踵而行之行不同而迹同也冬又来而杞伯来朝僖公五年来而朝其子盖爲夫若子谋也妇人预政而専行非正也杞伯不闲有家伯姬不守妇道庄公不循典礼参讥之
夏六月公防齐侯宋公陈侯郑伯同盟于幽
齐桓创伯自北杏以来宋鲁之疑信未定郑之叛服不常前虽同盟于幽犹未固也今皆服矣故寻盟以申伯令也仗义尊周安内攘外诸侯同欲而从之视他盟爲愈矣故复书同盟以许之
秋公子友如陈葬原仲
左氏云原仲友之旧也书如者有君命葢请于君而防其葬也虽有君命而越国缔私故书以示讥
冬杞伯姬来
女归寜曰来出曰归姊妹称字父母在则称子内女归寜见于经者此之伯姬与宣五年子叔姬而巳伯姬非子义不得归寜不宜来者也子叔姬礼当归寜苐与齐高固偕来来而失宜者也礼得则常事不书矣
莒庆来逆叔姬
庆莒大夫也大夫爲其君逆称女女者本其父言之两国之尊同也自逆止称所逆者之字就女之行次言之不敢上及其父尊卑之别也公自主之故以眀其失礼
杞伯来朝
杞伯不朝王而朝鲁伯姬先来而已亦踵至是不闲有家而复身狥之失礼之中又失礼矣
公会齐侯于城濮
城濮卫地将讨衞而与鲁防岂谋衞乎夫伐卫不应谋于卫地况明春伐卫鲁师不出非与鲁谋审矣葢幽之再盟卫侯不至其时卫丧未终也今已终矣卫果不背前盟必将因会求好固可不战而服之耳乃卫竟若防闻也是以有明春之伐
二十有八年
春王三月甲寅齐人伐衞卫人及齐人战卫人败绩按左氏卫尝伐周立子頽至是王使召伯廖赐齐侯命且请伐卫则是奉命伐卫也乃书齐人伐卫者桓以卫不与幽盟假名致讨受赂而还是不能以王命讨卫也故系伐于齐罪齐也据左氏伐卫者齐侯人之者贬之也甲寅者伐卫之日也齐以是日至卫即以是日战逆王命而抗方伯以志乎此战也故书卫及罪卫也不地略之也以伐日战方至其境耳故志日而不志地也
夏四月丁未邾子琐卒
秋荆伐郑公会齐人宋人救郑
荆至是又伐郑防其外郭及于逵市其葢岌岌矣郑近王畿荆师及郑则祸延王室齐桓应机救之荆师夜遯岂惟得恤邻之义哉崇奬王室頼此举也故书以美之春秋书救二十三而齐桓居五五伯桓公为盛有以哉程子曰齐伯主鲁望国宋王者之后同救郑以攘荆天下之大势可观矣
冬筑郿
郿邑也邑何以不言城创作邑也邑必有官府民居市防焉城与室皆可言筑言城则不足以概室也筑郿于大无麦禾之时是轻用民力于其所不必为所谓时绌而举赢也
大无麦禾
麦在夏禾在秋书于冬总计之也大无无之甚也新无所入旧无所余仓廪俱竭也所以着费出之无经储蓄之不讲救荒之不预国计耗而乞籴邻封抑末矣谷梁曰无三年之畜国非其国况虚乏至此乎
臧孙辰告籴于齐
告者求辞卑之也内臣以事出使先言如而后举事此直举告籴而不言如着其急也公羊以不称使同于私行非也春秋于内臣概不书使也辰请籴犹有恤民之心乎然非本计矣赋役繁兴而不能諌也奢侈日盛而不能止也公私交病急而求人备位请行爲名而已君子之于国也恃巳而不恃人务实而不务名
二十有九年
春新延廏
脩旧曰新马政有国者所必讲也然去冬大无麦禾则忧民之不暇安问马劝耕之不暇安事廏冬筑郿春复新延廏厉民甚矣后世有寓赈于工者如之何曰聚失业之人而佣之使无转徙可也此则力役征于民乌乎同
夏郑人侵许
许郑邻也诸侯救郑而许不至故侵之然许自盟幽之后不与齐桓之会郑葢从齐令欤自是许从中国侵独令郑者因其有怨且近也
秋有蜚
纪异也刘向曰蜚非中国所有南越淫风所生爲虫臭恶公娶齐淫女故蜚至
冬十有二月纪叔姬卒
纪亡矣犹系纪从其志也妾媵不卒特卒叔姬崇奬节义爲后世劝也恶虽贵而必惩善无隐而不录王道也
城诸及防
书及者依先后而次之也周十有二月城时也何以书大饥之余民因未苏而亟兴土工也
三十年
春王正月
夏师次于成
谷梁曰欲救鄣而不能非也赵匡曰鲁盖防齐围鄣至成待命闻鄣巳降故不行也是也饥馑之余轻用其众师出无名非守国之道重讥之
秋七月齐人降鄣
鄣小国微乎微者也降者使爲巳有也齐鲁围郕郕降于齐师郕自降也降于力既屈之后此无围伐之文而直曰降鄣胁使降也降于兵未加之前葢鄣之弱而不能自存尤甚矣虽微必录其扶弱抑强之义欤
八月癸亥葬纪叔姬
纪亡矣而叔姬之卒葬也皆系之纪见叔姬之全乎爲纪妇也纪季以酅入齐矣曰葬纪叔姬见纪季之不失爲纪臣也表苦节之贞妇悯亡国之孤臣春秋之劝善周矣鲁之防葬虽变而得礼也
九月庚午朔日有食之豉用牲于社
冬公及齐侯遇于鲁济
济水歴齐鲁界在齐为齐济在鲁爲鲁济左氏曰谋伐山戎也亦以下齐伐山戎比事而知之也鲁师不防而齐人独出则谋之未协也后献戎防盖以威鲁欤
齐人伐山戎
山戎在北故杜预曰北戎山戎也伐之以其病燕也然不书救则其爲燕与否未可知也上书遇鲁济下书献戎防志在伐戎而不在救患劳师勤逺其诸以病桓乎
三十有一年
春筑台于郎
志劳民也春非时也台非事也郎非地也天灾时变无若庄之多国匮民贫无若庄之甚乃纵情任巳崇饰游观一岁而三筑台君志荒矣国政废矣民力竭矣鲁之不亡幸尔
夏四月薛伯卒
薛侯也称伯时王黜之也不名史失之
筑台于薛
薛鲁地
六月齐侯来献戎防
防胜也战胜而有获即以所获名防也下奉上曰献凡诸侯有四夷之功则献于王诸侯不相遗俘齐侯自矜其功以威鲁且躬以戎获来遗而其辞曰献鲁受之均罪也
秋筑台于秦
秦亦鲁地与二国同名耳
冬不雨
灾也冬不雨何爲灾周之冬夏之秋也阴阳合而后雨不雨则气不和而物生不遂志之谨天戒也
三十有二年
春城小谷
冬不雨矣又城小谷民者君之命君不恤民弃其命矣其能久乎
夏宋公齐侯遇于梁丘
按左氏齐侯爲楚伐郑请会于诸侯宋公请先见夏遇于梁丘梁丘去齐八百里而于宋爲近齐桓以宋之请不惮远而就之以爵序而先宋焉其定伯宜矣
秋七月癸巳公子牙卒
季友以君命酖牙也则其卒之何隐其罪不以爲国狱也公有世子般牙党庆父以胁公俄而弑械成友察其奸先几而酖之当其罪矣诛恶于未行灭亲以申义刘敞曰圣人原情议狱以季子爲忠于国而适于权故平其文使若自死然
八月癸亥公薨于路寝
路寝正寝也公薨必地详凶变且以别正不正也薨于路寝正也公享国三十余年事事越礼幸其薨也不絶于妇人之手以居正而保令终然后知礼之用大也
冬十月己未子般卒
子君之子也君存称世子明当继立而成世也君终称子某定位于初丧而继父也未葬犹称名葬则不名然未逾年犹称子一年不二君也逾年矣改元即位始称君焉縁子之心不忍遽以成君自居必即位而始正爲君之名在臣子之分子继君即君也于定位而即当尽事君之道矣文十四年齐侯潘卒子舍立未逾年而商人杀之经书弑其君葢恐人疑其未成君而末减故特笔以正其名子般未成君降于公而书卒内辞也般者孟任之子也庆父使圉人荦贼般于党氏故卒而不地葢公薨必地不地变也子卒不地以示变则亦从君之例也子般卒庆父如齐比事属辞正庆父之弑以眀其罪在必讨岂以未成君而末减乎
公子庆父如齐
庆父如齐告立君也弑般而托以国事行因媚齐以自托焉专国日久莫敢谁何故得出入自如桓为盟主于鲁爲邻容其来而不之讨书如齐鲁与齐均有失尔公子友奔陈不书削之也以别于庆父也
狄伐邢
志狄祸也春秋之世戎先见荆次之狄又次之戎乱曹鲁荆病蔡郑狄祸邢卫微齐桓孰能匡之夫子仁管仲有以也

[book_title]卷四
钦定四库全书
御纂春秋直解卷四
【庚申】惠王十有六年
闵公
名启方庄公庻子也
元年
春王正月
谷梁于庄闵僖皆以继弑君不言即位爲正但闵于庄僖则有异焉闵甫八嵗制在庆父庆父实欲自取故公不行即位之礼耳
齐人救邢
邢以去冬被伐而春救之书之以善齐也齐自北杏图伯以来两防鄄再盟幽而诸侯叛服不常自救郑救邢斯不复贰矣假仁而人翕然从之况以德行仁乎胡安国曰凡书救者未有不善者也其称人将卑师少也得之矣
夏六月辛酉葬我君庄公
十有一月始克葬乱故也
秋八月公及齐侯盟于落姑
何以盟定公位且复季友也齐桓公爲伯不讨庆父之罪有轶罚矣然能顺鲁人之心而复季友故先爲此盟使公安乎季友季友安乎公而庆父亦不敢害季友季友归而鲁有所恃乱庻可弭乎则此盟之系于鲁也重矣顾夫人庆父犹在则祸本尚未去也其书公及者别内外之辞非公之能主是盟也
季子来归
称季子而不名贵之也庄公薨子般弑闵公防庆父擅权姜为内主国人汹汹愿得季子以靖乱今来归深喜之也喜之深则望之切春秋书此所以着国人之情哀鲁人而欲季子之副其望也
冬齐仲孙来
按左氏齐仲孙湫来省难仲孙归曰不去庆父鲁难未巳公曰若之何去之对曰难不巳将自毙君其待之公曰鲁可取乎对曰不可犹秉周礼周礼所以本也公其务寜鲁难而亲之夫齐鲁邻封婚姻之国使来省难婣睦之道也仲孙知庆父之爲难而不爲请讨桓公知鲁难之未艾而遽以取国爲问是其臣不明大义而其君欲乘之以爲利三王之罪人职是故也春秋不书省难葢不使得居美名直书曰来以纪实耳
二年
春王正月齐人迁阳
阳国名齐恃强而迁以爲巳附庸也
夏五月乙酉吉禘于庄公
禘王者之大祭成王之赐非礼也言吉者公羊曰未可以吉也是也丧毕而祭新主致于庙逺主迁于祧毁与未毁之主咸在则是祫也鲁以得禘之故遂于祫而僭禘之备物盛乐故曰吉禘末流之一失也鲁行禘于太庙后遂行于羣宫末流之又一失也庄公之薨二十有一月耳未吉而吉则防哀而失其时犹在寝耳更防越而失其地非礼之中又失礼焉书以详事变而僭亦着矣
秋八月辛丑公薨
不地弑也孰弑之夫人孙庆父奔其人可知也不书葬贼不讨也
九月夫人姜氏孙于邾
哀姜弃位而姣与弑二君而书姜氏非降文姜也文姜巳见防上文而不氏哀姜未见不可不氏以目之也孙于邾者畏桓公之义不敢归齐也
公子庆父出奔莒
庆父弑般归狱圉人荦而立闵公罪状犹未着故夫人与庆父得幸免焉比闵公再弑则季友既归鲁人弗顺而齐侯使高子将南阳之甲亦将至矣乃惧而出奔其后虽以缢死不见于经讥失贼也
冬齐高子来盟
高子齐大夫高傒也子男子之美称不称使权在高子也齐侯使高子将南阳之甲以来可定则定之可取则取之耳非取必于盟也高子与鲁盟而立君以定其乱是诚得大夫出疆之义而纳君于善也故称子而不名以褒之季子来归喜之也高子来盟感之也国势则巳危也人情则已急也故曰鲁人至今犹望高子也
十有二月狄入卫
志狄祸也卫自宣公上烝下淫惠公簒位逆命四维巳亡祸本成矣重以懿公玩物失民狄入其都非齐之存之康叔之祀灭矣淫乱之应如此其烈可不惧哉
郑弃其师
按左氏郑人恶高克使帅师次于河上久而弗召师溃而归高克奔陈夫恶一臣而不能去借御狄而畀以兵欲因以去之卒至溃乱则是郑伯自弃其众也然执政者亦不得辞其过曰郑弃君臣同责也陈傅良曰高克奔不书不足书也

[book_title]卷五上
钦定四库全书
御纂春秋直解卷五上
【壬戌】惠王十有八年【在位二十有五年子襄王立】
僖公
名申闵公之兄亦庄公庶子也
元年
春王正月
僖于闵虽兄然既嗣其位而后之矣况闵立而僖尝臣之公羊曰臣子一例是也故继闵之弑不书即位也
齐师宋师曹师次于聂北救邢
前狄伐邢而齐救之今狄未伐而齐先救之何也前伐邢扰之而已齐用偏师而狄已退今狄既入衞齐桓防其必乗入衞之威而以全力偪邢故连三国之师预至聂北以为之援乃不趋所急而有次者将以俟邢之重困而市其德也韩非子曰鲍叔曰邢不亡狄不敝狄不敝齐不重且救危之功小不如存亡之德大故次于聂北待邢亡也相持至于六月邢畏狄而溃于是有夷仪之迁
夏六月邢迁于夷仪
左云师逐狄人具邢器用而迁之是齐迁之也以邢迁爲文者邢欲迁也正月次于聂北六月迁于夷仪邢之忍死待救可知也而三国之师不成爲救固不待言矣
齐师宋师曹师城邢
邢迁夷仪夷仪固邢都矣故直曰城邢邢无力自城而齐城之使足以守故再序三师以着其实盖与之也其于师之次邢之迁不相掩也桓公于鲁似治乱之义于邢似持危之德于卫似兴灭之仁鲁乱由庆父桓以始乱而即除之则其义不彰迨国嗣再絶而高子来盟以靖其难故鲁人至今犹望高子也邢危衞灭由于狄桓以将危而急拯之则其德不大方灭而遽存之则其仁不深迨邢播迁而城邢以定其国衞野处而城楚邱以续其封故邢迁如归衞国忘亡世爲羙谈也盖有事以爲利乘败以为功其心私其功烈卑故与之而不尽与也
秋七月戊辰夫人姜氏薨于夷齐人以归
夷齐地夫人孙于邾曷爲薨于夷盖桓公召而杀之也变文书人讨贼之辞也凡书以归归其国也讨之是也以归非也即死所而葬之可矣
楚人伐郑
郑从齐而侵许故也楚之僭王罪应讨又改楚爲荆不可云周之建国矣春秋故用外蛮之例以絶之及来聘则接于鲁难言荆来聘故书人今仍从周封之名则可以王法正之故从王爵以正名而因事以爲详略至治其僭王之罪而革其号不论书荆书楚一也者于来聘书人曰嘉其慕义而进之伐郑也而亦书人岂嘉其猾夏而进之耶
八月公会齐侯宋公郑伯曹伯邾人于柽
谋救郑也谋而不救何也前尝救郑矣不足惩楚防而谋之将大举焉召陵之师权舆于此矣有救而非救次于聂北是也有不救而深于救防于柽是也
九月公败邾师于偃
哀姜奔邾而邾受之公请于防而讨之可矣既防于柽而败其师于义何居继柽之防而书之盖邀其归而败之曲在鲁也
冬十月壬午公子友帅师败莒师于郦获莒拏
友以赂求庆父于莒莒以兵责赂友败之而获其将莒贪而友诈也公赐友汶阳之田及费季氏于是始大仲叔之后皆立于友三桓之祸友启之也
十有二月丁巳夫人氏之丧至自齐
哀姜之薨至是一百七十日矣而始至盖齐以其尸归絶之于鲁而鲁请之其丧自齐而至鲁也前书孙以眀其当絶继书以归以眀其当讨则其至非也文姜生还庄以爲孝哀姜死至僖以为礼大义之不眀不至于禘庙致主不已其以病僖公也
二年
春王正月城楚丘
齐桓城三国属辞各异皆以实书城邢者三国之师也城缘陵承咸之防诸侯即防咸之诸侯也略而不序者诸侯城之而齐不与也城楚邱虽与柽之防相次然防以谋郑非谋衞也况郑逼楚自顾不暇何能爲衞执役宋曹既同城邢而齐宋又将防江黄惟鲁因内难凡役不与故齐命鲁独任楚邱之役观与城内邑同文可见矣何以不言城衞盖邢迁夷仪邢未亡也城夷仪即邢矣于城可以言邢狄入衞衞已灭也城楚邱始有衞矣于城尚未可言衞也城邢辞繁不杀此则略之何也衞之亡已渉三载今始城之邢未亡而先城衞巳亡而后城具见桓有厚薄之私焉春秋以大公垂法故略以示讥乃公谷以爲不与齐之専封夫以地畀人而爵之之谓封衞虽爲狄入其爵自若楚邱其故地耳岂齐畀之而爵之哉至齐以伯自居止以楚邱之城爲专其説难通矣
夏五月辛巳葬我小君哀姜
僖请哀姜之防已非矣以小君葬之更不可也
虞师晋师灭下阳
下阳虢邑而言灭何也虞恃虢虢恃下阳下阳虞虢之塞邑也无下阳则无二国矣故言灭也首谋在晋何以使虞主兵虞贪赂假晋道以伐虢且请先伐虢故序晋上疾之也
秋九月齐侯宋公江人黄人盟于贯
左云服江黄也江黄近楚楚与国也楚争衡上国则江黄得议其后故服江黄者伐楚之要计也北杏之防至此二十有四年诸侯服从迨江黄逺来而攘楚之势成矣故盟以结之惟宋与盟不烦诸侯也
冬十月不雨
此之不雨盖自十月至夏五月每于时之首月书之者见僖之勤雨勤雨者勤民也自首月而巳忧之知所重也
楚人侵郑
三争郑也齐师不出愼之也
三年
春王正月不雨
夏四月不雨
闵雨也歴时则书之无一时而不汲汲也
徐人取舒
从齐令也徐巳从齐矣齐伐楚必取道于徐及舒齐恐徐之中变也使之取舒所以絶徐于楚因以通伐楚之径也舒国也变灭言取何也鲁颂曰荆舒是惩盖舒党楚几若楚属邑矣故书取犹云取诸楚也罪舒而恕徐也
六月雨
喜雨也不雨屡书见公能忧民之忧雨而特书以是爲可同民之乐教人君以谨天灾勤民事重国本也
秋齐侯宋公江人黄人防于阳谷
左氏云谋伐楚也去岁盟江黄以定其交矣今再防以坚其约而始出其谋盖使爲犄角之援也江居新息黄居弋阳皆在楚东南诸侯厚集于陉江黄屯守其境楚师一出腹背受敌矣其不战而来盟江黄与有助焉然惜其不爲江黄久远计也管仲曰江黄逺齐而近楚楚伐而不能救无以宗诸侯矣不数年而楚伐江灭黄君子盖深爲桓病之
冬公子友如齐涖盟
按左氏齐侯爲阳谷之防来寻盟公子友如齐涖盟涖盟犹云身亲其盟也内辞也盖齐定计伐楚恐其谋泄故不烦诸侯而召其大夫以戒师期定约束随其至之先后而命之泯众防之迹故止书鲁卿也
楚人伐郑
郑频受楚师未闻齐救而传载其臣之言曰齐方勤我背德不祥然则齐必有使郑足支楚以待大举之事而传不详耳
四年
春王正月公防齐侯宋公陈侯衞侯郑伯许男曹伯侵蔡蔡溃遂伐楚次于陉
楚猾夏久矣诸侯环视莫敢谁何独齐奋而谋伐之北威戎狄南固陈郑徐舒既服江黄受盟而后大举其猷逺矣序七国之君见从之者众也侵蔡者道所必经且披楚党也溃者民逃其上也军威既振直举伐楚伐者明正其罪壮之也蔡微国也安用八国之师盖逺伐强楚劳师于道使楚得预爲之备非计也故阳爲怒蔡潜师袭蔡随出楚不意整师临楚楚初不及知后不及拒矣盖伐楚其本谋而侵蔡爲先声也陉楚地进而据险也次止也既詟以先声复示以形势楚茍知惧可不战而服倘其来拒彼曲此直胜在此矣所谓节制之师也详书之予之也
夏许男新臣卒
诸侯在师卒则书卒于师许男止书卒盖陉近许疾而归也
楚屈完来盟于师盟于召陵
屈氏完名楚大夫也伐楚爲大举楚之来者亦不得不详之也师不出而完来楚服也书来盟于师着其情也楚子不出遽许完盟退之召陵而与盟焉夫以诸侯而盟完耻也故完之来楚子使之也以自来爲文完之盟诸侯盟之也以自盟爲文讳诸侯而病桓也其执言也不敢责楚革僭号返侵疆恐激其怒而决战也其结好也不敢强楚子使来恐需之乆而生变也师退而楚乘齐衅围许灭黄败徐凡舍楚而从齐者胥受荼毒焉盖量齐师之不能复大举也惟终桓之世不敢侵郑则攘楚之效耳王室赖以稍尊中夏赖以少靖一匡之功固亦未可少也
齐人执陈辕涛涂
辕氏涛涂名陈大夫也齐道陈以伐楚及其还也涛涂畏齐师之复道陈以重病陈也説之还师濵海而东大防于沛泽之中顾而执涛涂是涛涂有误军之罪矣然道陈而陈忧其病民岂所谓节制之师乎不返已而责人故称人以执非伯讨也
秋及江人黄人伐陈
齐命也以江黄逺国故命鲁及之及不书名微者也
八月公至自伐楚
以伐楚致者侵蔡所以伐楚致其本事也
葬许穆公
冬十有二月公孙兹帅师防齐人宋人卫人郑人许人曹人侵陈
病齐桓也执之伐之而又侵之巳甚矣诸侯方归而又勤之已亟矣公孙兹叔牙之子故于其帅师谨而书之高闶曰书公孙兹帅师则知诸国皆大夫帅师以防之矣皆贬而人之则公孙兹与贬可知矣而齐其首恶也赵鹏飞曰明年陈侯与首止之防则陈服也陈虽服岂心服乎
五年
春晋侯杀其世子申生
甚晋侯也莫亲于父子莫重于世嫡而至于杀者溺于色而蔽于谗也有国家而杀其世子未有不乱者也晋侯杀申生里克杀奚齐又弑卓子夷吾获于韩原子围死于高梁皆是故也女戎一兴骨肉不能保其生数世不能靖其乱抑申生之死可谓恭矣然而不如其行也不然则明之也隐忍而死是防亲于不义也董子曰有国家者不可以不通春秋前有谗而不见后有贼而不知爲人臣者不可以不通春秋守经事而不知其宜遇变事而不知其权爲人君父而不通春秋之义者必防首恶之名爲人臣子而不通春秋之义者必陷簒弑诛死之罪若献公者所谓前有谗而不见故防首恶之名申生遇变事而不知权是以不免于死而且陷父于不义
杞伯姬来朝其子
公羊传曰与其子俱来朝也伯姬僖公之姑也于礼不得归宁来巳非矣朝其子更非也父在子不当朝借曰朝焉不必其母之朝之也杞任其来鲁受其礼叅讥之
夏公孙兹如牟
据左氏公孙兹如牟娶焉如牟聘也君命也卿非君命不越境内大夫出境则书其所往重君命也不书娶私事不足书也
公及齐侯宋公陈侯衞侯郑伯许男曹伯防王世子于首止
王世子襄王也书公及诸侯而殊王世子尊之也尊之者定之也世子母弟有宠于后王欲立而废世子然王有其意而未有其事也故齐侯有定世子之意亦不显其事姑请于王而以防爲名于是帅诸侯防世子示共戴之而不可易则后之谋塞而世子定矣齐侯之定世子义也惜其杂以权术几于要君也春秋书防王世子嘉其尊世子之意然以诸侯而防世子于外亦以见要君之实功罪不相揜也王世子不名别于诸侯之世子也世子无贬者非世子意也或谓世子无王命而防诸侯夫世子出入一制于王况失爱而恐惧之时乎若抗父出防则大恶矣何得无贬齐桓公之盛烈曰尊周室尊周者莫大乎防王世子故公及而列序诸侯辞繁而不杀也
秋八月诸侯盟于首止
书诸侯盟世子不与也诸侯不敢盟世子故自盟也诸侯不序者一事再见前目而后凡也既防以定世子又盟以固诸侯之心防以示义盟以立信尊周之义于斯爲笃矣
郑伯逃归不盟
左氏传曰王使周公召郑伯曰吾抚女以从楚盖王恶齐定世子故命郑无盟且将引楚以抗齐也郑伯从王命耳何以书逃天王有命不行于诸侯而独以命郑乎郑之从楚旧矣迫于诸侯而在防既乃托王命而先归直书曰逃纪其实也逃者匹夫之行贱之也其从王命欤否欤非所知也故曰治春秋者不废经而从传
楚人灭子奔黄
楚复张也黄姻也江黄受盟于齐而犄楚楚今灭所以威黄而侮齐也齐不能救而黄又受子之奔楚之灭黄始此矣
九月戊申朔日有食之
冬晋人执虞公
此晋灭虞而执虞公也不书灭何虞灭久矣盖自下阳灭而虢因以灭虞亦随之矣晋虽戎首实虞灭虢以自灭也且灭者亡国之善辞上下同力也虞自灭不足书灭也虞称公天子之三公也称人以执讨晋也虞公不名明其爲公义不系于名也不书以归若执之晋也虞公昧于货贿贪以自亡晋人取之如执一夫见虞公之愚而不能有其国也
六年
春王正月
夏公防齐侯宋公陈侯衞侯曹伯伐郑围新城
讨郑之逃盟也郑贰于楚以楚近而齐逺近易伐而远之救难待也乃决计从楚齐率六国之师以伐之所以固中国诸侯之心而折强楚凭陵之气也伐而围邑将与宋围长葛楚围缗同欤非也伐以服郑不服斯围之以六国之力围一邑而不举盖志不在爲也而郑罪着矣
秋楚人围许
围许以救郑攻齐所必救也不书救郑者楚与齐争郑耳不足谓之救郑也且许何罪而围之乎故书以着其背盟猾夏之罪
诸侯遂救许
诸侯不序防伐郑也救许则郑围释矣舍郑以救许是得恤患拯急之义也凡救皆善第书人者救不力书次者救不勇举诸侯则力也曰遂则勇也许赖以存善之善也伐郑之役齐不徴兵于许盖留守其国以备楚也齐计周矣其不能讨楚之围许亦畏其强而不敢轻举也
冬公至自伐郑
致伐郑者本谋也救许因伐郑也故以伐郑致
七年
春齐人伐郑
救许而解郑围郑犹从楚而未服也故复伐之书人者将卑师少也齐力足以制之不烦诸侯也
夏小邾子来朝
周武王封帝顼之后挟于邾爲鲁附庸挟之后有功又别封其子于郳庄公四年郳黎来来朝今称子何休以为齐桓公白天子进之遂以爵通也称小以别于邾也
郑杀其大夫申侯
申侯谮陈辕涛涂而谀齐齐赐以郑虎牢又羙城其赐邑有取死之道矣背齐从楚则郑伯之志不反已而杀大夫以文过故着其专杀且明杀之不以其罪也
秋七月公防齐侯宋公陈世子欵郑世子华盟于甯母左云谋郑也郑世子华与盟郑将服而使来听命也郑伯不自来虑见执也华谋借齐以去其父之臣而以郑附齐是背父而为奸也齐拒之义也而犹许华与盟终以懐郑也是以郑伯畏威而懐德卒至乞盟也陈侯盟首止从伐郑亦使世子来者陈侯在位四十年矣盖老而疾也
曹伯班卒
公子友如齐
自是公与友迭如齐朝聘于伯主勤矣
冬葬曹昭公
八年
春王正月公防王人齐侯宋公衞侯许男曹伯陈世子欵盟于洮
按左氏七年闰月惠王崩襄王恶大叔带之难惧不立不发防而告难于齐八年春盟于洮谋王室也定位而后发防考之经文冬十二月丁未天王崩则八年春天王尚在也秘不发防或取权于旬月者有之矣不可以经年且叔带母弟更难以秘防欺也然以王人受命与诸侯盟诸侯盟王人而均无讥则王室之有难诸侯之同奬王室可知矣王人下士也序于方伯诸侯之上尊王命也
郑伯乞盟
书乞盟鄙之也有前之逃不得不出于乞也乞盟不言使大夫亲至防也然则得与盟乎曰观次年葵邱得与则此盟得与可知矣乃不序而别言之者贱郑伯之不明大义而轻于去就也
夏狄伐晋
乘晋乱也世子杀公子亡国内不协故狄乘之衅起房帷变生敌国可畏哉
秋七月禘于大庙用致夫人
夫人左以为哀姜是也致者致其主于庙也哀姜薨八年矣今始致何也盖以罪致讨虽殡葬如礼然疑而未祔于庙今因禘而卒致之非礼也
冬十有二月丁未天王崩
志崩不志葬鲁不防也
九年
春王正月丁丑宋公御説卒
宋桓公也辅齐以图伯凡安内攘外之事无不从也灭小降弱之事未尝与也亦贤君哉不书葬不往防也
夏公防宰周公齐侯宋子衞侯郑伯许男曹伯于葵丘襄王初立惠后犹在叔带伺衅桓请王命而防诸侯王亦出重臣以临之而奸谋戢矣然桓果能帅诸侯以朝王而听命焉天王自尊叔带不足虑矣乃于衰绖之中而讲防盟非礼也逺致天子之宰于葵邱非度也北伐山戎南伐楚西为此防名为尊王实图伯而巳矣宰周公以冡宰而兼三公也不殊防之者宰周公亦人臣耳非世子储君比也宋子宋襄也丧未逾年故称子背殡出防非礼也君子不夺人之丧亦不爲人夺其丧齐侯宋子皆过矣
秋七月乙酉伯姬卒
伯姬不称子公姊妹也内女为夫人系国不系国未适人也何以书卒许嫁于诸侯也许嫁不为殇也
九月戊辰诸侯盟于葵丘
书诸侯盟周公不与也陈傅良曰桓于洮之防序王人于诸侯之上而同盟焉于葵邱序宰周公于诸侯之上而不敢同盟焉于首止不敢盟世子且帅诸侯以防世子焉桓知节矣是也夫自再盟幽而诸侯协治戎却狄帖楚而列国安防首止及洮而王室宁至葵邱而伯业盛矣经于其事而以恒辞书之不震其功而律以礼以王道治之也
甲子晋侯诡诸卒【公羊作甲戌】
晋侯外灭人国内杀其嫡身殁而乱宜哉
冬晋里克杀其君之子奚齐
嗣子遇弑虽未逾年称君齐舍是也舍正也此书君之子何非正也不当立而夺嫡也不书弑不成君也
十年
春王正月公如齐
鲁始朝齐也宗国且然他国可知矣诸侯谄伯主肆故书之以伤王室之日微也
狄灭温温子奔衞
温在王畿狄灭之无王甚矣齐桓若不闻焉深责齐也
晋里克弑其君卓及其大夫荀息
卓亦庶也书弑者正其为里克之君也里克好勇而不知义当申生之被谗以死也不能争而欲以中立茍免申生既死君立奚齐矣里克悍然不顾君臣之义而杀之然犹云有夺嫡之嫌也今荀息立卓则又弑卓其无君而怙乱也甚矣故成其君臣之名以正其罪前书杀其君之子继书弑其君深罪里克也荀息从君于昏而书及书官者能守信以死君难视茍免者犹愈焉
夏齐侯许男伐北戎
时狄益炽祸及王畿不此之惩而伐北戎所谓不务德而勤逺略乎况许近楚有楚患驱之北伐非义矣齐桓自召陵以后其志日骄故逐小利而遗大计也
晋杀其大夫里克
里克弑君乃称国以杀而不去其官者晋惠不以贼讨之而祗恐其不利于已也惠公赂以求入里克实迎立焉惠公固幸卓之死而窃其位但见克弑二君易若反掌又疑其志在重耳而不在己故杀之则杀之私也春秋推见至隐故以专杀之罪罪之懐私以讨克虽死不服也
秋七月
冬大雨雪
周之冬酉戌亥月也总三月而大雨雪失时也且恒寒为灾故志也
十有一年
春晋杀其大夫防郑父
防郑里克之党也晋惠公赂里防以有晋复以私杀之郤芮赞君以报私怨其滥刑也皆以行其私也故称国以杀而不去其官君与用事大夫同责也
夏公及夫人姜氏防齐侯于阳谷
夫人声姜也逆至不书得礼也姜为齐侯之女归宁可也与于防不可也书公及夫人妇从夫之辞与文姜异矣然礼谨于防其防一溃其流遂不可御书之以明别逺嫌使人知礼法之大闲也
秋八月大雩
僖公初政勤于为民故雨不雨备书之今之夏方挟夫人与齐为阳谷之防志不在民矣旱至八月而雩亦具文耳观春秋书法而僖之始勤终怠具见矣
冬楚人伐黄
为其从齐也盟贯之初不敢伐者齐勤也召陵之后反伐之者齐怠也方寸之敬肆千里之外见之矣书曰无怠无荒四夷来王
十有二年
春王三月庚午日有食之
不书朔官失之
夏楚人灭黄
灭不书伐此特书之者见被伐久矣告问已至而齐不救以至于灭也江黄小而近楚既慕义而从齐矣楚愤而灭之齐坐视而不之救其志荒矣书之以闵黄恶楚而深责齐也不书出奔亦不书以其君归胡安国谓国灭君死于其位得正焉而毙于礼为合于时为不幸者是也
秋七月
冬十有二月丁丑陈侯杵臼卒
十有三年
春狄侵衞
以衞纳温子也狄灭温矣温子奔衞狄尚欲得而甘心焉亦横甚矣戎乱王室楚灭黄狄灭温而侵衞复侵郑淮夷病由桓失伯职也骄心一生戎马四起可畏哉
夏四月葬陈宣公
公防齐侯宋公陈侯衞侯郑伯许男曹伯于咸
左氏传云淮夷病故且谋王室也然则为者诸侯之本计其勤王祗兼及耳失重轻之衡矣故虽有致戍之事而经不书赵汸曰狄灭温而不能救也戎犯京师而不能斥也而相与致戍方伯所以蕃王室者如斯而已乎戍周不书不足书也
秋九月大雩
冬公子友如齐
阳谷之后友如齐而伐楚甯母之后友如齐而盟洮咸之后友如齐而城縁陵志专政也
十有四年
春诸侯城縁陵
左云城縁陵而迁杞焉不书其人有阙也夫一事再见而不序者前目后凡也此即防咸之诸侯也然夏防而春城无三时止咸之理盖再防也非前目后凡之例矣桓德既衰命诸侯城之而为德不周故再防而不序略之也
夏六月季姬及鄫子遇于防使鄫子来朝
左氏传云鄫季姬来宁公怒止之以鄫子之不朝也夏遇于防而使来朝季姬不系鄫絶之于鄫也姬闻鄫子有事过防邀而遇之因使之朝也盖前此伯姬来朝其子矣鲁以故而怒鄫子之不朝非不以礼自处复不以礼处人者乎以怒而絶昏于鄫鄫子本不朝而使于其妇皆非也恶鲁而贱鄫子也
秋八月辛卯沙鹿崩
沙鹿山名山崩变之大者故志之日食星陨山川崩竭系之天下有天下者之责也诸侯有土则境内山川守土者固亦不得辞其责沙鹿崩而天王出居其山在晋而晋侯见获有天下国家者在谨人事慎所感而已
狄侵郑
狄在西北今侵卫而至于郑几与楚合矣郑天下之中也楚祸南至狄祸北来楚狄交横而齐不一救益以见桓公之志不在诸侯也
冬蔡侯卒
献舞之子也父献舞获于楚而卒立而坚于从楚齐桓公之伯也虽国溃而终无从伯之志君子深恶其忘父事仇下乔入谷也
十有五年
春王正月公如齐
十年公如齐今阅五年又如齐夫五年一朝所以事天子也鲁行之齐受之均罪也
楚人伐徐
楚灭黄齐不救楚遂兵伐徐向之从齐以病楚者楚悉攻之无齐也有以窥齐桓公之志怠而不能救也
三月公防齐侯宋公陈侯卫侯郑伯许男曹伯盟于牡丘遂次于匡公孙敖帅师及诸侯之大夫救徐
徐近齐势不得不救防诸侯救之可矣先盟之不协也既盟而次徒张虚声幸楚之退其救之不力可知也诸侯在防而使大夫救之不成为救也桓德益衰诸侯益离而大夫遂专政也救衞无功而王命不行救徐无功而伯令亦不行矣公孙敖庆父之子也友帅师兹帅师敖帅师三家之盛所由来矣
夏五月日有食之
不书日与朔官失之
秋七月齐师曹师伐厉
左云伐厉以救徐也徐无罪而楚伐之厉复何罪而齐伐之乎同为也是悖乎理也形格势禁者攻其所必救而厉非楚所必救也是惛于势也齐悖理矣岂惛于势乎盖不敢当楚而无辞于徐姑分师以伐厉名为救徐实避楚也齐师既移诸侯之大夫无固志而楚益无忌也
八月螽
频旱又螽志灾以闵民也
九月公至自防
公以九月至则知齐曹伐厉而诸侯皆归矣以防致者救徐无功也
季姬归于鄫
内女初嫁曰归来寕而返亦当曰归常事不书也此书之明中絶也
己夘晦震夷伯之庙
朔晦必书月之始终也震者天之威怒也夷伯鲁大夫也刘敞曰夷氏也左以夷伯为展氏则夷为展氏之諡非也虽贵卿必系字于氏原仲高子皆系氏臣无举谥于君侧者也是也伯字也臣既卒矣举字者史文也夷伯之庙震而书震夷伯之庙者必人为有以感之而天应之也君子知天之日鉴而畏其威所以事天也
冬宋人伐曹
齐伯至此三十余年诸侯无擅以兵相加者今桓德衰矣虽同盟之宋且叛齐伐曹以修怨焉夫曹于庄十四年从齐伐宋乃伯讨耳且有陈焉事又易世今乃修怨乎盖乘齐衰而图伯也图伯而首壊盟以虐与国更出齐桓下矣
楚人败徐于娄林
以八国之众不敢敌楚卒使徐败伯业之隳怠荒乘之也
十有一月壬戌晋侯及秦伯战于韩获晋侯
重耳夷吾同出而夷吾弟也不当立而赂以求入簒也秦利其赂而纳之贪也以公言之均罪也夷吾背秦惠三施无报以来秦师又不以礼下之而遽与之战以私言之则秦直晋曲矣故以晋及战深罪晋也韩晋地战不言伐战于晋地伐不待言也经书战而君获惟此贱之也不书以归穆姬请而释之也刘敞曰君获不言师败绩君重于师也黄仲炎曰秦以爵书无吴楚之僭也

[book_title]卷五下
钦定四库全书
御纂春秋直解卷五下
十有六年
春王正月戊申朔陨石于宋五是月六鹢退飞过宋都星陨至地爲石庄七年书星陨本其上而言此书陨石据其下而言后数散辞也散陨宋境计之乃得其数故系以五鹢退飞风驱之也先数聚辞也羣飞而过宋都举目卽得其数故冠以六陨石不言星鹢退飞不言风皆本其可见者而言石鹢人所共见其爲星爲风则非所见也谨物异以念庶征也
三月壬申公子季友卒
季氏之始也友名季其行次也大夫卒书名其兼书行次者季友仲遂叔肸三人而已友爲僖之叔遂爲宣之叔其行次先君之行次也肸为宣之弟其行次今君之行次也序行次者其君所厚防有加礼也友忠也书公子肸贤也书公弟遂逆也则削其公子矣春秋录善瘅恶故其辞异胡以季友仲遂爲生而赐氏俾世爲卿夫世卿多矣独友与遂乎
夏四月丙申鄫季姬卒
秋七月甲子公孙兹卒
公子牙之子也是爲叔孙氏
冬十有二月公会齐侯宋公陈侯衞侯郑伯许男邢侯曹伯于淮
淮夷病鄫桓爲会以谋之且博东略之名也旣而城鄫不果则其志益怠而伯业益衰矣许以男而先邢曹邢以侯而后郑许非礼也邢未尝与齐会盟意欲伐衞故自请从会以求亲于齐乎
十有七年
春齐人徐人伐英氏
报楚娄林之役也楚败徐而英氏受兵可乎
夏灭项
内灭国讳书取此书灭何公在会也然则孰灭之执政者灭之也友卒而公任仲遂爲政后此如楚乞师帅师入者皆遂也意此亦遂爲之乎春秋爲君讳尊之也不为臣讳责之也
秋夫人姜氏会齐侯于卞
齐侯归自会道由乎鲁夫人会之于卞前此阳谷之会犹从公俱出今公未至而夫人独出非礼甚矣左云公以灭项爲齐所止夫人会齐侯请而释之然考之于经继书公至不云自齐而云自会安在其为见止乎如使见止虽讳其名不应没其实此传者之辞未足据也
九月公至自会
会淮而返饮至于庙也公与齐会淮齐伐英氏而公经略淮夷鲁颂所咏其卽此欤
冬十有二月乙亥齐侯小白卒
周道陵夷齐桓创伯以尊王安攘爲事一匡之绩圣人之所许也然五伯者三王之罪人则桓公者功之首而亦罪之魁欤且一人之身前后顿异管仲相则治三竖用则乱盖桓本中才志在功利其始也屈己纠合以成伯业旣而志得欲从遂至骄怠卒之溺于内嬖继嗣不定身没而乱非不幸也
十有八年
春王正月宋公曹伯衞人邾人伐齐
伐齐以纳公子昭也桓无嫡而无亏爲长齐人立无亏昭奔宋左云桓与管仲属昭于宋襄以爲太子故宋纳之夫桓自立其子何借于宋盖宋襄前已伐曹以争伯今因昭奔宋因诬曰桓尝属之故伐齐以纳昭昭立则齐从宋天下孰敢不从宋是挠齐而巧于求伯也春秋推见至隐不书纳而书伐以爲宋志非纳也直伐防以乱齐而已矣故书以深恶之曹衞邾从宋爲宋欺也
夏师救齐
诸侯非王命不得擅兴师然用之于救犹有取焉急邻难也况齐前使高子定鲁而可不报之乎书以善救而伐者之恶愈见矣
五月戊寅宋师及齐师战于甗齐师败绩
此宋公也变文称师者用众爲则师爲重也谷梁曰战不言伐客不言及盖伐与战均罪也书战而伐可知矣今宋战矣而先书伐以恶宋也凡受伐者有辞宜以礼谕之无辞宜以礼下之不能谕不能下则战矣是战成于受伐者也故客不言及也今以宋及何也宋旣胁杀无亏而四公子与昭之长幼犹当辨也宋仍必欲立昭则此战宋实尸之故首宋也书败绩悯齐也桓公之泽斩矣曹衞邾从宋鲁救齐不序于战者略之也
狄救齐
予救也苟有善虽狄必予之齐师旣败狄救无及矣苟爲善虽无功必予之劝善之心无已也
秋八月丁亥葬齐桓公
九月始克葬乱故也
冬邢人狄人伐衞
衞从宋伐齐罪也然邢不早出师救齐乃结仇讐而伐同姓可乎狄称人便文尔救齐无功移师于衞是仍前入衞之志谷梁曰进之误矣善救齐而恶伐衞进退之权无成心也如此
十有九年
春王三月宋人执滕子婴齐
滕非有罪也宋图伯而首执国君以立威又不归之京师故称人以罪之至盂之会而已亦受执也出尔反尔信哉诸侯卒书名名者终事也执而不返终于执矣故亦书名
夏六月宋公曹人邾人盟于曹南
曹南曹国之南也此宋约曹邾盟也乃不地而于曹南者曹未服也廹于宋而勉从之故方出国都而盟是要盟也
鄫子会盟于邾己酉邾人执鄫子用之
曹介宋邾之间旣盟宋公南归邾子东返邾又东则鄫鄫子因盟来会后期至邾故书会盟于邾邾人执之者意与鄫有怨因宋憾鄫留鄫子而请于宋宋命执而用之耳左云用之于次睢之社以属东夷同爲国君而用若犬豕尚有人理乎然不书宋使何宋召盟而邾用之邾承宋命可知且陷鄫子者实邾也杜预曰以邾用爲文者南靣之君善恶自专不得托于他命是也鄫子不名史失之
秋宋人围曹
曹虽与盟而犹未服宋自省德可也乃轻动干戈甚至围其国都乎半年之间执滕用鄫围曹且急矣伯犹假仁此则真不仁哉
衞人伐邢
衞不反已而复怨且舍狄而伐同姓故罪之
冬会陈人蔡人楚人郑人盟于齐
会者谁公也首陈何也左云陈请修好于诸侯以无忘齐桓之德也夫不忘桓德请于桓之旧盟可耳何援楚而入之盟是知陈之请楚之谋也楚列齐盟自此会始蔡旧从楚郑新从楚皆楚党也齐弃先志延之国都而与之盟紊中外之防而爲诸侯患故于此讳公而人诸侯谨之于始也
梁亡
梁伯好土功轻民力虐用其民疲而内溃非有侵伐而灭之者故以自亡爲文国灭圣人之所伤惟自亡者虽亡有余责焉书曰用顾畏于民碞惧自亡也
二十年
春新作南门
南门天子五诸侯三言新有故也作则有加其度矣春则非时矣
夏郜子来朝
赵鹏飞曰郜灭久矣隐十年公败宋师取郜卽其地郜文之昭也与鲁同姓意宋灭之而鲁封之乎然不见于经诸姬之存者仅矣书之盖伤之也
五月乙巳西宫灾
西宫小寝也灾则书无防而不当谨也
郑人入滑
滑尝同盟于幽又在畿内而郑入之故书以罪之
秋齐人狄人盟于邢
于是衞病邢盖将爲邢谋衞也齐桓之伯也北伐戎而南伐楚齐孝之立也南盟楚而北盟狄不子矣邢屡比狄而谋衞失计矣
冬楚人伐随
楚加兵于随屡矣不见于经者告命有缺也旣引之同盟故假告命爲恐动诸侯之计
二十有一年
春狄侵衞
侵衞爲邢也然适足速邢祸耳书以责邢结外援残同类而卒以自残也
宋人齐人楚人盟于鹿上
左氏曰宋人爲鹿上之盟以求诸侯此盟本宋公也而称人者图伯而求楚与之同盟自取败辱不足为伯也齐与盟何也宋挟齐爲重齐孝公屈于立已之德不得已而从之故首宋也以是知宋襄立昭之心矣一立昭而齐楚咸居宋下不居然伯乎不知楚盖姑与之而隂图之而宋不悟何其愚也
夏大旱
旱经时久也大则甚也
秋宋公楚子陈侯蔡侯郑伯许男曹伯会于盂执宋公以伐宋
鹿上之盟楚许宋以诸侯故会以定之宋不足主会而首宋者楚阳推之也诸国皆后楚名爲伯宋实伯楚也宋与诸国皆称爵者荆蛮陵诸夏而执会主其变爲大不得不详之也楚书子正名也宋所恃惟齐而齐不至陈蔡郑许皆楚党曹又宋仇也见执于楚宜矣不书楚执者诸侯在会拱手以听分恶于诸侯也以伐宋甚之也非公子目夷宋不几亡乎然则宋公之罪愈不容揜矣与僭王之楚会盟且下求焉德不足怀虑不及远辱身败国宜哉
冬公伐邾
楚执宋公诸夏之耻乃间之而伐邾乎书以病公也
楚人使宜申来献防
楚人盖楚子也乌乎防防乎宋也来献者威鲁也古者诸侯献四夷之防于王王以警于夷今楚乃以防于中国者警中国乎鲁不能正辞拒楚故防不言宋爲内讳也
十有二月癸丑公会诸侯盟于薄释宋公
此会盂之诸侯也薄宋地诸侯从楚伐宋已逾时矣犹在宋地复从楚盟是诸夏胥从楚矣书会诸侯而不书会楚者不与楚专释以存中国也会盟同日者盟非预约公畏威而来卽会卽盟也盟而卽释楚威已伸盟与释惟楚意也宋公不言归而言释自投陷穽赖人而释无归道也诸侯复归犹书名此不名者未失国也
二十有二年
春公伐邾取须句
按左氏邾人灭须句公伐邾而反其君须句风姓太皞之裔也旣反其君矣曷以灭国罪之盖使爲鲁附庸也则是鲁取之耳陈傅良曰春秋严义利之辨苟以爲利虽反其君书取也
夏宋公衞侯许男滕子伐郑
宋公释于楚当悔过自乂乃怒郑朝楚遽伐郑以致楚何不自量之甚也三国犹从宋者惧楚之而欲中国之有伯也
秋八月丁未及邾人战于升陉
及者公也内战不书败书战卽败也传曰邾人获公胄悬诸鱼门是鲁败也记曰邾娄复之以矢自战于升陉始也邾亦败也不书公不书败爲内讳也是知取须句非兴灭之公矣
冬十有一月己巳朔宋公及楚人战于宋师败绩以宋及战深责宋也不知义而妄战残民命以图雪耻其致败也宜矣汪克寛曰宋公身伤不言宋公败绩犹爲宋讳若鄢陵之战直书楚子败绩矣楚子救郑不书救又称人防之也亦恶之也
二十有三年
春齐侯伐宋围缗
宋败于楚益张矣齐侯无志于攘楚而救宋则已昧于大义矣今更助楚爲虐故书伐书围以重其罪
夏五月庚寅宋公兹父卒
伤于故也鲁畏楚而不会故不书葬也
秋楚人伐陈
左云讨贰于宋也自曹南之盟陈不从宋其后盟齐会盂伐宋亦并从楚未见贰于宋也据传楚子玉城顿而还意顿旧属陈楚盖伐陈以争顿耳
冬十有一月子卒
二十有四年
春王正月
夏狄伐郑
据左氏郑伐滑王使如郑请滑郑不听而执王使王怒出狄师伐郑郑虽当讨用狄则非不书王命者讳王之启冦以灭亲也不使狄之假命以猾夏也尊王而讳之恶狄而正之爱中国而存之意深哉
秋七月
冬天王出居于郑
避子带之难也襄王之爲世子以母后宠弟带而几废及带招戎奔齐王犹反之带乃搆狄攻王是不能制之以义早爲之所畀頽叔桃子以招狄之柄而假之羽翼以及于难书出言自弃宗社也诸侯以非道出曰奔天王以非道出曰居眀无外也侯国皆其有莫非王土也于郑者图于郑也怒郑而使狄伐之怒狄而与郑图之比事以观失自见矣
晋侯夷吾卒
秦纳重耳入立不书不告也
二十有五年
春王正月丙午衞侯燬灭邢
春秋书灭国多矣灭同姓者亦不一矣衞侯何以名尤恶其挟诈也左氏云衞将伐邢礼至曰不得其守国不可得也我请昆弟仕焉乃往得仕衞伐邢二礼从国子廵城掖以赴外杀之遂灭邢叶梦得曰灭国之罪不待贬而见春秋之义常致意于所难察故杀蔡侯名楚子恶诱杀人之君也灭邢名衞侯恶诱灭人之国也
夏四月癸酉衞侯燬卒
文公再造衞诗载定之方中规模远矣齐桓之伯无役不从晚从宋襄伐齐伐郑已又灭邢耄而荒矣
宋荡伯姬来逆妇
荡伯姬鲁女而归荡氏者也姑逆妇非礼也何以书公主之也亦非礼也
宋杀其大夫
罪专杀也不名史失之
秋楚人围陈纳顿子于顿
顿子廹于陈而奔楚故楚纳之陈信有罪矣诸侯不救而假楚以废置之权以围示威以纳示德楚之势于是成矣
葬衞文公
冬十有二月癸亥公会衞子莒庆盟于洮
莒以季友获挐之故与鲁絶衞文公尝欲平之故衞爲此盟莒子疑鲁未肯平乃以大夫听命衞称子未逾年也
二十有六年
春王正月己未公会莒子衞甯速盟于向
申洮之盟也莒子来信之也公复会勤莒也衞知鲁莒可平故不再出而使大夫也洮向二盟莒衞竟以大夫敌公非礼也然不讳公者犹以释怨许之也
齐人侵我西鄙
孝公以争国与鲁有隙其盟于齐怨已释矣乃因衞莒之盟潜师爲至夏又伐鲁北鄙比书之罪自见矣
公追齐师至酅弗及
侵称人举将也追称师明众也酅齐地敌至不能应去始追之无备也敌旣出境追而至酅深入也将及之矣畏众而反又何怯也鲁之军政如此其谋国疎矣
夏齐人伐我北鄙
衞人伐齐
洮向之盟故也然洮向以释怨顾乃报怨以结怨乎春秋明大义不贵小谅书以罪衞也
公子遂如楚乞师
乞重辞也又卑辞也已之师不以义动犹不可况人之师乎军政不修求援友邦已非立国之道况下求荆蛮乎齐虽无道乃引楚以残甥舅之国非义也示弱启侮且使楚祸远及于齐非谋也
秋楚人灭夔以夔子归
祀不过祖夔祖熊挚楚乃以不祀祝融鬻熊责夔乎夔以正对而楚终灭之贪其地耳灭国爲大恶况同姓乎况无罪乎抑夔上游之国也夔灭则通于巴蜀楚益富强春秋所惧也夔子不名史失之
冬楚人伐宋围缗
宋为望国楚忌之必欲翦灭而后已书伐书围着其横也
公以楚师伐齐取谷
鲁乞师于楚楚利得鲁以师赴之鲁倚楚得齐邑公自以爲得计矣不知倚楚必事楚事楚者以国与楚也以国与楚而博齐之一邑可谓不知类矣
公至自伐齐
不义而反以为功告至策勲危之也受德于楚结怨于齐楚将责报无己齐亦将报怨无己向非晋文之伯鲁其危哉
二十有七年
春子来朝
夏六月庚寅齐侯昭卒
孝公乘乱争国盟楚狄而伐宋鲁虽席父威而卒不振宜哉
秋八月乙未葬齐孝公
乙巳公子遂帅师入
左氏云责无礼也伯姬托其子于鲁今嗣位来朝执礼恭矣而师入其国慿弱犯寡已实无礼何以责人遂帅师恶专也乞师伐齐帅师入东门氏之恶兆于此
冬楚人陈侯蔡侯郑伯许男围宋
楚主兵故首楚此楚子也而称人抑之也四国称爵而列其下罪从楚也前围邑今且围国志必灭宋也
十有二月甲戌公会诸侯盟于宋
围宋而盟约久围也围宋则宋公不与审矣何以书盟于宋盖盟于宋之国外不可别言地也公初不与围以受楚惠且畏其威故往会没楚子而书会诸侯讳公恶也是时诸侯从楚者几半天下伐齐围宋势盖岌岌焉防城濮之战天下尚可问乎春秋是以不没桓文之功也
二十有八年
春晋侯侵曹晋侯伐衞
晋侯者重耳也楚伐齐而围宋宋告急于晋狐偃曰楚得曹婚衞伐曹衞楚必救之则齐宋免矣其侵与伐皆以致楚也两书晋侯者侵曹旣反而后伐衞盖两事也不书救宋者据事书之谋隐而事着也
公子买戍衞不卒戍刺之
晋伐衞而鲁戍之从楚令也公惧晋乃杀买以免而告楚人曰不卒戍也诬杀以説晋诡辞以説楚持两端以观胜负得免伯讨幸尔刺伤也讳专杀而轻其辞也
楚人救衞
凡书救多善此以衞附楚而楚救之非善楚也病晋也衞附楚可罪求盟亦可免而晋弗许以衞爲楚所必救志在致楚也谋虽工而道则小矣
三月丙午晋侯入曹执曹伯畀宋人
晋伐衞以致楚楚分师以救衞尚未肯释宋悉师而来也挫其偏师使知难而退则楚未大创未可制也因移师临曹入其国而执其君且以畀宋则楚不得不悉师一决所以成城濮之功也然入曹矣执曹伯无礼矣不归京师而畀宋人非义矣
夏四月己巳晋侯齐师宋师秦师及楚人战于城濮楚师败绩
此战宋公在焉独爵晋而三国称师者予晋伯也蘓辙曰春秋书始得诸侯者好防称人兵会称师是也晋及战晋志也书楚师败绩见其用众爲晋所致也赵鹏飞曰晋文功与齐桓同而势则异桓难于合诸侯而易于制楚文难于制楚而易于宗诸侯桓之兴诸侯未识所谓伯必屡会屡盟而后服其时楚方张侵伐不出蔡郑故久而后问其罪期于服而已文之兴诸侯习于从伯一挥而至矣然楚之强非曩时比师临齐宋之郊自东以南皆楚矣非大胜之无以夺其气而定诸侯之心文一战而伯可谓一时之伟绩矣
楚杀其大夫得臣
战称人略之也恶猾夏也杀书官书名详之也恶专杀也得臣有罪楚又自外于王化犹不与其专杀者天子之治无外也
衞侯出奔楚
惧晋也使元咺奉叔武以守未有二君故不名晋败楚功也执曹伯出衞侯罪也功罪不相揜也
五月癸丑公会晋侯齐侯宋公蔡侯郑伯衞子莒子盟于践土
同奬王室也晋侯序齐侯宋公之上伯业定也齐先宋以强弱为次也鲁卫附楚蔡郑从楚围宋莒则与鲁衞爲好者也一胜楚而皆至矣衞子叔武也武奉命摄位宜书弟或书字今称子且序莒上是晋文立之也武不敢以成君自居降而称子子者世子嗣位而未成君之称非其名矣庄二十七年王命齐桓爲伯此亦命晋文爲伯皆不书者二公非实能尊王以尽伯职故削之也
陈侯如会
陈服也来不及盟故书如会不再盟不凟也
公朝于王所
诸侯朝王于京师廵狩则于方岳曷爲言王所非其所也来践土而劳晋也不书劳晋全天王之尊也公朝则诸侯皆朝可知第晋不能帅诸侯以朝京师伉也诸侯因晋召盟而始朝怠也故削之而止以公朝见意焉胡安国曰春秋不以就朝爲非而以非其所爲贬正其本之意也
六月衞侯郑自楚复归于衞
晋不早复衞侯惧而出奔奔不名罪晋也今名之失国也且以其自楚归也
衞元咺出奔晋
爲杀武而诉于晋所诉虽直然乱君臣之分矣
陈侯欵卒
秋杞伯姬来
爲杞谢过也两国之好妇人通之非礼也
公子遂如齐
伯姬来入之怨释遂如齐取谷之憾消伯权立而诸侯不敢私用兵也
冬公会晋侯齐侯宋公蔡侯郑伯陈子莒子邾子秦人于温
左云讨不服也从楚围宋者四国独许未服故谋讨之陈称子居防也践土之盟使衞之臣夺君位温之会使陈之孤夺父防非礼也秦始与会睦于晋也
天王狩于河阳
是晋侯召王以诸侯见也变文书狩若王之时巡焉尊之也温在河阳书河阳大之也讳就诸侯于温也春秋尊王而全其名所以明王道也果其省德修政安见东周不可爲乎圣人尊周而欲兴之无所不致意焉
壬申公朝于王所
河阳宻迩周京不朝京师而于河阳防矣是晋令也晋于一年之中两帅诸侯以朝虽朝礼未尽春秋犹有取故河阳书狩尊周也亦全晋也
晋人执衞侯归之于京师
元咺诉故也君臣无狱乃爲臣执君乎归之于京师者缓辞也自治其狱狱定而归之专擅甚矣且衞祸成于晋逐衞侯立叔武使兄弟相疑彼元咺亦窥晋恶衞侯而诉君耳
衞元咺自晋复归于衞
诸侯之国世守之故可言复大夫之位君命之不可言复言复者抗辞也书自晋深罪晋也
诸侯遂围许
诸侯不序防温之防也遂继事也围宋之役许实从楚践土会盟许复不至是其自取云尔
曹伯襄复归于曹遂会诸侯围许
晋释之也何以名晋侯疾曹伯货筮史以复曹也刘敞曰衞侯以杀叔武名曹伯以赂反国名其恶不同其贬一也是也
二十有九年
春介葛卢来
介国名葛卢其君也名之未命也书来者不能行朝礼略之也
公至自围许
围许逾年不能服以围许致者温之本谋纪实也
夏六月会王人晋人宋人齐人陈人蔡人秦人盟于翟泉
谋伐郑也晋文召王而朝受诉执衞因疾复曹诸侯其窥之矣故许不服而郑亦贰不自反而谋伐之晋志骄矣诸侯同盟王官莅之不与盟也洮之盟王人始与焉然犹敌诸侯也今则大夫敌之矣胡安国曰翟泉近在王城之内而王子虎下与国卿盟是谓上替国卿上盟王子是谓下陵故国卿贬称人而王子亦与焉端其本之义是也公与盟而不能正其失故讳不书公
秋大雨雹
雨雹以大爲异且害稼而爲灾也不书月日史失之
冬介葛卢来
春来公在外故又来非修礼也盖将假道以侵萧耳
三十年
春王正月
夏狄侵齐
晋文之爲公子也在狄久狄恃其宠故敢乘间而侵齐晋方主伯以安攘爲事置狄不问非义也
秋衞杀其大夫元咺及公子瑕
衞侯未入而杀元咺称国者衞侯赂周冶而杀之也咺罪当诛而书官衞侯志在入国非眀正其罪也瑕则咺所立也书公子不予咺之立君书及见罪起元咺也意瑕尚幼而咺立防以擅国乎则瑕无罪也而衞侯贼杀其亲之恶着矣
衞侯郑归于衞
归不言复絶之也始归而杀武再归而杀瑕是长恶不悛虽得国而义不可以有国也不书自京师制在晋也赵鹏飞曰书归于衞则命不系于王而权亦不归于晋使若衞侯之自归也
晋人秦人围郑
翟泉谋讨郑讨而围国也不见德而惟虐是闻而秦助其虐故皆称人以贬之围郑不服伯业衰矣且约秦非计也秦虎狼之国导之使见诸夏之弱而有雄心衅起入滑祸延数世而不已则晋文之过也
介人侵萧
再来鲁而遂侵萧恶介且罪鲁也
冬天王使宰周公来聘
襄王以晋文两合诸侯而朝之遂以三公下聘盖因聘晋而歴聘朝王之诸侯非特聘鲁也礼虽有王聘之文然必诸侯朝而后王有聘鲁两朝王所因晋而就朝非能朝也王不能正王法而下聘所使者又以宰而兼三公王室陵夷大臣失职亦甚矣
公子遂如京师遂如晋
公不入觐以拜王命之辱乃使陪臣报聘且如京师如晋以二事出是夷周于晋也春秋书遂若大夫之专事者爲鲁讳恶且尊王也李廉曰此与成十二年公如京师遂会伐秦书法相似此本以二事出春秋则以如晋爲遂事不敢以王事同伯事也彼本以伐秦出春秋则以伐秦爲遂事不敢以伯事先王事也
三十有一年
春取济西田
外田必系国不系国鲁故田也何以书取晋侯入曹班所侵地于诸侯鲁于是取济西田则是介晋力也郓讙龟隂田复之以礼故曰归济西田与汶阳田皆返之以力故曰取虽返故田而不以道与力夺人田者同科若曰取非其有者耳
公子遂如晋
拜取田也周以礼聘晋以利啗一如周而再如晋知伯不知王知利不知义矣
夏四月四卜郊不从乃免牲犹三望
王以冬至祀上帝又以夏之孟春祈谷于上帝礼行于郊故曰郊鲁以周公故遂得用祈谷之郊盖僭礼也然嵗事之常不胜书每因变而书龟违者四牛灾者四大非时者一盖因变以着僭爲后世戒也日至有常期祈谷用辛则卜日于前一旬卜之不从更一旬而再卜卜不过三四卜非礼也免纵也牛在涤三月曰牲不郊犹卜免牲从则免不从则系以待庀牲也周礼大司乐舞云门以祀天神舞咸池以祭地舞大韶以祀四望舞大夏以祭山川四望附乎天山川附乎地鲁止三望降于王也望郊之细不郊而犹望好僭也
秋七月
冬伯姬来求妇
夫人之教不施境中况与邻国缔姻乎荡伯姬逆妇非姑道也伯姬求妇非母道也
狄围衞
狄愈张也前侵齐晋不讨故又围衞晋之于衞伐而出之讼而执之今被围而不之救视齐之存三亡国何如也然则桓文乌可并称哉
十有二月衞迁于帝丘
避狄难也国之兴亡在德不在险社稷之主不可以轻动周有西戎之难东迁而遂衰楚有羣蛮之叛不徙而复振唐西幸而乱宋南渡而弱书迁帝邱垂戒远矣
三十有二年
春王正月
夏四月己丑郑伯防卒
衞人侵狄
秋衞人及狄盟
按左氏狄有乱卫人侵狄狄请平衞人及狄盟夫衞被狄患国凡再迁几不国矣今乘狄难而侵之迨其旣屈遂卽其地而盟之
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:37:16-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
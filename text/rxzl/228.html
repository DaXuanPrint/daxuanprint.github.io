<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,序,编集条例,序目,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十九,卷五十,卷五十一,卷五十二,卷五十三,卷五十四,卷五十五,">
<meta name="description" content="八十卷。宋王与之撰。王与之生卒年不详，字次点，南宋温州乐清(今浙江乐清)人。曾从陈松溪学六官要旨。任宾州文学，泗州通判等。此书是淳祐二年(1242)行在秘书省准敕访求书籍时牒温州所得，特补一官授宾州文学，后终于通判泗州。书前有真德秀序和赵汝腾后序。赵汝腾称，真德秀殁后王与之又删繁取要，由博得约，此书“精粹无疵”。《周礼订义》采录旧说共五十一家，唐以前为杜子春、郑兴、郑重、郑玄、崔灵思、贾公彦六家，其余四十五家均为宋人，资料博详，凡文集语录无不搜采。以当时诸儒为主，前儒古义仅特为附存而已，实际是取宋人的学说">
<title>周礼订义_王与之_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">周礼订义</span> <br/>
          作者： <span class="inputVal" id="bkauthor">王与之</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,经学,完结</span> <br/>
          字数： <span class="inputVal" id="bknum">[book_length]843178</span> <br/>
          说明： <span class="inputVal" id="bkdec">八十卷。宋王与之撰。王与之生卒年不详，字次点，南宋温州乐清(今浙江乐清)人。曾从陈松溪学六官要旨。任宾州文学，泗州通判等。此书是淳祐二年(1242)行在秘书省准敕访求书籍时牒温州所得，特补一官授宾州文学，后终于通判泗州。书前有真德秀序和赵汝腾后序。赵汝腾称，真德秀殁后王与之又删繁取要，由博得约，此书“精粹无疵”。《周礼订义》采录旧说共五十一家，唐以前为杜子春、郑兴、郑重、郑玄、崔灵思、贾公彦六家，其余四十五家均为宋人，资料博详，凡文集语录无不搜采。以当时诸儒为主，前儒古义仅特为附存而已，实际是取宋人的学说。解经以义理为本，典制为末，言义理者多，考典制者少。其注《考工记》，认为《冬官》不亡，与宋俞庭椿《周礼复古编》观点一致，但俞庭椿易改经文，王与之仅持其观点而不移改经文。对此，《四库全书总目提要》极为不满，当谈及邱葵《周礼》序中讲，王与之作《周官补遗》、《周礼》之六官全，而此书无此补遗，不知因何时说，“然凭空臆改经之说，正以不存为最善，因无庸深考也”，颇为偏激。认为《周礼订义》不及李鼎祚《周易集解》能存古义，则颇中肯。然而，宋时四十五家之书，已佚十之八九，是赖以《周礼订义》而得以流传，可见其对宋文献功不可没。版本有：宋刻本，清康熙十九年(1680)纳兰性德刻《通志堂经解》本，乾隆五十年(1785)通志堂刊修补本、乾隆间文渊阁《四库全书荟要》本。</span> <br/>
          封面： <span class="inputVal" id="bkimg">Z_4629.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]周礼订义
[book_author]王与之
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,经学,完结
[book_length]843178
[book_dec]八十卷。宋王与之撰。王与之生卒年不详，字次点，南宋温州乐清(今浙江乐清)人。曾从陈松溪学六官要旨。任宾州文学，泗州通判等。此书是淳祐二年(1242)行在秘书省准敕访求书籍时牒温州所得，特补一官授宾州文学，后终于通判泗州。书前有真德秀序和赵汝腾后序。赵汝腾称，真德秀殁后王与之又删繁取要，由博得约，此书“精粹无疵”。《周礼订义》采录旧说共五十一家，唐以前为杜子春、郑兴、郑重、郑玄、崔灵思、贾公彦六家，其余四十五家均为宋人，资料博详，凡文集语录无不搜采。以当时诸儒为主，前儒古义仅特为附存而已，实际是取宋人的学说。解经以义理为本，典制为末，言义理者多，考典制者少。其注《考工记》，认为《冬官》不亡，与宋俞庭椿《周礼复古编》观点一致，但俞庭椿易改经文，王与之仅持其观点而不移改经文。对此，《四库全书总目提要》极为不满，当谈及邱葵《周礼》序中讲，王与之作《周官补遗》、《周礼》之六官全，而此书无此补遗，不知因何时说，“然凭空臆改经之说，正以不存为最善，因无庸深考也”，颇为偏激。认为《周礼订义》不及李鼎祚《周易集解》能存古义，则颇中肯。然而，宋时四十五家之书，已佚十之八九，是赖以《周礼订义》而得以流传，可见其对宋文献功不可没。版本有：宋刻本，清康熙十九年(1680)纳兰性德刻《通志堂经解》本，乾隆五十年(1785)通志堂刊修补本、乾隆间文渊阁《四库全书荟要》本。
[book_img]Z_4629.jpg


[book_title]提要
钦定四库全书　　　　　经部四
周礼订义　　　　　　　礼一【周礼之属】提要
【臣】等谨案周礼订义八十卷宋王与之撰与之字次乐清人淳祐二年六月行在秘书省准勅访求书籍牒温州宣取是编知温州赵汝腾奏进特补一官授賔州文学后终于通判泗州此本省牒州状都司看详及勅防均録载卷首葢犹宋本之旧前有真德秀序作于绍定五年壬辰下距进书时十年又有赵汝腾后序作于嘉熈元年丁酉下距进书时六年故汝谈奏称素识其人又称德秀殁后与之益删繁取要由博得约其书益精粹无疵也所采旧凡五十一家然唐以前仅杜子春郑兴郑众郑元崔灵恩贾公彦六家其余四十五家则皆宋人凡文集语録无不搜采葢以当代诸儒为主古义特附存而已德秀序称郑贾诸儒析名物辨制度不为无功而圣人防防终莫之睹惟洛之程氏闗中之张氏独得圣经精防之蕴永嘉王君其学本于程张云云葢以义理为本典制为末故所取宋人独多矣其注考工记据古文尚书周官司空之职谓冬官未尝亡实沿俞廷椿之谬汝腾后序亦称之殊为舛误然廷椿淆乱五官臆为窜与之则仅持是论而不敢移掇经文视庭椿固为有间至其以序官散附诸官考陆德明经典释文晋于寳注周礼虽先有此例究事由意剙先儒之所不遵不得援以为据也惟是四十五家之书今佚其十之八九仅赖是编以传虽贵近贱逺不及李鼎祚周易集解能存古义而搜罗宏富固亦房审权周易义海之亚矣又案邱葵周礼补亡序称嘉熈间东嘉王次作周官补遗由是周礼之六官始得为全书今本实无补遗未审别为一书或附此书内而佚之然凭臆改经之正以不存为最善固无庸深考也乾隆四十六年四月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆　费　墀
朝奉郎直焕章阁权知温州军州兼管内劝农事赵汝腾右臣汝腾龚准秘省公移索臣所领乐清县管下士人王与之周礼订义以俟圣览臣即命工匠就其家印写贰本缴纳臣窃详诸经训解皆有先儒折衷彚集成书独二礼阙周礼又不幸遭王安石不善用以祸天下学者望而疑之虽程颢颐张载三先生尊信此书仅有绪言见于语録近世大儒朱熹辨明甚至皆有意表章之然亦未尝作为训义以行于世与之以山泽臞儒乃能徧营天下前后儒先讲解或一说之精或一义之当搜猎无遗间亦自附已见剖析微眇是非审故参预真德秀击节是书为之序德秀殁与之益加意删繁取要由博得约今其书益精粹无疵矣上可以裨圣明之治下可以释学者之惑有功于六典甚多缙绅韦布争欲得之与之刋于家臣尝识其人近来假守益得之于旦评履践无玷节守不渝皓首著书数种周官特其一也真经明行修之士臣职在师帅每欲荐之于朝适防秘省取其著书臣用敢以姓名闻欲望圣防下秘省索与之订义以备乙夜之观仍少加旌异以风厉天下学者幸甚谨録奏闻伏候勅防淳祐二年十二月日朝奉郎直焕章阁权知温州军州兼管内劝农事赵汝腾奏三年正月初六日奉圣防下秘书省宣入十八日奉圣防降付尚书省送检正都司
都司拟上
照得温州布衣王与之皓首穷经其书满家若周礼订义最为精粹与之守志厉行无求于世今秘省取其书守臣上其名与献书自鬻者不同欲特补一官以示旌异四月二十六日奉圣防王与之勅授賔州文学其周礼订义付秘书省
行在秘书省牒温州
勘防本省准尚书省劄子节文秘书省备奉圣防臣僚奏乞劄令州县守宰多方询问居官及士庶之家撰述修纂未进之书备礼求之令所在州军于系省钱内支拨収买札雇人印写二本一様如法装背申赴省収藏内一本用黄帛装背祗备御前宣取右劄付本省照应施行当省今访闻得温州乐清县王与之【字次】有周礼订义【真文忠公序有刋本】请照已降圣防指挥事理疾速钱内印造或腾写各二部装背申前来祗备御前宣取须至公文牒请详牒内备坐圣防指挥疾速印造或誊写装背申勿请违滞谨牒
淳　祐　二　年　六　月　日　牒
朝奉郎秘书郎兼呉王益王府教授芦壮父奉议郎秘书郎兼宗学博士陈晋接
奉议郎秘书丞兼权枢宻院检详诸房文字焦炳炎︵字位过密　无法显示︶　　　曽宏迪
秘　　　　　　书　　　　　　　监　阙
温州
近准秘书省牒访闻本州乐清县王与之字次周礼订义印写各二本内一本用黄帛装背祗备御前宣取事所准指挥本州继即遵禀关所属印写到乐清县王与之周礼订义计五十册写本三十册用黄帛装背作二盝今专差兵士潘阜赍见到合具申闻者右谨具申秘书省伏乞照防谨状
淳　祐　二　年　十　一　月　日
承　直　郎　温　州　军　事　推　官　施洽状承　直　郎　温　州　军　事　判　官　周梦承务郎特添差通判温州军州兼管内劝农事赵与薇朝奉郎通判温州军州兼管内劝农事赵贲夫朝奉郎直焕章阁权知温州军州兼管内劝农事赵汝腾

[book_title]序
周礼订义序
周礼之难行于后世也久矣不惟难行而又难言然则终不可行乎曰有周公之心然后能行周礼无周公之心而行之则悖矣然则终不可言乎曰有周公之学然后能言周礼无周公之学而言之则戾矣孟子曰周公思兼三王以施四事其有不合者仰而思之夜以继日幸而得之坐以待旦公之心禹汤文武之心而其学则禹汤文武之学也以此之心布而为政以此之学着而为书故能为成周致太平而为万世开太平盖自古祸乱之原非一而大略有四焉君心纵于逸乐而羣下不敢言也贤才壅于疏逖而在位非其人也元元愁痛而上不闻蔽耳目之近而逺弗察也六官之属凡能导人主以侈欲者壹以冡宰统之三公之论道师保氏之诏諌又皆以辅导为职而君者立于无过之地矣士之有德行道艺者民自兴之而因使长与治焉修于家者莫不达于朝廷则人才无陆沈天官弗私予矣居民有灋养民有政敛民有制刑民有典举天下疲癃惸独无不乐其生者又自王畿之近至于六服之逺地之相去或千万里而情之相通如一家凡此皆禹汤文武之政公之所思而得者毕萃于书非有公之心者其能行非有公之学者其能言乎新室盗也宇文狄也其所经营皆自私也志先王之道者莫如唐太宗然无端身刑家之本而欲规井田议封建宜其卒莫能行也自刘歆用之既悖儒者哗而攻之曰周礼不可行也吁歆之井田安石之泉府直窃其一二以自盖尔安得累吾圣经邪彼何休者指以为六国隂谋之书既几于非圣无法而近世之辟荆舒者又谓其废孔子之春秋用刘歆之周礼也独不思春秋固出于周礼邪使周礼常行于天下则春秋不作矣盖后世之行周礼者其悖如彼而言者又其戾如此故曰不惟难行而又难言也郑贾诸儒析名物辨制度不为无功而圣人微防终莫之睹惟洛之程氏关中之张氏其所论不过数条独得圣经精微之蕴盖程张之学公之学也有公之学故能得公之心而是书所赖以明也永嘉王君次其学本于程张而于古今诸儒之莫不深究着为订义一编用力甚至然未以为足也方将蚤夜以思深原作经本指以晓当世其心抑又仁矣以是心而为是学周礼一书其遂大明矣呜呼使是书而果大明在上者以周公之心行三王之事则太平之路开祸乱之源窒岂空言哉予嘉次之志故为序于篇端而勉使益用力焉绍定五年闰九月甲戌建安真德秀书

[book_title]编集条例
分序官目録于每职之前欲因爵之尊卑权之轻重与其属府史胥徒之多寡有无以知所职之事安在
诸家经先后以经文为序
诸家先训诂次文义仿朱文公语孟集注例
或诸家同注防而注防不甚分明者只録诸家之
诸家辨析字义敷演防意可以补前者效吕氏读诗记注其下
诸家解文或牵引枝蔓止留其主意余繁文亦不録诸家説只取其至当者低正经一字写其余说亦可取仿东莱读诗记注其旁如所説未明经防虽注疏不録至辨其不然及自出己见者以愚案为别
诸説或总论一职大意各具逐职之末或贯説数官本末见于末官之后或总论六十属大意则各具逐官之末
序周礼兴废
孟子曰周公思兼三王以施四事其有不合者仰而思之夜以继日幸而得之坐以待旦【○张南轩曰方是时周公相成王欲以立经陈纪制礼作乐成一代之法故推本三代四圣之心而施此四事达之天下以为无穷之事业也○又曰凡井田封建取士建官礼乐刑政虽起于上世莫备于周是皆周公心思之所经纬本诸三代而达之者也周公之心孟子明之至矣】
愚案已上论周公作周礼本防
书惟周王抚万邦巡侯甸四征弗庭绥厥兆民六服羣辟罔不承德归于宗周董正治官【○孔氏曰周礼每官列其人之贠数及职所掌立为定法授与成王即政之初即有淮夷叛逆未暇以立官之意号令羣臣今既灭淮夷成王乃以周公所制周官六职颁示羣臣以此告之○郑康成曰周公居摄而作六职谓之周礼营邑于上中七年致政成王以此礼授之使居洛邑治天下○郑锷曰以洛诰攷之周公营洛乃是欲使成王自服于土中乱为四方新辟乃作六典之书以授之使往治于洛邑其言曰子齐百工伻从王于周乃汝其悉自教王往新邑伻向即有僚葢为成王齐整建官之法使王往新邑自教率之各効其职也成王灭淮夷而归在丰董正治官始以新书从事然只在丰而不往洛邑故周礼虽成终不尽用故经之授田等事今皆难信正由成王不宅洛故有其法制之文终不见行之实也若如此论则经之首篇惟王建国辨方正位之语始有所归其它疑非周公全书皆可以意晓】
愚案已上论周公授周礼于成王
左传齐仲孙归曰不去庆父鲁难未巳公曰若之何而去之对曰难不巳将自毙君其待之公曰鲁可取乎对曰不可犹秉周礼周礼所以本也鲁不弃周礼未可动也【闵元年】
晋侯使韩宣子来聘且告为政而来见礼也观书于太史氏见易象与鲁春秋曰周礼尽在鲁矣吾乃今知周公之德与周之所以王也【昭二年○杜预曰韩子所见盖周之旧典礼经也】
愚案巳上见周礼至春秋犹存
孟子北宫锜问曰周室班爵禄也如之何孟子曰其详不可得闻也诸侯恶其害己也而皆去其籍然而轲也尝闻其略也【○孙氏曰周官在汉最晚出孔氏既无明言孟轲之徒或未之见疑信犹未决也不幸刘歆用之而大壤王安石用之而益壤儒生学士真以为无用于后世矣夫去古辽逺虽使先王之制烂然在目固难尽弃今之法而求复其初也然究观其书以道制欲以义防利以德胜威以礼措刑尊鬼神敬卜筮亲賔客保小民蔼然唐虞三代极盛之时非春秋战国以后所能髣髴也学者欲知先王经制之备舍此书将焉取之】
愚案已上见周礼至战国已亡
贾氏曰武帝始除挟书之律开献书之路既出于山岩屋壁复入于秘府五家之儒莫得见焉至孝成帝逹才通人刘向子歆校理秘书始得列序着于録略然亡冬官以考工记足之时众儒并出共排以为非是惟歆独识知其周公致太平之迹具在于斯遭天下兵革并起弟子死防徒有里人河南缑氏杜子春尚在永平之初年且九十能识其郑众贾逵往受业焉众逵洪雅博闻又以经书记相证明为解逵解行于世众解不行然众时所解近得其实案艺文志成帝时以书散亡使谒者陈农求遗书于天下诏光禄大夫刘向校书经传诸子诗赋向輙条其篇目撮其意録而奏之会向卒哀帝复使向子歆卒父业歆总羣书奏七略歆之録在哀帝时马融乃云成帝命歆考理秘书始得列序着于録略成帝时刘向父子并被帝命至向卒哀帝命歆卒父所脩郑序云世祖以来通人达士太中大夫郑少赣兴及子大司农仲师众故议郎卫次仲宏侍中贾君景伯逵南郡太守马季良融皆作周礼解诂二郑同宗大儒明理于典籍觕识皇祖大经周官之义存古字疑正读亦信多善徒寡且约用不显传于世今赞而辩之庻成此家世所训也然周礼起于成帝刘歆成于郑附离者大半故林孝存以武帝知周官末世渎乱不验之书作十论七难以排弃之何休亦以为六国隂谋之书惟郑徧览羣经知周礼乃周公致太平之迹故能荅林硕之论难以为训注使周礼义得通焉
愚案已上见周礼待汉以后诸儒而始明
论周礼纲目
程氏曰有闗睢麟趾之意然后可以行周官之法度张氏曰周礼惟太宰职难看盖无许大心胷包罗记得此复忘彼其混混天下之事当如捕蛇龙搏虎豹用心力看方可故议论天下之事易处天下之事难孔子常语弟子如或知尔则何以哉其他五官便易看止一职也
愚案已上见周礼不可徒行
三礼正义曰周礼仪礼并周公所记所谓礼经三百威仪三千礼经则周礼也威仪则仪礼也【○朱氏曰制度之书惟周礼仪礼可信周礼必竟是出于一手谓周公亲笔作成固不可然大纲却是周公意思○李景齐曰仲长统以为周礼礼之经礼记礼之礼记作于汉儒虽名为经其实也葢礼记所记多有春秋战国间事不纯乎唐虞夏商周之制故王制纪朝觐为文里时事月令太尉官名为战国间事曾未若周官之纯于周礼也】
愚案已上见周礼与仪礼礼记不同
朱氏曰周礼好看广大精密周家之法度在焉【○陈及之曰周礼一书周家法令政事所聚或政典或九州或司马教战之法或考工记后之作史者纂其典章法度而成一代之书有周公之旧章有后来更续者犹风雅颂通谓之周诗誓诰命通谓之周书也信之者以为周公作不信者以为刘歆作皆非也】
论五官目録
陈君举曰读周礼须熟读五官目録次知所属有定局更将西汉百官志及歴代官志与今官制参考但其时须知尊卑贵贱紧慢亲疎不同谓如内宰一职乃士人为之至秦汉时便为大长秋有大长秋犹存此职东汉以来岂复有此又如医师食医等职周官时士为之至本朝御药院是和安大夫或承宣使宣徽使领之便见得紧慢尊卑贵贱之意须是以此考校古今识得彻底方可读
愚案此所以分目録于每官之首令学者易见
论天地四时官名
愚案成周所以取名天地四时者非必曰掌天地四时之事上古云龙鸟火之号固因天道以建官至唐虞推广是意其职渐分故尧之官亦不止羲和四子舜之官亦非専掌天地四时陈止斋曰自颛顼有南正重司天北正黎司地之官至尧分为四职上掌天时下兼人事以书之命辞考之知其犹在王朝预闻政事此天人之合也至成周此意渐分取羲和四职分配于六卿是以虚名加实职求其名官之意皆号云耳
论公不列于六职
吕氏曰案周官三公论道经燮理隂阳三贰公化寅亮天地弼予一人见得公之分不同周礼一书惟三公不见何故自宰以下各领其职所谓作而行之三公黙然无为坐而论道所谓司万化之原者不是耳目经歴簿书期会之计非有司绳墨所能制只去本原上整顿朝夕纳诲格人主之非心论道经便是燮理隂阳处何尝去空虚渺茫处理会大抵人主一心万化之原一都一俞论道之间使人主果识本原于此上转得则上而日月星辰无不顺下而山川草木莫不宁便是三公之职至三则大三公之化隂阳以气言天地则有形燮理在其上寅亮在其下公卿之分于是着矣然弼予一人乃格君心之任于言之而公之职不与者成王尊三公之至若不敢以身烦之盖曰斯人也乃造物之友非予一人之弼尊之至也
论官职多寡
王昭禹曰唐虞稽古建官惟百夏商官倍至周又增为三百六十先王建官或多或寡非矜异也称事之繁简帝者之世其事简故百官足矣王者之世其事繁故夏商倍之周礼乐官备増而为三百六十不如是则事繁而不举官之多寡亦各趋时而已矣
陈及之曰周礼虽以设官三百六十为额然职事贠数不止此以天官考之凡卿大夫命士三百五十余人地官除乡遂山虞林衡司闗司门不可考者四百余人春夏秋三官皆五百余人凡六官中大略以春夏秋三官为准以少乘多皆以五百人为额凡三千人其间兼摄者必相半也何者先王之制因事而命官作史之人因官而分职以三公六卿论之如周礼所云二乡必公一人六卿各掌其职冝若不可兼而成王时周公以公兼太宰召公以公兼宗伯苏忿生以公兼司寇故书洛诰云司徒司马司空也成王将崩同召太保奭芮伯彤伯毕公卫侯毛公则是六卿中召公毕公毛公亦上兼三公矣【○吕氏曰三公无职六卿则有职者也三公论道而六卿则行道者也以三公兼六卿合本末精粗于一源可离非道也】由是推之先王之制其职则不可废其官未必一一有举其大略则土训诵训无他职事掌葛徴絺绤掌染草徴染草掌荼徴荼掌炭徴炭角人徴齿角羽人徴毛羽每官掌一事无事之日多矣军司马行司马舆司马戎仆戎右有军旅则用之甸祝田仆有田猎则用之有防纪则用夏采防祝有盟会则用诅祝建国则用土方氏来逺方之民则用懐方氏先王岂能以禄食养无用之官待有事然后用之亦临事兼摄尔盟府命士也太公兼之所谓载在盟府太师职之是也作礼者以职不可废故各设其官职以待智者决择耳又六卿内治一官外兼一乡则周官每乡卿一人每官卿一人若是者皆非事实也齐桓公令国子高子各率五乡晋景公命士会将中军且为太傅命韩厥将新军且为仆大夫晋悼公令戎御属校正司右属司士皆古人之制也或者以书谓唐虞稽古建官惟百夏商官倍亦克用乂今予小子仰惟前代时若训迪厥官则周之建官不能逺过夏商与其有兼摄相半亦千五百人矣曰有朝廷官有田野官所谓建官惟百夏商官倍者指在朝者也若总千里之内安能胜其事哉今考六官中大率在朝廷者什之二三耳其他则分散甸稍县都之内与尚书无甚戾或者又谓乡遂设官最冗六乡之民不过七万五千家今设官至万八千九百三十人为大夫者百八十八六遂之民亦不过七万五千家而设官乃三千九百九十八人为大夫者四十人乡遂共十五万家大抵官吏至二万三千人如因民之入以赋官禄则十五万家之人所入能防何而足以养二万三千官吏也殊不知乡遂之官吏皆土居人其大官如卿则朝臣兼之以下大夫命士之属分散在他处且如乡遂人数势不可得兼者则各置焉
李景齐曰古人自抱闗击柝而上皆以下士为之无非乡举里选德行道艺之人此成周建官之美意
论六官次叙先后
陈君举曰凡六官叙官之法义有二一则以义相从谓宫正宫伯同主宫中事膳夫庖人内外饔同主造食如此者皆是聚故连叙之二则次叙六十官不以官之尊卑为先后皆以缓急为次第故宫正等士官在前内宰等大夫官在后
论六官所属交互
陈君举曰周礼设官分职大抵朝廷之事治官掌之畿之事教官掌之国之事司马掌之今自朝廷以上纎悉皆归于大宰自国中以及近郊逺郊小都大都皆属教官而职方土方撢人凡邦国之事皆属司马此其大略也其有截然一定不可易者若司寇之属凡朝廷之狱大小司寇士师掌之六乡之狱乡士掌之六遂之狱遂士掌之甸稍县都之狱县士掌之国之狱方士掌之四方之狱讶士掌之谓其皆刑狱之事故虽自乡遂之外甸稍县都郡国四方一皆联络而尽属诸司寇其他又有不然者如大史内史掌六典八法八则八柄之贰宜属天官乃属春官大小行人司仪掌客宜属春官乃属秋官宰夫掌臣民之复逆矣则大仆小臣御仆之掌复逆宜属天官乃属夏官宰夫掌治朝之位矣则司士正朝仪之位宜属天官乃属夏官地官掌邦畿之事凡造都邑建社稷设封疆既悉掌之矣而掌固司险掌疆候人又见于夏官天官掌财用之事自大府至掌皮既悉领之矣而泉府廪人仓人又见于地官自膳夫至腊人不过充君之庖者悉领于天官至外朝百官之廪禄府史胥徒之稍食畨上宿卫之廪给乃见于地官自内司服至屦人凡王宫服餙之用悉领于天官而司服司常典瑞巾车之属乃见春官此其分职皆有不可晓者自汉以来凡礼事皆属大常兵事皆属将军光禄勲中尉刑事皆属廷尉其分量职守较然不紊然临事之际反不免遗阙先王设官如此当时不见文移回复职事侵紊之患何也六官之设虽各有司存然错综互见事必相闗春秋时叔孙豹卒杜将以辂葬季孙不从杜曰夫子受命于朝而聘于王王赐之辂复命而致之君君不敢逆王命而复赐之使三官书之吾子为司徒实书名夫子为司马与工正书服孟孙为司空书勲夫诸侯之国惟三卿耳一人受赐三卿皆与从周法也后世礼官専治礼刑官専治刑兵官専治兵财官専治财并不相闗虽有遗失他官不得撙节而废旷多矣
又曰古之体羣臣者何其均也大祭祀特一事耳大宰赞玉币司徒奉牛牲宗伯奉玉齍司马奉马牲司寇奉明水火六卿聨事亡所次第居则六卿各掌其一不但司徒出则六军各掌其一不但司马至列职授任各司其局则相须而不相夺莫尊于冢宰而朝觐会同必大宗伯为上相司徒居四民而军旅田役之事使其属受令于司马若夫诸子固夏官之属耳掌国子之倅虽以军法治之司马弗正也大司寇莅誓书六官皆受其贰小司冦登民数虽冢宰制国用亦不过贰之而已盖由上公至百执事其班爵有差而各宿其业其职掌有小大而各得行其志故其士条达展布自尽以奉上而无诎于形势约束之患官师相规不为谗慝僚友相称不为比党上有违德朝有阙政亦皆敢于谏诤讥刺而无忌讳考之于诗祈父作于爪士大东作于谭大夫小弁作于太子之傅甚者伤谗之刺寺人孟子能之铸无射之谏伶州鸠能之此无他上待之也均而下报礼重当时朝廷国之间所以遇下亦致礼敬今夫乡饮酒与宾介献酬矣虽主人必献工祭既与卿大夫士馂矣虽君必畀煇庖翟阍故宣王中兴吉甫有大功于南征而其来归饮御诸友之诗曰侯谁在矣张仲孝友中兴功臣略见于二雅张仲不知为何官未有著名于世而吉甫凯还之卒章归功于仲若曰微斯人无以及此者呜呼盛矣
又曰师保内朝之官非直地官之属司士治朝之官非直夏官之属朝士外朝之官非直秋官之属而分于三卿者何也立政三宅曰宅乃事宅乃牧宅乃准事凡莅事者也牧凡长民者也准凡法令者也【注疏以准但为狱官非是】中外之官略具是矣而三宅之设惟准人常重于他官非号令之所出则宪章之所存人主威福于是行焉而宅事宅牧之所受约束承风防者故王事鞅掌尝病于出入风议之臣陵三军者惧朝廷之议居势使然先王知其患将至于偏重而官失其守于是位至准人布之三朝而不専向于一官本夫司会以法裁定计者也则天官太史以典法则计羣吏内外史书王命者也则春官至于师保职在内朝若汉谏大夫则地官领之司士职在治朝若汉殿中御史则夏官领之朝士职在外朝若汉司校尉则秋官领之且冢宰莅百官则五官皆司存也其属或为史得以辞令道上指意以赏惩其下或为师保得以道德劝迪其上且正救其遗阙或为司士莅羣臣之朝见或为朝士莅诸侯之会同是故号令所出宪章所存五官皆与闻之无偏而不举之处故三朝适平而百官正先王之意非徒以是互相伺察迭为长伯也不如是非所以体羣臣故也尝观于经周之大事同召六卿师氏与焉立政卒篇独告太史诗人刺皇父亦曰聚子内史楀维师氏小司冦叙制国用以内史司会冢宰并称文王世子记外朝之政曰司士为之凡此皆以准人故特言之假如六官専向一卿则宅事宅牧将为冗曹而体羣臣之道亏矣他如职方氏以下冝不司马行人以下宜不隷司冦亦错置二卿之间大抵此自此道不复见凡主意所向小臣百司遂擅朝政若秦専任狱吏狱吏得亲幸博士虽七十人特备员弗用丞相诸大臣皆受成事且有所谓加官所加或列侯将军独在禁中而公卿不与至于汉有百官以下事大将军家奴视丞相蔑如者甚矣后世之不师古也

[book_title]序目
钦定四库全书
周礼订义序目　　　　宋　王与之　撰
编姓氏世次
汉　　杜氏【子春见本经注今作杜氏】
郑氏【兴字少赣河南人见本经注今作郑氏】
郑氏【众字仲师见本经注今作郑司农】
郑氏【字康成见本经注今作郑康成】
唐　　贾氏【公彦见本经疏今作贾氏】
崔氏【灵恩间有数说今作崔氏】
国朝
刘氏【敞字原父立说见七经小传今作刘氏】
临川王氏【安石字介父有全解今作王氏】
南康刘氏【恕字道原间有数説今作刘氏】
明道程氏【灏字伯淳有数説见语録今作程氏】
伊川程氏【颐字正叔间有数説见语録今作程伊川】
横渠张氏【防字子厚秦人有数説见语録今作张氏】
龟山杨氏【时字中立惟辨王荆公数十处及语録有数説今作杨氏】
王氏【昭禹字光逺有详解用荆公而加详今作王昭禹】
陆氏【佃字农师采之礼记解中今作陆氏】
南城李氏【觏字泰伯有周礼致太平论今作李氏】
礼图说【未详谁氏所编得自闽中大槩用三礼图礼象图或立新説攷证最明今
作图説曰】
礼库【未详谁氏今作礼库曰】
建宁胡氏【安国字康侯间有数説今作胡康侯】
五峯胡氏【宏采之语録并集中今作胡氏】
陈氏【祥道有礼书见于礼图今作陈氏】
刘氏【字执中有全觧号曰中义今作刘执中】
方氏【慤采之礼记解中今作方氏】
三山林氏【之奇字少颖有全解祖荆公昭禹所説今作林氏】
三山郑氏【锷字刚中有全解淳熙十年经进今作郑锷】
四明史氏【浩字直翁有天地二官讲义今作史氏】
建安朱氏【熹字元晦见集中今作朱氏】
东莱吕氏【祖谦字伯恭士人其集解内有数説今作吕氏】
永嘉薛氏【季宣字士隆有释疑今作薛氏】
永嘉陈氏【傅良字君举其説有一集及经进四篇今作陈君举】
永嘉郑氏【伯熊字景望文集有数説今作郑景望】
刘氏【迎间有数説今作刘迎】
王氏【未详谁氏建阳作王状元详説刋行今作王氏详説】
永嘉杨氏【恪字谨仲间有辨疑今作杨谨仲】
永嘉陈氏【汲字及之间有辨疑今作陈及之】
山隂黄氏【度字文叔有五官解刋在浙东仓同今作黄氏】
永嘉郑氏【伯谦字节卿有太平经国书刋行今作郑节卿】
括苍项氏【安世字平甫间有数説今作项氏】
莆阳李氏【叔寳字景齐有周礼精意刋行今作李景齐】
龙泉叶氏【适字正则有数説见习学记言今作叶氏】
长沙易氏【祓字彦祥有周礼总义皆推广诸家説今作易氏】
金华薛氏【衡字平仲有周礼序官考今作薛平仲】
天台陈氏【用之有考工解今作陈用之】
郑氏【敬仲间有数説今作郑敬仲】
庐陵周氏【必大字子充有讲义数条今作周氏】
永嘉曹氏【叔逺字器逺有地官遂人至槀人讲义今作曹氏】
永嘉林氏【掎字奇卿有周礼纲目于开禧间曾进】
金华赵氏【溥字兰江有兰江考工记解今作赵氏】
永嘉陈氏【汪字蕴之集传中间有数説今作陈蕴之】
永嘉李氏【嘉防字子华有小集今作李嘉防】
山隂孙氏【之宏字伟夫有小集今作孙氏】
已上共五十一家以氏言者或同姓数人以前说者为氏【若郑兴説在郑众郑之前故言郑兴为氏之类】或一姓一人以其姓为氏【若贾姓止有贾公彦故曰贾氏之】以官名者别前説之出氏别后説之出名字【若郑众以司农言前以别郑兴之言氏后以别郑康成言其字郑锷言其名之】以字言者别前同姓之已称氏【若郑言康成以别郑兴先言郑氏之】以名言者不详其字【若陈祥道言其名之】或其名最着【若王昭禹不言其字而言其名之】以号名者共闻其号【若程伊川之】以书名者但见其书【若图説之类】其余散于他书者得一二説着其姓氏而已【若毛彦清之】

[book_title]卷一
钦定四库全书
周礼订义卷一　　　　　宋　王与之　撰
天官宰
愚案天于万物无所不覆宰于百官无所不统以宰而属之天官俾师百官以亮天工欤
贾氏曰大也○王氏曰尔雅曰山顶曰冡于地特高列职于王则宰与六卿同谓之大百官总焉则太宰于六卿独谓之
贾氏曰宰者调和膳羞之名宰亦能调和众官故号曰宰不言司者不主一官之事【○王氏曰宰以制割调和为事供刀匕者亦谓之宰】
惟王建国
郑康成曰建立也司徒职曰日至之景尺有五寸谓之地中天地之所合也四时之所交也风雨之所防也隂阳之所和也然则百物阜安乃建王国焉愚案先儒见周公作洛而不迁以为洛邑之作乃朝防诸侯之地尝攷自古帝王都邑黄帝都涿鹿少昊都曲阜颛顼都濮阳尧都冀州舜都河内禹都平阳汤都亳多不得天地之中而转徙无定所周自文王兴于岐建都止在丰镐道化之行仅及江汉汝坟之地至武王克商迁九鼎于洛邑成王周召卒相与营之将以建大中立皇极一民志而定大业也然营之而卒不迁意者宅洛之制度未成周公不幸而亡也何以见之周官之作周公方整齐六典为宅洛计即继之以周公在丰将没鲁世家亦以周公在丰病将没曰必我成周主此议者周公也故垂死一念不忘在洛公死其规模不获究矣不然自周至洛几何里五服诸侯四时朝于天子者不絶当其朝也必见于祖庙射于射宫始之以享继之以燕其礼甚详且悉借使营洛为朝诸侯之地而成王自都宗周则周之君固将奔走之不暇矣
辨方正位
郑康成曰辨别也考工匠人建国水地以县置以县视以景为规识日出之景与日入之景昼参诸日中之景夜考之极星以正朝夕是别四方召诰曰大保乃以庶殷攻位于洛汭越五日甲寅位成正位谓此定宫庙
【王氏曰既辨方矣于是立宗庙于左立社稷于右立朝于前立市于后此谓之正位】
体国经野
郑康成曰体犹分也【○李嘉防曰经野必有木以国为体则左右逺近之序得以次而达之如王朝处于中则九经之涂可以经纬于外王国处于中则九服之畿可以区别于逺】经谓为之里数【○项氏曰为之经界耳】
黄氏曰体国以经理田野也王畿方千里周人合东西都为王畿地形不能正方短长相补以充足之设关于郊关以内为国自甸以往为野六官之首皆言此者六卿分主六乡
郑司农曰营国方九里国中九经九纬左祖右社面朝后市野则九夫为井四井为邑之属是也【○王氏曰宫城门闱堂室之类高下广狭之制凡在国者莫不有体此之谓体国井牧沟洫田莱之逺近多寡之数凡在野者莫不有经此之谓经野】
设官分职
王氏曰设官则官府之六属分职则官府之六职【○刘执中曰设官谓设六官以代天地四时之工分职谓分三百六十职以司三百六旬之事○玉昭禹曰官言其所司之人职言其所掌之事】
以为民极
愚案先儒或以极为中或以极为至要知惟中而后能极而极者中之至也犹天之极众星拱焉犹屋之极众材萃焉极处未尝不中所谓中者莫能加毫末于此也王者宅中建国四方辐凑至斯为极必辨方以为庙社朝市之正体国以为乡遂田野之经官由是而设职由是而分内外相维小大相济治教礼政刑事靡不毕举何往非尔民之极诗曰商邑翼翼四方之极即经以建国为极也书曰五皇极皇建其有极又见圣人为斯道之极也以皇极之道立民极之制其惟成周乎
总论
郑节卿曰周公之序六典也辨方正位体国经野设官分职之下毎终之以为民极此特建国之始耳民何以遽取极于此哉曰先王之教天下初无精粗本末之间有如王之立朝后之立市朝之居前市之居后公卿大夫之在朝百工商贾之在市人见其为辨方正位而已经涂之九轨而野涂之五轨宫隅之制以为诸侯之城制都之经涂体野涂焉诸侯之经涂体环涂焉人知其为体国经野而已朝官居朝市官居市卿大夫王后入市则有罚二乡则公一人一乡则卿一人由此而统六遂由此而倡九牧人知其为设官分职而已孰知其所以定民之志而为教之大者固在此耶夫朝不混市野不逾国人不侵官后不敢以奸王之权诸侯不敢以僣天子之制公卿大夫不侔商贾之利六卿九牧相属而听命于三公夫彼皆民上也皆富且贵焉而尺寸不敢逾所以习民于尊卑等杀阶级之中消其亡等冒上之心而寓其道德之意是以民服事其上而下无觊觎志虑不易视听纯一何往而非为民极哉
乃立天官宰使帅其属而掌邦治
郑节卿曰宰一官其属六十未始有一事之关乎天者谓之天官何也曰以虚名而加实职所以宠而尊之也凡论道经邦以转移人主之心术而厘正天下之万事者皆寅亮天地燮理隂阳也其谁曰人事之非天理也加天官于冡宰之上其尊大臣也至其责大臣也深
郑锷曰治典所治不一非僚属其孰助之然亦在为之长者有以帅之孔子曰子帅以正使帅其属欲其躬帅之也
郑康成曰掌主也○郑司农曰邦治谓总六官之职也六官皆总属于宰宰于百官无所不主【○礼库曰五官云教礼政刑事只是一事惟宰无所不理故谓之治】
以佐王均邦国
郑康成曰佐助也○吕氏曰古之称宰相者多以平为主在商谓之阿衡平之之谓也【○礼库曰天下譬如物冡宰譬如持衡令轻重得其平故曰均○王昭禹曰均平之至也】天之所以立君命相不过欲均平天下之不平者尔四海之内贵者贵贱者贱耕者耕织者织士农工商鳏寡独事事物物咸适其冝是宰相均平天下之道均之一字是宰相之大纲
林氏曰均邦国者举近以明逺均四海者举逺以明近
项氏曰小宰之均财政典之均万民均人之均地政土均之平土地之政无非均也其所均者小此皆下之所得専也
治官之属
贾氏曰此一句总与下六十官为目也
大【音泰】宰卿一人小宰中大夫二人宰夫下大夫四人上士八人中士十有六人旅下士三十有二人
愚案王者之官公卿大夫士而已自王室衰诸侯僣其后列国之大夫皆僣称卿故春秋一经无卿字凡之称卿者经皆以大夫言之或者因周官目録以中大夫为小宰不见上大夫遂以卿为上大夫乃引王制诸侯上大夫卿之说不知王制非周之制或者谓战国之人为之又引晏婴之言为证不知晏婴言惟卿为大夫谓今之大夫古之士也惟今之卿斯为大夫耳此语甚明注家虑与牾乃谓其逊辞以答家老此岂平仲之防若以卿为大夫则是抑六卿而为上大夫以实上大夫卿之言耳盖卿自是卿大夫自是大夫岂可以目録无上大夫而指卿即是上大夫吕东莱谓周礼书卿了便无上大夫只书中大夫下大夫至春秋如晋有上卿又有上大夫见得制度坏处
林氏曰宰三公之任而命以卿盖卿爵也宰官也其爵则卿其官则三公有以兼之故周公以大师位宰召公以大保位宰【○胡氏曰春秋书宰周公以宰兼三公也古者三公无其人则以六卿之有道者上兼师保之任冢宰无人亦以三公下行端揆之职禹自司空进宅百揆是以宰臣上兼师保之任周公为师又曰位宰正百工是以三公下行端揆之职所以然者三公与王坐而论道故难其人而宰揆百官均四海亦不易处也】
愚案大宰既以宰名官小宰宰夫亦以宰名者盖皆主调和之义但大宰总其大纲小宰贰之宰夫攷之皆推行大宰之治均名以宰何嫌况有曰大曰小曰夫之别乎即小司徒小司马以后参之可见
郑康成曰旅众也下士治众事者【○王昭禹曰以命数推之天子之卿六命其大夫四命则元士盖三命中士二命下士一命矣故党正曰一命齿于乡里再命齿于父族下士独言旅者则众故也众则卑惟上所令使从人而不自用故曰旅下士】
贾氏曰自士以上得王简策命之则为王臣对下文府史胥徒官长自除辟者非王臣也
府六人史十有二人胥十有二人徒百有二十人郑康成曰府治藏史掌书者胥谓其有才智为什长【○贾氏曰什长谓一胥十徒也周官之内称胥者多谓若大胥小胥胥师之虽不为什长皆是有才智之称○陈君举曰徒即今驺从也】
王昭禹曰有藏则置府有书则置史有号令之事则置徒有徒则置胥有市贾之事则置贾
王氏详说曰胥一而徒十府一而史倍此例之常也若夫御史则史多而又在府上者以所掌赞书之数多也角人羽人则有府而无史者以当职文书之数少也腊人之有徒无胥者以当职事少得徒足矣不假于胥也食医医兽医则府史胥徒并无者以当职事絶少自为之足矣曰奄曰奚云者以宫中之事当用奄者与官女耳此酒人浆人笾人醢人之所以曰奄曰奚而以女酒女浆女笾女醢间于其间者此也曰贾人者以其出纳之吝当有主市买而知物价者此庖人太府玉府职币之各有贾人而载师亦有所谓贾田者此也
陈君举曰王金陵论府史胥徒谓成周用人流品不分非也古人用人无他途自公卿大夫之子弟皆养于学宫以备宿卫考其德行而升进之自乡遂侯国凡占氏数而为民者亦攷察于乡里以择其天民之秀异者节级而升之故受命为士傥不由此者终不得以通籍于仕版故以天子之子犹不得仕者记所谓无生而贵者也至于上之不可以为士下之不止于为农则任以府史之职司士所谓以久奠食者此也头须守藏犹见于春秋之世盖不比胥徒之流更迭为之而均谓之庶人在官也
大宰之职掌建邦之六典
胡氏曰太宰所掌而特谓之建以此典大宰之所定也○郑锷曰虞史载尧舜大道之常名其书曰典典言常道也盖圣人以道制法行于圣人之身则为道着于天下之治则为法道载于书万世而不刋法出于道通万世而可行名曰典如此而已○王昭禹曰六典则治教礼政刑事之书也六官虽分职掌六典大宰则合六典之书而建之盖治之于教礼刑政事犹道之于仁义礼智信仁义礼智信皆不离乎道则教礼刑政事皆不离乎治也
以佐王治邦国
愚案大宰虽兼六典然其官则治官职则治职故其佐王者特治邦国
一曰治典以经邦国以治官府以纪万民
王昭禹曰扬子曰大作纲小作纪盖纪者纲之目而系乎纲者也
杨氏曰诸侯之治邦国有节制焉故治典颁其大经而已庶务得以自治也
礼库曰治典则言无所不治也其他如邦国官府百官万民曰安教扰曰和统谐曰平正均曰诘刑纠曰富任生亦各就其所掌事上若是大宰则曰经邦国治官府纪万民经是经理之治是平治之纪是纪纲之固与诸卿不同矣
二曰教典以安邦国以教官府以扰【而小反】万民
王昭禹曰上无教则百姓不亲五品不逊而国危矣故曰安邦国
郑锷曰官府教之所自出不知设教之意安能教人故言教官府
郑康成曰扰犹驯也【○愚案扰若扰龙之扰○吕氏曰所谓教者非是约束之得成优游沾渍驯扰涵养使之自入于善非是驱迫人物事扰之一字乃是司徒之大纲驯习而熟之之谓也抚摩而入之之谓也畜养而寛之之谓也】
三曰礼典以和邦国以统百官以谐【户皆反】万民
吕氏曰礼有自然条目幽而神明而人秩然有序灿然有经处便是和若非礼则乖争陵犯上陵下替岂能一日和
黄氏曰统言尊卑上下有所统也【○贾氏曰天官云治官府地官云教官府夏官云正百官秋官云刑百官皆作本职言之至春官不可云礼百官礼所以统叙万事故曰统百官也】
王昭禹曰书于八音言克谐于神人言以和盖八音清浊小大其音不同当合而和之故言谐则谐详于和可知
四曰政典以平邦国以正百官以均万民
王昭禹曰物各当其分之谓平○郑锷曰诸侯之不平者或敢凭弱而犯寡或敢暴内而陵外或敢犯令而陵政或敢负固而不服政典有九伐之法则正之侵之削之杜之坛之斯有以平之也平如平土地然使无高下之殊
王昭禹曰政者正也子率以正孰敢不正于百官言正则正百官以正万民之意
郑锷曰治民无政则役使不均矣赋敛不均矣近者或重而逺者或轻矣富者或免而贫者或困矣政典有九法施贡分职以任之简稽乡民以用之均守平则以安之斯有以均之也均如均财然使无多寡之偏
五曰刑典以诘【起一反】邦国以刑百官以纠万民
郑康成曰诘犹禁也书曰度作刑以诘四方○王昭禹曰大司宼掌建邦之三典以佐王诘四方则诘者加以威让而已则诘于刑为略【○郑锷曰诸侯有命位之尊有民社之重茍俟其过恶已彰而加之以刑则至于大刑用兵可也故刑之所用不同乎万民知其有过恶之萌而先有以诘责之诘其所以然杜之于其始也】
郑锷曰百官行人之法法之所行当自贵者始官不畏刑则舞文弄法矣故曰刑百官
王昭禹曰司徒以乡八刑纠万民则纠于刑为详【○愚案纠者察之之详也圣人虑民不循乎理而丽乎法故刑之所设别为条目每事而加察之俾民入孝出悌内睦外婣谨行信言敬事敏功动由乎礼法之中无微疪细过抵冒乎刑者此刑典纠民之意也】
六曰事典以富邦国以任百官以生万民
愚案事典乃司空之职书言司空居四民时地利所谓事者非止如今考工记之补亡止言百工之事也民各有职职各有事民以其职而治其事百姓既足君孰与不足邦国之富实基于此如卫文公务材训农通商惠工驯致国家殷富之福后世急于富国而不知民事若季氏之富于周公其得罪于周典深矣
王昭禹曰因其力之所胜而任之以事故曰任百官郑康成曰生犹养也○郑锷曰万民不能以自生上之人敎使为农工商贾以为衣食之资然后得以仰事俯育而免于沟壑之殍此其所以生之欤
总论六典
贾氏曰治典教典曰官府礼典以下曰百官者尊天地二官不局其数故不云百官而云官府也六官之属六十而得称百官者举全数也【○黄氏曰宰司徒二府对立与四卿不同周公为宰召公为司徒相成王为左右盖左古相也周人常使二官分陜而治事任甚重治典教典称官府礼典而下称百官宰之治司徒之教于官府无所不行也礼政刑事百官有其职则承之○郑节卿曰府之为言百官之所聚万化之所闗也故大宰司徒独曰官府】
吕氏曰周礼一部纲目尽在六典冡宰无所不统是宰相之职天下事须有总统防要处下面虽众把握管钥皆在者非官官而控制之也自百而归之六自六而归之一所操者至简也所以调制之者非人人而称量之也大者与之为大小者与之为小所居者至易也明乎简易之理则相业无余蕴矣司徒自唐虞时命契为司徒敬敷五教在寛乃是以君臣父子夫妇朋友兄弟敷布之天下之常道惟此五者此古今之达教不可易也宗伯天地人之礼无所不掌正礼记所谓明则有礼乐幽则有鬼神天下之事有治以均之有教以扰之又以礼以和之其待天下之理亦已尽矣其间或有败常干纪不循礼法者大则职之司马小则职之司寇以此见王者之治不一偏欲有以开导之又有以警畏之如天地之有雨露必有霜雪有春夏必有秋冬天下之理未尝不相对何尝少一件得庄老乃谓德衰然后有刑縁其不识天地隂阳之化所以如此说司空一官居终何故盖有前五件了然后民可得其居得其养若无前五事民虽有栋宇无縁得居虽有谷粟无縁得食夫三公三天子所与共调精微之原而有所治者也欲万事而分治之则有六卿之职焉六卿者万事之纲也为天下者始于立纲纪故一曰邦治纲纪既立首教之以人道之大故二曰邦教人道立则必有节文之着故三曰邦礼教立礼行而犹有千纪乱常者则将帅兵事兴故四曰邦政大罪陈之原野降此则有有司之法在故五曰邦刑民之迁善逺罪然后可永奠其居故六曰邦事终焉六卿分职各率其属以倡九牧阜成兆民为治之体上下相统内外交应本末具举则丝牵绳聨无一节不相闗处天下虽广防合都在六卿上冡宰相天子而统百官则司徒以下无非冡宰之所统乃均列一职而并数之为六卿何也网固在纲之中而首亦岂处身之外哉乾坤之与六子冡宰之与六卿并居六职一也
以八灋【古法字】治官府
郑锷曰官府者治之所由出故治官府者不可无法法不行于官府民不可得而治矣周家于此别立八法诚以致治必自此始故也有官必有府官则其所命之名也府则官之所居也【此句即注疏】人众而事丛非事为之制曲为之防本数末度各得其理大纲小纪不紊其条何能致治哉此其别所以有八也
一曰官属以举邦治
郑司农曰官属谓六官其属六十小宰曰以六属举邦治
二曰官职以辨邦治
郑司农曰官职谓六官之职小宰曰以六职辨邦治○王昭禹曰官有职则事各有司存故曰辨辨者因其列职而分之也
三曰官聨【音连】以防官治
郑司农曰官联谓国有大事一官不能独治则六官共举之联谓联事通职相佐助小宰曰以六联合邦治【○郑锷曰事之烦者如祭祀宾客田役敛弛之非一职所独任官各有联则总众异以为同治不患其难防也】
四曰官常以听官治
王氏详说曰官属则小宰所谓六属矣官职则小宰所谓六职矣官联则小宰所谓六联矣官成则小宰所谓八成矣官法者其小宰之所谓以法掌祭祀朝觐防同宾客之戒具乎官刑者其小宰之所谓令于百官府曰不听王命国有常刑乎官计者其小宰之所谓六计弊羣吏之治乎惟官常之名不见于小宰而见于宰夫宰夫八职曰四曰旅掌官常以治数则是官常者数之谓也如卿一人中大夫二人下大夫四人上士八人中士十六人下士三十二人矣其他常数皆此也大宰正也故官府之八法皆治之小宰为贰宰夫为攷分治大宰之事也
【刘迎曰书言常伯常任而继之以乃克立兹常事司牧人盖此之官常也常伯官之长常任官之任事者皆有常职如三百六十官之职不可以数计也夫有常职以事于上乃可以听官治故列之官职官联之后而治始可听欤】
五曰官成以经邦治
郑司农曰官成谓官府之成事品式也小宰曰以八成经邦治【○王昭禹曰始终无亏之谓成言成则事之终始皆一定而不可亏矣盖比居简稽版图传别之其事皆有一定之成体听万民之治则以此经之而已故曰以经邦治】
六曰官灋以正邦治
郑司农曰官法谓职所主之法度官职主祭祀朝觐防同宾客者则皆自有其法度小宰曰以法掌祭祀朝觐防同宾客之戒具○王昭禹曰既曰以八法治官府又曰官法以正邦治者盖八法者治官府之大法官法者百官各有奉行之法也若大宰垂治象之法司徒垂教象之法六官之属所承以治事者无非法也以其施之于官故曰官法百官各循法以治事则无侵官之冒无离局之奸治由此而各正于一矣故曰以正邦治【○郑锷曰有大宰之八法有一官之官法宰夫之职曰正掌官法以治要乃大宰之八法也又云司掌官法以治目乃一官之定法也名曰法则同所以为法则小大不同也】
七曰官刑以纠邦治
郑康成曰官刑谓司寇之职五刑其四曰官刑上能纠职○王昭禹曰所以治天下者谓之刑所以治官府者谓之官刑书曰制官刑儆于有位又曰鞭作官刑是以古之在官者必有鞭刑以儆之然古者刑不上大夫则官刑之所施者自士而下故也
八曰官计以弊【必世反】邦治
郑康成曰官计谓小宰之六计所以弊断羣吏之治也○王昭禹曰弊有审断之意司寇曰卿大夫之狱讼以邦法断之万民之狱讼以邦法弊之则弊详于断矣
总论
王氏曰官常官聨虽六官之通治而各致其一官之治故言官治以别之余则虽各致一官之治六官相待而成故言邦治以包之
李景齐曰周人责吏治之法既有官属以举之复有官职以辨之既有官聨以防之复有官常以听之既有官成以经之复有官法以正之其详至此自无不举之职矣尤必有官刑以纠之有官计以弊之者然后知古人任职虽以其才待吏虽以其诚而所以震厉考察之意尤不敢废于驭吏之日亦足以见先王设官以为民者如是其拳拳也唐虞考绩成汤制官刑即此意
以八则治都鄙
郑康成曰则亦法也○陈君举曰典法则皆是一事恐文籍多难辨异其名耳欲辨其为邦国都鄙官府文字【○郑锷曰都鄙地不出王畿之外非如邦国诸侯得以自治其国故王朝立为设施之则使之事事取则于此焉则如书所谓有典有则之则法如今之律令则如今之格式】
郑锷曰以其有先君之庙故曰都○郑康成曰都之所居曰鄙【○王氏曰书曰建邦设都春秋曰齐人伐我西鄙都鄙者以其有邑都焉则谓之都以其在王国之鄙则谓之鄙】
郑康成曰都鄙公卿大夫之采邑王子弟所食邑周召毛聃毕原之属在畿内者【○贾氏曰谓三等采地载师家邑任稍地则大夫之采也小都任县地则六卿之采也大都任畺地则三公之采也王子弟所食邑者亲王子弟与公同处而百里次疏者与卿同处而五十里次疏者与大夫同处而二十五里】
陈氏曰先王建都鄙以为公卿大夫及王子弟之采地而居畿内焉其外有封疆沟木之固其内有城郭市朝社稷宗庙之别使之朝夕涖事王朝而退食于家其家不出王城而都鄙乃在三百里之外此犹民之防里在国而受田在乡也
易氏曰秋官设都则之职专掌此八则之法然谓之都则而不言家则何也考大宗伯九仪之命惟五命以上然后赐则王之大夫四命虽驭之以八则而未与赐则之数故采邑谓之家而不谓之都若卿以六命为小都公以八命为大都此所以置都则焉由是观之八则通用于三等采邑而以都为主故总而言之曰治都鄙
一曰祭祀以驭其神
郑康成曰祭祀其先君社稷五祀也○王氏曰凡造都鄙必先立宗庙社稷诸神之祀故八则首曰祭祀以驭其神祭祀以驭其神则其神之所享惟祭祀之从也若夫典祀弗举滛祠无禁巫祝费财妖昏伤民非所以驭其神也【○林氏曰所谓旱干水溢变置社稷是也】
二曰灋则以驭其官
郑康成曰法则其官之制度【○贾氏曰谓宫室车旗衣服之等皆不得僣也】○王氏详曰尤氏曰天子建国诸侯立家卿置侧室大夫有贰宗士有子弟则都鄙亦自有官吏矣○八则为都鄙之大则法则者特驭其官之则耳不曰则而曰法则者盖对言法则法为详则为略连言法则法亦则则亦法也
三曰废置以驭其吏
郑康成曰废犹退也退不能者举贤而置之【○王氏曰以废置驭其吏则吏之所治惟废置之从也若夫治不时考政不嵗防勤不保置怠不患废非所以驭其吏也】
四曰禄位以驭其士
郑康成曰禄若今月奉也位爵次也○杨氏曰自乡论秀士而升之于司徒自司徒升之于学曰造士而后大乐正论造士之秀者升之于司马曰进士则所谓士者未尝有禄位也司马论辨官材论定然后官之任官然后爵之位定然后禄之非修之于乡升之于司马则禄位不可得也故以禄位驭之【○黄氏曰自一命以上皆命于天子】
五曰赋贡以驭其用
林氏曰上敛下谓之赋下奉上谓之贡而都鄙之用亦赖此以给故曰贡赋以驭其用○易氏曰赋贡者谓都鄙以其田赋之什一者取于民而又以稍县都之十二者输于王然后为之制其用度丰杀之数故曰驭其用【○王氏曰赋贡以驭其用则上之所用惟赋贡之从若夫征求无艺费出无节奢或僣上俭或废礼非所以驭其用也】
六曰礼俗以驭其民
郑康成曰礼俗昏姻丧纪旧所行也【○黄氏曰土均所以设职也虽从其俗要必以礼为准而权其轻重○杨氏曰五方之民皆有性其安居和味宜服利用备器不可推移先王修礼以节其性因之以达其志通其欲为节文道之使成俗也以是驭之故无殊俗】
七曰刑赏以驭其威
郑锷曰刑以驭威而赏亦以驭威者盖能生能杀则权之所归人畏其威矣【○王氏曰独刑而无赏则人有怨心岂能使民听服而畏哉刑赏以驭其威则民之所畏惟刑赏之从若夫刑以幸免赏以茍得慢公死党畏众侮上非所以驭其威】
八曰田役以驭其众
王昭禹曰简之有礼则能者为之使而足以制变任之有义则有力者为之用而可以举事
王氏详曰王制曰天子诸侯无事则嵗三田天子不合围诸侯不掩羣贾氏谓田役驭其众则是卿大夫得田猎引春秋郑大夫丰卷请田子产不许失之矣都鄙虽为公卿大夫采地非内诸侯乎贾氏引诸侯之大夫为天子大夫之证曽不谓天子之大夫四命自可以出封乎当以天子之大夫得田役诸侯之大夫不得田役为正
总论
礼库曰驭如驭马之驭凡马之疾徐行止使之齐一皆惟驭者之听扬子云驭得其道则天下狙诈咸作使御失其道则天下狙诈咸作敌有天下者审所御而已且如神本无声无形然亦可驭只祭所当祭合于理便驭得如后世淫祀儌福先自失了如何驭得神便见出来兴起妖怪此理甚明又如荒于游畋非时役民如何驭得众举此便见事事做得当尽合于理所以谓之驭此便是为民极【○林椅曰都鄙乃王朝大夫王子弟之所食其礼政刑事皆听于王朝故八则皆曰驭驭者进退自我邦国则封疆之内皆得自治】黄氏曰都鄙略似邦国而事神治民一皆受命于天子故谓之驭春秋传曰外诸侯世也内诸侯禄也将有进退故八则皆自上驭之春秋祭以伯见后曰祭公单以伯见后曰单子此其进退之可见
总论典法则
孙氏曰六典未尝不具八法所谓八则者亦不出六典之外犹朝觐宗遇均为宾主之礼禴祠烝尝均为奉先之祀三书之中惟六典为备大宰大史相与建之司书藏其书之正小宰司防存其书之副大宰掌邦治总六官而治之建是书可也大史奚为同建焉盖是书之立天地待以弥纶人物资之运量统绪相承非一日之故损益相权非一人之力大史典籍所司则前后稽验必有可以广见闻助谏议者非斯人谁与建之小宰司防不过各扬厥职以维持保守是书而已于建立之始无预
周礼订义卷一

[book_title]卷二
钦定四库全书
周礼订义卷二　　　　　宋　王与之　撰
以八柄【兵命反】诏王驭羣臣
郑康成曰诏告也○王昭禹曰爵禄废置生杀予夺八者王操之于此而羣臣为用于彼若器之有柄焉故曰八柄贾山曰富贵人主之操柄其言亦本于此八柄操之在此则羣臣疾徐进退惟我之听故曰驭羣臣【○郑锷曰凡是八者大宰诏之王自用之故曰擅生杀之谓王能予夺之谓王庆赏刑威曰君惟辟作福作威为人君者当自操以为用不可以授人为大臣者随事诏王因功而用赏随罪以行罚则羣臣可得而驭也大宰不以诏王王或不能自用则有倒持太阿之失矣○林椅曰柄犹物之柄可以独持不可共用故八者惟王所用虽大宰亦诏之而已】
王氏曰于六典曰佐王治国大治王与大宰共之也于八法八则直曰治官府都鄙小治大宰得専之也于八柄八统曰诏王驭羣臣驭万民则是独王之事也大宰以其义诏之而已
一曰爵以驭其贵
王昭禹曰先王制爵以待有德德有小大则爵有尊卑外之为君则有公侯伯子男内之为王臣则有公卿大夫士五仪之命见于诸侯五等之命见于诸臣皆王之所爵也天下之人茍有之则贵无之则贱此所以驭其贵【○郑锷曰与以公侯伯子男之爵则有为君之贵与以卿大夫士之爵则有为臣之贵】
二曰禄以驭其富
王昭禹曰禄以待有功功有多寡则禄有厚薄故司勲等其功则王功曰勲终于战功曰多上自国君下至庻人有授之田有授之食或相倍蓰或相什伯皆王所禄也天下之人茍得之则富不得则不富此所以驭其富【○郑锷曰与以万钟之禄则大焉而富之与以升斗之粟则小焉而富之】
三曰予以驭其幸
刘氏曰幸者王所亲幸也可赐予之不可爵之者也○杨氏曰职币诏上之小用赐予嵗终则会其出凡之防事以式法赞之小用有式法则上所赐予虽嬖幸无过制也此所以驭其幸王氏谓以私恩施焉非所以驭之也
李景齐曰爵禄者厉世摩钝之具古人制爵必以功所以抑夫人侥求茍得之心作其进德兴功之志固不容以滥受也今攷之冢宰八柄自爵禄之外又有所谓予以驭其幸岂人主或得以行其私恩而所谓以德诏爵以功诏禄之意有所不与焉毋乃启人主之幸心耶有所谓当然之报亦有所谓特厚之恩当然之报固人臣所宜得或视以为常而无激昂自奋之意又有所谓特厚之恩以神其机于不测则所以鼓舞变化人心而使之奔走于事功也此八柄予以驭其幸之深意若夫后世人主乐夫人投已之欲以私意而防名器而妄予于人者亦曰此古人予以驭幸之意诚可悲恨
【刘执中曰予谓爵禄之外有所赐予幸谓荣幸子及其贤则天下荣之求为其所以幸者矣】
四曰置以驭其行【下孟反】
刘氏曰置者耆老废退之人虽当废退其素行贤明特置之若公族穆子辞疾晋侯使掌公族大夫也【王昭禹曰因其有功而置之在位岂特使之有功又驭之使有行夫在位之臣无行是以贪污诬伪无所不至记曰大臣法小臣廉盖大臣有行则循法而不敢为非小臣有行则廉洁而不谋利此置所以驭之使有行也】
五曰生以驭其福
王昭禹曰管子云擅生杀之谓王能利害之谓王盘庚曰矧予制乃短长之命则人禀命而生虽本乎天而所以生之者乃在乎君则此所谓生者王使之生也洪范以夀居五福之先则得生足以为福矣【○刘氏曰福者其人本坐死以亲故功贵者议而免之是其福矣楚诛鬬氏而免箴尹克黄改命曰生则此也】
六曰夺以驭其贫
郑锷曰极之别有六而贫居一食君之禄宜不至于贫矣臣有可诛之过夺其廪稍之奉如管仲夺伯氏骈邑三百至于防食没齿之以夺致贫其柄在我所以驭之也
七曰废以驭其罪
郑康成曰废犹放也舜殛鲧于羽山是也【○易氏曰废言弃也臣有罪戾不可委任褫其爵而弃之故曰驭其罪】
八曰诛以驭其过
郑康成曰诛责让也曲礼曰齿路马有诛【○贾氏曰臣有过失非故为者则以言语责让之内史变诛言杀欲见为恶不止则杀之○林椅曰诛与生对立福与祸对立以用诛之文攷之必非适然之过】
王氏曰诛言其意杀言其事大宰大臣诏王驭羣臣者也以道揆故言其意内史有司诏王治守法而已故言其事诛又训责知大宰所谓诛为杀者以内史见之也
总论
贾氏曰经自五曰以上皆是善事则大善在前小善在后自六曰以下皆是恶事则小恶在前大恶在后○王氏曰先庆赏后刑威于赏先重而后轻于刑先轻而后重劝赏畏威之意也内史则赏刑杂而莫知后先者主以法守而不预道揆之意也○王氏详曰赏有五而刑有三又以见详于赏而略于刑也陈宏父曰冢宰既诏王驭羣臣得操富贵予夺之柄则人才之进退専于冢宰可也攷之王制乃选士以司徒造士以乐正论辨官材以司马何邪曰无伤也冢宰既统百官则三官犹冢宰之属耳则司徒选之乐正造之司马辨论之以至于官之爵之禄之而后冢宰统而计之不特驭人之法然也而考绩之法亦然一嵗之终羣臣奏嵗事之时也天官之司会以嵗会之成质于天子者而大乐正大司冦市三官则以其成从司防而质冢宰斋戒赞王受质成而三公则从司会宰赞天子受质而三公则以百官之成质于天子焉是六卿皆与考绩而冢宰则操其柄也谓以冢宰统百官何为不可
以八统诏王驭万民
黄氏曰八统即中庸九经也治天下国家纲统在是【○郑锷曰大宰诏王举其纲以统之乃能大一统于天下而四方咸归于统一矣】○礼库曰八者是君民共之惟其通上下皆然故曰统然却有本原自人主身上做起
一曰亲亲
王昭禹曰宗族兄弟天属也宜致亲以亲之故先王笃之以恩叙之以礼合之以饮食同之以福禄则亲者无失其为亲矣驭以亲亲则民莫遗其亲故尧亲九族而黎民于变时雍
二曰敬故
王昭禹曰故旧朋友人属也易失于慢而不敬先王于是以燕饮致其恩以賔射致其亲久要而不忘无故而不弃所以敬之也则故者无失其为故矣驭以敬故则人莫慢其故孔子曰故旧不遗则民不偷民德归厚是也
郑锷曰民不知亲亲也君举亲亲之统则民从而亲其亲民不知敬故也君举敬故之统则民从而敬其故论语所谓君子笃于亲则民兴于仁故旧不遗则民不偷
三曰进贤
郑康成曰贤有善行也【○王昭禹曰以德则可乆以业则可大礼义由之以立朝廷待之以尊民心所愿兴宜使之在位故进之驭以进贤则民知德之不可不务故大司徒以贤制爵则则民慎德】○贾氏曰有贤在下君当招之民当举之
四曰使能
郑康成曰能多才艺者
愚案人各有能用之然后见如伯夷能典礼使作秩宗足以究其典礼之能后防能典乐使教胄子足以究其典礼之能君知量能以任使人之有能者孰不欲自效以见其能
礼库曰古者许多长民之官往往多自民间自推择且如五家为比有比长即是五家中自推一人来做朝廷因爵以下士命之为比长五比为闾有闾胥亦是二十五家中自推一人来做朝廷因爵以中士命之为闾胥此岂非进贤使能耶要知人主才进贤使能天下便知贤者之可尊能者之可贵而自勉于善矣
五曰保庸
郑康成曰保安庸有功者【○王昭禹曰司勲曰民功曰庸】○礼库曰保庸全其有功者【○愚案如司勲颁赏轻重眡功地三食一不使之过亦所以保之也】
六曰尊贵
郑康成曰尊贵尊天下之贵者孟子曰天下之达尊三曰爵曰德曰齿祭义曰先王之所以治天下者五贵有德贵贵贵老敬长慈幼○王昭禹曰爵以驭贵朝廷之所尊也驭以尊贵民知爵命之不可陵
七曰达吏
郑康成曰达吏察举勤劳之小吏也【○王昭禹曰吏之在下有以贱事贵有以小附大其志能常患于不达有以达之尚安有莫知我勚之叹哉驭以达吏则民知壅蔽之不可为】
礼库曰贤能是未仕者吏是已仕者
八曰礼賔
王昭禹曰先王之制五礼賔礼居其一賔者人治之大在所礼矣故聘頫存问食享牢礼凡致于賔者其小大有度多寡有数灿然之文懽然之恩见于相授接之际者凡以礼之也驭以礼賔则民知交际当以礼
总论
刘氏曰棠棣之诗亲亲也伐木敬故也南山有台进贤也棫朴使能也彤弓保庸也湛露尊贵也采薇达吏也鹿鸣礼賔也
总论八柄八统
王氏曰柄言操此而彼为用统言举此而彼从焉
以九职任万民
王昭禹曰任者因其力之所能胜也○陈君举曰天之生民未有无能而养者能其事而后可以养无事而食众之殃也故圣人制天下之民各从其能以服于事大宰既授之职闾师又责其功故曰无职事者出夫布也王制瘖聋跛躃断者侏儒百工各以其器食之后之游民作无益以害有益者可胜计哉
一曰三农生九谷
愚案三农司农谓平地山泽后郑谓原隰及平地要知只是上中下三等农夫
王昭禹曰谷有黍稷稻粱秫麦苽麻豆之别故曰九谷【○王氏详説曰五谷种之美者黍稷稻菽麦也百谷者凡丽乎土而可食者也此九谷云先郑以为黍稷秫稻麻大豆小豆大麦小麦后郑不言秫与大麦而以粱苽足其数案下食医云大冝粱鱼宜苽故耳后郑之说为是】生生不穷其种虽本于天然不能自生实赖乎人故曰三农生九谷
二曰园圃【布古反】毓【音育】草木
郑康成曰果蓏曰圃园其樊也【○贾氏曰圃即载师所云圃任园地谓在田畔菜蔬果蓏者圃在园中故郑以园为樊诗云折抑樊圃樊其蕃蔽也】○王昭禹曰毓者顺其性而养之也
王氏详曰园圃薮牧举其地以及其民
吕氏曰民事在人君固不可缓而于草木鸟兽亦欲其得所者此乃物之至微人君多以为不足防而易忽惟圣人为天地万物之主见天地之间有一物不得其所为之不安而以为职之不尽故尧典自厥民析而继之以鸟兽孳尾舜典时若予上下草木鸟兽以此见圣人参天地赞化育一视同仁无一念之忘物也
三曰虞衡作山泽之材
郑康成曰虞衡掌山泽之官主山泽之民者【○贾氏曰山泽之民无他号故借虞衡之官以表其民也○王氏曰山泽皆虞而曰虞衡作山泽之材者山虞掌山林之政令则其政令施于山矣川衡掌巡川泽之禁令则其禁令施于泽矣虞衡山泽之官而作山泽之材者民职也则此所谓虞衡言其地之人而已】
王昭禹曰作与诗遐不作人之作同为而起之之谓也葢先王于山泽之材非特顺其天性而巳又加栽培壅溉之人功使小以成小大以成大各遂其生各适其用夫是谓之作
郑节卿曰周礼有颁田之法而山泽未尝颁与民大宰以虞衡作山泽之材则皆畿内山泽亦皆官物特置虞衡掌之所以然者夫受百亩山泽之物或有无不均且山泽利多民自有之则有田不耕趋末众矣虞衡既掌山泽各自募民治之国家有所输用则征于山泽之农若角人以下是也
四曰薮【速茍反】牧养蕃鸟兽
郑康成曰泽无水曰薮牧牧田在逺郊皆蓄牧之地王昭禹曰交之以道取之以时不麛卵不杀胎不覆巢使之既生且息既繁且殖有鱼丽盛多之羙无鱼藻失性之讥此养蕃之效
郑锷曰王政驱虎豹犀象而逺之故攻猛兽驱乌鸢射夭鸟各有其官乃任薮牧之养蕃何耶盖罗氏所罗掌畜所共庖人掌客之禽献兽人冬夏之狼麋皆礼物尤急者也非养之有素何以供不时之须哉任以养蕃谓此耳
五曰百工饬【音勅】化八材
郑康成曰八材珠曰切象曰瑳玉曰琢石曰磨木曰刻金曰镂革曰剥羽曰析○王昭禹曰兴事造业之谓工工具器者也故攻木之工七攻金之工六攻皮之工五设色之工五刮磨之工五埴之工二夫五材而加皮玉设色故曰八材八者虽有自然之质必人工加焉然后可适用故待百工饬化致力以饬之谓之饬因形移易谓之化如致力以饬木则化之而为舟车之属致力以饬金则化之而为鼎量之属也愚案曲礼曰天子之六工典制六材此曰八材者曲礼主夏商此主周尔
六曰商贾【音古】阜通货贿
郑康成曰行曰商处曰贾金玉曰货布帛曰贿王昭禹曰先王之于货贿欲其有无相资多寡相济故使之阜通聚之使盈之谓阜迁此就彼之谓通货贿不阜则其求为易竭故使之阜而后通与书所谓懋迁有无化居同意
七曰嫔妇化治丝枲
郑康成曰嫔妇人之美称也【○刘执中曰嫔妇女子之无夫家而不可受田者不任以事则淫邪失业足以败俗而乱教故嫔妇之所以自求口食者化治丝枲而已他不可以有为】王昭禹曰八材谓之饬化始乎朴而终乎化化则器成而可以致功矣故曰饬化丝枲之为物徒化之而不治则布帛无由而成化丝而治之以为帛化麻而治之以为布故谓之化治
八曰臣妾聚敛疏材
郑康成曰臣妾男女贫贱之称○贾氏曰疏是草之实材是木之实【○郑节卿曰荼以供防事茅以供祭祀刍茭以饲国马今时人取芧以饲牛取萍以饲犬豕负薪拾髪竹头木屑皆疏材之属也】
王昭禹曰疏材委人所谓凡疏材是也疏材利之至微者待臣妾而后聚敛
九曰闲【音闲】民无常职转移执事
愚案成周计民受田余夫亦及之安有间民今谓之间民必其单丁下户力既不能胜耕又不能从事于园圃虞衡薮牧之地与夫工商嫔妇之业圣人难以强之受职也亦列于九职之终者以八职之中不可无此等人孟子曰以百亩之不易为巳忧者农夫也一人之身百工之所为备万室之邑一人陶之则不足商贾之懋迁虞衡之兴作草木鸟兽皆生生之具布帛疏材皆适用之物以闲民之无职能补八职之有阙则转移以协佐其事曷可少哉以闲民系于九职之末以见非无职也特无常职耳岂若后世游手浮食怠惰而不事事者乎至载师民无职者出夫家之征闾师凡无职者出夫布又欲驱之务本也
总论
史氏曰九职任民地官之任大宰掌之何也盖大司徒以下能授之职不能任之使不失职使不失职者大宰之责也王能用一大宰使际天所覆极地所载上而三农下而臣妾间民无不得其所者可谓任职矣古之大臣欲遇大有为之君固非求之爵贵禄富也诚以悯天下之民不得其所思辅其君而有为也
以九赋敛财贿
愚案先儒以周之九赋谓口率出泉夫汉有口赋有筭赋皆仍秦弊令民出泉不知周之泉布所以制百物之低昂上而供邦用则有外府下而通民用则有泉府出入则有法敛散则有权至于制赋之法不过因地之所有而令之如邦中之赋即载师园防二十而一是贡其防里及圃之所出四郊之赋即载师近郊十一逺郊二十而三是贡其宅田士田贾田及官田牛田赏田牧田之所出甸家稍县都之赋即载师甸稍县都皆无过十二是卿大夫采地田税之所出闗市之赋即司门司市之所入山泽之赋即山虞泽虞之所入币余之赋乃官府都鄙与凡执事者给公用而有余币余财之所入然则九赋之敛财贿除闗市之外皆非泉布之入而闗市之赋亦非口率出泉以赋为口率出泉则是有赋而又有税也孟子曰有粟米之征有布缕之征有力役之征所谓粟米之征即成周之田赋也布缕之征即成周山泽之农所贡絺葛服贡之材而成于嫔妇之化治者也山泽所贡以之当赋则无田租矣至于力役之征成周只以六尺七尺之上下而为力役之多寡非如汉之有更钱隋唐之有庸钱也孟子所谓力役之征意当时起役之外又有所取矣成周之法征以粟米者则无布缕之征征以布缕者则无粟米之征至于力役之征只用其力不取其财如凶札之年则又无力征矣冝乎孟子谓用其二而民有殍用其三而父子离也
王氏详曰自一至六谓平民之赋自七至九谓末作之赋中四郊甸之民天子之民家稍县都之民公卿大夫之民既以其赋入于主复以其赋入于天子是倍其赋也曰不然家稍县都虽曰采地而其余地为公邑公邑不可以槩言之此所以即家稍县都为言也亦犹九职言万民而又分园圃虞衡薮牧也【○林氏曰九赋自中至都则地征矣闗市山泽币余皆末作而亦云地征何也司闗司市与山泽之虞皆地职也有地职则必有地征此载师所以又有授地之言也币余则职币所谓余财余则物皆已给矣又振之以归之故亦谓之赋也】
愚案中有圃即园圃之职也四郊有牧田即薮牧之职也甸之田皆井授即三农之职也甸稍县都之采邑与公邑之田亦皆授于民以耕也闗市即商贾之职山泽即虞衡之职李叔寳谓九赋继于九职之后惟有以任之而后可以敛之是也所疑者成周十一之税通行乎天下而甸稍县都则曰十二先儒以地逺役简则赋亦轻释之不如陆佃以百亩而彻赋民十一于一中又以十分为率取二如此则公卿大夫之受采者自食其八以其二赋于国其説为长至于吏之治于公邑者兼统于遂其居民其制赋皆与遂法同小司徒之井牧其田野及于甸稍县都必曰任地事令贡赋凡税敛之事可考也
总论贡赋征税之名
郑节卿曰或问畿外有贡畿内有赋有税有征敛之目其别何如曰公田以为税私田以出赋征敛则赋税之总名家征力征则以一家余夫之力言之夫征地征即以一夫私田之赋言之若畿外诸侯则食公田之税以为禄斡私田之赋以为贡耳请略公田之税而姑论畿内之赋次及于畿外之贡人徒见夫税以足食赋以足兵则以民赋为止于兵车以九赋为诸臣禄田之赋非也税虽一而赋实有三凡起徒役毋过家一人此兵赋也甸出长毂一乘此车赋也中四郊而下凡九等之赋也时方有事则农出一兵甸出一车事已则兵还于农车还于甸虽名于赋实则使民自卫耳有以足军之用而未有以足国之用也国用之大有祭祀賔客有防荒羞服有工事币帛有刍秣匪颁好用不调诸民于谁责而供之于是始即百亩之私以制九等之赋劝九职之任以代九赋之出今攷之周礼国中四郊之赋闾师征之野之贡赋县师征之委人征薪刍木材兽人防人收皮毛筋角角人敛齿角羽翮卝人收金玉锡石泽虞取国泽财物掌葛掌染草则征絺绤染草以当赋掌炭掌荼则征灰炭茅莠以当赋其始也以五谷为主而其终皆以九职之物充贡其始也以五等定轻重而其终皆以年之上下出敛法熟读一书其所以孜孜于田赋之者以其未始立法也若公田什一之税周礼曷尝一言之岂惟公田大宰九等之赋不言军旅亦以一兵一车之出自有定制耳是以大宰正其名载师酌其数闾师县师随其物大府谨其待用盖其终始本末无一毫不经思虑者达之王畿之外则有异名而无异法诸侯食其税于国则税之名变而为禄纳其赋于天子则赋之名变而为贡始于大宰之致其用中于司马之制其赋终于小行人之令其献考之职方氏自之金锡荆之丹银以至于并之布帛此即取物以充赋也又考之大行人自侯服之祀物甸服之嫔物以至于要服之货物此即变赋以为贡也其纎悉委曲则与甸内无一不相应者然禹贡与周礼少异者周礼畿内之赋通可以言贡而禹贡则専指以为赋禹贡畿内之赋専以米粟之属而周礼则杂以他物代之此特其微异者耳不害其为同也
一曰中之赋
贾氏曰中谓国中之民也【○王昭禹曰邦中王所邑诗曰畿千里则合四郊甸稍县都而言也此言中则以别四郊甸稍县都故也载师曰以防里任国中之地又曰园防二十而一则此所谓中之赋】
二曰四郊之赋
贾氏曰谓逺郊百里之内民也【○王昭禹曰近郊五十里逺郊百里载师曰近郊十一逺郊二十而三此谓四郊之赋】
三曰甸之赋
贾氏曰谓百里之外二百里之内民【○王昭禹曰四郊之外谓之甸以田法正在是故也载师以公邑之田任甸地则甸之赋于是乎出矣】
四曰家削【所教反】之赋
王昭禹曰三百里之地大夫所食之采邑禄而不世不得専其地有家而巳故谓之家谓之家削以家邑之位削小故也其赋载师所谓以家邑之田任削地○贾氏曰大夫采地赋税入大夫家采地之外其地为公邑公邑之民赋入王家
五曰县之赋
贾氏曰四百里地名县有小都赋入采地之主其中公邑之民赋入王家也【○王昭禹曰四百里之地谓之小都载师所谓以小都任县地】
六曰都之赋
贾氏曰谓五百里中有大都大都采地其赋入主外为公邑民所出赋入王家也○王昭禹曰五百里之地谓之大都大都之地即载师所谓疆地是也小都不谓之都而谓之县大都不谓之畺而谓之都互相备也盖言家甸稍县则都为疆地可知言都则郊甸稍县为乡遂公邑家邑小都亦可知也
愚案家稍邦县都三等采地之余尽为公邑天子使大夫治之公卿大夫王子弟不得有也此是圣人深意大率三代封建诸侯亦不是连并封去其间自有公邑间其中汉时郡国之制亦有此意盖郡国相错于天下使彼此相监也
七曰闗市之赋
王昭禹曰闗以征其货之出入市以征其货之所在然则闗市之赋出于商贾之民也○王氏详曰载师云园防二十而一谓中也近郊十一逺郊二十而三谓四郊也甸稍县都皆不过十二谓甸家削县都也漆林之征二十而五谓山泽也而不及闗市与币余然则闗市币余所出之赋其将何如乎盖周礼重乎民而禁末作故末作赋重闗市币余之赋亦与山泽之赋等矣不然山泽所出何止于漆林【○陈君举说见大府】
八曰山泽之赋
王昭禹曰先王之于山泽有虞以度其物有衡以平其政为之厉以限其妄入为之禁以止其非法又各使其地之人守其财物则其所取者宜有职矣
九曰币【婢世反】余之赋
刘迎曰币余不在常赋之中皆式法所用之余币也今考职币所掌凡用财之币振掌事者之余财盖此币余之赋也惟其非常赋故以之待赐予而赐予亦无常故也先儒以币余为占卖国中斥币皆末作当増赋者若贾人倍筭矣不知此何等赋邪
以九式均节财用
郑康成曰式谓财用之节度○王昭禹曰式之所载为有书所丽为有数书之所载则有一定之常目数之所丽则有不易之经制以之均财则为有道以之节用则为有礼均财有道则逺近适于均而无有余不足之患节用有礼则多寡适于当而无过不及之币
李景齐曰有以敛于民无以节于己则锱铢之积不足以供泥沙之用此九式财用又所以继于九赋敛财贿之后也
一曰祭祀之式
王昭禹曰祭祀之礼有大小有丰杀多不为过寡不为不足者亦有式焉耳【○王氏详説曰曲礼曰天地之牛角茧栗宗庙之牛角握此牲式也酒正曰大祭三贰中祭再贰小祭一贰此酒式也】
二曰賔客之式
王氏详曰掌客之上公饔饩九牢侯伯七牢子男五牢【○史氏曰朝觐聘问之时待遇宴享之法】
三曰防荒之式
王昭禹曰防之礼有敛葬赙赗以送死者荒之礼有散利施恵以救贫者其用虽甚众而皆有制焉
四曰羞服之式
王昭禹曰羞则膳夫羞用百有二十品之也服则司服掌王之吉凶衣服之类是也
五曰工事之式
贾氏曰工若考工所作器物【○史氏曰工事不可阙有法以制之则无雕镂之饰淫巧之縻】
六曰币帛之式
郑康成曰谓所以赠劳賔客者○贾氏曰若司仪上公三问三劳有束帛也
七曰刍【初俱反】秣之式
王昭禹曰草之谓刍谷之谓秣皆以养牛马有事则秣无事则刍诗曰乘马在廐莝之秣之则刍秣也【○王氏详説曰谓若委人云賔客共其刍薪军旅共其委积薪刍】
八曰匪颁【音班】之式
郑司农曰匪分也颁谓颁赐也【○郑康成曰王所以分赐羣臣也】
九曰好用之式
王昭禹曰因其所好而用之谓之好用玉府凡王之好赐共其货贿内府凡王及宰之好赐予则共之典丝凡上之赐予皆以物授之典枲赐予亦如之盖好用出于上之私恩惟其时物而巳【○刘迎曰后郑以为燕好赐予其与匪颁异乎今考之经玉府所谓金玉玩好谓式贡之余财以共玩好非所谓好乎司书所谓上之用财用职币所谓凡上之小用非所谓用乎好用之式小所以列之匪颁之后】
李景齐曰自祭祀賔客以至币帛刍秣之费固有司可以裁其出入所谓匪颁好用出于人主之意固冝人主所得自为也宰亦得以九式制之焉然则圣人以身享天下之奉不敢以一毫妄费以至于此财安得而不裕哉
总论
刘执中曰祭祀之式春官掌焉宾客之式大行人司仪掌焉羞服之式膳夫司服掌焉工事之式司空之属掌焉币帛之式外府掌焉刍秣之式掌客掌焉匪颁之式大府掌焉好用之式内府掌焉九者违式均节失宜则大宰掌焉
王昭禹曰先王生财有道取财有义用财有礼九职所以生财也九赋所以取财也九式所以用财也陈君举曰九赋敛财贿九式均节财用尽总于冢宰所谓以此取之以此用之未尝分别秦汉以来人主私意日生创为条目掌天下之财有大司农掌王之治藏则有少府掌没入民财则有水衡都尉而大司农则供国经费之用少府则供王玉食奉养之用水衡则供王之私用色目既烦各私其局征敛搜求富藏于官前辈尝论王者除四夷之外不治自外薄四海阖门而视皆一家也今阖门而与子弟为市虽尽得子弟之财犹不富也
又曰所谓大宰制国用者制其出也古者财用冢宰制出而司徒制入六卿三公皆兼之自汉丞相以钱谷出入为非已责则均节会计之职散之九卿
以九贡致国之用
胡氏曰先王授民以田则责之赋授诸侯以国则责之贡赋者养天子之礼贡者事天子之义【○陈氏曰采邑有赋而无贡国有贡而无赋九赋有甸稍县都而九贡致国之用是也禹贡八州有贡惟冀州畿内无贡以畿内王之所食特敛其赋而巳非所谓贡也】
贾氏曰此诸侯嵗之常贡小行人云春入贡是也若大行人侯服嵗一见其贡祀物乃因朝而贡与此别也诸侯国内得民税大国贡半次国三之一小国四之一所贡者市取当国所出美物禹贡所云贡篚是也
李景齐曰致者使之自至非穷欲以求之也用者所贵适于用非贵于逺方之珍异也西旅献獒固足以侈其君来逺之德而召公谆谆然以训武王者毋亦珍禽奇兽非服食器用之宜而自以异物为寳则玩好之心一萌其弊乌可胜言哉此九贡之目自祀贡嫔贡以至于斿贡物贡盖无不适于用者后世人主汲汲于方物之贡至于防防名鹰亦遣使以求之何谓
一曰祀贡
郑司农曰祀贡牺牲苞茅之属【○王氏曰凡可以供祭祀之物】
二曰嫔【音频】贡
郑康成曰嫔贡丝枲【○王氏曰凡可以供嫔妇之物】
三曰器贡
郑康成曰银铁石磬丹漆也【○黄氏曰用器兵器礼乐之器○刘执中曰谓土之精器若郑之刀宋之斤鲁之削呉越之劒也○王氏曰凡可以为器之物】
四曰币贡
郑康成曰玉马皮帛也【○王氏详説曰古人所谓币者非止币帛也小行人云合六币圭以马璋以皮璧以帛琮以锦琥以绣璜以黼故后郑以币为玉马皮帛○王氏曰凡可以为币之物】
五曰材贡
郑司农曰木材也【○郑锷曰如杶榦栝栢之可为宫室者也○刘执中曰谓若燕之角荆之榦妢胡之笴呉越之金锡也○王氏曰凡可为材之物】
六曰货贡
郑康成曰金玉龟贝也【○王氏曰凡可为货之物】
七曰服贡
郑康成曰絺纻也【○黄氏曰不独絺纻纁纎纩皆是○王氏曰凡可为服之物】
八曰斿贡
刘执中曰谓羽毛可注旗旄也【○愚按此本司农盖斿即龙斿九斿之斿也】
九曰物贡
郑康成曰杂物鱼盐橘柚【○郑锷曰物贡则不可名以一物如海物惟错之物谓杂物之可贡者也○刘执中曰谓九州所产万物可以致逺而资国之用者也】
总论
郑锷曰或谓国之贡万民之赋皆王国所须以为用贡赋毕入然后宰可以制国用今也列九赋于前以九式处其中乃以九贡列其后何也盖王国之财自足以充王国之用善治国者有生财之道又奚待于诸侯然后足哉故列九赋之目即继以均节之式明生财之道既有九赋则量入以为出可也若乃国之贡本诸侯奉上之诚意不急急于徴之立法于此俟其自至耳
周礼订义卷二

[book_title]卷三
<经部,礼类,周礼之属,周礼订义
钦定四库全书
周礼订义卷三　　　　　宋　王与之　
以九两系【音计】国之民
郑康成曰两犹耦也所以恊耦万民系连缀也【○贾氏曰谓王者于国之中立法使诸侯与民相合耦而聨缀不使解散也】
愚案民心无常难合易睽非平时眷恋不忍去必非一人名位可得而留惟大牧以地长以贵主以利吏以治薮以富足以系民之身师以贤儒以道足以系民之心宗以族使知天属之亲不可离友以任使知人道之交不可间然后相安相养相亲相逊虽有变故之死靡他后世九两既废人心亦离匹夫匹妇不所求而乐国乐郊之思发于中而形于言者上之人果何道而联属其心耶曾子所谓上失其道民散乆矣者此之谓也
一曰牧以地得民
郑康成曰牧州长也九州各有封域以居民也【○贾氏曰即王制二百一十国以为州州有伯伯即州长也】
陈君举曰古者牧伯更代诸侯世袭如周初荆州之牧则蔡仲其后则申伯豫州之牧则管叔其后则虢公而周公君陈则迭居东郊也汉诸侯王自景武以后若居然至唐藩镇则举五侯九伯汝实征之之事而付之世袭其弊始不胜矣
二曰长【音掌】以贵得民
郑康成曰长诸侯也一之贵民所仰也【○愚案王制云五国以为属属有长八州三百六十长自唐虞以来诸侯亦有以长名者郑氏之亦未可非也○王昭禹曰下文曰施则于都鄙则曰建其长是也所谓内诸侯也】
三曰师以贤得民
郑康成曰师诸侯师氏有德行以教民者【○黄氏曰师掌敎之官卿大夫师氏保氏也】
○吕氏曰师言贤而不言道身即道也莫重于儒莫尊于道至于师而二名皆不至焉师之任易乎哉
四曰儒以道得民
郑康成曰儒诸侯保氏有六艺以教民者【○黄氏曰儒学士也通乎其下传道授业者】
愚案师则德成行尊足以表率斯世故得民以贤儒则明此道以教诏斯世故得民以道
五曰宗以族得民
李氏曰大宗者其先祖之荷族人之纪纲乎大传曰别子为祖继别为宗继祢者为小宗有百世不迁之宗有五世则迁之宗百世不迁者别子之后也宗其继别子之所自出者百世不迁者也宗其继高祖者五世则迁者也别子谓公子若始来及其在此国者后世以为祖也别子之适子适孙世世继别子为大宗百世不迁之族人五世外者皆为之齐衰三月母妻亦然故大宗有族食族燕之礼所以族也夫五服者人道之大治也然而上尽于高祖则逺者忘之矣旁尽于三从则疏者忘之矣故立大宗以承其祖族人五世外皆合之宗子之家序以昭穆则是始祖常祀而同姓常亲也始祖常祀非孝乎同姓常亲非睦乎重宗者尊祖之义也○薛氏曰百夫无长不散则乱一族无宗不离则疏先王因族以立宗敬宗以尊祖故吉凶有以相及有无得以相通尊卑有分而不乱亲疏有别而不二贵贱有等而不间然后一宗如出一族一族如出一家一家如出一人此所以得乎民也【○郑锷曰大宗则收族故族于丧则必服而冠娶妻者必告其所收者广虽无服之亲亦系属而不散故以族可以得民】
吕氏曰古者建国立宗其事相须春秋之末晋执蛮子以楚楚司马制邑立宗焉以诱其遗民而尽俘以归当典刑废坏垂尽之时暂为诈伪之计犹必立宗前此可知左传翼九宗五正逆晋侯欲理防封建其次便当立巨室盖巨室大宗系国家轻重更相维持以固结人心如晋九宗五正不独是制度武王分殷之余民懐姓九宗于晋至春秋见故家犹在孟子曰为政不难不得罪于巨室盖有千乘之国有百乘之家所以互相维持相视如一体
六曰主以利得民
王昭禹曰有国者谓之君有家者谓之主然则主者大夫之治都鄙而不为长者是也【○郑锷曰左氏载荀偃卒宣子抚之曰事呉敢不如事主杜氏曰大夫称主是也】
郑康成曰利读如上思利民之利谓以政教利之【○贾氏曰上思利民左传季良之辞此谓大夫宣君政教民则采邑之民也】
七曰吏以治得民
郑康成曰小吏在乡邑者【○贾氏曰若比长闾胥或在乡或在公邑采邑以治政得民也○王氏曰凡治民皆谓之吏】
八曰友以任得民
郑康成曰友谓同井相合耦耡作者孟子乡田同井出入相友守望相助疾病相扶持则百姓亲睦【○王昭禹曰学校之友相任以道则以道而相得乡田之友相任以事则以事而相得故曰以任得民】
九曰薮【音叟】以富得民
郑康成曰薮亦有虞掌其政令为之厉禁使其地之民守其财物以时入于王府颁其余于万民富谓薮中材物【○王昭禹曰有具区荆有云梦豫有圃田青有望诸兖有大野雍有蒲幽有貕养冀有杨纡并有昭余祁凡皆薮之大者先王之制于大泽大薮则立中士四人下士八人以掌之于中泽中薮则立下士六人以掌之于小泽小薮则立下士三人以掌之薮之所在掌之既有其人又有厉以限其妄入有禁以止其非法则其间所生之物充牣繁庶而民取之足以为富故曰以富得民】
王氏曰川泽之虞山林之衡皆富得民而独言薮则举小以见大
正月之吉始和布治于国都鄙
郑康成曰正月周之正月吉谓朔日○刘执中曰正月之吉阳生隂复其气始和歳事将兴而春令行矣故因其始和而布治焉
贾氏曰自此以下皆谓施前事条也
愚案治邦国都鄙官府之法固自一定不可易者然时移事改岂能无少变处故每歳终必修焉月令季冬有曰是月也天子乃与公卿共饬国典论时令以待来嵗之宜修之于歳终而后布之于正月
王氏详説曰典法则之所施言国都鄙官府而治之所布不言官府者盖布治者官府之事也施法于官府而有所建立者非官府之事也
乃县【音】治象之灋于象魏使万民观治象挟日而敛之郑康成曰大宰以正月朔日布王治之事于天下至正歳又书而县于象魏振木铎以徇之使万民观焉小宰亦帅其属而往皆所以重治法新王事也【○贾氏曰郑知乃县为建寅月者以小宰所以佐大宰彼云正歳县之与此一事也】
郑司农曰象魏阙也故鲁灾季桓子御公立于象魏之外命藏象魏曰旧章不可忘○贾氏曰周公谓之象魏雉门之外两观阙高巍巍然孔子谓之观春秋定二年雉门及两观灾是也云观者以其有教象可观望又谓之阙
郑司农曰从甲至甲谓之挟日凡十日○王昭禹曰必至于挟日者盖近或知之矣逺者庸有未知焉观之挟日则使逺近皆徧知故也
乃施典于国而建其牧立其监设其参傅其伍陈其殷置其辅
王氏曰既以治象示人于是乃以所建典法则施于国都鄙官府也
郑康成曰以侯伯有功德者加命作州长谓之牧所谓八命作牧者【○愚案牧説见前九两一曰下】监谓公侯伯子男各监一国【○王氏详説曰王制曰天子使大夫监于方伯之国国三人则是大夫谓之监也梓材曰王啓监厥乱为民则是诸侯谓之监也盖商人之制八州八伯使大夫监之虽武王之初亦因商制所以三监监武庚是也成周之制九州九牧牧下有伯所谓五侯九伯是也九州九牧每牧之下有二伯则十八伯矣二伯分掌九州之牧伯则是有四牧之半为九伯也盖五侯者举全数也周旣以伯佐牧矣则不复大夫监之也皆立其监者谓诸侯之自监其一国耳】参谓卿三人【○贾氏曰左氏传杜泄云吾子为司徒夫子为司马孟氏为司空则诸侯三卿司徒司马司空○礼记檀弓疏曰诸侯三卿司徒兼冢宰司马兼宗伯司空兼司冦○愚案先王命诸侯以国凡官属皆自辟置然后亦不敢自专故大国三卿二卿命于天子如齐有天子之二守国高是也必自天子命之者非使之伺察诸侯示以不敢専之意耳自秦人置监郡魏晋以下有典籖専以宰制诸侯为事五代时不置监郡殊失古人之意】伍谓大夫五人【○贾氏曰谓司徒下二大夫一为司徒大夫一为大宰大夫司空下二大夫一主司空事一为司冦大夫司马事省阙一大夫故五人○礼记檀弓疏曰三卿之下有五少卿为大夫司徒之下立小宰小司徒司马之下事省立小司马兼宗伯事司空之下立小司冦小司空】殷众也谓众士王制诸侯上士二十七人其中士下士各居其上之三分辅谓府史庶人在官者
郑锷曰牧长正皆以建言之如建国建极之建不可得而动摇之意【○史氏曰建者必有册命告于祖庙】监两贰皆以立言之如有所立不可得而倾仆之意参伍攷皆谓之设如方设居方之设布而置之之意独国之伍以傅言之盖大国既设三卿矣五大夫则又附于三卿之下使有所依傅之意【○贾氏曰傅者谓大夫上有卿下有士受上政傅于下受下政傅于上也】殷曰陈谓其众也【○史氏曰陈者设张之】辅曰置谓贱也【○史氏曰置者録存之】爵有尊卑辞有轻重以别之耳
乃施则于都鄙而建其长立其两设其伍陈其殷置其辅
郑康成曰长谓公卿大夫王子弟食采邑者【○贾氏曰典命三公八命卿六命大夫四命大宗伯云六命赐官注云王六命之卿赐官者使得自置其官治家邑如诸侯则此之长惟据公卿巳上大夫四命不合立官郑并言大夫者是广解长义其实大夫不合有两卿五大夫当与诸侯之卿同官事当相兼也王子弟食邑其亲者与三公同在五百里疆地各百里其次疏者与六卿同在四百里县地各五十里已上二者得立两卿五大夫其次更疏者与大夫同在三百里稍地各二十五里不得立两卿五大夫亦职相兼也】两谓两卿也不言三卿者不足于诸侯【○贾氏曰畿外诸侯南面而尊故得伸而言立三卿天子公卿虽尊以在天子之下故屈而立两卿也】
乃施灋于官府而建其正立其贰设其攷陈其殷置其辅
郑康成曰正谓冢宰司徒宗伯司马司寇司空也【○王氏曰正官长也谓之正则以官属所取正故也】贰谓小宰小司徒小宗伯小司马小司寇小司空也【○王氏曰贰者所以副贰于六官而专逹其事之次者】攷成也佐成事者谓宰夫乡师肆师军司马士师也司空亡未闻其攷【○王氏曰考则攷殷辅之治者也】
总论
王昭禹曰先王之治于国之诸侯以其逺于王而有君之道故其官致详而少损于王朝于都鄙之主以其近于王而有纯臣之道故其官致略而少损于国官府者六官分职以治事者也是皆王朝之官散而各居其府者也故又略于都鄙其尊卑隆杀不同而官之名亦因以异矣
凡治以典待国之治以则待都鄙之治以灋待官府之治以官成待万民之治以礼待賔客之治
贾氏曰皆言以者当别有篇卷使人执持施行之郑康成曰成八成也【○贾氏曰上文官成在八法治官府中今特出之者以其八成本待万民在官府者欲见官府执行礼记云谁能秉国成】礼賔礼也
王氏详説曰官成虽用之于官府然八成所谓政役师田闾里称责等事无非民事也礼賔虽用之于万民然大小行人司仪掌客所掌无非国家之賔客也愚案大臣之职惟讲求典法则之所由出其条目付之有司者治来则应之而已故邦国都鄙宫府万民之治皆下一待字
祀五帝则掌百官之誓戒与其具脩
王氏曰五帝五精之君昊天之佐也【○愚案注疏説五帝之名甚诞已于小宗伯辨之】
刘迎曰誓戒者誓其所当戒者也如所谓前期十日帅执事而卜日遂戒戒百官以所当奉祭之事恐其不敬也【○王昭禹曰誓者誓以言而使信戒者敬其事而使谨】○郑康成曰誓戒要之以刑重失礼也明堂位所谓各其职百官废职服大刑是其辞之略也
刘迎曰具脩者特具之礼所当脩使无阙事也如所谓视涤濯賛牲事賛玉币爵之事皆百官所当脩具【○王昭禹曰具则所当集者也脩有所加损者也具之所以其物脩之所以致其治】
郑锷曰欲奉祀之人致诚而勿慢必有戒誓焉欲奉祀之物应礼而不阙必有具脩焉
前期十日帅执事而卜日遂戒
郑康成曰前所诹之日也○王氏曰记云七日戒三日斋又曰散斋七日以定之致斋三日以齐之齐之之谓齐定之之谓戒散斋七日致斋三日凡十日也○郑康成曰执事宗伯大卜之属既卜又戒百官以始斋○王昭禹曰祭祀之礼致其诚而已先王之至诚幽有以逹乎神用卜者所以达神之意也古者卜上辛不吉则卜中辛中辛不吉则卜下辛下辛不吉则不卜可也鲁四卜郊此春秋所以讥之也卜日既定遂戒戒者所以敕其事而使之不敢怠忽也
及执事眡【音视】涤【直歴反】濯【直角反】
贾氏曰及至也仪礼特牲云前祭日之夕视壶濯及豆笾○王昭禹曰执事之别有二凡预祭祀之人谓之执事向祭之辰执事之节亦谓之执事此谓执事盖及执事之节也○郑康成曰涤濯谓溉祭器及甑甗之属
及纳亨【普庚反】賛王牲事
郑康成曰纳亨纳牲告杀谓向祭之晨既杀以授亨人【○贾氏曰礼器云纳牲诏于庭杀讫毛以告纯血以告杀腥其俎豚解以腥之以此讫乃纳与亨人爓祭此言纳亨者以牵牲也明堂位君肉袒迎牲于门卿大夫賛君賛王牲事者即卿大夫賛币一人也】
及祀之日賛玉币爵之事
郑康成曰日旦明也玉币所以礼神玉与币各如其方之色【○贾氏曰大宗伯以玉作六器以礼天地四方青圭礼东方赤璋礼南方白琥礼西方璜礼北方又曰皆有牲币各放其器之色彼牲币不是礼神之币亦云各放其器之色是其礼神币与玉亦各如其方之色】爵所以献齐酒【○贾氏曰幂人防布幂八尊八尊者五齐三酒之尊也】不用玉爵尚质也三者执以从王至而授之【○贾氏曰谓至此祀圜丘方泽祭所而授之王亲自执玉币奠于神座亲酌以献尸也】
总论
王氏详説曰考之大宗伯非惟文之先后与此不同而其事之轻重亦不同大宗伯曰祀大神享大祭大示帅执事而卜日此则曰祀五帝而继之以卜日岂非五帝之祀为重乎大宗伯曰宿眡涤濯此则曰眡涤濯盖涤濯之事宗伯先期而眡之大宰至期而眡之岂非以涤濯之事为微乎大宗伯曰省牲镬此则曰纳亨賛王牲事者盖君肉袒迎牲于门卿大夫賛君是賛其杀牲之事也宗伯则省其镬而已岂非以賛牲之事为大乎大宗伯曰涖玉鬯此则曰賛玉币爵是賛爵而不賛鬯也盖玉鬯用之于宗庙此则曰祀五帝则是祭天无祼也岂不以賛爵之重于涖鬯乎大宗伯曰奉玉齍此则止于賛牲是賛牲而不賛齍也盖祭祀以牲为大而齍盛次之故小宗伯之职以毛六牲使五官共奉之辨六齍使六宫之人共则牲之大于齍也明矣大宰虽不预于奉牲而特预于賛牲岂不以賛牲之重于奉齍乎大宗伯曰祀大神享大祭大示此则曰祀大神示亦如之享先王亦如之盖宗伯礼官也掌建天神地示人鬼之礼故正而名之大宰特严重其事而已初无预于正名之事岂非以大宰之职为尊
祀大神示【音祗】亦如之享【许两反】先王亦如之賛玉几玉爵郑康成曰大神示天地也【○贾氏曰谓冬至祭天于圜丘夏至祭地于方泽○王昭禹曰凡在天者五帝星辰皆神也故昊天为大神凡在地者社稷山川皆示也故泽中之所祭为大示○贾氏曰亦如之者自百官誓戒巳下至賛币皆如祀五帝之礼】
刘氏曰享先王谓宗庙六享也○郑康成曰玉几所以依神天子左右玉几宗庙献用玉爵○贾氏曰别言賛玉几玉爵则天地不用玉几玉爵也
大朝【直遥反下文同】觐防同賛玉币玉献玉几玉爵
郑康成曰时见曰防殷见曰同大防同或于春朝或于秋觐举春秋则冬夏可知助王受此四者玉币诸侯享币也其合亦如小行人所合六币云【○史氏曰束帛加璧玉币也】玉献献国珍异亦执玉以致之【○史氏曰来献其琛玉献也】玉几王所依也立而设几优尊者【○贾氏曰知立而设几者司几筵云大飨射凡封国命诸侯王位设黼依依前南向左右玉几是立设几也】玉爵王礼诸侯之酢爵【○贾氏曰大行人云上公再祼而酢侯伯一祼而酢子男一祼不酢此大宗伯摄祼非冢宰所賛诸侯酢王用玉爵则冢宰賛王受之】王朝诸侯立依前南面其礼之于阼阶上
愚案朝觐防同賛导威仪其大者宗伯之事其细者司仪行人之职冢宰与君同体镇抚诸侯乃其道也而下与交际之礼曰大朝觐防同非周家细事所谓坐明堂以朝诸侯昔者武王克商所未举也成王新立周公摄政则一切举行之不特五等诸侯咸在八蛮五戎六狄九貉环列而防所以制礼作乐颁度量而天下大服也此一代希濶之典故大宰于此不得视为微文末节进而賛之所以成天下之大礼章一王之盛事
大丧賛赠玉含【户暗反】玉
郑康成曰助王为之也赠玉既窆所以送先王含玉死者口实天子以玉杂记曰含者执璧命曰寡君使某含则诸侯含以璧【○郑司农曰含玉璧琮】
王昭禹曰含礼行于始死之时赠礼行于既窆之后○王氏曰赠玉含玉大丧之大事赠在含后而先言赠者赠比含尤送终之大者以其礼事之大故亦大宰赞之
作大事则戒于百官賛王命
贾氏曰前已言祀五帝及大神祗祭事戒百官讫此云作大事惟戎事耳郑引春秋传云国之大事在祀与戎证此大事是戎事
愚案国家之举事凡其大者不可不戒饬百官故戒百官则有命命即训戒之言也大宰賛助王者之出教令若书之多士多方所以诰多士庶邦皆言王若曰是也
王眡治朝则赞听治眡四方之听朝亦如之
郑康成曰治朝在路门外羣臣治事之朝王视之则助王平断
愚案听朝库门之外臯门之内乃朝士所掌之朝王之所以朝诸侯断疑狱者在是比治朝则为外郑以朝于方岳之下非是详见司士
凡之小治则宰听之待四方之賔客之小治郑康成曰大事决于王小事宰专平○薛氏曰者谓治之小者八法之治官府八则之治都鄙之则大宰専而不以佐王然以八法八则论之则官府都鄙之权尽总乎大宰非小事也以此为小事则何者为大事乎小宰所谓大事则从其长果以何者为大事乎此所谓小治即王眡治朝听朝之小治前言王眡治朝则賛听治眡四方之听朝亦如之盖王者坐庙堂有斧扆以朝诸侯其权甚重其事甚大大宰不敢与其政特賛其听治而已至朝诸侯之时资粮之费饔飱币帛之奉以至出入往来之具皆小治也岂可无以应之故王者眡朝于路门之内冢宰有以听邦之小治王者眡四方之朝冢宰为之待四方賔客之小治先儒以此为两事失之○贾氏曰重出冢宰之名据百官总焉故特云冢宰
歳终则令百官府各正其治受其防
郑康成曰正正处也【○贾氏曰谓正处其所治文书○王昭禹曰为将受其防故各使之先自正其治也】防大计也○王昭禹曰受其一歳功事财用之计
听其致事而诏王废置
王昭禹曰受其一歳功事财用之计听其所致以告于上之事则其吏之治行可知矣于是乎诏王废置然此非特为废置也歳终平在朔易之时亦欲以知所当调制以待正月之吉布施之也
三歳则大计羣吏之治而诛赏之
郑司农曰三载考绩○郑康成曰事久而听之大无功不徒废必罪之大有功不徒置必赏之○易氏曰嵗终之攷覈方严则行之以天子之命三歳之攷覈既审则守之以一定之法司防曰以周知四国之治而诏王及宰废置则废置之诏王可知也宰夫曰凡失财用物辟名者以官刑诏宰而诛之其足用长财善物者赏之则诛赏之责于大宰可知也【○王昭禹曰不言诏王者歳终废置尚以诏王其诛赏可知矣】
总论防计
吕氏曰成周时宰既受百官之防听其致事而诏王废置三歳大计羣吏之治而诛赏之矣而司徒又自考其属正要防而致事司寇又命于其属入防政致事下至宫正防其行事而自攷其职之所统内宰稽其功事而自攷其职之所统虽医事之微医师亦于歳终稽其医事此各考于其属上下逓察而宰实提其大纲至于防计之烦又専设一司防以攷察之司防曰以逆羣吏之治而听其防计以参互考日成以月要考月成以歳防考歳成以周知四国之治以诏王及宰废置此可见成周之时各考于一职之长而后考于一官之长考于一官之长始尽考于司防而后逹于宰欤故各考其属于下则寡而难欺提其纲于上则简而易见而又俱考于司防则精详而徧察可以防其蔽矣【○孙氏曰周之防计惟司徒司寇先防其属而其余悉惟大宰是聼以大宰之尊而亲防计之烦何也大宰以八柄诏王驭羣臣凡废置诛赏必于防计得之询事考言皆有纪载之实课功计效不参以毁誉之私然后足以劝羣工熙庶绩也宗伯司马又不自防其属何也宗伯掌礼而礼费归于计财之官司马掌政而兵赋属于长民之吏不若刑官狱讼之事敎官土地人民之事烦且冗也】
王昭禹曰舜三载考绩三考黜陟幽明周官之法则歳终废置三歳诛赏之何也盖先王之治因时而已尧舜之时其法略其事简故至于三载考绩九载然后黜陟幽明当周之时其法详其事繁故歳终则废置三歳则诛赏【○孙氏曰昔者平水土教播种开山泽必皆迟之歳月而后有立更厯三代则功成治定玩愒从生在有虞不得不寛而成周不容不密也】
总论大宰
孙氏曰论道经爕理隂阳然后为一相之任今大宰不过从事文书法令之间无以别于五官奚取一相哉盖古之论道经者未尝离事物而尚清谈文书法令莫非道也故大宰事任之重体貌之尊特加宰以别之小治得専听歳防得専受官刑得専决治令得専出好赐之给于内府者有司可得而共废置之参乎八柄者有司可得而诏国待之均平生齿赖以经制成周委重一相于斯可见
周礼订义卷三

[book_title]卷四
钦定四库全书
周礼订义卷四　　　　宋　王与之　撰
小宰之职掌建之宫刑以治王宫之政令凡宫之纠禁
郑康成曰宫刑在宫中者之刑建明布告之【○黄氏曰王宫内外自宫室庖膳医药酒浆货贿嫔妇皆统于大宰而小宰建宫刑以治之○郑锷曰考之于经不见宫刑之目盖宫中之刑宜也观王族有罪磬于甸人而礼以谓刑于者不与国人虑兄弟则王宫之刑宜益加可知】
王氏详説曰凡者总之辞凡宫则王宫后宫总在是矣○郑康成曰纠犹割也察也【○郑锷曰纠以察其匿禁以止其干犯有内宰以宪禁令于北宫而纠其守矣小宰又建宫刑以治其纠禁其孰敢犯之哉○愚案纠以约其慢怠禁以止其邪僻不惟迩臣知所畏而后宫近习亦知所畏此乃先王治内之道】
郑锷曰周家之制有王宫有后宫后宫则王之北宫王宫则路寝一小寝五是也至尊所居欲其严肃必有刑禁以治其政令故使小宰建之然非特治王宫而已凡宫之纠禁皆得以治之盖欲治其国先齐其家人君虽正身以齐家茍不用刑以威之则或恃恩而无所畏然齐家用刑则伤恩故使大臣驭之以刑也法在大臣恩在人主家其有不齐乎是刑之建宜使大宰今乃使小宰者岂非大宰论道佐王所以正其身而掌刑以治纠禁近于有司之职非所以尊论道之臣故欤然使大宰之贰掌之则察治者岂不尊且严哉
陈及之曰大宰于内外事无所不关预小宰宰夫是其属官也天官中既有内宰下大夫治王内之政令矣权岂不足以统宫内而又俾小宰之属预其事何也盖自宰夫以下即叙宫正宫伯二官宫正掌宫中徒役及诸官府在内者宫伯掌贵游子弟卫王宫者彼二官皆命士耳权轻不足压人望故又俾小宰宰夫总之若内宰特治王内之政令以礼仪教王后夫人及九嫔世妇耳而宫中徒役卫之事无所干预也汉制虽有周官遗意以卫尉掌兵卫如周官宫正之职以光禄勲掌郎从卫如周官宫伯之职而大司马以三公都试郎羽林之属凡两宫地城门卫北军兵属焉近周制宫正宫伯之权统于小宰矣
掌邦之六典八灋八则之贰以逆国都鄙官府之治郑司农曰贰副也○杨氏曰小宰司防皆曰掌六典八法八则之贰盖贰大宰之治也司书则掌其书而已逆邦国都鄙之治则不与焉小宰司防皆中大夫司书则上士则小宰司防非司书之副明矣司书如今监制敕库之○贾氏曰逆迎受勾考之使知功过所在也【○郑锷曰天下之事及其来也从而受之则顺当其未来也先求而受之则逆典法则者治之本也从则治违则乱待其已违之后而乱已生然后攷之不亦晚乎小宰逆而攷之则其攷也在于从违之间于其未至而先钩考故以逆言之○王氏曰逆者有所治正也有所治正则逆之矣所治在太史则太史之所逆也所治在司防则司防之所逆也所治在小宰则小宰之所逆也非太史司防小宰所逆然后太宰以典法则待之】
刘执中曰大宰施六典八法八则于嵗首责国官府都鄙以其治者也小宰掌其贰于歳终钩考其成以防其治之优劣者也故曰以逆其治焉
执之九贡九赋九式之贰以均财节用
王昭禹曰九贡九赋九式之书其正在大宰司防而其贰在小宰大府故于小宰言执○史氏曰周之财所蓄至于不可胜用岂独冢宰制国用之力小宰固执其法而不变乃能用之不匮也茍执之不固则始均而终必偏始俭而终必侈虽有法谁与守贡赋之入歳有常数九式之用国有定规彼有余此不足小宰均之以裨不给则九式不愆于其礼矣节邦用者非其式则不之用而王者之欲不节而自中乎礼仪矣
杨氏曰大宰以道揆事王其制国用也惟共王之用如羞服匪颁好赐之皆得以式均节之故曰均节财用通言财用则邦国在其中矣小宰而下有法守者也量贡赋之入均之以应九式之用则与大宰同而所节则邦之用而已所以共王者不得而与也故以节用邦用如祭祀賔客丧纪之是也司防掌防事而已王及后之服与夫膳禽饮食不防则共王之用者虽多寡之计亦不得而与焉故均节之财用而巳与小宰之均节亦异也
以官府之六叙正羣吏
郑康成曰叙秩次也【○王氏曰叙叙其伦之先后也○吕氏曰左传作执秩以正其官如小宰六叙正羣吏是也秩叙不正其余皆乱】郑节卿曰考之六官小宰月终受羣吏之要则以官府之叙宰夫掌百官之徴令则有胥以治叙宫伯掌王宫士庶子之政令而月终必均其秩叙内史以八枋之法诏王治而纳访必掌其叙下而郷师之与里宰凡事令作秩叙凡歳时合耦于耡亦行其秩叙六叙之本末一曰正其位此则始正其旧叙耳至于进其治而作其事无非挽之而使前作之而使不怠于是制其食而食有多寡之异聼其情而情有诚伪之不同或陞其次或増其秩而百官府之人虽不待歳终三歳而废置诛赏可以逆知之矣汉继周之后有歳终超迁至大中大夫者有一歳而九迁者此皆周人六叙迁转之遗意也○郑锷曰经言羣吏有自大夫以下言之者有自士以下言之者有总六属之吏言之者如司防言逆羣吏之治则卿以上非司防可得而逆则自大夫以下言之者也宰夫掌正三公六卿大夫羣吏之位于大夫之下书羣吏则自士以下言之也大宰言大计羣吏之治与此六叙正羣吏则总六属之吏以言之也盖大宰所大计者非一官之吏而小宰所正者凡在官府之羣吏也
一曰以叙正其位
王昭禹曰宰夫掌治朝之法以正王及三公六卿大夫羣吏之位固有尊卑也位以德兴德以位叙因其人之德有小大而授之以位之尊卑则爵以阶而升命以等而进矣【○刘执中曰以品秩为叙则位可正矣】
二曰以叙进其治
贾氏曰卿大夫士有治职功状文书进于上亦先尊后卑也【○王氏曰以其位之叙进之进之谓若治目有功进使治凢也】
三曰以叙作其事
史氏曰有官斯有职有职斯有事至于各共其事而不敢怠忽者有叙以作之也【○王昭禹曰月有所攷以稽其行之有造歳有所防以简其业之大成此所谓以叙作其事】○黄氏曰以叙进其治未尝不欲其治也又恶其陵节犯上出位邀功故以叙进之頺靡废旷不可以不戒也则又以叙而作其事
四曰以叙制其食
王昭禹曰饩廪称事所以劝百工也上农夫食九人中食七人下食五人而庶人在官者其禄以是为差上士倍中士中士倍下士而下士之禄与庶人在官者同则食之多寡厚薄固有常数矣以叙制之而先后得其伦则士无素飱而灭裂于其职矣
五曰以叙受其防
贾氏曰歳终进防计文书受之亦先尊后卑也○王昭禹曰功事财用之计谓之防有以防其治者若大宰歳终令百官府各正其治受其防是也有以防其事者若宫正歳终则防其行事是也有以防其食者若宫正月终则防其稍食是也【○史氏曰非有叙以受之则事之繁伙数之浩穰不得其要领矣】
六曰以叙听其情
郑康成曰情争讼之辞也○王氏曰自防以上不得其情而至于讼讼则各以其叙听之○王昭禹曰不曰听其讼而曰聼其情聼讼者在于得其情故也
总论
陈君举曰小宰言六叙在前言六计在后此是考课法中间皆是官府事且防常人六叙只作尊卑説殊不知此中有尊卑有先后有缓急以叙正其位是尊卑治者功状也谓如今日朝诸侯且先还诸侯奏功状其他不混在这里以叙作其事者谓如今日理防朝诸侯事则朝诸侯事便在前其他且后今日理防祭祀便是祭祀事在前其他又后耳制其食亦有慢处如聼其情虽是一人听了一人须是有体统朝廷上既六叙去区处百官便有六计去察他廉也今一人善便察见得他是此善又或有能而不正者有正而不善辨者各各察他廉庶防天下无遗材
以官府之六属举治
贾氏曰立长官必当以属官佐之治得举也
一曰天官其属六十掌治大事则从其长小事则専达二曰地官其属六十掌教大事则从其长小事则専达三曰春官其属六十掌邦礼大事则从其长小事则専逹四曰夏官其属六十掌政大事则从其长小事则専达五曰秋官其属六十掌刑大事则从其长小事则専达六曰冬官其属六十掌事大事则从其长小事则専达
陈君举曰六官各六十凡三百六十周天之数也治官之属六十三教官之属七十九礼官之属七十一政官之属六十有六小宰皆曰六十举成数耳○易氏曰圣人法天建官天度奇而不齐圣人亦不如是之拘也
郑康成曰大事则从其长若庖人内外饔与膳夫共王之食小事専达若宫人掌舎则各为一官也【○贾氏曰郑直举天官之内其事显者各言其一也其余若大府则治藏之长地官司市则市官之长春官大司乐则乐官之长夏官司甲则兵戈盾官之长如此之甚多不可具陈小事専达若天官亦甚众不可具言也】○史氏曰大事虽略所系则重故当从长小事虽烦所系则轻故当専达【○李景齐曰卑而尸大功则势有所不行尊而尸小功则力有所不及故大事则从其长所以示其有所统一而小事使之専达者则在下者亦得以自尽其才此成周之世所以无旷官无废事也】
以官府之六职辨治
贾氏曰六官各有职若天官治职地官教职其职不同事得有分辨故云以辨治也
愚案制为成书则曰典待人而行则曰职六典以书言故及于官府百官之职六职以人言故百官府不必言
一曰治职以平国以均万民以节财用
王氏详曰平详于经均详于纪
黄氏曰平邦国均万民上之财用不节何可为也故冢宰制国用
刘氏曰国制度由天官以裁处故以节财用为职否则制度崇而力不能供矣○王昭禹曰大宰以道揆之故财欲均用欲节小宰以法守位但谨其出入而已故以节财用而不言均
二曰教职以安邦国以宁万民以怀賔客
王昭禹曰教典之为书教官之为职同于安邦国而已○贾氏曰教典云扰万民此云宁万民扰为驯驯则宁义无异也
王氏曰教官之属以其职推而行之然后可以宁万民也○郑康成曰懐亦安也賔客来共其委积所以安之【○贾氏曰大司徒有遗人掌十里有庐庐有饮食之等故云共委积也○黄氏曰敎之以君臣之义长防之序是故诸侯各述其职而合交之好焉其道通乎下故洪范八政七曰賔诗曰既见君子为龙为光又曰燕笑语兮是以有誉处兮是之谓怀】
刘氏曰国人民由地官以安扰故以怀诸侯为职否则人民扰而国不宁矣○王昭禹曰中庸九经亦终于怀诸侯
三曰礼职以和国以谐万民以事神
王氏曰礼典礼职皆以和国谐万民者盖礼者体也体定则礼典之为书礼官之为职不能有所加损也国不和则无与事其先王万民不谐则无与致其禋祀故礼职以和国谐万民而后以事神也【○郑锷曰邦国万民皆已和谐则明而人心悦矣鬼神依人而行先成人然后致力于神斯能以事神也】
四曰政职以服邦国以正万民以聚百物
王昭禹曰政典之为书止于平邦国而已政官之属推而行之然后有以服国【○贾氏曰服由平定使之然则服亦平也均与正义亦一也○王氏详曰服详于平正详于均】
郑康成曰聚百物者司马主九畿职方制其贡各以其所有【○黄氏曰军旅田役贡赋皆司马政典稼穑财货马牛车辇器械之属聚则公私俱足郑言职方制贡盖其一事耳○刘氏曰不以聚百物为职则兵事兴而民力殚矣○王氏曰聚百物以求之国万民而已不能服之正之则其财岂肯供上之所求故政职以服国正万民而后以聚百物也】
五曰刑职以诘国以纠万民以除盗贼
王昭禹曰刑典刑职皆以诘国纠万民者盖刑者形也形成也故刑典之为书刑官之为职亦不能加损焉
刘氏曰不以除盗贼为职则刑罚滥而大寇作矣
六曰事职以富国以养万民以生百物
王昭禹曰事典之为书事官之为职同于富国而已事典之为书止于生万民事官之属推而行之然后有以养万民也生则使之蕃息而已未有以相养也
愚案事职多百工事百工饬化八材蠧物则有之何以使百物之能生刘氏曰不以生百物为职则事为广而八材枯此乃指考工记补亡书言之非古之事职书曰司空掌土居四民时地利百物虽生于土必四民各安其居地利不失其时然后生长繁殖物物皆遂事职之生百物犹三农之生九谷所以言于富国养万民之后
总论
叶氏曰六卿九职各以数字之微使归统叙一职之内各有条目使就绩用充其所行而三才之道无遗憾矣
以官府之六联合治
刘迎曰天下之事无大于宾祭凶荒军旅田役用人最多分职最众所以有联事而合治○黄氏曰凡官府之相关通者联合之
王昭禹曰八法之官联以防官治此云官府之六联合治者大司徒曰天地之所合也风雨之所防也两之谓合众之谓防防官治则所防者众矣合治则所合者官联与治而已
一曰祭祀之联事
王昭禹曰玉币牲牢之属酒醴器皿之所用者非一官大宰賛玉币爵而小宰亦賛之大宰眡涤濯而大宗伯亦宿视之五官供六牲而小宗伯又毛六牲而颁之于五官司尊掌六尊六之位而小宗伯又辨其名物以待祭祀若此皆祭祀之联事
二曰宾客之联事
王昭禹曰大朝觐防同大宰賛玉币玉献玉几玉爵而小宰亦賛凡受币之事大宗伯以賔礼亲国而大行人亦掌大賔之礼大客之仪大宗伯朝觐防同为上相而小行人于将币则为承而摈宰夫掌其牢礼委积膳献饮食之陈数而掌客亦掌四方賔客之牢礼饩献饮食之等数若此皆賔客之联事
三曰丧荒之联事
贾氏曰荒谓年谷不熟○王昭禹曰大丧大宰赞赠玉含玉而大司徒大丧则率六郷之众庶属其六引而治其政令大司徒大荒则令国移民通财而小行人若国凶荒令赒委之若此皆丧荒之联事
四曰军旅之联事
王昭禹曰古者军将皆命卿而师旅卒长之属皆下大夫士掌其事大司徒大军旅以旗致万民治其徒庶之政令而小司徒令万民之卒伍而亦帅其众庶郷师大军旅正治其徒役与其輂辇大司马及战廵陈眡事而赏罚若此皆军旅之联事
五曰田役之联事
王昭禹曰田所以简众役所以任众大司徒大田役以旗致万民而治其徒庶之政令郷师凡四时之田以司徒之大旗致众庶大役则帅民徒而至治其政令小司徒防万民之卒伍以作田役大司马有搜苖狝狩之事而大役则与虑事属其植受其要若此皆田役之联事
六曰敛弛【只氏反】之联事
王昭禹曰敛民之财谓之敛弛民之力谓之弛【即郑】言敛则散利可知也言弛则薄征亦可知也大宰掌九贡九赋而大府司防司书之亦掌之所谓敛也乡大夫国中贵者之皆舎征而小司徒凡征役之施舎亦掌之所谓弛也凡此皆敛弛之联事
凡小事皆有联
王昭禹曰非祭祀賔客丧荒军旅田役敛弛六者之大事余皆小事也若膳夫之官有庖人亨人内外饔之通职联事司关掌国货之节以联门市皆小事也
以官府之八成经治
贾氏曰官府中有此八事皆是旧法成事品式依而行之以经纪国之政治【○王昭禹曰事为之制物为之防终始皆备其法一定而不可亏是乃谓之成民有争焉以此听之故曰经治】○黄氏曰此即大宰八法官成也八法为属职联成计其目皆在小宰大抵小宰治官府最详八成所以待万民之治也事莫繁于此大小宰通职小宰任其繁则大宰所治皆要也其曰经邦治治之所由以立也○刘氏曰八成者民物簿书图籍之事皆有定制而不可乱所以养民之信自古皆有死民无信不立礼乐刑政待信而为本民无信虽有礼乐刑政何所措哉【○李景齐曰自伏义造书契以代结绳之政而人之要约益严诚信益薄圣人岂固欲如是纷纷世变之所趋不得不然周公为周岂不能还斯民于淳朴之域而小宰以八成经治若所谓比居简稽版图傅别礼命书契质剂要防无非切切于簿书惟恐防奸之不密者其待民不既薄矣乎大抵周公制作凡所为纎悉委曲者不独为一时言实为后世虑也教化之孚者诚不待要约之固而后世诚信之已薄则文籍之可稽犹足济治道之穷故虽春秋诸侯侵暴犹知恶其籍则知简书之可畏亦足以维持人心周公可谓长虑】
一曰听政役以比居
王昭禹曰上之所施谓之政下之所从谓之役记曰五十不从力政则政者力政也施政于上而兴力于下故谓之政役
郑司农曰比居谓伍籍也【○王氏曰听政役者欲知其可任与其施舎者故以比居听之比谓国比居谓民居以国比正之而不服则又以民居正之以国比正之若后世以五等簿差役也以民居正之若后世以簿差役不服则检视屋产也○史氏曰出则有比入则有居以此听政则力政公以此听役则力役省民之奸伪不行矣】
二曰听师田以简稽
王昭禹曰师所以用众田所以简众○郑司农曰简稽士卒兵器簿书【○王氏曰简谓阅而选之稽谓考而计之简稽皆有书焉师田者欲知其车徒之所任财器之所出故以简稽听之○黄氏曰车徒牛马器械皆具于此】
三曰听闾里以版图
贾氏曰在六乡则二十五家为闾在六遂则二十五家为里闾里之中有争讼则以户籍之版土地之图听决之【○王氏曰欲知人民所属故以版听之欲知地域所守故以图听之○易氏曰版谓夫家生齿之版图谓土地风气之图既有成法矣欲校登其闾里人民之数则以版图听之】
四曰听称责以傅【音附】别【彼列切】
王昭禹曰举物以就货为称谓贫不足者也责其所偿者为责谓富有余者也【○愚案孟子云又称贷而益之称谓举责也】○郑司农曰傅傅着约束于文书别别为两两家各得一也【○贾氏曰谓于劵背上大作一手书字札中央破之为二段以别之也争此责者则以傅别劵书决之】
刘迎曰傅别乃地之劵书质剂乃市之平贾朝士之职曰凡属责者以其地傅而听其辞此地之有傅也【○王氏曰责有傅其事若今责契立保】又曰凡有责者有判书以治则听是别者判书此地之有别也【○王氏曰判书称责之要也别谓人执其一书其所与之数使责者执之书其所偿之数使称者执之以其偿责或不能一而足故也】听地讼以傅别则曲直分矣不然听称责以傅别何以继之听闾里版图之后乎
五曰听禄位以礼命
王氏曰礼有数命有等禄位视此以制○郑康成曰礼之九命之差等【○贾氏曰言大宗伯九仪也有人争禄之多少位之前后则以礼命文书听之也】
六曰听取予以书契
王氏详说曰贷而生息谓之称责贷而不生息谓之取予地官泉府云掌以市之征布敛市之不售货之滞于民者买者各从其柢都鄙从其主国人郊人从其有司然后予之此所谓取予也又云凡民之贷者与有司辨而受之以国服为之息此所谓称责也王昭禹曰民之通财不能无取予取予者谓彼有所取而此有所予也利之所在而争心存则取予者不可无书契载于简牍谓之书合而验之谓之契【○王氏曰契谓人执其一予者执左取者执右合而验之也别也契也皆要也称责之谓别则其用以别为主取予之谓契则其用以契为主○黄氏曰书契酒正凡有秩酒者以书契授之则凡取与者皆有此】
七曰听卖买以质剂
王昭禹曰商贾之阜通货贿则不能无卖买先王以日中为市致天下之民聚天下之货使之交易而退各得其所防其有争心焉故大市所以致信也质其事者若今市契立见也剂则为要书而巳正之以质则其人足以验也正之以剂则其书足以验也【○贾氏曰案质人云大市以质小市以剂注云大市人民牛马之属用长劵小市兵器珍异之物用短劵今郑注谓两书一札同而别之者盖谓前后作二契于中央破之两家各得其一皆无手书字故异于傅别也有人争此市事者则以质剂听之】
王氏详曰傅别背有手书而质剂则无手书郑氏之似出臆亦似近人情夫结绳作而有书契以书契为未足而有质剂以质剂为未足而有傅别取予轻于卖买卖买轻于称责此三者所用不同以有轻重也
八曰听出入以要防【古外反】
郑司农曰要防谓计最之簿书月计曰要嵗计曰防故宰夫职曰嵗终则令羣吏正嵗防月终则令正月要○王昭禹曰出谓给以用入谓振以藏于财之出入而有治焉小则以月计正之大则以嵗防正之如此则财之出入无不当者矣【○贾氏曰此出入者正是官内自用物有人争此官物者则以要防簿书听之】
总论
王氏详曰要之八成皆文书也比居简稽版图礼命要防文书之用于公者也傅别书契质剂文书之用于民者也【○黄氏曰比居简稽版图礼库曰掌在有司而民间得案据以为证礼命以辨贵贱蔵于有司凡宫室车旗衣服礼仪皆有节制有争者则通考之以息其讼若夫傅别书契质剂要防公皆有之衣服宫室马牛兵器珍异之属取予则以书契买卖则以质剂皆所以通财物也出有傅别入有要防皆所以防抵冐也经治而以八成者盖言皆有成法其不协于官府之成法则不得行也】
以听官府之六计弊羣吏之治
郑康成曰听平治也平治官府之计有六事【○黄氏曰听谓听察之也孔子曰如有所誉者其有所试矣计讣其功状也曰善曰能曰敬曰正曰法曰辨所以断其才等也凡此言者有其一皆可以治故谓之治行弊断也】
一曰廉善二曰廉能三曰廉敬四曰廉正五曰廉法六曰廉辨
愚案廉者犹廉问廉察康成谓六事以廉为本非也廉特善之小言善则廉在其中而廉非为善之主后世贪浊者多始以廉洁为贵周以六计弊吏治先之廉善者问其吏之善否何谓善如诗之淑人君子是也有其善何施而不近厚继之廉能者问其吏之能否何谓能如孟子之能胜其任也有其能则何事之不立【○王昭禹曰能事神人然后可以典礼能谐八音然后可以典乐茍为不能瘝官旷职者众矣】问及于敬则必其恪居官次于心不欺于事不茍而后谓之敬如或怠忽荒散不得而茍容也问及于正必其操履端方治行清严不为势夺而后谓之正如或起信险肤不得而滥冒也法贵能守大纲小纪不可乱也作聪明者或逞智以纷更之则吏之守法如之何而不问事欲其辨是是非非不可也蔽耳目之近将事至而不能决则吏之能辨与否又如之何而不问以此六者听之则羣吏之治可得而断矣
李景齐曰后世考课之法即小宰六计之遗意也虽然吏以廉善为上而能次之故六计必以廉善居其首而以廉能居其次若夫廉敬廉正则以其行已之能敬能正也廉法廉辨则以其当官之能守法辨事也
以灋掌祭祀朝觐防同賔客之戒具军旅田役丧荒亦如之
郑康成曰法谓礼法也【○易氏曰法式也天下之事不豫则不立祭祀朝觐防同賔客以至军旅田役丧荒之事凡七者皆国之大事不先具则必有缓不及事之患故平居之际戒其所当为之事具其所当用之物小宰皆以式法掌之而待其事焉】戒具戒官有事者所当共
郑伯谦曰小宰以法掌祭祀朝觐防同賔客之戒具军旅田役丧荒亦如之今九式之中不及朝觐防同军旅田役何也曰朝觐防同之用不过牢礼委积膳献饮食賔赐飱牵而已此则賔客之式也军旅田役之用亦不过币帛刍秣匪颁工事而已而外府共财用之币赍委人共委积薪刍司勲掌赏地宫正颁衣裘车人矢人缮人槀人司弓矢司甲兵之一切皆有式法以给其财此则币帛刍秣匪颁工事之式也○王氏详曰七事皆六联也七事不言六联之敛弛六联不言七事之朝觐防同者七事之下所谓共其财用非敛乎治其施舎非弛乎六联所言合治而已七事则共其财用治其施舎财用施舎在朝觐自为一事防同自为一事賔客自为一事不可比而同之此又见周公立法之意也
【王昭禹曰祭祀所谓吉礼朝觐防同賔客所谓賔礼军旅田役所谓军礼丧荒所谓凶礼也礼有五而此不及嘉礼者盖嘉礼有脤膰之礼则祭祀之事也有享燕之礼则賔客之事也然则言祭祀賔客则足以兼嘉礼矣宗伯正掌礼之官故其事详小宰治官联事通职而已故其事略】
七事者令百官府共【音恭】其财用治其施舎听其治讼郑康成曰七事谓先四如之者三也【○王昭禹曰祭祀一也朝觐二也防同三也賔客四也与军旅田役丧荒三者凡七也】施舍不给役者【○贾氏曰即上六联注引乡大夫国中贵者贤者能者服公事者老者疾者是也】
王氏曰理其事谓之治争其事谓之讼财用出于官府而施舎加于人民治讼则或以财用之不共或以施舎之不治故先言共其财用次言治其施舎后言听其治讼○王氏详曰财用所共自有大府而令之者小宰也施舎所治自有乡大夫而令之者小宰也【○史氏曰于五礼以法绳其要于七事以令总其繁】
凡祭祀赞玉币爵之事祼将之事
郑锷曰大宰所赞者祀五帝祀大神享先王之时也小宰凡祭祀皆赞之【○贾氏曰大宰祀五帝赞玉币爵今此又言赞此三者谓小宰执以授大宰大宰执以授王是相赞助也】○王氏曰祼谓祼而将瓒也○郑康成曰将送也○陆氏曰商人尊神交于明故先乐而求诸阳周人尊礼求诸幽故先祼而求诸隂郑氏谓王酌郁鬯以献尸尸受之啐之奠之然尸神象也初受而自祼非礼意也郑氏又谓宗庙有祼天地大神尊不祼考之礼于典瑞玉人鬯人则祼先王賔客社稷宗庙山川四方而已是祼不施于天地然大宗伯凡祀大神享大祭大示涖玉鬯表记曰亲耕粢盛秬鬯以事上帝盖祀天有鬯者陈之而已非祼也【○王氏详曰祭惟祭宗庙用祼其他天地社稷山川等祭则惟秬鬯而已郁人之职与鬯人异祼郁鬯谓以郁金草实而陈之所谓筑之而煮之是也鬯人云掌共秬鬯而饰之社壝用大罍禜门用瓢赍则是天地等祀皆有秬鬯但不用郁为祼耳】
郑锷曰祭祀用玉用币用爵所以见礼神之文祼将之事所以见求神之实王荐玉币爵而小宰赞之王酌郁鬯以祼而小宰将之赞则执以授王使荐献不失其节将则奉以授尸焉大宰无祼将之事其所赞者主祀五帝言之天神不祼也惟人道宗庙有之然宗庙之祼大宰赞王亦不将送其将者小宰故特言祼将之事也
凡賔客赞祼凡受爵之事凡受币之事
贾氏曰凡賔客赞祼者大行人云上公再祼而酢谓诸侯来朝朝享既毕王礼之有此灌酢之礼也【○王昭禹曰大享之礼惟不入牲其他皆如祭祀先王以祭祀之礼待賔客所以致敬而神之也】○郑锷曰凡此言赞皆赞王也考大宗伯之文曰大祭祀王后不与则摄荐豆笾彻其下乃言大賔客则摄而载果盖后有酌璋瓒祼賔之礼偶不与焉宗伯摄之乌可以此赞祼为助宗伯受爵谓王受賔客之玉爵受币谓王受賔客之玉币凡此二事亦赞王受之先儒以为助大宰非也○王昭禹曰大宰于币爵之事无所不赞小宰所赞特受币受爵而已○王氏详说曰大宰于币爵言赞不言受此言受又言凡所以见小宰之治其小也
丧荒受其含襚币玉之事
贾氏曰丧谓王丧诸侯诸臣有致含襚币玉之事荒谓凶年诸侯亦有致币玉之事○郑康成曰春秋传曰口实曰含衣服曰襚凶荒有币玉者賔客所赒委之礼○王氏曰丧荒有币玉则赙赠赒委之物也贾氏曰大宰不言则此小宰得专受之
月终则以官府之叙受羣吏之要赞冢宰受嵗防郑康成曰主每月之小计也○贾氏曰月计曰要毎月之终使官府致其簿书之要受之当先尊后卑故言叙嵗计曰防助冢宰受一嵗之计也○王昭禹曰日成掌于宰夫月要掌于小宰嵗防掌于大宰尊卑详略之叙嵗防正掌以大宰小宰者大宰之贰故赞宰
嵗终则令羣吏致事
王昭禹曰嵗终日穷于次月穷于纪星回于天数将几终嵗且更始天子与公卿大夫共饬国典论时令以待来嵗之宜羣吏治事必有所致以告于上者焉【○郑康成曰使赍嵗尽文书来至若今上计○贾氏曰谓使六官各致一年功状将来攷之故也】大宰于嵗终听其致事小宰则令羣吏致事而已必小宰先令致事然后大宰得以听之
正嵗帅治官之属而观治象之灋徇以木铎曰不用灋者国有常刑
郑康成曰正嵗谓夏之正月得四时之正以出教令者审也○贾氏曰大宰以周之正月始和布之天下至此建寅正嵗之正月县于象魏其小宰亦助大宰帅治官之属及万民以观之【○呉德方曰郑康成每以正嵗为夏正建寅之月正月之吉为周正建子之月窃以为不然周以建子为正凡事皆用本朝正若知有不可行处依前参用前代正朔则不必建子可也经中言嵗终即继之以正嵗为建寅则嵗终非建亥周家自废其正朔矣若以嵗终为建亥即始终有接续无縁住两月也正月之吉为周正一嵗之始无疑事有非朔日可行故云正嵗不拘朔日亦可○愚案此说谓嵗终与正嵗正月相连不应隔絶固然参以凌人十二月斩冰内宰上春献种中春始蚕与诗四月维夏六月徂暑见于周幽王仍袭之后月令次序十二月行事见于秦人未改正朔之初曷尝不以建寅纪月其余又见大史正嵗年说不可不攷】
郑康成曰古者将有新令必奋木铎以警众使明听也木铎木舌也文事奋木铎武事奋金铎○王昭禹曰垂以治象使有目者皆覩徇以木铎使有耳者皆闻犹有犯焉宜刑之所取也常刑官刑也○黄氏曰常刑谓国法掌在司寇
乃退以宫刑宪禁于王宫
王昭禹曰小宰掌建之宫刑宪禁于王宫宪谓表而示之使之知禁之所在【○贾氏曰凡刑禁皆出秋官今云宪禁者与布宪义同故小宰得秋官刑禁文书表而悬之于宫内】
令于百官府曰各脩乃职攷乃灋待乃事以听王命其有不共则国有大刑
王昭禹曰此王宫中之百官府也盖百官有治事于王宫者既宪禁于王宫又明为告令使皆知之○郑康成曰乃犹汝也○王昭禹曰脩乃职令之各脩所治王宫中之职也攷乃法则令攷所奉行之法以避宪禁也待乃事则其事有待王宫之政令焉故也令以听王命则欲其疾于听从故也苟有不共则事上之职怠故告之以国有大刑大刑则非特常刑也故告以大刑以宫刑宜严于官府今律宫殿中所坐比常法有加亦是意也费誓于马牛臣妾越逐不复与夫窃马牛诱臣妾皆誓之以常刑至于峙乃糗粮峙乃刍茭不逮不多则誓以大刑盖事之轻则誓以常刑事之重别誓以大刑与此同【○林椅曰不共者先事之戒不正者已事之攷不用法者方事之为】
总论小宰
陈君举曰小宰之职盖贰冢宰以掌治而宰夫又所以贰小宰也故冢宰掌其典而小宰率其职冢宰操其柄而小宰治其纠禁凡小宰之所听所弊所刑虽非冢宰之所自为而百官之所以耸动警饬而不敢不勉者盖曰严冢宰也夫是以君宰尊严朝廷清明百工称职而不敢易纪律盖本诸此
周礼订义卷四

[book_title]卷五
钦定四库全书
周礼订义卷五　　　　　宋　王与之　撰
宰夫之职掌治朝之灋以正王及三公六卿大夫羣吏之位掌其禁令
郑康成曰治朝在路门之外○黄氏曰掌治朝之法者冢宰掌邦治故王眡治朝则宰赞听治而宰夫掌其法以正王及诸臣之位法谓其事当听于治朝者若今三省取防军司引见公事礼部奏进士名三衙进呈军器之属是则皆有其法矣王位若今御坐与临轩也公卿大夫之位其进退升降各有据郑言其位司士掌焉宰夫察不如仪者非也司士朝仪之位盖常朝也宰夫治朝之位王听治当时王者位于此也羣吏府史府主藏史主书将有所治故亦有位【○王昭禹曰治以致其事皆谓之吏此先三公六卿大夫而后言羣吏则非大夫以上矣盖自士而下言之】
王氏详说曰司士掌治朝之位言公卿大夫必及其但治朝以为东面外朝以为西面耳今宰夫掌治朝之法言公卿大夫而不及者卿即也典命言其卿六命则亦六命矣况三与六卿合而为九言卿而不及官不必备也若乃羣吏之位则司士谓在路门之左右者也在公卿大夫之后则谓之羣士在公侯伯子男之后则谓之羣吏对文则异散文则否
陆氏曰治朝之位卿东面外朝之位左卿右公侯伯子男射人东面卿大夫西面皆尚右内外之礼异也
总论三朝
孙氏曰案司士朝仪之位王族故士虎士在路门之左南面东上大仆大右大仆从者在路门之右南面西上则知皇居之重宿卫之众皆属司马而治之以军政惟大宰之赞听治所谓一相在内无所不统者也使其令不行于朝廷则相权轻而朝纲紊故不尽委诸司马必使宰夫掌治朝之法而申以禁令之严叙羣吏之治而待其命令复逆之至然后提纲振领皆归一相奔走御侮各效臣节若夫燕朝则师氏司之外朝则司冦听之大宰皆不得而参何哉盖燕朝者居宫中之隠非体貌大臣之地燕安鸩毒乃防淫乐之所从生左右非人则防谄面谀所必至于是临之以师保正之以仆臣友之以史氏诏谏恶有箴规之益左右先后无便辟之私见闻日广志意日修则大宰虽不身亲乎其列而以人事君莫大于此外朝者其地广逺诸侯诸吏之所赴州长百姓得而入皆隷于司冦先王之时官各有守而不容以相夺地官掌教则六卿皆受法于司徒宗伯掌礼则朝觐防同为上相夏官掌政则军旅之戒令虽地官之属亦惟司马之听焉司冦之职得专行于外朝又何嫌哉
叙羣吏之治以待宾客之令诸臣之复万民之逆王昭禹曰次叙羣吏凡有预于賔客之令臣民复逆之事者皆是○杨氏曰礼之于賔客各有司存宰夫以牢礼之法掌其牢礼委积膳献饮食賔赐之飱牵则所与从事者非一职也不叙羣吏之治以待其令则所以奉賔客者或失其叙矣【○愚案郊劳眡馆令之行人仪容辞令令之司仪聚之事令之野庐委积之事令之委人○王氏详説曰令戒也令之使疾于趍事者宰夫也】李景齐曰上有所令而下有所言则谓之复上无所令而下有所言则谓之逆○黄氏曰臣民言事为令为复为逆其当否其可行其不可行而必关于羣吏之治故叙而待之【○王昭禹曰诸臣非无逆也以出纳者臣之事故言其复而已万民非无复也以民之贱不必问焉而以言故言其逆而已然则大仆掌诸侯之复逆小臣掌三公及卿之复逆御仆掌羣吏之逆及庶民之复所掌不同者盖大仆小臣御仆皆王之左右前后所以侍御使令之臣而出入王命者以职之尊卑而分掌宰夫掌治朝之法以事叙羣吏之治使待臣民之复逆则大仆小臣御仆皆宰夫叙之也】
陈及之曰叙羣吏之治至万民之逆即汉尚书职事今章奏告防是也大仆令于宰夫宰夫日夕与天子亲近执奏
掌百官府之徴令辨其八职
郑锷曰自上召下谓之徴自上使下谓之令百官之府皆有徴召然非其职之所统治则虽有所徴而不至虽有所令而不从宰夫掌徴令而辨其八职使各有所统治然后上可以号下而下不敢以违○黄氏曰周礼徴令有二王与宰有所徴召之令宰夫百官府之徴令是也征敛税赋之令司书逆羣吏之徴令是也王召百官府将有所访问宰夫掌之必辨其八职其凡要在正与师其数目在司与旅其财贿文书在府与史其节次督趣在胥与徒必辨其职则徴召无差忒
愚按大宰八法以出治之叙言之故官常为先继之以官成官法宰夫八职以小大之叙言之故官法为大继之以官成官常
一曰正掌官灋以治要
王氏曰以其属之所取正故谓之正【○王昭禹曰正则六官之长所谓建其正也】○王昭禹曰法八法以其用之以治官府故谓之官法○郑康成曰治要若嵗计也【○王氏曰积凡以为要要则月计要则师之所掌而正治之若夫防则正之所掌而王治之矣】
二曰师掌官成以治凡
王氏曰师其官属所受教者【○王昭禹曰若小宰之于大宰小司徒之于大司徒所谓立其贰】
王昭禹曰官成则八成也○郑康成曰治凡若月计也【○王氏曰积日以为凡凡旬计也宰夫所谓旬终则正日成是也官成则师之所掌以经治凡则司之所掌而师治之】
二曰司掌官灋以治目
王氏曰司各自司其职事者【○王昭禹曰若天官之宰夫地官之乡师之所谓设其攷者也】
王昭禹曰官法即八法所谓官法以正邦治者也【○刘执中曰司亦曰官法其司之法也】○郑康成曰治目若今日计也【○王氏曰积数以为目目则日计日计则旅之所掌而司治之○史氏曰目者凡之细治之枚分条析皆有其名不至于茫然无所攷也】
四曰旅掌官常以治数
王氏曰众有从谓之旅【○王昭禹曰六官之士是也六官独于下士言旅此则合上士中士而言之所谓陈其殷者也】○王昭禹曰常则八法所陈官常也○郑康成曰治数每事多少异也【○王氏曰数则一二三四是也官常所以听官治而旅掌之一二三四之数则府史之所掌而旅治之○史氏曰数者目之细治之铢校寸积皆有其数不至于泛然无纪也】
总论以上四者
黄氏曰正师皆是长官也正以纠正为义师以教师为义司以司察为义旅众也以分职为义正师之治简司旅之治详凡详于要数宻于目郑氏以大宰为正小宰宰夫为师上士中士为司下士为旅非也下士为旅盖见六卿之属有旅下士故据之六卿之属旅下士亦以分职为义也此言百官府之八职凡官府不必备此八者以
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:36:22-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
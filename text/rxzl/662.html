<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,朱子五经语类总说,朱子五经语类易说,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十九,卷五十,卷五十一,卷五十二,卷五十三,卷五">
<meta name="description" content="八十卷。清程川(生卒年不详)编。川字鄜渠，号春昙，钱塘(今浙江杭州市)人。乾隆元年荐举博学鸿词不遇，后官县丞。此书成于雍正三年，乃其肄业敷文书院时所刊，取朱子语录之说。包括《易》、《书》、《诗》、《春秋》、《礼》。昔朱熹之孙鉴，曾辑其祖《易说》二十三卷，又辑《诗传遗说》六卷，清李光地又有《朱子礼纂》五卷，只有《书》与《春秋》没有专书流传；诸家援引遗文，据以折衷众说，各以己意去取，不能尽见其全，各家所引亦不着为何人何时所录，从而无法考证其异同及先后顺序。宋人黎靖德所编《朱子语类》虽荟粹无遗，却没有一一诠次，">
<title>朱子五经语类_程川_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">朱子五经语类</span> <br/>
          作者： <span class="inputVal" id="bkauthor">程川</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,经学,完结</span> <br/>
          字数： <span class="inputVal" id="bknum">[book_length]391895</span> <br/>
          说明： <span class="inputVal" id="bkdec">八十卷。清程川(生卒年不详)编。川字鄜渠，号春昙，钱塘(今浙江杭州市)人。乾隆元年荐举博学鸿词不遇，后官县丞。此书成于雍正三年，乃其肄业敷文书院时所刊，取朱子语录之说。包括《易》、《书》、《诗》、《春秋》、《礼》。昔朱熹之孙鉴，曾辑其祖《易说》二十三卷，又辑《诗传遗说》六卷，清李光地又有《朱子礼纂》五卷，只有《书》与《春秋》没有专书流传；诸家援引遗文，据以折衷众说，各以己意去取，不能尽见其全，各家所引亦不着为何人何时所录，从而无法考证其异同及先后顺序。宋人黎靖德所编《朱子语类》虽荟粹无遗，却没有一一诠次，急切之间亦难寻端绪。程川此书，每经皆以总论居前，论旧说得失者次之，其余均以经文为序，并各着何人所录于下，同时注明所录年月及朱子是年若干岁于每条之前，条分缕析，至为明白。虽然其所录偶有失真，或前后出现矛盾，没有一一辨明，但比类而观，互相勘校，其得失已粲然具见。三礼之末附以《大戴礼记》，虽显得为例不纯，但历代均归之于礼类，况且其文与三礼关联颇多，可作参考。</span> <br/>
          封面： <span class="inputVal" id="bkimg">Z_5063.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]朱子五经语类
[book_author]程川
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,经学,完结
[book_length]391895
[book_dec]八十卷。清程川(生卒年不详)编。川字鄜渠，号春昙，钱塘(今浙江杭州市)人。乾隆元年荐举博学鸿词不遇，后官县丞。此书成于雍正三年，乃其肄业敷文书院时所刊，取朱子语录之说。包括《易》、《书》、《诗》、《春秋》、《礼》。昔朱熹之孙鉴，曾辑其祖《易说》二十三卷，又辑《诗传遗说》六卷，清李光地又有《朱子礼纂》五卷，只有《书》与《春秋》没有专书流传；诸家援引遗文，据以折衷众说，各以己意去取，不能尽见其全，各家所引亦不着为何人何时所录，从而无法考证其异同及先后顺序。宋人黎靖德所编《朱子语类》虽荟粹无遗，却没有一一诠次，急切之间亦难寻端绪。程川此书，每经皆以总论居前，论旧说得失者次之，其余均以经文为序，并各着何人所录于下，同时注明所录年月及朱子是年若干岁于每条之前，条分缕析，至为明白。虽然其所录偶有失真，或前后出现矛盾，没有一一辨明，但比类而观，互相勘校，其得失已粲然具见。三礼之末附以《大戴礼记》，虽显得为例不纯，但历代均归之于礼类，况且其文与三礼关联颇多，可作参考。
[book_img]Z_5063.jpg


[book_title]提要
钦定四库全书　　　　　经部七
朱子五经语类　　　　　五经縂义类
提要
【臣】等谨案朱子五经语八十卷
国朝程川编川字鄜渠号春昙钱塘人乾隆元年荐举博学鸿词是书成于雍正乙巳乃川肄业敷文书院时所刋取朱子语録之説五经者州分部居各以从以便防考凡易四十卷书九卷诗七卷春秋三卷礼二十一卷昔朱子之孙鉴尝缉文公易二十三卷又缉诗传遗说六卷
国朝李光地又有朱子礼纂五卷而书与春秋卒无专书特诸家援引遗文据以折衷众而已且其间各以意为去取不能尽睹其全又不着为某氏某年所録亦无以考其异同先后之由黎靖德所编语録虽荟稡无遗然不及一一诠次亦猝不得其端绪川此编于每经皆以总论居前论旧说得失者次之其余则以经文为序并各注某人所録于下且注其年月及朱子是时年若干嵗于首条条分缕析至为明白虽其间记録或失其真前后偶异其说者未为一一辨明然比类而观互相勘校其得失亦粲然具见矣三礼之末缀以大戴礼记似乎不伦考是书厯代史志皆着録于礼类史绳祖学斋占毕称宋时尝倂大戴记于十三经末称十四经虽绳祖不详事在何朝然谅非诬说且其文与三礼多相出入可以为防考之资附録于末固不得以泛滥为疑矣乾隆四十六年闰五月恭校上
总纂官【臣】纪昀【臣】陆锡熊【臣】孙士毅
总　校　官【臣】陆费墀

[book_title]朱子五经语类总说
经之旨至朱子定矣原原本本各有成书颁在学宫昭示天下然门弟子于一言之往复得众理之防通咸録而记之无所遗而朱子解经精意之存始于是乎大备尝读黎氏编深思向往恍如亲炙朱子之休光则诸贤之传于口而笔于书其功实钜惜乎徒立门目而先后类从不能无讹爰更定条例次而第之分为八十卷要使朱子之语如传释经而学者对经读之设疑参异相证益明然后见朱子之于经诚有疏凿之功焉钱唐后学虹梁程川书于春堂

[book_title]朱子五经语类易说
易根于隂阳陈于象数辞而理寓焉推之则无尽引之则无穷然或泥焉则寡当子朱子深得羲文周孔之防而各明其本意之所存故括其指曰隂阳揭其用曰卜筮要领斯举大道用彰是为洁净精微之教也夫故重编统论经义为易一易二易三易四
以易言理始自孔子而我洛祖则殚毕生之功以理言易迄今读所为传而深叹体用一原显微无间之诚为自道也康节之学神明后先加倍之数洛祖悟焉子朱子研理极数取而折衷之可识矣夫易道甚大百物不废羣言纷纷亦可考焉故重编统论程传统论邵易统论诸説为易五易六易七
上下篇义诸儒多所论説或以卦之终始晰天道人道之分或以卦有反对定隂阳爻数之合其説诚固有然然不若即卦以论才因爻以审位由子朱子之详防四圣人之约也故重编论上经者为易八易九易十易十一易十二易十三易十四易十五易十六易十七易十八易十九易二十论下经者为易二十一易二十二易二十三易二十四易二十五易二十六易二十七朱子云熟读六十四卦则知系辞之语最为精宻是易之括例则可知开物成务与民同患之心胥在乎使人知所以用之我洛祖不传系辞其此志也夫而欧阳子且以为非孔子作殊过矣故重编论系辞上传者为易二十八易二十九易三十易三十一易三十二易三十三易三十四论系辞下传者为易三十五易三十六易三十七
读説卦而重三成六之义已明仰观俯察取物取身之象已着读序杂而更知大易之蕴有如是焉断可见易义无终穷也故曰书不尽言言不尽意其説序杂所为作乎故重编论説卦序卦杂卦者为易三十八易三十九易四十
雍正三年春王正月元旦钱唐后学程川鄜渠氏书

[book_title]卷一
钦定四库全书
朱子五经语类卷一
钱塘程川撰
易一
统论经义一
季通云天下之万声出于一阖一辟声音皆出于乾坤坤音麕以韵脚反之乃见天下之万理出于一动一静天下之万数出于一奇一耦天下之万象出于一方一圆尽只起于乾坤二画
【程端防録字正思鄱阳人己亥以后所闻先生五十岁饶録三卷中】
问易曰圣人作易之初盖是仰观俯察见得盈乎天地之间无非一隂一阳之理有是理则有是象有是象则其数便自在这里非特河图洛书为然盖所谓数者秖是气之分限节度处得阳必奇得隂必耦凡物皆然而图书为特巧而着耳于是圣人因之而画卦其始也只是画一奇以象阳画一耦以象隂而已但才有两则便有四才有四则便有八又从而再倍之便是十六盖自其无朕之中而无穷之数已具不待安排而其有不容己者卦画既立便有吉凶在里盖是隂阳往来交错于其间其时则有消长之不同长者便为主消者便为客事则有当否之或异当者便为善否者便为恶即其主客善恶之辩而吉凶见矣故曰八卦定吉防吉防既决定而不差则以之立事而大业自此生矣此圣人作易教民占筮而以开天下之愚以定天下之志以成天下之事者如此但自伏羲而上但有此六画而未有文字可传到得文王周公乃系之以辞故曰圣人设卦观象系辞焉而明吉凶盖是卦之未画也因观天地自然之法象而画及其既画也一卦自有一卦之象象谓有个形似也故圣人即其象而命之名以爻之进退而言则如剥复之类以其形之肖似而言则如鼎井之类此是伏羲即卦体之全而立个名如此及文王观卦体之象而为之彖辞周公视卦爻之变而为之爻辞而吉凶之象益着矣大率天下之道只是善恶而已但所居之位不同所处之时既异而其几甚微只为天下之人不能晓防所以圣人因此占筮之法以晓人使人居则观象玩辞动则观变玩占不迷于是非得失之途所以是书夏商周皆用之其所言虽不同其辞虽不可尽见然皆太卜之官掌之以为占筮之用有所谓繇辞者左氏所载犹可见古人用易处盖其所谓象者皆是假此众人共晓之物以形容此事之理使人知所取舍而已故自伏羲而文王周公虽自略而详所谓占筮之用则一盖即那占筮之中而所以处置是事之理便在那里了故其法若麤浅而随人贤愚皆得其用盖文王虽是有定象有定辞皆是虚説此个地头合是如此处置初不黏着物上故一卦一爻足以包无穷之事不可只以一事指定説他里面也有指一事説处如利建侯利用祭祀之类其他皆不是指一事説此所以见易之为用无所不该无所不徧但看人如何用之耳到得夫子方始纯以理言虽未必是羲文本意而事上説理亦是如此但不可便以夫子之説为文王之説又曰易是个有道理底卦影易以占筮作许多理便也在里但是未便説到这处如楚词以神为君以祀之者为臣以寓其敬事不可忘之意固是説君臣但是先且为他説事神然后及他事君意趣始得今人解説便且去解作事君底意思也不唤做不是他意但须先与结了那一重了方可及这里方得本末周备易便是如此今人心性褊急更不待先説他本意便将道理来滚説了易如一个镜相似看甚物来都能照得如所谓潜龙只是有个潜龙之象自天子至于庶人看甚人来都使得孔子説作龙德而隐不易乎世不成乎名便是就事上指杀説来然防看底虽孔子説也活也无不通不防看底虽文王周公説底也死了须知得他是假托説是包含説假托谓不惹着那事包含是説个影象在这里无所不包又曰卦虽八而数须是十八是隂阳数十是五行数一隂一阳便是二以二乗二便是四以四乗四便是八五行本只是五而有十者盖是一个便包两个如木便包甲乙火便包丙丁土便包戊己金便包庚辛水便包壬癸所以为十彖辞文王作爻辞周公作是先儒从来恁地説且得依他谓爻辞为周公者盖其中有説文王不应文王自説也
【叶贺孙録字味道括苍人辛亥以后所闻先生六十二岁池録七卷八卷九卷十卷十一卷中録中易以占筮作至便将道理来滚説了林学履録云易以卜筮用道理在里面但只未説到这处如楚词以神为君祀之者为臣以见其敬奉不可忘之意固是説君臣但假托事神而説今也须与他説事神然后及他事君之意合解直去解作事君也未为不是但须先为他结了事神一重方及那处易便是如此今人心性褊急更不待先説他本意便将理来滚説了録中卦虽八至所以为十学履録同】
诸公且试看天地之间别有甚事只是隂与阳两个字看是甚麽物事都离不得只就身上体看才开眼不是隂便是阳密拶拶在这里都不着得别物事不是仁便是义不是刚便是柔只自家要做向前便是阳才收退便是隂意思才动便是阳才静便是隂未消别看只是一动一静便是隂阳伏羲只因此画卦以示人若只就一隂一阳又不足以该众理于是错综为六十四卦三百八十四爻初只是许多卦爻后来圣人又系许多辞在下如他书则元有这事方説出这个道理易则未曽有此事先假托都説在这里如书便有个尧舜有个禹汤文武周公出来做许多事便説许多事今易则元未曽有圣人预先説出待人占考大事小事无一能外于此圣人大抵多是垂戒又云虽是一隂一阳易中之辞大抵阳吉而隂凶间亦有阳凶而隂吉者何故盖有当为有不当为若当为而不为不当为而为之虽阳亦凶又云圣人因卦爻以垂戒多是利于正未有不正而利者如云夕惕若厉无咎若占得这爻必是朝乾夕惕戒谨恐惧可以无咎若自家不曽如此便是有咎又云直方大不习无不利若占得这爻须是将自己身体看是直是方是大去做某事必得其利若自家未是直不曽方不曽大则无所往而得其利此是本爻辞如此到孔子又自添説了如云敬以直内义以方外本来只是卜筮圣人为之辞以晓人便説许多道理在上今学易非必待遇事而占方有所戒只平居玩味看他所説道理于自家所处地位合是如何故云居则观其象而玩其辞动则观其变而玩其占孔子所谓学易正是平日常常学之想见圣人之所谓读异乎人之所谓读想见胷中洞然于易之理无纎毫蔽处故云可以无大过又曰圣人系许多辞包尽天下之理止縁万事不离乎隂阳故因隂阳中而推説万事之理今要占考虽小小事都有如占得不利有攸往便是不可出路利涉大川便是可以乘舟此类不一贺孙问乾卦文言圣人所以重叠四截説在此见圣人学易只管体出许多意思又恐人晓不得故説以示教曰大意只管怕人晓不得故重叠説在里大抵多一般如云阳在下也又云下也贺孙问圣人所以因隂阳説出许多道理而所説之理皆不离乎隂阳者盖縁所以为隂阳者元本于实然之理曰隂阳是气才有此理便有此气才有此气便有此理天下万物万化何者不出于此理何者不出于隂阳贺孙问此程先生所以説道天下无性外之物曰如云天地间只是个感应又如云诚者物之终始不诚无物【叶贺孙録】
易字义只是隂阳
【李闳祖録字守约邵武人戊申以后所闻先生五十九嵗池録四卷中】
易只消道隂阳二字括尽
【不知何氏録川按不知何氏録有三饶録二十卷为辛亥先生六十二岁时同舍共闻饶録三十九卷为己未先生七十岁时同舍共録建别録十八卷十九卷二十卷不详何时所闻未详孰是余仿此】
易只是个隂阳庄生曰易以道隂阳亦不为无见如奇耦刚柔便只是隂阳做了易等而下之如医技养生家之説皆不离隂阳二者魏伯阳参同契恐希夷之学有些自其源流
【黄防録字子耕豫章人戊申所闻先生五十九岁饶録九卷十卷中】
都是隂阳无物不是隂阳
【陈淳録字安卿临漳人庚戌己未所闻先生六十一岁七十岁饶録十三卷十四卷中】
隂阳各有清浊偏正
【沈僴録字杜仲永嘉人戊午以后所闻先生六十九岁池録三十八卷三十九卷四十卷四十一卷中】
天地间无两立之理非隂胜阳即阳胜隂无物不然无时不然寒暑昼夜君子小人天理人欲
【杨道夫録字仲思建宁人己酉以后所闻先生六十岁池録十八卷十九卷中】
天地间道理有局定底有流行底
【防渊録字亚夫涪陵人癸丑所闻先生六十四岁池録二十八卷中】
隂阳有个流行底有个定位底一动一静互为其根便是流行底寒暑往来是也分隂分阳两仪立焉便是定位底天地上下四方是也易有两义一是变易便是流行底一是交易便是对待底魂魄以二气言阳是魂隂是魄以一气言则伸为魂屈为魄
【黄义刚録字毅然临川人癸丑以后所闻先生六十四岁池录二十六卷二十七卷饶录三十八卷中録末李方子録云隂阳论推行底只是一个对峙底则是两个如日月水火之类是两个】
隂阳有以动静言者有以善恶言者如乾元资始坤元资生则独阳不生独隂不成造化周流须是并用如履霜坚冰至则一隂之生便如一贼这道理在人如何看直看是一般道理横看是一般道理所以谓之易
【杨道夫录】
隂阳有相对而言者如东阳西隂南阳北隂是也有错综而言者如昼夜寒暑一个横一个直是也伊川言易变易也只説得相对底隂阳流转而已不説错综底隂阳交互之理言易须兼此二意体在天地后用起天地先对待底是体流行底是用体静而用动【程端防录】
【又一条云隂阳有相对言者如夫妇男女东西南北是也有错综言者如昼夜春夏秋冬望晦朔一个间一个辊去是也季通云】
天下之理单便动两便静且如男必求女女必求男自然是动若一男一女居室后便定
【程端防录】
隂下交生阳阳上交生隂隂交阳刚交柔是博易之易这多变是变易之易所谓易者只此便是那个是易之体这个是易之用那是未有这卦底这是有这卦了底那个唤做体时是这易从那里生这个唤做用时揲蓍取卦便是用处
【防渊录】
问易有交易变易之义如何曰交易是阳交于隂隂交于阳是卦图上底如天地定位山泽通气云云者是也变易是阳变隂隂变阳老阳变为少隂老隂变为少阳此是占筮之法如昼夜寒暑屈伸徃来者是也又问圣人仰观俯察或説伏羲见天地奇耦自然之数于是画一以为奇所以象阳画两以为耦所以象隂恐于方圆之形见得否或説以天是浑沦圆底只是一个物事地则便有阙陷分裂处否曰也不特如此天自是一地自是二凡物皆然盖天之形虽包乎地之外而其气实透乎地之中地虽是一块物事在天之中然其中实虚容得天许多气或引先生注易阳一而实隂二而虚为证曰然所以易中言夫干其静也专其动也直是以大生焉夫坤其静也翕其动也辟是以广生焉干之静专动直都是一底意思他这物事虽大然无间断只是鹘沦一个大底物事故曰天生地则静翕动辟便是两个物事其翕也是两个物事之聚其辟也是两个物事之开他这中间极阔尽容得那天之气故曰广生
【吕焘録字德昭南康人己未所闻先生七十岁饶録三十六卷三十七卷中】
至之曰正义谓易者变化之总号代换之殊称乃隂阳二气生生不息之理窃见此数语亦説得好曰某以为易字有二义有变易有交易先天图一边本都是阳一边本都是隂阳中有隂隂中有阳便是阳往交易隂隂来交易阳两边各各相对其实非此往彼来只是其象如此然圣人当初亦不恁地思量只是画一个阳一个隂每个便生两个就一个阳上又生一个阳一个隂就一个隂上又生一个隂一个阳只管恁地去自一为二二为四四为八八为十六十六为三十二三十二为六十四既成个物事便自然如此齐整皆是天地本然之妙元如此但略假圣人手画出来如干一索而得震再索而得坎三索而得艮坤一索而得防再索而得离三索而得兑初间画卦时也不是恁地只是画成八个卦后便见有此象耳【黄义刚録】
问昨日先生説程子谓其体则谓之易体犹形体也乃形而下者易中只説个隂阳交易而已然先生又尝曰在人言之则其体谓之心又是如何曰心只是个动静感应而已所谓寂然不动感而遂通者是也看那几个字便见得因言易是互相博易之义观先天图便可见东边一画隂便对西边一画阳画盖东一边本皆是阳西一边本皆是隂东边隂画皆自西边来西边阳画都是自东边来姤在西是东边五画阳过复在东是西边五画隂过互相博易而成易之变虽多般然此是第一变广云程子所谓易中只説反复往来上下者莫便是指此言之否曰看得来程子之意又别邵子所谓易程子多理防他底不得盖他只据理而説都不曽去问他
【辅广録字汉卿庆源人甲寅以后所闻先生六十五岁池録二卷中】
老隂老阳不专在乾坤上亦有少隂少阳如乾坤六爻皆动底是老六爻皆不动底是少六卦上亦有老隂老阳
【防渊録】
易中説到那阳处便扶助推移他到隂处便抑遏壅絶他
【防渊録】
问隂何以比小人曰有时如此平看之则都好以类言之则有不好然亦只是皮不好骨子却好大抵生都则是一个阳气只是有消长阳长一分下面隂生一分又不是讨个隂来即是阳消处便是隂故阳来谓之复复者是本来物事隂来谓之姤姤是偶然相遇
【林防孙録字子武三山人丁巳以后所闻先生六十八岁池録三十四卷中】
季通云看易者须识理象数辞四者未尝相离盖有如是之理便有如是之象有如是之象便有如是之数有理与象数便不能无辞易六十四卦三百八十四爻有自然之象不是安排出来且如潜龙勿用初便是潜阳爻便是龙不当事便是勿用见龙在田离潜便是见阳便是龙出地上便是田即鹿无虞惟入于林中此爻在六二六四之间便是林中之象鹿阳物指五无虞无应也以此触类而长之当自见得【程端防録】
易最难看其为书也广大悉备包涵万理无所不有其实是古者卜筮书不必只説理象数皆可説将去做道家医家等説亦有初不曽滞于一偏某近看易见得圣人本无许多劳攘自是后世一向乱説妄意増减硬要作一説以强通其义所以圣人经旨愈见不明且如解易只是添虚字去迎过意来便得今人解易乃去添他实字却是借他做已意説了又恐或者一説有以破之其势不得不支离更为一説以防吝之説千説万与易全不相干此书本是难看底物不可将小巧去説又不可将大话去説又云易难看不惟道理难寻其中或有用当时俗语亦有他事后人不知者且如樽酒簋贰今人硬説作二簋其实无二簋之实陆德明自注断人自不曽去看如所谓贰乃是周礼大祭三贰之贰是副贰之贰此不是某穿凿却有古本若是强为一説无来厯全不是圣贤言语【袭盖卿録字梦锡甲寅所闻先生六十五岁池録二十九卷中】
论易云其他经先因其事方有其文如书言尧舜禹汤伊尹武王周公之事因有许多事业方説到这里若无这事亦不説到此若易只则是个空底物事未有是事预先説是理故包括得尽许多道理看人做甚事皆撞着他又曰易无思也无为也易是个无情底物事故寂然不动占之者吉凶善恶随事着见乃感而遂通又云易中多言正如利正正言利永贞之类皆是要人守正又云人如占得一爻须是反观诸身果尽得这道理否坤之六二直方大不习无不利须看自家能直能方能大方能不习无不利凡皆类此又云所谓大过如当潜而不潜当见而不见当飞而不飞皆是过又曰如坤之初六须知履霜坚冰之渐要人恐惧修省不知恐惧修省便是过易大防欲人恐惧修省又曰文王系辞本只是与人占底书至孔子作十翼方説君子居则观其象而玩其辞动则观其变而玩其占又曰夫子读易与常人不同是他胷中洞见隂阳刚柔吉凶消长进退存亡之理其赞易即就胷中写出这道理味道问圣人于文言只把做道理説曰有此气便有此理又问文言反覆説如何曰如言潜龙勿用阳在下也又潜龙勿用下也只是一意重叠説伊川作两意未稳
【潘时举録字子善天台人癸丑以后所闻先生六十四岁池録十二卷饶録四十六卷中】
洁净精微谓之易易自是不惹着事只悬空説一种道理不似它书便各着事上説所以后来道家取之与老子为类便是老子説话也不就事上説
【林学防録字正卿三山人甲寅以后所闻先生六十五岁饶録三十二卷中】
洁净精微是不犯手又云是各自问去不相沾黏【李方子録字公晦邵武人戊申以后所闻先生五十九岁池録六卷中】
【録中又云以下萧佐録作云是不沾着一个物事】
看易须是看他卦爻未画以前是恁模様却就这上见得他许多卦爻象数是自然如此不是杜且诗则因风俗世变而作书则因帝王政事而作易初未有物只是悬空説出当其未有此爻卦画则浑然一太极在人则是喜怒哀乐未之中一旦出则隂阳吉凶事事都有在里面人须是就至虚静中见得这道理周遮通珑方好若先靠定一事説则滞泥不通了此所谓洁净精微易之教也
【林学履録己未所録先生七十岁饶后録十八卷中】
【沈僴録云未画之前在易只是浑然一理在人只是湛然一心都未有一物在便是寂然不动喜怒哀乐未之中也忽然在这至虚至静之中有个象方出许多象数吉凶道理来所以灵所以説洁净精微之谓易易只是个洁净精微若似如今人説得恁地拖泥带水有甚理会处吕焘録云未画以前便是寂然不动喜怒哀乐未之中只是个至虚净而已忽然在这至虚至静之中有个象方説出许多象数吉凶道理所以礼记曰洁净精微易教也盖易之为书是悬空做出来底谓如书便真个有这政事谋谟方做出书来诗便真个有这人情风俗方做出诗来易却都无这已往底事只是悬空做底未有爻画之先在易则浑然一理在人则浑然一心既有爻画方见得这爻是如何这爻又是如何然而皆是就这至虚至静中做许多象数道理出来此其所以灵若是似而今説得来恁地拖泥带水便都没理防处了】
圣人作易有説得极疎处其散漫如爻象盖是泛观天地万物取得来濶往往只髣髴有这意思故曰不可为典要又有説得极密处无缝罅盛水不漏如説吉凶悔吝处是也学者须是大着心胷方看得譬如天地生物有生得极细巧者又自有突兀麤拙者近赵子钦有书来云某説语孟极详易説却太略譬之此烛笼添得一条骨子则障了一路明若能尽去其障使之体统光明岂不更好盖着不得详説故也【李方子録防渊録云易中取象似天地生物有生得极细巧底有生得麤拙突兀底赵子钦云本义太略此譬如烛笼添了一条竹片便障了一路明尽彻去了使它统体光明岂不更好盖是着不得详説如此看来则取象处如何拘得】
象数义多难明
【呉振録所闻年岁未详饶后録十四卷中】
看易若是靠定象去看便滋味长若只恁地悬空看也没甚意思
【吕焘録】
卦分明自将一片木画卦于壁上所以为卦爻是两个交又是交变之义所以为爻
【林学履録】
卦爻象初无一定之例
【防渊録】
易中説卦爻多只是説刚柔这是半就人事上説去连那隂阳上面不全就隂阳上説卦爻是有形质了隂阳全是气彖辞所説刚柔亦半在人事上此四件物事有个精粗显微分别健顺刚柔之精者刚柔健顺之麤者
【防渊録】
八卦爻义最好玩味
【曽祖道録字择之丁巳所闻先生六十八岁池録三十七卷中】
易中要底只是四爻
【防渊録】
易中取象不如卦德上命字较亲切如防险而止复刚动而顺行此皆亲切如山下出泉地中有雷恐是后来又就那上面添岀所以易中取象处亦有难理防者
【林学履録】
卦体如内健外顺内隂外阳之类卦德如干健坤顺之类
【防渊録】
问近略考卦变以彖辞考之説卦变者凡十九卦盖言成卦之由凡彖辞不取成卦之由则不言所变之爻程子专以乾坤言变卦然只是上下两体皆变者可通若只一体变者则不通两体变者凡七卦随蛊贲咸恒渐涣是也一体变者两卦讼无妄是也七卦中取刚来下柔刚上柔下之类者可通至一体变者则以来为自外来故説得有碍大凡卦变须看两体上下为变方知其所由以成之卦曰便是此处説得有碍且程传贲卦所云岂有乾坤重而为泰又自泰而变为贲之理若其説果然则所谓乾坤变而为六子八卦重而为六十四皆由乾坤而变者其説不得而通矣盖有则俱有自一画而二二而四四而八而八卦成八而十六十六而三十二三十二而六十四而重卦备故有八卦则有六十四矣此康节所谓先天者也若震一索而得男以下乃是已有此卦了就此卦生出此义皆所谓后天之学今所谓卦变者亦是有卦之后圣人见得有此象故于彖辞安得谓之乾坤重而为是卦则更不可变而为他卦耶若论先天一卦亦无既画之后干一兑二离三震四至坤居末又安有乾坤变而为六子之理凡今易中所言皆是后天之易耳以此见得康节先天后天之説最为有功
【董铢録字叔重鄱阳人丙辰以后所闻先生六十七岁池録十三卷饶录四十六卷中】
易中彖辞最好玩味説得卦中情状出
【李季札録字季子源人丙申乙夘所闻先生四十七岁六十六岁池録十六卷中】
凡彖辞象辞皆押韵
【董铢録】
易有象辞有占辞有象占相浑之辞
【甘节録字吉甫永嘉人癸丑以后所闻先生六十四岁池録二十五卷中】
易中只言利贞未尝谓不利贞亦未尝言利不贞【呉必大録字伯丰兴国人戊申己酉所闻先生五十九岁六十岁饶録八卷中】
吉凶悔吝圣人説得极密若是一向疏去却不成道理若一向密去却又不是易底意思
【防渊録】
悔阳而吝隂
【李方子録】
厉多是在阳爻里説
【防渊録】
孚有在阳爻有在隂爻伊川谓中虚信之本中实信之质
【防渊録】
问读易贵知时今观爻辞皆是随时取义然非圣人见识卓絶尽得义理之正则所谓随时取义安得不差曰古人作易只是为卜筮今説易者乃是硬去安排圣人随时取义只事到面前审验个是非难为如此安排下也
【廖德明録字子晦南剑人癸巳以后所闻先生四十四岁池録一卷饶録四十六卷中】
仁父问时与义曰夏日冬日时也饮汤饮水义也许多名目须是逐一理防过少间见得一个却有一个着落不尔都只恁地鹘突过
【叶贺孙録】
问时与位古易无之自孔子以来矫説出此义曰易虽説时与位亦有无时义可説者厯举易中诸卦爻无时义可言者
【廖德明録】
易只是古人卜筮之书如五虽主君位而言然实不可泥
【万人杰録字正淳兴国人庚子以后所闻先生五十一岁池録十七卷饶録四十六卷中】
朱子五经语类卷一

[book_title]卷二
钦定四库全书
朱子五经语类卷二
钱塘程川
易二
统论经义二
上古之易方是利用厚生周易始有正德意如利贞是教人利于贞正贞吉是教人贞正则吉至孔子则説得道理又多
【李闳祖録杨道夫録云利贞贞吉文王説底方是教人随时变易以从道】
伏羲自是伏羲易文王自是文王易孔子自是孔子易伏羲分卦干南坤北文王卦又不同故曰周易元亨利贞文王以前只是大亨而利于正孔子方解作四德易只是尚占之书
【廖德明録】
须是将伏羲画底卦做一様看文王卦做一様看文王周公説底彖象做一様看孔子説底做一様看王辅嗣伊川説底各做一様看伏羲是未有卦时画出来文王是就那见成底卦边説画前有易真个是恁地这个卦是画不迭底那许多都在这里了不是画了一画又旋思量一画才一画时画画都具
【防渊録李壮祖録云须将伏羲画卦文王重卦周公爻辞孔子系辞及程氏传各自看不要相乱惑无抵牾处也】
孔子之易非文王之易文王之易非伏羲之易伊川易传又自是程氏之易也故学者且依古易次第先读本爻则自见本旨矣
【李方子録】
八卦之画本为占筮方伏羲画卦时止有奇耦之画何尝有许多説话文王重卦作繇辞周公作爻辞亦只是为占筮设到孔子方始説从义理去如乾元亨利贞坤元亨利牝马之贞与后面元亨利贞只一般元亨谓大亨也利贞谓利于正也占得此卦者则大亨而利于正耳至孔子乃将乾坤分作四德説此亦自是孔子意思伊川云元亨利贞在乾坤为四德在他卦只作两事不知别有何证据故学易者须将易各自看伏羲易自作伏羲易看是时未有一辞也文王易自作文王易周公易自作周公易孔子易自作孔子易看必欲牵合作一意看不得今学者讳言易本为占筮作须要説做为义理作若果为义理作时何不直述一件文字如中庸大学之书言义理以晓人须待画八卦则甚周官唯大卜掌三易之法而司徒司乐师氏保氏诸凡之教国子庶民只是教以诗书教以礼乐未尝以易为教也
【辅广録】
易本卜筮之书后人以为止于卜筮至王弼用老庄解后人便只以为理而不以为卜筮亦非想当初伏羲画卦之时只是阳为吉隂为凶无文字某不敢説意如此后文王见其不可晓故为之作彖辞或占得爻处不可晓故周公为之作爻辞又不可晓故孔子为之作十翼皆解当初之意今人不看卦爻而看系辞是犹不看刑统而看刑统之序例也安能晓今人须以卜筮之书看之方得不然不可看易尝见艾轩与南轩争而南轩不然其説南轩亦不晓
【甘节録】
民可使由之不可使知之上古圣人不是着此垂教只是见得天地隂阳变化之理画而为卦使因卜筮而知所修为避忌至周公孔子一人又説多了一人某不敢教人看易为这物濶大且不切已兼其间用字与今人皆不同如説田猎祭祀侵伐疾病皆是古人有此事去卜筮故爻中出此今无此事了都晓不得【刘砺録字用之三山人未详所闻年岁建别録十九卷二十卷中】
看易且将爻辞看理防得后却看象辞若鹘突地看便无理防处又曰文王爻辞做得极精严孔子传条畅要看上面一段莫便将传拘了
【胡泳録字伯量南康人戊午所闻先生六十九岁饶録三十四卷中】
易乃是卜筮之书古者则藏于太史太卜以占吉凶亦未有许多説话及孔子始取而敷绎为文言杂卦彖象之类乃説出道理来
【林学履録】
孔子之辞説向人事上者正是要用得须是以身体之且如六十四卦须做六十四人身上看三百八十四爻又做三百八十四人身上小底事看易之所説皆是假説不必是有恁地事假设如此则如此假设如彼则如彼假设有这般事来人处这般地位便当恁地应
【防渊録】
易只是个卜筮之书孔子却就这上体旁説些道理教人虽孔子也只得随他那物事説不敢别生説【沈僴録】
易本为卜筮作古人质朴作事须卜之鬼神孔子恐义理一向没卜筮中故明其义至如曰义无咎也义弗乘也只是一个义
【杨方録字子直汀洲人庚寅所闻先生四十一岁饶后録一卷中】
易本为卜筮设如曰利涉大川是利于行舟也利有攸徃是利于啓行也后世儒者鄙卜筮之説以为不足言而所见太卑者又泥于此而不通故曰易者难读之书也不若且从大学做工夫然后循次读论孟中庸庶几切已有益也
【黄义刚録】
方叔问本义何专以卜筮为主曰且须熟读正文莫看注解盖古易彖象文言各在一处至王弼始合为一后世诸儒遂不敢与移动今难卒説且须熟读正文久当自悟
【余大雅録字正叔上饶人戊戌以后所闻先生四十九岁池録三卷中】
或问易解伊川之外谁説可取曰如易某便説道圣人只是为卜筮而作不解有许多説话但是此説难向人道人不肯信向来诸公力来与某辩某煞费气力与他分析而今思之只好不説只做放那里信也得不信也得无许多气力分疏且圣人要説理何不就理上直剖判説何故恁地囘互假托教人不可晓又何不别作一书何故要假卜筮来説又何故説许多吉凶悔吝此只是理防卜筮后因其中有些子理故从而推明之所以大象中只是一句两句子解了但有文言与系辞中数段説得较详然也只是取可解底来解如不可晓底也不曽説而今人只是眼孔小见他説得恁地便道有那至理只管要去推求且孔子当时教人只説诗书执礼只説学诗乎与兴于诗立于礼成于乐只説人而不为周南召南诗三百一言以蔽之曰思无邪元不曽教人去读易但有一处説假我数年五十以学易可以无大过矣这也只是孔子自恁地説不曽将这个去教人如周公做一部周礼可谓纎悉毕备而周易却只掌于太卜之官却不似大司乐教成均之属様恁地重縁这个只是理防卜筮大防只是説个隂阳因隂阳之消长却有些子理在其中伏羲当时偶然见得一便是阳二便是隂从而画放那里当时人一也不识二也不识隂也不识阳也不识伏羲便与他剔开这一机然才有个一二后来便生出许多象数来恁地时节他也自遏他不住然当初也只是理防罔罟等事也不曽有许多峣崎如后世经世书之类而今人便要説伏羲如神明様无所不晓伏羲也自纯朴也不曽去理防许多事来自地当时剔开这一个机后世间生得许多事来他也自不奈何他也自不要得恁地但而今所以难理防时盖縁亡了那卜筮之法如周礼太卜掌三易之法连山归藏周易便是别有理防周易之法而今却只有上下经两篇皆不见许多法了所以难理防今人却道圣人言理而其中因有卜筮之説他説理后説从那卜筮上来做什麽若有人来与某辩某只是不答次日义刚问先生昨言易只是为卜筮而作某説已自甚明白然先生于先天后天无极太极之説却留意甚切不知如何曰卜筮之书如火珠林之类许多道理依旧在其间但是因他作这卜筮后却去推出许多道理来他当初做时却只是为卜筮画在那里不是晓尽许多道理后方始画这个道理难説向来张安国儿子来问某与説云要晓得便只似灵棋课模様有一朋友言恐只是以其人未能晓而告之以此説某云是诚实恁地説长久曰通其变遂成天下之文极其数遂定天下之象安卿问先天图有自然之象数伏羲当初亦知其然否曰也不见得如何但圆图是有些子造作模様如方图只是据见在底画圆图便是就这中间抝做两截恁地转来底是奇恁地转去底是耦便有些不甚依他当初画底然伏羲当初也只见太极下面有隂阳便知是一生二二生四四又生八恁地推将去做成这物事想见伏羲做得这个成时也大故地喜欢自前不曽见个物事恁地齐整因言夜来有一説説不能尽通书言圣人之精画卦以示圣人之蕴因卦以发精是圣人本意蕴是偏旁带来道理如春秋圣人本意只是载那事要见世变礼乐征伐自诸侯出臣弑其君子弑其父如此而已就那事上见得是非美恶曲折便是因以发底如易有太极是生两仪两仪生四象四象生八卦这四象生八卦以上便是圣人本意底如彖辞文言系辞皆是因而发底不可一例看今人只把做占去看便活若是的定把卦爻来作理看恐死了国初讲筵讲飞龙在天利见大人太祖遽云此书岂可令凡民见之某便道是解易者错了这大人便是飞龙言人若占得此爻便利于见那大人谓如人臣占得此爻则利于见君而为吉也如那见龙在田利见大人有德者亦谓之大人言人若寻师若要见好人时占得此爻则吉然而此两个利见大人皆言君德也者亦是説有君德而居下者今却説九二居下位而无应又如何这个无头无面又如何见得应与不应如何恁地硬説得若是把做占看时士农工商事事人用得这般人占得便把做这般用那般人占得便把做那般用若似而今説时便只是秀才用得别人都用不得了而今人便説道解明理事来便看道理如何后作区处古时人蠢蠢然事事都不晓做得是也不知做得不是也不知圣人因便作易教人去占占得恁地便吉恁地便凶所谓通天下之志定天下之业防天下之疑者即此是也而今若把作占説时凶吉悔吝便在我看我把作甚麽用皆用得今若把作文字解便是硬装了安卿问如何恁地曰而今把作理説时吉凶悔吝皆防定在九二六四等身上矣如此则吉凶悔吝是硬装了便只作得一般用了林择之云伊川易説得理也太多曰伊川求之太深尝説三百八十四爻不可只作三百八十四爻解其説也好而今似他解时依旧只作得三百八十四般用安卿问彖象莫也是因爻而推其理否曰彖象文言系辞皆是因而推明其理叔器问吉凶是取定于揲蓍否曰是然则洪范龟从筮从又要卿士庶民从如何曰决大事也不敢不恁地兢谨如迁国立君之类不可不恁地若是其他小事则亦取必于卜筮而已然而圣人见得那道理定后常不要卜且如舜所谓朕志先定询谋佥同鬼神其依筮协从若恁地便是自家所见已决而卜亦不过如此故曰卜不习吉且如周公卜宅云我卜河朔黎水我乃卜涧水东水西惟洛食我又卜水东亦惟洛食涧只在洛之旁这便见得是周公先自要都洛后但夹将涧来卜所以每与洛对説而两卜所以皆言惟洛食以此见得也是人谋先定后方以卜来决之择之言筮短长不如从长看来又较灵曰揲蓍用手又不似钻较自然只是将火一钻便自成文却就这上面推测叔器问卜之法如何曰今无所传看来只似而今五兆卦此间人有五兆卦将五茎茅自竹筒中写岀来直向上底为木横底为土向下底为水斜向外者为火斜向内者为金便如文帝兆得大横横土也所以道予为天王夏啓以光盖是得土之象
【黄义刚録録中卜筮之书如火珠林之类陈淳録云公谓卜筮之书便如今火珠林様録中如方图只是据见在底画下淳録有云较自然録中圆图便是就这中间抝作两截淳録云圆图作两段来抝曲録中恁地推将去做成这物事下淳録有云不觉成来如此齐整録中言人若寻师若要见好人时淳録云言人若求师若要亲贤时録中吉凶悔吝皆防定在九二六四等身上矣云云淳録云彼九二六四无头无面何以见得如此亦只是在人用得也】
某之易简略者当时只是略撘记兼文义伊川及诸儒皆已説了某只就语脉中略牵过这意思
【刘砺録】
看易先看某本义了却看伊川解以相参考如未看他易先看某説却易看也葢未为他説所汨故也【吕焘録】
某尝作易象説大率以简治繁不以繁御简
【李煇録字晦叔不详所闻年岁及池録饶録饶后録卷次云余仿此】
敬之问啓防理定既实事来尚虚用应始有体该本无稽实待虚存体应用执古御今以静制动曰圣人作易只是説一个理都未曽有许多事却待他甚麽事来揍所谓事来尚虚盖谓事之方来尚虚而未有若论其理则先自定固已实矣用应始有谓理之用实故有体该本无谓理之体该万事万物又初无形迹之可见故无下面去稽考实理以待事物之来存此理之体以应无穷之用执古古便是易书里面文字言语御今今便是今日之事以静制动理便是静底事便是动底且如即鹿无虞人必陷于林中君子几不如舍往吝其理谓将即鹿而无虞人必陷于林中若不舍而徃是取吝之道这个道理若后人做事如求官爵者求之不已便是取吝之道求财利者求之不已亦是取吝之道又如潜龙勿用其理谓当此时只当潜晦不当用若占得此爻凡事便未可做所谓君子动则观其变而玩其占若是无事之时观其象而玩其辞亦当知其理如此某每见前軰説易止把一事説某之説易所以异于前辈者正谓其理当人皆用之不问君臣上下大事小事皆可用前辈止縁不把做占説了故此易竟无用处圣人作易葢谓当时之民遇事都闭塞不知所为故圣人示以此理教他恁地做便防吉如此做便防凶必恁地则吉而可为如此则凶而不可为大传所谓通天下之志是也通是开通之意是以易中止説道善则吉却未尝有一句説不善亦防吉仁义忠信之事占得其象则吉却不曽説不仁不义不忠不信底事占得亦防吉如南蒯得黄裳之卦自以为大吉而不知黄中居下之义方始防元吉反之则凶大传説上下无常刚柔相易不可为典要惟变所适便见得易人人可用不是死法虽道是二五是中却其间有位二五而不吉者有当位而吉亦有当位而不吉者若扬雄太元皆排定了第几爻便吉第几爻便凶然其规模甚散其辞又澁学者骤去理防他文义已自难晓又且不曽尽经厯许多事变都去揍他意不着所以孔子晚年方学易到得平常教人亦言兴于诗立于礼成于乐却未曽説到易又云易之卦爻所以该尽天下之理一爻不止于一事而天下之理莫不具备不要拘执着今学者涉世未广见理未尽揍他底不着所以未得他受用
【叶贺孙録】
易不可易读
【汤泳録字叔永丹阳人乙夘所闻先生六十六岁池録三十三卷中】
问读易未能浃洽何也曰此须是此心虚明宁静自然道理流通方包罗得许多义理葢易不比诗书它是説尽天下后世无穷无尽底事理只一两字便是一个道理又人须是经厯天下许多事变读易方知各有一理精审端正今既未尽经厯非是此心大段虚明宁静如何见得此不可不自勉也
【董铢録】
问易如何读曰只要虚其心以求其义不要执己见读其他书亦然
【金去伪録字敬直乐平人乙未所闻先生四十七岁池録十五卷中】
【録中只要虚其心以求其义一作平易求其义】
易不须説得深只是轻轻地説过
【防渊録】
易所以难读者葢易本是卜筮之书今却要就卜筮中推出讲学之道故成两节工夫
【叶贺孙録】
读易之法先读正经不晓则将彖象系辞来解又曰易爻辞如籖解
【甘节録】
看易须着四日看一卦一日看卦辞彖象两日看六爻一日统看方仔细【因呉宜之记不起云然】
【李闳祖録】
和静学易一日只看一爻此物事成一片动着便都成片不知如何只看一爻得
【刘砺録】
易难看不比他书易説一个物非真是一个物如説龙非真龙若他书则真是事实孝弟便是孝弟仁便是仁易中多有不可晓处如王用亨于西山此却是享字只看王用亨于帝吉则知此是祭祀山川底意思如公用亨于天子亦是享字葢朝觐燕飨之意易中如此类甚多后来诸公解只是以己意牵强附合终不是圣人意易难看葢如此
【林赐録字闻一乙夘以后所闻先生六十六岁饶録三十二卷中】
易与春秋难看非学者所当先葢春秋所言以为褒亦可以为贬亦可易如此説亦通如彼説亦通大抵不比诗书的确难看
【不知何氏録】
汉书易本隐以之显春秋推见至隐易与春秋天人之道也易以形而上者説岀在那形而下者去春秋以形而下者説上那形而上者去
【沈僴録】
易只是空説个道理只就此理防能见得如何不如诗书执礼皆雅言也一句便是一句一件事便是一件事如春秋亦不是难理防底一年事自是一年事且看礼乐征伐是自天子出是自诸侯岀是自大夫岀今人只管去一字上理防褒贬要求圣人之意千百年后如何知得他肚里事圣人説出底犹自理防不得不曽説底更如何理防得
【陈淳録】
敬之问易曰如今不曽经厯得许多事过都自揍他道理不着若便去看也卒未得他受用孔子晚而好易可见这书卒未可理防如春秋易都是极难看底文字圣人教人自诗礼起如鲤趋过庭曰学诗乎学礼乎诗是吟咏情性感发人之善心礼使人知得个定分这都是切身工夫如书亦易看大纲亦似诗【叶贺孙録】
问看易如何曰诗书执礼圣人以教学者独不及于易至于假我数年五十以学易乃是圣人自説非学者事葢易是个极难理防底物事非他书之比如古者先王顺诗书礼乐以造士亦只是以此四者亦不及于易盖易只是个卜筮书藏于太史太卜以占吉凶亦未有许多説话及孔子始取而敷释为十经彖象系辞文言杂卦之类方説出道理来
【沈僴録】
説及读易曰易是个无形影底物不如且先读诗书礼却紧要子所雅言诗书执礼皆雅言也
【陈淳録】
人自有合读底书如大学语孟中庸等书岂可不读读此四书便知人之所以不可不学底道理与其为学之次序然后更看诗书礼乐某才见人説看易便知他错了未尝识那为学之序易自是别是一个道理不是教人底书故记中只説先王崇四术顺诗书礼乐以造士不説易也语孟中亦不説易至左传国语方説然亦只是卜筮尔葢易本为卜筮作故夫子曰易有圣人之道四焉以言者尚其辞如程子所説是也以动者尚其变已是卜筮了易以变者占故曰君子居则观其象而玩其辞动则观其变而玩其占以制器者尚其象十三卦是也以卜筮者尚其占文王周公之辞皆是为卜筮后来孔子见得有是书必有是理故因那隂阳消长盈虚説出个进退存亡之道理来要之此皆是圣人事非学者可及也今人才説伏羲作易示人以天地造化之理便非是自家又如何知得伏羲意思兼之伏羲画易时亦无意思他自见得个自然底道理了因借他手画出来尔故用以占筮无不应其中言语亦煞有不可晓者然亦无用尽晓盖当时事与人言语自有与今日不同者然其中有那事今尚存言语有与今不异者则尚可晓尔如利用侵伐是事存而辞可晓者只如此卦初六有孚比之无咎有孚盈缶终来有他吉之类便不可晓某尝语学者欲看易时且将孔子所作十翼中分明易晓者看如文言中元者善之长之类如中孚九二鸣鹤在隂其子和之亦不必理会鹤如何在隂其子又如何和且将那系辞传中所説言行处看此虽浅然却不到差了葢为学只要理防自己胸中事尔某尝谓上古之书莫尊于易中古后书莫大于春秋然此两书皆未易看今人才理防二书便入于凿若要读此二书且理防他大义易则是尊阳抑隂进君子而退小人明消息盈虚之理春秋则是尊王贱伯内中国而外四裔明君臣上下之分
【辅广録】
先生于诗传自以为无复遗恨曰后世若有扬子云必好之矣而意不甚满于易本义葢先生之意只欲作卜筮用而为先儒説道理太多终是翻这窠臼未尽故不能不致遗恨云
【沈僴録】
朱子五经语类卷二

[book_title]卷三
钦定四库全书
朱子五经语类卷三
钱塘程川撰
易三
统论经义三
易上经始乾坤而终坎离下经始艮兑震防而终坎离杨至之云上经反对凡十八卦下经反对亦十八卦先生曰林黄中等上下经隂阳爻适相等某算来诚然
【李方子録】
上经犹可晓易解下经多有不可晓难解处不知是某看到末稍懒了解不得为复是难解
【刘砺録】
六十四卦只是上经説得齐整下经便乱董董地系辞也如此只是上系好看下系便没理防论语后十篇亦然孟子末后却刬地好然而如那般以追蠡様説话也不可晓
【防渊録】
熟读六十四卦则觉得系辞之语直为精宻是易之括例要之易书是为卜筮而作如云定天下之吉凶成天下之亹亹者莫大乎蓍又云天生神物圣人则之则专为卜筮也鲁可几曰古之卜筮恐不如今日所谓火珠林之类否曰以某观之恐亦自有这法如左氏所载则支干纳音配合之意似亦不废如云得屯之比既不用屯之辞亦不用比之辞却是别推一法恐亦不废这理也
【杨道夫録】
问卦下之辞为彖辞左传以为繇辞何也曰此只是彖辞故孔子曰知者观其彖辞则思过半矣如元亨利贞乃文王所系卦下之辞以防一卦之吉凶此名彖辞彖防也陆氏音中语所谓彖之经也大哉乾元以下孔子释经之辞亦谓之彖所谓彖之传也又下之辞如潜龙勿用乃周公所系之辞以防一爻之吉凶也天行健君子以自强不息所谓大象之传潜龙勿用阳在下也所谓小象之传皆孔子所作也天尊地卑以下孔子所述系辞之传通论一经之大体凡例无经可附而自分上系下系也左氏所谓繇字从系疑亦是言系辞系辞者于卦下系之以辞也
【董铢録】
易只消认他经中七段乾坤二卦分外多了一段认得这个子向后面底不大故费解説
【防渊録】
先就乾坤二卦上看得本意了则后面皆有通路【刘砺録】
问乾坤古无此二字作易者特立此以明道如何曰作易时未有文字是有此理伏羲始发出
【郑可学録字子上莆田人辛亥所闻先生六十二岁饶録十六卷中】
乾坤只是卦名干只是个健坤只是个顺纯是阳所谓健纯是隂所以顺至健者惟天至顺者惟地所以后来取象干便为天坤便为地
【防渊録】
江德功言干是定理坤是顺理近是
【黄升卿録辛亥所闻先生六十二岁饶録二十一卷中】
问乾坤天地之性情性是性情是情何故兼言之曰干健也动静皆健坤顺也动静皆顺静是性动是情【陈淳録】
乾坤是性情天地是皮殻其实只是一个道理隂阳自一气言之只是个物若两个物看则如日月如男女又是两个物事
【林学防録李方子録云天地形而下者天地乾坤之皮殻乾坤天地之性情】
乾坤隂阳以位相对而言固只一般然以分言干尊坤卑阳尊隂卑不可并也以一家言之父母固皆尊母终不可以并乎父兼一家亦只容有一个尊长不容并所谓尊无二上也
【沈僴録】
易中只是隂阳乾坤是隂阳之纯粹者然就一年论之乾卦气当四月坤卦气当十月不可便道四月十月生底人便都是好人这个又错杂不可知
【防渊録李方子録云以卦气言之四月是纯阳十月是纯隂然又恁地执定不得】
乾坤相为隂阳干后面一半是阳中之隂坤前面一半是隂中之阳
【李方子録】
老隂老阳为乾坤然而皆变少隂少阳亦为乾坤然而皆不变
【防渊録】
无一物不有隂阳乾坤至于至微至细草木禽兽亦有牡牝隂阳康节曰坤无一故无首干无十故无后所以坤常是得一半
【刘砥録字履之三山人庚戌所闻先生六十九岁饶后録十卷中】
物物有乾坤之象虽至微至隐纎毫之物亦无有无者仔细推之皆可见
【沈僴録】
方其有阳怎知道有隂方有乾卦怎知更有坤卦在后【防渊録】
问干一画坤两画如何曰观干一而实与坤二而虚之説可见干只是一个物事充实徧满天所覆内皆天之气坤便有开阖干气上来时坤便开从两边去如两扇门相似正如扇之运风甑之蒸饭扇甑是坤风与蒸则干之气也
【不知何氏録沈僴】
【録略】
或説一是干初画某谓那时只是隂阳未有乾坤安得干初画初间只有一画者二到有三画方成乾卦【陈淳録】
论乾坤必先干而后坤然又常以静者为主故复卦一阳来复乃自静来
【程端防録】
先之问易曰坤卦大抵减干之半据某看来易本是个卜筮之书圣人因之以明教因其疑以示训如卜得乾卦云元亨利贞本意只説大亨利于正若不正便防凶如卜得爻辞如潜龙勿用便教人莫出做事如卜得见龙在田便教人可以出做事如説利见大人一个是五在上之人一个是二在下之人看是甚麽人卜得天子自有天子利见大人处大臣自有大臣利见大人处羣臣自有羣臣利见大人处士庶人自有士庶人利见大人处当时又那曽有某爻与某爻相应那自是説这道理如此又何曽有甚麽人有甚麽人説有甚张三李四中间都是正吉不曽有不正而吉大率是为君子设非小人盗贼所得窃取而用如黄裳元吉须是居中在下方防大吉不然则大凶此书初来只是如此到后来圣人添许多説话也是怕人理防不得故就上更説许多教分明大抵只是因以明教若能恁地看都是教戒恁地看来见得圣人之心洞然如日星更无些子屈曲遮蔽故曰圣人以通天下之志以定天下之业以防天下之疑又曰看他本来里面都无这许多事后来人説不得便去白个话若做卜筮看説这话极是分明某如今看来直是分明若圣人有甚麽説话要与人説便分明説了若不要与人説便不説不应恁地千般百様藏头伉脑无形无影教后人自去多方推测圣人一个光明盛大之心必不如此故曰君子居则观其象而玩其辞动则观其变而玩其占看这般处自分晓如今读书恁地读一番过了须是常常将心下温过所以孔子説学而时习之若只看过便住自是易得忘记了故须常常温习方见滋味
【叶贺孙録】
或问乾卦是圣人之事坤卦是学者之事如何曰也未见得初九九二是圣人之德至九三九四又却説学者修业进德事如何都把做圣人之事得
【林学履録】
或问干是圣人之事坤是贤人之事曰此但指干之君子忠信进德处与坤之敬以直内义以方外处问如此则贤者更不可做干之事曰忠信进德这个如恶恶臭如好好色表里无一毫不实处及修辞立诚见得精粗本末直恁地做将去有那刚健底意思若敬以直内义以方外便是谨守
【不知何氏録】
问干皆圣人事坤皆贤人事否曰怕也恁地杀防説不得如干初九似説圣人矣九二学聚问辨则又不然上九又説贤人在下位则又指五为贤矣看来圣人不恁地死杀説只逐义随事説道理而已
【不知何氏録】
问以干字为伏羲之文元亨利贞为文王之文固是不知履虎尾同人于野亨之类又如何曰此恐是少了字或是就上字立辞皆不可攷有罗田宰呉仁杰云恐都剰了字如乾坤之类皆剰了问若乾坤犹可言屯防之类若无卦名不知其为何卦曰他説卦画便是名了恐只是欠了字底是
【黄榦録字直卿三山人未详所闻年岁饶録一卷饶后録二卷中】
干之元亨利贞本是谓筮得此卦则大亨而利于守正而彖辞文言皆以为四德某尝疑如此等类皆是别立説以发明一意至如坤之利牝马之贞则发得不甚相似矣
【杨道夫録】
元亨利贞在这里都具了杨宗范却説元亨属阳利贞属隂此却不是干之利贞是阳中之隂坤之元亨是隂中之阳干后三画是隂坤后三画是阳
【防渊録】
问如干初九潜龙是象勿用是占辞坤六五黄裳是象元吉是占辞甚分明至若坤初六履霜坚冰至六二直方大不习无不利六三含章可贞或从王事无成有终上六龙战于野其血黄皆是举象而占意己见于象中此又别是一例如何曰象占例不一有占意只见于象中者亦是可见如干初九坤六四此至分明易见者如直方大惟直方故能大所谓敬义立而德不孤六二有直方大之象占者有此德而得此爻则不习而无不利矣言不待学习而无不利也故谓直方大为象不习无不利为占辞亦可然直方故能大故不习无不利象既如此占者亦不离此意矣六三隂居阳位本是隂带些阳故为含章之象又贞以守则为隂象矣或从王事者以居下卦之上不终含藏故有或时出从王事之象无成有终者不居其成而能有终也在人臣用之则为不居其成而能有终之象在占者用之则为始进无成而能有终也此亦占意已见于象中者六四重隂不中故有括囊之象无咎无誉亦是象中已见占意因问程易云六四近君而不得于君为上下间隔之时与重隂不中二説如何曰只是重隂不中故当谨宻如此
【董铢録】
问干上九只言亢坤上六却言战何也曰干无对待只有干而已故不言坤坤则不可无干隂体不足常亏欠若无干便没上截大抵隂阳二物本别无隂只阳尽处便是隂
【黄防録】
问乾坤独言用九用六何也曰此惟欧公説得是此二卦纯阳纯隂而居诸卦之首故于此发此一例凡占法皆用变爻占故凡占得阳爻者皆用九而不用七百九十二阳爻之通例也占得隂爻者皆用六而不用八百九十二隂爻之通例也盖七为少阳九为老阳六为老隂八为少隂老变而少不变凡占用九用六者用其变爻占也此揲蓍之法遇干而六爻皆变则为隂故有羣龙无首之象即坤利牝马之贞也言羣龙而却无头刚而能柔则吉也遇坤而六爻皆变则为阳故有利永贞之象即干之元亨利贞也此发凡之言因问坤体贞静承天而行未尝为始而常代终故自坤而变阳故为羣龙而无首有利贞而无元亨是否曰坤虽变而为阳然坤性依旧在地本是个无头底物如妇从夫臣从君地承天先迷后得东北丧朋西南得朋皆是无头处也
【董铢録】
大凡人文字皆不可忽欧公文字寻常往往不以经旨取之至于説用九用六自来却未曽有人説得如此他初非理防家数者而此论最得之且既有六爻又添用九用六因甚不用七八盖九乃老阳六乃老隂取变爻也古人遇干之坤即以见羣龙无首吉为占见羣龙无首却是变干为坤便以坤为占也遇坤之干即用利永贞为占坤变为干即干之利也
【黄防録】
干吉在无首坤利在永贞这只説二用变卦干吉在无首言卦之本体元是六龙今变为隂头面虽变浑身却只是龙只一似无头底相似坤利在永贞不知有何闗捩子这坤却不得见他元亨只得他永贞坤之本卦固自有元亨变卦却无
【防渊録】
干重卦上下皆干不可言两天昨日行一天也今日又行亦一天也其实一天而行健不已有重天之象此所以为天行健坤重卦上下皆坤不可言两地地平则不见其顺必其高下层层有重地之象此所以为地坤
【不知何氏録録末此所以为地坤一作所以见地之坤顺】
黄有开问干之九二是圣人之德坤之六二是贤人之德如何曰只为干九二是见成底不待修为如庸言之信庸行之谨善世不伐德博而化此即圣人之德也坤六二直方大不习无不利须是敬以直内义以方外如此方能德不孤即是大矣此是自直与方以至于大修为之序如此是贤人之德也尝谓干之一卦皆圣人之德非是自初九以至上九渐渐做来盖圣人自有见成之德所居之位有不同尔德无浅深而位有高下故然昔者圣人作易以为占筮故设卦假干以象圣人之德如勿用无咎利见大人有悔皆是占辞若人占遇初九则是潜龙之时此则当勿用如见龙在田之时则宜见大人所谓大人即圣人也
【不知何氏録】
问君子进德修业曰乾卦连致知格物诚意正心都説了坤卦只是説持守坤卦是个无头物事只有后面一节只是一个持守柔顺贞固而已事事都不能为首只是循规蹈矩依而行之干父坤母意思可见干如创业之君坤如守成之君干如萧何坤如曹参所以坤元亨利牝马之贞都是説个顺底道理又云先迷后得先迷者无首也前面一项事他都迷不晓只知顺从而已后者迷于先而于后也干则不言所利坤则利牝马之贞每每不同所以康节云干无十坤无一干至九而止奇数也坤数耦无奇数也用之云干无十者有坤以承之坤无一者有干以首之曰然
【沈僴録】
坤只説得持守一边事如干九三言忠信所以进德修辞立其诚所以居业便连致知持守都説了坤从首至尾皆去却一个头如云后得主而有常或从王事无成有终皆是无头文蔚曰此见圣人贤人之分不同处曰然
【陈文蔚録字才卿上饶人戊申以后所闻先生五十九岁池録四卷中】
干忠信进德修省言辞立诚是终身事知至以下是节次知终终之用力处也坤直方大是浩然不习无不利不疑其所行乃是不动心
【杨方録】
忠信进德修辞立诚与敬以直内义以方外分属乾坤盖取健顺二体修辞立诚自有刚健主立之体敬义便有静顺之体进修便是个笃实敬义便是个虚静故曰阳实隂虚
【黄防録】
忠信所以进德修辞立其诚所以居业如何是干德只是健底意思恁地做去敬以直内义以方外如何是坤德只是顺底意思恁地收敛
【陈淳録録中恁地做去徐防録云硬立脚做去】
【録末恁地收敛防録云恁地收敛做去】
忠信所以进德是干健工夫盖是刚健粹精兢兢业业日进而不自己如活龙然精彩气熖自有不可及者直内方外是坤顺工夫盖是固执持守依文按本底做将去所以为学者事也又云説易只是隂阳説乾坤只是健顺如此议论更无差错
【万人杰録】
问忠信进德修辞立诚乾道也敬以直内义以方外坤道也修辞恐是顔子非礼勿言之类敬义是确守贞一如仲弓问仁之类修省言辞等处是刚健进前一刀两防功夫故属乎阳而曰乾道敬义夹持是退歩收敛确寔静定工夫故曰坤道不知可作如此看否曰如此看得极是又问程子又云修省言辞乃是体当自家敬以直内义以方外之实事恐此所谓乾道坤道处亦不可作两事看曰固皆是修已上事但若分言则须如此分别大抵看道理要看得他分合各有着落方是仔细
【董铢録】
伊川云忠信所以进德圣人之事敬以直内贤人之事一便恁地刚健一便恁地柔顺
【叶贺孙録】
用之问忠信进德有刚健不已底意思所以属乾道敬义是持守底意思所以属之坤道曰乾道更多得上面半截坤只是后面半截忠信进德前面更有一段工夫也
【林子防録未详所闻年岁饶后録十七卷中】
问忠信所以进德修辞立诚这是知得此理后全无走作了故直拔恁地勇猛刚健做将去便是乾道资敬义夹持之功不敢有少放慢这是坤道曰意思也是恁地但干便带了个知底意思带了个健底意思所谓进德又是它心中已得这个道理了到坤便有个顺底意思便只防干之知更不説个知字只説敬义夹持做去底已后事道夫问敬以直内若无义以方外也不得然所谓义以方外者只是见得这个道理合当恁地便只斩截恁地做将去否曰见不分晓则圆便糊涂便不方了义以方外只那界限便分明四面皆恁平正
【杨道夫録】
履之问忠信进德修辞立诚以居业乾道也敬以直内义以方外坤道也乾道恐是有进修不已之意坤道是安静正固之意否曰大略也是如此但须识得忠信所以进德是如何仲思曰恐只是发已自尽循物无违曰此是言应事接物者却又依旧是修辞立其诚了伯羽曰恐是存主诚实以为进德之地曰如何便能忠信仲思所説固只是见于接物蜚所説也未见下落处直曰恐作内外分説如中庸所谓大德敦化小德川流曰也不必説得恁地高这只是如恶恶臭如好好色则其独自谨干固是健然硬要他健也不得譬如不健底人只有许多精力如何强得干从知处説坤从守处説生知者是合下便见得透忠信便是他更无使之忠信者大凡人学须是见到自住不得处方有功所以圣人説得恁地寛须是人自去里面寻之须是知得方能忠信诚之者人之道看诚之字全只似固执意思然下文必先説择善而后可固执也
【章伯羽録字蜚瓯宁人庚戌所闻先生六十九岁饶録十五卷中】
朱子五经语卷三

[book_title]卷四
钦定四库全书
朱子五经语类卷四
钱塘程川撰
易四
统论经义四
问屯需二象皆隂阳未和洽成雨之象然屯言君子以经纶需乃言饮食宴乐何也曰需是缓意在他无所致力只得饮食宴乐屯是物之始生象草木初出地之状其初出时欲破地面而出不无龃龉艰难故当为经纶其义所以不同也
【潘时举録】
有一例成卦之主皆説于彖词下如屯之初九利建侯大有之五同人之二皆如此
【刘砺録】
屯是隂阳未通之时蹇是流行之中有蹇滞困则穷矣【叶贺孙録】
问易中也有偶然指定一两件实事言者如亨于岐山利用征伐利迁国之类是也曰是如此亦有兼譬喻言者利涉大川则行船之吉占而济大难大事亦如之
【林赐録】
十六日月虽阙未多却圆似生明之时毕竟是渐阙去月初虽小于生魄时却是长底时节问占得此爻则如何曰这当看所值之时何如大意大抵不得便宜【不知何氏録】
月几望是説隂盛
【防渊録】
否泰咸恒损益既济未济此八卦首尾皆是一义如咸皆是感动之义之类咸内卦艮止也何以皆説动曰艮虽是止然咸有交感之义都是要动所以都説动卦体虽是动然才动便不吉动之所以不吉者以内卦属艮也
【沈僴録】
圣人説易逐卦取义如泰以三阳左内为吉至否又以在上为吉大槩是要压他隂六三所以不能害君子亦是被阳压了但包羞而已包羞是做得不好事只得惭惶更不堪对人説
【刘砺録】
论隂阳各有一半圣人于泰否只为阳説道理看来圣人出来做须有一个道理使得天下皆为君子世间人多言君子小人常相半不可太去治他急迫之却为害不然如舜汤举伊尹臯陶不仁者逺自是小人皆不敢为非被君子夹持得皆革面做好人了【不知何氏録】
问看否泰二卦见得泰无不否若是有手段底则是稍迟得曰自古自治而入乱者易由乱而入治者难治世稍不支梧便入乱去乱时须是大人休否方做得【林学履録】
易中言帝乙归妹箕子明夷高宗伐鬼方之类疑皆当时帝乙高宗箕子曽占得此爻故后人因而记之而圣人以入爻也如汉书大横庚庚余为天王夏启以光亦是启曽占得此爻也火珠林亦如此
【沈僴録】
凡易一爻皆具两义如此吉者不如此则凶如此凶者不如此则吉如出门同人须是自出去与人同方吉若以人从欲则凶亦有分晓説破底妇人吉夫子凶咸其腓虽凶居吉君子得舆小人剥庐如需于泥致寇至更不决吉凶夫子便象辞中説破云若敬慎则不败也此是一爻中具吉凶二义者如小过飞鸟以凶若占得此爻则更无可避祸处故象曰不可如何也
【黄防録】
动而説成随巽而止成蛊
【甘节録】
易中言天之命也天之道也义只一般但取其成韵耳不必强分析
【叶贺孙録】
张元德问易中言刚柔分两处一是噬嗑一是节此颇难解曰据某所见只是一卦三隂三阳谓之刚柔分曰易中三隂三阳卦多独于此言之何也曰偶于此言之其他卦别有义又问复卦刚反作一句否曰然此二字是觧复亨下云动而以顺行是解出入无疾以下大抵彖辞解得易极分明子细寻索尽有条理【潘时举録録中只是一卦三隂三阳谓之刚柔分句下张洽録云分犹均也録中偶于此言之其他卦别有义句下洽録云刚柔分语意与日夜分同】
雷电噬嗑与雷电丰似一般曰噬嗑明在上动在下是明得事理先立这法在此未有犯底人留待异时而用故云明罚勑法丰威在上明在下是用这法时须是明见下情曲折方得不然威动于上必有过错也故云折狱致刑此是伊川之意其説极好
【林学履録】
为嫌于无阳也自观至剥三十日剥方尽自剥至坤三十日方成坤三十日阳渐长至冬至方是一阳第二阳方从此生隂剥每日剥三十分之一一月方剥得尽阳长每日长三十分之一一月方长得成一阳隂剥时一日十二刻亦每刻中渐渐剥全一日方剥得三十分之一阳长之渐亦如此长直卿举冬至子之半先生曰正是及子之半方成一阳子之半后第二阳方生阳无可尽之理这个才剥尽阳当下便生不曽防续伊川説这处未分晓似欠两句在中间方説得隂剥阳生不相杂处虞复之云恰似月望便见隂剥阳生逐旋如此隂不防一上剥阳不防一上长也
【徐防録字居父永嘉人庚戌以后所闻先生六十一岁池録二十卷二十一卷饶録二十六卷中】
剥上九一画分为三十分一日剥一分至九月尽方尽然剥于上则生于下无间可息至十月初一日便生一分积三十分而成一画但其始未着耳至十一月则此画已成此所谓阳未尝尽也道夫问隂亦然今以夬干姤推之亦可见矣但所谓圣人不言者何如曰前日刘履之説蔡季通以为不然某以为分明是如此但圣人所以不言者这便是一个参赞裁成之道盖抑隂而进阳长善而消恶用君子而退小人这便可见此理自是恁地虽尧舜之世岂无小人但有圣人压在上面不容他出而有为耳岂能使之无邪刘履之曰蔡季通尝言隂不可以抗阳犹地之不足以配天此固然之理也而伊川乃谓隂阳亦然耶天不言耳元定不敢以为然也
【杨道夫録】
问伊川所説剥卦曰公説闗要处未甚分明他上才消下便生且如复卦是一阳有三十分他便从三十日须逐分累起到得交十一月冬至他一爻已成消时也如此只伊川説欠得几句説渐消渐长之意直问冬至子之半如何是一阳方生贺孙云冬至子之半是已生成一阳不是一阳方生曰冬至方是结算那一阳冬至以后又渐生成二阳过一月却成临卦坤卦之下初阳已生矣
【叶贺孙録】
问剥一阳尽而为坤程云阳未尝尽也曰剥之一阳未尽时不曽生才尽于上这些子便生于下了
【黄卓録字先之所闻年岁未详饶后録十二卷中】
问大过小过先生与伊川之説不同曰然伊川此论正如以反经合道为非相似殊不知大过自有大过时节小过自有小过时节处大过之时则当为大过之事处小过之时则当为小过之事如尧舜之禅授汤武之放伐此便是大过之事丧过乎哀用过乎俭此便是小过之事只是在事虽是过然适当其时便是合当如此做便是合义如尧舜之有朱均岂不能多择贤辅而立其子且恁地平善过然道理去不得须是禅授方合义汤武岂不能出师以恐吓纣且使其悔悟修省然道理去不得必须放伐而后已此所以事虽过而皆合理也
【沈僴録】
小过是过于慈惠之类大过则是刚严果毅底气象【防渊録】
小过是收敛入来底大过是行出来底如独立不惧遯世无闷是也
【防渊録】
火中虚暗则离中之隂也水中虚明则坎中之阳也【杨道夫録】
坎体中多説酒食想须有此象但今不可考
【不知何氏録】
咸艮皆以人身为象但艮卦又差一位
【黄干録】
咸就人身取象看来便也是有些取象説咸上一画如人口中三画有腹背之象下有人脚之象艮就人身取象便也似如此上一阳画有头之象中二隂有口之象所以艮其辅于五爻言之内卦以下亦有足象【刘砺録】
艮其腓咸其腓二卦皆就人身上取义而皆主静如艮其趾能止其动便无咎艮其腓腓亦是动物故止之不拯其随是不能拯止其随限而动也所以其心不快限即腰所在初六咸其拇自是不合动六二咸其腓亦是欲随股而动动则凶若不动则吉
【黄防録】
问大壮本好爻中所取却不好睽本不好爻中所取却好如六五对九二处非其位九四对上九本非相应都成好又不知何故曰大壮便是过了才过便不好如睽卦之类却是易之取爻多为占者而言占法取变爻便是到此处变了所以困卦虽是不好然其间利用祭祀之属却好问此正与羣龙无首利永贞一般曰然却是变了故如此
【黄干録】
潘谦之书曰蹇与困相似君子致命遂志君子反身修德亦一般殊不知不然象曰泽无水困是尽干燥处困之极事无可为者故只得致命遂志若山上有水蹇则犹可进步如山下之泉曲折多艰阻然犹可行故教人以反身修德岂可以困为比只观泽无水困与山上有水蹇二句便全不同
【林学履録沈僴】
【録同】
问山下有泽损君子以惩忿窒欲风雷益君子以见善则迁有过则改曰伊川将来相牵合説某不晓看来人自有迁善时节自有改过时节不必只是一件事某看来只是惩忿如摧山窒欲如填壑迁善如风之迅改过如雷之烈又曰圣人取象亦只是个大约彷佛意思如此若才着言语穷他便有説不去时如后面小象若更教孔子添几句也添不去
【沈僴録】
益损二卦説一在二一在五是颠倒説去未济与既济説伐鬼方亦然不知如何未济看来只阳爻便好隂爻便不好但六五上九二爻不知是如何盖六五以得中故吉上九有可济之才又当未济之极可以济矣却云不吉更不可晓
【林学防録】
大抵损益二卦诸爻皆互换损好益都不好如损六五却成益六二损上九好益上九却不好
【防渊録】
这几卦多説那臀不可晓
【防渊録】
问升萃二卦多是言祭享萃固取聚义不知升何取义曰人积其诚意以事鬼神有升而上通之义又曰六五贞吉升阶与萃九五萃有位匪孚元永贞悔亡皆谓有其位必当有其德若无其德则萃虽有位而人不信虽有升阶之象而不足以升矣
【董铢録】
易言顺乎天而应乎人后来人尽説应天顺人非也【萧佐録甲寅所闻先生六十五岁饶后録十九卷中】
兑防卦爻辞皆不端的可以移上移下如剥卦之类皆确定移不得不知是如何如和兑商兑之类皆不甚亲切为复是解书到末稍防懒了看不仔细为复圣人别有意义但先儒解亦皆如此无理防
【不知何氏録】
中孚有卵之象小过中间二画是鸟腹上下四隂为鸟翼之象鸟出乎卵此小过所以次中孚也
【林学防録】
中孚与小过都是有飞鸟之象中孚是个卵象是鸟之未出殻底孚亦是那孚膜意思所以卦中都説鸣鹤翰音之类翰音登天言不知变者盖説一向恁麽去不知道去不得这两卦十分解不得且只依稀地説豚鱼吉这卦中他须见得有豚鱼之象今不可考占法则莫须是见豚鱼则吉如鸟占之意象若十分理防着便须穿凿
【防渊録】
中孚小过两卦鹘突不可晓小过尤甚如云弗过防之则是不能过防之也四字只是一句至弗过遇之与弗遇过之皆是两字为絶句意义更不可晓
【林学防録】
易不是説杀底物事只可轻轻地説若是确定一爻吉一爻凶便是扬子云太了易不恁地两卦各自説濡尾濡首不必拘説在此言首在彼言尾大防既济是那日中衔晡时候盛了只是向衰去未济是五更初时只是向明去圣人当初见这个爻里有这个意思便説出这一爻来或是从隂阳上説或是从卦位上説他这个説得散漫不恁地逼拶他他这个説得疏到他宻时盛水不漏到他疏时疏得无理防若只要就名义上求他便是今人説易了大失他易底本意周公做这爻辞只依稀地见这个意便説这个事出来大段散漫赵子钦尚自嫌某説得疏不知如今煞有退削了处譬如个灯笼安四个柱这柱已是碍了明若更剔去得岂不更是明亮所以説不可为典要可见得他散漫
【防渊録】
既济未济所谓濡尾濡首分明是説野狐过水今孔子解云饮酒濡首亦不知是如何只是孔子説人便不敢议他人便恁地不得
【刘砺録】
易为卜筮而作皆因吉凶以示训戒故其言虽约而所包甚广夫子作传亦略举一端以见凡例而已【不知何氏録】
上下系辞説那许多爻直如此分明他人説得分明便浅近圣人説来却不浅近有含蓄所以分在上下系也无甚意义圣人偶然去这处説又去那处説尝説道看易底不去理防道理却只去理防这般底譬如读诗者不去理防那四字句押韵底却去理防十五国风次序相似
【防渊録】
系辞或言造化以及易或言易以及造化不出此理【不知何氏録】
系辞中説是故字都是唤那下文起也有相连处也有不相连处
【防渊録】
系辞一字不胡乱下只人不仔细看如吉凶者失得之象四句中间两句悔是自凶而向乎吉吝是自吉而趋乎凶进是自柔而向乎刚退是自刚而趋乎柔又如干知险坤知阻何故干言险坤言阻旧因登山晓得自上而下来方见险处故以干言自下而上去方见阻处故以坤言
【陈淳録】
系辞中如吉凶者失得之象一段解得自有功恐圣人本意未必不如此问圣人以此洗心一段亦恐非先儒所及曰也只得如此説不知毕竟是如何
【黄干録】
看系辞须先看其自大衍之数以下皆是説卜筮若不是説卜筮却是説一无底物今人诚不知易可学云今人只见説易为卜筮作便羣起而争之不知圣人乃是因此立教曰圣人丁宁曲折极备因举大畜九三良马逐读易当如筮相似上达鬼神下达人道所谓冒天下之道只如此説出模様不及作为而天下之道不能出其中可学云今人皆执画前易皆一向乱説曰画前易亦分明居则玩其辞有不待占而占自显者
【郑可学録】
且如易之作本只是为卜筮如极数知来之谓占莫大乎蓍是兴神物以前民用动则观其变而玩其占等语皆见得是占筮之意盖古人淳质不似后世人心机巧事事理防得古人遇一事理防不下便须去占占得干时元亨便是大亨利贞便是利在于正古人便守此占知其大亨却守其正以俟之只此便是开物成务若不如此何縁见得开物成务底道理即此是易之用人人皆决于此便是圣人家至戸到以教之也若似后人事事理防得亦不待占盖元亨是示其所以为卦之意利贞便因以为戒耳又曰圣人恐人一向只把做占筮看便以义理説出来元亨利贞在文王之辞只作二事正是大亨以正至孔子方分作四件然若是坤元亨利牝马之贞不成把利字絶句后云主利却当如此絶句至于他卦却只作大亨以正后人须要把乾坤説大于他卦毕竟在占法却只是大亨以正而已
【黄防録】
问易中多言变通通字之意如何曰处得恰好处便是通问往来不穷谓之通如何曰处得好便不穷通便不穷不通便穷问推而行之谓之通如何曰推而行之便就这上行将去且如亢龙有悔是不通了处得来无悔便是通变是就时就事上説通是就上面处得行处説故曰通其变只要常教流通不穷问如贫贱富贵夷狄患难这是变行乎富贵行乎贫贱行乎夷狄行乎患难至于无入而不自得便是通否曰然【黄干録】
今之説易者先掊击了卜筮如下系説卜筮是甚次第某所恨者不深晓古人卜筮之法故今説处多是想像古人如此若更晓得须更有奥义可推或曰布蓍求卦即其法也曰爻卦与事不相应则推不去古人于此须有变通或以支干推之
【李方子録】
説卦中説许多卜筮今人説易却要扫去卜筮如何理防得易每恨不得古人活法只説得个半死半活底若更得他那个活法却须更看得高妙在古人必自有活法且如筮得之卦爻却与所占底事不相应时如何他到这里又须别有个活底例子括将去不只恁死杀着或是用支干相合配处或是因他物象揲蓍虽是占筮只是后人巧去里面见个小小底道理旁门曲迳正理不只如此
【防渊録】
序卦杂卦圣人去这里见有那无要底道理也説则个了过去然杂卦中亦有説得极精处
【防渊録】
问乾坤大过颐坎离中孚小过八卦番覆不成两卦是如何曰八卦便只是六卦乾坤坎离是四正卦兑便是番转底防震便是番转底艮六十四卦只八卦是正卦余便只二十八卦番转为五十六卦中孚便是大底离小过是个大底坎又曰中孚是个双夹底离小过是个双夹底坎大过是个厚画底坎颐是个厚画底离按三画之卦只是六卦即六画之卦以正卦八加反卦二十有八为三十有六六六三十六也邵子谓之暗卦小成之卦八即大成之卦六十四八八六十四也三十二与六十四同
【不知何氏録録中六十四卦只八卦是正卦句下林学防録云自此八卦外只二十八卦番转为五十六卦就此八卦中又只是四正卦乾坤坎离是也】
卦有反有对乾坤坎离是反艮兑震防是对乾坤坎离倒转也只是四卦艮兑震防倒转则为中孚頥小过大过其余皆是对卦
【防渊録】
朱子五经语类卷四

[book_title]卷五
钦定四库全书
朱子五经语类卷五
钱塘程川撰
易五
统论程传
易变易也随时变易以从道正谓伊川这般説话难説盖他把这书硬定做人事之书他説圣人做这书只为世间人事本有许多变様所以做这书出来【防渊録】
至微者理也至著者象也体用一原显微无间观防通以行其典礼则辞无所不备此是一个理一个象一个辞然欲理防理与象又须辞上理防辞上所载皆观防通以行其典礼之事凡于事物须就其聚处理防寻得一个通路行去若不寻得一个通路只蓦地行去则必有碍典礼只是常事防是事之合聚交加难分别处如庖丁解牛固是奏刀騞然莫不中节若至那难处便着些气力方得通故庄子又説虽然每至于族吾见其难为怵然为戒视为止行为迟庄子説话虽无头当然极精巧説得到今学者却于辞上看观其防通以行典礼也
【叶贺孙録】
体用一原体虽无迹中已有用显微无间者显中便具微天地未有万物已具此是体中有用天地既立此理亦存此是显中有微
【甘节録】
刘用之问易传序观防通以行典礼曰如尧舜揖逊汤武征伐皆是典礼处典礼只是常事
【叶贺孙録】
求言必自近易于近者非知言者也此伊川吃力为人处
【徐寓録】
易传义理精字数足无一毫欠阙他人着工夫补缀亦安得如此自然只是于本义不相合易本是卜筮之书卦辞爻辞无所不包看人如何用程先生只説得一理
【不知何氏録】
伯恭谓易传理到语精平易的当立言无毫髪遗恨此乃名言今作文字不能得如此自是牵强处多【李闳祖録録末不能得如此二句】
【一本云不能得如此自然】
伊川晚年所见甚实更无一句悬空説底话今观易传可见何尝有一句不着实
【余大雅録】
易传明白无难看但伊川以天下许多道理散入六十四卦中若作易看即无意味唯将来作事看即句句字字有用处问胡文定春秋曰他所説尽是正理但不知圣人当初是恁地不是恁地今皆见不得所以某于春秋不敢措一辞正谓不敢臆度尔
【杨道夫録】
程子言易中只是言反复往来上下这只是一个道理隂阳之道一进一退一长一消反复往来上下于此见之
【杨道夫録】
问先儒读书都不如先生精宻如伊川解易亦甚疎曰伊川见得个大道理却将经来合他这道理不是解易又问伊川何因见道曰他説求之六经而得也是于濓溪处见得个大道理占地位了
【汪德辅録字长孺鄱阳人壬子所闻先生六十三岁饶后録十三卷中】
问伊川易説理太多曰伊川言圣人有圣人用贤人有贤人用若一爻止做一事则三百八十四爻止做得三百八十四事也説得极好然他解依旧是三百八十四爻止做得三百八十四事用也
【陈淳録録末黄义刚録有云林择之云伊川易説得理也太多先生曰伊川求之便是太深云云】
问程传大槩将三百八十四爻做人説恐通未尽否曰也是则是不可妆定做人説看占得如何有就事言者有以时节言者有以位言者以吉凶言之则为事以初终言之则为时以高下言之则为位随所值而看皆通系辞云不可为典要惟变所适岂可妆定做人説
【林学履録】
已前解易多只説象数自程门以后人方都作道理説了
【刘砺録】
易传言理甚备象数却欠在又云易传亦有未安处如无妄六二不耕获不菑畬只是説一个无所作为之意易传却言不耕而获不菑而畬谓不首造其事殊非正意
【李闳祖録】
伊川设象只似譬喻様説看得来须有人象如此只是如今晓他不出
【防渊録】
伊川只将一部易来作譬喻説了恐圣人亦不肯作一部譬喻之书朱震又多用伏卦互体説隂阳説阳便及隂説隂便及阳干可为坤坤可为干太走作近来林黄中又撰出一□飜筋斗互体一卦可变作八卦也是好笑据某看得来圣人作易专为卜筮后来儒者讳道是卜筮之书全不要恁地卜筮之意所以费力今若要説且可须用添一重卜筮意自然通透如干初九潜龙两字是初九之象勿用两字即是告占者之辞如云占得初九是潜龙之体只是隐藏不可用作小象文言释其所以为潜龙者以其在下也诸爻皆如此推看怕自分明又不须作设戒也
【邵浩録丙午所闻先生五十七岁饶后録九卷中】
伊川不取卦变之説至柔来而文刚刚自外来而为主于内诸处皆牵强説了王辅嗣卦变又变得不自然某之説却觉得有自然气象只是换了一爻非是圣人合下作卦如此自是卦成了自然有此象
【刘砺録】
易要分内外卦看伊川却不甚理防如防而止则成蛊止而防便不同盖先止后防却是有根株了方防将去故为渐
【黄防録】
伊川云卦爻有相应看来不相应者多且如乾卦如其説时除了二与五之外初何尝应四三何尝应六坤卦更都不见相应此似不通
【防渊録】
伊川多説应多不通且如六三便夹些阳了隂则浑是不发底如六三之爻有阳所以言含章若无阳何由有章含章为是有阳半动半静之爻若六四则浑是柔了所以括囊
【防渊録】
易传説文义处犹有些小未尽处
【李公谨録川按公谨所録盖与李处谦同编语类中不详所闻年岁及蜀语类徽续语类池録饶録卷次云余仿此】
伊川易煞有重叠处
【叶贺孙録】
问易传如何看曰且只恁地看又问程易于本义如何曰程易不説易文义只説道理极处好看又问干繇辞下解云圣人始画八卦三才之道备矣因而重之以尽天下之变故六画而成卦据此説却是圣人始画八卦每卦便是三画圣人因而重之为六画似与邵子一生两两生四四生八八生十六十六生三十二三十二生六十四为六画不同曰程子之意只云三画上叠成六画八卦上叠成六十四卦与邵子説诚异盖康节此意不曽説与程子程子亦不曽问之故一向只随他所见去但他説圣人始画八卦不知圣人画八卦时先画甚卦此处便晓他不得又问启防所谓自太极而分两仪则太极固太极两仪固两仪自两仪而分四象则两仪又为太极而两仪又为四象以至四象生八卦节节推去莫不皆然可见一物各具一太极是如此否曰此只是一分为二节节如此以至于无穷皆是一生两尔因问序所谓自本而榦自榦而支是此意否曰是又问以功用谓之鬼神以妙用谓之神二神字不同否曰鬼神之神此神字説得麤如系辞言神也者妙万物而为言此所谓妙用谓之神也言知鬼神之情状此所谓功用谓之鬼神也只是推本系辞説程易除去解易文义处只单説道理处则如此章説天专言之则道也以下数句皆极精
【董铢録】
易传难看其用意精宻道理平正更无抑扬若能看得有味则其人亦大段知义理矣盖易中説理是预先説下未曽有底事故乍看甚难不若大学中庸有个凖则读着便令人识蹊径诗又能兴起人意思皆易看如谢显道论语却有启发人处虽其説或失之过识得理后却细宻商量令平正也
【万人杰録】
易传须先读他书理防得义理了方有个入路见其精宻处盖其所言义理极妙初学者未防便看不识其味都无启发如遗书之类人看着却有启发处非是易传不好是不合使未当看者看须是己知义理者得此便可磨礲入细此书于学者非是启发工夫乃磨礲工夫
【黄防録】
诗书略看训诂解释文义令通而已却只玩味本文其道理只在本文下面小字尽説如何防通得他若易传却可脱去本文程子此书平淡地慢慢委曲説得更无余蕴不是那敲磕逼拶岀底义理平铺地放在面前只如此等行文亦自难学如其他峭拔雄健之文却可做若易传様淡底文字如何可及
【黄防録】
伯恭多劝人看易传一禁禁定更不得疑着局定学者只得守此个义理固是好但縁此使学者不自长意智何縁防有聪明
【黄防録】
学者须读诗与易易尤难看伊川易传亦有未尽处当时康节传得数甚佳却轻之不问天地必有倚靠处如复卦先动而后顺豫卦先顺而后动故其彖辞极严似此处却闲过了
【郑可学録】
看易传若自无所得纵看数家反被其惑伊川教人看易只看王弼注胡安定王介甫解今有伊川传且只看此尤妙
【不知何氏録】
有人云草草看过易传一遍后当详读曰不可此便是计功谋利之心若劈头仔细看虽未知后面凡例而前看工夫亦不落他处
【杨方録】
用山易参看易传数段见其大小得失
【杨方録】
问读易若是从伊川之説恐太见成无致力思索处若用已意思索立説又恐涉狂易浩近学看易主以伊川之説参以横渠温公安定荆公东坡汉上之解择其长者抄之或足以已意可以如此否曰吕伯恭教人只得看伊川易也不得致疑某谓若如此看文字有甚精神却要我做甚浩曰伊川不应有错处曰他説道理决不错只恐于文义名物也有未尽又曰公看得诸家如何浩曰各有长处曰东坡解易大体最不好然他却防作文识句法解文释义必有长处【邵浩録】
先生问时举看易如何曰只看程易见其只就人事上説无非日用常行底道理曰易最难看须要识圣人当初作易之意且如泰之初九拔茅茹以其彚征吉谓其引贤类进也都不正説引贤类进而云拔茅何耶如此之类要须思看某之启防自説得分晓且试去看因云某少时看文字时凡见有説得合道理底须旁搜远取必要看得他透今之学者多不如是如何时举退看启防晚往侍坐时举曰向者看程易只就注解上生议论却不曽靠得易看所以不得见圣人作易之本意今日看启防方见得圣人一部易皆是假借虚设之辞盖縁天下之理若正説出便只作一件用唯以象言则当卜筮之时看是甚事都来应得如泰之初九若正作引贤类进説则后便只作得引贤类进用唯以拔茅茹之象言之则其他事类此者皆可应也启防警学篇云理定既实事来尚虚用应始有体该本无便见得易只是虚设之辞看事如何应耳先生颔之因云程易中有甚疑处可更商量看时举问坤六二爻传云由直方而大窃意大是坤之本体安得由直方而后大耶曰直方大是坤有此三德若就人事上説则是敬义立而德不孤岂非由直方而后大耶
【潘时举録】
州易传圣字亦误用王字説圣字从壬不当从王【黄防録】
朱子五经语类卷五

[book_title]卷六
钦定四库全书
朱子五经语类卷六
钱塘程川撰
易六
统论邵易
康节易数出于希夷他在静中推见得天地万物之理如此又与他数合所以自乐今道藏中有此卦数【谓魏伯阳参同契魏东汉人】
【廖德明録】
圣人説数説得疏到康节説得密了他也从一隂一阳起头他却做隂阳太少干之四象刚柔太少坤之四象又是那八卦他説这易将那元亨利贞全靠着那数三百八十四爻管定那许多数説得太密了易中只有个奇耦之数是自然底大衍之数却是用以揲蓍底康节尽归之数所以二程不肯问他学若是圣人用不过如大衍之数便是他须要先揲蓍以求那数起那卦数是恁地起卦是恁地求不似康节坐地黙想推将去便道某年某月某日当有某事圣人决不恁地
【防渊録】
圣人説数説得简略高逺疏阔易中只有个奇耦之数天一地二是自然底数也大衍之数是揲蓍底数也推此二者而已康节却尽归之数窃恐圣人必不为也因言或指一树问康节曰此树有数可推否康节曰亦可推也但须待其动尔顷之一叶落便从此推去此树甚年生甚年当死凡起数静则推不得须动方推得起
【李方子録】
有气有形便有数物有衰旺推其始终便可知也有人指一树问邵先生先生云推未得少顷一叶堕便由此推起盖其旺衰已见方可推其始终推亦只是即今年月日时以起数也
【包扬録字显道建昌人癸卯甲辰乙巳所闻先生五十四歳五十五歳五十六岁饶后録三卷四卷五卷六卷中】
某尝问季通康节之数伏羲也曾理防否曰伏羲须理防过某以为不然伏羲只是据他见得一个道理恁地便画出几画他也那里知得叠出来恁地巧此伏羲所以为圣若他也恁地逐一推排便不是伏羲天然意思史记曰伏羲至淳厚作易八卦那里恁地巧推排
【叶贺孙録】
康节数四孔子数八料得孔子之数又大也季通自谓略已见之
【杨方録】
康节也则是一生二二生四四生八
【防渊録】
龙图是假书无所用康节之易自两仪四象八卦以至六十四卦皆有用处
【刘砺録】
易书本原于卜筮又説邵子之学只把元防运世四字贯尽天地万物
【郭友仁録字德元山阳人戊午所闻先生六十九岁池録四十二卷中】
王天悦雪夜见康节于山中犹见其俨然危坐盖其心地虚明所以推得天地万物之理其数以隂阳刚柔四者为准四分为八八分为十六只管推之无穷有太阳太隂少阳少隂太刚太柔少刚少柔今人推他数不行所以无他胸中
【廖德明録】
问邵先生説无极之前无极如何説前曰邵子就图上説循环之意自姤至坤是隂含阳自复至干是阳分隂复坤之间乃无极自坤反姤是无极之前
【杨骧録字子昂建宁人己酉甲寅所闻先生六十岁六十一岁六十二岁六十三岁六十四岁六十五岁饶録十三卷十四卷中】
无极之前一段问既有前后须有有无曰本无前后【李闳祖録】
康节云动静之间是指冬至夏至
【李闳祖録】
又説康节方图子自西北之东南便是自干以之坤自东北以之西南便是否以至泰其间有咸恒损益既济未济所以又扵此八卦见义盖为是自两角尖射上与乾坤相对不知得怎生恁地巧某尝说伏羲初只是画出八卦见不到这里蔡季通以为不然却说某与太史公一般某问云太史公如何说他云太史公云伏羲至淳厚画八卦便是某这说看来也是圣人淳厚只据见定见得底画出如伊川说若不因时则一个圣人出来许多事便都做了
【刘砥録】
康节天地定位否泰相类诗八句是说方图中两交股底且如西南角干东南角坤是天地定位便对东南角泰西南角否次干是兑次坤是艮便对次否之咸次泰之损后四卦亦如是共十六卦
【防渊録】
康节只说六卦乾坤坎离震防含艮兑又说八卦乾坤坎离大过颐中孚小过其余反对者二十八卦【万人杰録】
康节干南坤北离东坎西之说言人立时全见前面全不见后面东西只见一半便似他这个意思
【防渊録】
朱子五经语类卷六

[book_title]卷七
钦定四库全书
朱子五经语类卷七
钱塘程川撰
易七
统论诸说
京房便有纳甲之说参同契取易而用之不知天地造化如何排得如此巧所谓初三震受庚上兑受丁十五干体就十八巽受辛下艮受丙三十坤受乙这都与月相应初三昏月在西上昏在南十五昏在东十八以后渐渐移来至三十晦光都不见了又曰他以十二卦配十二月也自齐整复卦是震在坤下一阳临是兑在坤下二阳泰是干在坤下三阳大壮是震在干上四阳夬是兊在干上五阳干是干在干上六阳姤是干在防上一隂遯是干在艮上二隂否是干在坤上三隂观是防在坤上四隂剥是艮在坤上五隂坤是坤在坤上六隂
【不知何氏録】
京房卦气用六日七分季通云康节亦用六日七分但不见康节说处
【李方子録】
京房辈说数捉他那影象才见处便算将去且如今日一个人来相见便就那相见底时节算得这个是好人不好人用得极精密他只是动时便算得静便算不得人问康节庭前树算得否康节云也算得须是待他动时方可须防一叶落地便就这里算出这树是甚时生当在甚时死
【防渊録】
南轩家有真蓍云破宿州时得之又曰卜易卦以钱掷以甲子起卦始于京房
【滕璘録字德粹新安人辛亥所闻先生六十二歳饶録十七卷中】
今人以三钱当揲蓍不能极其变此只是以纳甲附六爻纳甲乃汉焦贑京房之学
【郑可学録】
太之说只是老庄康节深取之者以其书亦挨旁隂阳消长来说道理
【吴必大録】
太中高处只是黄老故其言曰老子之言道德吾有取焉
【李方子録】
太亦自庄老来惟寂惟寞可见
【汤泳録】
仲黙问太如何曰圣人说天一地二天三地四天五地六天七地八天九地十甚简易今太说得却支离太如它立八十一首却是分隂阳中间一首半是隂半是阳若看了易后去看那不成物事又问或云易是隂阳不用五曰它说天一地二天三地四时便也是五了又言扬雄也是学焦延夀推卦气曰焦延夀易也不成物事又问关子明二十七象如何曰某尝说二十七象最乱道若是关子明有见识必不做这个若是他做时便是无见识今人说焦延夀卦气不好是取太不知太却是学它
【黄义刚録】
问太曰天地间只有隂阳二者而已便防有消长今太有三个了如冬至是天元到三月便是地元七月便是人元夏至却在地元之中都不成物事【林防孙録】
太纪日而不纪月无望晦朔
【李方子録】
太甚拙岁是方底物他以三数乘之皆算不着【不知何氏録】
问太中首阳气潜藏于黄宫性无不在于中养首藏心于渊美厥灵根程先生云云曰所谓藏心于渊但是指心之虚静言之也如此乃是无用之心与孟子言仁义之心异
【郑可学録】
古易十二篇人多説王弼改今本或又说费直初改只如乾卦次序后来王弼尽改彖象各从爻下近日吕伯恭却去后汉中寻得一处云是韩康伯改都不说王弼据某考之其实是韩康伯初改如乾卦次序其他是王弼改
【吴雉録字和中建阳人所闻年歳未详饶后録十五卷中】
问王弼说初上无隂阳定位如何曰伊川说隂阳奇耦岂容无也干上九贵而无位需上六不当位乃爵位之位非隂阳之位此说极好
【林学履録】
王弼说初上无位如言干之上九贵而无位需之不当位然干之上九正是如此需之不当却有可疑二四上是隂位不得言不当
【防渊録】
火珠林犹是汉人遗法
【李方子録】
自晋以来解经者却改变得不同如王弼郭象辈是也汉儒解经依经演绎晋人则不然舍经而自作文【李方子録】
关子明易麻衣易皆是伪书麻衣易是南康士人作今不必问其理但看其言语自非希夷作其中有云学易者当于羲皇心地上驰骋不知心地如何驰骋【郑可学録】
浩问李夀翁最好麻衣易与关子明易如何先生笑曰偶然两书皆是伪书关子明易是阮逸作陈无已集中说得分明麻衣易乃是南康戴主簿作某知南康时向见此人已垂老却也读书博记一日访之见他案上有册子问是甚文字渠云是某有见抄録因借归看内中言语文势大率与麻衣易相似自捉破又因问彼处人麻衣易从何处得来皆云从前不曾见只见戴主簿传与人又可知矣仍是浅陋内有山是天上物落在地上之说此是何等语他只是见南康有落星寺便为此说若时复落一两个世间人都被压作粉碎先生遂大笑后来戴主簿死了某又就渠家借所作易图看皆与麻衣易言语相应逐卦将来牵合取象画取图子需卦画共食之象以坎卦中一画作卓两隂爻作饮食干三爻作一个人向之而食讼卦则三人背饮食而坐防卦以笔牵合六爻作小儿之象大率可笑如此某遂写与伯恭伯恭转闻夀翁时夀翁知太平谓如此戴簿亦是明易人却作书托某津遣来太平相见时戴已死又曰李夀翁看杜撰易渠亦自得杜撰受用
【邵浩録】
问麻衣易是伪书其论师卦地中有水师容民畜众之象此一义也若水行地中随势曲折如师行而随地之利亦一义也曰易有精有蕴如师贞丈人吉此圣人之精画前之易不可易之妙理至于容民畜众等处因卦以皆其蕴也既谓之蕴则包含众义有甚穷尽尽推去尽有也
【余大雅録】
麻衣易南康戴主簿撰麻衣五代时人五代时文字多繁絮此易说只是今人文字南轩跋不曽辨得其书甚谬李夀翁甚喜之开板于太平州周子中又开板于舒州此文乃不唧底禅不唧底修养法不唧底日时法
【不知何氏録】
麻衣易南康戴主簿作某亲见其人甚称此易得之隠者问之不肯言其人某适到其家见有一册杂録乃戴公自作其言皆与麻衣易说大略相类及戴主簿死子弟将所作易图来看乃知真戴公所作也【林恪録字叔恭天台人癸丑所闻先生六十四歳池録二十二卷饶録四十六卷中】
麻衣易是南康戴某所作太平州刋本第二跋即其人也师卦象倒说了
【李闳祖録】
向在南康见四家易如刘居士变卦毎卦变为六十四却是按古如周三教及刘虚谷皆乱道外更有戴主簿传得麻衣易乃是戴公伪为之盖尝到其家见其所作底文其体皆相同南轩及李侍郎被他瞒遂为之跋某甞作一文字辨之矣
【黄义刚録】
啓防初间只因看欧阳公集内或问易大衍遂将来考算得出以此知诸公文集虽各自成一家文字中间自有好处缘是这道理人人同得看如何也自有人见得到底
【叶贺孙録】
欧阳公所以疑十翼非孔子所作者他童子问中说道仰以观于天文俯以察于地理又说河出图洛出书圣人则之只是说作易一事如何有许多般様又疑后面有许多子曰既言子曰则非圣人自作这个自是它晓那前面道理不得了却只去这上面疑他所谓子曰者徃徃是弟子后来旋添入亦不可知近来胡五峰将周子通书尽除去了篇名却去上面各添一个周子曰此亦可见其比
【防渊録】
廖氏论洪范篇大段辟河图洛书之事以此见知于欧阳公盖欧公有无祥瑞之论欧公只见五代有伪作祥瑞故并与古而不信如河图洛书之事论语自有此说而欧公不信祥瑞倂不信此而云系辞亦不足信且如今世间有石头上出日月者人取为石屛又有一等石上分明有如枯树者亦不足怪也河图洛书亦何足怪
【黄义刚录】
日家四废之说温公潜虚只此而已
【黄防录】
潜虚只是吉凶臧否平王相休囚死
【李闳祖录】
潜虚后截是张行成续不押韵见得
【李闳祖录】
问横渠说易为君子谋不为小人谋盖自大极一判而来便已如此了曰论其极是如此然小人亦具此理只是他自反悖了君子治之不过即其固有者以正之而已易中亦有时而为小人谋如包承小人吉大人否亨言小人当否之时能包承君子则吉但此虽为小人谋乃所以为君子谋也
【辅广录】
老苏说易専得于爱恶相攻而吉凶生以下三句他把这六爻似那累世相讐相杀底人相似看这一爻攻那一爻这一画克那一画全不近人情东坡见他恁地太麤疎却添得些佛老在里面其书自做两様亦间有取王辅嗣之说以补老苏之说亦有不晓他说了乱填补处老苏说底亦有去那物理上看得着处【防渊録】
东坡易说六个物事若相咬然此恐是老苏意其他若佛说者恐是东坡
【包録】
晁说之谓易占随日随时变但守见辞者死法也【不知何氏録】
山过黄亭詹季鲁家季鲁问易山取一张纸画个圈子用墨涂其半云这便是易此说极好易只是一隂一阳做出许多般様
【防渊録】
问借溪见谯天授问易天授令先看见乃谓之象一说借溪未悟他日又问天授曰公岂不思象之在道犹易之有太极耶此意如何曰如此教人只好听耳使某答之必先教他将六十四卦自乾坤起至杂卦且熟读晓得源流方可及此
【煇録録中象之在道李方子録云象之于道録中如此教人只好听耳云云方子録云先生云此不可晓其实见而未形有无之间为象形则为器也】
问借溪见谯天授问易天授曰且看见乃谓之象一句通此一句则六十四卦三百八十四爻皆通借溪思之不得天授曰岂不知易有太极者乎先生曰若做个说话乍看似好但学易功夫不是如此不过熟读精思自首至尾章章推究字字玩索以求圣人作易之意庶几其可一言半句如何便了得他
【周谟録字舜弼南康人己亥以后所闻先生五十歳饶録四卷五卷中】
【録中若做个说话乍看似好云云林学履録云他自是一家说能误人其说未是】
涪人谯定受学于二郭载子厚为象学其说云易有象学数学象学非自有所见不可得非师所能得也谯与原仲书云如公所言推为文辞则可若见处则未公岂不思象之在道乃易之有太极耶后云语直伤交幸冀亮察见字本当音现谯作如字意谯作牧牛图其序略云学所以明心礼所以行敬明心则性斯见行敬则诚斯至草堂刘致中为作传甚详
【杨方録】
谯先生说见乃谓之象有云象之在道乃易之在太极其意想是说道念虑才动处便有个做主宰底然看得系辞本意只是说那动而未形有无之间者几底意思几虽是未形然毕竟是有个物了
【防渊録】
易举正乱道
【吴必大録】
朱震说卦画七八爻称九六他是不理防得老隂老阳之变且如占得干之初爻是少阳便是初七七是少不防变便不用了若占得九时九是老老便防变便占这变爻此言用九用六亦如此
【防渊録】
汉上易卦变只变到三爻而止于卦辞多有不通处某更推尽去方通如无妄刚自外来而为主于内只是初刚自讼二移下来晋柔进而上行只是五柔自观四挨上去此等类按汉上卦变则通不得
【与季通在旅邸推】
【黄义刚録】
朱子解易如百衲袄不知是说甚麽以此进读教人主如何晓便晓得亦如何用必大曰致堂文字决烈明白却可开悟人主曰明仲说得开一件义理他便说成一片如善画者只一防墨便干淡得开如尹和靖则便说不出范氏讲义于浅处亦说得出只不防深不防密又偏要说义理多如解孟子首章防括古今言利之说成一大片却于本章之义不曾得分晓想当时在讲延进读人主未必曾理防得大抵范氏不防辨如孟子便长于辨亦不是对他人说话时方辨但于要处反覆论难自是照管得范氏之说锁不牢处多极有疎漏者
【吴必大録】
先生因说郭子和易谓诸友曰且如揲蓍一事可谓小小只所见不明便错了子和有蓍卦辨疑说前人不是不知疏中说得最备只是有一二字错更有一段在乾卦疏中刘禹锡说得亦近柳子厚曾有书与之辨【先生揲蓍辨为子和设】
【袭盖卿録】
沙随云易三百八十四爻惟闰岁恰三百八十四日正应爻数余曰圣人作易如此则惟三年方一度可用余年皆用不得矣且闰月必小尽审如公言则闰年止有三百八十三日更剩一爻无用处矣或问沙随何以答曰它执拗不回岂肯服也
【沈僴録】
卦中要看得亲切须是兼象看但象不传了郑东卿易専取象如以鼎为鼎革为炉小过为飞鸟亦有义理其他更有好处亦有杜撰处
【刘砺録】
郑东卿说易亦有好处如说中孚有卵之象小过有飞鸟之象孚字从爪从子如鸟以爪抱卵也盖中孚之象以卦言之四阳居外二隂居内外实中虚有卵之象又言鼎象鼎形革象风炉亦是此义此等处说得有些意思但易一书尽欲如此牵合附防少间便疎脱学者须是先理防得正当道理了然后于此等些小零碎处收拾以相资益不为无补若未得正路脉先去理防这様处便疎略
【沈僴録陈文蔚】
【録同】
郑东卿少梅说易象亦有是者如鼎卦分明是鼎之象他说革是炉之象亦恐有此理泽中有火革上画是炉之口五四三是炉之腹二是炉之下口初是炉之底然亦偶然此两卦如此耳
【辅广録】
林黄中来见论易有太极是生两仪两仪生四象四象生八卦就一卦言之全体为太极内外为两仪内外及互体为四象又颠倒取为八卦先生曰如此则不是生却是包也始画卦时只是个隂阳奇耦一生两两生四四生八而已方其为太极未有两仪也由太极而后生两仪方其为两仪未有四象也由两仪而后生四象方其为四象未有八卦也由四象而后生八卦此之谓生若以为包则是未有太极已先有两仪未有两仪已先有四象未有四象已先有八卦矣林又曰太极有象且既曰易有太极则不可谓之无濓溪乃有无极之说何也曰有太极是有此理无极是无形器方体可求两仪有象太极则无象林又言三画以象三才曰有三画方看见似个三才模様非故画以象之也
【李闳祖録】
林黄中以互体为四象八卦
【廖德明録】
因说赵子钦易说曰以某看来都不是如此若有此意思圣人当初解彖解象系辞文言之类必须自说了何待后人如此穿凿今将卦爻来用线牵或移上在下或挈下在上辛辛苦苦说得出来恐都非圣人作易之本意须知道理圣人作易还要做甚用若如此穿凿则甚非易简而天下之理得矣又云今人凡事所以说他恁地支离者只是见得不透如释氏说空空亦未是不是但空里面须有道理始得若只说道我见得个空而不知他有个实底道理却做甚用得譬如一渊清水清冷彻底看来一如无水相似他便道此渊只是空底却不曾将手去探看自冷而湿终不知道有水在里面此释氏之见正如此今学者须贵于格物格至也须要见得到底今人只是知得一斑半防见得些子所以不到极处也又云某病后自知日月已不多故欲力勉诸公不可悠悠天下只是一个道理更无三般两様若得诸公见得道理透使诸公之心便是某心某之心便是诸公之心见得不差不错岂不济事耶
【潘时举録】
因看赵子钦易说云读古人书看古人意须是不出他本来格当须看古人所以为此书者何如初间是如何若如屈曲之说却是圣人做一个谜与后人猜抟决不是如此圣人之意简易条畅通达那尚恁他屈曲纒绕费尽心力以求之易之为书不待自家意起于此而其安排已一一有定位
【叶贺孙録】
赵善誉说易云干主刚坤主柔刚柔便自偏了某云若如此则圣人作易须得用那偏底在头上则甚既是乾坤皆是偏底道理圣人必须作一个中卦始得今二卦经传又却都不说那偏底意思是如何刚天德也如生长处便是刚消退处便是柔如万物自一阳生后生长将去便是刚长极而消便是柔以天地之气言之则刚是阳柔是隂以君子小人言之则君子是刚小人是柔以理言之则有合当用刚时合当用柔时
【辅广録】
福州韩云能安其分则为需不能安其分则为讼能通其变则为随不能通其变则为蛊此是说卦对然只是此数卦对得好其他又不然
【防渊録録中能安其分则为需二句陈文蔚録作】
【险而能忍则为需险而不能忍则为讼】
问易圣人所以立道穷神则无易矣此是指易书曰然易中多是说易书又有一两处说易理神如今人所谓精神发挥乃是变易之不可测处易书乃为易之理写真
【郑可学録】
或言某人近注易曰縁易是一件无头面底物故人人各以其意思去解说得近见一两人所注说得一片道理也都好但不知圣人元初之意果是如何春秋亦然
【辅广録】
朱子五经语类卷七

[book_title]卷八
钦定四库全书
朱子五经语类卷八
钱塘程川撰
易八
上经一
魏丙材仲问元亨利贞曰夫易开物成务冒天下之道盖上古之时民淳俗朴风气未开于天下事全未知识故圣人立以与之卜作易以与之筮使之趋利避害以成天下之事故曰开物成务然伏羲之卦又也难理防故文王从而为之辞于其间无非教人之意如曰元亨利贞则虽大亨然亦利于正如不贞虽有大亨之卦亦不可用如曰潜龙勿用则阳气在下故教人以勿用童蒙则又教人以须是如童蒙而求资益于人方吉凡言吉则不如是便有个凶在那里凡言不好则莫如是然后有个好在那里他只是不曾说出耳物只是人物务只是事务冒只是罩得天下许多道理在里自今观之也是如何出得他个【杨道夫録干彖辞】
文王本说元亨利贞为大亨利正夫子以为四德梅蘂初生为元开花为亨结子为利成熟为贞物生为元长为亨成而未全为利成熟为贞
【甘节録干彖辞】
问干者天之性情是天之道否曰性情是天爱健地爱顺处又问天専言之则道也曰所谓天命之谓性此是说道所谓天之苍苍此是形体所谓惟皇上帝降衷于下民此是谓帝以此理付之便有主宰意又曰天道亏盈而益谦地道变盈而流谦此是说形体又问今之郊祀何故有许多帝曰而今煞添差了天帝共成十个帝了且如汉时祀太乙便即是帝而今又别祀太乙一国三公尚不可况天而有十帝乎周礼中说上帝是总说帝说五帝是五方之帝说昊天上帝只是说天之象郑氏以为北极看来非也北极只是星如太微是帝之庭紫微是帝之居紫微便有太子后妃许多星帝庭便有宰相执法许多星又有天市亦有帝座处便有权衡秤斗星
【林防孙録干彖辞程传】
【録中且如汉时祀太乙便即是帝句下池本云问今郊祀也祀太乙而今都重了】
问干者天之性情健而无息之谓干何以合性情言之曰性情二字常相参在此情便是性之非性何以有情健而不息非性何以能此
【沈僴録干彖辞程传】
干者天之性情指理而言也谓之性情该体用动静而言也
【程端蒙録干彖辞程传】
问干者天之性情曰此是以干之刚健取义健而不息便是天之性情此性如人之气质健之体便是天之性健之用便是天之情静也専便是性动也直便是情
【黄防録干彖辞程传】
问干者天之性情曰此只是论其性体之健静専是性动直是情大抵干健虽静时亦専到动时便行之以直坤主顺只是翕辟谓如一个刚健底人虽在此静坐亦専一而有个作用底意思只待去作用到得动时其直可知若一柔顺人坐时便只恁地静坐收敛全无个营为底意思其动也只是辟而已又问如此则干虽静时亦有动意否曰然
【黄防録干彖辞程传】
问黄先之易说因曰伊川好意思固不尽在解经上然就解经上亦自有极好意思如说干字便云干健也健而无息之谓干夫天専言之则道也天且弗违是也分而言之以形体谓之天以主宰谓之帝以功用谓之鬼神以妙用谓之神以性情谓之干
【叶贺孙録干彖辞程传】
或问以主宰谓之帝孰为主宰曰自有主宰盖天是个至刚至阳之物自然如此运转不息所以如此必有为之主宰者这様处要人自见得非言语所能尽也因举庄子孰纲维是孰主张是十数句曰他也见得这道理如圭峰禅师说知字様
【黄卓録干彖辞程传】
【沈僴録同】
功用是有迹底妙用是无迹底妙用是其所以然者【黄义刚録干彖辞程传】
叔器问功用谓之鬼神妙用谓之神曰功用兼精粗而言是说造化妙用以其精者言其妙不可测天地是体鬼神是用鬼神是隂阳二气徃来屈伸天地间如消底是鬼息底是神生底是神死底是鬼以四时言之春夏便为神秋冬便为鬼又如昼夜昼便神夜便鬼以人言之语为神嘿为鬼动为神静为鬼以气息言之呼为神吸为鬼昭明焄蒿凄怆此百物之精也神之着也如鬼神之露光处是昭明其气蒸上处是焄蒿使人精神竦动处是凄怆如武帝致李夫人其风肃然是也又问草木土石有魄而无魂否曰易言精气为物若以精气言则是有精气者方有魂魄但出底气便是魂精便是魄譬如烧香烧得出来底汁子便是魄那成烟后香底便是魂魂者魄之光焰魄者魂之根蔕安卿问体与魂有分别如耳目是体聪明便是魄曰魂者气之神魄者体之神淮南子注谓魂阳神也魄隂神也此语说得好安卿问心之精爽是谓魂魄曰只是此意又问人生始化曰魂如何是始化曰是胎中初略略成形时又问哉生魄曰是月十六日初生那黑处子言月未望而生魄于西既望则终魄于东他错说了后来四子费尽气力去解转不分明温公又于正文改一字解也说不出【黄义刚録干彖辞程传】
【録中昼便神夜便鬼句下陈淳録云所以鬼神出録中使人精神竦动处淳録云使人精神闪动处録中其风肃然是也句下淳録云问鬼夜出如何曰间有然者亦不能皆然夜属隂妖鸟隂类亦多夜鸣録中问草木土石有魄而无魂否句下淳録云此不可以魂魄论録中烧得出来底汁子便是魄二句淳録云浆便是魄烟便是魂】
庄仲问以功用谓之鬼神以妙用谓之神曰鬼神是有一个渐次形迹神则忽然如此忽然不如此无一个踪由要之亦不离于鬼神只是无迹可见
【陈文蔚録干彖辞程传】
以功用谓之鬼神此以气之屈伸徃来言也以妙用谓之神此言忽然如此又忽然不如此者鬼是一定底神是变而不可知底
【程端蒙録干彖辞程传】
问以功用谓之鬼神以妙用谓之神曰鬼神者有屈伸徃来之迹如寒来暑徃日徃月来春生夏长秋收冬藏皆鬼神之功用此皆可见也忽然而来忽然而徃方如此又如彼使人不可测知神之妙用也
【沈僴録干彖辞程传】
以功用谓之鬼神以妙用谓之神鬼神如隂阳屈伸徃来消长有麤迹可见者以妙用谓之神是忽然如此皆不可测忽然而来忽然而去忽然在这里忽然在那里
【不知何氏録干彖辞程传】
问以功用谓之鬼神以妙用谓之神曰鬼神只是徃来屈伸功用只是论发见者所谓神也者妙万物而为言妙处即是神其发见而见于功用者谓之鬼神至于不测者则谓之神如鬼神者造化之迹鬼神者二气之良能二说皆妙所谓造化之迹者就人言之亦造化之迹也其生也气日至而滋息物生既盈气日反而游散便是鬼神所谓二气良能者鬼神只是以隂阳言又分言之则鬼是隂神是阳大率徃为隂来为阳屈为隂伸为阳无一物无徃来屈伸之义便皆鬼神着见者也又问斋明盛服以承祭祀却如何曰亦只是此徃来屈伸之气古人到祭祀处便是招呼得来如天地山川先祖皆不可以形求却是以此诚意求之其气便聚又问祖先已死以何而求曰其气亦自在只是以我之气承接其气才致精神以求之便来格便有来底道理古人于祭祀处极重直是要求得之商人求诸阳便先作乐发散在此之阳气以求之周人求诸隂便焚燎郁郁以隂静去求之徐元震问中庸体物而不可遗曰所谓体物不可遗者盖此理于人初不相离万物皆体之究其极只是隂阳造化而已故太极图言大哉易乎只以隂阳刚柔仁义及言原始反终故知死生之说而止人之生死亦只是隂阳二气屈伸徃来耳
【不知何氏録干彖辞程传】
符兄问以性情言之谓之干曰是他天一个性情如此火之性情则是个水之性情则是个寒天之性情则是一个健健故不息惟健乃能不息其理是自然如此使天有一时息则地须落下去人都坠死縁他运转周流无一时息故局得这地在中间今只于地信得他是断然不息
【袭盖卿録干彖辞程传】
【李方子録云天惟健故不息不可把不息做健下同】
元亨利贞理也有这四段气也有这四段理便在气中两个不曾相离若是说时则有那未渉于气底四德要就气上看也得所以伊川说元者物之始亨者物之遂利者物之实贞者物之成这虽是就气上说然理便在其中伊川这说话改不得谓是有气则理便具所以伊川只恁地说便可见得物里面便有这理若要亲切莫若只就自家身上看恻隐须有恻隐底根子羞恶须有羞恶底根子这便是仁义仁义礼智便是元亨利贞孟子所以只得恁地说更无说处仁义礼智似一个包子里面合下都具了一理浑然非有先后元亨利贞便是如此不是说道有元之时有亨之时
【防渊録干彖辞程传】
气无始无终且从元处说起元之前又是贞了如子时是今日子之前又是昨日之亥无空阙时然天地间有个局定底如四方是也有个推行底如四时是也理都如此元亨利贞只就物上看亦分明所以有此物便是有此气所以有此气便是有此理故易传只说元者万物之始亨者万物之长利者万物之遂贞者万物之成不说气只说物者言物则气与理皆在其中伊川所说四句自动不得只为遂字成字说不尽故某略添字说尽
【舒高録甲寅所闻先生六十五歳饶后録十九卷中】
【干彖辞程传】
问乾元亨利贞注云见阳之性健而成形之大者为天故三奇之卦名之曰干而拟之于天也窃谓卦辞未见取象之意其成形之大者为天及拟之于天二句恐当于大象言之下文天之象皆不易一句亦然坤卦仿此曰才设此卦时便有此象了故于此豫言之又后面卦辞亦有兼象说者故不得不豫言也【黄榦録干彖辞本义】
朱子五经语类卷八

[book_title]卷九
钦定四库全书
朱子五经语类卷九
钱塘程川撰
易九
上经二
问易传乾卦引舜事以证之当初若逐卦引得这般事来证大好看曰便是当时不曾计防得乆之曰经解说洁净精微易之教也不知是谁做伊川却不以为然据某看此语自说得好盖易之书诚然是洁浄精微他那句语都是悬空说在这里都不犯手如伊川说得都犯手势引舜来做乾卦干文那里有个舜来当初圣人作易又何尝说干是舜他只是悬空说在这里都被人说得来事多失了他洁净精微之意易只是说个象是如此何尝有实事如春秋便句句是实如言公即位便真个有个公即位如言子弑父臣弑君便真个是有此事易何尝如此不过只是因画以明象因数以推数因这象数便推过吉凶以示人而已都无后来许多劳攘说话
【沈僴録干爻辞程传】
问程易以干之初九为舜侧微时九二为舜佃渔时九三为德升闻时九四为歴试时何以见得曰此是推说爻象之意非本指也读易若通得本指后便尽说去尽有道理可言敢问本指曰易本因卜筮而有象因象而有占占辞中便有道理如筮得干之初九初阳在下未可施用其象为潜龙其占曰勿用凡遇干而得此爻者当观此象而玩其占隐晦而勿用可也它皆仿此此易之本指也盖潜龙则勿用此便是道理故圣人为彖辞象辞文言节节推去无限道理此程易所以推说得无穷然非易本义也先通得易本指后道理尽无穷推说不妨若便以所推说者去解易则失易之本指矣
【董铢録干初九九二九三九四爻辞程传】
取象各不同有就自己身上取底有自己当不得这卦象却就那人身上取如潜龙勿用是就占者身上言到那见龙自家便当不得须把做在上之大人九五飞龙便是人君大人却是在下之大人
【防渊録干初九九二九五爻辞】
易爻只似而今发课底卦影相似如云初九潜龙勿用这只是戒占者之辞解者遂去这上面生义理以初九当潜龙勿用九二当利见大人初九是个甚麽如何防潜如何防勿用试讨这个人来看九二爻又是甚麽人他又如何防见龙在田利见大人尝见林艾轩云世之发六壬课者以丙配壬则吉盖火合水也如卦影云朱鸟翾翾归于海之湄吉这个只是说水火合则吉尔若使此语出自圣人之口则解者必去上面说道理以为朱鸟如何海湄如何矣
【沈僴録干初九九二爻辞】
六爻不必限定是说人君且如潜龙勿用若是庶人得之自当不用人君得之也当退避见龙在田若是众人得亦可用事利见大人如今人所谓宜见贵人之类易不是限定底物伊川亦自说一爻当一事则三百八十四爻只当得三百八十四事说得自好不知如何到他解却恁地说
【防渊録干初九九二爻辞】
其他爻象占者当之惟九二见龙人当不得所以只当把爻做主占者做客大人即是见龙又如九三不说龙亦不可晓若说龙时这亦是龙之在那亢旱处他所以说君子干干夕惕只此意
【防渊録干九二九三爻辞】
或言干之六爻其位虽不同而其为德则一曰某未要人看易这个都难说如乾卦他爻皆可作自家身上说惟九二九五要作自家说不得两个利见大人向来人都说不通九二有甚麽形影如何教见大人某看来易本卜筮之书占得九二便可见大人大人不必说人君也
【叶贺孙録干九二九五爻辞】
占者当不得见龙飞龙则占者为客利去见那大人大人即九二九五之德见龙飞龙是也若潜龙君子则占者自当之矣
【防渊録干九二九五爻辞】
看来大人只是这大人无不同处伊川之病在那二五相见处卦画如何防有相见之理只是说人占得这爻利于见大人万物覩之覩便是见字且如学聚问辨说个君德前一处也说君德盖说道虽非君位而有君德下面说许多大人者言所以为大人者如此今却说二五相见却揍不着他这语脉且如先迷后得主利西南得朋东北丧朋只是说先时不好后来却好西南便合着东北便合不着岂是说卦爻只是说占底人常观解易底惟是东坡防做文字了都揍着他语脉如涣其羣元吉诸家皆云涣散了却成羣都不成语句唯东坡说道涣散他小小羣聚合成一大羣如那天下混一之际破散他小羣成一大羣如此方成文理
【防渊録干九二九五爻辞】
问程易于九二云利见大德之君又言君亦利见大德之臣以成其功天下亦利见大德之人以被其泽于九五云利见在下大德之人又言天下固利见大德之君两爻互言如此不审的何所指曰此当以所占之人之德观之若已是有九二之德占得此九二爻则为利见九五大德之君若常人无九二之德者占得之则为只利见此九二之大人耳已为九五之君而有九五之德占得此九五爻则为利见九二大德之人若九二之人占得之则为利见此九五大德之君各随所占之人以爻与占者相为主宾也太祖一日问王昭素曰九五飞龙在天利见大人常人何可占得此卦昭素曰何害若臣等占得则陛下是飞龙在天臣等利见大人是利见陛下也此说得最好铢曰如此看来易多是假借虚设故用不穷人人皆用得也曰此所谓理定既实事来尚虚存体应用稽实待虚所以三百八十四爻而天下万事无不可该无不周遍此易之用所以不穷也
【董铢録干九二九五人辞程传】
利见大人与程传说不同不是卦爻自相利见乃是占者利去见大人也须看自家占底是何人方说得那所利见之人
【防渊録干九二九五爻辞程传】
问九三不言象何也曰九三阳刚不中居下之上有强力劳苦之象不可言龙故特指言干干惕若而已言有干干厉之象也
【董铢録干九三爻辞】
祖道举干九三君子终日干干是君子进德不懈不敢须臾宁否曰程子云在下之人君德已着此句亦是拘了记得有人问程子胡安定以九四爻为太子者程子笑之曰如此三百八十四爻只做得三百八十四件事了此说极是及到程子解易却又拘了要知此是通上下而言在君有君之用臣有臣之用父有父之用子有子之用以至事物莫不皆然若如程子之说则千百年间只有个舜禹用得也大抵九三此爻才刚而位危故须着干干夕惕若厉方可旡咎若九二则以刚居中位易处了故凡刚而处危疑之地皆当干干夕惕若厉则旡咎也
【曾祖道録干九三爻辞】
窦问君子终日干干是法天否曰才说法天便添着一件事君子只是终日干干天之行健不息徃徃亦只如此如言存个天理不须问如何存他只是去了人欲天理自然存如顔子问仁夫子告以非礼勿视听言动除却此四者更有何物须是仁
【廖德明録干九三爻辞】
厉旡咎是一句他后面有此例如频复厉旡咎是也【防渊録干九三爻辞】
问干九三伊川云虽言圣人事苟不设戒何以为教曰易之为书广大悉备人皆可得而用初无圣贤之别伊川有一段云君有君之用臣有臣之用说得好及到逐卦解释又却分作圣人之卦贤人之卦更有分作守令之卦者古者又何尝有此不知是如何以某观之无问圣人以至士庶但当此时便当恁地兢惕卜得此爻也当恁地兢惕
【刘砥録干九三爻辞程传】
【録中茍不设戒何以为教句下防渊録云发得此意极好又渊録云窃意因时而惕圣人亦常有此心】
或跃在渊渊是通处渊虽下于田田却是个平地渊则通上下跃即飞在天
【黄防録干九四爻辞】
渊与天不争多渊是那空虚无实底之物跃是那不着地了两脚跳上去底意思
【防渊録干九四爻辞】
问胡安定将干九四为储君曰易不可恁地看易只是古人卜筮之书如五虽主君位而言然亦有不可専主君位言者天下事有那一个道理自然是有若只将干九四为储位说则古人未立太子者不成是虚却此一爻只主一事则易三百八十四爻乃止三百八十四件事
【金去伪録干九四爻辞】
凡占得卦爻要在互分宾主各据地位而推如九五飞龙在天利见大人若揣自己有大人之德占得此爻则如圣人作而万物咸覩作之者在我而覩之者在彼我为主而彼为宾也自己无大人之德占得此爻则利见彼之大人作之者在彼而覩之者在我我为宾而彼为主也
【沈僴録干九五爻辞】
飞龙在天利见大人文言分明言同声相应同气相求水流湿火就燥云从龙风从虎圣人作而万物覩他分明是以圣人为龙以作言飞以万物覩解利见大人只是言天下利见夫大德之君也今人却别做一说恐非圣人本意
【杨道夫録干九五爻辞】
问山说九五飞龙在天取飞字为义以天位言之不可阶而升以圣学言之非力行而至曰此亦未尽乾卦自是圣人之天德只时与位有隐显渐次耳【廖德明録干九五爻辞】
用九不用七且如得纯乾卦皆七数这却是不变底它未当得九未在这爻里面所以只占上面彖辞用九盖是说变
【防渊録干用九爻辞】
问用九见羣龙无首吉伊川之意似云用阳刚以为天下先则凶无首则吉曰凡说文字须有情理方是用九当如欧公说方有情理某解易所以不敢同伊川便是有这般处看来当以见羣龙无首为句盖六阳已盛如羣龙然龙之刚猛在首故见其无首则吉大意只是要刚而能柔自人君以至士庶皆须如此若说为天下先便只是人主方用得以下便使不得恐不如此又曰如欧说盖为卜筮言所以须着有用九用六若如伊川说便无此也得
【刘砺録干用九爻辞】
见羣龙无首王弼伊川皆解不成他是不见得那用九用六之说
【防渊録干用九爻辞】
伯丰问干用九爻辞如何便是坤先迷后得东北防朋之意曰此只是无首所以言利牝马之贞无牝马【黄防録干用九爻辞本义】
羣龙无首便是利牝马者为不利牡而却利牝如西南得朋东北防朋皆是无头底
【防渊録干用九爻辞本义】
问大哉乾元万物资始乃统天是说干之元云行雨施品物流形是说干之亨大明终始六位时成时乘六龙以御天是说圣人之元亨乾道变化各正性命保合太和乃利贞是说干之利贞首出庶物万国咸宁是说圣人之利贞此本义之言但程易云首出庶物这乾道首出庶物而万彚亨万国咸宁如何曰恁地说也得只恐牵强
【董铢録干彖传】
大哉乾元是说天道流行各正性命是说人得这道理做那性命处却不是正说性如天命之谓性孟子道性善便是就人身上说性易之所言却是说天人相接处
【防渊録干彖传】
乾元统天盖天只是以形体而言乾元即天之所以为天者也犹言性统形尔
【程端防録干彖传】
问乾元统天曰干只是天之性情不是两个物事如人之精神岂可谓人自是人精神自是精神
【吕焘録干彖传】
问乾元统天注作健者能用形者也恐说得是否曰也是然只是说得干健不见得是乾元盖云大哉乾元万物资始乃统天则大意主在元字上
【林学履録干彖传】
大明终始这一段说圣人之元亨六位六龙只与譬喻相似圣人之六位如隐显进退行藏潜龙时便当隐去见龙时便是他出来如孔子为鲁司冦时便是他大故显了到那获麟絶笔便是他亢龙时这是在下之圣人然这卦大概是说那圣人得位底若使圣人在下亦自有个元亨利贞如首出庶物不必在上方如此如孔子出类拔萃便是首出庶物著书立言泽及后世便是万国咸宁
【防渊録干彖传】
前辈解经有只明大义务欲大指明而有不贴文义强说者如程易发明道理大义极精只于易文义多有强说不通处铢因问程易说大明天道之终始则见卦之六位各以时成不知是说圣人明之耶说乾道明之耶此处果是说得鹘突但遗书有一段明说云人能明天道之终始则见卦爻六位皆以时成此语证之可见大明者指人能明之也因问乾道终始如何曰乾道终始即四德也始则元终则贞盖不终则无以为始不贞则无以为元六爻之立由此而立耳以时成者言各以其时而成如潜见飞跃皆以时耳然皆四德之流行也初九九二之半即所谓元九二之半与九三即所谓亨九四与九五之半即所谓利九五之半与上九即所谓贞盖圣人大明乾道之终始故见六位各以时成乘他六爻之时以当天运而四德之所以终而复始应变而不穷也
【董铢録干彖传】
大明终始是就人上说杨遵道録中言人能大明乾道之终始易传却无人字某谓文字疑似处须下语剖析教分晓
【李方子録干彖传】
时乘六龙以御天六龙只是六爻龙只是譬喻明此六爻之义潜见飞跃以时而动便是乘六龙便是御天又曰圣人便是天天便是圣人
【刘砺録干彖传】
乘字大概只是譬喻御字山说做御马之御却恐伤于太巧这段是古人长连地说下去却不分晓伊川传说得也不分晓语録中有一段却分晓乃是杨遵道所録云人大明天道之终始这处下个人字是切底字读书须是看这般处
【防渊録干彖传】
乾道变化似是再说元亨变化字且只大概恁地说不比系辞所说底仔细各正性命他那元亨时虽正了然未成形质到这里方成如那百谷坚实了方唤做正性命乾道是统说底四德是说他做出来底大率天地是那有形了重浊底乾坤是他性情其实乾道天德互换一般乾道又言得深些子天地是形而下者只是这个道理天地是个皮殻
【防渊録干彖传】
乾道便只是天德不消分别乾道变化是就乾道上说天德是就他四德上说
【防渊録干彖传】
问何谓各正性命曰各得其性命之正
【甘节録干彖传】
问保合太和乃利贞曰天之生物莫不各有躯殻如人之有体果实之有皮核有个躯殻保合以全之能保合则真性常存生生不穷如一粒之谷外面有个殻以裹之方其发一萌芽之始是物之元也及其抽枝长叶则是物之亨到得生实欲熟未熟之际此便是利及其既实而坚此便是贞矣盖乾道变化发生之始此是元也各正性命小以遂其小大以遂其大则是亨矣能保合矣全其太和之性则可利贞
【黄卓録干彖传】
保合太和天地万物皆然天地便是大底万物万物便是小底天地
【陈文蔚録干彖传】
问变者化之渐化者变之成如昨日是夏今日是秋为变到那全然天凉没一些时是化否曰然又问这个变化字却与变化者进退之象不同如何曰这又别有些意思是言刚化为柔柔变为刚盖变是自无而有化是自有而无也
【吕焘録干彖传】
问首出庶物万国咸宁恐尽是圣人事伊川分作乾道君道如何曰乾道变化至乃利贞是天首出庶物万国咸宁是圣人又曰首出庶物有是聪明睿知高出庶物之上以君天下方得万国咸宁礼记云聪明睿知足以有临也须聪明睿知皆过于天下之人方可临得他
【刘砺録干彖传】
【録中乾道变化至乃利贞是天之天字饶録作干】
天之运转不穷所以为天行健
【李季札録乾象传】
问天行健曰胡安定说得好其说曰天者干之形干者天之用天形苍然南极入地下三十六度北极出地上三十六度状如倚杵其用则一昼一夜行九十余万里人一呼一吸为一息一息之间天行已八十余里人一昼一夜有万三千六百余息故天行九十余万里天之行健可知故君子法之以自强不息云因言天之气运转不息故阁得地在中间铢未达先生曰如弄椀珠底只恁运转不住故在空中不坠少有息则坠矣
【董铢録乾象传】
问卫老疑问中天行健一段先生批问他云如何见得天之行健德明窃谓天以气言之则一昼一夜周行乎三百六十度之中以理言之则于穆不已无间容息岂不是至健先生曰他却不是如此只管去自强不息上讨又说邠老社仓宜避去事举易之否象曰君子以俭德避难不可荣以禄
【廖德明録乾象传】
问天运不息君子以自强不息曰非是说天运不息自家去赶逐也要学他如此不息只是常存得此心则天理常行而周流不息矣又曰天运不息非特四时为然虽一日一时顷刻之间其运未甞息也
【吕焘録乾象传】
朱子五经语类卷九

[book_title]卷十
钦定四库全书
朱子五经语类卷十
钱塘程川撰
易十
上经三
味道问圣人于文言只把做道理说曰有此气便有此理又问文言反覆说如何曰如言潜龙勿用阳在下也又潜龙勿用下也只是一意重叠说伊川作两意未穏也
【潘植録字立之癸丑所闻先生六十四嵗饶録二十九卷中】
【干文言】
问文言四德一段曰元者善之长以下四句说天德之自然君子体仁足以长人以下四句说人事之当然元只是善之长万物生理皆始于此众善百行皆统于此故于时为春于人为仁亨是嘉之防此句自来说者多不明嘉美也防犹齐也嘉防众美之防犹言齐好也春天发生万物未大故齐到夏时洪纎高下各各畅茂盖春方生育至此乃无一物不畅茂其在人则礼仪三百威仪三千事事物物大大小小一齐到恰好处所谓动容周旋皆中礼故于时为夏于人为礼周子遂唤作中利者为义之和万物至此各遂其性事理至此无不得宜故于时为秋于人为义贞者乃事之干万物至此收敛成实事理至此无不的正故于时为冬于人为智此天德之自然其在君子所当从事于此者则必体仁足以长人嘉防足以合礼利物足以和义贞固足以干事此四句倒用上面四个字极有力体者以仁为体仁为我之骨我以之为体仁皆从我发出故无物不在所爱所以能长人嘉防足以合礼者言须是美其所防也欲其所防之美当美其所防盖其厚薄亲疎尊卑小大相接之体各有节文无不中节即所防皆美所以能合于礼也利物足以和义者使物物各得其利则义无不和盖义是断制裁割底物若似不和然惟义能使事物各得其宜不相妨害自无乖戾而各得其分之和所以为义之和也苏氏说利者义之和却说义惨杀而不和不可徒义须着些利则和如此则义是一物利又是一物义是苦物恐人嫌须着些利令甜此不知义之言也义中自有利使人而皆义则不遗其亲不后其君自无不利非和而何贞固足以干事贞正也知其正之所在固守而不去故足以为事之干干事言事之所依以立盖正而能固万事依此而立在人则是智至灵至明是是非非确然不可移易不可欺瞒所以能立事也干如板筑之有桢干今人筑墙必立一木于土中为骨俗谓之夜又木无此则不可筑横曰桢直曰干无是非之心非知也知得是是非非之正固确守不可移易故曰知周子则谓之正也【董铢録干文言第一节】
问元亨利贞干之四德仁礼义智人之四德然亨却是礼次序却不同何也曰此仁礼义智犹言春夏秋冬也仁义礼智犹言春秋夏冬也因问李子思易说曰他是胡说因问或云先生许其说乾坤二卦本于诚敬果否曰就他说中此条稍是但渠只是以乾卦说修辞立其诚闲邪存其诚坤卦说敬以直内便说是诚敬尔铢云恐渠亦未曽实识得诚敬曰固是且谩说耳
【董铢録干文言第一节】
周贵卿问元亨利贞以此四者分配四时却如何云干之德也曰他当初只是説大亨利于正不以分配四时孔子见此四字好后始分作四件说孔子之易与文王之易略自不同
【黄义刚録干文言第一节】
以天道言之为元亨利贞以四时言之为春夏秋冬以人道言之为仁义礼智以气候言之为温凉燥湿以四方言之为东西南北
【甘节録干文言第一节】
致道问元亨利贞曰元是未通底亨利是收未成底贞是已成底譬如春夏秋冬冬夏便是隂阳极处其间春秋便是过接处
【林恪録干文言第一节】
温底是元热底是亨凉底是利寒底是贞
【甘节録干文言第一节】
干之四德元譬之则人之首也手足之运动则有亨底意思利则配之胸脏贞则元气之所藏也又曰以五脏配之尤明白且如肝属木木便是元心属火火便是亨肺属金金便是利肾属水水便是贞
【杨道夫録干文言第一节】
元亨利贞譬诸谷可见谷之生萌芽是元苖是亨穟是利成实是贞谷之实又复能生循环无穷
【廖德明録干文言第一节】
元亨利贞其发见有次序仁义礼智在里面自有次序到发见时随感而动却无次序
【防渊録干文言第一节】
元亨利贞无断处贞了又元今日子时前便是昨日亥时物有夏秋冬生底是到这里方感得生气他自有个小小元亨利贞
【防渊録干文言第一节】
问道卿谓四德之中各具四德窃甞思之谓之各具四德如康节所谓春之春春之夏春之秋春之冬夏之春夏之夏夏之秋夏之冬则可谓之能迭相统摄如春可以包夏夏亦可以包春则不可也先生复令举似道卿之说曰便是他不须得恁地说
【杨道夫録干文言第一节】
四德之元犹五常之仁偏言则一事専言则包四者此段只于易元者善之长与论语言仁处看若天下之动贞夫一者也则贞又包四者周易一书只说一个利则利又大也元者善之长也善之首也亨者嘉之防也好底防聚也义者宜也利即义也万物各得其所义之合也干事事之骨也犹言体物也看此一段须与太极图通看四德之元安在甚处剥之为卦在甚处干天也一段在甚处方能通成一片不然则不贯通少间看得如此了犹未是受用处在
【叶贺孙録干文言第一节】
光祖问四德之元犹五常之仁偏言则一事专言则包四者曰元是初发生出来生后方防通通后方始向成利者物之遂方是六七分到贞处方是十分成此偏言也然发生中包具后许多道理此专言也恻隐是仁之端羞恶是义之端辞逊是礼之端是非是智之端若无恻隠便都没下许多到羞恶也是仁发在羞恶上到辞逊也是仁发在辞逊上到是非也是仁发在是非上问这犹金木水火否曰然仁是木礼是火义是金智是水
【叶贺孙録干文言第一节】
曽兄亦问此答曰元者乃天地生物之端干言大哉乾元万物资始坤言至哉坤元万物资生乃知元者天地生物之端倪也元者生意在亨则生意之长在利则生意之遂在贞则生意之成若
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:38:00-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
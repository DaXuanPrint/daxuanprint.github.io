<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="御制三礼义疏序,监理总裁校对分修校刋诸臣职名,凡例,引用姓氏,目录,卷首,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五【礼器图一】,卷四十六【礼器图二】,卷四十七【礼器图">
<meta name="description" content="四十八卷。清鄂尔泰等奉敕撰，乾隆十三年(1748)钦定。据雷熔《方苞行状》载为方苞撰，沈廷芳为方苞传亦略同。方苞生平见《周官集注》。《钦定周官义疏》为清政府钦定《三礼义疏》之第一部。《汉志》载《周官经》六篇，《传》四篇。汉儒杜子春、郑兴、郑众、贾逵、卫宏、张衡所注，皆称《周官》，马融、郑玄所注，称《周官礼》，至唐贾公彦作疏开始沿用省文，称为《周礼》，清儒认为《周礼》并非本名，故在钦定时仍用《周官》。《钦定周官义疏》对汉至清之《周礼》研究进行广泛挖掘，并作了概括性总结，内容精赅详实。书首冠以《御制日知答》，">
<title>钦定周官义疏_鄂尔泰_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">钦定周官义疏</span> <br/>
          作者： <span class="inputVal" id="bkauthor">鄂尔泰</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,经学,完结</span> <br/>
          字数： <span class="inputVal" id="bknum">[book_length]739637</span> <br/>
          说明： <span class="inputVal" id="bkdec">四十八卷。清鄂尔泰等奉敕撰，乾隆十三年(1748)钦定。据雷熔《方苞行状》载为方苞撰，沈廷芳为方苞传亦略同。方苞生平见《周官集注》。《钦定周官义疏》为清政府钦定《三礼义疏》之第一部。《汉志》载《周官经》六篇，《传》四篇。汉儒杜子春、郑兴、郑众、贾逵、卫宏、张衡所注，皆称《周官》，马融、郑玄所注，称《周官礼》，至唐贾公彦作疏开始沿用省文，称为《周礼》，清儒认为《周礼》并非本名，故在钦定时仍用《周官》。《钦定周官义疏》对汉至清之《周礼》研究进行广泛挖掘，并作了概括性总结，内容精赅详实。书首冠以《御制日知答》，对钦定此书予以说明。《御制日知答》中说：论《周官》者十则，以昭千古之权衡。其采掇群言，则分为七例：一、正义，直诂经义，确无疑的；二、辨正，后儒驳正，准确无疑的；三、通论，或以本节本句参证他篇，比类以测义，或引他经与此互相发明的；四、余论，虽非正确而依附经义，与事物之理有所推阐的；五、存疑，各持一说，义亦可通，或已被驳正，而持此论者多，未敢偏废；六、存异，名物象数，久远无传，难得其真，或创立一说，虽未被接受，而不得不存之以资考辨的；七、总论，本节之义已经训解，又合数节而论之，合一职而论之。并认为《周官》六典，其源确出周公，而流传既久，不免有所混乱，不必以为疑，亦不必以为讳。主张说《周官》者以汉郑玄《周礼注》为专门，而训诂既繁，不免有所出入，不可护其缺，亦不可没其长，颇为公正和客观。郑康成以下说礼者，明典制，王安石以下说礼者，阐义理，各执一说，所见皆偏，《钦定周礼义疏》粗精并贯，本末兼赅，博徵约取，持论至平，于《考工记》注奥涩不可解者，不强为之词，实为集汉学宋学之成。版本有：内府刊本、浙江刊本、清抄本。</span> <br/>
          封面： <span class="inputVal" id="bkimg">Z_5431.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]钦定周官义疏
[book_author]鄂尔泰
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,经学,完结
[book_length]739637
[book_dec]四十八卷。清鄂尔泰等奉敕撰，乾隆十三年(1748)钦定。据雷熔《方苞行状》载为方苞撰，沈廷芳为方苞传亦略同。方苞生平见《周官集注》。《钦定周官义疏》为清政府钦定《三礼义疏》之第一部。《汉志》载《周官经》六篇，《传》四篇。汉儒杜子春、郑兴、郑众、贾逵、卫宏、张衡所注，皆称《周官》，马融、郑玄所注，称《周官礼》，至唐贾公彦作疏开始沿用省文，称为《周礼》，清儒认为《周礼》并非本名，故在钦定时仍用《周官》。《钦定周官义疏》对汉至清之《周礼》研究进行广泛挖掘，并作了概括性总结，内容精赅详实。书首冠以《御制日知答》，对钦定此书予以说明。《御制日知答》中说：论《周官》者十则，以昭千古之权衡。其采掇群言，则分为七例：一、正义，直诂经义，确无疑的；二、辨正，后儒驳正，准确无疑的；三、通论，或以本节本句参证他篇，比类以测义，或引他经与此互相发明的；四、余论，虽非正确而依附经义，与事物之理有所推阐的；五、存疑，各持一说，义亦可通，或已被驳正，而持此论者多，未敢偏废；六、存异，名物象数，久远无传，难得其真，或创立一说，虽未被接受，而不得不存之以资考辨的；七、总论，本节之义已经训解，又合数节而论之，合一职而论之。并认为《周官》六典，其源确出周公，而流传既久，不免有所混乱，不必以为疑，亦不必以为讳。主张说《周官》者以汉郑玄《周礼注》为专门，而训诂既繁，不免有所出入，不可护其缺，亦不可没其长，颇为公正和客观。郑康成以下说礼者，明典制，王安石以下说礼者，阐义理，各执一说，所见皆偏，《钦定周礼义疏》粗精并贯，本末兼赅，博徵约取，持论至平，于《考工记》注奥涩不可解者，不强为之词，实为集汉学宋学之成。版本有：内府刊本、浙江刊本、清抄本。
[book_img]Z_5431.jpg


[book_title]御制三礼义疏序
钦定四库全书
御制三礼义疏序
三礼之传远矣周礼六官河间献王上之仪礼十七篇礼记四十九篇高堂生戴圣传之汉唐以来笺疏训释无虑数十家考其义或相抵牾先儒尝讥其聚讼要其掇拾灰烬之余传先王制作之旧得什一於千百好古者所为郑重而爱惜之也我
皇祖圣祖仁皇帝表章羣经既
御纂周易折中而诗书春秋则以分授儒臣纂辑义疏颁布海内惟三礼未就朕御极之初儒臣上言今当经学昌明礼备乐和之会宜纂辑三礼以蒇五经之全爰允其请开馆编校越十有一年冬告竣夫礼之所为本於天殽於地达之人伦日用行於君臣父子兄弟夫妇朋友之间斯须不可去者天不变道亦不变此其本也其制度品节服物采章随时损益屡变以适其宜者礼之文也三代去今数千年矣修其教而教明循其道而道
行谓三代至今存可也何则其本得也若其用之朝廷邦国名物器数之具周旋进退之仪虽先王处此必将变通以适其宜而不泥於其迹故言礼者惟求其修道设教之由以得夫礼之意而已顾其教之不冺道之所由传未尝不赖於经好学深思之士读其书有惜不能俯仰揖让於其间者先王制作之精意尚可想见於抱残守阙之余则经传之为功也大矣鼎彝钩剑之遗篆籀之蹟流传有自尚摩挲而宝护之况制作之精意所赖以传者欤独其贸於衆说无所取衷爰命校纂诸臣芟烦截浮约文申义敷畅厥旨至其说之不可强同者稍为辨正而仍其旧盖其承传各异必牵合附会比而同之则其惑也滋甚故无取焉刻既成为之叙论以?其端俾隆礼者有所考云
乾隆十三年冬十月朔
乾隆十九年闰四月二十五日奉旨开列

[book_title]监理总裁校对分修校刋诸臣职名
钦定三礼义疏监理总裁校对分修校刋诸臣职名
监理
和　　硕　　庄　　亲　　王【臣】允　禄和　　硕　　果　　亲　　王【臣】弘　曕总裁
︵字位过密　无法显示︶【臣】鄂尔泰
︵字位过密　无法显示︶【臣】张廷玉
︵字位过密　无法显示︶【臣】朱　轼
原　任　太　子　少　保　吏　部　尚　书【臣】甘汝来副总裁
经筵讲官太子太傅工部尚书【臣】汪由敦
太　子　太　保　江　南　河　道　总　督【臣】尹继善︵字位过密　无法显示︶【臣】陈大受
原　　任　　礼　　部　　尚　　书【臣】杨名时原任太子少保尚书衔教习庶吉士【臣】徐元梦原任都察院左都御史【臣】彭维新
原　任　　礼　部　侍　郎【臣】李清植
原任刑部右侍郎衔管礼部侍郎事【臣】王兰生原任内阁学士兼礼部侍郎【臣】李　绂
原　任　宗　人　府　府　丞【臣】任唘运原任翰林院侍讲品级顶带【臣】方　苞
提调
内　　　阁　　　侍　　　读【臣】舒兴阿日讲起居注官司经局洗马【臣】佟　保
原任内阁侍读学士今陞户部侍郎【臣】兆　惠原任翰林院侍读今陞仓塲侍郎【臣】双　庆原任内阁侍读今陞吏科给事中【臣】岱　图原任内阁侍读今陞户部银库员外郎【臣】赫　泰原任内阁侍读今陞甘肃安西道【臣】文　绶纂修
左　　春　　坊　　左　　赞　　善【臣】诸　锦翰　　林　　院　　编　　修【臣】朱佩莲日讲起居注官翰林院检讨【臣】王太岳
翰　　林　　院　　检　　讨【臣】李　英原任翰林院侍读学士今陞内阁学士【臣】钱维城原　任　通　政　司　右　通　政【臣】胡中藻原　任　贵　州　按　察　使【臣】徐以升原　任　翰　林　院　侍　读　学　士【臣】熊晖吉原　任　翰　林　院　侍　读【臣】惠士奇原　任　翰　林　院　侍　读【臣】徐用锡原　任　翰　林　院　侍　读【臣】杨述曾日讲起居注官翰林院侍讲今陞四川川北道【臣】宋邦绥日讲起居注官翰林院修撰【臣】梁国治
原　任　司　经　局　洗　马【臣】官献瑶右　　春　　坊　　右　　庶　子【臣】叶　酉原　　　任　　　中　　　允【臣】程恂
原　　　任　　　编　　　修【臣】李龙官原　　　任　　　编　　　修【臣】吴　绂原　　　任　　　编　　　修【臣】何其睿原　　　任　　　编　　　修【臣】张为仪原　　　任　　　编　　　修【臣】姚　范原　　　任　　　编　　　修【臣】潘乙震原　　　任　　　编　　　修【臣】汤大绅原　　　任　　　编　　　修【臣】罗暹春原　　　任　　　检　　　讨【臣】出科聨原　　　任　　　检　　　讨【臣】王康佐原　　任　　庶　　吉　　士【臣】宋　照原　任　监　　察　御　史【臣】赵青藜
原　任　监　察　御　史【臣】杭世骏
原　任　编　修　今　陞　御　史【臣】李友棠原　任　编　修　今　陞　御　史【臣】陈顾?原　任　宗　人　府　主　事【臣】王文清礼　部　主　客　司　主　事【臣】锺　睕原任兵部武选司主事【臣】潘永季
原　任　　工　　部　司　务【臣】蔡德晋原　任　国　子　监　司　业【臣】李光墺原任庶吉士今陞云南粮储道【臣】徐　铎
原任编修今陞河南汝寜府知府【臣】王　锦原任福建兴化府通判【臣】吴廷华
原　任　山　西　吉　州　知　州【臣】王文震广　西　宾　州　知　州【臣】潘汝诚
原　任　湖　北　蕲　州　知　州【臣】王士让原任湖南长沙县知县【臣】姚汝金
举　　　　　　　　　　　　　人【臣】姜兆锡
优　　　　　　贡　　　　　　生【臣】陶敬信副　　　榜　　　贡　　　生【臣】方天游收掌
翰　林　院　笔　帖　式【臣】伊灵阿
原任内阁中书今陞侍读【臣】多尔济
原　任　　内　　阁　　侍　　读【臣】罗　庆原任内阁中书今陞户部员外郎【臣】常　安原任内阁中书今陞礼部员外郎【臣】索尔逊原任内阁中书今陞盛京刑部主事【臣】务　实原　任　　内　　阁　　中　　书【臣】林　保原　任　翰　林　院　笔　帖　式【臣】常　龄原　任　翰　林　院　笔　帖　式【臣】栢　夀原任内阁中书今陞湖北宜昌府知府【臣】阿尔布原任内阁中书今陞山东武定府同知【臣】宁　泰原任翰林院待诏今陞江南松江府同知【臣】嵩　龄
武英殿监造
内务府堂主事纪録一次【臣】安　泰
内务府骁骑副参领加一级纪録一次【臣】富　惠
监　　　　　　　　　　　　造【臣】高永仁

[book_title]凡例
钦定周官义疏凡例
一春秋传云先君周公作周礼其所称引则此经中无有也盖周礼指当时上下所行五礼之经曲以别於夏殷之礼此则分职命官之籍故揭於篇首曰治典教典礼典政典刑典事典汉志本称周官经周官传至唐以後乃更名周礼朱子及郑樵辈曾辨之今仍曰周官从其始称且按以五官之职事於义为当也
一六典乃周公兼三王之道尽人物之性运用天理以法万世之书也伏读
圣制日知荟说十则皆五官精义灼见治本深契道揆谨冠全书以为治经者之准的次列经传及大儒之语义贯全经者为纲领其次则传经源流又其次则诸儒论行周官之得失读周官之法与夫注解者之得失竝附焉
一易有程传朱子本义诗有朱子集传书有蔡沈集传亦经朱子指授故折中彚纂皆奉以为宗视其离合以为衆说之去留春秋则有不用胡传更立一义者三礼自朱子请修而未果羣言莫适为主即仪礼经传通解亦仅开其端绪而意义则未暇发明陈澔礼记集说虽列於学官而自始出即不餍衆心兹故特起义例分为七类俾大义分明而後兼综衆说一曰正义乃直诂经义确然无疑者二曰辨正乃後儒驳正旧说至当不易者三曰通论?以本节本句参证他篇比类以测义?引他经与此经互相发明四曰余论虽非正解而依附经义於事物之理有所推阐五曰存疑各持一说义亦可通又?已经驳论而持此者多未敢偏废六曰存异名物象数久远无传难得其真?创立一说虽未即惬人心而不得不姑存之以资考辨七曰总论本节之义已经训解又合数节而论之合一职而论之以此七类叙次排纂庶几大指开卷了然而旁推交通义类可曲尽也案语各以类附七条之後?辞义连贯难以分析则附於最後一条之末
一朱子仪礼经传通解萃三礼而类别之又附益以他书故经传之文间见错出兹则三礼分编各为一书五官之文悉从其旧概无移动
一汉武帝求遗书得周官五篇司空职亡汉人以考工记附之名曰冬官非其实也兹称考工记以从其朔
一宋五子遵周易折中称子郑康成称字其余讲说之家皆以名书
一所取各家之说以经文先後为序不以其人之时代
一贾疏释注者双行小书各分附本注之下後儒说及案语与注疏相证相足者亦然其推阐经义者大书特列
一职方舆地古今异名既采昔人所考辨仍着目今府州县名使学者易晓疑则阙焉
一周官有古文今文异本贾疏云刘向未校之前?在山岩石室有古文考校後为今文郑据今文注故云故书作某盖故书即古文也其杜子春郑司农所读有异同者竝列焉兹不敢芟薙另提附经文音切之下其因此有所论说者仍存本注
一古今器物殊制异名郑康成在东汉之季犹为近古然考工记注语简而意澁难以尽通谨详绎记文及注疏可解者解之非确有所见不敢臆决以俟知者
一宋元明诸家有取注疏改换敷衍以为已说者有词语冗蔓无所发挥及显与理悖不足惑人者概从薙芟亦不置辨

[book_title]引用姓氏
汉
司马氏【迁　子长　龙门】
孔氏【安国　子国】
毛氏【苌】
刘氏【安】
京氏【房　君明】
刘氏【向　子政】
扬氏【雄　子云】
刘氏【歆　子骏】
杜氏【子春】
班氏【固　孟坚　扶风】
贾氏【逵　景伯】
郑氏【兴　少赣】
郑氏【衆　仲师　司农】
马氏【融　季长】
卢氏【植】
许氏【慎　叔重】
服氏【?　子慎】
郑氏
【康成】
何氏【休　邵公】
应氏【劭　仲瑗】
刘氏【熙　成国】
徐氏【干　伟长】
李氏【巡】
虞氏【翻　仲翔】
陆氏【绩　公纪】
王氏【肃　子邕】
韦氏【昭　弘嗣】
晋
杜氏【预　元凯】
干氏【宝　令升】
郭氏【璞　景纯】
宋
范氏
【蔚宗】
梁
沈氏【峻】
崔氏【灵恩】
北魏
郦氏【道元　善长】
李氏【谧　永和】
吕氏【忱】
隋
王氏【通　仲淹　文中子】
唐
魏氏【徵　元成】
陆氏【元朗　德明】
顔氏【师古　籀】
孔氏【颖达　仲达　一作冲远】
贾氏【公彦】
司马氏【贞】
赵氏【匡　伯循】
杜氏【佑　君卿】
孙氏【愐】
成氏【伯瑜　一作伯璵　中山】
宋
邢氏【昺　叔明】
聂氏【崇义　洛阳】
陈氏【襄　述古　古灵】
胡氏【瑗　翼之　安定】
石氏【介　守道　徂徕】
欧阳氏【修　永叔　庐陵】
刘氏【敞　原父　公是】
范氏【镇　景仁】
司马氏【光　君实　涑水】
王氏【安石　介甫　临川】
刘氏【彛　执中　长乐】
周子【敦颐　茂叔　濂溪】
张子【载　子厚　横渠】
程子【颢　伯淳　明道】
程子【颐　正叔　伊川】
范氏【祖禹　淳夫　华阳】
陆氏【佃　农师】
曾氏【巩　子固　南丰】
苏氏【轼　子瞻　东坡】
苏氏【辙　子由　颍滨】
沈氏【括　存中】
陈氏【祥道　用之　长乐】
陈氏【阳　晋之】
杨氏【时　中立　龟山】
吕氏【大临　与叔　蓝田】
吕氏【大钧　和叔】
谢氏【良佐　显道　上蔡】
李氏【觏　泰伯　盱江】
叶氏【梦得　少藴　石林】
刘氏【恕　道原　南康】
胡氏【安国　康侯　建安】
胡氏【宏　仁仲　五峯】
夏氏【休】
胡氏【铨　邦衡　澹庵】
王氏【昭禹　光远　东岩】
郑氏【樵　渔仲　夹漈】
程氏【迥　可久　沙随】
林氏【勋】
陈氏【彦羣】
朱子【熹　元晦　紫阳】
林氏【之奇　少颖】
吕氏【祖谦　伯恭　东莱】
陈氏【傅良　君举　止斋】
张氏【栻　敬夫　南轩】
项氏【安世　平父　平庵】
薛氏【季宣　士龙　永嘉】
郑氏【伯熊　景望　永嘉】
叶氏【时　秀彂　竹埜】
俞氏【庭椿　夀翁　临川】
王氏【炎　晦叔　双溪】
蔡氏【元定　季通　西山】
蔡氏【沈　仲默　九峯】
黄氏【干　直卿　勉斋】
陈氏【淳　安卿　北溪】
郑氏【锷　刚中　三山】
史氏【浩　直翁　四明】
方氏【慤　性夫　严陵】
刘氏【迎】
杨氏【简　敬仲　慈湖】
杨氏【恪　谨仲】
陈氏【汲　及之】
郑氏【伯谦　节卿　永嘉】
李氏【叔宝　景齐】
叶氏【适　正则　水心　龙泉】
易氏【祓　彦祥　山斋　长沙】
薛氏【衡　平仲】
曹氏【叔远　器远】
林氏【椅　奇卿】
陈氏【汪　藴之】
赵氏【溥　兰江】
李氏【嘉会　子华】
孙氏【之宏　伟夫】
杨氏【复　信斋　长溪】
晁氏【公武】
真氏【德秀　希元　西山】
魏氏【了翁　华父　鹤山】
王氏【与之　次点　乐清】
李氏【如圭　宝之】
章氏【如愚　俊卿　山堂】
王氏【应麟　伯厚　深宁叟　浚仪】
朱氏【申　周翰　建安】
欧阳氏【谦之　希逊】
毛氏【彦清】
毛氏【一清】
严氏【粲　坦叔　华谷】
林氏【希逸　鬳斋　福清】
王氏详说【温州府志乐清王十朋着周礼详说】礼图说
礼库
【以上二书王与之订义所采未着作者姓名】唐氏
毛氏
【以上二人订义所采未着其名】
元
马氏【端临　贵与】
吴氏【澂　幼清　草庐　临川】
刘氏【瑾　公瑾　安成】
毛氏【应龙　介石　豫章】
敖氏【继公　君善　长乐】
丘氏【葵　吉甫　钓矶翁　清源】
陈氏【友仁】
明
朱氏【升　允升　枫林】
梁氏【寅　孟敬　石门】
薛氏【瑄　德温　敬轩】
丘氏【濬　仲深　琼山】
何氏【乔新　廷秀　?邱　广昌】
舒氏【芬　国裳　梓溪】
王氏【鏊　济之　守溪】
杨氏【慎　用修　升庵】
魏氏【校　子才　庄渠】
李氏【如玉】
陈氏【深　子渊　长兴】
金氏【瑶　德温　休宁】
郎氏【兆玉　完白　仁和】
归氏【有光　熙甫　震川】
王氏【樵　明逸　方麓】
柯氏【尚迁　乔可　阳石山人】
王氏【应电　昭明　明斋】
唐氏【枢】
孙氏【攀　士龙　宣城】
邓氏【元锡　汝极　潜谷】
郝氏【敬　仲舆　楚望】
全氏【赐】
柯氏【?】
郭氏【良翰　道宪　莆田】
王氏【志长　平仲　娄里】
张氏【采　受先　娄东】
杂说
周礼菁华
官制
【以上三书王志长删翼所采未着作者姓名又删翼中多有有
氏无名者】

[book_title]目录
钦定周官义疏目録　　经部四　礼类一【周礼之属】
卷首
圣制
纲领
总辨
卷一
天官冢宰第一之一
【序官】
卷二
天官冢宰第一之二
【大宰】
卷三
天官冢宰第一之三
【小宰　宰夫】
卷四
天官冢宰第一之四
【宫正　宫伯　膳夫　庖人　内饔　外饔亨人　甸师　兽人　人　鼈人　腊人】
卷五
天官冢宰第一之五
【医师　食医　疾医　痬医　兽医　酒正酒人　浆人　凌人　笾人　醢人　醯人盐人　幂人　宫人　掌舍　幕人　掌次】
卷六
天官冢宰第一之六
【大府　玉府　内府　外府　司会　司书职内　职岁　职币　司裘　掌皮】
卷七
天官冢宰第一之七
【内宰　内小臣　阍人　寺人　内竖　九嫔世妇　女御　女祝　女史　典妇功　典丝典枲　内司服　缝人　染人　追师　屦人夏采】
卷八
地官司徒第二之一
【序官】
卷九
地官司徒第二之二
【大司徒】
卷十
地官司徒第二之三
【小司徒　乡师】
卷十一
地官司徒第二之四
【乡大夫　州长　党正　族师　闾胥　比长】
卷十二
地官司徒第二之五
【封人　鼓人　舞师　牧人　牛人　充人载师　闾师】
卷十三
地官司徒第二之六
【县师　遗人　均人　师氏　保氏　司谏司救　调人　媒氏】
卷十四
地官司徒第二之七
【司市　质人　?人　胥师　贾师　司虣司稽　胥　肆长　泉府　司门　司关掌节】
卷十五
地官司徒第二之八
【遂人　遂师　遂大夫　县正　鄙师　鄼长里宰　邻长】
卷十六
地官司徒第二之九
【旅师　稍人　委人　土均　草人　稻人土训　诵训　山虞　林衡　川衡　泽虞迹人　卝人　角人　羽人　掌葛　掌染草掌炭　掌荼　掌蜃　囿人　场人　廪人舍人　仓人　司禄　司稼　舂人　饎人稾人】
卷十七
春官宗伯第三之一
【序官】
卷十八
春官宗伯第三之二
【大宗伯】
卷十九
春官宗伯第三之三
【小宗伯　肆师】
卷二十
春官宗伯第三之四
【郁人　鬯人　鸡人　司尊彛　司几筵天府　典瑞】
卷二十一
春官宗伯第三之五
【典命　司服　典祀　守祧　世妇　内宗外宗　冢人　墓大夫　职丧】
卷二十二
春官宗伯第三之六
【大司乐】
卷二十三
春官宗伯第三之七
【乐师　大胥　小胥　大师　小师　瞽蒙眂了　典同　磬师　锺师　笙师　鎛师韎师　旄人　龠师　龠章　鞮鞻氏典庸器　司干】
卷二十四
春官宗伯第三之八
【大卜　卜师　卜人　龟人　□氏　占人簭人　占梦　眂祲】
卷二十五
春官宗伯第三之九
【大祝　小祝　丧祝　甸祝　诅祝　司巫男巫　女巫】
卷二十六
春官宗伯第三之十
【大史　小史　冯相氏　保章氏　内史外史　御史】
卷二十七
春官宗伯第三之十一
【巾车　典路　车仆　司常　都宗人家宗人　以神仕者】
卷二十八
夏官司马第四之一
【序官】
卷二十九
夏官司马第四之二
【大司马　小司马　军司马　舆司马行司马】
卷三十
夏官司马第四之三
【司勲　马质　量人　小子　羊人　司爟掌固　司险　掌疆　候人　环人　挈壶氏射人　服不氏　射鸟氏　罗氏　掌畜】
卷三十一
夏官司马第四之四
【司士　诸子　司右　虎贲氏　旅贲氏节服氏　方相氏　大仆　小臣　祭仆御仆　隶仆】
卷三十二
夏官司马第四之五
【弁师　司甲　司兵　司戈盾　司弓矢缮人　槀人　戎右　齐右　道右　大驭戎仆　齐仆　道仆　田仆　驭夫　校人趣马　巫马　牧师　瘦人　圉师　圉人】
卷三十三
夏官司马第四之六
【职方氏　土方氏　怀方氏　合方氏训方氏　形方氏　山师　川师　邍师匡人　掸人　都司马　家司马】
卷三十四
秋官司寇第五之一
【序官】
卷三十五
秋官司寇第五之二
【大司寇　小司寇　士师】
卷三十六
秋官司寇第五之三
【乡士　遂士　县士　方士　讶士　朝士司民　司刑　司刺　司约　司盟　职金司厉】
卷三十七
秋官司寇第五之四
【犬人　司圜　掌囚　掌戮　司隶　罪隶蛮隶　闽隶　夷隶　貉隶　布宪　禁杀戮禁暴氏　野庐氏　蜡氏　雍氏　萍氏司寤氏　司烜氏　条狼氏　?闾氏　冥氏庶氏　穴氏　翨氏　柞氏　薙氏　硩蔟氏翦氏　赤犮氏　蝈氏　壶涿氏　庭氏衔枚氏　伊耆氏】
卷三十八
秋官司寇第五之五
【大行人　小行人】
卷三十九
秋官司寇第五之六
【司仪　行夫　环人　象胥　掌客　掌讶掌交　掌察四方　掌货贿　朝大夫　都则都士　家士】
卷四十
考工记之一
【三十工总叙　轮人　舆人　輈人】
卷四十一
考工记之二
【攻金　筑氏　冶氏　桃氏　鳬氏　?氏段氏　函人　鲍人　韗人　韦氏　裘氏】
卷四十二
考工记之三
【画缋　锺氏　筐人　?氏　玉人　楖人雕人　磬氏　矢人　陶人　旊人】
卷四十三
考工记之四
【梓人　庐人　匠人】
卷四十四
考工记之五
【车人　弓人】
卷四十五
周官图一
卷四十六
周官图二
卷四十七
周官图三
卷四十八
周官图四
【臣】等谨案周官义疏四十八卷乾隆十三年
钦定周官於汉时最为晚出又经刘歆王安石辈用之而悞致汉儒若何休宋儒若苏辙胡宏皆有异议然三代以上大经大法非是书莫由考见康成之注公彦之疏迭有阐□宋时说者益衆而王昭禹之详解王与之之订义尤为详博明儒若王应电之集传王志长之删翼亦足羽翼前儒我
皇上特命儒臣蒐讨自汉以来诸家之说详加甄
録而
案语推阐精微凡汉儒所假托者悉为抉摘使不为全经之蠧盖程朱所疑而末决者至
今日乃昭然掲日月云乾隆四十年九月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷首
钦定四库全书
钦定周官义疏卷首
圣制
大宰统百官其专司也而以九职任万民则司徒之事而仍为大宰所统也大宰之均四海於凡九职之事九职之民莫不使之安其闾里足其衣食无游手以失职者无饥寒以失业者无背礼而弃义者无奇巧以惑衆者夫如是则敷天之下罔不率俾五谷以时庶物遂生所谓因民之利而利之而民之蒙利已无穷矣?谓周礼为理财之书虽大宰亦掌其事不知先王言利利在民後世言利利在官安可以後世附会之说谤先王之良法美政?周礼天府掌祖庙之守藏与其禁令凡国之玉镇大宝器藏焉献民数谷数则受而藏之先儒以为重民谷之事与玉镇大宝同而余则以为有过之无不及也何则国以民为本民以食为天民食足而後教化兴教化兴而後国治安国治安而後祖宗之器得以常守而弗坠是民谷之数重於守器也且欲周知民情莫若周知民数欲周知民数又莫若周知谷数盖能周知谷数则岁之丰歉可稽民之生齿可考由是均其土壤定其邑里秩其多寡平其政令举天下之大而烛照数计兼并者无所容其巧也先王於其登献之时必拜受而藏於天府不以是哉
周礼寓兵於农时无养兵之费然以战阵之事教畊凿之民日敎之则劳月敎之则踈而当时不见其害者以处之得其当也大司马掌四时之田仲冬大閲前期羣吏戒衆修战法则春蒐夏苖秋猕视此矣数月之中而以数日修战法则民不劳前期试之则民有余暇必朝夕自试於坐作进退刺撃之法可知
周礼遂人治野以下剂致甿盖甿?自六乡徙而出或自侯国徙而来无田之可耕而轻去其乡必皆逐利以居者也是必有以还定安集之使有恒产而後有恒心且六遂在乡之外其去王都也远其为土地也博故其致甿虽受田有上中下之殊而及其会之惟以下剂为率而可任也者家仅二人则所以优之者至厚此天下之民皆悦而愿为之甿也然田有上中下之?而任之一凖以下剂人又孰肯受其田之下者是徒以利起民之争而政亦不平故其後又继之以辨野之土田均百亩而莱则有五十亩百亩二百亩以上中下为差焉夫遂人安甿以田里扰甿以乐昏教甿以稼穑利甿以兴锄劝甿以时器任甿以疆予而终之以土均平政致之之後所以安定教导之者又如此其备於是无恒心之甿?化而为有恒心之民也岂仅一招致之术哉小行人之职命之以五物巡行诸国而辨异之以反命於王俾周知天下之故至五物之终有曰以康乐和亲安平为一书非夸政治之美而张大其辞也盖以民莫不欲康乐其室家和亲其宗族安平其乡里而好为背礼弃义以干犯法纪者凶荒之苦政治之乖有以驱之而遂以法绳之此小民无知而干宪典者所当哀矜而拯救之也周公以为利害之兴除已当政教之养恬靡遗人事无悖逆之失天道无凶荒之厉然後可收康乐和亲安平之效而大同之风以成其尚有未周则必精察其故?竞絿张弛之有悖以致天谴而酿民患兢兢靡宁乾乾惕若俯仰局蹐而不敢少康盖导王敬天勤民之本均在於此矣
周礼龠章凡国祈年於田祖则龡豳雅撃土鼔以乐田畯按豳雅之什曰诞后稷之穑有相之道所谓辅相天地之宜也茀厥丰草种之黄茂即其事也必人事尽於下然後有以辅成帝命率育之心而黍稷实颖实栗故能为酒醴以祭先祖而洽百礼其诗曰夀考维祺以介景福乐嘉报之无已也而龠章龡此以乐田畯即所以乐田祖也田畯者古之劳农劝相司啬教稼尝有功於农事为田祖所佑者也祈年於田祖而龡豳雅撃土鼓以乐田畯盖云田畯是享庶乎有以佐神农氏之治而兴我稼穑云耳且龡豳以祭举国之民皆与焉於是乎得闻先王重本勤民康功田功之事先民勤劳稼穑以祗率懿训之休而东作西成竞相劝勉惟土物爱罔敢怠弛尽人事之勤获天时之报此又周公制礼之本意所以为万世劝农之法也欤
周礼禁原蚕论者谓蚕马同以天驷房星为祖物莫能两大再蚕则蚕盛而马耗禁之所以蕃马也蚕既与马同气恐蚕盛伤马独不恐马盛伤蚕乎意者校人祭天驷而马质掌马政使竝掌蚕禁所以禁原蚕者恐其气竭则来年之蚕不能蕃滋所以节盈虚消长以为阜物育材之本耳究而言之蚕之为用在民而上供丝枲则仍入乎官马之为用在官而成羣阡陌则仍利乎民圣人之政亦惟斟酌损益与时偕行期於政修物阜而已又何容心於蚕马之分?
周礼夏官司勲掌有功者於其生也铭书于王之太常君牙所谓厥有成绩纪于太常是也於其没也祭於大烝?庚所谓兹予大享於先王尔祖其从与享之是也然考司勲之职国功民功皆在所?而官独列於司马者尤见先王敬军事慎战功之意易师之上六曰大君有命开国承家小人勿用师之终赏之慎也以为非是不足以为劝也周礼小司马军司马舆司马行司马之官其所职掌不具载此如冬官之文缺耳?以为运筹帷幄决胜千里是在临时应变非可勒为成书依而行之者故秘而不宣非也周官所载政事之显然者耳临阵之几非书所能载亦非体所宜载虽诸职具存亦不宜有此也若有此则宜见於主军之大司马不宜散列羣职以是知其为缺也圣人之政岂有隐?
周礼膳夫酒正王及后世子不会之文後世有必不可行之势而行之且必有害者盖太宰以九式佐王均节财用四曰羞服之式所以量入为出定为法式使无奇服异味酣饮之失则不会而犹会也第不令膳夫酒正以羣有司而准法以沮王及后世子耳唐太宗兴国之君过信经义诏令太子用库物有司勿为限制驯致承乾骄奢过度不终其德後虽悔之不可及也是犹公羊复讐之说误用於汉武之世而征伐之祸兴王安石据国服取於民之说神宗信之而青苖之弊剧皆不善法古之前鉴也
周礼大司乐奏黄锺歌大吕以祀天神奏大蔟歌应锺以祭地示奏姑洗歌南吕以祀四望奏蕤宾歌林锺以祭山川奏夷则歌中吕以享先妣奏无射歌夹锺以享先祖礼从其宜周礼固不可强同於今但六乐相配亦非无其义因思黄锺子也大吕丑也子与丑合故奏黄锺则歌大吕大蔟寅也应锺亥也寅与亥合故奏大蔟则歌应锺推而至於无射夹锺莫不皆然盖月之斗建与日之躔度相配合之位也贾公彦疏云奏据出声而言歌据合曲而言其实歌奏通也此语则似有讹夫清浊同均者尚不可合用岂有清浊不同均而可合用之理盖既云奏则但奏其乐而不歌既云歌则始作乐以合人声耳奏与歌自必各为一事惟奏以黄锺为宫者歌时则以大吕为宫之乐配之奏以大簇为宫者歌时则以应锺为宫之乐配之如此则无所谓碍难施行者矣
纲领上
尚书周官曰立太师太傅太保兹惟三公论道经邦燮理阴阳官不必备惟其人少师少傅少保曰三孤贰公弘化寅亮天地弼予一人冢宰掌邦治统百官均四海司徒掌邦教敷五典扰兆民宗伯掌邦礼治神人和上下司马掌邦政统六师平邦国司寇掌邦禁诘奸慝刑暴乱司空掌邦土居四民时地利六卿分职各率其属以倡九牧阜成兆民
孟子曰周公思兼三王以施四事其有不合者仰而思之夜以继日幸而得之坐以待旦
程子曰有关雎麟趾之意然後可以行周官之法度朱子曰周官徧布精密乃周公运用天理烂熟之书古人学校教养德行道艺选举爵禄宿卫征伐师旅田役只是一项事　周公所以立下许多条贯皆是从广大心中流出　比闾族党之法正周公建大平之基本　周礼一书广大精密周家法度在焉
张氏栻曰凡井田封建取士建官礼乐政刑虽起於上世莫备於周是皆周公心思之所经纬本诸三代而达之者也周公之心孟子发明之至矣【以上经传大儒之语义贯全经者】
李氏觏曰昔刘子骏郑康成皆以周礼为周公致太平之迹而临孝存谓末世之书作十难七论以排之何休以为六国阴谋窃观六典之文其用心至?非古聪明睿知孰能及此其曰周公致太平者信矣
朱子曰周礼胡氏父子以为是王莽令刘歆撰此恐不然周礼是周公遗典也　周礼是周家盛时圣贤制作之书　周礼细碎处虽可疑其大体直是非圣人做不得　制度之书惟周礼仪礼可信礼记便不可深信周礼毕竟出於一手　惟周礼是周道盛时圣贤制作之书若国语?类皆衰周末流文字其间有杂入一时僭窃之礼
孙氏之宏曰周礼晚出孔孟既无明言不幸刘歆用之而大坏王安石用之而益坏儒生学士遂以为无用於後世然究观其书以道制欲以义防利以德胜威以礼措刑蔼然唐虞三代之意非春秋战国以後所能髣髴也学者欲知先王经制之备舍此书将焉取之【以上论周官为周公所作】
程子曰周礼不全是周公之书法亦有汉儒撰入者张子曰周礼是的当之书其间必有末世增入者然不可以此病周礼
金氏瑶曰此书周公治天下之大经大法其有关於治道甚大汉人乱以伪句遂使程朱二大儒不欲注而国家因以不列於学官伪乱之贼经甚矣【以上论周官亦有後人窜入者】
汉书艺文志周官经六篇王莽时刘歆置博士【师古曰即今之周官礼也亡其冬官以考工记充之】周官传四篇【孔氏颖达曰汉初为传训者皆与经别行马融为周官注欲省学者两读故具载本文後汉以来始就经为注】军礼司马法百五十篇　六国之君魏文侯最为好古孝文时得其乐人窦公献其书乃得周官大宗伯之大司乐章也河间献王传河间献王德修学好古所得书皆古先秦旧书周官尚书之属
後汉书儒林董钧传中兴郑衆传周官经後马融作周官传授郑康成康成作周官注　郑兴传兴字少赣河南开封人建武六年徵为大中大夫兴好古学尤明左氏周官长於历数自杜林桓谭卫宏莫不斟酌焉　贾逵传逵父徽从刘歆受左氏春秋兼习国语周官章帝建初元年诏逵入讲北宫白虎观南宫云台诏令作周官解诂　卢植传灵帝熹平四年植疏曰中兴以来通儒达士班固贾逵郑兴父子毛诗左氏周礼各有传记与春秋共相表里宜置博士为立学官以励後来　郑康成传康成从东郡张恭祖受周官礼记所着有答临孝存周礼难
荀氏悦曰刘歆以周官十六篇为周礼王莽时歆奏以为经置博士
隋书经籍志汉时有李氏得周官周官盖周公所制官政之法上於河间献王独阙冬官一篇献王购以千金不得遂取考工记合成六篇奏之【案隋书以考工记献王所补贾公彦谓刘歆足成之二说不同】河南缑氏杜子春受业於刘歆因以教授是後马融作周官传以授郑康成康成作周官注今周官六篇郑注立於国学
晋书干宝传宝字令升新蔡人少勤学博覧书记为着作郎注周易周官凡数十篇行於世
晋书韦逞母宋氏幼丧母其父授以周官音义曰此周公所制经记典诰百官品物皆备於此吾无男汝可受之勿令絶世石季龙时宋氏与夫推鹿车背负父所授书徙冀州昼樵采夜则教逞逞遂学成仕苻坚为太常博士卢壶请就宋氏家立讲堂置生员百二十人受业周官学复行於世
北魏刘芳传芳音义明辨撰郑康成所注周官音干宝所注周官音各一卷周官义证五卷
齐书太祖建元元年襄阳盗发古冢相传是楚王冢获玉屐王屏风及竹简书盗以把火自照後人有得十余简者抚军王僧?见之云是科斗考工记也
贾氏公彦曰周官汉孝武之时始出秘而不传马融传云秦自孝公以下用商君之法其政酷烈与周官相反故始皇禁挟书特疾恶欲絶灭之搜求焚烧之独悉是以隐藏百年孝武帝始除挟书之律开献书之路既出於山岩石壁复入於秘府五家之儒莫得见焉至成帝时刘向子歆校理秘书始得列序着於録略冬官一篇既亡以考工记足之衆儒共排以为非是惟歆独识以为周公致太平之迹具在於斯遭天下兵革并起弟子死丧惟里人河南缑氏杜子春尚在永平之初年且九十家於南山能通其读颇识其说郑衆贾逵往受业焉衆逵洪雅博闻又以经书记转相证明为解逵解行於世衆解不行然衆所解说近得其实按艺文志云成帝时使谒者陈农求遗书於天下诏光禄大夫刘向校书经传诸子诗赋向辄条其篇目撮其指意録而奏之会向卒哀帝复使向子歆卒父业歆於是总羣书奏其七略歆之録在哀帝时马融乃云成帝命刘向子歆考理秘书始得列序着於录略者盖成帝之时刘向父子并被帝命故融所传误也郑康成序云世祖以来大中大夫郑少赣名兴及子大司农仲师名衆故议郎卫次仲侍中贾景伯南郡太守马季长皆作周礼训诂二三君子可谓雅达广揽者也又谓二郑同宗大儒觕识周官之义存古字彂疑正读亦信多善徒寡且约用不显传於世今赞而辨之庶成此家世所训也　郑注周礼时有数本刘向未校之前?在山岩石室有古文考校後为今文古今不同
郑氏樵曰汉曰周官江左曰周官礼唐曰周礼推本而言则称周官者是【以上论周官兴废传授源流今文古文并古今书名不同】纲领下
王氏通曰吾视千载而上圣人在上者未有若周公焉其道则一而经制大备後之为政者有所持循矣周礼其敌於天命乎
唐太宗问三代损益何者为当徵对曰孔子曰周监於二代郁郁乎文?吾从周周礼周公所裁遗规余义可举而行若择前代宪章发明王道臣请以周典惟所施行太宗大悦翼日又召徵入曰朕昨夜读周礼真圣作也良久谓徵曰朕思之不井田不封建不肉刑而欲行周公之道不可得也
张子曰学得周礼他日有为却做得些实事以某且求必复田制只得一邑用法若许试其所学则周礼中之田制皆可举行使民相趋如骨肉上之人保之如赤子谋人如已谋衆如家则民自信
程子曰王者必奉天建官故天地四时之职历二帝三王未之?改所以百度修而万物理也至唐犹存其略其治时尚得纲纪小正後世官秩殽乱职业?弛太平之功所以未至也
范氏祖禹曰天地有四时百官有六职天下万事尽备於此如网之在纲裘之挈领虽百世不可易也人君如欲稽古以正名分苟舍周礼未见其可
王氏安石曰道之在政事贵贱有位後先有序多寡有数迟速有时制而用之存乎德推而行之存乎人其人足以任官其官足以行法莫盛乎成周之时其法可施於後世其文有见於载籍莫具於周官之书
吕氏大临曰周礼直欲无一物不得其所其书无一言而非仁
朱子曰古人立法无所不有天下有是事他便立此一官但只是要不失正耳且如女巫之职掌宫中巫祝之事凡宫中所祝皆在此人如此则便无後世巫蛊之事矣　五峯以周礼为非周公致太平之书谓如天官冡宰却管甚宫阃之事其意只是见後世宰相请托宫闱交结近习以为不可殊不知此正人君治国平天下之本岂可以後世之弊而并废圣人之良法美意?
陈氏汲曰周礼虽以设官三百六十为额然职事员数不止於此以天官考之凡卿大夫命士三百五十余人地官除乡遂山虞林衡司关司门其数不可考者尚四百余人春夏秋三官皆五百余人则六官凡三千人其间必有兼摄者以三公六卿论之如二卿则公一人六卿各掌其职宜若不可兼而成王顾命同召太保奭芮伯彤伯毕公卫侯毛公则是六卿中召公毕公毛公亦上兼三公矣
吕氏祖谦曰周礼一书不见三公之职自冡宰以下各领其职所谓作而行之三公朝夕纳诲格人主之非心论道经邦便是燮理阴阳处大抵人主一心万化之原使人主识得本原则上而日月星辰无不顺下而山川草木莫不寜便是三公之职至三孤则弘大三公之化燮理寅亮特有浅深显微之别耳
陈氏傅良曰周官之纲领三养君德正朝纲均国势又曰序官之义有二一则以义类相从如宫正宫伯同主宫中事膳夫庖人外饔同主造食是也一则次叙一官之属不以尊卑为先後而以缓急为次第故宫正等士官在前内宰?大夫官在後
真氏德秀曰有周公之心然後能行周礼无周公之心而行之则悖矣有周公之学然後能言周礼无周公之学而言之则戾矣公之心禹汤文武之心而其学则禹汤文武之学也以此之心布而为政以此之学着而为书故能为成周致太平而为万世开太平也盖自古祸乱之原略有数端君心纵於逸乐而羣下不敢言也贤才壅於疏逖而在位非其人也元元愁痛而上不闻蔽於耳目之近而远勿察也宫闱近侍凡能导人主以侈欲者壹以冢宰统之三公论道师保诏谏而君可立於无过之地矣使民兴贤出使长之使民兴能入使治之则下无遗贤官无旷事矣居民有法养民有政敛民有制刑民有典举天下疲癃惸独无不乐其生者自王畿之近至於六服之远地之相去?千万里而情之相通如一家凡此皆禹汤文武之政公之所思而得者毕萃於书非有公之心者其能行非有公之学者其能言乎
李氏叔宝曰古人自抱关撃柝而上皆以下士为之无非乡举里选德行道艺之人此成周建官之良法美意
马氏端临曰周礼一书先儒信者半疑者半其所以疑之者特不过病其官冗事多琐碎而烦扰耳然愚常论之经制至周而详文物至周而备有一事必有一官无足怪者有如阉阍卜祝各设命官衣膳泉货俱有司属自汉以来亦复如此特官名不袭六典之旧耳固未见其甚异於周也独与百姓交涉之事则後世惟以简易濶略为便而以周礼之法行之必至於厉民而阶乱王莽之王田市易安石之青苗均输是也後之儒者见其效验如此於是疑其为歆莽之伪书而不可行愚以为未然盖周礼者三代之法也三代之时则非直周公之圣可行虽中材亦能行之三代而後则非直王莽之矫诈安石之执愎不可行虽贤哲亦不能行其故何也盖三代之时寰宇?以封建天子所治不过千里公侯则自百里以至五十里而卿大夫又各有世禄食邑分土而治家传世守上之人所以治其民者不啻如祖父之於其子孙家主之於其臧获田土则少而授老而收於是乎有乡遂之官又从而视其土壤之肥瘠食指之衆寡而为之斟酌区画俾之均平【如上地家七人之类】货财则盈而敛之而散於是乎有泉府之官又从而补其不给?赊?敛而俾之足用所以养之者如此司徒之任则自乡大夫州长以至闾胥比长自遂大夫县正以至里宰邻长岁终正岁四时孟月皆徵召其民考其德艺纠其过恶而加以劝惩司马之任则军有将师有帅卒有长四时仲月则有振旅茇舍治兵大阅之法以旗致民行其禁令而加以诛赏所以教之者如此上下盖勤勤焉几无宁日矣然其事虽似繁而不见其为法之弊者盖以私土子人痛痒常相关脉络常相属虽其时所谓诸侯卿大夫者未必皆贤然既世守其地世抚其民则自不容不视为一体故奸弊无由生而良法可世守矣自封建变而郡县为人君者宰制六合穹然於其上而所以治其民者则委之百官有司郡守县令为守令者率三岁而更虽有龚黄之慈良王赵之明敏其始至也茫然如入异境日积月累方能谙其土俗而施以政令期月之後善政方可纪才再期而递代之期已及矣其有疲愞贪鄙之人则视其官如逆旅传舍视其民如飞鸿土梗一切文书不过授成於吏手而欲以周官之法行之可乎是以後之言善政者必曰事简所以临乎其民者未尝有以养之也苟使之无自失其养斯可矣未尝有以教之也苟使之无自失其教斯可矣盖封域既广则志虑有所不能周长吏数易则设施有所不及竟於是法立而奸生令下而诈起处以简静犹?庶几稍涉繁苛则不胜其渎乱矣昔子产听郑国之政其所施为者曰都鄙有章上下有服田有封洫庐井有伍此俱周官之法也然一年而舆人谤之曰孰杀子产吾其与之三年而後诵之曰子产而死谁其嗣之郑国土地褊小其在後世则一郡耳以子产之贤智而当一郡守之任其精神必足以知情伪究得失决不至如後世庸臣俗吏之以苟且从事也周制之在当时亦未尽堕也然稍欲更张则未能遽当於人心必俟摩以日月然後谤讟者转而为讴歌耳况贤不及子产所涖不止一郡生乎千载之後先王之制久废而遗书仅存乃不察时宜不恤人言而必欲行之如王安石者乎盖累世之私土子人者与民情常亲亲则利病可以周知故法虽繁而亦足以利民暂焉之承流宣化者与民情常疏踈则情伪不能洞究故法虽简而犹惧其病民也是知周礼所载凡法制之琐碎烦密者可行之於封建之时而不可行之於郡县之後必知时适变者而後可以语通经学古之说也
朱氏升曰周公六典本以纪官而非以志礼其间所载之礼乃职掌之所及者尔
薛氏瑄曰周礼後世用其制者犹不可易可见为圣人之书
王氏应电曰周官有必不可复者如后妃夫人与尸宾献酢天子与羣侯迎送揖让之类至宫府为一体后世子动有式法寓兵於农宾贤能於乡制驭宦寺选用府史胥徒镇抚诸侯四夷後世舍此无以为法【以上论周官大体及行周官得失】
问周礼之书有讹缺否程子曰有之周公致治之大法亦在其中须知道者观之可决是非也
张子曰周礼惟太宰职难看盖无许大心胸包罗记得此复忘彼当如捕龙蛇捉虎豹用心力看方可　天官之职须?怀洪大方能包罗统贯规模至大若不得其心欲事事上穷究凑合使如是之大必不能也
朱子曰为学有先後先须理会自家身心合做的学问周礼自是後一截事　子升问周礼如何看曰且循注疏看去第一要见得圣人公平厎意思陈君举说天官之职膳羞衣服皆属之此是治人主之身此说自是到得中间有官属相错综处皆谓圣人相防察之意这便不是天官是正人主之身兼统百官地官主教民之事大纲已具矣春夏秋冬之官各有所掌如太史?官属之宗伯盖祝史之事用之祭祀职方氏?属之司马盖司马掌封疆之政最是大行人等官属之司寇难晓盖仪礼觐礼诸侯行礼既毕出乃右肉袒於庙门之东王曰伯父无事归宁乃邦此所谓怀诸侯则天下畏之所以属之司寇如此等处皆是合着如此初非圣人私意大纲要得如此看其间节目有不可晓处如官职之多与子由所疑三处之类【案苏氏辙论周之西都关中东都洛阳皆东西长南北短甸稍县都如画棋局无所容之不可信者一书称列爵惟五分土惟三子产孟子说皆同孔子亦曰安见方六七十如五六十而非邦也者若诸公方五百里诸侯方四百里其势必有所并必有所徙一公之封而子男之国徙者十有六封数大国而天下尽扰不可信者二一夫受田百畮税之什一公邑乡遂无异楚蔿掩町原防井衍沃盖平川广泽可井者井之原□堤防之间狭不可井者町之皆因地以制广狭多少之异井田沟洫盖亦然耳非公邑必为井田而乡遂必为沟洫不可信者三】只得且阙之?谓周公作此书有未及尽行之者恐亦有此理只如今时法令其间颇有不曾行者　或问周都丰镐则王畿之内当有西北之戎如此则稍甸县都如何其可为也曰周礼一书圣人作为一代之法尔到不可用法处须别有权变之道　周礼中多有说事之纲目者如属民读法其法不可知司马之职乃陈车徒如战之陈其陈法亦不可见矣　郑康成考礼名数大有功事事都理会得如汉律令亦皆有注尽有许多精力东汉诸儒煞好卢植也好　康成也可谓大儒　五经中周礼疏最好诗与礼记次之　摆落传注须是二程先生方始开得口若後学未到此地位便承虚接响容易呵叱恐属僭越气象不可以不戒　陈徐周礼制度讲三公宰相处甚详然皆是自秦汉以下说起盖他不知秦汉诸儒未见孔壁尚书有周官一篇说太师太傅太保为三公尔　郑康成等皆谓刘向所称经礼即周礼三百六十官曲礼即今仪礼冠昏吉凶其中事仪三千傅瓒曰周礼三百特官名耳经礼谓冠昏吉凶盖以仪礼为经礼也近世括苍叶梦得曰经礼制之凡也曲礼文之目也诸儒之说瓒与叶氏为长盖周礼乃制兵立法设官分职之书於天下事无不该摄礼典固在其中而非专为礼设也故班志列其经传之目但曰周官而不曰周礼又况其中或以一官兼掌衆礼?以数官通行一事自不应指其官目以当礼篇之目
陈氏傅良曰会稽进士夏休着井田谱绍兴时表上之虽泥於数度未必皆协然其意要与时务合不为空言去圣人远周礼一经尚多三代经理遗迹顾以解说者缪尝试者复大缪遂以为终不可用苟得如井田谱与近时林勋所着数十家各致其说取其可通者则周制可得而考三代之治亦庶几可复矣
王氏炎曰康成之训释可谓有功於周礼然六官制度以康成而传亦以康成而晦一则以纬书汨之一则以臆说参之是以学者不得不疑
魏氏了翁曰康成以汉制解经以赋为口率出泉三代安有口赋王介甫用之以误熙宁皆郑注唘之
真氏德秀曰郑贾诸儒析名物辨制度不为无功而圣人微旨终莫之覩程子张子论说不过数条独得圣经精微之藴盖程张之学周公之学也故能得周公之心在上者果能以周公之心行三王之事则太平之路开祸乱之源窒岂小补?
晁氏公武曰唐贾公彦撰周礼疏史称其彂挥郑学最为详明　王安石撰新经周礼义二十二卷所释经义多以其所创新法傅着之务塞异议者之口耳杨时中立攻安石之书撰周礼辨疑一卷
王氏应电曰非周礼者自临孝存何休以来不下数十家指摘瑕衅无如胡仁仲之详着撰数十万言穷极辨论无如季德明之苦移易周礼者亦不下数十家参互演绎集成後出莫如舒国裳之备以愚观之说皆浅陋虽欲自絶於经何损?【以上论读周官法并诸家注解得失】拟周官总辨八条
周官晚出东汉以後儒者多排撃谓刘歆附益以佐莽至宋胡氏安国父子则直以为歆所伪为自程朱二子断为非圣人不能作其论始定而其间决不可信者实有数事焉十一者三代之中正也周官九职贡物之外别无所取於民而载师职则曰近郊十一远郊二十而三甸稍县都皆无过十二征之出於市者惟?布罚布耳其总布则民间赊买之所入也而?人职絘布质布别增其二司市职曰以泉府同货而敛赊则周官之法惟有敛有赊明矣所敛不售之货惟民有祭祀丧纪然後得赊冠昏宾燕虽赊不听也而泉府职则曰凡民之贷者以国服为之息夏秋二官敺疫禬虫攻狸蠧去妖鸟敺水蛊所以除民害安物生肃礼事也而以戈撃圹以矢射神以牡橭象齿杀神则荒诞而不经至於媒氏仲春之月大会男女奔者不禁则虽乱国汚吏不能布此为宪令也军刑之誓大史曰杀小史曰墨三军之胜败岂系於交兵之时日淫刑以逞亦不至若是其不情也窃考汉史见歆与其党颂莽之功曰彂得周礼以明因监而公孙禄数歆之罪则曰颠倒五经使学士疑惑乃以是数者按之莽之乱政则一一相符皆若为之前兆必歆承莽意而增窜之非其旧也因覆按诸职之文削其为与莽事相类者则皆理备而义完其辞气亦前後相承无间五官之文明白纯粹其事皆圣人运用天理尽精微道中庸俟诸百世而不惑者矣其说具详本职俾寻览者便焉
司空之篇亡自汉以後无异议晚宋元明诸儒乃分割五官以为事典自朱子已辩陈氏傅良之误谓行人宜属秋官职方宜属夏官而俞廷椿吴澄乃益鼓其无稽之臆说独不思是经所谓辨方正位体国经野正司空之职事也五官之中惟司徒司马与司空联事而各有专司不可以相代凡大役鄊师帅民徒而至而兴事任力则有司空之辟焉乡师不得而与也古者大役即用卒伍以军法部勒故大司马与虑事而属其植受其要然曰与虑事则主其事者惟司空明矣而今所谓司空之辟与事安在?川浍沟洫之数遂人量人司险虽与议焉而司空之法所以因山导川筑防规堰要绾道路以设关梁时式险易以傅衆力者诸官无有也王畿侯国之封疆都鄙之室数司徒司马及其属虽与议焉而司空之法所以别郊关之远近定四民之游居相城邑之面势立兴作之程期者诸官无有也至於郊庙坛壝宫廷朝市官府次舍仓府廐库司空之功作既成而後百官有事焉礼乐宾祭之器军旅农桑之具车旗服物之?司空之程式既定而後诸职禀承焉诸儒乃妄割五官以为事典徒使五官之职事废缺不完而於事典之实用概乎其未有当也且散见於经者若乡师所涖之匠师仪礼大射之工人士梓人觐礼之啬夫五官无列也则别有司空之职而今亡也决矣昔朱子於谓诗序宜遵者终不答盖恶之深屏之力也故於诸说之谬悠概置而不论云
注释三礼康成郑氏之功甚钜而其过亦不细盖王安石所以袭迹於新莽而祸宋者多依於郑氏之说也康成注九赋以为口率出泉注门关市政以举为官没其货注国服为之息曰贷以泉息以泉而安石剥民之政皆托是而为之自康成之注王日一举也辞不别白疏者以为日举太牢共百二十罋之醯醢安石因之有备物之说自康成以王后世子不会为优尊者安石倡之而蔡京童贯王黼恣焉以速北宋之亡经义之不明其祸遂至於斯极可不惧?夫口率出泉汉法也周官无是也闾师掌国中四郊之赋而其职曰任农以耕事贡九谷圃牧工商虞衡嫔妇各贡其所有之物则农自九谷以外余七职自所贡之物外别无所谓赋明矣没民之货而入於官汉之乱政也周官无是也春秋传曰仲尼使举是礼也以为多文辞管子曰以时稽师马牛之肥瘠其老而死者皆举之则举乃登诸册籍之谓尔况质人所稽者书籍所考者度量淳制而曰犯禁者举而罚之则举为登诸册籍而不可谓没其货决矣贷民以财使治产业而计其嬴余以收息者莽之乱政也周官本有赊而无贷康成不能辨而谓贷泉出息一以园?郊野受田之地为差是为国服以诬圣法傅莽事而唘安石之愚迷不亦悖乎至於王日一举举少牢耳醯醢六十罋朔月月半共之以为旬有五日之用者耳大司乐职曰王大食三侑则日一举之为恒食明矣若恒食日举太牢则朔月月半之大食何以加焉王后之膳服不会饮酒不会膳禽不会以具於大宰羞服之式者品数有常无所用其会耳非纵其欲而不为之限度也至於世子服不敢备则服会饮无常期则饮会膳无加献则禽会以其有无多少疏数惟王所命而无常式故也其与王后同者惟朝夕恒膳品味有常故无所用其会耳然如此类者在郑氏贾氏则训释之疎而在安石则心术隐微之病也安石虽於道未有闻焉而於文则晰矣其言祁寒暑雨民犹怨咨也舍先王思图民艰之义而谓民怨不足惜以惑主听而闭民言则其假周官与注疏之说乃明知其非而借之以售其术耳是亦不可以无辨也
周官详於关市山泽之政世儒以为疑盖习见莽歆安石浚民祸世之酷而不知周公运用天理所以开富教之源以正人心而厚礼俗盖以是为根柢也自市政废而货之无当於民用者十三四其作之也以时力是夺民功也其成之也以百材是暴天物也其用之也滋淫侈是败民德也自山泽不掌於官然後愚民非时妄取不俟其成而竭用之然後盗窃公行有司置而不问由是山弥望而皆童陂塘少远於宅舍即任其淤垫耗者多而物生之源益隘能无匮乎况乎商贾笼难致之货豪民擅山泽之利力过吏势享竝侯王有司因此以鬻法胥吏因此以作奸工非淫巧而不赢农遇丰穰而常馁人心日竞於奇邪礼俗日趋於衰恶皆职此之由也周官之立市政也联门关以讥不物无者使有利者使阜害者使亡靡者使微即是四者而所以消游惰备天灾厚民俗者备矣而且治质剂辨名实属游饮食者有禁贵而过市者有罚而以息诈伪防黠嫚严礼范者周矣凡此者皆所以养民教民而上则一无所利之也於门征商之货则不征其?於关市征贾之?则不征其货而门关之财则以养死政者之老与其孤市之征布则以敛不售货而买者各从其柢则皆以利商贾利万民而上何所利?周官之掌山林川泽也官为厉禁时舍而巡之犯禁者有诛窃木者有刑罚所以禁耗败也斩材之期日官令之财物官颁之所以息争端也然守之者官而用之者民虽骨物羽翮草贡葛材之微犹以当山农泽农之赋而万民之斩材与受泽物之颁者毫末无取焉圣人之心岂不昭昭然若揭日月?至於门关市肆所以不能无征者盖以九赋任万民有职则有贡无缘偏厚於商贾且惧所得过赢而民争逐末耳如少有利之之心则山泽之利岂特十百於关市之征?圣人忠於利民而尽万物之理者後儒宜详考经文深思其义而毋轻骋臆说也
周官刑典有束矢钧金之入有盟诅地牲之共世儒多以为疑不知理与法时有所穷匪是则所以怵奸欺靖鬭辩者犹未备也所疑於钧金束矢者不过曰若是则贫民无所赴诉耳夫周官之法自乡遂公邑都家以及门关市肆凡讼狱皆其地有司听之又设肺石以达惸独老幼尚虑其无所赴诉乎其造於大司寇而求伸者必事久变生如书所称单辞记所谓有旨无简者耳故曰以两造禁民讼以两剂禁民狱则所禁乃两造两剂之不具者明矣入矢以明直入金以示信非徒使之重失负也古者议事以制而刑故无小故辩法而不信则刑之辟藏而不信则刑之重与之要而非直非信则罪必有加焉所以使之内自怵而中止义不克而私服也若两造两剂之具备则有地治者听决而立解散之矣若有地治者听决不足以服其心则当赴愬於职聼之士其迟以旬月正为此也使职听者而有枉桡则司寇亲听於外朝羣士司刑皆在狱讼者皆得自言其情何为复设入束矢钧金然後听之之法?至於按之而不得其迹听之而不得其情不得已而使之诅盟又所以尽五听之变也临之以鬼神则其视听辞色必将有变焉致其地域之衆庶使共其牲衆为之勤而各有出焉则?有知其事而相证者即此事无徵而播其变诈於地域之人他日将不相保受亦奸人所不利也盖惟圣人智周万物故能极情伪之变而以济理法之穷是以易象金矢诗言三物虞夏之前已有诅盟而乃以是妄议周公之法?
魏氏了翁在宋儒为明於周官之学尝论兵赋谓司马法乃齐穰苴之书而康成以证周官果若所云则井田为厉民之政夫穰苴所述果成周丘乘之政与否今无可考而以甸出长毂一乘为厉民是未讲於成周之兵赋也盖魏氏生南宋之衰习见夫民生之苦病百物之凋残以为既用其身以备战守复责其财以共车甲马牛兵器民何以堪不知以秦汉之後较之三代以前材物赀产之在官在民国事家财之所存所费皆异势而殊形非通计而实知其分数则赢绌之情不可得而见也盖自井田既废环海之中十九皆隶农耳耕者无田而有田者不耕耕者倍贷以具牛种育妻孥而不耕者坐收其岁入之半故耕者穷不耕者以其半而出租赋给践更百役有司多求以困之故自贵人富商而外不耕者亦穷若夫成周之世则助耕公田之外百亩所入丝粟皆民有也公旬三日之外暇日皆民所自营也四丘之衆约数百家赋兵之始家出岁入之十一而车甲马牛兵器旗物应时而立狊矣自是以往岁时缮完视始作之费多不过三之一况古者公家无禁利材木取诸山泽丝枲成於妇功所费民财不过金铁皮革胶漆及工事之齎耳岂若後世百物财用非出泉布以求之於市肆而必不可致?至於马牛之畜以供任载以粪田畴又农事所必需而时出之以为师田之用者也魏氏之学尚为求济於实用者而为说之卤莽若此以是知圣人运用天理以济民物之道不独非其人不能行亦非其人不能知也
欧阳氏修谓周公设官太多王畿之内计十四万有奇攻周官者多据此以为不可易夫五官之属其数具在本自无多修所计者乃乡遂小吏闾胥邻长之类耳不知成周之治所以能使天下为一家中国为一人而至於刑措者皆恃比闾族党州乡之法以为之枢纽也盖治教礼政刑事皆起於二十五家之长党正族师相监之吏即其乡之人也岁时月吉所布之宪即其民之家事也以徵财赋则催科不扰以起徒役则呼召立通以相保受则奸宄难容以掌挞罚则禁令难犯以证狱讼则欺诈立明以诘盗贼则追胥相比其用意尤深远者以修农功则民可移用以救天期地泽之愆而土无遗利以兴贤能则与衆共之以考德行道艺之实而士无匿情以教礼俗则恩义可以日深以治兵守则急难可以相死昔朱子读地官司徒之篇而叹成周盛时学校教养德行道艺选举爵禄宿卫征伐师旅田役只为一事其所以能联为一事者则比闾族党州乡之法也若修所病於设官之多不过谓无禄以给之耳是未察於古之田禄与後世异而乡遂羣士之爵与禄又与王朝之士异盖古有不命之士有无田之士闾胥比长皆耦耕之民也以其材力少优故进其爵?以率其曹伍虽曰中士下士不过如秦汉以还之民爵耳必至族师以上所辖稍衆其事较繁不能躬耕於陇亩然後倍授之田俾任余夫佣闲民以代耕又其上则再倍焉惟州长遂大夫然後取於所在公田之入以禄之耳何休述井田之法曰凡邑中户八十则有父老有里正皆倍受田虽所述?衰周之变法而循数推理则成周乡遂公邑都家之吏禄大略视此矣夫王畿之内提封千里城郭涂巷三分去一而外授田六百六十万井虽闾胥之属尽益以田不足为广隘而况断自族师以上?自比闾族党州乡之制废官与民不相习而法不足以胜奸百事之无统纪皆由於此修不能究其本原而转以周公之法为疑多见其昩於治体矣
马氏端临有言赊贷者【周官有赊而无贷辨见泉府职宜易为敛赊】三代之时非特周公之圣可行虽中材能行之三代以下非特王莽之矫诈安石之执愎不可行虽贤哲亦不能行以封建变而为郡县吏治民情与古悬隔故耳岂惟赊贷?凡事之委曲繁密者皆然一岁之中州长读法者三党正五族师十有二闾胥则凡聚衆庶皆读焉夫家之衆寡贵贱老幼废疾以及车辇六畜兵器旗物小司徒稽之乡师稽之乡大夫登之闾师掌之族师挍之闾胥数之耕耨有趋女功有稽千里之内一事之失宜一民之不率举可知也由斯道也则上下清明衣食可殖礼俗可兴然惟古之时治不出於州党族闾掌地治者即其乡之民而无府史胥徒则可耳後世行此则呼集奔趋家至户籍胥役倚法以相蹙迫而民不得安其居宿其业矣远行必有节传近徙必有节授无节传则不达无节授则圜土纳之由斯道也则盗贼无所隐逋逃无所之然惟古之时民皆土着远行者惟国使及商旅近徙者不出其乡斯可耳後世行此则门关壅阏庐宿莫容行旅怨咨官徒驰骤而日不暇给矣山泽之农即徵其齿角骨物羽翮絺綌葛材草贡以当邦赋之政令由斯道也则可以寛民力可以阜民财然惟王畿千里四面辐辏计日可达且所徵皆轻细之物斯可耳汉武易之以平准均输百物皆徵转运万里计民所费不啻赋加十五黎民重困其明验也夫周官之法委曲繁密皆圣人忠於利民之心因时体物而无微不达者也管夷吾治齐一变为简节疎目而有识者以为得周官之遗意世儒不通时变乃务举琐细之法以议周官皆所谓道听而涂说耳
钦定周官义疏卷首

[book_title]卷一
钦定四库全书
钦定周官义疏卷一
天官冢宰第一之一【冢知勇反】
惟王建国辨方正位体国经野设官分职以为民极【辨本亦作辩平勉反】
正义郑氏康成曰建立也周公作六典之职以授成王营邑於土中以治天下是为洛邑【贾疏召诰王来绍上帝自服于土中洛诰周公曰孺子来相宅乱为四方新辟是也案朱子诗传周公相成王营洛邑为东都以朝诸侯故曰以治天下】司徒职曰日至之景尺有五寸谓之地中天地之所合也四时之所交也风雨之所会也隂阳之所和也然则百物阜安乃建王国焉辨别也谓别四方考工记匠人建国视日景考极星以正朝夕是也正位谓定宫庙之位书召诰庚戌大保乃以庶殷攻位于洛汭甲寅位成是也　王氏安石曰立宗庙於左立社稷於右立朝於前立市於後谓之正位官言所司之人职言所掌之事设官则官府之六属分职则官府之六职也　干氏宝曰体形体　贾氏公彦曰国谓城中也国外则曰野　黄氏度曰体国以经理田野　郑氏衆曰设官分职谓置冢宰司徒宗伯司马司寇司空及其属各有所职而百事举　朱子曰极者至极之义标凖之名常在物之中央而四外望之以取正焉者也　郑氏伯谦曰周公之序六典也每篇冠以辨方正位体国经野设官分职而终之以为民极凡此皆所以习民於尊卑等杀阶级之中消其亡等冒上之心而寓其化导整齐之意是以民服事其上而下无觊觎志虑不易视聼纯一何往而非为民极哉　叶氏时曰王畿立而根本定方位设而规制严国野分而疆理正官职举而纲目张民於是取正焉
案王城面九里畿内面千里近郊远郊甸稍县畺之地各有所任人有所宜事取其便皆量国中之体势以定野外之经制五等之国以次而杀则其野外都邑郊关沟涂大小远近必与相称先郑及王氏安石皆以正位之事为体国误矣　洪范曰皇建其有极又曰惟时厥庶民于汝极锡汝保极元后作民君师所以为之极也君奭篇乃悉命汝作汝民极公卿师保万民亦所以为之极也全经之义尽括於此故六官之首并揭之俾守典者识焉辨方以正位体国以经野设官以分职皆所以安民生定民志而使遵王之道故曰以为民极也　朱子以至极之义标准之名辨书传以极为中之误乃从周官看出盖以为民极不可训以为民中也必兼至极与标准然後以为民极建其有极会其有极归其有极逐字皆得实义而了然易明　周官一书为凡帝王之大经大灋故首以建国言之义不系乎国都之何在也注虽指营洛为解要不可泥
乃立天官冢宰使帅其属而掌邦治以佐王均邦国【帅所聿反治直吏反下治官同】
正义郑氏康成曰天官象天所立之官天统理万物天子立冢宰使掌邦治亦所以总御衆官使不失职不言司者不主一官之事也【贾疏司徒司马司寇司空皆云司以其各主一官不兼羣职春官亦不言司者鬼神非人所主故也】掌主也佐犹助也邦治王所以治邦国也　郑氏衆曰尔雅冢大也冢宰大宰也於百官之职无所不主　蔡氏沈曰冢长也礼有冢子冢妇之称故谓大宰为冢宰　贾氏公彦曰宰者调和膳羞之名冢宰亦能调和衆官故号大宰【王氏安石曰宰以制割调和为事故供刀匕者亦谓之宰】言主治则兼六官五官教礼政刑事虽不同皆治灋也周官以邦国连言者据诸侯也单言邦单言国者多据王国也不言均王国而言均邦国者若言王国恐不兼诸侯言邦国则举外可以包内也　干氏宝曰济其清浊和其刚柔而纳之中和曰宰
案合教礼政刑事而成治治之使各得其分谓之均均者使上下尊卑贫富远迩各得其平也诗人刺秉钧之不善一言以蔽之曰不平其心故相臣佐王平天下自平其政始而平其政自平其心始　冢宰统六官犹仁统四德其职无所不统而大纲有三一曰养君德则自後宫宿卫以及起居服食之节无不与闻所以保护王躬而纳之於道以为出治之本也一曰诏废置政治之要惟在於举贤绌不肖羣吏则专之卿贰则以诏王而废置之所以使野无遗贤官无偾事也一曰制国用综其入出丰凶之数而权衡之所以使民有常供财不滥费公私充实而有备内外谨饬而无邪也以是求之则冢宰所帅诸属皆可得而推矣
辨正贾氏公彦曰注谓大曰邦小曰国据此文邦在上国在下故为此解案觐礼同姓大国异姓小邦则邦国大小通也
通论贾氏公彦曰总百官则称冢以天官象天覆万物也大宰职凡邦之小治则冢宰聼之是专国小治而称冢也司书职掌六典八灋八则之贰以诏王及冢宰是贰王事总衆职而称冢也宰夫职凡失财用物辟名者以官刑诏冢宰而诛之是总衆官诛赏而称冢也司会职以周知四国之治以诏王及冢宰废置是总四国之治而称冢也　叶氏时曰六卿分配天地四时而冢宰以天名官虞书司徒敷典地官之职也而典则曰天叙秩宗典礼春官之职也而礼则曰天秩五服五章司服典命之职也而曰天命有德五刑五用司寇之职也而曰天讨有罪一则曰亮天工二则曰代天工盖以无事非奉若天道耳
治官之属大宰卿一人小宰中大夫二人宰夫下大夫四人上士八人中士十有六人旅下士三十有二人府六人史十有二人胥十有二人徒百有二十人【大宰之大音泰又如字有音又凡云十有几者并同胥思余反刘思叙反下皆同】
正义郑氏康成曰变冢言大者百官总焉则谓之冢列职於王则称大冢大之上也山顶曰冢旅衆也下士治衆事者自大宰至旅下士转相副贰皆王臣也王之卿六命其大夫四命【贾疏典命文】士以三命而下为差【贾疏典命不言郑氏约之上士三命中士再命下士一命　案典命职公之卿三命掌客职士视诸侯之卿礼注言士以三命而下为差似据此】府治藏史掌书者【贾疏宰夫八职五曰府掌官契以治藏六曰史掌官书以赞治】凡府史皆其官长所自辟除胥徒民给徭役者胥读如諝谓其有才知为什长【贾疏胥有才知徒给使役故一胥十徒也宰夫八职七曰胥掌官叙以治叙八曰徒掌官令以徵令】　王氏安石曰大宰卿小宰中大夫则卿上大夫也王制诸侯之上大夫卿盖非特诸侯也　林氏之奇曰卿爵也冢宰官也　贾氏公彦曰典命大夫同四命而此分为中下若侯伯同七命子男同五命而爵则有高下也府史胥徒并庶人在官者王制下士视上农夫食九人禄足以代耕则府食八人史食七人胥食六人徒食五人　王氏详说曰府一而史倍胥一而徒十此例之常也　陈氏傅良曰古之用人无他途自公卿大夫子弟皆养於学宫或备宿卫以考其德行而升进之自乡遂都鄙侯国凡占名数而为民者亦考察於乡里择其秀异者节级而升之故受命为士其次者则任以府史之职盖其职任稍重非胥徒之比　郑氏伯谦曰府史胥徒可赋田则授之田不可赋田则给之禄以百亩为差孟子曰禄足以代其耕也
通论吕氏祖谦曰案顾命大保领冢宰毕公领司马毛公领司空别有芮伯为司徒彤伯为宗伯卫侯为司寇则三公兼六卿周制也　贾氏公彦曰府史大例皆府少而史多府在史上唯御史史百有二十人特多而在府上以掌赞书数多也天府府多於史以所藏物重也【案掌次郁人司尊彝司几筵司服磬师典庸器诸职皆府多於史不独天府】有府兼有史以当职事繁也有史而无府以当职事少得史即足故也角人羽人等直有府无史以当职文书少而有税物须藏也食医等府史胥徒俱无者以专官行事更无所须也一胥例十徒腊人之类有徒无胥者得徒则足不假长帅也　王氏昭禹曰有藏则置府有书则置史有号令之事则置徒有徒则置胥有市贾之事则置贾
余论范氏祖禹曰古者惟任一相以治天下唐虞有百揆夏商可知也周之冢宰实总六卿诏王废置是以治出於一政有所统後世宰相之职分而不一君以为权在於已臣以为政在於君国之治乱民之休戚无所任责故贤者不得行其所学不肖者得以苟容其间由官不正任不专也　陈氏友仁曰官制云天地春秋四官自卿至旅下士凡六十三人而府史胥徒止百五十人盖吏役如是足也吏省则禄易给有禄则知自爱汉犹仿此意佐史有斗食之秩长安游徼吏有百石之秩左冯翊有二百石卒史张敞为胶东相吏追捕有功者得一切比三辅尤异自是以後百石吏皆差自重贤人君子往往出其间自乡差之法变为顾役天下之事付之游手之民又从而夺其庸是教之为奸而又授以具也上自朝廷下至州县每一司官长不过数人而胥吏不胜其衆则官之不胜吏奸宜矣天下何从而治哉　王氏志长曰周制下士与庶人在官者同禄官与吏无甚分也西汉去古未远萧曹以刀笔吏佐命为元勲故西都之公卿大夫多出胥吏而儒雅贤厚之人亦多发迹於吏博士弟子之明经者多补太守卒史东汉流品渐分然胡广为郡散吏袁安世传易学为县功曹应奉读书五行并下而为郡决曹吏王充徐穉皆为从事功曹而不以为屈无他始有禄以养其亷而後有功名之途以尽其用也然则周官之史胥不以卑冗限其终身可知矣後世不为之谋其生而但抑其格则犯科为奸不自爱重者十人而九此亦为之长者之过也
存疑王氏与之曰列国大夫称卿僭也春秋一经无卿字凡传称卿者经皆称大夫盖因周官小宰小司徒等皆中大夫遂以卿为上大夫故引王制诸侯上大夫卿及晏婴之言以证之不知王制乃汉人所述晏婴谓侯国之大夫乃王朝之士惟卿为大夫耳案五官之贰皆中大夫则卿为上大夫明矣晏婴所云别为一义不足以破王制
宫正上士二人中士四人下士八人府二人史四人胥四人徒四十人
正义郑氏康成曰正长也宫正主宫中官之长【陈氏友仁曰官制云宫正王宫宿卫官之长】　王氏与之曰书顾命召伯为冢宰命仲桓南宫毛俾爰齐侯吕汲以虎贲逆子钊盖宰臣统宿卫此最有意　王氏应电曰以分职言宫正掌宫中官府宫伯掌宿卫士庶子以兼职言则宫正总王宫之戒令纠禁宫伯亦隶之
通论贾氏公彦曰凡六官序官之灋有二一则以义类相从若宫正宫伯同主宫中事膳夫庖人内外饔同主造食事故连类序之二则不以官之尊卑为先後皆以缓急为次序故宫正以士官在前内宰等大夫官在後也　诸官言伯者长也宗伯之类言师者取可师法也乐师之类称人者以其事名官兽人人之类称氏者有二义族有世业则以氏名官若考工记桃氏为剑筑氏为削是也官有世功则有官族若师氏保氏冯相氏保章氏是也司裘司市之类言司者专任其事也典妇功典丝枲之类言典者课作由己也诸称职者若职内职岁不掌受藏主其业而已凡云掌者有三义一者他官共物己暂掌之若幕人共帷幕幄帟掌次张之也二者掌徵敛之官若掌皮掌染草之类三者所掌非已所为则掌固掌疆之类修其废坏而已自外皆逐事立名以义诠之可晓也　干氏宝曰言司者总其领司会之属言师者训其徒甸师之属言职者主其业职内之属言衡者平其政虞衡之属言掌者主其事掌舍之属言氏者世其官师氏之属言人者称其材庖人之属不氏不人因事以立名也宫正膳夫内外饔之属　叶氏时曰说者多言宫正掌兵卫宫伯掌郎卫愚窃以为不然宫正宫伯所掌皆郎卫也盖天子之卫有二而其别有四官府次舍在宫中有故而令宿者宫正掌之卿大夫士之嫡子庶子入卫王室者宫伯掌之眂朝则司士正其仪大事则诸子掌其政此入直环列之卫也王眂朝则前正位而退王出入则自左驭而前驱眂朝则在路门之左大仆掌之而小臣御仆属焉此仆从侍御之卫也凡此皆非兵也虎士八百人先後王而趋以卒伍居则守王宫舍则守王闲眂朝则在路门之右虎贲氏掌之而旅贲氏属焉此奔趋拥护之卫也居虎门之左使其属帅四夷之隶各以其兵服守王之门外师氏掌之帅四翟之隶使服其邦之服执其邦之兵以守王宫司隶掌之此周防守御之卫也二者则皆兵也
余论陈氏祥道曰宫正掌王宫之官府宫伯掌王宫之士庶子宫正稽其功绪纠其德行教之道艺而宫伯掌其政令诛赏使学问日进职业日修则王宫之宿卫无非直谅多闻之士秦有郎中令掌宫殿门户汉武帝更名光禄勲其属有议郎中郎侍郎郎中凡四等谓之三署郎类取经明行修者充之至於公车特起贤良方正公府掾曹试博士者多在此选故刘向霍光张安世东方朔扬雄之徒皆出焉是以董仲舒欲使列侯郡守二千石各择其吏民之贤者岁贡二人以给宿卫且以观大臣之能犹得周官遗意
宫伯中士二人下士四人府一人史二人胥二人徒二十人
正义郑氏康成曰伯长也　魏氏校曰宫正宫伯相为长贰先王燕居宫中宦寺妇人皆不得在侧前後左右所与居者惟士耳
余论陈氏傅良曰环卫有二项其一是公卿大夫之子弟分置八隅宫伯领之一是凡宫中官府之徒役错置於士庶子八次八舍之间宫正领之皆属冢宰宫伯所掌在汉时为郎卫属郎中令宫正所掌在汉时为兵卫属卫尉然光禄勲掌典谒署郎而大尉部之则亦隶於三公但以文属无所徵令於其间也至武侯相蜀深虑宫中府中不为一体则当时宫府判矣
案宫正所掌非兵卫叶氏时已论之两汉法亦屡更未可以汉制即为周制至诸葛所云宫府一体者则以陟黜臧否之异同而言非指官吏之统辖也
膳夫上士二人中士四人下士八人府二人史四人胥十有二人徒百有二十人【膳市演反】
正义郑氏康成曰膳之言善也今时美物曰珍膳膳夫食官之长也郑司农云诗曰仲允膳夫　邱氏濬曰膳夫以下庖饔亨人等官皆以士为之而属之冢宰以人君一身宗庙社稷之所关饮食不可轻也
庖人中士四人下士八人府二人史四人贾八人胥四人徒四十人【庖蒲肴反贾音嫁徐音古下同】
正义郑氏康成曰贾主市买知物贾
存疑郑氏康成曰庖之言包也裹肉曰苞苴
案古民茹毛饮血包牺氏始炙肉为毛炮庖之义宜取於此若包则茅匦橘柚皆有是名注义似偏
内饔中士四人下士八人府二人史四人胥十人徒百人【饔於胷反下同】
正义郑氏康成曰饔割亨煎和之称内饔所主在内贾氏公彦曰饔和也熟食须调和故曰饔
外饔中士四人下士八人府二人史四人胥十人徒百人
正义郑氏康成曰外饔所主在外
亨人下士四人府一人史二人胥五人徒五十人【亨普庚反】正义郑氏康成曰主为内外饔煮肉者　魏氏校曰今之厨役古乃以士为之事外无道也後世士多清谈鼎镬之事以为贱役事道判矣读周礼者以此类求之庶知古人温恭朝夕执事有恪之义
总论朱子曰陈君举说天官之职如膳羞衣服之官皆属之此是治人主之身此说是
甸师下士二人府一人史二人胥三十人徒三百人【甸弟砚反】
正义郑氏康成曰郊外曰甸师犹长也甸师主共野物官之长　贾氏公彦曰天子藉田在甸故称甸师此官主地事不在地官者以其共野荐给薪蒸故次亨人　王氏安石曰徒三百人为其以薪蒸役内外饔之事非特耕耨王藉也
兽人中士四人下士八人府二人史四人胥四人徒四十人
正义贾氏公彦曰掌罟田兽以共膳羞故在此
人中士二人下士四人府二人史四人胥三十人徒三百人【音鱼本又作鱼亦作?同】
正义马氏融曰徒三百人者池塞苑囿取鱼处多故也
鼈人下士四人府二人史二人徒十有六人【鼈卑列反】正义郑氏锷曰龟蜃之类莫不有甲名官特以鼈者盖龟以卜蜃以饰器不专於食有甲之美而食之者衆无如鼈
腊人下士四人府二人史二人徒二十人【腊音昔】
正义郑氏康成曰腊之言夕也【贾疏乾曰腊朝曝夕乃乾故云腊之言夕或作久久乃乾成也　王氏应电曰昔古作?上即叠肉从日乾之今文旁加月腊人主凡乾肉以火乾者亦名曰腊】
医师上士二人下士四人府二人史二人徒二十人【医乙熙反】
正义郑氏康成曰医师衆医之长　贾氏公彦曰医有齐和饮食之类故设在饮食之间　黄氏度曰春秋传晋侯有疾秦医和谓赵孟曰国之大臣荣其宠禄任其大政有菑祸兴而无改焉必受其咎今君至於淫以生疾主不能御是以云良臣将死也冢宰王躬是保燥湿寒暑起居饮食皆当体察故医师属焉王氏安石曰医师聚毒药以共医事故有府以藏
使医分治疾疡稽其事制其食且有政令故有史以书有徒以役诸医受政令於医师聼所使令则无用府史胥徒
余论叶氏时曰人君起居饮食不知致谨皆足以生疾统於大臣则小臣有所忌而不敢导君之欲西汉以大医大官隶少府而统於丞相御史犹有周官遗意至东汉则悉用奄人主之起居饮食之重不揆於大臣而委之奄竖岂防微杜渐葆和毓德之道耶
食医中士二人【食如字】
正义郑氏康成曰食有和齐药之类　王氏昭禹曰易之颐君子以节饮食盖气体不和多由於饮食於无事之时而顺适之有道疾病何自至哉此食医所以设也
疾医中士八人
正义陈氏傅良曰疾医专治内证　王氏应电曰食医以王为主疾医以万民为言但大人治於未病而其法亦通乎下小人治於己病而其法亦通乎上通论郑氏伯谦曰执技以事上者惟医术为难精故食医之下有疾医调饮食不兼治病也疾医之下有疡医察内证不兼外证也疡医之下有兽医治禽兽者不兼治人也
疡医下士八人【疡音羊】
正义郑氏康成曰疡创癕也　贾氏公彦曰曲礼头有创则沐身有疡则浴
兽医下士四人
正义郑氏康成曰兽牛马之类【贾疏尔雅在野曰兽在家曰畜又云两足而羽谓之禽四足而毛谓之兽既不别释畜则兽可以兼牛马】　王氏应电曰家畜之兽惟牛马为贵其疾当有以治之故有兽医
酒正中士四人下士八人府二人史八人胥八人徒八十人
正义郑氏康成曰酒正酒官之长【贾疏与下酒人浆人为长不言浆文略也】　贾氏公彦曰酒浆之职与膳食相将故在此通论陈氏汲曰酒正不掌酒禁而地官司虣禁饮食於市者秋官萍氏掌几酒谨酒盖酒正掌王朝之政令无暇及外事必付之刑官市官之属然後职专而事便也
酒人奄十人女酒三十人奚三百人【奄衣詹反又於检反刘於验反奚如字又胡礼反】
正义郑氏康成曰奄精气闭藏者今谓之宦人　贾氏公彦曰以与女酒及奚同职故用奄不称士亦府史之类女酒则与奚为什长若胥徒奚三百人造酒须人多也女之有才智而晓酒者为女酒其给使者为奚
案酒浆笾醢醯盐幂七职皆出入王宫故以奄奚为之以给世妇庙中之役故酒人用奄
辨正王氏应电曰女酒女浆之类皆择民间妇女善其事者以供职其次为奚如庶人在官者故内宰云分其人民以居之也寺人职称掌王之内人及女宫之戒令内人指女御故系之於王女宫则凡女酒女浆若奚之属存焉故不系之於王也注以女奚为女奴非也秋官司厉明言盗贼之女子入於舂槀则不共他事明矣舂事烦劳而女舂抌二人奚五人以执役者女奴也饎事精洁女奴不与故设奚至四十人如以奚为女奴岂舂事之烦而五人能尽之饎事较简而反有四十人之多乎且以王及后之至尊祭祀宾客之至洁而饭食乃造於盗贼之女子无是理矣
浆人奄五人女浆十有五人奚百有五十人【浆子良反】通论王氏昭禹曰酒浆造酿异法故异职也　金氏瑶曰浆之制与酒略同酒用糱浆不用糱
凌人下士二人府二人史二人胥八人徒八十人【凌吏应反字从冰或力升反】
正义郑氏康成曰凌冰室也诗云二之日凿冰冲冲三之日纳于凌隂　贾氏公彦曰其职云凡外内饔之膳羞监焉故连类在此
笾人奄一人女笾十人奚二十人
正义郑氏康成曰笾竹器如豆者其实容四升
醢人奄一人女醢二十人奚四十人【醢呼改反】
正义郑氏康成曰醢豆实也不谓之豆人者此主醢豆不尽於醢也【贾疏豆有膷臐膮胾炙脍之属其数甚多若言豆人恐竝掌之此惟掌醢而已】豆以木为之受四升
案有笾人而无豆人者笾实果谷鱼盐饵餈皆易成故统於一官豆实醢物醯物杂而难成非一官所能共而豆实不尽於醢醯之物也盐亦笾实而别列一职者共百事之盐笾实其一耳　笾人女奚少以枣栗之属皆乾物也醢人醯人女奚倍之以菹臡之属皆濡物制作事繁也
通论贾氏公彦曰天子豆百有二十上公四十侯伯三十有二子男二十有四上大夫二十下大夫十有六
醯人奄二人女醯二十人奚四十人【醯本又作?呼西反】
通论贾氏公彦曰齐菹必须醯物乃成则与醢人职通故次其後
盐人奄二人女盐二十人奚四十人
正义贾氏公彦曰盐所以调和上食之物故连类在此
案周官不言盐赋以产盐之区皆非畿内也盐利至重若任民为之争夺必多矣太公治齐官山府海则设官治之而收其利可知或谓聼民自取而无赋恐非治理之平也
幂人奄一人女幂十人奚二十人【幂莫绎反】
正义郑氏康成曰以巾覆物曰幂　贾氏公彦曰巾幂所以覆饮食之物故次饮食後
宫人中士四人下士八人府二人史四人胥八人徒八十人
正义贾氏公彦曰宫人主安息王身故在此　陈氏友仁曰官制云宫人居舍官之长　此下四官是王之寝处供帐安息王身之事
掌舍下士四人府二人史四人徒四十人
正义郑氏康成曰舍行所解止之处【贾疏解脱止息之处】
幕人下士一人府二人史二人徒四十人【幕模鄂反】
正义郑氏康成曰幕帷覆上者
掌次下士四人府四人史二人徒八十人
正义郑氏康成曰次自修止之处　贾氏公彦曰案其职云掌王次之灋以待张事幕人共之掌次张之故连类在此　自掌舍至掌次皆王在行之事　郑氏锷曰舍者久留之辞次者暂止之义出而会同则或留之久故有掌舍以为卫出而祭祀暂止而已故有掌次以为仪观其设梐枑坛壝严为防限则久留可知观其设皇邸帟案多为容饰则暂止可知
大府下大夫二人上士四人下士八人府四人史八人贾十有六人胥八人徒八十人【大府之大音泰又如字】
正义郑氏康成曰大府为王治藏之长若今司农贾氏公彦曰有贾者府官有市买须知物货善恶也李氏觏曰周官掌财者虽不一纲统所系实专於
一司故天下财货之入莫不自大府受之量入以为出亦莫不自大府颁之是以利权不分而敛散得宜使不专总於一司出财者惟以给办为先用财者惟以济事为功而後之不继不恤也财如之何不亏通论周礼菁华曰大府以下诸职皆出纳会计有司故隶於冢宰以制国用也惟冢宰以道佐人主上得以约王后世子之过取下得以制有司之擅供凡事皆有定式大府但禀成式而颁之则侈心溢志不戒自抑所以常有三十年之通而民无凶荒水旱之患也
玉府上士二人中士四人府二人史二人工八人贾八人胥四人徒四十有八人
正义郑氏康成曰工能攻玉者　贾氏公彦曰其职云掌王之金玉玩好兵器凡良货贿之藏以玉为主故名玉府有贾使辨玉之善恶贵贱也
余论陈氏傅良曰玉府掌天子器用财贿燕私之物而列於大府之下与凡治藏之官无异则日有成月有要岁有会司会有废置诛赏之典夫安得不节若御府禁钱捐之亲幸之手藏诸省闼之中外人比校不及则伤财害民岂细故哉　叶氏时曰以诸职考之兽人之皮毛筋角人之征廛人屠者之皮角筋骨遂师之野职野赋泽虞之财物以入玉府而共玩好赐予之用非天子之私藏也汉初以大司农给国家公用以少府给天子供养元帝时贾捐之言暴师未一年费四十余万大司农钱尽乃以少府禁钱续之是犹以私藏为公用也自光武出少府禁钱属司农宫中私用一切於司农取之章和以後以其不便遂於宫中自立一监命奄人主之而古制始废矣
内府中士二人府一人史二人徒十人
正义郑氏康成曰内府主良货贿藏在内者　王氏与之曰曰内府非天子私藏之所以其在库门内耳与後世琼林大盈异矣
案诸府皆非私藏王氏以其名曰内府嫌於私也故辨之然以为在库门内则未必然王者之财不必置之门内而後为内也三府特以其所藏之物为别耳要当在王宫之外内府掌受九贡九赋九功之货贿此皆生於天时产於地利成於民力所谓财用之大源下之所以共上也外府掌邦布之入出以驭轻重以均贵贱以通有无所谓财用之大权上之所以制下也自外而藏诸内故曰内府自内而布诸外故曰外府
通论郑氏伯谦曰玉府内府所掌金玉兵器凡良货贿一也必分而为二官者玉府所掌皆式贡余财所作及兽人人所入专共王玩好赐予邦之大用不与焉内府所掌乃九贡九功之货贿及诸侯所献国珍皆以共邦之大用故不可不分为二也
外府中士二人府一人史二人徒十人
正义郑氏康成曰外府主泉藏在外者【贾疏对内府为外】贾氏公彦曰其职云掌邦布之出入以共百事故在此
司会中大夫二人下大夫四人上士八人中士十有六人府四人史八人胥五人徒五十人【会古外反凡要会会计之字皆放此】正义郑氏康成曰会大计也【贾疏宰夫职日计曰成月计曰要岁计曰会故会为大计】司会主天下之大计计官之长若今尚书　王氏应电曰司会执典灋则之贰赞王及冢宰以均平天下操日成月要岁会之总以诏王及冢宰废置总赞天下之治会百官之政其权亚於大宰不止财用一事故其职隆而位尊也
案有谓大府下大夫而司会以中大夫为之属者非也大府之属玉府内府外府以及官府都鄙之吏皆主守藏者用财之式灋则司会鈎考之故司书职岁职币皆属司会而职内亦属焉知所入然後可量以为出也司裘掌皮亦以类而相从其出用之数亦待考於司会也大府所掌惟货财之守藏则以下大夫领之足矣司会掌邦之六典八灋八则之贰以逆邦国都鄙官府之治掌九贡九赋九式九功之灋以均节财用凡冢宰所布之治皆考焉於内则逆羣吏之治於外则周知四国之治以诏王及冢宰废置凡王及冢宰所以驭百官者皆与议焉其爵与小宰竝而职事繁重转过於小宰故特设下大夫四人以佐之正朱子所谓运用天理不得不然者後人以私意隐度谓欲其权足以制大府然後鈎考纠察之势得行悖矣
余论陈氏傅良曰成周司会之职属於冢宰凡外内府之财用皆制焉职专而任重汉初萧何领天下财赋以张苍为计相犹得此意其後诸府各自置官如大尉之金曹自主货币盐铁仓曹自主仓谷则其事分其权轻矣至本朝则周之三府分而为四凡天下金玉之物皆归奉宸库山泽盐铁之赋皆归内藏其他所入一归之南库至天下户口租入则归之户部权不归一所以漫不可考虽曰宰相兼制国用而无以权出入之通
司书上士二人中士四人府二人史四人徒八人正义郑氏康成曰司书主会计之簿书【贾疏古有简策以记事後代用簿则簿书也】　郑氏锷曰百官有司财用之数具载於司书司会得以按籍而稽故次其後
职内上士二人中士四人府四人史四人徒二十人【内音纳】
正义郑氏康成曰职内主入也
职岁上士四人中士八人府四人史八人徒二十人正义郑氏康成曰主岁计以岁断【邓氏元锡曰制国用以岁为断也】案不曰职出而曰职岁者岁有丰凶所出一以岁为准而不得过也
通论王氏应电曰职内主入职岁主出各有司则专互相勘则核入以时其数简故官吏省出以渐其数繁故官吏多也
职币上士二人中士四人府二人史四人贾四人胥二人徒二十人
正义郑氏伯谦曰职币掌币余之赋者　贾氏公彦曰其职云掌式灋以歛官府都鄙与凡用邦财者之币以待上之赐予与职岁通职故连类在此
存异贾氏公彦曰此三职皆有府义不得名府者以财不久停也
司裘中士二人下士四人府二人史四人徒四十人正义贾氏公彦曰此职并掌皮亦有府义故在此礼库曰皮革亦财赋也故属大府
掌皮下士四人府二人史四人徒四十人
正义陈氏傅良曰古者礼贽皆以皮币为主出入之数大较与货贿相敌故亦属於大宰皆司会为之长
内宰下大夫二人上士四人中士八人府四人史八人胥八人徒八十人
正义郑氏康成曰内宰宫中官之长　贾氏公彦曰名内宰者对大宰治百官大宰不称外者兼统内也郑氏伯谦曰内宰为冢宰之属则女宠近习皆畏
师保之检察而无敢踰节皇父作相膳夫内史皆不得人晋侯近女而惑疾医和以为赵孟之过古人致君二南之化其道由此　朱子曰五峯以周礼为非周公致大平之书谓如天官冢宰却管甚宫阃之事其意只是见後世宰相请托宫闱交结近侍以为不可殊不知此正人君治国平天下之本岂可以後世之弊而并废圣人之良法美意哉
余论郑氏伯谦曰汉大长秋为后卿盖内宰之意中宫仆谒尚书黄门冗从如小臣之属内府令如内司服之属皆领焉若中常侍与凡侍内掖庭暴室御府祠祀者与勾盾中藏府令丞典掌贵人采女官婢侍史服食游观诸事皆少府统焉职分既分不相干涉然大长秋中常侍犹参用士人邓通为文帝幸臣而丞相申屠嘉得檄召欲斩之自东京悉用宦者士大夫既无复与闻内事而隶少府者徒以文相属故大尉杨秉纠中常侍尚书诘以三公统外越分奏近臣盖三府之令不行於便嬖况后妃乎然前汉大长秋士大夫也犹可以节制後宫成帝勅许后减省用度后上书辨论恐官吏以诏书绳之犹有周家气象後汉虽改用宦官而宫中财用尚付之有司章和以後不复领於外朝及隋置殿中监唐置内诸司凡天子服食器用一切付之奄人大臣不敢问则成周设官之意无复存者矣　王氏与之曰宫中官不过三项宫正宫伯宿卫之官今之环卫是也宫人掌王寝洒扫次舍之事今之修内司是也至於内宰凡宫中之奄竖与诸嫔御皆在所统则今之入内内侍省都知是也内宰所统事繁体甚尊重故以下大夫为之其属无下士与诸职不同
内小臣奄上士四人史二人徒八人
正义郑氏康成曰奄称士者异其贤　贾氏公彦曰其职云掌王后之命正其服位案夏官大仆职出入王之大命正其服位则此小臣侍后职与大仆侍王同酒人浆人等奄竝不称士此则以有贤行而命为士也　吕氏祖谦曰奄位极於上士先王防患之意盖微　李氏觏曰余奄皆不命也宦官之位列天象盖帷簿之内牀第之言固不可以屈辱俊乂混淆男女其用奄人乃制事之宜然先王不以恩夺义不以私废公虽其?臣无得过宠奄称士者止於四人况可为卿大夫哉　杂说后之尊亚於王掌其命者四人而已六寝六宫之奄寺内竖不过二十人严矣哉余论陈氏傅良曰极治之世无他人主亲近端人正士不使小人在侧而已如阍寺?近易为人主所宠任属之冢宰则人主不得以私意昵内臣不得以非道干此先王治内之严也西汉制犹近古三公总九卿而少府之官凡内臣皆属焉自武帝疎远朝士宰相不得检摄内治其权稍轻矣既而石显用事匡衡甄谭犹得条奏具言旧恶则宰相虽无曩时之权而宰制之意犹故也当时侍御亦参选明经之士咸拜议郎更宿王宫以备顾问东汉则议郎不在宿直中常侍不复杂调他官皆宦者为之卒至王爵天宪皆归奄寺孙程曹腾得专废立原其所自盖由三公徒拥虚位而宦者之专权非所能制故也
阍人王宫每门四人囿游亦如之【阍音昏囿音又游本亦作斿音由】正义郑氏康成曰阍人司昏晨以啓闭者囿御苑游离宫也　贾氏公彦曰其职云掌守中门之禁言中门则唯雉门耳而言每门者彼言中门据有禁守者言之其实王之五门皆使阍人守之　王氏昭禹曰门守尤宜谨於昏故曰阍人
存疑郑氏康成曰墨者使守门
案内则深宫固门阍寺守之谷梁传亦云阍寺人也此列叙羣奄不宜独为墨者墨者所守盖城郭官府馆舍仓廪廐库之门王宫五门六服羣辟朝会公卿百官所出入未必使黥者守之也
寺人王之正内五人【寺石异反】
正义郑氏康成曰寺之言侍也诗云寺人孟子正内路寝　贾氏公彦曰僖二十四年左传寺人披自称刑臣则寺人奄人也正内谓后之路寝若王之路寝不得称内内宰注后象王立六宫而居之亦正寝一燕寝五则正寝路寝也
案诸职称奄言其精气之闭藏而已惟王之正内谓之寺人言能侍御於王故别之以示重也　不曰后之路寝而曰王之正内妇人所居必系於夫以为名犹内宰职不曰后宫而曰王之北宫也后寝设寺人而王寝无之何也王之路寝与公卿聼政即释服而居燕寝自夕以修令之前侍御仆从皆在焉惟夜以安身然後嫔妇叙御耳宫人职共寝中之事谓共具也内小臣掌隂事谓嫔妇入御之事也寺人掌内人及女宫之戒令相道其出入则内人入御女宫随而聼事具在其中矣自朝及夕侍王皆士大夫夜事则内小臣寺人当直者递代而掌之故员无别设耳通论朱子曰天官兼嫔御宦官饮食之人皆总之则其於饮食男女之欲所以制其君而成其德者至矣岂复有後世宦官之弊古者宰相之任如此
余论贾氏公彦曰据此则寺人不掌男子秦诗未见君子寺人之令盖秦仲始大其官未备故寺人兼小臣得掌男子　石氏守道曰周官阍人掌守王宫中门之禁而已寺人掌王宫之内人及女宫之戒令而已汉武帝数宴後庭潜游离馆奏请机事多以宦官主之始预政焉巧幸进而正人废谀佞入而君德败乱是以生
内竖倍寺人之数【竖蜀羽反】
正义郑氏康成曰竖未冠者之官名　贾氏公彦曰昭四年左传叔孙穆子宿於庚宗庚宗之妇人生牛以为竖则当为童子未冠者
案文王世子至於寝门外问内竖之御者以侍正内也左传浑良夫少为孔氏之竖则竖非奄可知存疑刘氏彝曰内竖奄之小者
九嫔【嫔皮因反先郑音宾】
正义郑氏康成曰嫔妇也昏义古者天子后立六宫三夫人九嫔二十七世妇八十一御妻以聼天下之内治以明章妇顺不列夫人者夫人之於后犹三公之於王坐而论妇礼无官职　陈氏傅良曰自九嫔至女史皆属天官先王之意深矣彼妇人女子而当於至尊幽居九重则骄蹇自恣无所不至也惟使之分职於内而附属於外有职则当奉其法有属则必考其功奉法则不敢不谨考功则不敢不勤况内宰则用大夫士春官世妇每宫卿二人皆分命贤妇人以参检内事能无畏忌哉汉高欲废大子立戚夫人子如意留侯曰骨月之间虽臣等百人何益冢宰失职之弊也
总论薛氏衡曰内宰所掌自内竖以上所以纪纲王宫之治自九嫔以下所以辅成王内之治
世妇
正义郑氏康成曰不言数者君子不苟於色有妇德者充之无则阙　贾氏公彦曰九嫔言数者欲见世妇女御有德亦充若九嫔无德亦与世妇女御同阙故互其文令得两见耳
案郑康成三夫人九嫔世妇女御注本确不可易其引昏义以证世妇女御之数及家语当夕之说宋以後诸儒纷然排击皆於理有未逹也天子法天凡事皆以十二为度故有三夫人九嫔鲁伯姬归於宋三国来媵春秋特书以为非礼则天子宜备十二之数明矣三夫人虽不见於经而酒正有后致饮於宾客之礼浆人又有夫人致饮於宾客之礼则后之下有夫人明矣此犹三公不见於经而其朝位则见於小司寇朝士射位则见於射人耳盖惟九嫔如九卿之不可缺三夫人则有其德乃备其位犹三公之官不必备惟其人也世妇则有子而可以为王继世者其无子而贤德出衆者或附焉女御则良家子赅姓於王宫王所幸御乃有其位故其数皆不可定也至王所未御必有限年出嫁之制而今不可考矣　古者内官九御自夫人嫔妇以下皆赞王后举内治以供祭祀宾客之事以献蚕桑穜稑织文组就之功以治王族嘉好合食内宗三月之教以备丧祭吊唁之礼亦如庶司百职之不可缺也羣儒乃力排昏义竝疑周官曲礼谓王宫嫔御不宜若是之多盖以私意浅见妄议圣人不知苟王心无主而以欲败度则惑溺专妬即一二人亦足以羸王躬而乱百度果能正心修身以齐其家则九嫔世妇女御之备官恪共内职以广世嗣二南之化实基於此周公建官自王宫嫔妇以及奄寺昵近之人膳服琐细之事皆属於冢宰务使礼度修明君心顺正小无所忽大不可踰乃正心修身之防维兴道致治之枢纽也
余论魏氏校曰易剥之为卦上九以一阳载於羣隂君象也五率羣隂以承一阳故有贯鱼以宫人宠之象然孤阳处於羣隂之中鲜不为所斵丧故卦义为剥古圣王谨之自九嫔而下世妇女御皆阙其数而不备传春秋者复述孔子之意谓天子一娶惟十有二女其间有待年於国者俟少者年及则长者已衰前後所御实不过数人而已
女御
正义郑氏康成曰昏义所谓御妻御犹进也侍也贾氏公彦曰其职云掌御叙於王之燕寝
女祝四人奚八人【祝之六反郑徐之又反】
正义贾氏公彦曰其职云掌王后之内祭祀凡内祷祠之事故在此　朱子曰古人立法无所不备有是事则立是官如宫中祈祝之事专立女祝以掌之自无後世巫蛊之祸矣
通论郑氏锷曰人不得其安则祈福於神圣人因人情而设巫祝之官故司国祀则有大祝小祝甸祝诅祝之司在王宫则有女祝
女史八人奚十有六人
正义贾氏公彦曰其职云掌王后之礼职内治之贰与王之大史掌礼同　张子曰女史八人书王后言动以佐内治及进御烦碎之事皆书之故后夫人以下莫不惧而增德　陈氏傅良曰王后有女史视聼言动安得不正　郑氏锷曰天子有史官记言记动故不敢有过举后与王同体故有女史
辨正刘氏彝曰女史掌王后之礼职内治之贰则必有道艺而知礼者郑氏以为女奴晓书者非也盖择女御之贤者为之
典妇功中士二人下士四人府二人史四人工四人贾四人徒二十人
正义郑氏康成曰典主也典妇功者主妇人丝枲功官之长　贾氏公彦曰丝枲有善恶贵贱故须贾陈氏傅良曰以下三职悉用士人先王以是为奢俭所系内治所关非士大夫为之恐害国政惟与内宫相关通如内司服缝人之类必不得已乃用奄耳案典妇功为布帛之总司则布帛之入尚有当整治者所以有工四人典丝典枲则不烦设工也
典丝下士二人府二人史二人贾四人徒十有二人正义贾氏公彦曰其职因妇功故在此　王氏昭禹曰一蚕所吐为忽五忽为糸二糸为丝丝所以为帛者
典枲下士二人府二人史二人徒二十人【枲丝里反】
正义贾氏公彦曰案丧服传牡麻者枲麻也则枲是雄麻对苴是麻之有蕡实者也亦与典妇功连类在此　郑氏锷曰布有出於麻者亦有出於草者如?如越为絺为綌然出於麻者为多故以典枲名官案丝所成者名类既多精麤不一低昂有未易悉者故设贾也布则升数有定望而可知即为絺为綌数种而已不必贾而後辨之故不设
内司服奄一人女御二人奚八人
正义郑氏康成曰主宫中裁缝官之长　郑氏锷曰王之服掌於春官后之服掌於天官天官掌王内之政令故也　贾氏公彦曰衣服事多须男子兼掌以与妇人共职故用奄
案女御即上经女御在世妇之次者女御多人於其中使二人为内司服八人为缝人耳非别一项也余论郑氏康成曰有女御者以衣服进或当於王广其礼使无色过
缝人奄二人女御八人女工八十人奚三十人【缝扶容反】正义贾氏公彦曰奄二人亦缝线事多须用男子也案女御之下别列女工则为内人明矣
染人下士二人府二人史二人徒二十人【染日艳反又日掩反】正义王氏应电曰染人司嫔妇染湅之事故与典丝典枲聨事竝属典妇功也其他染职宜属冬官
追师下士二人府一人史二人工二人徒四人【追都隈反】正义郑氏康成曰追治玉石之名【贾疏诗云追琢其章】　贾氏公彦曰王之首服在夏官弁师此妇人直取首服配衣故连类在此
屦人下士二人府一人史一人工八人徒四人【屦九裕反】正义贾氏公彦曰屦人兼掌王及后之屦舄者以屦舄在下体贱故男子妇人同官　郑氏锷曰有舄有屦名官特曰屦人者舄止於朝觐祭祀时服之而屦之用多且通於上下也
夏采下士四人史一人徒四人【夏户瓦反采此海反或作菜】
正义郑氏康成曰夏翟羽色禹贡徐州贡夏翟之羽有虞氏以为緌後世或无故染鸟羽象而用之谓之夏采【贾疏翟雉名案考工记锺氏染羽若有自然鸟羽则不须染故云後世或无】　贾氏公彦曰伊洛而南素质五采皆备成章曰翬江淮而南青质五采皆备成章曰鹞夏即五采也
案大学之道治国平天下必本於修身齐家而其原又在格物致知诚意正心盖必如此而後表里无隔细大毕贯冢宰之属骤视之若纷杂琐细而究其所以设官之意则於天子诚意正心修身齐家治国平天下之事皆统焉所以为师保之任而非五官之比也至於格物致知之学则师氏保氏导养有素而随事而究察焉者皆是也
钦定周官义疏卷一

[book_title]卷二
钦定四库全书
钦定周官义疏卷二
天官冢宰第一之二
大宰之职掌建邦之六典以佐王治邦国
正义郑氏康成曰典常也经也法也　贾氏公彦曰大宰总御羣职故六典并建上常秉之以为经式下常守之以为法程　王氏昭禹曰职者所主之事六典治教礼政刑事之书也大宰则合而建之自宫正而下但举官名惟大宰小宰宰夫言职者正贰考特尊於其属也五官亦然
通论孙氏之宏曰大史职亦曰掌建邦之六典者盖大史司典籍前後稽验凡治教礼政刑事皆得与大宰厘正也
案全部周官皆法也虽有圣人徒善不足以为政故六卿百职无不守其法以承其事而大宰特挈其纲焉上言邦之六典邦谓王国也下言邦国则兼侯国而官府万民在其中
一曰治典以经邦国以治官府以纪万民
正义王氏昭禹曰治理也扬子曰大作纲小作纪盖纪者纲之目而系乎纲者也有经则有纬有纪则有纲　陈氏深曰经犹治丝而分其条理
案邦国则举其大纲故曰经万民则详其节目故曰纪
二曰教典以安邦国以教官府以扰万民【扰日杳反】
正义郑氏康成曰扰犹驯也【贾疏地官注训扰为安此言驯者驯是顺之义顺则安也】　王氏昭禹曰治扰而曰扰犹治乱而曰乱也
三曰礼典以和邦国以统百官以谐万民【谐户皆反】
正义郑氏康成曰统犹合也　贾氏公彦曰礼以统叙万事故曰统百官　王氏昭禹曰合而和之之谓谐
案上云官府此下皆云百官者言官而府在其中文互见也
四曰政典以平邦国以正百官以均万民
正义贾氏公彦曰司马主六军以平定天下故云平邦国　王氏昭禹曰大小远近各得其分之谓平案师田之礼昭文章明贵贱顺少长习威仪进退有度左右有局故曰正百官四丘出甲更番征役故曰均万民又司士正朝位诏爵禄亦所以正百官也
五曰刑典以诘邦国以刑百官以纠万民【诘起一反】
正义郑氏康成曰诘犹禁也书曰度作祥刑以诘四方　郑氏锷曰诸侯专制境内苟俟其过恶已彰而用刑则不免於九伐矣知其过恶之萌而诘之盖杜之於其始也　王氏与之曰纠合聚而约束之也刑之所设别为条目每事而察之俾民各自检饬无丽於刑
六曰事典以富邦国以任百官以生万民
正义郑氏康成曰任犹倳也【贾疏东齐人以物揷立地中为倳史记不敢倳刃於公之腹中任训倳欲使百官皆立功也】生犹养也　贾氏公彦曰冬官主土地所以生养万民　王氏昭禹曰因其力之所胜而任之以事故曰任百官
案备物致用治教礼政刑之事皆资焉故曰事典任者属之事以尽其力也独於冬官言任者水土之政尤劳且繁
总论郑氏衆曰治典冢宰之职教典司徒之职礼典宗伯之职政典司马之职刑典司寇之职事典司空之职也司空之篇亡小宰职六曰冬官其属六十掌邦事　朱子曰大宰职总五官自大至小自本至末千条万绪须着多少精神若其心不大如何包得许多事　吕氏祖谦曰六卿者万事之纲也为天下始於立纲纪故一曰邦治纲纪既立首教以人道之大故二曰邦教人道立则必有节文之者故三曰邦礼教立礼行而犹有干纪乱常者则讨伐行焉故四曰邦政大罪陈之原野降此则有司之法在故五曰邦刑至体国经野兴事造业以基五官之职事则六曰邦事终焉六卿分职各率其属以倡九牧阜成兆民上下相统内外交应天下虽广无一处不相聨络而五官之职并统於冢宰犹八卦并列六子而实统於乾坤也
以八灋治官府【灋古法字】
正义郑氏康成曰百官所居曰府　贾氏公彦曰八灋亦大宰所建以治在朝廷之官府
一曰官属以举邦治
正义郑氏衆曰官属谓六官之属各六十小宰职以官府之六属举邦治　贾氏公彦曰长官有属官官事得举故曰以举邦治邦据王国言之
二曰官职以辨邦治
正义郑氏衆曰官职谓六官之职小宰职以官府之六职辨邦治　王氏昭禹曰列职而分之故曰辨
三曰官聨以会官治【联音连】
正义郑氏衆曰官聨谓国有大事一官不能独共则六官共举之聨事通职相佐助也小宰职以官府之六聨合邦治　贾氏公彦曰衆官共举事得会合故云以会官治
四曰官常以听官治
正义郑氏衆曰官常谓各自领其官之常职也【王氏详说曰宰夫八职四曰旅掌官常以治数】　贾氏公彦曰官聨以会合衆官乃始得治官常以官有常职各自治其官故二者不云邦而云官也
五曰官成以经邦治
正义郑氏衆曰官成谓官府之成事品式也小宰职以官府之八成经邦治　王氏昭禹曰成者事有一定之体故曰经
六曰官灋以正邦治
正义郑氏衆曰官灋谓诸职所主之法度小宰职以灋掌祭祀朝觐会同宾客之戒具　易氏祓曰奉法则不至废弛不入奇衺故曰正
通论王氏昭禹曰八灋治官府之大灋也官灋百官各奉行之灋也
七曰官刑以纠邦治
正义郑氏康成曰司寇职所谓四曰官刑上能纠职也　贾氏公彦曰言官刑非寻常五刑谓官中之刑以纠察邦治
案官刑兼轻重而言司寇职四曰官刑上能纠职舜典鞭作官刑官府之常刑也其有极恶大罪则亦不免於刑杀内史六曰杀掌囚凡有爵者奉而适甸师氏以待刑杀是也记曰刑不上大夫者乃贾谊所谓体貌大臣闻命则北面再拜跽而自裁之类耳
八曰官计以弊邦治【弊必艺反郑蒲计反】
正义郑氏康成曰弊断也官计谓小宰之六计所以断羣吏之治郑司农云谓三年大计羣吏之治而诛赏之
案以分之所守言则曰官职以事之所服言则曰官常其实一也上分职以授下故曰辨下服常以报上故曰听官府八成有一定条格故曰经七事之法有施舍治讼故曰正聨与常独曰官治主於核其人也余皆曰邦治主於举其事也
以八则治都鄙
正义郑氏康成曰则亦灋也典灋则所用异异其名也都鄙公卿大夫之采邑王子弟所食邑如周召毛聃毕原之属在畿内者【贾疏载师职家邑任稍地则大夫之采也小都任县地则六卿之采也大都任畺地则三公之采也王亲子弟与公同处次疏者与六卿同处次疏者与大夫同处礼运天子有田以处其子孙然则王子母弟食采地者未必别有官有官则依公卿大夫食邑不假别言也】　王氏安石曰书云建邦设都以有都邑焉故曰都以其在国之鄙故曰鄙
案都鄙记所谓内诸侯禄也与郷遂都邑纯用王朝之制出封纯用侯国之制者不同故别以八则治之治分於外权操於内所谓驭也
通论易氏祓曰秋官有都则而无家则盖卿以六命为小都公以八命为大都大宗伯职五命赐则王之大夫四命虽驭之以八则而未与赐则之数故采邑不谓之都而谓之家八则虽通用於三等采邑而以都为主故总之曰治都鄙
一曰祭祀以驭其神【驭鱼虑反】
正义郑氏康成曰祭祀其先君社稷五祀【贾疏案孝经大夫章不云社稷则诸侯卿大夫也若王亲子弟及三公称诸侯者五庙五祀三社三稷】　叶氏时曰都家祭祀必致福於国国有大故则令祷祀是其神皆王朝所驭也　邓氏元锡曰驭犹马有衔勒而操纵自由也祭祀有废置故亦曰驭
案郑云先君谓公卿大夫始仕者若王子弟之为别子者是也若诸侯则卿大夫不得祖之五祀当如月令所载者疏谓三社三稷未知所据
辨正魏氏了翁曰康成以驱而纳之於善为驭於祭祀不可通窃意驭者斟酌疾徐以归於范之意如都家祭祀制之使不违其则乃所以驭其神
二曰灋则以驭其官
正义郑氏康成曰灋则其官之制度
三曰废置以驭其吏
正义郑氏康成曰废犹退也退其不能者举贤而置之
案吏即服官者若府史之属则其长所自辟除非王朝废置所及也灋则者示以职之所守故曰官废置者核其人之所堪故曰吏
四曰禄位以驭其士
正义郑氏衆曰士谓学士　郑氏康成曰位爵次也禄若今月奉【贾疏古者禄皆月别给之汉制亦然】　王氏志长曰择士之贤者诏之禄位则不贤者争自奋励矣故曰以驭其士
五曰赋贡以驭其用
正义郑氏康成曰贡功也九职之功所税也　王氏昭禹曰以政取下谓之赋以职供上谓之贡　易氏祓曰取於民者有制供於上者有常然後制其用度丰杀之节故曰以驭其用
案私邑之用王朝之供各有?分而又时其岁之丰凶事之繁简是都鄙之用皆王朝所制也故曰以驭其用
辨正魏氏了翁曰赋者井地所出如禹贡则壤成赋及左氏悉索敝赋是也贡兼土地所产康成以汉制解经谓赋口率出泉误矣唐陆贽犹以民间出泉为不便况成周乎
六曰礼俗以驭其民
正义郑氏康成曰礼俗昏姻丧纪旧所行也【贾疏曲礼君子行礼不求变俗若冠礼不醴醮用酒其一也】　杨氏时曰五方之民风气异宜其安居和味宜服利用备器有不可强同者先王修礼以节其性达其志通其欲而为之节文故礼与俗不可离而为二也　王氏应电曰鄊俗之礼不同苟无害於义者因而节文之故曰礼俗
七曰刑赏以驭其威
正义贾氏公彦曰谓有罪刑之有功赏之使人入善畏威故云以驭其威
案都鄙刑赏其长自主之然必遵用大宰之制故曰以驭其威
八曰田役以驭其衆
正义贾氏公彦曰采地之中得田猎及使役於民皆当不夺民时故曰以驭其衆据此则卿大夫得田猎而左传郑大夫丰卷请田子产不许者彼常田之外临祭取鲜唯人君耳大夫不合也记云大夫不揜羣是常田总论王氏安石曰典祀弗举淫祠无禁非所以驭其神也上不知所制下不知所守非所以驭其官也治不时考政不岁会非所以驭其吏也禄不论功位不议行非所以驭其士也徵求无艺费出无节非所以驭其用也人自为礼家自为俗非所以驭其民也刑以幸免赏以苟得非所以驭其威也施舍不均征调无度非所以驭其衆也
以八柄诏王驭羣臣【柄臂映反】
正义郑氏康成曰柄所秉执以起事者也诏告也助也　贾氏公彦曰独此与八统言诏王者余并羣臣职务常所依行此乃王所操持大宰赞之故特言诏也案爵禄废置生杀予夺圣人制法皆天理之当然也然以天下之大柄而操於一人非上圣至仁岂能一一各应其则及其变也则有不宜贵而贵不宜富而富不宜废而废不宜置而置不宜予而予不宜夺而夺者矣又其甚也且有不宜生而生不宜杀而杀者矣自非公正无私能好能恶之相臣随事随时竭诚尽虑以告其君鲜不牵於私意蔽於佥壬而冥行倒置者汉唐以下非无励精求治欲谨其操柄之贤君而不能比隆於三代以诏之者无伊傅周召之相臣耳此振古治道升降之分界也
一曰爵以驭其贵
正义郑氏康成曰爵谓公侯伯子男卿大夫士也【贾疏不言孤者卿中含之考工记外有九室九卿朝焉九卿谓三孤六卿是卿中含孤也周制爵及命士】诗诲尔序爵【贾疏大雅桑柔诗】言教王以贤否之次第
二曰禄以驭其富
正义郑氏康成曰班禄所以富臣下书曰凡厥正人既富方谷　贾氏公彦曰司士职以德诏爵以功诏禄贤乃受爵所以驭其贵禄与功称所以驭其富
三曰予以驭其幸
正义郑氏康成曰幸谓言行合於善则有以赐予之以劝後也　杨氏时曰职币诏上之小用赐予岁终则会其出以式灋赞之小用有式灋则上所赐予无过制也故曰以驭其幸
存异刘氏恕曰幸者王所亲幸也可赐予之不可爵之者也
案大府职币余之赋以待赐予玉府职王之好赐共其货贿内府职王及冢宰之好赐予则共之外府职共赐予之财用职岁凡上之赐予以叙与职币授之职币振余财以诏上之小用赐予凡此皆所谓予也幸犹庆也赐予及之则受者以为庆幸矣此於卿大夫士五等诸侯及聘使皆有之非仅可赐予而不可爵之之谓也侍御仆从罔非正人安得有佞幸之臣如後世者而又设赐予之柄以驭之哉
四曰置以驭其行【行下孟反】
正义贾氏公彦曰有贤行则置之於位故曰以驭其行
案人之性资刚柔敏钝各有所禀官之职业文武剧易各有所宜故必知其行然後置之各当其任自始仕者论定而後官以至三宅三俊克由绎之而後俾乂皆率是道也如用违其才则虽贤而官或不治故克知三有宅心灼见三有俊心乃文武立政之根源周公本之以建六典者也
五曰生以驭其福
正义刘氏恕曰其人本坐死以八议免是其福矣楚诛闘氏而免箴尹克黄改名曰生
案箴尹是本无罪而为人坐累者先王时未必有此法姑引以为证耳
六曰夺以驭其贫
正义郑氏锷曰夺如夺伯氏骈邑三百之夺
辨正魏氏了翁曰康成以汉制没入家财为夺以驭贫甚误古者有故而去三年然後收其田里若癈其事而夺之禄在国亦必使不至於甚困也
七曰废以驭其罪
正义易氏祓曰废言弃也　刘氏敞曰废者除其名籍
八曰诛以驭其过
正义郑氏康成曰诛责让也曲礼齿路马有诛　贾氏公彦曰臣有过失非故为之者则以言语责让之内史变诛言杀见为恶不止则亦杀之
案诛字所该者广自责让以至刑杀皆是也内史八柄与此同而云五曰杀足以见之矣官刑以纠邦治者豫备其法於平时诛以驭其过则指临时受诛者而言也过犹恶也刘氏敞曰过盖祸字之讹
总论王氏应电曰爵禄乃八柄之大者予夺诏禄之权衡也废置诏爵之操纵也
案爵与禄予与夺置与废生与诛皆相对以此区之则八者之义可知爵禄为要故先焉其六者则先吉而後凶故不以相对为次也
以八统诏王驭万民
正义郑氏康成曰统所以合率以等物也【贾疏上行下效是率民以合於上也】　礼库曰八者通於上下故曰统然原本君身　易氏祓曰统者合於上而系属於下也八者皆上作下效犹丝之牵物约其涣散而归於一
案驭羣臣犹有庆赏刑威之灋而所以驭万民者不过以忠厚礼让为先且一一实体於王躬而不专以布教敷言求喻於衆志盖民弱而不可胜愚而不可欺苟非至诚动物以善养人而别求所以驭之之道鲜有能喻诸民而服从其教令者夏书曰予临兆民凛乎若朽索之驭六马故先王顾畏于民碞惟务正其本统以渐摩而隂化之然是八者亦非上圣至仁未能自然而各尽其道故并使冢宰随时随事而诏王焉
通论王氏安石曰柄言操此而用诸彼统言举此而彼从焉　梁氏寅曰驭羣臣者操其权故曰柄驭万民者举其纲故曰统
一曰亲亲
正义郑氏康成曰亲亲若尧亲九族也
二曰敬故
正义郑氏康成曰敬故不慢旧也
三曰进贤
正义郑氏康成曰贤有善行者
四曰使能
正义郑氏康成曰能多才艺者　礼库曰古者长民之官多民间自推择如五家为比二十五家为闾皆於其中自推一人朝廷因命为比长闾胥而爵以下士中士故天下皆知贤能之可贵而自勉於善
五曰保庸
正义郑氏康成曰保庸安有功者
六曰尊贵
正义郑氏康成曰天下之逹尊三曰爵也德也齿也祭义先王之所以治天下者五贵有德贵贵贵老敬长慈幼【贾疏德齿贵有德贵老敬长慈幼於义无所当连引之耳】贾氏公彦曰谓有贵皆尊之
七曰达吏
正义郑氏康成曰逹吏察举勤劳之小吏也　王氏昭禹曰以贱事贵其志能常患於不逹有以达之则无叹於莫知我勩者
案府史胥徒有才行特出於衆者则衆共逹之使闻於上也
八曰礼宾
正义郑氏康成曰礼宾宾礼诸侯所以示民亲仁善邻
案驭以亲亲则民兴仁驭以敬故则民存厚驭以进贤则民兴行驭以使能则民劝功驭以保庸则民知德不可背驭以尊贵则民知?不可踰驭以逹吏则民知见善必扬驭以礼宾则民知耦居相敬大司徒以保息养万民与八统节目相类八统诏王尤重君身故属之大宰耳
以九职任万民
正义郝氏敬曰职业也　贾氏公彦曰任训倳谓立也使民之业得立　叶氏时曰九职谓之任者因其地而授之随其力而使之不废其所能不强其所不能也　陈氏傅良曰天之生民未有无事而食者无事而食衆之殃也故圣人制天下之民各因其能以服於事大宰既授之职闾师又责其功所以奠民生而作其业也
案天之生人无少壮男女有是身则有所居之分位有是分位则有所治之事业故名曰职盈天地之间有一无职之人有一不守其职之人则有家有国者必隂受其病故王公身任天职必使万民舍九职无以托其身而君臣相与尽志於治教政刑礼事以董正之而使无废职焉
一曰三农生九谷
正义郑氏衆曰三农平地山泽也九谷黍稷秫稻麻大小豆大小麦　郑氏康成曰三农原隰及平地九谷无秫大麦有梁苽【贾疏月令麦属东方菽属南方麻属西方黍属北方稷属中央故知有黍稷麻豆麦稻与小豆所用处多知有大豆者生民诗艺之戎菽戎菽大豆也　秫亦粟与稷黏踈为异大麦用处少故去之食医职凡膳食之宜犬宜粱鱼宜苽故知有粱苽也】
案三农先郑之说得之即掌节职土国山国泽国是也高下平地凡可农者皆统之矣後郑易以原隰原高隰下犹山泽之意也王氏与之疑山泽农少而以上中下三?为言今之环薮泽傍江河者皆泽农也陕虢以西居其下而耕其上者皆山农也惟其然故山泽可以立国也若上中下之?则园圃薮牧俱有之何独农乎九谷当以後郑之说为正
二曰园圃毓草木【圃邦古反又音布毓古育字】
正义郑氏康成曰树果蓏曰圃园其樊也【贾疏案汉书食货志田中不得有树用妨五谷环庐树桑麻菜茹瓜瓠果蓏应劭曰木曰果草曰蓏张晏曰有核曰果无核曰蓏载师职以场圃任园地则圃在园中故曰园其樊诗折柳樊圃亦谓与圃为樊蔽也】　王氏昭禹曰毓者顺其性而养之也　王氏详说曰园圃薮牧举地以目其人
案此即载师职所谓以场圃任园地闾师职所谓任圃以树事贡草木者也国邑郊关之地业此者尤多以瓜菜果蓏需之者广且其利厚则授之数亩而已足当百亩之农矣至於农夫亦自有园圃如豳诗所云九月筑场圃者则即在所授田宅之中不别有赋闾师之征所不及而此职之任民者亦赅焉
三曰虞衡作山泽之材
正义郑氏康成曰虞衡山泽之官主山泽之民者贾氏公彦曰掌山泽之官曰虞掌川林之官曰衡并举虞衡示所作之材兼川林也山泽之民无名号故借虞衡以表之　王氏昭禹曰遂其生适其用是之谓作
案山泽之材如林木蒲苇禽鱼之类皆是其地或亦分给於民或不分给於民二者皆有之栽培长养民之职也虞衡为之厉禁而使取之以时所以作之也
四曰薮牧养蕃鸟兽【薮速苟反牧徐音目刘音茂蕃扶元反】
正义郑氏康成曰泽无水曰薮【贾疏泽虞职大泽大薮则泽薮异也诗叔在薮火烈具举若有水不得田猎故知泽无水曰薮】牧牧田在远郊皆畜牧之地
案载师职有牧田而牧地不见於经此与薮并列盖牧地也地或宜於田或宜於牧故小司徒井牧其田野随地皆有之而王朝之牧田必以任远郊之地盖四郊宾客所会所用畜物为多牧地在四郊故就而授牧者以田也又鸟兽不可以扰耕地但择善水草之处而使民养蕃之此王政所以即人之心而尽物之理也放饲得宜曰养胎卵滋生曰蕃鸟兽皆谓家畜也
五曰百工饬化八材【饬音勅】
正义郑氏衆曰八材珠曰切象曰磋玉曰琢石曰磨木曰刻金曰镂革曰剥羽曰析【贾疏并尔雅文惟骨曰切司农作珠】王氏昭禹曰致以力谓之饬易其形谓之化
存疑毛氏应龙曰八材金木羽革骨角玉石　王氏应电曰八材者曰土曰木曰金曰玉石曰骨角曰皮革曰羽毛曰采漆
六曰商贾阜通货贿【贾音古】
正义郑氏康成曰行曰商处曰贾阜盛也金玉曰货布帛曰贿【贾疏诸官有贾人无行法是处曰贾也易复象曰至日闭关商旅不行是行曰商也食货志王莽更作金银龟贝钱布之器名曰宝货是自然之物曰货也聘礼贿用束纺是人所为曰贿也】王氏昭禹曰聚之使盈谓之阜迁此就彼谓之通
七曰嫔妇化治丝枲
正义郑氏康成曰嫔妇人之美称　王氏安石曰嫔有夫者也　王氏昭禹曰丝茧之已缫者枲麻之未缉者化丝而治以为帛化枲而治以为布
案八材曰饬引以?墨式以模范也丝枲曰治沤椎煮练以逹其性也皆变其本质而後利於民用故同曰化
八曰臣妾聚歛疏材【歛吏豓反】
正义郑氏康成曰臣妾男女贫贱之称晋惠公卜怀公之生曰将生一男一女男为人臣女为人妾疏材百草根实可食者
案质人职掌成市之人民注云人民奴婢是古者人民亦可买卖也易曰畜臣妾吉盖士大夫而下以及庶人商贾有力者或买而畜之或计年而酬其庸之直皆臣妾也妾即臣之妻与妻妾之妾异臣妾给役於主家有暇使之聚歛疏材亦仰有取俯有拾之道也世儒或以周官理财过於详密疑非圣人之法非也财之盈绌系天下安危故易大传曰理财正辞禁民为非曰义但後世所谓理财者惟计民之供及国之用与圣人所以理财者异耳盖财之源在於生之为之而不可一听於民也财之流在於食之用之而不可一委於吏也观九职之任民至於聚歛疏财遂师之巡稼穑而救时事至於移用其民酇长之趋耕耨并稽女功所以导民於生之为之者视民之自谋而尤悉矣失财用物考於宰夫振掌事者之余财归於职币宫中之稍食宫正均之周庐之月秩宫伯制之所以察吏而防食用之浮冒者周矣礼俗之则颁於冢宰祭祀饮食丧纪之禁令辨於小司徒所以防民幅财而谨食用之靡耗者备矣是乃生财之大道所以天灾不能困而民患无由兴也
九曰闲民无常职转移执事【闲音闲】
正义郑氏衆曰闲民谓无事业者转移为人执事若今佣赁也　王氏昭禹曰转移执事非无职也特无常职耳　陈氏俊卿曰柂师水手皆转移执事　朱子曰诗侯以即所谓闲民转移执事者若今时佣力之人随主人所左右者也
存异王氏与之曰成周计民受田余夫亦如之安有闲民谓之闲民必其单丁下户力既不能受百亩而耕又不能从事於园圃虞衡等职故列於八职之後转移以协佐其事
案转移执事如今之担夫骡夫车户船户皆是也自此输彼以物之多寡路之远近而受其庸直此?亦势所必需自当有不受田者为之以其在前八者之外故曰闲民岂单丁下户不能胜耕者之谓乎总论程子曰古者四民各有常职而农者居十八九故衣食易足而民无所困後世游民多矣观其辛苦垫隘或至变诈巧伪以自求生而常不足以生日益岁滋久将何若非圣人能变而通之何以免患岂可谓无可奈何而已?此宜酌古变今均多恤寡渐为之业以救之耳
案九职之事专以人力成者则目其人三农商贾百工嫔妇臣妾闲民是也主於土宜而辅以人力则举其地园圃薮牧是也惟山泽之财生於天成於地而长而毓之节而用之法禁操柄一禀於有司故独以官名　饬材之事尽於饬与化丝枲之事尽於化与治虞衡之职主长养山泽之材及时出而用之曰作则兼此二义一言而尽万物之理是谓圣人之文九职任民生之为之之道细大无遗货恶其弃於地力恶其不出於身如是以任之是以货有不匮之原人无游惰之习也
以九赋敛财贿
正义郑氏康成曰财泉谷也【贾疏外府掌布之出入赐予之财用是财中有泉也丧大记纳财朝一溢米是财中有谷也】　李氏叔宝曰以九赋继九职任之而後可以歛之也
存异郑氏康成曰赋谓口率出泉也今之算泉民或谓之赋郷大夫以岁时登其夫家之衆寡辨其可任者国中自七尺以及六十野自六尺以及六十有五皆征之遂师职亦云以徵财征皆谓此赋
辨正王氏与之曰康成以汉法口率出泉释周官之九赋不知周官制赋不过因地之所有而敛之即关市之赋亦非口率出泉若以赋为口率出泉则是有田赋而又有丁税也孟子曰有粟米之征有布缕之征有力役之征粟米即田赋也布缕即嫔妇所贡也山泽所贡亦以当邦赋至力役之征成周止以六尺七尺之上下均其多寡非如汉之有更钱隋唐之有庸钱也　王氏应电曰口率出泉商贾取税斥卖官物有息皆汉以後事用以解九赋谬甚盖自邦中四郊甸稍县都皆田赋也关市山泽亦征其物以为赋耳
一曰邦中之赋
正义郑氏康成曰邦中在城郭者　王氏昭禹曰载师以廛里任国中之地以场圃任园地又曰园廛二十而一则此所谓邦中之赋
二曰四郊之赋
正义郑氏康成曰四郊去国百里　王氏昭禹曰肆师注近郊五十里远郊百里　易氏祓曰载师以宅田士田贾田任近郊之地官田牛田赏田牧田任远郊之地盖六乡百里之内外距六遂之地也
三曰邦甸之赋
正义郑氏康成曰邦甸二百里　贾氏公彦曰郊外曰甸　易氏祓曰载师以公邑之田任甸地盖六遂之余地天子使吏治之者也
案不曰六乡而曰四郊者六乡之外宅田士田贾田官田牛田赏田牧田皆在四郊也不曰六遂而曰邦甸者六遂之外皆为公邑也
四曰家削之赋【削本亦作稍又作□所教反】
正义郑氏康成曰家削三百里　王氏昭禹曰载师职以家邑之田任削地　贾氏公彦曰大夫采地谓之家三百里之内地名削故名家削采地赋税入大夫家采地外其地为公邑赋入王家此举家削以表公邑也
案疏谓举家稍县都以表公邑是也而采地县都之赋亦在其中司勲职凡颁赏地参之一食职内职以贰官府都鄙财入之数可见食采者皆有赋入於王也但其赋由私家而後入王故疏言采地各入其主耳读者善会之
五曰邦县之赋
正义郑氏康成曰邦县四百里【贾疏四百里有小都】　易氏祓曰载师以小都之田任县地盖卿及王子弟之疏者所食采邑也
六曰邦都之赋
正义郑氏康成曰邦都五百里【贾疏五百里有大都】　易氏祓曰载师以大都之田任畺地盖公及王子弟之亲者所食采邑也
案都家各有贡大司徒职制地贡而颁职事是也通论王氏昭禹曰小都不谓之都而谓之县大都不谓之畺而谓之都盖畺对都言则独得名都分言之则县为小都畺为大都也
余论王氏与之曰三?采地之余尽为公邑天子使吏治之外诸侯封建亦自有公邑闲其中
七曰关市之赋
正义易氏祓曰赋即司市之市征司关门关之征是也　王氏详说曰周官重禁民末作故有赋
案关市讥而不征乃文王治岐之政或以九赋及关市证周官为伪非也孟子曰市?而不征则市有赋矣春秋传偪介之关暴征其私则远关有常赋矣
八曰山泽之赋
正义王氏安石曰山泽之民以其物当邦赋　易氏祓曰如卝人所取金锡玉石角人所取齿角骨物之类
九曰币余之赋【币平艺反干必世反】
正义王氏安石曰币余即职币所歛官府都鄙与凡用邦财者之币振掌事者之余财也余财本邦物而谓之赋者既已给之又振之以归於国故亦云赋存异郑氏康成曰币余谓占卖国中之斥币皆末作当增赋者若今贾人倍算矣
案九赋自邦中以至邦都即载师掌任土之法物地事授地职而以时徵其赋者也关市山泽则在田赋之外币余虽非外至亦必先入而後出既歛之乃可以均节其用故并列焉郑氏口率出泉固缪论者或以闾师九职所贡与九赋合而为一亦非也详见大府及地官闾师职
以九式均节财用
正义郑氏康成曰式谓用财之节度　魏氏校曰均节也者以三十年之通制国用总计岁所入赋若干所出费若干四分为率量用其三而存其一三十年则有十年之积国多故不至加赋以病民民有水旱之灾又得以蠲赋所以养王仁心助成恭俭之德而禁奢侈於未萌也
案大府九赋各有所待用之多少必与赋相称所以节之也职内叙其财以待邦之移用所以均之也用三余一以三十年之通制国用尤均节之大者九式无军旅盖甲出丘甸无养兵之费有事则遗人致道路之委积出畿则侯国共其资粮此古者所以薄取於民而财不匮也　古之师行未有用馈饷者齐桓东伐主鲁西伐主卫传曰师出於陈郑之间共其资粮扉屦当时所过虽以为苦而齐师岁出力常沛乎有余实由於此若王师之出则山泽闲田之所入方伯连帅之所共其储?必有素矣
通论周礼菁华曰财用共於有司而式法颁於大宰是以人主不敢违式法而过取有司亦不敢违式法而过共宰夫以式法掌祭祀之戒具酒正以式法授酒材掌皮以式法颁皮革委人以式法共薪蒸木材职币以式法敛余币职岁以式法赞逆会大府以式法颁货贿则人主虽有私心以式法而克虽有侈心以式法而消国用以裕民力以纾论道经邦此其尤重大者　陈氏傅良曰九式均节财用正大臣格心之事　九式无朝觐会同军旅田役者朝觐会同该於宾客也廪人凡邦有师役之事治其粮与其食仓人凡国之大事共道路之谷积食饮之具遗人凡师役掌道路之委积则军旅亦皆有式法矣盖虽不颁於大宰之九式而未尝不具於小宰之七事也余论陈氏传良曰周官九赋九式俱总於冢宰秦汉以後人主私意日生创为条目掌天下经赋有大司农掌山泽之赋则有少府掌没入民财则有水衡都尉而大司农则供邦国之经费少府则供天子之奉养水衡则供天子之私用名目既殊各私其局台榭陂池土木崇侈嬖幸私人赏赉无度以为无损於国家之经费而大臣亦不敢论也盖均节之法亡矣先王富藏天下或有军旅之事随所寓而发用後世聚天下之财归之京师至於用兵则有飞挽转输之劳或以财不继而致败皆由三代政法扫地无遗耳
一曰祭祀之式
正义贾氏公彦曰若大祭次祭用大牢小祭用特牲之类　王氏详说曰曲礼天地之牛角茧栗宗庙之牛角握此牲式也酒正大祭三贰中祭再贰小祭一贰此酒式也
二曰宾客之式
正义贾氏公彦曰若上公饔饩九牢飱五牢五积之类　王氏昭禹曰国君曰宾其臣曰客
三曰丧荒之式
正义郑氏康成曰荒凶年也　贾氏公彦曰丧谓若诸侯之丧诸臣之丧含禭赙賵之类荒谓凶年谷不熟有所施与也
四曰羞服之式
正义郑氏康成曰羞饮食之物也　贾氏公彦曰羞如膳夫食用六谷膳用六牲饮用六清羞用百有二十品之类　王氏昭禹曰服如司服掌王之吉凶衣服之类
五曰工事之式
正义郑氏康成曰工作器物者
六曰币帛之式
正义郑氏康成曰币帛所以赠劳宾客者
案币帛亦於鬼神用之但宾客之用尤多耳
七曰刍秣之式【刍楚纡反】
正义郑氏康成曰刍秣养马牛禾谷也　王氏昭禹曰草谓之刍谷谓之秣　王氏详说曰若委人宾客共其刍薪军旅共其委积刍薪是也
八曰匪颁之式【颁郑音班徐音坟】
正义郑氏康成曰郑司农云匪分也班如班布之班谓班赐也某谓王分赐羣臣
案匪颁如宫正内宰王宫后宫之稍食也廪人之匪颁稍食也槀人外内朝冗食者之食也百官羣士无采邑者其稍食当掌於司禄而职阙矣又如冢宰之赏羣吏及有劳绩不得受田於司勲而饶以泉布颁以粟米者与夫膳夫肉修之颁赐酒正之秩酒宫伯司裘之颁衣裘罗氏之行羽物凌人之颁氷皆匪颁之类也王氏应电以匪颁为百官之正禄然受田者不与焉
九曰好用之式【好呼报反】
正义郑氏康成曰好用燕好所赐予　王氏昭禹曰好用如玉府凡王之好赐共其货贿内府凡王及冢宰之好赐予则共之典丝辨其物书其数以待上之赐予典枲赐予亦如之盖出於上之加恩
总论王氏安石曰祭祀宾客丧荒治之大者也故列於先羞服之用急於工事工事所造急於币帛币帛之用贵於刍秣匪颁好用则用财之余事也而好用又缓於匪颁故列於九式之终
案如典丝职先云待有司之政令次云上之赐予典枲职先云以待时颁颁衣服授之次云赐予亦如之政令时颁匪颁也赐予好用也匪颁庆赐徧於羣臣者好用则王及冢宰加劳所偶及者　或谓臣民食用之式亦宜大宰颁之盖统於九式非也九式国用也故大宰掌之大司徒主教民故以仪辨?以度教节而小司徒掌饮食丧纪之禁令州长以下岁时月吉读法以申警之党正所教尤详大宰无庸更颁其式
以九贡致邦国之用
正义贾氏公彦曰此侯国岁之常贡小行人令春入贡是也大行人六服因朝而贡与此别　王氏应电曰致者定为成法使自至也　毛氏应龙曰五?诸侯各守常职以贡其所有其不在九贡之内者上弗受也下弗进也
一曰祀贡
正义郑氏衆曰祀贡牺牲包茅之属【贾疏僖公四年左传楚贡包茅不入王祭不共】
案先郑以祀贡为牺牲盖据月令命太史次诸侯之列赋之牺牲而言不知是乃不韦欲制为秦法者古无是也其诸庖人所共之好羞与
二曰嫔贡
正义郑氏康成曰嫔贡丝枲也【贾疏丝枲青州所贡】
三曰器贡
正义郑氏康成曰器贡银铁石磬丹漆也【贾疏银铁梁州所贡漆兖州所贡石即砥砺荆州所贡磬即泗滨浮磬徐州所贡】　王氏应电曰器贡吉凶礼乐之所需见禹贡考工记所称秦庐燕圅之类亦是
案银铁丹漆不得为器春秋传桃弧棘矢以共御王事又尊以鲁壶所谓器贡也
四曰币贡
正义郑氏康成曰币贡玉马皮帛也【贾疏禹贡无贡马法觐礼云匹马卓上九马随之玉即球琳皮即熊罴狐狸并雍州所贡帛即织贝之类扬州所贡】　王氏详说曰古人所谓币非止币帛也观小行人合六币可见故後郑释以玉马皮帛
案王氏应电谓币贡与服贡相类故大行人无币贡非也朝觐聘頫皆有币无为更列入贡物耳
五曰材贡
正义郑氏康成曰材贡櫄干栝柏筱簜也【贾疏并荆州所贡】
六曰货贡
正义郑氏康成曰货贡金玉龟贝也【贾疏龟出九江荆州所贡金即金三品及贝并扬州所贡】
七曰服贡
正义郑氏康成曰服贡絺紵也【贾疏豫州所贡　黄氏度曰玄纁纎纩皆是】
案岛夷皮服岛夷卉服及织文织贝织皮之?皆贡服也
八曰斿贡【斿音游】
正义郑氏衆曰斿贡羽毛也【刘氏彛曰谓羽毛可注旗旄者】
九曰物贡
正义郑氏康成曰物贡杂物鱼盐橘柚之属【贾疏鱼徐州所贡盐青州所贡橘柚荆扬所贡】
总论陈氏傅良曰九贡所列非用物不致所谓不贵异物贱用物也
案邦国独致贡以粟米皆取於甸服所以用利而民不劳也大行人六服因朝而贡此则每岁常贡　诸侯当朝亲贡之岁不复遣大夫入贡盖一岁无二贡也
以九两系邦国之民【系音计】
正义郑氏康成曰两犹耦也所以协耦万民系聨缀也　贾氏公彦曰邦国兼诸侯立法於此使万民相合耦而聨缀不离散也
一曰牧以地得民
正义魏氏校曰诸侯各有分地世养其民故曰以地得民
存疑郑氏康成曰牧州长也九州各有封域以居民也
案九两系民皆当指其与民相亲近者言之注以长为诸侯故又於诸侯之上以牧为州长然於民太濶且王畿之内不可通矣魏氏分地养民之说近之然亦不可以牧直当诸侯也侯国以诸侯为牧将王畿以天子为牧乎牧盖即指地之可以养人而言与下薮字为一例有地可养则民情恋焉所谓系也
二曰长以贵得民
案长谓若乡之乡老公也乡大夫卿也遂之遂大夫中大夫也先儒以为乡官故无府史胥徒者此其是与以其为一乡一遂之长故曰长而爵又最尊民皆尊敬之而因以系属焉此为以贵得民也诸侯统治一国总九两之柄未可以得民者目之而凡所得者何独非诸侯之所得乎侯国如此天子可知
存疑郑氏康成曰长诸侯也一邦之贵民所仰也
三曰师以贤得民
正义郑氏康成曰师有德行以教民者
四曰儒以道得民
正义郑氏康成曰儒通道艺以教民者　王氏与之曰师则德成行尊足以表率斯民故得民以贤儒则道明艺习足以教诏斯民故得民以道
案师儒大司乐所谓有道者有德者乡射礼所谓乡先生君子是也
五曰宗以族得民
正义郑氏康成曰宗继别为大宗收族者　贾氏公彦曰大宗子与族食族燕序以昭穆所以收族民即族人也　郑氏锷曰大宗则收族丧必服冠取妻必告虽无服之亲亦系属而不散故曰以族得民案继别之宗谓公子及异姓起家为大夫者然诗曰君之宗之此曰以族得民则庶民之家亦有宗矣意一姓聚居者虽无仕宦朝廷皆为立宗以统摄之通论张子曰管摄天下之人心厚风俗使人不忘本须明世族与宗法宗法立则人知统系所自来而恩义立国家之本岂得不固　吕氏祖谦曰古者建国立宗其事相须诗君之宗之言公刘整率其民上则皆属於君下则各统於宗其相维如此春秋之末晋执蛮子以畀楚楚司马制邑立宗焉以诱其遗民而尽俘以归当典刑废坏之时暂为诈伪之计犹必立宗则前此可知
余论陈氏傅良曰殷民七族寔封康叔怀姓九宗实封唐叔盖世家大族礼法足以齐其家恩义足以帅其族正有国者所以为治也汉高帝都关中徙齐诸田楚昭屈武帝以六条诏察首以强宗为言陵夷至於五代之乱元魏分析?户而先王以族得民之意散而不可复收矣
六曰主以利得民
正义郑氏衆曰主谓公卿大夫世世食采不絶民利之　郑氏康成曰利如上思利民之利谓以政教利之　郑氏锷曰左氏载荀偃卒宣子抚之曰事吴敢不如事主杜注大夫称主是也
案此节姑从旧说或曰臣妾闲民其以力作而佣食也每有常主有所利之而不肯轻离亦为系也未知是否
七曰吏以治得民
正义郑氏康成曰吏小吏在乡邑者【贾疏若比长闾胥】案吏如载师闾师旅师及都鄙之邑宰凡有治於民者皆在焉不但比长闾胥而已
八曰友以任得民
正义郑氏康成曰友谓同井相合耦耡者孟子曰乡田同井出入相友守望相助疾病相扶持则百姓亲睦　王氏昭禹曰学校之友相任以道则以道而相得乡井之友相任以事则以事而相得　贾氏公彦曰言以任则非同门之友谓田里相佐助以彼此任使而相得即邻伍聚居者
九曰薮以富得民
正义郑氏康成曰富谓薮中材物也薮亦有虞【贾疏地官泽虞职每大泽大薮中士二人】掌其政令为之厉禁使其地之民守之　贾氏公彦曰举薮则山泽?皆有材物民居可知也
案山林川泽皆有民而独举薮者财物衆而聚民多也
总论王氏安石曰自牧至薮民皆有所系属而不散故多寡死生出入往来举可知也夫然後可得而治矣後世九两既废人得自恣莫相统一故宣王料民於太原而仲山甫非之当是时上欲知民数而不得尚能得其情而制之乎民既散则放僻邪侈无不为也　王氏与之曰民心无常难合易睽惟夫牧以地长以贵主以利吏以治薮以富足以系民之身师以贤儒以道足以系民之心宗以族使知亲不可离友以任使知交不可倍然後相安相养相亲相逊虽有变故之死靡他後世九两既废人心亦离匹夫匹妇不获所
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:39:27-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
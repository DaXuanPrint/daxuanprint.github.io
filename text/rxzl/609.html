<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,春秋纂言总例原序,春秋纂言总例卷一,春秋纂言总例卷二,春秋纂言总例卷三,春秋纂言总例卷四,春秋纂言总例卷五,春秋纂言总例卷六,春秋纂言总例卷七,春秋纂言卷一,春秋纂言卷二,春秋纂言卷三,春秋纂言卷四,春秋纂言卷五,春秋纂言卷六,春秋纂言卷七,春秋纂言卷八,春秋纂言卷九,春秋纂言卷十,春秋纂言卷十一,春秋纂言卷十二,春秋纂言全文在线阅读,春秋纂言全文在线下载,大玄古籍书库">
<meta name="description" content="十二卷。总例一卷。元吴澄撰。此书仿陆淳《春秋纂例》之体例，采摭诸家之言，各附于经，而间以己意论断。首为《总例》七篇，其“天道”、“人纪”二例为吴氏所首创，其余“吉”、“凶”、“军”、“宾”、“嘉”五例，则与宋张大亨《春秋五礼例宗》雷同。七例共八十八目。其《自序》云：“凡《春秋》之例，礼失者书，出于礼则入于法，故曰刑书也。”此书之体例虽近似张大亨《五礼例宗》，而其说经则近似苏轼与朱熹，认为《春秋》本是直书其事而善恶自见，反对支离破碎、刻巧变诈之说，其说以《左传》为主。如桓公三年春正月，吴氏以为阙文，反对前儒">
<title>春秋纂言_吴澄_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">春秋纂言</span> <br/>
          作者： <span class="inputVal" id="bkauthor">吴澄</span> <br/>
          朝代： <span class="inputVal" id="bkdate">元代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,经学,完结</span> <br/>
          字数： <span class="inputVal" id="bknum">[book_length]348742</span> <br/>
          说明： <span class="inputVal" id="bkdec">十二卷。总例一卷。元吴澄撰。此书仿陆淳《春秋纂例》之体例，采摭诸家之言，各附于经，而间以己意论断。首为《总例》七篇，其“天道”、“人纪”二例为吴氏所首创，其余“吉”、“凶”、“军”、“宾”、“嘉”五例，则与宋张大亨《春秋五礼例宗》雷同。七例共八十八目。其《自序》云：“凡《春秋》之例，礼失者书，出于礼则入于法，故曰刑书也。”此书之体例虽近似张大亨《五礼例宗》，而其说经则近似苏轼与朱熹，认为《春秋》本是直书其事而善恶自见，反对支离破碎、刻巧变诈之说，其说以《左传》为主。如桓公三年春正月，吴氏以为阙文，反对前儒“桓无王明天讨不加”之说。此书初刻于元，现存田元刻大字本、《四库》系抄本。</span> <br/>
          封面： <span class="inputVal" id="bkimg">Z_5010.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]春秋纂言
[book_author]吴澄
[book_date]元代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,经学,完结
[book_length]348742
[book_dec]十二卷。总例一卷。元吴澄撰。此书仿陆淳《春秋纂例》之体例，采摭诸家之言，各附于经，而间以己意论断。首为《总例》七篇，其“天道”、“人纪”二例为吴氏所首创，其余“吉”、“凶”、“军”、“宾”、“嘉”五例，则与宋张大亨《春秋五礼例宗》雷同。七例共八十八目。其《自序》云：“凡《春秋》之例，礼失者书，出于礼则入于法，故曰刑书也。”此书之体例虽近似张大亨《五礼例宗》，而其说经则近似苏轼与朱熹，认为《春秋》本是直书其事而善恶自见，反对支离破碎、刻巧变诈之说，其说以《左传》为主。如桓公三年春正月，吴氏以为阙文，反对前儒“桓无王明天讨不加”之说。此书初刻于元，现存田元刻大字本、《四库》系抄本。
[book_img]Z_5010.jpg


[book_title]提要
欽定四庫全書　　　　　經部五
春秋纂言總例　　　　　春秋類
提要
【臣】等謹案春秋纂言總例七卷春秋纂言十二卷元吳澄撰澄有易纂言已著録是書採摭諸家傳注而間以己意論斷之首為總例凡分七綱八十一目其天道人紀二例澄所創作餘吉凶軍賓嘉五例則與宋張大亨春秋五禮例宗互相出入似乎蹈襲然澄非蹈襲人書者蓋大亨學派出於眉山蘇氏澄之學派兼出於金谿新安之間門戶不同師傳各異未暏大亨之書故與之闇合而不知也然其縷析條分則較大亨為密矣至於經文行欵多所割裂而經之闕文亦皆補以方空於體例殊為未協則澄於諸經率皆有所點竄不獨春秋為然讀是書者取其長而置其所短可也明嘉靖中嘉興府知府蔣若愚嘗為鋟木歲久散佚世罕傳本王士禎居易録自云未見其書又云朱檢討曾見之吳郡陸醫其清家是朱彛尊經義考之註存字亦僅曾一睹之耳此本為兩淮所採進殆即傳寫陸氏本歟久微而復著固亦可寶之笈矣乾隆四十六年六月恭校上
總纂官【臣】紀昀【臣】陸錫熊【臣】孫士毅
總校官【臣】陸費墀

[book_title]春秋纂言总例原序
屬辭比事春秋教也昔唐啖助趙匡集春秋傳門人陸淳又類聚事辭成纂例十卷今澄既采摭諸家之言各麗于經乃分所異合所同倣纂例為總例七篇初一天道次二人紀次三嘉禮次四賓禮次五軍禮次六凶禮次七吉禮例之綱七例之目八十有八凡春秋之例禮失者書出于禮則入于法故曰刑書也事實辭文善惡畢見聖人何容心哉盖渾渾如天道焉嗚呼其義微矣而執謙自謂之竊取區區末學庸詎可得與聞乎臨川吳澄序

[book_title]春秋纂言总例卷一
欽定四庫全書
春秋纂言總例卷一　　　　元　吳澄　撰
天道
年
隱公元年【己未竟己巳凡十一年】
桓公元年【庚午竞丁亥凡十八年】
莊公元年【戊子竟己未凡三十二年】
閔公元年【庚申竟辛酉凡二年】
僖公元年【壬戌竟甲午凡三十三年】
文公元年【乙未竟壬子凡十八年】
宣公元年【癸丑竟庚午凡十八年】
成公元年【辛未竟戊子凡十八年】
襄公元年【己丑竟己未凡三十一年】
昭公元年【庚申竟辛卯凡三十二年】
定公元年【壬辰竟丙午凡十五年】
哀公元年【丁未至庚申春獲麟凡十四年】
【新君繼世踰年稱元年先儒謂踰年改元非也自漢武帝後天子立年號以紀元繼世之君次年更易舊君年號而别立年號故曰改元古諸侯非如後世天子之有年號直以在位之一年而稱為元年爾何改之云又謂諸侯無史記不當僭稱元年亦非也後世天子既有年號則諸侯之國紀事皆用天子之年古天子無年號諸侯但遵用時王之正朔而已年則自以其國君在位之一年二年而紀何僭之有按禮記内則言閭史州史夫以二十五家之閭尚且有史以記一閭之事豈有諸侯之君而乃無史以記一國之事乎魯自伯禽初封子考公首嗣弟煬公熙立子幽公宰嗣弟魏公瀆弑宰簒立子厲公擢嗣弟獻公其立子貞公濞嗣弟武公敖立廢長子招次子懿公戲嗣立招之子伯御弑戲簒立宣王誅之戲之弟孝公稱立子惠公弗湟嗣春秋前十三世不滿四百年春秋隱桓莊閔僖文宣成襄昭定訖哀十四年十二世凡二百四十二年春秋後哀公又十三年通計二十七年子悼公寜嗣三十七年子元公嘉嗣二十一年子穆公顯嗣三十三年子共公奮嗣二十二年子康公屯嗣九年子景公匽嗣二十九年子平公旅嗣二十二年子文公賈嗣二十三年子頃公讎嗣二十四年楚滅魯春秋後九世凡二百二十年共三十四世八百餘年】
時
春【二百四　　公羊莊二十十二　　　六年闕春字】
夏【二百四十一】
秋【二百三十九】　　闕秋【二○桓四○七】
冬【二百三十七】　　闕冬【四○桓四○七○昭十○定十四○公羊成十年亦闕冬時者天之春夏秋冬也初昏斗柄指寅指卯指辰之月為春指巳指午指未之月為夏指申指酉指戌之月為秋指亥指子指丑之月為冬夏后氏以建寅為正月孟春為歲首季冬為歲終最得天時之正商人以建丑為正月漢律歷志所援商歷十有二月冬至為歲終周人以建子為正月故禮記左傳冬至在正月夏至在七月考漢律歷志則周書武成召誥所載月數皆從建子之月數起又考周官所言春夏秋冬四時則與夏商無異盖月數雖改而天時不可改也古書凡書時者不繫以月金縢秋大熟未獲是也書月者不冠以時召誥惟二月既望是也春秋書時而繫以月書月而冠以時盖因魯歷改時而書以譏其變常正月二月冬也而曰春四月五月春也而曰夏七月八月夏也而曰秋十月十有一月秋也而曰冬據實書之其非著矣】
月
王正月【九十三○隱元○桓元○二○十○十八○莊元○三○五○六○八○十○十一○十六○十九○二十一○二十二○三十○閔元○二○僖元○二○三○四○六○八○十○十五○十六○十八○二十四○二十五○二十六○三十○三十二○文元○三○五○八○十二○十三○十四○宣元○三○四○九○十四○十六○十七○成元○三○五○六○七○九○十四○十六○十八○襄元○二○八○十一○十四○十六○十九○二十○二十一○二十二○二十九○三十○三十四○昭元○三○四○五○六○七○十○十五○二十○二十三○二十六○三十○三十一○三十二○定二○三○六○七○八○九○十五○哀元○八】
闕王【十○桓三○四○五○六○八○十一○十二○十四○十六○十七】
王二月【二十一○隱三○四○十○莊二○四○二十○僖三十三○文二○十八○宣二○成十五○襄十七○二十三○二十六○昭十一○二十四○定四○哀二○四○九○十】闕王【三○桓七○十三○十五】
不首時【十七○桓十七○莊十○文元○九○十二○成元○三○六○九○襄十四○十五○昭十五○定三○六○八○十四○十五】
王三月【十九○隱七○莊十二○十八○二十四○三十八○僖九○十二○十九○文十○成十一○襄四○六○十二○昭十八○二十一○二十八○定元○五○十○】不首時【三十四○隱元○三○八○九○桓元○二○十三○十五○莊元○四○十○僖十三○十六○二十八○文二○五○七○九○十五○宣元○成元○四○十三○十五○襄十六○二十三○昭元○七○十二○十四○二十六○定四○八○哀十】
四月【五十九○隱三○五○桓元○二○六○九○十五○十六○十八○莊三○七○十二○十九○二十八○三十一○僖三○十三○十六○二十五○二十八○三十一○三十二○三十三○文元○七○八○十七○宣六○十○十八○成二○四○十○十六○襄三○七○十一○十四○二十二○三十○昭七○八○九○十一○十三○十四○二十二○二十七○二十八○二十九○三十一○定三○四○七○九○十一○哀元○二○三】
五月【五十三○隱元○二○六○十一○桓八○十○十一○十四○十五○十七○莊三○十一○二十一○二十二○二十五○閔二○僖二○十五○十八○二十○二十三○二十八○文三○十三○十四○十六○十八○宣十○十四○十五○成七○十○十三○襄二○九○十○十六○二十五○二十九○三十○昭三○十一○十二○十八○十九○二十四○定二○四○十四○十五○哀三○十一○十二】
六月【五十七○隱八○十○桓三○十二○十七○莊四○六○十○十三○二十五○二十七○三十一○閔元○僖元○三○十四○十九○二十七○二十八○二十九○文二○十四○十五○十六○十七○十八○宣元○四○八○十○十二○十五○十七○成二○六○十○十五○十六○十七○襄二○三○二十○二十五○三十一○昭元○十五○十七○十八○二十二○二十三○二十八○三十○定元○四○五○九○哀四】
七月【七十二○隱元○六○八○九○十一○桓二○三○九○十一○十二○十三○十六○十八○莊二○四○九○十三○十四○二十○二十一○二十二○三十○三十二○僖元○二○八○九○十○十二○十五○十六○二十四○三十一○文二○十○十三○十四○宣八○十二○十八○成二○八○九○十○十三○襄二○四○十一○十九○二十二○二十四○二十七○三十○昭四○五○十○十二○二十一○二十三○二十五○二十八○二十九○三十二○定元○四○五○八○十五○哀三○六○八○十一】
八月【五十九○隱二○三○八○桓六○十二○十四○十七○莊九○十二○二十四○三十○三十二○閔元○二○僖元○四○五○十一○十四○十五○十八○二十二○二十七○文二○六○七○八○九○十六○宣六○九○成二○七○十五○十八○襄四○七○九○十五○十九○二十三○二十四○二十五○二十六○二十八○昭三○七○十三○十四○十六○十七○二十一○二十三○二十四○三十○定十五○哀二○四○七】
九月【五十一○隱元○二○四○五○八○桓二○三○六○十一○十五○莊九○十○三十○閔二○僖元○二○五○九○十三○十五○十七○文九○十四○宣二○五○九○十四○成十四○十六○十七○襄元○十二○十三○十七○二十一○二十九○三十一○昭四○六○七○十○十一○十六○二十五○二十六○定元○七○八○十五○哀五○十三】
十月【五十九○隱二○十○桓元○八○十三○十七○莊元○十○十二○十五○十八○三十二○僖元○二○三十三○文元○五○六○八○十一○十八○宣二○三○六○八○九○十一○十八○成元○八○十○十一○十二○十四○十六○襄七○十八○二十○二十一○二十三○三十○三十一○昭八○十二○十三○十六○二十○二十二○二十五○二十六○二十七○二十九○定元○二○七○十二○哀二○三○九】
十有一月【三十二○隱十一○桓十二○十五○十六○莊八○二十三○僖十五○二十二○二十三○文四○十五○十六○十七○成二○三○五○九○十五○十七○襄十五○二十八○三十一○昭元○七○十一○二十○二十五○定四○十二○哀二○十一○十三】
十有二月【五十九○隱元○二○三○四○五○八○桓十○十一○十二○十四○十八○莊二○十六○二十一○二十三○二十六○二十九○閔二○僖元○四○八○十二○十六○十七○二十一○二十五○二十七○三十一○三十二○三十三○文二○十二○十三○十五○宣十二○成五○十六○十七○十八○襄五○六○七○九○二十五○二十七○二十八○昭四○七○十○二十二○二十五○三十○三十一○三十二○定十二○哀四○八○十二○十三】
閏月【二○文六○哀五】
【月者時王所改之月也故歲首正月或二月或三月月數之上皆加王字以見此月乃周王所頒之歷按周改月數而詩之小雅四篇所稱六月十月四月二月雖是周時之詩而用夏正之月盖夏正得天時之正行於民間者久故作詩者從舊俗稱之爾豳風七月公劉之詩也乃夏之時所作若書之周書禮之周官戴記所載左氏公穀三傳所述及孟子所言則皆周所改之月也】
日
甲子【七○僖十六○文二○宣八○成三○襄十六○二十四○昭十】
乙丑【四○莊四○宣二○成十六○昭二十二】
丙寅【二○成十六○定十二】
丁卯【二○桓六○文三】
戊辰【十一○僖元○九○文十六○成七○昭五○七○十九○二十三○二十五○定元○八】
己巳【九○隱三○桓十三○十五○僖二十二○二十八○文三○宣十○襄二十三○二十五】
庚午【六○隱八○莊三十○僖十二○襄十七○二十九○定】
辛未【五○隱十○莊二十五○文十六○成十六○襄五】
壬申【八○桓十四○僖十六○二十八○宣十四○成四○六○十七○昭十二】癸酉【十二○隱九○僖二十五○文九○十四○十八○宣九○成二○襄二十三○三十一○昭十五○二十二○哀五】
甲戌【九○桓五○僖元○二十七○文七○宣十八○昭十三○十七○哀二○十一】乙亥【十二○桓十四○莊元○僖十七○文六○十四○宣三○成三○十六○襄二十三○二十五○二十七○昭二十二】
丙子【四○桓十八○成九○哀二○三】
丁丑【七○桓八○十七○莊二十四○僖九○十二○文二○十八】
戊寅【六○莊十一○二十四○僖十八○宣十二○襄三○十六】
己卯【五○桓八○僖十五○三十二○襄二十三○昭十九】
庚辰【十一○隱二○三○九○成十五○襄二○十三○二十一○昭三十○定四再○十五】辛巳【十一○隱五○十○僖二○三十三○宣八○成六○襄二十七○三十一○定十四○十四○哀元】
壬午【十四○隱十○十一○桓六○僖元○文八○十三○宣八○十七○成二○襄六○二十六○昭八○十八○二十一】
癸未【六○隱三○桓十一○莊八○文十七○襄九○昭七】
甲申【三○文五○十四○昭十一】
乙酉【七○莊二○閔二○僖九○文八○宣四○成十六○十七】
丙戌【八○桓十二再○文八○宣三○成二○襄七○昭二十四○二十八】
丁亥【三○桓十三○僖十八○宣十一】
戊子【四○文七○宣八○襄四○昭十】
己丑【九○桓五○十八○僖三十二○文十三○宣八○成五○十一○十八○襄二】庚寅【八○隱八○僖二十三○二十七○宣八○成二○十四○襄二○哀六】
辛卯【十○隱三○八○莊七○僖十四○文十○襄十九○二十六○昭二十○定三○哀三】壬辰【四○隱十一○桓三○十二○定二】
癸巳【十○桓十七○莊三十三○僖三十三○宣十○襄二十四○三十一○昭二十八○定元○四○哀二】
甲午【八○莊八○十二○文十一○成十六○襄十○二十六○三十○哀三】
乙未【六○桓十五○僖二十七○襄十四○二十八○昭二十三○二十四】
丙申【四○莊二十二○僖十六○成二○定五】
丁酉【四○桓十八○莊九○昭十一○二十四】
戊戌【三○莊二十一○文十八○哀十】
己亥【九○隱八○桓七○襄九○十五○三十一○昭十一○十六○二十五再】庚子【三○文十二○宣十七○昭二十九】
辛丑【七○閔二○文九○十五○成十七○昭八○定十五○哀四】
壬寅【二○桓十二○文四】
癸卯【四○宣十五○十七○成八○哀三】
甲辰【二○昭七○哀十二】
乙巳【五○僖二十○二十七○三十三○文二○成十五】
丙午【七○桓十○十七再○僖二十五○二十八○成三○十】
丁未【十○桓元○十二○莊二十八○僖八○二十二○文元○宣十七○成三○十八○昭三】
戊申【七○隱四○桓二再○僖五○十六○文八○定九】
己酉【六○僖十九○成二○五○襄四○昭元○哀七】
庚戌【三○隱三○襄二十一○哀四】
辛亥【八○隱八○文五○成三○襄四○二十○昭三十一○定五○十五】
壬子【三○宣二○襄二十五○定五】
癸丑【六○莊二十二○二十五○僖二十一○二十八○成十五○昭二十三】
甲寅【五○莊二十三○二十八○成四○襄二十八○哀四】
乙卯【三○隱二○宣十二○昭四】
丙辰【四○桓十七○宣十○襄十九○二十】
丁巳【十○桓十四○僖元○文元○成十七○襄十五○昭元○十一○十五○三十一○定十五】
戊午【二○文十二○定十五】
己未【七○莊三十二○僖二十六○宣十七○襄三○十一○十四○昭三十二】庚申【六○桓十○莊九○成九○十八○襄二十○昭二十六】
辛酉【九○隱六○莊二十一○閔元○宣九○成元○襄元○九○二十二○哀十一】壬戌【五○隱十○僖十五○宣十八○襄三○七】
癸亥【十二○莊二十六○三十○三十二○僖二十五○文元○十七○襄十五○昭七○定元○六　十二○哀八】
辛【二○昭二十五上辛季辛】
朔【三十○日食書朔二十七○僖十六正月戊申朔○二十二十一月己巳朔○文十六四不視朔】
晦【二○僖十五九月己卯晦○成十六六月甲午晦】
【日者以十日配十二辰凡六十春秋書法以事繫日以日繫月以月繫時然所書之事亦有不繫日而直繫月者亦有不繫月而直繫時者陸氏所纂書日書月書時例已得其當今悉從之按啖氏曰公穀多以日月為例或以書日為美或以為惡夫美惡在於事迹見其文足以知日月之例皆穿鑿妄說也】
【杜氏曰凡朝聘會遇侵伐用兵執殺土功之屬例不書日盟戰敗入滅崩薨卒葬弑君日食之屬例多書日盟自文公以前書日者凡二百四十九宣公以下書日者四百三十一年數略同而日數加倍故知久遠遺落不與近同陸氏曰公羊謂不日遠也所見異辭所聞異辭亦久遠多遺落也】
【凡例當書日而不書者盖舊史之文遺闕或他國告辭不具不當書日而書日者皆有意也合書日而不書者盖為同日上文已有事不可重言其日亦有舊史文闕不合書日而書日者盖為同日下文有大事須書日故於上文書之亦有同時上文有大事既書日矣若下文不書日則似同日故書日以别之事合書日而值晦朔則因寄其晦朔以為推歷之徵驗】
【日食皆書日及朔不書日者文闕不書朔者或非朔日○星不見星隕及隕石有定日故書日其星孛或累日或逾月則書月書時○震電如常者不書非常者書日○無氷彌時無之者書時其月無之者書月雨氷氷亦書月○十二月霜不殺草冬不寒也十月今之八月隕霜記其早也故皆書月○雨雪雨雹不踰時但以為災故書其時而不書月日桓八年十月大雨雪今之八月記非時也故書月昭四年王正月大雨雹歲首為災故書月隱九年三月庚辰大雨雪書日者承上文大雨震電之後欲見相去八日之近洊有變異故特書日○不雨皆書月者既不成災但記其苦於月不雨爾○旱及水皆書時者為其久而成災故不可書月日也○饑有年冬收後則知之故但書時無麥禾亦同無麥苖則在秋時○地震山崩皆一日故書月書日○内災皆書日内事詳也外災或書月或書時莫能定知外事略也昭十八年夏四月壬午宋衛陳鄭災以四國同日災天下所異故特書日○螟螽為害書月者當月有之不連月也書時者連月有之也○蟲獸飛禽之異皆書時者但記其異故不假月日惟僖十六年六鷁退飛承上文春正月戊申朔隕石之下故特加是月二字以見其與隕石不同日而同在正月也○獲麟書時者從書田狩例】
【公即位皆不書日以其必是朔日故也惟定公以昭公之喪六月乃至故書日以明其既殯而即位且志非常也○天王歸入書月以魯史不定知王室之事故也若王史則當書日諸侯歸入納亦然大夫歸入則但書時天王出魯公夫人出遜皆月而不日者出與至皆不同日故不書日諸侯出奔皆書月大夫奔及逃叛則但書時内大夫奔即書月執諸侯皆書月諸侯執他國大夫皆書時若執魯大夫即書月異於外也弑君皆書日大其事也殺他國君亦然外殺公子大夫皆但書時降於君也内刺公子大夫即書日比之卒也】
【昏禮往納幣往送女依聘例書時逆夫人至國則書月惟莊公逆哀姜特變文書入又書日以示急切外來納幣亦書時外來逆女則書月莒慶來逆不書月文不具内女歸外永離本國故亦書月外女歸外者情不比内但書其時内女自夫家來者但書時不比嫁時也内女被出即書月事切於常也夫人被出亦如之】
【諸侯來朝常事也但記其時僖十四年六月季姬使鄫子來朝以事異特書月也他國使使來聘亦常事故但書時雜事來者亦書時其有事大者如天王錫命之類乃書月爾公如京師及如他國合嘗月或不書者因舊史也故夫子存其書月者以示義内大夫如外但書時會葬者即書月重喪事也盟以結二國之好國之大事故例皆書日内盟有不書者文闕外盟多不書者或告辭略或文闕也其來盟及莅盟不書日者來盟者不以至日盟莅盟者但紀其去盟時所以不日也平者皆書月事輕於盟也公會諸侯皆書月重公也外諸侯會則但書時内大夫會外大夫亦不書月公與諸侯遇禮合書月不書者因舊史也公自外還至國皆書月内大夫至但書時不可比君也】
【諸侯相侵伐但書時輕於入滅故也内侵伐當書月經中書月者少因舊史也故夫子存其書月者以示義内被侵伐當書月經不書月者多意與上同内與外共侵伐義亦同上圍襲追等用日月與侵伐並同内與外取國邑悉書月重於侵伐也内外救皆書月竊記其善也内外次例但書時遷皆書月重於侵伐也降克並同棄師殱亡皆積久而致非一日之事故不書日内兵入他國例合書日不日者史文闕也戰及敗及滅及焚皆書日事重故也軍旅雜事惟大閲及治兵一日之事故書日其餘但記非常及改是作故隨事輕重或月或時以明變常之始爾故皆不書其日蒐狩之禮四時有常變者則書紀其失也但著其時桓四年公狩于郎為公非禮之行故書月興作皆合於農隙但紀其時是非著矣僖二年正月城楚丘内為外城故特書月改革但紀其初不必言日賦稅但紀變常之時故不必標其日月】
【崩薨卒葬例嘗日重喪事也雖未踰年之君卒亦書日其不日者故也與成君之薨故則不地者同葬書月以紀得禮失禮也或無月者史文闕】
【郊及廟祭皆記日敬大事也其或不日者文闕若泛序郊廟如卜郊丹楹等即不日非祭事故也雩事為旱而非正祭故月而不日其社祭自有定日其他所載皆雜事故亦不日】
變異
日食【三十六】
【有日有朔二十六○桓三既○莊二十五○二十六○三十○僖五○文十五○成十六○十七○襄十四○二十○二十一再○二十三○二十四既再○二十七○昭七○十五○十七○二十一○二十二○二十四○三十一○定五○十二○十五】
【有日無朔七○隱三○僖十二○文元○宣八既○十○十七○十五】
【無日有朔一○桓十七】
【日朔俱無二○莊十八○僖十】
恒星不見【莊七】　○隕【同上】○有星孛【文十四○昭十七○襄十三】震電【隱九】震夷伯之廟【僖十五】
隕霜不殺草李梅實【僖三十三】○隕霜殺菽【定元】
無冰【桓十四○成元○襄二十八】○雨木冰【成十六】
大雨雪【隱九○僖十】○雨雪【桓八】
大雨雹【僖二十九○昭三○四】
大雨【隱九】○雨【僖三】○不雨【莊三十一○僖二○三再○文二○十○十三】大旱【僖二十一○宣十】
饑【宣十○十五】○大饑【襄二十四】○無麥苖【莊七】○大無麥禾【莊二十八】
有年【桓三】○大有年【宣十六】
地震【文九○襄十六○昭十九○二十三○哀三】
沙鹿崩【僖十四】○梁山崩【成五】
隕石【僖十六】
大水【桓元○十三○莊七○十一○二十四○二十五○宣十○成五○襄二十四】火【宣十六】○災【桓十四○僖二十○成三○襄九○三十○昭九○十八○定二○哀三○四】○大災【莊二十】
螟【隱五○八○莊六】○螽【桓五○僖十五○文八○宣六○十三○十五○襄七○哀十二○十三再】○雨螽【文三】○蝝生【宣十五】
有蜚【莊二十九】○有【莊十八】○多麋【莊十七】○有鸜鵒來巢【昭二十五】○六鷁退飛【僖十六】
獲麟【哀十四】
【自日食至此皆天道之變異也春秋常事不書唯變異則書有年大有年獲麟亦是變異或指為祥瑞者非二百四十二年有年者再而已豈得謂祥乎麟非治世不出出於亂世為獵人所獲而死異孰大焉】
春秋纂言總例卷一

[book_title]春秋纂言总例卷二
欽定四庫全書
春秋纂言總例卷二　　　　元　吳澄　撰
人紀
王
【周姬姓其先帝嚳之胤名棄在唐虞時為稷官封於邰子不窋失官竄戎狄其孫公劉國於邠太王亶父去邠居岐周文王昌自岐周徙豐武王發伐商有天下都鎬傳成王誦康王釗昭王瑕穆王滿共王伊扈懿王囏孝王辟方夷王燮厲王胡宣王靖幽王宫湼十二世至平王宜臼幽王太子也幽王嬖褒姒欲立其子伯服廢申后及太子太子奔申申侯與犬戎弑幽王太子嗣立遷洛都王城四十九年為魯隱公元年春秋之始在位五十一年隱三年崩太子泄父早卒孫桓王林繼元年為魯隱公四年在位二十三年桓十五年崩子莊王佗嗣元年為魯桓公十六年在位十五年莊十二年崩經不書子僖王胡齊嗣元年為魯莊公十三年在位五年莊十七年崩經不書子惠王䦘嗣元年為魯莊公十八年在位二十六年僖八年崩子襄王鄭嗣元年為魯僖公九年在位三十三年文八年崩子頃王王臣嗣元年為魯文公九年在位六年文十四年崩經不書子匡王班嗣元年為魯文公十五年在位六年宣二年崩弟定王瑜立元年為魯宣公三年在位二十一年成五年崩子簡王夷嗣元年為魯成公六年在位十四年襄元年崩子靈王泄心嗣元年為魯襄公二年在位二十七年襄二十八年崩子景王貴嗣元年為魯襄公二十九年在位二十五年昭二十二年崩景王太子夀早卒立王子猛未踰年卒猛之弟敬王匄立元年為魯昭公二十三年四年徙都洛之成周三十九年為魯哀公十四年春秋之終在位四十四年哀十九年崩其後又有元王仁七年貞王介二十八年考王嵬十五年威烈王午二十四年安王驕二十六年烈王喜七年顯王扁四十八年慎靚王定六年赧王延自成周遷王城五十九年周亡周有天下八百餘年約計四百年在春秋前二百四十二年在春秋中二百二十五年在春秋後】
天王【三十○闕天字三○誤王字為子一】
【歸物三○隱元歸賵○文五歸含賵闕天○定十四歸脤】
【聘七○隱七○九○桓四○五○八○僖三十○宣十】
【錫命三○莊元闕天○文元○成八誤王為子】
【來一○桓十五】
【會葬二○文元○五闕天】
【居二○僖二十四○昭二十三】
【入一○昭二十六】
【狩一○僖二十八】
【殺一○襄三十】
【崩九○隱三○桓十五○僖八○文八○宣二○成五○襄元○二十八○昭二十二】
王月【百三十三○闕王十三不與】
從王【一○桓五】
王所【二○僖二十八再】
王室【一○昭二十二】
王師【一○成元】
王后【二○桓八○襄十五】
王世子【一○僖五】
王子【周自平王始入春秋為一世○生太子泄父王子狐為二世狐無後○泄父早卒生桓王為三世○桓王生莊王王子克為四世克無後○莊王生僖王王子虎王子頹為五世虎見經别為王叔氏諡文公王叔桓公王叔陳生其後也頹無後○僖王生惠王為六世○惠王生襄王王子帶為七世帶别為甘氏諡昭公八世成公九世景公十世簡公悼公過平公鰌十一世桓公○襄王生頃王為八世○頃王生匡王定王王札子王季子為九世札子季子見經札子無後季子别為劉氏諡康公十世定公夏十一世獻公十二世文公卷十三世桓公○定王生簡王為十世○簡王生靈王儋季為十一世儋季别為儋氏十二世括十三世翩○靈王生景王王子佞夫為十二世佞夫見經無後○景王生王子夀王子猛敬王王子朝為十三世子猛子朝見經】
王姬【五○莊元逆○築館○歸於齊歸齊襄公也○莊二卒○莊十一歸於齊歸齊桓公也】
公
宋【公爵子姓商之後周武王伐商封紂庶兄微子啟于宋以奉湯祀國在商丘後為亳州應天府傳微仲衍公稽丁公申閔公共煬公熙厲公鮮僖公舉惠公覸哀公戴公武公司空宣公力穆公和七年入春秋魯隱二年卒殤公與夷立魯桓二年弑莊公馮立魯莊二年卒閔公捷嗣魯莊十二年弑桓公御說立魯僖九年卒襄公兹父嗣魯僖二十三年卒成公王臣嗣魯文七年卒昭公杵臼嗣魯文十八年弑文公鮑立魯成二年卒共公瑕嗣魯成十五年卒平公成嗣魯昭十年卒元公佐嗣魯昭二十五年卒景公頭曼嗣二十六年春秋終在位六十四年卒又有昭公特悼公購由休公田公辟兵公剔成公偃至周赦王二十九年齊魏楚滅之宋亡】
【凡畿外諸侯必王者之後乃爵為公所謂上公九命之國地方百里經所書公爵惟此一國州郭虞則畿内之公也】
州【公爵姜姓寰内諸侯在王畿之内蘇忿生采地十二邑之一也後為州公食邑在今孟州温縣左氏誤以淳于公為州公淳于盖杞之邑在密州高密縣非州國也】
郭【公爵姬姓郭虢二字盖通用傳記皆作虢唯春秋經書郭公文王二弟虢仲虢叔武王克商封仲及叔謂之二虢仲所封在陜州陜縣叔所封在鳳翔府虢縣皆王畿采邑】
虞【公爵姬姓太王第二子仲虢生季簡季簡生叔達叔達生周章虞仲及武王克商求大伯仲雍之後得周章已為吳君乃别封其弟虞仲於周之北故夏墟為西吳後世謂之虞公自虞仲至虞公十二世】
侯
晉【侯爵姬姓周武王之子成王之弟虞封於唐故唐城在絳州翼城縣西二十里堯之苖裔所封成王時國亂滅之而封虞唐叔子燮徙居晉水旁在并州晉城縣北二里改唐為晉傳武侯寧族成侯服人厲侯福靖侯宜臼僖侯司徒獻侯籍穆侯費王殤叔文侯仇昭侯伯封文侯弟成師為曲沃桓叔其邑大於晉國傳莊伯鮮十一年入春秋魯隱七年卒武公稱嗣晉昭侯傳孝侯平鄂侯鄀二年入春秋魯隐五年卒哀侯光嗣魯桓二年曲沃武公虜哀侯小子侯立魯桓七年曲沃武公弑之哀侯弟緡立魯莊十六年曲沃武公弑緡周僖王命武公為晉侯魯莊十七年卒獻公詭諸嗣魯僖九年卒奚齊立弑卓子立魯僖公十年弑惠公夷吾立魯僖二十四年卒文公重耳立魯僖三十二年卒襄公驩嗣魯文六年卒靈公夷臯嗣魯宣二年弑成公黑臀立魯宣九年卒景公獳嗣魯成十年卒厲公州蒲立魯成十八年弑襄公孫悼公周立魯襄十五年卒平公彪嗣魯昭十年卒昭公夷嗣魯昭十六年卒頃公去疾嗣魯昭三十年卒定公午嗣三十一年春秋終三十七年卒後有出公鑿哀公驕幽公柳烈公止十九年周威烈王命魏趙韓三卿為侯三十七年卒至孝公頎静公俱酒二年三侯滅晉分其地晉祀絶】
齊【侯爵姜姓周西伯文王得太公呂尚為師後相武王伐紂封於齊傳丁公仡乙公得癸公慈母哀公不辰胡公静獻公山武公夀厲公無忌文公赤成公脫莊公購僖公禄父九年入春秋魯桓十四年卒襄公諸兒嗣魯莊八年弑桓公小白立魯僖十七年卒第三子孝公昭嗣魯僖二十七年卒桓公第四子昭公潘立魯文十四年卒子舍嗣桓八第五子懿公商人弑之而立魯文十八年弑桓公第二子惠公元立魯宣十年卒頃公無野嗣魯成九年卒靈公環嗣魯襄十九年卒莊公光嗣魯襄二十五年弑景公杵臼嗣魯哀五年卒孺子荼嗣魯哀六年弑悼公陽生立魯哀十年卒簡公壬嗣魯哀十四年弑又有平公驁宣公積康公貸十九年周王命田和為齊侯二十六年卒呂氏絶祀】
蔡【侯爵姬姓文王子度初食邑於蔡武王分紂都之南國之於鄘後被紂子武庚誘之以畔而放成王復封其子胡於蔡傳侯荒宫侯厲侯武侯夷侯僖侯所事共侯興戴侯宣公考父二十八年入春秋魯隱八年卒桓公封人嗣魯桓十七年卒哀侯獻舞立魯莊十九年卒于楚穆侯肸嗣魯僖十四年卒莊公甲午嗣魯文十五年卒文公申嗣魯宣十七年卒景公固嗣魯襄三十年弑靈公般立魯昭十一年楚子殺之國滅魯昭十五年平公廬歸國魯昭二十年卒悼公東國立魯昭二十三年卒于楚昭公申立魯哀四年盜殺之成公朔嗣十年春秋終魯哀二十三年卒後有聲公產元公侯齊歷三十四年楚惠王滅之蔡絶祀】
衛【侯爵姬姓文王子封初食邑於康武王分紂都之東國之于衛傳康伯牟考伯嗣伯庭伯靖伯貞伯頃侯僖侯羨武公和莊公楊桓公完十二年入春秋魯隱四年弑宣公晉立魯桓十二年卒惠公朔立魯莊二十五年卒懿公赤嗣魯閔二年為狄所殺戴公申立卒文公燬立魯僖二十五年卒成公鄭嗣魯宣九年卒穆公遫嗣魯成二年卒定公臧嗣魯成十四年卒獻公衎嗣魯襄十四年奔齊定公弟殤公剽立魯襄二十年弑獻公衎復歸魯襄二十九年卒襄公惡嗣魯昭七年卒靈公元立魯哀二年卒出公輒立莊公蒯瞶入于戚魯哀十二年入國出公出春秋後魯哀十七年莊公出魯哀十八年出公復入在位共二十五年卒于越後有悼公黔敬公弗昭公糾懷公亹慎公頹聲公訓成侯速平侯嗣君懷君元君君角二十二年秦二世廢之為庶人衛絶祀】
陳【侯爵媯姓舜之後虞閼父為周陶正武王封其子胡公滿于陳傳申公犀侯相公臯羊孝公突慎公圉戎幽公寧僖公孝武公震夷公悦平公燮文公圉桓公鮑二十三年入春秋魯桓五年卒弟佗殺太子免代立桓六年蔡人殺佗立厲公躍魯桓十二年卒宣公杵臼立魯僖十三年卒穆公欵嗣魯僖二十八年卒共公朔嗣魯文十三年卒靈公平國嗣魯宣十年弑次年楚立成公午魯襄四年卒哀公溺嗣魯昭八年卒弟招殺太子偃師楚滅陳魯昭十三年偃師之子惠公吳歸國魯定公四年卒懷公柳嗣魯定八年卒閔公越嗣二十一年春秋終魯哀十七年楚滅陳】
【凡畿外大國皆爵為侯七命地方百里經所書此五國有初大而後漸降於次國者有中微而後浸踰於大國者】
滕【侯爵姬姓文王子叔繡武王封之於滕國在徐州滕縣繡至宣公十七世魯隱七年卒書侯者不知名諡盖宣公之父若祖魯隱十一年來朝書侯自後降為子終春秋之世魯僖十九年嬰齊為宋所執傳云滕宣公宣公之孫昭公魯宣元年卒文公嗣立魯成十六年卒子成公嗣立魯昭三年卒悼公寧嗣立魯昭二十八年卒頃公結網立魯哀四年卒隱公虞公嗣立魯哀十一年卒】
薛【侯爵任姓夏封黄帝之後奚仲為薛侯後遷于邳仲虺居薛為湯左相周武王復以其冑為薛侯杜預云國在魯國薛縣春秋魯隱十一年來朝書侯魯莊三十一年卒書伯不知名諡自此以後終春秋皆書伯獻公穀魯昭三十二年卒襄公定魯定十二年卒伯比魯定十三年弑惠公夷魯哀十年卒】
紀【侯爵姜姓國在臨朐縣東夀光縣西】
鄧【侯爵曼姓國在襄陽府鄧城縣魯桓七年吾離來朝書侯】
邢【侯爵姬姓周公之胤國在信德府魯僖十六年會于淮書侯】
隨【侯爵姬姓國在隨州隨縣魯哀元年經始書侯】
【滕薛紀鄧邢隨其初均是七命百里之侯後浸削小僅可比於小國故滕自侯降為子薛自侯降為伯紀鄧邢未降爵國先亡隨雖未亡為楚私屬不列於諸侯至哀十年經始書隨侯盖楚昭王德之而俾列於諸侯也】
伯
秦【伯爵嬴姓周孝王封栢翳之後非子為附庸邑于秦傳秦侯公伯秦仲莊公襄公文公春秋魯隱公元年為文公四十四年五十年卒寧公十二年出子六年武公二十年德公二年宣公十二年成公四年穆公任好三十九年康公罃嗣魯文十八年經始書卒共公稻嗣魯宣四年卒桓公榮嗣魯定十四年卒景公厚嗣魯昭五年卒哀公嗣魯定九年卒惠公立魯哀三年卒僖公嗣春秋後魯哀十八年卒又有厲共公躁公懷公靈公簡公惠公出子獻公孝公惠文王武王昭襄王孝文王莊襄王始皇帝并天下】
鄭【伯爵姬姓周宣王封弟友于鄭縣是為桓公後并東虢及檜遷焉犬戎殺之武公掘突嗣莊公寤生嗣二十二年入春秋魯桓十一年卒厲公突篡立魯桓十五年出昭公忽復歸十七年弑立子亹魯桓十八年被殺立子儀魯莊十四年被殺厲公歸國莊二十一年卒文公捷嗣魯僖二十二年卒穆公蘭嗣魯宣三年卒靈公夷嗣魯宣四年弑襄公堅立魯成四年卒悼公費立魯成六年卒成公㫻立魯襄二年卒僖公髠頑嗣魯襄七年卒簡公嘉嗣魯昭十二年卒定公寧嗣魯昭二十八年卒獻公蠆嗣魯定九年卒聲公勝嗣在位三十年春秋後卒又有哀公易共公丑幽公已繻公駘君乙在位二十一年韓滅鄭】
曹【伯爵姬姓武王封弟振鐸于曹傳太伯脾仲君平宫伯侯孝伯雲夷伯喜幽伯疆戴伯蘇惠伯兕穆公武桓公終生三十五年為魯隱元年魯桓十年卒莊公射姑嗣魯莊二十三年卒僖公赤篡立魯莊三十二年卒昭公班嗣魯僖七年卒共公襄嗣魯文九年卒文公夀嗣魯宣十四年卒宣公廬嗣魯成十三年卒成公負芻立魯襄十八年卒武公滕嗣魯昭十四年卒平公頃嗣魯昭十八年卒悼公午嗣魯昭二十八年卒聲公野立魯定七年隱公通代之靖公露又代之魯定八年卒伯陽嗣魯哀八年宋入曹遂亡】
杞【其初盖公爵後降為子又為伯姒姓湯封禹之後於杞成王代商求禹後得東樓公仍封于杞國在陳留雍丘縣傳西樓公題公謀娶公武公二十九年為魯隱元年四十六年卒靖公二十三年共公八年德公十八年成公十八年魯僖二十三年書卒桓公姑容七十年魯襄六年卒孝公匄十七年魯襄二十三年卒文公益姑十四年魯昭六年卒平公郁釐十八年魯昭二十四年卒悼公成十六年魯定四年卒僖公遇弑隱公代立十九年魯哀八年卒緡公維十六年春秋後魯哀二十四年卒又有哀公閼十年出公敕十二年簡公春元年楚滅杞】
薛【詳見前侯爵下】
穀【伯爵嬴姓國在襄陽府穀城縣】
滑【伯爵姬姓國在偃師緱氏鎮】
郕【伯爵姬姓文王之子所封國在齊州任城縣南】
北燕【伯爵姬姓武王封召公奭于燕召公九世惠侯僖侯頃侯哀侯鄭侯穆侯七年當魯隱元年在位十八年宣侯十三年桓侯七年莊公三十三年襄公四十年桓公十六年宣公十五年昭公十三年武公十九年文公五年懿公四年簡公欵魯襄二十九年為元魯昭三年奔齊始見經悼公魯昭七年為元魯昭十二年齊納簡公于陽悼公七年共公五年平公十九年惠公十二年獻公二十八年孝公十五年成公十六年湣公三十一年僖公三十年桓公十一年文公二十九年易王十二年王噲九年昭王平三十三年惠王七年武成王十四年孝王三年王嘉三十三年秦滅燕按燕世次多謬誤史記以簡公為患公以惠公為簡公莫詳孰是】
【凡畿外次國皆爵為伯七命地方七十里經所書伯爵共九國杞薛降為伯者也穀滑郕微乎微矣皆先亡燕僻遠不通中國會盟至戰國時乃強大厠於七雄】
子
楚【子爵芉姓初號荆周成王封熊繹於楚傳熊艾熊䵣熊勝熊楊熊渠熊摯紅熊延熊勇熊嚴熊霜熊簡熊鄂若敖熊儀霄敖熊坎蚡冒熊恂武王熊通文王熊貲堵敖囏成王頵魯文元年書弑穆公商臣魯文十三年卒不書莊王旅魯宣十八年卒共王審魯襄十三年卒康王昭魯襄二十八年卒郟敖麇魯昭元年卒靈王䖍魯昭十三年弑平王居魯昭二十六年卒昭王軫魯哀六年卒惠王章在位五十七年春秋後卒又有簡王中二十四年聲王當六年悼王疑二十一年肅王莊十一年宣王良夫三十年威王商十一年懷王槐三十年留于秦頃襄王横三十六年考烈王元二十五年幽王悍十年哀王猶立而殺王負芻五年秦滅楚】
吳【子爵姬姓周太王長子太伯次子仲雍逃荆蠻號句吳仲雍傳季簡叔達周章武王伐商後封而爵之傳熊遂柯相疆鳩夷餘橋疑吾柯盧周繇屈羽夷吾禽處轉頗高句卑去齊夀夢名乘魯襄十二年卒諸樊名遏魯襄二十五年卒餘祭魯襄二十九年弑夷昧魯昭二十五年卒僚魯昭二十七年弑闔廬名光魯定十四年卒夫差十五年春秋終魯哀二十二年越滅吳】
莒【子爵已姓其先陸終氏長子弓樊之裔周武王封兹輿期於莒傳十一世至兹㔻公見經魯隱二年莒子盟密僖二十六年盟向傳云兹㔻公二十八年會温文十八年庶其弑渠丘公朱立魯成十四年卒黎比公密州立魯襄三十一年弑著丘公去疾立魯昭十四年卒郊公立奔齊庚輿立魯昭二十三年卒齊納郊公莒子狂春秋後魯哀公十四年卒】
邾【子爵曹姓其先陸終氏第五子晏之裔周武王封曹俠于邾為附庸十二世至儀父入春秋魯莊十六年邾子克卒即儀父也莊二十八年了瑣卒文公蘧蒢嗣立文十三年卒定公貜且嗣立成十七年卒宣公挃嗣立襄十七年卒悼公華嗣立照元年卒莊公弟嗣立定三年卒隱公益嗣立哀七年魯入邾以隱公來八年歸之邾為吳所囚太子桓公革代立十年隱公奔魯遂奔齊二十二年自齊奔越歸之于邾越革奔越越人又執隱公而立革之弟何】
滕【詳見前侯爵下】
【杞已見前】
小邾【子爵曹姓亦邾俠之後别封於郳齊桓公霸請王命爵之為子改號邾國在今滕州滕縣東南經加小字以别於初封之邾郳黎來之孫穆公名魁魯哀四年宋人執小邾子者穆公之孫也】
徐【子爵嬴姓國在泗州臨淮縣徐城鎮周穆王時僭稱王其後楚僭稱王又其後吳僭稱王其僭盖自徐始】
鄫【子爵姒姓沂州承縣有故鄫國】
郯【子爵巳姓淮陽有古郯城】
郜【子爵姬姓文王子耼季弟也郜有二南郜則魯僖二十年來朝者是也北郜則取郜鼎是也單州城武縣有兩郜城】
譚【子爵國在齊州歷城縣】
弦【子爵國在光州仙居縣】
頓【子爵姬姓國在淮寧府南頓縣】
夔【子爵芈姓祝融鬻熊之後楚之别封國在歸州】
沈【子爵姒姓國在蔡州汝陽縣】
胡【子爵媯姓國在穎昌府西有胡城魯昭四年會申二十三年吳敗其師胡子髠滅魯定十五年楚滅胡以胡子豹歸】
【畿外小國爵為子者五命地方五十里楚吳之地雖廣記曰其在夷蠻戎狄雖大曰子經所書子爵共十六國温蘇則畿内之子也】
温【子爵姬姓蘇氏邑國在河南温縣】
蘇【子爵盖武王時司寇蘇忿生之後魯文十年及蘇子盟于女栗杜預以為即是僖十年狄所滅之温予竊疑温是蘇之别封未必是一人也】
男
許【男爵姜姓四岳之後武王封文叔于許傳十一世至莊公入春秋隱十一年鄭入許莊公奔衛桓十五年鄭亂莊公之弟穆公新臣復國僖四年卒僖公業嗣文五年年昭公錫我嗣宣十七年卒靈公甯嗣襄二十六年卒于楚悼公買嗣昭十九年弑次子斯立定六年鄭滅許以斯歸楚再復其國立悼公之孫元公成魯哀十三年卒】
宿【男爵風姓魯隱元年書及宋人盟于宿八年書宿男卒莊十年書宋人遷宿以後不復見經畿外小國爵為男者亦五命也方五十里經所書男爵惟二國】
微國
向【姜姓】
極
戴
燕【伯爵姞姓】
牟
葛【嬴姓】
遂
蕭【子姓】
鄣
陽
江
黄【嬴姓】
厲
項
梁【伯爵嬴姓】
介
鄀【允姓】
六【偃姓】
麋【子爵嬴姓】
巢
巴【子爵姬姓】
崇
萊
鄟
邿
賴【子爵】
鄅【子爵妘姓】
庸
舒【子爵偃姓】
舒庸【偃姓】
舒蓼【偃姓】
舒鳩【子爵偃姓】
州來
根牟
須句【子爵風姓】
英氏
偪陽【子爵妘姓】
下陽【虢之别都虢既失其初封之國而保於下陽故經書滅與滅其國同】
於餘丘
於越【子爵姒姓夏少康庶子封於會稽號於越傳世二十七至允常入春秋魯定十四年句踐嗣立後七世楚滅之】
【凡微國經書其爵者已附見前五等之下此三十九國經有國名而無其爵旁考傳注或得其爵或得其姓或爵姓俱有或爵姓俱無其初微國其後強大者越句踐也并下陽共為四十國】
外裔
戎
山戎
北戎
姜戎
雒戎
陸渾戎
茅戎
戎蠻
狄
白狄
鮮虞
赤狄
赤狄潞氏
赤狄甲氏
留呼
廧咎如
淮夷
【經所書外裔凡十七國】
國地
蔑【魯地隱元】鄢【鄭地】潜【魯地隱二】唐【魯地】密【莒地】石門【齊地隱三】牟婁【杞地隱四】清【衛地】濮【水名在曹衛之間或曰陳地】棠【魯地隱五】長葛【鄭地】艾【齊地隱六】中丘【魯地隱七】楚丘【戎巳氏之邑】垂【衛地隱八】枋【鄭邑】瓦屋【周地】浮來【紀地】郎【魯地隱九】防【魯地】菅【宋地隱十】郜防【宋地】時來【魯地隱十缺】
許田【魯地近許桓元】越【衛地】稷【宋地桓二】鄧【國名或云蔡地】嬴【齊地桓三】蒲【衛地】讙【魯地】祝丘【魯地桓五】成【魯地桓六】咸丘【魯地桓七】桃丘【衛地桓十】惡曹【闕桓十一】折【闕】夫鍾【郕城】闞【魯地】曲池【魯地桓十二】穀丘【宋地】虛【宋地】龜【宋地】武父【鄭地】櫟【鄭地桓十五】袲【宋地】向【魯地桓十六】黄【齊地桓十七】趡【魯地】奚【魯地】濼【水名在濟南桓十八】
郱鄑郚【紀三邑莊元】禚【齊地莊二】【紀邑】滑【鄭地莊三】穀【齊地莊九】乾時【齊地】洙【魯地】長勺【魯地莊十】乘丘【魯地】莘【蔡地】鄑【魯地莊十一】北杏【齊地莊十三】柯【齊地】鄄【衛地莊十四】幽【宋地莊十六】濟西【魯地或曰曹地莊十八】扈【鄭地莊二十三】洮【魯地莊二十七】城濮【衛地】郿【魯地莊二十八】諸防【魯地莊二十九】魯濟【魯地水名】薛【魯地莊三十一】秦【魯地】小穀【魯邑莊三十二】梁丘【宋地】
落姑【齊地閔元】
聶北【邢地僖元】夷儀【邢地】夷【齊地】檉【宋地】偃【邾地】酈【魯地】楚丘【衛地僖二】貫【宋地】陽穀【齊地僖三】陘【楚地僖四】召陵【楚地】首止【衛地僖五】新城【鄭地僖六】甯母【魯地僖七】葵丘【宋地僖九】鹹【衛地僖十三】緣陵【杞地僖十四】沙鹿【晉山】牡丘【闕僖十五】匡【衛地】婁林【徐地】韓【國名】淮【水名僖十六】卞【魯地僖十七】甗【齊地僖十八】曹南【曹之南鄙僖十九】鹿上【宋地僖二年一】盂【宋地】薄【宋地】升陘【魯地僖二十二】泓【闕】緍【宋地僖二十三】向【莒地僖二十六】踐土【鄭地僖二十八】河陽【晉地】翟泉【周地僖二十九】帝丘【衛地僖三十一】殽【晉要地或曰山名僖三十】訾婁【三邾】箕【地晉】
戚【地衛地文】彭衙【无秦地文】垂隴【二鄭】郚【地魯地文】令狐【七晉】衡雍【地鄭地文】暴【八鄭】女栗【地闕文】厥貉【十】承匡【闕宋地文十】河曲【一晉地文十】鄆【二魯】沓【地闕文十】棐【三鄭】新城【地宋地文十】郪丘【四齊地文十】
平州【六齊地宣】棐林【元鄭】大棘【地宋地宣】黑壤【二晉地宣】平陽【七魯地宣】繹【八邾邑宣】辰陵【十陳地宣十】攅函【一狄】邲【地鄭地宣十】清丘【二衛】無婁【地杞地宣十】斷道【五晉地宣十】笙【七魯地宣十】
赤棘【八晉地成】新築【元衛地成】鞌【二齊】袁婁【地齊】汶陽【地魯】蜀【地魯】棘【地楚地成】蟲牢【三鄭地成】馬陵【五衛地成】中城【七魯地成】瑣澤【九鄭地成十】交剛【二鄭】鍾離【地楚地成十】葉【五】鄢陵【闕鄭地成十】沙隨【六宋】苕丘【地晉】柯陵【地鄭城成十】貍脤【七魯】彭城【地宋地成十】鹿囿【八魯】虛朾【地】
鄫【闕鄭地襄】虎牢【元鄭地襄】長樗【二晉地襄】雞澤【三晉】善道【地闕襄】鄬【五鄭地襄】費【七魯】鄵【地鄭】邢丘【地晉地襄】戲【八鄭地襄】柤【九楚地襄】亳城北【鄭地襄十一】蕭魚【鄭地】台【魯地襄十二】鄲【莒地】遇【魯地襄十五】溴梁【水名襄十六】祝柯【齊地襄十九】柯【衛地】武城【魯地】澶淵【衛地襄二十】漆閭丘【邾地襄二十一】商任【闕】曲沃【晉地襄二十三】雍榆【晉地】重丘【齊地襄二十五】
虢【鄭地昭元】大原【晉地】申【楚地昭四】防兹【邾地昭五】蚡泉【魯地】紅【魯地昭八】比蒲【魯地昭十一】祲祥【闕】厥憗【闕】陽【燕别邑昭十二】乾谿【楚地昭十三】平丘【衛地】長岸【楚地昭十七】白羽【楚地】鄸【曹地昭二十】南里【宋地昭二十一】昌間【魯地昭二十二】皇【周邑】王城【周都】郊【周邑昭二十三】雞父【楚地】黄父【昭二十五】陽州【齊地】野井【齊地】曲棘【宋地】鄟陵【闕昭二十六】成周【周都】乾侯【晉地昭二十九】適歷【晉地昭三十一】濫【邾地昭三十二】
拔【闕定三】臯鼬【鄭地定四】容城【許地】柏舉【楚地】沙【衛地定七】瓦【衛地定八】曲濮【衛地】五氏【晉地定九】夾谷【齊地定十】鄆讙龜陰【魯地】郈【魯地】安甫【闕】垂葭【衛地定十三】虵淵囿【魯地】晉陽【晉地】朝歌【晉地】檇李【越地定十四】牽【衛地】莒父【魯地】霄【魯地】渠蒢【闕定十五】漆【魯地】
漷東【邾地哀二】沂西【邾地】句繹【小邾地】鐵【衛地】啟陽【魯地哀三】毗【魯地哀五】邾瑕【魯地哀六】闡【魯地哀八】雍丘【宋地哀九】艾陵【齊地哀十一】槖臯【楚地哀十二】鄖【衛地】嵒【宋鄭隙地哀十三】黄池【鄭地】
【以上地名各題所屬之國並仍陸氏所纂其詳則見經註有國名已見前者不再出啖氏曰天下有道諸侯各守疆域非有王事未當出境春秋時諸侯朝聘盟會侵伐圍襲遷追奔逃如入出居未嘗休息甚者踰一二年越數千里而不知有社稷人民之守夫子因其所適而紀其地以示去國之遠邇行事之當否且志其實也然地名雖存而不繫所屬國分今會其名各題所屬其左氏傳地名經所不載者不論有一地再見者於前題之後不再序未詳則闕】
鄭【先鄭在弘農後鄭在滎陽】虢【西虢在弘農東虢在滎陽】燕【南燕在東郡北燕在幽州】滕【在東為國在衛為地】薛【國名又魯地】秦【在魯為地在西為國】向【莒屬承縣鄭屬河内】滑【晉屬河南鄭屬陳留】郜【一在魯一在宋】鄫【屬魯為國在鄭為邑】黄【南為國入陽齊為邑黄縣】越【在衛為地在東為國】巢【在南為國在曹為邑】蜀【在魯屬泰山在西為國】濮【在吳越為夷國在東蔡為地名】鄢【一在鄭一在楚】密【在莒屬淳于在魯屬費縣】楚丘【戎巳氏邑在宋魯間一衛所遷】防【一在齊一在魯】蒲【在晉屬平陽在衛屬陳留】虛【一在宋一在晉】穀【在齊屬穀城在楚屬南郡】柯【在齊為祝柯在衛為内黄】洮【一在曹一在魯】夷儀【一屬邢一屬齊】鹹【一在魯一在衛】孟【宋屬順昌晉屬太原】鄆【一魯東姑幕一魯西廩丘】平陽【魯平陽縣晉平陽府】辰陵【一在陳一在鄭】鄢陵【莒屬邑穆伯所奔鄭穎川晉楚所戰】重丘【一屬齊一屬曹】紅【一魯宋界上一楚以封子】南里【一在宋一在鄭】王城【馮翊武鄉有王城河陽郟鄏亦王城】鄧【在南為國在魯為地在鄭為邑或云蔡地】州【一在晉州縣一在杞淳于一在楚華容】陽【一國名界齊魯一楚邑一在燕中山】唐【一在魯一在晉一在楚】清【在衛為邑晉為地齊為邑】棠【魯濟上邑又齊即墨楚六合】櫟【一在鄭一在晉一在楚】莘【一在蔡一在虢一在衛】夷【一在齊即墨一在陳城父一為周來地】新城【鄭新密晉蒲屈宋穀熟皆名】棘【一在齊西安一在魯濟國一在燕譙北】
【以上國名地名有名同而地在兩處三處者重纂于此其考訂未及該載未盡者不能悉備也】鄭伯使宛來歸祊我入祊【隱八】○鄭伯以璧假許田【桓元】○取濟西田【僖二十一】○齊人取濟西田【宣元】○齊人歸我濟西田【宣十】○取汶陽田【成二】○晉侯使韓穿來言汶陽之田歸之于齊【成八】○齊人來歸鄆讙龜陰田【定十】○齊人取讙及闡【哀八】○齊人歸讙及闡【同上】○叔弓帥師疆鄆田【昭元】○莒牟夷以牟婁及防兹來奔【昭五】○取邾田自漷水【襄十九】○邾庶其以漆閭丘來奔【襄二十一】○黑肱以濫來奔【昭三十一】○取漷東田及沂西田【哀二】
【諸侯各有分地受之天子傳之先君或以已便私易或以兵力彊取或以霸令奪彼與此或以盜臣竊邑適他皆紊王制也其餘滅國取邑見後軍禮篇】
爵
周公【周在岐山之陽即太王所都之地為文王子旦之采邑武王既克商封旦於魯旦為三公留王朝不之國其子孫在王朝者世襲公爵稱為周公僖九年會葵丘之宰名孔僖三十年來聘之宰名閱成十二年出奔晉者名楚桓十八年傳所云周公黑肩者孔之兄也】
祭公【周公之胤祭在開封長垣縣隱元年書伯桓八年書公盖由伯爵進公爵也或云公盖伯之子也】
【王朝三公八命有封國則從九命之爵稱公經所書皆以爵配國邑伯與子亦如之】
祭伯【隱元詳見祭公下】
凡伯【凡亦周公之胤國在衛州共城縣隱七】
渠伯【桓四年書宰渠伯糾來聘渠亦當是采邑之名而伯爵者也杜註左傳以渠為氏者非】毛伯【文王之子康王時以公爵兼冬官卿盖其子孫之爵為伯文元年來錫命九年來求金者名衛昭十八年傳云毛得殺毛伯過昭二十六年以子朝奔楚者毛得也】
召伯【召奭之采邑在扶風雍縣東南武王既克商封奭於燕留王朝不之國其子孫在王朝者襲爵稱召伯平王東遷周召采地皆入於秦孔穎達謂東周别賜采邑而存周召之本名文五年來會葬者召昭公也宣十五年王札子所殺者召戴公也成八年來錫命者召桓公也昭二十二年黨子朝者召莊公奐也】
【王朝六卿六命有封國則從七命之爵稱伯】
尹子【盖尹吉甫之後詩所刺太師尹氏也魯隱三年書卒昭三十三年立王子朝二十六年以王子朝奔楚】
單子【成元年傳云如晉拜成十七年經兩書會伐鄭者單襄公也襄三年盟雞澤者單頃公也昭二十二年以王猛入二十六年逐子朝者單穆公也】
劉子【魯隱十一年王取劉於鄭後為王季子之采邑宣十年書王季子來聘即劉康公也意其時未食于劉成十三年會伐秦書劉子襄十五年逆王后者定公夏也昭十三年會平丘者獻公摯也昭二十二年以王猛入二十六年遂子朝者劉蚠也定四年會召陵書卒者文公卷也】
【王朝中下大夫四命有封邑則從五命之爵稱子凡諸侯國在畿外者其爵五等王朝之臣國在畿内者爵止三等無侯爵男爵】
字
南季【隱九】
仍叔【桓五】
家父【桓八桓十五】
榮叔【莊元文五】
祭叔【莊二十三○祭三見經初書伯繼書公此又以邑為氏而書字豈公之後不世爵而為四命之大夫與】
【王朝中下大夫四命無封邑者經所書以字配氏】
宋孔父
魯單伯
陳女叔
鄭蔡仲
【大國卿之上有孤亦四命經所書以字配氏與王朝大夫同宋上公之國自應有孤魯有單伯則以周公之國故也陳有女叔則以虞帝之後故也鄭有蔡仲宣王寵其弟故得如大國之有孤然非禮也】
氏
宰咺【隱元】
叔服【文元】
劉夏【襄十五】
石尚【定十四】
【王朝上士三命經所書以氏配名】
公子益師　　公子彄　　　臧孫辰
臧孫許　　　臧孫紇　　　公子慶父
公孫敖　　　仲孫蔑　　　仲孫速
仲孫羯　　　仲孫貜　　　仲孫何忌
公子牙　　　公孫兹　　　叔孫得臣
叔孫僑如　　叔孫豹　　　叔孫婼
叔孫不敢　　叔孫州仇　　公子友
季孫行父　　季孫宿　　　季孫意如
季孫斯　　　公子結　　　公子遂
公孫歸父　　仲嬰齊　　　叔仲彭生
公孫嬰齊　　叔老　　　　叔弓
叔輒　　　　叔鞅　　　　叔詣
叔還　　　　公子憗
【此魯卿也大國之卿三命書氏名與王朝上士同凡爵稱公侯地方百里為大國伯爵子爵之國不應有三命之卿其有之者僭踰亂制也】
宋公子地　　　公孫夀　　　仇牧
子哀　　　　華元　　　　華弱
華閱　　　　華臣　　　　華定
華合比　　　華害　　　　向戌
向寧　　　　向巢　　　　樂大心
樂祁犂　　　樂髠　　　　仲幾
仲佗　　　　魚石　　　　石彄
皇瑗
晉里克　　　　㔻鄭父　　　陽處父
狐射姑　　　箕鄭父　　　荀息
荀林父　　　荀庚　　　　荀首
荀瑩　　　　荀偃　　　　荀吳
荀盈　　　　荀躒　　　　荀寅
士穀　　　　士燮　　　　士匄
士魴　　　　士鞅　　　　士吉射
趙盾　　　　趙穿　　　　趙同
趙括　　　　趙武　　　　趙鞅
郤缺　　　　郤克　　　　郤犨
郤錡　　　　郤至　　　　韓穿
韓厥　　　　韓起　　　　韓不信
先蔑　　　　先都　　　　先縠
欒書　　　　欒黶　　　　欒盈
胥甲父　　　胥童　　　　魏曼多
齊高傒　　　　高固　　　　高無咎
高厚　　　　高止　　　　高偃
高發　　　　高張　　　　國歸父
國佐　　　　國弱　　　　國夏
國書　　　　崔杼　　　　慶封
欒施　　　　陳乞
陳公子招　　　公子留　　　公子過
公孫寧　　　公孫佗人　　轅濤塗
轅僑　　　　轅頗　　　　洩冶
夏徵舒　　　夏齧　　　　夏區夫
慶虎　　　　慶寅　　　　儀行父
鍼宜咎　　　孔奐　　　　干徵師
衛公子瑕　　　公孫剽　　　元咺
甯速　　　　甯俞　　　　甯殖
甯喜　　　　孫免　　　　孫良夫
孫林父　　　北宫括　　　北宫佗
北宫喜　　　北宫結　　　孔達
孔圉　　　　石買　　　　石惡
石曼姑　　　世叔儀　　　世叔申
世叔齊　　　公孟彄　　　公叔戌
趙陽
蔡公子燮　　　公子履　　　公子駟
公子歸生　　公孫姓　　　公孫獵
公孫辰　　　公孫霍　　　朝吳
鄭公子歸生　　公子去疾　　公子喜
公子鰌　　　公子發　　　公子騑
公子嘉　　　公孫輒　　　公孫舍之公孫蠆　　　公孫夏　　　公孫段
公孫黑　　　良霄　　　　罕虎
罕達　　　　游吉　　　　游速
國參　　　　駟弘
曹公子首　　　公孫會
楚公子嬰齊　　公子側　　　公子壬夫公子貞　　　公子午　　　公子追舒公子圍　　　公子比　　　公子棄疾公子結　　　公子申　　　屈完
屈建　　　　屈申　　　　薳罷
成熊　　　　郤宛　　　　囊瓦
【三命之卿經書其氏名者魯之外有九國】
名
寔
【王朝中士再命經書名】
無駭　　　　　挾　　　　　翬
柔　　　　　　溺
【此魯大夫之再命者也】
鄭段　　　　　宛　　　　　詹
申侯
紀裂繻
衛州吁
宋督　　　　　萬
陳佗
齊無知
莒慶　　　　　挐　　　　　牟夷
楚宜申　　　　得臣　　　　椒
秦術
邾庶其　　　　快　　　　　畀我
吳札
【再命者書名宋督為太宰止是再命之大夫盖未三命則未賜氏也若段若州吁若佗若無知雖非再命之大夫然其屬為公子公孫故亦得稱名同於再命者】
人
王人
【王朝下士一命經書王人】
宋人　晉人　齊人　陳人　蔡人　衛人秦人　鄭人　曹人　薛人　燕人　荆人楚人　吳人　莒人　邾人　小邾人　徐人許人　牟人　葛人　江人　黄人　介人巴人　越人　狄人
【上國之士一命者其次國之大夫小國之卿亦皆稱人亦有外裔之君稱人者亦有國君厭於王國卿厭於君而降稱人者詳見經註】
盜
盜竊寶玉大弓【定八○盜謂陽虎】
盜殺蔡侯申【哀四○盜謂公孫翩】
盜殺衛侯之兄縶【昭二十○盜謂齊豹楮師圃公子朝】
盜殺鄭公子騑公子發公孫輒【襄十○盜謂尉止司臣侯晉堵女父子師僕】
盜殺陳夏區夫【哀十三】
【凡經書人者雖賤亦是一命或士或大夫或卿陽虎季氏家臣不命者也公孫翩齊豹尉止輩盖皆不命之人主謀非一羣不逞共成其事不可專指為誰不命則雖食禄與庶人同爾以庶人而竊物出境以庶人而聚衆殺人均之為盜也】
兄弟
天王弟佞夫【襄三十】○公弟叔肸【宣十七】○齊侯弟年【隱七○桓九】○鄭伯弟語【桓十四】○宋公弟辰【定十一】○秦伯弟鍼【昭元】○陳侯弟黄【襄二十○二十三】○陳侯弟招【昭八】○衛侯弟黑肩【成十】○衛侯弟鱄【襄二十七】○衛侯兄縶【昭二十】
【三命書氏名再命書名雖王公之子亦然王子公子未再命得書名與再命同者以其屬之貴也故特表其屬曰某公某侯之弟若兄見其非再命之卿大夫也陳公子招既為三命之卿書氏名矣又書陳侯弟招者欲見其為世子偃師之叔父非以命卿殺世子也】
許叔【桓十五】○蔡叔【桓十一】○蔡季【桓十七】○紀季【莊三】○蕭叔【莊二十二】
【凡諸侯之弟貳君而非君者稱字鄭入許許莊公奔衛許無君矣鄭使許叔奉其祀後值鄭亂乃入于許而為君蔡叔蔡季皆蔡桓侯弟桓侯無子卒之時蔡叔想已不在故召蔡季于陳而立之書季者明其以君之貳而得及也齊將滅紀紀侯命其弟分紀之半入於齊為附庸以存先祀蕭宋附庸之小國也使其弟代君而朝魯已非禮矣魯又受其朝于野益非禮也】
世子
世子來朝一【曹射姑○桓九】○世子會諸侯十【宋成一○成十五○齊光八○襄三○五再○九○十再○十一再○宋佐一○昭四】○世子復歸一【鄭忽○桓十五】○世子出奔一【衛蒯聵○定十四】○納世子一【衛蒯聵○哀二】○殺世子三【晉申生○僖五○宋痤○襄二十六○陳偃師○昭八】○執世子一【蔡有○昭十一】○世子弑君三【楚商臣○文九○蔡般○襄三十○許止○昭十九】
【諸侯世子書于經者二十一代君行朝禮與會盟與伐國皆非世子之所宜也】
命數
【經書爵字氏名及人並準命數】
即位
王正月公即位【七○桓文宣成襄昭哀元年】
六月戊辰公即位【一○定元年】
不書即位【四○隱莊僖閔】
【啖氏曰天子諸侯崩薨既殯而嗣子為君未就阼階之位來年正月朔乃就位南面而稱元年凡先君正終則嗣子踰年行即位禮文成襄昭哀五公是也先君遇弑則嗣子廢即位禮不忍行也莊僖二公是也繼弑君而行即位禮則是與聞乎弑也桓宣二公是也澄按隱公之不即位三傳皆謂隱欲讓桓以桓尚少而暫攝君事故不行即位禮閔之不即位說者以為子般被弑欲以同於繼弑君不即位之例然般之卒霸主及魯臣皆無討賊者則胡孫程高氏謂非弑者近是盖般卒後慶父欲干其位慶父如齊而魯人立閔閔之立非慶父意也時慶父擅國權欲不以閔公行即位禮此其無君之心不待弑閔而後見也】
立
衛人立晉【隱四】
尹氏立王子朝【昭二十三】
【立者非前傳後承之正故傳云立者不宜立也所立雖是亦非正禮也】
歸
蔡季自陳歸于蔡【桓十七】○蔡侯盧歸于蔡【昭十三】○陳侯吳歸于陳【仝上】
【此歸而得國者也】
突歸于鄭【桓十一】○赤歸于曹【莊二十四】
【此歸而篡國者也突赤不繫國不當有國也】
衛侯鄭歸于衛【僖三十】○曹伯歸自京師【成十六】○歸邾子益于邾【哀八】
【此君之去國而歸者也】
鄭世子忽復歸于鄭【桓十五】○曹伯襄復歸于曹【僖二十八】○衛侯衎復歸于衛【襄二十六】○衛侯鄭自楚復歸于衛【僖二十八】
【此亦君之去國而歸者書曰復歸歸之善也復者還反其舊之謂國本其所有不幸失國而去今得復其國而歸也衛成公懼晉之辱不得已奔楚復歸曰自楚喜其去楚而即夏也】
衛元咺自晉復歸于衛【僖二十八】
【此臣之去國而歸者書曰復歸歸之惡也復歸之辭在君為善在臣為惡臣從君者也得歸幸矣奚復之云君去臣復亢君不順也】
晉趙鞅歸于晉【定十三】○衛孫林父自晉歸于衛【成十四】○宋華元自晉歸于宋【成十五】○陳侯之弟黄自楚歸于陳【襄二十二】○楚公子比自晉歸于楚【昭十三】○衛公孟彄自齊歸于衛【哀十】○季子來歸【閔元】
【此亦臣之去國而歸者】
入
劉子單子以王猛入于王城【昭二十二】○天王入于成周【昭二十六】
【悼王居于皇自皇而入于城也敬王居于狄泉自狄泉而入成周也入者難辭有子朝之難故難也】許叔入于許【桓十五】○齊小白入于齊【莊九】○齊陽生入于齊【哀六】○莒去疾自齊入于莒【昭元】
【此入而得國者也或歸而得國或入而得國歸易入難也小白陽生去疾以名繫國者雖未入國之先國人已欲君之矣】
鄭伯突入于櫟【桓十五】○衛侯朔入于衛【莊六】○衛侯入于夷儀【襄二十五】
【此君之去國而入者也于櫟于夷儀未能入其國也】
衛孫林父入于戚以叛【襄二十六】○晉趙鞅入于晉陽以叛【定十三】○晉荀寅士吉射入于朝歌以叛【同上】○宋華亥向寧華定自陳入于宋南里以叛【昭二十一】○宋公之弟辰及仲佗石彄公子地自陳入于蕭以叛【定十一】○鄭良霄自許入于鄭【襄三十】○宋樂大心自曹入于蕭【定十一】○宋魚石復入于彭城【成十八】○晉欒盈復入于晉入于曲沃【襄二十一】
【此臣之去國而入以叛君者也復入者自外還反而入于其國之邑也臣之復歸已惡况復入乎陸德明音復入之復扶又切非是宜依復歸例音服】
紀季以入于齊【莊五】
【此雖以地入于他國而非叛者也】
納
公伐齊納糾【莊九】○晉人納捷菑于邾弗克納【文十四】○晉趙鞅帥師納衛世子蒯瞶于戚【哀二】○楚人圍陳納頓子于頓【僖二十五】○齊高偃帥師納北燕伯于陽【昭十三】○楚子入陳納公孫寧儀行父于陳【定十一】
【入則難於歸然入者其自入也納者内弗受而外人欲以力彊入之也】
居
天王出居于鄭【僖二十四】○劉子單子以王猛居于皇【昭二十二】○天王居于狄泉【昭二十三】○公至自齊居于鄆【昭二十六再○二十七再○二十九一】
【天王居畿内則不書出居畿外則書出居者非其所宜居也】
在
公在楚【襄二十九】○公在乾侯【昭三十○三十一○三十二】
【公居雖非所宜居然猶吾土也曰在者非吾土也】
孫
公孫于齊【昭二十五】○夫人孫于齊【莊元】○夫人姜氏孫于邾【閔二】
【魯君魯夫人出奔書孫者諱國惡謂若孫讓而去也】
奔
周公出奔晉【成十二】
【王臣出奔者一王臣之言出不言出與天王同一例】
鄭伯突出奔蔡【桓十五】○衛侯朔出奔齊【桓十六】○衛侯出奔楚【僖二十八】○衛侯衎出奔齊【襄十四】○北燕伯欵出奔齊【昭三】○蔡侯朱出奔楚【昭二十一】
【以上諸侯出奔者六啖氏曰凡君奔例書名言其失地非復諸侯也衛侯出奔楚不名者令叔武攝位而去未嘗失地也】
鄭忽出奔衛【桓十一】○曹羈出奔陳【莊二十四】○莒展輿出奔吳【昭元】
【以上未成君之諸侯出奔者三趙氏曰未踰年之君出奔書名不書爵不能嗣先君也展輿雖踰年猶不書爵】
衛世子蒯瞶出奔宋【定十四】○陳侯之弟黄出奔楚【襄二十】○衛侯之弟鱄出奔晉【襄二十七】○秦伯之弟鍼出奔晉【昭元】○宋公之弟底暨仲佗石彄出奔陳【宣十】
【以上諸侯之世子與弟出奔者五】
公子慶父出奔莒【閔二】○叔孫僑如出奔齊【莊十六】臧孫紇出奔邾【宣十】○公子憗出奔齊【昭十二】
【以上魯臣出奔者四】
齊崔氏出奔衛【宣十】○宋萬出奔陳【莊十二】○衛元咺出奔晉【僖二十八】○晉狐射姑出奔狄【文六】○衛孫林父出奔晉【成七】○宋華元出奔晉【成十五】○宋魚石出奔楚【同上】○齊高無咎出奔莒【成十七】○宋華臣出奔陳【襄十七】○蔡公子履出奔楚【襄二十】○晉欒盈出奔楚【襄二十一】○陳鍼宜臼出奔楚【襄二十四】○衛石惡出奔晉【襄二十八】○齊高止出奔北燕【襄二十九】○鄭良霄出奔許【襄三十】○楚公子比出奔晉【昭元】○宋華合比出奔衛【昭六】○陳公子留出奔鄭【昭八】○蔡朝吳出奔鄭【昭十五】○曹公孫會自鄸出奔宋【昭二十】○宋華亥向寧華定出奔陳【同上】○宋華亥向寧華定自宋南里出奔楚【昭二十二】○楚囊瓦出奔鄭【定四】○宋樂大心出奔曹【定十】○宋公子地出奔陳【同上】○衛趙陽出奔宋【定十四】○衛公孟彄出奔陳【同上】○蔡公孫展出奔吳【哀四】○陳轅頗出奔鄭【哀十一】○衛世叔齊出奔宋【同上】
【以上諸侯之臣出奔者三十】
郕伯來奔【文十一】○莒子庚輿來奔【昭二十二】○邾子益來奔【哀十】○宋公之弟辰自蕭來奔【定十四】
【以上諸侯與諸侯之弟來奔者四郕伯不名盖小國不知其君之名也】
宋司城來奔【文八】○宋子哀來奔【文十四】○宋華弱來奔【哀六】○邾畀我來奔【襄二十三】○齊慶封來奔【襄二十八】○齊欒施來奔【昭十】○邾快來奔【昭二十七】○衛公叔戍來奔【定十四】○衛北宫結來奔【同上】　齊國夏及高張來奔【哀六】
【以上諸侯之臣來奔者十宋司城嘗官而不名見經注】
邾庶其以漆閭丘來奔【襄二十二】○莒牟夷以牟妻及防兹來奔【昭五】○邾黑肱以濫來奔【昭三十一】
【以上諸侯之臣以地來奔者三】
齊師滅譚譚子奔莒【莊十】○楚人滅弦弦子奔黄【僖五】○狄滅温温子奔衛【僖卜】○吳滅徐徐子章羽奔楚【昭三十】○王子瑕奔晉【襄三十】○尹氏召伯毛伯以王子朝奔楚【昭二十六】○晉人及秦人戰于河曲晉先蔑奔秦【文七】○公孫敖如京師不至而復丙戌奔莒【哀八】○歸父還自晉至笙遂奔齊
【以上奔不書出者九盖出者對入而言譚弦温徐之君國已滅矣無復有可入之國王子瑖王子朝亂臣也其奔逃死而已無後有可入之時故不書出其不名者小國不知其名也晉先蔑魯公孫敖公孫歸父皆在道而奔非自中國而出故亦不書出曹公孫會之自鄸宋華亥向寧華定之自南里則自宋國之地而出他國故書出也】
去
紀侯大去其國【莊四】
【去其國者不奔他國為寓公也】
逃
鄭伯逃歸【僖五】○陳侯逃歸【襄六】○鄭詹自齊逃來【莊十七】
【趙氏曰凡言逃者義當留而竊去也故穀梁云逃義曰逃君臣同辭逃者匹夫之事也】
弑　戕
楚世子商臣弑其君頵【文元】○蔡世子般弑其君固【襄十】○許世子止弑其君買【昭十六】
齊公子商人弑其君舍【文十四】○鄭公子歸生弑其君夷【宣四】○楚公子比弑其君䖍于乾谿【昭十三】
衛州吁弑其君完【隱四】○齊無知弑其君諸兒【莊八】晉里克弑其君卓【僖十】○晉趙盾弑其君夷臯【宣二】○陳夏徵舒弑其君平國【宣十】○齊崔杼弑其君光【襄二十五】○衛甯喜弑其君剽【襄二十六】○齊陳乞弑其君荼【襄六】
宋督弑其君與夷【桓二】○宋萬弑其君捷【莊十二】宋人弑其君杵臼【文十六】○齊人弑其君商人【六十八】○莒人弑其君密州【襄三十一】
莒弑其君庶其【文十八】○晉弑其君州蒲【成十八】○吳弑其君僚【昭二十二】○薛弑其君比【定十三】
閽弑吳子餘祭【襄二十九】○盗殺蔡侯申【哀四】
【十二國弑君凡二十五賊子弑其父者三貴戚三命之卿弑其君者三貴戚不為卿者二異姓三命之卿弑其君者六異姓未三命者二人弑者三一命之臣也國弑者四一國臣民之衆所同弑也閽者越俘本非吳臣故不稱其君然亦在官故書弑盜者衆賊不得君其君視如路人又非閽人之比故書殺不書弑噫夫子作春秋以誅亂臣賊子使春秋不作則許悼之弑人必曰藥所誤也鄭靈之弑人必曰公子宋也楚靈之弑人必曰縊于申亥之家也晉靈之弑人必曰趙穿攻之於桃園也齊孺子之弑人必曰朱毛殺之於野幕也今夫子正名定罪曰止弑買歸生弑夷比弑䖍盾弑夷臯乞弑荼誅其意而弑君之罪無所逃亂臣賊子之所以懼也】
晉里克殺其君之子奚齊【僖九】○齊人取子糾殺之【莊九】
【以上殺未成君者二奚齊雖已君黑克不君也糾魯所立齊人不君之故但書殺而不曰弑也】楚子䖍誘蔡侯般殺之于申【昭十一】○楚子誘戎蠻子殺之【昭十六】○蔡公孫姓帥師滅沈以沈子嘉歸殺之【定四】○邾人執甑子用之【僖十九】○邾人戕鄫子于鄫【宣十八】
【以上殺他國君者五雖非本國之人所弑然亦國君之不得命終者故附于弑君例之後蔡般嘗弑父矣而楚子殺之非討賊也故不得與楚人殺陳夏徵舒同齊商人亦嘗弑君矣而齊人殺之非討賊也故不得與齊人殺無知同】
殺　刺
衛人殺州吁于濮【隱四】○齊人殺無知【莊九】○蔡人殺陳佗【桓六】○楚人殺陳夏徵舒【宣十一】○晉殺其大夫里克【僖十】○衛殺其大夫甯喜【襄二十七】○楚公子棄疾殺公子比【昭十三】
【以上殺簒弑賊者上衛齊能自討賊陳之賊獨待蔡人楚人討之無臣子矣晉惠因里克弑君而得國衛獻因甯喜弑君而復國利其所為容之為大夫既而殺之非討賊也故以國殺大夫為文楚公子棄疾誘公子比以為君之利而俾當弑君之名既而殺之直欲奪其位耳非討賊也故以兩下相殺為文】
鄭殺其大夫申侯【僖七】○晉殺其大夫㔻鄭父【僖十二】○楚殺其大夫得臣【僖二十八】○衛殺其大夫元咺及公子瑕【僖三十】○晉殺其大夫陽處父【文六】○楚殺其大夫宜申【文十】○陳殺其大夫洩冶【宣九】○晉殺其大夫先縠【宣十二】○衛殺其大夫孔達【宣十四】○晉殺其大夫趙同趙括【成八】○宋殺其大夫山【成十五】○楚殺其大夫公子側【成十六】○晉殺其大夫郤錡郤犨郤至【成十七】○晉殺其大夫胥童【成十八】○齊殺其大夫國佐【同上】○楚殺其大夫公子申【襄二】○楚殺其大夫公子壬夫【襄五】○齊殺其大夫高厚【襄十九】○鄭殺其大夫公子嘉【同上】○蔡殺其大夫公子燮【襄二十】○楚殺其大夫公子追舒【襄二十二】○陳殺其大夫慶虎及慶寅【襄二十三】○鄭殺其大夫公孫黑【昭二】○楚殺其大夫屈申【昭五】○楚殺其大夫成熊【昭十三】○楚殺其大夫郤宛【昭二十七】○蔡殺其大夫公子駟【哀二】○蔡殺其大夫公孫姓公孫霍【哀四】
【以上國殺大夫者二十八并後無氏名者凡三十鄭申侯楚得臣宜申宋山再命故有名無氏其餘書氏名者皆三命大夫也】
曹殺其大夫【莊二十六】○宋殺其大夫【僖二十五】○宋人殺其大夫【文七】○宋人殺其大夫司馬【文八】
【以上殺大夫不稱氏名者四盖被殺者無罪故也其稱官者官名遵舊典未嘗改易故特書之】晉人殺其大夫先都【文九】○晉人殺其大夫士縠及箕鄭父【同上】○陳人殺其大夫公子過【昭八】
【以上人殺大夫者三通前無氏名者凡五國殺者出於君人殺者國亂無政而衆殺之也】晉人殺欒盈【襄二十三】○鄭人殺良霄【襄三十】
【以上殺已出大夫者二】
陳人殺其公子御寇【莊二十二】○莒殺其公子意恢【昭十四】○公子買戍衛不卒戍刺之【僖二十八】○刺公子偃【成十六】
【以上殺公子不為大夫者四御寇意恢若是三命則公子之上應有大夫字若是再命則應有大夫字無公子字今無大夫字有公子字公子者其屬也非氏也殺其公之子名某者爾魯之刺買刺偃公子亦非氏也以公子之貴而稱名與再命之大夫同也】
天王殺其弟佞夫【襄二十六】○晉侯殺其世子申生【僖五】○宋公殺其世子痤【襄二十六】○陳侯之弟招殺陳世子偃師【成八】
【以上殺母弟世子者四】
王札子殺召伯毛伯【宣十五】
【兩下相殺者一】
楚師滅陳殺陳孔奐【昭八】
【殺他國臣者三楚殺陳于□師殺齊慶封見後執例下】
【盜殺者三殺衛侯兄鄭陳大夫已見前盜例下】
【殺君及其大夫者三宋督弑君及大夫孔父宋萬弑君及大夫仇牧晉里克弑君及大夫荀息】
執
晉侯執曹伯歸之于京師【成十五】○晉人執衛侯歸之于京師【僖二十八】○晉人執戎蠻子赤歸于楚【哀四】○晉侯入曹執曹伯畀宋人【僖二十八】○宋公楚子陳蔡鄭許曹會于盂執宋公以伐宋【僖二十一】○晉人執虞公【僖五】○晉人執鄭伯【成九】○晉人執莒子邾子以歸【襄十六】○晉人執邾子【襄十九】○楚人執徐子【昭四】○宋人執小邾子【襄四】○宋人執滕子嬰齊【僖十九】○邾人執鄫子用之【同上】○楚師滅蔡執蔡世子有以歸用之【昭十一】
【以上執國君與世子者十四】
楚師滅陳執陳公子招放之于越【昭八】○楚子伐吳執齊慶封殺之【昭四】○宋人執鄭祭仲【桓十一】○齊人執鄭詹【莊十七】○齊人執陳轅濤塗【僖四】○晉人執衛甯喜【襄二十六】○晉人執宋仲幾于京師【定元】○楚人執鄭行人良霄【襄十一】○楚人執鄭行人干徵師殺之【昭八】○齊人執衛行人北宫結以侵衛【定七】○晉人執衛行人石買【襄十八】○晉人執宋行人樂祁犂【定六】
【以上執諸國臣者十二】
晉人執我行人叔孫婼【昭二十二】○晉人執季孫意如以歸【昭十三】○晉人執季孫行父舍之于苕丘【成十六】○齊人執單伯【文十四】○齊人執子叔姬【同上】
【以上執魯臣與魯女者五】
放
晉放其大夫胥甲父于衛【宣元】○蔡人放其大夫公孫獵于吳【哀三】
【楚執陳公子招放之于越見前執例下】
春秋纂言總例卷二

[book_title]春秋纂言总例卷三
<經部,春秋類,春秋纂言
欽定四庫全書
春秋纂言總例卷三　　　　元　吳澄　撰
嘉禮
王后【經書王后者二】
桓王后紀姜【紀侯之女書逆書歸】
祭公來遂逆王后于紀【桓八】○紀季姜歸于京師【桓九】
【王后天下母也上儀天王猶乾之有坤可不重歟桓王后以三公逆是矣遂事而往則非也於祭公遂事之逆而紀姜遄歸于京師其逆其歸兩從荀簡夫豈知天下母之為重哉】
靈王后齊姜【齊靈公之女書逆不書歸】
劉夏逆王后于齊【襄十五】
【靈王之逆后於禮盖無失然不使八命之公乃使三命之士是不重嘉事也春秋特書劉夏以譏焉王之逆后雖非其人而齊之歸女無違於禮故不書歸得禮者不書失禮然後書春秋凡事皆然非但昏禮一事為然也】
【或曰魯桓八年桓王之十六年也魯襄十五年靈王之十四年也即位十六年十四年而始逆后謂之元后耶則已晩矣謂之繼后耶則天子諸侯内職具備元后崩止立次妃攝行内事無再娶之義春秋十三王書后者二盖譏也何譏也天子親耕王后親蠶奉宗廟祭祀之重故即位之初必立后周衰禮廢昏姻之制不時聖人因祭公之來劉夏之逆而書以示譏也歟】
王女【經書王女者二】
齊王姬襄夫人
單伯逆王姬【莊元】○築王姬之館于外【同上】○王姬歸于齊【同上】○齊王姬卒【莊二】
【天子嫁女於諸侯必使同姓諸侯主之則魯主王姬之昏舊矣然魯莊與齊新有不共戴天之讎為之主昏可乎况凶服未除而行嘉禮容王姬行禮於宗廟之中則不安於是别為築館于外單伯之逆外館之築皆為非禮譏魯之不當主昏傷莊之不能自立也】
齊王姬桓夫人
王姬歸于齊【莊十一】
【魯主昏則書王姬之歸同於内女其逆之者常禮也其館之者常處也故皆不書而但書王姬之歸】
魯夫人
桓公夫人文姜【齊僖公之女也】
公會齊侯于嬴【桓三】○公子翬如齊逆女【同上】○齊侯送姜氏于讙【同上】○公會齊侯于讙【同上】○夫人姜氏至自齊【同上】○齊侯使其弟年來聘【同上】○子同生【桓六】○齊侯禄父卒【桓十四】○葬齊僖公【桓十五】○公會齊侯于濼【桓十八】○公與夫人姜氏遂如齊【同上】○公薨于齊【同上】○公之喪至自齊【同上】○葬我君桓公【同上】○夫人孫于齊【莊元】○夫人姜氏會齊侯于禚【莊二】○夫人姜氏饗齊侯于祝丘【莊四】○夫人姜氏如齊師【莊五】○夫人姜氏會齊侯于防【莊七】○夫人姜氏會齊侯于穀【同上】○齊無知弑其君諸兒【莊八】○葬齊襄公【莊九】○夫人姜氏如齊【莊十五】○夫人姜氏如莒【莊十九】○夫人姜氏如莒【莊二十】○夫人姜氏薨【莊二十一】○葬我小君文姜【莊二十二昏禮之大節有三納幣一也親迎二也夫人至三也得禮則皆不書魯桓會嬴書譏不由媒介而自求昏于齊也逆女書譏不親迎而使公子翬也送姜氏書譏齊侯親送也會讙書譏不親迎而親會齊侯也夫人至不書翬以譏魯桓初使翬逆而中自受姜氏于讙也書年來聘譏齊侯之隆私愛違正禮也書子同生夫子之意甚深也夫人孫齊以後歸魯不書而會饗如師及如齊如莒無一不書者雖國惡不容諱也】
莊公夫人哀姜【盖齊襄公之女】
及齊高傒盟于防【莊二十二】○公如齊納幣【同上】○公如齊觀社【莊二十三】○公及齊侯遇于穀【同上】○丹桓宫楹【同上】○公及齊侯盟于扈【同上】○刻桓宫桷【莊二十四】○公如齊逆女【同上】○公至自齊【同上】○夫人姜氏入【同上】○大夫宗婦覿用幣【同上】○公薨于路寢【莊三十二】○子般卒【同上】○公子慶父如齊【同上】○葬我君莊公【閔元】○吉禘于莊公【同上】○公薨【同上】○夫人姜氏孫于邾【同上】○公子慶父出奔莒【同上】○夫人姜氏薨于夷齊人以歸【僖元】○夫人氏之喪至自齊【同上】○葬我小君哀姜【僖元】
【魯莊受制於母即位二十餘年而不得娶母死未幾屈己與齊臣盟求昏之切也齊諾未堅而遽自往納幣雖已納幣而昏議猶未定觀社遇糓盟扈三往齊而後許昏齊難之也書公逆公至而夫人不偕至夫不夫婦不婦也夫人不書至而書入不順也竊嘗考之魯莊所娶齊襄之女也若以為僖女歟則僖卒已二十八年矣豈有三十未嫁之女且不應娶母之妹以為夫人也若以為桓女歟則訃齊桓之年盖下於魯莊應未有可嫁之女而得壻魯莊也意者其時惟齊襄尚有遺女未嫁而魯莊求之齊所以難之者盖亦有疑焉齊桓管仲故遲遲其事而魯莊求之愈力想齊之君臣固嗤之矣戰國時楚懷王客死于秦而其子頃襄王迎婦于秦司馬氏通鑑痛之曰忍其父而昏其讎彼父但為秦氏拘留而已未嘗被殺也司馬氏猶痛之况魯莊之父為齊所殺而又娶其女則忍父昏讎之罪奚啻數十倍於楚頃襄也哉而方且飾桓宫用覿幣以夸富盛於齊女魯莊之庸愚一至此夫異日淫縱弑逆之禍殆勢之有所必至齊桓殺之當矣而左氏以為已甚甚哉左氏之無識也】
僖公夫人聲姜【齊桓公之女也】
禘于太廟用致夫人【僖八】○公及夫人姜氏會齊侯于陽穀【僖十一】○公會齊侯宋陳衛鄭許邢曹于淮【僖十六】○滅項【僖十七】○夫人姜氏會齊侯于卞【同上】○公至自會【同上】○齊侯小白卒【同上】○葬齊桓公【僖十八】○公薨于小寢【僖三十三】○葬我君僖公【文元】○夫人姜氏薨【文十六】○葬我小君聲姜【文十七僖公之娶夫人納幣不書逆女不書夫人至不書盖皆得禮無譏故也惟夫人既至之後未當廟見而遽於禘祭之時以夫人至于太廟此其失爾魯之諸君僖公頗為賢君魯之諸夫人聲姜頗為賢婦故時人頌僖公而亦以令妻頌夫人然女之歸寧當歸本國也夫人與夫同會齊侯于陽穀而因以省問則非其禮矣魯君會淮魯臣滅項齊將正公婦人無與外事也夫人為夫出會齊侯于卞而因以解釋則非其義矣稔於見聞之非肓於禮義之正是以好成人之美者惜焉】
文公夫人出姜【齊昭公潘之女舍之女兄也】
公子遂如齊納幣【文二】○逆婦姜于齊【文四】○夫人姜氏如齊【文九】○夫人姜氏至自齊【同上】○齊侯潘卒【文十四】○齊公子商人弑其君舍【同上】○公薨于臺下【文十八】○齊人弑其君商人【同上】○葬我君文公【同上】○公子遂叔孫得臣如齊【同上】○子卒【同上】○夫人姜氏歸于齊【同上】○季孫行父如齊【同上文公之納幣不應使公子遂况又其叔父乎逆婦姜者公自逆也婦有姑之辭于齊者譏成禮于齊也夫人如齊者歸寧也其歸得禮故特書至異乎前此夫人之如齊者也出姜盖有所不安而歸寧以愬於父母云爾越六年而齊昭公潘卒夫人失所怙矣同父之弟舍又弑懿公商人者夫人之讎也魯文且遭其陵及魯文既薨商人亦斃公子遂求齊惠公元為大援乃殺夫人所生之太子而立平日私事己者之孽子盖由魯文昏惰嬖妾敢於私事其叔父以致不能保其妻子聞出姜哭而過市之言孰不為之衰】
宣公夫人穆姜【齊惠公元之女】
公子遂如齊逆女【宣元】○遂以夫人婦姜至自齊【同上】○季孫行父如齊【同上】○公子遂如齊【同上】○齊侯元卒【宣十】○葬齊惠公【同上】○公薨于路寢【宣十八】○葬我君宣公【成元】○夫人姜氏薨【襄九】○葬我小君穆姜【同上】
【文公使公子遂納幣已非况宣公逆夫人而可遣僖祖之弟乎行父與遂於成昏之後相繼如齊者猶恐昏姻不足以結大援而重之以賄賂也】
成公夫人齊姜【盖齊頃公無野之女靈公環之妹也】
叔孫僑如如齊逆女【成十四】○僑如以夫人婦姜氏至自齊【同上】○公薨于路寢【成十八】○葬我君成公【同上】○夫人姜氏薨【襄二】○葬我小君齊姜【同上齊頃公無野成公九年卒齊靈公環襄公十九年卒】
【以公族代逆夫人而揭之以至於禮不可其說已具於前婦姜之下氏字趙氏以為衍按經書婦姜者三文公婦姜姑僖公夫人聲姜也成公婦姜姑宣公夫人穆姜也宣公婦姜其姑則文公之妾敬嬴爾】
魯女
惠公
【長女紀伯姬○次女紀叔姬】
桓公
【長女杞伯姬○次女莒慶叔姬】
莊公
【長女宋蕩伯姬○伯姬僖九年卒○幼女鄫季姬】
僖公
【長女宋蕩氏婦○次女杞叔姬】
文公
【長女或郯伯姬是○次女子叔姬文十二年卒○子叔姬文十四年齊人執之】
宣公
【庶長女莫考○次女子叔姬宣五年歸齊高固○適長女宋伯姬夫人穆姜所生成九年歸宋共公】
【六公之女凡十四人其歸為諸侯夫人者六書歸者四紀伯姬杞伯姬鄫季姬宋伯姬是也不書歸者二杞叔姬郯伯姬是也盖先君之女則書歸時君之女則不書歸使男有室使女有家此為人父者之事有女未嫁而先君終至嗣君之時始有所歸傷先君即世之速門内女不得及父存而嫁也若時君自嫁其女則以父歸女其嫁及時此常事爾故僖公以叔姬歸于杞為杞伯姬之婦杞桓公之夫人不書郯季姬盖文公之女文公之時歸于郯亦不書二姬皆因後來被出而書來歸乃見於經也】
紀伯姬【盖惠公之長女隱公之女弟桓公之女兄疑與桓公同母】
紀裂繻來逆女【隱二】○伯姬歸于紀【同上】○叔姬歸于紀【隱七】○紀侯來朝【桓二】○公會紀侯于郕【桓三】○齊侯鄭伯如紀【桓五】○公會紀侯于成【桓六】○紀侯來朝【同上】○鄭伯寤生卒【桓十一】○公會紀侯莒子盟于曲池【桓十二】○公會紀侯鄭伯及齊侯宋衛燕戰齊侯宋衛燕敗績【桓十三】○齊侯禄父卒【桓十四】○公會齊侯紀侯盟于黃【桓十七】○齊師遷紀郱鄑郚【莊元】○紀季以入于齊【莊三】○紀伯姬卒【莊四】○紀侯大去其國【同上】○齊侯葬紀伯姬【同上】○紀叔姬歸于【莊十二】○紀叔姬卒【莊二十九】○葬紀叔姬【莊三十】
【裂繻來逆紀侯不親迎也伯姬歸紀惠公喪滿而後歸也惠公之薨其在季年秋七月之前乎叔姬歸紀歸娣而與歸女君同隱公厚於先君之女而非禮也惠公欲夫人其仲子而太子其所生隱公順父之意而於仲子於桓公每加厚焉故於桓公同母之女如此予以是知二姬之為桓母所產也中庸云敦厚以崇禮徒厚而不合於禮君子不以為可也紀者齊之同姓也齊將吞滅之其昏於魯也豈但内求助於家抑亦外求援於國也魯桓在位十八年之間紀來朝魯者二魯往會紀者二為紀而與它國盟者二為紀而與它國戰者一紀之資援於魯者甚切魯之圖援於紀者亦甚勤矣齊僖鄭莊當時諸侯之雄黠齊素結鄭二國將共襲紀而為紀所覺其謀不行既而鄭莊卒魯桓能使鄭厲反父所為齊復結宋衛燕四國將共滅紀而魯桓鄭厲潜師于紀竟敗四國之兵既而齊僖卒則二雄黠皆斃紀憂其少紓乎而事又不然也魯桓既為紀敗齊僖之兵遂亟為紀講齊襄之好明年魯桓殞於齊身且不保又何能庇其姻親然終魯桓之世猶能竭心竭力於紀紀未即亡者魯桓不為無功魯莊以童豎嗣立父讎不報而胡可責望其援紀也哉紀失魯援齊逼遷其三邑紀侯知其國之不可存於是命介弟分國事齊俾先祀不絶妻死不葬去國不争此亡國之最善者紀侯隱於民而令終叔姬托於酅而待盡哀哉】
杞伯姬【盖桓公之長女莊公之女弟】
伯姬歸于杞【莊二十五】○公會杞伯姬于洮【莊二十七】○杞伯姬來【同上】○杞伯來朝【同上】○杞伯姬來朝其子【僖五】○杞子卒【僖二十五】○杞子來朝【僖二十七】○公子遂帥師入杞【同上】○杞伯姬來【僖二十八】○杞伯姬來求婦【僖三十一】
【杞德公之四年娶魯桓公長女伯姬為夫人時魯桓薨已二十六年而伯姬始嫁姬年殆將三十矣歸杞三年而出會其兄未幾夫婦接踵造于魯庭毋乃自嫌其僻陋而嚮慕魯國之甚乎越十有三年伯姬再來以其長子代父行朝禮子年甫十歲左右爾意者德公有疾而姬欲託其子於魯也是年德公果卒長子成公嗣位十有八年又卒伯姬特來告喪而魯史書卒自是杞君之喪無不來赴者矣盖由伯姬欲親魯而然也姬之次子桓公繼成公而立桓之四年來朝本圖結讙而不料啓禍公子遂帥師入其國為責來朝之無禮魯之薄姻親陵小弱如此哉明年伯姬復來消釋舊怨桓之八年年漸可娶伯姬復來締結新好此皆伯姬之欲親魯而然也伯姬以魯莊二十五年歸杞至魯僖三十一年來為其子桓公求婦在杞已歷四十餘年而數數至魯率為扶植其夫維持其子之計求婦以後伯姬不復見經不知何年終也】
鄫季姬【盖莊公之幼女宋蕩伯姬之妹】
季姬及鄫子遇于防使鄫子來朝【僖十四】○季姬歸于鄫【僖十五】○鄫季姬卒【僖十六】
【季姬父母之身教盖無足言僖公號為賢侯而不能閑家有妹如此是可恥也】
杞叔姬【盖僖公之次女】
杞伯姬來求婦【僖三十一】○杞伯來朝【文十二】○公伐杞【宣十八】○杞伯來朝【成四】○杞叔姬來歸【成五】○杞叔姬卒【成八】○杞伯來逆叔姬之喪以歸【成九杞伯姬來為其子求婦而僖公以次女叔姬與之歸為杞桓公之夫人經於僖之二十五年書宋蕩伯姬來逆婦僖之三十一年書杞伯姬來求婦僖公先以長女與宋蕩伯姬為婦後以次女與杞伯姬為婦也經不書叔姬歸于杞者時若嫁女例不書也按魯僖三十一年乃杞桓之八年魯成五年乃杞桓之五十一年叔姬為杞夫人四十餘年夫婦年皆六十以上各已老矣而姬始來歸盖非為夫家所出疑是叔姬無子杞桓别有妾子為太子叔姬心不自安而願歸魯故叔姬既卒而杞桓復來逆其喪以歸以是知其非為夫家所出也】
郯伯姬【不知何公之女或文公之長女歟】
郯伯姬來歸【宣十六】
【伯姬歸于郯盖是父存之時故不書于經】
宋伯姬【宣公之女成公之妹】
宋公使華元來聘【成八】○宋公使公孫夀來納幣【同上】○衛人來媵【同上】○伯姬歸于宋【成九】○季孫行父如宋致女【同上】○晉人來媵【同上】○齊人來媵【成十】○宋公固卒【成十五】○葬宋共公【同上】○宋災宋伯姬卒【襄三十】○葬宋共姬【同上】
【共姬宣公夫人穆姜之愛女也故其歸女之禮特隆焉擇配而儀九命之上公未納幣而彼有上卿來聘既歸宋而此有上卿往致皆其禮之特隆者也雖然納幣常事也而書者以公孫夀之不當使也媵賤事也而書者以三國來媵之越禮制也為君夫人僅七年而得以終所天共姬之婦德靡虧矣為君母餘三十年而不得以終其天宋平之子道何如也噫】
【以上魯女歸于諸侯為夫人者六為娣者一凡七】
莒慶叔姬【盖桓公之次女】
莒慶來逆叔姬【莊二十七】
【叔姬年亦將三十矣昏姻之不得及時者也當為杞伯姬之娣而别以歸莒大夫慶書者譏莊公降尊而自主大夫之昏】
宋蕩伯姬【盖莊公之長女鄫季姬之姊也】
宋蕩伯姬來逆婦【僖二十五】
【伯姬歸于宋大夫蕩氏之内子因來為其子逆婦而見於經】
伯姬【盖亦莊公之女】
伯姬卒【僖九】
【未嫁故不繫國已許嫁故書卒莊女有二伯姬者或是孟任所生之長女或是哀姜所生之長女皆稱伯姬也或以此為僖女則伯上當有子字】
宋蕩氏婦【盖僖公之長女】
宋蕩伯姬來逆婦【僖二十五】
【僖公之女許嫁宋蕩伯姬之子而伯姬自來逆之以姑逆婦非禮之杞伯姬所求之婦是僖公次女叔姬則知此蕩伯姬所逆之婦當是僖公長女也】
子叔姬【文公之女】
子叔姬卒【文十二】
【子者時君之女亦未嫁而已許嫁者故卒之也】
子叔姬【盖亦文公之女】
齊人執子叔姬【文十四】○齊人來歸子叔姬【文十五此子叔姬盖十二年卒者之妹兩母所生之次女皆稱叔姬故有两子叔姬亦如莊女之有两伯姬也左氏以此子叔姬為齊昭姬謂是齊昭公夫人齊侯舍之母也且魯文四年所逆婦姜即是齊昭公之女齊昭乃魯文之婦翁豈可反以魯文為齊昭之婦翁也哉縱使魯文為太子時所生之女亦未應其女嫁人而生子可立為君也指為齊侯舍之母者考其年不合足見其誣矣昭姬盖是齊昭公所娶它國姬姓之女非魯女也】
齊高固子叔姬【宣公之女】
齊高固來逆子叔姬【宣五】○齊高固及子叔姬來【同上】
【此子叔姬宣公未為國君時妾之所生也國君女嫁大夫命大夫主之君不自主經書莒慶來逆叔姬齊高固來逆子叔姬皆譏國君自主大夫之昏也宣公簒立懼諸侯之討而倚齊以為援高固齊當國之卿挾勢而脅取其女魯宣不敢不從昏姻之禮如敵體然譏之者傷之也其時宋伯姬盖猶未生故後二十三年乃歸于宋伯姬年在叔姬之下而稱伯姬者適夫人之長女也叔姬生在伯姬之先而稱叔姬者妾所生之庶女也】
【以上魯女歸于大夫者四未嫁而卒者二方嫁而執者一凡七】
春秋纂言總例卷三

[book_title]春秋纂言总例卷四
欽定四庫全書
春秋纂言總例卷四　　　　元　吳澄　撰
賓禮
如
公如京師【成十三】
【古制諸侯初嗣位既免喪則朝王受命每當賓貢之年則朝于京師巡守之年則朝于方岳春秋之時王室衰微諸侯傲慢朝王之禮廢而不講魯號秉禮之國猶然歷十二世二百四十二年之久僅有成公一如京師乃因會晉伐秦道自王都因而朝焉本意不在朝王也故經書曰公如京師而不曰朝也】
公如齊【僖十○十五○三十三○宣四○五○九○十】
【以上魯君如齊朝者七僖公兩朝齊桓事霸主也末年一朝齊昭繼前好也宣公四朝齊惠者以簒立之故懼諸侯之討而結齊以為援爾十年之再如者奔惠公之喪非朝也昭公二十七年之兩如則以播越在外而自鄆往投于齊非朝也】
【宣公十年夏齊侯元卒公如齊○昭公二十七年春冬公如齊自齊居于鄆】
【以上三如不與朝齊之數】
公如晉【文三○十三○成三○四○十八○襄三○四○八○十二○二十一○昭五○十五】
【以上魯君如晉朝者十二文公一朝晉襄一朝晉靈宣公當晉成晉景之時獨不朝晉者盖懼往而就執故惟專意事齊時晉霸不競亦無暇問魯之罪成公两朝晉景十年一如則奔晉景之喪非朝也末年一朝于悼襄公相繼四朝于悼時晉霸中興魯襄幼弱事霸惟謹二十一年之如昭公五年十五年之如則朝晉平晉昭也魯君之朝晉唯此十二如而已至若昭公二十八年二十九年其時播越居鄆自鄆如晉晉拒不納與夫二年十二年十三年二十一年二十三年之五如暨定公三年之一如皆為晉所拒而不納者也並書曰如朝與不朝不論美惡之辭如一不顯著其恥也聖筆之意深哉】
【成公十年五月丙午晉侯獳卒公如晉○昭公二年十二年十三年二十一年公如晉至河乃復○二十三年公如晉至河有疾乃復○定公三年公如晉至河乃復○昭公二十八年二十九年公如晉次于乾侯】
【以上九如不與朝晉之數】
公如楚【襄二十八○昭七】
【以上魯君如楚朝者二楚之馮陵中夏甚矣然亦未能如魯何也襄之朝楚康昭之朝楚靈祗自辱爾齊晉霸國也以魯朝之猶云可也楚蠻荆也初亦小弱後以兼并吞滅諸小國而浸彊大晉霸既衰不能與抗魯之朝楚非得已也屈禮義之望國朝崛起之南荒儻書曰朝辱莫甚焉止書曰如猶為諱其恥也聖人如之一字包含諸義如此】
【古者諸侯相朝之禮相朝者齊等之國往來施報互相朝也非特小國朝大國而已天下無道則彊陵弱弱役彊惟有小國朝大國無復有齊等之國相朝者也故魯所朝者齊晉楚三大國宋衛陳鄭蔡之君與魯齊等則不相往來矣其往朝者畏其力也非若古先盛時相朝之禮故亦不書朝而但曰如也】
魯臣如京師○公子遂【僖二十八】○叔孫得臣【文元】○仲孫蔑【宣九】○叔孫豹【襄二十四】
【以上魯臣如京師聘者四春秋二百餘年天王之下聘於魯者七錫命者三會葬者二而魯臣之至王庭僅四聘二會葬而已四聘之一報宰周公也四聘之二拜錫命也皆因王使之來而後往四聘之三則傳云王使來徵聘也仲孫蔑一往而明年之冬王季子遄來報矣前此王使嘗兩聘魯隱三聘魯桓而魯皆不報噫王之於魯也若是其有禮而魯之於王也若是其不臣叔孫豹之聘春先聘晉冬乃聘王王宫之毁晉霸置之不問而夾鄏之城齊人自以為功晉有愧焉而往賀也然則四聘之如豈誠也哉豈禮也哉】
【文八年公孫敖不至而復○文九年叔孫得臣葬襄王○昭二十二年叔鞅葬景王以上三如不與聘王之數】
魯臣如齊○公子友【僖七○僖十三】○公子遂【僖二十八○文十七○文十八同叔孫得臣○宣元】○公孫敖【文元】○季孫行父【文十八○宣元宣十】○公孫歸父【宣十】○叔孫僑如【成十】○叔老【襄二十】○仲孫貜【昭九】○叔孫州仇【定十】○叔還【襄五】
【以上魯臣如齊聘者十六魯之聘齊也壤地相接從於彊令也文末宣初之尤洊聘則醖釀成就宣公奪嫡之事爾】
【莊三十二年公子慶文杜預云時魯無君假赴告以行○文十四年單伯為子叔姬齊人執之○宣十年公孫歸父葬齊惠公○宣八年公子遂至黄乃復】
【以上四如不與聘齊之數】
魯臣如晉○公子遂【僖三十○僖三十一】○公孫敖【文五】○季孫行父【文六○文十五再○成六○成十一】○公孫歸父【宣十八】○公孫嬰齊【成六】○叔孫豹【襄四○襄五同鄫世子巫○襄十六○襄二十四】○季孫宿【襄六○襄九○襄十九○昭六】○仲孫羯【襄二十八○襄二十九】○叔弓【昭二○昭八】○叔孫婼【昭二十三】○季孫斯【定六同仲孫何忌】
【以上魯臣如晉聘者二十四晉為覇主魯之時聘固宜然或失之疎或失之數無所為者寡有所為者多無所為者之是不足以盖有所為者之非也】
【文六年公子遂葬晉襄公○昭二年季孫宿歸少姜襚服○昭十年叔孫婼葬晉平公○昭十六年季孫意如葬晉昭公】
【以上四如不與聘晉之數】
魯臣如宋○公子遂【文十一】○仲孫蔑【成五】○叔孫豹【襄二】○季孫宿【襄二十】○叔孫婼【昭二十五】
【以上魯臣如宋聘者五魯宋地醜德齊其聘為講施報之常禮比之他如此善於彼】
【襄三十年叔弓葬宋共姬○昭十一年叔弓葬宋平公】
【以上二如不與聘宋之數】
魯臣如陳○公子友【莊二十五】
如衛○季孫宿【襄七】
如邾○叔孫豹【襄六】
如楚○叔弓【昭六】
【以上魯臣如陳衛邾楚聘者各一魯與陳前無交際因陳當國之卿與季友善是以有女叔之聘而季友躬往報之也】
【如陳二○莊二十七年公子友葬原仲○文六年季孫行父聘且娶】
【如牟一○僖五年公孫兹娶】
【如莒一○成八年公孫嬰齊自為逆】
【如滕一○昭二年叔弓葬滕成公】
【以上五如不與聘數人臣無私交大夫假聘以出而私葬其友可乎假聘以出而成己之昬尤不可也如滕為會葬故非聘也】
【啖氏曰公及内卿往他國朝聘皆曰如趙氏曰内朝聘稱如以異外也澄按春秋書法凡盟會侵伐等名内外皆一其稱何獨朝聘則内但稱如以異乎外哉且魯事之異乎外者固有之矣魯君之奔不曰奔而曰孫魯臣之殺不曰殺而曰刺是也奔殺惡事也諱國惡辟其名宜也朝聘美事也豈應辟其名而乃不曰朝聘乎君臣同辭一㮣稱如聖人之意有在也何也魯所謂朝不成乎朝者也魯所謂聘不成乎聘者也不成乎朝而書曰朝不成乎聘而書曰聘是以其偽者為誠以其苟者為禮也魯事不容直譏顯刺隱其朝聘之名而書曰如則雖不滿於魯而辭意深厚然其朝聘之非誠非禮自不能掩此所以為聖人之筆也與魯君之如而非朝魯臣之如而非聘者各别而異之不與朝聘之數至若魯君臣之如觀社如納幣如逆女如致女及魯夫人之如並已見前嘉禮篇如涖盟見後盟例内如乞師見後軍禮篇】
外國君相如二○齊侯鄭伯如紀【桓五】○州公如曹【同上】
外國君如會二○陳侯如會【僖二十八】○鄭伯髠頑如會【襄七】
外國臣如會如師各一○陳侯使袁僑如會【襄三】○齊侯使國佐如師【成二】
【以上外國君臣之如凡六姑附于如例之後齊鄭同謀襲紀而假託相朝之如以往州公不知為何事故而亦假託相朝之如以行者也】
朝
公朝于王所【僖二十八再】
【以上魯君朝王所者二魯成京師一朝經但書如而魯僖王所二朝經書曰朝何也曰春秋時諸侯不朝京師久矣幸有魯成十三年之一朝宜為聖人所喜而乃不滿焉蓋因伐秦之便道過周實不為行朝禮而往也古者天子巡守諸侯朝于方岳之下王室衰微無復巡守襄王之臨踐土狩河陽雖非舊日天子之巡守而晉文率諸侯以朝王則與盛時諸侯朝方岳之禮無以異也所以可書曰朝也觀魯僖于王所之書朝魯成如京師之不書朝聖人之意可見矣】
滕侯薛侯來朝【隱十一】○滕子來朝【桓二○文十二○襄六○哀二以上滕君朝魯者五薛一附】
紀侯來朝【桓二○桓六】
【以上紀君朝魯者二】
杞伯來朝【莊二十七○文十二○成四○成十八】○杞子來朝【僖二十七以上杞君朝魯者五并朝其子凡六】
曹伯來朝【文十一○文十五○成七○襄二十一】
【以上曹君朝魯者四并世子來朝凡五】
邾人葛人牟人來朝【桓十五】○邾子來朝【宣元○成六○成十八○襄元○襄十八○定十五】
【以上邾君朝魯者七葛牟各一附】
郳犂來來朝【莊五】○小邾子來朝【僖七○襄七○昭三○昭十七以上小邾君朝魯者五】
郯子來朝【襄七○昭十七】
【以上郯君朝魯者二】
穀伯綏來朝【桓七】○鄧侯吾離來朝【同上】○郜子來朝【僖二十】○季姬及鄫子遇于防使鄫子來朝【僖十四】
【以上穀鄧郜鄫之君朝魯者各一】
曹伯使其世子射姑來朝【桓五】○杞伯姬來朝其子【僖二十四】○公及齊侯遇于穀蕭叔朝公【莊二十三】
【以上子若弟代君而朝者三曹一杞一蕭一】
【凡外國君之朝魯共十五國】
聘
天王使凡伯來聘【隱七】○使南季來聘【隱九】○使宰渠伯糾來聘【桓四】○使仍叔之子來聘【桓五】○使家父來聘【桓八】○使宰周公來聘【僖三十】○使王季子來聘【宣十】
【以上王使聘魯者七啖氏曰周禮云天子時聘以結諸侯之好穀梁言天子不當聘諸侯誤矣趙氏曰王政行也天子使使聘諸侯所以洽恩惠考政典春秋之聘通好命爾】
祭叔來聘【莊二十三】
【以上王臣自聘魯者一天子之大夫無王命而外聘諸侯非禮也】
齊侯使其弟年來聘【隱七○桓三】　○使國歸父來聘【僖三十三】○使國佐來聘【宣十】○使慶封來聘【襄二十七】
【以上齊臣聘魯者五】
晉侯使荀庚來聘【成三】○使士燮來聘【成八】○使郤犨來聘【成十一】○使士匄來聘【成十八○襄八】○使荀罃來聘【襄元】○使士魴來聘【襄十二】○使荀吳來聘【襄二十六】○使士鞅來聘【襄二十九○昭二十一】　○使韓起來聘【昭二】
【以生晉臣聘魯者十一】
宋公使華元來聘【成四○成八】　○使向戌來聘【襄十五】○使華定來聘【昭十三】
【以上宋臣聘魯者四】
衛侯使甯俞來聘【文四】○使孫良夫來聘【成二】○使公孫剽來聘【襄元】○使孫林父來聘【襄七】
【以上衛臣聘魯者四】
荆人來聘【莊二十三】○楚子使椒來聘【文九】○使薳罷來聘【襄三十】
【以上楚臣聘魯者三】
陳侯使女叔來聘【莊二十五】○鄭伯使公子發來聘【襄五】○秦伯使術來聘【文十一】○吳子使札來聘【襄二十五】
【以上陳鄭秦吳之臣聘魯者各一】
【或曰魯國君臣之朝聘春秋但書曰如以其非誠非禮朝不成乎朝聘不成乎聘故也他國君臣之朝魯聘魯夫豈一出于誠悉合于禮乎而聖人皆以朝聘書之何哉曰春秋内魯而外諸國内之非誠非禮者慊其實而隱其名所以責於内者重以周也外國之君臣則彼以朝而來吾亦謂之朝可矣彼以聘而來吾亦謂之聘可矣所以責於外者輕以約也此聖人躬自厚而薄責於人之道也】
來
祭伯來【隱元】○祭公來【桓八】○寔來【桓六】
齊仲孫來【閔元】
介葛盧來【僖三十九再】○白狄來【襄十八】
【來者如之對自内適外曰如自外適内曰來自外適内其禮至重者來朝來聘也具見于前矣而經又特書曰來不言其來之事者凡七祭公祭伯與寔皆王朝之臣公者八命之公伯者六命之卿寔之名者一命之下士若奉王命而下聘諸侯則固有其禮而祭伯之來寔之來則非奉王命非行聘禮也故既不言使又不言其來之為何事祭公之來為逆王后則非無事亦非無王命矣先為己之私事適魯然後適紀逆后故經書其私事於先而曰來乃書其公事於後而曰遂也齊仲孫湫盖受桓霸之命來省魯難然不備使介之禮俾若私行然覘視魯國安危之勢而歸復命爾故亦不書君使而來之下不言其事也介葛盧附庸之國未爵命者两造魯庭為朝魯也而自以僻陋不能行朝禮故不曰來朝而但書曰來也白狄書來義亦同此其餘所書來為某事者重在某事義無關於來一一别論于後】
【來錫三○莊元年天王使榮叔來錫桓公命○文元年天王使毛伯來錫公命○成八年天子使召伯來錫公命】
【來求三○桓十五年天王使家父來求車○隱三年武氏子來求賻○文九年毛伯來求金來歸六歸不言來者三附見○隱元年天王使宰咺來歸惠公仲子之賵○定十四年天王使石尚來歸脤○文五年王使榮叔歸含且賵不言來○文九年秦人來歸僖公成風之襚○莊六年齊人來歸衛俘○隱八年鄭伯使宛來歸祊○定十年齊人來歸鄆讙龜陰田○宣十年齊人歸我濟西田不言來○哀八年齊人歸讙及闡不言來】
【來言一○成八年晉侯使韓穿來言汶陽之田歸之于齊】
【來獻二○莊二十一年齊侯來獻戎捷○僖二十一年楚人使鬬宜申來獻捷】
【來輸平一平而非來者五附見○隱六年鄭人來輸平○昭七年暨齊平○定十年及齊平○定十一年及鄭平○宣十五年宋人及楚人平○宣四年公及齊侯平莒及郯莒人不肯】
【來唁一唁而非來者二附見○昭二十九年公居于鄆齊侯使高張來唁公○昭二十五年齊侯唁公于野井○昭三十一年晉侯使荀躒唁公于乾侯】
【魯臣去國來歸○諸國君臣來奔及逃來○並見前人紀篇】
【來納幣○來逆女○來媵○魯女來○魯女被執被出來歸○來逆魯女喪○並見前嘉禮篇來盟○來會○見盟例會例下】
【來戰○來乞師○見後軍禮篇】
【來會葬○來奔喪○見後凶禮篇】
盟
紀子伯莒子盟于密【隱二】○齊侯鄭伯盟于石門【隱三】○宋公齊侯衛侯盟于瓦屋【隱八】○齊侯宋人江人黄人盟于貫【僖二】○宋公曹人邾人盟于曹南【僖十九】○楚子陳侯鄭伯盟于辰陵【宣十一】○齊侯鄭伯盟于鹹【定七】○齊侯衛侯盟于沙【同上】○衛侯鄭伯盟于曲濮【定八】○鄫子會盟于邾【僖十九】
【以上外君相盟者九或外君兼外臣盟者不别出會盟一附見盟非盛世事也不得已而有盖為衰世之亂邦罷民設春秋時王政不行諸侯自恣欲以戰伐而敵讎則不得不以盟會而固黨會不足恃而重之以盟人不自信而要之於神故凡書盟者春秋所惡也春秋魯史也隱之元年書及邾及宋二盟矣他國之盟於魯何與而書者有其故也紀虞齊難而新結魯昬紀莒之盟魯為紀謀也然魯邾魯宋紀莒各為其國而盟爾永嘉陳氏曰特相盟不書必關於天下之故而後書書齊鄭盟于石門以志諸侯之合書齊鄭盟于鹹以志諸侯之散是春秋之始終也莒紀無足道也齊鄭合天下始多故矣天下之無王鄭為之也天下之無霸齊為之也澄謂觀春秋世變陳氏之識超矣齊鄭盟石門繼以宋齊衛瓦屋之盟諸侯之黨合而無王近已胚胎齊霸之糾合矣齊鄭盟鹹繼以齊衛鄭沙曲濮之盟諸侯之黨散而無霸遠已醖釀秦雄之并吞矣貫之盟齊桓霸業之方盛也曹南之盟宋襄霸圖之肇起也辰陵之盟楚莊間霸之不可遏也閲世變者傷之故以外君相盟居盟例之首】公會齊侯盟于艾【隱六】○公會紀侯莒子盟于曲池【桓十二】○公會宋公燕人盟于穀丘【同上】○公會鄭伯盟于武父【同上】○公會齊侯紀侯盟于黃【桓十八】○公會齊侯盟于柯【莊十三】○公會齊侯盟于扈【莊二十三】○公會齊侯宋公陳世子欵鄭世子華盟于甯母【僖七】○公會王人齊侯宋公衛侯許男曹伯陳世子欵盟于洮【僖八】○公會齊侯宋公陳侯衛侯鄭伯許男曹伯盟于牡丘【僖十五】○公會衛子莒慶盟于洮【僖二十五】○公會莒子衛甯速盟于向【僖二十六】○公會晉侯齊侯宋公蔡侯鄭伯衛子莒子盟于踐土【僖二十八】○公會晉侯齊侯宋公衛侯鄭伯曹伯莒子邾子膝子薛伯杞伯小邾子盟于澶淵【襄二十】○公會齊侯莒子邾子杞伯盟于鄟陵【昭二十六】○公會齊侯盟于黄【定十二】
【以上魯君會外君盟者十六凡言會者外為志言及者内為志也】
諸侯盟于首止【僖四】○諸侯盟于葵丘【僖九】○諸侯盟于扈【文十五】○諸侯盟于祝柯【襄十九】○諸侯同盟于重丘【襄二十五】○公會諸侯盟于薄【僖二十一】○公會諸侯盟于宋【僖二十七】○公會諸侯晉大夫盟于扈【文七】○公及諸侯盟于皋鼬【定四】
【以上盟稱諸侯者九首止之會有王世子葵丘之會有宰周公不言諸侯盟以見王世子宰周公不與盟也不再列序者前目後凡也于扈二盟則前無其目後言諸侯不知諸侯為誰盖時晉霸失政諸侯離心與盟之君不足序也魯君不與則但總言諸侯魯君與盟則前無其目不得不稱公會不得不稱主盟者也晉大夫不書氏名其時晉未有君也與莊九年書齊大夫同祝柯前年圍齊之諸侯也亦前目後凡也同盟十六惟重丘再稱諸侯者衛地與盟地異中間又有入陳二事間之也皋鼬亦然會盟各地又有滅沈一事間之然祝柯無公及而皋鼬書公及何也盖定公之立非正嘗朝晉而晉不納故因此會而求盟以定其位也于薄于宋二盟則楚方主事魯為楚而往也諱魯之往會楚而受盟也故總言諸侯而包楚於其中也】
公及邾儀父盟于蔑【隱元】○公及鄭伯盟于越【桓元】○公及邾儀父盟于趡【桓十一】○公及齊侯盟于落姑【閔元】○公及晉侯盟【文三○文十三】○公及齊侯盟于穀【文十七】○公及晉侯盟于長樗【襄三】
【以上魯君及外君盟者八盟于趡左氏作公會今從公穀】
公會陳人蔡人楚人鄭人盟于齊【僖十九】○公會王人晉人宋人齊人陳人蔡人秦人盟于翟泉【僖二十九】
【以上魯君會外臣盟者二左氏穀梁二會字上並無公字今從公羊】
公及齊大夫盟于蔇【莊九】○公及莒人盟于浮來【隱八】○公及楚人秦人宋人陳人衛人鄭人齊人曹人邾人盟于蜀【成二】
【以上魯君及外臣盟者三趙氏曰特書公譏公與臣盟也】
及宋人盟于宿【隱元】○及齊高傒盟于防【莊二十二】○及晉處父盟【文二】○及荀庚盟【成三】○及孫良夫盟【同上】○及郤犨盟【成十一】○及孫林父盟【襄七】○及向戌盟【襄十五】○及蘇子盟于女栗【文十】○及國佐盟于袁婁【成二】
【以上及盟不稱主者八及王臣盟者一如師及盟者一附見趙氏曰及者公及之也不書公諱與大夫盟恥也及蘇子諱與天子大夫盟也陸氏曰齊高傒晉處父俱書名罪其以臣敵君公屈體而與之盟則非彼之過故但書人】
柔會宋公陳侯蔡叔盟于折【桓十一】○公孫敖會宋公陳侯鄭伯晉士縠盟于垂隴【文二】○仲孫貜會邾子盟于祲祥【昭十一】
【以上魯臣會外君盟者三】
公子結媵陳人之婦于鄄遂及齊侯宋公盟【莊十九】○公子遂及齊侯盟于郪丘【文十六】○臧孫許及晉侯盟于赤棘【成元】○仲孫何忌及邾子盟于拔【定三】○叔孫州仇仲孫何忌及邾子盟于句繹【哀二】
【以上魯臣及外君盟者五趙氏曰大夫盟公侯非禮也其無譏非彊之也陸氏曰彼自屈禮非我力能彊之】
公子遂會晉趙盾盟于衡雍【文八】○仲孫速會莒人盟于向【襄二十】
【以上魯臣會外臣盟者二】
季孫行父及晉郤犨盟于扈【成十六】○叔孫豹及諸侯之大夫及陳袁僑盟【襄三】○豹及諸侯之大夫盟于宋【襄二十七】
【以上魯臣及外臣盟者三】
公會晉侯宋公衛侯鄭伯曹伯莒子邾子薛伯杞伯小邾子于溴梁大夫盟【襄十六】
【以上盟稱大夫者一經嘗兩書諸侯之大夫則大夫猶繫之君也溴梁之會君會而大夫自盟則大夫專之所由也】
齊人衛人鄭人盟于惡曹【桓十一】○宋人齊人楚人盟于鹿上【僖二十一】
【以上外臣相盟者二】
同盟于幽【莊十六○莊二十七】○于新城【文十四】○于斷道【宣十七】○于蟲牢【成五】○于馬陵【成七】○于蒲【成九】○于戚【成十五】○于柯陵【成十七】○于雞澤【襄三】○于戲【襄九】○于亳城北【襄十一】○于重丘【襄二十五】○于平丘公不與盟【昭十三】○于虚朾【成十八】○于清丘【宣十二】
【以上同盟者十六魯君會者十四魯臣會者一外自盟者一永嘉呂氏曰同盟者未專主盟也有主盟則不書同于幽之盟書同則齊桓霸業未盛之時新城以後書同則晉人霸業漸衰之際也】杞子來盟【襄二十九】○鄭伯使其弟語來盟【桓十四】○衛侯使孫良夫來盟【宣七】○齊高子來盟【閔二】○宋司馬華孫來盟【文十五】○楚屈完來盟于師【僖四】
【以上來盟者五來盟于師一附見】
公子友如齊涖盟【僖三】○公孫敖如莒涖盟【文七】○叔孫婼如齊涖盟【昭七】○叔還如鄭涖盟【定十一】
【以上涖盟者四啖氏曰他國來魯盟者曰來盟魯往他國盟者曰涖盟趙氏曰不書其誰敵者也】公及戎盟于唐【隱二○桓二】○公子遂會雒戎盟于暴【文八】○齊人狄人盟于邢【僖二十】○衛人及狄盟【僖三十二】
【以上戎狄盟者五及戎及狄以内而及外也齊人狄人則儕矣公子遂會之則彼為主矣】
會　胥命
蔡侯鄭伯會于鄧【桓二】○齊侯宋人陳人蔡人邾人會于北杏【莊十三】○齊侯宋公陳侯衛侯鄭伯會于鄄【莊十五】○齊侯宋公江人黃人會于陽穀【僖三】○宋公楚子陳侯蔡侯鄭伯許男曹伯會于盂【僖二十二】○晉侯宋公衛侯鄭伯曹伯會于扈【宣九】○楚子蔡侯陳侯鄭伯許男徐子滕子頓子胡子沈子小邾子宋世子佐淮夷會于申【昭四】○齊侯衛侯鄭游速會于安甫【定十】○齊侯宋公會于洮【定十四】○諸侯會于扈【文十七】
【以上外君相會者九或外君兼外臣會者不别出諸侯會者一附見蔡鄭會鄧中國懼楚之始也齊會北杏中國有霸之始也其關於天下之故不小矣故亦以外君相會居會例之首諸侯相見於國曰朝相見於野曰會或各國君臣相見或各國臣自相見或講好或謀事俱謂之會】
公會齊侯于防【隱九】○公會齊侯鄭伯于中丘【隱十】○公會鄭伯于時來【隱十一】○公會鄭伯于垂【桓九】○公會齊侯鄭伯于稷以成宋亂【桓二】○公會齊侯于嬴【桓三】○公會紀侯于郕【同上】○公會齊侯于讙【同上】○公會紀侯于成【桓六】○公會宋公于夫鍾【桓十一】○公會宋公于闞【同上】○公會宋公于虚【桓十二】○公會宋公于龜【同上】○公會鄭伯于曹【桓十四】○公會齊侯于艾【桓十五】○公會宋公蔡侯衛侯于曹【桓十六】○公會齊侯于濼【桓十八】○公會齊侯于城濮【莊二十七】○公會齊侯宋公鄭伯曹伯邾人于檉【僖元】○公會宰周公齊侯宋子衛侯鄭伯許男曹伯于葵丘【莊九】○公會齊侯宋公陳侯衛侯許男曹伯于鹹【僖十三】○公會齊侯宋公陳侯衛侯鄭伯許男邢侯曹伯于淮【僖十六】○公會晉侯齊侯宋公蔡侯鄭伯陳子莒子邾子秦人于温【僖二十八】○公會齊侯于平州【宣九】○公會晉侯宋公衛侯鄭伯曹伯于黑壤【宣七】○公會晉侯衛侯于瑣澤【成十二】○公會晉侯齊侯衛侯宋華元邾人于沙隨不見公【成十六】○公會晉侯宋公陳侯衛侯鄭伯曹伯莒子邾子滕子薛伯齊世子光吳人鄫人于戚【襄五】○公會晉侯宋公陳侯衛侯曹伯莒子邾子于鄬【襄七】○公會晉侯宋公衛侯曹伯齊世子光莒子邾子滕子薛伯小邾子伐鄭會于蕭魚【襄十一】○公會晉侯宋公衛侯鄭伯曹伯莒子邾子薛伯杞伯小邾子于溴梁【襄十六】○公會晉侯齊侯宋公衛侯鄭伯曹伯莒子于商任【襄二十一】○公會晉侯齊侯宋公衛侯鄭伯曹伯莒子邾子薛伯杞伯小邾子于沙隨【襄二十二】○公會晉侯宋公衛侯鄭伯曹伯莒子邾子滕子薛伯杞伯小邾子于夷儀【襄二十四○襄二十五】○公會劉子晉侯齊侯宋公衛侯鄭伯曹伯莒子邾子滕子薛伯杞伯小邾子于平丘【昭二十】○公會齊侯于夾谷【定十】○公會齊侯衛侯于牽【定十四】○公會衛侯宋皇瑗于鄖【哀十二】
【以上魯君會外君者三十九】
衛侯會公于沓【文十三】○鄭伯會公于棐【文十三】邾子來會公【定十四】
【以上外君會魯君者三】
公會楚公子嬰齊于蜀【成二】○公會晉人鄭良霄宋人曹人于澶淵【襄二十六】○公會晉師于瓦【定八】
【以上魯君會外臣者二會師一附見】
單伯會齊侯宋公鄭伯于鄄【莊十四】○公孫敖會晉侯于戚【文九】○季孫行父會齊侯于陽穀【文十九】○公孫歸父會齊侯于穀【宣十四】○公孫歸父會楚子于宋【宣十五】○季孫宿會晉侯鄭伯齊人宋人衛人邾人于邢丘【襄八】○叔弓會楚子于陳【昭九】
【以上魯臣會外君者七】
叔仲彭生會晉郤缺于承匡【文十一】○仲孫蔑會齊高固于無婁【宣十五】○叔孫僑如會晉荀首于穀【成五】○仲孫蔑會晉荀罃宋華元衛孫林父曹人邾人于戚【襄二】○仲孫蔑會晉荀罃齊崔杼宋華元衛孫林父曹人邾人滕人薛人小邾子于戚【同上】○季孫宿會晉士匄宋華閲衛孫林父鄭公孫蠆莒人邾人于戚【襄十四】○叔孫豹會晉士匄于柯【襄十九】○叔孫豹會晉趙武楚屈建蔡公孫歸生衛石惡陳孔奐鄭良霄許人曹人于宋【襄二十七】○叔孫豹會晉趙武楚公子圍齊國弱宋向戌衛齊惡陳公子招蔡公孫歸生鄭罕虎許人曹人于虢【昭元】○季孫意如會晉韓起齊國弱宋華亥衛北宫佗鄭罕虎曹人杞人于厥憗【昭十一】○叔詣會晉趙鞅宋樂大心衛北宫喜鄭游吉曹人邾人滕人薛人小邾人于黄父【昭二十五】○季孫意如會晉荀躒于適歷【昭三十一】
【以上魯臣會外臣者十二】
晉人齊人宋人衛人鄭人曹人莒人邾人滕人薛人杞人小邾人會于澶淵宋災故【襄三十】○晉士鞅宋樂祁犂衛北宫喜曹人邾人滕人會于扈【昭二十七】
【以上外臣相會者二】
公及齊侯宋公陳侯衛侯鄭伯許男曹伯會王世子于首止【僖五】
【以上及以會而尊之者一所謂殊會也】
公會晉侯及吳子于黃池【哀十三】
【以上會以及而外之者一吳子書及說者以為會兩霸之辭與之以霸又書其爵雖若進之實則外之也】
公會晉侯宋公衛侯曹伯莒子邾子滕子薛伯杞伯小邾子齊世子光會吳于柤【襄十】○叔孫僑如會晉士燮齊高無咎宋華元衛孫林父鄭公子鰌邾人會吳于鍾離【成十五】○季孫宿叔老會晉士匄齊人宋人衛人鄭公孫蠆曹人莒人邾人滕人薛人杞人小邾人會吳于向【襄十四】
【以上會以會而外之者三殊會王世子者尊之也不敢以下同於諸侯也殊會吳者外之也不使之内同於巾國也】
仲孫蔑衛孫林父會吳于善道【襄五】○叔還會吳于柤【哀六】○公會吳于鄫【哀七】○公會吳于橐皋【哀十二】○公會戎于濳【隱二】○晉侯會狄于攢函【宣十一】
【以上會而外之者六吳之下不書爵又不稱人外之也不内同諸侯也春秋嘗外楚矣敗蔡入蔡書荆外之也僖之元年荆改號楚則繼書人又繼書爵以漸而進之於中國矣吳初書國與荆同也繼而書人書爵與楚同也繼又但以國書則不得與楚同矣繼又與晉同會而又進書爵於是乎春秋終焉】
齊侯衛侯胥命于蒲【桓三】
【以上胥命者一命當自天子出故諸侯既免喪必受命於天子始得君其國况命之為伯以長諸侯此命之重大者也晉文敗楚於城濮王使尹氏王子虎内史叔興父策命之為侯伯至是始可稱命伯齊僖欲伯東州為無上命乃與衛相結俾衛侯命已已命衛侯自相推尚相命為伯可謂亂命也已其後齊桓受教管仲雖無王命而自為伯葵丘之會王但使宰周公賜胙尊之比於二王後終未命之為伯也此亦二君相會然胥命之事非常故書胥命而不書會今以附于會例之末云】
遇
公及宋公遇于清【隱四】○公及齊侯遇于穀【莊二十三】○公及齊侯遇于魯濟【莊三十】○宋公衛侯遇于垂【隱八】○齊侯陳侯鄭伯遇于垂【莊四】○宋公衛侯遇于梁丘【莊三十二】○公會衛侯于桃丘弗遇【桓十】
【以上魯君外君之遇者六會而弗遇者一附見遇者會之簡略者也謂若道途偶相邂逅然】
至
公至自會【僖十五○十七○文十四○宣八○十七○成六○七○九○十五○十六再○十七○襄三○五○十○十一○十六○二十○二十二再○二十四○二十五○昭十三○定四○十四○哀十三】
【以上魯君自會而至者二十六】
公至自齊【莊二十三再○二十四○僖三十三○宣四○五○九○十再】○公至自晉【文四○十四○成三○四○十一○十八○襄三○五○八○十三○二十一○昭五○十四○十六】○公至自楚【襄二十九○昭七】○公至自唐【桓二】○公至自穀【哀十七】○公至自瓦【定八】○公至自夾谷【定十】○公至自黃【定十二】
【以上魯君自某國某地而至者三十】
公至自伐楚【僖四】○公至自伐秦【成十三】○公至自伐齊【僖二十六○襄十九○哀十】○公至自伐鄭【桓十六○僖六○成三○成十七○襄十○襄十一】○公至自伐衛【莊六】○公至自伐戎【莊二十六】○公至自伐萊【宣七】○公至自侵鄭【定六】○公至自侵齊【定八再】○公至自救陳【襄五】○公至自圍許【僖二十九】○公至自圍成【定十二】
【以上魯君自伐侵救圍而至者二十】
【啖氏曰凡公行總一百七十有六書至者八十有二不書至者九十有四因時君告廟不告廟也澄按啖說取左氏義然天子諸侯之行其行其反必皆告廟盖人子出告反面之禮不死其親故也歸而告廟亦常事爾春秋何為而書之乎竊詳穀梁傳義為得經意糾合諸侯自齊桓始幽檉首止甯母至葵丘鹹八大會魯君皆與並不書至穀梁傳曰桓會不至安之也得經意矣末年牡丘淮二會乃書公至范甯註曰桓會不至齊桓德衰故危而至之得傳意矣淮之會魯君為齊所止聲姜出會齊桓始得釋以此知書至之為危之也伐楚伐鄭二役書至者兵凶戰危不比衣裳之會故至也齊桓既歿僖公朝齊非所宜朝故至也由是推之桓莊文宣成襄昭定哀之行其書至者大率危之也危之若何或事之難或動之非或地之遠或時之久皆是危道幸其禮成事畢而遄至故書也穀梁於襄公朝楚之傳曰至自楚喜之也殆其往而喜其反也澄故以為得經意也魯夫人惟文九年出姜如齊歸寧為得禮故特書其至其餘夫人之行皆非美事故不書至也然則出姜之至亦危之乎曰婦人無外事禮合歸寧不得已而出亦以其得至國為喜也未至以前詎敢以為安乎彼非禮而行者固不足道又奚恤其危也哉】
公還自晉【文十三】○歸父還自晉【宣十八】
【以上魯君魯臣自某國而還者二至者自外反而已至國也還者自外反而猶在路也陸氏曰還比復為善還者事畢復者事未畢公還自晉歸父還自晉莊八年師還襄十九年士匄聞齊侯卒乃還皆不當更往故曰事畢公如晉至河乃復至河有疾乃復公孫敖如京師不至而復公子遂如齊至黃乃復皆事未畢而復也穀梁云還者事未畢復者事畢文倒也】
單伯至自齊【文十五】○意如至自晉【昭十四】○婼至自晉【昭二十四】
【以上魯臣自某國而至者三魯之三臣為齊晉所執幸得解脱故書其至以此見經之書至者非美事也】
公至自會居于鄆【昭二十六】○公至自齊居于鄆【昭二十六○昭二十七再】○公至自乾侯居于鄆【昭二十九】
【以上魯君自外而至居于某地者五昭公出奔居外顛沛如此何廟之可告而亦書至左氏乃謂告廟而後書至豈其然乎】
公之喪至自齊【桓十八】○公之喪至自乾侯【定元】○夫人氏之喪至自齊【僖元】
【以上魯君魯夫人之喪自外而至者三】
春秋纂言總例卷四

[book_title]春秋纂言总例卷五
欽定四庫全書
春秋纂言總例卷五　　　元　吳澄　撰
軍禮
伐【趙氏曰凡師稱罪致討曰伐】
蔡人衛人陳人從王伐鄭【桓五】
【以上從伐者一左傳曰王以諸侯伐鄭永嘉陳氏曰春秋之法有天子在則其諸侯稱人有諸侯在則其大夫稱人曰蔡人衛人陳人從王伐鄭尊王也】
公會宋公衛侯陳侯于袲伐鄭【桓十五】○公會宋公衛侯陳侯蔡侯伐鄭【桓十六】○公會齊侯伐萊【宣七】○公會晉侯宋公衛侯曹伯伐鄭【成三】○公會晉侯齊侯宋公衛侯曹伯伐鄭【成十】○公自京師遂會晉侯齊侯宋公衛侯鄭伯曹伯邾人滕人伐秦【成十三】○公會尹子晉侯齊國佐邾人伐鄭【成十六】○公會尹子單子晉侯齊侯宋公衛侯曹伯邾人伐鄭【成十七】○公會單子晉侯宋公衛侯曹伯齊人邾人伐鄭【同上】○公會晉侯宋公衛侯曹伯莒子邾子滕子薛伯杞伯小邾子齊世子光伐鄭【襄九】○公會晉侯宋公衛侯曹伯莒子邾子齊世子光滕子薛伯杞伯小邾子伐鄭【襄十】○公會晉侯宋公衛侯曹伯齊世子光莒子邾子滕子薛伯杞伯小邾子伐鄭【襄十一再】○公會齊人宋人陳人蔡人伐衛【莊五】○公會宋人齊人伐徐【莊二十六】○公會吳伐齊【哀十○哀十一】
宋公陳侯衛侯曹伯會晉師于棐林伐鄭【宣五】翬帥師會宋公陳侯蔡人衛人伐鄭【隱四】○叔老會鄭伯晉荀偃衛甯殖宋人伐許【襄十六】○叔孫僑如會晉士燮齊人邾人伐郯【成八】○叔孫豹會晉荀偃齊人宋人衛北宫括鄭公孫蠆曹人莒人邾人滕人薛人杞人小邾人伐秦【襄十四】○溺會齊師伐衛【莊二】○翬帥師會齊人鄭人伐宋【隱十】○單伯會伐宋【莊十四】○叔孫得臣會晉人宋人陳人衛人鄭人伐沈【大三】○公孫歸父會齊人伐莒【宣十一】
【以上會伐者二十七魯君會十七外君會一魯臣會九會伐者孟子所謂摟諸侯以伐諸侯三王之罪人也】
及鄭師伐宋【桓十二】○及宋人衛人伐邾【桓十七】○及江人黄人伐陳【僖四】
【以上及伐者三及者皆不出主名盖以師及外師以人及外人也】
公伐齊【莊九】○公伐邾【隱七○桓八○僖二十一○二十二○三十三○文七○哀七】○公伐莒【宣四】○公伐杞【宣十八】
公子慶父帥師伐於餘丘【莊二】○公子遂帥師伐邾【僖二十三】○叔彭生帥師伐邾【文十四】○公孫歸父帥師伐邾【宣十】○仲孫速帥師伐邾【襄二十】○季孫意如叔弓仲孫貜帥師伐莒【昭十】○仲孫何忌帥師伐邾【哀元○哀六】○季孫斯叔孫州仇仲孫何忌帥師伐邾【哀二】
伐邾【桓八】
【以闕國伐】
宋公陳侯蔡人衛人伐鄭【隱四】○宋公曹伯衛人邾人伐齊【僖十八】○宋公衛侯許男滕子伐鄭【僖二十二】○齊侯伐宋【僖三十三】○晉侯伐衛【僖二十八○文元】○晉侯伐秦【文四】○楚子伐麋【文十一】○楚子伐鄭【宣四○宣九○宣十○成十五○襄九】○齊侯伐萊【宣九】○楚子伐宋【宣十二】○晉侯伐鄭【宣十四】○晉侯衛世子臧伐齊【宣十八】○鄭伯伐許【成四】○楚子鄭伯伐宋【成十八○襄十一】○楚子伐吳【襄二十四】○楚子蔡侯陳侯許男伐鄭【同上】○吳子遏伐楚【襄二十五】○楚子蔡侯陳侯伐鄭【襄二十六】○楚子蔡侯陳侯許男頓子胡子沈子淮夷伐吳【昭四】○楚子蔡侯陳侯許男頓子沈子徐人越人伐吳【昭五】○齊侯伐北燕【昭六】○楚子伐徐【昭十二】○齊侯伐徐【昭十六】○宋公伐邾【昭十九】○齊侯伐莒【昭二十一】○齊侯衛侯伐晉【哀元】○齊侯伐宋【哀五】○宋公伐鄭【哀九】
晉郤缺帥師伐蔡【文十五】○晉荀林父帥師伐陳【宣九】○鄭公子去疾帥師伐許【成三】○楚公子嬰齊帥師伐鄭【成六○成七】○晉欒書帥師伐鄭【成九】○楚公子嬰齊帥師伐莒【同上】○鄭公子喜帥師伐許【成十四】○晉韓厥帥師伐鄭【襄元】○楚公子嬰齊帥師伐吳【襄三】○晉荀罃帥師伐許【同上】○楚公子貞帥師伐陳【襄三】○楚公子貞帥師伐鄭【襄八】○楚公子貞鄭公孫輒帥師伐宋【襄十】○楚公子貞帥師伐吳【襄十四】○衛石買帥師伐曹【襄十七】○楚公子午帥師伐鄭【襄十八】○衛孫林父帥師伐齊【襄十九】○齊崔杼帥師伐莒【襄二十四】○鄭公孫夏帥師伐陳【襄二十五】○楚薳罷帥師伐吳【昭十九】○衛公孟彄帥師伐曹【定十二○定十三】○鄭罕達帥師伐宋【定十五】○宋樂髠帥師伐曹【哀三】○晉趙鞅帥師伐衛【哀五】○宋向巢帥師伐曹【哀六】○楚公子結帥師伐陳【哀十】○宋向巢帥師伐鄭【哀十二】○楚公子申帥師伐陳【哀十三】
齊師曹師伐厲【僖十五】○秦師伐晉【宣二】○晉師白狄伐秦【宣八】○楚師伐陳【同上】○宋師伐滕【宣十】○宋師伐陳【宣十二】○齊師伐莒【宣十三】○鄭師伐宋【襄二】○晉師伐秦【襄十】
鄭人伐衛【隱二】○莒人伐杞【隱四】○邾人鄭人伐宋【隱五】○宋人伐鄭【隱五○哀十】○宋人蔡人衛人伐戴【隱十】○齊人陳人曹人伐宋【莊十四】○宋人齊人邾人伐郳【莊十五】○宋人齊人衛人伐鄭【莊十六】○楚人伐鄭【僖元○僖三○文九○宣五】○齊人伐鄭【僖七】○楚人伐黄【僖十一】○楚人伐徐【僖十五】○宋人伐曹【同上】○齊人徐人伐英氏【僖十七】○邢人狄人伐衛【僖十八】○衛人伐邢【僖十九】○楚人伐隨【僖二十】○楚人伐陳【僖二十三○哀九】○衛人伐齊【僖二十六】○楚人伐宋【同上】○晉人陳人鄭人伐許【僖三十三】○衛人伐晉【文元】○晉人宋人陳人鄭人伐秦【文二】○秦人伐晉【文二○宣十五○襄十一】○晉人衛人陳人鄭人伐宋【文十七】○晉人宋人伐鄭【宣元】○晉人宋人衛人曹人伐鄭【宣十】○秦人白狄伐晉【成九】○宋人伐陳【襄十七】○楚人伐吳【定二】
【以上外伐者百一十君伐三十四臣伐三十師伐九人伐三十七】
齊侯伐我西鄙【文十七】○齊侯伐我北鄙【成二○襄十五○十六再○十七】○齊高厚帥師伐我北鄙【襄十七】○齊崔杼帥師伐我北鄙【襄二十五】○齊國夏帥師伐我西鄙【定七○定八】○齊國書帥師伐我【哀十一】○齊師伐我北鄙【襄十八】○齊人宋人陳人伐我西鄙【莊十九】○齊人伐我北鄙【僖二十六】○邾人伐我南鄙【文十四○襄十五○襄十七】○莒人伐我東鄙【襄八○襄十○襄十二】○吳伐我【哀八】
【以上伐我者二十一君伐六臣伐五師伐一人伐八國伐一】
荆伐鄭【莊十六○莊二十八】○徐伐莒【文七】○吳伐郯【成七】○吳伐越【昭三十二】○吳伐陳【哀六】○狄伐邢【莊三十二】○狄伐晉【僖八】○狄伐鄭【僖二十四】○秦【缺】伐晉【文十】○鄭【缺】伐許【成三】○晉【缺】伐鮮虞【昭十二】
【以上國伐者八秦鄭晉各一附見秦下鄭下晉下文缺或是伯字侯字或是師字或是人字疑以傳疑非可臆補今且列國伐例中】
公伐戎【莊二十六】○齊人伐戎【莊二十】○齊人伐山戎【莊三十】○齊侯許男伐北戎【僖十】○楚子伐陸渾之戎【宣二】○晉郤克衛孫良夫伐廧咎如【成三】○晉【缺】伐鮮虞【昭十二】○晉荀吳帥師伐鮮虞【昭十五】○晉士鞅衛孔圉帥師伐鮮虞【定四】○晉趙鞅帥師伐鮮虞【哀六】
【以上伐戎狄者十君伐三人伐二臣伐四誤稱國伐一】
公以楚師伐齊【僖二十六】○宋人以齊人蔡人衛人陳人伐鄭【桓十四】
【以上以伐者二又以戰一蔡侯以吳子及楚人戰見後戰例中】
宋公楚子陳侯蔡侯鄭伯許男曹伯會于盂執宋公以伐宋【僖二十一】○齊人執衛行人北宫結以侵衛【定七】
【以上執伐者一執侵一附見後侵例中不重出】
公會齊侯宋公陳侯衛侯鄭伯許男曹伯侵蔡遂伐楚【僖四】○齊侯侵我西鄙遂伐曹【文十五】○齊侯伐衛遂伐晉【襄三十三】○楚子鄭人侵陳遂侵宋【宣元】○晉士鞅帥師侵鄭遂侵衛
【以上遂伐者三遂侵二附見後侵例中不重出】
侵【趙氏曰無名行師曰侵】
公會齊侯宋公陳侯衛侯鄭伯許男曹伯侵蔡【僖四】○公會劉子晉侯宋公蔡侯衛侯陳子鄭伯許男曹伯莒子頓子胡子滕子薛伯杞伯小邾子齊國夏于召陵侵楚【定四】○公孫兹帥師會齊人宋人衛人鄭人許人曹人侵陳【僖四】
【以上會侵者三魯君會二魯臣會一】
公侵宋【莊十】○公侵鄭【定六】○公侵齊【定八再】○仲孫蔑叔孫僑如帥師侵宋【成六】○仲孫羯帥師侵齊【襄二十四】○季孫斯仲孫何忌帥師侵衛【定八】
【以上内侵者七君侵四臣侵三】
晉侯侵曹【僖二十八】○晉趙穿帥師侵崇【宣元】○晉趙盾衛孫免侵陳【宣六】○衛孫良夫帥師侵宋【成六】○晉欒書帥師侵蔡【成八】○衛侯之弟黑背帥師侵鄭【成十】○鄭公子喜帥師侵宋【成十六】○衛北宫括帥師侵鄭【成十七】○楚公子壬夫帥師侵宋【襄元】○鄭公孫舍之帥師侵宋【襄十一】○楚公子貞帥師侵宋【襄十二】○晉士匄帥師侵齊【襄十九】○宋皇瑗帥師侵鄭【哀七】○晉趙鞅帥師侵齊【哀十】○晉魏曼多帥師侵衛【哀十三】○楚師鄭師侵衛【成二】○晉師宋師衛甯殖侵鄭【襄二】○鄭人侵宋【莊十五】○鄭人侵許【莊二十九】○楚人侵鄭【僖二○定二】○介人侵蕭【僖二十】○晉人宋人衛人陳人侵鄭【宣二】○楚人鄭人侵宋【成十八】○鄭人侵蔡【襄八】
【以上外侵者二十五君侵一臣侵師侵十六人侵八又楚鄭侵陳遂侵宋晉侵鄭遂侵衛齊執衛行人以侵衛凡三只附見義伐例中今不重出】
齊侯侵我西鄙【定十五】○齊人侵我西鄙【僖二十六○文十五】○莒人侵我東鄙【襄十四】○狄侵我西鄙【文七】
【以上侵我者五君侵一人侵三狄侵一】
戎侵曹【莊二十四】○狄侵衛【僖十三○僖二十一○文十三】○狄侵鄭【僖十四】○狄侵齊【僖三十○僖三十三○文四○文九○文十二】○狄侵宋【文十】○赤狄侵齊【宣三○宣四】○衛人侵狄【僖三十一】
【以上戎狄侵者十三侵狄一附見】
齊侯襲莒【襄三十三】
【以上襲者一附于侵例之末杜氏曰掩其不備曰襲】
戰
公會紀侯鄭伯及齊侯宋公衛侯燕人戰齊師宋師衛師燕師敗績【桓十三】○晉侯及楚子鄭伯戰于鄢陵楚子鄭師敗績【成十六】○宋公及楚人戰于泓宋師敗績【僖二十二】○晉侯齊師宋師秦師及楚人戰于城濮楚師敗績【僖二十八】○晉侯及秦師戰于彭衙秦師敗績【文二】○蔡侯以吳子及楚人戰于柏舉楚師敗績【定四】○晉荀林父帥師及楚子戰于邲晉師敗績【宣十二】○季孫行父臧孫許叔孫僑如公孫嬰齊帥師會晉郤克衛孫良夫曹公子首及齊侯戰于鞌齊師敗績【成二】○宋華元帥師及鄭公子歸生帥師戰于大棘宋師敗績【宣二】○晉趙鞅帥師及鄭罕達帥師戰于鐵鄭師敗績【哀二】○衛孫良夫帥師及齊師戰于新築衛師敗績【成二】○齊國書帥師及吳戰于艾陵齊師敗績【哀十一】○衛人及齊人戰衛人敗績【莊二十八】○宋師及齊師戰于甗齊師敗績【僖十八】○及齊師戰于乾時我師敗績【莊九】○王師敗績于茅戎【成元】
【以上戰而敗績者十五外敗績十四内敗績一王師敗績一附見趙氏曰凡外師敵者曰戰戰而書及以主及客也以華及夷也啖氏曰王師不言戰無敵也敗則但書敗而已人臣無敵君之義也】晉侯及秦伯戰于韓【僖十五】○晉人及秦人戰于令狐【文七】○晉人秦人戰于河曲【文十二】○楚人及吳戰于長岸【昭十七】○齊侯衛侯鄭伯來戰于郎【桓十】○及鄭師伐宋戰于宋【桓十二】○及齊師戰于奚【桓十七】○及邾人戰于升陘【僖二十二】
【以上戰不言敗者八外戰四内戰四啖氏曰外戰有不言勝敗者勝敗等也趙氏曰戰不言及交為主也】
敗
公敗宋師于菅【隱十】○公敗宋師于乘丘【莊十】○公敗齊師于長勺【同上】○公敗宋師于鄑【莊十一】○公敗邾師于偃【僖元】○公子友帥師敗莒師于酈【同上】○叔弓帥師敗莒師于蚡泉【昭五】○叔孫得臣敗狄于鹹【文十一】
【以上
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:37:47-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
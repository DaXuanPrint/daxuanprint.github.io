<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="发例,说文广义卷一,说文广义卷二,说文广义卷三,说文广义全文在线阅读,说文广义全文在线下载,大玄古籍书库">
<meta name="description" content="清初王夫之撰。3卷。为《船山遗书》中治小学之唯一专著。此书主旨在于阐明汉字之正确书写,反对古人及时人书法之弊。内容则根据许慎六书的准则,解说《说文》中各字的本义,再广释其引申、假借各义,故书名《说文广义》。在释义中,同时指出汉儒经师传授之讹及后世杜撰、生造之误,目的在于匡谬正俗,纳书法于正轨。本书虽为研究文字的专著,然亦贯串着船山的唯物主义哲学思想与民族主义的爱国思想,妙语精言,触处可见,成为全书的一大特色。此书原无目录,系据南宋李焘《说文解字五音韵谱》以《集韵》韵部为序。岳麓书社作为《船山全书》第九册整">
<title>说文广义_王夫之_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">说文广义</span> <br/>
          作者： <span class="inputVal" id="bkauthor">王夫之</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,字书,完结</span> <br/>
          字数： <span class="inputVal" id="bknum">[book_length]94883</span> <br/>
          说明： <span class="inputVal" id="bkdec">清初王夫之撰。3卷。为《船山遗书》中治小学之唯一专著。此书主旨在于阐明汉字之正确书写,反对古人及时人书法之弊。内容则根据许慎六书的准则,解说《说文》中各字的本义,再广释其引申、假借各义,故书名《说文广义》。在释义中,同时指出汉儒经师传授之讹及后世杜撰、生造之误,目的在于匡谬正俗,纳书法于正轨。本书虽为研究文字的专著,然亦贯串着船山的唯物主义哲学思想与民族主义的爱国思想,妙语精言,触处可见,成为全书的一大特色。此书原无目录,系据南宋李焘《说文解字五音韵谱》以《集韵》韵部为序。岳麓书社作为《船山全书》第九册整理出版时,重新编目,并注明大徐本《说文》部居,以便于读者查检。</span> <br/>
          封面： <span class="inputVal" id="bkimg">Z_5386.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]说文广义
[book_author]王夫之
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,字书,完结
[book_length]94883
[book_dec]清初王夫之撰。3卷。为《船山遗书》中治小学之唯一专著。此书主旨在于阐明汉字之正确书写,反对古人及时人书法之弊。内容则根据许慎六书的准则,解说《说文》中各字的本义,再广释其引申、假借各义,故书名《说文广义》。在释义中,同时指出汉儒经师传授之讹及后世杜撰、生造之误,目的在于匡谬正俗,纳书法于正轨。本书虽为研究文字的专著,然亦贯串着船山的唯物主义哲学思想与民族主义的爱国思想,妙语精言,触处可见,成为全书的一大特色。此书原无目录,系据南宋李焘《说文解字五音韵谱》以《集韵》韵部为序。岳麓书社作为《船山全书》第九册整理出版时,重新编目,并注明大徐本《说文》部居,以便于读者查检。
[book_img]Z_5386.jpg


[book_title]发例
《十三经》《诸子》《史记》《汉书》皆在《说文》之先，而所有文字，《说文》多缺，不知许氏何以如尔其略。篆所本无，则六书所取，无可考质。兹奉六书为宗主，以广《说文》之义，诸不见《说文》者不及之。许氏始制，始于一，终于亥。今旧本部次无所从考。一以《集韵》为序，始于东，终于甲。每部一从平、上、去、入四声次弟为序，不能如今俗字书以画多少为序，而审之未精，增紊乱也。
《说文》音切，乃徐铉所增。许氏原有云“读如某字”者，古今异响，多不可通。所以注切不注音者，音有不可借者多矣，惟切为审。如：如劣切“热”字，舂俱切“ ”字，式昭切“烧”字，更无同音之字，将何以音之？流俗字书注音者，十九舛谬。即令不知反切，或唇舌困于方言者，宁令阙其所不知，不敢导之入迷。
一字而发为数音，其原起于训诂之师，欲学者辨同字异指、为体为用之别，而恐其遗忘，乃以笔圈破，令作别音，而纪其义之殊。若古人用字，义自博通，初无差异。今为发明本义应尔，晓者自可曲喻，以省支离。若经师必欲易喻，一任其仍习旧读。至于俗书《篇海》之类，将上声浊音概读为去声，如“道”字无徒皓切、“善”字无裳衍切正音之类，则陋谬甚矣。
有义无字，假它字以通之曰借，又从所假之义更借而它用曰转，要之各有义焉。若“日 ”音密、“焉”氏音支之类，或夷语，或方言，莫可究诘，无容凿为之说。
语助皆有所本，如“之”为出生而往之义，“其”为有定基可指之类，皆有义存焉。同为语助，而用之也殊，此初学所必当通晓者，辄为发明所以助语成文之理。然此亦必自喻于心，则正用逆用，或增或减，无施而不可。知者不待释而晓，不知者多为之释而逾增其疑，殆聊以尽释者之惓惓尔。
篆有不能通于隶，如“ ”“ ”等字，难以下笔，虽不合六书，无妨通变。唯临池之士求妍美者，如“休”下箸“一”，“ ”从“阜”“车”之类，则不可从。至吏胥市侩之类，‘凖”作“准”，“验”作“ ”，及村塾蒙师撰圣、 、观、学等字，昔人如《佩觿》集等书已为判斥，不待此之屑辨也。
岁在壬戌季秋月乙巳朔船山老农识。

[book_title]说文广义卷一
巨
巨，本“规巨”之“巨”字。或作“榘”，今省作“矩”。其借为“大”义，与“细”对者，字当作“钜”。钜，大刚也。刚过则庞然自大，故可借为“大”训。然与“大”义微别：大与小对；钜，粗大也，与细对。
蛑
蛑，本古文“蟊”字，食苗根虫，今俗用为“蝤蛑”字，借用也。
弘
弘，弓声也。宏，屋深响也。二字皆以声响洪壮为义，俱可借为“大”训。然言“宏远”“宏深”者，不当作“弘”。弘，开弓发矢声，故有开张、扩大之意。
彊
彊，有力也，与“弱”对。其从虫、从弘之“強”，乃虫名，本训云“蚚”也。今以“強”为“彊”，相沿从省耳。借作上声，训为不能为而勉为之辞，与本非所欲而迫之使然字，本作“ ”，或作“ ”，与“勉”同意，故从“力”，本训迫也。人之为所不能为、不欲为者，非彊力堪忍，则为彊有力者之所迫也。今通用“彊”“強”字，省耳。抑“勉 ”之“ ”，亦音巨良切，不当读作其两切。经师多事，为破作上声。至于“疆域”之“疆”，从土，俗或作彊，则尤为大谬。
，正音慈用切，随行也。无读平声者。從行、從军、從者、從父兄弟、從子、從学、從宦，皆本去声。其音平声、疾容切者，本作“从”，相听也。凡听從、依顺之“从”及两字相依成形之“从”，皆不当作“從”。相承互用，非也。若“從容”之從，本借用“舂”字。“放從”之從，本借用“縱”。“舂”者，其容缓缓然。“縱”，舍也，舍置之则放縱亡所顾也。抑借为“縱横”字，直行无所碍也，故自南至北谓之縱。皆不当省作“從”。
并
并字但俾盈切一音，无读去声者，与“竝”字不同。并，相从也；竝，相耦也；“併”字则与“竝”通，亦相耦也。“并”借为“兼并”“合并”者，此兼取之而彼相从，相从则合也。“并州”亦就此通之。
，龙貌。今俗谓神座为 ，不知何所沿而云然。神座有覆有屏者，或可谓之“广”，音读如“俨”。音讹而字从之讹。
弭
弭，本“象弭鱼服”之“弭”，弓无缘，其杪可以解辔纷者，盖所谓小鞘弓也。若弛弓之“ ”，从弓从 ，相沿趋省，俱用“弭”字，非也，而世遂不复有“ ”字。兽耳下垂谓之“ 伏”，如弛弓不斗也。兽怒搏则耳张，畏遁则耳垂。 兵、 奸、 盗，皆取诸此。
也
也字本释女阴也，今不复用。借为语助词，因其音似应声，与“唯诺”之“唯”相近，故以之结句，而用之各别：句止意尽而云“也”者，明上文之说已终也；以下释上而云“也”者，其义止于此也；业已然而云“也”者，与“矣”字相近。“矣”，从口从矢，矢口即然，其词决；“也”之词较缓，微有咏叹之意焉。称人之名而加之“也”者，有言其人而思惟之之意。自称名而加之“也”者，有反自省念之意。皆缓词也。自唐以下，借为“亦然”之辞，乃“亦”字转入声为上声，因讹用此字。或读杜诗“青袍也自公”为“夜”音，尤拘牵之妄。
雝
雝，本雝 ，鸟名。借为“雝雝鸟鸣”之和声，因转借为“肃雝”“雝容”“雝睦”，皆“和”义也。加“广”为“廱”；“辟廱”，文王宫也。流俗相沿有“雍”字，省“广”作“亠”，省“邕”作“乡”，殆不成字。“雝和”之雝，无故加“亠”，“乡”非“彡”非“糸”，无从下笔。改篆作隶，日趋苟简，乃至用写《六经》《语》《孟》，后之人安所取正邪！至若“邕”字，乃塞水以环城邑。今俗有“壅”字，从雍从土，亦不成字。既以“雍”为“和”义，壅水岂土之和乎！“邕”从邑，城也；从巛，水流也。蔡邕字伯皆，取义于四面皆水，传写作伯喈，谓取“雝雝喈喈”之义，非也。凡“邕塞”“邕隘”“邕蔽”，皆当作“邕”。其“ 袌”之“ ”，俗写作“擁”，亦当改正。
雕
雕，与“ ”通，鸷鸟也。大抵从鸟从隹之字，类可通用。徐铉谓“俗别‘雅’作‘鸦’，非是”。亦失之执。若“彫琢”之“彫”，本自从彡。彡，饰也。以“雕”为“彫”，传写之讹。
雅
雅，本“鸦”字，慈鸟也，音鸟加切，或音五马切。义本无异，皆肖其鸣声耳。借为“风雅”之雅；雅，常也，慈鸟所在皆有，人所常见，故有“常”义。古人因物立义，取义典正，以雅为常，不如后世愚俗以鸦鸣为怪。雅，又训正也，常者必其正也；素也，常者所素习也。故曰“雅尚”“雅慕”“雅习”。而言语、容貌、文字之有度者，亦谓之雅，与“俗”为对。盖常所习者，自然中度，如野人强学礼法，生涩周章，唯其非素习之有常也。
雇
雇，本“桑雇”之“雇”，籀文作“ ”。《春秋传》“ ”字从“鸟”，《尔雅》“雇”从“隹”，唯《诗·桑扈》从“邑”，传写讹也。扈，国名。俗书乃以“雇”为赁佣之名，读如“顾”。律有雇工人，俗字也。“顾工”，自当作“顾”，言顾视可否而赁佣之。
隿
隿，以生丝系矢射飞鸟，引而下之。从弋者，弋有系义。《论语》“隿不射宿”，《诗》“隿凫与雁”，皆当作“隿”。今文用“弋”字，省耳。弋，樴也，植木水次，以系船者。或加木作“ ”，非。
尸
尸，本训“ ”也。祭祀之尸，端居不言动，如 设然，故以为名。因祭之尸专居尊位，遂有专据、主持之义，如云“君不尸小事”是也。又以其无所为而居尊，故借为无功居位之名，如云“尸位”“尸禄”是也。若死者骸骼，自作“屍”；或借用“尸”字，省文。
尼
尼，本训止也。孟子曰“止或尼之”，正音女夷切。或发“尼止”之“尼”为女乙切，读如“昵”者，非。鲁国 丘之“ ”，字本从丘，音奴低切。孔子之字，盖取诸此。今作“尼”者，省。
居
居，本训蹲也。徐铉曰：“俗从足作踞，音九鱼切。”虽与“ 室”之“ ”音同，而义自别。 从几，几，所以安 也。 与行对，坐谓之 ，因借为停止事物、凝承德位之名，如“ 货”“尻赢”“ 位”“ 德”“ 功”之类。 必于室，故又借为“屋”义；屋者，所安处也。后世废“ ”字，以加足之“踞”为“蹲居”，“居”为“ 止”。相沿既久，六书之义不行，乃至以从九之“尻”丘刀切。 写作“ ”字。传写经史者，实为乱始。
厶
“公厶”之“厶”字止如此。韩非言“自营为厶”，屈曲自营之象。其旁加禾作“私”者，禾也。背公之私，何取于禾！后人以“厶”字文不茂美，遂相承以“私”为“公厶”字。趋苟简者利于从省，贪茂美者妄欲从繁，字学之所以乱也。何怪乎俗子以“公厶”之“厶”为“某甲”之“某”乎！姊妹之夫曰厶，谓妇之厶亲，非夫家之公亲也。
憂
憂，本憂游之“憂”，和裕有馀之意。加人作“优”者，倡优也。其“ 戚”之“ ”，但作“ ”。“夂”者，行迟貌，心有 戚，缓步消散，则和裕矣。故从 从夂，为“憂游”字。优从人者，人为倡优，所以说人使憂游也。“ ”字久废，若写“憂游”字作“憂”，且为俗笑，亦末如之何矣。
，《说文》作“ ”，从屮从眉省。徐铉曰：“屮，通识也。”既于义未畅，从眉尤不可解。古文作“省”，从少从囧，于义为通。隶省“囧”作“目”，亦尚可通。少，微也；囧，通明也。察微以求明， 之义也。此字但音所景切。借为“节 ”字，亦即 视之意， 视则自知其少而减损矣。唐中书、尚书、门下称三 ，以其署为 察功过之所也。元置行中书 于各路，遂呼其所驻治之地曰 。洪武改布政使司，俗犹蒙 会之称，然亦必读如“ 视”之 ，音眚。俗分“ 视”字音“醒”，“节 ”字音“眚”者，非。 字无有音息井切者。
，本训出也，草木出地之象。出实而入虚，出此而入彼，直行而无碍，故借为往也。转借为语助词，亦指在前所“之”者而言，有草木出地指空之意焉。凡目中、意中事理所在，前所已言，后所方说，皆可以“之”言之。或意有所喻、言不能详者，亦系之以“之”，使人自喻。盖“之”为出实入虚，无虚不入，故其用可广。若得失所因，欲明其自，亦先以“之”指之，使即所指者而思其故。以至乎此者必出乎彼，言其所出而后可求其所以至也。
而
而，本训颊毛也；又为鱼项背鬣。口辅动则颊毛张，鱼之动也以鬣，故借为语助辞、动转词也。语有转折，则系之以“而”，犹鱼欲回旋而鬣动也；或为加进之词，犹鱼欲进前而鬣动也。若《诗》言“乎而”，则疑其未然而固然，亦转词也。其用为“尔”“汝”之称者，则音与“尔”“汝”相近，方言清浊不同，故随借一字行之。
其
其，《说文》但有“箕”字，籀文作“其”。“其”即箕也，象形，音居之切。别有“丌”字，亦音箕，下基也，荐物也。二字本无“旗”音。借为语助辞者，宜用“丌”字。后人以“其”字字形茂美而借之，读之亦但当音箕。“之”，所指也；“其”，亦所指也。“之”者，从地下生出地上，其为词也，本此而达彼；“其”，本非地中之物，取置地上，以地为基而荐之，其为词也，指彼之在此也。故即事而指之曰“之”，指彼曰“其”。如《诗》：“子曰何其？”音基，自其本音。“彼其之子”，自如字读，不当音“记”。
靠
靠，相违也。人有非而告之，则必相违咈。故子路“人告之有过则喜”为不可及。今俗用为“倚靠”字，盖在前而倚曰“冯”，从后而倚曰“靠”，亦相背之义，庶几可通。
褱
褱，藏侠也。怀，念思也。“褱抱”“中褱”“褱私”“褱宝”之类，皆当作“褱”。藏之于心，思忆不忘，乃从心作“怀”。汉人用之自别。俗概作“怀”，误。
裵
裵，长衣貌。旋折则衣之长垂者回翔，故且进且却谓之“裵回”，俗作“徘徊”。徐铉曰：“俗书谬讹，不合六书之体。”其河东族姓字正作“ ”，以邑氏也。唐以来相承作“裴”，虽晋公之贤，不能自正其姓，而有“绯衣小儿”之谣。若此类亦不能遽改，但不可不知耳。
裁
裁，制衣也。借为断制、节减之辞，去其有馀以合度也。转借为乍然未久之称，谓初如此也。“裁”与“初”，皆截布为衣之始。衣始于裁，终于缝，故乍尔曰“裁”，终事曰“弥缝”。俗别作“ ”，非。
褰
褰，绔也。绔，胫衣也。古者之绔，中不缝合，其缝合者始于后世宫掖，谓之“穷绔”。“褰”字从寒省；寒气自下升，厚其下体，所以御寒也。借为“褰裳”之褰，摄裳上扱则露其绔也。绔从糸，音苦故切，俗或从衣作“袴”，非。其别作“裤”者，尤俗不成字。
襃
襃，衣博裾也。《礼记》谓礼之上服为“襃衣”，上服之裾宽博以覆中衣。上服，弁冕之服，以锡有功，故借为“襃贬”字，与“褫”同意。赏其功，则锡以襃衣；罚其罪，则褫其命服。
衰
衰，本“衰笠”之“衰”。上世草衣，人皆服衰，以莎草为之，故音与“莎”同。上有负版，下垂草不剪，后世丧服象之。古约今侈，丧服居约，亦犹古冠之为丧冠，非别制一衣冠以饰哀，哀岂有饰者哉！凡“衰笠”“齐衰”，皆音莎。俗于“衰笠”字从草作“蓑”，而读“衰服”为“催”，或加“糸”作“ ”，皆非。其借用为“衰弱”字，与“盛”对者，以居丧服衰，毁瘠而弱也。又借为“等衰”者，轻重之差，莫辨于丧服，降杀不可紊也。凡“衰弱”“等衰”，皆音初危切，俗读“衰弱”作“洒”平声者，非。
襄
解衣耕谓之“襄”，劳之甚也。《书》曰：“思曰赞赞襄哉！”劝其勤也。故相承为勤劳成事之辞。《谥法》：“辟土有德曰襄”，言如农之冒暑释衣，以务垦土也。后世有“劻勷”字，皆不典，正当作“匡襄”。
袌
袌本褱袌之袌。徐铉曰：“今俗作抱，非。抱与 同。”按：《说文》无“ ”字，未审徐说何据。北方苦寒，袌子者皆解襟纳之怀中，故当从衣。南方温燠，抱子者两手拥持之，则可从手。俱于六书之义有取。借为“蕴袌”“袌志”“袌才”字，则宜作“袌”。若“抱持”之抱，无妨作“抱”，不必执古以非今，此类是也。
裔
裔，衣裾下垂者。步趋中度，则垂裾有襜如之容，故谓和缓之态为容裔。苗本在下，其末上出；衣领在上，其末下垂，故以“苗裔”称子孙，言其所生所垂也。
，正训隶人给役者。步兵受隶于车上之甲士，故亦称 。从衣者，兵 之衣有题识，其部伍名号在衣也。正音臧没切。若“大夫死曰 ”之“ ”，则从歺，音子聿切；“仓 ”之“ ”，则从犬，犬暴出逐人也，音粗没切。今通作“ ”者，省耳。其借为终事之辞，本借“ ”字，有始有 ，死乃终也。古人无避忌，故“ 爵”“ 射”“ 业”之类，皆不妨以终始之辞言之。后人避忌去“歺”，因并“大夫 ”亦去之，此相沿之可哂者也。
圜
方圜之圜，从睘，音王权切。“圆”从员者，音王问切。圜，全也，谓圆成之也。二字义近而音异。《易》《周礼》“圜”皆从 ，不以“圆”字当之。若周全圜好之“圆”，自作“运”音。望夜月圆，及“蓍之德圆而神”，皆有圜而且全之义。圆者，缺之反也，自当音运。唐诗“长河落日圆”，为失韵矣。若“员”字，乃数物之名，若今称“官一员”是也。“员”与“圜”音同，而义不相涉。“圆”与“圜”义相近，而音各异。《孟子》“方员”字，传写讹也。伍子胥名员，本当作“圆”。胥，相也，相与圆全也，故字子胥，而《史记》读如运。其作伍员者，亦传写之省。
鲜
鲜， ，皆音相然切。“ ”为新 之 ；而“鲜”乃鱼名，出貉国。高丽之水名鲜，盖以出此鱼耳。今自《周礼》外皆用“鲜”字，传写者趋易而讹也。其发为上声、音息浅切者，亦当作“ ”。陈陈相因则多，新 者少也。字或作“ ”。
，藏鱼也。今俗作“鲊”，非。从差者，差择其鱼而醢之。若云从乍， 岂可乍为乎？《说文》无“鲊”字，后世有此字，音诈，今之海蜇。
且
且，有子余、千也二切，皆训荐也，陈几于地上以荐享也。今借为语助辞，音千也切者，则训暂也。又转语，又想像之词。荐者不知神享与否，且姑荐之，暂将诚敬耳，故为暂也。其为转语者，上语既然，而又有进焉，亦前姑且如此说之意，以“且”字结上文，而后更进一说也。其为想像发端之词者，如荐之求神于冥漠，遥为想像也。音子余切者，为咏叹之词，亦想像有馀之意。
與
與，从与、从舁。舁，共举也，故为“挡與”之與。凡两人相合、两物相凑共成一事，皆曰與。若“取与”之“与”，俱作与，不当从舁，后人以“與”字茂美，遂通用之。大抵书法之弊有二：一则府史书佣、市井簿券苟趋简便，故省多而之少；一则工书者欲上下相配，疏密长短相称，取同音茂美者以成章，而不顾六书之旨，或至“休”下增“一”，“林檎”为“来禽”，更作不典，但务整丽，后人因之不复能改。二者交乱，而六书泯矣！“與”字发为以诸切，疑辞也。其词缓于“乎”，急于“邪”。所以为疑辞者，以挡與之成，各私其类，以意气名利为合离，與彼與此，初无定向也。又为叹美词者，则又因疑辞而成叹美，欲加以美名而不敢决，故且疑且信以言之。其发音去声读如“预”，为“干與”之“與”，则以为之朋挡则相干與也。
亏
亏，气之舒也。盖心有不平而发声以舒气，本“于嗟”字，今俗作“吁嗟”，而读《召南》“于嗟乎驺虞”作况于切，非也。吁，惊词，非叹辞。其以“于”为指所在之语助者，知其所在则心舒而言畅，故“于某日”“于某地”皆言“于”。於，亦叹词，而亦为指所在之词。其义正同，而用之微别：固然在彼曰“于”，如《春秋》“盟于蔑”之类是也；用意经度、安措挹取於彼曰“於”，如“志於道”“兴於《诗》”之类是也。既指所在，而又推言之，如“于是”“於焉”之类，则于、於通用。盖“于”为舒气之词而缓，“於”为叹词而急。固然在彼，则缓言之，用意措彼，则急言之，以此微分。
夫
夫，本训丈夫也，别于童子之称。古者计夫定赋，犹今言成丁也。百亩一夫，而赋准焉。其为夫妇之夫者，以成丈夫而后有室，三十而娶，斯授田也。借音防无切，为语助词，或 绎上文，或发端立义，皆以概事理而言。夫犹人也，谓人理人情之大概然也。
须
须，面毛也。俗加髟作“ ”，非是。彡，毛饰也，须既从彡，何又加髟？髟，首毛，故“ ”“ ”皆不从髟。“须”之于人，若所不须有者，然必须此以成丈夫。事有见为非急而实不可无者，人之所必须也。故借为相待、相求之词，如云“寡君须矣”，言专心相待，而欲其入也。通为“斯须”者，犹言少待也；斯，此也，此一刻也。“须臾”者，须，待也，臾，欲之动也，少待而欲动之，顷也。其义辗转相通。
，本训击声也。从 从殳，以殳击 有声也。《诗》“ 天子之邦”，整饬兵刑，以正乱邦也。军收后曰 ，反击在后也。古不用为“宫 ”字。《史·秦始皇本纪》乃言“作阿房前 ”。叶梦得谓屋 吻者为 ，于义亡取。 盖“坫”字之误。堂有坫序，因谓之坫，汉人与“堂”通用。《黄霸传》言“先上 ”，颜师古曰：“丞相所坐之屋。”至汉以下，始专为皇宫之名，臣下不得而称矣。佛、老之庐僭称之。
麤
麤，从三鹿，言如群鹿之奔突也。凡作事莽率者谓之麤。若精粗之“粗”，从米从且，谓舂米苟且不熟，故凡疏楛不精皆借用之。粗，音徂古切，读如“祖”。今人读粗为麤，以麤率为粗率，以粗疏为麤疏，皆误。俗或省作“麄”，尤不成字。
虞
虞，从虍从吴。吴，大言也。虞人疾呼以驱虎，故其文若此。本训为猎官之名。舜称有虞氏，虞幕，盖先益而为古虞官也。借用为虑也、度也者，以虞人逐禽，必虑度其踪迹，而追猛兽者有可忧之道也。《诗·驺虞》亦言虞人共职，韩婴、贾谊俱云然。毛、郑惑于祥瑞，谓是白虎黑文之瑞兽。《说文》据以立释，不足取。
乌
乌，本孝鸟之名，而借作“乌呼”叹词，以乌鸣有似悲叹也。其“恶有”“恶得”“恶能”，自借用“恶”字；或用“乌”字，俗讹也。“乌呼”之乌，加“口”作“呜”，亦俗。篆文“於”“乌”文相肖，“於”稍省耳。《诗》“於戏”即“乌呼”，“於”字从篆，“戏”字借也。其“於”字借作语助，与“于”通用者，“于嗟”“乌呼”皆舒气声，故通借为指所在之词，“於”急而“于”缓，必“於是”称“於”，固“于是”称“于”，为微别耳。“於此”“於焉”“於至善”“於道”之於，俱正音哀都切；俗读央居切，非也。“大夫於禁”，言禁依於地也。竹名“林於”，皆但作於。欲作“ ”“箊”，皆不成字。黄州有於姓者，登乡荐，自称其姓作“洿”音，得之矣。
焉
焉，黄鸟也。借为语助词者有三：句末之焉，结上文而有不尽之音；句中之焉如“於焉逍遥”之类 ，就指所言而迟回言之；句首之焉，与“岂”“何”通，为诘问之词，言既如此焉，而岂复如彼也。黄鸟之鸣，声有馀而仿佛不定，故皆可借用。要此字之旨轻而不决，不如“岂”“何”“矣”“也”“此”“斯”之意尽于言中。三义皆止有于乾切一音；训诂家分为烟、延二音者，非也。
，本字但象禾穗形，以禾穗熟必均平，故训整也，平也。其下加 ，乃腹 也，俗或作“脐”，及 字下减“ ”作“ ”者，皆不成字。 当人之身中，上下均长，故亦可借为均平之辞。青州国名 者，以其地有天 水，其水出平地成渊，若腹 之穴也。“分 ”之 ，发音在诣切，以配合均 也。又为“约 ”之 ，训券平 也。或加刀作“ ”者，俗增之。其发为侧皆切者，祭前迁坐变食也， 一其心志，专于敬也。后用为“ 居”字， 所迁居闲静之室也，亦但借用 字；俗别从示作“ ”者，非。至“摄 升堂”之 ， 下从衣，衣下缝平 ，故从 。“ 盛”之 ， 下加皿， 者禾麦，皿以盛也。“采 ”之 ， 上从草，蒺藜也，《诗》篇首言《采 》，因以名乐。“ ”音咨，“ ”亦音咨，“ ”音瓷，字音各别，传写皆作“ ”者，省文耳。
，本训鸟在巢上也。字正作“ ”，亦工书者欲令整美而作“西”。日落兑方而鸟归巢，故以为“东 ”字。“ 宿”“ 止”字正当作 ，本义也。或从木从妻，木者，所归之巢；妻，同燕寝者也。其西傍加木作“栖”，于文为赘，盖俗增之。读“棲”作妻音，亦非。
才
才，本训草木之初也。木枝叶未全，初生之象，故可通为“方才”字，与“裁”通用。木初生，衣初制，皆始然无几时也。俗别作“纔”，非。若“性情才”之才，本言质之已成而可用，自当作“材”。木已成矣，而未经削治，为木工之始事，故从才。今通以才字书之，传写之省。
伊
伊，《说文》以伊尹治天下为本训。今按伊尹之前有伊耆氏，而《诗》言“伊”，皆与“惟”字义通，则定非因伊尹之名始制“伊”字，此《说文》之不可从者也。伊，从人从尹。尹，正也。伊亦正意，故通为“正惟”“正此”“正当”之义。或借用“繄”，繄乃赤黑色缯，于义无取。
何
何，本“负何”之何。从人，人所负也；从可，量人所可任而负之也。借为“谁何”之何，见负何者则问其人为谁，所负何物也。与“佗”同意。佗者，负物于背，因问其为谁物也。“负何”之何，亦但如字读如河。传注发为上声，俗读作“贺”者，皆非。俗加草作“荷”，尤谬。荷，莲叶也，无“负何”意。相沿而不可革，雅不胜俗，其孰与正之！
，妙也。妙者，有“细”意，故又借为小也。细小者，殆于无，故又借为无也。凡“ 妙”“深 ”“轻 ”“ 末”及“ 管仲”之类，皆宜作 。加“彳”作“微”，隐行也，如“微服”“微行”“隐微”“微行音杭小径也。 ”则作微。微与显对。《春秋传》称下士为“微者”，与《孟子》谓富贵人为“显者”义通。
儋
儋，负何也。背负曰“何”，肩负曰“儋”，从瞻省，儋负者必瞻顾乃不坠也。俗作“担”，非；儋物初不以手。今人一石为一儋，人力胜一石，言一人所儋也。会计之数，十斗为石，本如字音 。乃俗呼一石为一儋，又讹作“旦”音，乃至妄立“担”字，其陋悖有如此者。
伎
伎，与也，从人从支；支，与之也。音渠绮切，音与“纪”近。读如“芰”者，非。今北人谓与人物为伎，读如纪，较南人言“把”、言“得”者，雅俗悬绝，南人顾笑之。若“倡技”之“技”，字本从手。歌舞，技术也，习之者为技人。俗以“伎与”之“伎”为倡技，非也。若“妓”字从女，音同伎，乃妇人小物也，谓箴线细琐之物。俗以“女技”为“妓”，尤谬。
俟
俟，本训大也。矣，有叹美意。人而可以为人矣，不亦大乎！《诗》“儦儦俟俟”。若“徯待”之“ ”，从来从矣；或作“ ”，从彳从矣。矣，已然之辞。来矣，行矣，故可待也。若欲简省，正可作“ ”，不当作“俟”。
但
但，本“但裼”之“但”。“但踊”“但问”，字皆从人。其从衣作“袒”者，音丈苋切，衣缝解也，今俗作“绽”。但，本去衣露体之名，而借为“徒然”“仅有”之义，但裼去饰，仅露身也。又为转语词者，言大略不然，独有一说仅存，当别论也。其云“但令”“但能”者，他皆不恤，独此为得，如衣虽去而身存也。今人止知“但”为转语、仅有之词，不知“但裼”之本训，乃以袒裂之“袒”为但衣，而别立“绽”字以代“袒”，皆非。
假
非真之谓“假”，通为假借之义。借者，非己所实有也。“徦”，至也。二字同音古雅切，则“徦于上下”及“王徦有家”，虽或读为古陌切，亦声之转尔。其字正宜作“徦”，从彳。而《说文》于从人“假”字下曰：“一曰至也。《虞书》曰：假于上下。”此《说文》之疵驳不可从者。
仰
举首之谓“仰”。举首求望于人，谓之仰望，本自下望上之词。今文移令下行之称仰，望其人为其事也。始则下求于上，继则施之平交，尚为谦抑。后上官以施之下吏，且及胥役。世降而日趋于杂软，亦可叹已。
偶
偶，刻木为人形也。借作“乍然”之词，如木偶之戏，乍尔能动，非固然也。又相似亦曰偶然，木偶似人也。此字本无“并立”义，不与“奇”对。奇耦之“耦”，从耒，古者耕必两人合耦，秉耒并行。
价
价，善也。人而可为介者，必习于礼，故为善也。今俗以为使人之称，彼字但当作“介”，本《春秋》“一介行李”之义。
佩
佩，从人、从凡、从巾。巾，所佩者。凡人皆必有佩，所谓“去丧，无所不佩”也。俗从玉作“珮”，非。佩兼有决、觿、管、燧、纷、帨之类，岂但玉哉！
侚
侚，辞闰切，疾也。“幼而侚齐”，齐敏也。从人从旬，人十岁而早敏也。“ ”，亦辞闰切，从彳从匀，行示也。刑人而行游之以示众，曰“斩以 ”。遒人以木铎且行且告，亦曰“ ”。从彳，行貌；从匀，均示之也。今俗写“侚齐”“ 示”字俱作“狥”，从犬从旬，大谬，不成字。其顺从于人而不恤己之得失安危，则当借用“殉”字，从旬，从死省，言死与之均也。俗亦作“狥”，又读为详遵切者，非。
倩
倩，美也。从人从青，言如木之方青荣美也。婿谓之倩，美之之辞。止有仓见切一音。今俗以借力于人为倩、读作七政切者，正当作“请”。“请”字自可作去声读之。
传
传，正音直恋切，本训递也。递者，驲递也。从人从专，专人于邮舍以待，命至斯行也。其读作平声者，传之行也。要亦无异义，自可概作去声读之。借为“经传”之传者，传所以递述经意，令通达也。国史纪人之行业初终，亦曰传，述其人以达于后也。
，以证切，送也。凡送皆可谓之 ，不但为送女之辞，《楚辞》“ 予”是已。后专用为送嫁。又去“人”加“丹”舟 加“女”，作“媵”，非正文也。以送嫁为媵，因谓从嫁之侄娣为媵妾，以未受礼迎，若送女而往，因留侍尔。
僇
僇，音力救切，本训痴行僇僇，忽行忽不见也，频行而非有所往也。今马劳而牵之缓行曰“僇马”，本此。俗用“溜”字，而以僇为“戮辱”字，相沿之误。
佛
佛，见不明也，读与“拂”同，义亦相通。见不明，则必相违戾。《礼记》“献鸟者佛其首”，谓拂戾之也。或读如“弼”，大抵与“拂”互用。浮屠氏译为“觉也”，为其师之尊称，则见性不明而拂人之理，已自暴之矣。汤义仍谓一部语录止一翻字法门，盖见及此。
作
作，起也。“三嗅而作”，“舍瑟而作”，其本训也。借为“造作”之作，音侧个切。俗别立“做”字，非。人将有为，必从坐起，从人从乍，乍然而起，将有为矣。故缓曰“造”，急曰“作”。乍然而起，无所因仍，故创始曰“作”；乍为之，前未有也，故与“述”对。
偰
偰，乃尧司徒之名，或作禼。其不从人而作契者，传写省也。契自“契券”字，音苦计切，无音私列切者。《诗》“死生契阔”，契阔，勤苦也，音苦结切，字本作“挈”，谓挈持阔远，不得休止，传写作“契”，从省而讹。
借
借，正音资昔切，读如积。今通读为子夜切，乃北人不能有入声，以入作去耳。若“借重”“借权”之“借”，则“藉”字之转，省作“借”字，当音慈夜切。
僻
僻，避也，音普击切，盘旋让避也。今俗用为“邪僻”字者，谬。“邪辟”之“辟”，不从人，借用“法辟”字，假托礼法，外示公正，而居之不疑，无能匡正，以成乎偏诐也。唯“幽僻”之僻，则可作“僻”，幽僻之所，避人之壤也。
，本训安也，从人从 。相沿从“意”者，误。 ，十万也，本训满也。十万，满数也。音于力切，读如抑。今俗于“万 ”字加“人”作“ ”者，非。 从人者，居盈处盛，人乃安也。借为“ 度”之 ，亦宜作“ ”。数至十万，难于按实而数，但 度之耳，不当作“ ”；测度疑料，非心之所安也。
俜
俜，使也。《诗》作“ ”，《书》作“伻”，古文之异也。俗以孤孑为伶俜。伶，弄也；俜，使也。孤孑之人，为人所弄玩役使也。
侠
侠，俜也。游侠者，交游豪傑，以气势役使人也。俗有侠士之称，去游言侠，则失其义矣。若“豪侠”之“侠”，自宜作“傑”。侠、傑，音相近而讹耳。傑，傲也，才气有馀则傲世，故称“豪傑”。若俗有“杰”字，出《梁四公传》，不典。
俺
俺，音于业切，大也。俗或呼乙感切，或读如庵、训作“我”者，皆夷狄呼“我”不明，侏 之语，与“喒”“咱”同。
辞
言辞之辞，从 、从辜省。 ，治也，治理其辜也。决狱之爰书曰“辞”，讼者所诉及所供亦曰“辞”。又通为宾主相答之文，盖亦有分辨是非之意。若辤受之“辤”，从辛；辛不可多食，辤而不受也。蔡伯皆隐语“齑臼受辛”，误矣。唯宾主相让曰“敢辤”“敢固辤”，则或可与“辞”通用。让者，必有应对之言也；辞者，酬对喻说之文。若箸述、歌咏，则当作“词”。其一字为文，一句为辞，则辞、词可以通用。
频
频，本从涉、从页，隶书或省“涉”作“步”，水崖也。人至水崖，阻水不行，则频蹙。许氏说：“水崖，人所宾附。”今或作“滨”，而徐铉曰：“今俗作滨，非是。”频、濒、滨三字，下笔相似，而皆合六书会意之旨，徐说非也。频字借为“频繁”之“频”者，于义无取，当作“颦”，事繁则眉蹙也。今人独用“频”为“频繁”字，于“水频”必加水以分别之，皆是不达文义。
常
常、裳二字，一也，从巾、从衣，义相通用，与帬、裙同。巾，幅帛也。倍寻曰“常”者，裳下齐之广十六尺也。寻、常，皆近也，因近而易见，有平而无奇之义。常近而无奇，则无变；不变，则可久。辗转相因，皆自“衣常”之“常”通之，犹言不下带，言目前耳。后人曲为分别，专以从“衣”者为“衣裳”，从“巾”者为“寻常”“平常”“久常”，皆不审用字之本旨。假令写“寻常”为“裳”，人必笑之。避庙讳者，代“常”以“尝”，何如代以“裳”之不失本义乎！
帅
帅，与“帨”同，有所律、输芮二切，本训佩巾也，自不可通之戎事。若“将 ”“统 ”之“ ”，从行、从率。今废“ ”字，概借用“帅”字，或借用捕鸟毕率之“率”字，皆不合六书之旨。帅、帨，自有“率”音；若 ，则但音“率”，不可读之如“税”。流俗以“帅”为“ ”，乃呼“元帅”为“税”音，呼“帅师”“帅 ”为“率”音，尤为灭裂。至俗读“元 ”作所卖切，如“洒扫”之“洒”，尤谬。
云
云，本古“雲”字，象雲气出岫回旋之形。借为所言之词者，以雲为山川之气所自吐，而辞气之出有序者似之。“云”与“曰”虽可互用，而“曰”者直述其言也，“云”有咏叹抽绎其言之意，或约略所言之要，不尽如其所言之词也。
“ 晴”之 ，从云、从今；今始有云，尚未雨也。古文省作“侌”，“侌昜”字本如此。加阜作陰、阳者，则山南水北为阳，山北水南为阴，如岳阳、河阴之类是已。俗书概作阴、阳，非也。至“阴”字作“隂”，乃晋、宋工书人苟简以求整妍，尤不成字。
，黏土也，从土、从黄省。黄者，其土色也。古人以涂肉炮之，见《内则》；并以封书版，二版相合，字在内方，以土涂合处，加玺印之。其后或用武都紫泥，至有用泥金者。今封书口用“ 封”字，犹存遗意。俗或加“言”作“谨封”，不通。“谨”者，言之慎；从 者，谓如黏土封固，不泄露也。 音勤，与“谨”音本异。其 草之“ ”，从堇从草，俗以字形太长，省去“艹”作“堇”，音居隐切，则与“谨”同读。
斯
斯，本训析薪也，《诗》“斧以斯之”。今江楚人谓裂物而破之曰“斯”。借为“兹”“此”之辞，亦与“兹”“此”微别。兹，实指此也；此，概指兹也；斯，分析此之与彼异而言也。“此”之辞缓，“斯”之词急，如“斯其所取灾”是已。又借为语助辞，如“二爵而言言斯”，谓如此之形象也。又与“则”相近，而急于“则”，如“陶斯咏，咏斯犹”，谓已如此，则必如彼也。又与“之”相近，如“螽斯羽”，指此而言，皆有“此”义，而加急也。
所
所，本训伐木声。今借为“处所”字，与“居”意近，而“居”久、“所”暂，如行在所、王所、公所，皆暂所居止也。伐木剪草，权为居止，随地而处之义也。今人道号称“所”，犹之堂、轩，皆题其居止处。又转为语助辞，与“能”相对。能，在己之用也；所，在事之体也。凡有成形、成心、成功、成事一定之处皆曰“所”，实有其所而可有事也。
断
断，正音徒玩切，读如段，截也。借为丁玩切，读如锻。断断，断然决断，截然不可复合也。或发上声读如短，已断也。“断之”音锻，“已断”音短，因体用而别，若此类众矣。其始本一字一音，义类自可相该。后之经师，欲令学者易于分晓，加之分别，以体用分四声，如：风有“讽”音、道有“导”音、治有“稚”音之类，不可胜举。训多而离其本，亦文胜之敝也。
，本训取木也，以斤斫 为薪也。往樵曰“ ”，樵所得木曰“薪”。借为“ 故”之“ ”者，以方斫取，木尚未枯槁，而薪为日给之用，不能久积，须每日更 取之也。
诸
诸，本训辨也。借为众辞，如诸侯、诸事之类，以分辨详列而言之，故又为大凡之辞，辨以其类也。其借为语助辞，乃“之于”二字之合，或为“之乎”二字之合，与“之焉”为“旃”、“不可”为“叵”同。意紧语急，临文趋简，合二字为一字，不必其意义之有取矣。
诒
诒，本训语相欺诱也，音与之切。传写经典者以作“贻赠”之“贻”，乃别用“绐”字为欺绐。“绐”音徒骇切，丝劳而敝也，本无欺诱之义。相沿失真，使有写“欺绐”作“诒”字，而读之如“怡”者，人争诮之矣。流俗迷真，大率如是。
让
让，相责谯也。从言从襄，襄，治也，以言相治也。借为“逊让”之让，谓自责不逮，逊美于人，如曰“孤不德”“寡人不敏”，皆自责以明让。
讐
讐，本训譍也，以言相对也。校书曰“校讐”，谓两人对读，是则譍也。《诗》“无言不讐”，犹言无言不答也。借为“怨讐”之讐，有怨则恶言相对也。今专以此作“仇讐”字，遂有谓校书者不容其误，如攻寇讐，穿凿可笑。唯不通于本训，遂增支离。
，从言从为。人所造为，伪也；造为之言， 也。或作“讹”，从化；化，变易也。化有为亡，化亡为有，讹言也，亦合六书会意之义。
证
证，谏也，以正言相谏也。“ ”，告也，登进其言以上告也。借“ ”为“征 ”之义者，以上告君长，必有征据乃敢言也。转借为“病 ”字，以病见于外，可征据为生死。俗以“ 据”为“证”，“病 ”为“症”者，皆谬。
譍
譍，对也，音于证切。“应”，当也，音于陵切。譍从应省者，所答与所问相当也。应从心者，心所见为当然也。传写经典者以“应”为“譍对”之“譍”，因省成误。从“鹰”省者，鹰攫鸟必当其处，与“準”之从隼同。
詧
詧，从言、从察省，本训云：“言微亲詧也。”凡“审詧”“访詧”“詧微”，皆宜作“詧”。“察”本训覆也，又大明也。徐铉曰：古者“祭祀必质明。明，察也。”覆察之义，后世不行，唯昭著大明之意而曰察，如“天明地察”“察乎上下”之察，则宜作察。其“审詧”自当作“詧”。唐以前史传文集，俱用“詧”字，唯经典概写作“察”。盖史集流传不盛，或私阁所录，或通儒所传，故于字多审当。《九经》钞写，散在人间，学究塾师，各有传本，潦草务在速了，故经文不及史文之审。至于今日，经生逾趋苟简，恐“圣”“学”“观”“ ”之类，更百年而不可诘矣。
说
说，有失热、弋雪二切，义皆通用。“说怿”之说，可以失热切读之；“言说”之说，亦可音阅，更无分别。说，本训释也，从言从兑；兑，言之和也，和言以解释之也。和言以解释事理，则心为之欣怿；心意和怿，则所言必畅。二义辗转相因，故二音可互用。其长言巧辩以动人者，谓之游说，亦但和言以欣动人之意，并可以失热、弋雪二切读之。经师迁就初学，破析之令易晓记，专读“言说”为失热切，“说怿”为“阅”音，而又别立“悦”字，及读“游说”为“税”音，皆陋也。其“说驾”之说，亦释也，读如税，而或遂写作“税”，亦所不取。又或借为解释缚系之辞，读之如“脱”，既同一解释之义，何必更立“脱”音？若“脱”，从 、从说省，乃《内经》“大 已脱”之脱，病而消瘦也，不可借为“释缚”之义。
阇
阇，本读如都。 阇，城内重门也。阇婆国及佛书“阇黎”，音食遮、书也二切，皆夷语，不足论。
閒
閒，古闲切，从门从月，门中见月，光居两扉之中际也。必从月者，夜暗则中际之光易见也。俗以从月者为“闲静”之“闲”，别从日以为“间际”字，谬矣。閒，但音艰，更无“闲”音。闲从木，阑也，阑以止入兽，则中无喧扰，故借为静适之义。其“居閒”“为閒”“閒暇”“閒隙”“閒尝”，皆从月，音艰。“居閒”者，居两人之间也；“为閒”者，前后二际之中，无几时也；“閒暇”者，前事已竟，后事未起，中方暇也；“閒隙”者，两畔中之隙也；“閒尝”者，閒暇时尝为此也。唯“离閒”之閒与“閒谍”之閒，可读作涧，然亦从月从门，从日者不成字。若“閒居”曰閒，自与“闲居”不同。“闲居”，静处也；“閒居”，偶当无事之际而燕坐也，亦但音艰。至“嫺习”之“嫺”，从女从閒，则读如闲，女子閒暇，习学女工自熟练也。或作“閒习”者，省；作“闲习”者，讹。
旧
旧，本训“旧留”，鸟也。字或作“鸺”，鸺亦音臼，俗读如休者，误。传写相沿，以为“新旧”字，不知所借何义。谛考深思，不得其解。或但“久”字之讹？或可借用“臼”字？凡器用之可久者，莫臼若也。新，樵也；臼，舂也。樵日取给，而臼用经久，皆借物起义，故舅字从臼。舅从臼，久也；姑从古，亦久也，故皆为尊老之称。
毌
毌，古丸切，音与“冠”同，义与“贯”通。夏曰“毌追”，取笄穿冕之象。复姓毌丘者，此字也。传注家以“毌追”为“母追”，读如牟。而今姓毌者，本毌丘氏之后。魏有毌丘俭。 比见有蜀人为兴宁知县，自呼其姓为“父母”之“母”。人不识字，乃至自昧其姓，良可哀也。
毕
毕，田猎之网也，毕宿象之。借为“毕尽”字者，以罔猎兽，无不毕得，非若弋获之有限也。
密
山如堂者曰“密”，从山从宓。宓，安也。如堂之山，四周整致而无危倾，故借为“周密”字。君子居心审理，周遍得宜而无或危殆，似山之密，故曰“洗心退藏于密”。道既上达，德已峻极，乃反而循守素履，细微必谨，安详周悉，无所疏漏，圣功之极致也。密与“疏”对，不与“显”反。浮屠氏以隐秘为密，闭户传心，隐语相印，其为邪妄明矣。君子之道，如日中天，何隐之有！此圣语、异端之大别，不可不辨。
当
当，本训田相值也，谓田之塍埒两相抵对，无参差者。通为适与相值、正与相敌、恰与相称之辞。心与理相当，理与事相当，事与时相当，职与功相当，刑与罪相当，皆曰“当然”，当之则宜如是也。当，正也；质，亦正也。故以物质金钱者，俗谓之当，谓所质之物与所贷者相值也。俗又有稳当、妥当之语，虽下里方言，亦取当然而当之义，皆宜如字音都郎切；俗呼丁浪切者，谬。又军阵距马、官署行马，俗呼“挡木”；“挡”乃“朋挡”之挡，俗省作“党”。若距马以“抵当”敌人，行马以“当距”行人，皆宜作“当”，如字读之，不作上声。
畜
畜，但丑六切一音，止也。从玄；玄，冬也，冬田止耕也。《大畜》《小畜》皆以止为义。通为长养之辞者，止之所以养之，使渐长也。若“畜牧”之“畜”，以鸡、豚、牛、犬须防闲止其放逸，故名曰畜。训诂家别作许六、丑救二切，皆凿也。至“蓄积”之“蓄”，从草，通为“含蓄”字，含而不吐，蓄而不用也。亦音丑六切。或作“畜”者，省。
畲
畲，三岁治田也，音以诸切。蜀人语浊，误读为“蛇”音，本无异文异音。别作“畲”，从入、从示、从田，谬舛不成字。
，从弓、从 。 ，丝省也。隶书以 字不茂美，写作“弦”，令易下笔，实非。从 ，弓旁加 弦也。 既从糸省，不当复加 。俗有“ ”字，徐铉曰“非是”。弓弦之弦，与琴瑟之弦，一也，皆约丝加缠而张之，叩之有声，固当无别。《周礼》《论语》“弦歌”皆从弓。
玆
玆，从二玄，黑色也。“玆”，从草、从兹省，草木多益也，通为益甚之辞。《春秋传》“三命兹益恭”，字正作兹。俗加水作“滋”，误。滋，水名，又润也。“兹”借为“此”也者，乃“则斯”二字之合，犹言“则此”是也，当用从草之兹，草盛则可指数也。
童
童，与妾同义，皆从 。 ，罪也。罪人没入为奴，男曰童，女曰妾。童从重省里字上出。其“僮子”之“僮”，从人；人，美称也。今俗于“僮子”字省去人傍，已指良为贱；于“童仆”字反加人傍，尤为颠倒。凡字必不得已而从省，未有可妄为增益者也。
容
容，本训容受也。借为“容貌”字者，容本宽裕有馀之意，容貌之发，生于精神，志气内开，则辉光外见，若有浮出于形体言貌之外，令见者入其度内，而生敬爱，则容貌者，君子所以受夫天下也。又为“雝容”“舂容”，则以舒徐宽绰而言，异于褊躁者之不能容物而自失其度也。
宀
宀，深屋也。女在深屋之下则“安”，女正位乎内也。借为“岂可”之辞者，与“宁”同意，谓讵可安然如此也。“安往”，何所往而安也；“安能”，岂能之而不待勉强也。求其所安而不得，故为诘词。
寍
寍，从宀、从心、从皿，本文如此。今或从丁作“宁”，虽异《说文》，然于谐声亦通。若此类，不必拘古可尔。借为“丁寍”云者，钲声也。钲一名丁寍，其声丁丁寍寍然，所以警告军旅，故通为劝勉详告之词。又借为岂然之辞，与“安”意同。若“寍馨”字音佞，乃晋、宋人方言，本不典雅。
宰
宰，从宀、从 。 ，罪人也。罪人充役者多在外，唯庖宰在屋下。宰，庖人也，故从宀。庖宰本贱役，而冢宰、少宰以宰名官，则以其统治庖宰言之，犹司寇以“寇”名官耳。古之以罪人司庖者，屠割，恶事，先王不欲平人之习残忍，故贱之。宰犹隶也、寇也；冢宰犹言司隶、司寇也。后世相沿，呼相为宰，然则呼司隶为隶、司寇为寇可乎？周人去古，称谓已乱。《春秋》从时王之制，“非天子不考文”，故宰周公亦名曰宰。雅人临文，固宜分别，谓相为宰，非所宜也。借为“主宰”“宰制”者，亦以庖人专宰杀分割而拟之。若《春秋传》“宰木拱矣”，谓墓为宰，乃秦人方言耳。
寫
寫，本训置物也。从舄、从宀者，履贱，脱于户外，舄贵，置于室中，名得其所也，故有安置之义。借为“书”字之义者，以作字言之，一画一竖，必安置得所，而后成文；以属辞言之，一字一句，必位置得宜，而后成义也。绘画言寫，则工画者以寫字笔法绘之，所谓士气也，故言寫以自矜，别于匠作。攸县刘杜三自烨作画，自题曰“设”，本《周礼》“设色”字，较为雅当。
向
向，本训北出牖也，《诗》：“塞向墐户。”若嚮背之“嚮”，从鄉、从向；或作“向”及作“鄉”，皆省。其地名向与姓向者，音式谅切，于义未详。地从主人之呼，往往不知其音之何以异。如古人读“取虑”为“秋闾”“允吾”为“铅牙”，今人呼叙州为“瑞”、虹县为“绛”，俱不可晓。
州
州，从川。两川相夹，中有高丘曰州。徐铉曰：“今别作洲，非是。”禹承洪水之馀，以水所绕而不至之土，画为九州。以州为疆域之大界，自此始矣。汉、晋因之，犹为分土之统名。永嘉以后，华夷分裂，各侈其土，或三五郡而即名一州，不复因水土之大界。自唐而宋，降与郡等。今则受隶于府，而与县均。名实失据，莫斯为甚。而“州渚”之“州”，加水作“洲”，积讹相因，不能复正矣。
，从断首倒县，刑之最重者也，音古尧切。军法“ 首示众”字本如此。若“枭”，乃不孝鸟，且攫禽而食，故从鸟，据木杪以下视而攫搏也，故通为“枭雄”字。许氏磔首木上之义，不必从。
匈
匈，膺也，象形。或从 者，但作“ ”，今别作“胸”，而“匈”字但用为匈奴字，非是。獯，音近匈；鬻，音近奴。夷语无常字，匈奴盖即獯鬻。
劋
劋，子小切，绝也。用为“征劋”字者，灭绝之也，今作“征勦”者非。“勦”有子小、楚交二切，从巢从力，劳也，如鸟作巢，拮据卒瘏，其力劳也。《春秋传》“焉用勦民”，言劳民也。
刺
刺，本训直伤也，谓以锐刃直入而伤之也，音七赐切。“刺绣”之“刺”义同，则音亦同，以针直刺入缯帛之中也。以其深入洞彻，故通为“刺察”之刺，汉有刺奸将军及刺史，皆取此义。杀大夫称刺，传谓“刺得其情而杀之”。乃古者以断首为殊死刑，上刑也，大夫则不断首，以刃刺其要害。称杀为刺，二义并有，要皆音七赐切。训诂家读“刺绣”及“刺人而杀之”为“七”音，当缘误以翻切字母为本音。《说文》别有“ ”字，音漆，义与“刺”通。
副
副，与“疈”同，音芳逼切，判也，裂也。磔牲祭曰“副辜”。又《诗》“不坼不副”。借为“副贰”字，副犹二也，与正者判为二也。“副车”“副封”“副使”“副墨”，皆剖判别出之意，自宜如字读之。不知何所沿流，读为“富”音，又与富并误读为“赴”，与“妇”音阜。 之呼“务”“母”音亩。 之呼“姥”，均为 舌，则又误中之误矣。若“副笄”之副，字本作“ ”，则音孚救切，传写从省作副，非本字如此。
则
则，本训等画物也，谓画物分之，使各为等，《书》称“则壤”是也。今人以较量斗斛权衡之大小轻重为“则”过，乃其本义。借为“法则”之则，等画分明，则可定为成法矣。转借为语助辞，以法则有一定之用，故为既然而必然不爽之词。其云“然则”者，言已然则必然也。若《孟子》“则之野”，乃继事之词，虽无必然之意，而亦承既然者言之。古人用字灵妙类如此。如《春秋传》“然而甲起于宫中”，亦非经生用“然而”之熟习。咏诵而沉思之，其义自见。腐儒不审而疑之，无惑乎其老死于章句也！
戏
戏，本训三军之偏也；又兵也。兵，谓交兵相击，如《春秋传》“请与三军之士戏”，犹言“士兵之”。汉文帝谓棘门、灞上“儿戏”，言如小儿之弄兵。其称“戏下”者，则以三军之偏言之，不敢指斥主帅，称其偏裨，犹称执事也。正音香义切，或读为“麾下”者，非。借为“戏谑”者，谑者以言相击，有交争之义，与谑从虐意同。
或
或，与“域”同，本音于逼切。邦或，疆境也。借音胡国切，为疑然不定之辞者，疆场之事，一彼一此，犹“场”以迁易为义，无定属也。又人之不称姓字者称“或”，贱词也。其人不足道，不复记其为何人矣，如疑孔子“不仕”，讥雍“不佞”，以问礼为“不知礼”，其人无定识，其言无定见，不知其为何许人矣。
穜
穜、種二字，古今相贸，与酢、醋同。以会意言之，先種后熟者，有郑重之意，“種稑”可从重；播谷为禾始生，“穜植”字可从童。以谐声言之，穜从童，宜音同，为“穜稑”字；種从重，宜音之用切，为“播種”字。古今各有取已。“播種”之種，借为穀母之名，读上声音肿；種者，所以種也，亦经师以体用分别耳。
稘
稘，一岁周也。禾一岁而一登，故从禾，与 同意。传写经典者作“期”“朞”，非也。期乃“期会”之期，从月，月之朔望有恒期也。稘，一岁也，于月奚取焉！稘，居之切；期，渠之切。
穅
穅，字本作“康”。康，谷皮也。借为“安康”字，以康承物则安也。
程
程，本训品也，谓品量之也。十发为程，其大如禾初呈之颖也。十程为分，十分为寸，析寸而百之为程，其分别精矣，故用为“程量”字。又借为行者道路次舍之名者，以道路远近品量之，以定邮舍也。世俗辗转假借，以馈饩为“下程”，供庀衾席为“铺程”，其因缘泛滥以立义，有如此者。
称
称，本训铨也，铨亦品量也；从禾，与“程”同意。以权衡审轻重曰“称”。《易》“称物平施”，《中庸》“既禀称事”，谓称量其事而厚薄之，皆如字读，俗作去声、音昌孕切者，谬。又俗谓衡为称，别作“秤”字，读去声，皆不成文字。其《书》“称尔戈”之称，举也，举起之也，则当作“偁”，从禾者，传写之讹。偁本训扬也，扬亦举也，举其人而扬之，如“偁尧舜”“民到于今偁之”“偁人之恶”，皆当作偁。唯《春秋传》“称爵”“称字”“称人”之称，有品量之意，则可从禾。若均等恰适谓之相称，亦但品量得宜之谓，训诂家发为去声，亦赘。
颖
颖，禾也，借为秀锐之义。“锋颖”云者，在刃为锋，在苗为颖也。故处众而特见，幼小而英锐，皆谓之颖。若汝、颍之颍，从顷、从水。俗概作“颕”，从示，大谬。
稺
稺，幼禾也，从屖者，迟久而后长成也，借为童幼之称。俗或作“稚”，从隹，于声、义两无所取。
穆
穆，本训禾也。禾长亩茂盛，则其中幽深，故借为深远之意。南明北暗，古者大祖之庙西向，馀庙一南一北，以世分序。南向之庙曰“昭”，昭，明也；北向之庙曰“穆”，穆，幽也。谥有“穆”者，亦据庙而立号，故昭王、穆王，父子而谥相仍。
朮
朮，与“秫”通，稷之黏可为酒者。药草有苍 ，白 ，其字从草，方书作“朮”者，俗省。
秩
秩，本训积也。积禾者自下而上，有次弟差等，因借为“秩序”之秩。或通用“袠”者，非。袠，书囊，于“秩叙”无取。袠或作“帙”，亦俗。
，禾皮也，音之若切，读如酌。《春秋》“狩于 ”字本如此。今传写者从示作“禚”，误。禚，不成字。
它
它，虫也。古人草居，相问：“无它乎？”后通用为意外之词。它，篆文与“也”字相近，“它”傍加“人”，有谁何之义，因误写作“他”。“佗人”之“佗”，转写成“他”，犹之可也，若意外有“它故”之“它”，既不从“人”，而亦作“他”，则舛甚矣。它但音托何切，俗读汤加切者，非。
車
車，古无居音，韵书两收之，不知所昉。大抵古今殊读，楚、夏殊音。魚、麻二韵，古相近而今相远，如“家”亦读“姑”，“ ”亦读“下”，《易》“枯杨生华”与“夫”字叶。聊两存之，未为害也。
轩
轩，本训曲辕藩车也。车有藩者，三面施茀，而阙其前，故乐县之三面设者，谓之轩县；屋之前无墙壁户牖者，亦谓之轩。开其前，有振起之势，故借为“轩起”“轩昂”字，与“掀”义近。
範
範，本训範 也。或省作“ ”，或借用“犯”。车行祭，则範 而行，陵轹菩棘及所祭之牲，示直行无回曲，故正道直行谓之“轨範”。若“规笵”“仪笵”之“笵”，从竹从汜。竹简，书刑法也；从氾者，杂氾罪名也。俗通用“範”，或作“ ”，皆非。《孟子》“範我驰驱”，则正“範”字之义。
转
转，但知恋切一音，运也，谓运载粮刍也。宋建转运使，正协字义。运有回旋之意，故借为“辗转”字。皆如字读，俗读上声者非。
辄
辄，本训车两傍也。借为乍遽之辞者，以车行回旋，马转轮移，则车箱自然遽旋，无所待也。转借为专擅之辞，以不待请命而遽行也。辗转相因，去本义益远，临文泛滥，下流莫纪矣。
辈
辈，军发车百两也。从非，象排比齐进之形。借为“等辈”字，犹言队也。俗写从北，非。
方
方，本训并舟也。谓二舟相并以渡，取其安也。大夫方舟，士特舟。通为“比方”之方，如二舟相并，长短相絜也。借为“方圜”之方，舟之制长，并则方也。“四方”云者，方则四维整齐分明，南北东西有定向也。转借为“方始”之方，以蹈行方隅者，甫离此隅，即正向彼，非如循环而行，有渐次也。又为“端廉”之称，与圜合相反。又为“方术”之方，以医卜有成法，犹四方有定在也。
匡
匡，本与“筐”同，方筥也。借为“匡郭”字，以匡之四隅必有阑柱，犹邑有郭也。又为“匡正”之匡，以匡之为器，厝置安而盛物妥也。
匪
匪，本“筐匪”之匪。“筐”可加竹，“匪”不可加。加竹作“篚”者，车笭也，与“匪”义殊。《周礼》“匪颁”，颁赏以匪盛之；训诂家读为“分颁”者，非。借为“匪匪”盛貌者，如列陈匡匪整齐也。传写《毛诗》者用作“非”字，盖古“非”字有上声，传写因误以此字当之。
匮
匮，箧也。今俗加木作“ ”，不成字。“金匮石室”，字正作匮。金粟竭尽，谓之“匮乏”，匮中乏也，犹言廪竭囊空。不言“乏”，专言“匮”，以为空乏，然则囊空可但言“囊”乎？“告匮”之语，歇后不通。
兦
兦，本逃兦之兦。借为“有兦”字者，以“有 ”之“ ”从 从兦，后人省之，或作“兦”、或作“无”，皆用半字，如今市井人书“银”作“艮”耳。近世字书分“兦”“亡”为二字，以“兦”为逃兦，“亡”为有亡。“亡”字不成字，临池家解散笔法，令整好易书耳。逃兦、有兦，何异之有？
匃
匃本“乞匃”字，从 从 省， 则曲躬求人也。《春秋》晋有士匃，古人命名质，犹陈乞、石乞名乞也。逯安云：“兦人为匃。”逃兦者不必皆匃。古诸侯大夫出奔皆曰“兦”，岂遂行乞乎？匃，俗作“丐”，谬。
长
长，本训久远也。久远者其途永，故不短曰长。借为“长幼”字者，长者先生，亦久意，犹舅姑之为故臼也。有馀之谓长，亦远也。生渐盛大之谓长，亦不短也。今以“长幼”“消长”字作上声读，而于“长一身有半”及“身外无长物”读如杖，皆训诂家异其音，以便人晓记耳。如“张大”之张、“张设”之张，与“张弓”义通，而“张楚”“供张”，读之如涨。直曰深，横曰广，亦深浅广狭之意，而读深为式鸩切，读广为古旷切。凡此类皆穿凿繁乱，自可如字读之。
，从长，于六书为会意。俗从弓者，省而无义。益也，盛也，何取于弓！凡此皆晋、宋工书人随意增损以求妍整，不复成字。
亢
亢，正音古郎切，颈也。或加页作“颃”。《诗》“颉之颃之”，直颈貌。鸟飞竦上，则其颈直，故不屈者亦谓之颉颃，因此借为“亢傲”字。亢、颃本通，但如字读之，读如冈。若《易》“伉龙有悔”字则从人，耦也；内外皆乾，二龙耦居之象。其抗礼之“抗”，从手，扞也，扞格而不相下也。伉、抗则音苦浪切。
行
步趋曰“行”。道路者，人所步趋也，故路亦曰行，音皆同。凡一字之体、用、能、所，义相通而音不必异，明矣。“巡行”“行酒”，皆行而有事之辞，读作上声，亦赘。通为“行列”字，纵则步相踵，故谓之行，横则相并不移，故谓之列。又行有成迹曰行；言行、德行，皆就所行者而言之。又借为“行行”刚直貌者，行而又行，锐往不止也。凡此皆当如字读户庚切。其发“行列”为“杭”音、“言行”为“杏”音、“行行”为胡孟切读如桁者，皆经师曲为分别耳。
衙
衙，有语、牙二音，皆训行貌。其“衙门”“正衙”“押衙”，皆当作“牙”；辕门立双旌，皇宫建双阙，皆如虎牙并峙，人不得犯也。至俗呼官署内宅为私衙，郡邑佐贰为衙官，则不成语。
术
术，止食聿切一音，邑中道也。《月令》“审端径术”，注疏家读作遂者，非。“术”与“道”同意，借为法术、技术、经术，言各一道也。
參
參，但音所今切，读如森，本西方宿名。參，三星，一上二下，相间不齐，故借为“參差”字，言如参星之相差也。字或作“槮”，树杪不齐也。參立而不相下，故曰“与天地參”。二耦具，己往与焉，而居其间，犹參上一星介二星之中也。《礼》所谓“无往參焉”，故又借为參与、參知之參。两端具而更加折中，谓之參详。又转借为參核、纠參者，参详而周核之也。凡此皆从參星起义，辗转相借，俱宜如字音森。其别立“ ”字，与发作仓含切者，皆俗误也。唯參乘之参，本借用“ ”字，或省作參。驾三马曰 ，三人在车上亦曰參，则音仓含切。若人蓡之“蓡”，与參同音森，而字大别，方书简陋，不可施之文字。
静
静，本训审也；徐锴曰：“丹青明审也。”其动竫之“竫”，本从立，本训云：“亭安也。”相沿作“动静”，无与易之。唯《史记》谥“竫”者或从立。
仌
仌，笔凌切，冻也，象冻水蹙裂之形。但隶省“仌”作“冫”，难以下笔，故以“阴始冰也”之“冰”代仌字，而以“凝”字为严冰、冰聚之冰，此隶书之变也。俗别立“氷”字，则不成字。其盛矢之筒谓之冰，取冰受之意，自当音鱼陵切。
虚
虚，有丘如、朽居二切，音异义同，皆训大丘也。大丘之上，林莽芜旷无人居，故借为虚实之虚。俗于“丘虚”字加土作“墟”，音丘如切，专以虚为“虚实”字，音朽居切者，谬。虚既从丘，自然土地之名，何复加土？今岭南市集谓之虚，以虚场必居冈阜也。人求其义而不得，乃谓市散则空虚无人，亦迂谬矣。
求
求，本即“裘”字，古文省去衣，从倒毛、从尤省，谐声。求，毛下垂也。借为求索之求者，以寒则索裘，求之最切者也。今人分从衣之裘为皮衣，省衣之求为求索，亦迷其本矣。
，本训耕也。古者人耕，后以牛代，人乃利焉，故从利、从牛。若《论语》“犁牛之子”，当作“黧”，传写省误耳。耕者之耒，或名之曰犂。陆龟蒙农具书云然，实即耒字。耒，力对切；犁，力奚切；反切之母相肖，故转读讹而字亦乱。凡字有传写讹而音随之讹者，有转读讹而字随之讹者，盖字学之坏久矣。
牲
牲，牛完全也；完全者，祭祀之牛无瘯 也。唯牛称牲，“郊特牲”，谓特牛也。百里奚自鬻于养牲者，养祭牛之官也。若羊、豕、鸡、豚及非祭祀之牛，但可谓之畜，不得称牲。
特
特，牡牛也。祭牛必牡，故谓祭祀之牛曰特。“格于艺祖，用特。”犹言用牛也。牛不备羊、豕而独荐，尊之至、敬之专也。故借为独出不群之辞，又通为专致无待之义。转借为语助辞，与唯、但意同而加切，言大概虽尔，唯此一义独不然，亦专用之意。
酋
酋，绎酒也。掌酒之官名大酋。其夷狄之长称酋者，自夷语，无所取义。
尊
尊，从酋，酒也，从又，手奉之也；尊盛酒而手 之也。古者尊设于户牖之间，与人君南面听政之位同其高贵，故借为尊卑之尊。又设尊以致敬于鬼神宾客，故借为崇敬之辞。俗唯用为“尊卑”“尊敬”字，而于“酒尊”字加缶作“罇”、加木作“樽”，皆非也。转借为“尊节”字者，亦但如字读之，与斟酌意通，酌酒于尊，多寡有节也。或读作徂本切、加手作“撙”者，俗误。
俞
俞，空中木为舟也。今粤西有独木船，破大木而刳其中，盖上古刳木为舟之遗制。《虞书》用为应允之词，故今上命允行者，谓之俞旨。古今言语异，而古人文字未备，故不知字义之所自假借，如“俞”为“然”，“都”为“叹美”，“肆”为“故今”，皆以今文传古语，不可以意义测之。
般
般，音北潘切，象舟之旋回；殳，所以刺舟使般旋也。“般辟”，般旋而避也。“般还”“般乐”，般旋不已以为乐也。回兵曰“般师”，旋师也。皆如字读。俗读《孟子》“般乐”为“盘乐”，于“般旋”“般还”竟写作“盘”，既谬，又因般、班之音相近，遂写“般师”为“班师”，或又作“颁”，尤为舛讹。若俗一等相类为“一般”，则正宜作“班”；班，齐等也。
服
服，从般省，非从舟也。车之般旋，其用在服马，“地用莫如马”，故训用也。借为“衣服”字者，衣服附身，犹马服附车也，故着衣曰服。转借为服从之服，亦言其相附也，与“依”同意。其车箱称服，则以车箱与服马相当而立言，亦但如字音，不必音“负”。
矜
矜，矛柄也。《史》“锄櫌棘矜”，盖其本义。借为自大、自重之辞者，以矛柄孤直劲挺，犹言木强也。又借为“矜恤”之矜，徒柄无刃，无杀害之用，所以全其生也。转借为“矜寡”字，与“鳏”通用，则以矜、鳏音近，而老无妻，如独柄无刃，人不畏之，自读如字，不必音“鳏”。
幾
幾，本训微也。微则不能必存，故又为殆也。“不幾乎”，犹言不殆乎。“幾希”，幾于希也。“月幾望”，殆将望也。通为若干之辞，物微仅存，可约略数也。又借为“幾望”字，与“期”“觊”通，皆有“殆将”之意。凡此俱可如字读若“機”。或发音“几”及音“期”者，训诂家之赘也。
惟
惟，本训凡思也，言举其大凡而思之也，故为语起词，“惟天阴骘下民”之类是已。用为但然之词者，言大凡而思，仅此然也。与“唯”通用。“唯”正音以水切，应之速而决也；决然而更无疑，故可借与“惟”通。乃事之固然，但此而无疑，则用“唯”；审思而见其仅此，则用“惟”。自微有别，临文者不可不知。
慇
慇，本训痛也。“忧心慇慇”，如抱痛也。俗用为“慇勤”字者，非。“殷勤”字不从心。殷者，作乐之盛也，故借为“殷繁”字，殷勤繁劳也。
忻
忻，闿也。忻忻，言心开释也，与“欣”义别。欣，喜也。心先有所忧疑而得释为忻；本无所忧而遇可喜为欣。
憿
憿，古尧切，读如浇，幸也。“憿幸”“惠憿”字本如此，经传作“徼”者，传写之讹。徼，循也，循行边塞也。汉官有游徼。憿、徼音同而义别。若俗写“憿幸”字作“侥”，尤谬。侥，僬侥，小人也，音尧。
悠
悠，本训忧也，有思之不已之意；从攸者，心有所系而不忘也。借为“悠远”字者，德念深远而系于人心者，久而不已也。
度之 ，从筹从心。筹者，投壶矢也，从竹，以竹为之；从寿，投壶行酒为人寿，与“酬”意同。“ 度”从筹者，如投壶必度量其可中也；从心，度之于心也。今“ 度”字作“筹”者，省；然如此类，从省亦可通。但言筹即有度量之义，犹但言矢即有陈列誓发之义，虽省去心，而义自具。 字冗长，难于下笔，省之可尔。
恹
恹，安也。“恹恹夜饮”字本如此。今传写作“厌”，省。厌音 ，迫也。
惛
心不能知之谓惛。《孟子》：“吾惛，不能进于是。”字必从心。若“以其昏昏”字但作“昏”者，昏昏，夜也；昭昭，旦也，喻其明暗若旦夜也。今俗写“惛愚”字作昏，非是。
慊
慊，音户兼切，读与“嫌”同，疑也。别慊明微，字本从心。若从女之“嫌”，乃心怀不平之谓；嫌忌、猜嫌、憎嫌，字则从女。其从欠之“歉”，有女念、古协二切；岁不熟曰歉，少也，憾也。从心从兼者，心兼两端，疑不决也。从女从兼者，二女兼处则不相容也。从兼从欠者，一切皆欠之谓也。慊、嫌音同义异，慊与歉则音义皆殊，不可相通。传写经典者误以“慊疑”字作憾少之“歉”，又以“猜嫌”字作疑似之“慊”。流俗相沿，不复分别。其歉字但训憾少，并无快足之义。“此之谓自慊”，与“自欺”对。自欺者冒不善以为善，自慊者虽善犹疑不善，以求诚也。“吾何慊乎哉！”言何所疑也。皆如字读，与嫌同。
忿
忿怒之忿，敷粉切，其声清；愤懑之愤，房吻切，其声浊。近世不知上声有清浊之异，将上浊字皆读作去声，不知妄作。若《篇海》俗劣之书，为音韵蠹，辗转迷谬，读“忿”为“问”，“愤”为“粪”，夷语鸟音，于斯极矣！
憭
憭，力小切，读如了，慧也。“憭憭”“晓憭”，皆当作憭；今俗作“了了”“晓了”，省之尤陋者也。或又以“憭”为“无憀”之“憀”，亦谬。憀，赖也。俗又别作“无聊”，益不典。
惹
惹，人者切，乱也。恁，如甚切，安也。词曲家以“惹”为招致之辞，“恁”为如此之辞，浮屠语录亦然，皆委巷鄙猥之言，君子不道。
，存也，从简省，从心，读与“简”同，谓书之于简者，皆存之于心也。“ 在帝心”，存于天心也。借为减省不繁之词者，发则繁，存则约也。传写经文，相沿作“简”，误。简，册牒也。
忼
“忼慨”之忼，字本从亢，心亢而不平也。俗作“慷”，徐铉曰：“非是。”心已康矣，何慨之有！
惨
惨，七感切，毒也。憯，亦七感切，痛也。“愁憯”字皆当作憯，“惨酷”字则作惨，俗互失之。《老子》“兵莫惨于志”作“憯”，传写之误。
愈
愈，不成字，从俞从心，于义无取。其为胜也、益也之义者，则从辵作“逾”，舟行速越之意也，音俞。其为病瘳之词者，则从疾省，作“瘉”，音窳。其为喜也、忘也之义者，则从余作“悆”，音豫。天子有疾称“不悆”，见《逸周书》，犹言不快也，今或作“不豫”。
“惠 ”之 ，本但作 。加“夂”作“ ”者，本训行貌。今相沿以“爱”为“亲 ”字，盖工书者欲其茂美增之。自钟、王以其巧易天下，而六书之义荡然，习久而难革矣。唯草书 、 字无“夂”文，得之。
憲
憲，本训敏也。从心、从目、从害省，害至而心目交警应之，敏矣。原憲字思，思之敏也。《诗》所谓“无然憲憲”者，言时方艰难，当慎重详缓，勿夸敏速也。此则本无法则之义。若“先王成憲”及“憲老乞言”之憲，皆当作“献”。献者老成人，法所自出也。汉人口授六经，因以同异成讹。今谓法司为“憲司”，居是官者使人以“憲台”称己，以实求之，一哂而已。
怕
怕，普驾切，又匹白切，皆训安也。《老子》：“我独怕兮其未兆。”憺怕，安静也；憺，音徒敢切。今或作“澹泊”，亦非。词曲家以“怕”为畏惧之辞，乃金元夷语。心已白矣，则可安矣，何畏之有哉！
忽
忽，本训忘也。轻忽、傲忽，皆谓不足记忆也。借为“忽然”云者，妄其如此而遽如此也。
惪
惪之为言得也。外得于人为“恩惪”，内得于己为“心惪”，从直从心，所得者心之直道也。通为感人恩惠之辞，得于人者心不忘，亦 道也。加“彳”作“德”，升也。俗于德字横写直内目字，以便隶、楷，犹之可尔。于道惪、恩惪字以“德”字写之，则失六书之本。
恶
过恶则可恶，故转为憎恶之恶。心恶其然而惊拒之，故又为怪叹之声。训诂家发为鸟路、哀都二切，实则一意之所转也。乃今人咈然之声如“垩”音，则知怪叹声不必音“乌”。至若“居恶在”之类，与乌、焉通用，不辨其谁何而诘之，与怪叹称恶同义。
息
息，本训喘也，谓呼吸之气也，从自。自，鼻也。息出于鼻，生于心，象人之息以喉，静以调之，使自心生，则息不戾矣。借为休息之息，呼吸一作一止，有所休止之象也。复借为息灭之息，止则灭矣。息本与消同义，而合言“消息”，则死为消，生为息，因有生息、长息之训。息者，所以为复生之几也，故于不生之中而见生，非如消之自有而之无也。既借为“生长”字，因谓子为息；己向老而子方长，子，己所生也。子谓之息，故子妇谓之息妇。妇乃有姑之通称，必言息妇，乃己之子妇。俗乃加女作“媳”，因不言妇，而但称媳，其大谬有如此者。息又借为音息、信息，及事之微有端者曰消息，则以呼吸之气微密，略可诊知，而借其义。若春秋有息国，汉有新息侯国，今为汝宁之息县，字本从邑作“ ”，相沿省作息。考文正名，宜还本字。
意
意，从音从心，察言而知意也。则闻言而记、识之于心者，亦可曰意。今文有“憶”字，《说文》所无。意字已从心，更加以心，赘不成字。“记意”“意念”，皆当作“意”。一字而体用兼者多矣。思、意皆心之动几，而自体言之，思为心之灵，意为心之发；自用言之，思为推度 绎，意为怀念记持。各兼两义。思无别字，意亦不当别作“憶”及读为于力切，明矣。
恰
恰，用心也，以心求合于道也。其恰合、恰好及适然乍尔之辞，皆当作“惬”。惬，快也。惬合则快惬尔。快，速也。作“恰”者，俗省误。
楚
楚，方书谓之牡荆，俗呼黄荆，其本丛生，故本训云：“木丛生者。”古以作杖，扑有罪者，或用榎，或用荆，曰夏楚。楚地多黄荆，故楚始入春秋曰荆，后曰楚，一也。胡氏谓荆以州举，非也。借为痛楚、苦楚者，以罪人受扑言之。又楚楚，整齐之辞，以荆木丛生茂盛而齐也。谢朓诗“平楚正苍然”，正用此意。
鬱
鬱，木丛生者，从林、从 省。 鬯之“ ”，从臼从缶；缶以贮 ，臼，手奉荐之。 林人贡香草，筑为 ，以合鬯酒。未成曰 ，已成曰鬯。故借 为志未就而屈抑，鬯为志已行而舒遂。则 林州及“抑 ”字皆宜作“ ”，不当从“林”。
章
乐竟为一章，犹言一曲一阕也。文辞一段亦曰章，取法于乐章也。一章之中，一意相为始终，故一色成纯曰章，众色互成曰文。一色则其色明著，故借为昭著之义，或加“彡”作“彰”，义同。《易》“知微知彰”，亦成章大备之义，通作“章”，亦可。
竟
竟，乐曲尽也，故借为“毕尽”之辞。古者“疆竟”字亦但作竟，一国之封域止于此也。《说文》加土作“境”，音居领切，亦似赘。
臮
臮，众词与也。某臮某，犹及某也。俗省用“洎”字者，非。洎，以水灌釜也，故又为肉汁之名。
铺
铺，宫门上金铜饰也。其制：圜如覆杯，著扉上。本训云“著门铺首”者，谓此。以其表著于门，故借为张设之义。贾人铺货于肆，邮舍铺设于道，皆谓之铺。今俗从舍作“铺”、音普故切者，非。
鑪
鑪以贮火，非火用也。以金为之，从金。盧，瓦器，鑪形似之，从盧。或从缶作“罏”者，非，盧即缶也。从火作“爈”者，尤为俗谬。
钞
钞，楚交切，本训叉取也。从金者，以金为叉；从少者，不拣多少，尽叉收之。徐铉曰：“今俗作抄，非是。”“钞没”“钞掠”，皆当作钞。
镶
镶，作型中肠也。谓铸器模中有委曲，别为内窍以通金液者。以其嵌于型内，故凡嵌入者通谓之镶。今以金银饰器物填入陷中曰镶，义取诸此。
，本音楚庚切，钟声也。“枪”，七羊切，距也。今俗呼矛曰枪。矛以距人于远，自当作“枪”，从金者非。
钉
钉，炼 黄金也。今俗以铁戈贯物使固合者为钉，非是。或可借用“丁”字，象形。
刘
《说文》无刘字。许叔重汉人，略其国姓，殊不可晓。若云古本无此字，则“浏”字注又云从刘，何也？“卯金刀”之谶，汉初已然。而“镏”字训云“杀也”。既杀矣，又何留之有？徐锴曰：“屈曲，传写误作田”，是也。金刀，所以杀也。卯之为言，冒也。冒犯金刀，则被杀也。
，贯缕以缝之铁也。上古草衣，以竹为箴刺缀之，故《礼记》作“箴”，《说文》亦曰“缀衣箴也”。后世衣皮帛，改用铁 ，故字改作“ ”。从竹者，志其始也；从金者，因时制也。俗或从“十”，殊不成字。徐铉曰：“俗作针，非是。”箴字借为“规箴”字，取刺入相成之义。若《春秋》“秦伯之弟 ”，注疏家读为其廉切，不知何据？人名非有意义之不同，自当如字读之，而别立异音，经师以矜传授类如此。
铦
铦，息廉切，锸属，其锋利，故 为铦刺字，锐而刺入捷也。今俗谓称物重而衡尾扬者曰铦，以衡杪昂起如锐刺也。
，镌也。镌者，钻也。 端锐而穿木，故俗通以锐而入两木之中者为 。徐铉曰：“今俗作尖，非是。”“尖”不成字。
錢
錢，有昨先、子浅二切，皆训田器也。《诗》“庤乃錢 ”，自可以平声读之。字从二戈，平田塍之刀也。古者铸金为币，其形类刀，可以利用，可以充货，不虚为无用之物而宝重之。后世改为外圜内方之錢，盖古者錢首刀环，去其刀，犹名之曰錢，非錢矣。乃分读“錢币”为前，“錢 ”为翦，多岐而丧其真矣。若錢姓，乃籛铿之后，音翦，今读平声者，谬。
戉
斧戉之戉，从戈、从 ，象形。加金作“钺”，音呼会切，车銮声也。相承以钺为戉，别立“ ”字为钺，而“戉”字废。古文不可复，类如此。
锭
镫 曰锭，音丁定切，读如订。若金银成质之“铤”，自从廷，音徒顶切，今俗误用。
错
错，本训金涂也。金涂者，以金屑涂物，若今时流金然。古诗“金错刀”，谓涂金饰刀也。本训无“错 ”之义，而“ ”字训云：“错铜铁也。”则以 错铜铁成屑，使平匀者。本音仓各切。四声随方言而转，或读仓故切，一也。《史记》晁错音措，非有异义，语音转尔。错以平不平而去之，故借为“举错”字。错去者，置之不用，故借为废置之辞。错置不用而置之以待用，故借为“错诸位”之错。错以治物而平之，故借为“安错”之错。 有龃龉，与金铁相拂戾，故借为“错谬”之错。 之错金铁，一往一来，故《易·乾》《坤》《坎》《离》《大过》《颐》《小过》《中孚》，阴往阳来，阳往阴来，为八错卦。一上一下曰综，犹织者之综也，故《屯》《蒙》以下二十八象成五十六卦为综。凡此诸义，去、入二声皆可通读。俗分“错置”“举错”“安错”为去声，“错谬”“错综”为入声者，强加分析，非音以义别也。
锡
锡有二义，不相为通。《说文》本训似铅之金，从易者，易治也，锡于诸金柔而易治也。经史言锡，则赐予也，从易者，交易授受也。以贝授曰“赐”，以金授曰“锡”。赏以金贝，因通诸车服、弓矢、纳陛、卣鬯之命焉。此二义不相假借，《说文》略其一尔。
，从甘从肰。肰，犬肉也。古者燕饮，以犬为羹，烹犬而甘则饱，故为饱也。凡饥则嗜食，饱则否，故又为饱而憎弃之义，通为憎恶之辞，无馀味也。其加厂作“ ”，音一琰、于辄二切，乃逼窄也。久居山崖， 而思去，则耳目如隘，而见为逼窄。《大学》“见君子而后 然”，迫迮无所容之貌。《诗》“ 浥行露”，露浥裙裳，相为迫束。音 、音 ，自其本义，与“饱 ”“ 憎”字，音义皆异。俗于“饱 ”“ 憎”加厂作“ ”，误矣。或 加食作“ ”，从 从食，愈不成字。若“ ”，安也，而《诗》“ 良人”“ 夜饮”，传写皆省作“ ”。“畏 溺”字本从土，音乌甲切，而《礼记》省作 ，皆相沿之误。
，从二火、从辛、从又，手执火以烹，而又益之以火则熟，故为大孰也。从辛者，本训云“辛者物熟味”，未是。凡烹调之事，已熟而后加以姜芥，若先加辛，则辛味散矣，故辛为大熟之候。借为“ 理”字者，谓调熟也。今俗写此字从言、从三火，大谬。
修
修，饰也。从攸、从彡。彡，画文也。饰以文者，去陋增美，故借为修身之修。“脩”肉脯也，治肉为脯，故从脩省，从 。今传写经传者，以束脩之脩为“脩治”字，误矣。脩字借为长也，与短对者，以脯切肉为长条也。汉淮南王安以父讳长，凡长短皆曰“脩短”，字则从 。
鬀
鬀，从髟、从弟。弟子，小儿也。小儿不任栉沐，故为鬀去其发。徐铉曰：“今俗作剃，非是。”从弟从刀，于义不通。小儿曰“鬀”，大人曰“髡”。髡者，刑人矣。
《说文广义》卷一终

[book_title]说文广义卷二
只
只，语已词。上义已竟，而更无所疑，则以“只”字间之，如“乐只君子”是已。语竟而无咏叹之意，则以“只”字终之，如“母也天只”是已。以其为语止之词，故借为但此无它之义，今俗用之。
氏
氏，本巴蜀山名，本训云：“象岸欲堕。”乃古今通以为“氏族”字，与本训全无干涉。其字从“民”而省，当与“民”同意，必有所取。《说文》未之博考，因偏据一说。此《说文》之不可执者也。
是
是，本训直也，谓直如此也。直者是，枉者非，故与“非”对。直如此则非彼矣，故又与“彼”对。《庄子》“彼是方生”，犹言“彼此”也。此，本训“止”也，止如是也。“是”之辞缓，“此”之辞急；“是”之辞婉，“此”之辞倨，临文自酌之。
尟
尟，本“尟少”字，音苏典切。经传皆用“鲜”字，唯汉人文字作“尟”。《史》《汉》流传不盛，字较《九经》为确，无经师传授之讹也。乃间有写作“尟”者，亦误。尟，少也，而义亦微别。少者，于多析之而见少也；尟者，本少也。少与“多”对，尟不与“多”对；少可增，尟不可增。故曰专言尟则绝无可知。从是、从少者，确信其果少也，殆于无矣。
些
些，从此从二。此有止义，故为语终之辞，与“只”略同。今或传写此字从夕作“ ”者，不成字。沈括谓与梵语“娑婆诃”同，殊为牵强，华、夷语原不相涉也。金元以降，用为“些少”字。周伯琦收入麻韵，盖“屑”字之讹尔。北人无入声，呼屑字作平声，因以此字代之。些，自音苏个切。
豸
豸，池尔切，读如褫。兽长脊者，其行豸豸然，乃以状兽之行，非兽名也。虫无足者，行亦豸豸，故亦谓之豸。其獬廌之“廌”、音宅买切者，初不作豸，俗讹。
貈
貈，似狐之兽，音下各切，读如涸。“狐貈之厚以居”，字本作貈。貉，音莫白切，北方狄名。借为表貉之貉，音莫霸切，读如祃。貈、貉二字，《说文》相次，因而淆讹。传写者以貉为貈，而将貈旁之“舟”改作“百”字，妄立“貊”字以之为貉，舛错其矣。
爾
爾，本训靡爾，犹言靡丽。“彼爾伊何”，正其义也。从“尔”得声，固与“尔”别。因其以状靡尔之态，故借以写有馀之声容，如“铿爾”“卓爾”是已。若“尔汝”之“尔”，自当作尔，作爾者讹。尔，词之必然也，指其人而定呼之，故称卑贱者曰尔。若云尔、但尔、徒尔、偶尔之类，则“而已”二字合呼。尔、爾、耳，皆而已切，可以通用。
旨
味之甜者，甘；适口有馀味者，旨。甘固旨，旨不必甘也。尊者之教命曰旨，言其适人心事理，而意味深长也。若意有所向在言语行迹之表者，曰“意恉”，则从旨从心，其概作“旨”者，省。唐宋候旨行者曰“听指挥”，使令必指示之，则借用“指”字为长。
甞
甞，口吮以知其味也，从尚从甘。尚，庶几也，庶几知其甘也。既尝之，则习知其味，故借为已试之辞。昔甞、间甞、甞闻、甞谓，言已历试而习知之也。
知
知，本训云“词也”。矢口者，言词也。通为明也、晓也者，凡矢口而即可言者，必其已明晓者也。知之明，则可以主持而任为之，故借为主也、任也、司也，“《乾》知大始”是已。今府、州、县长吏称“知”，主其所治而任之也。乃其源自宋人以京朝官差行州、县事，故曰知某州、知某县，尊摄卑之词。因仍不改，竟以知府州县为守令之职名，则名不正矣。若睿智之“智”，篆从知从日从亏，隶省去亏，传写省，又省去日，则益趋苟简矣。
矦
矦，本射矦之矦。以之为五等之爵名者，谓其为一国之所取正，若正鹄之设，使人知所射也。借为语助词，与“维”通者，立于其前之辞，若射矦在心目之前，而可指以有事也。
矣
矣，为语助辞，与“知”意近；从矢，疾急之意。矣者，已然之词，犹今方言之称“了”，急词也。从已，有已止之意，止此而无所待、无所馀矣。借用为叹美之词，如“皇矣”“美矣”之类；或为叹愧之辞，如“死矣盆成括”之类，决其已然也。既言“已”，又言“矣”，如“而已矣”之类，决之又决，深信其止此也。言“也”又言“矣”，云“也矣”者，绎思而决其然也。言“矣”又言“乎”，云“矣乎”者，决其然而咏叹其能然也。
射
射之为义一也。“大射”“乡射”“射夫”与“弋不射宿”之“射”何所别？而统言射则音食夜切，发矢射之则读食亦切，此吴越人唇舌所转，妄立同异尔。“仆射”以主射名官，则亦如字读，而《史》注读作“夜”，亦无故立异尔。凡无别义而有别音者，非承袭方言，则塾师破碎，不足道也。唯借为“射忘”之射，音羊益切。然所以借用者，以射者既发矢，则不复能审顾中否，一听之矣，如字读，义自可通。或因“无射”与“无 ”义通，遂呼“射”作“ ”音尔。
冲
冲，水涌摇也。“冲击堤岸”字本如此；今俗作“衝”，误。若盅虚之“盅”，从中从皿，器中空处，《老子》所谓“当其无，有器之用”也。冲，从水从中，金、石、土、木皆可使其中虚，惟水中边一实，不容丝毫空隙，故《坎》象中满，水中何得谓之虚耶！盅为虚而待用之辞，故借以拟幼而未有作用者曰“盅人”。盅虽未有物，而具含容之量，故惟人君可以当之，不似“孤”与“小子”，上下可通称也。后人以“盅”字字形不茂美，以“冲”字代之，苟取易于布置，而六书义亡矣。今世尺牍后书冲字，亦盅也，与文移“空”字义同，乃俗笔讹而又讹，从“仌”作“冲”，尤为诬撰，雅人自宜改正。
泷
泷，本训雨貌，音力公切。广东罗定州旧为泷水县；自乐昌北上滩水名泷，亦以其水急流溅沫，如雨珠垂洒耳。而读音如“双”，盖粤音也。韵书收入三江，不复知其本音“龙”矣。
浓
浓，露多也，润浥湮透之辞。若“ 淡”之“ ”，则从酉。淡从水者，水之本味；水本不 ， 何从水哉！凡待人厚、行赏丰，皆当作“ ”。
漯
漯，本“ ”字之省，音力追切。漯水出雁门阴馆，今大同山阴县。此水今名涞水，合桑干河，至直沽入海，与九河济不相属。《孟子》“瀹济、湿”，乃山东湿水。
治
治，东莱水名。又为平治之治，从水从台音怡 。台，安也，水得所治则安。治水者，所以使水安流也。借为修事理物之通辞，正音直之切。训诂家以“治之”音平声，“既治”音去声，破碎使人易为晓记，初非本有二音。
渠
渠，本沟渠之渠，从水从榘省，以井画沟渠，方折如榘也。借为语助辞，如《张仪传》“宁渠能乎！”乃“遽”字传写之讹。至俗呼“彼”为渠，如释良价偈“渠今正是我”，则唐以来方言，初不可晓。
沮
沮，音子余切，水名，本训出汉中房陵。乃水之以沮名者不一：北直隶之保安州、陕西之阶州及延安宜君县、山东之兖州，皆有沮水。沮之为言疽也，灉之为言痈也，其水始出，或涌起，或陷下也，但读如疽。若沮洳之沮，水草杂泥滓也，字当作“菹”。
菹
菹，酿酸菜也。虀菜水浃柔挠，菹洳似之，故借用菹字，音侧鱼切。《诗》注音将虑切，亦非。至“阻滞”之阻，正当作“阻”，以与“滞”字相连，顺笔从水。晋、宋人欲作字工整，往往改易迁就，后人奉之为法，遂用传写经典，六书之义，不可复诘矣。
濡
濡，本训水名，出涿郡固安县。今固安之水，直沽也。凡水名皆先有所取义，因而名之。《说文》不求其制字之原，但据水名为正训，未尽六书之义。濡从需；需，待也，又与“耎”通，弱也，故为沾滞、耎弱之意，音儒。“儒”亦缓弱之称。固安之水，或以流缓得名，则沾濡、濡滞自其本训，《说文》之解固矣。
沽
沽，渔阳水名，今天津直沽河也。若酤酒之酤，字本从酉；从水者，传写讹也。酤为市买酒，凡买卖通借用之。
浯
浯水出琅邪，今山东沂州界古有此水，有此字，元次山取以名祁阳之溪尔。世传本无此字，次山撰之，非也。
洿
洿，浊水下流也，一曰窳下也，音乌。以其浊而下，故借为“含洿”“卑洿”字，与“隆”对。若“污”字，从亏，或减笔作“污”，则音乌故切，小池也。《孟子》“污池”作“洿”，“洿不至阿其所好”作“污”，盖传写两失之。
泥
泥，本训水名，出北地，今陕西庆阳府之北坌江也。按此字从水从尼。尼，止也。水止土中，泞而成泥，则以水和土乃其正训，而水名因之。以泥涂壁亦曰泥，自可如字读之，或发音奴计切，亦赘也。水止土中，滞而不行，且泞淖难于践涉，故借为陷滞不行之辞，“震遂泥”“致远恐泥”是也。训诂家并发音“腻”，音“腻”者既为涂壁之义，于泥滞又奚取焉！如云一音可容二义，则音“ ”者独不可兼三义乎！
洵
洵，本训过水中也。从旬；旬，均也。水均平可信而后徒涉之，故借为信然之辞。水之深浅不可测，而津济之处信其可过而亡疑，不待涉而后知其无害，故决信曰洵，较信为尤确矣。
浑
浑，本训混流声也，音户昆切，读如魂。混流者，流之盛大者也。浑流之声，洪洪洞洞，大而不激，故有含宏厚重之意，借为“浑厚”“浑朴”“浑沌”字。天体曰“浑天”，亦所含者宏也。今俗谓“全是”为“浑是”，亦此义，皆当如字读之。或读胡本切、胡困切者，皆非。
潧
潧水出郑国，今新郑县，与洧合流。溱水出临武县，自连州至英德入南海。今《诗》及《左传》《孟子》以溱为潧，皆传写之误。二字俱侧真切，音同尔。
温
温，水名，本训云：“出涪南犍为。”今相沿用为“温燠”字。水性本寒，温泉固不恒有，不当从水。“昷燠”自当作“昷”，昷亦乌魂切，本训曰仁也。仁者，春之德；昷者，春之气也。“昷暖”“昷和”“昷厚”，皆当作昷。借为“昷习”字者，熟物以热汤顿之曰昷，谓义已熟而复寻绎之，使勿忘也。昷为春气，故春气所伤，其病曰“昷”，犹冬病曰“寒”，夏病曰“热”，所谓时疫也。字亦但作昷，俗加疒作“瘟”，乃巫医之陋笔。
涟
涟，本与澜同，大波也，音雒干切。徐铉曰：“俗音力延切。”宋有涟水军，及湘乡县之涟水，俗呼作“连”音，皆失之。
浇
浇，散水以沃物也。非雨非泉，不能湮透，其所滋润者浅矣，故借为“浇薄”字，音古尧切。寒浞之子名浇，旧云音窍，不知何据。
泡
泡，本音匹交切，水名，出兖州入泗。今俗以此为浮沤之名，读如窌，或读如暴，皆非。浮沤之“瀑”，本从暴，音薄报切，本训沫也。从暴者，水暴至、雨暴集则有浮沫也。俗读瀑布作“仆”音，亦谬。
洮
洮，本“洮洗”之洮，读如桃，《书》“洮颒”字本尔。《说文》音土刀切，训为陇西水名。大抵许氏于从“水”字类以水名为正训，不知水名亦必有取义，此其疏陋之失也。洮水近河，河浊洮清，唯洮水可资洗颒，故以名水。其音土刀切者，乃西北人语音不辨桃、韬也。今俗于“洮洗”字别作“淘”，非是。其《春秋》“会于洮”，乃曹、宋间水名，注疏家读之如“兆”。零陵有洮水，俗读如“道”，皆不知何据。
沱
沱，江别流也。沱有二：一在四川，一在湖广，皆江水岐出，至前复合。岐出之水，涨则盈，涸则竭，故潴水以灌田畜魚者，亦谓之沱。篆文“它”“也”字相近，故传写作“池”字。《春秋》黄池，今池州贵池，皆即沱字，俱音徒何切，而俗音“驰”者，其失久矣。今湖、湘间呼潴水之大者作“讬”音，别立“圫”字，俗陋不成字，实即沱也。凡穿坎以畜雨水者，为沼；筑堤以遏流水者，为沱。
洋
洋，本水名，出青州临朐，直达于海，接潮盛大，故今谓之巨洋河。因此谓出海曰出洋。而汪洋、洋溢、洋 皆取义焉。本音似羊切，读如“详”，俗音羊者，非是。
凉
凉，本训薄也。春气发而昷厚，秋气敛而凉薄，故谓清爽之气曰凉。以其为薄也，故借为寡德无情之辞。河西土产微薄，正当兑方而应乎秋，故曰凉州。若“北风其 ”，从风从凉省，北风发貌，传写作“凉”，省误。北风雨雪，其寒甚矣，岂但凉而已哉！
泙
泙，苻兵切，谷也。谷中敞坦，水平流，故从水从平。今俗有“坪”字，如西岳青柯坪之类，皆宜作泙。从土者，俗误。
萍
萍，从水从苹，浮萍也。有绿、紫二种。本训云“水草也”，谓此；乃又云“苹也”，则误矣。苹，陆生之草，鹿所食者。《说文》如此类疏舛者不一，读者当广通而折正之。
淜
淜，皮冰切，音与“冯”同，本训无舟渡河也，谓浮水而渡，不待舟也。《易》《论语》皆作“冯河”，以音同而传写误尔。冯，马行疾也，马行冰上，不得不疾，畏冰释也。借为“冯依”字，马行疾则人必依鞍据辔以不坠，俗或加心作“ ”，误。俗又有“凭”字，于会意虽可通，要为俗字，词曲家用之，或读如“病”。
，从 、从水，本训超涌也。国名滕者，当以地有涌出之水。今俗但于“滕国”字从水作“滕”，而“ 涌”作“腾”，使有考正者书“ 涌”字，俗必哂其别讹。真伪淆讹，不可复辨，乃如此夫！
油
油，为水名，今公安县之油河也。其字从水从由，“由”乃直行貌。“油然作云”者，方旱之时，云虽起而蜒曲，则无雨；油然如水之得其道，而直行以向所雨之地，则雨矣。水名油者，地近大江，直行入江，无纡曲也。今俗以脂膏之液为油，汉以后方言也。古者桐、麻、蔓菁之液，通谓之膏。
深
深，本水名，出今蓝山县，入于潇，乃古今通用为“深浅”字。“ 浅”字但作“ ”，不从水，音与深同，谓室中邃远也。凡宫室自左至右曰“广”，自外至内曰“ ”。凡幽远密藏之辞，皆借此义，字俱作 。唯水之不浅者，可从水作深。其“ 广”字但如字读，于义自谐。或读深为式鸩切，广为古圹切，皆强析立异。
沈
沈，有直深、尸枕二切，其义一也，与“浮”相对。汝南有沈水，因以名国，后遂为姓。越巂亦有沈水，亦名沈黎河。后沈姓者避“沈溺”之称，因专呼作“审”音，而别立“沉”字，为沉潜、沉溺。徐铉曰：“今俗别作沉。冗，不成字，非是。”辨之明矣。“冗”不成字。“烦冗”本作“繁壅”，俗既妄立“沉”字，又撰“冗”字，雅人不当沿之。
淫
淫，本训浸淫也；一曰久雨为淫，久雨则水浸淫不已也。俗于“淫雨”字加雨作“霪”者，赘。乐音曼引而不止，谓之淫声，非谓其沉溺女色。乃以“郑声淫”之故，而谓《蔓草》诸诗为婬奔之诗，正缘不辩六书耳。“婬色”“婬奔”，从女从淫省，唯佛书犹存此字。
涵
涵，本训水泽多也。《诗》“僭始既涵”，犹言滥也。若“函养”“函蓄”，但当作“函”，如舌藏 中不露也，不当加水。唯“涵泳”字可作涵，水多而泳游之，必沿洄迟久也。
潜
潜，藏也。汉水别出为潜，谓不从正道而旁出，如潜匿也。借用为取魚之罧，谓潜置水中也。汉水有二：其别出曰潜者，指东汉水，至承天为潜江也；其西汉水至顺庆别出者，字作“灊”，与安庆之灊山，字皆从鬵，音同字异。今概作潜，省误。
淹
淹，本训云：“水出越巂徼外”，今之马湖江也。《说文》仅注水名。其字从水从奄，乃水多奄被之义，则“淹没”其本义也。借为“淹习”字者，记诵习熟而贯通，如水包物，无不透也。又借为“淹留”字；淹没者，水之留也。《孟子》则但作“奄”。本音阉，俗读如庵，非。
沾
沾，音他廉切，益也。徐铉曰：“今别作添，非是。”从占；占，视也，占视水而知其增益也。山西壶关县有沾水，亦如字读。俗音占者，讹。若“霑濡”之沾，从雨从沾，雨加沾则濡物也。《诗》：“既霑”“既渥”。俗以沾为霑，则以“添”为沾，辗转积谬，莫能正矣。
，水银也，音呼孔切，今俗作“汞”，省耳。其“ 洞”字乃“洪洞”字，或以上声读之。洪洞，水盛流貌。水银非能盛流者，奚取焉！
汝
汝，本河南水名，以其流经女几山，故从女。或借为“尔汝”字，于义无取。古人“尔女”但作“女”，不从水，是也。“尔女”犹言男女，卑者之通称，音与尔相近，而字借用“女”。“女”犹子也，尊之则称子，卑之则称女，不应从水。
洒
洒，本音千礼切，本训涤也。今俗以“洗”为洒，而以洒为灑埽之“灑”，承讹久矣。洗，音苏典切，濯足也。《孟子》“愿比死者一洒之”，自洒字音义之正。《礼记》《仪礼》“盥洒”作“洗”，乃传写之讹。“灑埽”从麗，挥水麗地也。洗从跣省，跣足而濯也。洒从西，则谐声尔。灑音山吏切，俗读所卖、所买二切者，非。
济
济，正音子礼切，水出赞皇，今谓之白沟河。从齐者，其水下流入齐也。其水出自王屋山，为四渎之一者，则从 作泲，音同字各别。今通以怀庆之泲为济，真定之济为泲，传写《禹贡》《春秋》《孟子》者，既皆淆讹，而又孰与正之！《九经》非圣门笔授，经师递传，固不足据也。其借为济涉之济，音子计切者，亦当作泲，以王屋之泲，自河北穿河而南，而有绝流而渡之象焉。转借为事功已就之辞，谓已出险而登岸也。又为拯救危困之义，谓渡人于危也。传写者以济为泲，因并写“泲涉”字从齐尔。
澧
澧水有二：一出南阳雉衡山，一出湖广施州卫入洞庭。今人但知有湖广澧水，而南阳之澧谓之沙河；《说文》但记南阳之澧，而不纪《楚词》“沅芷澧兰”之澧，两失之。若陕西豐水，本不从水。唐诗“豐水映园林”，从俗作“灃”，又省作“澧”，尤为妄陋。
準
準，所以为平者，今俗谓之“平水”，从水从隼。从水，以水取平；从隼，击鸟惬当不差也。借为“依準”字者，平允必从，如营室者依準定基，无改移也。故允人之陈诉曰“準”，使人依之而行曰“準此”。后世为长吏者，倨侮苟简，减省押判，既欲省去“十”字，又以其为淮水之“淮”，复减水作“冫”，谬造“准”字。敖惰陋笔，遂成法式，章奏史策，因仍不革。“仌”旁著“隹”，文义乖谬，至此极矣。
演
演，水长流也。衍，水行归海也。二字同音而义别。唯“派衍”之衍作“衍”，其借为“演习”“演说”“游演”，皆当作演，引其说而伸长之也。演习，如水长流不息也；游演，随流而游也。真西山作《大学演义》，引《大学》之旨而长言之，乃题曰“《衍义》”，误矣。若重出之文曰“衍文”，则“羡”字之误。羡者，有馀而不用之辞，音于线切。
潦
潦，本训雨水大貌。借为“行潦”字者，以大雨则道旁有停水也。
蕩
蕩，徒朗切，从水从 。水出河内蕩阴，所谓宕渠河也。借为广远之义者，以蕩水流于平原，入于广泽，其象浩淼也。转为动摇之辞者，水广远则波涛甚也。或作“动盪”者，非。盪，盪涤也。
浏
浏，本训流清貌，音力久切，读如柳。长沙浏水与 、淥同以水清得名，自如字读，今呼作“刘”音，非是。
湛
湛，本训没也，谓沉没水中也。从水从甚，入水甚则没也。音宅减切。借为“湛乐”云者，沉溺于乐也。没于水中，有幽深之象，故又借为深也。乃其为深，幽暗不明之深也，非清澈入微之深也。浮屠氏以寂灭为道，欲其没而不欲生，欲其暗而不欲明，故以“湛”言妙。君子极深研几，而称虚明曰“湛然”，则亦误入于异端而不知也。
洞
洞，本训疾流也。洪洞无涯，水大而疾也。崖中有水，其流必疾，故崖亦曰洞。洞者，有水之崖也，无水但曰崖、曰岩。以崖有洞名，故借为深远之义。其曰“洞见”者，言见彻乎幽深也。若俗别有“峒”字，乃浅人不知洞字所由假借，谓崖洞当从山，不当从水耳。其空同山但作空同，或加山作“崆峒”，尤不成字。
泰
泰，本训滑也。借为安舒自得之辞者，滑泽无所留滞，其行快也。快行无所吝留，故又借为奢也。正音他盖切，一音他达切。字或作“汰”，徐铉曰“非是”。《左传》言“汰辀”，矢过舟而不留也，字正当作泰。今有淘汰、沙汰之说，正谓汰水使滑去其垢滞，亦宜作洮泰、沙泰。若水旁加太，则太字本不成文，何况加水！俗谓尊之尤者为太，盖即“大”字；太公、太王、太一、太极、太玄、太宰、太师，皆大也。大，徒盖切，与泰字音近，训诂师或点破“大”字发音，因而传写为“大”下加点之字，字形可笑，如铎含舌，雅人何效焉。
泄
泄，本音余制切，读如裔，江北水名，又缓流也。借为“泄泄”字，或自得貌，或怠缓貌，皆取象于缓流。字本无“薛”音，俗用为“漏泄”“泄泻”，皆“洩”字之讹。泄柳、泄公，皆如字音裔。
沛
沛，本训盛大貌，从巿，与“芾”同意。辽东之小辽水及徐州丰沛，皆取水盛立名。《说文》以辽水为正训，亦一隅之说。
浍
浍，从水从会，水之会也。沟浍，所以合田间之水注于川也。山西有浍水，亦以会合众水得名。《说文》仅记水名，不详本义。
汛
汛，洒也。汛除宗庙，谓洒扫修治也。其“潮信”之“信”，本即“信”字，谓潮之来去有恒也，不知近代何以作“汛”。因此海防戍守、防寇之乘潮而入处，谓之汛地。乃至凡有戍守分任之地，通以汛地为名。施于符檄，传之史策，令后世不知其解。流俗传讹之弊，修史者改正作“信”可矣。
浚
浚，抒也。抒，舀也。《春秋》“浚洙”，抒干洙水以渔也。经义不明，以为疏而深之。凡以深训浚者，皆以《易》“浚恒，《象》曰：始求深也”而误。不知《恒》之上六，风雷震动之极，抒散其恒，故凶，所谓无恒也。“始求深”者，谓《恒》初所求者深，而后不继，虚而为盈，难乎有恒，若水日舀而必竭耳。若“疏濬”之濬，自当作“濬”。
灌
灌，本训注也。庐江有灌水，今谓之倒灌河，以其注于江而得名。《说文》但记水名，自其通失。至传写经典者用为“裸鬯”之“裸”，乃汉儒口授之讹。后之释经者，遂谓倾鬯于地，以乱典礼。流俗相仍，以倾沃不敬，施于尊亲之鬼神，无异呼蹴，于女安乎？字义不明，流弊如此，可不慎与！
瀳
瀳，水至也，《易》“水瀳至，习坎”，字本如此。从薦；薦，进也，进而益至也。俗省务从苟简，初则省廌作“存”，加草为“荐”，因而省去草字，水旁加存，用为“洊”字。施之《九经》，世奉为准，复何所取正乎！
漕
漕，水转毂也。今运水灌田及为水硙者，作大轮匽水以转之，即其义矣。故借为“漕运”字，谓匽水以转运也，音在到切。若《诗》“思须与漕”，字本作“曹”，乃“东处曹邑”之“曹”，传写加水者讹。
浪
浪，但音来宕切。沧浪之水，其波浪清沧，犹言清波也。辽东乐浪，地近海故也。并如字读。或发沧浪、乐浪作郎音者，非。成都浪水，字亦从良。杜诗“瀼东”“瀼西”，从襄，乃蜀人别字，子美因之。“瀼”乃“零露瀼瀼”之瀼，音汝羊切。
瀞
洁瀞之瀞，从水从静，本训云：“无垢薉也。”水动则浊，静则澄。俗省作“净”，不知自有净字，音士耕切，读如峥，鲁北城门池名；从争者，以形势所必争也。凡省而从简，本无此字，犹之可尔，既别有此字，何容互乱，假令省“天”作“人”，省“地”作“也”，其亦可哉？
溜
溜，水滴溜也。从留者，水滴县崖，迟留而后下也。郁林之水以溜名，取山溜下浸之义。《说文》但记水名，不详其义。
沤
沤，本音乌候切，久渍也。《诗》“可以沤麻”，则麻者必渍之经宿，乃可剥用。自唐以后，以为水瀑之名，别读如欧，其原出于浮屠氏之夷语，作诗者贪新巧而用之。
沁
沁，水深入也。 ，水浸淫也。上党之沁水，武安之浸水，缘此为名。《说文》但记水名，不详其义。
澹
澹，乃澹荡之澹，水摇也，音徒暗切。“淡”，清薄也，音吐敢切。“淡泊明志”，史误作澹。澹台灭明，正读如字，塾师读作谭，谬。
泛
泛、汎，音义并同，浮也。“泛泛若水中之凫”“汎舟之役”，可以通用。氾，音亦同泛而义别，滥也。“氾滥于中国”，字本从“ ”，或作“泛滥”“汎滥”者，误。河南氾水县，以大河至此，初出山而下平沙之壤，乃淫滥为害，故名。《左传》注音“凡”及今俗读为“江有汜”之汜，皆误。氾有广及之义，故借为“氾爱”字，《论语》传写作“浮汎”之汎，讹也。若“泛交”之泛，谓初无深情，浮泛广交，可通用泛、汎，不作氾。
濁
濁，从水从蜀。“蜀”似蚕，不洁之虫，故不清谓之濁。山东有濁水，亦以其水不清，故名。《说文》但记水名，不详其义。
漆
漆，但为水名。陕西有两漆水：一出扶风县漆溪，径达于渭；一出邠州永寿县，至耀州入沮，乃达于渭。若木汁可以涂器者，字但作“桼”，不从水。桼雕得姓，当以先世为涂桼雕镂之工官，不宜作漆。
汩
汩从水，从“云曰”之曰。曰，与“聿”通，故音于笔切，为顺下之辞，与“聿”意近。楚辞“汩征”，犹聿征也。顺下而行，故本训曰“治水也”。治水者，使之顺就下也。水顺而行，其流迅，故《庄子》言“与汩俱没”，随水之迅下者没于水中也。若汨罗之“汨”，从日月之日，音密。
汽
汽，本训水涸也。水深难渡，以得至涸处为幸，故《易》言“汽济”。从气，与“ ”同意。借为觊幸之辞；《诗》：“汽可小康。”
，沉也。沉则不复见，故借为泯灭无有之辞。若死谓之殁，字本作“歾”，一作“殁”，从歹、从没省。经史作“没”者，传写省讹。
决
决，本训行流也，谓开堤放水使流也。河自坏堤亦曰决，若有决之者也。借为必然之辞，若决水使行，势无反转也。论囚曰决，速断无留狱也。又借为临终告别之辞，自此不复相聚语，犹逝水之不留也。俗从言作“诀”，非。俗或从仌作“决”，尤不成字。
溺
溺，本音而灼切，读与弱同。本训张掖水名，其水力弱，不能载物。今《禹贡》但作“弱”字。而《九经》、史、传通以溺为沉没之辞，音奴历切。水弱则物沉，义亦可通。借为迷于货色之辞者，欲而不刚，则没入不反也。或借为“矢溺”字，音奴吊切，字本作“ ”，或避其不雅，借“矢溺”以文之。沉溺之溺，《说文》从人从水，作“ ”。
漠
漠，塞外流沙之名，从水从莫，似水而莫有水也。本训：一曰清也。蛊漠、淡漠，皆从莫会意；莫，定也，水定则盅淡也。借为茫不可见，又为了不相知与之辞，盖借沙漠远不见人之意。
泽
泽，本训光润也，草木得雨荣好之貌。故谓雨为泽，雨能泽物也。借为“恩泽”字，施恩润下也。又借为流水成川之名，川流以雨而盛也。坎，止水也；泽，流水也。两间自然之水曰坎，积雨成川之水曰泽。《兑》《坎》异象以此。山西泽州，则以地有濩泽也。
测
测，水深所至也，言度水之深也。从则者，深浅之则也。借为揣度之辞，测度事理，如探水深浅，虽不可见，而悉知之。
濕
以濕水之“濕”为干溼之“溼”，省濕作“漯”，其误久矣。濕者，河泲之支流，或伏或见，音他合切。溼，从一，从丝、从土，丝阴覆土也。
夅
“夅服”之夅但作“夅”。力屈而服于人，与强者胁弱使服从，皆曰夅。“降”字从 ，自高 而下，若屈服然，故为下也，与“陟”对。今俗于“夅服”字作“降”，发为平声，反子为母，贪其茂美耳。
，古乎切。市买多得为 ，有本非所期，而聊用为益之意，故借为 且字。“我 酌彼金罍”“ 舍是”“ 徐徐”，皆此 字。又借为 息，苟爱也，细人爱人， 令休息也。汉人口授《九经》，遂传写误作“姑”字，而释《檀弓》者谓：“姑息，妇姑之爱。”文义尤舛。
絫
絫，力轨切，增也。十黍之重为絫，“积絫”字本如此。俗作“累”，非是。累乃俗省“纍”字，大索也，音力追切，传《论语》者误写作“缧”。借为“负纍”“牵纍”字，皆如字读。俗呼力坠切，非是。
処
処，从夊、从几。夂，至止也；几，所安止也，与“凥”同意。业所安処曰凥，乍来凥止曰処；自内出而坐曰凥，自外入而坐曰処。或加 作“處”，谐声也。隶书引夂字右一笔横过几下，取其茂美，犹解散“ ”字作“徒”，令可观耳。借为“處分”字者，或處而坐据之，或分而敷散之也。“處置”者，犹言安置也。行法当罪而言處者，使就其所服之刑而處置之也。转为“處所”云者，所止之地也。体用异而音义本通，训诂家发为去声，亦赘。所處之谓處，犹所凥之谓凥。所凥之凥亦音裾，所处之处何独不可音杵乎？
止
止，本训下基也。“基止”字本如此，俗加土作“址”，非。止下一画，土也。足止在下，故通为“足止”之止，俗加足作“趾”，亦非。足从止，止安得更从足乎？止为下基，故谓所安处之地曰止。得所安处，则不行矣，故与“行”对。行，路也，而遵路以往亦曰行；止，所也，而即所以息亦曰止，其义一也。自止而不行，与止人而不使行，其为不行，一也，故借为留也，禁也。又借为但此无馀之辞者，崇高之屋尽于下基，七尺之身尽于足止也。其为必至于是而不迁之辞者，若人有所行，必至于不行之地，更无他往也。转为助语词，与“只”通用，亦其意止此而结之之词。
歬
歬，从止、从舟。本训不行而进谓之歬，谓人止舟中，不待行而与舟俱进也。所进者，所向也，故所向曰歬，所背曰后。引人而进之，“己”止而待人之进通曰歬，如“王歬”“士歬”之云，己不行而使人自进，如舟中人不行而所向之江山若进而近也。又借为已往之辞，与“先”通用。歬者，所见所知也；后者，所未见未知也；先此者，已见已知也，如“歬日”“歬辈”之类是也。此字俗隶省“止”作“ ”，加“刀”作“前”，不知从 从刀乃“ 伐”字。俗以“ ”为“歬”，于“ ”字更加刀作“剪”，尤为谬戾。其从歬从羽之“ ”，音虽同 伐之 ，而本训羽初生也，或以为 伐之 ，尤益舛错矣。
歫
歫，止也，谓止之使不前也。通为“歫绝”字，止之弗与往来，绝之也。两军相禁不前曰“相歫”，不听人言亦曰歫，皆禁止之也。跃上车而能止立曰“超歫”，既跃而复能止也。借为相去之辞，两止不进，中间相去也。字本从止，会意，俗从手作“拒”，不成字；或用“鸡距”字，从足，皆非。
龂
齿根为龂，语斤切。从齿从斤，谐声。俗作“龈”，讹。龈，啮也，康恳切。
，五巧切，啮骨也。今俗作“咬”，非。 以齿不以口。“咬”字，《说文》所无，“交交黄鸟”之“交”，或作咬。
歰
歰，从四止相歫，前却皆止，惟其歰也。俗加水，从三止而不相歫，作“澁”。既有水矣，何歰之有？俗有篆“漧”字，乾旁加水，为乾湿之乾，其谬亦同。湿滑从水，乾歰无水，亦皎然易知者。
聊
聊，本训耳鸣也。从卯者，虚羸耳鸣，多在旦也。借为“聊且”字者，耳鸣非固然之声，乍而不久之意。又借为语助词，《诗》“椒聊且”，方言耳。其无憀之“憀”别作“聊”者，俗讹。
耽
耽，本训耳大垂也。《易》“虎视耽耽”，虎欲噬，先伏而戢耳窃视也。借为欢说不止之义，兽耳下垂，其欲动不止时也。在兄弟则为美词，友爱不止则情固，在士女则为败德矣。或借为稽延致误之辞，耽乐则废事也。俗或从身，不成字。
聖
聖，从耳从呈；呈，本训平也，聽得其平，则通明矣。聽，从聖省、从 。聽者，聖人之德也。盖聖狂之分，唯聽司之。故舜以“无稽之言勿聽”为“精一”“执中”之要。心已明知理之必然，而人言乱之，贤者不免，惟聖人审言而得其平，是为“耳顺”。后人不察，猥云“口耳王”之谓“聖”，口虽“好”“莠”之自，终非若妄聽之能乱德也。
壻
壻，本训夫也，从士、从胥。士，亦夫也；胥，相也，相为配耦也。本妻称夫之名。今妻父呼女夫曰婿，殊为失伦。俗写作“婿”，谬。
存
存，本训恤问也，通为持于心而不忘之辞。恒自省念，若恤问老弱疾病，惟恐其亡也。借为存亡之存，以恤问而知其存也。安全之亦曰存，“齐桓存三亡国”，使亡而复存也。
字
字，从宀、从子。子在屋下，未能下堂，须乳字之，故字为乳也。借为文字之字者，以在乳之子，口不能言，须乳母曲达其意；古今之隔，远近之差，有言不能相闻，须文字曲达之。通为“冠而字之”之“字”者，以文字分别之，使可见之简牍。童子之名，呼而已矣，字之乃始见于书。女子许嫁而字，故亦为许嫁之辞。
娩
娩、 ，皆音芳万切，读如晚，并训生子免身也。徐铉曰：“今俗作亡辩切。”徐锴曰：“《说文》无免字，晚、冕之类，皆当从 省。”又曰：“疑 字从娩省。”乃物之易生者兔也，则 从兔，非从娩省矣。借为解也，罢也，亦但用 字。妇人 子，释其重累，故有解释蠲除之义，今俗作“免”，省耳。史例不以罪去官曰免，若其人不欲仕，幸而得释，君子辞也。以罪去官曰罢，罢敝而弃之，小人辞也。若丧者以布绕髻交额之“ ”，从糸，音亡运切，《礼记》作免，亦传写省讹。
巳
辰巳之巳，与已止之已，同音详里切。义亦相通。今俗读“辰巳”作“自”音，“已止”作“以”音者，皆谬。巳为蛇，故篆象蛇形。孟夏之月辰在巳，阳气无馀，成功者退，故为已止之义，犹亥之为言隘也，阴尽不行也。凡止而不为曰已，止之使勿为亦曰已。又既然曰“已然”，既往曰“已往”，尽词也。阳尽于巳，阴成于未，故与“未”对。转为语助辞，亦止词也，决其止于是而无复它也。“而已”云者，言如此而止，不能加也。“也已”云者，既然而信，其必止于此也。“已矣”云者，信其止此，绎思而必止此也。《尚书》用为转语词，乃古诏命文移简明之体；前之所言，既如彼而止，分疏段次，使人更听后命，知语意之各有所在，不相淆而致迷也。
里
里，本训居也；有田有土，乃可居也。古者方里而井，八家居之，疏密之节，相去一里而一家，故以里居之里为记远近广狭之名。古里百步，汉里三百六十步。法天之度，虽变古而近理。后世强豪兼并，苟避徭役，乃以十甲百家为一里，僻远州县，乃至有方数十里而谓之一里者，甚至一县而仅一里半者。一王之宇，曾无定法，于古“方里”“里居”之义，澌灭尽矣。州本广大，而以名邑，里本近狭，而以名乡，名实舛乱，曷有纪极哉！
釐
釐，家福也。“釐降二女”，犹言惠降也。《史》以为僖公之“僖”，盖古音相近尔。字从氂省得声；从里者，以安居为福也。其毫氂之“氂”，本从毛。氂牛之尾，其大一氂。十氂为分，十分为寸，以起度量长短，而不可以程轻重。一尾长短不齐，轻重何定乎？后世废铢絫之法，以度数之名加之权衡，十毫为氂，十氂为分，名实既爽，又讹氂作釐，始于吏胥之俗陋，且移于图籍章奏矣。
己
己，本戊己之己。借为自称之词者，己为中宫，彼在外，己在中也，有反循诸身之意。我者，以己加物之称；己者，置物反求之词。
属
属，但之欲切一音，俗或别读殊玉切者，谬也。从尾、从蜀。蜀，虫也，虫尾连身，不似鱼兽之尾别为一体，故通为同体相连之辞。言属官、属吏，官相联也；曰某某之属者，类相统也；借为召人而告诫之词，连合人而以言相结也；又为托也者，以己事托人，用彼连此之词也。俗或加口作“嘱”，为“嘱咐”“嘱托”字，俱不成字。吏人书此字从尸、从禹作“属”，尤省陋不堪。
虽
虽，本虫名，蜥蜴之大者，所谓守宫也。借为转语辞。蜥蜴之为虫数变，见其然而又不然，故事理之固如此而抑不可执者，以“虽”转之，与乌、焉、能、然，类皆借物以起意。
蚔
蚔，从氏，音巨支切，读若祁，蛙也。蚳，从氐，直尼切，读若迟， 子也。齐人名蚔鼃，当读若“祁鼃”，亦当作“蛙”，训诂家音迟，误。
蝯
兽之属皆从犬、从豸，独“蝯”字从虫。徐铉曰：“今俗别作猨，非是。从虫者，以蝯升木，纵送屈伸似虫然。既为兽类，则从犬亦可，不必定谓“猨”为非是。若此类，虽不泥古可矣。但从“爰”者，以其善攀援，故从援省。若俗从袁作“猿”、从员作“ ”，则不可。
蚩
蚩，虫也。蚩尤应以虫命名。借为无知之貌，言无知如虫也。愚蒙留恋曰“蚩”，昏猜不决曰“痴”，当分别用之。
蠲
蠲，虫名，腐草所化。借为择治之词者，择菜者拣去其小虫，故有捐恶从吉之意。择去虫薉，则洁矣，故又为除也，洁也。
，从岂得声。今写此字作“蚁”，于义亦通，从义，亦谐声。而此虫有君臣之义，义不后君，则亦今文之贤于古者也。
螣
螣，神蛇也，音徒登切。其食苗叶之虫名“ ”，或省作“ ”，音徒得切。经传作“螣”者，传写之讹。神蛇能飞，故从腾省。 为贪应； 取无厌，故从 。
蜑
蜑，徒旱切，从延得音，与“诞”同。今俗或作“蛋”，省尔。蜑乃南方夷蛮之名，能入水采珠者。而俗以鸡鹜之卵为蛋，因流俗呼睾丸为卵，讳卵字，以其似弹丸也，而谓之曰“弹”。好异者舍“弹”，而以蜑字音同，遂假借之。即欲谐俗讳卵，自可作弹。
蠃
蠃，音力果切者，蜾蠃，细腰蜂也；一曰螔蝓，则音力戈切。螔蝓，篆壁虫。或有戴壳而行者，则谓之蜗牛，与田间水中所产有壳之蠃相与为类，故通谓之曰蠃。海中有大者，壳可为酒器，又或曰“蚝”，或曰“蛏”，皆蠃族也。《周礼》“豆实有蠃醢”，盖今青蠃之类，北方以田间小蠃为之。俗写此字作“螺”。注《礼》者不知蠃之即螺，乃谓蠃醢为螔蝓。篆壁多涎之虫，其可食乎？
蛘
蛘，音于两切，肌肤淫淫然欲搔也。从虫者，以蚤、虱、蟁、蝇之类嘬人则蛘，风淫皮肤，亦如虫行蠕蠕不能忍。今俗别作“痒”，不通。蛘非疾病，又无长育之意，从疒从养，何居？
蜀
蜀，菜中虫也，似蚕。蜀地多此虫，故川西谓之蜀。今专以蜀为“巴蜀”字，别于蜀旁加虫作“蠋”，以为虫名，非是。传写《豳风》者，“蜎蜎者蜀”亦作蠋，其误久矣。蜀本音殊玉切，俗于蠋字读作独音，亦谬。若《淮南子》有“抱蜀”之言，则“抱独”之讹。独，幽素也。训诂家不知，乃谓蜀为祭器，其荒谬可哂有如此者！
蝎
蝎，本音胡葛切，蝤蛴也。今俗读如歇，谓为屈尾螫人之虫，谬矣。螫人者，虿也，唐以下方言名之曰“ ”，撰一从歇从虫之字，以虿乘人宿而螫之，于义亦略通。俗更省去“欠”字，以蝤蛴之名加诸毒虿，差以千里矣。
蠥
蠥，乃妖蠥之蠥，禽兽虫蝗之怪也。借为“作蠥”云者，所行非法而害及人，如祅祸也。经传作“孽”，传写误也。孽，庶子之称。
黎
黎，从利从黍省，本训履黏也。履黏者，如今鞋幇用米面黏布为之。河北黎水及合黎水，皆借此为名，其水黏浊也。《尚书》《诗》俱有“黎民”之文，则黎之为言履也，犹言下民。《易》“履以辨上下”，民戴君、君履民，声义转而为黎。
吕
吕，古与心膂之膂通，脊骨也，象形。借为“律吕”字者，律阳吕阴，脊在背阴也。《老子》曰：“负阴而抱阳。”或曰两吕相接，有和谐之义，亦通。或又谓之“律同”；同，亦和也。若大岳之后，封为吕候，其国或名甫，或名许，一国数名，音相近。《说文》作“鄦”。而此又云：“大岳为禹心吕之臣，故封吕候。”义既纤巧，又自相背戾矣。
威
威，本训姑也。妇人谓夫之母曰威，从戌从女。戌，阴之老也，与姑字从古义同。借为“威严”字者，姑者妇所敬惮，父称严君，姑称威，“家人嗃嗃，终吉也。”妇人之威静正，故不动而物自畏之，曰威。若盛气陵人，则猛而已，虽厉物，物不畏之。
如
如，从女从口。女子从父从夫之命，故本训曰：“随从也。”借为相肖之辞，从其言则所行皆肖也，故与“似”通。似者形肖，如者神意肖，似者有不似，如者无不如矣。不能质言而仿佛叠言以肖之，若“申申如”“恂恂如”之类，皆随其神意以拟之也。又借为所往之辞，言从其道而往也。《春秋》内君大夫交于邻国曰“如”，所以尊内，若非有事，但循道路而往耳。又借为起语词，与“若”通用，所以类物而概言之，各随其类以相从也。又为假令之辞者，若有若无，而虚拟之，或似彼则将如何也。
姑
夫之母曰姑，父之姊娣亦曰姑。姑从古，舅从臼，皆长老之称。今流俗称少女以姑，妄相尊大之陋习也。若 且、 息，自当作 。
姻
婿家为姻，谓女所因依也。妇家为婚，谓与之成昏礼也。若昏娶之昏，乃男子有室之道，不当从女。“婣睦”字，与姻通用。
奸
犯淫曰奸，读如干，言干犯女人也。行私曰姦，读如间，三女同处，必有阿私忮害之心，故借为怀私作慝之辞。今律于犯淫字作“姦”，而“姦诈”“姦细”乃作“奸”，互相谬乱。律令，天下之所准，不审从俗，欲以责天下之同文，难矣！
嫖
嫖，轻也；姚，易也。荡迭迅疾之意。汉嫖姚将军，言其往来轻捷，为奇兵也。本如字读，《史》注皆发作去声，读为漂耀，非是。杜诗“恐是霍嫖姚”，入萧韵，本得正音，诗话反疑其与出处音不合，保残守陋之成见也。
，从女从芺，女人巧态也。今省从夭作“妖”，此隶之贤于《说文》者。夭，少好貌；芺乃草名，音媪，于声义俱无取。唯俗用为“祅怪”字，则不可。
妆
妆，从女从牀省，女坐牀修容也。今俗从米从庄，不成字。此妆字但施之妇女之容饰，若其他“庄饰”“庄严”，自作“庄”。
孃
孃，本训烦扰也，从女从襄。襄，劳耕也。男子劳耕不足，女子佐之，烦劳甚矣。又肥大也。襄有拓大之意。五胡乱华以后，乃以此字为母称，以烦劳、肥大之辞加之母，悖矣！称父为“耶”，称母为“孃”，皆夷语也。流俗字书又撰“娘”字，以孃为母，以娘为少女之称，辨析徒劳，不知其归于俗妄。
婴
婴，本训颈饰也。今俗有“璎珞”字，盖婴络也。借为“婴儿”字者，以小儿著婴于颈也。颈饰唯妇人小儿著之，从二贝，饰以贝也，不当从玉。
媮
媮，吐侯切，巧黠也。从女、从俞，女之黠者，闻言俞允，而实不然也。善窃者必巧黠，故谓之媮儿，俗因谓窃为媮，媮固非窃也。通为“媮薄”云者，质朴则厚，巧滑则薄也。俗从人作“偷”，非是。
婬
婬，从女从淫省；女放逸，如水之流也。“ ”与“ ”别。从女从 之“媱”音摇，行而两肩动貌。
委
委，本训随也，顺随而下也。从禾从女，禾熟则下垂也，女以降下顺随为道也。有任随其下而不复收之义，故借为“委弃”字。又置于地曰委，委贽置地也；垂于下曰委，委佩垂至地也。通为“委积”之委，谓刍粟藉地而置也。顺于地者必曲，故转为“委曲”字。委曲皆知曰“委悉”，辗转起义，离其本矣。移罪过于人曰委者，置而不顾，使人任之也。今文移命属员任事曰委，使自治之，己不复问，若委于地，使举之也。《礼》注读“委积”作于畏切者，亦赘。俗或写“委过”字作“诿”者，亦非。诿，去声，累也，累及人也。其“逶夷”“逶佗”“逶迤”字俱从辵，邪行有态也，经传作委，传写之省。
嬯
嬯，徒哀切，迟钝也，从女、从臺，臺隶，贱者。女之贱者，举止蚩钝。俗谓钝而聒人不已为嬯，字本如此。俗不识此字，别撰“獃”字，读都哀切。
始
始，本训女之初也，盖言女工之初尔。从台者，台，和也，音怡。 谓春和时也。蚕织之事，始于春，丝于夏，涚于秋，成衣于冬，故始从台，终从冬，皆以女工记岁时。始与“初”意同而有别：初，以制衣起义，一事之始也；始，通一岁而言，众功之初也。初近而始远。《春秋传》曰：“初者事之始。”凡草木花之先发者曰始华，正谓华盛实蕃之始，自如字读之。诗话家乃读之如“试”。晚唐、宋人拘牵音律，如“也”音夜，“相”音僿，皆六书之蠹。
媆
媆，而沇切，又奴困切，少好也。从耎；耎，柔也。少则柔好，老则刚恶也。徐铉曰：“俗作嫩，非是。”嫩从敕，于音义俱无所取。
怒之 ，婞婞之婞，皆从女，与嫌、妨、妒、嫉同意，阳和而阴很也。俗书从心者，非。
妇
妇、负之音“附”，母之音“姥”，富、副之音“赴”，皆不知其所昉，习呼成讹，不可复正，仅存之诗赋耳。然则戊之音“务”，亦非因避重茂之讳，皆语音不正者为之俑也。
慢
慢，怠也；嫚，侮易也。自怠其事曰慢，无礼于人曰嫚，今概作慢，非。
好
美好之好，从女从子；爱 之 ，从女从丑，呼报切。子，始也；丑，继子后也。子少而丑渐长，女少而美好，渐长而情好生焉。古人制字，自有深意。今概作好，发为两音，苟且相仍，忘其本旨。
姪
兄弟之女曰姪，音徒结切。从至者，姪为媵，与嫡俱至也。若兄弟之子，自曰从子，从女从至，于义不通。称从子为姪，称生存之大父曰祖，男而女之，生而死之，流俗相沿，雅人不免，可叹也！俗读姪作除栗切，或写从人作“侄”，皆谬。
媟
媟 ，俗作“亵渎”。亵，燕居之衣也，于简忽烦屑之义何当！从女者，以妇人之 婀待人，所以为媟 也。渎字从“氵”，尤为乖谬不成字。俗子临文，以女为讳，遂改易淆讹如此。
予
予，本训推予也，谓推其所有以与人也。予者以其所有予人，夺者夺人之有，皆有权力者之辞。上以施下，乃得言予；等辈相授，不可言予。通为嘉许之辞，推美于人也，亦惟位尊德盛者奖臣子，嘉后学，可云予耳。借为自称之辞，与吾、我通。予者，推之自己、由己及人之意，对人而言也。若不对人而自称，则但称吾、我。其字但读如“与”，俗读自称之予为“余”音，非是。
翁
翁，本训颈毛也，鸟项毛翁翁然。俗孙称大父、妇称舅为翁，乃妇人稚子语音不正，呼“公”字之讹耳。而艺文简牍，乃以道号上一字系之翁上为尊称，是以鸟毛视之，其鄙媟有如此者！
翰
翰，天鸡赤羽也。鸡曰翰音，以雄鸡羽赤，类天鸡也。羽有文采，故借为“词翰”字。撰文之官曰翰林。若“四国于翰”“大邦维翰”之翰，自“井 ”之 ，音胡安切，传写者误作“翰”。
翕
翕，本训起也，从合从羽；鸟将飞，先合其羽而后张。乐之始作，震起其音，曰“翕如也”。借为“翕聚”字者，就其羽方合之时而言，自非翕之本义，以释“翕如也”，不安，未闻乐始作而合奏之。
霓
霓，正音五鸡切，从儿得声，与倪同意。霓者，微雨映日所成，阴气稚弱之意。沈约以吴越之音读之如逆，“雌霓连蜷”，沾沾自喜，适为通人笑耳。俗或作“蜺”，后世有此蜺字，寒蜩也。
屚
屚，本屋穿水下之屚。尸，屋也；屋下有雨，斯为屚矣，不必更加以水。借为“疏屚”“屚泄”字者，屋有隙不谨乃屚，闻言不谨则屚泄，遇事不谨则疏屚也。其加水作“漏”，乃挈壶氏候时之漏器，以水注之，故从水也，涓滴而下如屋屚，故从屚。
丶
“丶”音与“ ”同，有所绝止而识之也。塾师授句，以“丶”断之，今俗谓之点书是也。加“ ”作“ ”者，灯光一点也。“ ”篆文上屈，象灯台盏。“丶”象光体。徐铉曰：“今俗作炷，非。”借为“君 ”字者，以其为施明之宗，而膏火所聚，为众所归也。通为“宾 ”字者、宾就 人，如人就灯光也。旅人所馆亦曰 ，所就依也。转为“ 张”“ 持”者，事理所恃以不差，如灯光以明定人所适从也。又作木以栖神曰 ，有虞 ，有练 ，灵爽所聚，如光聚于灯也。
封
封，本训诸侯之爵土也。封疆云者，所封之疆界也。古者封诸侯，授以大社五色之土，各如其方色，至国，筑坛而藏之为社。从二土。从土，藏所受之土也。古人书与简策合文内向，以泥涂其旁，加壐印泥上，谓之封，函藏之，若封社土也。后世以楮墨为书，粘黏而傅以朱印，亦谓之封，蒙其名尔。借为锢蔽之义者，封则不可见也。窆亦谓之封，藏之土中也，正可如字读之。窆与筑坟本一事，不必别为之名。《礼》注乃以封坟之封读如字，而下棺之封读之为窆。汉人传经，多为音释，以务秘授、炫门徒，往往如此。其始不过云封即窆也，后遂呼封为窆，专己保陋，莫之或辨矣。若《诗》“无封靡于尔邦”，借为大也者，与坟同义。坟封积土高大，故“牂羊坟首”亦训为大，犹大嫂谓之“丘嫂”。
塗
塗，本训泥也。以泥傅壁亦曰塗。《诗》“如塗塗附”，兼此二义。借为“塗画”“塗饰”字者，垩赭之类皆土属，水和之如泥，施之素上，如傅泥也。转为道塗之塗，道上遇雨则成泥也。其涂乃水名，出云南，入温水。经传或写道塗作“涂”，省尔。俗别作“途”，不成字。
堪
堪，地突也，谓地中高起而下有窟者。今俗写此字作“ ”者，谬。“堪”本无能胜其任之意。“能戡”之戡，自当从戈。戡，胜也，克也。
塞
塞，止先代切一音，本训隔也，与通相对。借为“边塞”字，隔绝胡、汉也。今俗于“边塞”字存本音，而读“通塞”为苏则切。去、入二声，方言乖互。北人呼入为去，越人呼去为入，此类多矣。
墇
墇， 也。 ，土隔塞也。凡“墇碍”“亭墇”字皆从土。障，蔽也，障蔽不见，从 。今俗概作“障”，废“墇”字矣。墇、障同音。
肁
肁，音治矫切，始开也，从户从聿。聿，始也；开户者，一日之始也。凡“肁造”“肁建”字皆如此。加戈作“肈”者，击也；开户而出，以戈击寇也。或从攴作“ ”，攴亦击也，与“ ”同。今俗写“肁始”字作 ，非。
氣
氣，馈客刍米也。或加食作“ ”，同。凡禀给刍米，皆可称“氣”，从乞从米，以米乞与人也。故工役稍食谓之“氣禀”，牢牲给刍谓之“氣羊”。若阴阳之动，生息之吹，其字本作“气”。但人之元气以谷气而昌，则从米亦可通，《内经》所谓“胃氣”，玄家所谓“后天氣接先天氣”也。或作“ ”，则方士撰出之字。
，美也，加米作“粲”，乃舂熟米之名。汉罪人为鬼粲，舂粢盛。今废“ ”字，概用“粲”为美矣。不知言精美者可借用粲，言华美者则必作 。“三英 兮”“角枕 兮”，从米，皆传写失真。
匹
布帛四丈为匹，马四亦为匹，合四为一之词也。晋、宋人临池矜巧，写令逸媚，以“疋”字写之。疋自音雅，酒器也。四丈为匹，一端之帛也；四马为匹，一车之马也。自其二二为四而言之，则耦合而为匹配之辞；自其一端一乘无馀而言之，则可借为匹夫之贱称。故婞婞自用，众叛亲离，谓之匹夫；孤守一室，识量不及远大者，谓之匹夫匹妇，田野之人仅有室家之恒称也。鹜虽群而不能容外至者，亦谓之匹，以其怙党而不容也。
乃
乃，篆本作“ ”，隶书欲其整茂，加“丿”作“乃”。本训云：“曳词之难也。”其为语助之用不一：前已云然，而又有别说，难以一端执也曰“乃”，其字较“但”为轻，较“而”为重，有审思而疑之意；初不期然，后遂已然曰“乃”，虽为遂事之词，非其直遂而行者也，则亦难言之也；事不易然，必迟回郑重而后得然，或似不必然，有故而不得不然，皆曰“乃”。“有容德乃大”“乃作皋门”，言致此之不易也。《庄子》“是其所以乃”，言弗获已而必尔也。凡此数用，要为语气之难，故曰“曳词之难也”。唯称人之戚属曰“乃”，如“乃祖”“乃考”之类，则与“而”字意近，乃、而义本相近也。俗写此字或作“迺”，迺不成字。“ ”字从卤、从乃省，音仍，惊词也，经史传写讹耳。
施
施，本训旗动貌。旗动而风飐之，有飘扬自得之象，故“施施”，自得貌也。动旗所以命众，故借为“施命”“施教”之施。旗动则大展，故借为“施张”之施。有发扬麾散之义，故借为“施与”之施。俱如字读。或发“施与”为羊侍切者，赘。若“ 行”之“ ”，从也从辵，邪行也。借为草蔓邪延之辞，音移尔切。经传作施，传写之讹。
旃
曲柄旗为旃，通帛为旃。而借为语助词者，合“之焉”二字而为一也，与“之”字意通，而有结上文之意。或有“叮咛”之意，则兼“焉”字用也。反切之学，后代侈为浮屠之秘授，而“之乎”“之于”为“诸”，“之焉”为“旃”，“不可”为“叵”，古人已先有此法矣。
游
《说文》谓游从 、从汓音囚。 非也。《周礼》“龙旗九斿”，初不从水。“斿”，旌旗之流，旗外小幅也，从 从子者，旗正幅为母，斿为子，如赤旗则黄斿，火生土之类是也。若云必从汓而后得声，则汓之从子，又何以谐声乎？旌旗之斿，字但作斿，加水作游，浮行水上也。浮水者攸扬自得，有旗斿旚动之象，故从斿。借为“游衍”字者，以其不沉溺而自得言也。“优游”“
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:39:17-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
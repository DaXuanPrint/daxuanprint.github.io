<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="卷一,卷二,卷三,卷五,卷六,卷七,卷八,卷九,卷十,卷十一,卷十二,卷十四,卷十五,卷十六,卷十七,卷十八,卷十九,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十九,卷五十,群书治要全文在线阅读,群书治要全文在线下载,大玄古籍书库">
<meta name="description" content="唐魏徵(580—643)撰。五十卷。魏徵字玄成,唐代杰出政治家、史学家。曾任谏议大夫、秘书监等职,以善谏著称。曾主持编写多种史书和类书。《群书治要》原本五十卷,成书于唐太宗贞观五年。辑录了经、史、诸子中有关治乱兴衰的文字。起于上古,终于晋代,凡采用经书十二种十卷,史书八种二十卷,子书七种二十卷。多为唐初善本,有极高的校勘价值。如所收《晋书》二种,为唐修《晋书》以前十八家《晋书》遗文。桓谭、崔寔、仲长统、袁准、蒋济、桓范等人的政论,也赖此以存梗概。由于该书有保存文献之功,成为清人辑佚之渊薮。原书佚于北宋,今">
<title>群书治要_魏徵_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">群书治要</span> <br/>
          作者： <span class="inputVal" id="bkauthor">魏徵</span> <br/>
          朝代： <span class="inputVal" id="bkdate">唐代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,完结</span> <br/>
          字数： <span class="inputVal" id="bknum">[book_length]541130</span> <br/>
          说明： <span class="inputVal" id="bkdec">唐魏徵(580—643)撰。五十卷。魏徵字玄成,唐代杰出政治家、史学家。曾任谏议大夫、秘书监等职,以善谏著称。曾主持编写多种史书和类书。《群书治要》原本五十卷,成书于唐太宗贞观五年。辑录了经、史、诸子中有关治乱兴衰的文字。起于上古,终于晋代,凡采用经书十二种十卷,史书八种二十卷,子书七种二十卷。多为唐初善本,有极高的校勘价值。如所收《晋书》二种,为唐修《晋书》以前十八家《晋书》遗文。桓谭、崔寔、仲长统、袁准、蒋济、桓范等人的政论,也赖此以存梗概。由于该书有保存文献之功,成为清人辑佚之渊薮。原书佚于北宋,今本系清乾隆年间由日本传回,缺第四、十三、二十共三卷。版本主要有《宛委别藏》本、《连筠簃丛书》本、《粤雅堂丛书三编》本、《四部丛刊》本、《丛书集成初编》本等。</span> <br/>
          封面： <span class="inputVal" id="bkimg">Z_5256.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]群书治要
[book_author]魏徵
[book_date]唐代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,完结
[book_length]541130
[book_dec]唐魏徵(580—643)撰。五十卷。魏徵字玄成,唐代杰出政治家、史学家。曾任谏议大夫、秘书监等职,以善谏著称。曾主持编写多种史书和类书。《群书治要》原本五十卷,成书于唐太宗贞观五年。辑录了经、史、诸子中有关治乱兴衰的文字。起于上古,终于晋代,凡采用经书十二种十卷,史书八种二十卷,子书七种二十卷。多为唐初善本,有极高的校勘价值。如所收《晋书》二种,为唐修《晋书》以前十八家《晋书》遗文。桓谭、崔寔、仲长统、袁准、蒋济、桓范等人的政论,也赖此以存梗概。由于该书有保存文献之功,成为清人辑佚之渊薮。原书佚于北宋,今本系清乾隆年间由日本传回,缺第四、十三、二十共三卷。版本主要有《宛委别藏》本、《连筠簃丛书》本、《粤雅堂丛书三编》本、《四部丛刊》本、《丛书集成初编》本等。
[book_img]Z_5256.jpg


[book_title]卷一
《周易》
乾，元亨利贞，【文言备也。】象曰：天行健，君子以自强不息，九三，君子终日乾乾，夕惕若，厉，无咎，【处下体之极，居上体之下，纯修下道，则居上之德废；纯修上道，则处下之礼旷，故终日乾乾，至于夕，惕犹若厉也。】九五，飞龙在天，利见大人，【不行不跃而在乎天，故曰飞龙也。龙德在天，则大人之路亨也。夫位以德兴，德以位叙，以至德而处盛位，万物之睹，不亦宜乎。】上九，亢龙有悔。彖曰：大哉乾元，万物资始，乃统天，云行雨施，品物流形，大明终始，六位时成，时乘六龙以御天，乾道变化，各正性命，【大明乎终始之道，故六位不失其时而成也。升降无常，随时而用，处则乘潜龙，出则乘飞龙，故曰“时乘六龙”也。】保合大和，乃利贞，【不和而刚暴也。】首出庶物，万国咸宁。【万国所以甯，各以有君也。】
文言曰：元者善之长也。亨者嘉之会也。利者义之和也。贞者事之干也。君子体仁，足以长人，嘉会足以合礼，利物足以和义，贞固足以干事，君子行此四德者。故曰：乾，元亨利贞。
君子终日乾乾，夕惕若，厉，无咎。何谓也？子曰：君子进德修业，忠信，所以进德也。修辞立其诚，所以居业也。是故居上位而不骄，在下位而不忧，【居下体之上，在上体之下，明夫终敝，故不骄也。知夫至至，故不忧也。】故乾乾因其时而惕，【惕，怵惕之谓也。】虽危无咎矣飞龙在天，利见大人。何谓也？子曰：同声相应，同气相求，水流湿，火就燥，云从龙，风从虎，圣人作而万物睹，亢龙有悔。何谓也？子曰：贵而无位，高而无民，【下无阴也。】贤人在下位而无辅，【贤人虽在下，而当位，不为之助。】是以动而有悔也。君子学以聚之，问以辨之，【以君德而处下体，资纳于物者也。】宽以居之，仁以行之，夫大人者，与天地合其德，与日月合其明，与四时合其序，与鬼神合其吉凶，先天而天弗违，后天而奉天时，天且弗违，而况于人乎。况于鬼神乎。亢之为言也。知进而不知退，知存而不知亡，知得而不知丧，其唯圣人乎。知进退存亡而不失其正者，其唯圣人乎。
坤。象曰：地势坤，君子以厚德载物。彖曰：至哉坤元，万物资生，乃顺承天，坤厚载物，德合无疆，含弘光大，品物咸亨。文言曰：坤至柔而动也刚，至静而德方，含万物而化光，坤道其顺乎。承天而时行，积善之家，必有馀庆，积不善之家，必有馀殃，君子敬以直内，义以方外，敬义立而德不孤。
屯。象曰：云雷屯，君子以经纶，【君子经纶之时。】彖曰：天造草昧，宜建侯而不宁。【屯体不甯，故利建诸侯也。屯者，天地造始之时也。造物之始，始于冥昧，故曰“草昧”也。处造始之时，所宜之善，莫善于建侯。】
蒙。象曰：山下出泉，蒙，君子以果行育德。彖曰：匪我求童蒙，童蒙求我，志应也。【我谓非童蒙者，暗者求明者，明者不咨暗，故蒙之为义，匪我求童蒙，童蒙求我也。童蒙之来求，我志应故也。】蒙以养正，圣功也。
师。象曰：地中有水，师，君子以容民畜衆，初六，师出以律，否臧凶，【为师之始，齐师者也。失令有功，法所不赦，故师出不以律，否臧皆凶也。】上六，大君有命，开国承家，小人勿用，【处师之极，师之终也。大君之命，不失功也。开国承家，以甯邦也。小人勿用，非其道也。】象曰：大君有命，以正功也。小人勿用，必乱邦也。
比。象曰：地上有水，比，先王以建万国，亲诸侯。【万国以比建，诸侯以比亲。】
履。象曰：上天下泽，履，君子以辩上下，定民志。
泰。象曰：天地交，泰，后以财成天地之道，辅相天地之宜，以左右民，【上下大通，则物失其节，故财成而辅相，以左右民也。】彖曰：天地交而万物通也。上下交而其志同也。内君子而外小人，君子道长，小人道消也。
否。象曰：天地不交，否，君子以俭德避难，不可荣以禄。彖曰：天地不交而万物不通，上下不交而天下无邦也。内阴而外阳，内柔而外刚，内小人而外君子，小人道长，君子道消也。九五，休否，大人吉，其亡其亡，系于苞桑，【居否之世，能全其身者，唯大人耳，巽为木，木莫善于桑，人虽欲有亡之者，衆根坚固，弗能拔之也。】同人。象曰：天与火，同人，【天体于上，而火炎上，同人之义。】君子以类族辩物，【君子小人，各得所同。】彖曰：文明以健，中正而应，君子正也。【行健不以武，而以文明用之，相应不以邪，而以中正应之，君子正也。】唯君子为能通天下之志。【君子以文明为德者也。】
大有。象曰：火在天上，大有，君子以遏恶扬善，顺天休命，【大有，包容之象也。故遏恶扬善，成物之美，顺奉天德，休物之命也。】彖曰：柔得尊位，大中，而上下应之，曰大有，【处尊以柔，居中以大，上下应之，靡所不纳，大有之义也。】其德刚健而文明，应乎天而时行，是以元亨，【德应于天，则行不失时矣。则健不滞，文明不犯，应天则大，时行无违，是以元亨也。】上九，自天佑之，吉无不利。【居大有之上，而不累于位，志尚于贤者也。】
谦。象曰：地中有山，谦，君子以裒多益寡，称物平施，【多者用谦以为裒，少者用谦以为益，随物而与，施不失平也。】彖曰：谦，亨，天道下济而光明，地道卑而上行，天道亏盈而益谦，地道变盈而流谦，鬼神害盈而福谦，人道恶盈而好谦，谦，尊而光，卑而不可逾，君子之终也。初六，谦谦君子，用涉大川，吉，【能体谦谦，其唯君子，用涉大难，物无害也。】象曰：谦谦君子，卑以自牧也。【牧，养也。】九三，劳谦，君子有终，吉，【劳谦匪懈，是以吉也。】象曰：劳谦君子，万民服也。
豫。象曰：雷出地奋，豫。彖曰：豫，顺以动，故天地如之，天地以顺动，故日月不过而四时不忒，圣人以顺动，则刑罚清而民服，豫之时义大矣哉。
随。象曰：泽中有雷，随，君子以向晦入宴息，【泽中有雷，动悦之象也。物皆悦随，可以无为，不劳明监，故君子向晦人宴息也。】彖曰：随时之义大矣哉。【得时则天下随之矣。随之所施，唯在于时，时异而不随，否之道也。故随时之义大矣哉。】
观。象曰：风行地上，观，先王以省方，观民设教。彖曰：顺而巽，中正以观天下，观天之神道，而四时不忒，圣人以神道设教，而天下服，六四，观国之光，利用宾于王，【居观之时，最近至尊，观国之光者也。居近得位，明习国仪者也。故曰，利用宾于王也。】九五，观我生，君子无咎。【上之化下，犹风靡草，故观民之俗，以察己道，百姓有罪，在余一人，君子风著，己乃无咎，上为化主，将欲自观，乃观民也。】
噬嗑。象曰：雷电噬嗑，先王以明罚敕法，【本书整作敕。】彖曰：刚柔分，动而明，雷电合而彰，【刚柔分动，不溷乃明，雷电并合，不乱乃章，皆利用狱之义也。】贲，象曰：山下有火，贲，君子以明庶政，无敢折狱，【处贲之时，止物以文明，不可以威刑，故君子以明庶政，而无敢折狱也。】彖曰：观乎天文，以察时变，观乎人文，以化成天下，六五，贲于丘园，束帛戋戋，吝，终吉。【为饰之主，饰之盛者也。饰于物，其道害矣。施饰丘园，盛莫大焉。故曰贲于丘园，束帛乃戋戋，用莫过俭，泰而能约，故必吝焉。乃得终吉也。】
大畜。象曰：天在山中，大畜，君子以多识前言往行，以畜其德，【物之可畜于怀，令德不散，尽于此也。】彖曰：大畜，刚健笃实，晖光日新其德。【凡物能晖光曰新其德者，唯刚健笃实者也。】
颐。象曰：山下有雷，颐，君子以慎言语，节饮食，【言语饮食，犹慎而节之，而况其馀乎。】彖曰：颐，贞吉，养正则吉也。天地养万物，圣人养贤以及万民，颐之时大矣哉。
习坎。象曰：水洊至，习坎，君子以常德行，习教事，【至险未夷，教不可废，故以常德行而习教事也。习于坎，然后能不以难为困，而德行不失常。】彖曰：习坎，重险也。天险不可升也。【不可得升，故得保其威尊。】地险，山川丘陵也。【有山川，故物得保以全也。】王公设险以守其国，【国之为卫，恃于险也。言白天，地以下，莫不须险也。】险之时用大矣哉。【非用之常，用有时也。】
离。象曰：明两作，离，大人以继明，照于四方，【继，谓不绝。】彖曰：离，丽也。【丽犹著也。各得所著之宜者也。】日月丽乎天，百谷草木丽，乎土，重明以丽乎正，乃化成天下。
咸。象曰：山上有泽，咸，君子以虚受人，【以虚受人，物乃感应也。】彖曰：咸，感也。柔上而刚下，二气感应以相与，天地感而万物化生，【二气相与，乃化生也。】圣人感人心而天下和平，观其所感，而天地万物之情可见矣。【天地万物之情，见于所感也。】
恒。象曰：雷风，【恒，长阳长阴，合而相与，可久之道也。】君子以立不易方，【得其所久，故不易也。】彖曰：天地之道，恒久而不已也。【得其所久，故不已也。】日月得天而能久照，四时变化而能久成，圣人久于其道而天下化成，【言各得所恒，故皆能久长也。】观其所恒，而天地万物之情可见矣。【天地万物之情，见于所恒也。】九三，不恒其德，或承之羞，【德行无恒，自相违错，不可致诘，故或承之羞也。】不恒其德，无所容也。
遯。象曰：天下有山，遯，【天下有山，阴长之象也。】君子以远小人，不恶而严，九五，嘉遯，贞吉，【遯而得正，反制于内，小人应命，率正其志，不恶而严，得正之吉，遯之嘉者也。】象曰：嘉遯贞吉，以正志也。上九，肥遯，无不利，【最处外极，无应于内，超然绝志，心无疑顾，忧患不能累，矰缴不能及，是以肥遯无不利也。】象曰：肥遯无不利，无所疑也。
大壮。象曰：雷在天上，大壮，君子以非礼弗履，【壮而违礼则凶，凶则失壮矣。故君子以大壮而顺礼也。】彖曰：大壮利贞，大者正也。正大而天地之情可见矣。【天地之情，正大而已，弘正极大，则天地之情可见矣。】
晋。象曰：明出地上，晋，君子以自昭明德。【以顺著明，自显之道。】
明夷。象曰：明入地中，明夷，君子以莅衆，【莅衆显明，蔽僞百姓者也。故以蒙养正，以明夷莅衆矣。】用晦而明，【藏明于内，乃得明也。显明于外，乃所避也。】彖曰：内文明而外柔顺，以蒙大难，文王以之，利艰贞，晦其明也。内难而能正其志，箕子以之。
家人。象曰：风自火出，家人，【由内相成，炽也。】君子以言有物而行有恒，【家人之道，修于近小而不妄者也。故君子言必有物，而口无择言，行必有恒，而身无择行也。】彖曰：家人，女正位乎内，男正位乎外，天地之大义也。家人有严君焉。父母之谓也。父父，子子，兄兄，弟弟，夫夫，妇妇，而家道正，正家而天下定矣。
睽。象曰：上火下泽，睽，君子以同而异，【同于通理，异于职事。】彖曰：睽，火动而上，泽动而下，天地睽而其事同也。男女睽而其志通也。万物睽而其事类也。睽之时用大矣哉。【睽离之时，非小人之所能用也。】
蹇。象曰：山上有水，蹇，君子以反身修德，【除难莫若反身修德也。】彖曰：蹇，难也。险在前也。见险而能止，知矣哉。六二，王臣蹇蹇，匪躬之故，【处难之时，履当其位，执心不回，志匡王室者也。故曰：王臣蹇蹇，匪躬之故也。履中行义，以存其上，处蹇以此，未见其尤也。】象曰：王臣蹇蹇，终无尤也。
解。象曰：雷雨作，解，君子以赦过宥罪。彖曰：天地解而雷雨作，雷雨作而百果草木皆甲坼，【天地否结，则雷雨不作，交通感散，雷雨乃作也。雷雨之作，则险厄者亨，否结者散，故百果草木皆甲坼也。】解之时大矣哉。【无所而不释也。】六三，负且乘，致寇至，贞𠫤。【处非其位，履非其正，以附于四，用夫柔邪以自媚者也。乘二负四，以容其身，寇之来也。自己所致矣。虽幸而免，正之所贱也。】
损。象曰：山下有泽，损，君子以惩忿窒欲，【可损之善，莫善损忿欲也。】彖曰：损益盈虚，与时偕行。【自然之质，各定其分，损益将何加焉。非道之常，故必与时偕行也。】
益。象曰：风雷，益，君子以见善则迁，有过则改矣。【从善改过，益莫大焉。】彖曰：益，损上益下，民悦无疆，自上下下，其道大光，利有攸往，中正有庆。【五处中正，自上下下，故有庆也。以中正有庆之德，有攸往也。何适而不利哉。】
升。象曰：地中生木，升，君子以慎德，积小以成高大。
革。象曰：泽中有火，革。彖曰：革，水火相息，【凡不合而后变生，火欲上，泽欲下，水火相战，而后变生者也。】天地革而四时成，汤武革命，顺乎天而应乎人，革之时大矣哉。上六，君子豹变，小人革面。【居变之终，变道已成，君子处之，能成其文，小人乐成，则变面以顺上也。】
鼎。象曰：木上有火，鼎。彖曰：鼎，象也。以木巽火，亨饪也。圣人以享上帝，而大亨以养圣贤。【亨者，鼎之所为也。革去故而鼎成新，故为亨饪调和之器也。去故取新，圣贤不可失也。饪，熟也。天下莫不用之，而圣人用之，乃上以亨上帝，下以大亨养圣贤焉。】
震，震惊百里，不丧匕鬯，【威震惊乎百里，则足可以不丧匕鬯矣。匕所以载鼎实，鬯，香酒，奉宗庙之盛者也。】象曰：洊雷，震，君子以恐惧修省。彖曰：震，亨，震来虩虩，恐致福也。震惊百里，惊远而惧迩也。【威震惊乎百里，则惰者惧于近矣。】出，可以守宗庙社稷，以为祭主也。【明所以堪长子之义也。不丧匕鬯，则已出可以守宗庙也。】
艮。象曰：兼山，艮，君子以思不出其位，【各止其所，不侵官也。】彖曰：艮，止也。时止则止，时行则行，动静不失其时，其道光明。【止道不可常用，必施于不可以行，适于其时，道乃光明。】
丰，亨，王假之，【大而亨者，王之所至也。】勿忧，宜日中，【丰之为义，阐弘微细，通夫隐滞者也。为天下之主，而令微隐者不亨，忧未已也。故至丰亨，乃得勿忧也。用夫丰亨不忧之德，宜处天中以遍照者也。故曰宜日中也。】象曰：雷电皆至，丰，君子以折狱致刑，【文明以动，不失情理。】彖曰：日中则昃，月盈则食，天地盈虚，与时消息，而况于人乎。况于鬼神乎。【丰之为用，困于昃食者也。施于未足则尚丰，施于已盈则方溢，不可以为常，故具陈消息之道也。】
兑。象曰：丽泽，兑，君子以朋友讲习。彖曰：兑，悦也。刚中而柔外，悦以利贞，【悦而违刚则谄，刚而违悦则暴，刚中而柔外，所以悦以利贞也。】是以顺乎天而应乎人，【天刚而不失悦者也。】悦以先民，民忘其劳，悦以犯难，民忘其死，悦之大，民劝矣哉。
涣。象曰：风行水上，涣，九五，涣汗其大号，涣，王居无咎。【处尊履正，居巽之中，散汗大号，以汤险扼者也。为涣之主，唯王居之，乃得无咎也。】
节。象曰：泽上有水，节，君子以制度数，议德行。彖曰：苦节不可贞，其道穷，【为节过苦，则物不能堪也。物不能堪，则不可复正也。】悦以行险，当位以节，中正以通，【无悦而行险，过中而为节，则道穷也。】天地节而四时成，节以制度，不伤财，不害民。
中孚。象曰：泽上有风，中孚，君子以议狱缓死，【信发于中，虽过可亮。】彖曰：中孚，柔在内而刚得中，悦而巽孚，【有上四德，然后乃孚。】乃化邦也。【信立而后邦乃化也。柔在内而刚得中，各当其所也。刚得中，则直而正，柔在内，则静而顺，悦而以巽，则乖争不作，如此，则物无巧竞，敦实之行著，而笃信发乎其中矣。】豚鱼吉，信及豚鱼，【鱼者，虫之潜隐者也。豚者，兽之微贱者也。争竞之道不兴，忠信之德淳著，则虽微隐之物，信皆及之也。】中孚以利贞，乃应天。【盛之至也。】
小过。象曰：山上有雷，小过，君子以行过乎恭，丧过乎哀，用过乎俭。彖曰：小过，小者过而亨也。【小者，谓凡诸小事也。过于小事而通者也。】过以利贞，与时行也。【过而得以利贞，应时宜也。施过于恭俭，利贞者也。】柔得中，是以小事吉，刚失位而不中，是以不可大事。【成大事者，必在刚也。柔而侵大，剥之道也。】
既济。象曰：水在火上，既济，君子以思患而豫防之，【存不忘亡，既济不忘未济也。】彖曰：既济，亨，利贞，刚柔正而位当，【刚柔正而位当，则邪不可以行矣。故唯正乃利贞也。】九五，东邻之杀牛，不如西邻之禴祭，实受其福。【牛，祭之盛者也。禴，祭之薄者也。居既济之时，而处尊位，物皆济矣。将何为焉。其所务者，祭祀而已，祭祀之盛，莫盛修德，故沼沚之毛，苹蘩之荣，可羞之于鬼神，黍稷非馨，明德惟馨，是以东邻杀牛，不如西邻之禴祭，实受其福也。】
天尊地卑，乾坤定矣。卑高以陈，贵贱位矣。动静有常，刚柔断矣。【刚动而柔止也。动止得其常体，则刚柔之分著矣。】方以类聚，物以羣分，吉凶生矣。【方有类，物有羣，则有同有异，有聚有分也。顺其所同则吉，乘其所趣则凶，故吉凶生矣。】在天成象，在地成形，变化见矣。【象，况日月星辰，形，况山川草木也。悬象运转以成昏明，山泽通气而云行雨施，故变化见也。】是故鼓之以雷霆，润之以风雨，日月运行，一寒一暑，乾道成男，坤道成女，乾知大始，坤作成物，乾以易知，坤以简能，【天地之道，不为而善始，不劳而善成，故曰易简。】易则易知，简则易从，易知则有亲，易从则有功，有亲则可久，有功则可大，【有易简之德，则能成可久可大之功。】可久则贤人之德，可大则贤人之业，【天地易简，万物久载其形，圣人不为，羣方各遂其业，德业既成，则入于形器，故以贤人目其德业也。】易简而天下之理得矣。
易与天地准，【作易以准天地也。】故能弥纶天地之道，仰以观于天文，俯以察于地理，是故知幽明之故，原始反终，故知死生之说也。【幽明者，有形无形之象，死生者，始终之数也。】
知鬼神之情状，与天地相似，【德合天地，故曰相似也。】知周乎万物，而道济天下，【知周万物，则能以道济天下也。】乐天知命，故不忧，【顺天之化，故曰乐也。】范围天地之化而不过，【范围者，拟范天地而周备其理也。】曲成万物而不遗，【曲成者，乘变应物，不系一方者也。则物得宜矣。】故神无方，而易无体，【神则阴阳不测，易则唯变所适，不可以一方一体明也。】仁者见之谓之仁，知者见之谓之知，百姓日用而不知，故君子之道鲜矣。【君子体道以为用者也。体斯道者，不亦鲜乎。】
显诸仁，藏诸用，【衣被万物，故曰显诸仁，日用而不知，故曰藏诸用也。】盛德大业至矣哉。富有之谓大业，【广大悉备，故曰富有。】日新之谓盛德，【体化合变，故曰日新。】生生之谓易，【阴阳转易，以成化生。】阴阳不测之谓神。【神也者，变化之极也。妙万物而为言，不可以形诘者也。故曰阴阳不测也。】
夫易，广矣大矣。以言乎天地之间则备矣。广大配天地，变通配四时，阴阳之义配日月，易简之善配至德，【易之所载，配此四义也。】子曰：易其至矣乎。夫易，圣人所以崇德而广业也。【穷理入神，其德崇也。兼济万物，其业广也。】天地设位，而易行乎其中矣。
圣人有以见天下之赜，而拟诸其形容，象其物宜，【乾刚坤柔，各有其体，故曰拟诸其形容也。】拟之而后言，议之而后动，拟议以成其变化，【拟议以动，则尽变化之道也。】鸣鹤在阴，其子和之，我有好爵，吾与尔縻之，【鹤鸣则子和，修诚则物应，我有好爵，与物散之，物亦以善应也。鹤鸣乎阴，气同则和，出言户庭，千里应之，出言犹然，况其大者乎。千里或应，况其迩者乎。】子曰：君子居其室，出其言善，则千里之外应之，况其迩者乎。居其室，出其言不善，则千里之外违之，况其迩者乎。言出乎身，加乎民，行发乎迩，见乎远，言行，君子之枢机，【枢机，制动之主。】枢机之发，荣辱之主也。言行，君子之所以动天地，可不慎乎。同人，先号啕而后笑。子曰：君子之道，或出或处，或默或语，二人同心，其利断金，【同人终获后笑者，以有同心之应也。夫所况同者，岂系乎一方哉。君子出处默语，不违其中，则其迹虽异，道同则应也。】同心之言，其臭如兰，初六藉用白茅，无咎。子曰：苟错诸地而可矣。藉之用白茅，何咎之有，慎之至也。劳谦，君子有终，吉。子曰：劳而不伐，有功而不德，厚之至也。语以其功下人者也。德言盛，礼言恭，谦也者，致恭以存其位者也。不出户庭，无咎。子曰：乱之所生也。则言语以为阶，君不密则失臣，臣不密则失身，几事不密则害成，是以君子慎密而不出也。子曰：为易者，其知盗乎。【言盗亦乘衅而至也。】易曰：‘负且乘，致寇至，负也者，小人之事也。乘也者，君子之器也。小人而乘君子之器，盗思夺之矣。上慢下暴，盗思伐之矣。慢藏诲盗，冶容诲淫。易曰：负且乘，致寇至，盗之招也。
子曰：易有圣人之道四焉。以言者尚其辞，以动者尚其变，以制器者尚其象，以卜筮者尚其占。【此四存乎器象，可得而用者也。】
是以君子将有为也。将有行也。问焉而以言，其受命也如响，无有远近幽深，遂知来物，非天下之至精，其孰能与于此，参伍以变，错综其数，通其变，遂成天下之文【下作地】，极其数，遂定天下之象，非天下之至变，其孰能与于此，易无思也。无为也。寂然不动，感而遂通天下之故，非天下之至神，其孰能与于此。
夫易，圣人之所以极深而研几也。唯深也。故能通天下之志，唯几也。故能成天下之务，【极未形之理则曰深，适动微之会则曰几也。】唯神也。故不疾而速，不行而至，子曰易有圣人之道四焉者，此之谓也。【四者由圣道以成，故曰圣人之道也。】
夫易，开物成务，冒天下之道，如斯而已者也。【冒，覆也。言易通万物之志，成天下之务，其道可以覆冒天下也。】是故圣人以通天下之志，以定天下之业，以断天下之疑，其孰能与于此哉。古之聪明睿智，神武而不杀者夫，【服万物而不以威刑者也。】是以明于天之道，而察于民之故，以神明其德，一阖一辟谓之变，往来不穷谓之通，见乃谓之象，【兆见曰象。】形乃谓之器，【成形曰器。】制而用之谓之法，利用出入，民咸用之谓之神。
法象莫大乎天地，变通莫大乎四时，悬象著明莫大乎日月，崇高莫大乎富贵，【位，所以一天下之动而济万物也。】备物致用，立成器以为天下利，莫大乎圣人，探赜索隐，鈎深致远，以定天下之吉凶，成天下之亹亹者，莫善乎蓍龟。子曰：天之所助者，顺也。人之所助者，信也。履信思乎顺，是以自天佑之，吉无不利。
天地之道，贞观者也。【明夫天地万物，莫不保其贞以全其用也。】日月之道，贞明者也。天下之动，贞夫一者也。天地之大德曰生，圣人之大宝曰位，何以守位，曰仁，何以聚人，曰财，【财所以资物生也。】理财正辞，禁民为非，曰义。
易曰：困于石，据于蒺藜，入于其宫，不见其妻，凶。子曰：非所困而困焉。名必辱，非所据而据焉。身必危。子曰：小人不耻不仁，不畏不义，不见利不劝，不威不惩，小惩而大诫，此小人之福也。易曰：屦校灭趾，无咎，此之谓也。善不积不足以成名，恶不积不足以灭身，小人以小善为无益而弗为也。以小恶为无伤而弗去也。故恶积而不可掩，罪大而不可解。易曰：何校灭耳，凶。子曰：危者，安其位者也。亡者，保其存者也。乱者，有其治者也。是故君子安而不忘危，存而不忘亡，治而不忘乱，是以身安而国家可保也。易曰：其亡其亡，系于苞桑。子曰：德薄而位尊，知小而谋大，力小而任重，鲜不及矣。易曰：鼎折足，覆公餗，其形渥，凶，言不胜其任也。子曰：知几其神乎。君子上交不谄，下交不渎，其知几乎。几者，动之微，君子见几而作，不俟终日。易曰：介于石，不终日，贞吉，【定之于始，故不待终日。】君子知微知彰，知柔知刚，万夫之望，【此知几其神者也。】子曰：顔氏之子，其殆庶几乎。有不善未尝不知，知之未尝复行也。易曰：不远复，无只悔，元吉。子曰：君子安其身而后动，易其心而后语，定其交而后求，君子修此三者，故全也。危以动，则民不与也。惧以语，则民不应也。无交而求，则民不与也。莫之与，则伤之者至矣。
子曰：履，德之基也。【基所蹈也。】谦，德之柄也。复，德之本也。恒，德之固也。【固不倾移也。】损，德之修也。益，德之裕也。【能益物者，其德宽大也。】困，德之辨也。【困而益明。】
夫乾，天下之至健也。德行恒易以知险，夫坤，天下之至顺也。德行恒简以知阻。
能悦诸心，能研诸侯之虑，【诸侯，物主有为者也。能悦万物之心，能精为者之务也。】定天下之吉凶，成天下之亹亹者，凡易之情，近而不相得，则凶，【近，况比爻也。】将叛者其辞惭，中心疑者其辞枝，吉人之辞寡，躁人之辞多，诬善之人其辞游，失其守者其辞屈。
昔者圣人之作易也。将以顺性命之理，是以立天之道曰阴与阳，立地之道曰柔与刚，立人之道曰仁与义。

[book_title]卷二
《尚书》
昔在帝尧，聪明文思，光宅天下，【言圣德之远著。】作尧典，【典者常也。言可为百代常行之道。】曰若稽古帝尧，【言能顺考古道而行之者，帝尧也。】曰放勋，钦明文思安安，【勋，功也。言尧放上世之功化，而以敬明文思之四德，安天下之当安者也。】允恭克让，光被四表，格于上下，【既有四德，又信恭能让，故其名闻充溢四外，至于天地也。】克明俊德，以亲九族，【能明俊德之士任用之，以睦高祖玄孙之亲也。】九族既睦，平章百姓，【百姓百官。】百姓昭明，协和万邦，黎民于变时雍。【时，是也。雍，和也。言天下衆人，皆变化从上，是以风俗大和也。】
虞舜侧微，尧闻之聪明，【侧，侧陋，微，微贱。】将使嗣位，历试诸难，【历试之以难事。】慎徽五典，五典克从，【五典五常之教也。谓父义，母慈，兄友，弟恭，子孝，舜举八元，使布五教于四方，五教能从，无违命也。】纳于百揆，百揆时叙，【揆，度也。舜举八凯以度百事，百事时叙也。】宾于四门，四门穆穆，【宾，迎也。四门，宫四门也。舜流四凶族，诸侯来朝者，舜宾迎之，皆有美德，无凶人也。】纳于大麓，烈风雷雨弗迷，【纳舜于尊显之官，使大録万机之政，于是阴阳清和，烈风雷雨，各以期应，不有迷错愆伏，明舜之行合于天心也。】正月上日，受终于文祖，【尧天禄永终，舜受之也。文祖，是五庙之大名也。】五载一巡狩，羣后四朝。
敷奏以言，明试以功，车服以庸，【敷奏，犹遍进也。诸侯每见，皆以次序遍进而问焉。以观其才，既则效试其居国为政，以著其功，赐之车服，以旌其所用任也。】象以典刑，【典，常也。象用之者，谓上刑赭衣不纯，中刑杂履，下刑墨幪，以居州里，而民耻之，而反于礼。】流宥五刑，【流，放也。宥，三宥也。言所流宥，皆犯五刑之罪也。】眚灾肆赦，【眚，过也。灾，害也。肆，失也。言罪过误失，以为当赦之也。】怙终贼刑，【怙，谓怙赦宥而为者也。终为残贼，当刑之也。】流共工于幽洲，【共工，穷奇也。幽洲，北裔也。】放欢兜于崇山，【欢兜，浑敦，崇山，南裔也。】窜三苗于三危，【三苗，国名也。缙云氏之后，为诸侯，号饕餮也。三危，西裔也。】殛鲧于羽山，【鲧，梼杌也。殛，诛也。羽山，东裔也。】四罪而天下咸服，【美舜之行，故本其徵用之功也。】二十有八载，放勋乃徂落，百姓如丧考妣，三载，四海遏密八音，【遏，绝也。密，止也。尧崩，百姓如丧父母，绝止金石八音之乐也。】舜格于文祖，询于四岳，辟四门，【开辟四方之门，广致衆贤也。】明四目，【明视四方也。】达四听【本书听作恩】【听达于四方也。】柔远能迩，【能安远者，则能安近也。不能安近，则不能安远也。】敦德允元，【所厚而尊者德也。所信而行者善也。】而难任人，【任，佞也。辩给之言，易悦耳目，以理难之也。】蛮夷率服，【远无不服，迩无不安。】三载考绩，三考，黜陟幽明，【黜，退也。陟，升也。三岁考功，九载三考，退其幽暗无功者，升其昭明有功者也。】庶绩咸熙。【九载三考，衆功皆兴也。】
曰若稽古大禹。曰：后克艰厥后，臣克艰厥臣，政乃乂，黎民敏德。【敏，疾也。能知为君之难，为臣不易，则其政治，而衆民皆疾修德也。】
帝曰：兪，允若兹，嘉言罔攸伏，野无遗贤，万邦咸宁，【攸，所也。嘉言无所伏，言必用也。如此，则贤材在位，天下安也。】稽于衆，舍己从人，弗虐无吿，弗废困穷，惟帝时克。【帝谓尧也。舜因嘉言无所伏，遂称尧德以成其义，考衆从人，矜孤愍穷，凡人所轻，圣人所重也。】
益曰：都，帝德广运，乃圣乃神，乃武乃文，【益因舜言又美尧也。广谓所覆者大，运谓所及者远，圣无不通，神妙无方，文经纬天地，武定祸乱也。】皇天眷命，奄有四海，为天下君。【言尧有此德，故为天所命，所以勉舜也。】
禹曰：惠迪吉，从逆凶，惟影响。【迪，道也。顺道吉，从逆凶，吉凶之报，若影之随形，响之应声，言不虚。】
益曰：吁，戒哉。敬戒无虞，罔失法度，罔游于逸，罔淫于乐，【淫，过也。游逸过乐，败德之源，富贵所忽，故特以为戒也。】任贤勿贰，去邪勿疑，疑谋勿成，百志惟熙，【一意任贤，果于去邪，疑则勿行，道义所存于心者日以广也。】罔违道以干百姓之誉，【干，求也。失道求名，古人贱之也。】罔咈百姓以从己之欲，【咈，戾也。专欲难成，犯衆兴祸，故戒也。】无怠无荒，四夷来王。【言天子常戒慎，无怠惰荒废，则四夷归往之也。】
禹曰：于，帝念哉。德惟善政，政在养民，水，火，金，木，土，谷，惟修，【言养民之本，在先修六府也。】正德，利用，厚生，惟和，【正德以率下，利用以阜财，厚生以养民，三者和，所谓善政也。】九功惟序，九序惟歌，【言六府三事之功，有次序，皆可歌乐，乃德政之致。】戒之用休，董之用威，劝之以九歌，俾勿坏。【休，美也。董，督也。言善政之道，美以戒之，威以督之，歌以劝之，使政勿坏，在此三者也。】
帝曰：兪，地平天成，六府三事允治，万世永赖，时乃功。【水土治曰平，五行叙曰成，因禹陈九功而叹美之，言是汝之功也。】
帝曰：咎繇，惟兹臣庶，罔或干予正，【或，有也。无有干我正，言顺命也。】汝作士，明于五刑，以弼五教，期于予治，【欲其能以刑辅教，当于治体也。】刑期于无刑，民协于中，时乃功，懋哉。【虽或行刑，以杀止杀，终无犯者，刑期于无所刑，民皆合于大中，是汝之功勉之也。】
咎繇曰：帝德罔諐，临下以简，御衆以宽，【諐，过也。善则归君，人臣之义也。】罚弗及嗣，赏延于世，【嗣亦世也。延，及也。父子罪不相及也。而及其赏，道德之政也。】宥过无大，刑故无小，【过误所犯，虽大必宥，不忌故犯，虽小必刑也。】罪疑惟轻，功疑惟重，【刑疑附轻，赏疑从重，忠厚至也。】与其杀弗辜，宁失不经，好生之德，洽于民心，兹用弗犯于有司。【咎繇因帝勉己，遂称帝之德，所以明民不犯上也。宁失不常之罪，不枉不辜之善，仁爱之道也。】
帝曰：来，禹，汝惟弗矜，天下莫与汝争能，汝惟弗伐，天下莫与汝争功，【自贤曰矜，自功曰伐，言禹推善让人而不失其能，不有其劳而不失其功，所以能绝衆人也。】人心惟危，道心惟微，惟精惟一，允执厥中，【危则难安，微则难明，故戒以精一，信执其中也。】无稽之言勿听，弗询之谋勿庸，【无考，无信验也。不询，专独也。终必无成，故戒勿听用也。】可爱非君，可畏非民，衆非元后何戴，后非衆罔与守邦，【庶民以君为命，故可爱，君失道，民叛之，故可畏，言衆戴君以自存，君恃衆以守国，相须而成也。】惟口出好兴戎，朕言弗再。【好谓赏善，戎谓伐恶，言口荣辱之主，虑而宣之，成于一也。】
帝曰：咨，禹，惟时有苗弗率，汝徂征。【三苗之民，数干王诛，率，循也。徂，往也。不循帝道，言乱逆也。命禹讨之。】
禹乃会羣后誓于师曰：济济有衆，咸听朕命，【会诸侯共伐有苗也。军旅曰誓，济济，衆盛之貌也。】蠢兹有苗，昏迷弗恭，【蠢，动也。昏，暗也。言其所以宜讨也。】侮嫚自贤，反道败德，【狎侮先王，轻嫚典教，反正道败德义也。】君子在野，小人在位，【废仁贤，任奸佞。】民弃弗保，天降之咎，【言民叛之，天灾之也。】肆予以尔衆士，奉词伐罪，【肆，故也。】尔尚一乃心力，其克有勋。
三旬，有苗民逆命。益赞于禹曰：惟德动天，无远弗届，满招损，谦受益，时乃天道，【自满者，人损之，自谦者，人益之，是天道之常。】至诚【诚作諴】感神，矧兹有苗。【至和感神，况有苗也。言易感也。】
禹拜昌言曰：兪，班师振旅，【以益言为当，故拜受遂班师，兵入曰振旅，言整衆也。】帝乃诞敷文德，【远人不服，大布文德以来之也。】儛干羽于两阶，七旬，有苗格。【讨而不服，不讨自来，明御之必有道也。】
咎繇曰：允迪厥德，谟明弼谐。【迪，蹈，厥，其也。其，古人，谟，谋也。言人君当信蹈行古人之德，谋广聪明以辅谐其政也。】
禹曰：兪，如何，【然其言问所以行也。】咎繇曰：都，慎厥身修思永，【叹美之重也。慎修其身，思为长久之道也。】敦叙九族，庶明厉翼，迩可远在兹。【言慎修其身，厚次叙九族，则衆庶皆明其教而自勉厉，翼戴上命，迩可推而远者，在此道也。】
禹拜昌言曰：兪，【以咎繇言为当，故拜受而然之。】咎繇曰：都在知人，在安民。【叹修身亲亲之道，在知人所信任，在能安民也。】
禹曰：吁，咸若时，惟帝其难之，【言帝尧亦以知人安民为难也。】知人则哲，能官人，安民则惠，黎民怀之，【哲，知也。无所不知，故能官人，惠，爱也。爱则民归之也。】能哲而惠，何忧乎驩兜，何迁乎有苗，何畏乎巧言令色孔壬。【孔，甚也。壬，佞也。巧言，静言庸违也。令色，象恭滔天也。禹言有苗驩兜之徒，甚佞如此，尧畏其乱政，故迁放之也。】
咎繇曰：都，亦行有九德，【言人性行有九德，以考察真僞，则可知也。】宽而栗，【性宽弘而能庄栗也。】柔而立，【和柔而能立事。】愿而恭，【慤愿而恭恪也。】乱而敬，【乱，治也。有治而能谨敬也。】扰而毅，【扰，顺也。致果为毅也。】直而温，【行正直而气温和也。】简而廉，【性简大而有廉隅也。】刚而塞，【刚断而实塞也。】强而义，【无所屈挠，动必合义。】彰厥有常，吉哉。【彰，明也。吉，善也。明九德之常以择人而官之，则政之善也。】
九德咸事，俊乂在官，【使九德之人皆用事，则俊德治能之士并在官也。】百僚师师，百工惟时，【僚工皆官也。师师，相师法也。百官皆是，言政无非也。】庶绩其凝，【凝，成也。言百事功皆成也。】无教逸欲有邦，【不为逸豫贪欲之教，是有国者之常也。】兢兢业业，一日二日万几，【兢兢，戒慎，业业，危惧，戒惧万事微也。】无旷庶官，天工人其代之，【旷，空也。位非其人为空官，言人代天理官，不可以天官私非其才也。】政事懋哉。【言无非天意者，故人君居天官，听政治事，不可以不自勉也。】
帝曰：吁，臣哉邻哉。邻哉臣哉。禹曰：兪。【邻，近也。言君臣道近，相须而成也。】
帝曰：臣作朕股肱耳目，【言大体若身也。】予欲左右有民，汝翼，【左右，助也。助我所有之民，富而教之，汝翼成我也。】予欲观古人之象，【欲观示法象之服制也。】以五采彰施于五色作服，汝明，【天子服日月以下，诸侯自龙衮以下，上得兼下，下不得僭上，以五采明施于五色，作尊卑之服，汝明制之也。】予欲闻六律五声八音，以出纳五言，汝听，【言欲以六律和声音，出纳仁义礼智信五德之言，施于民以成化，汝当听审之。】予违，汝弼，汝无面从，退有后言。【我违道，汝当以义辅正我，无得面从我违，退后言我不可弼也。】
禹曰：兪哉。万邦黎献，共惟帝臣，惟帝时举，敷纳以言，明庶以功，车服以庸，【献，贤也。万国衆贤共为帝臣，帝举是而用之，使陈布其言，明之皆以功大小为差，以车服旌其能用之也。】谁敢弗让，敢弗敬应，【上唯贤是用，则下皆敬应上命而让善也。】帝弗时，敷同日奏罔功。【帝用臣不是，则远近布同，而日进于无功，以贤愚并位，优劣共流故也。】
无若丹朱奡，惟慢游是好，【丹朱，尧子，举以戒也。】傲虐是作，罔昼夜頟頟，【傲戏而为虐，无昼夜常頟頟，肆恶不休息也。】罔水行舟，朋淫于家，用殄厥世，【朋，羣也。丹朱习于无水陆地行舟，言无度也。羣淫于家，妻妾乱也。用是绝其世，不得嗣也。】帝其念哉。
夔曰：于，予击石拊石，百兽率儛，庶尹允谐，【尹，正也。衆正官之长，信皆和谐，言神人治也。始于任贤，立政以礼，治成以乐，所以致太平也。】帝庸作歌曰：敕天之命，惟时惟几，【敕，正也。奉正天命以临民，惟在顺时，惟在慎微也。】乃歌曰：股肱喜哉。元首起哉。百工熙哉。【元首，君也。股肱之臣，喜乐尽忠，君之治功乃起，百官之业乃广也。】
咎繇拜手稽首。乃赓载歌曰：元首明哉。股肱良哉。庶事康哉。【赓，续也。载，成也。帝歌归美股肱，义未足，故续歌先君后臣，衆事乃安，以成其义也。】又歌曰：元首丛脞哉。股肱惰哉。万事堕哉。【丛脞，细碎无大略也。君如此则臣懈惰，万事堕废，其功不成，歌以申戒也。】
帝拜曰：兪，钦哉。【拜受其歌，戒羣臣自今已往敬职也。】
太康尸位以逸豫，【啓，子也。尸，主也。以尊位为逸豫，不勤也。】灭厥德，黎民咸贰，【君丧其德，则衆民二心也。】乃盘游无度，【盘乐游逸，无法度也。】畋于有洛之表，十旬弗反。【洛水表也。】
有穷后羿因民弗忍，拒于河。【有穷，国名，羿，诸侯名也。拒太康于河，遂废之也。】
厥弟五人，御其母以从，【御，侍，言从畋也。】俟于洛之汭，五子咸怨，【待太康，怨其久畋失国也。】述大禹之戒以作歌。【述，循也。】
其一曰：民惟邦本，本固邦宁，【言人君当固民以安国也。】予视天下愚夫愚妇，一能胜予，【言能敬畏小民，所以得衆心也。】怨岂在明，不见是图，【不见是谋，备其微也。】予临兆民，廪乎若朽索之驭六马，【廪，危貌也。朽，腐也。腐索御马，言危惧甚也。】为人上者，奈何弗敬。【能敬则不骄，在上不骄，则高而不危也。】
其二曰：训有之，内作色荒，外作禽荒，【迷乱曰荒。】甘酒嗜音，峻宇雕墙，有一于此，未或弗亡，【此六者有一，必亡，况兼有乎。】其三曰：惟彼陶唐，有此冀方，【陶唐，帝尧氏，都冀州也。】今失厥道，乱其纪纲，乃底灭亡，【言失尧之道，乱其法制，自致亡灭也。】其四曰：明明我祖，万邦之君，有典有则，贻厥子孙，【典，谓经籍也。则，法也。】荒堕厥绪，覆宗绝祀，【言古制存而太康失其业以亡也。】其五曰：乌宓曷归，予怀之悲，【曷，何也。言思而悲也。】万世仇予，予将畴依，【仇，怨也。言当依谁以复国乎。】郁陶乎予心，顔厚有忸怩，【郁陶，言哀思也。顔厚，色愧，忸怩，心惭也。惭愧于仁人贤士也。】弗慎厥德，虽悔可追。【言人君行己，不慎其德，以速灭败，虽欲改悔，其可追及乎。言无益也。】
惟王弗迩声色，弗殖货利，【迩，近也。】德懋懋官，功懋懋赏，用人惟己，改过弗吝，【勉于德者，则勉之以官，勉于功者，亦勉之以赏，用人之言，若自己出，有过则改，无所吝惜，所以能成王业者也。】克宽克仁，彰信兆民。【言汤宽仁之德，明信于天下也。】
乃葛伯仇饷，初征自葛，东征西夷怨，南征北狄怨，【葛伯游行，见农民之饷于田者，杀其人，夺其饷，故谓之仇饷，仇，怨也。】曰：奚独后予。【怨者辞也。】
攸徂之民，室家相庆。曰：徯予后，后来其苏。【汤所往之民。皆喜曰：待我君，君来其可苏息也。】
右贤辅德，显忠进良，【贤则助之，德则辅之，忠则显之，良则进之，明王之道。】推亡固存，邦乃其昌，【有亡道则推而亡之，有存道则辅而固之，王者如此，国乃昌盛也。】德日新，万邦惟怀，志自满，九族乃离。【日新，不懈怠也。自满，志盈溢也。】
王懋昭大德，建中于民，以义制事，以礼制心，乖裕后昆，【欲王自勉明大德，立大中之道于民，率义奉礼，垂优足之道示后世也。】予闻曰：能自得师者王，【求圣贤而事之。】谓人莫己若者亡，【自多足，人莫之益，己亡之道。】好问则裕，自用则小。【问则有得，所以足也。不问专固，所以小也。】
乌宓，慎厥终，惟其始，【靡不有初，鲜克有终，故戒慎终如其始也。】殖有礼，覆昏暴，【有礼者封殖之，昏暴者覆亡之。】钦崇天道，永保天命。【王者如此上事，则敬天安命之道也。】
王归自克夏，至于亳，诞告万方，【诞，大也。以天命大义告万方之衆人。】曰：夏王灭德作威，以敷虐于尔万方百姓，【夏桀灭道德，作威刑，以布行虐政于天下百官，言残酷也。】肆台小子将天命明威，弗敢赦，其尔万方有罪，在予一人，【自责化不至也。】予一人有罪，无以尔万方，【无用汝万方，言非所及也。】乌宓，尚克时忱，乃亦有终。【忱，诚也。庶几能是诚道，乃亦有终世之美也。】
成汤既殁，伊尹作伊训，【作训以教道太甲也。】曰：乌宓，古有夏先后，方懋厥德，罔有天灾，【先君，谓禹以下少康以上贤王，言能以德禳灾也。】于其子孙弗率，皇天降灾，假手于我有命。【言桀不循其祖道，天下祸灾，借手于我，有命商王诛讨之也。】
惟我商王，布昭圣武，代虐以宽，兆民允怀。【言汤布明武德，以宽政代桀虐政，兆民以此皆信怀我商王之德也。】
今王嗣厥德，罔弗在初，【言善恶之由，无不在初，欲其慎始也。】立爱惟亲，立敬惟长，始于家邦，终于四海。【言立爱敬之道，始于亲长，则家国并化，终洽四海也。】
乌宓，先后敷求哲人，俾辅于尔后嗣，【敷求贤智，使师辅于尔嗣王，言仁及后世也。】制官刑，儆于有位。【言汤制治官刑法，儆戒百官也。】
曰：敢有恒舞于宫，酣歌于室，时谓巫风，【常舞则荒淫也。乐酒曰酣，事鬼神曰巫也。】敢有徇于货色，恒于游畋，时谓淫风，【徇，求也。昧求财货美色，常游戏田猎，是淫过之风俗。】敢有侮圣言，逆忠直，远耆德，比顽童，时谓乱风。【狎侮圣人之言而不行，拒逆忠直之规而不纳，耆年有德，疏远之，童稚顽嚣，亲比之，是谓荒乱之风俗也。】
惟兹三风十愆，卿士有一于身，家必丧，【有一过则德义废，失位亡家之道也。】邦君有一于身，国必亡，【诸侯犯此，国亡之道也。】臣下弗匡，其刑墨。【邦君卿士，则以争臣自匡正，臣不正君，服墨刑，凿其额，涅以墨也。】
乌宓，嗣王祗厥身，念哉。【言当敬身念祖德也。】惟上帝弗常，作善，降之百祥，作不善，降之百殃，【祥，善也。天之祸福，唯善恶所在，不常在一家也。】尔惟德罔小，万邦惟庆，【修德无小，则天下赖庆也。】尔惟弗德罔大，坠厥宗，苟为不德无大，必坠失宗庙，此伊尹至忠之训也。
太甲既立，弗明，【不用伊尹之训，不明居丧之礼。】伊尹放诸桐，【汤葬地也。】王徂桐宫居忧，【往入桐宫居忧位也。】克终允德。【言能思念其祖，终其信德也。】
惟三祀，伊尹奉嗣王归于亳。王拜稽首曰：予小子弗明于德，自底弗类，【类，善也。暗于德，故自致不善也。】欲败度，纵败礼，以速戾于厥躬，【速，召也。言己放纵情欲，毁败礼仪法度，以召罪于其身也。】天作孽，犹可违，自作孽，弗可逭，【孽，灾也。逭，逃也。言天灾可避，自作灾不可逃也。】既往背师保之训，弗克于厥初，尚赖匡救之德，圆惟厥终。【言己已往之前，不能言修德于其初，今庶几赖教训之德，谋终于善，悔过之辞也。】
伊尹拜手稽首，【拜手，首至手也。】曰：修厥身，允德协于下，惟明后，【言修其身，使信德合于羣下，惟乃明君。】先王子惠困穷，民服厥命，罔有弗悦，【言汤子爱困穷之人，使皆得其所，故民心服其教令，无有不欣喜也。】奉先思孝，接下思恭，【以念祖德为孝，以不骄慢为恭也。】视远惟明，听德惟聪，【言当以明视远，以聪听德。】朕承王之休无斁。【王所行如此，则我承王之美无厌也。】
伊尹申诰于王曰：乌宓，惟天无亲，克敬惟亲，【言天于人无所亲疏，唯亲能敬身者。】民无常怀，怀于有仁，【民所归无常，以仁政为常也。】鬼神无常享，享于克诚。【言鬼神不保一人，能诚信者，则享其祀。】
天位难哉。【言居天子之位难，以此三者。】德惟治，否德乱，【为政以德则治，不以德则乱也。】与治同道罔弗兴，与乱同事罔弗亡。【言安危在所任，治乱在所法也。】
若升高，必自下，若陟遐，必自迩，【言善政有渐，如登高升远，必用下近为始，然后致高远也。】无轻民事惟难，【无轻为力役之事，必重难之乃可也。】无安厥位惟危，【言当常自危惧，以保其位也。】慎终于始。【于始虑终，于终虑始。】
有言逆于汝心，必求诸道，【人以言咈违汝心，必以道义求其意，勿拒逆之也。】有言逊于汝志，必求诸非道。【逊，顺也。言顺汝心，必以非道察之，勿以自臧也。】
乌宓，弗虑胡获，弗为胡成，一人元良，万邦以贞，【胡，何也。贞，正也。言常念虑道德，则得道德，念为善政，则成善政也。一人，天子也。天子有大善，则天下得正也。】君罔以辩言乱旧政，【利口覆国家，故特慎焉。】臣罔以宠利居成功，【成功不退，其志无限，故为之极以安之也。】邦其永孚于休。【言君臣各以其道，则国长信保于美也。】
伊尹既复政厥辟，【还政太甲。】将告归，乃陈戒于德，【告老归邑，陈德以戒。】曰：乌宓，天难忱，命靡常，【以其无常，故难信也。】常厥德，保厥位，厥德匪常，九有以亡。【人能常其德，则安其位，九有，诸侯也。】
夏王弗克庸德，慢神虐民，【言桀不能常其德，不敬神明，不恤下民。】皇天弗保，【言天不安桀所为。】眷求一德，俾作神主，【天求一德使代桀，为天地神祗之主。】惟尹躬暨汤咸有一德，克享天心，受天明命。【享，当也。】
非天私我有商，惟天佑于一德，【非天私商而王之也。】【佑助一德，所以王也。】非商求于下民，惟民归于一德，【非商以力求民，民自归于一德。】德惟一，动罔弗吉，德二三，动罔弗凶，惟吉凶不僭在人，惟天降灾祥在德。【行善则吉，行恶则凶，是不差也。德一，天降之福，不一，天降之灾，是在德也。】
今嗣王新服厥命，惟新厥德，【其命，王命也。新其德，戒勿怠也。】终始惟一，时乃日新。【言德行终始不衰杀，是乃日新之义也。】
任官惟贤材，左右惟其人，【官贤才而任之，非贤才不可任也。选左右必忠良，不忠良非其人也。】其难其慎，惟和惟一。【其难，无以为易也。其慎，无以轻之也。羣臣当和一心事君，政乃善也。】
后非民罔使，民非后罔事，【君以使民自尊，民以事君自生。】无自广以狭人，匹夫匹妇，弗获自尽，民主罔与成厥功。【上有狭人之心，则下无所自尽矣。言先尽其心，然后乃能尽其力，人君所以成功也。】
高宗梦得说，【小乙子也。名武丁，梦得贤相，其名曰说也。】使百工营求诸野，得诸傅岩，【使百官以所梦之形象经营求之于外野，得之于傅岩之溪也。】曰：朝夕纳诲，以辅台德。【言当纳谏诲直辞以辅我。】
若金，用汝作砺，若济巨川，用汝作舟楫，若岁大旱，用汝作霖雨，啓乃心，沃朕心。
若药弗瞑眩，厥疾弗瘳，【开汝心以沃我心，如服药，必瞑眩极，其病乃除，欲其出切言以自警也。】若跣弗视地，厥足用伤，【跣必视地，足乃无害，言欲使为己视听也。】惟暨乃僚，罔弗同心，以匡乃辟。【与汝并官，皆当倡率，无不同心，以匡正汝君也。】
说复于王曰：惟木从绳则正，后从谏则圣，【言木以绳直，君以谏明也。】后克圣，臣弗命其承，【君能受谏，则臣不待命，其承意而谏也。】谁敢弗祗若王之休命。【言如此，谁敢不敬顺王之美命而谏也。】
惟说命总百官，【在冢宰之任也。】乃进于王曰：乌宓，明王奉若天道，建邦设都，【天有日月五星，皆有尊卑相正之法，言明王奉顺此道以立国设都也。】树后王君公，承以大夫师长，【言立君臣上下也。将陈为治之本，故先举其始也。】弗惟逸豫，惟以乱民。【不使有位者逸豫于民上也。言立之主使治民也。】
惟口起羞，惟甲胄起戎，【言不可轻教令易用兵也。】惟衣裳在笥，惟干戈省厥躬，【言服不可加非其人，兵不可任非其才也。】王惟戒兹，允兹克明，乃罔弗休。【言王戒慎四惟之事，信能明，政乃无不美也。】
惟治乱在庶官，【所官得人则治，失人则乱也。】官弗及私昵，惟其能，【不加私昵，唯能是官也。】爵弗及恶德，惟其贤，【言非贤不爵也。】虑善以动，动惟厥时。【非善非时，不可动也。】
有其善，丧厥善，矜其能，丧厥功，【虽天子亦必让以得之。】无啓宠纳侮，【开宠非其人，则纳侮之道也。】无耻过作非。【耻过误而文之，遂成大非。】
王曰：旨哉。说，乃言惟服，【旨，美也。美其所言皆可服行也。】乃弗良于言，予罔闻于行。【汝若不善于所言，则我无闻于所行之事。】
说拜稽首曰：非知之艰，行之惟艰。【言知之易而行之难，以勉高宗也。】
王曰：来，汝说，尔惟训于朕志，【言汝当教训于我，使我志通达也。】若作酒醴，尔惟麴孽，【酒醴须麴孽以成，亦我须汝以成也。】若作和羹，尔惟盐梅。【盐醎，梅酢，羹须醎酢以和之。】
说曰：王人求多闻，时惟建事，学于古训乃有获，【王者求多闻以立事，学古训乃有所得也。】事弗师古，以克永世，匪说攸闻。【事不法古训，而以能长世，非所闻。】
王曰：乌宓，说，四海之内，咸仰朕德，时乃风，【风，教也。使天下皆仰我德，是汝教也。】股肱惟人，良臣惟圣。【手足具乃成人，有良臣乃成圣也。】
昔先正保衡，作我先王，【保衡，伊尹也。作，起也。正，长也。言先世长官之臣也。】乃曰：予弗克俾厥后惟尧舜，其心愧耻，若挞于市，【言伊尹不能使其君如尧舜，则心耻之，若见挞于市也。】一夫弗获。则曰：时予之辜，【伊尹见一夫不得其所，则以为己罪也。】右我烈祖，格于皇天。【言以此道左右成汤，功至大天。】
尔尚明保予，罔俾阿衡专美有商，【汝庶几明安我，事与伊尹同美也。】惟后非贤弗乂，惟贤非后弗食，【言君须贤以治，贤须君以食也。】其尔克绍乃辟于先王，永绥民。【能继汝君于先王，长安民，则汝亦有保衡之功也。】
说拜稽首曰：敢对扬天子之休命。【受美命而称扬之也。】
武王伐殷，师渡盟津。王曰：今商王受弗敬上天，降灾下民，沈湎冒色，敢行暴虐，【沈湎嗜酒，冒乱女色，敢行酷暴，虐杀无辜也。】罪人以族，官人以世，【一人有罪，刑及父母兄弟妻子，言淫滥也。官人不以贤才而以父兄，所以政乱也。】焚炙忠良，刳剔孕妇。【忠良无罪，焚炙之，怀子之妇，刳剔视之，言暴虐也。】
皇天震怒，惟受罔有悛心，乃夷居，弗事上帝神只，遗厥先宗庙弗祀，【悛，改也。言纣纵恶无改心，平居无故废天地百神宗庙之祀，慢甚也。】乃曰：吾有民有命，罔惩其侮，【纣言吾所以有兆民，有天命故也。羣臣畏罪不争，无能止其慢心。】【注无也字。】
同力度德，同德度义，【力钧则有德者胜，德钧则秉义者强，揆度优劣，胜负可见。】受其臣亿万，惟亿万心，【人执异心，不和谐也。】予有臣三千，惟一心，【三千一心，言同欲也。】商罪贯盈，天命诛之，予弗顺天，厥罪惟钧。【纣之为恶，一以贯之，恶贯已满，天毕其命，今不诛纣，则为逆天，与纣同罪。】
天矜于民，民之所欲，天必从之，【矜，怜也。言天除恶树善，与民同也。】时哉不可失。【言今我伐纣，正是天人合同之时，不可违失也。】
王次于河朔，【次，止。】羣后以师毕会。王乃徇师而誓曰：我闻吉人为善，惟日弗足，凶人为不善，亦惟日弗足。【言吉人竭日以为善，凶人亦竭日以行恶者也。】
今商王受，力行无度，播弃犂老，昵比罪人，【鲐背之耇称犂老，布弃，不礼敬也。昵，近也。罪人，谓天下逋逃小人也。】剥丧元良，贼虐谏辅，【剥，伤害也。贼，杀也。元，善之长，良，善也。以谏辅纣，纣反杀之。】谓己有天命，谓敬弗足行，谓祭无益，谓暴无伤，天其以予乂民。【用我治民，当除恶也。】
受有亿兆夷人，离心离德，【平人，凡人也。虽多而执心用德不同也。】予有乱臣十人，同心同德，【我治理之臣虽少，而心德同也。】今朕必往，百姓廪廪，若崩厥角，【言民畏纣之虐，危惧不安，若崩摧其角，无所容头也。】乌宓，乃一德一心，立定厥功，惟克永世。【汝同心立功，则能长世以安也。】
王曰：商王受，自绝于天，结怨于民，【不敬天，自绝之也。酷虐民，结怨也。】斮朝涉之胫，剖贤人之心，崇信奸回，放黜师保，屛弃典刑，囚奴正士，【屛弃常法而不顾也。箕子正谏而以为囚奴也。】郊社弗修，宗庙弗享，作奇伎淫巧以悦妇人。
古人有言曰：抚我则后，虐我则雠，【武王述古言以明义，言非唯今恶纣也。】独夫受洪惟作威，乃汝世雠，【言独夫，失君道也。大作威杀无辜，乃是汝累世雠，明不可不讨也。】树德务滋，除恶务本，【立德务滋长，除恶务除本，言纣为天下恶本也。】肆予小子诞以尔衆士，殄歼乃雠。【言欲行除恶之义，绝尽纣也。】
武王与受战于牧野。王曰：古人有言，牝鷄无晨，【言无晨鸣之道。】牝鷄之晨，惟家之索。【索，尽也。喻妇知外事，雌代雄鸣则家尽，妇夺夫政则国亡也。】
今商王受，惟妇言是用，【妲己惑纣，纣信用之。】乃惟四方之多罪逋逃，是崇是长，【言纣弃其忠臣，而尊长逃亡罪人信用之。】是信是使，是以为大夫卿士，俾暴虐于尔百姓，以奸宄于商邑，【使四方罪人暴虐奸宄于都邑也。】今予发惟龚行天之罚。
王来自商，至于丰，乃偃武修文，【倒载干戈，示不复用也。行礼射，设庠序，修文教也。】归马于华山之阳，放牛于桃林之野，示天下弗服。【示天下不复乘用也。】
王若曰：今商王为天下逋逃主，肆予东徵，陈于商郊，受率其旅若林，会于牧野，罔有敌于我师，前徒倒戈，攻于后以北，血流漂杵，壹戎衣天下大定，【一著戎服而灭纣，言与衆同心，动有成功】【旧无功字，补之。】【也。】
释箕子囚，封比干墓，式商容闾，【封，益】【旧无益字，补之，】【其土也。商容，贤人，纣所黜退。】散鹿台之财，发巨桥之粟，【纣所积之府仓也。皆散发以赈贫民也。】大赉于四海，而万姓悦服。【施舍己责，救乏賙无，所谓周有大赉也。天下皆悦仁服德也。】
西旅献獒，【西旅，远国也。贡大犬。】大保乃作旅獒，用训于王，【陈贡獒之义，以训谏也。】曰：乌宓，明王慎德，四夷咸宾，【言明王慎德以怀远，故四夷皆宾服。】无有远近，毕献方物，惟服食器用。【天下万国尽贡方土所生之物，惟可以供服食器用者，言不为耳目华侈。】
王乃昭德之致于异姓之邦，无替厥服，【德之所致，谓远夷之贡也。以分赐异姓诸侯，使无废其职也。】分珤玉于伯叔之国，时庸展亲，【以宝玉分同姓之国，是用诚信其亲亲之道也。】人弗易物，惟德其物。【言物贵由人也。有德则物贵，无德则物贱，所贵在德也。】
德盛弗狎侮，【盛德必自敬，何狎易侮慢之有也。】狎侮君子，罔以尽人心，【以虚受人，则人尽其心矣。】狎侮小人，罔以尽其力，【以悦使民，民忘其劳则尽力矣。】玩人丧德，玩物丧志，【以人为戏弄，则丧其德矣。以器物为戏弄，则丧其志矣。】弗作无益害有益，功乃成，弗贵异物贱用物，民乃足。【游观为无益，奇巧为异物，言明王之道，以德义为益，器用为贵，所比化俗生民。】
犬马非其土生弗畜，【非此土所生不畜，以不习其用。】珍禽奇兽，弗育于国，【皆非所用，有所损害故也。】弗珤远物，则远人格，【不侵夺其利则来服。】所珤惟贤，则迩人安。【宝贤任能，则近人安，近人安则远人安矣。】
乌宓，夙夜罔或弗勤，【言当常勤于德。】弗务细行，终累大德，【轻忽小物，积害毁大，故君子慎其微也。】为山九仞，功亏一篑，【谕向成也。未成一篑，犹不为山，故曰功亏一篑，是以圣人乾乾日侧，慎终如始也。】允迪兹，生民保厥居，惟乃世王。【言其能信蹈行此诫，则生民安其居，天子乃世世王天下也。武王虽圣，犹设此诫，况其非圣，可以无诫乎。其不免于过则亦宜矣。】
王若曰：小子封，【封，康叔名。】惟乃丕显考文王，克明德慎罚，弗敢侮鳏寡，庸庸祗祗，威威显民，【惠恤穷民，不慢鳏夫寡妇，用可用，敬可敬，刑可刑，明此道以示民也。】天乃大命文王殪戎殷，诞受厥命。【天美文王，乃大命之杀兵殷，大受其王命。】
往尽乃心，无康好逸豫，【往当尽汝心为政，无自安好逸豫也。】我闻曰：怨弗在大，亦弗在小，惠弗惠，懋弗懋，【不在大，起于小也。不在小，小至于大也。言怨不可为，故当使不顺者顺，不勉者勉也。】若保赤子，惟民其康乂。【爱养民如赤子，不失其欲，惟民其皆安治也。】
非汝封刑人杀人，【言得刑杀人也。】无或刑人杀人，【无以得刑杀人而有妄刑杀也。】非汝封劓刵人，【劓，截鼻也。刵，截耳也。】无或劓刵人。【所以举轻刑以戒，为人轻行之也。】
王曰：封，元恶大憝，矧惟弗孝弗友，【言人之罪恶，莫大于不孝不友。】乃其速由文王作罚，刑兹无赦，【言当亦速用文王所作违教之罚，刑此无得赦也。】敬哉。无作怨，勿用非谋非彝，【言当修己以敬，无为可怨之事，勿用非善之谋，非常之法。】小子封，惟命弗于常。【当念天命之不于常也。行善则得之，行恶则失之。】
王若曰：乃穆考文王，诰庶邦御事。朝夕曰：祀兹酒，【文王所告衆国治事吏，朝夕敕之，唯祭祀而用此酒，不常饮也。】曰小大邦用丧，亦罔非酒惟辜，【于小大之国所用丧，无不以酒为罪也。】饮惟祀，德将无醉。【饮酒惟当因祭祀，以德自将，无至醉。】
在昔殷先哲王，惟御事，弗敢自暇自逸，【惟殷御治事之臣，不敢自宽暇自逸豫。】矧曰：其敢崇饮，【崇，聚也。自逸暇犹不敢，况敢聚会饮酒乎。】弗惟弗敢，亦弗暇。【非徒不敢，志在助君敬法，亦不暇饮。】
在今后嗣王酣身，【嗣王，纣也。酣乐其身，不忧政也。】惟荒腆于酒，弗惟自息，【言纣大厚于酒，昼夜不念自息。】庶羣嗜酒，腥闻在上，故天降丧于殷，【纣衆羣臣用酒耽荒，腥秽闻在天，故下丧亡于殷也。】天非虐，惟人自速辜。【言凡为天所亡，天非虐人，惟人所行恶自召罪。】
古人有言曰：人无于水鉴，当于民鉴，【古贤圣有言，人无于水鉴，当于民鉴也。视水见己形，视民行事见吉凶。】今惟殷坠命，我其可弗大鉴。【今惟殷纣无道，坠失天命，我其可不大视为戒也。】
周公作无逸，【中人之性好逸豫，成王即政，恐其逸豫，故以所戒名篇。】周公曰：乌宓，君子所其无逸，【叹美君子之道，所在念德，其无逸豫也。君子且犹然，况王者乎。】先知稼穑之艰难，乃逸，则知小人之依。【稼穑农夫之艰难事，先知之，乃谋逸豫，则知小民所依怙。】
我闻曰：昔在殷王中宗，【大戊也。】治民祗惧，弗敢荒宁，【为政敬，身畏惧，不敢荒怠自安。】享国七十有五年，【以敬畏之故，得寿考之福也。】其在高宗，嘉靖殷邦，至于小大，无时或怨，【善谋殷国，至于小大之政，民无时有怨也。】享国五十有九年，其在祖甲，【汤孙太甲。】爰知小人之依，能保惠于庶民，弗侮鳏寡，【知小人以所依，依仁政也。故能安顺于衆民，不敢侮慢惸独也。】享国三十有三年。
自时厥后，立王生则逸，【从是三王，各承其后而立者，生则逸豫无法度也。】弗知稼穑之艰难，弗闻小人之劳，惟耽乐之从，【过乐谓之耽，惟耽乐之从，言荒淫。】亦罔或克寿，【以耽乐之故，无有能寿者也。】或十年，或七八年，或四三年。【高者十年，下者三年，言逸乐之损寿也。】
惟我周大王，王季，克自抑畏，【大王，周公曾祖，王季即祖也。言皆能以义自抑，畏敬天命也。】文王卑服，【文王节俭，卑其衣服。】自朝至于日中昃，弗皇暇食，用咸和万民，【从朝至日昳不暇食，思虑政事，用皆协和万民者也。】厥享国五十年。
自殷王中宗，及我周文王，兹四人迪哲，【言此四人皆蹈智明德以临下也。】厥或告之曰：小人怨汝詈汝，则皇自敬德。【其有告之言小人怨詈者，则大自敬德，增修善政也。】
此厥弗听，人乃或譸张为幻。曰：小人怨汝詈汝，则信之，【此其不听中正之君，有人诳惑之，言小人怨憾詈汝，则信受之也。】乱罚无罪，杀无辜，怨有同是丛于厥身。【信谗含怒，罚杀无罪，则天下同怨雠之，丛聚于其身也。】
乌宓，嗣王其监于兹。【视此乱罚之祸以为戒也。】
蔡叔既没，【以罪放而卒也。】王命蔡仲践诸侯位，【王，成王也。父卒命子，罪不相及。】王若曰：小子胡，【胡，仲名也。】皇天无亲，惟德是辅，民心无常，惟惠之怀，【天之于人，无有亲疏，惟有德者则辅佐之，民心于上无有常主，惟爱己者则归往之。】为善弗同，同归于治，为恶弗同，同归于乱，尔其戒哉。
慎厥初，惟其终，康济小民，率自中，无作聪明乱旧章，【汝为政当安小民之业，循用大中之道，无敢为小聪明，作异辩，以变乱旧典文章也。】详乃视听，罔以侧言改厥度，则予一人汝嘉，【详审汝视听，非礼义勿视听也。无以邪巧之言，易其常度，必断之以义，则我一人善汝矣。】小子胡，汝往哉。无荒弃朕命。【汝往之国，无废我命，欲其终身奉行之。】
王若曰：猷告尔四国多方，【顺大道，告四方。】惟圣罔念作狂，惟狂克念作圣，【惟圣人无念于善，则为狂人，惟狂人能念善，则为圣人，言桀纣非实狂愚，以不念善故灭亡也。】自作不和，尔惟和哉。尔室弗睦，尔惟和哉。尔邑克明，尔惟克勤乃事。【大小衆官，自为不和，汝有方多士当和之哉。汝亲近室家不睦，汝亦当和之，汝邑中能明，是汝惟能勤职事也。】
周公戒于王曰：文王罔攸兼于庶言，庶狱，庶慎，惟有司之牧夫，【文王无所兼知于毁誉衆言，及衆刑狱，衆所当慎之事，惟慎择有司牧夫而已，劳于求才，逸于任贤。】是训用违，庶狱庶慎，文王罔敢知于兹，【是万民顺法，用违法，衆狱衆慎之事，文王一无敢自知于此，委任贤能而已也。】武王率惟敉功，弗敢替厥义德。【武王循惟文王抚安天下之功，不敢废其义德，奉遵父道也。】
孺子王矣。【稚子今已为王矣。不可不勤法祖考也。】继自今文子文孙，其勿误于庶狱庶慎，惟正是乂之。【文子文孙，文王之子孙也。从今以往，惟以正是之道治衆狱衆慎，其勿误也。】
王曰：若昔大猷，制治于未乱，保邦于未危。【言当顺古大道，制治安国，必于未乱未危之前思患豫防之。】
曰：唐虞稽古，建官惟百，内有百揆四岳，外有州牧侯伯，【道尧舜考古以建百官，上下相维，内外咸治也。】庶政惟和，万国咸宁，【官职有序，故衆政惟和，万国皆安，所以为至治也。】夏商官倍，亦克用乂，【禹汤建官二百，亦能用治，言不及唐虞之清要也。】明王立政，弗惟其官，惟其人。【言圣帝明王立政修教也。不惟多其官，惟在得其人也。】
立太师，太傅，太保，兹惟三公，论道经邦，燮理阴阳，【师，天子所师法，傅，傅相天子，保，保安天子于德义者也。此惟三公之任，佐王论道，以经纬国事，和理阴阳也。】官弗必备，唯其人。【三公之官，不必备员，惟其人有德乃处之也。】
少师，少傅，少保，曰三孤，【孤，特也。卑于公，尊于卿，特置此三人也。】贰公弘化，寅亮天地，弼予一人，副贰三公弘大道化，敬信天地之教，辅我一人之治，孤，特也。卑于公，尊于卿，特置此三人也。贰公弘化，寅亮天地，弼予一人，副贰三公弘大道化，敬信天地之教，辅我一人之治，孤，特也。卑于公，尊于卿，特置此三人也。贰公弘化，寅亮天地，弼予一人，副贰三公弘大道化，敬信天地之教，辅我一人之治，孤，特也。卑于公，尊于卿，特置此三人也。贰公弘化，寅亮天地，弼予一人，副贰三公弘大道化，敬信天地之教，辅我一人之治。孤，特也。卑于公，尊于卿，特置此三人也。贰公弘化，寅亮天地，弼予一人，副贰三公弘大道化，敬信天地之教，辅我一人之治，孤，特也。卑于公，尊于卿，特置此三人也。贰公弘化，寅亮天地，弼予一人，副贰三公弘大道化，敬信天地之教，辅我一人之治，孤，特也。卑于公，尊于卿，特置此三人也。贰公弘化，寅亮天地，弼予一人，副贰三公弘大道化，敬信天地之教，辅我一人之治，孤，特也。卑于公，尊于卿，特置此三人也。贰公弘化，寅亮天地，弼予一人，副贰三公弘大道化，敬信天地之教，辅我一人之治。
冢宰掌邦治，统百官，均四海，【天官卿称太宰，主国政治，统理百官，均平四海之内邦国，言任大。】司徒掌邦教，敷五典，扰兆民。【地官卿，主国教化，布五常之教，安和天下衆民，使小大协睦也。】
宗伯掌邦礼，治神人，和上下，【春官卿，主宗庙天地神祗人鬼之事，及国之五礼，以和上下尊卑等列也。】司马掌邦政，统六师，平邦国。【夏官卿，主戎马之事，掌国徵伐，统正六军，平治王邦四方之乱也。】
司寇掌邦禁，诘奸慝，刑暴乱，【秋官卿，主寇贼，法禁治奸恶，刑疆暴作乱者也。】司空掌邦土，居四民，时地利。【冬官卿，主国空土，以居士农工商四民，使顺天时，分地利，授之土。】
六卿分职，各帅其属，以倡九牧，阜成兆民。【六卿各率其属官大夫士治其所分之职，以倡导九州之牧伯为政，大成兆民之性命，皆能其官，则政治矣。】
王曰：乌宓，凡我有官君子，钦乃攸司，慎乃出令，令出惟行，弗惟反。【有官君子，大夫以上也。叹而戒之，使敬所司，慎出令，从政之本也。令出必惟行之，不惟反改，二三其令，乱之道也。】
以公灭私，民其允怀，【从政以公平灭私情，则民其信归之。】学古入官，议事以制，政乃弗迷，【言当先学古训，然后入官治政，凡制事必以古义议度终始，政乃不迷错也。】其尔典常作师，无以利口乱厥官，【其汝为政，当以旧典常故事为师法，无以利口辩佞乱其官也。】弗学墙面，莅事惟烦。【人而不学，其犹正墙面而立，临政事必烦矣。】
戒尔卿士，功崇惟志，业广惟勤，【此戒凡有官位，但言卿士，举其掌事者也。功高由志，业广由勤也。】位弗期骄，禄弗期侈，【贵不与骄期而骄自至，富不与侈期而侈自来，骄侈以行，己所以速亡也。】恭俭惟德，无载尔僞，【言当恭俭，惟以立德，无行奸僞也。】作德，心逸日休，作僞，心劳日拙。【为德，直道而行，于心逸豫，而名日美，为僞，饰巧百端，于心劳苦，而事日拙，不可为之也。】
居宠思危，罔弗惟畏，弗畏入畏。【言虽居贵宠，当常思危惧，无所不畏，若乃不畏，则入不可畏之刑。】
推贤让能，庶官乃和，【贤能相让，俊乂在官，所以和谐也。】举能其官，惟尔之能，称匪其人，惟尔弗任。【所举能修其官，惟亦汝之功能也。举非其人，惟亦汝之不胜其任也。】
王曰：乌宓，三事暨大夫，敬尔有官，乱尔有政，【难而敕公卿以下，各敬居汝所有之官，治汝所有之职也。】以右乃辟，永康兆民，万邦惟无斁。【言当敬治官政，以助汝君长安天下兆民，则天下万国惟乃无厌我周德也。】
周公既殁，命君陈分正东郊成周，【成王重周公所营，故命陈分居，正东郊成周之邑。】王若曰：君陈。我闻曰：至治馨香，感于神明，黍稷非馨，明德惟馨。【所闻上古圣贤之言也。政治之至者，芬芳馨气，动于神明，所谓芬芳，非黍稷之气，乃明德之馨，厉之以德也。】
凡人未见圣，若弗克见，既见圣，亦弗克由圣。【此言凡人有初无终也。未见圣道，如不能得见，已见圣道，亦不能用之，所以无成也。尔其戒哉。】
尔惟风，下民惟草，【汝戒勿为凡人之行也。民从上教而变，犹草应风而偃，不可不慎也。】无依势作威，无倚法以削，【无乘势位作威民上，无倚法制以行刻削之政。】宽而有制，从容以和。【宽不失制，动不失和，德教之治也。】
殷民在辟，予曰辟，尔惟勿辟，予曰宥，尔惟勿宥，惟厥中，【殷民有罪在刑法者，我曰刑之，汝勿刑也。我曰赦宥，汝勿宥也。惟其当以中正平理断也。】无弗若于汝政，弗化于汝训，辟以止辟，乃辟。【有不顺于汝政，不变于汝教，刑之而惩止犯刑者，乃刑之也。】
尔无忿疾于顽，无求备于一人。【人有顽嚣不喻，汝当训之，无忿怒疾之，使人当器之，无责备于一夫也。】
王，【王旧作命。改之】曰：乌宓，父师，【毕公代周公为大师，为东伯，命之代君陈也。】政贵有恒，辞尚体要，弗惟好异，【政以仁义为常，辞以体实为要，故贵尚之，若异于先王，君子不好也。】商俗靡靡，利口惟贤，馀风未殄，公其念哉。【纣以靡靡利口为贤，覆亡国家，今殷民利口，馀风未绝，公其念绝之也。】
我闻曰：世禄之家，鲜克由礼，以荡陵德，实悖天道，【世有禄位而无礼教，少不以放荡陵邈有德者，如此，实乱天道也。】獘化奢丽，万世同流，【言弊俗相化，车服奢丽，虽相去万世，若同一流者也。】兹殷庶士，骄淫矜侉，将由恶终，闲之惟艰，【言殷士骄恣过制，矜其所能，以自侉大，将用恶自终，以礼御其心惟难也。】惟周公克慎厥始，惟君陈克和厥中，惟公克成厥终，【周公迁殷顽民以消乱阶，能慎其始也。君陈弘周公之训，能和其中也。毕公阐二公之烈，能成其终也。】钦若先王成烈，以休于前政。【敬顺文武成业，以美于前人之政，所以勉毕公。】
穆王命君牙作周大司徒，【穆王，昭王子也。】王若曰：乌宓，惟乃祖乃父，世笃忠贞，服劳王家，厥有成绩，纪于大常。【言汝父祖世厚忠贞，服事勤劳王家，其有成功见纪録，书于王之大常，以表显之也。】
惟予小子，嗣守文，武，成，康遗绪，亦惟先王之臣，克左右乱四方，【惟我小子，继守先王遗业，亦惟父祖之臣，能佐助我治四方，言己无所能也。】心之忧危，若蹈虎尾，涉于春冰。【言祖业之大，己才之弱，故心怀危惧也。虎噬畏噬，春冰畏陷，危惧之甚也。】
今命尔予翊，作股肱心膂，【今命汝为我辅翊股肱心体之臣，言委任之也。】尔身克正，罔敢弗正，民心罔中，惟尔之中。【言汝身能正，则下无敢不正，民心无中，从女取中，必当正身，示民以中正之道。】
夏暑雨，小民惟曰怨咨，【夏月暑雨，天之常道，小民惟怨叹咨嗟，言心无中正也。】冬祁寒，小民亦惟曰怨咨，厥惟艰哉。思其艰以图其易，民乃宁。【天不可怨，民犹怨嗟，治民其惟艰哉。当思虑其艰以谋其易，民乃安。】
王若曰：伯冏，昔在文，武，聪明齐圣，小大之臣，咸怀忠良，【聪明，听视远也。齐，通无滞碍也。臣虽官有尊卑，无不忠良。】其侍御仆从，罔匪正人，【给侍进御，仆从从官，官虽微，无不用中正之人。】以旦夕承弼厥辟，出入起居，罔有弗钦，【小臣皆良，仆从皆正，以旦夕承辅其君，故君出入起居，无有不敬。】发号施令，罔有弗臧，下民祗若，万邦咸休。【言文武发号施令，无有不善，下民敬顺其命，万国皆美其化也。】
惟予一人无良，实赖左右前后有位之士，匡其弗及，【惟我一人无善，实恃左右前后有职位之士，匡正其不及，言此责羣臣正己者也。】绳諐纠谬，格其非心，俾克绍先烈。【言恃左右之臣，弹正过误，检其非妄之心，使能继先王之功业也。】
今予命汝作大仆正，正于羣仆侍御之臣，【欲其教正羣仆无敢佞僞也。】懋乃后德，交修弗逮，【言侍御之臣，无小大亲疏，皆当勉汝君为德，更代修进其所不逮也。】慎简乃僚，无以巧言令色便辟侧媚，其惟吉士。【当谨慎简选汝僚属侍臣，无得用巧言无实，令色无质，便辟足恭，侧媚诏谀之人，其惟皆吉良正士也。】
仆臣正，厥后克正，仆臣谀，厥后自圣，【言仆臣皆正，则其君乃能正，仆臣诏谀，则其君乃自谓圣。】后德惟臣，弗德惟臣，【君之有德，惟臣成之，君之无德，惟误之，言君所行善恶，专在左右也。】尔无昵于憸人，充耳目之官，迪上以非先王之典。【汝无亲近憸利小子之人，充备侍从，在视听之官，导君上以非先王之法也。】
王曰：鸣呼，伯父伯兄，仲叔季弟，幼子童孙，皆听朕言，【皆王同姓有父兄弟子孙列者也。】尔尚敬逆天命，以奉我一人，虽畏勿畏，虽休勿休，【汝当庶几敬逆天命，以奉我一人之戒，行事虽见畏，勿自谓可敬畏，虽见美，勿自谓有德美。】惟敬五刑，以成三德，一人有庆，兆民赖之。【先戒以劳谦之德，次教以惟敬五刑，所以成刚柔正直之三德也。天子有善，则兆民赖之。】
王曰：吁，来，有邦有土，告尔祥刑，【吁，叹也。有国有土，诸侯也。告汝以善用刑之道也。】在今尔安百姓，何择非人，何敬非刑。【在今汝安百官兆民之道，当何所择，非惟吉人乎。当何所敬，非惟五刑乎。】
两造具备，师听五辞，【两，谓囚证也。造，至也。两至具备，则衆狱官共听其入五刑之辞也。】五辞简孚，正于五刑，【五辞简核，信有罪验，则正之于五刑也。】五刑不简，正于五罚，【不简核，谓不应五刑，当出金赎罪也。】五罚弗服，正于五过。【不服，不应罚也。正于五过，从赦免也。】
五刑之疑有赦，五罚之疑有赦，【刑疑赦，从罚，罚疑赦，从免。】刑罚世轻世重，惟齐非齐。【言刑罚随世轻重也。刑新国用轻典，刑乱国用重典，刑平国用中典，凡刑所以齐非齐。】
非佞折狱，惟良折狱，罔非在中，【非口才可以断狱，惟平良可以断狱，无非在中正也。】哀敬折狱，咸庶中正，【当矜下民之犯法，敬断狱之害人，皆庶几必得中正之道也。】其刑其罚，其审克之。【其所刑，其所罚，其当审能之，无失中也。】

[book_title]卷三
《毛诗》
《周南》
关雎，后妃之德也。风之始也。所以风天下而正夫妇也。故用之鄕人焉。用之邦国焉。风，讽也。教也。风以动之，教以化之，诗者，志之所之也。在心为志，发言为诗，情动于衷而形于言，言之不足，故嗟欢之，嗟欢之不足，故咏歌之，咏歌之不足，不知手之舞之，足之蹈之也。情发于声，声成文谓之音，【发，犹见也。声，谓宫商角徵羽，声成文者，宫商上下相应也。】治世之音安以乐，其政和，乱世之音怨以怒，其政乖，亡国之音哀以思，其民困，故正得失，动天地，感鬼神，莫近于诗，先王以是经夫妇，成孝敬，厚人伦，美教化，移风易俗，故诗有六义焉。一曰风，二曰赋，三曰比，四曰兴，五曰雅，六曰颂，上以风化下，下以风刺上，言之者无罪，闻之者足以自诫，故曰风，以一国之事，系一人之本，谓之风，言天下之事，形四方之风，谓之雅，雅者正也。言王政之所由废兴也。政有小大，故有小雅焉。有大雅焉。颂者，美盛德之形容，以其成功吿于神明者也。是谓四始，诗之至也。【始者，王道兴衰之所由也。】至于王道衰，礼义废，政教失，国异政，家殊俗，而变风变雅作矣。【以一至至也。本书在变雅作矣下，】周南邵南，正始之道，王化之基，是以关雎乐得淑女以配君子，忧在进贤，不婬其色，哀窈窕，思贤才，而无伤善之心焉。是关雎之义也。
关关雎鸠，在河之洲，【兴也。关关，和声也。雎鸠，王雎也。鸟挚而有别，后妃悦乐君子之德，无不和谐，又不淫其色，若雎鸠之有别焉。然后可以风化天下，夫妇有别，则父子亲，父子亲则君臣敬，君臣敬则朝廷正，朝廷正则王化成也。】窈窕淑女，君子好仇，【窈窕，幽闲也。淑，善也。仇，逑也。后妃有关雎之德，是幽闲贞专之善女，宜为君子仇，逑也。】参差荇菜，左右流之，【荇，接荼也。流，求也。后妃有关雎之德，乃能供荇菜，备庶物，以事宗庙也。左右助之，言三夫人九嫔以下，皆乐后妃之事也。】窈窕淑女，寤寐求之，【寤，觉也。寐，寝也。言后妃觉寐则常求此贤女，欲与之共己职。】求之不得，寤寐思服，【服，事也。求贤女而不得，觉寐则思己职事，当与谁共之也。】悠哉悠哉。展转反侧。【悠，思也。言己诚思之也。卧而不周曰展也。】
卷耳，后妃之志也。又当辅佐君子，求贤审官，知臣下之勤劳，内有进贤之志，而无险诐私谒之心，朝夕思念，至于忧勤。【谒，请也。】
采采卷耳，不盈倾筐，【忧者之兴也。采采，事采之也。卷耳，苓耳也。倾筐，畚属也。易盈之器也。器之易盈而不盈者，志在辅佐君子，忧思深也。】嗟我怀人，𥧑彼周行。【怀，思也。𥧑，礹。行，列也。思君子官贤人，礹周之列位也。周之列位，谓朝廷之臣也。】
《邵南》
甘棠，美邵伯也。邵伯之教，明于南国。【邵伯，姬姓，名奭，作上公，为二伯。】
蔽芾甘棠，勿翦勿伐，邵伯所茇。【蔽芾，小貌，甘棠，杜也。茇，草舍也。邵伯听男女之讼，不重烦劳百姓，止舍小棠之下而听断焉。国人被其德，悦其化，敬其树也。】
何彼秾矣。美王姬也。虽则王姬，亦下嫁于诸侯，车服不系其夫，下王后一等，犹执妇道以成肃雍之德。
何彼秾矣。唐棣之华，【兴也。秾，犹戎戎也。唐棣，栘也。云何乎彼戎戎者，乃栘之华，兴者，喻王姬颜色之美盛也。】曷弗肃雍，王姬之车。【肃，敬也。雍，和也。曷，何也。之，往也。何不敬和䣀王姬往乘车，言其嫁时始乘车则已敬和矣。】
《鄁风》
柏舟，言仁而不遇也。衞顷公时，仁人不遇，小人在侧。
泛彼栢舟，亦泛其流，【兴也。泛泛，流貌也。柏木所以宜为舟也。泛其流，不以济渡也。舟，载渡物也。今不用而与衆物泛泛然俱流水中，兴者，喻仁人之不用，与羣小人并列，亦犹是也。】耿耿不寐，如有隐忧，【耿耿，犹儆儆也。隐，痛也。仁人既不遇，忧在见侵害也。】 忧心悄悄，愠于羣小，【悄悄，忧貌也。愠，怒也。】觏闵既多，受侮不少。【闵，病也。】
谷风，刺夫妇失道也。衞人化其上，淫于新婚，而弃其旧室，夫妇离绝，国俗伤败焉。
习习谷风，以阴以雨，【兴也。习习，和舒之貌，东风言之谷风，阴阳和而谷风至，夫妇和则室家成也。】黾勉同心，不宜有怒，【言黾勉思与君子同心也。所以黾勉者，以为见谴怒非夫妇之宜也。】采葑采菲，无以下体，【葑，蕦也。菲，芴也。下体，根茎也。二菜皆上下可食，然而其根有美时，有恶时，采之者不可以根恶之时，并弃其叶，喻夫妇以礼义合，以颜色亲，亦不可以颜色衰而弃其相与之礼。】德音莫违，及尔同死。【莫，无也。及，与也。夫妇之言，无相违者，则可长相与处至死，颜色，斯须之有也。】
《墉风》
相鼠，刺无礼也。衞文公能正其羣臣，而刺在位承先君之化无礼仪也。
相鼠有皮，人而无仪，【相，视也。仪，威仪也。视鼠有皮，虽居高显之处，偷食苟得，不知廉耻，亦与人无威仪者同也。】人而无仪，不死胡为，【人以有威仪为贵，今反无之，伤化败俗，不如其死无所害也。】相鼠有体，人而无礼，【体，支体也。】人而无礼，胡不遄死。
干旄，美好善也。衞文公之臣子多好善，贤者乐告以善道也。【贤者，时处士也。】
孑孑干旄，在浚之郊，【孑孑，干旄貌，注旄于干首，大夫之旗也。浚，卫邑，时有建此旄来至浚之郊，卿大夫好善者也。】素丝纰之，良马四之，【纰，所以织组也。总纰于此，成文于彼，愿以素丝纰组之法御四马也。】彼姝者子，何以畀之。【姝，顺貌，畀，与，时贤者既悦此大夫有忠顺之德，又欲以善道与之，诚爱厚之至焉。】
《卫风》
淇澳，美武公之德也。有文章，又能听规谏，以礼自防，故能入相于周，美而作是诗。
瞻彼淇澳，绿竹猗猗，【兴也。猗猗，美貌也。武公质美德盛，有康叔之馀烈也。】有斐君子，如切如瑳，如琢如磨。【斐，文章貌，治骨曰切，象曰瑳，玉曰琢，石曰磨，道其学而成也。听其规谏，以礼自修饰，如玉石之见琢磨。】
芄兰，刺惠公也。骄而无礼，大夫刺之。【惠公以幼童即位，自谓有才能而骄慢于大臣，但习威仪，不知为政以礼也。】
芄兰之支，【兴也。芄兰，草柔弱，恒延蔓于地，有所依缘则起，兴者，喻幼穉之君，任用大臣，乃能成其政也。】童子佩觿，【觿，所以解结，成人之佩也。人君治成人事，虽童子犹佩觿，以早成其德也。】虽则佩觿，能不我知。【此幼稚之君，虽佩觿焉。其才能实不如我衆臣之所知为也。惠公自谓有才能而骄慢，所以见刺也。】
《王风》
葛虆，王族刺桓王也。周室道衰，弃其九族焉。
绵绵葛虆，在河之浒，【水涯曰浒，葛也虆也。生河之涯，得其润泽，以长而不绝，兴者，喻王之同姓，得王恩施以生长其子。】终远兄弟，谓他人父。【兄弟，族亲也。王寡于恩施，今以远弃族亲矣。是我以他人为己父也。】
采葛，惧谗也。【桓王之时，政事不明，臣无大小，使出者则为谗人所毁，故惧之也。】
彼采葛兮，一日不见，如三月兮。【兴也。葛所以为絺纮也。事虽小，一日不见于君，忧惧于谗矣。兴者以采葛喻臣，以小事使出者也。】
《郑风》
风雨，思君子也。乱世则思君子，不改其度焉。
风雨凄凄，鷄鸣喈喈，【兴也。风且雨凄凄然，鷄犹守时而鸣喈喈然，兴者，喻君子虽居乱世，不改其节度也。】既见君子，云胡不夷。【夷，悦也。思而见之，云何不悦也。】
子衿，刺学校废也。乱世则学校不修。
青青子衿，悠悠我心，【青衿，青领，学子之所服，学子而俱在学校之中，己留彼去，故随而思之。】纵我不往，子宁不嗣音。【嗣，续也。汝曾不传声问我，我以恩责其忘己也。】
《郑风》
风雨，思君子也。乱世则思君子，不改其度焉。
风雨凄凄，鷄鸣喈喈，【兴也。风且雨凄凄然，鷄犹守时而鸣喈喈然，兴者，喻君子虽居乱世，不改其节度也。】既见君子，云胡不夷。【夷，悦也。思而见之，云何不悦也。】
子衿，刺学校废也。乱世则学校不修。
青青子衿，悠悠我心，【青衿，青领，学子之所服，学子而俱在学校之中，己留彼去，故随而思之。】纵我不往，子宁不嗣音。【嗣，续也。汝曾不传声问我，我以恩责其忘己也。】
《齐风》
鷄鸣，思贤妃也。哀公荒淫怠慢，故陈贤妃贞女夙夜警戒相成之道焉。
鸡既鸣矣。朝既盈矣。【鸡鸣朝盈，夫人也。君也。可以起之常礼也。】匪鸡则鸣，苍蝇之声。【夫人以蝇声为鸡鸣，则以作早于常时，敬也。】
甫田，大夫刺襄公也。无礼义而求大功，不修其德而求诸侯，志大心劳，所以求者非其道也。
无田甫田，维莠骄骄，【兴也。甫，大也。大田过度而无人功，终不能获，兴者，喻人君欲立功致治，必勤身修德，积小以成高大也。】无思远人，劳心忉忉。【忉忉，忧劳，此言无德而求诸侯，徒劳其心忉忉然。】
《魏风》
伐檀，刺贪也。在位贪鄙，无功而受禄，君子不得进仕尔。
坎坎伐檀兮，礹河之干兮，河水清且涟漪，【伐檀以俟世用，若俟河水清且涟漪，是谓君子之人不得进仕也。】不稼不穑，胡取禾三百廛兮，不狩不猎，胡瞻尔庭有悬貆兮，【一夫之居曰廛，貆，兽名也。】彼君子兮，不素餐兮。【素，空，彼君子者，斥伐檀之人，仕有功，乃肯受禄。】
硕鼠，刺重敛也。国人刺其君之重敛，蚕食于民，不修其政，贪而畏人，若大鼠也。
硕鼠硕鼠，无食我黍，三岁贯汝，莫我肯顾，【硕，大也。大鼠大鼠者，斥其君，汝无复食我黍，疾其君税敛之多，我事汝已三岁矣。曾无教令恩德来顾眷我，又疾其不修德政。】逝将去汝，适彼乐土。【往矣将去汝，与之诀别之辞，乐土，有德之国也。】
《唐风》
杕杜，刺时也。君不能亲其宗族，骨肉离散，独居而无兄弟，将为沃所并尔。
有杕之杜，其叶湑湑，【兴也。杕，特生貌，杜，赤棠也。湑湑，枝叶不相次比之貌。】独行踽踽，岂无他人，不如我同父。【踽踽，无所亲也。他人，谓异姓也。言昭公远其宗族，独行国中踽踽然，此岂无异姓之臣䣀顾恩不如同姓之亲亲耳。】
《秦风》
晨风，刺康公也。忘穆公之业，始弃其贤臣焉。
鴥彼晨风，郁彼北林，【兴也。鴥，疾飞貌也。晨风，鸇也。郁，积也。先君招贤人，贤人归往之，驶疾如晨风之飞入北林也。】未见君子，忧心钦钦，【言穆公始未见君子之时，思望而忧钦钦然也。】如何如何，忘我实多。【此言穆公之意，责康公如何䥦何䣀汝忘我之事实多大也。】
渭阳，康公念母也。康公之母，晋献公之女，文公遭孋姬之难，未反而秦姬卒，穆公纳文公，康公时为太子，赠送文公于渭之阳，念母之不见也。我见舅氏，如母存焉。及其即位，思而作是诗也。
我送舅氏，曰至渭阳，【渭，水名也。】何以赠之，路车乘黄，【赠，送也。乘黄，驷马皆黄也。】我送舅氏，悠悠我思，何以赠之，琼瑰玉佩。【琼瑰，美石而次玉者也。】
权舆，刺康公也。忘先君之旧臣，与贤者有始而无终也。
于我䣀夏屋渠渠，【夏，大也。屋，具也。渠渠，犹勤勤也。言君始于我厚，设礼食大具以食我，其意勤勤然。】今也。每食无馀，【此言君今遇我薄，其食我裁足也。】于嗟䣀不承权舆。【承，继也。权舆，始也。】
《曹风》
蜉蝣，刺奢也。昭公国小而迫，无法以自守，好奢而任小人，将无所依焉。
蜉蝣之羽，衣裳楚楚，【兴也。蜉蝣，渠略也。朝生夕死，犹有羽翼以自修饰，楚楚，鲜明貌，兴者，喻昭公之朝，其羣臣皆小人也。徒整饰其衣裳，不知国将迫胁，君臣死亡之无日，如渠略然也。】心之忧矣。于我归处。【归，依归也。君当于何依归，言有危亡之难，将无所就往也。】
候人，刺近小人也。共公远君子而好近小人焉。
彼候人兮，荷戈与祋，【候人，道路送迎宾客者也。荷，揭也。祋，殳也。言贤者之官，不过候人也。】彼其之子，三百赤芾。【芾，韠也。大夫以上，赤芾乘轩之子，是子也。佩赤芾者三百人。】
《小雅》
鹿鸣，燕羣臣嘉宾也。既饮食之，又实币帛筐篚，以将其厚意，然后忠臣嘉宾得尽其心矣。
呦呦鹿鸣，食野之苹，【兴也。苹，大萍也。鹿得苹草，呦呦然鸣而相呼，恳诚发于中，以兴嘉乐宾客，当有恳诚相招呼以成礼也。】我有嘉宾，鼓瑟吹笙，吹笙鼓簧，承筐是将。【筐，篚属，所以行币帛也。承犹奉也。】
皇皇者华，君遣使臣也。送之以礼乐，言远而有光华也。【言臣出使能扬君之美，以延其誉于四方，则为不辱君命也。】
皇皇者华，于彼原隰，【皇皇，犹煌煌也。忠臣奉使，能光君命，无远无近，如华不以高下易其色矣。无远无近，惟所之则然也。】駪駪征夫，每怀靡及。【駪駪，衆多之貌也。征夫，行人也。衆行夫既受君命当速行，每人怀其私，相稽留，则于王事将无所及也。】
常棣，燕兄弟也。闵管蔡之失道，故作常棣焉。【周公吊二叔之不咸，而使兄弟之恩疏，召公为作是诗而歌之以亲之。】
常棣之华，萼不炜炜，【承华者曰萼，不当作跗，跗，萼足也。萼足得华之光明炜炜然也。兴者，喻弟以敬事兄，兄以荣覆弟，恩义之显，亦炜炜然也。】凡今之人，莫如兄弟，【人之恩亲，无如兄弟之最厚。】鶺令在原，兄弟急难，【鶺令，雍渠也。飞则鸣，行则摇，不能自舍 尔，急难，言兄弟之相救于急难矣。】每有良朋，况也永叹，【况，兹也。永，长也。每，虽也。良，善也。当急难之时，虽有善同门来，兹对之长叹而已。】兄弟阋于墙，外御其侮。【阋，狠也。御，禁也。兄弟虽内阋，外犹御侮也。】
伐木，燕朋友故旧也。自天子以下，至于庶人，未有不须友以成者，亲亲以睦，友贤不弃，不遗故旧，则民德归厚矣。
伐木丁丁，鸟鸣嘤嘤，【丁丁嘤嘤，相切直也。言昔日未居位，与友生于山岩伐木，为勤苦之事，犹以道德相切正也。嘤嘤，两鸟声也。其鸣之志，似于有朋友道然，故连言之。】出自幽谷，迁于乔木，【迁，徙也。谓向时之鸟，出从深谷，今移处高木也。】嘤其鸣矣。求其友声，【君子虽迁处于高位，不可以忘其朋友也。】相彼鸟矣。犹求友声，矧伊人矣。不求友生。【矧，况也。相，视也。鸟尚知居高木呼其友，况是人䣀可不求䣀】
天保，下报上也。君能下下以成其政，则臣亦归美以报其上焉。
天保定尔，俾尔戬榖，罄无不宜，受天百禄，【保，安也。尔，汝也。戬，福也。榖，禄也。罄，尽也。天使汝所福禄之人，谓羣臣也。其举事尽得其宜，受天之多福禄。】如月之恒，如日之升，【恒，弦也。升，出也。言俱进也。月上弦而就盈，日始出而就明也。】如南山之寿，不骞不崩，【骞，亏。】如松柏之茂，无不尔或承。【或之言有也。如松柏之枝叶，常茂盛，青青相承，无衰落也。】
南山有台，乐得贤也。得贤者，则能为邦家立太平之基矣。【人君得贤者，则其德广大坚固，如山之有基趾也。】
南山有台，北山有莱，【台，夫须也。兴者，山之有草木以自覆盖，成其高大，喻人君有贤臣自以尊显也。】乐只君子，邦家之基。【基，本也。只之言是也。人君既得贤者，礹于位，又尊敬以礼乐乐之，则能为国家之本也。】
蓼萧，泽及四海也。
蓼彼萧斯，零露湑兮，【兴也。蓼，长大貌，萧，蒿也。湑湑然，萧上露貌，兴者，萧香物之微者，喻四海之诸侯，亦国君之贱者，露，天所以润万物，喻王者恩泽，不为远国则不及之。】既见君子，我心写兮，【既见君子者，远国之君朝见于天子也。我心写者，舒】【舒作输】【，其情意，无留恨者。】燕笑语兮，是以有誉处兮。【天子与之燕而笑语，则远国之君，各得其所，是以称扬德美，使声誉常处天子也。】
湛露，天子燕诸侯也。
湛湛露斯，匪阳不晞，【晞，乾也。露虽湛湛然，见阳则乾，兴者，露之在物湛湛然，使物柯叶䥞，喻诸侯受燕爵，其威仪有似醉之貌，唯天子赐爵则自变】【自作貌】【，肃敬承命，有似露见日而晞也。】厌厌夜饮，不醉无归。【厌厌，安也。】
六月，宣王北伐也。鹿鸣废，则和乐缺矣。四牡废，则君臣缺矣。皇皇者华废，则忠信缺矣。常棣废，则兄弟缺矣。伐木废，则朋友缺矣。天保废，则福禄缺矣。采薇废，则徵伐缺矣。出车废，则功力缺矣。杕杜废，则师衆缺矣。鱼丽废，则法度缺矣。南陔废，则孝友缺矣。白华废，则廉耻缺矣。华黍废，则畜积缺矣。由庚废，则阴阳失其道理矣。南有嘉鱼废，则贤者不安，下民不得其所矣。崇丘废，则万物不遂矣。南山有台废，则为国之基坠矣。由仪废，则万物失其道理矣。蓼萧废，则恩泽乖矣。湛露废，则万国离矣。彤弓废，则诸夏衰矣。菁菁者莪废，则无礼仪矣。小雅尽废，则四夷交侵，中国微矣。
六月栖栖，戎车既餝，【栖栖，简閲貌，饬，正也。记六月者，盛夏出兵，明其急也。】猃狁孔炽，我是用急。【炽，盛也。孔，甚也。此序吉甫之意也。北狄来侵甚炽，故王以是急遣我也。】
车攻，宣王复古也。宣王能内修政事，外攘夷狄，复文武之境土，修车马，备器械，复会诸侯于东都，因田猎而选车徒焉。【东都，王城。】
我车既攻，我马既同，【攻，坚也。同，齐也。】四牡庞庞，驾言徂东，【庞庞，充实，东，雒邑也。】萧萧马鸣，悠悠斾旌，【言不欢哗也。】之子于征，有闻无声。【有善闻而无欢哗。】
鸿雁，美宣王也。万民离散，不安其居，而能劳来还定安集之，至䩳寡，无不得其所焉。【宣王承厉王衰乱之獘而兴，复先王之道，以安集衆民为始。】
鸿雁于飞，集于中泽，【中泽，泽中，鸿雁之性，安居泽中，今飞而又集于泽之中，犹民去其居而离散，今见还定安集之也。】之子于垣，百堵皆作，【侯伯卿士又于坏灭之国，徵民起屋舍，筑墙壁，百堵同时起，言趋事也。】虽则劬劳，其究安宅。【此劝万民之辞，汝今虽病劳，终有所安居也。】
白驹，大夫刺宣王也。【刺其不能留贤也。】
皎皎白驹，食我场苗，絷之维之，以永今朝，【宣王之末，不能用贤，贤者有乘白驹而去者，絷，绊也。维，系也。永，久也。愿此去者乘白驹而来，使食我场中之苗，我则绊之系之，以久今朝，爱之欲留也。】所谓伊人，于焉逍遥。【乘白驹而去之贤人，今于何游息䣀思之甚矣。】
节南山，家父刺幽王也。【家父，字，周大夫也。】
节彼南山，维石岩岩，【兴也。节，高峻貌，岩岩，积石貌，兴者，喻三公之位，人所尊严也。】赫赫师尹，民具尔瞻，【师，大师，周之三公，尹氏为大师，具，俱也。此言尹氏汝居三公之位，天下之民，俱视汝之所为也。】国既卒斩，何用不监。【卒，尽也。斩，断也。监，视也。天下之诸侯，日相侵伐，其国已尽绝灭，汝何用为职，不监察之。】
正月，大夫刺幽王也。
正月繁霜，我心忧伤，【正月，夏之四月也。繁，多也。夏之四月霜多，急恒寒若之异，伤害万物，故我心为之忧伤也。】民之讹言，亦孔之将，【将，大也。讹，僞也。人以僞言相陷入，使王行酷暴之刑，致此灾异，故言甚大。】谓天盖高，不敢不局，谓地盖厚，不敢不蹐，【局，曲也。蹐，累足也。此民疾苦王政，上下皆可畏之言也。】哀今之人，胡为虺蜴，【虺蜴之性，见人则走，哀哉。今之人，何为如是，伤时政也。】燎之方扬，宁或烕之，【烕之以水也。燎之方盛之时，炎炽熛怒，宁有能灭息之者䣀言无有也。以无有喻有之者为甚也。】赫赫宗周，褒姒烕之。【宗周，镐京也。褒，国名也。姒，姓也。烕，灭也。有褒之女，幽王惑焉而以为后，诗人知其必灭周也。】
十月之交，大夫刺幽王也。
十月之交，朔日辛卯，日有蚀之，亦孔之丑，【之交，日月之交会也。丑，恶也。周十月，夏之八月也。日食，阴侵阳，臣侵君之象也。日为君，辰为臣，辛，金也。卯，木也。又以卯侵辛，故甚恶之。】彼月而蚀，则维其常，此日而蚀，于何不臧，【臧，善也。】百川沸腾，山冢崒崩，【沸，出也。腾，乘也。山顶曰冡，崒者崔嵬也。百川沸出相乘淩者，由贵小人也。山顶崔嵬者崩，喻君道坏也。】高岸为谷，深谷为陵，【言君子居下，小人处上也。】哀今之人，胡憯莫惩，【憯，曾也。变异如此，祸乱方至，哀哉。今在位之人，何曾无以道德止之。】黾勉从事，不敢告劳，【诗人贤者见时如是，自勉以从王事，虽劳不敢自谓劳，畏刑罚也。】无罪无辜，谗口嚣嚣。【嚣嚣，衆多貌也。时人非有辜罪，其被谗口见椓谮嚣嚣然。】
小旻，大夫刺幽王也。
谋臧不从，不臧覆用，【臧，善也。谋之善者不从之，其不善者，反用之。】我龟既厌，不我告犹，【犹，图也。卜筮数而渎龟，龟灵厌之，不复告其所图之吉凶。】谋夫孔多，是用不集，【集，就也。谋事者衆多而非贤者，是非相夺，莫适可从，故所为不成也。】发言盈庭，谁敢执其咎，【谋事者衆，訩訩满庭，而无能决当是非，事若不成，谁云己当受其咎责者，言小人争智而让过。】如彼筑室于道谋，是用不溃于成，【溃，遂也。如当路筑室，得人而与之谋所为，路人之意不同，故不得遂成也。】不敢暴虎，不敢冯河，人知其一，莫知其他。【冯，淩也。人皆知暴虎冯河立至之害，而无知当畏慎小人，能危亡己也。】
小宛，大夫刺幽王也。
温温恭人，【温温，和柔貌。】如集于木，【恐坠也。】惴惴小心，如临于谷，【恐陨。】战战兢兢，如履薄冰。【衰乱之世，贤人君子虽无罪犹恐惧也。】
小弁，刺幽王也。太子之傅作焉。
踧踧周道，鞠为茂草，【踧踧，平易貌，周道，周室之通道也。鞠，穷也。】我心忧伤，惄焉如擣，假寐永欢，维忧用老，心之忧矣。疢如疾首，【惄，思也。擣，心疾也。不脱冠衣而寐曰假寐，疢，犹病也。】维桑与梓，必恭敬止，【父之所树，己尚不敢不恭敬也。】靡瞻匪父，靡依匪母，不属于毛，不离于里，【此言人无不瞻仰其父取法则者，无不依恃其母以长大者，今我太子独不受父之皮肤之气䣀不处母之胞胎䣀何曾无恩于我也。】无逝我梁，无发我笱，【逝，之也。之人梁，发人笱，此必有盗鱼之罪，以言褒姒以淫色来嬖于王，盗我太子母子之宠也。】我躬不閲，遑恤我后。【念父孝也。念父孝者，太子念王将受谗言不止，我死之后，惧复有被谗者，无如之何，故自决云，身尚不能得自容，何暇乃忧我死之后䣀】
巧言，刺幽王也。大夫伤于谗而作是诗。
乱之初生，僭始既涵，【僭，不信也。涵，同也。王之初生乱萌，羣臣之言，信与不信，尽同之不别。】乱之又生，君子信谗，【君子，斥在位者，信谗人言，是复乱之所生。】君子信盗，乱是用暴，【盗谓小人。】盗言孔甘，乱是用餤。【餤，进也。】
巷伯，刺幽王也。寺人伤于谗而作是诗。【巷伯，奄官，寺人，内小臣。】
萋兮斐兮，成是贝锦，【兴也。萋斐，文章貌，贝锦，锦文，兴者，喻谗人集作己过以成于罪，犹女工之集采色成锦文也。】彼谮人者，亦已太甚，【太甚者，谓使己得重罪。】取彼谮人，投畀豺虎，豺虎不食，投畀有北，【北方寒凉而不毛也。】有北不受，投畀有昊。【昊，昊天也。与昊天使制其罪也。】
谷风，刺幽王也。天下俗薄，朋友道绝焉。
习习谷风，维风及雨，【与也。风雨相感，朋友相须，风而有雨则润泽行，喻朋友同志则恩爱成。】将恐将惧，维予与汝，【将，且也。恐惧，喻遭厄难也。】将安将乐，汝转弃予，【汝今已志达而安乐，而弃恩忘旧，薄之甚也。】忘我大德，思我小怨。【大德，切嗟以道，相成之谓也。】
蓼莪，刺幽王也。民人劳苦，孝子不得终养尔。
蓼蓼者莪，匪莪伊蒿，【兴也。蓼蓼，长大貌也。莪已蓼蓼长大，我视之反谓之蒿，兴者，喻忧思心不精识其事也。】哀哀父母，生我劬劳，【哀哀者，恨不得终养父母，报其生长己之苦也。】无父何怙，无母何恃，出则衔恤，入则靡至，【恤，忧也。孝子之心，怙恃父母，依依然以为不可斯须无也。出门则思之忧，旋入门又不见，如入无所至也。】父兮生我，母兮鞠我，拊我畜我，长我育我，顾我复我，出入腹我，【鞠，养也。顾，旋视也。复，反覆也。腹，怀抱。】欲报之德，昊天罔极。【之犹是也。我欲报父母是德，昊天䦈心无极也。】
北山，大夫刺幽王也。役使不均，己劳于从事而不得养其父母焉。
溥天之下，莫非王土，率土之滨，莫非王臣，【此言王之土地广大矣。王之臣又衆矣。何求而不得，何使而不行䣀】大夫不均，我从事独贤，【贤，劳也。】或燕燕以居息，【燕燕，安息貌也。】或尽瘁以事国，【尽力劳病以从国事。】或息偃在床，或不已于行，【不已，犹不止也。】或栖迟偃仰，或王事鞅掌，【鞅，犹荷也。掌，谓捧持之也。负荷捧持以趋走，言促遽也。】或耽乐饮酒，或惨惨畏咎。【咎犹罪过。】
青蝇，大夫刺幽王也。
营营青蝇，止于樊，【兴也。营营，往来貌，樊，藩也。兴者，蝇之为虫，污白使黑，污黑使白，喻谗佞之人，变乱善恶也。止于藩，欲外之，令远物也。】恺悌君子，无信谗言，【恺悌，乐易也。】营营青蝇，止于棘，谗人罔极，交乱四国。【极犹已也。】
宾之初筵，衞武公刺时也。幽王荒废，媟近小人，饮酒无度，天下化之，君臣上下，沈榷«液，武公既入，而作是诗也。【淫液者，饮酒时情态也。言武公入者，入为王卿士也。】
宾之初筵，温温其恭，【温温，和柔也。】其未醉止，威仪反反，曰既醉止，威仪幡幡，舍其坐迁，屡舞仙仙，【反反，言重慎也。幡幡，失威仪也。仙仙，儛也。此言宾初即筵之时，自敕戒以礼，至于旅酬，而小人之态出也。】宾既醉止，载号载呶，乱我笾豆，屡舞僛僛，是曰既醉，不知其邮，侧弁之俄，屡舞傞傞。【号呶，号呼欢呶也。僛僛，儛不能自正也。傞傞，不止也。邮，过也。侧，倾也。俄，倾貌也。】
采菽，刺幽王也。侮慢诸侯，诸侯来朝，不能锡命以礼，数徵会之而无信义，君子见徵而思古焉。
采菽采菽，筐之筥之，【菽所以芼大牢而待君子也。】君子来朝，何锡与之，虽无与之，路车乘马。【君子，谓诸侯也。赐诸侯以车马，言虽无与之，尚以为薄也。】
角弓，父兄刺幽王也。不亲九族而好谗佞，骨肉相怨，故作是诗也。
騂騂角弓，翩其反矣。【兴也。騂騂，调和也。不善绁檠巧用，则翩然而反，兴者，喻王与九族不以恩礼御待之，则使之多怨心。】兄弟婚姻，无胥远矣。【胥，相也。骨肉之亲，当相亲无相疏远，相疏远则以亲亲之望，易以成怨也。】尔之远矣。民胥然矣。尔之教矣。民胥效矣。【尔，汝，尔幽王也。胥，皆也。言王汝不亲骨肉，则天下之人皆如斯，汝之教令无善无恶，所尚者天下之人皆学之，言上之化下，不可不慎也。】
菀柳，刺幽王也。暴虐而刑罚不中，诸侯皆不欲朝，言王者之不可朝事也。
有菀者柳，不尚息焉。【尚，庶几也。有菀然枝叶茂盛之柳，行路之人，岂有不庶几欲就之止息䣀兴者，喻王有盛德，则天下皆庶几愿往朝焉。忧今不然也。】俾予靖之，后予极焉。【靖，谋也。俾，使也。极，诛也。假使我朝王，王留我，使我谋政事，王信谗，不察功考绩，后反诛放我，是言王刑罚不中，不可朝事。】
隰桑，刺幽王也。小人在位，君子在野，思见君子，尽心以事之也。
隰桑有阿，其叶有难，【隰中之桑，枝条阿然长美，其叶又茂盛，可以庇勋人，兴者，喻时贤人君子不用而野处，有覆养之德也。】既见君子，其乐如何，【思在野之君子而得见其在位，我喜乐无度也。】心䧈±矣。遐不谓矣。中心臧之，何日忘之。【遐，远也。谓，勤也。臧，善也。我心爱此君子，虽远在野，岂能不勤思之䣀我心善此君子，又诚不能忘也。】
白华，周人刺幽后也。幽王娶申女以为后，又得褒姒而黜申后，故下国化之，以妾为妻，以孽代宗，而王弗能治。【申，姜姓之国，孽，支庶也。宗，适子也。王不能治，己不正故也。】
英英白云，露彼菅茅，【英英，白云貌，白云下露，养彼可以为菅之茅，使与白华之菅，可相乱易，犹天之下妖气生褒姒，使申后见黜也。】天步艰难，之子不犹，【步，行也。犹，图也。天行此艰难之妖久矣。王不图其变之所由，昔夏之衰，有二龙之妖，卜藏其漦，周厉王发而观之，化为玄鼋，童女遇之，当宣王之时而生女，惧而弃之，后褒人有狱而入之幽王，幽王嬖之，是谓褒姒。】鼓钟于宫，声闻于外，【王失礼于内，而下国闻知而化之，王弗能治，如呜钟鼓于宫中，而欲使外人不闻，亦不可得也。】念子懆懆，视我迈迈。【迈迈，不悦也。言申后之忠于王也。念之懆懆然，欲谏正之，王反不悦于其所言。】
何草不黄，下国刺幽王也。四夷交侵，中国背叛，用兵不息，视民如禽兽，君子忧之，故作是诗也。
何草不黄，何日不行，【用兵不息，军旅自岁始草生而出，至岁晚矣。何草而不黄䣀草皆黄矣。于是闲将率何日不行䣀言常行劳苦甚也。】何人不将，经营四方，【言万民无不从役者也。】匪兕匪虎，率彼旷野，【兕虎，野兽也。旷，空也。兕虎者，以比战士也。】哀我徵夫，朝夕不暇。
《大雅》
文王，文王受命作周也。【受命，受天命而王天下，制立周邦。】
文王在上，于昭于天，【在上，在民上也。于，欢辞也。昭，见，文王初为西伯，有功于民，其德著见于天，故天命之以为王也。】周虽旧邦，其命惟新，【乃新在文王也。】济济多士，文王以宁，【济济，多威仪也。】商之孙子，其丽不亿，上帝既命，侯于周服，【丽，数也。商之孙子，其数不徒亿，多言之也。至天已命文王之后，乃为君于周之九服之中，言衆之不如德也。】侯服于周，天命靡常，【则见天命之无常也。无常者，善则就之，恶则去之。】殷士肤敏，祼将于京。【殷士，殷侯也。肤，美也。敏，疾也。祼，灌鬯也。将，行也。殷之臣壮美而敏，来助周祭也。】
大明，文王有明德，故天复命武王也。【二圣相承，其明德日广大，故曰大明也。】
明明在下，赫赫在上，【明明，察也。文王之德，明明在于下，故赫赫然著见于天。】天难忱斯，不易维王，天位殷嫡，使不挟四方，【忱，信也。挟，达也。天意难信矣。不可改易者天子也。今纣居王位，而又殷之正嫡，以其为恶，乃绝弃之，使教令不行于四方，四方共叛之，是天命无常，唯德是与耳。】维此文王，小心翼翼，昭事上帝，聿怀多福，厥德不回，以受方国。【回，违也。小心翼翼，恭慎貌也。聿，述也。怀，思也。方国，四方来附者也。】
思齐，文王所以圣也。【言其非但天性，德有所由成也。】
思齐大任，文王之母，思媚周姜，京室之妇，【齐，庄也。媚，爱也。周姜，大姜，京室，王室也。常思庄敬者太任也。乃为文王之母，又常思爱大姜之配大王之礼，以为京室之妇，言其德行纯备，以生圣子。】大姒嗣徽音，则百斯男，【大姒，文王之妃也。大姒十子，衆妾则宜百子也。徽，美也。嗣大任之美音，谓续行其善教令。】刑于寡妻，至于兄弟，以御于家邦。【刑，法也。寡妻，寡有之妻，言贤也。御，治也。文王以礼法接待其妻，至于其宗族，以此又能为政治于家邦。】
灵台，民始附也。文王受命，而民乐其有灵德以及鸟兽昆虫焉。【文王受命而作邑于丰，立灵台也。】
经始灵台，经之营之，庶民攻之，不日成之，【文王应天命，度始灵台之基趾，营表其位，衆民则筑作，不设期日而成之，言说文王之德，劝其事，忘己劳也。】经始勿亟，庶民子来。【亟，急也。经始灵台之基趾，非有急成之意，衆民各以子成父事而来攻之。】
行苇，忠厚也。周家忠厚，仁及草木，故能内睦于九族，外尊事黄耇，养老乞言，以成其福禄焉。【乞言，从求善言，可以为政者也。】
敦彼行苇，羊牛勿践履，方苞方体，维叶泥泥，【敦，聚貌也。行，道也。叶初生泥泥然，苞，茂也。体，成形也。敦敦然道旁之苇，牧羊牛者无使蹈履折伤之，草物方茂盛，以其终将为人用，故周之先王，为此爱之，况于其人䣀】黄耇台背，以引以翼，【台之言鲐也。大老，则背有鲐文也。既告老人，及其来也。以礼引之，以礼翼之，在其前曰引，在其旁曰翼也。】寿考维祺，以介景福。【祺，吉，介，助也。养老人而得吉，所以助大福也。】
假乐，嘉成王也。
假乐君子，显显令德，宜民宜人，受禄于天，【假，嘉也。宜民宜人，宜安民，宜官人也。天嘉乐成王有光光之善德，安民官人，皆得其宜，以受福禄于天也。】干禄百福，子孙千亿，穆穆皇皇，宜君宜王，【宜君王天下也。干，求也。成王行显显之令德，求禄得百福，其子孙亦勤行而求之，得禄千亿，故或为诸侯，或为天子，言皆相勖以道也。】不愆不忘，率由旧章。【愆，过也。率，循也。成王之令德，不过误，不遗失，循用旧典之文章，谓周公之礼法。】
民劳，召穆公刺厉王也。
民亦劳止，汔可小康，惠此中国，以绥四方，汔【，几也。康，绥，皆安也。惠，爱也。今周民疲劳矣。王几可小安之䣀爱此京师之人，以安天下，京师者，诸夏之根本也。】
板，凡伯刺厉王也。
上帝板板，下民卒瘅，出话不然，为犹不远，【板，反也。上帝以称王者，瘅，病也。话，善言也。犹，谋也。王为政反先王与天之道，天下民尽瘅，其出善言而不行之也。以此为谋，不能远图，不知祸之将至也。】犹之不远，是用大谏，【王之谋不能图远，用是故我大谏王也。】介人维藩，太师维垣，大邦维屛，太宗维翰，【介，善也。藩，屏也。垣，墙也。翰，干也。太师，三公也。大邦，成国诸侯也。太宗，王之同姓世嫡子也。王当用公卿诸侯及宗室之贵者为藩屏垣干，为辅弼，无疏远之也。】怀德维宁，宗子维城，无俾城坏，无独斯畏。【怀，和也。斯，离也。和汝德，无行酷暴之政，以安汝国，以是为宗子之城，使免于难，宗子城坏，则乖离而汝独居而畏矣。宗子，适子也。】
荡，召穆公伤周室大坏也。厉王无道，天下荡荡，无纲纪文章，故作是诗也。
荡荡上帝，下民之辟，【上帝以托君王也。辟，君也。荡荡，言法度废坏之貌也。厉王乃以此居人上，为天下之君，言其无可则像之甚也。】疾威上帝，其命多僻，【疾，病人矣。威，罪人矣。疾病人者，重赋敛也。威罪人者，峻刑法也。其政教又多邪僻不由旧章也。】天生烝民，其命匪谌，靡不有初，鲜克有终，【天之生此衆民，其教道之，非当以诚信使之忠厚䣀今则不然，民始皆庶几于善道，后更化于恶俗也。】既愆尔止，靡明靡晦，式号式呼，俾昼作夜，【使昼为夜也。愆，过也。汝既过于沈槟£。又不为明晦有止息也。醉则号呼相效，用昼日作夜，不视政事也。】文王曰：咨咨汝殷商，匪上帝不时，殷不用旧，【此言纣之乱，非其生不得其时，乃不用先王之故法之所致也。】虽无老成人，尚有典刑，【老成人，谓若伊尹，伊陟，臣扈之属也。虽无此臣，犹有常事故法可案用。】曾是莫听，大命以倾，【莫，无也。朝廷君臣皆任喜怒，曾无用典刑治事者，以至诛灭也。】殷鉴不远，在夏后之世。【此言殷之明镜不远也。近在夏后之世，谓汤诛桀也。后武王诛纣，今之王何以不用为戒䣀】
抑，衞武公刺厉王也。亦以自警也。
无兢维人，四方其训之，有觉德行，四国顺之，【无竞，竞也。训，教也。觉，直也。竞，强也。人君为政，无强于得贤人，得贤人，则天下教化于其俗，有大德行，则天下顺从其政，言在上所以倡道之。】敬慎威仪，维民之则，【则，法也。】慎尔出话，敬尔威仪，无不柔嘉，【话，善言也。谓教令也。】白圭之玷，尚可磨也。斯言之玷不可为。【玷，缺也。斯，此也。玉之玷缺尚可磨鑢而平，人君政教一失，谁能反复之也。】
桑柔，芮伯刺厉王也。【芮伯，王卿士也。】
忧心殷殷，念我土宇，我生不辰，逢天僤怒，自西徂东，靡所定处，【宇，居也。僤，厚也。此士卒从军久不息，劳苦自伤之言也。】人亦有言，进退维谷，【谷，穷也。前无明君，却迫罪役，故穷也。】维此良人，弗求弗迪，维彼忍心，是顾是复，【迪，进也。良，善也。国有善人，王不求索，不进用之，有忍为恶之心者，王反顾念而重复之，言其忽贤者，爱小人也。】大风有隧，贪人败类，听言则对，诵言如醉。【类，犹等夷也。贪恶之人，见道听之言，则应答之，见诵诗书之言，则眠卧如醉，君居上位而行如此，人或效之也。】
云汉，仍叔美宣王也。宣王承厉王之烈，内有拨乱之志，遇灾而惧，侧身修行，欲消去之，天下喜于王化复行，百姓见忧，故作是诗也。【仍叔，周大夫也。】
倬彼云汉，昭回于天，【云汉，谓天河也。昭，光也。倬然，天河水气也。精光转运于天，时旱渴雨，故宣王夜仰视天河望其候也。】王曰于䣀何辜今之人，天降丧乱，饥馑荐臻，【荐，重也。臻，至也。辜，罪也。王忧旱而嗟欢云，何罪与，今时天下之人，天仍下旱灾，亡乱之道，饥馑之害，复重至也。】靡神不举，靡爱斯牲，圭璧既卒，宁莫我听。【靡，莫，皆无也。言王为旱之故，求于羣神，无不祭也。无所爱于三牲也。礼神之圭璧，又已尽矣。曾无听聆我之精诚而兴云雨者与。】
崧高，尹吉甫美宣王也。天下复平，能建国亲诸侯，褒赏申伯焉。【尹吉甫，申伯，皆周之卿士也。】
维岳降神，生甫及申，维申及甫，维周之翰，【翰，干也。申，申伯也。甫，甫侯也。皆以贤知入为周之桢干之臣也。】申伯之德，柔惠且直，揉此万邦，闻于四国。【揉，顺也。四国，犹言四方也。】
烝民，尹吉甫美宣王也。任贤使能，周室中兴焉。
天生烝民，好是懿德，【天之生衆民，莫不好有美德之人也。】天监有周，昭假于下，保兹天子，生仲山甫，【监，视也。假，至也。天视周室之政教，其光明乃至于下，谓及于衆民也。天安爱此天子宣王，故生仲山甫使佐也。】仲山甫之德，柔嘉维则，令仪令色，小心翼翼，【嘉，美也。令，善也。善威仪，善颜色，容貌翼翼然，恭敬也。】肃肃王命，仲山甫将之，邦国若否，仲山甫明之，【将，行也。若，顺也。顺否犹臧否，谓善恶也。】既明且哲，以保其身，夙夜匪懈，以事一人，【夙，早也。匪，非也。一人，斥天子也。】人亦有言，柔则茹之，刚则吐之，维仲山甫，柔亦不茹，刚亦不吐，不侮鳏寡，不畏强御，人亦有言，德輶如毛，民鲜克举之，我仪图之，【輶，轻也。仪，疋也。人之言云，德甚轻，然而衆人寡能独举之以行者，言政事易耳，人不能行者，无其志也。我与伦疋图之而未能为也。】维仲山甫举之，【仲山甫能独举是德而行之。】訁有阙，维仲山甫补之。【王之职有缺，辄能补之者，仲山甫也。】
瞻仰，凡伯刺幽王大坏也【。
瞻仰昊天，降此大厉，【昊天，斥王也。厉，恶也。】邦靡有定，士民其瘵，【瘵，病也。】人有土田，汝反有之，人有民人，汝覆夺之，【此言王削黜诸侯及卿大夫无罪者也。覆犹反也。】此宜无罪，汝反收之，彼宜有罪，汝覆说之，【收，拘收也。说，放赦也。】哲夫成城，哲妇倾城，【哲，谓多谋虑也。城犹国也。】懿厥哲妇，为枭为鸱，【懿，有所痛伤之声也。枭鸱，恶声之鸟也。喻褒姒之言无善也。】妇有长舌，维厉之阶，乱匪降自天，生自妇人，匪教匪诲，时维妇寺，【寺，近也。长舌，喻多言语也。今王之有此乱政，非从天而下，但从妇人出耳，又非有人教王为乱，语王为恶者，是维近爱妇人，用其言，是故致乱也。】如贾三倍，君子是识，妇无公事，休其蚕织，【妇人无与外政，虽王后犹以蚕织为事，识，知也。贾而有三倍之利者，小人所宜知也。而君子反知之，非其宜也。今妇人休其蚕桑织紝之事，而与朝廷之事，其为非宜，亦犹是也。】不吊不祥，威仪不类，人之云亡，邦国殄瘁。【吊，至也。王之为政，德不能至于天矣。不能致徵祥于神矣。威仪又不善于朝廷矣。贤人皆言奔亡，则天下邦国将尽困病也。】
《周颂》
清庙，祀文王也。周公既成雒邑，朝诸侯，率以祀文王焉。【清庙者，祭有清明之德者之宫也。谓祭文王也。天德清明，文王象也。故祭之而歌此诗也。】
于穆清庙，肃雍显相，【于，欢之辞也。穆，美也。肃，敬也。雍，和，相，助也。显，光也。于䧾哉。周公之祭清庙也。其礼敬且和，又诸侯有光明著见之德者，来助祭之也。】济济多士，秉文之德，对越在天。【对，配也。越，于也。济济之衆士，皆执行文王之德，文王精神已在天矣。犹配顺其素行，如生存焉。】
振鹭，二王之后来助祭也。【二王，夏，殷也。其后，杞，宋也。】
振鹭于飞，于彼西雍，我客戾止，亦有斯容。【兴也。振，羣飞之貌也。鹭，白鸟也。雍，泽也。客，二王之后也。白鸟集于西雍之泽，言所集得其处也。兴者，喻杞，宋之君，有洁白之德，来助祭于周之庙，得礼之宜也。其至止亦有此容，言威仪之善，如鹭鸟然也。】
雍，禘大祖也。【禘，大祭，大祖，谓文王。】
有来雍雍，至止肃肃，相维辟公，天子穆穆。【相，助也。雍雍，和也。肃肃，敬也。有是来时雍雍然，既至而肃肃然者，乃助王禘祭，百辟与诸侯也。天子是时穆穆然，言得天下之欢心也。】
有客，微子来见于祖庙也。【微子代殷后，既受命，来朝见之也。】
有客有客，亦白其马。【殷尚白也。】
敬之，羣臣进戒嗣王也。
敬之敬之，天维显思，命不易哉。无曰高高在上，陟降厥士，日监在兹。【显，光也。监，视也。羣臣见王谋即政之事，故因此时。戒之曰：敬之哉。敬之哉。天乃光明，去恶与善，其命吉凶不变易也。无谓天高又高在上，远人而不畏也。天上下其事，谓转运日月，施其所行，日视瞻近在此也。】
《鲁颂》
閟宫，颂僖公之能复周公之宇也。【宇，居。】
王曰叔父，建尔元子，俾侯于鲁，大啓尔宇，为周室辅，【王，成王也。元，首也。宇，居也。成王告周公，叔父我立汝首子，使为君于鲁，谓欲封伯禽也。以为周公后也。大开汝居，以为周家辅，谓封以方七百里也。】乃命鲁公，俾侯于东，赐之山川，土田附庸。【既告周公，乃策命伯禽使为君于东，加赐之以山川土田及附庸，令专统之也。】
《商颂》
长发，大禘也。【大禘，郊祭天也。】
汤降不迟，圣敬日跻，昭假迟迟，上帝是祗，帝命式于九围，【不迟，言疾也。跻，升也。九围，九州也。降，下也。假，暇也。祗，敬也。式，用也。汤之下士尊贤甚疾，其圣敬之德日进，然而能以其聪明，宽暇天下之人迟迟然，言其急于己而缓于人也。天用是故爱敬之，天于是又命之使用事于天下，言王之。】不兢不絿，不刚不柔，敷政优优，百禄是遒。【絿，急也。优优，和也。遒，聚也。】
殷武，祀高宗也。
天命降监，下民有严，不僭不滥，不敢怠遑，命于下国，封建厥福，【不僭不滥，赏不僭，刑不滥也。封，大也。遑，暇也。天命乃下视，下民有严显之君，能明德慎罚，不敢怠惰自暇于政事者，则命之于小国，以为天子，大立其福，谓命汤使由七十里王天下也。】商邑翼翼，四方之极。【商邑，京师也。极，中也。商邑之礼俗，翼翼然可则效，乃四方之中正也。】

[book_title]卷五
《春秋左氏传中》
《宣公》
二年，郑公子归生伐宋，宋华元御之，将战，华元杀羊食士，其御羊斟不与，及战。曰：畴昔之羊，子为政，【畴昔犹前日也。】今日之事，我为政，与入郑师，故败。
晋灵公不君，【失君道。】厚敛以雕墙，【雕，画也。】从台上弹人而观其避丸也。宰夫胹熊蹯不熟，杀之，置诸畚，使妇人载以过朝，【畚，筥属。】赵盾，士季患之，将谏。士季曰：谏而不入，则莫之继也会请先，不入则子继之，三进，及溜，而后视之，【士季，随会也。三进三伏，公不省而又前也。公知欲谏，故佯不视。】曰：吾知所过矣。将改之。稽首而对曰：人谁无过，过而能改，善莫大焉。诗，曰：靡不有初，鲜克有终，夫如是，则能补过者鲜矣。君能有终，则社稷之固也。岂唯羣臣赖之，犹不改，宣子骤谏，公患之，使锄麑贼之，【锄麑力士。】晨往，寝门辟矣。盛服将朝，尚早，坐而假寐，【不解衣冠而睡。】麑退。叹而言曰：不忘恭敬，民之主也。贼民之主，不忠，弃君之命，不信，有一于此，不如死，触槐而死，【槐，赵盾庭树。】晋侯饮赵盾酒，伏甲将攻之，其右提弥明知之，【右，车右。】趋登曰：臣侍宴，过三爵，非礼，遂扶以下，公嗾夫獒焉。明搏而杀之，【獒，猛犬也。】盾曰：弃人用犬，虽猛何为，【责公不养士，而更以犬为己用也。】鬪且出，赵穿攻灵公于桃园，【穿，赵盾之从父昆弟子。】宣子未出山而复，【晋境之山也。盾出奔，闻公弑而还。】大史书曰：赵盾杀其君，以示于朝。宣子曰：不然。对曰：子为正卿，亡不越境，反不讨贼，非子而谁。孔子曰：董狐，古之良史也。书法不隐，【不隐盾之罪。】赵宣子古之良大夫也。为法受恶。【善其为法屈也。】
三年，楚子伐陆浑之戎，遂至于雒，观兵于周疆，定王使王孙满劳楚子，【王孙满，周大夫。】楚子问鼎之大小轻重焉。【示欲逼周取天下也。】对曰：在德不在鼎，昔夏之方有德也。【禹之世也。】远方图物，【图画山川奇异之物而献之。】贡金九牧，【使九州之牧贡金。】铸鼎象物，【象所图物。】使民知神奸，【图鬼神百物之形，使民逆备之。】故民入川泽山林，魑魅罔两，【魑，山神，魅，怪物，罔两，水神也。】莫能逢之，【逢，遇。】用能协于上下，以承天休，【民无灾害，则上下和而受天佑。】桀有昏德，鼎迁于商，商纣暴虐，鼎迁于周，德之休明，虽小，重，【不可迁。】其奸回昏乱，虽大，轻也。【言可移。】天祚明德，有所底止，【底，致。】周德虽衰，天命未改，鼎之轻重，未可问也。
四年，楚子灭若敖氏，其孙箴尹克黄，【箴尹，官名，克黄，子文孙也。】使于齐，还及宋，闻乱。其人曰：不可以入矣。箴尹曰：弃君之命，独谁受之，君，天也。天可逃乎。遂归复命，自拘于司败，王思子文之治楚国也。曰：子文无后，何以劝善，使复其所。
十一年，楚子伐陈，【十年，夏徵舒弑君也。】谓陈人无动，将讨于少西氏矣。【少西，徵舒之祖，子夏之名。】遂入陈，杀夏徵舒，因县陈，【灭陈以为楚县。】申叔时使于齐，反。复命而退王使让之曰：夏徵舒为不道，弑其君，寡人以诸侯讨而戮之，诸侯县公皆庆寡人，【楚县大夫皆僭称公。】汝独不庆寡人，何故。对曰：夏徵舒弑其君，其罪大矣。讨而戮之，君之义也。抑人亦有言曰：牵牛以蹊人之田，【抑，辞也。蹊，径也。】而夺之牛，牵牛以蹊者，信有罪矣。而夺之牛，罚已重矣。诸侯之从也。曰讨有罪也。今县陈，贪其富也。以讨召诸侯，而以贪归之，无乃不可乎。王曰：善哉。吾未之闻也。反之，可乎。对曰：可哉。吾侪小人，所谓取诸其怀，而与之也。【叔时谦言，小人意浅，谓譬如取人物于其怀而还之，为愈于不还也。】乃复封陈。
十二年，晋师救郑，及河，闻郑既及楚平，桓子欲还，【桓子，林父。】随武子曰：善，【武子，士会也。】会闻用师，观舋而动，【舋，罪也。】德刑政事典礼不易不可敌也楚君讨郑怒其贰，而哀其卑，叛而伐之，服而舍之，德刑成矣。伐叛，刑也。柔服，德也。二者立矣。昔岁入陈，【讨徵舒。】今兹入郑，民不罢劳，君无怨讟，【讟谤也。】政有经矣。【经常也。】商农工贾，不败其业，而卒乘辑睦，【步曰卒，车曰乘。】事不奸矣。【奸，犯也。】蒍敖为宰，择楚国之令典，【宰，令尹，蒍敖，孙叔敖。】百官象物而动，军政不戒而备，【物，犹类也。戒，敕令也。】能用典矣。其君之举也。内姓选于亲，外姓选于旧，【言亲疏并用也。】举不失德，赏不失劳，君子小人，物有服章，【尊卑别也。】贵有常尊，贱有等威，【威仪有等差也。】礼不逆矣。德立刑行，政成事时，典从礼顺，若之何敌之，见可而进，知难而退，军之善政也。兼弱攻昧，武之善经也。【昧，昏乱也。经，法。】子姑整军，而经武乎。【姑，且。】犹有弱而昧者，何必楚。彘子曰：不可，【彘子，先榖。】成师以出，闻敌强而退，非夫也非丈夫，师遂济，楚子北，师次于管，【荧阳有管城。】郑皇戌使如晋师。曰：楚师骤胜而骄，其师老矣。子击之，楚师必败。栾武子曰：【武子，栾书。】楚自克庸以来，【在文十六年。】其君无日不讨国人而训之，【讨治也。】于民生之不易，祸至之无日，戒惧之不可怠，【于，曰也。】在军，无日不讨军实而申儆之，【军实军器。】于胜之不可保，纣之百克，而卒无后。箴之曰：民生在勤，勤则不匮，不可谓骄，【箴，诫也。】先大夫子犯有言。曰：师直为壮，曲为老，我不德，而徼怨于楚，我曲楚直，不可谓老。【不德，谓以力争诸侯也。徼，要也。】
郑不可从，楚人遂疾进师，乘晋军，桓子不知所为。鼓于军中曰：先济者有赏，中军，下军争舟，舟中之指可掬。潘党曰：君盍筑武军，【筑军营以彰武功也。】而收晋尸以为京观，【积尸封土其上，谓之京观。】臣闻克敌必示子孙，以无忘武功。楚子曰：非尔所知也。夫文，止戈为武，【文，字也。】武王克商，作颂。曰：载戢干戈，载櫜弓矢，【戢，藏也。���櫜，韬也。诗美武王能灭暴乱而息兵也。】夫武，禁暴，戢兵，保大，定功，安民，和衆，丰财者也。【此武七德也。】故使子孙无忘其章，【著之篇章，使子孙不忘也。】今我使二国曝骨，暴矣。观兵以威诸侯，兵不戢矣。暴而不戢，安能保大，犹有晋在，焉得定功，所违民欲犹多，民何安焉。无德而强争诸侯，何以和衆，利人之几，【几危也。】而安人之乱，以为己荣，何以丰财，【兵动则年荒。】武有七德，我无一焉。何以示子孙，其为先君宫，告成事而已，【祀先君，告战胜。】武非吾功也。古者明王伐不敬，取其鲸鲵而封之，以为大戮，于是乎有京观，以惩淫慝，【鲸鲵大鱼名也。以喻不义之人吞食小国也。】今罪无所，【晋罪无所犯。】而民皆尽忠以死君命，又可以为京观乎。晋师归，桓子请死，晋侯欲许之。士贞子谏曰：不可，【贞子，士渥浊。】城濮之役，晋师三日谷，【在僖二十八年。】文公犹有忧色。左右曰：有喜而忧，如有忧而喜乎。【言忧喜失时也。】公曰：得臣犹在，忧未歇也。【歇，尽也。】困兽犹斗，况国相乎。及楚杀子玉，【子玉，得臣也。】公喜而后可知也。【喜见于顔色也。】曰：莫余毒也已，是晋再克，而楚再败也。楚是以再世不竞，【成王至穆王也。】今天或者大警晋也。而又杀林父以重楚胜，其无乃久不竞乎。林父之事君也。进思尽忠，退思补过，社稷之卫也。若之何杀之，夫其败也。如日月之食，何损于明，晋侯使复其位。【言晋景所以不失霸也。】
楚子伐萧。申公巫臣曰：师人多寒，王巡三军，拊而勉之，【拊，抚，慰勉之。】三军之士，皆如挟纩。【纩緜也。言悦以忘寒。】
十五年，楚子伐宋，宋人告急于晋，晋侯欲救之。伯宗曰：不可，【伯宗，晋大夫。】古人有言曰：虽鞭之长，不及马腹，【言非所击。】天方授楚，未可与争，虽晋之强，能违天乎。谚曰：高下在心，【度时制宜也。】川泽纳污，【受污浊也。】山薮藏疾，【山之有林薮，毒害者所居。】瑾瑜匿瑕，【匿亦藏也。虽美玉之质，亦或居藏瑕秽。】国君含垢，天之道也。【晋侯耻不救宋，故伯宗为说小恶不损大德之喻也。】君其待之，【待楚衰也。】乃止，使解扬如宋，使无降楚。曰：晋师悉起，将至，郑人囚而献楚，楚子厚赂之，使反其言，不许，三乃许之，登诸楼车，使呼宋人而告之，【楼车车上望橹。】遂致其君命，楚子将杀之。使与之言曰：尔既许不榖而反之，何故，非我无信，汝则弃之，速即尔刑。对曰：臣闻之，君能制命为义，臣能承命为信，义无二信，【欲为义者不行两信。】信无二命，【欲行信者不受二命。】君之赂臣，不知命也。受命以出，有死无霣，【霣，废队。】又可赂乎。臣之许君，以成命也。【成君命。】死之成命，臣之禄也。寡君有信臣，【己不废命也。】下臣获考，【考，成也。】死又何求，楚子舍之以归。
潞子婴儿之夫人，晋景公之姊也。酆舒为政而杀之，又伤潞子之目，【酆舒，潞相。】晋侯将伐之。诸大夫皆曰：不可，酆舒有三俊才，【俊，绝异也。】不如待后之人。伯宗曰：必伐之，狄有五罪，俊才虽多，何补焉。不祀，一也。耆酒，二也。弃仲章而夺黎氏之地，三也。【仲章，潞贤人，黎氏，黎侯国。】虐我伯姬，四也。伤其君目，五也。怙其俊才，而不以茂德，兹益罪也。后之人或者将敬奉德义，以事神人，而申固其命，【审政令。】若之何待之，不讨有罪。曰：将待后，后有辞而讨焉。无乃不可乎。夫恃才与衆，亡之道也。商纣由之，故灭，天反时为灾，【寒暑易节。】地反物为妖，【羣物失性。】民反德为乱，乱则妖灾生，尽在狄矣。晋侯从之，夏，晋荀林父败赤狄于曲梁，灭潞，晋侯赏桓子狄臣千室，【千家也。】亦赏士伯以瓜衍之县，【士伯，士贞子。】曰：吾获狄土，子之功也。微子，吾丧伯氏矣。【伯，桓子字也。】羊舌职悦是赏也。【职叔向父。】曰：周书，所谓庸庸袛袛者，谓此物也夫，【庸，用也。袛，敬也。言文王能用可用，敬可敬也。】士伯庸中行伯，【言中行伯可用。】君信之，亦庸士伯，此之谓明德矣。文王所以造周，不是过也。率是道也。其何不济。
十六年，晋侯命士会将中军，且为太傅，于是晋国之盗，逃奔于秦，羊舌职曰吾闻之，禹称善人，【称举也。】不善人远，此之谓也。夫善人在上则国无幸民。谚曰：民之多幸，国之不幸，是无善人之谓也。
《成公》
二年，卫侯使孙良夫侵齐，与齐师遇，师败，仲叔于奚救孙桓子，桓子是以免，既，卫人赏之以邑，【赏于奚也。】辞，请曲，【县轩县也。】繁缨以朝，许之，【繁缨，马饰，皆诸侯之服也。】仲尼闻之。曰：惜也。不如多与之邑，唯器与名，不可以假人，器，车服也。名，爵号也君之所司也政之大节也若以假人，与人政也。政亡，则国家从之，不可止也已。
宋文公卒，始厚葬，用蜃炭，益车马，始用徇，【烧蛤为炭，以瘗圹，多埋车焉。用人从葬也。】重器备，【重犹多也。】君子谓，华元，乐举，于是乎不臣，臣，治烦去惑者也。是以伏死而争，今二子者，君生则纵其惑，【谓文十八年杀母弟须。】死则益其侈，是弃君于恶也。何臣之为，【若言何用为臣。】楚之讨陈夏氏也。【在宣十一年。】庄王欲纳夏姬。申公巫臣谏曰：不可，君召诸侯，以讨罪也。今纳夏姬，贪其色也。贪色为淫，淫为大罚，周书。曰：明德慎罚，若兴诸侯，以取大罚，非慎之也。君其图之，王乃止。
六年，晋栾书救郑，与楚师遇于绕角，【绕角，郑地。】楚师还，晋师遂侵蔡，楚公子，申公子成以申，息
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:38:45-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
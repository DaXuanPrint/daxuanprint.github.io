<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,序,引,卷一,卷二,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷一,卷二,卷三,卷四,卷五,卷六,卷七,卷八,诗说解颐全文在线阅读,诗说解颐全文在线下载,大玄古籍书库">
<meta name="description" content="四十卷,明季本著。包括总论二卷,正释三十卷,字义八卷。征引该洽,不肯剽袭前人,多自申其说。其改定前人旧说,必反复援引根据,著明所以然。其解《南山》篇“必告父母”句,以为是鲁桓公告父母之庙;《九罭》篇“公归不复”,以鸿北向,则不复与兴为解;《下泉》篇“郇伯”,以为指郇之继封者而言,“皇父卿士”章,谓以宠任为先后,故崇卑不嫌杂陈;《頍弁》篇的“无几相见”句,为兄弟甥舅自相谓。如此之类,都可备解《诗》的一说。《四库全书总目提要》谓:“虽间伤穿凿,而语率有征。尚非王学末流以狂禅解经者比也。存此一编,使知姚江(王阳">
<title>诗说解颐_季本_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">诗说解颐</span> <br/>
          作者： <span class="inputVal" id="bkauthor">季本</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,经学,完结</span> <br/>
          字数： <span class="inputVal" id="bknum">[book_length]284719</span> <br/>
          说明： <span class="inputVal" id="bkdec">四十卷,明季本著。包括总论二卷,正释三十卷,字义八卷。征引该洽,不肯剽袭前人,多自申其说。其改定前人旧说,必反复援引根据,著明所以然。其解《南山》篇“必告父母”句,以为是鲁桓公告父母之庙;《九罭》篇“公归不复”,以鸿北向,则不复与兴为解;《下泉》篇“郇伯”,以为指郇之继封者而言,“皇父卿士”章,谓以宠任为先后,故崇卑不嫌杂陈;《頍弁》篇的“无几相见”句,为兄弟甥舅自相谓。如此之类,都可备解《诗》的一说。《四库全书总目提要》谓:“虽间伤穿凿,而语率有征。尚非王学末流以狂禅解经者比也。存此一编,使知姚江(王阳明为姚江人)立教之初,其高足弟子研求经传,考究训诂乃如此。亦何尝执‘六经注我’之说,不立言语文字哉。”今存《四库全书》。</span> <br/>
          封面： <span class="inputVal" id="bkimg">Z_5381.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]诗说解颐
[book_author]季本
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,经学,完结
[book_length]284719
[book_dec]四十卷,明季本著。包括总论二卷,正释三十卷,字义八卷。征引该洽,不肯剽袭前人,多自申其说。其改定前人旧说,必反复援引根据,著明所以然。其解《南山》篇“必告父母”句,以为是鲁桓公告父母之庙;《九罭》篇“公归不复”,以鸿北向,则不复与兴为解;《下泉》篇“郇伯”,以为指郇之继封者而言,“皇父卿士”章,谓以宠任为先后,故崇卑不嫌杂陈;《頍弁》篇的“无几相见”句,为兄弟甥舅自相谓。如此之类,都可备解《诗》的一说。《四库全书总目提要》谓:“虽间伤穿凿,而语率有征。尚非王学末流以狂禅解经者比也。存此一编,使知姚江(王阳明为姚江人)立教之初,其高足弟子研求经传,考究训诂乃如此。亦何尝执‘六经注我’之说,不立言语文字哉。”今存《四库全书》。
[book_img]Z_5381.jpg


[book_chapter]序

[book_title]提要
钦定四库全书　　　　经部三
诗説解颐　　　　　　诗类
提要
【臣】等谨案诗説解颐四十卷明季本撰本字明德号彭山防稽人治丁丑进士官至长沙府知府本师事王守仁著书数百万言皆发其师説是书其一也凡为总论二卷正释三十卷字义八卷大抵多出新意不肯剽袭前人而徴引该洽足以自申其所见凡书中改定旧説者必反复援据务明着其所以然如以南山篇之必告父母句为鲁桓告父母之庙九罭篇之公归不复句谓以鸿北向则不复为兴下泉篇之郇伯为指郇之继封者而言皇父卿士章谓以宠任为先后故崇卑不嫌襍陈頍弁篇之无几相见句为兄弟甥舅自相谓如斯之类皆足于集传之外备説诗之一解
钦定诗经传説彚纂亦颇引用之虽间伤穿凿而义多徴实究非王学末流以空谈求胜者比也明洪武中大学士朱善作诗解颐四卷名与本此书相同然推陈出新则本此书较善多心得焉乾隆四十二年八月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆　费　墀

[book_title]序
诗遭秦火全经不存世儒拾于煨烬之余缀为三百五篇之数非古经也春秋诸大夫所赋之诗如野有蔓草之类所谓乱世之音也此乃孔子未正乐之前流于民俗习而不知正其在所删者班固乃谓诗三百五篇遭秦火而全者以其讽诵不独在竹帛故也失经意甚矣诗之失传大抵如此汉初言诗者齐鲁韩毛四家而毛氏之传自谓出于子夏着之为传始露萌芽至于郑力主毛説而为笺以发其意于是毛诗行而三家之説废矣自兹迄宋莫不宗毛小序之言据为定案谓学诗而不求序犹入室而不由户也故虽大儒如程子尝以已见发眀其意而亦不以其説为非则若其传真出于子夏者矣惟郑夹漈作辩妄以诋小序而朱子取之亦为辩説一洗序説之陋而又为集传以详解之可谓有功于诗学矣特其所见犹泥旧闻而诗之大意不防超然悉防于言表则反有以起人复寻毛旧如东莱吕氏之读诗记者矣夫东莱朱子之同志也而犹不防信从则何以俟圣人于百世哉隋王通以诸侯不贡诗天子不采风乐官不达雅国史不眀变而作续诗是经尚可续而况于传乎张子曰置心平易然后可以言诗涵泳从容则忽不自知其解頥矣此説诗者以意逆志之宗防而诗传之所以可续也苟得其意而于诗学少补分毫则其为説虽朱子亦当谓其防继志矣庶防一解頥焉自汉匡衡传载匡説诗解人頥之语而宋范防义国朝朱善皆以解頥名诗説则解頥者释经旧名也今愚亦以是名书其名同其义不相袭也盖于旧説多所破之而一以经文为主书有总论二卷以提其纲正释三十卷则説正经者也别为字义八卷附于其后以补正説之所未备而性情之本名物之详一览可尽矣嘉靖丁巳嵗三月既望绍兴彭山季本书
[book_chapter]诗说解颐总论

[book_title]引
诗说解頥总论引
予辑诗说解頥有正释三十卷字义八卷比诸家旧説为详然一以经文为主而于旧说多所破之览者或未防悉逹故述总论二卷以冠其端知总论然后知作诗之本义而考见得失由是而读全经则条理分眀可以得其指意之所在而凡与先儒之说有不合者可以照澈而无疑矣故总论者读诗之要诀也今特摘出以便观云
嘉靖壬戌嵗冬十月晦日七十八翁彭山季本识于东郭书斋

[book_title]卷一
钦定四库全书
诗说解頥总论卷一　　　　明　季本　撰
总论
按朱子于诗序有辩说而六义于纲领又详论之今考为总论以见一经大意东莱吕氏读诗记纲领别有诗乐删次及章句音韵训诂传授之目今亦损益其文而附论焉
大小序
郑诗谱大序是子夏作小序是子夏毛公合作陆德明经典释文旧说云后妃之德也至用之邦国焉名闗雎序谓之小序自风风也讫末名为大序今谓此序止是关雎之序总论诗之纲领无大小之异
范后汉书儒林传卫宏字敬仲东海人初九江谢曼卿善毛诗乃为其训宏从曼卿受学因作毛诗序善得风雅之防今传于世
隋经籍志先儒相承谓毛诗序子夏所创毛公及卫敬仲更相润色
程子曰大序是仲尼作又曰国史知得失之迹载其事于篇端然后其义可知今小序之首是已其下乃説诗者之辞而后人所附或有失诗意者或谓国史自作诗亦或有如此者不必尽是自作要之诗皆国史主之也程大昌攷古编范明言卫宏所序者毛传耳则诗之古序非宏也古序之与宏序今混并无别然有可考者凡诗发序两语如关雎后妃之德也世人之谓小序者古序也两语以外续而申之世谓之大序者宏序也郑之释南陔曰子夏序诗篇义合编遭战国至秦而南陔六诗亡毛公作传各引其序冠之篇首故诗虽亡而义犹在也谓序出子夏失其传矣至谓六诗发序两语古尝合编至毛公分冠者之在汉盖亲见也今六序两语之下眀言有义无辞知其为秦火以后见序而不见诗者所为也毛公于诗第为之传不为之序则其申释先后辞义非宏而孰为之也以郑亲见而证先秦故有之序以六序缀语而例三百五篇序语昭昭然白黑分矣
章如愚山堂考索诗之有序自太史采诗之时眀乎得失之迹已叙其美刺之意于篇之首自美刺一言而下意者讲师之説或出于子夏或出于毛公与卫宏之徒非一人之手故其存于诗者文辞重复不然则六亡诗之序何以只存首之一辞如白华孝子防白之类是也盖诗之亡者经师不得而见故其序不详丝衣之序高子曰灵星之尸也以是攷之则诗序附益之辞亦皆非汉儒作眀矣
今按毛诗大序本与关雎序合为一篇无大小之异也故萧统全载此序于文选而谓为卜子夏作其分为大小郑诗谱始言之亦不知其何所起也然亦但以风风也至末为大序至朱子则又以大序止于是为四始诗之至也然则关雎麟趾之化以下仍属于用之邦国焉以为关雎小序皆以意分之耳大序之言杂取礼记周礼之文似皆后人所掇拾而以一国之事言风天下之事言雅又以政之大小为二雅之别则于经义多有不合此决非子夏所作也故韩愈议之而况可谓之作于孔子乎谓大序是仲尼作者程子始言之郑以来无此说也至于小序则其失又甚矣太师陈诗之后虽或国史主之以入载籍未必亲作诗且类为之序而义复多违观其文辞重复非出一人之手盖必经师之所次辑王介甫又独谓诗人所自制尤为臆论如果诗人所自制则得诗本意矣虽子夏亦奚以加焉况未经秦火尚属全经而何其为说多有悖理之甚者邪但诗序篇义旧本合编而毛公为传始分冠各篇乃郑所亲见也则若毛传之所从出而亦秦火以后经生非有得于孔门之宗防者若卫宏则亦附着其说于古序之后者欤余详见朱子诗序辩说○按孔氏曰汉初为传训者皆与经别行三传之文不与经连故石经书公羊传皆无经文艺文志云毛诗经二十九卷毛诗诂训传三十卷是毛为诂训亦与经别也又马融为用礼之注乃云欲省学者两读故具载本文然则后汉以来始就经为注未审此诗引经附传是谁为之其毛诗二十九卷不知并何卷也今观毛氏以古序各冠篇端而篇末又总计章句之数则其以传附经毛氏当自为之故朱子曰序本自为一编别附经后至毛公引以入经盖亦以此非后人所并矣但毛诗诂训传自为一编则不知其并经而言欤或诂训传不以附经而序语则以别编仍附经后欤如此则并经附序者非毛氏也疑亦卫宏所为耳
六义
大序诗有六义焉一曰风二曰赋三曰比四曰兴五曰雅六曰颂上以风化下下以风刺上主文而谲谏言之者无罪闻之者足以戒故曰风至于王道衰礼义废政教失国异政家殊俗而变风变雅作矣国史眀乎得失之迹伤人伦之变哀刑政之苛吟咏性情以风其上逹于事变而怀其旧俗者也故变风发乎情止乎礼义发乎情民之性也止乎礼义先王之泽也是以一国之事系一人之本谓之风言天下之事形四方之风谓之雅雅者正也言王政之所由兴废也政有大小故有小雅焉有大雅焉颂者美盛德之形容以其成功告于神眀者也是为四始诗之至也
今按六义之名本于周礼太师风雅颂谓之三经赋比兴谓之三纬继风而言赋比兴者先即风而见三者之为纬也风者讽也民俗相咏歌之辞有嘉人之善而感动良心者有刺人之恶而感动耻心者皆讽言也雅者正也彼此面相告戒之辞有官僚规诉而属于小者有君臣训谕而属于大者皆正言也颂者容也公也臣子形容功德之辞有称颂先君之德而追思者有称颂时君之德而祝愿者皆公言也亦而陈之而非私讽故与风人歌咏之体不同淫辞不可以为讽邪辞不可以为正谀辞不可以为公但秦火之后诗篇错乱多失故序而又杂以里巷狎邪之言则其义始不明矣详见后删次条下风雅颂体亦有相兼者如崧高列于雅而曰其风肆好是雅兼风也但以作者本在雅非私讽之辞则不可以为风他如鸤鸠之有颂辞是风兼颂也但以作者本在风非面陈之辞则不可以为颂亦各从其类而已非以其音节之异而有三者之分也若吉甫作诵之诵则诵说之诵非祝颂也赋只是直述事由以尽其情状比则即物为喻意在言外然有二义有相继言其事者有全不言其事者兴则因物发端引起下句亦有二义有取于义而发者有因所见而发者各随文求之而已此六者不过见三百篇之纲领体例耳非兴观群怨之所系也华谷严氏乃以风雅颂不为三经而与赋比兴自为三百篇中之六义则太师之言何不并言风雅颂而属赋比兴于风下以见雅颂之同例乎其言亦太好奇矣章句中分别赋比兴之例别见章句音韵条下○序言风防大指得之矣但以一国之事为风天下之事为雅则风亦有关天下之事者雅亦有关一国之事者恐不宜如是之过析也至以王政之大小为小雅大雅之分亦非名雅之本意而颂止告成功于神眀则尚有臣子祝颂其君之德一节将何所属乎此又偏辞也○变风变雅旧说王道盛则风雅皆为正王道衰则风雅皆为变是以时世之盛衰分正变也如文武西周之盛世则为正成康以后治化不及西周则为变耳窃疑之破斧之在豳风淇奥之在卫风缁衣之在郑风车攻之在小雅烝民之在大雅皆歌咏盛德之言不可以为非正而成王望治之时宣王中兴之日平王靖难之初犹存先王之旧而皆谓之为变其心亦近于不广矣夫文武周之盛世也其诗列于乐官者皆周召之手定其正不待言矣然成康之世亦有周召之遗风自此以至宣王中间虽经夷厉之乱而宣王中兴防复文武之业仲山甫尹吉甫诸贤在位其所采之诗必皆可与先王并美未必非周召家法也继宣而为幽王继幽而为平王而始东迁东迁又四十九年而春秋始作春秋之作以诗亡也然则东迁之初虽承幽王之无道而贤人如卫武公郑武公者相继为王卿士则太史所掌之诗未废公论犹存不可以为诗亡而其时太史所采取者固亦瞽蒙之所讽诵必具有成书苟得其旧次无待于孔子之删定而孔子之删定乃为诗亡而发此与诗亡然后春秋作之意实相表里也窃意诗亡之前太史之所采取者以之为正诗亡之后孔子之所删定者以之为变亦可也正变之说本非经文而序说有之亦何所据况今列于风雅之诗意指差讹篇章错乱未必皆得其所乎郑氏缘此遂为诗谱列文武夷厉诸王之世而以周召豳邶诸国分附其下欧阳氏又从而补其残阙不过因序说而强排耳何以必知其然哉至于孔氏为王道衰诸侯有变风王道盛诸侯无正风之说则益赘矣余详见后删次条下○序谓国史眀乎得失之迹伤人伦之变哀刑政之苛吟咏性情以风其上逹于事变而怀其旧俗者也若以为作诗则公卿大夫匹夫匹妇皆得为之而不可专言国史以为诵诗则太师之属瞽蒙之职而亦非国史所防与也朱子既论其非矣然华谷严氏以为古者有采诗之官其巡狩也命太师陈诗以观民风采得之后属之国史国史眀得失之迹谓知诗人所言之意也知其意在于哀伤人伦刑政之失发于情性而吟咏之以风刺其上盖通逹古今之变而思先王之旧也此皆诗人之意唯国史防眀之故题其事迹于篇端也此说于义亦通今姑存之○史迁云关雎之乱以为风始鹿鸣为小雅始文王为大雅始清庙为颂始朱子引以眀四始之义窃谓周南之首关雎固无异议若鹿鸣文王清庙之为三始义则未安古诗散亡之后简编错乱者多矣岂可据此三诗以为始乎盖四始者言风化之所由也○风雅颂之次先后亦有义焉风以感发人之良心也人心正而后有正论故雅次于风朋友正而后君臣正故大雅次小雅君德正而后成功故颂次大雅然皆起于风而风以二南为本鲁商二颂之继周者诸侯之国有圣人之遗风焉亦可颂也周公商王之德异于他国故特举而言之耳商有颂而夏无颂者商则有宋存焉夏则杞不足徴矣详见鲁商本颂下诗乐
书舜典帝曰夔命汝典乐教胄子直而温寛而栗刚而无虐简而无傲诗言志歌永言声依永律和声八音克谐无相夺伦神人以和
书益稷帝曰庶顽防说若不在时候以眀之挞以记之书用识哉欲并生哉工以纳言时而飏之格则承之庸之否则威之
礼记王制天子五年一巡守命太师陈诗以观民风周礼太师教六诗曰风曰赋曰比曰兴曰雅曰颂以六德为之本以六律为之音
瞽蒙掌九德六诗之歌以役太师
周礼大司乐掌成均之法以治建国之学政而以乐教国子
前汉礼乐志周礼自卿大夫师瞽以下皆选有道德之人朝夕习业以教国子国子者卿大夫之子弟也仪礼乡饮酒礼工歌鹿鸣四牡皇皇者华笙南陔白华华黍乃间歌鱼丽笙由庚歌南有嘉鱼笙崇丘歌南山有台笙由仪乃合乐周南关雎葛覃卷耳召南鹊巢采蘩采苹告于乐正曰正歌备
礼记乡饮酒义工入升歌三终主人献之笙入三终主人献之间歌三终合乐三终工告乐备遂出
仪礼乡射礼乃合乐周南关雎葛覃卷耳召南鹊巢采蘩采苹告于乐正曰正歌备
仪礼燕礼工歌鹿鸣四牡皇皇者华笙奏南陔白华华黍乃间歌鱼丽笙由庚歌南有嘉鱼笙崇丘歌南山有台笙由仪遂歌乡乐周南关雎葛覃卷耳召南鹊巢采蘩采苹太师告于乐正曰正歌备
仪礼大射礼乃歌鹿鸣三终乃管新宫三终奏貍首以射
礼记射义天子以驺虞为节诸侯以貍首为节卿大夫以采苹为节士以采蘩为节诗云曽孙侯氏四正具举大夫君子凡以庶士小大莫防御于君所以燕以射则燕则誉
礼记玉藻趋以采齐行以肆夏周旋中规折旋中矩国语叔孙穆子聘于晋晋悼公飨之乐及鹿鸣之三而后拜乐三晋侯使行人问焉对曰夫先乐金奏肆夏繁遏渠天子所以飨元侯也夫歌文王大眀緜则两君相见之乐也皆非使臣之所敢闻也今伶箫咏歌鹿鸣之三君之所以贶使臣臣敢不拜况夫鹿鸣君之所以嘉先君之好也敢不拜嘉四牡君之所以章使臣之勤也敢不拜章皇皇者华君教使臣曰每怀靡及诹谋度询必咨于周敢不拜教
左传僖公二十三年晋公子重耳至秦穆公享之公子赋河水公赋六月赵衰曰重耳拜赐公子降拜稽首公降一级而辞焉衰曰君称所以佐天子者命重耳重耳敢不拜
文公四年秋寗武子来聘公与之宴为赋湛露及彤弓不辞又不答赋使行人私焉对曰昔诸侯朝正于王于是乎赋湛露则天子当阳诸侯用命也诸侯敌王所忾而献其功王于是乎赐之彤弓一彤矢百玈弓矢千以觉报宴今陪臣来继旧好君辱贶之其敢干大礼以自取戾
文公十三年冬公如晋还郑伯与公宴于棐子家赋鸿鴈季文子曰寡君未免于此文子赋四月子家赋载驰之四章文子赋采薇之四章郑伯拜公答拜
成公九年夏季文子如宋致女复命公享之赋韩奕之五章穆姜出于房再拜曰大夫勤辱不忘先君以及嗣君施及未亡人先君犹有望也敢拜大夫之重勤又赋緑衣之卒章而入
成公十二年晋郤至如楚聘且涖盟楚子享之子反相为地室而县焉却至将登金奏作于下惊而走出子反曰日云莫矣寡君须矣吾子其入也賔曰君不忘先君之好施及下臣贶之以大礼重之以备乐如天之福两君相见何以代此下臣不敢子反曰如天之福两君相见无亦唯是一矢以相加遗焉用乐寡君须矣吾子其入也賔曰若让之以一矢祸之大者其何福之为世之治也诸侯间于天子之事则相朝也于是乎有享宴之礼享以训共俭宴以示慈惠共俭以行礼而慈惠以布政政以礼成民是以息百官承事朝而不夕此公侯之所以扞城其民也故诗曰赳赳武夫公侯干城及其乱也诸侯贪冐侵欲不忌争防常以尽其民略其武夫以为已腹心股肱爪牙故诗曰赳赳武夫公侯腹心天下有道则公侯防为民干城而制其腹心乱则反之今吾子之言乱之道也不可以为法然吾子主也至敢不从遂入卒事
襄公八年冬晋范宣子来聘公享之宣子赋摽有梅季武子曰谁敢哉今譬于草木寡君在君君之臭味也欢以承命何时之有武子赋角弓賔将出武子赋彤弓宣子曰城濮之役我先君文公献功于衡雍受彤弓于襄王以为子孙藏匄也先君守官之嗣也敢不承命十四年春防于向为吴谋楚故也范宣子将执戎子驹支对以无罪赋青蝇而退宣子辞焉使即事于防成恺悌也
十六年冬穆叔如晋聘且言齐故曰敝邑之急朝不及夕引领西望曰庶防乎比执事之间恐无及也见中行献子赋祈父献子曰偃知罪矣敢不从执事以同恤社稷而使鲁及此见范宣子赋鸿鴈之卒章宣子曰匄在此敢使鲁无鸠乎
十九年冬十有二月齐及晋平盟于大隧故穆叔防范宣子于柯穆叔赋载驰之四章叔向曰肸敢不承命二十年冬季武子如宋禇师叚逆之以受享赋棠棣之七章以卒宋人重贿之归复命公享之赋鱼丽之卒章公赋南山有台武子去所曰臣不堪也
二十六年夏六月卫侯如晋晋人执而囚之齐侯郑伯为卫侯故如晋晋侯兼享之晋侯赋嘉乐国景子相齐侯赋蓼萧子展相郑伯赋缁衣叔向命晋侯拜二君曰寡君敢拜齐君之安我先君之宗祧也敢拜郑君之不贰也国子使晏平仲私于叔向曰晋君宣其明德于诸侯恤其患而补其阙正其违而治其烦所以为盟主也今为臣执君若之何叔向告赵文子文子以告晋侯晋侯言卫侯之罪使叔向告二君国子赋辔之柔矣子展赋将仲子兮晋侯乃许归卫侯
二十七年春齐庆封来聘其车美孟孙谓叔孙曰庆季之车不亦美乎叔孙曰豹闻之服美不称必以恶终美车何为叔孙与庆封食不敬为赋相防亦不知也宋之盟郑伯享赵孟于垂陇子展伯有子西子产太叔二子石从赵孟曰七子从君以宠武也请皆赋以卒君贶武亦以观七子之志子展赋草虫赵孟曰善哉民之主也抑武也不足以当之伯有赋鹑之贲贲赵孟曰牀第之言不逾阈况在野乎非使人之所得闻也子西赋黍苗之四章赵孟曰寡君在武何防焉子产赋隰桑赵孟曰武请受其卒章子太叔赋野有蔓草赵孟曰吾子之惠也印段赋蟋蟀赵孟曰善哉吾有望矣公孙段赋桑扈赵孟曰匪交匪敖福将焉徃若保是言欲辞福禄得乎
秋楚防罢如晋涖盟晋侯享之将出赋既醉叔向曰防氏之有后于楚国也宜哉承君命不忘敏子荡将知政矣
昭公元年春季武子伐莒取郓楚告于晋请戮其使赵孟固请诸楚楚人许之乃免叔孙令尹享赵孟赋大眀之首章赵孟赋小宛之二章赵孟谓叔向曰令尹自以为王矣
夏四月赵孟叔孙豹曹大夫入于郑郑伯兼享之子皮戒赵孟礼终赋瓠叶子皮遂戒穆叔具五献之笾豆于幕下赵孟辞乃用一献赵孟为客礼终乃宴穆叔赋鹊巢赵孟曰武不堪也又赋采蘩曰小国为蘩大国省穑而用之其何实非命子皮赋野有死麕之卒章赵孟赋常棣且曰吾兄弟比以安尨也可使无吠
二年春晋侯使韩宣子来聘公享之季武子赋緜之卒章韩子赋角弓季武子曰敢拜子之弥缝敝邑寡君有望矣武子赋节之卒章既享宴于季氏有嘉树焉宣子誉之武子曰宿敢不封殖此树以无忘角弓遂赋甘棠宣子曰起不堪也无以及召公宣子遂如齐纳币自齐聘于卫卫享之北宫文子赋淇澳宣子赋木
三年冬十月郑伯如楚子产相楚子享之赋吉日既享子产乃具田备王以田江南之梦
十二年夏宋华定来聘通嗣君也享之为赋蓼萧弗知又不答赋昭子曰必亡宴语之不怀宠光之不宣令德之不知同福之不受将何以在
十六年春三月晋韩起聘于郑夏四月郑六卿饯宣子于郊宣子曰二三君子请皆赋起亦以知郑志子齹赋野有蔓草宣子曰孺子善哉吾有望矣子产赋郑之羔裘宣子曰起不堪也子太叔赋褰裳宣子曰起在此敢勤子至于他人乎子太叔拜宣子曰善哉子之言是不有是事其能终乎子游赋风雨子旗赋有女同车子柳赋萚兮宣子喜曰郑其庶乎二三君子以君命贶起赋不出郑志皆眤燕好也二三君子数世之主也可以无惧矣宣子皆献马焉而赋我将子产拜使五卿皆拜曰吾子靖乱敢不拜德
十七年春小邾穆公来朝公与之宴季平子赋采菽穆公赋菁菁者莪昭子曰不有其国其能乆乎
二十五年春宋公享昭子赋新宫昭子赋车辖
定公四年冬吴入郢楚昭王在随申包胥如秦乞师秦伯辞焉使归就馆对曰寡君越在草莽未获所伏下臣何敢即安立依于庭墙而哭日夜不絶声勺饮不入口七日秦哀公为之赋无衣九顿首而坐秦师乃出论语三家者以雍彻子曰相维辟公天子穆穆奚取于三家之堂
子曰吾自卫反鲁然后乐正雅颂各得其所
朱子曰旧说二南为正风所以用之闺门乡党邦国而化天下十三国为变风则亦领在乐官以时存肄备观省
今按诗长言之则为歌歌则有高下疾徐之节而为声律声律和则为乐诗也者以声之发者而言也乐也者以声之和者而言也诗即乐也播之八音不过谐此歌耳古人之教最重于诗故先王命太师陈诗以观民风取其言之得正者定为雅乐而使人歌之以教国子胄子即国子也于凢人之不德者则使乐工以其所采纳之言飏之于歌以兴起人之善心此虞庭工以纳言时而飏之以观庶顽防说之改过正与太师以六德为本而歌诗以为教者意同诗之教行则人心无不和而神亦应之锡以和平之福矣故曰八音克谐神人以和然则诗之所系岂不大哉○天子巡守命太师采诗观风之云朱子以为诸侯采之以贡于天子天子受之而列于乐官盖本王通诸侯贡诗天子采风之说夫诗由诸侯以贡而天子即受之以列于乐官则是无所去取也假令巡守之际诸侯有不德而讳言其恶壅遏民隐而不以上闻则将何以考之朱子又曰男女相与咏歌以言其情行人振木铎徇路采之此言深得先王采诗之意但所谓行人者当为天子之行人也窃意得诗之后亦必使方伯覆覈其实然后报于天子以行黜陟而乐官可列焉作乐以宣八风太师之职也故使专掌其事太师者天子之太师也孔氏以为诸侯太师则误矣然则何以知方伯之覆覈也观二南之称周召则周召之所考定意可见矣○史迁谓三百五篇孔子皆歌之则古诗篇篇可歌也周南召南可以通用于闺门乡党邦国者也小雅则用之于党类之间大雅则用之于朝廷之上颂则用之于祭祀祝颂之时各有攸主而不可乱惟风则取其言出于性情之正者领于乐官使人咏歌以时肄习而随所用之盖感动人好善恶恶之心者莫近于风故风为通用之乐歌也二南王化之本于修身正家为尤切故以为风之首而学者所宜尽心焉若颂则不得为雅雅则不得为风于此一乱则雅颂失所如晋以肆夏享叔孙豹鲁以湛露彤弓享寗俞三家歌雍以彻此皆僭乱之事也及观左氏载诸大夫赋诗之事有断章取义而理可通者有不可通者有举里巷狎邪之言赋于燕飨之正防者此则郑声之乱雅乐士大夫习而不知者也诗之杂乱甚矣孔子安得而不删诗以正乐哉及考孔子删诗正乐在定公十五年以后而诸大夫之赋诗皆在定公四年以前则其所赋之诗非孔子删正之篇也而可据以为古经之证乎如此则淫诗之列于国风者不可用于家庭不可用于賔客不得不起读者之疑矣故程大昌以为诗有南雅颂而无国风其意以国风不可入乐而以南雅颂为乐名不列于六义之三盖主小雅以雅以南与论语雅颂各得其所之言为论乐者而不知诗即乐也今之国风非孔子之所删若果孔子所删之风安得不入雅乐哉大昌之言亦矫枉过正矣○赋诗断章蒲卢癸之言也后儒于凡引他书以眀义者因有断章取义之说况诗之为教所主在兴讽咏之间易于感发故论语大学中庸孟子论道之言皆引诗以咏叹之然皆切于事理无泛辞也惟礼记孝经出于汉儒之附防者则所引之诗每多泛而不切其后引诗者遂以为无不可通全不知诗意之所在矣正如春秋时晋郤至引赳赳武夫之诗以告子反而以前章为美后章为刺一诗二章文同解异牵强孰甚焉虽诸侯大夫僭赋天子元侯之诗而亦不知其为过也故断章取义可也举其全篇而僭用之此岂诗之本教哉若韩诗外传之断章则借事以眀诗也盖其所传如此又别为一义焉详见说理防编第十卷诗经条下○诗无完经古乐遂废虽有雅颂之名而宗庙朝廷之所用不知其的以何诗今礼家所记者虽略存一二而于礼不合者亦不能无疑焉如射义言天子诸侯大夫士歌诗之节天子以驺虞诸侯以貍首大夫以采苹士以采蘩其说本于周礼乐师驺虞若依贾谊以为虞者囿之司兽及欧阳氏君仁而不尽杀之言用之于天子之射可也貍首之诗今见于射义者亦为射发而曾孙侯氏之云则固诸侯诗也但大夫之用采苹士之用采蘩于义何居若夫歌采齐以节趋歌肆夏以节行似亦非所宜用之乐也乡饮酒礼燕礼皆歌鹿鸣四牡皇皇者华鱼丽南有嘉鱼南山有台夫鹿鸣鱼丽南有嘉鱼本皆燕贤者之诗可以为燕飨通用之乐歌四牡则征夫劳役之辞皇皇者华则使臣临遣之辞南山有台则臣下称美之辞无预于饮燕也得无春秋时雅颂失所诸侯有歌此诗以燕群臣者其音节有传而当时遂以此为常乐邪观晋悼公享叔孙穆子亦歌鹿鸣四牡皇皇者华则可见矣惟其当时之所通用故学记言教初学亦有小雅肄三之说而人遂以为正乐也至于合乐而用关雎葛覃卷耳鹊巢采苹采蘩则益不知其何义焉意古者必有切于事理之诗而今不可考矣其笙歌合乐之节则因事而庶可见焉歌者协比琴瑟有玉磬者则亦鸣之琴瑟与玉磬皆堂上之乐书所谓戞击鸣球抟拊琴瑟以咏是也笙管鼓钟堂下之乐书所谓下管鼗鼓合止柷敔笙镛以间是也歌于堂上谓之升歌贵人声也堂下之乐合奏如商颂所谓鼗鼓渊渊嘒嘒管声既和且平依我磬声乡射礼注所谓合金石丝竹而歌之者谓之合乐歌终而以笙继笙终而后合乐则言笙者乃专主笙也谓南陔白华华黍由庚崇丘由仪为有声无辞是以为笙之曲调也此朱子之确见但既有此名则宜有此诗既有此诗则宜有此歌不曰歌而曰笙又何邪窃意堂上之乐所重人声堂下之乐单取笙而吹之欲其清也亦未有不恊歌者笙而无辞则有无诗之乐何以感发人心邪朱子之説特本于刘原父古无据也大射礼乃管新宫意亦如此盖必以管恊歌主管而言耳孔氏谓吹管者亦吹笙笙管相将亦意凑之说也详见庙制考义庙乐考成条下○新宫貍首辔之柔矣等篇虽仪礼礼记左传所载然皆逸诗也其见于他书如此类者尚多此恐犹有世儒之附防且或孔子已删去之篇未敢尽信但论语素以为绚兮唐棣之华与中庸衣锦尚防数言则孔门之所亲授也而诗皆无之此果见诗之多散失矣而可谓之全经哉
诗说解颐总论卷一

[book_title]卷二
钦定四库全书
诗说解頥总论卷二　　　　明　季本　撰
删次
史记孔子世家古者诗本三千余篇孔子去其重取其可施于礼义者三百五篇皆歌之以求合韶武雅颂之音
孔頴逹曰按书传所引之诗见在者多亡逸者少则孔子所录不容十分去九马迁言古诗三千余篇未可信也据今存及亡诗六篇凡三百一十一篇而史记汉书云三百五篇阙其亡者以见在为数也周召风之正经固当为首自卫而下十有余国编比先后旧无明说左传襄公二十七年吴公子札来聘请观于周乐使工为之歌周南召南曰美哉始基之矣犹未也然勤而不怨矣为之歌邶鄘卫曰羙哉渊乎忧而不困者也吾闻卫康叔武公之德如是是其为卫风乎为之歌王曰羙哉思而不惧其周之东乎为之歌郑曰美哉其细已甚民弗堪也是其先亡乎为之歌齐曰美哉泱泱乎大风也哉表东海者其太公乎国未可量也为之歌豳曰美哉荡乎乐而不淫其周公之东乎为之歌秦曰此之谓夏声夫能夏则大大之至也其周之旧乎为之歌魏曰美哉沨沨乎大而婉险而易行以德辅此则明主也为之歌唐曰思深哉其有陶唐氏之遗民乎不然何忧之逺也非令德之后谁能若是为之歌陈曰国无主其能久乎自郐以下无讥焉为之歌小雅曰美哉思而不贰怨而不言其周德之衰乎犹有先王之遗民焉为之歌大雅曰广哉熙熙乎曲而有直体其文王之德乎为之歌颂曰至矣哉直而不倨曲而不屈迩而不偪逺而不迁而不淫复而不厌衰而不愁乐而不荒用而不匮广而不宣施而不费取而不贪处而不底行而不流五声和八风平节有度守有序盛德之所同也
欧阳氏曰周南召南邶鄘卫王郑齐豳秦魏唐陈曹此孔子未删之前周太师乐歌之次第也周召邶鄘卫王郑齐魏唐秦陈桧曹豳此今诗之次第也周召邶鄘卫桧郑齐魏唐秦陈曹豳王此郑氏诗谱次第也
今按孔子言诗三百而今诗三百一十一篇亡南陔白华华黍由庚崇丘由仪六篇存者实三百五篇史迁以为取于三千余篇之中是十而得一也今诗中国风为国止十五耳如使尽得天下诸侯之诗而删之奚啻十一然文武成康之盛太师已列于乐者必已传于学士大夫如周南召南载文武之诗则先有其名不待孔子删诗而后有也其下昭宣盛时王者之迹未熄命太师采诗以观民风而瞽蒙歌之以待司乐敎国子者皆雅乐也自雅颂失所之后虽或不能无错乱者而旧次亦必有传焉至于东迁日久王道荐衰天子不采诗而诗之散在诸国者非有所传闻访问孔子安得一一而见之宜乎他国之诗固有不及录者矣夫齐楚吴越之变于夷邾滕纪莒之困于弱如此类者或其国无诗或其诗不足录亦无怪乎其不与于国风也然当其盛时称美贤君咏歌同类岂无一言在太师采取之列况宋之有微子卫之有康叔齐之有太公陈之有胡公皆先王时之贤诸侯也其国岂无爱慕之诗如卫武公之淇奥郑武公之缁衣者而今皆无之至于逸诗则随处附见不一而足得非全经之有散失乎且圣人所录以为敎者将以正人兴观群怨之情必皆雅歌如史迁所谓孔子皆歌之以求合韶武雅颂之音者是也而郑卫之音淫哇之语皆得列于国风使颂之者感动邪心则于孔子所谓放郑声思无邪者自相戾矣宋程文简公有言淫诗之传盖出于里巷狎邪诵习之口秦火之后圣经不全汉儒取其里巷之传者补缀其间以足三百篇之数盖皆夫子之所已删而未有能辩之者耳近世王文端公先师阳明王公之说亦然可以见诗之非古经矣季札所叙观乐次第其名数与毛诗相合但不言曹耳然曰自桧以下则固兼之矣郑元诗谱移桧于郑前移王于豳下则以郑并桧封王承豳世各就其类而言耳其叙互有后先本无意义也欧阳氏以季札所叙为周太师乐章之次第则穿凿矣季札之言浮泛虚夸率非正论如以秦为能大魏为明主豳为周公之东小雅为周德之衰皆邪说也况其时诗乐未经孔子删正篇章必多乃欲一时请观似亦难遍而其国数又与毛诗适合无所增损得非左氏之学与毛同出一宗而附防其说欤盖左传出于张苍之家苍为淮南王相稍在大毛公前二家之学盖相闻者也未可遂以左为先秦古书之据若其诸国诸篇编比则秦火之余类多错乱或以风而杂雅或以雅而杂风至于二南三颂皆无旧次可求故郑氏之谱与欧阳子叙次之言皆穿凿之说也
章句音韵
国语闵马父曰昔正考父校啇之名颂十二篇于周太师以那为首其辑之乱曰自古在昔先民有作温恭朝夕执事有恪
论语子曰师挚之始闗雎之乱洋洋乎盈耳哉
孔頴逹曰自古而有篇章之名故那序曰得商颂十二篇东山序曰一章言其完是也句则古者谓之为言论语云诗三百一言以蔽之曰思无邪则以思无邪一句为一言赵简子称子太叔遗我以九言皆以一句为一言也秦汉以来众儒各为训诂乃有句称风雅之篇无一章者颂者述成功以告神故一章而已鲁颂不一章者鲁颂美僖公之事非告神之歌也商颂长发殷武重章者或诗人所作之意不同诗之大体必须依韵其有乖者古人之韵不协耳之兮矣也之类本取以为辞虽在句不以为义故处末者皆字上为韵左右流之寤寐求之其实七兮迨其吉兮之类是也亦有即将助句之字以当韵者是究是图亶其然乎其虚其邪既亟只且之类是也
朱子曰周颂多不协韵
吴棫撰毛诗补音序云诗音旧有九家唐陆德明以已见定为一家之学释文是也所补之音皆陆氏未叶者也叶者悉从陆氏
今按乱者乐之卒章也凡乐始作则其声舒乐记所谓奏以文也曲终则其节急乐记所谓乱以武也史记云闗雎之乱以为风始朱子取之是以首尾三章皆为乱也然观闵马父之言则那之卒章乃为乱辞耳韦昭曰辑成也凡篇章既成撮其大要以为乱辞歌所以节舞如今三节舞曲终乃更变章乱节故谓之乱也○诗之分章多寡不一必不混而无别也但秦火之后散乱者多如周颂清庙八句为一章其始末无所属似有阙文商颂之那以二十二句为一章必是记录者失于圈别说者以为风雅无一章颂以告神故一章然鲁颂及长发殷武各有分章不得不别立一例矣牵强之说何可通乎诗篇之末必总计章句之数皆毛诗之旧也郑氏亦稍有不同如闗雎后二章分作四章章四句今集传仍依旧本及集传另有改正者俱从集传诸国及雅颂之末皆有章句总数及雅颂什计之数亦毛旧也以非大义所闗皆置而不录○诗之有叶韵为谐歌声以入乐也朱子以补音多有刋补而集传已备注矣若周颂清庙之诗不用韵语商颂那之诗叠用三声盖诗人别有此例也今止发明经义未及于乐故不录叶音欲审音者宜于集传考焉○凡赋比兴三体集传每章但总揭赋也比也兴也一语今以三体分属句下如闗雎之参差荇菜左右流之是兴也而窈窕淑女寤寐求之则应兴之语其义以流之二字与求之二字相倡和而求之不得寤寐思服悠哉悠哉辗转反侧四句乃兴意未尽今通谓之兴意也皆分别言之如此类者颇多如行露以谁谓雀无角何以穿我屋兴谁谓女无家何以速我狱而虽速我狱室家不足二句则未尽之兴意也泉水以毖彼泉水亦流于淇兴有懐于卫靡日不思而娈彼诸姬聊与之谋二句则未尽之兴意也淇奥以瞻彼淇奥绿竹猗猗兴有匪君子如切如瑳如琢如磨而瑟兮兮赫兮咺兮有匪君子终不可谖兮四句则未尽之兴意也栢舟以泛彼栢舟在彼中河兴髧彼两髦实维我仪之死矢靡他而母也天只不谅人只二句则未尽之兴意也又有兴语多寡不一者如氓之三章则以桑之未落其叶沃若于嗟鸠兮无食桑椹四句兴于嗟女兮无与士躭二句而士之躭兮犹可说也女之躭兮不可说也四句则未尽之兴意也四章则以桑之落矣其黄而陨二句兴自我徂尔三嵗食贫淇水汤汤渐车帷裳四句而女也不爽士贰其行士也防极二三其德四句则未尽之兴意也五章则以淇则有岸隰则有泮二句兴总角之宴言笑晏晏信誓旦旦不思其反四句而反是不思亦已焉哉二句则未尽之兴意也又有以字相应为兴如小星以二在字二与字之应为兴而寔命不同实命不犹二句则未尽之兴意也扬之水以二之字二不字之应为兴而懐哉懐哉曷月予还归哉则未尽之兴意也荇苇则以勿践履兴莫逺而或肆之筵或授之几则未尽之兴意也凡如此类以文句求之斯得矣
训诂传授
前汉艺文志汉兴鲁申公为诗训诂而齐辕固燕韩生皆为之传三家并立于学官又有毛公之学自谓子夏所传而河间献王好之未得立
后汉儒林传赵人毛苌传诗是为毛诗
孔頴逹曰赵人毛公名苌也谱云鲁人大毛公为诂训传于其家河间献王得而献之以小毛公为博士然则大毛公为其传由小毛公而题毛也
陆德明经典释文吴太常卿徐整曰子夏授高行子高行子授薛仓子薛仓子授帛妙子帛妙子授河间人大毛公大毛公为诗诂训传于家以授赵人小毛公徐坚初学记荀卿授鲁国毛享诂训传以授赵国毛苌时人谓享为大毛公苌为小毛公
前汉儒林传毛公授同国贯长卿长卿授解延年延年为阿武令授徐敖徐敖授九江陈侠
陆玑草木疏陈侠传谢曼卿
后汉儒林传卫宏字敬仲东海人初九江谢曼卿善毛诗宏从曼卿受学后郑作毛诗笺
隋书志齐诗魏代已亡鲁诗亡于西晋韩诗虽存无传之者惟毛诗郑笺至今独立
陆德明经典释文曰郑作毛诗笺申明毛义难三家于是三家遂废矣
今按毛氏之学虽自谓出于子夏然诗序之来毛亦不知起于何人未敢断以为子夏作也至郑则直指古序为子夏作盖亦因毛学出于子夏之言而足成之也夫子夏尝因论诗知学而孔子称其可与言诗又七十子中子夏最后没而其授徒又最多后儒言诗者遂依附之故汉儒纂辑家语因有子夏习于诗而通其义之说子夏在孔门以文学名而其用功实以博学笃志切问近思求仁孔子谓其知诗得非以其得性情于言意之表而非玩心于章句之末者欤今观毛说浅陋牵强往往有难通处子夏之学必不如此虽或得于其徒转授则亦大失其宗矣○鲁申公汉文帝时人辕固景帝时人韩生名婴文帝时人皆为博士或谓子夏四传至荀卿传大毛公此传闻之未有定防者也毛氏之名传亦不的或谓大毛公名亨小毛公名苌或谓苌不知其大毛公欤小毛公欤窃意二毛公必各有名儒林传亦不明指然世有大毛公名享小毛公名苌之说必非无因者今当从之盖大毛公乃为传之人而小毛公则受其传而为河间博士者也毛公作传之后则有郑之笺孔頴逹之防以至于宋皆祖毛诗今之章句是也至朱子始辩毛说之非于是集传行而诗遂不以毛称矣嗟夫诗学之失传久矣所幸遗经尚存是非具列即其辞而防绎之以意逆志当自跃然于心目之间岂待传注而后明哉今于诸篇下首标经防不尽用旧说也庶以见其意不逺于经文而可求焉○宋儒注诗者皆宗小序郑夹漈专诋其说而朱子独从之如将仲子之类今之所谓淫风而非本于旧序者大抵皆夹漈说也世之文士泥于好古以为孔子正乐之时凡不止于礼义无闗于风敎者一切删去今之诗经无淫诗于凡静女木采葛遵大路子衿扬之水防有鹊巢诸诗皆求旧说以解之而以夹漈为误朱子如此则桑中诸篇之录于卫风者义不可通不得不从杨山着衞为狄防之由之说以自救矣夫诗之为敎本道性情与史法之垂鍳戒者不同不必牵合其说也且自幽厉以来诸侯之失道而乱亡者不可胜数而不皆录其所由其说亦有不可尽通者故谓诗无淫风则是而不知滛风之有存者乃为汉儒掇拾增加顾欲强为之解不亦劳乎至其所求之旧说则又主于右经所书之鲁诗或以为鄘诗而杂于衞或以为齐诗而杂于郑其有篇章可稽似非臆说者亦可以见汉时诗篇之有错乱矣夫鲁诗出于汉文帝时而石经蔡邕所书刻在汉末防经兵火不存所传多非邕旧通志略固已辩之岂可取以为先秦古书之据哉故鲁诗已絶虽有一二存者不过附见于他书耳未必得经防也然则义有不通者须于经文中平心玩味以得其意固不可偏执己见而亦安可尽拘旧说邪
诗说解頥总论卷二
[book_chapter]诗说解颐正释

[book_title]卷一
钦定四库全书
诗说解頥正释卷一　　　　明　季本　撰
正释
正释释正经也以别于总论之提大纲字义之尽余意矣
国风
风者讽也民俗私相咏歌之辞有嘉人之善而感动良心者有刺人之恶而感动耻心者皆讽言也闺门乡党邦国可以通用其言宜皆出于性情之正而不可加以淫辞风之有淫辞世儒之所杂入也周南召南文王武王时之诗也邶鄘以下十三国成王以后之诗也天下之国不止十三其间必有贤君可咏歌与舆情之得正者而所载止十三国其诗且多不系于劝戒此理之不可通者也至宋鲁无风则郑氏以为宋王者之后鲁圣人之后是以天子巡狩不陈其诗以礼之夫陈诗以观得失而行黜陟焉此天下之大政也列国诸侯宜皆有风乃以为王者后圣人后而诗独不陈则宋鲁二国之政可以恣行矣又安有此理邪周诗自雅颂二南之外犹有王风鲁虽有颂独不可仍存其风乎今考何彼秾矣定之方中诸篇皆似鲁诗而窜入于他国者不可谓鲁为无风也若宋自微子之后君臣代有贤哲而又谓其无一诗可系于风邪详见总论六义下其诸国序次说见删次下未尽之意于各国下论之他诗杂入者则论于各篇
周南
周召二邑名周即今鳯翔府岐山县以周公之采邑言也召即今鳯翔府鳯翔县以召公之采邑言也二邑本皆文王岐周之地文王迁丰而其地空及武王迁镐于丰之近地而始以岐周故地分二公为采邑郑氏以为文王受命作邑于丰乃分岐邦周召之地为周公旦召公奭之采地则以为文王所赐也周召二公至武王时乃始辅佐在文王时未尝用事也故书君奭歴举文王之臣惟曰虢叔闳夭散宜生泰颠南宫括五人而不及周召安得以岐周地赐之及武王为天子而后使二公分陜以治括地志云今陜州有陜原去州西南二十五里分陜从此原为界理或然也周公治内自陜以西王畿在焉故所主皆国都之事召公治外自陜以东侯服在焉故所主皆诸侯之事而风亦以此分焉文王以诸侯为西伯得专征伐虽三分天下有其二不过言西方人心之归而已然其所治惟在故封若陜外之国则各有诸侯主之文王方当事殷之际小心翼翼安敢尽制其国之事哉至于武王为天子而天下始兼统矣惟以周之先世公刘自翟疆迁豳太王自豳迁岐本自北而南故岐周之地遂以南名武王有天下而陜外东西之国虽尽有之亦但通谓为南犹今北方称中国为南朝也程大昌乃以南为乐名不主自北而南之说夫诗列乐官固为南部然岂二南所以为南之本意哉至于分陜之说公羊以为成王时事先儒盖有疑者而亦无确论惟黄氏以为分陜当在武王得天下之后而二南之系当在二公分陜之后此说得之盖陜内之民渐化者久陜外之民被化者新则周南之诗文王为多而召南之诗武王始备也但文王止为诸侯未尝巡狩采诗而巡狩采诗乃武王时事也采诗之后其在诸国者必以覈实于方伯而召公因以文王时诗并入献之周公之于国都亦然否则二公各辑治内所存文武之诗以成编而使人肄习邪然则二南之诗乃周召二公之所手录也二南之系周召殆以此耳且二公皆圣人也故其所次篇章皆切伦理而二南之敎天下遍行故孔子敎其子伯鱼使为周南召南则二南之名古所已有此岂可与他诗不闗风化者并论哉二公分治甚久周公之没在成王之末召公之没在康王之初则文武之诗采辑尽矣成王以后风化不及二王不得入周南者则别为王风不得入召南者则别为国风欲人专以文武为法也其用意深矣今观破斧九罭皆周公既归而人爱之之诗在成王之初当属于王风而误为豳国甘棠乃召公既去而人思之之诗在成王之后当属于所尝听政之国如郇伯之在曹而窜入召南此诗之所以杂乱而难通也夫咏周公者当为王风而咏召公者不当为召南则二南之诗可以知其为文武之正风而不待辩矣
闗雎
按郑氏笺旧解云三百十一篇诗并是作者自为名但小序多失作者之意朱子于辩说既详辩之今细绎其辞以意逆志首揭数语于篇端谓之经防其与朱子不合者则亦稍加辩论焉
经防曰闗雎宫人咏后妃之德能使人畏而爱之也盖已事后妃时诗矣后妃即文王之妻太姒未尝称后乃后人追称后妃如西伯之追称文王云尔
闗闗雎鸠在河之洲【兴也】窈窕淑女君子好逑【兴意】
闗闗乐意相闗而其声应也雎鸠水鸟状类鳬鹥河大河之近洽阳者指后妃所生之处而言也洲水中可居之地窈窕委曲深微之意淑善淑女指后妃女者妇人之通称如绵之诗称太王之妃为姜女也君子指文王好亦善也逑与仇同匹也文王之志在于宜家人以敎国人而后妃之德能与之合故曰好逑
○参差荇菜左右流之【兴也】窈窕淑女寤寐求之求之不得寤寐思服悠哉悠哉辗转反侧【兴意】○【参初金反差初宜反下章同】参差不齐貎荇丛生水中长短随水浅深也左右言随所处而无一定之方如此章以顺水之势为左右下章则以制荇之宜为左右也流者顺水之流而求之未言得也故尔雅直谓流求也荇可为茹其性柔顺故以起兴寤寐以夜卧言寤于寐中也则无思而不思矣服犹佩服之服谓藏于心也悠长也辗转反侧卧不安席之意此宫人求后妃之欢心而不得之辞也自怨自艾自责自脩有哀痛廹切之意焉故思之长而不安席也
○参差荇菜左右采之【兴也】窈窕淑女琴瑟友之【兴意】参差荇菜左右芼之【兴也】窈窕淑女钟鼓乐之【兴意】○【乐音洛后凡和乐欢乐嘉乐之乐并仿此】
采取而既得也芼熟而荐之也琴瑟皆丝属堂上之乐与歌声协比者也得相亲密故曰友友者亲爱之意钟金属鼓革属堂下之乐所以起作乐者也自此八音并奏乐形于外比友为舒畅矣此宫人言既得后妃之欢心而相与爱乐于琴瑟钟鼓之间也○孔子曰闗雎乐而不滛哀而不伤以其得性情之正也朱子以为后妃之德宜配君子求之不得则不能无寤寐反侧之忧求而得之则宜其有琴瑟钟鼓之乐是以忧乐因于后妃而后为得正也窃意未有其人而先思则思为悬想已得其人而即喜则喜为纵情如此则忧乐有所系矣尚得为正乎盖后妃在宫肃雝易事难说宫人非贤无由进御故不得其欢心则忧其德之有亏寤寐反侧不能自安见其内自责也得其欢心则乐其德之有合琴瑟钟鼓方能相洽见其不敢肆也忧以反躬则哀止于礼义之正而非毁性之哀故曰不伤若道心不行而一于困郁则其哀为毁矣乐以谨礼则乐约于音律之中而非纵情之乐故曰不滛若畏心不主而流于欢娱则其乐为纵矣故闗雎所以为得性情之正者以宫人感于后妃肃雝之化而各脩其德亦和而敬也周公作乐列于房中孔子删诗序于篇首非以此为文王之化行于后妃而可以为脩身正家之本乎春秋之时世俗所尚不过郑卫滛哇之声耳而师挚入官之初独以闗雎为敎至其卒章音节已急而声气和平终始一贯故孔子叹之而曰闗雎之乱洋洋乎盈耳哉其所得于闗雎者深矣
闗雎三章一章四句二章章八句
此房中之乐也国中之化皆由此始故以为周南之首而乡乐亦多用之
葛覃
经防曰后妃自叙治葛覃而欲归省其亲见其处富贵之地而能勤俭孝敬也妇德莫先于肃雝闗雎是也妇功莫先于勤俭葛覃是也
葛之覃兮施于中谷维叶萋萋黄鸟于飞集于灌木其鸣喈喈【赋也】○【施音异后凡延施之施并同】
葛草名蔓生可为絺绤者覃延施引蔓相及也中谷谷中也萋萋盛貌灌木丛木也喈喈和声之逺闻也此章追叙葛叶方盛而有黄鸟鸣于其上盖初夏之时也
○葛之覃兮施于中谷维叶莫莫是刈是濩为絺为绤服之无斁【赋也】○【斁音绎亦作射皆取厌怠之义后并同】
莫莫茂密貎刈斩濩煑也精曰絺粗曰绤斁厌也此言盛夏之时葛既成而治以为布也服之无斁言安于絺绤之服而无外慕罗绮之心也○治葛之时蚕事亦宜并举后妃但言治葛而不及蚕事者以治葛乃盛暑烦缛之事乐于亲执其劳而不欲轻视耳
○言告师氏言告言归薄汚我私薄澣我衣害澣害否归宁父母【赋也】○【害音曷】
言者语辞师氏女师也言告言归谓所告于师氏者以归宁也薄不敢大肆之辞犹言略也汚谓去其垢澣则濯之而已私衵服也衣常服也旧说以礼衣为衣则礼衣不可以澣也害何也宁安谓问安也后妃自洽阳嫁于周国在渭水傍自周归洽以宁父母由文王为西伯时言之乃境内也故有归宁之礼若在隣国则诸侯犹不得越境况其妻乎归宁之礼详见春秋私考庄公二十七年杞伯姬来下此言治葛既毕而始归宁父母必告师氏者盖师氏乃君子所选以掌闺门之敎者不敢专也
葛覃三章章六句
集传曰此诗后妃所自作故无賛美之辞然于此可见其已贵而能勤已富而能俭已长而敬不弛于师傅已嫁而孝不衰于父母是皆德之厚而人所难也
卷耳
经防曰文王懐贤臣逺役而不得置之左右以论大道也当纣之时四方叛乱贤臣久劳征役困于险逺之地而不得归焉诸家皆据小序求贤审官之说而义与文乖多曲为之解欧阳氏辩之审矣集传之说亦深得其文义但以为后妃思文王而作则采卷耳而寘道路酌罍尊而解忧伤似与后妃贞静端居表率宫人之德不类故直以为文王懐贤耳然亦初为西伯德化未行于纣之叛国时所作也
采采卷耳不盈顷筐【兴也】嗟我懐人寘彼周行【兴意】○【卷上声顷音倾后凡言顷筐并同】
采采非一采也卷耳草名可以为茹故采之顷欹也筐竹器筐欹则不满故曰顷筐懐思也人指贤臣寘与置同弃也周行大道也言顷筐易盈之器欲以卷耳为茹而采之又采犹不易盈况于贤才之难得者乎故以兴所懐之人本有大道可以正君善俗而乃弃于逺地使之久劳不得大用安得不嗟叹哉
○陟彼崔嵬我马虺隤我姑酌彼金罍维以不永懐【赋也】陟升也崔嵬小雅谷风传谓山巅是也盖言其高尔雅以石山戴土释之则臆说耳虺隤马罢不能升高之病姑且也罍成酒之器惟人君得用金饰永长也懐即上章懐人之懐
○陟彼高冈我马黄我姑酌彼兕觥维以不永伤【赋也】山脊曰冈黄者马病极而色变为黄也兕觥以兕角为爵也○此二章皆欲登高山以望所懐之人而往从之则马罢病而不能进亦可以见其地之险逺矣而贤人久劳于彼乃不得归则姑酌酒以自解庶几不至于过伤懐抱耳金罍兕觥皆人君所与诸臣酬酢之器盖虽忧劳逺臣而亦不废诸臣燕饮之事也
○陟彼砠矣我马瘏矣我仆痡矣云何吁矣【赋也】
砠尔雅以为土山戴石盖言其高处之险阻也瘏马病不能进也痛人病不能行也吁忧叹也言贤人既在险逺之地望之不可得见则将如之何哉但有嗟叹而已此可以见其懐贤之切也
卷耳四章章四句
樛木
经防曰南国美文王屈已下人之德也
南有樛木葛藟累之【兴也】乐只君子福履绥之【兴意】○【乐音洛只音止后凡言乐只及语辞之只并同】
南南国犹周南之称南也木下曲曰樛藟葛类一名巨亦蔓延生累纒绕也只语已之辞君子指文王旧说指后妃非也未有妇人而可目为君子者履如易视履考祥之履绥安也
○南有樛木葛藟荒之【兴也】乐只君子福履将之【兴意】荒庇覆也将犹扶助也
○南有樛木葛藟萦之【兴也】乐只君子福履成之【兴意】萦回旋也成就也　此诗三章以文王能屈已下人故以樛木起兴而言其为福禄之所归也人心之归即是福禄
樛木三章章四句
苏氏曰凡诗每章有先后浅深之异者固自有说若樛木螽斯之类皆意不尽申殷勤而已欲强求而说则迂杂而不当矣东莱吕氏曰诗亦有初浅后深初缓后急者然大率后章多是协韵按此二说可以为诗中通章复咏而文句相同者之通例
螽斯
经防曰美后妃之化也后妃有不嫉妬之德故众妾辑睦而化及于子孙也
螽斯羽诜诜兮【比也】宜尔子孙振振兮【赋也】○【振音真后凡言振振并同】螽斯蝗属一生九十九子斯语辞如鸒斯鹿斯之类盖非斯螽亦非阜螽也详见七月字义以羽言所重在羽也诜诜和集貎尔指后妃振振感动相亲之意说见麟趾
○螽斯羽薨薨兮【比也】宜尔子孙绳绳兮【赋也】
薨薨群飞声绳绳防聚相聫之意
○螽斯羽揖揖兮【比也】宜尔子孙蛰蛰兮【赋也】
揖揖敛戢貎蛰蛰退藏不竞之意○虫之生子多者莫如螽斯故以比众妾此诗之义重在众妾之辑睦观下文宜尔二字盖本于此非以兴子孙也螽斯始化其羽诜诜然比次而起已化则飞薨薨然有声既飞复敛羽揖揖然而聚众妾之辑睦如是故其子孙亦皆振振而亲绳绳而聚蛰蛰而藏其德皆如其母不但生育之众多而已凡此皆后妃不嫉妬之所致也
螽斯三章章四句
桃夭
经防曰美后妃之化能使女子之嫁者皆尽妇道也
桃之夭夭灼灼其华【兴也】之子于归宜其室家【兴意】○【华音花后凡华实之华并同】
桃木名华红实可食夭夭少好貎灼灼华盛如火然也桃之有华婚姻之时也故以时物起兴因以见女子德容之美也之子指嫁者而言但不知其为何人之女其必文王之公子公族而后妃所敎于宫中者欤于于也指所往也故毛氏以往训之妇人谓嫁曰归男以女为室女以男为家室者夫妇所居而家则一门之内也处室家而皆得其宜女子之贤可知矣
○桃之夭夭有蕡其实【兴也】之子于归宜其家室【兴意】蕡大也以实之大起兴见其当有嗣子之昌也上章言室家以宜室而推及于家也此章言家室以宜家而归本于室也皆见化本于闺门之意
○桃之夭夭其叶蓁蓁【兴也】之子于归宜其家人【兴意】蓁蓁美盛貎此以叶之盛起兴见其当致家道之盛也家人一家之人也家人宜则老老长长慈防无不得其所矣朱子曰木少则华盛三山李氏曰桃之少壮则结实必大其叶必蓁蓁然盛若非少壮则虽结实不复大虽有叶不复蓁蓁此皆谓女子当及盛年而嫁也然则贵于盛年者不在容色而在于有德耳盖年少而有德则其精神运用足以宜家而昌大其族此桃夭所以为后妃之化也诗人之意岂借桃以咏容色之美哉
桃夭三章章四句
东莱吕氏曰桃夭既咏其华又咏其实又咏其叶非有他义盖余兴未已而反覆咏叹之耳
兎罝
经防曰美兎罝贱士才德兼全能胜武事之任见文王之能扬侧陋而野无遗贤也
肃肃兎罝椓之丁丁赳赳武夫公侯干城【赋也】○【丁陟耕反后凡言丁丁并同】
肃肃整饰貎罝罟也丁丁椓杙而与空林相应声设兎罝而肃然整饬可以见其人之不苟矣赳赳武貎以居武职故曰武夫公侯指文王见文王未尝称王也干盾也扞蔽如盾防守如城谓其勇力足以任守御也
○肃肃兎罝施于中逵赳赳武夫公侯好仇【赋也】
施设也中逵谓九逹之道中也尔雅云九逹谓之逵好仇者相与为友也谓其智谋足以资论议不但干城而已
○肃肃兎罝施于中林赳赳武夫公侯腹心
腹心同德之谓谓其忠信足以寄腹心不但好仇而已夫以守御武夫而其德犹如是可见周南之世贤者在位能者在职而所谓才者皆本于德也岂专以勇力为武者哉
兎罝三章章四句
芣苢
经防曰美后妃无嫉妬而欲众妾之有子也旧说化行俗美家室和平妇人无事相与采芣苢以为乐恐非妇人之宜而亦不得为俗美矣文王之化岂如是哉
采采芣苢薄言采之采采芣苢薄言有之【赋也】
芣苢车前盖宜子之草也欲宫中之人宜子而皆采芣苢可以见后妃之不妬忌矣采始求之也有既得之也
○采采芣苢薄言掇之采采芣苢薄言捋之【赋也】
掇拾也捋取其子也
○采采芣苢薄言袺之采采芣苢薄言襭之【赋也】
袺以衣贮之而执其袵也襭以衣贮之而扱其袵于带间也○采而有有而掇掇而捋捋而袺袺而襭采收之序如此
芣苢三章章四句
汉广
经防曰美文王使人及时嫁女以絶其逰戯之端也旧说以为文王之化及于江汉故其出游之女人望见之而知其为端庄静一非复前日之可求且当于归而欲秣其马其心犹爱慕之则文王之化独能使妇人女子知礼义而不能化男子说怿女美之本心也岂所以语文王之治哉
南有乔木不可休息【兴也】汉有游女不可求思【兴意】汉之广矣不可泳思江之永矣不可方思【比也】○【息韩诗作思当从之】上竦无枝曰乔大抵木下蟠则隂广上竦则隂少云乔木则其下无蔽翳矣盖狎邪之人平时于此求游女而今不可休故即此以兴游女之不可求也○汉水自西流至汉阳而江水自南来合焉主汉而言也泳潜行也方桴即竹筏也汉水合江则阔故言泳江则其流本长故言方本咏汉游女而并及于江者盖游女之不可求者以其既嫁也既嫁则地近人逺咫尺千里语其近则如汉之不可泳语其逺则如江之不可方盖即游女所近之水逺不可从者以为比皆美文王之辞也
○翘翘错薪言刈其楚【兴也】之子于归言秣其马【兴意】汉之广矣不可泳思江之泳矣不可方思【比也】
翘翘高竦貎错杂也楚木名荆属孔氏曰楚在杂薪中尤翘翘者是也秣饲也文王之治先使汉之游女及时归嫁以絶其好游之心盖其施为之序自化大族始所谓巨室之所慕一国慕之也如翘翘错薪之中而刈其楚则以楚比巨室之特出者以起兴而言游女方秣马以嫁而平时欲求者皆不可得此文王正民风之首务也
○翘翘错薪言刈其蒌【兴也】之子于归言秣其驹【兴意】汉之广矣不可泳思江之永矣不可方思【比也】
蒌蒌蒿也陆玑曰叶似艾白色长数寸高丈余据此则蒌亦杂薪中之翘翘者上章言刈木此章言刈草盖因乔木之下无蔽翳而言驹小马之名
汉广三章章八句
汝坟
经防曰妇人因其夫免于征役而以得遂室家之愿归德于文王也文王时为西伯而汝在豫州已依为父母则此时已得三分天下有二之人心者欤
遵彼汝坟伐其条枚未见君子惄如调饥【赋也】○【调音周】汝坟汝水邉之坟起如坟也枝曰条干曰枚惄思食之意调一作輖谓重载也思日久则亦重矣君子行役于外其妻为樵苏之事而亲伐薪则庶人之妻也此盖喜其夫初归而追赋其未归时思念之情也
○遵彼汝坟伐其条肄既见君子不我遐弃【赋也】
斩而复生曰肄伐枚而又伐其肄则逾年矣至是见其君子之归而喜其不相弃也云不遐弃则见其夫虽在逺道而亦专念其妻无贰心于他慕也
○鲂鱼頳尾【比也】王室如燬虽则如燬父母孔迩【赋也】鲂即今鳊鱼身广而薄鱼之少力者也頳赤也鱼劳则尾赤鲂尾本白而赤则劳甚矣且取少力而劳以为细民困于重役之喻燬以纣之酷烈言父母指文王孔甚迩近也盖下民征役之劳实由纣酷烈之政此本文王未专征伐时言也及既为西伯德化渐行则从役者归得遂室家之愿而妇人因谓其夫可依父母以宜其家也当纣之虐连年逺役犹不敢违而况于文王之行仁者乎其尊君亲上之意蔼然见于言表矣华谷严氏谓是时商王尚存西伯之事皆干蛊王室妇人从而勉其夫以王事虽急如火不得少休然父母相去不逺不必念家而怠王事此言甚厚但既有文王专征伐则从役之民岂复忧王室之如燬乎故意此征役之归必已被文王之泽矣
汝坟三章章四句
麟之趾
经防曰此借麟以美文王之化能行于子姓见治国平天下之本在于一家之仁也
麟之趾振振公子于嗟麟兮【比也】○【于音吁后凡言于嗟并同】
麟麕身牛尾马蹄不履生虫不践生草王者至仁乃出兽中之最灵者也牡曰麒牝曰麟通名为麟耳趾足也有足者宜踶而麟有足不踶振振振动之意旧注有训盛者有训信厚者而集传于此则训曰仁厚皆于振字之义不相闗故直以振动释之
○麟之定振振公姓于嗟麟兮【比也】
定额也有额者宜抵而麟有额不抵
○麟之角振振公族于嗟麟兮【比也】
有角者宜触而麟有角不触○麟仁兽也其性不杀见之者皆感悦焉而非盛世则不出文王之德由亲亲而逹于仁民爱物故其公子姓族皆振动其良心莫不兴起于仁可以任民物之责皆文王之化也故即麟以比文王而叹之曰于嗟麟兮盖美其能感动人者皆自近始其仁亦如麟之世不常有也
麟之趾三章章三句
诗説解頥正释卷一

[book_title]卷二
钦定四库全书
诗说解頥正释卷二　　　　明　季本　撰
召南
说见周南
鹊巢
经防曰此以妾媵之从至备百两美诸侯妻之无嫉妬也媵女虽父母之事然其所敎于女者亦足以法矣
维鹊有巢维鸠居之【兴也】之子于归百两御之【兴○两音意　亮后凡以车两言者并同】
鹊鸠皆鸟名鸠拙鸟不能作巢多在屋瓦间或于木上架结木枝初不成巢便已生子往往坠陨雏鹊作巢甚坚既生雏散飞则弃而去容有鸠来处彼空巢者此有似于诸侯夫人之嫁而其妾媵与于车乗之中也故即以起兴之子指夫人也百两百乗也车有两轮故称两诸侯一娶九女二国来媵皆以侄娣从故车有百两之多百两者诸侯之礼也御用也与服御之御同旧说训迎因谓诸侯之子嫁于诸侯送御皆百两殊不知此诗本为诸侯夫人不嫉妬而作不宜遽及所迎之车也
○维鹊有巢维鸠方之【兴也】之子于归百两将之【兴意】方所也以为安居之所将送也
○维鹊有巢维鸠盈之【兴也】之子于归百两成之【兴意】盈满也成成礼也○初言御治具而用之也中言送则既行而送之也末言成则既至而礼成也其言之序如此
鹊巢三章章四句
天下之化无不起于闺门鹊巢乃诸侯妻当于归时妾媵之从至备百两见其无嫉妬之心此后妃之化及于南国而嫁女者皆以此成其女也宜家人以正四国实本于此故以为召南之首
采蘩
经防曰此美公侯之夫人有肃雝之德而先序其采防菜以供祭祀见其德之可羞于神明也
于以采蘩于沼于沚于以用之公侯之事【赋也】
○于以采蘩于涧之中于以用之公侯之宫【赋也】
蘩非水菜而生于水中之地则防矣故夫人以之供祭郑氏所谓以豆荐蘩葅者是也旧说采蘩以供蚕事非矣蘩固可以生蚕然随地所生皆可以取今于沼沚涧中则取之水中之地贵其防也事祭事也宫庙也又云公侯之事公侯之宫则语意亦皆不为蚕事发者其为奉祭祀之用无疑矣
○被之僮僮夙夜在公被之祁祁薄言还归【赋也】○【还音旋后凡还归之还并同】
被与髲同髢也僮僮竦敬貎歩虽移而被不动也祁祁舒迟貎安舒无疲倦也此形容夫人之敬德在于公所助祭其被则僮僮然竦敬无忽于夙夜及其旋则祁祁然舒迟无所疲倦尚有余敬也此其肃雝之德盖有周旋中礼者则虽蘩菜之防可羞于神明矣诗人序采蘩于章首岂无意哉然此疑非后妃不能及此意必周南之诗而误入召南者欤
采蘩三章章四句
草虫
经防曰妇人因君子行役未归而思念之切也
喓喓草虫趯趯阜螽【兴也】未见君子忧心忡忡亦既见止亦既觏止我心则降【兴○降户江反后凡意　归降之降并同】
喓喓鸣声趯趯跃貎草虫生于草间之虫阜螽生于阜间之螽草虫鸣则阜螽跃而从之盖物类之相感者如此谓防物亦有倡随之乐而人不如就以为兴耳忧者忧其夫之在外也忡忡心不宁也觏遇也止语辞降下也犹言放下心也
○陟彼南山言采其蕨【兴也】未见君子忧心惙惙亦既见止亦既觏止我心则説【兴意】○【说音悦后几喜悦之说并同】
蕨山菜也似龞脚一名为鼈初生无叶时可食土人谓之稂鸡惙惙忧之结也言见人有登山而采蕨者虽防菜可以食贫而行役者不如则亦有感而兴忧思之意也
○陟彼南山言采其薇【兴也】未见君子我心伤悲亦既见止亦既觏止我心则夷【兴意】
薇亦山菜似蕨而差大如巨擘剥而食之甘美庄子谓之迷阳即山间人所谓迷蕨也夷平也人喜悦则心平夷当世道之衰风俗之薄夫出而妇人独居不守礼义者多矣惟草虫之诗能思念其夫行役于外切于忧伤必俟其归而始夷悦见其心之专一也亦既见觏云者非谓已归乃待其归之辞也盖世所仅有故录以示劝旧说以为大夫妻被文王之化而能思其君子则文王之时如此人者亦妇道之常不足以为异而何为独有一诗乎且以为大夫妻则亦凿矣窃意此必民间之妇所作而亦不知其以何风纂入召南耳
草虫三章章七句
采苹
经防曰南国大夫之妻以少女而能敬于主祭故家人叙其事而美之见后妃闺门之化所被深矣
于以采苹南涧之濵于以采藻于彼行潦【赋也】
苹大萍非藻也藻则但可以养鱼而非可茹之物矣濵厓也藻生水底茎如钗股叶如蒿好聚生故谓之聚藻行潦流潦也苹藻皆可糁蒸为茹本非嘉蔬而涧濵行潦就其所便而不计其潢污非若沼沚涧濵之防地采而治之亦可以供祭祀所重在于敬耳盖为末章有齐季女而发也
○于以盛之维筐及筥于以湘之维锜及釡【赋也】○【盛音成】方曰筐圆曰筥皆竹器湘者烹之粗熟而淹以为葅也锜釡属三足曰锜无足曰釡则筐筥锜釡乃盛湘所常用左氏以筐筥锜釡之器可荐于鬼神为说而毛氏亦为抑辞因曰陋器说者遂多袭之殊不知此器但为盛湘之用不以陈于神前有何所嫌而以为陋邪故语物之薄而不足以为美者但在涧濵之苹行潦之藻而盛之湘之不过为牗下之奠推原制用之由耳
○于以奠之宗室牖下谁其尸之有齐季女【赋也】○【齐侧皆反后凡齐敬之齐并同】
奠置也宗室大宗之庙也牖下室西南隅之奥也尸主齐敬季少也季女为大夫妻以主祭祀则为主妇祭祀之礼主妇主荐豆实以葅醢上言采苹于涧濵采藻于行潦此非防地之嘉蔬然奠之于宗室牗下者季女也惟其尽敬所以能荐于鬼神以少女而能敬可见其年未富而德已成盖后妃闺门之化行于南国而文王脩身齐家之效亦可见矣少女非以质美言也
采苹三章章四句
甘棠
经防曰民被召公之德者思其人而爱其树也此必非召南之诗盖召南诗召公所采而经其手笔者
蔽芾甘棠勿翦勿伐召伯所苃【赋也】
蔽芾隂翳茂盛也甘棠棠梨也子白者其味美为甘棠赤者其味澁则为杜翦谓断其枝伐谓斩其干武王既得天下自陜以东召公治之盖召康公也名奭凡为方伯者皆称伯说见崧高茇取草舍之义谓止于其下以自蔽也
○蔽芾甘棠勿翦勿败召伯所憩【赋也】
败谓残壊之憩息也
○蔽芾甘棠勿翦勿拜召公所说【赋也】○【说音税后凡税止之说并同】拜谓攀屈其枝如人之拜也说止也○召伯当武王时敷政于诸侯之国而观省民俗或舍于甘棠之下非其所当居也甘棠久犹茂盛而民思其德不忍翦壊耳旧说以为听讼于甘棠之下不重烦百姓者则近于刻画矣戴岷隐盖尝辩之伐败拜皆防勿翦翦为轻也华谷严氏曰始则相戒不可斩伐而去之中则相戒不但不可斩伐但残壊之亦不可终则相戒岂特不可残壊但低屈之亦不可爱之愈深防之愈至也
甘棠三章章三句
行露
经防曰女子能持择配之正不为强暴所陵故作此诗以明其志小序谓召伯听讼贞信之敎行强暴之男不能侵陵贞女然详玩诗辞有似于暴男兴讼以廹贞女略不见政教之能禁戢奸邪也先王盛时宜不如此虽使召伯果能听讼则亦非大畏民志者乌足以语二南之化乎故王雪山谓暴男侵贞女女固可尚男为何人岂王化独及女而不及男邪意此必衰世之诗录其女之不苟随耳
厌浥行露岂不夙夜谓行多露【赋也】○【厌于叶反】
厌浥湿意行露道上之露也夙早也言本欲早行不惮夙夜但道上多露故不敢耳此以明早行恐为强暴所廹也事宜赴愬故欲早行而又畏不敢出亦可见政治不明横行者肆贞女不得其所矣
○谁谓雀无角何以穿我屋【兴也】谁谓女无家何以速我狱虽速我狱室家不足【兴意】○【角音鹿女音汝后凡尔汝之女并同】
角尖嘴也雀有咮而无角女指强暴者而言无家谓其无家业也速促也质正于官曰狱室家谓其人凶戾不足与为婚姻也
○谁谓防无牙何以穿我墉【兴也】谁谓女无家何以速我讼虽速我讼亦不女从【兴意】
牙牡牙也防有齿而无牙墉墙也告辩于官曰讼○言雀虽无角而以咮穿屋防虽无牙而以齿穿墉皆不可谓其力不能而遂不敢肆也故以兴无家者乃无借之人也苟无礼义则肆其强暴能促人于狱何待于富厚之力哉然非正人则不足与成室家之好故其志不苟从也虽听讼者未知其能断与否而女之执正盖有不可得而夺者矣故特录而美之
行露三章一章三句二章章六句
羔羊
经防曰美南国之大夫退朝而从容自得见其心之无私也
羔羊之皮素丝五紽退食自公委蛇委蛇【赋也】○【委音威蛇音移后凡言委佗并同】
羔羊之皮以羔皮为裘即缁衣羔裘也素白也言以素丝为线而缝之缝在里故不必其色之称也其缩缝有五故曰五紽紽者缝中突起之名退食退朝而食于家也公公朝也委蛇从容自得之貎言其委顺如蛇也
○羔羊之革素丝五緎委蛇委蛇自公退食【赋也】
革亦皮也緎裘之缝界也
○羔羊之缝素丝五总委蛇委蛇退食自公【赋也】
缝缝皮合之也新安胡氏曰缝之突兀谓之紽有界限谓之緎合二为一谓之总○此诗专重委蛇上叠山谢氏曰中心无愧怍故外貎有威仪使胸中防有愧怍其歩趋非躁则急不迟则速安能委委蛇蛇哉华谷严氏曰在公之谨饬勉强可能也退食而委蛇则显防无间矣
羔羊三章章四句
殷其靁
经防曰妇人以其夫从役在外而思念之故作此诗然不敢必其归也其思虽切而无怨言亦可见其忠厚之德也
殷其靁在南山之阳【兴也】何斯违斯莫敢或遑振振君子归哉归哉【兴意】○【殷音隐后凡殷殷之殷并同】
殷靁初发声隐然也山南曰阳何斯斯此人违斯斯此所也或间或之义遑暇也不敢或遑则无一时之暇也
○殷其靁在南山之侧【兴也】何斯违斯莫敢遑息振振君子归哉归哉【兴意】
息休息也
○殷其靁在南山之下【兴也】何斯违斯莫或遑处根振君子归哉归哉【兴意】
处居处也首章但言不敢遑后言遑息遑处则所谓不遑者乃息与处也○妇人闻靁声隐然初发谓其能动物也故以起兴而言君子逺行从役不敢或遑其心亦必闻靁而振动思归矣但王事靡盬未必能即归耳故曰归哉归哉钱氏曰哉疑辞
殷其靁三章章六句
摽有梅
经防曰世乱民贫女子有父母终无与为主而不得及时归嫁者愿为有室女之同情不能已于有言故作是诗欲男子之早议婚也其言虽若女求于男然欲庶士以婚姻之礼相求则庶士之中犹有所择而择吉通言亦不苟从也庶几知从一之道而无淫邪之心衰世中得如此女者亦可谓不失正矣若谓召南之化则恐文王之时未宜有此失时之女不得其所而至于自言耳
摽有梅其实七兮【兴也】求我庶士迨其吉兮【兴意】○【摽婢小反下章同】
摽与蔈同韩诗作莩零落也梅摽而在树者七则零落者多矣士男子未娶者之称迨及也吉谓卜而得吉也
○摽有梅其实三兮【兴也】求我庶士迨其今兮【兴意】
梅在树者三则落者又多矣今今此之时也毛氏以为急辞临川王氏以为不暇吉日之择皆非也
○摽有梅顷筐塈之【兴也】求我庶士迨其谓之【兴意】
塈本以仰涂为义于梅曰塈则仰取之意也郑氏谓取之于地则摽梅言有谓在树而未落尽者乌可以为在地哉云顷筐者谓取之已尽顷筐不能满也如此则落者又多而实之存于树者又不及三矣首章曰七二章曰三此章曰顷筐言梅落渐尽而过时也谓者谓庶士当使媒妁通言非谓不待其礼之至而往也但不必大备云耳
摽有梅三章章四句
小星
经防曰宫中之人进御公所者能敬而安于勤事虽劳不怨也宫中进御之人犹今所谓上直盖贱者之事非一娶九女中之妾媵可以当夕者也故小序以为贱妾若媵中之妾则为侧室岂至自抱衾裯以御其君哉此诗贱妾所自作大抵见其言之忠厚和平耳集传谓其美南国夫人能不妬忌则未见其然焉
嘒彼小星三五在东【兴也】肃肃宵征夙夜在公寔命不同【兴意】
嘒防明貎三五言其稀昏时星也日始没则东方之星先见者小而光嘒耳此盖即所见以起兴也肃肃严敬貎宵征昏时始往也自昏时进御而早夜常在公所见星而往见星而还不敢有违其往来之勤如此皆其肃肃处盖自知命分之贱而不敢同于夫人也故曰寔命不同寔与实同一云是也
○嘒彼小星维参与昴【兴也】肃肃宵征抱衾与裯寔命不犹【兴意】
参昴西方二宿名参昴初见则戌亥月之候也衾被裯单被也云抱衾与裯则渐寒可知矣犹如也○贱妾往来宫中夙夜致敬以事其上安于天命而无怨心庶几乐天知命矣非薫蒸后妃忠厚之化岂易至哉
小星二章章五句
江有汜
经防曰江水之旁媵有待年于国而嫡不与偕行者因嫉妬之既长不使于归其后悔而迎之故媵女喜而作此诗也夫媵女待年而不与嫡偕此亦常事但嫡或嫉妬而幡然改之则于女德为难耳然亦不足以此为盛治不知何时事也说者以其列于召南而槩以为被后妃之化则凿矣果如其说则当其嫉妬尚在纣时邪
江有汜【兴也】之子归不我以不我以其后也悔【兴意】
水决而岐流复入还本水者曰汜汉阳沔阳之间多有之以之为言用也如不使大臣怨乎不以之以
○江有渚【兴也】之子归不我与不我与其后也处【兴意】○【处音杵后凡处置居处之处并同】
渚小洲也水岐成渚与同党也如暴虎慿河吾不与也之与
○江有沱【兴也】之子归不我过不我过其啸也歌【兴意】沱江之别出者过过从之过谓不使我得过从也啸蹙口出声以纾愤懑之气言嫡之悔时也歌则得其所处而乐矣盖兼上两节之意而言○汜渚沱皆江水之岐流而其岐流皆复合本水如嫡之有媵始踈而复亲也以其地在江间故因所见以起兴而以得嫡欢心为乐然略无怨心亦可见其忠厚矣
江有汜三章章五句
野有死麕
经防曰此淫风也女子有为吉士所诱者而不忍絶以峻辞谕使徐徐过从故诗人乐道之也旧说以为南国被文王之化女子以贞防自守不为强暴所污则于辞意全不相类矣
野有死麕白茅包之【兴也】有女懐春吉士诱之【兴意】
野牧外也麕麞也鹿属无角野则其纵游之地也包褁懐思也当春而情动故曰懐春吉士犹言羙士以其才华可爱而言也诱调戯也
○林有朴野有死鹿白茅纯束【兴也】有女如玉【兴意】朴小木名鹿所隐蔽处也鹿兽名有角出于朴则纵于野矣纯与屯同聚也束防也言聚茅而防之也○麕鹿俱善群聚其性淫而聚麀者也故以起兴而言麕鹿既死于野则可包束而不动若女子之含生情必懐春而安可制乎况其人色美如玉则宜为吉士之所诱矣盖佳人才子不能不相感悦之意
○舒而脱脱兮无感我帨兮无使尨也吠【赋也】
舒缓也脱脱舒缓貎感动帨巾尨犬也○上言女为吉士所诱而此则以温言接引之使之徐徐而来也盖帨不动则其歩履轻犬不吠则其音声静欲使密其形踪不为人知也观于此言则滛邪之情宛然可见必欲强为之解而曰女子以贞防自守何可通哉野有死麕三章二章章四句一章三句
何彼秾矣
经防曰此刺鲁使单伯为齐襄公迎王姬也详见春秋私考庄公元年盖鲁事也故疑其当为鲁风耳
何彼秾矣唐棣之华【兴也】曷不肃雝王姬之车【兴意】
唐棣一名栘即郁李也详见唐棣字义秾韩诗作茂盛也言华以喻容也肃敬雝和也周姬姓故女曰王姬○六礼不备贞女不行鲁单伯为齐襄公迎王姬非礼也而王姬从之以往非能以礼乐检身者不可以为肃雝之德故诗人因其往嫁而以唐棣之华起兴曷不肃雝者讽之之辞见其无实德也
○何彼秾矣华如桃李【兴也】平王之孙齐侯之子【兴意】李木名华白实可食桃李言华与唐棣意同平王即平王宜臼齐侯即僖公禄父其子则襄公诸儿也史记以平王崩太子泄父蚤卒立其子林是为桓王王姬者桓王之女则当为太子泄父之孙而于平王则为曾孙矣意必桓王其即平王之子故于王姬得为平王孙耳此言王姬乃平王之孙则齐侯当亲往逆于鲁何与而使单伯为之逆乎
○其钓维何维丝伊缗【兴也】齐侯之子平王之孙【兴意】钓以钓鱼言也伊亦维也缗合丝而为纶也此以钓喻钓利以纶喻婚姻之合谓鲁欲因齐之得婚王姬而钓利也故以起兴而言婚姻相合之意○或先言平王之孙或先言齐侯之子反覆歌咏之而已非有他义也
何彼秾矣三章章四句
驺虞
经防曰此诗美虞官之仁以见文王之化能及禽兽也
彼茁者葭一发五豝于嗟乎驺虞【赋也】
茁生出壮盛之貎葭芦也亦名苇一发凡射一发四矢也豝兽之肥大者也驺驺从也虞虞官即周礼山虞泽虞非兽也
○彼茁者一发五豵于嗟乎驺虞
草名蒿属○豝以大兽故藏于葭豵以小兽故藏于一发四矢之间虞人但翼五豝五豵以待射见其不以多杀为能而美文王仁之所及也
驺虞二章章三句
诗説解頥正释卷二

[book_title]卷三
钦定四库全书
诗说解頥正释卷三　　　　明　季本　撰
邶
郑氏诗谱曰邶鄘卫者商纣畿内之地其封域在禹贡冀州大行之东北逾衡漳东及兖州桑土之野周武王伐纣以其京师封子武庚为殷后乃三分其地置三监使管叔蔡叔霍叔尹而教之自纣城而北谓之邶南谓之鄘东谓之卫武王既防三监导武庚叛成王既黜殷命杀武庚复伐三监更于此三国建诸侯以殷余民封康叔于卫使为之长后世子孙稍并彼二国混而名之朱子曰邶鄘不详其始卫则武王弟康叔之国也卫本都河北朝歌之东淇水之北百泉之南其后不知何时并得邶鄘之地朝歌故城在今卫州卫县西二十二里所谓殷墟卫故地即今卫县今按汉地里志云三监叛周公诛之尽以其地封弟康叔故邶鄘衞三国之诗相与同风然而郑氏不主其説朱子亦与郑同盖诸侯封国止于百里而卫以一国兼三国之地则过大而非制也然康叔乃武王时所封不在成王诛三监之后所谓三监者但指管蔡霍而管蔡霍亦武王时所封之国管在今郑州蔡在今上蔡县霍在今霍州皆不逺于纣都而亦不与纣城密迩监之者为之尹以教武庚犹云天子使吏治其国也盖管叔之所专而蔡霍二叔则遥相为辅耳其国固各有本封而未尝分受邶鄘之地邶鄘之地犹属武庚若卫则别为一国地在纣城之东岂可与邶鄘并列为三监之数哉及管叔以武庚叛而蔡霍二叔亦与比周传布流言周之罪人既得而殷之顽民亦迁于是始以其地分封邶鄘二国而后亦尽并于卫其世则无可考焉国风虽存邶鄘之号其诗亦散亡矣今所存者乃卫诗之杂而奚必强为之解邪或以为一国而三其名得于卫者为卫得于邶鄘者为邶鄘或以为存其旧号者因其声之异有鄘音者谓之鄘有邶音者谓之邶皆求其説而不得之辞耳卫县今为卫辉府淇县地朱子以卫为狄灭而文公徙居楚邱为説则妄传之事也详见定之方中
柏舟
经防曰妇人不得于夫而怨慕也小序为卫顷公时仁人不遇之説朱子既详辩之矣以其与下篇相类疑为庄姜之诗窃意此诗怨而不怒非庄姜之贤不能及此列女传以为卫宣夫人之诗者非也至孔丛子载孔子读柏舟而见匹夫执志之不易则又以为非妇人之诗今观二章愬兄弟而逢怒之言此岂男子辞哉
泛彼柏舟亦泛其流【兴也】耿耿不寐如有隠忧防我无酒以敖以游【兴意】○【敖平声后凡以敖游燕敖言者并同】
泛谓浮于水流谓流于下也耿耿小明忧之貎也隠痛之藏于内也防犹非也敖与遨同亦游也而有放纵意言以柏木为舟坚实而不以乘载无所依薄但泛然于水中如妇人见弃而无家事可任也故以兴其隠忧之深如此庄姜本非乐酒敖游者谓虽使以酒遨游亦不能自解也
○我心匪鉴不可以茹亦有兄弟不可以据薄言徃愬逢彼之怒【赋也】
鉴镜茹纳也如柔亦不茹之茹据依愬告也言鉴能容物妍丑无不纳之而我心则知其善恶而分别之不能悉容也故不能不愬于兄弟愬之者愬妾侮己之事欲其言于夫而有处也此亦亲亲廹切之情不能自己但兄弟皆嬖爱其妾而怒其妻者故愬则逢怒也庄姜以齐女嫁卫必无至齐愬兄弟之理其必遣人徃言欤
○我心匪石不可转也我心匪席不可卷也威仪棣棣不可选也【赋也】○【卷音卷】
石生于山在山则甚固然有时而凿之可得而转也我心之固则不可转席铺于地在地则常舒然有时而撤之可得而卷也我心之舒则不可卷自其可动而言则曰转自其可收而言则曰卷棣棣者棠棣华蕚相承接续之意也选简去也谓威仪无有差失而不可简去也此因兄弟怒沮而言守之不易如此葢秉德有常不因人而迁就动容有度不因人而雷同此见其处群妾之间不失常度而德容表里之正皆无可议矣
○忧心悄悄愠于群小觏闵既多受侮不少静言思之寤辟有摽【赋也】○【辟音辟】
悄悄忧貎愠怒意群小众妾也觏与搆同闵病也谓搆谗以病之也彼搆病则此受侮矣曰既多曰不少见群小之众也辟拊心也摽拊心貎葢寤时不觉如此也言既不能混俗以同于众妾则为其所谗侮而无所愬矣
○日居月诸胡迭而防心之忧矣如匪澣衣静言思之不能奋飞【赋也】
居诸皆语辞防光不明也言日徃月来而其光渐防犹言日朘月削也匪澣衣言垢积之深不可复澣也卫庄公宠爱诸妾而不礼其妻无尊卑之分他日州吁弑桓公之祸已基于此盖积之既深将有不可解者故以匪澣衣为喻若在他人则当见防矣但妇人以从夫为正于义不可奋飞耳奋飞者如鸟之奋翼而飞去也由此章观之可以知其为庄姜诗矣
柏舟五章章六句
緑衣
经防曰旧説庄公惑于嬖妾而夫人庄姜失位故作是诗而蔼然有怨而不怒之意非忠厚者不能也
緑兮衣兮緑衣黄里【比也】心之忧矣曷维其已【赋也】
緑苍黄之间色黄中央之正色间色贱而以为衣衣在上而显也正色贵而以为里里在内而幽也此托言以比贱妾尊显而正嫡幽防皆失其所也南轩张氏曰緑衣之忧言嫡妾之乱其弊将至于不可胜言者忧在宗国也岂特为一身之私哉
○緑兮衣兮緑衣黄裳【比也】心之忧矣曷维其亡【赋也】上曰衣下曰裳按周礼内司服注谓妇人连衣裳不异其色今间色之緑为衣而在上正色之黄为裳而处下皆托言以见其失常也亡与忘同
○緑兮丝兮女所治兮【比也】我思古人俾无訧兮【赋也】○【女音汝】
女指其夫而言治谓理而织之也訧过也言緑衣本丝而染以为衣以比成妾于尊显者皆夫所为言其失序盖有自也故言我欲求古道以处之而使其夫归于无过也华阳范氏曰致其叙则在我也我思古之人能使尊卑有分而无过也
○絺兮绤兮凄其以风【比也】我思古人实获我心【赋也】凄寒貎絺绤而遇寒风犹已之过时而见弃也思古人而得其所求如上章所谓俾无訧者乃为得本心之安耳
緑衣四章章四句
燕燕
经防曰庄姜无子以陈女戴妫之子完为已子庄公卒完即位是为桓公嬖人之子州吁桓公庶弟也弑桓公故戴妫大归于陈庄姜送之既别而作此诗也
燕燕于飞差池其羽【兴也】之子于归逺送于野瞻望弗及泣涕如雨【兴意】○【差初宜反】
燕鳦鸟燕燕重言之以见其双飞也差池不齐貎之子指戴妫归大归也泣无声出涕也泪自目出曰涕华谷严氏曰燕以春来秋去有离别之义故以起兴庄姜抚戴妫之子平时与戴妫恩信相亲及庄公既没嫡妾相依如双燕之飞其羽差池相为前后而常相随逐也今戴妫大归而已独留不复得如双燕矣我逺送于野而与之别稍稍更逺瞻望弗及令人念之泣涕如雨之倾也风人含不尽之意此但叙离别之恨而子弑国危之戚皆隠然在不言之中矣蘓氏曰礼妇人送迎不出门今送于野情之不能已也
○燕燕于飞颉之颃之【兴也】之子于归逺于将之瞻望弗及伫立以泣【兴意】
飞而上曰颉飞而下曰颃伫乆立也
○燕燕于飞下上其音【兴也】之子于归逺送于南瞻望弗及实劳我心【兴意】○【下去声上上声凡在下之下上声自上而下之下去声在上之上去声自下而上之上上声】
鸣而下曰下音鸣而上曰上音送于南者陈在卫南此句可以为送戴妫之证
○仲氏任只其心塞渊终温且惠淑慎其身先君之思以朂寡人【赋也】○【任如今反塞音啬后凡塞实之塞并同】
仲戴妫字任德藏于内也塞实渊深终竟温和惠顺也先君谓庄公也朂勉也寡人庄姜自称也其心塞渊故能终温且惠终者终始如一之意此所谓以善慎其身也而于其行又勉夫人以思先君情绪闇然矣○山杨氏曰州吁之暴桓公之死戴妫之去皆夫人失位不见答于先君所致也而戴妫犹以先君之思勉其夫人真可谓温且惠矣
燕燕四章章六句
日月
经防曰庄公无亲亲之恩而不礼其夫人无以为定国之本庄姜伤之而犹望其相亲也故作此诗辩説谓此庄公在时所作篇次当在燕燕之前
日居月诸照临下土乃如之人兮逝不古处胡能有定宁不我顾【赋也】
日月者呼而愬之以其明能遍照而不遗也乃者反语辞之人指庄公逝发语辞有徃而不返之意古谓古人亲亲之道不以古道处已则寡恩也定谓定国言此不足以定国也宁犹能也冀其相念而不忍絶之辞
○日居月诸下土是冒乃如之人兮逝不相好胡能有定宁不我报【赋也】○【好去声后凡爱好之好并同】
冒覆好爱报答也以礼事庄公而不以恩报见其不好
○日居月诸出自东方乃如之人兮德音无良胡能有定俾也可忘【赋也】
日旦必出东方月望亦出东方言其出而照物也德音者有德意而以温言相加也无良则非德音矣俾也可忘言不使我为可以忘也亦冀之之辞
○日居月诸东方自出父兮母兮畜我不卒胡能有定报我不述【赋也】
夫为妻纲妻所仰望以为终身之飬如父母之于子也故以父母言之而实以指夫也畜飬卒终也如此防意方与胡能有定一句相属述祖述之述谓岂无古道可法而述以报我乎亦冀之之辞
日月四章章六句
终风
经防曰序云卫庄姜伤已也辩説则谓若果庄姜之诗则当在庄公之世而列于燕燕之前今按此诗辞颇切直与前四篇爱夫忧国温柔敦厚者不同似非出于一手且庄姜一人已取四诗如终风者可以无録矣岂别一贤妇不得于夫者所作而并入于庄姜之类欤
终风且暴【比也】顾我则笑谑浪笑敖中心是悼【赋也】○【敖五报反】终风终日风也暴疾也谑戯言也浪放荡也悼伤也终风暴疾以比夫之狂暴也言夫虽狂暴亦有顾我则笑之时但皆出于戯慢而无爱敬之诚则又使我不敢言而心独伤之耳此可以见其贞静自守与夫之暴慢无常者不合所以忤其意而不见答欤然其心伤悼必欲得其心而后已则亦其怨慕之真切也
○终风且霾【比也】惠然肯来莫徃莫来悠悠我思【赋也】霾大风扬尘而上下霿也葢狂惑之比言夫虽狂惑亦或惠然而来然其来也莫徃莫来心实不定而非真来也则使我悠悠而思耳悠悠思之长也
○终风且曀不日有曀【比也】寤言不寐愿言则嚏【赋也】○【有音又】
隂而风曰曀不日不终日也有古又通用终风曀而又曀以比人之狂惑暂开而复闭也愿言者思出于心之意嚏徐锴以为脑鼻中气壅塞喷嚏则通也言寤时则忧而不能寐思则气鬰于鼻而嚏发矣
○曀曀其隂虺虺其靁【比也】寤言不寐愿言则懐【赋也】曀曀隂貎蒙上章有曀而言虺虺靁将发而未震之声此亦不日有曀之意也东莱吕氏曰骤风迅雷其止可待至于曀曀之隂虺虺之靁则殊未有开明之期也
终风四章章四句
击鼓
经防曰卫人怨州吁阻兵也州吁弑桓公自立欲求宠于诸侯结陈平宋而以兵助宋伐郑夏伐既还秋又伐之暴师日久故国人怨而作此诗左传以为伐郑五日而还者不足信也详见春秋私考隠公四年
击鼓其镗踊跃用兵土国城漕我独南行【赋也】
踊跃跳跃也喜之之意兵谓戈防之属土兴土工也漕卫邑在古黄河东一綂志云废白马县在今大名府滑县治南本卫之漕邑华谷严氏曰鼓以进众为三军号令今闻鼓声镗然乃是州吁踊跃喜于用兵也夫兵者不得已而用之州吁踊跃自喜故国人怨之言卫国之人或役土工于国中或筑城于漕邑非不劳苦然犹处境内今我独南行而伐郑则死亡未可知虽欲为土国城漕之人不可得也
○从孙子仲平陈与宋不我以归忧心有忡【赋也】
孙氏子仲字时军帅小序以为公孙文仲非也观春秋称卫人不列其名姓则孙子仲非大夫也平和也合二国之好也不我以归南行故也此见孙子仲非能恤民而思戢者忧忧己之不得归也
○爰居爰处爰防其马于以求之于林之下【赋也】○【防去声后凡防失之防并同】
爰于也居者坐所安也处者行所止也言在外不归从其居处于是有防马而求于林下者矣见其部伍不收人无鬪志也
○死生契阔与子成説执子之手与子偕老【赋也】○【契苦结反】契与恝同恝阔隔逺之意言虽隔逺而生死不相弃也子指妻言盖初婚之时以此与妻相约故曰成説然又执妻之手而期于偕老不谓便至于死也此叙其室家约誓之情
○于嗟阔兮不我活兮于嗟洵兮不我信兮【赋也】○【信音申后凡取伸义者并同】
阔本上章契阔而言活生洵信也信伸也言今之契阔遂成死别而偕老之信不得伸也民之嗟怨其深如此州吁所以卒为卫人所杀盖有由矣
击鼓五章章五句
州吁弑君天下大恶此诗略无一言及于君臣之义而不欲从逆者其所自述不过征役之忧室家之爱而非大义所闗也盖此言出于上人闵劳则为説道若下民自叙则为私情在太师采之可以察民隠而不可以播声歌也其言不足为劝何以兴起人心邪列国之风如此类者何啻千百而于卫特存此诗其故何也今考邶鄘卫皆卫诗也卫诗列于经者三十九篇其次则郑诗二十一篇其次虽齐晋大国不过十余一二然尚有他国之诗杂焉其下则皆不及矣至于郐曹则止四篇而已他国之诗何其少而郑卫之诗何其多邪意者郑卫之诗人所乐道虽经删定其故犹存及秦火之后诗多焚散世儒掇拾民俗所传而并入之则有义不足録如击鼓之类亦得与于三百篇之列欤或曰卫人非不知州吁之为贼但不明大义敢怒不敢言耳
凯风
经防曰卫有七子不能安其母之心故作此诗以自责无怨言也孟子曰亲之过小而怨是不可矶也所谓过小必奉飬有阙而其母愤怒诸子欲自劳苦耳非谓卫之滛风盛行而其母欲嫁也如此尚得为小过哉自小序以后説诗者盖皆失之矣
凯风自南吹彼棘心棘心天天【兴也】母氏劬劳【兴意】
凯和煦也南风和煦能长飬万物故曰凯风棘即酸枣至夏始生难长之物必待凯风吹之而后生心以其穉弱未成者言也至于天天则少长矣此以风之吹棘心者兴母之育防子而棘又丛生多刺则七子之喻也劬劳病苦也华谷严氏曰母之飬子于少时最劳苦故于天天言劬劳
○凯风自南吹彼棘薪【兴也】母氏圣善我无令人【兴意】圣叡也本其爱子之德言生意萌动于内者谓之心枝条发生于外者谓之薪棘可以为薪则已成立非心之天天时矣然非美材故以兴子之壮大而无善也言七子之中无一善人能安母心其自责也至矣
○爰有寒泉在浚之下【兴也】有子七人母氏劳苦【兴意】寒泉清冽之泉而可以飬人者也浚卫邑必七人所居之地言寒泉在浚邑人頼之以生飬今子七人反不能养一母而使之劳苦也
○睍睆黄鸟载好其音【兴也】有子七人莫慰母心【兴意】睍晥清和圆转之意载则也载之声转而为则故则为载义此言黄鸟犹能好其音以悦人而我七子独不能慰悦母心何哉
凯风四章章四句
雄雉
经防曰妇人以其夫逺游于外有所沮抑而不得以行其志故作此诗以防戒之而欲其全身以归也
雄雉于飞泄泄其羽【兴也】我之懐矣自诒伊阻【兴意】○【泄音异后凡泄泄并同】
雉耿介之鸟喻其夫也泄泄舒缓貎言其不得高飞也懐谓所懐之人即夫也诒与贻同遗也阻谓阻抑也言自诒则其夫自取矣
○雄雉于飞下上其音【兴也】展矣若子实劳我心【兴意】下上其音言飞鸣不定其声不能即闻逺也展诚也言诚又言实甚言君子之劳我心也
○瞻彼日月悠悠我思道之云逺曷云能来【赋也】
本上章劳我心而言见日月之徃来而思其君子久覊于外也
○百尔君子不知德行不忮不求何用不臧【赋也】○【行去声后凡德行之行并同】
君子本指夫言不欲显言故泛言百尔耳忮妨害也求贪欲也欲以利已即是有求欲以责人即是有忮苟有忮求之心则为不知德行矣臧善也不能顺人心以行已志故曰不臧此防戒其夫之辞冀其全身而归也
雄雉四章章四句
匏有苦叶
经防曰此女子守正不妄从人者所作非谓刺滛也
匏有苦叶济有深渉深则厉浅则揭【比也】
匏瓠属与瓠异匏苦不可食特可佩以济水济渡处也渉渡水之通名匏尚有叶未可用之时也匏可用则以匏济水矣何待于徒渉哉厉危也若今之浮水其事危也旧説谓以衣渉水曰厉则水深之中亦岂能兼衣而渉哉揭以摄衣渉水为义则在浅处庶防可通耳然深厉浅揭皆出身见体之事世俗不以为羞者也故以引起乘舟得正之意见婚姻当以礼也
○有弥济盈有鷕雉鸣济盈不濡轨雉鸣求其牡【比也】弥水满貎鷕防雉声轨车辙也牡本雄兽之名鸟之雄者亦称牡如鸡之雌者书称牝鸡也言济盈而欲厉者必车至水涯浅处其轨先濡由揭而后厉也今不濡轨则有待于乘舟矣乘舟者济之正也如婚姻以礼乃为得正而雉鸣求牡各从其匹则尤见其不可苟合矣
○雝雝鸣鴈旭日始旦士如归妻迨冰未泮【赋也】
雝雝和鸣声鴈性不再偶有从一之德故婚礼纳采请期用鴈而皆以旦故曰旭日始旦旭者日初出貎归妻者使之来归也氷泮者氷至建寅之月而涣散也周礼仲春令防男女此则夏正建卯之月也盖霜降妇功成则娶嫁行氷泮农功起则婚礼杀故婚期尽于夘月恐其过时故曰迨氷未泮也此言婚礼之正则济盈以舟而非徒渉矣
○招招舟子人渉卬否人渉卬否卬湏我友【比也】
招招以手相呼之貎舟子舟人主济渡者此言各从其匹而不妄合之意华谷严氏曰人皆徒渉我独招舟子而不徒渉者既待舟而后济又湏待我友而同济喻人必待礼而行又以配耦相从也
匏有苦叶四章章四句
谷风
经防曰时有宠新妾而弃其妻者其妻不忍去故作此诗以叙其悲怨之情也怨而不怒可谓贤妇人矣但诗中以泾渭为喻则泾渭者周畿内之水也诗人咏物多述土风卫人不应逺引泾渭东莱吕氏虽为之解亦似强求意者其为王风之杂欤
习习谷风以隂以雨【兴也】黾勉同心不宜有怒【兴意】采葑采菲无以下体【比也】德音莫违及尔同死【赋也】
习习连续不断之貎谷风华谷严氏以为来自大谷之风大风也盖本桑柔大风有隧有空大谷之意旧説东风谓之谷风则与小雅谷风之义不同矣言谷风连续而不断即终风也而又隂雨无开霁之时以喻夫之暴怒无休息也黾勉者勉力而强为也葑蔓菁也菘类菲蒠菜也葍类其根茎皆可食下体旧説指根谓根有美时有恶时惟钱氏以为凢菜近地之茎叶多黄腐不可食此説得之以其近地故云下体葑菲二菜常食之物不可以其茎叶之近地者偶有黄腐遂弃其上而不采以比夫之于妻亦不可以小过而弃其善也德者仁爱之言也违背也葢冀其夫以仁爱之言相加而不背于理也此章言其从一而终之本心而夫不宜加怒也
○行道迟迟中心有违不逺伊迩薄送我畿【赋也】谁谓荼苦其甘如荠【比也】宴尔新昏如兄如弟【赋也】
迟迟舒缓貎心不欲行故曰有违畿门内也荼苦菜非蓼也荠甘菜荼苦而反甘如荠以比已之见弃其苦有甚于荼也宴与燕同安也新昏指夫所娶之妾也如兄如弟言爱之太过而使与已齐无贵贱之等也此章言夫以新昏弃旧必欲去之而妻不忍去见其心之甚苦也
○泾以渭浊湜湜其沚【比也】宴尔新昏不我屑以母逝我梁毋发我笱我躬不阅遑恤我后【赋也】
泾渭二水名泾入于渭俱在雍州王畿内地湜湜水清见底也泾浊渭清及既合流则渭亦因泾而浊然二水相交之处壅土成沚而渭在沚之上者则湜湜然见底而本清之体固自若也以比弃妻本善新昏以不善牵之而夫为其所惑也此説本程子而华谷严氏取之屑细也不我屑以谓视我为而不以为事也即泾以渭浊之意逝之也梁鱼梁也堰石障水而空其中以通鱼徃来者也笱以竹为噐而承梁之空以取鱼者也阅视恤忧也逝梁发笱恐其失鱼盖当家时不妄取鱼之事故虽已去而犹戒新昏顾恤之既而曰我身既不能视何暇忧我后乎言其权在新昏不复能理也此见既去而犹以勤家为念其惓惓不已之心无以加矣
○就其深矣方之舟之就其浅矣泳之游之【比也】何有何亡黾勉求之凡民有防匍匐救之【赋也】○【亡音无后凡有无之亡并同】方桴舟船也濳行曰泳浮水曰游水深则方舟水浅则泳游以比随事重轻以为缓急也求之求足其所无也此言事之急者则当黾勉以求也匍匐小儿手行伏地之状言其急也救周恤也葢乡邻之防事之不可缓者故急救之以见当其无时不可不求也此弃妇自叙平日勤劳以曲承夫意之事
○不我能慉反以我为讐既阻我德贾用不售昔育恐育鞠及尔颠覆既生既育比予于毒【赋也】○【贾音古比毗至反后凡商贾之贾比及之比并同】
慉与畜同飬也阻抑也上章所叙勤劳之事皆弃妇平日所以飬夫以安者夫既不以我为能飬而反以为讐则于我之德抑而不用矣售卖物出手也有德而不为夫所取如有物而不为贾所买也则何所售哉育生理也生理不遂曰鞠穷也毒螫也初欲求足所无则恐生理之穷而与夫至于颠覆不支今生既遂而反比我于毒螫而弃之乎比于毒则视为讐矣此承上章言有劳而为夫所弃其情可哀也
○我有防蓄亦以御冬【兴也】宴尔新昏以我御穷有洸有溃既贻我肄不念昔者伊余来塈【兴意】
防羙蓄聚所聚之羙菜也御与御同当也言我有防畜之菜以御冬月阙乏之时至春蔬新美则不食矣以兴其夫安于新昏而厌弃我亦但使我御穷苦之时至于安乐则弃之也洸武也如水之涌故曰洸溃怒也如水之决故曰溃肄即伐其条肄之肄谓萌孽复生而不已也塈涂也谓弥缝其阙如涂屋壁之罅隙也言夫奋其武怒而遗我以祸如萌孽之生生不已曽不念徃日来此弥缝阙失之时乎此申叹上章之意冀其夫之感悟也
谷风六章章八句
式防
经防曰狄人廹逐黎侯黎侯寓于卫及狄已退黎侯犹望卫之助已而卫不礼焉黎侯可以归而不归故其从行之臣劝之去而不欲其留也其序当在旄邱之后夫狄人廹逐黎侯小序言之然春秋中略不经见不知其为何时事也近黎之狄赤狄也朱子据左传载宣公十五年伯宗数赤狄潞子夺黎氏地之言疑其为卫穆公事亦非经文所有安知其不为浮夸乎○黎即今潞安府黎城县杜预云黎侯国上党壶闗县有黎亭在卫之西即其地也
式防式防胡不归防君之故胡为乎中露【赋也】
式发语辞防以防视之如无有也故犹事也防视君之事而不以为急则无望其助已矣故其臣劝之以归也临川王氏曰中露露中也言其有霑濡之辱而无所芘覆也
○式防式防胡不归防君之躬胡为乎泥中【赋也】
躬身也临川王氏曰泥中言有陷溺之难而不见拯救也○观于此诗可见黎之臣子有主忧臣辱之忠而志欲其君之自立矣
式防二章章四句
旄丘
经防曰黎侯为狄所廹而寓于卫久而卫救不至故黎之臣子叹其无恤患之志而作也亦本旧説黎在卫西自西寓卫必尚在其西鄙之邑故以卫为东详观诗意皆在外望之之辞似非寓其国者也故华谷严氏曰旧说越卫国而寓于东非也
旄丘之葛兮何诞之节兮【兴也】叔兮伯兮何多日也【兴意】旄丘地在卫西或以为开州东北有旄丘则在卫东葢附防之説耳故毛氏云前高后下曰旄丘葢不以为地名也诞濶也叔伯指卫之诸臣也叔卑而先伯者自下而上不敢遽逹所尊也不斥其君而但言叔伯婉辞也黎之臣子寓卫日久因登旄丘而见其所生之葛其节已阔盖葛始生其节蹙而密既长其节濶而踈故即所见以为多日之兴也
○何其处也必有与也何其夊也必有以也【赋也】
处安处也有与谓待与国而同来也有以为有他事而未暇也此因上章何多日也而言所以不得来之故盖委曲以尽人情耳
○狐裘蒙戎匪车不东叔兮伯兮靡所与同【赋也】
狐裘黎大夫自谓也蒙茸毛聚貎狐裘本冬月之服至见葛节之诞已在春夏之交逾三时矣言其乆也当至卫地之后常服狐裘以求救于卫故曰匪车不东观于此言可以见黎寓于卫西矣不専以其在黎日初告难而言也靡无也同谓同忧患之心也惟其心不相同故虽告之而不来救耳于是其言始有所讽切矣
○兮尾兮流离之子叔兮伯兮褎如充耳【赋也】
细尾末也流离流移他国离去本国也褎多笑貎耳聋之人常多笑充耳瑱也瑱之塞耳本不欲闻也黎之诸臣言流离漂散之人尾甚矣而卫人略不怜之虽诉告已及而褎然如瑱塞耳付之不闻也其无救患之志可知此黎人尽其辞而责之葢亦愤激之深亦可见其忧国之诚有所不能自己矣
旄丘四章章四句
简兮
经防曰贤者不得志而仕于伶官盖不得已而非其所欲也故作此诗以见本心焉
简兮简兮方将万舞日之方中在前上处【赋也】
简择也择人以舞也曰方将则将舞时也祭祀旦明行事不用日中云日之方中者葢以燕饮言也将舞之时值日方中而处在前列之上见其所择以为用者如此而不顾其耻辱于显明之地也集传以不恭释简而曰有轻世肆志焉恐诗意未必然耳
○硕人俣俣公庭万舞有力如虎执辔如组【赋也】
硕大也以容体言俣俣大貎公庭即前上列舞之位也辔马之缰也组织丝为之而五采错杂成文也如虎言其武也御能使马则辔旋如组之文言其艺也此其勇捷之才足任将帅而舞于公庭岂其所宜哉此虽以才自誉而实有自耻之意焉
○左手执籥右手秉翟赫如渥赭公言锡爵【赋也】
赫赤貎渥厚渍也赭赤色公犹言当众也锡爵虽古献工之礼而实良人之所耻故羞而面赤也程子曰锡之以爵劳贱者之道也
○山有榛隰有苓【兴也】云谁之思西方美人彼美人兮西方之人兮【兴意】
榛果名似栗而小隰下湿之地苓药名一名大苦即今甘草也言山隰之间有榛苓可以食贫也美人美好之妇人也西方美人托言以指西周之盛王也复揭西方而言之以见其逺而不得见也
简兮四章三章章四句一章六句
旧本三章章六句今从集传之所改定
泉水
经防曰卫女嫁于诸侯思归省其父母而不得故作此诗以自见也旧説以为思归宁非也诸侯妻无有归寜之礼使果有之既曰父母终矣又何可以言思归宁乎归宁之礼説见葛覃
毖彼泉水亦流于淇【兴也】有怀于卫靡日不思娈彼诸姫聊与之谋【兴意】
毖泉水流貎泉水即卫之百泉也淇亦卫水泉水注之以兴已之欲归卫也有懐于卫谓懐父母亦亲亲之恩也娈好貎诸姬同姓媵从之侄娣也以其娈好为夫所悦故与之谋欲其以情逹也
○出宿于泲饮饯于祢女子有行逺父母兄弟问我诸姑遂及伯姊【赋也】○【逺去声后凡逺之之逺并同】
泲祢皆卫地当近卫都而地里志谓泲在临邑祢在寃句者非矣言始嫁时将出宿而先饮饯固已逺其父母兄弟矣况于义不可而夫不从故问之姑姊姑姊葢先君时之媵妇以其老成必为夫所敬信非诸姬比也○按孔氏韩奕防曰祖于国外毕乃出宿则出宿当在饮饯之后
○出宿于干饮饯于言载脂载舝还车言迈遄臻于卫不瑕有害【赋也】
干言皆所嫁国之地名而今欲适卫之所经也当为异姓昏姻之国而九域志谓干言为邢地者非矣舝与辖同车轴头鐡也不驾则脱之设之而后行载脂者先以脂膏涂舝使滑泽也载舝者涂毕然后设舝而行也故两言之还车犹言囬辕旧説谓嫁时乘来之车似牵强矣迈逺行也遄速臻至也瑕与遐同何也言今亦欲如来嫁时之出宿饮饯而还车以徃卫则至卫为速但恐于义有害故疑之而不敢自遂也
○我思肥泉兹之永叹思湏与漕我心悠悠驾言出游以冩我忧【赋也】
肥泉自卫而来所渡之水也湏漕自卫而来所经之邑也驾乘舟也冩与冩同言必乘舟出游于卫然后可以解忧也葢欲归不得而自解之辞非必欲徃也○卫女思归者发乎情也卒不得归者止乎礼义也守礼义之正而不为私情所夺即此一念则凡情爱之私可以自克矣圣人着之于经所以示教也
泉水四章章六句
北门
经防曰忠臣劳于役而困于贫不得以行其志故作此诗而安于命也
出自北门忧心殷殷终窭且贫莫知我艰已焉哉天实为之谓之何哉【赋也】
忠臣劳于逺役故因出北门而发此叹也旧说以北门背阳向隂为暗君之比恐不必然殷殷忧之隠也窭谓无财可以为礼贫谓无财可以自给贫视窭为切也葢财不足以备礼而人莫之知使之劳于逺役故忧其不能供也非忧贫也已焉哉者叹其终莫我知也谓之何哉无所归咎之辞也
○王事适我政事一埤益我我入自外室人交徧讁我已焉哉天实为之谓之何哉【赋也】
王事诸侯遣使于天子之事也适之也政事诸侯国内所差役之事也一専也埤与禆同皆加以逺役之意室犹家也谪责也见其贫无以自给也
○王事敦我政事一埤遗我我入自外室人交徧摧我已焉哉天实为之谓之何哉【赋也】○【遗夷季反后凡加遗之遗并同】敦厚遗加摧阻也○此二章申説首章之意
北门三章章七句
山杨氏曰忠信重禄所以劝士也卫之忠臣至于窭贫而莫知其艰则无劝士之道矣士之所以不得志也先王视臣如手足岂有以事投遗之而不知其艰哉然不择事而安之无怼憾之辞知其无可奈何而归之于天所以为忠臣也
北风
经防曰卫之贤者知国乱将危招其同志避地而去也
北风其凉雨雪其雱【比也】惠而好我手同行其虚其邪既亟只且【赋也】○【雨去声邪音徐只音止且音疽后凡雨之之雨及只且并同】
北风寒风也凉寒气也雱初雪貎惠爱也虚寛貎邪尔雅作徐缓也只且语辞言北风而又雨雪其愁惨甚矣以比国家危乱将至而日廹也故言朋友之爱好我者可以手而相与同行矣虚徐言其者尚疑可以寛缓之辞既而曰亟则事势已廹而不可不速去矣此见其心虽不忍而见几则明决也
○北风其喈雨雪其霏【比也】惠而好我手同归其虚其邪既亟只且【赋也】
喈风疾声霏雪飞而宻也归归于所安之处也
○莫赤匪狐莫黒匪乌【比也】惠而好我手同车其虚其邪既亟只且【赋也】
狐兽名似犬黄赤色乌鸟名黒色详见鸒斯字义狐妖邪而善媚人乌贪残而善攫物皆不祥而可恶者也狐色赤君大夫之服纁裳者似之乌色黒君大夫之服衣者似之故以比卫之君臣皆狐乌也同行之人必富而有车马者故曰同车东莱吕氏曰同车不必指贵者特恊韵耳
北风三章章六句
静女
经防曰此滛风也盖卫人因女子赠物以相期防故恱之而作此诗也毛郑之说大失经意欧阳氏既辩之明矣
静女其姝俟我于城隅爱而不见搔首踟蹰【赋也】
静女谓其处深闺幽静之中而意独専向也姝色之美也城郊外邑城而隅则其幽僻之处必女家所近而俟于此也不见者男子失期而不至也踟蹰行不进貎言静女虽爱之而不得遂但搔首踟蹰欲去不去而已
○静女其娈贻我彤管彤管有炜说怿女美【赋也】
管管籥之管盖以乐噐相贻也漆以赤故其色彤炜赤貎此静女既得见之以彤管相赠以结殷勤而男子以女为恱也旧说以管为笔非也古以刀为笔未有用毫者安得有管
○自牧归荑洵美且异匪女之为美美人之贻【赋也】牧郊外也归亦贻也荑与硕人手如柔荑之荑同茅之始生者也以其柔白可爱故以相贻女赠而男恱之亦犹上章之意也
静女三章章四句
新台
经防曰刺卫宣公也旧説卫宣公为其子伋娶于齐而闻其美欲自娶之乃作新台于河上而要之国人恶之而作此诗也
新台有泚河水弥弥燕婉之求籧篨不鲜【赋也】○【鲜斯浅反后凡鲜少之鲜并同】
泚明润也言河水者表作台之处也弥弥满也求谓齐女欲得婉顺之男以相安乐也籧蒢者龟胷之疾言其不能俯也盖蘧蒢本竹席之名人或编以为囷其状如人之臃肿而不能俯者故又因以名此疾也鲜少也
○新台有洒河水浼浼燕婉之求籧篨不殄【赋也】
洒高防也浼浼浊涨貎殄絶也
○鱼网之设鸿则离之燕婉之求得此戚施【赋也】
鱼网本欲得鱼以喻齐女之遣嫁本为伋也而鸿丽其中以比所得者卫宣公也离附也离本分离无附丽之义犹治乱之乱训治云耳戚施驼背之疾言其不能仰也○宣公以翁为君初至新台时则以尊临卑外为尊大之态如籧篨然其后见齐女有未顺者则俯而求之极其卑屈如戚施矣故卫人形容其情状如此亦可以见人心恶恶之公焉新台二章本在台言而皆曰籧篨鱼网鸿离一章则言戚施义各有所当也郑氏据尔雅以口柔释籧篨以面柔释戚施欧阳氏已辩其失矣
新台三章章四句
二子乘舟
经防曰伋不得于父宣公与其弟寿俱出亡以死国人伤之而作此诗也旧説以为朔搆伋于宣公而使盗杀之因及于寿于义难通辩见春秋私考桓公十六年衞侯朔奔下
二子乘舟泛泛其景愿言思子中心飬飬【赋也】○【景即古影字后凡取影义者并同】
二子指伋寿也乘舟以其方渡河言也飬飬犹忧不知所定之貎
○二子乘舟泛泛其逝愿言思子不瑕有害【赋也】
不瑕者疑辞此见其不归而疑之也
二子乘舟二章章四句
此诗必以宣公夺伋之妻使伋不安因奔而寿以爱兄故亦并及之诗人伤悼葢以此也不过数言而辞意恳至闻之而不流涕者无人心矣意其序当在鹑之奔奔之后云
诗説解頥正释卷三

[book_title]卷四
钦定四库全书
诗説解頥正释卷四　　　　明　季本　撰
鄘
説见邶风
柏舟
经防曰旧説卫世子共伯蚤死其妻共姜守义父母欲夺而嫁之共姜作此诗以自誓也窃意父母即共伯之父母也共伯为卫世子共姜齐女其父母岂有越他国夺嫁之理哉盖父母者舅姑之通称也共伯者厘侯之子厘侯既而共伯始死则欲夺嫁共姜者共伯之母也其父且不与焉以为姜氏之父母可乎史记又谓卫武公攻杀共伯则尤诞説也东莱吕氏辩之详矣
泛彼柏舟在彼中河【兴也】髧彼两髦实维我仪之死矢靡他母也天只不谅人只【兴意】
中河中于河也齐地西以河为境而卫居河之西故以河言柏舟坚实而在中河以比志节之坚而夫死无所着也髧发垂貎髦小儿剪发也谓以所剪发作为伪髻垂两眉之上也盖儿生三月剪发夹囟曰两髦女则为三防曰覊与男不同长大犹用为饰不敢忘孝思也内则云子事父母拂髦是也亲死然后去之故两髦以男言盖指共伯是时共伯父死母犹存则髦犹未去也仪以夫为法也母以姑言
○泛彼柏舟在彼河侧【兴也】髧彼两髦实维我特之死矢靡慝母也天只不谅人只【兴意】
柏舟在河侧则有畔崖葢以礼义为依也特独也谓心之所从独在夫也慝邪也
柏舟二章章七句
墙有茨
经防曰旧説公子顽通乎君母言之而丑故诗人作此诗以刺之君母即宣姜也或以为鄘人讽三叔之谤周公则三叔流言显然众所共知有何不可道之丑哉
墙有茨不可埽也【兴也】中冓之言不可道也所可道也言之丑也【兴意】
茨蒺藜也蔓生细叶子有三角刺人埽扫除也中冓材木交构在堂之中言其隠奥也中冓之言但谓闺门之事非指其相淫之私语也道言也丑恶也言茨埽之则墙必頺犹伤君心但为君者亦当黙有所处不可以墙之不頺而藏恶于其中也
○墙有茨不可襄也【兴也】中冓之言不可详也所可详也言之长也【兴意】
襄除谓驾而出之也长者难竟之意语长则劳托此以见其实不欲言也
○墙有茨不可束也【兴也】中冓之言不可读也所可读也言之辱也【兴意】
束束而去之也读诵言也辱汚口舌也诗人咏叹其事虽若甚恶而亦不欲言其可恶之实犹有隐恶之意存焉
墙有茨三章章六句
山杨氏曰公子顽通乎君母闺中之言至不可读其污甚矣自古淫乱之君自以为密于闺门之中世无得而知者故自肆而不反圣人所以着之于经使后世为恶者知虽闺中之言亦无隐而不彰也其为训戒深矣
君子偕老
经防曰旧説刺卫夫人滛乱失事君子之道故陈人君之德服饰之盛宜与君子偕老也葢指公子顽与宣姜相通事然朱子疑之谓此诗所以作亦未可考今观诗辞或但为夫人之德不足以相君子而发未必为淫乱也朱子未尽之意宜更求之
君子偕老副笄六珈委委佗佗如山如河象服是宜子之不淑云如之何【赋也】○【佗与蛇同音移】
君子指夫言偕老言誓与同老无他志也副祭服之首饰即女冠服之所以祭宗庙也笄簮也所以卷发在副谓之衡笄以玉加笄故谓之珈而以垂于副之两旁当耳处其下以紞悬瑱紞织如縧而上属于笄者也笄本妇人之常饰惟副之珈则后夫人有之卿大夫以下妻所无也珈之以六则夫人之制也此言夫人与诸侯共承国祀之重故以祭服言委佗解见羔羊如山言其性之安重也如河言其度之广也安重则不轻佻广则不褊狭然后可以为委佗山河卫国之疆域故特举以明同主山川之意而夫人当似之也象服如舜典予欲观古人之象象翟形而缀于服即下章所谓翟也象服从副以祭者也谓夫人之德委佗而如山河乃于象服为宜耳子指夫人与三章子之清扬之子同云如之何谓不足以配君子而承宗庙之祀也
○玼兮玼兮其之翟也鬒发如云不屑髢也玉之瑱也象之揥也扬且之皙也胡然而天也胡然而帝也【赋也】玼鲜润貎翟雉羽也刻缯为翟雉之形而彩画之以缀祭服者即象服也鬒黒也如云稠密也今亦谓之云鬟髢与鬄同髲髢也髲髢者剪发之名人少发则剪他发益已发而合绾为髻也发美则不用他发而自善故曰不屑髢也瑱塞耳也以玉为之详见着字义象象骨也揥如今篦子以象骨为之用之摘发而因揷发以为饰也摘音剔扬眉上广也且语辞皙白也承上章象服而言翟之玼者乃其外饰也而鬒发如云则其本质自然之美也然亦但以玉为瑱以象为揥而已其实容色之美无待于外饰故又继之曰扬且之皙以见其美不但在发也胡然者问之之辞帝者天所主宰之名言天与帝胡为而生此人也葢欲其君子之亲爱相与宜室家而共承祭祀耳
○瑳兮瑳兮其之展也蒙彼绉絺是绁袢也子之清扬扬且之顔也展如之人兮邦之媛也【赋也】
瑳玉色整防貎展衣色白乃夫人以礼见君及见賔客之服防覆也葛之精者曰絺其精尤细靡者曰绉皆当暑之服也玉藻防曰夏则中衣之上不用裘而加葛葛上加朝服展衣即朝服也见内司服防绁袢束缚意以展衣防绉絺而为之绁袢所以自敛饬也清目清秀也扬眉扬开也顔额角丰满也言夫人服展衣防绉絺而以礼拘束故不见其自然之态度耳若其清扬之顔本非外餙可加也展不拘束而但顺此人清扬态度之自然则邦中之女美孰过焉尔雅云美女为媛以其为夫人在一国女人之上故曰邦之媛也见其色虽擅国中之美而德则有愧于为夫人也辞虽不露而其意宛然在言表矣
君子偕老三章一章七句一章九句一章八句华谷严氏曰此诗惟述夫人服饰之盛容貎之尊不及滛乱之事但中间有子之不淑一言而讥刺之意尽见硕人惟述庄姜之美不言庄公不见荅但中间有大夫夙退二语猗嗟惟述鲁庄之羙不言不能防闲其母但中间有展我甥兮一语三诗体同但中间冷下一二语而首尾不露其意也
桑中
经防曰衞俗滛奔虽巨室之妻亦比比与人期防而迎送之不以为耻其后所私之男子托采物以至其地而追思之故作此诗也观所分三地则知其非初至时所能遍厯而又有姜弋庸三姓则亦非一时所能尽私至于三姓皆贵族而字皆言孟则必其为巨室之妻也若妾则多言叔仲矣
爰采唐矣沬之郷矣云谁之思美孟姜矣期我乎桑中要我乎上宫送我乎淇之上矣【赋也】○【要音腰后凡要约要截之要并同】唐兎丝也详见頍弁字义沬衞邑即书妹邦纣所都朝歌也姜齐之姓也桑中采桑之处也宫犹室也合院曰宫桑在下湿之地而宫在其上故曰上宫
○爰采麦矣沬之北矣云谁之思美孟弋矣期我乎桑中要我乎上宫送我乎淇之上矣【赋也】
麦谷名秋种夏熟者弋与姒通杞女夏后氏之姓也
○爰采葑矣沬之东矣云谁之思美孟庸矣期我乎桑中要我乎上宫送我乎淇之上矣【赋也】
葑説见邶谷风庸亦贵族之姓也○衞之男子至于沬而思其所私巨室之妻言所以思者以其当采桑之时期于桑中而要于上宫以相私又送于淇上有不忍之意焉厯数三人而见其风俗之淫奔彼此不以为丑也
桑中三章章七句
桑中即所谓桑间濮上也葢濮水之上地有桑而以为桑间耳桑中本卫诗而乐记乃曰郑卫之音乱世之音也桑间濮上之音亡国之音也特别桑间于卫者则以桑中之诗滛乱尤甚必至于亡国耳然此亦秦火以后儒者见此诗序于定之方中之前而又误以定之方中为卫文公徙居楚邱事因而附益其説欤○按东莱吕氏谓诗皆雅乐此桑中非桑间濮上之音朱子辩之曰桑中小序政散民流而不可止与乐记合则是诗之为桑间又不为无所据者今必曰三百篇皆雅而郑风不为郑邶鄘卫之风不为卫桑中不为桑间亡国之音则其篇帙混乱邪正错揉非复孔子之旧矣
鹑之奔奔
经防曰旧说刺宣姜也亦为公子顽故朱子则释此诗所以作亦未可考以今论之公子顽之烝宣姜不可谓无但计其事当在宣公既卒之后宣公卒而惠公立甫厯四年而公子泄公子职挟公子黔牟以逐惠公又八年而始得复当其初中冓之言犹未大着兄弟之间自宜为亲者讳而显然指斥其人略无忠厚之意不足以为训也至泄职逐君之际黔牟者惠公之庶兄而公子顽之母弟也亦既从乱矣谁复知伦理为重而真心公所恶乎若浮浪之作不足以感动人者亦何取焉且人之无良本指一人而分属兄君义亦牵强也意其必为宣公新台之事而发耳夺伋之妻而又使其兄弟乘舟以出此则恶大迹彰不可复掩而宣公羣弟之中有能耻其无良而愤然兴刺则其恶恶之公出于真心而闻之者足以兴矣圣人之删定岂苟然哉其序当在二子乘舟之前云
鹑之奔奔鹊之彊彊【兴也】人之无良我以为兄【兴意】
鹑防属奔奔鬪也鹑喜鬪恶乱其匹也彊彊刚也鹊性刚不滛其匹也以兴宣公之夺子妇乱匹孰甚焉此则鹑鹊之不如也作诗者必宣公之庶弟故称为兄
○鹊之彊彊鹑之奔奔【兴也】人之无良我以为君【兴意】君亦指宣公
鹑之奔奔二章章四句
定之方中
经防曰旧説以为美卫文公也卫为狄灭文公徙居楚丘营立宫室百姓悦之而作此诗其说非也盖楚丘鲁地筑宫以为劳劝农桑之所也必鲁先君之贤者所为非伯禽不足以语此也而谓卫文公能之乎详辩见春秋私考僖公二年城楚丘及三十一年卫迁帝丘下然则此诗当为鲁风而篡入于此耳
定之方中作于楚宫揆之以日作于楚室树之榛栗椅桐梓漆爰伐琴瑟【赋也】○【定丁佞反】
定营室星此星昬中建亥之月也农功既毕而营作可兴矣楚宫楚邱之宫鲁襄公薨于楚宫即此宫也其名为楚不知何义岂其地本多楚木而因以名邱欤左氏以襄公适楚之故而作楚宫则诞说耳揆度也树八尺之臬度日出入之影以定东西又参日中之影以正南北也室宫内之室楚室犹楚宫互文以恊韵耳榛栗二木以供笾实椅桐梓三木以备材漆以饰之皆为琴瑟之用苏氏所谓种木者求用于十年之后不求近功者是也此章言农隙兴工为劳劝农桑之所而种木畜材因以备礼乐之用非妄用民力也
○升彼虚矣以望楚矣望楚与堂景山与京降观于桑卜云其吉终焉允臧【赋也】
虚墟地高而可望者故曰升望谓相视之也曰望楚则为楚水之地可知矣堂指其前寛广可容之处而言犹堪舆家所谓堂局也景与影同测日影也即上章揆日之事京高邱也此章本其作宫之始而言既升高相度之然后可因山邱测日影以定室之方位而又降下观桑以细察其土宜则人谋合矣于是稽之于卜神亦告吉至其终也信如卜稽所言而果获善应之吉谓神谋合于人谋非以私意役民也
○灵雨既零命彼倌人星言夙驾説于桑田匪直也人秉心塞渊騋牝三千【赋也】
雨及时而应如有神然故曰灵雨倌人主驾者也星见星也见星而驾则雨止矣桑田者时农桑之务作而徃劳劝之故兼言桑田之野也观于此言可以见楚宫之作为劳劝农桑之所矣诸侯千乘则马当四千匹问国君之富数马以对至于千驷亦云多矣此则七尺之騋牝而能育者已有三千牡不在列也则其富不止于千驷而已葢非塞渊之德不能致马之蕃息如此葢即伯禽思无疆思马斯臧之意然凡有德者或能善身未必能及于马政也故又言此人不但有德以善其身而已又能见于行事之实而其所以训百官驭群牧者细防曲尽故能致马蕃息如此也观马之蕃息则民富可知矣此即终焉允臧之意国人所以悦而羙之也夫秉心塞渊之德岂人所易能哉自左氏有文公大布之衣大帛之冠务材训农通商惠工敬教勤学元年革车三十乘季年乃三百乘之説而后儒遂真信文公为贤殊不知文公之薄德备载于春秋可考也而盛称以罔后世吁可叹哉
定之方中三章章七句
蝃蝀
经防曰旧説以为刺淫奔之诗是也卫之女子在母家尝与人私及既嫁而犹与所私者通焉故诗人恶之而作此诗也
蝃蝀在东莫之敢指【比也】女子有行逺父母兄弟【赋也】蝃蝀虹也在东暮虹也日映云而虹见则雨止矣东阳方阳胜隂之义也指者指而向之也暮虹见而莫敢指以比其夫在前虽暮亦不敢向也今女子既嫁逺其父母兄弟而去则非昔者可与私之时矣
○朝隮于西崇朝其雨【比也】女子有行逺兄弟父母【赋也】隮升云也与候人南山朝隮义同崇终也从旦至食时为终朝俗以西方早云为雨之候言云气升于西方苟无虹以止之则必有终朝之雨以比淫女不畏其夫而外慕虽朝亦遂私情盖上章以蝃蝀目滛女之夫此章以朝隮目滛女也
○乃如之人也懐昬姻也大无信也不知命也【赋也】乃如之人指滛奔者而言懐昬姻谓懐思其夫而相亲爱此昬姻之常天命之正也既嫁而犹慕所私不顾其夫则非贞信以懐所当懐之昬姻失天命之正矣
蝃蝀三章章四句
相防
经防曰此诗刺在位者窃禄欺人本无实德而外又慆滛不检尽防威仪至于伤化败俗不可以为人可疾之甚也
相防有皮【兴也】人而无仪人而无仪不死何为【兴意】○【相去声后凡相视之相并同】
相视也皮者防之所以庇也仪仪文也无仪则不以礼庇矣
○相鼠有齿【兴也】人而无止人而无止不死何俟【兴意】齿者防之所以食也止容止也无止则不以礼食矣
○相防有体【兴也】人而无礼人而无礼胡不遄死【兴意】体肢体防之所以行也礼礼度也无礼则不以礼行矣○防之为物窃食穿墉欺人不见如在位者窃禄营私闭藏邪秽故以起兴言人既贪汚苟禄负其本心而外之不检又失其所以为用曽防之不若矣甚恶之之辞也防以皮齿体取义不必以礼防之拱立者言防也
相防三章章四句
东莱吕氏曰相防之恶无礼何其如是之甚也盖溺于滛乱之俗不如是不足以自拔也疾恶不深则迁善不力
干旄
经防曰卫之下邑有贤者居于其郊而邑大大好善乘其车马建其旌旄亲徃迎之而见之者作此诗也旧説以为卫文公臣子好善贤者乐告以善道则似文公德化所及者其不知文公甚矣葢文公非贤君也
孑孑干旄在浚之郊素丝纰之良马四之彼姝者子何以畀之【赋也】
孑孑特立貎干旄以旄注于旗竿之首而建于车后旄以旄牛尾为之如今之幢也浚卫下邑有邑大夫治此邑外谓之郊纰织组也葢以素丝织组而维其旄也四之一车四马也姝美也子指所见之贤者言畀之谓告以善道也
○孑孑干旟在浚之都素丝组之良马五之彼姝者子何以予之【赋也】○【予音与后凡取与义者并同】
鸟隼曰旟旟在旌旄之下乃大夫之旗也都民所聚也以次序言之则当为郊内近城之地组纰所织成者也亦以维之贤者至都则渐近恐四马之力或有疲乏故又备一良马以待敝则并前四马而为五矣
○孑孑干旌在浚之城素丝祝之良马六之彼姝者子何以告之【赋也】○【告音谷】
析羽为旌用翟羽之半而注于旄上也大夫得用之故曰大夫以旌城都城也祝与属同着也维之而与干相属也至城则益近又备一良马以待之则并前五马而为六矣葢贤者同乘欲车之安故所至即益马以为备也
干旄三章章六句
载驰
经防曰卫懿公时狄入卫懿公死而戴公代之东徙渡河野处漕邑戴公者宣姜之子而许穆夫人之兄也夫人以诸侯无救之者闵其将亡而思归唁之其欲为卫图存之情切矣特为大夫所阻不得遂焉故作是诗也旧説本于左传大略得之矣
载驰载驱归唁卫侯驱马悠悠言至于漕大夫跋渉我心则忧【赋也】
走马谓之驰防马谓之驱吊失国曰唁卫侯者戴公也归唁之者闵其将亡而欲见之以图存也悠悠逺也草行曰跋水行曰渉葢许大夫以卫既国破君亡在漕野处夫人非所宜归归亦无能为助故跋渉来追以阻其行而夫人则以不能归唁为忧焉此原其心之不得遂也
○既不我嘉不能旋反视尔不臧我思不逺既不我嘉不能旋济视尔不臧我思不閟【赋也】
不我嘉者许大夫不以为善也旋反谓还卫也尔指许大夫不臧谓尔之所言亦未为善也不逺者近人情也济渡也谓渡自许漕之水也不閟谓通世故也葢我之所思于人情为近于世故为通但尔不以我为善是尔之不近人情不通世故也故我视尔亦不得为善耳此明其心之本善也
○陟彼阿丘言采其蝱女子善懐亦各有行许人尤之众穉且狂【赋也】
偏高曰阿丘蝱贝母也可疗鬰结之疾言许人阻我之归使我成鬰结之疾故欲陟阿丘而取蝱以疗之也善怀者能忧思也行道尤过狂率意妄为也言女子之能思岂可以为常性然哉葢事情廹切有不得不然者则亦各有道焉而不可执童穉之见率意以为过也葢许人本意但欲使大夫徃唁无恤患分灾之志故以为穉狂而切责之谓其不能知己之心也
○我行其野芃芃其麦控于大邦谁因谁极大夫君子无我有尤百尔所思不如我所之【赋也】
芃芃盛貎麦方盛长未收刈也葢夏正三四月之交也控持而告之也因依也极穷也谓尽力以来救也君子贤者之穪即大夫也百尔所思惟欲代夫人徃唁也狄之入卫自闵公二年十二月始至麦盛之时四阅月矣而控于大国如齐桓公但与宋曹救邢而未尝至卫此卫之所以无因极也如此可坐视其亡乎故欲亲自归卫谋于戴公使之竭力事大国以求其必救耳所谓我所之者意葢如此惜乎诸大夫之无逺志而其君之不能立也使非齐桓公救邢却狄而卫文公终复其国则许穆夫人之忧鬰虽有蝱可得而疗乎○许穆夫人之思在于忧宗国覆亡非为念亲之私情也妇人之见如此岂不贤哉世之丈夫多有所不及者矣
载驰四章二章章六句二章章八句
此篇分章与毛郑不同朱子葢据苏氏之説也今从之
诗説解頥正释卷四

[book_title]卷五
钦定四库全书
诗说解頥正释卷五　　　明　季本　撰
卫风
说见邶风
淇奥
经防曰卫人美武公之德也孔氏谓武公在幽王时已为卿士然犹未以其诗断为幽王时作也华谷严氏始定为幽则恐幽王暴虐至于杀身武公于此略不见有庇君匡国之效何足以语淇奥之学哉其必平王时平戎有功而始入相耳欧阳氏补图属之于平盖有见矣
瞻彼淇奥緑竹猗猗【兴也】有匪君子如切如磋如琢如磨瑟兮僴兮赫兮咺兮有匪君子终不可谖兮【兴意】○【奥于六反下章同】
猗与依同倚也互相依倚则不摧折而得以成其羙以兴工夫之夹持也匪与斐同文之可见者也切磋琢磨以治玉之次第喻工夫也旧说以骨象玉石四者分言恐非以玉比德之意瑟严密貌僴武毅也言其僴瑟然也赫明盛貎咺宣着也言其咺赫然也瑟僴则为恂栗盖美之存于中者乃其德也美在其中而畅于四肢则赫咺而为威仪然后其美斐然而足以感人虽乆不可忘也故以终言德至于此则为盛德矣详见大学私存
○瞻彼淇奥緑竹青青【兴也】有匪君子充耳琇莹防弁如星瑟兮僴兮赫兮咺兮有匪君子终不可谖兮【兴意】○【防古外反】
青青鲜洁貎以兴琇莹充耳瑱也天子玉瑱诸侯以石琇石之次玉者莹玉色之光荣也琇莹犹言琼华琼英详见着字义防缝也弁皮弁诸侯视朔及待賔通用之冠防弁者缀玉于弁中之缝砾砾如星也此皆诸侯之服饰以琇玉为贵而武公有斐之德能称之也
○瞻彼淇奥緑竹如箦【兴也】有匪君子如金如锡如圭如璧寛兮绰兮猗重较兮善戱谑兮不为虐兮【兴意】
箦床栈言其密比也金锡皆金也金至精而刚锡则金之柔者也此言其能刚能柔也圭璧皆玉也圭有角而方璧则玉之圆者也此言其能方能圆也刚柔方圆随宜曲尽可以见其德之密矣寛广也绰开豁也较在车箱上五尺五寸立时所凭之处也箱上三尺三寸为式式上二尺二寸为较并式为两重故谓之重较盖在舆时人所共见因即所见而言其器量之不急迫也戱谑者混俗之言同于汚世本欲开导人心未尝流于纵肆则戱谑乃为善耳若接人之际厉色严声指斥其短即是虐矣虐与戱谑相反而善则戱谑之不失正处见其与人之乐易也此四句皆言德之安身善俗见其密而动容周旋无不中礼也上章所谓恂栗威仪而有斐者盖如此
淇奥三章章九句
卫武公之德能使人终不可谖如此防于圣矣史记乃谓其攻杀共伯何其不知德之甚哉
考槃
经防曰此诗美贤者隐居乐道以终其身而无求于世也然其乐道即是求志苟志之所向安于离羣则为忘世而非道矣
考槃在涧硕人之寛独寐寤言永矢弗谖【赋也】
考成也槃者架木为屋盘结之义也硕人者有大抱负之人也寛者胸中广无所忧戚之意言者言其所自得也既寐而寤当寤之时亦发于言则其所自得者无时而不在中乃其所独知也此亦足以自乐可以自誓终身不忘不复有外慕之心矣集传以为不忘此乐则所乐何事不防于玩物乎
○考槃在阿硕人之薖独寐寤歌永矢弗过【赋也】
曲陵曰阿薖与窝同因阿而言窝见其为敛藏之处也歌者歌其所自得也无外慕之心则无过求故曰弗过
○考槃在陆硕人之轴独寐寤宿永矢弗告【赋也】
高平曰陆轴范氏处义训为卷犹言卷而懐之是也宿止也谓虽独寤亦止于其所自得而不以告人也不告则不求人知矣
考槃三章章四句
贤者不遇于时则隐居求志而已素贫贱行乎贫贱岂有外慕哉故孔丛子云于考槃见遯世之士无闷于世斯言得之矣
硕人
经防曰庄公惑于嬖妾使庄姜贤而不见答终以无子国人闵之而作此诗也庄姜事见緑衣燕燕等篇
硕人其颀衣锦褧衣齐侯之子卫侯之妻东宫之妹邢侯之姨谭公维私【赋也】○【衣锦之衣去声后凡此类并同】
硕人指庄姜颀头竦貌言其德容也锦文衣也褧襌衣也衣锦而加褧见其服饰闇然不事表暴也齐侯之子而嫁为卫侯之妻见其体之敌也东宫太子所居之宫齐太子得臣也系太子言之者明与同母言所生之贵也女子后生曰妹妻之姊妹曰姨姊妹之夫曰私邢侯谭侯皆庄姜姊妹之夫互言之也诸侯之女嫁于诸侯则尊同故歴言之此章极称其族类之贵以见贵族之女而敬德闇然贤可知矣不惟正嫡小君为当重也
○手如柔荑肤如凝脂领如蝤蛴齿如瓠犀螓首蛾眉巧笑倩兮美目盼兮【赋也】
茅之始生曰荑言柔而白也凝脂脂寒而凝者亦言白也领颈也蝤蛴木虫之白而长者瓠犀者瓠瓣也谓瓠中之子方正洁白而比次整齐也螓如蝉而小其额广而方正蛾蚕蛾也其眉细而长曲倩口辅之美也盼黒白分明也此章言其容貌之美而庄公不当不亲爱也
○硕人敖敖説于农郊四牡有骄朱幩镳镳翟茀以朝大夫夙退无使君劳【赋也】○【朝音潮后凡朝防朝廷之朝并同】
敖与遨游之遨同敖敖闲适之意曹氏以为优游舒迟是也农郊近郊也言始至卫而止于此以待之其意思闲适也四牡车之四马也牡马力强故常用以驾车骄壮貌幩镳饰也镳者马防外鐡在旁包敛其口者也人君则以朱纒之镳镳非一镳言四马各两镳皆以朱餙也翟翟车也茀蔽也妇人之车前后设幛为蔽而夫人则以翟羽为之故曰翟茀朝者自农郊而入君之朝也大夫夙退欲羣臣之早退朝也玉藻曰君日出而视朝退适路寝听政使人视大夫大夫退然后适小寝释服盖听政乆则君体劳矣此章言夫人初至国人欲其君退朝之早而与之相亲也观此则庄公之踈于庄姜非国人之所欲也
○河水洋洋北流活活施罛濊濊鳣鲔发发葭菼揭揭庶姜孽孽庶士有朅【赋也】○【活音聒】
河在齐西北流入海洋洋盛大貎活活水流声施设也罛鱼也濊濊入水声鳣鱑也大鱼似鲟黄色鋭头口在颔下背上腹下皆有甲即鲟黄也大者千余斤可作鲊鲔似鳣而色青黒头小而尖口亦在颔下一名鮥大者不过七八尺味不如鳣发发奋跃之意河水北流而施罛以得鳣鲔言其地之有鱼也葭苇之未秀者也菼荻之初生者也揭揭高起貎言其地之有薪也庶姜谓媵嫁之侄娣孽孽者萌芽旁发之意所谓庶孽也庶士其媵臣也朅武壮貎言卫在河西与齐接壤今以婚姻之故齐有鱼薪之利卫得资焉其男女之从嫁者皆为卫用所赖于齐者多矣见庄姜之不可负也
硕人四章章七句
此章无一语及庄姜不见答之事但言族类之贵容貌之美礼仪之备士女之从以深寓其闵惜之意而已辞虽防婉然即其称之为硕人而又以衣锦褧衣首言其不事外饰则以表其为贤而诗意亦可黙悟矣
氓
经防曰淫妇与人苟合至于见弃而作此诗以自追悔也一失其身虽悔何及况其所悔止在不详于择夫乎亦不得为正矣
氓之蚩蚩抱布贸丝匪来贸丝来即我谋送子渉淇至于顿丘匪我愆期子无良媒将子无怒秋以为期【赋也】○【将七羊反后凡以请为义者并同】
氓者小民惽懵之名蚩蚩愚蠢貌贸交易也贸丝盖周正季夏时也抱布贸丝托以贸丝为名也托贸丝而即之谋娶可以知其先有私期矣但不言所起耳顿丘土一成之名盖在朝歌东近淇之地愆过将请也渉淇送至顿丘不与俱往也先有私期而不与俱往故男子以为愆期而怒之然女之意亦欲其假媒售正因男之怒于是又恐失其欢心遂与定为秋期则不待媒妁之言矣此见其相诱之初苟合之易也
○乗彼垝垣以望复关不见复关泣涕涟涟既见复关载笑载言尔卜尔筮体无咎言以尔车来以我贿迁【赋也】垝毁垣墙也复关地名或以为在开州西南未知是否此男子之所居也盖不敢显名其人而托言之耳涟涟涕出接续之貌曰卜观其兆也蓍曰筮观其象也体兆象之体也言繇辞也望复关不见而涕泣不知其防登垝垣矣盖其望已在秋期也及其既见而即以车来迁贿男亦如期而至矣卜筮无咎言其已得吉而来非问之之辞也观贿迁之言则女亦有赀财者而下章言三嵗食贫则不择男家之可否而甘心以养之女之淫奔一至此哉
○桑之未落其叶沃若于嗟鸠兮无食桑葚【兴也】于嗟女兮无与士躭士之躭兮犹可説也女之躭兮不可説也【兴意】
落退也沃若润泽貌葚桑实也躭乐甚也桑未落以比男子情爱之方盛也叶沃若比其眷爱之恩光也鸠无食葚以兴妇人不可恃男之爱而贪欲也恐男行之易贰耳妇治蚕事故以桑为喻可説谓士得以正言女之不淑也不可説谓女以淫取贱无辞以自解也此言恩爱难恃而为男所贱也
○桑之落矣其黄而陨【兴也】自我徂尔三嵗食贫淇水汤汤渐车帷裳女也不爽士贰其行士也罔极二三其德【兴意】○【汤音伤后凡汤汤并同渐音尖】
陨坠地也桑落比爱衰黄陨比恩薄汤汤水盛如沸也渐渍也帷裳以帷幛车如裳也此言见弃而归复乗车以渡淇水也爽差也不爽谓与之勤劳家事不负初言也罔极谓不可测知也二三其德即是贰行此因上章无食桑葚之意而指言其不足恃之实也
○三嵗为妇靡室劳矣夙兴夜寐靡有朝矣言既遂矣至于暴矣兄弟不知咥其笑矣静言思之躬自悼矣【赋也】靡室劳言诸务无不尽力不止劳于室中之事而已靡有朝言兴于早而寐于夜不止朝旦之劳而已言既遂即上章所谓不爽也暴即上章所谓贰其行也咥笑貌以勤劳见弃于夫此情之甚苦而可哀者也然始之相奔乃其自主不敢以勤劳之情告于兄弟故兄弟不知一无闵恤但如常情之外示欢顔咥然一笑而不以其见弃为意也则平日所以恶其私奔者亦可见矣言兄弟则必无父母前章所谓贿迁者乃父母所分之私财也始也不谋于兄弟今亦安望于兄弟之为谋哉此章言其情无所愬而自伤悼也
○及尔偕老老使我怨【赋也】淇则有岸隰则有泮【兴也】总角之宴言笑晏晏信誓旦旦不思其反反是不思亦已焉哉【兴意】
此言总角之时即往为妇仅三嵗耳未为老也云老使我怨谓本期偕老今未至于老而已弃虽使至老亦终归于怨而已见其夫必非有终之人也岸水涯也泮与判同高下所分处也晏安乐也旦旦明也反犹背也盖有岸泮则有依泊背而弃之即前章所谓罔极也有何邉际可止乎不思者言始焉不思其如此也始惟于其反处不思则今日虽悔无及矣已焉哉者无可为之辞也○此诗本淫风性情未为得正宜在所删而存之于经表记又引此章之言以明信其必秦火后之所掇拾而汉儒之记礼者又据以为正论欤
氓六章章十句
此诗虽若自悔其失特以见弃于夫无可奈何耳非其真有耻心也何足以为训哉然闻之者亦足以戒矣
竹竿
经防曰卫之男子因所私之女既嫁思之而不可得故作此诗亦淫风也
籊籊竹竿以钓于淇岂不尔思逺莫致之【赋也】
籊籊长而渐杀之貌钓者卫之男子也旧説以女子嫁于诸侯思归钓于淇水而不可至则钓岂可言于女子哉尔指已嫁之女而言逺谓既嫁而逺也
○泉源在左淇水在右女子有行逺父母兄弟【赋也】泉淇二水详见泉水字义女子有行谓其嫁去也其人既嫁而不可见但见卫之二水而已
○淇水在右泉源在左巧笑之瑳佩玉之傩【赋也】
瑳鲜白色笑而见齿其色瑳然佩玉详见有女同车字义傩腰身褭傩也因二水而思女子之容色也
○淇水滺滺桧楫松舟驾言出游以写我忧【赋也】
滺滺长流貌此因女子不得见而欲驾松舟出游于淇水以自解也观于此章则以为外女归卫而思淇水之游益不通矣
竹竿四章章四句
芄兰
经防曰世俗父兄不能教童子习防仪而躐等以骛高逺也故诗人作此以刺之
芄兰之支【比也】童子佩觽虽则佩觽能不我知容兮遂兮垂带悸兮【赋也】
芄兰一名萝摩尔雅谓之雚蔓生断之有白汁可啖其体则柔弱不能胜重者也支与枝同觽锥也以象骨为之所以解结成人之佩非童子之饰也能才能也容遂容体自遂也垂带与都人士垂带同礼大带垂三尺亦非童子所宜服也悸惊貌
○芄兰之叶【比也】童子佩韘虽则佩韘能不我甲容兮遂兮垂带悸兮【赋也】
韘开之决也能射则佩韘尤非童子所宜佩矣甲长也不我甲犹言不为我所尊也○言童子穉弱如芄兰然于礼但当佩容臭耳而使之佩觹韘则为躐等欲速之事矣然其才能则不足以为我所知为我所甲故其容体虽若自遂而垂带见人之际其心不能不自惊悸也为父兄者以此教童子亦独何哉此与孔子戒阙党童子意同
芄兰二章章六句
河广
经防曰宋桓公夫人卫宣姜之女也见出于桓公而归义不忘宋故作此诗也夫宋桓公贤君也其出夫人不知何故岂以宣姜通于公子顽而以其为乱家子欤然于夫人何尤焉观其惓惓望宋而略无怨言则其守义之正亦可见矣旧説以为思其子襄公而义
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:39:16-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
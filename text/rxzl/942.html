<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,原序,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,诗传旁通全文在线阅读,诗传旁通全文在线下载,大玄古籍书库">
<meta name="description" content="十五卷,元梁益著。书前有至正四年(1344),太平路总管府推官滨州翟思忠作的序,故朱睦㮮《授经图》误认为此书为翟思忠著。朱彝尊《经义考》已辨其误。因其书体例仿杜文瑛《语孟旁通》,故以《旁通》名题。朱熹《诗集传》详作《诗》之意,而略于名物训诂,此书则于朱熹所引故实,一一引据出处,并辨析源委;朱熹书所未言者,又补充说明。如论五緎、五总,引陆佃之说;论三单,引郑玄笺“羡卒”,孔颖达疏“副丁”一类。并对朱熹的一些说法提出不同意见,如论《大雅》“民文攸塈”与“顷筐塈之”的塈字之音,就指出朱熹注音与《礼部韵》不合等。">
<title>诗传旁通_梁益_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">诗传旁通</span> <br/>
          作者： <span class="inputVal" id="bkauthor">梁益</span> <br/>
          朝代： <span class="inputVal" id="bkdate">元代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">儒理哲学,经学,完结</span> <br/>
          字数： <span class="inputVal" id="bknum">[book_length]98918</span> <br/>
          说明： <span class="inputVal" id="bkdec">十五卷,元梁益著。书前有至正四年(1344),太平路总管府推官滨州翟思忠作的序,故朱睦㮮《授经图》误认为此书为翟思忠著。朱彝尊《经义考》已辨其误。因其书体例仿杜文瑛《语孟旁通》,故以《旁通》名题。朱熹《诗集传》详作《诗》之意,而略于名物训诂,此书则于朱熹所引故实,一一引据出处,并辨析源委;朱熹书所未言者,又补充说明。如论五緎、五总,引陆佃之说;论三单,引郑玄笺“羡卒”,孔颖达疏“副丁”一类。并对朱熹的一些说法提出不同意见,如论《大雅》“民文攸塈”与“顷筐塈之”的塈字之音,就指出朱熹注音与《礼部韵》不合等。今存《四库全书》。</span> <br/>
          封面： <span class="inputVal" id="bkimg">Z_5343.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]诗传旁通
[book_author]梁益
[book_date]元代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]儒理哲学,经学,完结
[book_length]98918
[book_dec]十五卷,元梁益著。书前有至正四年(1344),太平路总管府推官滨州翟思忠作的序,故朱睦㮮《授经图》误认为此书为翟思忠著。朱彝尊《经义考》已辨其误。因其书体例仿杜文瑛《语孟旁通》,故以《旁通》名题。朱熹《诗集传》详作《诗》之意,而略于名物训诂,此书则于朱熹所引故实,一一引据出处,并辨析源委;朱熹书所未言者,又补充说明。如论五緎、五总,引陆佃之说;论三单,引郑玄笺“羡卒”,孔颖达疏“副丁”一类。并对朱熹的一些说法提出不同意见,如论《大雅》“民文攸塈”与“顷筐塈之”的塈字之音,就指出朱熹注音与《礼部韵》不合等。今存《四库全书》。
[book_img]Z_5343.jpg


[book_title]提要
钦定四库全书　　　　　　经部三
诗传旁通　　　　　　　　诗类
提要
【臣】等谨案诗传旁通十五卷元梁益撰益字友直号庸斋江隂人自署三山者以其先福州人也尝举江浙乡试不及仕宦教授乡里以终事迹附载元史儒学传陆文圭传内朱子诗传详于作诗之意而名物训诂仅举大凡盖是书仿孔贾注防证明注文之例凡集传所引故实一一引据出处辨柝源委因杜文瑛先有语孟旁通体例相似故亦以旁通为名其中如圣人之耦则引西汉书刘歆论董仲舒语见尧于羹见舜于墙则引后汉书李固传以明出典或朱子所未详者亦旁引诸说以补之如五緎五总引陆佃之语三单引郑笺羡卒孔疏副丁之类亦间有与朱子之说稍异者如顷筐塈之集传音许器切大雅民之攸暨集传音许既切者从陆德明经典释文益则引礼部韵谓许既切者在未韵音饩注云取也许器切者在至韵音洎作巨至切朱子之音与礼部韵不同云云是是非非絶不坚持门户视胡炳文等之攀附高名言言附合相去逺矣卷首为类目末一卷则其叙説内一条论秦造父封赵因録罗泌国姓纪原之文自谓此于诗传虽无所系而宋氏有国其姓亦当知故通之则冗赘之文汗漫无理可已而不已者也前有至正四年太平路总管府推官滨州翟思忠序明朱睦防授经图遂以诗传旁通为思忠作殊为踈舛今从朱彛尊经义考所辨【案彛尊所引乃陆元辅之言】附订正马乾隆四十三年五月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆费墀

[book_title]原序
诗传旁通原序
夫诗六经中之一经也三百篇一言以蔽之曰思无邪六义以该之曰风赋比兴雅颂盖其言之羙恶劝焉惩焉使人各正其性情也自圣人删之后分而为四曰齐曰鲁曰韩曰毛校之三氏独毛与经合学者多宗之故曰毛诗由汉而唐诸大名儒有传有笺有防有注异焉同焉各成一家至于有宋文公朱先生为之集传阐圣人之微言指学者之防径上以正国风下以明人伦岂但塲屋之资而已哉三山梁先生友直号庸斋搰搰于此昧必欲闻懵必欲解参诸先正问之老宿遇有所得手纂成帙曰诗传旁通旁通者引用羣经兼辑诸説不泥不僻如易之六爻发挥旁通周流该贯也用功懋矣淑人多矣呜呼先生可谓温柔敦厚深于诗之教者与至正四年秋九月十三日承直郎太平路摠管府推官致仕隠居士濵州翟思忠序

[book_title]卷一
钦定四库全书
诗传旁通卷一　　　　　　元　梁益　撰国风
周南
周国名
周祖后稷其母有邰氏女曰姜嫄为帝喾元妃生后稷弃而复收故名曰弃儿时防戯好种树麻菽【树艺也】及为成人遂好耕农尧举以为农师舜封之于邰号曰后稷别姓姬氏后者有爵土之称稷者田正之官帝喾高辛氏故后稷别其姓为姬氏也至孙古公亶甫居周原因号曰周周原者岐山下小地名杜元凯春秋传云扶风雝东北有周城徐广史记注云岐山在扶风美阳西北其南有周原雝在唐为天兴县周城即周原也昔者黄帝之臣有周昌商之太史有周任则周之为姓古盖有之非始于后稷稷所封之邰在永兴之武功稷子不窋【竹律切】自窜于戎狄之间谓之尉季庆州安化有尉季城亦谓之不窋城公刘居邠邠本山谷之名字与豳同在扶风之栒邑【栒音荀】古公避狄迁岐之阳岐阳即美阳今鳯翔府岐山县桓谭琴操文王初为岐侯然则后稷自唐虞时受封歴夏商千有余年至其十三世孙古公亶甫始有周号文王为国号武王克商遂以为天下之号也又有宗周成周东西周之名文王都丰武王都镐自武王以镐为京而谓丰为宗周周公相成王作东都于洛邑谓之王城其后周室下衰平王东迁遂居其地谓之东周而谓丰镐为西周方成王时周公既营洛邑又作下都徙殷之顽民居之谓之成周今河南洛城故城是也至战国时周愈下衰分为东周君西周君秦迁东周君于狐之聚【惮音惮】迁西周君于阳人之聚而周亡矣　惮狐地名在洛阳南百五十里阳人聚在汝州之西周平王之子秀封于汝川秦灭之为汝南郡汉光武封姬常为周承休公居麻城其地在汝州梁县今汝东有承休故城
后稷十三世孙古公亶甫
史记自后稷至亶甫父死子继凡十三世而世本所纪与史记不同
史记
后稷　　不窋　　鞠【一作鞠陶】　公刘
庆节　　皇仆　　差弗　　毁隃
公非　　高圉　　亚圉　　公叔祖类古公亶甫
世本
后稷　　不窋　　鞠　　　公刘
庆节　　皇仆　　差弗　　伪榆
公非　　辟方　　高圉　　侯牟
亚圉　　云都　　太公组绀
诸盩　　亶父
胡氏【宏】皇王大纪曰殷王小乙甲寅二十六祀豳亶父迁于岐改号曰周【字仁仲号五峯建宁人】　罗氏【泌】路史曰不窋生鞠是为鞠陶传云有手曰鞠鞠陶生公刘公刘能脩后稷之业民保归之周道繇兴公刘生庆节始国于邠庆节生皇仆皇仆生弗差【作差弗者非弗差犹曰难当大柰也】弗差生伪榆一作毁隃伪榆生公非公非生辟方辟方生高圉高圉能帅稷者是生侯牟侯牟生亚圉亚圉卒弟云都继云都生公叔组绀是为祖类祖类生诸盩是为太公太公生亶甫是为古公太王太王生防伯仲雍季歴三人凡一十七世　按世本云公非辟方高圉侯牟亚圉云都组绀诸盩亶甫而已班氏表云辟方公非子高圉辟方子而夷竢亚圉皆高圉子云都乃亚圉之弟杜预释例云高圉不窋九世孙史记索隠亦以辟方侯牟为二人斯得之矣独史记无辟方侯牟云都诸盩至皇甫谧遂以为公非高圉亚圉祖绀之子葢牵于单穆公十四世之説而合二人为一尔【字长源庐陵人路者大也】　国语单穆公言后稷勤周十五世而兴焉【国语者左丘明作亦谓之春秋外传】　金氏【履祥】通鉴前编曰按迁岐之事据西汉书娄敬传则古公迁岐下距伐商百有余年当在廪辛之世据东汉书西羌传序则古公迁岐又当武乙之时皆年数促数【音朔】该事不伸娄敬一时之言计不察察东汉书据竹书竹书载太丁良久与经世歴不同皆不可攷惟大纪系之小乙之年葢以甲纪也下逮克商凡二百年按诗称爰及姜女聿来胥宇则其时古公太姜之年尚少未有泰伯王季也至称其治岐之后帝省其山斯防【蒲具切】斯兑然后作邦作对则始生泰伯王季尔古公年寿甚高故号古公而王季文王皆且百年尚论其世则大纪之年近是【字吉父号仁山金华人】　竹书【亦云汲冡书晋太康二年汲郡人发魏襄王冡所得竹简漆书】
古公王季文王
古公者豳公之号也亶甫字或殷名殷人尚质史记周本纪古公有长子曰泰伯次曰虞仲太姜生少子季歴季歴娶太任皆贤妇人生子昌有圣瑞古公曰我世当有兴者其在昌乎泰伯虞仲知古公欲立季歴以传昌二人乃亡如荆蛮文身断髪以让季歴古公卒季歴立是为公季公季脩古公遗道笃于行义【行胡孟切】诸侯顺之公季卒子昌立是为西伯
三分天下有其二
时天下九州兾兖青徐扬荆豫梁雍今归文王者六州荆梁雍豫徐扬也惟青兖兾尚属纣耳此文王为西伯时也文王所以为西伯者以国君而赐弓矢得専征伐者也汉孔安国言虞芮质成之年为文王受命改元之年非也文王在日未尝称王诗中有周王于迈六师及之等语天子六军侯国三军所谓六师葢追述之词
武王克商有天下
一戎衣天下大定乃反商政政由旧【反纣之政由商之旧】　礼记大传牧之野武王之大事也既事而退柴于上帝祈于社设奠于牧室遂率天下诸侯执豆笾逡【音峻】奔走追王【去声】太王亶父文王昌不以卑临尊也　注不以诸侯之号临天子
文王徙丰
本纪文王伐崇侯虎而作丰邑　张守节史记正义曰崇夏禹之父名鲧者所封虞夏商周皆有崇国【鲧音衮】徐广史记注曰丰在京兆鄠县东有灵台【鄠音户】
武王迁镐
三辅黄图曰汉京兆长安南数十里上林昆明池有镐池其地即周之故都元和郡国志镐在长安有武王宫汉穿昆明池镐之遗址沦焉今永兴昆明北之镐陂即京周也世本六韬皆以镐为鄗史记亦作鄗池君
房中之乐
仪礼燕礼篇有房中之乐汉书礼乐志房中祠乐高祖姬唐山夫人所作也【唐山姓】周有房中乐至秦名曰寿人凡乐乐其所生礼不忘其本高祖乐楚声故房中乐楚声也孝恵二年使乐府令夏侯寛备其箫箎更名曰安世乐【乐其乐楚二乐字并音洛余并音岳更音庚】孔頴逹诗正义路寝之常乐天子以周南诸侯以召南是天子诸侯皆有房中之乐也
闗雎
兴也
赋比兴者作诗之体风雅颂者作诗之名诗有六义三经而三纬之风雅颂为经赋比兴为纬三纬之中又复错综焉如兴而比赋而兴之类六义之防粲然明矣
雎鸠一名王雎
雎鸠王雎尔雅文李廵注曰王雎一名雎鸠郭璞注曰雕类今江东呼之为鹗好在江渚山邉食鱼毛诗传曰鸟挚而有别陆玑防曰雎鸠大小如鸱深目目上骨露幽州人谓之鹫而扬雄许慎皆曰白鷢【其月切】似鹰尾上白按郭注所引毛传之鸷今诗传作鸷字书鸷挚通而挚又与至通郑康成笺云挚之言至也谓王雎之鸟雌雄情意至然而有别然则挚者情意深至之谓非鸷击鸷也郑夹漈通志略曰雎鸠尔雅以为王雎鳬类多在水邉尾有一防白故扬雄云白鷢旧説雕类误矣夹漈尝曰凡鴈鹜之类其喙者则其声闗闗鸡雉之类其喙鋭者则其声鷕鷕【音杳】此天也雎鸠之喙似鳬雁故其声闗闗然且鸷鸟之喙皆钩曲铦鋭而雎鸠则不然益见鸷而有别之鸷非鸷击之鸷乃与挚通之挚也鳬鹥皆捕鱼以食岂亦为鸷鸟乎张守节谓王雎为金口鸮姑备其説扬子云羽猎赋王雎闗闗鸣鴈嘤嘤张平子思赋鸣鹤交颈雎鸠相和归田赋王雎鼓翼仓庚哀鸣夫以王雎仓庚并言决非雕鹗或谓王雎即今杜鹃云
毛传
汉世言诗者四家齐辕生为齐诗【辕固生】鲁申公为鲁诗燕韩婴为韩诗毛公为毛诗齐鲁韩三家诗并立学官毛诗至平帝时始得立齐诗亡于魏代鲁诗亡于西晋韩诗仅存外传惟毛氏传独行以至于今初学记曰荀卿授鲁国毛亨作训诂传以授赵国毛苌时人谓亨为大毛公谓苌为小毛公大毛公之名惟见于此苌字或作长此毛传者谓毛苌之诗传也训诂汉书诂作故顔师古曰故者通其指义也流俗改故为诂非也
乘居匹处
刘向列女传周宣王姜后曰雎鸠之鸟犹未尝见其乘居而匹游　乘四也匹两也匹之为两如解鸳鸯诗者曰鸳鸯匹鸟也盖此禽之性止则相偶飞则双翔故谓之匹鸟匹者两也【乘去声】
挚至通
书西伯戡黎大命不挚注挚至也汉班嗣报桓谭书伏周孔之轨躅驰顔闵之极挚
汉康衡
西汉书匡衡字稚圭东海承人也【承音证】父世农夫至衡好学家贫佣作以供资用尤精力过絶诸儒为之语曰无説诗匡鼎来匡説诗解人頥元帝建昭三年为丞相封乐安侯帝崩成帝即位衡上防戒妃匹劝经学威仪之则曰臣闻之师曰妃匹之际生民之始万福之原婚姻之礼正然后品物遂而天命全孔子论诗以关雎为始言太上者民之父母后夫人之行不侔乎天地则无以奉神灵之綂而理万物之宜故诗曰窈窕淑女君子好仇言能致其贞淑不贰其操情欲之感无介乎容仪宴私之意不形乎动静夫然后可以配至尊而为宗庙主此纲纪之首王教之端自上世以来三代兴废未有不由此者也　淮南王传欲以亲戚之意望于太上如淳曰太上天子也宋讳匡字故曰康
妃匹
史记外戚世家序甚哉妃匹之爱司马贞曰妃音配又如字愚按妃匹之妃宜去声
葛覃
女师
毛氏传古者女师教以妇德妇言妇容妇功孔頴逹防妇人五十无子出而不复嫁能以妇道教人者为姆
烦撋
郑康成诗笺烦撋之用功深字略云烦撋犹捼莏也礼记曲礼共饭不泽手郑康成注泽谓捼莏也撋而専切捼奴禾切莏素禾切
私衣
私谓平居燕私之服衣谓行礼之服如袆衣褖衣之属【袆音挥褖音彖】
归宁
左传荘公二十七年冬杞伯姬来归宁也凡诸侯之女归宁曰来出曰来归夫人归宁曰如某出曰归于某　归宁者归而宁问父母安否
卷耳
尔雅
史记五宗三王世家曰太中大夫公户满意称引古今通义国家大礼文章尔雅【公户姓满意名】司马贞索隠曰尔近也雅正也其书于正字义训为近故云尔雅相承云周公作以教成王又云子夏所作以解诗书郭景纯注尔雅序曰尔雅者兴于中古隆于汉氏
羑里
史记本纪纣囚西伯于羑里张守节曰羑一作牖羑里城在相州荡隂县北九里相州今彰德府【羑里音酉相音去声】
樛木
小君内子
朱子语録郑可学问乐只君子作后妃亦无害否先生曰以文义推之不得不作后妃若作文王恐太隔越了　益按国君夫人谓之小君卿大夫以下之妻均谓之内子
螽斯
以股相切作声
谓以股相磨切而作声如七月斯螽动股始跃而以股鸣莎鸡振羽能飞而以翅鸣之类也考工记以翼鸣者以股鸣者谓之小虫之属
桃夭
嫁曰归
妇人内夫家而外父母家故谓嫁为归
仲春令
周礼地官媒氏掌万民之判中春之月令防男女郑氏注中春隂阳交以成婚礼顺天时也
兎罝
椓杙声
杙音弋橜也橜音掘椓杙声椓伐杙橜之声也
逵九逹之道
尔雅释宫曰一逹谓之道路【长道】二逹谓之岐旁【岐道交出】三逹谓之剧旁【数道交错】四逹谓之衢【交道四出】五逹谓之康六逹谓之荘【史记所谓康荘之衢】七逹谓之剧骖【三道交复有一岐出者】八逹谓之崇期【四道交出】九逹谓之逵【四道交出复有旁通】
圣人之耦
西汉书董仲舒传班固賛曰刘向称董仲舒有王佐之才虽伊吕亡以加【亡无同】管晏之属伯者之佐殆不及也【伯覇同】至向子歆以为伊吕圣人之耦【对也】王者不得则不兴故顔渊死孔子曰噫天防予唯此一人为能当之自宰我子贡子游子夏不与焉【与预通】仲舒遭承秦灭学之后六经离析下帷发愤潜心大业令后学者有所统一为群儒首然考其师友渊源所渐【音尖】犹未及虖游夏而曰管晏弗及伊吕不加过矣至向曽孙龚笃论君子也以歆之言为然　汉宗室刘向字子政向子歆字子骏曽孙名龚
芣苢
扱
扱与揷音义并同扱收也
汉广
汉
汉水出兴元府西县嶓冡山为漾水东流为沔水又东至南郑为汉水有褒水从武功来入焉南郑兴元治而兴元故汉中也又东与文州文水防又东过西城旬水入焉又东过郧【音云】乡县南又屈而东南过武当县又东过顺阳县有淯水自虢州卢氏县北来入焉又东过中庐有淮水自房陵淮山东流入焉又东过襄阳南漳县荆山而为沧浪之水又东过宜城有鄢水入焉【鄢音嫣又音偃】又东过于鄀【音若】敖水入焉又东南臼水入焉又东过云杜而为夏水有涢水入焉【涢音云】云杜旧属江夏后并入安州安陆又东至大别山下汉阳鄂州二城相对之间南与江水合流而为大江
江
江水出岷山一名渎山一名汶阜山今属茂州汶山县发源不一源亦甚防所谓江源可以滥觞滥之言泛也东南百余里至天彭山亦谓之天谷亦谓之天彭门两山相对水迳其间其山属彭州又东南过城都郫县又东南过江阳有湔水从西北来入焉江阳属眉州又南过嘉州犍为县又南过戎州道县北若水淹水从西来入焉【僰蒲墨切音卜字本作僰】又东南至渝州江津县有羌水涪水巴水白水潜水渝水合流入焉又东过涪州忠州万州又东过云安军云安今夔府又东过鱼复鱼复今夔州奉节迳永安宫及诸葛孔明八阵图垒南又东南过赤岬城【岬甲】又东过巫峡巫溪水入焉又东过秭归又东过夷陵又东过宜都又东过禹断江又东过枝江有沮水入焉又东过石首又东过华容有涌水入焉又东至巴陵合于洞庭之陂其陂有澧水西来沅水西南来湘水南来入焉东至武昌汉阳大别山与汉水合而为大江东过浔阳有彭蠡陂从南来入焉彭蠡即今鄱阳湖合江西江东诸水跨豫章南康饶州之境又东右过江宁有丹阳水从南来入焉又东左过江都邗沟出焉又东过江隂许浦入海入海处在通州海门县【秭音姊沮音趄澧音礼鄱音婆邗音寒】
大堤之曲
夹漈郑氏【樵】通志略曰乐府清商曲襄阳乐【音洛】大堤曲者宋随王诞始为襄阳郡元嘉末仍为雍州夜闻诸女郎歌謡因为之辞古辞云朝发襄阳城暮至大堤宿大堤诸女儿花艶惊郎目后世如李太白大堤曲等作皆古乐府题
汝坟
汝
汝水出汝州鲁山县大盂山其地与农郡卢氏县接界故许慎误谓出卢氏也其水东南过故定陵县滍【直里切】水及昆水入焉定陵今许州舞阳又东南过上蔡至褒信县汝口南入于淮滍水出汝州鲁阳县尧山东过定陵县西不羮亭东入汝鲁阳鲁山皆县名汝水周南之水也
鱼劳尾赤
飬生经鱼劳则尾赤人劳则髪白
麟之趾
祖庙未毁
春秋文公二年公羊传何休注毁庙谓亲过高祖毁其庙藏其主于太祖庙中
召南
召地名
召公名奭与周同姓武王封之于燕諡曰康公字书召与邵同奭之音释
采邑
西汉书刑法志采官也因官食地故曰采地采邑即采地也采一音去声
召亭
王氏【应麟】困学记闻曰朱子诗传旧説扶风雍县南有召亭今雍县析为岐山天兴二县未知召亭的在何县愚按史记正义引括地志召亭在岐山县西南【字伯厚号厚斋浚仪人居四明】括地志唐太宗之子魏王防所撰集张守节史记正义引用之
鹊巢
众媵侄娣
公羊传荘公十九年公子结媵陈人之妇于鄄【媵音孕鄄音绢】媵者何诸侯娶一国则二国往媵之以侄娣从【才用切】侄者何兄之子也娣者何弟也诸侯一娶九女诸侯不再娶何休注诸侯一娶九女所以广嗣续也左氏成公八年传凡诸侯嫁女同姓媵之异姓则否媵者从嫁之称男为媵臣女为媵妾
采蘩
亲蚕
西陵氏名儽祖黄帝元妃也罗氏路史曰黄帝命西陵氏劝蚕稼月大火而浴种夫人副袆而躬桑乃献茧丝遂称织絍之功因之广织以给郊庙之服皇图要覧曰伏羲化蚕西陵氏始飬蚕故淮南王蚕经云西陵氏劝蚕稼亲蚕始此儽或作□亦作累并祖为切　谷梁传王后亲蚕以供祭服国非无良农工女也以为人之所尽事其祖祢不若以己所自亲者也
公桑
记祭义古者天子诸侯必有公桑蚕室近川而为之筑宫仞有三尺棘墙而外闭之
陶陶遂遂
祭义孝子将祭祀必有齐【侧皆切】荘之心以虑事及祭之后陶陶遂遂如将复入然注陶陶遂遂相随行之貌陶音遥又如字
草虫
迷阳【奇香】
庄子人间世篇孔子适楚楚狂接舆曰迷阳迷阳无伤吾行吾行郤曲无伤吾足王伯厚曰荘子楚狂之歌所谓迷阳人皆不晓胡明仲云荆楚有草丛生脩条四时发頴春夏之交花亦繁丽条之腴者大如巨擘剥而食之其味甘美野人呼为迷阳其肤多刺故曰无伤吾行无伤吾足【巨擘手大拇指也】
奇音　与奇偶之奇同
采苹
室西南隅
尔雅释宫曰西南隅谓之奥西北隅谓之屋漏东北隅谓之□【音頥】东南隅谓之窔【音杳又一呌切】
锜
有足曰锜三足釡也
荐豆
记祭统夫人荐豆明堂位夫人荐豆笾
甘棠
思人爱树
孔子家语好生篇孔子曰吾于甘棠见宗庙之敬也甚矣思其人必爱其树尊其人必敬其位道也
勿拜
唐语林施士丐善毛郑诗刘禹锡同韩退之栁子厚诣士丐聼説诗曰甘棠勿拜如人身之拜小低屈也勿拜则不止勿剪言召伯渐逺人思不可及
行露
牡齿
杨龟山曰牙牡齿防无牡齿杨氏本于説文之説牡齿如俗所谓撩牙
羔羊
緎总
山隂陆农师曰蚕之所吐为忽十忽为丝五丝为防【聂】十丝为升二十丝为緎四十丝为纪八十丝为总诗曰素丝五緎又曰五总其丝之数如此
殷其靁
此人此所
何斯之斯此人也违斯之斯此所也犹语斯焉取斯章集注上斯斯此人下斯斯此德
摽有梅
塈
顷筐塈之之塈塈者取也音许噐切大雅假乐泂酌民之攸塈之塈塈者息也音许既切礼韵许既切者在未韵音饩注云取也许噐切者在至韵音洎韵作巨至切其曰许噐切者陆德明音也朱子之音与礼韵不同
小星
齐遫
记玉藻君子之容舒迟见所尊者齐遫齐音咨谦慤貌遫音速犹蹙蹙也
参
参白虎宿三星六星参二星皆西方宿
江有汜
待年
公羊隐公七年春王三月叔姬归于纪何休注叔姬者伯姬之媵也至是乃归者待年父母之国也妇人八嵗偹数十五从嫡二十承事君子
以
左传凡师能左右之曰以
何彼秾矣
秾
古注本皆作禯音戎而中切音浓则尼容切
平王齐侯
周平王子桓王桓王子荘王荘王女下嫁于齐春秋鲁荘公元年夏书单伯逆王姬秋书筑王姫之馆于外冬书王姫归于齐时周荘王四年也诸儿齐襄公名
驺虞
中必叠双
班孟坚西都赋鸟惊触丝兽骇值锋机不虚掎不再控矢不单杀中必叠双　掎举绮切控音空中音众
其民皥皥
皥皥广大自得之貌
仪礼【二南】
乡饮酒乡射皆合乐燕礼遂歌乡乐周南关雎葛覃卷耳召南鹊巢采蘩采苹
诗传旁通卷一

[book_title]卷二
钦定四库全书
诗传旁通卷二　　　　　　元　梁益　撰国风
邶
邶鄘不详始封
史记本纪武王封商纣子禄父殷之余民武王为殷初定未集乃使其弟管叔鲜蔡叔度相禄父治殷张守节正义曰汉地理志云河内殷之旧都周既灭殷分其畿内为三国诗邶鄘卫是也邶以封纣子武庚鄘管叔尹之卫蔡叔尹之曰三监【平监】帝王世纪云自殷都以东为卫管叔监之殷都以西为鄘蔡叔监之殷都以北为邶霍叔监之是为三监未详孰是罗长源路史曰邶霍叔尹之鄘管叔尹之卫蔡叔尹之见于诗谱谓之三监孔氏以管蔡商为三监霍叔不与班固从之非也武庚不得为监以蔡仲之命攷之郑谱为是武庚之封乃纣之都在邶境也
殷墟
朝歌北冡皆殷墟朝歌在卫之黎阳黎阳唐为卫县宋为通利军今为濬州卫县西二十二里有朝歌故城史记项羽传洹【音袁】水南殷墟有殷城亦曰北殷
柏舟
列女传以为妇人诗
刘向列女传卫宣夫人者齐侯之女也嫁于卫至城门而卫君死保母曰可以还矣女不听遂入持三年防作诗曰我心匪石不可转也我心匪席不可卷也君子美其贞一故举而列之于诗韩婴氏以为卫宣姜自誓
孔丛子载孔子读柏舟见匹夫执志之不可易华谷严氏取其说朱子不取以孔丛子伪书耳孔鲋字子鱼孔子八世孙魏相孔斌子顺之子仕陈胜张楚为博士不见用退而论集其先孔子仲尼孔伋子思孔白子上孔穿子高孔斌子顺之言及己身行事为书七卷凡二十一篇名曰孔丛子丛之为言杂也孔子卒于哀公十六年至子思见穆公时已七八十年书中有孔子子思问答可见其伪姑纂之以见非不取匹夫执志之言
緑衣
正色闲色
记玉藻衣正色裳闲色郑康成注谓冕服上纁下纁浅绛色尔雅三染谓之纁青赤黄白黑五方木火土金水之正色也以木克土则青黄合而成緑以金克木则白青合而成碧以火克金则赤白合而为红以水克火则黒赤合而为紫以土克水则黄黑合而为駵此五方之闲色也【纁音熏闲去声駵音留】
荘姜
春秋隐公三年传卫荘公娶于齐东宫得臣之妹曰荘姜美而无子卫人所为赋硕人也
燕燕
戴妫州吁
荘公又娶于陈曰厉妫生孝伯早死其娣戴妫生桓公荘姜以为己子公子州吁嬖人之子也有宠而好兵公弗禁荘姜恶之四年春卫州吁弑桓公而立秋州吁如陈陈人执之九月杀州吁于濮卫人逆公子晋于邢是为宣公齐女姜姓陈女妫姓【桓公名完】
陈在卫南
卫在河北陈在河南
任
以恩相信见周公諡法
终风
雨土
孙炎曰霾大风扬尘土从上而下也夹漈郑氏通志略汉昭帝始元年中雨土昼昏后魏景明四年凉州雨土如雾周大象元年雨土隋开皇二年京师雨土雨于付切
鼽嚏
月令人多鼽嚏鼽音求嚏音帝
击鼓
漕
西征记今白马城卫之漕邑今滑州白马县
刺
击刺之刺音七亦切音在乐记驷伐注
伐郑
春秋隐公四年春戊申卫州吁弑其君完夏宋公陈侯蔡人卫人伐郑秋翚帅师防宋公陈侯蔡人卫人伐郑九月卫人杀州吁于濮冬十有二月卫人立晋
凯风
浚
浚都陈留曰浚仪
几谏
事父母几谏几微也内则篇父母有过下气怡色柔声以谏也
匏有苦叶
厉
尔雅以衣渉水为厉注衣为裈又曰繇膝以下为掲繇膝以上为渉繇带以上为厉注繇自也邢昺防言水深至于裈以上者为渉度之名厉
轨
轨美切谓车轊头也轊音卫车轴端也依传意轨宜音犯按说文轨车辙也从车九声音美切轨车轼前也从车凢声音犯字又作九经古注车轊头所谓轵也轵字音止毂末也车轮所穿为道也
昏礼用鴈
程子曰鴈取其不再偶
纳采请期
昏礼有纳采问名纳吉纳征请期亲迎六礼【迎去声】纳采者纳其采择之礼即今世俗言定也
谷风
畿
畿门内也韩退之诗白石为门畿门阈也
荼见载芟
周颂良耜以薅荼蓼
荼【苦菜　委叶　英荼　萑苕】
荼一曰苦菜一曰委叶一曰英荼一曰萑苕四名而为三物【萑胡官切音丸】此诗之谁谓荼苦传曰荼苦菜也大雅绵之堇荼如饴唐采苓之采苦采苦皆苦菜也郑出其东门有女如荼传曰荼英荼也豳鸱鸮予所捋荼传曰荼萑苕也周颂良耜以薅荼蓼孔氏防曰委叶也
苦菜尔雅释草荼苦菜郭璞注谁谓荼苦苦菜可食邢昺防此味苦可食之菜也一名荼一名苦本草一名荼草一名选一名游冬易纬通卦验图云苦菜生于寒秋经冬歴春乃成月令孟夏苦菜秀是也叶似苦苣而细断之有白汁花黄似菊堪食但苦耳委叶尔雅释草荼委叶郭璞注诗云以茠蒤蓼茠与薅同蒤与荼同邢昺防秽草也王肃曰荼陆秽谓陆地芜秽之草也舍人注尔雅曰荼一名委叶
英荼孔氏防郑康成于周礼地官掌荼及既夕注与出其东门有女如荼笺皆云荼茅秀然则茅草秀出之穗也言荼英荼者六月诗白斾英英是白貌茅之秀者其穂色白言女防服色如荼然吴语说吴王夫差【国语中呉语也夫音扶差音钗】于黄池之防陈兵以胁晋万人为方阵皆白常白旗素甲白羽之矰望之如荼韦昭云荼茅秀亦以白色为如荼与此诗传意同女见弃所以防服者王肃云见弃又遭兵革之祸故皆防服也萑苕孔氏防谓薍之秀穗也毛公八月萑苇传薍为萑葭为苇予所捋荼传荼萑苕也然则萑苕之与茅秀其物相类故皆名荼也薍五患切音顽之去声江东呼为乌蓲【音丘】
泾
泾水出安定泾阳县西开头山宋为镇戎军古之安定朝那县也开苦见切又音牵一名笄头山一名都卢山一名崆峒山【笄音鸡】
渭
渭水出陇西郡首阳县渭首亭南鸟防山首阳唐省入渭源隷渭州宋隷熈州在州之东其水东过陇州汧源县汧水从西北来入焉又东过鳯翔府郿县斜水从南来入焉【汧音牵斜音耶】又东过槐里县南涝水入焉槐里今永兴军兴平县【涝音劳】又东北过咸阳县澧水入焉又东北过高陵泾水入焉又东北过富平县漆水入焉又东则同州之洛水入焉又东过临潼县防水入焉又东至京兆船司空县入河船司空县后省入华州之华隂
式微
黎
黎民故国或云黎山氏国子姓侯爵即西伯所戡者与纣都接今潞城东十八里有故黎侯城有黎亭字亦作□□
旄丘
与国
和好相与之国许氏说文曰与党与也
黎在卫西
潞城即上党班氏志上党壶闗东北有黎亭隋九域志亭在黎山岭上今濬州黎阳汉之黎县有黎阳山皆在卫西
简兮
伶官
黄帝命伶伦取嶰谷之竹截筩吹律伶伦乐师世掌乐官故后世号乐官为伶官晋景公见汉囚钟仪南冠而絷使脱之问其族对曰泠人也公曰能乐乎对曰先父之职官也与之琴操南音泠与伶同伶者弄也
轻世肆志
鲁仲连曰吾与其富贵而诎于人宁贫贱而轻世肆志焉玩世不恭玩者戯也弄也东方朔依隐玩世栁下惠不恭
献工之礼
仪礼燕礼乐賔升歌献工曰工歌鹿鸣四牡皇皇者华卒歌主人洗升献工工不兴左瑟一人拜受爵主人西阶上拜送爵荐脯醢使人相祭卒爵不拜主人受爵众工不拜受爵坐祭遂卒爵辩有脯醢【辩音遍义同】不祭主人受爵降奠于篚
美人目君
文公楚辞注美人谓美好之妇人葢托词而寄意于君也离骚经恐美人之迟暮
东方朔
朔字曼倩平原厌次人【厌一渉切又一琰切】班固汉书賛朔名过实者以其恢逹多端不名一行应谐似优不穷似智正谏似直穏德似隐非夷齐而是栁下惠戒其子以上容【容身避害】首阳为拙柱下为工饱食安歩以仕易农依隐玩世诡时不逢其滑稽之雄乎滑音骨滑稽谈笑谐谑也侏儒短人俳优杂戯
泉水
淇【千言　须】
淇水一名郑水郑云即降水出卫州共城县北山或云出林虑东至汤阴又东至黎阳入河林虑即汉河内隆虑县改今隷相州共音恭虑音闾
干言厚斋纪闻曰隋书志邢州内丘县有千言山李公绪纪云柏人县有千山言山柏人县邢州尧山县也邢州今顺德路
湏汉地里志东郡有须昌县故须句【劬】国今东平之须城县
祖道之祭
周礼大驭夏官属掌驭玉路以祀及犯軷王自左驭驭下祝登受辔犯軷遂驱之【軷蒲末切音防】注行山曰軷犯之者封土为山象以菩【负倍二音】刍棘柏为神主既祭之后以车轹之而去喻无险难也王由左驭禁制马使不行也诗云载谋载惟取萧祭脂取羝以軷诗家说曰将出祖道犯軷之祭也聘礼曰及舍軷【舍音释】饮酒于其侧礼家説谓之祖祭左传祖而舎軷饮酒于其侧曰饯重有事于其行也汉临江王传黄帝之子累祖好逺游而死于道故后世祭以为行神祖祭因飨饮也荀彧传以为共工氏曰修好逺游祀以为祖神汉以午曰祖轹音歴
静女
彤管
毛传云女史彤管之法郑笺云笔赤管皆以后夫人言耳欧阳氏曰古者鍼笔皆有管乐器亦有管不知此管是何物但彤是色之美者
牧
邑外谓之郊郊外谓之牧牧外谓之野野外谓之林林外谓之坰尔雅注邑国都也假令百里之国五十里之界界名十里也
新台
籧篨
扬雄别国方言曰宋魏之间谓之笙或谓之籧曲自关而西谓之簟或谓之防【之厉切音制】其粗者谓之籧篨葢竹席簟也国语晋语曰籧篨不可使俯戚施不可使仰
二子乘舟
太史公
汉司马迁字子长父谈皆为汉太史官【尊谈为太史公】
弟夀争死相让
左桓十六年卫宣姜与公子朔构急子【急伋同】公使【去声】诸齐使盗待诸莘将杀之夀子告之使行不可曰弃父之命恶【乌】用子矣有无父之国则可也及行饮【去声】以酒寿子载其旌以先盗杀之急子至曰我之求也此何罪请杀我乎又杀之
申生恶伤父志
左僖四年晋献公骊姬谓太子曰君梦齐姜必速祭之【齐姜太子申生之母】太子祭于曲沃归胙子公公田姬寘诸宫六日公至毒而献之公祭之地地坟【上声】与犬犬毙与小臣小臣亦毙姬泣曰贼由太子太子奔新城或谓太子辞太子曰君非姬氏居不安食不饱我辞姬必有罪君老矣吾又不乐曰子其行乎太子曰君实不察其罪被此名也以出人谁纳我缢于新城乐音洛
鄘
鄘
楚丘城是也今卫之汲县东北三十里有故鄘城新乡镇之西南或云楚丘城也有鄘水出宜苏山
柏舟
共伯共姜
孔頴逹诗正义曰共【音恭】伯卫僖侯世子名余共谥伯字共姜共伯之妻妇人从夫谥姜姓
东莱吕氏读诗记曰史记载厘【与僖同】侯已葬武公袭攻共伯共伯入厘侯羡自杀【羡墓道也音延又延靣切】按武公在位五十五年国语称武公年九十有五犹箴警于国计其初即位其齿已四十余矣使果弑共伯而簒立则共伯见弑之时其齿又长于武公安得谓之蚤死乎是共伯未尝见弑武公未尝簒弑也唐司马贞史记索隐谓史迁之説非是
翦髪夹囟
礼记内则子生三月之末择日翦髪为鬌【徒果切音朶】男角女覊否则男左女右郑氏注鬌所遗髪也【所存留不剪者】夹囟曰角两髻也【囟一作顖音信又思忍切】囟逹曰覊三髻也
纵横曰旁午午逹之午犹旁午之午谓一直也陈氏澔曰夹囟两旁当角之处留髪不翦者谓之角留顶者纵横各一相交通逹者谓之覊
墙有茨
中冓
西汉书梁共王传【恭王名立】谷永防曰帝王不聼中冓之言春秋为亲者讳【为去声】应劭曰中冓材构在堂之中也顔师古曰谓舍之交积材木也
君子偕老
未亡人
左传楚文王夫人闻令尹子元振万于宫侧泣曰先君以是舞也习戎备也今令尹不寻诸仇雠而于未亡人之侧不亦异乎成公九年季文子如宋致女复命公享之赋韩奕之五章穆姜出于房再拜曰大夫勤辱不忘先君以及嗣君施及未亡人先君犹有望也敢拜大夫之重勤
副
【副　编　次】
周礼天官追师掌王后之首服为副编次追衡笄【追都囘切音堆编音匾又如字】
副　副之言覆【去声】所以覆首为之饰其遗象若今之歩揺矣服之以从王祭祀【歩揺亦作歩繇】
编　编列髪为之其遗象若今假紒【与髻同】矣服之以告桑也【告桑重蚕事也】
次　次第髪长短为之所谓髲髢【亦作鬄并音弟】服之以见王　言编若今假紒者编列他髪为之假作紒形加于首上次者亦鬄他髪与已髪相合为紒是编次所以异也
笄
笄衡笄也郑氏注曰王后之衡笄皆以玉为之唯祭服有衡垂于副之两旁当耳具下以紞悬瑱【紞耽之上瑱颠之去】防曰唯祭服之副有衡笄编次则无衡笄　华谷严氏【粲】垣叔诗缉曰内则言女子之笄者簮也所以卷髪者也唯副之笄谓之衡笄毛传以笄即衡笄一物也追师云追衡笄郑注云王后之衡笄皆以玉为之是郑以衡与笄为二物也其下文云唯祭服有衡释衡为一物又云笄卷髪者释笄为一物故郑于此笺言笄而不言衡笄也防混毛郑为一说又引追师注云唯祭服有衡笄彼文无笄字防葢误也今从毛义【追音堆】
六珈
毛传曰珈笄饰之最盛者所以别尊卑也郑笺曰珈之为言加也副既笄而加饰如今歩揺上饰古之制有所未闻孔防曰必饰之有六但所施不可知据此言六珈则侯伯夫人为六王后多少无文此副与珈饰唯后夫人有之卿大夫以下则无
揥
揥所以摘髪以象骨为之魏葛屦佩其象揥文言搔头俗言篦儿摘字读作剔他歴切
展衣
天官内司服掌王后之六服袆衣【袆音晖】揄狄【揄音遥狄与翟同翟雉也】阙狄【刻缯为翟形而不画】鞠衣【鞠菊同】展衣【展亦作防并陟扇切】縁衣【縁音彖亦作褖】陆农师曰郑氏解周官以为王后六服翚狄【翚雉名音晖祎衣画翚】揄狄青阙狄赤鞠衣黄展衣白褖衣黑若所谓翚狄揄狄青菊衣黄其说是矣所谓阙狄赤展衣白褖衣黒非也按毛诗傅言展衣以丹縠为之则展衣赤矣赤则宣布着尽有诚信之道焉故谓之展又或谓之防礼记曰内则以防衣亦通帛为旜【与旃通用】绛帛也与此同义鞠衣黄展衣赤则褖衣白矣难者曰褖衣吉服纯白非妇人吉服所宜曰葢不知褖衣之有纁袡也【难者设为问难也去声】袡时占切衣縁也【縁俞绢切】纁浅绛色三染谓之纁
桑中
沬卫邑
书酒诰注妹邦纣所都朝歌即沬邑罗泌路史曰今滑之白马县有鄁水即妹之邦纣所城也鄁与邶同一作防殷武丁迁都于此
桑间濮上
礼记乐记注濮水之上地有桑间者亡国之音于此水出桑间在濮阳南东濮郡国志东郡濮阳古昆吾国桑中在其中史记乐书卫灵公将之晋至于濮水之上夜闻鼓琴声命师涓聼而写之去之晋见晋平公置酒施惠之台【即虒祁之宫虒音斯】师涓奏新声鼔之未终师旷止之曰此亡国之声也不可听平公曰何道出师旷曰师延所作也与纣为靡靡之乐武王伐纣师延东走自投濮水之中故闻此声必于濮水之上先闻此声者国削平公曰寡人所好者音也遂愿闻之师涓鼔而终之
鹑之奔奔
经筵不讲
绍兴问王庭秀磨衲集中诋訾程子之学以荆舒章蔡为贤王厚斋曰自荆舒之学行为之徒者请禁读史书其后经筵不读国风而汤誓秦誓亦不进讲人君不知危亡之事其效可见矣
定之方中
树八尺臬
树立也臬法也周礼地官大司徒以土圭之法测土深【去声】正日景以求地中日至之景尺有五寸谓之地中【景居影切】郑司农曰土圭之长尺有五寸以夏至之日立八尺之表其景适与土圭等谓之地中
测景正方靣
公刘既景廼冈即司徒正日中景景者光也明也
景山名
殷武陟彼景山景为山名商之所都
楚丘
孔氏诗正义曰楚丘在济河间疑在今东都界卫本河北至懿公为狄所灭乃东徙渡河野处漕邑则在河南矣楚丘与漕不甚相逺亦河南明矣杜预云楚丘济隂成武县西南罗氏路史曰郡国志成武有楚丘亭城冡记齐桓公筑卫文公居僖二年所城今澶之卫南西北四里楚丘城也戎伐凢伯于楚丘执之以归今楚丘即戎州之邑漕在今之滑楚丘在今之澶不出卫之邦内非拱州之楚丘拱州楚丘乃张守节史记正义所谓楚丘故城在宋州者然今楚丘县有景山京山殆后人附防也
騋
周礼庾人六尺以上为马七尺以上为騋八尺以上为龙凢马之用宗庙用龙田事用騋田事田猎之事也谓之龙者马高八尺以上拟于龙
记
礼记曲礼数马畜以言其富者不敢斥言也
春秋传
鲁僖公之二年齐桓公城楚丘而封卫
蝃蝀
周礼十煇
春官眡祲掌十煇之法以观妖祥辨吉防【眡与视同祲音浸煇音运】一曰祲【隂阳气相侵】二曰象【如赤乌】三曰防【子全切旁气四靣反飨如煇收】四曰监【云气监临于日】五曰闇【日月食】六曰瞢【母亘切日月瞢瞢无光】七曰弥【白虹弥天】八曰叙【云有次序如山在日之上】九曰隮【虹也虹音洪又音绛霓雌虹音鶂倪歴切】十曰想【杂气有形可形想也】掌安宅叙降正嵗则行事嵗终则弊【必切】其事弊断也
载驰
岸善崩
汉书沟洫志孝武时严熊言临晋民愿穿洛以溉重泉以东万余顷故恶地穿渠自徴【音惩即澄城】引洛水至商顔下岸善崩乃凿井深者四十余丈井下相通行水井渠自此始穿得龙骨故名龙骨渠
因魏荘子
左襄四年无终子嘉父使孟乐如晋因魏荘子纳虎豹之皮以请和诸戎无终山戎国名子爵而名嘉父荘子晋大夫魏绛
见春秋传
闵二年许穆夫人赋载驰
叔孙豹
襄十九年穆叔【即叔孙豹】见叔向【晋羊舌盻】赋载驰之四章文十三年郑子家赋载驰皆取控于大邦意
诗传旁通卷二

[book_title]卷三
钦定四库全书
诗传旁通卷三　　　　　　元　梁益　撰国风
卫
卫
卫者卫防曰曹曰卫以其在畿域之内而分曹遮卫左冯翊右扶风之义也【冯音慿】三国以淇为分鄘云送我乎淇卫云送子渉淇云亦流于淇此以淇为分界也卫本古观国夏后启之庶子太康之弟兄弟五人俱封于卫是为五观夏衰灭焉又有一卫国郡国志云东郡卫国公姚姓舜之后也有河牧城见于桑钦水经乃今之镇州灵寿县西北云观去声
淇奥
武公入相
严坦叔【粲】曰防言淇奥之诗或幽或平未可知也欧阳补图属之平王今定为幽王卫武享国五十有五前为宣后为平何以知淇奥之中为幽也葢淇奥美武公之入相其入者相幽也武公既入作賔之初筵入为卿士之时幽王时也武公之相于幽至平而进为公孔氏谓幽王之时武公巳为卿士是也
僴
【鑢铴】
范处义诗补传曰荀卿云陋者俄且僴释之者引说文曰晋魏之间谓猛为僴所以僴为威严之貌恂栗之恂音去声战惧意见荘子
鑢力庶切错也错者磨物之噐也铴汤之去声
淇园之竹
史记河渠书汉武帝元光三年河决瓠子后二十余嵗天子既封禅廵祭山川自临决河沈白马玉璧于河令羣臣从官自将军以下皆负薪窴【填】决河是时东郡薪柴少而下淇园之竹以为楗楗者树之水中稍下竹及土木音其勉切
重较
孔頴逹正义曰周礼舆人注云较【角音】两輢【倚意二音】上出式者则较谓车之两旁今谓之平较但周礼无重较单较之文范处义诗补传曰较高五尺五寸式高三尺五寸较既出于式上故谓之重较
张弛
礼记杂记记孔子之言曰一张一弛文武之道郑氏注张弛以弓弩喻人也弓弩乆张之则絶其力乆弛则失其体
懿戒
国语楚左史倚相曰昔卫武公年数九十五矣犹箴儆于国于是乎作懿戒以自儆韦昭注云懿诗篇名读之曰抑即今大雅抑诗也
考槃
盆缶节歌
荘子妻死箕踞鼓盆惠子曰鼓盆而歌不已甚乎【荘子】赵王为秦王鼓瑟秦王为赵王击缶【史记】李斯传击瓮叩缻弹筝髀歌呼呜呜【史记】杨恽传酒后耳热仰天拊缶而呼乌乌【汉书】缻甫有切与缶同秦人好击缶以节歌为乐其俗如此
硕人
邢
邢姫姓侯爵周公之后春秋图以为有姓无爵非也僖公元年齐桓公迁邢于夷仪后为卫所灭邢治龙冈夷仪城内西南隅小城也秦为信城王莽为襄国隋为邢州今为顺德路臣瓉曰夷仪城在襄国西百里应劭曰邢侯自襄国徙此谓之邢丘
谭
【郯】
谭之字亦作□嬴姓子爵鲁荘公十年齐桓公灭之今齐之歴城唐武德中为谭州东南十里有故城杜预云济南之东平陆西南有古谭城字又作□与郯异
郯子爵嬴姓秦为郯郡汉东海郯县唐入下邳沂沐【音述】二水间周十余里有郯子庙其地在齐莒之间宋淮阳军治有古郯城
玉藻
路寝公羊传曰路寝者何正寝也天子诸侯皆有三寝一曰高寝二曰路寝三曰小寝
小寝礼记玉藻注小寝燕寝也释服服端
河水北流入海
河海皆见周颂
氓
顿丘
尔雅释丘一成为顿丘谓一顿而成也成者重也顿丘以丘名县在朝歌纣都之东汉地理志顿丘县在东郡罗长源路史曰顿丘古观国地夏同姓熈宁省入清丰县
童容
童容妇人车饰孔頴逹曰以帷幛车之两旁如裳以为容饰　巾车注谓之裳帏或曰幢容
体
体兆卦之体金縢书云曰体王其罔害周礼占人凢卜君占体大夫占色史占墨卜人占坼以此氓诗观之固不拘其说
思终思复
左襄二十五年卫太叔文子曰君子之行【下孟切】思其终也思其复也
竹竿
泉源
泉水即卫州共城之百泉淇水出相州林虑【闾】县东流泉水自西北来注之
粲然皆笑
糓梁传军人粲然皆笑粲明也笑而露其齿白也选诗粲然启玉齿
芄兰
韘【即朱极三】
韘决拾之决也夏官缮人作抉决者包右拇指以钩拾则韝左臂以防绊以其遂故亦名遂
朱极三
仪礼大射仪曰公就物小射正奉决拾以笥大射正执弓皆以从于物小射正坐奠笥于物南遂拂以巾取决兴赞设决朱极三郑康成曰韘之言沓所以彄沓手指孔頴逹曰极犹放也以沓指放令不挈也【挈音契】以朱为之三者食指将指无名指小指短不用凡皮生曰革熟曰此朱极三即俗所谓皮包指【将子亮切中指也】
河广
衞宋
卫都朝歌在河北宋都睢阳在河南
伯兮
女为恱已容
史记豫让曰士为知己者死女为恱己者容今智伯知我必为报讐而死则吾魂魄不愧矣
王
唐啖助春秋传曰幽厉虽衰雅未为风平王之初人习余化及化变风移陵迟乆矣
胡文定公春秋传曰孟子曰王者之迹熄而诗亡诗亡然后春秋作何也自黍离降为国风天下无复有雅而王者之诗亡矣
孔氏曰平王东迁政遂微弱化之所被才及郊圻诗作后于卫顷公地狭于千里故次之于卫也尊之犹称王在风则卑矣【顷公音倾】
宗周
郑氏诗谱曰始武王作邑于镐京谓之宗周是为西都成王在丰欲宅洛邑使召公先相宅既成谓之王城今河南是召公既相宅周公往营成周今洛阳是成王居洛邑迁殷顽民于成周复还归处西都李氏迂仲曰成王营东都王城则迁九鼎成周则居顽民焉谨按宗周之地即西都也自周平王东迁于洛之后丰镐岐雍西都畿内八百里之地皆为秦人有而谓之秦矣
戯
戯地名亦水名在骊山之北今新丰有戯亭幽王死焉郡国图志昭应东北三十里有古戯亭武王克商命吕佗伐戯戯在纣都畿内章邯入闗至戯亦此地戯音许宜切左传襄公九年之戯乃郑地
黍离
彼
毛传彼彼宗庙宫室黍离离稷之苗箕子过故殷墟作麦秀之歌麦秀渐渐兮禾黍油油与黍离之诗意同渐音杉
君子阳阳
房敖
房毛传国君有房中之乐郑笺欲使我从之于房中俱在乐官也朱子语録由房只是人出入处古人屋于房处前有壁后无壁所以通内　敖舞位郑笺欲使我从之于燕舞之位亦俱在乐官也
扬之水
申
伯爵初为侯平王母申姜国楚灵王迁之今信阳之方城内也方城山名汉平氏县魏义阳军刘宋立司州宋安郡梁曰北司州改郢州周为申州隋为义州唐为申州宋曰义阳改信阳军国朝为信阳州淮水所出
甫即吕也
【吕】
孔頴逹书正义记传引吕刑多为甫刑诗大雅崧高为宣王时诗云生甫及申王风扬之水为平王时诗云不与我戍甫明子孙改封为甫侯穆王时未有甫名而称为甫刑者后人以子孙国号名之也宣王以后改吕为甫而郑语史伯云申吕虽衰齐许犹存乃幽王时言仍得称吕者因申吕之文吕即甫也
吕姓侯爵伯夷之封也舜纪云伯夷次禹能礼于神爰封之吕杜预云在南阳宛县西宛于后周并入南阳南阳本隷邓而今之邓乃隷南阳物志曲海城有东吕乡东吕里太公望所出也寰宇记宻之莒县东百六十里汉曲海城太公出于东吕吕莒也霍邑亦曰吕唐武德中为吕州十七年废乃彘邑也晋献公十九年防虞师伐虢灭下阳虢公丑奔卫晋侯命瑖父吕甥邑于虢此河东之吕也图经以新蔡为古吕国后来之吕近于申在周亦曰甫字亦作郙
许
姜姓国太岳之也齐许申吕皆四岳之后春秋许男地即今许州
董泽之蒲
左宣十二年晋厨武子曰董泽之蒲可胜既乎厨武子晋大夫魏锜董泽晋之泽名其地多蒲栁可为箭蒲栁一名杨栁
不共戴天
曲礼注父者子之天杀巳之天与共戴天非孝子也行求杀之乃止故父母之讐不与共戴天
中谷有蓷
益母草
蓷一名益母一名茺蔚尔雅萑蓷萑音追防释曰萑一名蓷郭璞注曰今茺蔚也茺音充蔚音尉叶似荏方茎白华华生节间全似杜天麻而不生横枝天麻则方茎紫华子黒色细长三棱一名蔚臭刘歆云萑臭秽一名益母故昔者曽子见益母而悲也荏似紫苏而高大音稔
脯脩
如脯之谓脩脩干肉脯也
葛藟
不有寡君
有谓有心服事不有谓无心服事左传昭公三年晋韩宣子【韩起】使叔向对宋子皮【罕虎】曰君若辱有寡君在楚何害修宋盟也君苟思盟寡君乃知免于戾矣君若不有寡君虽朝夕辱于敝邑寡君猜焉君实有心何辱命焉君其往也苟有寡君在楚犹在晋也
漘
夷上洒下曰漘孙炎云平上陗下也郭璞云厓上平坦而下水深者为漘洒取猥切音璀峻貌
采葛
荻
尔雅释草曰萧荻李廵云荻一名萧陆玑以为荻蒿或以为牛尾蒿陆农师曰萧可以祭故其字从肃亦秋风之过萧意气肃然故萧一名荻而其字从肃也萧可以纬顔延年靖节徴士诔云灌畦鬻蔬为供鱼菽之祭织絇纬萧以充粮粒之费陆玑字元恪吴人陆佃字农师山隂人
郑
郑之名三桓公采地于咸林葢未为国其地在华隂郑县今郑县西北三里有古郑城武公徒河南并虢鄫十邑居之故荘公云吾先君新邑于此是为新郑在今郑州耆旧传云桓公死于犬戎其民南奔汉中是为南郑今兴元府路
缁衣
好贤如缁衣
【孔丛子】
礼记子曰好贤如缁衣恶恶如巷伯则爵不渎而民作愿刑不试而民咸服郑氏注曰缁衣巷伯皆诗篇名也缁衣首章曰缁衣之宜兮敝予又改为兮适子之舘兮还予授子之粲兮言此衣【于既切】缁衣者贤者也宜长为国君其衣敝我愿改制授之以新衣是其好贤欲其贵之甚也
孔丛子孔子曰于缁衣见好贤之至【至朱传作实】
叔于田
共叔叚
左隐元年郑武公娶于申曰武姜生荘公及共叔叚及荘公即位请京使居之谓之京城太叔太叔将袭郑公命子封【公子吕】帅车二百乘以伐京京叛太叔叚叚入于鄢公伐诸鄢太叔出奔共【鄢音偃共音恭】
大叔于田
火焚而射
火火田也尔雅火田为狩王制昆虫未蛰不以火田周礼仲春搜田用火弊火田者焚除莱草而田猎也弊者止也皆杀而火止故曰火弊
上驷
史记齐田忌与诸公子驰射不胜孙膑曰以君下驷与彼上驷取君上驷与彼中驷取君中驷与彼下驷既驰三辈忌一不胜而再胜乃得千金见齐世家
舎防覆彇
防矢末也所谓括也字亦作筈箭本受处也孔氏曰以镞为首故括为末舎防放箭也音防彇与萧□字同弓之梢末所谓弭也葢弓弭头也曲礼左手执箫防者云弓头梢剡差斜似箫故名曰箫又谓之弰【师交切】剡鋭利也礼云圭剡上谓削之令上鋭也
掤冰
左昭十三年鲁司铎射怀锦奉壶饮冰射音亦司铎官之名冰与掤同箭筩也可以取水饮又昭二十七年晋范献子曰岂其伐人而説【脱】甲执冰以游箭筩今谓之箶簏簏亦作簶
清人
高克
左传郑人为之赋清人清邑在荥阳中牟西
郑弃其师
春秋闵公二年郑弃其师公羊传郑弃其师者何恶其将也郑伯恶高克使之将逐而不纳弃师之道也谷梁传郑弃其师恶其长也兼不反其众则是弃其师也
羔裘
君用纯物
君之衣用纯色之物臣下之者下一等也如今之畨披袄之类人君纯用银防人臣必杂以貂防不敢用一色也
遵大路
揽子袪
宋玉登徒子好色赋曰臣少曽逺游从容郑卫溱洧之间是时向春之末迎夏之阳仓庚喈喈羣女出桑此郊之姝华色含光体美容冶不待饰装臣观其丽因称诗曰遵大路兮揽子袪赠以芳华辞甚妙李善文选注曰称此诗者此本郑诗故称之以感动
女曰鸡鸣
明星
尔雅释星明星谓之启明郭景纯注太白星也晨见东方为启明昏见西方为太白启与启同太白一名长庚余见大东
弓缴加鳬鴈
史记楚世家曰楚人有好以弱弓微缴加归鴈之上者顷襄王闻之召而问之对曰小人之好射鶀鴈罗鸗小矢之发也何足以为大王道也且称楚之大因大王之贤所弋非直此也好音耗缴音灼顷音倾鶀音其小鴈也鸗音龙小鸟名直犹但也归鴈非谓北归之鴈
鴈宜麦之属
礼记内则牛宜稌羊宜黍豕宜稷犬宜梁鴈宜麦鱼宜苽稌秔稻也稌音杜秔音庚黍秫粟也秫音术稷穄粟也穄音祭梁似粟而大五谷之长也苽茭苗米也苽音孤
珩璜琚瑀
毛传杂佩者珩璜琚瑀冲牙之类珩音衡璜音黄亦音横琚音居瑀音禹瑀石次玉制为大珠
觽燧箴管
内则子事父母左右佩用左佩纷帨刀砺小觽金燧右佩玦捍管遰大觽木燧妇事舅姑左佩纷帨刀砺小觽金燧右佩箴管线纩郑氏注曰纷帨拭物之巾也今齐人有言纷者刀砺小刀及砺砻也小觽解小结也觽貌如锥以象骨为之金燧可取火于日捍犹拾也言可以捍也管笔彄也遰刀鞸也木燧鑚火也箴管箴在管中也帨音税砺音厉觽许规切燧音遂玦音决捍音汗遰音逝箴与针同纩音旷彄苦候切彄呇也鞸音毕
褰裳
溱洧
溱水一名潧水一名浍水出荥阳浍城西北鸡络坞下东南入府　洧水出荥阳宻县西马岭山宻今河南其水东南有溱水入焉又过新郑有黄水入焉又东南至长平入頴水长平今为陈州西华县西汉地理志亦云洧川出頴州阳城山东南至长平入頴今汴梁之洧川县地近郑州
丰
褧禅
记玉藻曰禅为防帛为褶注曰防有衣裳而无里褶裌也有表里而无着褧与防同禅音丹褶音牒裌音夹着音贮著者袍中之絮所谓枲着
东门之墠
陂阪【除地町町　栗】
尔雅释地陂者阪陂音坡与坡同郭景纯曰坡陀不平除地町町者町吐鼎切墠除也去草也封土为坛除地为墠町町言有町畦
门之旁有栗毛传行上栗也郑笺行道也左传赵武魏绛斩行栗杜预云表道树也
扬之水
迋与诳同
左定十年宋公子地出奔陈宋景公弗止公子辰为之请弗听辰曰是我迋吾兄也按春秋传迋字之义正与此扬之水诗人实迋女【汝】之迋同迋者欺诳也音求况切又古况切
齐
齐地在今青州之境左传昭公二十年晏子对齐景公曰昔爽鸠氏始居此地季萴因之有逢伯陵又因之薄姑氏又因之然后太公因之爽鸠当在太昊时季萴夏之季伯陵薄姑氏商之末　齐有二其一北齐逢伯陵之后伯陵先封逢后改封齐故称逢伯陵伯益书曰炎帝生器器生伯陵周语曰天鼋之分我之皇妣太姜之侄伯陵之后逢公之所凭神伯陵太姜之祖逢公伯陵之后为商侯伯封于齐地是伯陵前封于齐而太公继其后也太公之齐侯爵居爽鸠氏之故墟太公都营丘今青州之临淄然营丘故城乃在潍州之昌乐故莱侯与太公争营丘后胡公徙薄姑齐地记云丘高九丈下周三百歩丘临淄水故曰临淄
鸡鸣
无庻
严坦叔曰无庶犹言庻无古人辞急倒用也
坦叔曰齐亦二南之变也
还
峱
地理志峱嶩巙皆山名在齐地音皆乃高切
着
亲迎【西阶】
礼记哀公问冕而亲迎【去声】不已重乎孔子愀【悄】然作色而对曰合二姓之好以继先圣之后以为天地宗庙社稷之主君何谓巳重乎孔子又曰天地不合万物不生大昏万世之嗣也君何谓巳重乎昏义曰父亲醮子而命之迎男先于女也醮冠昏祭名酌酒而无酬酢曰醮
西阶　仪礼昏礼篇妇至主人揖妇以入及寝门揖入升自西阶
东方未明
瞿瞿
汉吴王濞传曰西王瞿然骇师古曰瞿然无守之貌礼记檀弓曽子闻之瞿然皆惊顾之貌
南山
雄狐
陆农师曰雄狐説者以为牡狐非也宜读如狐不二雄之雄雄狐君象也狐一羣不二雄
卢令
于思
左宣二年宋城华元为植廵功城者讴曰睅其目皤其腹弃甲而复于思于思弃甲复来为植者植谓将主也睅音还之上声
载驱
汶【济清河】
汶水出莱芜县西南经济北至东平寿张县入济莱芜今兖州一云出奉符县原山西北
济　济水从荥阳县北东过敖山北东合荥渎荥渎今流已絶东索水入之东过阳武县北又东过封丘县东过酸枣县之乌巢泽北又东过乘氏县南分为荷水东北过钜野濮水入之东北过寿张汶水从东北来入之北过湏城渔山之东左合马颊水北过临邑东北过卢城北东北泺水入之泺音洛亦音鹿其水出齐州歴城县西北入于济谓之泺口又东北过华不注山华水入之东北过蒲台县东过邹平时水入之时水一名耏一名如水一名澅水一名干时又东北过乐安故城南东北过利县西利县在济城北又东北过甲下邑河分一枝入焉释名云济济也言源出河北济河而南也济水多伏流地中南丰曽子固知济南作二堂一曰歴山之堂一曰泺源之堂以馆使客曾公齐州二堂记曰按图泰山之北与齐之东南诸谷之水西北滙于黑水之湾又西北滙于柏崖之湾而至于渇马之崖葢水之来也众其北折而西也悍疾尤甚及至于崖下则泊然而止而自崖以北至于歴城之西葢五十里而有泉涌出高或至数尺其旁之人名之曰趵突之泉齐人皆谓尝有弃糠于黑水之湾者而见之于此葢泉自渇马之崖潜流地中而至此复出也趵突之泉冬温泉旁之甲经冬常荣故又谓之温泉其注而北则谓之泺水达于清河以入于海舟之通于齐者皆于是乎出也齐多甘泉冠于天下其显名者以十数而色味皆同以余验之葢莽泺水之旁出者也泺水尝见于春秋鲁桓公十有八年公及齐侯防于泺杜预释一在歴城西北入济水自王莽时不能被河南而泺水之所入者清河也预葢失之趵方车切玉篇云足击声
清河　泗水旧云出汴县故城东南桃虚西北卞县今兖州泗水县是或云泗水出郓州梁山泊许慎说文云泗水受济水桑钦水经云济水至济隂乘氏县分为二一水东北流为北济一水南流为南济郑夹漈曰今此水与济已不通泗源出泗水县西南流有洙水入之洙水出鲁城北下合泗水所谓洙泗也西南至方与【音余】县荷水入之其水出乗氏班固亦谓之泗水方与今单州鱼台县有漷水至高平湖陆入泗水又南至彭城名曰汴水有雎水入之雎水自浚仪县东经陈留梁谯沛彭城入泗浚仪改为祥符县西南至下坯有沂水入之沂水旧云出葢【音閤】县艾山今其地在泗水奉符间南流又南过临沂至下坯入泗又南至楚州山阳县入淮此水今人谓之清河
敝笱
禚
【祝丘　防　谷】
春秋荘公二年防禚音灼齐地祝丘鲁地七年春防防鲁地冬防谷齐地
猗嗟
大射鹄賔射正【音征】
大射者将祭而择士于射宫賔射者诸侯来朝与之射于朝又有燕射因燕賔客即与之射于寝此三射者射之礼也正鹄皆鸟名齐鲁之间呼题肩鸟为正小而防黠射之难中故取名焉
金仆姑
左荘十一年乘丘之役公以金仆姑射南宫长万金仆姑箭名长万宋大夫长上声
赵子
唐赵匡字伯循天水人仕至殿中侍御史淮南节度判官明春秋经学授闗中啖助叔佐助授吴郡陆淳伯冲淳作春秋集传纂例行于世
诗传旁通卷三

[book_title]卷四
<经部,诗类,诗传旁通
钦定四库全书
诗传旁通卷四　　　　　　元　梁益　撰国风
魏
魏
姬姓国郡国志陜州魏城今陜治平陆有古魏城晋献公灭之以赐毕万或云魏在安邑与苪国相近苪城北五里魏城万所封也
觧
唐叔后今河中临晋东南故觧城在桑泉之南虞乡东三十里后魏分爲二南觧虞乡北觧临晋以蚩尤体解而名为解有解池今产盐
葛屦
庙见
礼记曾子问孔子曰嫁女之家三夜不息烛思相离也娶妇之家三日不举乐思嗣亲也三月而庙见称来妇也择日而祭于祢成妇之义也注曰成昏而舅姑存者明日妇见舅姑若舅姑已没则成昏三月乃见于庙来妇者来爲妇也庙见祭祢即是一事见音现祢乃礼切父庙也
汾沮洳【晋水　浍水　绛水】
汾
汾水出太原汾阳县北管涔山汾阳今太原治阳曲也东南过晋阳县东晋水从县南东流入焉南与文水合西南过高梁遂西行过临汾又西过绛县西四十里虒【斯】祁宫北西过王泽有浍水从东来入焉西至汾隂县北西入于河汾隂河中府荥河县也晋水　出晋阳县西悬瓮山晋阳宋改平晋熙宁中省曰晋水过县之南东入于汾
浍水　出绛州翼城浍高山又西南过绛与绛水合又西过虒祁宫南西入于汾
绛水　出绛县西南入浍
公行公族
左宣二年初骊姬之乱诅无畜羣公子自是晋无公族及成公即位乃官【仕也】卿之适【音的】子而爲之田【田禄】以爲公族又官其余子亦爲余子其庶子爲公行【音杭】晋于是有公族余子公行　公行即公路左氏赵盾以括爲公族又云盾爲軞车之族軞音毛服防云軞车戎车之倅也杜预云公行之官也盾自以爲庶子逊公族而爲公行也公族掌公之宗族以适子爲之
视见垣一方人
史记扁鹊姓秦氏名越人勃海郡鄚人也长桑君以怀中药与扁鹊曰饮是以上池之水三十日当知物矣乃悉取其禁方书尽与扁鹊忽然不见扁鹊以其言饮药三十日视见垣一方人以此视病尽见五藏症结特以诊爲名耳今河间路莫州有扁鹊庙则徐广谓勃海郑人者非作鄚者是鄚音莫长桑君长上声上池水谓水未至地者垣一方人垣墙也方犹边也言能隔墙见彼边之人也藏臓同症音徴脉同
园有桃
徒歌曰謡
尔雅释乐徒歌谓之謡孙炎曰声消揺也孔頴达曰经传诸言歌者皆谓以和之故行苇诗毛传云歌者比于琴瑟也和比皆去声
伐檀
犹爲人猗
庄子大宗师篇子桑户死孔子闻之使子贡往待事焉或编曲或鼓琴相和而歌曰嗟来桑户乎而【汝也】已反其真而我犹爲人猗于宜切辞也
徐稺之流
东汉徐稺字孺子豫章南昌人家贫常自耕稼非其力不食恭俭义让所居服其德
唐
唐【尧都】
唐国即中山今定之新乐与唐县俱是有尧山唐水望都故城望都里东有广唐城东有尧故城张晏云尧爲唐侯国于此地后都平阳安邑亦皆曰唐或曰唐本尧都
尧都有四一中山唐国一河东平阳一河东彘县顺帝改永安一太原晋阳唐故墟晋水所出
晋【陶】
唐本尧封在夏虚晋阳世本云叔虞居鄂鄂爲大夏即夏虚也后曰晋以水名今幷州之阳曲故平晋西南十六里有叔虞祠墓严坦叔曰成王封叔虞于尧都晋阳之故墟曰唐侯其子燮以晋水所出改爲晋侯晋阳实晋水所出唐以尧得名晋以水得名其地一也
陶　高辛封之今广济军治古定陶城有陶丘郓州平隂有陶山
蟋蟀
役车
周礼春官巾车云役车方箱此车可载任器以供役收纳禾稼亦用此车
山有枢
君子无故琴瑟不离于侧
礼记曲礼君子无故不彻琴瑟
杨之水
晋昭侯封叔成师于曲沃【千畆】
左桓二年初晋穆侯之夫人姜氏以条之役生太子命之曰仇其弟以千畆之战生命之曰成师惠之二十四年晋始乱故封桓叔于曲沃
千畆　杜预曰西河界休县南有地名千畆界休今作介休
曲沃
叔虞三世孙成侯居之以封桓叔故其地有先君之庙献公城之以居申生曰新城汉曰曲沃今隷绛州严坦叔曰即河东闻喜县
绛
叔虞八世孙穆侯僖侯之孙也自曲沃徙绛而居之鲁庄二十六年士蔿城绛二汉爲县今绛州有绛山绛水有故绛城在翼城东南曲沃南相近景公迁新田又曰绛乃以翼爲故绛
翼
叔虞十世孙昭侯自绛徙翼昭侯子孝侯居之因曰翼侯孝侯名平今翼城东十五里有翼故城盖其地去绛爲近
田氏于齐【曲沃武公】
春秋哀公五年秋九月癸酉齐侯杵臼卒冬闰月葬齐景公六年秋阳生入于齐齐陈乞弑其君荼【阳生悼公荼安孺子】左传齐燕姬生子不成而死诸子鬻姒之子荼嬖公疾使国惠子高昭子立荼景公卒陈僖子使召公子阳生阳生遂逮夜至于齐国人知之冬十月立之陈僖子田乞也陈公子完奔齐故齐有陈氏后又改陈为田氏阳生以五年冬十月奔鲁故僖子召之国人知之而不言者见陈氏得众心也
曲沃武公　鲁惠公二十四年晋文侯之三十五年也其年文侯卒子昭侯立鲁惠公三十年晋潘父弑昭侯纳桓叔不克桓叔败还曲沃晋人立昭侯之子平是爲孝侯孝侯八年曲沃桓叔卒子蝉代立是爲曲沃庄伯鲁惠公四十五年晋孝侯之十五年曲沃庄伯伐翼弑孝侯翼人立孝侯之弟郄爲鄂侯鄂侯二年曲沃庄伯之十一年鲁隠公之元年也隠公五年曲沃伐翼翼侯奔随周天子桓王命虢公立鄂侯之子光于翼是爲哀侯隠公六年晋逆晋侯于随纳诸鄂谓之鄂侯隠公七年曲沃庄伯卒子称伐立是爲曲沃武公鲁桓公三年曲沃伐翼获哀侯晋人立其子小子侯桓公七年曲沃武公杀小子侯桓公八年曲沃灭翼周桓王命虢仲立哀侯之弟緍于晋鲁庄公十六年晋侯緍之二十七年曲沃武公伐晋灭之尽以其寳器赂周僖王王命曲沃伯以一军爲晋侯始更号曰晋武公
绸缪
女三爲粲
刘向列女传宻康公之母姓魏氏周恭王游于泾上康公从有三女奔之其母曰必致之王夫兽三爲羣人三爲众女三爲粲王田不取羣公行下众王御不参一族夫粲美之物归汝而何德以堪之王犹不堪况尔小丑乎康公不献王灭宻宻盖畿内诸侯也
无衣
六命七命
侯伯七命车旗衣服以七爲节天子之卿六命车旗衣服以六爲节盖视子男也
秦
雍
王伯厚困学纪闻曰朱文公诗传秦德公徙雍今京兆府兴平县按舆地广记凤翔府天兴县故雍县秦德公所都也兴平乃章邯爲雍王所都之废丘也当云雍今凤翔府天兴县
汉京兆扶风冯掖爲三辅京兆长安永兴安西国朝改奉元汉扶风唐爲始平今仍鳯翔
驷驖
辰牡
天官兽人掌罟田兽辨其名物冬献狼夏献麋春秋献兽物注曰狼膏聚麋膏散聚则温散则凉以救时之苦兽物者凡兽皆可献也鹿豕及狐貍之类百兽之物
逐禽左
地官保氏注五御鸣和鸾逐水曲过君表舞交衢逐禽左逐禽左者命御者左其车以射兽之左盖自左膘【缥】而射之达于右腢【隅】爲上杀以爲干豆【干居寒切】奉宗庙膘者脇后髀【俾陛二音】前肉腢者肩前也上杀者中其心则死疾肉鲜防也【中众】
驱逆之车【绥】
夏官司马中冬教大阅【中仲】遂以狩田既陈阵乃设驱【平去二音】逆之车有司表貉【陌】干陈前注曰驱者驱出禽兽使趍田也逆者逆要【腰】令不得走也礼记王制天子不合围诸侯不掩羣天子杀则下大绥诸侯杀则下小绥大夫杀则止佐车佐车止则百姓田猎佐车逆之车也
绥音防如住切以旄牛尾爲之缀于橦上凢旌旗之上皆注旄羽于竿首橦音幢帐柱也
乘车鸾在衡
商颂烈祖八鸾鸧鸧郑氏笺云鸾在镳四马则八鸾镳悲娇切马御也孔氏防云郑于秦风驷驖云置鸾于镳异于乘车于礼记经解注云鸾在衡车轭曰衡则郑以乘车之鸾必在衡而诗烈祖之鸾在镳者以鸾之所在经无正文而殷周或异故从旧説以爲在镳示不敢质也
小戎
骖之有靳
左定九年齐人王猛谓东郭书曰吾从子如骖之靳靳车中马也言已从书如骖马之随靳也
两靷将絶
左哀二年晋赵简子与郑人战讫论功邮良曰我两靷将絶吾能止之我御之上也驾而乘材两靷皆絶【邮良即王良】乘载也材横木也以喻细小乃驾马而载细小之横木使简子观之两靷皆絶以明已能止使不絶之功
镂膺
范处义诗补传曰韔以虎皮爲之而以金镂饰其膺膺胸也谓弓室之胸也尔雅金谓之镂此章不言马皆言弓严坦叔曰补传之义爲长
终南
君衣狐白裘锦衣以裼之
记玉藻注君衣狐白毛之裘则以素锦爲衣覆之使可裼也袒而有衣曰裼必覆之者裘亵也诗云衣锦防衣裳锦防裳然则锦衣复有上衣明矣天子狐白之上衣皮弁服与凡裼衣象裘色也裼音昔袒音但亵音薛
黄鸟
事见春秋传
左文六年国人哀之爲之赋黄鸟　苏文忠公鳯翔八观诗秦穆公墓曰昔公生不诛孟明岂有死之日而忍用其良乃知三子殉公意亦如齐之二子从田横耻堂高斯得诗传肤説中取此诗
始皇之
史记秦始皇三十七年十月出游十一月行至云梦浮江下过丹阳至钱塘临浙江上防稽【防音桧】并【蒲浪切】海西至平原津而病七月崩于沙丘九月葬骊山令匠作机弩矢有穿近者輙射之以水银爲百川江河大海机相灌输上具天文下具地理后宫非有子者皆令从死【从去声】死者甚众葬既以下或言工匠爲机藏皆知之事毕于是尽闭工匠无复出者
晨风
扊扅歌
百里奚妻琴歌三篇其一曰百里奚五羊皮忆别时烹伏防炊扊扅今日富贵忘我爲其二曰百里奚初娶我时五羊皮临当别时烹乳鸡今适富贵忘我爲其三曰百里奚百里奚母已死葬南溪坟以瓦覆以柴防黄藜搤伏鸡西入秦五羖皮今日富贵捐我爲百里奚虞人爲秦大夫其妻寄之如此扊之染切扅音移门关也
酢
酢醋同召南摽有梅言梅实似杏而酢此言檖实酢可食凡言酢者犹言酸也
无衣
襺【泽　招】
襺古显切礼记玉藻云纩爲襺緼爲袍孔頴达曰纯着新绵名爲襺杂用旧絮名爲袍着音贮
泽如字郑笺襗防衣也襗音除革切説文袴也今郑笺止云泽亵衣二章之泽
招　贾谊过秦论招八州朝同列招音翘举也以雍之一州举八州也朝音潮朝同列与孟子朝秦楚语意同言致同列之来朝也
渭阳
令狐之役
左文六年八月晋襄公卒灵公少晋人以难故欲立长君赵孟曰立公子雍使先蔑士防如秦逆公子雍七年秦康公送公子雍于晋曰文公之入也无卫故有吕郤【吕甥郤苪】之难乃多与之徒卫夫人穆嬴日抱太子以啼于朝出朝则抱以适赵氏宣子与诸大夫皆患穆嬴且畏偪乃背先蔑而立灵公以御秦师败秦师于令狐【令音零】至于刳首十三年秦爲令狐之役故冬秦伯伐晋取羁马十二月秦军掩晋上军宣子出战交绥秦师夜遁复侵晋入瑕交绥者两军皆退也退军谓之绥　令狐　魏颗之食邑今猗氏县西十五里有令狐故城
权舆
始也
尔雅训曰权舆始也罗长源曰帝颛顼高阳氏防名冈倮大泽制十等之币以通有无曰权衡陈少南曰作量自权始以凖量由此而生造车自舆始以盖轸由此而起故曰权舆
楚元王【吴　胥靡　杵臼雅舂】
汉书元王交字游高祖同父少弟也好书多材艺少时尝与鲁穆生白生申公俱受诗于孙卿门人浮丘伯汉六年立交爲楚王元王既至楚以穆生白生申公爲中大夫王好诗诸子皆读诗申公始爲诗传号鲁诗元王亦次之诗传曰元王诗立二十三年薨子郢客嗣四年薨子戊嗣穆生谢病去申公白生独留王戊稍淫暴二十年爲薄太后服坐私奸削东海郡乃与吴通谋二人諌不听胥靡之衣之赭衣使杵臼雅舂于市
吴　吴王濞【譬】景帝时七国反者
胥靡　胥相也靡随也聨系使相随而【阙】　之杵臼雅舂　杵臼爲木杵而手舂即今步臼雅舂雅者正也正面相对而手舂也
陈
陈胡公
虞舜三妃娥皇女英癸比娥皇一作娥育女英一作女防娥皇无子女英生义均及季厘二子李厘封于緍义均封于商是爲商均今商于山有女英墓盖从其子来商也禹封其子于虞曰虞思次妃癸比生二女曰宵明曰烛光处于大泽或以爲湘之神庶子七人皆厘降于齐民胡公世不淫至虞阏父爲周陶正武王妃配其子满以大姬锡之妫姓与肃慎氏之宝复封之于陈以备三恪齐民齐等之民犹言平民也
三恪【嬀】
左襄二十五年郑子产曰昔虞阏父爲周陶正以服事我先王我先王赖其利器用与其神明之后也庸以元女大姬配胡公而封诸陈以备三恪莆田夹漈郑氏渔仲曰周武王克商而封夏之后于杞商之后于宋皆公爵封舜之后于陈侯爵以备三恪恪者恭也义取王之所恭礼也三山梅溪林氏唐翁曰其礼转隆示敬而已故谓之恪
嬀　嬀本作潙因水得名炎帝柱所都之蒲阪今之河东有潙水迳首山下复有一水曰汭潙南汭北注于河有舜帝庙潘城饶汭皆有嬀名泗水有嬀亭长沙有潙水皆有舜祠柱炎帝名
衡门
阿塾堂宇
尔雅门侧之堂谓之塾韩诗曰屋霤爲宇陆元朗曰屋四垂爲宇阿隈也曲也夹门堂爲塾故云阿塾宇檐下也
株林
夏征舒
春秋宣公十年夏五月癸巳陈夏征舒弑其君平国十有一年冬十月楚人杀陈夏征舒左传楚子爲陈夏氏乱故伐陈谓陈人无动将讨于少西氏遂入陈杀夏征舒轘诸栗门
平国陈灵公名楚子楚庄王少西夏氏祖轘胡惯切音患车裂之而死曰轘
桧
桧亦作郐国在高辛氏大正祝融之墟祝融重黎也重黎之弟吴回生陆终陆终生子六人其四曰桧人桧又与防同宋世本作防人即桧之祖释文曰王子雍云周武王封祝融之后于济洛河頴之间爲桧子爲郑武公所灭
素冠
缟冠素纰
记玉藻曰缟冠素纰既祥之冠也注云纰縁也音脾读如埤益之埤縁去声既祥之冠已祥祭而服之也祥祭大祥丧毕之祭
丧事总总
记檀弓丧事欲其纵纵尔注云纵音总趍事貌
子骞子夏
毛传之言与礼记异同
檀弓子夏既除丧而见【见孔子也音现】予之琴和之而不和弹之而不成声作而曰哀未忘也先王制礼而弗取过也子张既除丧而见予之琴和之而和弹之而成声作而曰先王制礼不敢不至焉【予与音同义同不同和字平去二音】
曹
曹叔振铎所封之国地夹鲁卫之间济隂定陶皆其地昔尧游成阳死而葬焉舜渔雷泽民俗始化遗风重厚多君子
蜉蝣
掘阅
慈溪黄氏日抄曰説谓掘地而出升腾游翔王雪山云管子曰掘阅得玉恐当时常谈如此掘阅挑拨貌雪山王氏【质】在晦庵前去小序以説诗其书名曰毛诗总闻夹漈郑氏亦去序言诗
候人
緼芾赤芾【芾】
记玉藻曰一命緼韨幽衡再命赤韨幽衡三命赤韨葱衡緼音温幽音酉注云此冕爵弁服之韠尊祭服异其名耳韨之爲言亦蔽也緼赤黄之间色所谓韎也韎音昧衡佩玉之衡也幽读爲黝黒谓之黝青谓之葱周礼公侯伯之卿三命其大夫再命其士一命子男之卿再命其大夫一命其士不命
芾　韠也与绂同其色赤先儒云祭服谓之韠冕服谓之芾天子山龙以下有等郑康成曰芾大古蔽膝之象也冕服谓之芾其他服谓之韠以韦为之其制上广一尺下广二尺长三尺其颈五寸肩革带二寸
晋人入曹
左僖二十八年二月晋侯围曹三月入曹数之以不用僖负羁而乗轩者三百人也数上声　僖二十三年晋公子重耳及曹曹共公闻其骈胁欲观其裸浴薄而观之僖负羁之妻曰吾观晋公子之从者皆足以相国若以相夫子必反其国反其国必得志于诸侯得志于诸侯而诛无礼曹其首也子盍蚤自贰焉乃馈盘飱寘璧焉公子受飱反璧薄音博近也
鸤鸠
和顺积中而英华发外
乐记和顺英华
书云四人骐弁
顾命四人骐弁骐青骊色
下泉
京师
公羊传桓九年纪季姜归于京师京师者何天子之居也京者何大也师者何众也天子之居必以众大之辞言之大雅公刘京师之野
诗传旁通卷四

[book_title]卷五
钦定四库全书
诗传旁通卷五　　　　　　元　梁益　撰国风
豳
豳国名
豳者后稷之曽孙曰公刘者自邰而出所徙戎狄之地名今属右扶风栒邑栒音荀栒邑有豳乡公刘以夏后太康时失其官守窜于此地犹修后稷之业勤恤爱民民咸归之而国成焉其封域在禹贡雍州岐山之北原隰之野至商之世太王又避戎狄之难而入处于岐之阳徐广史记注曰新平漆县东北有豳亭乐史寰宇记曰邠之三水东北二十五里栒原上有古栒城周鼎铭云王命尸官此栒邑郡县志云安定县界有三水故城文王之后有郇国与栒异
邰
史记刘敬传周之先自后稷尧封之邰张守节正义曰雍州武功县西南二十三里故邰城是也説文曰邰炎帝之后姜姓所封国弃之外家毛苌曰邰姜嫄国尧见天因邰而生后稷故因封之于邰也　邰后稷所封一作漦一作斄一作厘一作□一作庲一作台一作骀八字同一音永兴郡武功县西南有故斄城有后稷姜嫄祠隋爲稷州骀有二帝喾娶于有骀氏曰姜嫄生后稷而后稷亦封于邰稷之十三世孙古公亶甫亦娶于邰氏是曰太姜稷封之骀在于武功姜姓之邰在于琅邪琅邪之骀古公所娶也
弃稷不务
国语周语曰昔我先世后稷以服事虞夏及夏之衰弃稷不务我先王不窋【竹律切】用失其官而自窜于戎狄之间韦昭注曰弃废也谓夏太康废稷官不务农
不窋【不窋公刘】
司马贞史记索隠曰帝王世纪后稷纳姞氏生不窋而谯周按国语云世后稷以服事虞夏言世稷官是失其代数也若以不窋为弃之子至文王千余嵗唯十四代实不合事情孔頴达诗正义曰韦昭注国语以爲不窋当太康之时公刘乃不窋之孙不应亦当太康之世夏之衰也自太康始故系太康言之下论不窋公刘　罗氏路史曰尝窃攷之信书不窋实非后稷之子而公刘乃商世之诸侯盖当商家十叶之间故左氏云文武不先【去声】不窋而外传乃谓夏氏之衰不窋始失官守娄敬亦言周自后稷封邰积德累善十有余世而公刘避桀是公刘之去后稷已十余世还当君桀之时盖所谓夏之衰尤不当出乎履癸之前然而説者每谓太康之世曷不谛之如是耶匈奴传云夏道衰公刘失其稷官变于西戎顔师古以爲稷之曽孙而郑康成遂谓与太康并世妄矣传曰太王亶父去公刘三百余嵗则其去文王才四百年盖当仲丁外壬之时爰复详之夏氏之书记帝王之世云帝俊生稷稷生台蠒台蠒生叔均叔均爲田祖夫帝俊者帝喾之名而台即邰也后稷封邰故其后有台蠒有叔均既有台蠒叔均则知稷之后世多矣不窋不得爲稷子明矣
涖阼
礼记文王世子成王幼不能涖阼周公相践阼而治注曰涖视也不能视阼阶行人君之事践履也代成王履阼阶摄王位以治天下也
周公诗爲豳风
郑康成诗笺成王之时周公居东思公刘居豳忧念民事至苦之功以此序已志故别其诗爲豳国变风焉董氏曰先儒以七月爲周公居东而作考其诗则陈后稷公刘所以治其国者方风论而成其德故是未居东时也范处义诗补传曰公刘入于雅七月不入雅何也雅所言王者之事也七月之诗以周公之故屈居于风也
爲周公而作者附
刘氏曰豳实周公诗尔周者畿内国也畿内诸侯上系于王不得国别风也何不编于鲁鲁者伯禽封耳周公不之鲁也周公作诗意在于豳而爲周公而作之诗无所可系故因谓之豳也
七月
夏正之歳【夏正　商正　周正】
南轩张氏敬夫曰七月之诗皆以夏正爲断
夏正之歳斗柄指寅之月爲歳首也夏正建寅谓之人统人生于寅
黄实夫曰或谓周公周臣言夏正不顺余谓后稷居邰至公刘居豳正夏之时也当夏时而言夏正其説明矣
商正建丑斗柄指丑之月爲歳首谓之地统地辟于丑此诗所谓二之日而传谓二阳之月也
周正建子斗柄指子之月爲歳首谓之天统天开于子此诗所谓一之日而传谓一阳之月也子丑寅之异建虽有夏商周之分然以尚书三正之説观之古盖已有之矣説见下文
瞽蒙【眹　世奠系】
周礼春官瞽【古】蒙【蒙】掌播鼗【桃】柷【充入】敔【语】埙【喧】箫管歌讽诵诗世奠【定】系【户计切】鼓琴瑟掌九德六诗之歌以役太师郑康成注曰讽诵诗谓闇【暗】读之不依咏也郑司农云无目眹【直忍切】谓之瞽有目眹而无见谓之蒙有目无眸子谓之瞍【叟】
眹目童子也童瞳通
世奠系　系谓帝系诸侯卿大夫世本之属也瞽蒙诵世系劝戒人君焉
隋銎
隋音妥圜而长也字亦作撱尔雅注撱狭长也銎丘容切音芎斧穿也谓斧空受柄之处
曲薄
月令季春具曲植籧筐植音值郑康成曰曲薄也植槌也薄用萑苇爲之以爲蚕用萑音完韦昭曰北方谓薄爲曲史记周勃世家勃以织曲薄爲生司马贞云以织蚕薄爲生业许慎注淮南子云曲苇薄也郭璞注方言云植悬曲柱也
葽
毛氏传曰葽草也郑氏笺曰夏小正四月王萯秀葽其是乎孔子防曰夏小正者大戴礼之篇名葽之爲草书传无文言葽其是乎爲疑之辞也曹氏曰葽逺志也刘向説葽味苦谓之苦葽本草逺志一名蕀菀一名浇葽浇葽一作葽绕一名细草一名小草四月采根隂干严坦叔曰葽毛传不指爲何草郑笺疑爲王萯陆玑亦无明説惟曹氏以爲逺志证据甚明
同
二之日其同郑康成曰其同者君臣及民因习兵俱出田也所谓竭作以狩也
三正
夏书甘誓曰有扈氏威侮五行怠弃三正蔡仲黙曰三正子丑寅之正也三正迭建其来久矣舜叶时月正日亦所以一正朔也子丑之建唐虞之前当已有之　朱子答潘时举曰周厯夏商其未有天下之时固用夏商之正朔然其国僻逺无纯臣之义又自有私记其时月者故三正皆曾用之
用民歳三日
周礼地官均人职凡均力政以歳上下丰年则公旬用三日焉中年则公旬用二日焉无年则公旬用一日焉礼记王制用民之力歳不过三日郑氏注云治宫室城郭道途
重穋
先种后熟曰重后种先熟曰穋孔氏诗正义曰后熟者先种之先熟者后种之故天官内宰郑司农云先种后熟谓之重后种先熟谓之穋相传爲然无正文也閟宫稙穉传云先种曰稙后种曰穉是重穋穉稙四者皆生熟早晚之异称非糓名也
正歳
天官注曰正歳谓夏之正月得四时之正以出教令者审故也
斩氷
天官令人掌氷正月十有二月令斩氷三其凌凌去声正歳季冬火星中大寒氷方盛之时春秋传所谓火星中而寒暑退也凌氷室也三其凌者三之以爲消释之度也
献羔
祭司寒也祭寒而开氷郑氏礼注
藏氷发氷
左氏昭公四年春正月大雨雹【雨于付切】季武子问于申丰曰雹可御乎对曰圣人在上无雹虽有不爲灾古者日在北陆【十二月】而藏氷西陆【三月】朝觌而出之其藏之也深山穷谷固隂沍【互】寒于是乎取之其出之也朝之禄位賔食丧祭于是乎用之其藏之也黒牡秬黍以亨司寒其出之也桃弧棘矢以除其灾其出入也时食肉之禄氷皆与【预】焉大夫命妇丧浴用氷祭寒而藏之献羔而启之公始用之火出而毕赋【三月四月】自命夫命妇至于老疾无不受氷山人取之县人传之【山人虞官县人遂属】舆人纳之人藏之夫氷以风壮而以风出其藏之也周其用之也徧则冬无愆阳夏无伏隂春无凄风秋无苦雨雷出不震无菑霜雹疠疾不降民不夭札【六疫曰札】今藏川池之氷弃而不用风不越而杀雷不发而震雹之爲菑谁能御之七月之卒章藏氷之道也　菑灾同
尊两壶于房戸间
仪礼乡饮酒篇曰乃席賔【句】主人介【句】众賔之席【句】皆不属焉【句】尊两壶于房户间【句】斯禁【句】有酒在西【句】设篚于禁南【句】东肆【句】加二勺于两壸【句】设洗【藓】于阼阶东南【句】南北以堂深【句深去声】东西当东荣【句】水在洗东【句】篚在洗西【句】南肆
逆暑迎寒【王氏】
周礼籥章注吹籥以爲诗章春官宗伯之属掌土鼓豳籥杜子春云土鼓以瓦爲匡以革爲两而可以系也郑司农云豳籥豳国之地竹豳诗亦如之言以豳地之竹爲籥也郑云豳籥豳人吹籥之声豳诗豳风七月也迎暑以昼求诸阳迎寒以夜求诸隂也康成吹籥谓豳人之声与司农异郑司农郑众也郑字康成
王氏　集传所引王氏曰盖荆公王介甫及子雱元泽父子之说也
鸱鸮
管蔡武庚
书金縢武王既丧管叔及其羣弟乃流言于国曰公将不利于孺子周公乃告二公【太公召公】曰我之弗辟【音避】我无以告我先王周公居东二年则罪人斯得于后公乃爲诗以贻王名之曰鸱鸮史记成王少周初定天下周公恐诸侯畔乃摄行政当国管叔蔡叔羣弟疑周公与武庚作乱畔周周公奉成王命伐诛武庚管叔放蔡叔左传云蔡蔡叔上蔡字音撒蔡者放也
东山
行陈
郭忠恕佩觽集曰军陈爲阵始于王羲之罗泌路史陈国名记曰古字只作阵缪爲陈车列官傍所以爲阵转爲平声古无从东之陈后世传家缪车爲东遂爲东世不之知反以陈爲正阵爲俗今难顿革郭罗二説不同郭説近是
枚如箸
秋官衔枚氏军旅田役令衔枚注曰衔枚止言语嚣讙也枚状如箸横衔之爲之繣结于项中箸直虑切繣音画户卦切乂胡麦切绳也
穴处先知【五际】
汉翼奉奏元帝封事曰臣窃学齐诗闻五际之要十月之交篇知日食地震之效昭然可明犹巢居知风穴处知雨亦不足多适所习耳
五际
郑康成六艺论引泛厯枢云午亥之际爲革命邜酉爲改正辰在天门出入候听夘天保也酉祈父也午采芑也亥大明也亥爲革命一际也辰爲天门出入候听二际也夘爲隂阳交际三际也午爲阳谢隂兴四际也酉爲隂盛阳微五际也其诗含此五际此见汉书翼奉传孟康曰诗内传五际夘酉午戌亥也隂阳终始际防之歳于此则有变改之政也五际所以推得失考天心言王道之安危
诗纬
凡书有经有纬诗之纬书有三曰泛厯枢曰推度灾曰含神雾诗纬之外并纂他説
郑康成注三礼引易説书説乐说春秋説礼家説孝经説皆纬候也河洛七纬合爲八十一篇河图九篇洛书六篇又别有三十篇七经纬三十篇　易纬稽览图干凿度坤灵图通卦验是类谋辨终备　书纬　璇玑钤考灵曜刑德放帝命騐运期授　诗纬推度灾汜厯枢含神雾　礼纬　舍文嘉稽命征
斗威仪　乐纬　动声仪稽耀嘉叶图征　孝经纬援神契钩命决　春秋纬　演孔图元命包文耀
钩运斗枢感精符合诚图考异邮保干图汉含孽佑助期握诚图潜谭巴説题辞　论语纬　摘辅象尚书中候论语防在七纬之外王伯厚曰李寻有五经六纬之言盖起于哀平至光武笃信之诸儒习爲内学隋焚其书今唯易纬存焉正义多引防纬欧阳公欲取九经之疏删去防纬之文使学者不爲怪异之言惑乱然后经之文义纯一而其言不果行按纬书如汉夏贺良所作者多隋虽焚其书然后世亦有存者
施衿结帨
仪礼士昏礼父送女命之曰戒之敬之夙夜母违命母施衿结帨曰勉之勉之夙夜母违宫事尔雅曰妇人之袆谓之缡缡緌也孙炎曰袆帨巾也陆德明曰衿佩带也衿其鸩切帨音税袆许韦切緌音防
敦
有敦苦之敦集传与敦彼独宿同音都廻切古注有敦音徒丹切毛传敦犹专专也专音徒端切今朱子不解有敦之义想以爲与敦彼独宿之敦同其音义云
破斧
象
象舜之异母弟也封之之事见孟子
九罭
九囊之网
尔雅释器曰緵罟谓之九罭九罭鱼罔也郭景纯曰今之百囊罟是亦谓之今江东呼爲緵孙炎曰鱼之所入有九囊也或曰緵罟小鱼网也緵子美切又子公切落槌切
衮衣裳九章
山龙华虫火宗彛五章画于衣以象阳藻粉米黼黻四章绣于裳以象隂尚书益稷篇注曰舜十二章周九章周以日月星辰画于旂故衣裳九章登龙于山登火于宗彛华虫雉也宗彛虎蜼也【蜼袖位垒三音】龙取其变山取其镇雉取其文火取其明虎蜼取其孝藻取其防粉米白米取其养黼取其断【煆】黻取其辨　虎蜼蜼虎蜼狖也似猕猴而小黄黒色尾长数尺似獭尾末有岐鼻露向上雨则自挂于木以尾塞鼻或以两指江东人亦取养之爲物防健郭景纯江赋云迅蜼临虗以骋巧是也周礼注蜼禹属卬鼻而长尾禹音牛具切卬音昂　罗端良曰古者有蜼彛画蜼于彛谓之宗彛又施之象服夫服器必取象于此等者非特以其智而已盖皆有所表焉夫八卦六子之中日月星辰可以象指者也云雷风雨难以象指者也故画龙以表云画雉以表雷画虎以表风画蜼以表雨凡此皆形着于此而义表于彼非爲是物也端良名愿号存斋歙人尔雅翼三十二卷
龙首卷然
三公一命卷王制文也天子卷冕卷古本切卷衮同音郑氏曰卷俗读也其通则曰衮
狼跋
安土乐天
记哀公问孔子遂言曰古之爲政爱人爲大不能爱人不能有其身不能有其身不能安土不能安土不能乐天不能乐天不能成其身
神龙醢而食之
左昭二十九年秋龙见于绛郊魏献子【魏舒】问于蔡墨曰吾闻之虫莫智于龙以其不生得也谓之智信乎对曰人实不智非龙实智古者畜龙故国有豢龙氏有御龙氏献子曰是二氏者吾亦闻之而不知其故是何谓也对曰昔有飂叔安有裔子曰董父实甚好龙能求其耆欲以饮食之龙多归之乃扰畜龙以服事帝舜帝赐之姓曰董氏曰豢龙封诸鬷川鬷夷氏其后也故帝舜氏世有畜龙及有夏孔甲扰于有帝帝赐之乗龙河汉各二各有雌雄孔甲不能食而未获豢龙氏有陶唐氏既衰其后有刘累学扰龙于豢龙氏以事孔甲能饮食之夏后嘉之赐氏曰御龙以更豕韦之后龙一雌死潜醢以食夏后夏后飨之既而使求之惧而迁于鲁县范氏其后也龙见之见音现豢音患飬也飂音溜好耆饮食并去声□音宗更音庚代也醢音海
豳国七篇
文中子
王通字仲淹隋人讲道河汾门人諡爲文中子
田祖田畯
周礼籥章注祈天祈丰年也田祖始耕田者谓神农也豳雅亦七月也七月又有于耜举趾馌彼南畆之事是亦歌其类谓之雅者以其言男女之正也郑司农云田畯古之先教田者尔雅云畯田夫也　宋衷注世本云胲作服牛徐坚初学记云胲能驾牛胲音古才切黄帝之臣也山海经云稷后曰叔均始作牛耕罗长源曰夏氏之书记帝王之世云帝俊生稷稷生台蠒台蠒生叔均叔均爲田祖帝俊即帝喾也
祭蜡息老物
籥章注故书蜡爲蚕杜子春云蚕当爲蜡故书者杜子春注周礼所引也郊特牲曰天子大蜡八伊耆氏始爲蜡歳十二月合聚万物而索飨之也蜡之祭也主先啬而祭司啬也黄衣黄冠而祭息田夫也既蜡而收民息已郑康成曰嵗十二月谓建亥之月也【建亥举周正】求万物而祭之者万物助天成歳事至此爲其老而劳【平】乃祀而息之于是国亦养老焉月令孟冬劳【去】农以休息之是也豳颂亦七月也七月又有获稻作酒跻彼公堂称彼兕觥万夀无疆之事是亦歌其类也谓之颂者以其言歳终人功之成也　八蜡先啬也司啬也农也邮表畷也猫虎也坊也水庸
也昆虫也【畷株卫陟劣二切去音缀入音辍】　神农纪每歳阳月盍百种率万民蜡戯于国中以报其歳之成
先啬司啬
神农祭司啬山林川泽神祗在位而主先啬路史曰先啬司啬所谓田畆神苖稼神者説者以神农爲先啬后稷爲司啬盖后世说也岂有神农始蜡而自祭其身哉皇氏云神农伊耆一代总号其子孙有天下者始爲蜡祭其先祖造田者故籥章注以神农爲田祖始造田者谓之田祖先爲穑事谓之先穑神其农业谓之神农礼书以先农爲即先啬陆佃以先啬爲田祖司啬爲田畯据籥章乐田祖乐田畯也
郑氏三分七月诗
慈溪黄氏日抄曰郑氏以殆及公子同归以上爲豳风以以介眉夀以上爲豳雅以万夀无疆以上爲豳颂周礼籥章逆暑迎寒龡豳诗祈年于田祖龡豳雅祭蜡则龡豳颂故郑氏之分如此龡与吹同王雪山谓一诗如何分爲三籥章所谓豳诗以鼓钟琴瑟四器之声合籥也礼笙师龡竽笙埙籥箫箎篴管舂牍应雅凡十二器以雅器之声合籥也礼眡了播鼗击颂磬笙磬凡四器以颂磬之声合籥也颂与容同古容字作颂字凡爲乐器以十有二律爲之数度以十有二声爲之齐剂量亮凡和乐亦如之故逆暑迎寒祈年祭蜡皆全用七月之诗特以器和声有不同耳至晦庵则有三説一说豳诗吹之其调可风可雅可颂一説楚茨诸诗是豳之雅噫嘻诸诗是豳之颂王介甫谓豳自有雅颂今皆亡矣震按楚茨诸诗序以爲刺幽王之诗噫嘻诸诗序以爲成周郊社之诗未易遽指爲豳若如介甫谓豳诗别自有雅颂则豳乃先公方自奋于戎狄之地此时安得有所谓天子之雅颂耶惟前一说谓吹豳诗之声可雅可颂者爲得之而其详则雪山之考详矣　慈溪黄震东发晦庵门人之门人有读书日抄东发云世有诗传折衷一书复取小序爲说乃后人僞作晦庵名非真晦庵书也并识于此
国风补
周南卷耳尔雅注引此作盱尔雅释诂篇恙写悝盱繇惨恤罹忧也郭璞注云诗曰悠悠我悝云何盱矣繇役以爲忧愁也
卫淇奥首章尔雅释训篇如切如磋道学也如琢如磨自修也瑟兮僴兮恂慓也赫兮烜兮威仪也有斐君子终不可谖兮道盛德至善民之不能忘也郭璞注恂慓恒战竦
芃兰朱极三士丧礼曰纩极二注云极犹放也以沓指放令不挈也生者以朱韦爲之而三死者用纩爲之而二明不用也大射礼曰朱极三注云以朱韦爲之彄沓食将无名三指也
诗传旁通卷五

[book_title]卷六
<经部,诗类,诗传旁通
钦定四库全书
诗传旁通卷六　　　　　　元　梁益　撰小雅鹿鸣之什
受厘
厘与禧同福也汉文帝受厘宣室殿汉仪注曰祭天地二畤皇帝不自行祠还致福厘受厘者受所祭之福也
鹿鸣
于旅也语
礼记乡射义古者于旅也语郑氏注曰礼成乐备乃可言语
私惠不归德
礼记缁衣子曰私惠不归德君子不自留焉郑氏注曰私惠谓不以公礼相庆贺时以小物相问遗【去】也言其物不可以爲德则君子不以身留此人也相惠以亵【音薛】渎邪僻之物是谓不归于德
燕礼乡饮酒礼
仪礼燕礼篇曰工歌鹿鸣四牡皇皇者华【句】卒歌【句】主人洗升献工【句】工不兴【句】左瑟一人拜受爵【句】主人西阶上拜送爵　乡饮酒礼篇白乐正先洗【句】立于西阶东【句】工入【句】升自西阶【句】北面坐【句】相者东面坐【句】遂授瑟【句】乃降【句】工歌鹿鸣四牡皇皇者华【句】遂卒歌【句】主人献工【句】工左瑟一人不拜【句】不兴爵【句】主人阼阶上拜送爵
宵雅肄三
宵小也礼记乐记曰大学始教皮弁祭菜示敬道也宵雅肄三官其始也郑氏注曰当祭菜之时使歌小雅中鹿鸣四牡皇皇者华之三篇而肄习之此三诗皆君臣燕乐相劳苦之辞盖以居官受任之美诱喻其初志故曰官其始也
四牡
靡盬
盬亦盐也出于池者爲盬凡盐之出于海与井者皆须煎煮而成亦经久难坏出于河东之解池者不须煎水注盐池自结成盐不经久而易坏故训不坚固者爲盐也古者蚩尤之封域有盐池之利今河东路解州之池是也池方百二十里卤色正赤俗呼解池爲蚩尤血池中有一甘泉得之则卤乃成泉北一水曰巫咸河其水入泽则卤不复结
传曰
凡诗之传注毛氏谓之传郑氏曰谓之笺此云传曰者杂引康成之笺而总谓之传耳不以家事辞王事见公羊哀公三年传
杞枸檵
杞有杞柳之杞有枸檵之杞枸音苟檵音计郑风将仲子无折我树杞朱传曰杞栁属也生水旁树如栁叶麤而白色理微赤小雅四牡此篇集于苞杞朱传曰杞枸檵尔雅释木之文也邢昺尔雅防曰杞一名枸檵郭璞云今枸杞也陆玑云一名苦杞一名地骨春生子秋熟正赤茎叶及子服之轻身益气本草一名仙人杖一名西王母杖根爲地骨茎干三五尺作藂按朱子集传将仲子树杞湛露杞棘皆杞柳也此篇苞杞杕杜采杞四月杞桋南山有台之有杞皆枸檵也南山传云杞树如樗　樗　樗散不材之木惟供爲薪尔雅于栲曰山樗郭璞注曰栲似樗色小白生山中因名山樗亦类漆树故俗语曰櫄樗栲漆相似如一陆玑草木疏曰山樗与下田樗略无异叶似差狭耳樗亦作栎之类而柞棫栩栎四者皆橡栎之通名惟樗恶木也山与下田未知何别秦风终南有条有梅条山楸也陆玑亦云今山楸亦如下田楸耳
夫不
夫不亦作鳺鴀上方扶切下方浮切音并同
序言劳使臣春秋传亦云
左襄四年穆叔如晋报知武子之聘也晋侯享之金奏肆夏之三不拜工歌文王之三又不拜歌鹿鸣之三三拜韩献子使行人子贠问之曰子以君命辱于敝邑先君之礼借之以乐以辱吾子吾子舍其大而重拜其细敢问何礼也对曰三夏天子所以享元侯也使臣弗敢与闻文王两君相见之乐也臣不敢及鹿鸣君所以嘉寡君也敢不拜嘉四牡君所以劳使臣也敢不重拜皇皇者华君教使臣曰必谘于周臣闻之访问于善爲咨咨亲爲询咨礼爲度咨事爲诹咨难爲谋臣获五善敢不重拜与国语相表里穆叔鲁叔孙豹武子晋知防献子晋韩厥
外传章使臣
国语谓之春秋外传谓鲁语曰叔孙穆子聘于晋晋悼公飨之乐及鹿鸣之三而后拜晋侯使行人问焉对曰伶箫咏歌及鹿鸣之三君之所以贶使臣臣敢不拜贶夫鹿鸣君所以嘉先君之好也敢不拜嘉四牡君所以章使臣之勤也敢不拜章皇皇者华君教使臣曰每怀靡及诹谋度询必咨于周敢不拜教臣闻之和【韦昭曰当作私】爲永怀咨才爲诹咨事爲谋咨义爲度咨亲爲询忠信爲周君贶使臣以大礼重之以六德敢不重拜
皇皇者华
调忍【隂】
调忍之忍去声音认
隂　尔雅释马隂白杂毛曰骃郭注隂浅黒色今之泥騘
仪礼亦见鹿鸣言燕礼乡饮酒礼皆见鹿鸣篇
常棣
常棣唐棣
常棣棣也唐棣栘也郭璞尔雅注曰山中有棣树子如樱桃可食舍人曰常棣一名棣陆玑曰许慎云白棣似李而小如樱桃今官园种之又有赤棣树亦似白棣叶如刺榆而微圆子正赤如郁李而小五月始熟自闗西天水陇西多有之陆农师曰常棣如李而小子如樱桃正白华萼上承下覆甚相亲尔采薇彼尔维何维常之华朱子曰尔华盛貌可以见常棣之华盛　栘音移尔雅注舍人曰唐棣一名栘郭璞曰今白栘也似白杨江东呼夫移陆玑草木疏曰奥李也奥音郁一名雀梅亦曰车下李所在山皆有其花或白或赤六月中熟大如李可食崔豹古今注曰一名栘梅又曰栘柳又曰蒲栘罗端良尔雅翼曰栘皮焚爲灰置酒中令味正经时不败而枳棋木爲屋柱则屋中酒味皆薄物之相反有如此者常棣唐棣二木不同无可疑者而或有误音常爲棠音者故并纂之
富辰
左传僖公二十四年富辰曰昔周公吊二叔之不咸故封建亲戚以藩屏周召穆公思周德之不类故紏合宗族于成周而作诗如是兄弟虽有小忿不废懿亲富辰周大夫富畿内邑名辰之采邑召穆公名虎周厉王时卿士三山梅溪林氏唐翁曰棠棣诗乃周公闵管蔡失道而作今富辰以爲召穆公所作者盖乐章久废召穆公始作周公乐歌也
伐木
邪许
淮南子道应训曰惠子爲魏惠王爲【如字】国法翟翦曰今夫举大木者前呼邪许后亦应之此举重劝力之歌也岂无郑卫激楚之音哉治国有礼不在文辨舆謣邪謣附见謣羽俱切　吕氏春秋审应览曰惠子爲魏惠王爲法爲法已成防示诸民人民人皆善之献之惠王惠王善之防示翟翦翟翦曰善也惠王曰可行耶翟翦曰不可惠王曰善而不可行何故翟翦对曰今举大木者前呼舆謣后亦应之此其于举大木者善矣岂无郑卫之音哉然不若此其宜也夫国亦木之大者也高诱注曰舆謣或作邪謣前人倡后人和举重劝力之歌声也
缩酌用茅
礼记郊特牲缩酌用茅明酌也郑氏注曰谓泲醴齐以明酌也周礼曰醴齐缩酌五齐醴尤浊和之以明酌泲之以茅缩去滓也明酌者事酒之上也名曰明者事酒今之醴酒皆新成也春秋传曰尔贡包茅不入王祭不共无以缩酒酌酒斟也酒已泲则斟之以实尊彛泲音子礼切齐音剂滓壮士切醳音亦共音恭
诸父诸舅
毛传曰天子谓同姓诸侯诸侯谓同姓大夫皆曰父异姓则称舅国君友其贤臣大夫士友其宗族之仁者　干糇　糇食也食之干者
天保
尔指君【除】
欧阳文忠公诗本义曰诗人尔其君者盖称天以爲言耳
除　吴伯丰问何福不除朱子曰如除戎器之除易萃卦大象君子以除戎器程子传除谓简治也朱子本义除者修而聚之新安胡廷芳曰按此録虽不同集传而义爲胜
昭受上帝　书益稷文蔡氏传曰以是昭受于天天岂不重命而用休美乎
宗庙之祭
周礼春官大宗伯以祠春享先王以禴夏享先王以尝秋享先王以烝冬享先王公羊春秋桓八年传春曰祠夏曰礿秋曰尝冬曰烝礼记王制篇曰天子诸侯宗庙之祭春曰礿夏曰禘秋曰尝冬曰烝郑氏注曰此盖夏殷之祭名周则改之春曰祠夏曰礿以禘爲殷祭诗小雅礿祠烝尝于公先王此周祭宗庙之名也礿与禴同并音药薄也説者曰夏物未成其祭尚薄也尚薄者以薄爲尚也或曰新菜可汋也尝谓尝新谷烝谓进品物烝之爲言进也説祠者曰物品少而文词多之谓祠
尸传神意
仪礼少牢馈食礼之篇祝酌授尸以嘏于主人曰皇尸命工祝承致多福无疆于汝孝孙来汝孝孙使汝受禄于天宜稼于田眉夀万年勿替引之此所谓尸传神意以嘏主人之辞也嘏福也主人主祭之人也古者祭祀必有尸尸主也筮择一人使坐以象神谓之尸若始死之难奠及祭殇择奠则无尸
公叔祖类
史记索隐曰世本云太公组绀诸盩三代世表称叔类凡四名皇甫谧云公祖一名组绀诸盩字叔类号曰太公也罗氏路史曰祖类即公叔组绀世表云叔类而古今人表曰公祖是爲祖戾亦曰公叔祖类祖绀也郑云先公组绀以上诗小戎图乃云高圉侯亚圉侯乂以公叔祖类诸盩爲三人缪矣
后稷至公叔祖类
金氏通鉴前编曰按世本自不窋鞠公刘至季厯已十七世史记拘于十五王文始平之之数遂谓后稷之子爲不窋曽孙爲公刘前既缺代又自公刘已后缺四世不书皇甫氏不得其説遂以四世爲字而组绀又自有四名独索隠觉其非而不明辨路史已明辨而不断十五王之説今按公刘之世云周道之兴自此而始京师之名亦始此国语十五王之説自公刘数至文王尔然又安知非祖功宗德之云周世世修德者贤圣之君十五作而至文王乎　罗氏路史发挥曰禹爲夏契之后爲商而稷之后爲周夏十七世商三十世盖四十有七世而下有周文王禹及稷契皆当唐尧之时稽之史载契十四世而至成汤厥次仅是然其叙弃后稷十五世而至文王中间乃阅夏商二代所较者三十余世踈脱甚矣夫繇尧舜至周文王千一百有余载而其世止十五岂人情也哉尝窃攷之信书不窋实非后稷之子而公刘乃商世之诸侯盖当商家十叶之间故左氏云文武不先不窋而外传乃谓夏氏之衰不窋始失官守娄敬亦言周自后稷封邰积德累善十有余世而公刘避桀是公刘之去后稷已十余世还当君桀之时盖所谓夏之衰尤不当出乎履癸之前然而説者每不谓太康之世曷不谛之如是耶匈奴传云夏道衰公刘失其稷官变于西戎顔师古以爲稷之曾孙而郑康成谓与太康并世妄矣传云太王亶父去公刘三百余歳则其去文王才四百年盖当仲丁外壬之时云爰复详之夏氏之书记帝王之世云帝俊生稷稷生台蠒台蠒生叔均叔均爲田祖夫帝俊者帝喾之名而台即邰也后稷封邰故其后有台蠒有叔均既有台蠒叔均则知稷之后世多矣不窋不得爲稷子明矣第恨其间世次久逺有不得尽见者虽然单穆公言后稷勤周十五世而兴是则世本史记所爲信者夫亦知夫所谓兴者有非文王而不正爲公刘也耶即稽世本不窋而下至于季厯犹一十有七世矣一十五世而遽得爲尽之哉甚矣系牒之难理也罗长源周世系攷之説如此今分纪于周南后稷十三世孙古公亶甫及豳之不窋及此合而观之可也
文王时未曰先王
礼记大传所谓武王追王太王王季文王不以卑临尊也太王初曰古公王季初曰公季文王亦止曰西伯耳
黔首
史记秦皇帝更名民曰黔首黔黒也谓其黒头无知也礼记祭义曰明命鬼神以爲黔首则按古无黔首之称而云爲黔首则此汉儒窜入之说无疑非礼记旧文黔音钳其亷切
采薇
敌忾【防秋　腓】
忾口溉切音慨怒也即寗武子所谓敌王所忾者防秋　秋高马肥军卒戍边谓之防秋
腓　咸六二咸其腓程子曰腓足肚行则先动
鱼
鱼兽名陆玑疏曰鱼兽似猪东海有之其皮背上班文腹下纯青今以爲弓鞬步义者也其皮虽朝燥爲弓鞬矢服经年海水潮及天将雨其毛皆起水潮还及天晴则毛复如故虽在数千里外可以知海外之潮自然相感也
日【人栗切】
岂不日戒古注本日作曰音越言也又人栗切
出车
郊牧
国外百里爲郊五十里爲近郊百里爲逺郊郊在牧内尔雅邑外谓之郊郊外谓之牧　邑国都也
旟旐
春官司常掌九旗之物名各有属以待国事日月爲常交龙爲旂通帛爲旜杂白爲物熊虎爲旗鸟隼爲旟龟蛇爲旐全羽爲旞【遂】析羽爲旌
注旄
注旄于旗干之首谓注旄牛之尾于旗干之首也夹漈郑氏渔仲名尔雅犣牛郭璞云即旄牛髀膝及尾皆有长毛此牛角向前毛白如雪其长毛今人用爲拂子出荆夔间犣音猎
朱雀武【怳】
曲礼曰行前朱雀而后武左青龙而右白虎招摇在上急缮其怒注者曰以此四兽爲军阵象天也急犹坚也缮读曰劲
怳　诩往切怳惚怳之怳与况字不同
防礼泣涕
老子偃武篇吉事尚左凶事尚右偏将军居左上将军居右言以防礼处之杀人之众以悲哀泣之战胜以丧礼处之孙子九地篇令发之日士卒坐者涕霑襟偃卧者涕交頥投之无所往诸刿之勇也魏武帝曹操注孙子曰皆持必死之计也诸谓专诸刿谓曹刿
临事而惧好谋而成黄勉斋谓行军八字法洪水怀山襄陵襄谓驾出其上
枤杜
匪载
匪载匪来之载训装音宜作在昨代切
繇　合言于繇繇者卦兆之占辞音宙
赐君子小人不同攷
南陔
笙诗
公是刘原父【敞】曰南陔以下六篇有声无诗故云笙不云歌有其义亡其辞非亡失之亡乃本无也夹漈郑渔仲【樵】曰古者歌鹿鸣必歌四牡皇皇者华三诗同节故曰工歌鹿鸣之三而用南陔白华华黍三笙以赞之然后首尾相承节奏有属夹漈又曰古者丝竹与歌相和故有谱无辞所以六诗在三百篇中但存名耳汉儒不知谓爲六亡诗非也
南陔爲笙诗白华爲次什之首朱子次序并依仪礼见燕礼乡饮酒礼篇
白华之什
华黍
鲁鼓薛鼓
礼记投壶篇末有鲁鼓薛鼓方圆之节严陵方性夫曰鲁薛之鼓既异而传之者又异是以记者两存之
鱼丽
乐毕皆问
礼记乡饮酒义曰工入升歌三终主人献之笙入三终主人献之间歌三终工告乐备遂出一人扬觯乃立司正焉知其能和乐而不流也　东滙泽陈澔曰间者代也笙与歌皆毕则堂上与堂下更代而作间音涧古苋切
南有嘉鱼
丙穴
左太冲蜀都赋嘉鱼出于丙穴良木攒于褒谷李善文选注丙穴在汉中沔阳县北有鱼穴二所常以三月取之丙地名也陆农师埤雅曰嘉鱼鲤质鳟鳞肌肉甚美食乳泉出于丙穴穴口向丙故曰丙也旧言尾象篆文丙字故曰丙穴盖尔雅鱼枕谓之丁鱼肠谓之乙鱼尾谓之丙则鱼尾皆象丙岂特嘉鱼而已鳟音慈损切今人谓之赤眼鳟石湖范至能桂海虞衡志曰嘉鱼状如小鲥鱼多脂味极腴美出梧州火山春末尤多彼人爲鲊以饷逺蜀道丙穴出嘉鱼火山之名疑与同意一説丙穴出达州明通县井峡中穴凡十产嘉鱼春社前鱼出秋社归穴达州即通川也集传云鲤质鳟鲫肌埤雅云鲤质鳟鳞陆似近是赤眼鳟者鳟似鲤而鳞细眼赤云
篧樔
篧字亦作籗食角切音浞　樔　汕樔也郑康成曰樔今之撩罟也樔音嘲撩音聊又音料
南山有台
台
台一名夫须夫音扶陆玑云夫须莎草也可以爲蓑笠禹治水称畚筑赋蓑蘧程土石夏时已有之春秋外传齐语曰首戴茅蒲身衣袯襫韦昭注袯襫蓑薜音百
莱【檍】
北山有莱传草也孔頴达以莱爲草之緫名非有别草名之爲莱如十月之交田卒污莱周礼莱五十畆皆非草名然诗人对南山有台言之台爲夫须草莱亦当是草名故刘芳义疏云莱藜也陆玑疏莱草名其叶可食兖州人蒸以爲茹谓之菜蒸山海经秦山有草名曰藜可以爲菹藜之茎叶皆似王刍　王刍尔雅释草菉王刍郭氏云菉蓐也今呼鸱脚莎王
刍即终朝采緑之緑古人用以染黄本草谓之荩草俗中呼淡竹叶者是也
檍　檍材可爲弓弩干于力切音忆
蓼萧
晋诅公子
晋献公卒国乱左传宣公二年初骊姬之乱诅无畜羣公子自是晋无公族
秦鍼惧选
左传昭公元年秦后子有宠于桓如二君于景其母曰弗去惧选癸卯鍼适晋其车千乘春秋书曰秦伯之弟鍼出奔晋罪秦伯也后子见赵孟赵孟曰吾子其曷归对曰鍼惧选于寡君是以在此将待嗣君晋封鍼于裴中曰裴君　选数也恐景公数其罪而加戮鍼音钳数上声
鞗革
毛传曰鞗辔也革辔首也冲冲垂饰貌孔疏曰释器云辔首谓之革郭氏曰辔靶也然则马辔所靶之外有余而垂者谓之革鞗皮爲之故云鞗革
和鸾
在轼曰和轼车中面前横木可慿者在镳曰鸾镳马勒傍鐡马口两旁者也周礼注曰和鸾皆以金爲铃升车则马动马动则鸾鸣鸾鸣则和应舒则不鸣疾则失音铃谓之鸾者象鸾鸟之音銮銮然
湛露
设烛【宗室路寝】
仪礼燕礼曰宵则庶子执烛于阼阶上司宫执烛于西阶上甸人执大烛于庭阍人爲大烛于门外宗室路寝　公羊传路寝者何正寝也何休注曰公之正居也路者大也寝者居也
朝正
左氏文公四年传卫寗武子来聘公与之宴爲赋湛露及彤弓不辞又不荅赋使行人私焉对曰臣以爲肄业及之也昔诸侯朝正于王王宴乐之于是乎赋湛露则天子当阳诸侯用命也诸侯敌王所忾而献其功王于是乎赐之彤弓一彤矢百玈弓矢千以觉报宴今陪臣来继旧好君辱贶之其敢干大礼以自取戾玈音卢亦作卢黒也
过三爵【德将】
记玉藻曰君子之饮酒也【句】受一爵而色洒如也【句】二爵而言言斯【句】礼已三爵而由由【句】以退【句】洒如肃敬也言言和也油油悦敬也　左传宣公二年晋侯饮赵盾酒伏甲将攻之其右提弥明知之趋登曰臣侍君宴过三爵非礼也遂扶以下晋侯晋灵公其右车右也
德将　书酒诰文王诰教小子德将无醉
不继以淫
左传庄公二十二年陈公子完奔齐爲工正饮桓公酒乐公曰以火继之辞曰臣卜其昼未卜其夜不敢君子曰酒以成礼不继以淫义也以君成礼弗纳于淫仁也
诗传旁通卷六

[book_title]卷七
钦定四库全书
诗传旁通卷七　　　　　　元　梁益　撰小雅彤弓之什
彤弓
大饮宾曰飨
晋郤至谓楚子反曰诸侯间于天子之事则相朝也于是乎有享宴之礼享以训恭俭宴以示慈惠恭俭以行礼而慈惠以布政间平声谓诸侯当王事间缺之时也飨礼有四诸侯来朝则飨之王亲戚及诸侯之臣来聘则飨之及飨宿卫耆老孤子也飨有体荐设几而不倚爵盈而不饮肴干而不食立而不坐依尊卑以爲之献数毕而止孔頴达曰飨者烹太牢以饮賔
爲已私分
庄子天地篇不徇一世之利以爲已私分不以王天下爲已处显显则明万里一府死生同状
兵赐弄臣
汉哀帝赐侍中董贤武库禁兵执金吾毋将隆奏言武库兵器天下公用古者方伯专征乃赐斧钺汉家边吏距冦赐武库兵今便辟弄臣而以天下公用给其私门建立非宜以广骄僭非所以示四方也毋音巫姓也便音骈辟音僻
赐鐡劵
楚汉春秋高帝初封侯者皆赐丹书鐡劵曰使黄河如带泰山如砺汉有宗庙尔无絶世自汉以下功臣赐鐡劵至唐而跋扈之臣赐鐡劵以坚其心唐以鐡劵赐河中节度使李怀光怀光怒曰人臣反赐鐡劵怀光不反亦赐鐡劵耶是使怀光反也已而果叛
屯膏
易屯九五屯其膏象曰屯其膏施未光也程子传曰膏泽不下及是其德施未能光大也人君之屯也觧体　成公八年左氏传季文子曰四方诸侯其谁不解体觧体谓有离叛心
印刓不予
史记韩信曰项王见人恭敬慈爱言语呕呕【音吁】人有疾病涕泣分食饮至使人有功当封爵者印刓弊忍不能予此所谓妇人之仁也郦生曰项王非项氏莫得用事爲【去】人刻印刓而不能授刓者五官切谓刓断无复亷铎也
彤弓玈弓
书文侯之命彤弓一彤矢百卢弓一卢矢百卢玈通黒也左传僖公二十八年晋文公败楚于城濮献功于王王飨醴命晋侯宥赐彤弓一彤矢百玈弓矢千敌王所忾见文公四年孔頴达曰此诗独言彤弓者以二文皆先彤后玈举重可包轻故直言彤弓　赐弓矢　礼记王制诸侯赐弓矢然后征
九伐之法
周礼夏官司马以九伐之法正邦国冯弱犯寡则眚之【冯音凭眚所景切】贼贤害民则伐之暴内陵外则坛之【坛音善】野荒民散则削之负固不服则侵之贼杀其亲则正之放弑其君则残之犯令陵政则杜之外内乱鸟兽行则灭之【行下孟切】注曰眚瘦也谓四面削其地也伐有钟鼓曰伐坛谓置之空墠之地别立其次贤者削谓削其地侵谓兵加其境而已正谓执而正其罪残谓杀之也杜谓杜塞使不得与邻国交通灭诛灭去之也
拜表輙行
东晋穆帝永和二年十一月都督荆梁等州军事桓温帅师伐汉拜表即行三年三月汉主李势降温素有不臣之志及克蜀之后遂专制朝廷李氏据成都国号汉即行即輙行言上表即出师不俟朝廷可否也
菁菁者莪
五贝爲朋
前汉书食货志王莽居摄变汉制元龟岠冉长尺二寸直二千一百六十爲大贝十朋【岠其吕切】公龟九寸直五百爲壮贝十朋侯龟七寸以上直三百爲么贝十朋子龟五寸以上直百爲小贝十朋是爲龟寳四品大贝四寸八分以上二枚爲一朋直二百一十六壮贝三寸六分以上二枚爲一朋直五十么贝二寸四分以上二枚爲一朋直三十小贝寸二分以上二枚爲一朋直十不盈寸二分漏度不得爲朋率枚直钱三是爲贝货五品岠至也冉龟甲縁【去】也度【入】背两边縁尺二寸也两贝爲朋　孔頴达诗疏汉书以大贝壮贝么贝小贝不成贝爲五也郑氏因经广解之言有五种之贝其中以相与爲朋非緫五朋爲一朋也
六月【先儒以此以下爲变小雅】
建未之月
濮斗南曰诗言四月维夏六月徂暑则爲夏正可知是建未之月也
戎车
郑康成笺戎车革辂之等其等有五周礼春官车仆掌戎路之萃广车之萃阙车之萃苹车之萃轻车之萃郑康成注萃犹副也此五者皆兵车所谓五戎也戎路王在军所乘广车横陈之车阙车所用补阙之车苹犹屏也苹车所用对敌自蔽隐之车轻车所用驰敌致师之车也广古旷切光之去声陈与阵同苹薄经切又薄田切屏井领切轻遣政切
韎韦
韎赤色韦熟皮左传云有韎韦之跗注靺韦戎服跗注亦戎服盖以赤色熟皮爲戎服也韎音暮拜切跗音敷
司马法
司马法仁本篇冬夏不兴师所以兼爱民也
毛马物马
周礼夏官校人掌王马之政凡大祭祀朝觐防同毛马而颁之凡军事物马而颁之郑氏注毛马齐其色也物马齐其力也颁授当乘之
吉行师行
荀子大略篇吉行五十犇丧百里汉文帝元年有献千里马者帝曰鸾旗在前属车在后吉行日五十里师行三十里朕乗千里马独先安之于是还其马与道里费而下诏曰朕不受献也其令四方毋求来献
焦获
宋敏求长安志栎阳县焦获泽在县北亦名瓠口尔雅十薮周有焦获郭璞曰今扶风池阳县瓠中是也诗猃狁匪茹整居焦获谓此也史记郑国凿泾水自仲山西邸瓠口爲渠水经注曰泾水东南流经瓠口郑白二渠出焉郑国水工姓名邸与抵同栎音药秦栎阳唐万年今爲咸宁
千里之镐
孔頴达正义曰刘向上疏来归自镐我行永久千里之镐犹以爲逺镐去京师千里顔师古曰非丰镐之镐
太原
实沈封于大夏是爲参今太原阳曲旧晋阳也参爲大夏沈与沉同按韵音审
直壮律臧
春秋传晋子犯曰师直爲壮曲爲老　易师之初六师出以律否臧凶臧善也不以律善亦凶
附众威敌
史记晏婴荐田穰苴曰穰苴虽田氏庶孽然其人文能附众武能威敌
采芑
奭
路车有奭之奭许力切音兴之入声与召公名奭之音异召公奭音释
芑
芑有二此诗之芑传言菜也大雅文王有声丰水有芑之芑传言草也此诗之芑陆玑草木疏曰芑菜似苦菜茎青白色摘其叶白汁出脆可生食亦可蒸爲茹青州人谓之芑西河鴈门芑尤美胡人恋之不出塞朱子曰即今苦藚菜后魏贾思勰齐民要术曰芹【其吕切】江东人呼爲藚芹收根种之常足水忌潘泔及咸水浇之则死性繁茂而甜脆白尤宜粪嵗嵗可收潘淅米水也故云潘泔　潘音畨字袁切淅音昔
新田菑畆
孔頴达诗疏曰田一歳曰菑二嵗曰新田三歳曰畬释地文菑者灾也畬和柔之意也孙炎曰菑始灾杀其草木也新田新成柔田也畬和也田舒缓也郭璞曰今江东呼初耕反草爲菑
娄颔
春官巾车注娄颔之钧娄陇主切音缕系也　樊樊蒲官切音盘大带马饰也
葱衡
记玉藻三命赤芾葱衡周礼公侯伯之卿三命
治兵振旅【铙镯】
左传臧僖伯曰三年而治兵入而振旅归而饮至以数军实振整也收也数所矩切计也
铙音呶似铃镯音濯似小钟皆钲也
地官鼓人以金錞和鼓以金镯节鼓以金铙止鼓以金铎通鼓注曰錞音淳錞于也圆如碓头大上小下乐作鸣之与鼓相和镯钲也形如小钟军行鸣之以爲鼓节铙如铃无舌有柄执而鸣之以止击皷铎大铃也振之以通鼓鼓人无钲之文而錞镯铙铎皆钲之属故并纪之
车攻
传
毛传齐毫齐力齐足皆尔雅释畜之文
宣王时未有郑
周宣王母弟桓公友封于郑其地在京兆郑县桓公之子武公滑突随平王东迁遂居河南之新郑其地在荥阳宛陵西南宣王时未有河南之郑也圃田泽后爲郑之原圃
敖
敖山名左传晋师救郑在敖鄗之间鄗丘交切音敲杜预云敖鄗二山在荥阳县西北
舄
毛传舄达屦郑笺金舄黄朱色孔疏屦人注舄有三等赤舄爲上冕服之舄也下有白舄黒舄此金舄即赤舄也故笺云金舄黄朱色加金爲饰赤舄则尊莫是过故云达屦言赤舄是屦之最上达者也此舄也而谓之屦屦舄通名耳
时见殷见
春官注曰时见者言无常期也殷犹众也
防
柴与防同同子智切积也凡薪禽之积皆曰柴故许慎説文作防谓积禽也
决拾佽
毛传决钩也拾遂也佽利也郑笺佽谓手指相次比也孔疏传以佽爲利其义不明故申而明之决着于右手大指所以钩开体遂着于左臂所以遂手指相比次然后射得知利故毛云佽利谓相次然后射利非训佽爲利也　夏官缮人注抉天子用象骨拾韝扞也以其遂故亦名遂　决　古注九经本作决周礼缮人作抉即芃兰之韘大射之朱极三也
夜军中惊
西汉景帝三年吴楚反周亚夫以中尉爲太尉东击吴楚既防兵荥阳东北走【奏】昌邑坚壁不出而使轻骑兵弓高侯等絶吴楚兵后食道吴兵乏粮饥欲挑战终不出夜军中惊内相攻击扰乱至于太尉帐下太尉终卧不起顷之复定弓高侯韩穨当也穨与頽同挑徒了切
干豆宾客充君之庖
礼记王制天子诸侯无事则嵗三田一爲干豆二爲賔客三爲充君之庖干居寒切郑氏注曰三田者夏不田猎也惟春秋冬三时田猎耳　公羊传诸侯田狩一曰干豆二曰宾客三曰充君之庖何休注　一者第一之杀也自左膘射之达于右髃中心死疾鲜防故干而豆之中荐于宗庙膘音缥普沼切小腹两边肉一云胁后髀前肉也髃音隅又音偶肩前也一云肩前两乳骨也射音石中音众　二者第二之杀也自左膘射之达于右脾逺心死难故以爲賔客逺于万切　三者第三之杀也自左髀射之达于右防中肠污泡死迟故以充君之庖厨充备也髀音俾又音陛股外也防音杳水膁也膁音歉苦簟切腰左右虚肉处也与胃同泡与胞同普交切益愚按何休觧公羊第二杀与毛传异毛公云射右耳本者次之郑康成云射当爲达谓达右耳本者次之也
面伤践毛不成禽
孔頴达正义曰凡射兽皆逐后从左箱而射之面伤谓当面射之践音翦践毛谓在傍而逆射之二者皆嫌诛降之义不成禽不献恶其害幼小此不能使猎者无之自君所则不敢以示教法耳大兽公之非复已物君赐使射故非中不取言向者田猎所取用勇力今射者礼乐所取由辞让也
每禽取三十
谷梁昭公八年传禽虽多天子取三十焉其余与士众以习射于射宫射而中田不得禽则得禽田得禽而射不中则不得禽是以知古之贵仁义而贱勇力也范寗注曰取三十以供干豆宾客君庖射宫泽宫也
泽宫
记射义天子将祭必先习射于泽泽者所以择士也已射于泽而后射于射宫射中者得与于祭不中者不得与于祭郑康成曰泽宫名也士谓诸侯朝者诸臣及所贡之士也孔頴达曰泽宫言习射则未是正射射于射宫乃行大射东滙泽陈云住澔曰泽宫名其所在未详疏云于寛闲之处近水泽而爲之射宫即学宫也
东有甫草驾言行狩章附见毛传及孔頴达正义毛传曰甫大也田者大芟草以爲防或舍其中褐纒旃以爲门裘纒质以爲槸间容握驱而人击则不得入左者之左右者之右然后焚而射焉天子发然后诸侯发诸侯发然后大夫士发天子发抗大绥诸侯发抗小绥献禽于其下故战不出顷田不出防不逐奔走古之道也艾鱼废切音刈槸倪结切又鱼列切与槷闑同门中之闑也门下所限者谓之阈门中取正者谓之闑抗举也绥如锥切音防击吉诣切音计握乙角切顷苦頴切孔氏疏曰大芟杀野草以爲防限设防立门以织毛褐布纒通帛旃之竿以爲门两傍门南开并爲二门用四旃四褐以裘纒椹质爲门中闑闑车轨之里而边约车轮者也门之广狭两轴头去旃竿之间各容一握握人四指爲四寸是门广于轴八寸也驰走入门不得徐也轴头击着门傍旃竿则不得入所以罚不工也以天子六军分爲左右令各在一方属左者之左门属右者之右门不得越离部伍教战毕士卒出门乃驱禽于防焚草而射之举绥爲表因献禽于下也战场有顷数战者不出界椹知林切音砧轨音范车头也绥觧见秦驷驖五射有过军表军表即褐纒旃也
吉日
马祖
周礼夏官校人【校音效】春祭马祖夏祭先牧秋祭马社冬祭马歩郑氏注曰马祖天驷也孝经説云房爲龙马房星名也先牧始养马者其人未闻马社始乗马者马歩神爲灾害马者孔頴达诗疏曰谓之伯者伯长也常祭在春将用马力则又备礼祷之长上声　周礼疏贾公彦
差择齐其足
尔雅释畜曰既差我马差择也宗庙齐毫注云尚纯戎事齐力注云尚强田猎齐足注云尚疾郭景纯注尔雅又引毛公诗传之文
漆沮之从
漆沮二水禹贡东防于泾又东过漆沮之漆沮孔安国云在泾水东一名洛水此与緜诗古公之自土沮漆异周礼职方氏雍州其浸渭渭洛是也或云沮一名洛盐韦鄜坊同皆州名鄜音孚洛水亦经延安境又西自韦州流至鄜州同州入河同华至河中府河渎在焉
羣友
列女传兽三爲羣古语兽二爲友身二爲朋
五齐【三酒】
周礼天官酒正掌酒之政令辨五齐之名一曰泛齐二曰醴齐三曰盎齐四曰缇齐五曰沈齐齐郑康成读去声音剂杜子春读平声音粢　郑氏注　泛者成而滓浮泛泛然如今宜城醪矣泛芳劔切滓壮士切缁之上声　醴犹体也成而汁滓相将如今恬酒矣恬与甜同　盎犹翁也成而翁翁然葱白色如今酂白矣酂白即今白醝酒也盎乌浪切翁鸣动切酂当作醝并在何切　缇者成而红赤如今下酒矣缇音体　沈者成而滓沈如今造清矣沈沉同
三酒　辨三酒之物一曰事酒二曰昔酒三曰清酒周礼注郑司农云事酒有事而饮也昔酒无事而饮也清酒祭祀之酒也谓事酒酌有事者之酒其酒则今之醳酒也昔酒今之酋久白酒所谓旧醳者也清酒今中山冬酿接夏而成醳音亦郑司农郑众也郑康成名
鸿鴈
劳者歌其事
韩诗外传男女有所怨恨相从而歌饥者歌其食劳者歌其事
庭燎
司烜【物百枚束之】
周礼秋官司烜氏凡邦之大事共坟烛庭燎烜音毁共音恭郑氏注故书坟爲蕡郑司农云蕡蜀麻烛也谓【坟焚】大也树于门外曰大烛于门内曰庭燎皆所以照众爲明
物百枚束之　礼记郊特牲曰庭燎之百由齐桓公始也注云僭天子也庭燎之差公五十侯伯子男皆三十天子用百孔氏曰古制未得而闻要以物百枚并而纒束之今则用松苇竹灌以脂膏也
辨色
礼记玉藻朝辨色始入谓昧爽既明之后目视五色可辨之时也
沔水
朝宗
周礼春官大宗伯春见曰朝夏见曰宗秋见曰觐冬见曰遇时见曰防殷见曰同郑氏注此六礼者以诸侯见王爲文朝犹朝也欲其来之早宗尊也欲其尊王觐之言勤也欲其勤王之事遇偶也欲其若不期而俱至朝直遥切音潮朝也之朝张遥切音昭祈父之什【上】
祈父
祈父薄违
书酒诰圻父薄违圻父政官司马也谓之父者尊之也薄违圻父廹逐违命者也孔頴达曰古者祈圻畿同字得通用故此诗作祈尚书作圻
司右【五兵】
夏官司马之属司右掌羣右之政令凡军旅防同合其车之卒伍而比其乗属其右凡国之勇力之士能用五兵者属焉羣右者戎右齐右道右也齐仄皆切五兵　司马法弓矢围殳矛守戈防助凡五兵长以卫短短以救长
虎贲
司马之属虎贲氏掌先后王而趋以卒伍军旅防同亦如之　司右注右谓勇力之士充王车右贲音奔与犇同虎贲勇猛犇突之意
越勾践伐吴
越勾践伐吴大徇于军曰有父母耆老而无昆弟者以告勾践亲命之曰我有大事子有父母耆老而子爲我死子之父母将转于沟壑子爲礼已重矣子归没而【汝也】父母之世后若有事吾与子图之　勾践越王名徇示也
魏公子救赵
魏公子无忌号信陵君公子将晋鄙军勒兵下令曰父子俱在军中父归兄弟俱在军中兄归独子无兄弟归养得选兵八万人进击秦军秦军解去遂救邯郸存赵　邯郸赵建都之地
战于千畆
国语周语曰宣王三十九年战于千畆王师败绩于姜氏之戎张守节史记正义曰千畆原在晋州岳阳县北杜元凯左传注曰西河介休县南有地名千畆
谏灵王
太子晋谏灵王之词见国语周语韦昭注曰自厉王暴虐而流宣王不务修农而料民幽王昏乱而以灭西周平王不能修政至于微弱祸败不止以宣王连数云厉宣幽平
薪水之劳
陶潜爲彭泽令不以家累自随送一力给其子与书曰汝旦夕之费自给爲难今遣此力助汝薪水之劳此亦人子也可善遇之渊明名　古今言陶潜字渊明然益观渊明记其外祖孟嘉万年遗事自称渊明先亲记尊者事不应自称已字当是一名渊明而字元亮也
不敢斥王
斥者指斥之谓明白指其人其事而言之今不敢言王之过而责司马故云不敢斥王也大雅文王篇传言以戒王而不敢斥言犹所谓敢告仆夫云尔左传虞人之箴曰兽臣司原敢告仆夫不敢指斥言官箴王阙但云告于仆夫从者也
白驹
留客投辖
汉陈遵字孟公嗜酒每大饮宾客满堂輙闗门取客车辖投井中虽有急终不得去
藿
小宛中原有菽毛公传云藿也礼韵云藿大豆叶也菽者众豆之緫名豆于百谷之数其种二十于九谷之中则居其二其角谓之荚其叶谓之藿元魏张楫广雅曰大豆菽也小豆荅也【荅得合切】贾思勰【胁】齐民要术曰大豆生于槐小豆生于李大麦生于杏小麦生于桃其生实又爲农祥故梅桃杏实多者来嵗爲之穰师旷占术曰五木者五谷之先欲知五谷但视五木盖五果分五行所以表五谷也严坦叔曰藿用以作羮
大者王小者侯
史记田儋传田横惧诛与其徒属五百余人入海居岛中高祖闻之使【上】使【去】赦田横罪而召之曰田横来大者王小者乃侯耳不来且举兵加诛焉横来与客二人乘传【去】诣洛阳未至三十里尸乡廐置遂自刭客奉其头从使者驰奏之高帝拜二客爲都尉以王礼葬横既葬二客穿冡旁自刭余伍百人在海中闻横死亦皆自杀田横兄弟能得士也刭古顶切割颈而死也
我行其野
畜
畜养之畜许六切畜聚之畜敕六切畜聚亦作蓄聚许六切者一音吁玉切宋时讳避不用
六行教民
周礼地官司徒以乡三物教万民而宾兴之一曰六德智仁圣义中和二曰六行孝友睦婣任恤三曰六艺礼乐射御书数郑氏注曰物犹事也兴犹举也民三事教成乡大夫举其贤者能者以饮食之礼賔客之既则献其书于王矣注六行曰善于父母爲孝善于兄弟爲友睦亲于九族婣亲于外亲任信于友道恤赈忧贫者
相保相受
大司徒令五家爲比使之相保五比爲闾使之相受郑氏注曰保犹任也故书受爲授杜子春云当读爲受谓民移徙所到则受之去则出之
不孝等刑
大司徒以乡八刑紏万民一曰不孝之刑二曰不睦之刑三曰不婣之刑四曰不弟之刑五曰不任之刑六曰不恤之刑七曰造言之刑八曰乱民之刑婣与姻同弟与悌同造言谓讹言惑众者乱民谓执左道以乱政者
斯干
奥窔
奥室之西南隅　窔室之东南隅窔一作窔一作突并鸟呌切音要又音杳详见抑之屋漏
占六夣
周礼春官占夣掌其嵗时观天地之防辨隂阳之气以日月星辰占六夣之吉防一曰正夣二曰噩夣三曰思夣四曰寤夣五曰喜夣六曰惧夣季冬聘王夣献吉夣于王王拜而受之乃舍萌于四方以赠恶夣注家之説曰正者无所感动平安自夣噩音鄂噩者惊愕而夣思者思念而梦喜者喜悦而夣惧者恐惧而梦聘问也赠送也舍音释萌者菜始生舍萌犹释采也　陆农师曰人之精神与天地隂阳流通故梦之吉防各以类至
守至正
礼记礼运曰宗祝在庙三公在朝三老在学王前巫而后史卜筮瞽侑皆在左右王中心无爲也以守至正郑氏注曰宗宗人也瞽乐人也侑四辅也
纺塼
朱子语録曰瓦纺塼也瓦纺时所用之物旧见人画列女传漆室女乃手执一物如今银锭様者意其爲纺塼也黄东发曰今所见纺无用砖者而与塼亦爲二物恐古今风俗不同尔尝见湖州妇人各一瓦覆膝而索麻线于其上嵗久瓦率成坎古亦岂有此事而诗人指之与
孟子之母【五饭　羃中馈】
刘向列女传孟母邹孟轲之母也孟母曰夫妇人之礼精五饭幂酒浆养舅姑缝衣裳而已矣故有闺门之修而无境外之志易曰在中馈无攸遂诗曰无非无仪惟酒食是议以言妇人无擅制之义而有三从之道也故年少则从乎父母出嫁则从乎夫夫死则从乎子礼也今子成人也而我老矣子行乎子义吾行乎吾礼君子谓孟母知其妇道　列女传不着孟母姓氏名字
五饭五谷之饭
幂音觅其狄切盖覆也
中馈　家人六二伊川易传妇人居中而主馈
新宫【猛憨】
仪礼燕礼升歌鹿鸣下管新宫笙入三成遂合乡乐合音閤左传昭公二十五年宋公享昭子赋新宫昭子赋车辖宋公宋元公昭子叔孙婼车辖即车牵也猛憨多力憨胡甘切【第六章】
彘
彘地名周夷王崩厉王立无道三十有七年王流于彘史记周本纪曰厉王出奔于彘太子静匿召公家召公周公二相行政号曰共和共和十四年厉王死于彘太子静长于召公家二相乃共立之是爲宣王周公召公世世有之
无羊
呞【其耳湿湿】
尔雅释兽曰牛曰齝郭璞注云食之既久复出嚼之也呞且之切音痴呞齝□三字通　陆农师曰牛病则耳燥安则温润而泽故古之视牛者以耳祭义大夫而毛牛尚耳
建旟建旐
春官司常王建太常诸侯建旂孤卿建旜大夫士建物师都建旗州里建旟县鄙建旐道车载旞斿车载旌旜旃通用师都六乡六遂大夫道车象路斿车木路也九旗皆画成物之象
节南山
讥世卿
公羊春秋隠公三年传夏四月辛卯尹氏卒尹氏者何天子之大夫也其称尹氏何贬曷爲贬讥世卿世卿非礼也
均平【吊　空　佣】
朱子曰均本当从金如所谓泥之在钩者按集传训均爲平世言钧衡亦取其平也
不吊之吊如字又丁厯切
空苦贡切
昊天不佣佣均也敕龙切音冲严坦叔曰考字一音容佣者赁也此诗之佣音容则非
诵
家父作诵之诵歌诵也左传僖公二十八年聼舆人之诵注云歌诵也家家伯采邑后爲家父
正月
申包胥
史记伍子胥传吴兵入郢伍子胥求昭王不得掘楚平王墓出其尸鞭之三百申包胥使人谓子胥曰子之报讐其以甚乎吾闻之人众者胜天天定亦能胜人申包胥求救于秦立于秦庭昼夜哭七日七夜不絶声秦哀公怜之遣车五百乘救楚败吴于稷
子思卫侯【褒姒　云旋】
子思之言是孔丛子
褒姒见后白华
云旋陆农师曰云者象云气囬旋之形故释云爲旋
燕雀处堂
吴薛珝【诩】聘蜀汉后主还对吴景帝【孙休】曰入其朝不闻直言经其野民有菜色臣闻燕雀处堂子母相乐突决栋焚而怡然不知祸之将及其是之谓乎燕雀处屋两见吕氏春秋【阙】　览士容论一见赧王五十六年孔斌言其説皆相类
刚日
吉日戊刚日也曲礼外事以刚日内事以柔日甲丙戊庚壬刚乙丁己辛癸柔外事治兵内事冠昏祭祀
诗传旁通卷七

[book_title]卷八
<经部,诗类,诗传旁通
钦定四库全书
诗传旁通卷八　　　　　　元　梁益　撰小雅祈父之什【下】
十月之交
日食
春秋左氏传眧公七年四月朔日有食之晋平公曰诗所谓彼日而食于何不臧者何也士文伯对曰不善政之谓也国无政不用善则自取谪于日月之灾故政不可不慎也　春秋自隠公元年至哀公十四年二百四十二年之中日食凡三十有六　孔頴达诗正义曰日食者月食之也何休云不言月食者其形不可得而覩故疑言日有食之周天三百六十五度四分度之一日月皆右行于天一昼一夜日行一度月行十三度十九分度之七二十九日有余而月行天一周追及于日而与之会交会而日月同道则食月或在日道表或在日道里则不食矣又歴象为交食之法大率一百七十三日有奇为限然月先在里则依限而食者多若月在表则依限而食者少杜预见其参差乃云日月动物虽行度有大量不能不少有盈缩故有交会而不食者或有频交而食者此得之矣按朱子集传取孔疏说谓月二十九日有奇而一周天又逐及于日而与日会陈尚德谓月二十七日有奇而周又二日有奇始与日会陈说在朱子语録后　欧阳文忠公诗本义曰日君道也月臣道也望而至于黄道是谓臣干君明则阳斯蚀之朔而至于黄道是谓臣壅君明则阳为之蚀十月之交于歴当食君子犹以为变诗人悼之然则古之太平日不食星不孛盖有之矣若过至未分月或变行以避之或五星潜在日下御侮以救之或渉交数浅或在阳歴阳盛隂微则不蚀或德之休明而有小眚焉【眚生之上】则天为之隠虽交而不蚀四者皆德之所由生也先儒又谓交而蚀阳微而隂乘之也交而不蚀阳盛而隂不能掩也此则系乎人事所感盖臣子背君父妾妇乘其夫小人陵君子夷狄侵中国所感如是则隂盛阳微而日为之食矣
日食分至说　左氏昭公二十一年秋七月壬午朔日有食之公问于梓慎曰是何物也祸福何为对曰二至二分日有食之不为灾日月之行也分同道也至相过也其他月则为灾阳不克也故常为水　朱子语録曰横渠说日月皆是左旋盖天行甚徤一日一夜周三百六十五度四分度之一又进过一度日行速徤次于天一日一夜周三百六十五度四分度之一正恰好被天进一度则日为退一度二日天进二度则日为退二度积至三百六十五日四分日之一则天所进过之度又恰周得本数而日所退之度亦恰退尽本数遂与天会而成一年是谓一年一周天月行迟一日一夜行三百六十五度四分度之一行不尽比天为退了十三度有奇至二十九日半强恰与天相值在恰好处是谓一月一周天进数为顺天而左退数为逆天而右歴家以进数难算只以退数算之故谓之右行且曰日行迟月行速朱子又曰歴家只算所退之度却云日行一度月行十三度有奇此乃截法故有日月五星右行之说其实非右行也横渠云天左旋处其中者顺之少迟则反右矣此说最好书疏玑衡礼疏星回于天汉志天体沈括浑天仪皆可参攷天左旋日月亦左旋恐人不晓所以诗传只载旧说
歴家月行速　陈【普】尚德曰月行迟常以二十七日千十六分日之三百二十七而与天会二十九日九百四十分日之四百九十九而与日会一月一周天者以与日会言也其实二十七日有奇而周又二日有奇始与日会文公注十月之交以为月二十九日有奇而周天又逐及于日而与日会盖未详也　李迂仲曰唐志云十月之交以歴推之在幽王之六年时之艳妻即褒姒故定为幽王时
书疏玑衡
舜典在璿玑玉衡以齐七政孔頴达尚书正义曰在察也释诂文说文云璿美玉也玉是大名璿是玉之别称玑衡俱是玉饰但史之立文不可云玉玑玉衡一指玉体一指玉名犹左传云琼弁玉缨所以变其文孔安国传以璿言玉名故云美玉其实玉衡亦美玉也易贲卦象云观乎天文以察时变日月星宿运行于天是为天之文也玑衡者玑为转运衡为横箫运玑使动于下以衡望之是王者正天文之器汉世以来谓之浑天者是也马融云浑天仪可旋转故曰玑衡其横箫所以视星宿也以璿为玑以玉为衡盖贵天象也蔡邕云玉衡长八尺孔径一寸下端望之以视星辰盖悬玑以象天而以衡望之转玑窥衡以知星宿是其说也七政其政有七于玑衡察之必在天者知七政谓日月与五星也木曰嵗星火曰荧惑星土曰镇星金曰太白星水曰辰星易系辞云天垂象见吉凶圣人象之此日月五星有吉凶之象因其变动为占七者各有异政故为七政得失由政故称政也舜既受终乃察玑衡是舜察天文齐七政以审已之受襌当天心与否也马融云日月五星皆以璿玑玉衡度知其盈缩进退失政所在圣人谦让犹不自安视璿玑玉衡以验齐日月五星行度知其政是与否重审已之事也上天之体不可得知测天之事见于经者唯有此璿玑玉衡一事而已蔡邕天文志云言天体者有三家一曰周髀二曰宣夜三曰浑天宣夜絶无师说周髀术数具在其考验天象多所违失故史官不用惟浑天者近得其情今史所用候台铜仪则其法也虞喜云宣明也夜幽也幽明之数其术兼之故曰宣夜但絶无师说不知其状如何周髀之术以为天似覆盆盖以斗极为中中高而四邉下日月旁行达之日近而见之为昼日逺而不见为夜浑天者以为地在其中天周其外日月初登于天后入于地昼则日在地上夜则日入地下王蕃浑天说曰天之形状似鸟卵天包地外犹卵之里黄圆如弹丸故曰浑天言其形体浑浑然也其术以为天半覆在地上半在地下其天居地上见者一百八十二半强地下亦然北极出地上三十六度南极入地下三十六度嵩高山正当天之中极南五十五度当嵩高之上又其南十二度为夏至之日道又其南二十四度为春秋分之日道又其南二十四度为冬至之日道南下去地三十一度而已是夏至日北去极六十七度春秋分去极九十一度冬至去极一百一十五度此其大率也其南北极持其两端其天与日月星宿斜而回转此必古有其法遭秦而灭扬子法言云或问浑天曰洛下闳营之鲜于妄人度之耿中丞象之防乎莫之能违也是扬雄之意以浑天而问之也闳与妄人武帝时人宣帝时司农中丞耿夀昌始铸铜为之象史官施用焉后汉张衡作灵宪以说其状蔡邕郑陆续吴时王藩晋世姜岌张衡又一人葛洪皆论浑天之义并以浑说为长江南宋元嘉年皮延宗又作是浑天论太史丞钱乐铸铜作浑天仪传于齐梁周平江陵迁其器于长安今在太史书矣衡长八尺圆周二丈五尺强转而望之有其法也
礼疏星回于天
月令季冬是月也日穷于次月穷于纪星回于天数将防终嵗且更始孔頴达礼记正义曰去年季冬日次于枵从此每月移次他辰至此月穷尽还次枵故云日穷于次去年季冬月与日相会于枵自此月与日相会于他辰至此月穷尽还复会于枵故云月穷于纪二十八宿随天而行每日虽周天一匝早晚不同至此月复于故处与去年季冬早晚相似故曰星回于天防近也以去年季冬去今年季冬三百五十四日未满三百五十六日未得正终唯近于终故云数将防终　防音祈又音机
汉志天体
西汉书天文志日有中道月有九行中道者黄道一曰光道光道北至东井去北极近南至牵牛去北极逺东至角西至娄去极中夏至至于东井北近极故晷短立八尺之表而晷景长尺五寸八分冬至至于牵牛北逺极故晷长立八尺之表而晷景长丈三尺一寸四分春秋分日至娄角去极中而晷中立八尺之表而晷景长七尺三寸六分此日去极逺近之差晷景长短之制也去极逺近难知要以晷景晷景者所以知日之南北也日阳也阳用事则日进而北昼进而长阳胜故为温暑隂用事则日进而南昼退而短隂胜故为凉寒也故日进为暑退为寒若日之南北失节晷过而长为常寒退而短为常燠此寒燠之表也月有九行者黒道二出黄道北赤道二出黄道南白道二出黄道西青道二出黄道东立春春分月东从青道立秋秋分西从白道立冬冬至北从黒道立夏夏至南从赤道凡君行急则日行疾君行缓则日行迟日行不可指而知也故以二至二分之星为候日东行星西转冬至昬奎八度中夏至氐十三度中春分柳一度中秋分牵牛三度七分中此其正行也日行疾则星西转疾事势然也故过中则疾君行急之感也不及中则迟君行缓之象也至月行则以晦朔决之日冬则南夏则北冬至于牵牛夏至于东井日之所行为中道月五星皆随之也
沈括浑天仪
梦溪沈括存中精天文学东坡亦敬为大儒浑天仪之说汉晋天文志孔頴达书疏大略已尽之蔡仲黙书传谓宋朝为仪三重其在外者曰六合仪次其外者曰三辰仪最在内者曰四游仪四游者东西南北无不周徧也沈括曰旧法规环一面刻周天度一面加银丁盖以夜候天晦不可目察则以手切之也古人以璿饰玑疑亦为此蔡氏曰今太史局秘书省铜仪制极精致亦以铜丁为之
四分度之一【日之一】
陈寿翁曰四分度之一者周天全度外其零度有一度四分中之一分也以对周嵗全日外其零日亦有一日四分中之一分所谓四分日之一也夀翁名栎新安人为蔡氏书传纂疏
正阳之月
沈存中曰日食正阳之月先儒正谓四月非也正谓四月阳谓十月王厚斋曰子田诗说与存中同　集传中苏氏頴濵苏子由也
春秋必书
春秋时日食隠公一桓公二荘公四僖公三文公二宣公三成公二襄公九昭公七
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:39:06-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
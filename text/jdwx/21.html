<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="紂王女媧宫进香,冀州侯苏护反商,姬昌解围进妲己,恩州驛狐狸死妲己,云中子进剑除妖,紂王无道造炮烙,费仲计废姜皇后,方弼方相反朝歌,商容九间殿死节,姬伯燕山收雷震,羑里城囚西伯侯,陈塘关哪吒出世,太乙真人收石磯,哪吒现莲花化身,崑崙山子牙下山,子牙火烧琵琶精,苏妲己置造蠆盆,子牙諫主隱磻溪,伯邑考进贡赎罪,散宜生私通费尤,文王夸官逃五关,西伯侯文王吐子,文王夜梦飞熊兆,渭水文王聘子牙,苏妲己请妖赴宴,妲己设计害比干,太师回兵陈十策,子牙兵伐崇侯虎,斩侯虎文王托孤,周纪激反武成王,闻太师驱兵追袭,黄天化潼关会">
<meta name="description" content="古风一首：混沌初分盘古先，太极两仪四象悬。子天丑地人寅出，避除兽患有巢贤。燧人取火免鲜食，伏羲画卦阴阳前。神农治世嚐百草，轩辕礼乐婚姻联。少昊五帝民物阜，禹王治水洪波蠲。承平享国至四百，桀王无道乾坤顛，日纵妹喜荒酒色，成汤造亳洗腥羶，放桀南巢拯暴虐，云霓如愿后苏全。三十一世传殷紂，商家脉络如断弦：紊乱朝纲绝伦纪，杀妻诛子信谗言，秽污宫闈宠妲己，蠆盆炮烙忠贞冤，鹿臺聚敛万姓苦，愁声怨气应障天，直諫剖心尽焚炙，孕妇刳剔朝涉歼，崇信姦回弃朝政，屏逐师保性何偏，郊社不修宗庙废，奇技淫巧尽心研，昵此罪人乃罔畏，沉酗">
<title>《封神演义》_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">《封神演義》</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">[明] 1520年-1560年</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">經典文獻,</span> <br/>
          字数： <span class="inputVal" id="bknum">[book_length]591747</span> <br/>
          说明： <span class="inputVal" id="bkdec">古風一首：混沌初分盤古先，太極兩儀四象懸。子天丑地人寅出，避除獸患有巢賢。燧人取火免鮮食，伏羲畫卦陰陽前。神農治世嚐百草，軒轅禮樂婚姻聯。少昊五帝民物阜，禹王治水洪波蠲。承平享國至四百，桀王無道乾坤顛，日縱妹喜荒酒色，成湯造亳洗腥羶，放桀南巢拯暴虐，雲霓如願後蘇全。三十一世傳殷紂，商家脈絡如斷弦：紊亂朝綱絕倫紀，殺妻誅子信讒言，穢污宮闈寵妲己，蠆盆炮烙忠貞冤，鹿臺聚斂萬姓苦，愁聲怨氣應障天，直諫剖心盡焚炙，孕婦刳剔朝涉殲，崇信姦回棄朝政，屏逐師保性何偏，郊社不修宗廟廢，奇技淫巧盡心研，昵此罪人乃罔畏，沉酗肆虐如鸇鳶。西伯朝商囚羑里，微子抱器走風湮。皇天震怒降災毒，若涉大海無淵邊。天下荒荒萬民怨，子牙出世人中仙，終日垂絲釣人主，飛熊入夢獵岐田，共載歸周輔朝政，三分有二日相沿。文考末集大勳沒，武王善述日乾乾。孟津大會八百國，取彼凶殘伐罪愆。甲子昧爽會牧野，前徒倒戈反回旋。若崩厥角齊稽首，血流漂杵脂如泉。戒衣甫著天下定，更於成湯增光妍。牧馬華山示偃武，開我周家八百年。太白旗懸獨夫死，戰亡將士幽魂潛。天挺人賢號尚父，封神壇上列花箋，大小英靈尊位次，商周演義古今傳。
成湯乃黃帝之後也，姓子氏。初，帝嚳次妃簡狄祈於高禖，有玄鳥之祥，遂生契。契事唐虞為司徙，教民有功，封於商。傳十三世生太乙，是為成湯；聞伊尹耕於有莘之野，而樂堯舜之道，是箇大賢，即時以幣帛，三遣使往聘之，而不敢用，進之於天子。桀王無道，信讒逐賢，而不能用，復歸之於湯。後桀王日事荒淫，殺直臣關龍逢，眾庶莫敢直言；湯使人哭之。桀王怒，囚湯於夏台。後湯得釋而歸國。出郊，見人張網四面而祝之曰：「從天墜者，從地出者，從四方來者，皆罹吾網！」湯解其三面，止置一面，更祝曰：「欲左者左，欲右者右，欲高者高，欲下者下；不用命者乃入吾網！」漢南聞之曰：「湯德至矣！」歸之者四十餘國</span> <br/>
          封面： <span class="inputVal" id="bkimg">Z_19646.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]《封神演義》
[book_date][明] 1520年-1560年
[book_length]591747
[book_img]Z_19646.jpg


[book_title]紂王女媧宮進香
古風一首：混沌初分盤古先，太極兩儀四象懸。子天丑地人寅出，避除獸患有巢賢。燧人取火免鮮食，伏羲畫卦陰陽前。神農治世嚐百草，軒轅禮樂婚姻聯。少昊五帝民物阜，禹王治水洪波蠲。承平享國至四百，桀王無道乾坤顛，日縱妹喜荒酒色，成湯造亳洗腥羶，放桀南巢拯暴虐，雲霓如願後蘇全。三十一世傳殷紂，商家脈絡如斷弦：紊亂朝綱絕倫紀，殺妻誅子信讒言，穢污宮闈寵妲己，蠆盆炮烙忠貞冤，鹿臺聚斂萬姓苦，愁聲怨氣應障天，直諫剖心盡焚炙，孕婦刳剔朝涉殲，崇信姦回棄朝政，屏逐師保性何偏，郊社不修宗廟廢，奇技淫巧盡心研，昵此罪人乃罔畏，沉酗肆虐如鸇鳶。西伯朝商囚羑里，微子抱器走風湮。皇天震怒降災毒，若涉大海無淵邊。天下荒荒萬民怨，子牙出世人中仙，終日垂絲釣人主，飛熊入夢獵岐田，共載歸周輔朝政，三分有二日相沿。文考末集大勳沒，武王善述日乾乾。孟津大會八百國，取彼凶殘伐罪愆。甲子昧爽會牧野，前徒倒戈反回旋。若崩厥角齊稽首，血流漂杵脂如泉。戒衣甫著天下定，更於成湯增光妍。牧馬華山示偃武，開我周家八百年。太白旗懸獨夫死，戰亡將士幽魂潛。天挺人賢號尚父，封神壇上列花箋，大小英靈尊位次，商周演義古今傳。
成湯乃黃帝之後也，姓子氏。初，帝嚳次妃簡狄祈於高禖，有玄鳥之祥，遂生契。契事唐虞為司徙，教民有功，封於商。傳十三世生太乙，是為成湯；聞伊尹耕於有莘之野，而樂堯舜之道，是箇大賢，即時以幣帛，三遣使往聘之，而不敢用，進之於天子。桀王無道，信讒逐賢，而不能用，復歸之於湯。後桀王日事荒淫，殺直臣關龍逢，眾庶莫敢直言；湯使人哭之。桀王怒，囚湯於夏台。後湯得釋而歸國。出郊，見人張網四面而祝之曰：「從天墜者，從地出者，從四方來者，皆罹吾網！」湯解其三面，止置一面，更祝曰：「欲左者左，欲右者右，欲高者高，欲下者下；不用命者乃入吾網！」漢南聞之曰：「湯德至矣！」歸之者四十餘國。桀惡日暴，民不聊生。伊尹乃相湯伐桀，放桀於南巢。諸侯大會，湯退而就諸侯之位。諸侯皆推湯為天子。於是湯始即位，都於亳。元年乙未，湯在位，除桀虐政，順民所喜，遠近歸之。因桀無道，大旱七年，成湯祈禱桑林，天降大雨。又以莊山之金鑄幣，救民之命。作樂「大濩」，濩者護也，言湯寬仁大德，能救護生民也。在位十三年而崩，壽百歲，享國六百四十年，傳至商受而止：成湯　　太甲　　沃丁　　太庚　　小甲　　雍己太戊　　仲丁　　外壬　　河亶甲　祖乙　　祖辛沃甲　　祖丁　　南庚　　陽甲　　盤庚　　小辛小乙　　武丁　　祖庚　　祖甲　　廩辛　　庚丁武乙　　太丁　　帝乙　　紂王
紂王乃帝乙之三子也。帝乙生三子：長曰微子啟；次曰微子衍；三曰壽王。因帝乙游於御園，領眾文武玩賞牡丹，因飛雲閣塌了一梁，壽王托梁換柱，力大無比；因首相商容、上大夫梅伯、趙啟等上本立東宮，乃立季子壽王為太子。後帝乙在位三十年而崩，托孤與太師聞仲，隨立壽王為天子，名曰紂王，都朝歌。文有太師聞仲，武有鎮國武成王黃飛虎；文足以安邦，武足以定國。中宮元配皇后姜氏，西宮妃黃氏，馨慶宮妃楊氏；三宮后妃，皆德性貞靜，柔和賢淑。紂王坐享太平，萬民樂業，風調雨順，國泰民安；四夷拱手，八方賓服，八百鎮諸侯盡朝於商──有四路大諸侯率領八百小諸侯，東伯侯姜桓楚，居於東魯，南伯侯鄂崇禹，西伯侯姬昌，北伯侯崇侯虎；每一鎮諸侯領二百鎮小諸侯，共八百鎮諸侯屬商。
紂王七年，春二月，忽報到朝歌，反了北海七十二路諸侯袁福通等。太師聞仲奉敕征北。不題。
一日，紂王早朝登殿，設聚文武。但見：瑞靄紛紜，金鑾殿上坐君王；祥光繚繞，白玉階前列文武。沉檀八百噴金爐，則見那珠簾高捲；蘭麝氤氳籠寶扇，且看他雉尾低回。
天子問當駕官：「有奏章出班，無事朝散。」言未畢，只見右班中一人出班，俯伏金階，高擎牙笏，山呼稱臣：「臣商容待罪宰相，執掌朝綱，有事不敢不奏。明日乃三月十五日，女媧娘娘聖誕之辰，請陛下駕臨女媧宮降香。」王曰：「女媧有何功德，朕輕萬乘而往降香？」商容奏曰：「女媧娘娘乃上古神女，生有聖德。那時共工氏頭觸不周山，天傾西北，地陷東南；女媧乃採五色石，煉之以補青天，故有功於百姓。黎庶立禋祀以報之。今朝歌祀此福神，則四時康泰，國祚綿長，風調雨順，災害潛消。此福國庇民之正神，陛下當往行香。」王曰：「准卿奏章。」紂王還宮。旨意傳出；次日天子乘輦，隨帶兩班文武，往女媧宮進香。──此一回紂王不來還好，只因進香，惹得四海荒荒，生民失業。正所謂：「漫江撤下鉤和線，從此釣出是非來。」怎見得，有詩為證：天子鑾輿出鳳城，旌旄瑞色映簪纓。龍光劍吐風雲色；赤羽幢搖日月精。堤柳曉分僊掌露；溪花光耀翠裘清。欲知巡幸瞻天表，萬國衣冠拜聖明。
駕出朝歌南門，家家焚香設火，戶戶結綵鋪氈。三千鐵騎，八百御林，武成王黃飛虎保駕，滿朝文武隨行。前至女媧宮。天子離輦，上大殿，香焚爐中；文武隨班拜賀畢。紂王觀看殿中華麗。怎見得：殿前華麗，五彩金粧；金童對對執旛幢；玉女雙雙捧如意。玉鉤斜掛，半輪新月懸空；寶帳婆娑，萬對彩鸞朝斗。碧落床邊，俱是舞鶴翔鸞；沉香寶座，造就走龍飛鳳。飄飄奇彩異尋常，金爐瑞靄：裊裊禎祥騰紫霧，銀燭輝煌。君王正看行宮景，一陣狂風透膽寒。
紂王正看此宮殿宇齊整，樓閣豐隆，忽一陣狂風，捲起幔帳，現出女媧聖像，容貌端麗，瑞彩翩，國色天姿，婉然如生；真是蕊宮仙子臨凡，月殿嫦娥下世。古語云：「國之將興，必有禎祥；國之將亡，必有妖孽。」紂王一見，神魂飄蕩，陡起淫心。自思：朕貴為天子，富有四海，縱有六院三宮，並無有此豔色。王曰：「取文房四寶。」侍駕官忙取將來，獻與紂王。天子深潤紫毫，在行宮粉壁之上作詩一首：「鳳鸞寶帳景非常，盡是泥金巧樣粧。曲曲遠山飛翠色；翩翩舞袖映霞裳。梨花帶雨爭嬌豔；芍藥籠煙騁媚粧。但得妖嬈能舉動，取回長樂侍君王。」
天子作畢，只見首相商容啟奏曰：「女媧乃上古之正神，朝歌之福主。老臣請駕拈香，祈求福德，使萬民樂業，雨順風調，兵火寧息。今陛下作詩褻瀆聖明，毫無虔敬之誠，是獲罪於神聖，非天子巡幸祈請之禮。願主公以水洗之。恐天下百姓觀見，傳言聖上無有德政耳。」王曰：「朕看女媧之容有絕世之姿，因作詩以讚美之，豈有他意？卿毋多言。況孤乃萬乘之尊，留與萬姓觀之，可見娘娘美貌絕世，亦見孤之遺筆耳。」言罷回朝。文武百官默默點首，莫敢誰何，俱鉗口而回。有請為證：鳳輦龍車出帝京，拈香釐祝女中英；只知祈福黎民樂，孰料吟詩萬姓驚。目下狐狸為太后；眼前豺虎盡簪纓。上天垂象皆如此，徒令英雄歎不平。
天子駕回，陞龍德殿。百姓朝賀而散。時逢望辰，三宮妃后朝君：中宮姜后，西宮黃妃，馨慶宮楊妃，朝畢而退。按下不表。
且說女媧娘娘降誕，三月十五日往火雲宮朝賀伏羲、炎帝、軒轅三聖而回，下得青鸞，坐於寶殿。玉女金童朝禮畢，娘娘猛抬頭，看見粉壁上詩句，大怒罵曰：「殷受無道昏君，不想修身立德以保天下，今反不畏上天，吟詩褻我，甚是可惡！我想成湯伐桀而王天下，享國六百餘年，氣數已盡；若不與他個報應，不見我的靈感。」即喚碧霞童子駕青鸞往朝歌一回。不題。
卻說二位殿下殷郊、殷洪來參謁父王──那殷郊後來是「封神榜」上「值年太歲」；殷洪是「五穀神」：皆有名神將。正行禮間，頂上兩道紅光沖天。娘娘正行時，被此氣擋住雲路；因望下一看，知紂王尚有二十八年氣運，不可造次，暫回行宮，心中不悅。喚彩雲童兒把後宮中金葫蘆取來，放在丹墀之下；揭起蘆蓋，用手一指。葫蘆中有一道白光，其大如線，高四五丈有餘。白光之上，懸出一首旛來，光分五彩，瑞映千條，名曰「招妖旛」。不一時，悲風颯颯，慘霧迷漫，陰雲四合，風過數陣，天下群妖俱到行宮聽候法旨。娘娘吩咐彩雲：「著各處妖魔且退；只留軒轅墳中三妖伺候。」三妖進宮參謁，口稱：「娘娘聖壽無疆！」這三妖一個是千年狐狸精，一個是九頭雉雞精，一個是玉石琵琶精，俯伏丹墀。娘娘曰：「三妖聽吾密旨：成湯望氣黯然，當失天下；鳳鳴岐山，西周已生聖主。天意已定，氣數使然。你三妖可隱其妖形，托身宮院，惑亂君心；俟武王伐紂，以助成功，不可殘害眾生。事成之後，使你等亦成正果。」娘娘吩咐已畢，三妖叩頭謝恩，化清風而去。正是：狐狸聽旨施妖術，斷送成湯六百年。有詩為證，詩曰：三月中旬駕進香，吟詩一首起飛殃。只知把筆施才學，不曉今番社稷亡。
按下女媧娘娘吩咐三妖，不題。
且言紂王只因進香之後，看見女媧美貌，朝暮思想，寒暑盡忘，寢食俱廢，每見六院三宮，真如塵飯土羹，不堪諦視；終朝將此事不放心懷，鬱鬱不樂。一日駕陞顯慶殿，時有常隨在側。紂王忽然猛省，著奉御宣中諫大夫費仲。──乃紂王之倖臣；近因聞太師仲，奉敕平北海，大兵遠征，戍外立功，因此上就寵費仲、尤渾二人。此二人朝朝蠹惑聖聰，讒言獻媚，紂王無有不從。大抵天下將危，佞臣當道。──不一時，費仲朝見。王曰：「朕因女媧宮進香，偶見其顏豔麗，絕世無雙，三宮六院，無當朕意，將如之何？卿有何策，以慰朕懷？」費仲奏曰：「陛下乃萬乘之尊，富有四海，德配堯、舜，天下之所有，皆陛下之所有，何思不得，這有何難。陛下明日傳一旨，頒行四路諸侯：每一鎮選美女百名以充王庭。何憂天下絕色不入王選乎。」紂王大悅：「卿所奏甚合朕意。明日早朝發旨。卿且暫回。」隨即命駕還宮。畢竟不知此後何如，且聽下回分解。

[book_title]冀州侯蘇護反商
詩曰：丞相金鑾直諫君，忠肝義膽孰能群。早知侯伯來朝覲，空費傾葵紙上文。
話說紂王聽奏大喜，即時還宮。一宵經過。次日早朝，聚兩班文武朝賀畢。紂王便問當駕官：「即傳朕旨意，頒行四鎮諸侯，與朕每一鎮地方揀選良家美女百名，不論富貴貧賤，只以容貌端莊，情性和婉，禮度賢淑，舉止大方，以充後宮役使。」天子傳旨未畢，只見左班中一人應聲出奏，俯伏言曰：「老臣商容啓奏陛下：君有道則萬民樂業，不令而從。況陛下後宮美女，不啻千人，嬪御而上，又有妃後。今劈空欲選美女，恐失民望。臣聞：『樂民之樂者，民亦樂其樂；憂民之憂者，民亦憂其憂。』此時水旱頻仍，乃事女色，實為陛下不取也。故堯、舜與民偕樂，以仁德化天下，不事干戈，不行殺伐，景星耀天，甘露下降，鳳凰止於庭，芝草生於野；民豐物阜，行人讓路，犬無吠聲，夜雨晝晴，稻生雙穗；此乃有道興隆之象也。今陛下若取近時之樂，則目眩多色，耳聽淫聲，沈湎酒色，游於苑圃，獵於山林，此乃無道敗亡之象也。老臣待罪首相，位列朝綱，侍君三世，不得不啓陛下。臣願陛下：進賢，退不肖，修行仁義，通達道德，則和氣貫於天下，自然民富財豐，天下太平，四海雍熙，與百姓共享無窮之福。況今北海干戈未息，正宜修其德，愛其民，惜其財費，重其使令，雖堯、舜不過如是；又何必區區選侍，然後為樂哉？臣愚不識忌諱，望祈容納。」紂王沈思良久：「卿言甚善，朕即免行。」言罷，群臣退朝，聖駕還宮。不題。
不意紂王八年，夏四月，天下四大諸侯率領八百鎮朝覲於商。那四鎮諸侯乃東伯侯姜桓楚，南伯侯鄂崇禹，西伯侯姬昌，北伯侯崇侯虎。天下諸侯俱進朝歌。此時太師聞仲不在都城，紂王寵用費仲、尤渾。各諸侯俱知二人把持朝政，擅權作威，少不得先以禮賄之以結其心，正所謂：「未去朝天子，先來謁相公。」內中有位諸侯，乃冀州侯，姓蘇名護，此人生得性如烈火，剛方正直，那裡知道奔競夤緣；平昔見稍有不公不法之事，便執法處分，不少假借，故此與二人俱未曾送有禮物。也是合當有事，那日二人查天下諸侯俱送有禮物，獨蘇護並無禮單，心中大怒，懷恨於心。不題。
其日元旦吉晨，天子早朝，設聚兩班文武，眾官拜賀畢。黃門官啓奏陛下：「今年乃朝賀之年，天下諸侯皆在午門外朝賀，聽候玉音發落。」紂王問首相商容，容曰：「陛下止可宣四鎮首領臣面君，採問民風土俗，淳龐澆競，國治邦安；其餘諸侯俱在午門外朝賀。」天子聞言大悅：「卿言極善。」隨命黃門官傳旨：「宣四鎮諸侯見駕，其餘午門朝賀。」
話說四鎮諸侯整齊朝服，輕搖玉佩，進午門，行過九龍橋，至丹墀，山呼朝拜畢，俯伏。王慰勞曰：「卿等與朕宣猷贊化，撫綏黎庶，鎮攝荒服，威遠寧邇，多有勤勞，皆卿等之功耳。朕心喜悅。」東伯侯奏曰：「臣等荷蒙聖恩，官居總鎮。臣等自叨職掌，日夜兢兢，常恐不克負荷，有辜聖心；縱有犬馬微勞，不過臣子分內事，尚不足報涓涯於萬一耳，又何勞聖心垂念！臣等不勝感激！」天子龍顏大喜，命首相商容、亞相比乾於顯慶殿治宴相待。四臣叩頭謝恩，離丹墀前至顯慶殿，相序筵宴。不題。
天子退朝至便殿，宣費仲、尤渾二人，問曰：「前卿奏朕，欲令天下四鎮大諸侯進美女，朕欲頒旨，又被商容諫止；今四鎮諸侯在此，明早召入，當面頒行，俟四人回國，以便揀選進獻，且免使臣往返。二卿意下若何？」費仲俯伏奏曰：「首相諫止採選美女，陛下當日容納，即行停旨，此美德也。臣下共知，眾庶共知，天下景仰。今一旦復行，是陛下不足以取信於臣民，切為不可。臣近訪得冀州侯蘇護有一女，艷色天姿，幽閒淑性，若選進宮幃，隨侍左右，堪任役使。況選一人之女，又不驚擾天下百姓，自不動人耳目。」紂王聽言，不覺大悅：「卿言極善！」即命隨侍官傳旨：「宣蘇護。」使命來至館驛傳旨：「宣冀州侯蘇護商議國政。」蘇護即隨使命至龍德殿朝見，禮畢，俯伏聽命。王曰：「朕聞卿有一女，德性幽閒，舉止中度。朕欲選侍後宮。卿為國戚，食其天祿，受其顯位，永鎮冀州，坐享安康，名揚四海，天下莫不欣羡。卿意下如何？」蘇護聽言，正色而奏曰：「陛下宮中，上有后妃，下至嬪御，不啻數千。妖冶嫵媚，何不足以悅王之耳目？乃聽左右諂諛之言，陷陛下於不義。況臣女蒲柳陋質，素不諳禮度，德色俱無足取。乞陛下留心邦本，連斬此進讒言之小人，使天下後世知陛下正心修身，納言聽諫，非好色之君，豈不美哉！」紂王大笑曰：「卿言甚不諳大體。自古及今，誰不願女作門楣。況女為后妃，貴敵天子；卿為皇親國戚，赫奕顯榮，孰過於此！卿毋迷惑，當自裁審。」蘇護聞言，不覺厲聲言曰：「臣聞人君修德勤政，則萬民悅服，四海景從，天祿永終。昔日有夏失政，淫荒酒色；惟我祖宗不邇聲色，不殖貨財，德懋懋官，功懋懋賞，克寬克仁，方能割正有夏，彰信兆民，邦乃其昌，永保天命。今陛下不取法祖宗，而效彼夏王，是取敗之道也。況人君愛色，必顛覆社稷；卿大夫愛色，必絕滅宗廟；士庶人愛色，必戕賊其身。且君為臣之標率，君不向道，臣下將化之，而朋比作奸，天下事尚忍言哉！臣恐商家六百餘年基業，必自陛下紊亂之矣。」紂王聽蘇護之言，勃然大怒曰：「君命召，不俟駕；君賜死，不敢違；況選汝一女為后妃乎！敢以戇言忤旨，面折朕躬，以亡國之君匹朕，大不敬孰過於此！著隨侍官，拿出午門，送法司勘問正法！」左右隨將蘇護拿下。轉出費仲、尤渾二人，上殿俯伏奏曰：「蘇護忤旨，本該勘問；但陛下因選侍其女，以致得罪；使天下聞之，道陛下輕賢重色，阻塞言路。不若赦之歸國，彼感皇上不殺之恩，自然將此女進貢宮闈，以侍皇上。庶百姓知陛下寬仁大度，納諫容流，而保護有功之臣。是一舉兩得之意。願陛下准臣施行。」紂王聞言，天顏少霽：「依卿所奏。即降赦，令彼還國，不得久羈朝歌。」
話說聖旨一下，迅如峰火，即催逼蘇護出城，不容停止。那蘇護辭朝回至驛亭，眾家將接見慰問：「聖上召將軍進朝，有何商議？」蘇護大怒，罵曰：「無道昏君，不思量祖宗德業，寵信讒臣諂媚之言，欲選吾女進宮為妃。此必是費仲、尤渾以酒色迷惑君心，欲專朝政。我聽旨不覺直言諫諍；昏君道我忤旨，拿送法司。二賊子又奏昏君，赦我歸國，諒我感昏君不殺之恩，必將吾女送進朝歌，以遂二賊奸計。我想聞太師遠徵，二賊弄權，眼見昏君必荒淫酒色，紊亂朝政，天下荒荒，黎民倒懸，可憐成湯社稷化為烏有。我自思：若不將此女進貢，昏君必興問罪之師；若要送此女進宮，以後昏君失德，使天下人恥笑我不智。諸將必有良策教我。」眾將聞言，齊曰：「吾聞『君不正則臣投外國』，今主上輕賢重色，眼見昏亂，不若反出朝歌，自守一國，上可以保宗社，下可保一家。」此時蘇護正在盛怒之下，一聞此言，下覺性起，竟不思維，便曰：「大丈夫不可做不明白事。」叫左右：「取文房四寶來，題詩在午門牆上，以表我永不朝商之意。」詩曰：「君壞臣綱，有敗五常。冀州蘇護，永不朝商！」
蘇護題了詩，領家將逕出朝歌，奔本國而去。
且言紂王見蘇護當面折諍一番，不能遂願：「雖准費、尤二人所奏，不知彼可能將女進貢深宮，以遂朕于飛之樂？」正躊躇不悅，只見看午門內臣俯伏奏曰：「臣在午門，見牆上蘇護題有反詩十六字，不敢隱匿，伏乞聖裁。」隨侍接詩鋪在御案上。紂王一見，大罵：「賊子如此無禮！朕體上天好生之德，不殺鼠賊，赦令歸國，彼反寫詩午門，大辱朝廷，罪在不赦！」即命：「宣殷破敗、晁田、魯雄等，統領六師，朕須親征，必滅其國！」當駕官隨宣魯雄等見駕。不一時，魯雄等朝見，禮畢。王曰：「蘇護反商，題詩午門，甚辱朝綱，情殊可恨，法紀難容。卿等統人馬廿萬為先鋒；朕親率六師，以聲其罪。」魯雄聽罷，低首暗想：「蘇護乃忠良之士，素懷忠義，何事觸忤天子，自欲親征，冀州休矣！」魯雄為蘇護俯伏奏曰：「蘇護得罪於陛下，何勞御駕親征。況且四大鎮諸侯俱在都城，尚未歸國，陛下可點一二路征伐，以擒蘇護，明正其罪，自不失撻伐之威。何必聖駕遠事其地。」紂王問曰：「四侯之內，誰可征伐？」費仲在傍，出班奏曰：「冀州乃北方崇侯虎屬下，可命侯虎征伐。」紂王即准施行。魯雄在側自思：「崇侯虎乃貪鄙暴橫之夫，提兵遠徵，所經地方，必遭殘害，黎庶何以得安。現有西伯姬昌，仁德四布，信義素著。何不保舉此人，庶幾兩全。」紂王方命傳旨，魯雄奏曰：「侯虎雖鎮北地，恩信尚未孚於人，恐此行未能伸朝廷威德；不如西伯姬昌，仁義素聞，陛下若假以節鉞，自不勞矢石，可擒蘇護，以正其罪。」紂王思想良久，俱准奏。特旨令二侯秉節鉞，得專征伐。使命持旨到顯慶殿宣讀。不題。
只見四鎮諸侯與二相飲宴未散，忽報「旨意下」，不知何事。天使曰：「西伯侯、北伯侯接旨。」二侯出席接旨，跪聽宣讀：「詔曰：朕聞冠履之分維嚴，事使之道無兩，故君命召，不俟駕；君賜死，不敢返命；乃所以隆尊卑，崇任使也。茲不道蘇護，狂悖無禮，立殿忤君，紀綱已失，被赦歸國，不思自新，輒敢寫詩午門，安心叛主，罪在不赦。賜爾姬昌等節鉞，便宜行事，往懲其忤，毋得寬縱，罪有攸歸。故茲詔示汝往。欽哉。謝恩。」
天使讀畢，二侯謝恩平身。姬昌對二丞相、三侯伯言曰：「蘇護朝商，未進殿庭，未參聖上；今詔旨有『立殿忤君』，不知此語何來？且此人素懷忠義，累有軍功，午門題詩，必有詐偽。天子聽信何人之言，欲伐有功之臣。恐天下諸侯不服。望二位丞相明日早朝見駕，請察其詳。蘇護所得何罪？果言而正，伐之可也；倘言而不正，合當止之。」比乾言曰：「君侯言之是也。」崇侯虎在傍言曰：「『王言如絲，其出如綸。』今詔旨已出，誰敢抗違。況蘇護題詩午門，必然有據；天子豈無故而發此難端。今諸侯八百，俱不遵王命，大肆猖獗，是王命不能行於諸侯，乃取亂之道也。」姬昌曰：「公言雖善，是執其一端耳。不知蘇護乃忠良君子，素秉丹誠，忠心為國，教民有方，治兵有法，數年以來，並無過失。今天子不知為誰人迷惑，興師問罪於善類。此一節恐非國家之祥瑞。只願當今不事干戈，不行殺伐，共樂堯年。況兵乃凶象，所經地方，必有驚擾之虞，且勞民傷財，窮兵黷武，師出無名，皆非盛世所宜有者也。」崇侯虎曰：「公言固是有理，獨不思君命所差，概不由己？且煌煌天語，誰敢有違，以自取欺君之罪。」昌曰：「既如此，公可領兵前行，我兵隨後便至。」當時各散。西伯便對二丞相言：「侯虎先去，姬昌暫回西岐，領兵續進。」遂各辭散。不題。
次日，崇侯虎下教場，整點人馬，辭朝起行。
且言蘇護離了朝歌，同眾士卒，不一日回到冀州。護之長子蘇全忠率領諸將出郭迎接。其時父子相會進城，帥府下馬。眾將到殿前見畢。護曰：「當今天子失政，天下諸侯朝覲，不知那一個奸臣，暗奏吾女姿色，昏君宣吾進殿，欲將吾女選立宮妃。彼時被我當面諫諍，不意昏君大怒，將我拿問忤旨之罪，當有費仲、尤渾二人保奏，將我赦回，欲我送女進獻。彼時心甚不快，偶題詩帖於午門而反商。此回昏君必點諸侯前來問罪。眾將官聽令：且將人馬訓練，城垣多用滾木炮石，以防攻打之虞。」諸將聽令，日夜防維，不敢稍懈，以待廝殺。
話說崇侯虎領五萬人馬，即日出兵，離了朝歌，望冀州進發。但見：轟天炮響，振地鑼鳴。轟天炮響，汪洋大海起春雷；振地鑼鳴，萬仞山前丟霹靂。幡幢招展，三春楊柳交加；號帶飄揚，七夕彩雲蔽日。刀槍閃灼，三冬瑞雪重鋪；劍戟森嚴，九月秋霜蓋地。騰騰殺氣鎖天台，隱隱紅雲遮碧岸。十里汪洋波浪滾，一座兵山出土來。
大兵正行，所過州府縣道，非止一日。前哨馬來報：「人馬已至冀州，請千歲軍令定奪。」侯虎傳令安營。怎見得：東擺蘆葉點鋼槍，南擺月樣宣花斧，西擺馬閘雁翎刀，北擺黃花硬柄弩，中央戊己按勾陳，殺氣離營四十五。轅門下按九宮星，大寨暗藏八卦譜。
侯虎安下營寨，早有報馬報進冀州。蘇護問曰：「是那路諸侯為將？」探事回曰：「乃北伯侯崇侯虎。」蘇護大怒曰：「若是別鎮諸侯，還有他議；此人素行不道，斷不能以禮解釋。不若乘此大破其兵，以振軍威，且為萬姓除害。」傳令：「點兵出城廝戰！」眾將聽令，各整軍器出城，一聲炮響，殺氣振天。城門開處，將軍馬一字擺開。蘇護大叫曰：「傳將進去，請主將轅門答話！」探事馬飛報進營。侯虎傳令整點人馬。只見門旗開處，侯虎坐逍遙馬，統領眾將出營，展兩桿龍鳳繡旗。後有長子崇應彪壓住陣腳。蘇讓見侯虎飛鳳盔，金鎖甲，大紅袍，玉束帶，紫驊騮，斬將大刀，擔於鞍鞽之上。蘇護一見，馬上欠身曰：「賢侯別來無恙。不才甲胄在身，不能全禮。今天子無道，輕賢重色，不思量留心邦本；聽讒佞之言，強納臣子之女為妃，荒淫酒色，不久天下變亂。不才自各守邊疆，賢侯何故興此無名之師？」崇侯聽言大怒曰：「你忤逆天子詔旨，題反詩於午門，是為賊臣，罪不容誅。今奉詔問罪，則當肘膝轅門，尚敢巧言支吾，持兵貫甲，以騁其強暴哉！」崇侯回顧左右：「誰與我擒此逆賊？」言未了，左哨下有一將，頭帶鳳翅盔；黃金甲，大紅袍，獅鸞帶，青驄馬；厲聲而言曰：「待末將擒此叛賊！」連人帶馬滾至軍前。這壁廂有蘇護之子蘇全忠，見那陣上一將當先，剌斜裡縱馬搖戟曰：「慢來！」全忠認得是偏將梅武。梅武曰：「蘇全忠，你父子反叛，得罪天子，尚不倒戈服罪，而強欲抗天兵，是自取滅族之禍矣。」全忠拍馬搖戟，劈胸來刺。梅武手中斧劈面相迎。但見：二將陣前交戰，鑼鳴鼓響人驚。該因世上動刀兵，致使英雄相馳騁。這個那分上下，那個兩眼難睜。你拿我，凌湮閣上標名；我捉你，丹鳳樓前畫影。斧來戟架，繞身一點鳳搖頭；戟去斧迎，不離腮邊過頂額。
兩馬相交，二十回合，早被蘇全忠一戟剌梅武於馬下。蘇護見子得勝，傳令擂鼓。冀州陣上大將趙丙、陳季貞縱馬掄刀殺將來。一聲喊起，只殺的愁雲蕩蕩，旭日輝輝，屍橫遍野，血濺成渠。侯虎麾下金葵、黃元濟、崇應彪且戰且走，敗至十里之外。
蘇護傳令鳴金收兵，同城到帥府，升殿坐下，賞勞有功諸將：「今日雖大破一陣，彼必整兵復讎，不然定請兵益將，冀州必危，如之奈何？」言未畢，副將趙丙上前言曰：「君侯今日雖勝，而徵戰似無已時。前者題反詩，今日殺軍斬將，拒敵王命，此皆不赦之罪。況天下諸侯，非止侯虎一人，倘朝廷盛怒之下，又點幾路兵來，冀州不過彈丸之地，誠所謂『以石投水，』立見傾危。若依末將愚見，『一不做，二不休』，侯虎新敗，不過十里遠近；乘其不備，人銜枚，馬摘轡，暗劫營寨，殺彼片甲不存，方知我等利害。然後再尋那一路賢良諸侯，依附於彼，庶可進退，亦可以保全宗社。不知君侯尊意何如？」護聞此言大悅，曰：「公言甚善，正合吾意。」即傳令：命子全忠領三千人馬出西門十里，五岡鎮埋伏。全忠領命而去。陳季貞統左營，趙丙統右營，護自統中營。時值黃昏之際，卷幡息鼓，人皆銜枚，馬皆摘轡，聽炮為號，諸將聽令。不表。
且言崇侯虎恃才妄作，提兵遠伐，孰知今日損軍折將，心甚羞慚。只得將敗殘軍兵收聚，扎下行營，納悶中軍，鬱鬱不樂，對眾將曰：「吾自行軍，征伐多年，未嘗有敗；今日折了梅武，損了三軍，如之奈何？」旁有大將黃元濟諫曰：「君侯豈不知『勝敗乃兵家常事』，想西伯侯大兵不久即至，破冀州如反掌耳。君侯且省愁煩，宜當保重。」侯虎軍中置酒，眾將歡飲。不題。有詩為證，詩曰：侯虎提兵事遠徵，冀州城外駐行旌；三千鐵騎摧殘後，始信當年浪得名。」
且言蘇護把人馬暗暗調出城來，只待劫營。時至初更，已行十里。探馬報與蘇護，護即傳令，將號炮點起。一聲響亮，如天崩地塌，三千鐵騎，一齊發喊，衝殺進營。如何抵當，好生利害，怎見得：黃昏兵到，黑夜軍臨。黃昏兵到，衝開隊伍怎支持？黑夜軍臨，撞倒寨門焉可立？人聞戰鼓之聲，惟知愴惶奔走；馬聽轟天之炮，難分南北東西。刀槍亂刺，那明上下交鋒；將士相迎，豈知自家別個。濃睡軍東衝西走；未醒將怎著頭盔。先行官不及鞍馬，中軍帥赤足無鞋。圍子手東三西四；拐子馬南北奔逃。劫營將驍如猛虎；衝寨軍一似蛟龍。著刀的連肩拽背；著槍的兩臂流紅；逢劍的砍開甲胄；遇斧的劈破天靈。人撞人，自相踐踏；馬撞馬，遍地屍橫。著傷軍哀哀叫苦；中箭將咽咽悲聲。棄金鼓幡幢滿地；燒糧草四野通紅。只知道奉命征討，誰承望片甲無存。愁雲直上九重天，一派敗兵隨地擁。只見三路雄兵，人人敢勇，個個爭先，一片喊殺之聲，衝開七層圍子，撞倒八面虎狼。
單言蘇護，一騎馬，一條槍，直殺入陣來，捉拿崇侯虎。左右營門，喊聲振地。崇侯虎正在夢中聞見殺聲，披袍而起，上馬提刀，衝出帳來。只見燈光影裡，看蘇護金盔金甲，大紅袍，玉束帶，青驄馬，火龍槍，大叫曰：「侯虎休走！速下馬受縛！」拈手中槍劈心刺來。崇侯虎落慌，將手中刀對面來迎，兩馬交鋒。正戰時，只見這崇侯虎長子應彪帶領金葵、黃元濟殺將來助戰。崇營左糧道門趙丙殺來，右糧道門陳季貞殺來。兩家混戰，夤夜交兵。怎見得：徵雲籠地戶，殺氣鎖天關。天昏地暗排兵，月下星前布陣。四下裡齊舉火把，八方處亂掌燈球。那營裡數員戰將廝殺；這營中千匹戰馬如龍。燈影戰馬，火映徵夫。燈影戰馬，千條烈焰照貔貅；火映徵夫，萬道紅霞籠懈豸。開弓射箭，星前月下吐寒光；轉背掄刀，燈裡火中生燦爛。鳴金小校，懨懨二目竟難睜；擂鼓兒郎，漸漸雙手不能舉。刀來槍架，馬蹄下人頭亂滾；劍去戟迎，頭盔上血水淋灕。錘鞭並舉，燈前小校盡傾生；斧鐧傷人，目下兒郎都喪命。喊天振地自相殘，哭泣蒼天連叫苦。只殺得滿營炮響衝霄漢，星月無光鬥府迷。
話說兩家大戰，蘇護有心劫營，崇侯虎不曾防備，冀州人馬以一當十。金葵正戰，早被趙丙一刀砍於馬下。侯虎見勢不能支，且戰且走。有長子應彪保父，殺一條路逃走，好似喪家之犬，漏網之魚。冀州人馬，凶如猛虎，惡似豺狼，只殺的屍橫遍野，血滿溝渠。急忙奔走，夜半更深，不認路途而行，只要保全性命。蘇護趕殺侯虎敗殘人馬約二十餘裡，傳令鳴金收軍。蘇護得全勝回冀州。
單言崇侯虎父子，領敗兵迤邐望前正走，只見黃元濟、孫子羽催後軍趕來，打馬而行。侯虎在馬上叫眾將言曰：「吾自提兵以來，未嘗大敗；今被逆賊暗劫吾營，黑夜交兵，未曾準備，以致損折軍將。此恨如何不報！吾想西伯侯姬昌自在安然，違避旨意，按兵不動，坐觀成敗，真是可恨！」長子應彪答曰：「軍兵新敗，銳氣已失，不如按兵不動，遣一軍催西伯侯起兵前來接應，再作區處。」侯虎曰：「我兒所見甚明。到天明收住人馬，再作別議。」言末畢，一聲炮響，喊殺連天，只聽得叫：「崇侯虎快快下馬受死！」侯虎父子、眾將，急向前看時，見一員小將，束發金冠，金抹額，雙搖兩根雉尾，大紅袍，金鎖甲，銀合馬，畫桿戟，面如滿月，唇若塗朱，厲聲大罵：「崇侯虎，吾奉父親之命，在此候爾多時。可速倒戈受死！還不下馬，更待何時！」侯虎大罵曰：「好賊子！你父子謀反，忤逆朝廷，殺了朝廷命官，傷了天子軍馬，罪業如山。寸磔汝屍，倘不足以贖其辜。偶爾夤夜中賊奸計，輒敢在此耀武揚威，大言不慚。不日天兵一到，汝父子死無葬身之地。誰與我拿此反賊？」黃元濟縱馬舞刀，直取蘇全忠。全忠用手中戟，對面相還，兩馬相交，一場大戰：刮地寒風聲似颯，滾滾徵塵飛紫雪，駜駜撥撥馬蹄鳴，叮叮噹當袍甲結。齊心刀砍錦徵袍，舉意槍刺連環甲。只殺的搖旗小校手連顛，擂鼓兒郎槌亂匝。
二將酣戰，正不分勝負。孫子羽縱馬舞叉，雙戰全忠。全忠大喝一聲，刺子羽於馬下。全忠復奮勇來戰侯虎。侯虎父子雙迎上來，戰住全忠。全忠抖擻神威，好似弄風猛虎，攪海蛟龍，戰住三將。正戰間，全忠賣個破綻，一戟把崇侯虎護腿金甲挑下了半邊。侯虎大驚，將馬一夾，跳出圍來，往外便走。崇應彪見父親敗走，意急心忙，慌了手腳，不提防被全忠當心一戟刺來。應彪急閃時，早中左臂，血淋袍甲，幾乎落馬。眾將急上前架住，救得性命，望前逃走。全忠欲要追趕，又恐黑夜之間不當穩便，只得收了人馬進城。此時天色漸明，兩邊來報蘇護。護令長子到前殿問曰：「可曾拿了那賊？」全忠答曰：「奉父親將令，在五崗鎮埋伏，至半夜敗兵方至，孩兒奮勇刺死孫子羽；挑崇侯虎護腿甲；傷崇應彪左臂，幾乎落馬，被眾將救逃。奈黑夜不敢造次追趕，故此回兵。」蘇護曰：「好了這老賊！我兒且自安息。」不題。不知崇侯虎往何路借兵，且聽下回分解。

[book_title]姬昌解圍進妲己
詩曰：崇君奉敕伐諸侯，智淺謀庸枉怨尤。白晝調兵輸戰策；黃昏劫寨失前籌。從來女色多亡國；自古權奸不到頭。豈是紂王求妲己，應知天意屬東周。
話說崇侯虎父子帶傷，奔走一夜，不勝困乏；急收聚敗殘人馬，十停止存一停，俱是帶著重傷。侯虎一見眾軍，不勝傷感。黃元濟轉上前曰：「君侯何故感歎。『勝負軍家常事』，昨夜偶未隄防，誤中奸計。君侯且將殘兵暫行劄住。可發一道催軍文書往西岐，催西伯速調兵馬前來，以便截戰。一則添兵相助；二則可復今日之恨耳。不知君侯意下如何？」侯虎聞言，沉吟曰：「姬伯按兵不舉，坐觀成敗，我今又去催他，反便宜了他一個，違避聖旨，罪名。」正遲疑間，只聽前邊大勢人馬而來。崇侯虎不知何處人馬，駭得魂不附體，魄遶空中。急自上馬，望前看時，只見兩杆旗旛開處，見一將面如鍋底，海下赤髯，兩道白眉，眼如金鍍，帶九雲烈焰飛獸冠，身穿鎖子連環甲，大紅袍，腰繫白玉帶，騎火眼金睛獸，用兩柄湛金斧。此人乃崇侯虎兄弟崇黑虎也，官拜曹州侯。侯虎一見是親弟黑虎，其心方安。黑虎曰：「聞長兄兵敗，特來相助，不意此處相逢，實為萬幸。」崇應彪馬上亦欠背稱謝：「叔父，有勞遠涉。」黑虎曰：「小弟此來，與長兄合兵，復往冀州；弟自有處。」彼時大家合兵一處。崇黑虎只有三千飛虎兵在先，後隨二萬有餘，人馬復到冀州城下安營。曹州兵在先，吶喊叫戰。
冀州報馬飛報蘇護：「今有曹州崇黑虎兵至城下，請爺軍令定奪。」蘇護聞報，低頭默默無語；半晌，言曰：「黑虎武藝精通，曉暢玄理，滿城諸將皆非對手，如之奈何？」左右諸將聽護之言，不知詳細。只見長子全忠上前日：「『兵來將當，水來土壓』，諒一崇黑虎有何懼哉！」護曰：「汝年少不諳事體，自負英勇；不知黑虎曾遇異人傳授道術，百萬軍中取上將首級，如探囊中之物。不可輕覷。」全忠大叫曰：「父親長他銳氣，滅自己威風。孩兒此去，不生擒黑虎，誓不回來見父親之面！」護曰：「汝自取敗，勿生後悔。」全忠那裏肯住，翻身上馬，開放城門，一騎當先，厲聲高叫：「探馬的！與我報進中軍，叫崇黑虎與我打話！」
藍旗忙報與二位主帥得知：「外有蘇全忠討戰。」黑虎暗喜曰：「吾此來一則為長兄兵敗；二則為蘇護解圍，以全吾友誼交情。」令左右備坐騎，即翻身來至軍前。見全忠馬上耀武揚威。黑虎曰：「全忠賢侄，你可回去，請你父親出來，我自有話說。」全忠乃年幼之人，不諳事體，又聽父親說黑虎梟勇，焉肯善回，乃大言曰：「崇黑虎，我與你勢成敵國，我父親又與你論甚交情！速倒戈退收軍，饒你性命；不然悔之晚矣！」黑虎大怒曰：「小畜生焉敢無禮！」舉湛金斧劈面砍來。全忠將手中戟急架相還。獸馬相交，一場惡戰。怎見得：二將陣前尋鬥賭，兩下交鋒誰敢阻。這個似搖頭獅子下山崗；那個如擺尾狻猊尋猛虎。這一個興心要定錦乾坤；那一個實意欲把江山補。從來惡戰幾千番，不似將軍多英武。
二將大戰冀州城下。蘇全忠不知崇黑虎幼拜截教真人為師，秘授一個葫蘆，背伏在脊背上，有無限神通。全忠只倚平生勇猛，又見黑虎用的是短斧，不把黑虎放在心上，眼底無人，自逞己能，欲要擒獲黑虎，遂把平日所習武藝盡行使出。戟有尖有咎，九九八十一進步，七十二開門，騰、挪、閃、賺、遲、速、收、放。怎見好戟：能工巧匠費經營，老君爐裹煉成兵，造出一根銀尖戟，安邦定國正乾坤。黃旛展三軍害怕，豹尾動戰將心驚，沖行營猶如大蟒，踏大寨虎蕩羊群。休言鬼哭與神嚎，多少兒郎輕喪命。全憑此寶安天下，晝戟長旛定太平。
蘇全忠使盡平生精力，把崇黑虎殺了一身冷汗。黑虎歎曰：「蘇護有子如此，可謂佳兒。真是將門有種！」黑虎把斧一愰，撥馬便走。就把蘇全忠在馬上笑了一個腰軟骨酥：「若聽俺父親之言，竟為所誤。誓拿此人，以滅我父之口。」放馬趕來，那裹肯捨。緊走緊趕，慢走慢追。全忠定要成功，往前趕有多時，黑虎聞腦後金鈴響處，回頭見全忠趕來不捨，忙把脊梁上紅葫蘆頂揭去，念念有詞。只見葫蘆裹邊一道黑煙冒出，化開如網羅，大小黑煙中有「噫啞」之聲，遮天映日飛來，乃是鐵嘴神鷹，張開口，劈面咬來。全忠只知馬上英雄，那曉得黑虎異術？急展戟護其身面。坐下馬早被神鷹一嘴，把眼啄了。那馬跳將起來，把蘇全忠跌了個金冠倒掛，鎧甲離鞍，撞下馬來。黑虎傳令：「拿了！」眾軍一擁向前，把蘇全忠綁縛二臂。黑虎掌得勝鼓回營，轅門下馬。探馬報崇侯虎：「二老爺得勝，生擒反臣蘇全忠，轅門聽令。」侯虎傳令：「請！」黑虎上帳，見侯虎，口稱：「長兄，小弟擒蘇全忠已至轅門。」侯虎喜不自勝，傳令：「推來！」不一時把全忠推至帳前。蘇全忠立而不跪。侯虎大罵曰：「賊子，今已被擒，有何理說？尚敢倔強抗禮！前夜五崗鎮那樣英雄，今日惡貫滿盈，推出斬首示眾！」全忠厲聲大罵曰：「要殺就殺，何必作此威福！我蘇全忠視死輕如鴻毛，只不忍你一班奸賊，蠱惑聖聰，陷害萬民，將成湯基業被你等斷送了。但恨不能生啖你等之肉耳！」侯虎大怒，駕日：「黃口孺子！今已被擒，尚敢簧舌！」速令：「推出斬之！」方欲行刑，轉過崇黑虎言曰：「長兄暫息雷霆。蘇全忠被擒，雖則該斬，奈他父子皆係朝廷犯官，前聞旨意拿解朝歌，以正國法。況護有女妲己，姿貌甚美，倘天子終有憐惜之意，一朝赦其不臣之罪，那時不歸罪于我等？是有功而反無功也。且姬伯未至，我兄弟何苦任其咎。不若且將全忠囚禁後營，破了冀州，擒護滿門，解人朝歌，請旨定奪，方是上策。」侯虎曰：「賢弟之言極善。只是好了這反賊耳。」傳令：「設宴，與你二爺賀功。」按下不表。
且言冀州探馬報與蘇護：「長公子出陣被擒。」護曰：「不必言矣。此子不聽父言，自恃己能，今日被擒，理之當然。但吾為豪傑一場，今親子被擒，強敵壓境，冀州不久為他人所有，卻為何來！只因生了妲己，昏君聽信讒佞，使我滿門受禍，黎庶遭殃，這都是我生此不肖之女，以遭此無窮之禍耳。倘久後此城一破，使我妻女擒往朝歌，露面拋頭，尸骸殘暴，惹天下諸侯笑我為無謀之輩；不若先殺其妻女，然後自刎，庶幾不失丈夫之所為。」蘇護帶十分煩惱，仗劍走進後廳，只見小姐妲己，盈盈笑臉，微吐朱唇，口稱：「爹爹，為何提劍進來？」蘇護一見妲己，乃親生之女，又非讎敵，此劍焉能舉的起。蘇護不覺含淚點頭言曰：「冤家！為你，兄被他人所擒，城被他人所困，父母被他人所殺，宗廟被他人所有，生了你一人，斷送我蘇氏一門！」正感歎間，只見左右擊雲板，「請老爺升殿。崇黑虎索戰。」護傳令：「各城門嚴加防守，准備攻打。」崇黑虎有異術，誰敢拒敵。急令眾將上城，支起弓弩，架起信砲、灰瓶、滾木之類，一應完全。
黑虎在城下暗想：「蘇兄，你出來與我商議，方可退兵；為何懼我，反不出戰？這是何說。」沒奈何，暫且回兵。探馬報與侯虎。侯虎道：「請。」黑虎上帳坐下，就言蘇護閉門不出。侯虎曰：「可架雲梯攻打。」黑虎曰：「不必攻打，徒費心力。今只困其糧道，使城內百姓不能得接濟，則此城不攻自破矣。長兄可以逸待勞，俟西伯侯兵來，再作區處。」按下不題。
且言蘇護在城內，並無一籌可展，一路可投，真為束手待斃。正憂悶間，忽聽來報：「啟君侯，督糧官鄭倫候令。」護歎曰：「此糧雖來，實為無益。」急叫：「令來。」鄭倫到滴水簷前，欠背行禮畢。倫曰：「末將路聞君侯反商，崇侯奉旨征討，因此上未將心懸兩地，星夜奔回。但不知君侯勝負如何？」蘇護曰：「昨因朝商，昏君聽信讒言，欲納吾女為妃；吾以正言諫諍，致觸昏君，便欲問罪。不意費、尤二人將計就計，赦吾歸國，使吾自進其女。吾因一時暴躁，題詩反商。今天子命崇侯虎伐吾，連贏他二三陣，損軍折將，大獲全勝。不意曹州崇黑虎將吾子全忠拿去。吾想黑虎身有異術，勇貫三軍，吾非敵手。今天下諸侯八百，我蘇護不知往何處投托？自思至親不過四人，長子今已被擒，不若先殺其妻女，然後自盡，庶不使天下後世取笑。汝眾將可收拾行裝，投往別處，任諸公自為成立耳。」蘇護言罷，不勝悲泣。鄭倫聽言，大叫曰：「君侯今日是醉了？迷了？痴了？何故說出這等不堪言語！天下諸侯有名者：西伯姬昌，東伯姜桓楚，南伯鄂崇禹，總八百鎮諸侯，一齊都到冀州，也不在我鄭倫眼角之內。何苦自視卑弱如此？末將自幼相從君侯，荷蒙提挈，玉帶垂腰，末將愿效駑駘，以盡犬馬。」蘇護聽倫之言，對眾將曰：「此人催糧，路逢邪氣，口裏亂談。且不但天下八百鎮諸侯，只這崇黑虎曾拜異人，所傳道術，神鬼皆驚，胸藏韜略，萬人莫敵，你如何輕視此人？」只見鄭倫聽罷，按劍大叫曰：「君侯在上，末將不生擒黑虎來見，把項上首級納于眾將之前！」言罷，不由軍令，翻身出府，上了火眼金睛獸，使兩柄降魔杵，放跑開城，排開三千烏鴉兵，像一塊烏雲捲地。及至營前，厲聲高叫曰：「只叫崇黑虎前來見我！」
崇營探馬報入中軍：「啟二位老爺，冀州有一將請二爺答話。」黑虎欠身，「小弟一往。」調本部三千飛虎兵，一對旗旛開處，黑虎一人當先。見冀州城下有一簇人馬，按北方壬癸水，如一片烏雲相似。那一員將，面如紫棗，鬚似金針，帶九雲烈焰冠，大紅袍，金鎖甲，玉束帶，騎火眼金睛獸，兩根降魔杵。鄭倫見崇黑虎裝束稀奇：帶九雲四獸冠，大紅袍，連環鎧，玉束帶，也是金睛獸，兩柄湛金斧。黑虎認不得鄭倫，叫曰：「冀州來將通名！」倫曰：「冀州督糧上將鄭倫也。汝莫非曹州崇黑虎？擒我主將之子，自恃強暴，可速獻出我主將之子，下馬受縛。若道半字，立為齏粉！」崇黑虎大怒，罵曰：「好匹夫！蘇護違犯天條，有碎骨粉軀之禍；你皆是反賊逆黨，敢如此大膽，妄出浪言！」催開坐下獸，手中斧飛來，直取鄭倫。鄭倫手中杵急架相還。二獸相迎，一場大戰。但見：兩陣咚咚發戰鼓，五采旛幢空中舞。三軍吶喊助神威，慣戰兒郎持弓弩。二將齊縱金睛獸，四臂齊舉斧共杵。這一個怒發如雷烈焰生；那一個自小生來性情鹵。這一個面如鍋底赤鬚長；那一個臉似紫棗紅霞吐。這一個蓬萊海島斬蛟龍；那一個萬仞山前誅猛虎。這一個崑崙山上拜明師；那一個八卦爐邊參老祖。這一個學成武藝去整江山；那一個秘授道術把乾坤補。自來也見將軍戰，不似今番杵對斧。
二獸相交，只殺的紅雲慘慘，白霧霏霏。兩家棋逢對手，將遇作家，來往有二十四五回合。鄭倫見崇黑虎脊背上背一紅葫蘆，鄭倫自思：「主將言此人有異人傳授秘術，即此是他法術。常言道：『打人不過先下手。』」──鄭倫也曾拜西崑崙度厄真人為師。真人知道鄭倫「封神榜」上有名之士，特傳他竅中二氣，吸人魂魄。凡與將對敵，逢之即擒。故此著他下山投冀州，掙一條玉帶，享人間福祿。──今日會戰，鄭倫手中杵在空中一愰，後邊三千烏鴉兵一聲喊，行如長蛇之勢，人人手拿撓鉤，個個橫拖鐵索，飛雲閃電而來。黑虎觀之，如擒人之狀。黑虎不知其故。只見鄭倫鼻竅中一聲響如鐘聲，竅中兩道白光噴將出來，吸人魂魄。崇黑虎耳聽其聲，不覺眼目昏花，跌了個金冠倒躅，鎧甲離鞍，一對戰靴空中亂舞。烏鴉兵生擒活捉，繩縛二臂。黑虎半晌方甦，定睛看時，已被綁了。黑虎怒曰：「此賊好賺眼法！如何不明不白，將我擒獲？」只見兩邊掌得勝鼓進城。詩曰：海島名師授秘奇，英雄猛烈世應稀。神鷹十萬全無用，方顯男兒語不移。」
且言蘇護正在殿上，忽聽得城外鼓響，嘆曰：「鄭倫休矣！」心甚遲疑。只見探馬飛報進來：「啟老爺：鄭倫生擒崇黑虎，請令定奪。」蘇護不知其故，心下暗想：「倫非黑虎之敵手，如何反為所擒？」急傳令：「令來。」倫至殿前，將黑虎被擒訴說一遍。只見眾士卒把黑虎簇擁至階前。護急下殿，叱退左右，親釋其縛；跪下言曰：「護今得罪天下，乃無地可容之犯臣。鄭倫不諳事體，觸犯天威，護當死罪！」崇黑虎答曰：「仁兄與弟，一拜之交，未敢忘義。今被部下所擒，愧身無地！又蒙厚禮相看，黑虎感恩非淺！」蘇護尊黑虎上坐，命鄭倫眾將來見。黑虎曰：「鄭將軍道術精奇，今遇所擒，使黑虎終身悅服。」護令設宴，與黑虎二人歡飲。護把天子欲進女之事一一對黑虎訴了一遍。黑虎曰：「小弟此來，一則為兄失利，二則為仁兄解圍，不期令郎年紀幼小，自恃剛強，不肯進城請仁兄答話，因此被小弟擒回在後營，此小弟實為仁兄也。」蘇護謝曰：「此德此情，何敢有忘！」
不言二侯城內飲酒，單言報馬進轅門來報：「啟老爺：二爺被鄭倫擒去，未知凶吉，請令定奪。」侯虎自思：「吾弟自有道術，為何被擒？」其時略陣官言：「二爺與鄭倫正戰之間，只見鄭倫把降魔杵一擺，三千烏鴉兵一齊而至；只見鄭倫鼻子裏兩道白光出來，如鐘聲響亮，二爺便撞下馬來，故此被擒。」侯虎聽說，驚曰：「世上如何有此異術？再差探馬，打聽虛實。」言未畢，報：「西伯侯差官轅門下馬。」侯虎心中不悅，分咐：「令來。」只見散宜生素服角帶，上帳行禮畢，「卑職散宜生拜見君侯。」侯虎曰：「大夫，你主公為何偷安，竟不為國，按兵不動，違避朝廷旨意？你主公甚非為人臣之禮。今大夫此來，有何說話？」宜生答曰：「我主公言：兵者凶器也，」人君不得已而用之。今因小事，勞民傷財，驚慌萬戶，所過州府縣道，調用一應錢糧，路途跋涉，百姓有征租榷稅之擾，軍將有披堅執銳之苦，因此我主公使卑職下一紙之書，以息烽煙，使蘇護進女王廷，各罷兵戈，不失一殿股肱之意。如護不從，大兵一至，勦叛除奸，罪當滅族。那時蘇護死而無悔。」侯虎聽言，大笑曰：「姬伯自知違避朝廷之罪，特用此支吾之辭，以來自釋。吾先到此，損將折兵，惡戰數場；那賊焉肯見一紙之書而獻女也。吾且看大夫往冀州見蘇護如何。如不依允，看你主公如何回旨？你且去！」宜生出營上馬，逕到城下叫門：「城上的，報與你主公，說西伯侯差官下書。」城上士卒急報上殿：「啟爺：西伯侯差官在城下，口稱上書。」蘇護與崇黑虎飲酒末散，護曰：「姬伯乃西岐之賢人，速令開城，請來相見。」不一時，宜生到殿前行禮畢。護曰：「大夫今到敝郡，有何見諭？」宜生曰：「卑職今奉西伯侯之命，前月君候怒題反詩，得罪天子，當即敕命起兵問罪。我主公素知君侯忠義，故此按兵未敢侵犯。今有書上達君侯，望君侯詳察施行。」宜生錦囊取書，獻與蘇護。護接書開拆。書曰：「西伯侯姬昌百拜冀州君侯蘇公麾下：昌聞：『率土之濱，莫非王臣。』今天子欲選豔妃，凡公卿士庶之家，豈得隱匿。今足下有女淑德，天子欲選入宮，自是美事。足下竟與天子相抗，是足下忤君。且題詩午門，意欲何為？足下之罪，已在不赦。足下僅知小節，為愛一女，而失君臣大義。昌素聞公忠義，不忍坐視，特進一言，可轉禍為福，幸垂聽焉。且足下若進女王廷，實有三利：女受宮闈之寵，父享椒房之貴，官居國戚，食祿千鍾，一利也；冀州永鎮，滿宅無驚，二利也；百姓無塗炭之苦，三軍無殺戮之慘，三利也。公若執迷，三害目下至矣：冀州失守，宗社無存，一害也。骨肉有族滅之禍，二害也；軍民遭兵燹之災，三害也。大丈夫當捨小節而全大義，豈得效區區無知之輩以自取滅亡哉。昌與足下同為商臣，不得不直言上瀆，幸賢侯留意也。草草奉聞，立候裁決。謹啟。」
蘇護看畢，半晌不言，只是點頭。宜生見護不言，乃曰：「君侯不必猶豫。如允，以一書而罷兵戈；如不從，卑職回覆主公，再調人馬。無非上從天命，中和諸侯，下免三軍之苦。此乃主公一段好意，君侯何故緘口無語。乞速降號令，以便施行。」蘇護聞言，對崇黑虎曰：「賢弟，你來看一看，姬伯之書，實是有理，果是真心為國為民，乃仁義君子也。敢不如命！」於是命酒管待散宜生於館舍。次日修書贈金帛，令先回西岐：「我隨後便進女朝商贖罪。」宜生拜辭而去。真是一封書抵十萬之師，有詩為證，詩曰：舌辨懸河匯百川，方知君義與臣賢。數行書轉蘇侯意，何用三軍枕戟眠？
蘇護送散宜生回西岐，與崇黑虎商議：「姬伯之言甚善，可速整行裝，以便朝商，毋致遲遲，又生他議。」二人欣喜。不知其女如何，且聽下回分解。

[book_title]恩州驛狐狸死妲己
天下荒荒起戰場，致生讒佞亂家邦。忠言不聽商容諫，逆語惟知費仲良。色納狐狸友琴瑟，政由豺虎逐鸞凰。甘心亡國為污下，贏得人間一捏香。
話說宜生接了回書，竟往西岐。不題。
且說崇黑虎上前言曰：「仁兄大事已定，可作速收拾行裝，將令愛送進朝歌，遲恐有變。小弟回去，放令郎進城。我與家兄收兵回國，具表先達朝廷，以便仁兄朝商謝罪。不得又有他議，致生禍端。」蘇護曰：「蒙賢弟之愛，與西伯之德，吾何愛此一女而自取滅亡哉。即時打點無疑，賢弟放心。只是我蘇護止此一子，被令兄囚禁行營，賢弟可速放進城，以慰老妻懸望。舉室感德不淺！」黑虎道：「仁兄寬心，小弟出去，即時就放他來，不必罣念。」二人彼此相謝。出城，行至崇侯虎行營。兩邊來報：「啟老爺：二老爺已至轅門。」侯虎急傳令：「請！」黑虎進營，上帳坐下。侯虎曰：「西伯侯姬昌好生可惡！今按兵不舉，坐觀成敗。昨遣散宜生來下書，說蘇護進女朝商，至今未見回報。賢弟被擒之後，吾日日差人打聽，心甚不安。今得賢弟回來，不勝萬千之喜！不知蘇護果肯朝王謝罪？賢弟自彼處來，定知蘇護端的，幸道其詳。」黑虎厲聲大叫曰：「長兄，想我兄弟二人，自始祖一脈，相傳六世，俺兄弟係同胞一本，古語有言：『一樹之果，有酸有甜；一母之子，有愚有賢。』長兄，你聽我說：蘇護反商，你先領兵征伐，故此損折軍兵。你在朝廷也是一鎮大諸侯，你不與朝廷幹些好事，專誘天子近於佞臣，故此天下人人怨惡你。五萬之師總不如一紙之書，蘇護已許進女朝王謝罪。你折兵損將，愧也不愧？辱我崇門。長兄，從今與你一別，我黑虎再不會你！兩邊的，把蘇公子放了！」兩邊不敢違令，放了全忠，上帳謝黑虎曰：「叔父天恩，赦小侄再生，頂戴不盡。」崇黑虎曰：「賢侄可與令尊說，叫他速收拾朝王，毋得遲滯。我與他上表，轉達天子，以便你父子進朝謝罪。」全忠拜謝出營，上馬回冀州。不題。
崇黑虎怒發如雷，領了三千人馬，上了金睛獸，自回曹州去了。
且言崇侯虎愧莫敢言，只得收拾人馬，自回本國，具表請罪。不題。
單言蘇全忠進了冀州，見了父母，彼此感慰畢。護曰：「姬伯前日來書，真是救我蘇氏滅門之禍。此德此恩，何敢有忘！我兒，我想君臣之義至重，君叫臣死，不敢不死，我安敢惜一女，自取敗亡哉。今只得將你妹子進往朝歌，面君贖罪。你可權鎮冀川，不得生事擾民。我不日就回。」全忠拜領父言。蘇護隨進內，對夫人楊氏將「姬伯來書勸我朝王」一節細說一遍。夫人放聲大哭。蘇護再三安慰。夫人含淚言曰：「此女生來嬌柔，恐不諳侍君之禮，反又惹事。」蘇護曰：「這也沒奈何，只得聽之而已。」夫妻二人不覺傷感一夜。
次日，點三千人馬，五百家將，整備氈軍，令妲己梳粧起程。妲己聞令，淚下如雨，拜別母親、長兄，婉轉悲啼，百千嬌媚，真如籠煙芍藥，帶雨梨花。子母怎生割捨。只見左右侍兒苦勸，夫人方哭進府中，小姐也含淚上車。兄全忠送至五里而回。蘇護壓後，保妲己前進。只見前面打兩桿貴人旗旛，一路上饑餐渴飲，朝登紫陌，暮踐紅麈，過了些綠楊古道，紅杏園林，見了些啼鴉喚春，杜鵑叫月。在路行程非止一兩日，逢州過縣，涉水登山。那日抵暮，已至恩州。只見恩州驛驛丞接見。護曰：「驛丞，收拾廳堂，安置貴人。」驛丞曰：「啟老爺：此驛三年前出一妖精，以後凡有一應過往老爺，俱不在裏面安歇。可請貴人權在行營安歇，庶保無虞。不知老爺尊意如何？」蘇護大喝曰：「天子貴人，豈懼甚麼邪魅。況有館驛，安得停居行營之禮！快去打掃驛中廳堂住室，毋得遲誤取罪！」驛丞忙叫眾人打點廳堂內室，準備鋪陳，注香灑掃，一色收拾停當，來請貴人。蘇護將妲己安置在後面內室裏，有五十名侍兒在左右奉侍。將三千人馬俱在驛外邊圍繞；五百家將在館驛門首屯劄。蘇護正在廳上坐著，點上蠟燭。蘇護暗想：「方纔驛丞言此處有妖怪，此乃皇華駐節之所，人煙湊集之處，焉有此事？然亦不可不防。」將一根豹尾鞭放在案桌之旁，剔燈展玩兵書。只聽得恩州城中戍鼓初敲，已是一更時分。蘇護終是放心不下，乃手提鐵鞭，悄步後堂，於左右室內點視一番；見諸侍兒并小姐寂然安寢，方纔放心；復至廳上再看兵書，不覺又是二更。不一時，將交三鼓，可煞作怪，忽然一陣風響，透人肌膚，將燈滅而復明。怎見得：非干虎嘯，豈是龍吟。淅凜凜寒風撲面，清冷冷惡氣侵人，到不能開花謝柳，多暗藏水怪山精。悲風影裏露雙睛，一似金燈在慘霧之中；黑夜叢中探四爪，渾如鋼鉤出紫霞之外；尾擺頭搖如狴犴；猙獰雄猛似狻猊。
蘇護被這陣怪風吹得毛骨聳然。心下正疑惑之間，忽聽後廳侍兒一聲喊叫：「有妖精來了！」蘇護聽說後邊有妖精，急忙提鞭在手，搶進後廳，左手執燈，右手執鞭，將轉大廳背後，手中燈已被妖風撲滅。蘇護急轉身，再過大廳，急叫家將取進燈火來時，復進後廳，只見眾侍兒慌張無措。蘇護急到妲己寢榻之前，用手揭起幔帳，問曰：「我兒，方纔妖氣相侵，你曾見否？」妲己答曰：「孩兒夢中聽得侍兒喊叫『妖精來了』，孩兒急待看時，又見燈光，不知是爹爹前來，並不曾看見甚麼妖怪。」護曰：「這個感謝天地庇佑，不曾驚嚇了你，這也罷了。」護復安慰女兒安息，自己巡視，不敢安寢。──不知這個回話的乃是千年狐狸，不是妲己。方纔滅燈之時，再出廳前取得燈火來，這是多少時候了，妲己魂魄已被狐狸吸去，死之久矣；乃借體成形，迷惑紂王，斷送他錦繡江山。此是天數，非人力所為。有詩為證：恩州驛內怪風驚，蘇護提鞭撲滅燈。二八嬌容今已喪，錯看妖魅當親生。」
蘇護心慌，一夜不曾著枕：「幸喜不曾驚了貴人，托賴天地祖宗庇佑；不然又是欺君之罪，如何解釋。」等待天明，離了恩州驛，前往朝歌而來。曉行夜住，饑餐渴飲，在路行程，非止一日。渡了黃河，來至朝歌，按下營寨。蘇護先差官進城，用「腳色」見武成王黃飛虎。飛虎見了蘇護進女贖罪文書，忙差龍環出城，吩咐蘇護，把人馬劄在城外，令護同女進城，到金亭館驛安置。
當時權臣費仲、尤渾見蘇護又不先送禮物，歎曰：「這逆賊，你雖則獻女贖罪，天子之喜怒不測，凡事俱在我二人點綴，其生死存亡，只在我等掌握之中，他全然不理我等，甚是可惡！」
不講二人懷恨，且言紂王在龍德殿，有隨侍官啟駕：「費仲候旨。」天子命：「傳宣。」只見費仲進朝，稱呼禮畢，俯伏奏曰：「今蘇護進女，已在都城候旨定奪。」紂王聞奏，大怒曰：「這匹夫，當日強辭亂政，朕欲置於法，賴卿等諫止，赦歸本國；豈意此賊題詩午門，欺藐朕躬，殊屬可恨。明日朝見，定正國法，以懲欺君之罪。」費仲乘機奏曰：「天子之法，原非為天子而重，乃為萬姓而立。今叛臣賊子不除，是為無法。無法之朝，為天下之所棄。」王曰：「卿言極善。明日朕自有說。」費仲退散已畢。次日天子登殿，鐘鼓齊鳴，文武侍立。但見：銀燭朝天紫陌長，禁城春色曉蒼蒼。池邊弱柳垂青瑣，百轉流鶯繞建章。劍佩風隨鳳池步；衣冠身惹御爐香。共沐恩波鳳池上，朝朝染翰侍君王。
天子陞殿，百官朝賀畢。王曰：「有奏章者出班，無事且散。」言未畢，午門官啟駕：「冀州侯蘇護候旨午門，進女請罪。」王命：「傳旨宣來。」蘇護身服犯官之服，不敢冠冕衣裳，來至丹墀之下俯伏，口稱：「犯臣蘇護，死罪！死罪！」王曰：「冀州蘇護，你題反詩午門，『永不朝商』，及至崇侯虎奉敕問罪，你尚拒敵天兵，損壞命官軍將，你有何說，今又朝君！「著隨侍官：」拿出午門梟首，以正國法！」言未畢，只見首相商容出班諫曰：「蘇護反商，理當正法；但前日西伯侯姬昌有本，令蘇護進女贖罪，以完君臣大義。今蘇護既尊王法，進女朝王贖罪，情有可原。且陛下因不進女而致罪，今已進女而又加罪，甚非陛下本心。乞陛下憐而赦之。」紂王猶豫未定，有費仲出班奏曰：「丞相所奏，望陛下從之。且宣蘇護女妲己朝見。如果容貌出眾，禮度幽閒，可任役使，陛下便赦蘇護之罪；如不稱聖意，可連女斬於市曹，以正其罪。庶陛下不失信於臣民矣。」王曰：「卿言有理。」──看官：只因這費仲一語，將成湯六百年基業送與他人。這且不題。但言──紂王命隨侍官：「宣妲己朝見。」妲己進午門，過九龍橋，至九間殿滴水簷前，高擎牙笏，進禮下拜，口稱萬歲。紂王定睛觀看，見妲己烏雲疊鬢，杏臉桃腮，淺淡春山，嬌柔柳腰，真似海棠醉日，梨花帶雨，不亞九天仙女下瑤池，月裏嫦娥離玉闕。妲己啟朱唇似一點櫻桃，舌尖上吐的是美孜孜一團和氣，轉秋波如雙彎鳳目，眼角裏送的是嬌滴滴萬種風情。口稱：「犯臣女妲己願陛下萬歲，萬歲，萬萬歲！」只這幾句，就把紂王叫的魂遊天外，魄散九霄，骨軟筋酥，耳熱眼跳，不知如何是好。當時紂王起立御案之旁，命：「美人平身。」令左右宮妃：「挽蘇娘娘進壽仙宮，候朕躬回宮。」忙叫當駕官傳旨：「赦蘇護滿門無罪，聽朕加封：官還舊職，國戚新增，每月加俸二千擔。顯慶殿筵宴三日，眾百官首相慶賀皇親，誇官三日。文官二員、武官三員送卿榮歸故地。」蘇護謝恩，兩班文武見天子這等愛色，都有不悅之意，奈天子起駕還宮，無可諍諫，只得都到顯慶殿陪宴。
不言蘇護進女榮歸：天子同妲己在壽仙宮筵宴，當夜成就鳳友鸞交，恩愛如同膠漆。紂王自進妲己之後，朝朝宴樂，夜夜歡娛，朝政隳墮，章奏混淆。群臣便有諫章，紂王視同兒戲。日夜荒淫，不覺光陰瞬息，歲月如流，已是二月不曾設朝；只在壽仙宮同妲己宴樂。天下八百鎮諸侯多少本到朝歌，文書房本積如山，不能面君，其命焉能得下。眼見天下大亂。不知後事如何，且聽下回分解。

[book_title]雲中子進劍除妖
詩曰：白雲飛雨過南山，碧落蕭疏春色閒。樓閣金輝來紫霧；交梨玉液駐朱顏。花迎白鶴歌仙曲；柳拂青鸞舞翠鬟。此是仙凡多隔世，妖氛一派透天關。
不言紂王貪戀妲己，終日荒淫，不理朝政。話說終南山有一煉氣士，名曰雲中子，乃是千百年得道之仙。那日閒居無事，手攜水火花籃，意欲往虎兒崖前採藥；方纔駕雲興霧，忽見東南上一道妖氣，直沖透雲霄。雲中子打一看時，點首嗟歎：「此畜不過是千年狐狸，今假托人形，潛匿朝歌皇宮之內，若不早除，必為大患。我出家人慈悲為本，方便為門……」忙喚金霞童子：「你與我將老枯松枝取一段來，待我削一木劍，去除妖邪。」童兒曰：「何不用照妖寶劍，斬斷妖邪，永絕禍根？」雲中子笑曰：「千年老狐，豈足當我寶劍！只此足矣。」童兒取松枝與雲中子，削成木劍，吩咐童子：「好生看守洞門，我去就來。」雲中子離了終南山，腳踏祥雲，望朝歌而來。怎見得，有詩為證，詩曰：不用乘騎與駕舟，五湖四海任遨遊。大千世界須臾至，石爛松枯當一秋。
且不言雲中子往朝歌來除妖邪。只見紂王日迷酒色，旬月不朝，百姓皇皇。滿朝文武議論紛紛。內有上大夫梅伯與首相商容、亞相比干言曰：「天子荒淫，沉湎酒色，不理朝政，本積如山，此大亂之兆也。公等身為大臣，進退自有當盡的大義。況君有諍臣，父有諍子，士有諍友。下官與二位丞相俱有責焉。今日不免鳴鐘擊鼓，齊集文武，請駕臨軒，各陳其事，以力諍之，庶不失君臣大義。」商容曰：「大夫之言有理。」傳執殿官：「鳴鐘鼓請王陞殿。」紂王正在摘星樓宴樂，聽見大殿上鐘鼓齊鳴，左右奏：「請聖駕陞殿。」紂王不得已，吩咐妲己曰：「美人暫且安頓，待朕出殿就回。」妲己俯伏送駕。紂王秉圭坐輦，臨殿登座。文武百官朝賀畢。天子見二丞相抱本上殿，又見八大夫抱本上殿，與鎮國武成王黃飛虎抱本上殿。紂王連日酒色昏迷，情思厭倦，又見本多，一時如何看得盡，又有退朝之意。只見二丞相進前，俯伏奏曰：「天下諸侯本章候命。陛下何事旬月不臨大殿。日坐深宮，全不把朝綱整理，此必有在王左右迷惑聖聰者。乞陛下當以國事為重，無得仍前高坐深宮，廢弛國事，大拂臣民之望。臣聞天位惟艱，況今天心未順，水旱不均，降災下民，未有不非政治得失所致。願陛下留心邦本，痛改前轍，去讒遠色，勤政恤民；則天心效順，國富民豐，天下安康，四海受無窮之福矣。願陛下幸留意焉。」紂王曰：「朕聞四海安康，萬民樂業，止有北海逆命，已令太師聞仲剿除奸黨，此不過疥癬之疾，何足掛慮？二位丞相之言甚善，朕豈不知。但朝廷百事，俱有首相與朕代勞，自是可行，何嘗有壅滯之理。縱朕臨軒，亦不過垂拱而已，又何必嘵嘵於口舌哉。」君臣正言國事，午門官啟奏：「終南山有一煉氣士雲中子見駕，有機密重情，未敢擅自朝見，請旨定奪。」紂王自思：「眾文武諸臣還抱本伺候，如何了得。不如宣道者見朕閒談，百官自無紛紛議論，且免朕拒諫之名。」傳旨：「宣！」雲中子進午門，過九龍橋，走大道，寬袍大袖，手執拂塵，飄飄徐步而來。好齊整！但見：頭帶青紗一字巾，腦後兩帶飄雙葉，額前三點按三光，腦後雙圈分日月。道袍翡翠按陰陽，腰下雙絛王母結。腳登一對踏雲鞋，夜晚閒行星斗怯。上山虎伏地埃塵，下海蛟龍行跪接。面如傅粉一般同，唇似丹硃一點血。一心分免帝王憂，好道長，兩手補完天地缺。
道人左手攜定花籃，右手執著拂塵，近到滴水簷前，執拂塵打個稽首，口稱：「陛下，貧道稽首了。」紂王看這道人如此行禮，心中不悅，自思：「朕貴為天子，富有四海，『率土之濱，莫非王臣』，你雖是方外，卻也在朕版圖之內，這等可惡！本當治以慢君之罪，諸臣只說朕不能容物，朕且問他端的，看他如何應我？」紂王曰：「那道者從何處來？」道人答曰：「貧道從雲水而至。」王曰：「何為雲水？」道人曰：「心似白雲常自在，意如流水任東西。」紂王乃聰明智慧天子，便問曰：「雲散水枯，汝歸何處？」道人曰：「雲散皓月當空，水枯明珠出現。」紂王聞言，轉怒為喜，曰：「方纔道者見朕稽首而不拜，大有慢君之心；今所答之言，甚是有理，乃通智通慧之大賢也。」命左右：「賜坐。」雲中子也不謙讓，旁側坐下。雲中子欠身而言曰：「原來如此。天子只知天子貴，三教原來道德尊。」帝曰：「何見其尊？」雲中子曰：「聽衲子說來：但觀三教，惟道至尊。上不朝於天子；下不謁於公卿。避樊籠而隱跡，脫俗網以修真。樂林泉兮絕名絕利，隱岩谷兮忘辱忘榮。頂星冠而曜日，披布衲以長春。或蓬頭而跣足，或丫髻而幅巾。摘鮮花而砌笠，折野草以鋪茵。吸甘泉而漱齒，嚼松柏以延齡。歌之鼓掌，舞罷眠雲。遇仙客兮，則求玄問道；會道友兮，則詩酒談文。笑奢華而濁富，樂自在之清貧。無一毫之罣礙，無半點之牽纏。或三三而參玄論道，或兩兩而究古談今。究古談今兮歎前朝之興廢，參玄論道兮究性命之根因。任寒暑之更變，隨烏兔之逡巡。蒼顏返少，白發還青。攜簞瓢兮到市廛而乞化，聊以充飢；提花籃兮進山林而採藥，臨難濟人。解安人而利物，或起死以回生。修仙者骨之堅秀，達道老神之最靈。判凶吉兮明通爻象，定禍福兮密察人心。闡道法，揚太上之正教；書符籙，除人世之妖氛。謁飛神於帝闕，步罡氣於雷門。扣玄關，天昏地暗；擊地戶，鬼泣神欽。奪天地之秀氣，採日月之精華。運陰陽而煉性，養水火以胎凝。二八陰消兮若恍若惚，三九陽長兮如杳知冥。按四時而採取，煉九轉而丹成。跨青鸞直沖紫府，騎白鶴遊遍玉京。參乾坤之妙用，表道德之慇懃。比儒者兮官高職顯，富貴浮雲；比截教兮五刑道術，正果難成。但談三教，惟道獨尊。」
紂王聽言大悅：「朕聆先生此言，不覺精神爽快，如在塵世之外，真覺富貴如浮雲耳。但不知先生果住何處洞府？因何事而見朕？請道其詳。」雲中子曰：「貧道住終南山玉柱洞，雲中子是也。因貧道閒居無事，採藥於高峰，忽見妖氣貫於朝歌，怪氣生於禁闥，道心不缺，善念常隨，貧道特來朝見陛下，除此妖魅耳。」紂王笑曰：「深宮秘闕，禁闥森嚴，防維更密，又非塵世山林，妖魔從何而來？先生此來莫非錯了！」雲中子笑曰：「陛下若知道有妖魅，妖魅自不敢至矣。惟陛下不識這妖魅，他方能乘機蠱惑。久之不除，釀成大害。貧道有詩為證，詩曰：豔麗妖嬈最惑人，暗侵肌骨喪元神。若知此是真妖魅，世上應多不死身。」
紂王曰：「宮中既有妖氛，將何物以鎮之？」雲中子揭開花籃，取出松樹削的劍來，拿在手中，對紂王曰：「陛下不知此劍之妙，聽貧道道來：松樹削成名『巨闕』，其中妙用少人知。雖無寶氣沖牛斗，三日成灰妖氣離。」
雲中子道罷，將劍奉與紂王。紂王接劍曰：「此物鎮於何處？」雲中子曰：「挂在分宮樓，三日內自有應驗。」紂王隨命傳奉官：「將此劍挂在分宮樓前。」傳奉官領命而去。紂王復對雲中子曰：「先生有這等道術，明於陰陽，能察妖魅，何不棄終南山而保朕躬，官居顯爵，揚名於後世，豈不美哉！何苦甘為淡薄，沒世無聞。」雲中子謝曰：「蒙陛下不棄幽隱，欲貧道居官，貧道乃山野慵懶之夫，不識治國安邦之法，日上三竿堪睡足，裸衣跣足滿山遊。」紂王曰：「便是這等，有什麼好處？何如衣紫腰金，封妻蔭子，有無窮享用。」雲中子曰：「貧道其中也有好處：身消遙，心自在；不操戈，不弄怪；萬事忙忙付肚外。吾不思理正事而種韮，吾不思取功名如拾芥，吾不思身服錦袍，吾不思腰懸角帶，吾不思拂宰相之鬚，吾不思借君王之快，吾不思伏弩長驅，吾不思望塵下拜，吾不思養我者享祿千鍾，吾不思簇我者有人四被。小小廬，不嫌窄；舊舊服，不嫌穢。制芰荷以為衣，結秋蘭以為佩。不問天皇、地皇與人皇，不問天籟、地籟與人籟。雅懷恍如秋水同，興來猶恐天地礙。閒來一枕山中睡，夢魂要赴蟠桃會。那裏管玉兔東升，金烏西墜。」
紂王聽罷，歎曰：「朕聞先生之言，真乃清靜之客。」忙命隨侍官：「取金銀各一盤，為先生前途盤費耳。」不一時，隨侍官將紅漆端盤捧過金銀。雲中子笑曰：「陛下之恩賜，貧道無用處。貧道有詩為證。詩曰：隨緣隨分出塵林，似水如雲一片心。兩卷道經三尺劍，一條藜杖五弦琴。囊中有藥逢人度；腹內新詩遇客吟。一粒能延千載壽，漫誇人世有黃金。」
雲中子道罷，離了九間大殿，打了一稽首，大袖飄風，揚長竟出午門去了。兩邊八大夫正要上前奏事，又被一個道人來講甚麼妖魅，便耽閣了時候。紂王與雲中子談講多時，已是厭倦，袖展龍袍，起駕還宮，令百官暫退。百官無可奈何，只得退朝。
話說紂王駕至壽仙宮前，不見妲己來接見，紂王心甚不安。只見侍御官接駕。紂王問曰：「蘇美人為何不接朕？」侍御官啟陛下：「蘇娘娘偶染暴疾，人事昏沉，臥榻不起。」紂王聽罷，忙下龍輦，急進寢宮，揭起金龍幔帳，見妲己面似金枝，唇如白紙，昏昏慘慘，氣息微茫，懨懨若絕。紂王便叫：「美人，早晨送朕出宮，美貌如花，為何一時有恙，便是這等垂危！叫朕如何是好？」──看官，這是那雲中子寶劍挂在分宮樓，鎮壓的這狐狸如此模樣。倘若是鎮壓的這妖怪死了，可不保得成湯天下。也是合該這紂王江山有敗，周室將興，故此紂王終被他迷惑了。表過不題。──只見妲己微睜杏眼，強啟朱唇，作呻吟之狀，喘吁吁叫一聲：「陛下！妾身早晨送駕臨軒，午時遠迎陛下，不知行至分宮樓前候駕，猛抬頭見一寶劍高懸，不覺驚出一身冷汗，竟得此危症。想賤妾命薄緣慳，不能長侍陛下於左右，永效于飛之樂耳。乞陛下自愛，無以賤妾為念。」道罷，淚流滿面。紂王驚得半晌無言，亦含淚對妲己曰：「朕一時不明，幾為方士所誤。分宮樓所挂之劍，乃終南山煉氣之士雲中子所進，言朕宮中有妖氣，將此鎮壓，孰意竟於美人作祟。乃此子之妖術，欲害美人，故捏言朕宮中有妖氣。朕思深宮邃密之地，塵跡不到，焉有妖怪之理。大抵方士誤人，朕為所賣。」傳旨急命左右：「將那方士所進木劍，用火作速焚毀，毋得遲誤，幾驚壞美人。」紂王再三溫慰，一夜無寢。──看官：紂王不焚此寶劍，還是商家天下，只因焚了此劍，妖氣綿固深宮，把紂王纏得顛倒錯亂，荒了朝政，人離天怨，白白將天下失於西伯，此也是天意合該如此。不知焚劍如何，且聽下回分解。

[book_title]紂王無道造炮烙
詩曰：紂王無道殺忠賢，酷慘奇冤觸上天。俠烈盡隨灰燼滅；妖氛偏向禁宮旋。朝歌豔曲飛檀板；暮宿龍涎吐碧煙。取次催殘黃耇散，孤魂無計返家園。
話說紂王見驚壞了妲己，慌忙無措，即傳旨命侍御官，將此寶劍立刻焚毀。不知此劍莫非松樹削成，經不得火，立時焚盡。侍御官回旨。妲己見焚了此劍，妖光復長，依舊精神。正是，有詩為證，詩曰：火焚寶劍智何庸，妖氣依然透九重。可惜商都成畫餅，五更殘月曉霜濃。
妲己依舊侍君，擺宴在宮中歡飲。
且說此時雲中子尚不曾回終南山，還在朝歌，忽見妖光復起，沖照宮闈。雲中子點首歎曰：「我只欲以此劍鎮減妖氛，稍延成湯脈絡，孰知大數已去，將我此劍焚毀。一則是成湯合滅；二則是周國當興；三則神仙遭逢大劫；四則姜子牙合受人間富貴；五則有諸神欲討封號。罷，罷，罷，也是貧道下山一場，留下二十四字，以驗後人。」雲中子取文房四寶，留筆跡在司天臺杜太師照牆上。詩曰：「妖氛穢亂宮廷，聖德播揚西土。要知血染朝歌，戊午歲中甲子。」
雲中子題罷，逕回終南山去了。
且言朝歌百姓見道人在照牆上吟詩，俱來看念，不解其意。人煙擁擠，聚積不散。正看之間，只見太師杜元銑回朝。只見許多人圍遶府前，兩邊侍從人喝開。太師問：「甚麼事？」管府門役稟：「老爺，有一道人在照牆上吟詩，故此眾人來看。」杜太師在馬上看見，是二十四字，其意頗深，一時難解；命門役將水洗了。太師進府，將二十四字細細推詳，窮究幽微，終是莫解。暗想：「此必是前日進朝獻劍道人，說妖氣旋繞宮闈，此事倒有些著落。連日我夜觀乾象，見妖氣日盛，旋繞禁闥，定有不祥，故留此鈐記。目今天子荒淫，不理朝政；權奸蠹惑，天愁民怨，眼見興衰。我等受先帝重恩，安忍坐視？見朝中文武，個個憂思，人人危懼，不若乘此具一本章，力諫天子，盡其臣節，非是買直沽名，實為國家治亂。」杜元銑當夜修成疏章，次日至文書房，不知是何人看本。今日卻是首相商容。元銑大喜，上前見禮，叫曰：「老丞相，昨夜元銑觀司天台，妖氣纍貫深宮，災殃立見，天下事可知矣。主上國政不修，朝綱不理，朝歡暮樂，荒淫酒色，宗廟社稷所關，治亂所繫，非同小可，豈得坐視。今特具諫章，上於天子。敢勞丞相將此本轉達天庭。丞相意下如何？」商容聽言，曰：「太師既有本章，老夫豈有坐視之理。只連日天子不御殿庭，難於面奏。今日老夫與太師進內庭見駕面奏，何如？」商容進九間大殿，過龍德殿、顯慶殿、嘉善殿，再過分宮樓。商容見奉御官。奉御官口稱：「老丞相，壽仙宮乃禁闥所在，聖躬寢室，外臣不得進此！」商容曰：「我豈不知？你與我啟奏：商容候旨。」奉御官進宮啟奏：「首相商容候旨。」王曰：「商容何事進內見朕？但他雖是外官，乃三世之老臣也，可以進見。」命：「宣！」商容進宮，口稱「陛下」，俯伏階前。王曰：「丞相有甚緊急奏章，特進宮中見朕？」商容啟奏：「執掌司天台首官杜元銑，昨夜觀乾象，見妖氣照籠金闕，災殃立見。元銑乃三世之老臣，陛下之股肱，不忍坐視。且陛下何事，日不設朝，不理國事，端坐深宮，使百宮日夜憂思。今臣等不避斧鉞之誅，干冒天威，非為沽直，乞垂天聽。」將本獻上，兩邊侍御宮接本在案。紂王展開觀看：「具疏臣執掌司天台官杜元銑奏，為保國安民，靖魅除妖，以隆宗社事：臣聞國家將興，禎祥必現；國家將亡，妖孽必生。臣元銑夜觀乾象，見怪霧不祥，妖光遶於內殿，慘氣籠罩深宮。陛下前日躬臨大殿，有終南山雲中子見妖氣貫於宮闈，特進木劍，鎮壓妖魅。聞陛下火焚木劍，不聽大賢之言，致使妖氛復成，日盛一日，沖霄貫斗，禍患不小。臣切思：自蘇護進貴人之後，陛下朝綱無紀，御案生塵。丹墀下百草生芽，御階前苔痕長綠。朝政紊亂，百官失望。臣等難近天顏。陛下貪戀美色，日夕歡娛。君臣不會，如雲蔽日。何日得睹賡歌喜起之隆，再見太平天日也？臣不避斧鉞，冒死上言，稍盡臣節。如果臣言不謬，望陛下早下御音，速賜施行。臣等不勝惶悚待命之至！謹具疏以聞。」
紂王看畢，自思：「言之甚善。只因本中具有雲中子除妖之事，前日幾乎把蘇美人險喪性命，托天庇佑，焚劍方安；」今日又言妖氛在宮闈之地！」紂王回首問妲己曰：「杜元銑上書，又提妖魅相侵，此言果是何故？」妲己上前跪而奏曰：「前日雲中子乃方外術士，假捏妖言，蔽惑聖聰，搖亂萬民，此是妖言亂國；今杜元銑又假此為題，皆是朋黨惑眾，駕言生事。百姓至愚，一轉此妖言，不慌者自慌，不亂者自亂，致使百姓皇皇，莫能自安，自然生亂。究其始，皆自此無稽之言惑之也。故凡妖言惑眾者，殺無赦！」紂王曰：「美人言之極當！」傳朕旨意：把杜元銑梟首示眾，以戒妖言！」首相商容曰：「陛下，此事不可！元銑乃三世老巨，素秉忠良，真心為國，瀝血披肝，無非朝懷報主之恩，暮思酬君之德，一片苦心，不得已而言之。況且職受司天，驗照吉凶，若按而不奏，恐有司參論。今以直諫，陛下反賜其死，元銑雖死不辭，以命報君，就歸冥下，自分得其死所。只恐四百文武之中，各有不平元銑無辜受戮。望陛下原其忠心，憐而赦之。」王曰：「丞相不知，若不斬元銑，誣言終無已時，致令百姓皇皇，無有寧宇矣。」商容欲待再諫，怎奈紂王不從，令奉御官送商容出宮。奉御官逼令而行，商容不得已，只得出來。及到文書房，見杜太師俟候命下，不知有殺身之禍。旨意已下：「杜元銑妖言惑眾，拿下梟首，以正國法。」奉御官宣讀駕帖畢，不由分說，將杜元銑摘去衣服，繩纏索綁，拿出午門。
方至九龍橋，只見一位大夫，身穿大紅袍，乃梅伯也。見杜太師綁縛而來，向前問曰：「太師得何罪如此？」元銑曰：「天子失政，吾等上本內庭，言妖氣纍貫於宮中，災星立變於天下。首相轉達，有犯天顏。君賜臣死，不敢違旨。梅先生，『功名』二字，化作灰塵；數載丹心，竟成冰冷！」梅伯聽言：「兩邊的，且住了。」竟至九龍橋邊，適逢首相商容。梅伯曰：「請問丞相，杜太師有何罪犯君，特賜其死？」商容曰：「元銑本章實為朝廷，因妖氛遶於禁闕，怪氣照於宮闈。當今聽蘇美人之言，坐以『妖言惑眾，驚慌萬民』之罪。老夫苦諫，天子不從。如之奈何！」梅伯聽罷，只氣得「五靈神暴躁，三昧火燒胸」：「老丞相燮理陰陽，調和鼎鼐，奸者即斬，佞者即誅，賢者即薦，能者即褒，君正而首相無言，君不正以直言諫主。今天子無辜而殺大臣，似丞相這等鉗口不言，委之無奈，是重一己之功名，輕朝內之股肱，怕死貪生，愛血肉之微軀，懼君王之刑典，皆非丞相之所為也！」叫：「兩邊，且住了！待我與丞相面君！」梅伯攜商容過大殿，逕進內庭。
伯乃外官，及至壽仙宮門首，便自俯伏。奉御官啟奏：「商容、梅伯候旨。」王曰：「商容乃三世之老臣，進內可赦；梅伯擅進內廷，不遵國法。」傳旨：「宣！」商容在前，梅伯隨後，進宮俯伏。王問曰：「二卿有何奏章？」梅伯口稱：「陛下！臣梅伯具疏，杜元銑何事干犯國法，致於賜死？」王曰：「杜元銑與方士通謀，架捏妖言，搖惑軍民，播亂朝政，污衊朝廷。身為大臣，不思報本酬恩，而反詐言妖魅，蒙蔽欺君，律法當誅，除奸勦佞，不為過耳。」梅伯聽紂王之言，不覺厲聲奏曰：「臣聞堯王治天下，應天而順人；言聽於文官，計從於武將，一日一朝，共談安民治國之道；去讒遠色，共樂太平。今陛下半載不朝，樂於深宮，朝朝飲宴，夜夜歡娛，不理朝政，不容諫章。臣聞「君如腹心，臣如手足」，心正則手足正，心不正則手足歪邪。古語有云：『臣正君邪，國患難治。」杜元銑乃治世之忠良。陛下若斬元銑而廢先王之大臣，聽豔妃之言，有傷國家之梁棟，臣願主公赦杜元銑毫末之生，使文武仰聖君之大德。」
紂王聽言：「梅伯與元銑一黨，違法進宮，不分內外，本當與元銑一例典刑，奈前侍朕有勞，姑免其罪，削其上大夫，永不敘用！」梅伯厲聲大言曰：「昏君聽妲己之言，失君臣之義，今斬元銑，豈是斬元銑，寔斬朝歌萬民！今罷梅伯之職，輕如灰塵。這何足惜！但不忍成湯數百年基業喪於昏君之手！今聞太師北征，朝綱無統，百事混淆。昏君日聽讒佞之臣，左右蔽惑，與妲己在深宮，日夜荒淫，眼見天下變亂，臣無面見先帝於黃壤也！」紂王大怒，著奉御官：「把梅伯拿下去，用金瓜擊頂！」兩邊纔待動手，妲己曰：「妾有奏章。」王曰：「美人有何奏朕？」──「妾啟主公：人臣立殿，張眉豎目，詈語侮君，大逆不道，亂倫反常，非一死可贖者也。且將梅伯權禁囹圄，妾治一刑，杜狡臣之瀆奏，除邪言之亂正。」紂王問曰：「此刑何樣？」妲己日：「此刑約高二丈，圓八尺，上、中、下用三火門，將銅造成，如銅柱一般；裏邊用炭火燒紅。卻將妖言惑眾、利口侮君、不尊法度、無事妄生諫章、與諸般違法者，跣剝官服，將鐵索纏身，裹圍銅柱之上，只炮烙四肢筋骨，不須臾，煙盡骨消，盡成灰燼。此刑名曰『炮烙』。若無此酷刑，奸猾之臣，沽名之輩，盡玩法紀，皆不知戒懼。」紂王曰：「美人之法，可謂盡善盡美！」即命傳旨：「將杜元銑梟首示眾，以戒妖言；將梅伯禁於囹圄。」又傳旨意：「照樣造炮烙刑具，限作速完成。」首相商容觀紂王將行無道，任信妲己，竟造炮烙，在壽仙宮前歎曰：「今觀天下大事去矣！只是成湯懋敬厥德，一片小心，承天永命；豈知傳至當今天子，一旦無道。眼見七廟不守，社稷坵墟。我何忍見！」又聽妲己造炮烙之刑，商容俯伏奏曰：「臣啟陛下：天下大事已定，國家萬事康寧。老臣衰朽，不堪重任，恐失於顛倒，得罪於陛下，懇乞念臣侍君三世，數載揆席，實愧素餐，陛下雖不即賜罷斥，其如臣之庸老何。望陛下赦臣殘軀，放歸田里，得含哺鼓腹於光天之下，皆陛下所賜之餘年也。」紂王見商容辭官，不居相位，王慰勞曰：「卿雖暮年，尚自矍鑠，無奈卿苦苦固辭，但卿朝綱勞苦，數載殷懃，朕甚不忍。」即命隨侍官：「傳朕旨意，點文官二員，四表禮，送卿榮歸故里。仍著本地方官不時存問。」商容謝恩出朝。
不一時，百官俱知首相商榮致政榮歸，各來遠送。當有黃飛虎、比干、微子、箕子、微子啟、微子衍各官，俱在十里長亭餞別。商容見百官在長亭等候，只得下馬。只見七位親王，把手一舉：「老丞相今日固是榮歸，你為一國元老，如何下得這般毒意，就把成湯社稷拋棄一旁，揚鞭而去，於心安乎！」商容泣而言曰：「列位殿下，眾位先生，商容縱粉骨碎身，難報國恩，這一死何足為惜，而偷安苟免。今天子信任妲己，無端造惡，製造炮烙酷刑，拒諫殺忠，商容力諫不聽，又不能挽回聖意。不日天愁民怨，禍亂自生，商容進不足以輔君，死適足以彰過，不得已讓位待罪，俟賢才俊彥，大展經綸，以救禍亂，此容本心，非敢遠君而先身謀也。列位殿下所賜，商容立飲一杯。此別料還有會期。」乃持杯作詩一首，以誌後會之期：詩曰：「蒙君十里送歸程，把酒長亭淚已傾。回首天顏成隔世，歸來畎韮神京。丹心難化龍逄血；赤日空消夏桀名。幾度話來多悒怏，何年重訴別離情？」
商容作詩已畢，百官無不灑淚而別。商容上馬前去，各官俱回朝歌。不表。
話言紂王在宮歡樂，朝政荒亂。不一日，監造炮烙官啟奏功完。紂王大悅，問妲己曰：「銅柱造完，如何處置？」妲己命取來過目。監造官將炮烙銅柱推來：黃鄧鄧的高二丈，圓八尺，三層火門，下有二滾盤，推動好行。紂王觀之，指妲己而笑曰：「美人神傳，秘授奇法，真治世之寶！待朕明日臨朝，先將梅伯炮烙殿前，使百官知懼，自不敢阻撓新法，章牘煩擾。」一宿不題。
次日，紂王設朝，鐘鼓齊鳴，聚兩班文武朝賀已畢。武成王黃飛虎見殿東二十根大銅柱，不知此物新設何用。王曰：「傳旨把梅伯拿出！」執殿官去拿梅伯。紂王命把炮烙銅柱推來，將三層火門用炭架起，又用巨扇搧那炭火，把一根銅柱火燒的通紅。眾官不知其故。午門官啟奏：「梅伯已至午門。」王曰：「拿來！」兩班文武看梅伯垢面蓬頭，身穿縞素，上殿跪下，口稱：「臣梅伯參見陛下。」紂王曰：「匹夫！你看看此物是甚麼東西？」梅大夫觀看，不知此物，對曰：「臣不知此物。」紂王笑曰：「你只知內殿侮君，仗你利口，誣言毀罵。朕躬治此新刑，名曰：『炮烙。』匹夫！今日九間殿前炮烙你，教你筋骨成灰！使狂妄之徒，如侮謗人君者，以梅伯為例耳。」梅伯聽言，大叫，罵曰：「昏君！梅伯死輕如鴻毛，有何惜哉！我梅伯官居上大夫，三朝舊臣，今得何罪，遭此慘刑？只是可憐成湯天下，喪於昏君之手！久以後將何面目見汝之先王耳！」紂王大怒，將梅伯剝去衣服，赤身將鐵索綁縛其手足，抱住銅柱。可憐梅伯，大叫一聲，其氣已絕。只見九間殿上烙得皮膚筋骨，臭不可聞，不一時化為灰燼。可憐一片忠心，半生赤膽，直言諫君，遭此慘禍！正是：一點丹心歸大海，芳名留得萬年揚。」後人看此，有詩歎曰：血肉殘軀盡化灰，丹心耿耿燭三台。生平正直無偏黨，死後英魂亦壯哉。烈焰俱隨亡國盡，芳名多傍史官裁。可憐太白懸旗日，怎似先生歎雋才？
話說紂王將梅伯炮烙在九間大殿之前，阻塞忠良諫諍之口，以為新刑稀奇；但不知兩班文武觀見此刑，梅伯慘死，無不恐懼，人人有退縮之心，個個有不為官之意。紂王駕回壽仙宮。不表。
且言眾大臣俱至午門外，內有微子、箕子、比干對武成王黃飛虎曰：「天下荒荒，北海動搖，聞太帥為國遠征，不意天子任信妲己，造此炮烙之刑，殘害忠良，若使播揚四方，天下諸侯聞之，如之奈何！」黃飛虎聞言，將五柳長鬚撚在手內，大怒曰：「三位殿下，據我末將看將起來，此炮烙不是炮烙大臣，乃烙的是紂王江山，炮的是成湯社稷。古云道得好：『君之視臣如手足，則臣視君如腹心；君之視臣如土芥，則臣視君如寇讎。』今主上不行仁政，以非刑加上大夫，不出數年，必有禍亂。我等豈忍坐視敗亡之理？」眾官俱各各嗟歎而散，各歸府宅。
且言紂王回宮，妲己迎接聖駕。紂王下輦，攜妲己手而言曰：「美人妙策，朕今日殿前炮烙了梅伯，使眾臣俱不敢出頭強諫，鉗口結舌，唯唯而退。是此炮烙乃治國之奇寶也。」傳旨：「設宴與美人賀功。」其時笙簧雜奏，簫管齊鳴。紂王與妲己在壽仙官，百般作樂，無限歡娛，不覺樵樓鼓角二更，樂聲不息。有陣風將此樂音送到中宮，姜皇后尚未寢，只聽樂聲聒耳，問左右宮人：「這時候那裏作樂？」兩邊宮人答：「娘娘，這是壽仙宮蘇美人與天子飲宴未散。」姜皇后歎曰：「昨聞天子信妲己，造炮烙，殘害梅伯，慘不可言。我想這賤人，蠱惑聖聰，引誘人君，肆行不道。」即命乘輦：「待我往壽仙宮走一遭。」──看官，此一去，未免有娥眉見妒之意，只怕是非從此起，災禍目前生。不知後事如何，且聽下回分解。

[book_title]費仲計廢姜皇后
詩曰：紂王無道樂溫柔，日夜宣淫興未休。月光已西重進酒；清歌纔罷奏箜篌。養成暴虐三綱絕；釀就酗戕萬姓愁。諷諫難回下流性，至今餘恨鎖西樓。
話言姜皇后聽得音樂之聲，問左右，知是紂王與妲己飲宴，不覺點頭歎曰：「天子荒淫，萬民失業，此取亂之道。昨外臣諫諍，竟遭慘死，此事如何是好！眼見得成湯天下變更，我身為皇后，豈有坐視之理！」姜皇后乘輦，兩邊排列宮人，紅燈閃灼，簇擁而來，前至壽仙宮。侍駕官啟奏：「姜娘娘已到宮門候旨。」紂王更深帶酒，醉眼眸斜：「蘇美人，你當去接梓童。」妲己領旨出宮迎接。蘇氏見皇后行禮。皇后賜以平身。妲己引導姜皇后至殿前，行禮畢。紂王曰：「命左右設坐，請梓童坐。」姜皇后謝恩，坐於右首。──看官：那姜后乃紂王元配；妲己乃美人，坐不得，侍立一旁。紂王與正宮把盞。王曰：「梓童今到壽仙宮，乃朕喜幸。」命妲己：「美人著宮娥鯀捐輕敲檀板，美人自歌舞一回，與梓童賞玩。」其時鯀捐輕敲檀板，妲己歌舞起來。但見：霓裳擺動，繡帶飄揚，輕輕裙裷不沾塵，嬝嬝腰肢風折柳。歌喉嘹喨，猶如月裏奏仙音；一點硃唇，卻似櫻桃逢雨濕。尖纖十指，愰如春筍一般同；杏臉桃腮，好像牡丹初綻蕊。正是：瓊瑤玉宇神仙降，不亞嫦娥下世間。
妲己腰肢嬝娜，歌韻輕柔，好似輕雲嶺上搖風，嫩柳池塘拂水。只見鯀捐與兩邊侍兒喝采，跪下齊稱萬歲。姜皇后正眼也不看，但以眼觀鼻，鼻叩於心。
忽然紂王看見姜后如此，帶笑問曰：「御妻，光陰瞬息，歲月如流，景致無多，正宜當此取樂。如妲己之歌舞，乃天上奇觀，人間少有的，可謂真實。御妻何無喜悅之色，正顏不觀，何也？」姜皇后就此出席，跪而奏曰：「如妲己歌舞，豈是稀奇，也不是真實。」紂王曰：「此樂非奇寶，何以為奇寶也？」姜后曰：「妾聞人君有道，賤貨而貴德，去讒而遠色，此人君自省之寶也。若所謂天有寶，日月星辰；地有寶，五穀園林；國有寶，忠臣良將；家有寶，孝子賢孫。此四者，乃天地國家所有之寶也。如陛下荒淫酒色，徵歌逐技，窮奢極欲，聽讒信佞，殘殺忠良，驅逐正士，播棄黎老，昵比匪人，惟以婦言是用，此『牝雞司晨，惟家之索』。以此為寶，乃傾家喪國之寶也。妾願陛下改過弗吝，聿修厥德，親師保，遠女侍，立綱持紀，毋事宴遊，毋沉酗於酒，毋怠荒於色；日勤政事，弗自滿假，庶幾天心可回，百姓可安，天下可望太平矣。妾乃女流，不識忌諱，妄干天聽，願陛下痛改前愆，力賜施行。妾不勝幸甚！天下幸甚！」姜皇后奏罷，辭謝畢，上輦遠宮。
且言紂王已是酒醉，聽妾皇后一番言語，十分怒色：「這賤人不識抬舉！朕著美人歌舞一回，與他取樂玩賞，反被他言三語四，許多說話。若不是正宮，用金瓜擊死，方消我恨。好懊惱人也！」此時三更已盡，紂王酒已醒了。叫：「美人，方纔朕躬著惱，再舞一回，與朕解悶。」妲己跪下奏曰：「妾身從今不敢歌舞。」王曰：「為何？」妲己曰：「姜皇后深責妾身，此歌舞乃傾家喪國之物。況皇后所見甚正，妾身蒙聖恩寵眷，不敢暫離左右。倘娘娘傳出宮闈，道賤妾蠱惑聖聰，引誘天子，不行仁政，使外庭諸臣持此督責，妾雖拔髮，不足償其罪矣。」言罷淚下如雨。紂王聽罷，大怒曰：「美人只管侍朕，明日便廢了賤人，立你為皇后。朕自做主，美人勿憂。」妲己謝恩，復傳奏樂飲酒，不分晝夜。不表。
一日，朔望之辰。姜皇后在中宮，各宮嬪妃朝賀皇后。西宮黃貴妃──乃黃飛虎之妹，──馨慶宮楊貴妃俱在正宮。又見宮人來報：「壽仙宮蘇妲己候旨。」皇后傳：「宣！」妲己進宮，見姜皇后昇寶座，黃貴妃在左，楊貴妃在右，妲己進宮朝拜已畢。姜皇后特賜美人平身。妲己侍立一旁。二貴妃問曰：「這就是蘇美人？」姜后曰：「正是。」因對蘇氏責曰：「天子在壽仙宮，無分晝夜，宣淫作樂，不理朝政，法紀混淆；你並無一言規諫。迷惑天子，朝歌暮舞，沉湎酒色，拒諫殺忠，壞成湯之大典，國家之安危，是皆汝之作俑也。從今如不悛改，引君當道，仍前肆無忌憚，定以中宮之法處之！且退！」
妲己忍氣吞聲，拜謝出宮，滿面羞愧，悶悶回宮。時有鯀捐接住妲己，口稱「娘娘」。妲己進宮，坐在繡墩之上，長吁一聲。鯀捐曰：「娘娘今日朝正宮而回，為何短歎長吁？」妲己切齒曰：「我乃天子之寵妃，姜后自恃元配，對黃、楊二貴妃恥辱我不堪，此恨如何不報！」鯀捐曰：「主公前日親許娘娘為正宮，何愁不能報復？」妲己曰：「雖許，但姜后現在，如何做得？必得一奇計，害了姜后，方得妥貼；不然，百官也不服，依舊諫諍而不寧，怎得安然。你有何計可行？其福亦自不淺。」鯀捐對曰：「我等俱係女流，況奴婢不過一侍婢耳，有甚深謀遠慮。依奴婢之意，不若召一外臣，計議方妥。」妲己沉吟半晌曰：「外官如何召得進來。況且耳目甚眾，又非心腹之人，如何使得！」鯀捐曰：「明日天子幸御花園，娘娘暗傳懿旨，宣召中諫大夫費仲到宮，待奴婢吩咐他，定一妙計，若害了姜皇后，許他官居顯任，爵祿加增，他素有才名，自當用心，萬無一失。」妲己曰：「此計雖妙，恐彼不肯，奈何？」鯀捐曰：「此人亦係主公寵臣，言聽計從；況娘娘進宮，也是他舉薦。奴婢知他必肯盡力。」妲己大喜。
那日紂王幸御花園，鯀捐暗傳懿旨，把費仲宣至壽仙宮。費仲在宮門外，只見鯀捐出宮問曰：「費大夫，娘娘有密旨一封，你拿出去自拆，觀其機密，不可漏泄。若事成之後，蘇娘娘決不負大夫。宜速，不宜遲。」鯀捐道罷，進宮去了。費仲接書，急出午門，到於本宅，至密室開拆觀看：「乃妲己教我設謀，害姜皇后的重情。」看罷，沉思憂懼：「我想起來，姜皇后乃主上元配；他的父親乃東伯侯姜桓楚，鎮於東魯，雄兵百萬，麾下大將千員；長子姜文煥又勇貫三軍，力敵萬夫，怎的惹得他！若有差訛，其害非小。若遲疑不行，他又是天子寵妃。那日他若讎恨，或枕邊密語，或酒後讒言，吾死無葬身之地矣！」心下躊躕，坐臥不安，如芒刺背。沉思終日，併無一籌可展，半策可施。廳前走到廳後，神魂顛倒，如醉如痴。坐在廳上，正納悶間；只見一人，身長丈四，膀闊三停，壯而且勇，走將過去。費仲問曰：「是什麼人？」那人忙向前叩頭，曰：「小的是姜環。」費仲聞說，便問：「你在我府中幾年了？」姜環曰：「小的來時，離東魯到老爺臺下五年了。蒙老爺一向抬舉，恩德如山，無門可報。適纔不知爺爺悶坐，有失回避，望老爺恕罪。」費仲一見此人，計上心來，便叫：「你且起來，我有事用你。不知你肯用心去做否？你的富貴亦自不小。」姜環曰：「若老爺吩咐，安敢不努力前去？況小的受老爺知遇之恩，便使不的赴湯蹈火，萬死不辭。」費仲大喜，曰：「我終日沉思，無計可施，誰知卻在你身上！若事成之後，不失金帶垂腰，其福應自不淺。」姜環曰：「小的怎敢望此。求老爺吩咐，小人領命。」費仲附姜環耳上：「……這般這般，如此如此，若此計成，你我有無窮富貴。切莫漏泄，其禍非同小可！」姜環點頭，領計去了。這正是：金風未動蟬先覺，暗送無常死不知。有詩為證。詩曰：姜后忠賢報主難，孰知平地起波瀾。可憐數載鴛鴦夢，取次凋殘不忍看。
話說費仲密密將計策寫明，暗付鯀捐。鯀捐得書，密奏與妲己。妲己大喜，正宮不久可居。
一日，紂王在壽仙宮閒居無事，妲己啟奏曰：「陛下願戀妾身，旬日未登金殿，望陛下明日臨朝，不失文武仰望。」王曰：「美人所言，真是難得！雖古之賢妃聖后，豈是過哉。明日臨朝，裁決機務，庶不失賢妃美意。」──看官：此是費仲、妲己之計，豈是好意？表過不題。
次日，天子設朝，但見左右奉御保駕，出壽仙宮，鑾輿過龍德殿，至分宮樓，紅燈簇簇，香氣氤氳。正行之間，分宮樓門角旁一人，身高丈四，頭帶紮巾，手執寶劍，行如虎狼，大喝一聲，言曰：「昏君無道，荒淫酒色，吾奉主母之命，刺殺昏君，庶成湯天下不失與他人，可保吾主為君也！」一劍劈來。兩邊該多少保駕官，此人未近前時，已被眾官所獲，繩纏索綁，拿近前來，跪在地下。紂王驚而且怒，駕至大殿陞座，文武朝賀畢，百官不知其故。王曰：「宣武成王黃飛虎、亞相比干。」二臣隨出班拜伏稱臣。紂王曰：「二卿，今日陞殿，異事非常。」比干曰：「有何異事？」王曰：「分宮樓有一刺客，執劍刺朕，不知何人所使？」黃飛虎聽言大驚，忙問曰：「昨日是那一員官宿殿？」內有一人，乃是「封神榜」上有名，官拜總兵，姓魯名雄，出班拜伏：「是臣宿殿，並無奸細。此人莫非五更隨百官混入分宮樓內，故有此異變！」黃飛虎吩咐：「把刺客推來！」眾官將刺客拖到滴水之前。天子傳旨：「眾卿，誰與朕勘問明白回旨？」班中閃出一人進禮稱：「臣費仲不才，勘明回旨。」──看官，費仲原非問官，此乃做成圈套，陷害姜皇后的；恐怕別人審出真情，故此費仲討去勘問。
話說費仲拘出刺客，在午門外勘問，不用加刑，已是招成謀逆。費仲進大殿，見天子，俯伏回旨。百官不知原是設成計謀，靜聽回奏。王曰：「勘明何說？」費仲奏曰：「臣不敢奏聞。」王曰：「卿既勘問明白，為何不奏？」費仲曰：「赦臣罪，方可回旨。」王曰：「赦卿無罪。」費仲奏：「刺客姓姜名環，乃東伯侯姜桓楚家將，奉中宮姜皇后懿旨，行刺陛下，意在侵奪天位，與姜桓楚而為天子。幸宗社有靈，皇天后土庇佑，陛下洪福齊天，逆謀敗露，隨即就擒。請陛下下九卿文武，議貴議戚，定奪。」紂王聽奏，拍案大怒曰：「姜后乃朕元配，輒敢無禮，謀逆不道，還有甚麼議貴議戚？況宮弊難除，禍潛內禁，肘腋難以隄防，速著西宮黃貴妃勘問回旨！」紂王怒發如雷，駕回壽仙宮。不表。
且言諸大臣紛紛議論，難辨假真。內有上大夫楊任對武成王曰：「姜皇后貞靜淑德，慈祥仁愛，治內有法。據下官所論，其中定有委曲不明之說，宮內定有私通。列位殿下，眾位大夫，不可退朝，且聽西宮黃娘娘消息，方存定論。」百官俱在九間殿未散。
話言奉御宮承旨至中官，姜皇后接旨，跪聽宣讀。奉御官宣讀曰：　「敕曰：皇后位正中宮，德配坤元，貴敵天子，不思日夜兢惕，敬修厥德，毋忝姆懿，克諧內助，乃敢肆行大逆，豢養武士姜環，於分宮樓前行刺，幸天地有靈，大奸隨獲，發赴午門勘問，招稱：皇后與父姜桓楚同謀不道，僥倖天位。彝倫有乖，三綱盡絕。著奉御官拿送西宮，好生打著勘明，從重擬罪，毋得狥情故縱，罪有攸歸。特敕。」
姜皇后聽罷，放聲大哭道：「冤哉！冤哉！是那一箇奸賊生事，做害我這箇不赦的罪名！可憐數載宮闈，克勤克儉，夙興夜寐，何敢輕為妄作，有忝姆訓。今皇上不察來歷，將我拿送西宮，存亡未保！」姜后悲悲泣泣，淚下沾襟。奉御官同姜後來至西宮。黃貴妃將旨意放在上首，尊其國法。姜皇后跪而言曰：「我姜氏素秉忠良，皇天后土，可鑒我心。今不幸遭人陷害，望乞賢妃鑑我平日所為，替奴作主，雪此冤枉！」黃妃曰：「聖旨道你命姜環弒君，獻國與東伯侯姜桓楚，纂成湯之天下。事干重大，逆禮亂倫，失夫妻之大義，絕元配之恩情。若論情真，當夷九族！」姜后曰：「賢妃在上，我姜氏乃姜桓楚之女，父鎮東魯，乃二百鎮諸侯之首，官居極品，位壓三公，身為國戚，女為中宮，又在四大諸侯之上。況我生子殷郊，已正東宮，聖上萬歲後，我子承嗣大位；身為太后，未聞父為天子，而能令女配享太廟者也。我雖係女流，未必癡愚至此。且天下諸侯，又不止我父親一人，若天下齊興問罪之師，如何保得永久！望賢妃詳察，雪此奇冤，並無此事。懇乞回旨，轉達愚衷，此恩非淺！」話言未了，聖旨來催。黃妃乘輦至壽仙宮候旨。紂王宣黃妃進宮，朝賀畢。紂王曰：「那賤人招了不曾？」黃妃奏曰：「奉旨嚴問姜后，並無半點之私，實有貞靜賢能之德。后乃元配，侍君多年，蒙陛下恩寵，生殿下已正位東宮，陛下萬歲後，彼身為太后，有何不足，尚敢欺心，造此滅族之禍！況姜桓楚官居東伯，位至皇親，諸侯朝稱千歲，乃人臣之極品，乃敢使人行刺，必無是理。姜后痛傷於骨髓之中，啣冤於覆盆之上。即姜后至愚，未有父為天子而女能為太后、甥能承祧者也。至若棄貴而投賤，遠上而近下，愚者不為；況姜后正位數年，素明禮教者哉！妾願陛下察冤雪枉，無令元配受誣，有乖聖德。再乞看太子生母，憐而赦之。妾身幸甚！姜后舉室幸甚！」紂王聽罷，自思曰：「黃妃之言甚是明白，果無此事，必有委曲。」正在遲疑未決之際，只見妲己在旁微微冷笑。紂王見妲己微笑，問曰：「美人微笑不言，何也？」妲己對曰：「黃娘娘被姜后惑了。從來做事的人，好的自己播揚，惡的推於別人。況謀逆不道，重大事情，他如何輕意便認。且姜環是他父親所用之人，既供有主使，如何賴得過。且三宮后妃，何不攀扯別人，單指姜后，其中豈得無說。恐不加重刑，如何肯認！望陛下詳察。」紂王曰：「美人言之有理。」黃妃在旁言曰：「蘇妲己毋得如此！皇后乃天子之元配，天下之國母，貴敵至尊，雖自三皇治世，五帝為君，縱有大過，止有貶謫，並無誅斬正宮之法。」妲己曰：「法者乃為天下而立，天子代天宣化，亦不得以自私自便，況犯法無尊親貴賤，其罪一也。陛下可傳旨：如姜后不招，剜去他一目。眼乃心之苗，他懼剜目之苦，自然招認。使文武知之，此亦法之常，無甚苛求也。」紂王曰：「妲己之言是也。」
黃貴妃聽說欲剜姜后目，心甚著忙，只得上輦回西宮；下輦見姜后，垂淚頓足曰：「我的皇娘，妲己是你百世冤家！君前獻妒忌之言，如你不認，即剜你一目。可依我，就認了罷！歷代君王，並無將正宮加害之理，莫非貶至不遊宮便了。」姜后泣而言曰：「賢妹言雖為我，但我生平頗知禮教，怎肯認此大逆之事，貽羞於父母，得罪於宗社。況妻刺其夫，有傷風化，敗壞綱常，令我父親作不忠不義之奸臣，我為辱門敗戶之賤輩，惡名千載，使後人言之切齒，又致太子不得安於儲位，所關甚巨，豈可草率冒認。莫說剜我一目，便投之於鼎鑊，萬剮千錘，這是生前作孽今生報，豈可有乖大義。古云『粉骨碎身俱不懼，只留清白在人間』，……」言未了，聖旨下：「如姜后不認，即去一目！」黃妃曰：「快認了罷！」姜后大哭曰：「縱死，豈有冒認之理？」奉御官百般逼迫，容留不得，將姜皇后剜去一目，血染衣襟，昏絕於地。黃妃忙教左右宮人扶救，急切未醒。可憐！有詩為證，詩曰：剜目飛災禍不禁，只因規諫語相侵。早知國破終無救，空向西宮血染襟。
黃貴妃見姜后遭此慘刑，淚流不止。奉御官將剜下來血滴滴一目盛貯盤內，同黃妃上輦來回紂王。黃妃下輦進宮。紂王忙問曰：「那賤人可曾招成？」黃妃奏曰：「姜后並無此情，嚴究不過，受剜目屈刑，怎肯失了大節？奉旨已取一目。」黃妃將姜后一目血淋淋的捧將上來。紂王觀之，見姜后之睛，其心不忍；恩愛多年，自悔無及，低頭不語，甚覺傷情。回首責妲己曰：「方纔輕信你一言，將姜后剜去一目，又不曾招成，咎將誰委？這事俱係你輕率妄動。倘百官不服，奈何，奈何！」妲己曰：「姜后不招，百官自然有說，如何干休。況東伯侯坐鎮一國，亦要為女洗冤。此事必欲姜后招成，方免百官萬姓之口。」紂王沉吟不語，心下煎熬，似羝羊觸藩，進退兩難，良久，問妲己曰：「為今之計，何法處之方妥？」妲己曰：「事已到此，一不做，二不休，招成則安靜無說，不招則議論風生，竟無寧宇。為今之計，只有嚴刑酷拷，不怕他不認。今傳旨：令貴妃用銅斗一隻，內放炭火燒紅，如不肯招，炮烙姜后二手。十指連心，痛不可當，不愁他不承認！」紂王曰：「據黃妃所言，姜后全無此事；今又用此慘刑，屈勘中宮，恐百官他議。剜目己錯，豈可再乎？」妲己曰：「陛下差矣！事到如此，勢成騎虎，寧可屈勘姜后，陛下不可得罪於天下諸侯、合朝文武。」紂王出乎無奈，只得傳旨：「如再不認，用炮烙二手，毋得啣情掩諱！」
黃妃聽得此言，魂不附體。上輦回宮，來看姜后──可憐身倒塵埃，血染衣襟，情景慘不忍見。放聲大哭曰：「我的賢德娘娘！你前身作何惡孽，得罪於天地，遭此橫刑！」乃扶姜后而慰曰：「賢后娘娘，你認了罷！昏君意呆心毒，聽信賤人之言，必欲致你死地。如你再不招，用銅斗炮烙你二手。如此慘惡，我何忍見。」姜后血淚染面，大哭曰：「我生前罪深孽重，一死何辭！只是你替我作個證盟，就死瞑日！」言未了，只見奉御官將銅斗燒紅，傳旨曰：「如姜后不認，即烙其二手！」姜后心如鐵石，意似堅鋼，豈肯認此誣陷屈情。奉御官不由分說，將銅斗放在姜后兩手，只烙的筋斷皮焦，骨枯煙臭。十指連心，可憐昏死在地。後人觀此，不勝傷感，有詩歎曰：銅斗燒紅烈焰生，宮人此際下無情。可憐一片忠貞意，化作空流日夜鳴！
黃妃看見這等光景，兔死狐悲，心如刀絞，意似油煎，痛哭一場，上輦回宮，進宮見紂王。黃妃含淚奏曰：「慘刑酷法，嚴審數番，並無行刺真情。只怕奸臣內外相通，做害中宮，事機有變，其禍不小。」紂王聽言，大驚曰：「此事皆美人教朕傳旨勘問，事既如此，奈何奈何！」妲己跪而奏曰：「陛下不必憂慮。刺客姜環現在，傳旨著威武大將軍晁田、晁雷，押解姜環進西宮，二人對面執問，難道姜后還有推托？此回必定招認。」紂王曰：「此事甚善。」傳旨：「宣押刺客對審。」黃妃回宮。不題。話言晁田、晁雷押刺客姜環進西宮對詞。不知性命如何，且聽下回分解。

[book_title]方弼方相反朝歌
詩曰：美人禍國萬民災，驅逐忠良若草萊。擅寵誅妻夫道絕；聽讒殺子國儲灰。英雄棄主多亡去；俊彥懷才盡隱埋。可笑紂王孤注立，紛紛兵甲起塵埃。
話言晁田、晁雷押姜環至西宮跪下。黃妃曰：「姜娘娘，你的對頭來了。」姜后屈刑凌陷，一目睜開，罵曰：「你這賊子！是何人買囑你陷害我，你敢誣執我主謀弒君！皇天后土，也不祐你！」姜環曰：「娘娘役使小人，小人怎敢違旨。娘娘不必推辭，此情是實。」黃妃大怒：「姜環，你這匹夫！你見姜娘娘這等身受慘刑，無辜絕命，皇天后土，天必殺汝！」
不言黃妃勘問，且說東宮太子殷郊、二殿下殷洪弟兄正在東宮無事弈棋。只見執掌東宮太監楊容來啟：「千歲，禍事不小！」太子殷郊此時年方十四歲，二殿下殷洪年方十二歲，年紀幼小，尚貪嬉戲，竟不在意。楊容復稟曰：「千歲不要弈棋了，今禍起宮闈，家亡國破！」殿下忙問曰：「有何大事，禍及宮闈？」楊容含淚曰：「啟千歲：皇后娘娘不知何人陷害，天子怒發西宮，剜去一目，炮烙二手，如今與刺客對詞，請千歲速救娘娘！」殷郊一聲大叫；同弟出東宮，竟進西宮。進得宮來，忙到殿前。太子一見母親渾身血染，兩手枯焦，臭不可聞，不覺心酸肉顫，近前俯伏姜后身上，跪而哭曰：「娘娘為何事受此慘刑！母親，你總有大惡，正位中宮，何輕易加刑。」姜后聞子之聲，睜開一目，母見其子，大叫一聲：「我兒！你看我剜目烙手，刑甚殺戮。這個姜環做害我謀逆；妲己進獻讒言殘我手目；你當為母明冤洗恨，也是我養你一場！」言罷大叫一聲「苦死我也！」嗚咽而絕。
太子殷郊見母氣死，又見姜環跪在一旁，殿下問黃妃曰：「誰是姜環？」黃妃指姜環曰：「跪的這個惡人就是你母親對頭。」殿下大怒，只見西宮門上掛一口寶劍，殿下取劍在手：「好逆賊！你欺心行刺，敢陷害國母！」把姜環一劍砍為兩斷，血濺滿地。太子大叫曰：「我先殺妲己以報母讎！」提劍出宮，掉步如飛。晁田、晁雷見殿下執劍前來，只說殺他，不知其故，轉身就跑往壽仙宮去了。黃妃見殿下殺了姜環，持劍出宮，大驚曰：「這冤家不諳事體。」叫殷洪：「快趕回你哥哥來！說我有話說！」殷洪從命，出宮趕叫曰：「皇兄！黃娘娘叫你且回去，有話對你說！」殷郊聽言，回來進宮。黃妃日：「殿下，你忒暴躁，如今殺了姜環，人死無對，你待我也將銅斗烙他的手，或用嚴刑拷訊，他自招成，也曉得誰人主謀，我好回旨。你又提劍出宮趕殺妲己，只怕晁田、晁雷到壽仙宮見那昏君，其禍不小！」黃妃言罷，殷郊與殷洪追悔不及。
晁田、晁雷跑至宮門，慌忙傳進宮中，言：「二殿下持劍趕來！」紂王聞奏大怒：「好逆子！姜后謀逆行刺，尚未正法。這逆子敢持劍進宮弒父，總是逆種，不可留。著晁田、晁雷取龍鳳劍，將二逆子首級取來，以正國法！」晁田、晁雷領劍出宮，已到西宮。時有西宮奉御官來報黃妃曰：「天子命晁田、晁雷捧劍來誅殿下。」黃妃急至宮門，只見晁田兄弟二人，捧天子龍鳳劍而來。黃妃問曰：「你二人何故又至我西宮？」晁田二人便對黃貴妃曰：「臣晁田、晁雷奉皇上命，欲取二位殿下首級，以正弒父之罪。」黃妃大喝一聲：「這匹夫！適纔太子趕你同出西宮，你為何不往東宮去尋，卻怎麼往我西宮來尋？我曉得你這匹夫倚天子旨意，遍遊內院，玩弄宮妃。你這欺君罔上的匹夫，若不是天子劍旨，立斬你這匹夫驢頭，還不速退！」晁田兄弟二人只嚇得魂散魄消，喏喏而退，不敢仰視，竟往東宮而來。
黃妃忙進宮中，急喚殷郊兄弟二人。黃妃泣曰：「昏君殺子誅妻，我這西宮救不得你，你可往馨慶宮楊貴妃那裏，可避一二日。若有大臣諫救，方保無事。」二位殿下雙雙跪下，口稱：「貴妃娘娘，此恩何日得報。只是母死，屍骸暴露，望娘娘開天地之心，念母死冤枉，替他討得片板遮身，此恩天高地厚，莫敢有忘！」黃妃曰：「你作速去，此事俱在我，我回旨自有區處。」
二殿下出宮門，逕往馨慶宮來，只見楊妃身倚宮門，望姜皇后信息。二殿下向前哭拜在地。楊貴妃大驚，問曰：「二位殿下，娘娘的事怎樣了？」殷郊哭訴曰：「父王聽信妲己之言，不知何人買囑姜環架捏誣害，將母親剜去一目，炮烙二手，死於非命。今又聽妲己讒言，欲殺我兄弟二人。望姨母救我二人性命！」楊妃聽罷，淚流滿面，嗚咽言曰：「殿下，你快進宮來！」二位殿下進宮。楊妃沉思：「晁田、晁雷至東宮，不見太子，必往此處追尋。待我把二人打發回去，再作區處。」楊妃站立宮門，只見晁田兄弟二人行如狼虎，飛奔前來。楊妃命：「傳宮官，與我拿了來人！此乃深宮內闕，外官焉敢在此，法當夷族！」晁田聽罷，向前口稱：「娘娘千歲！臣乃晁田、晁雷；奉天子旨，找尋二位殿下。上有龍鳳劍在，臣不敢行禮。」楊妃大喝曰：「殿下在東宮，你怎往馨慶宮來？若非天子之命，拿問賊臣纔好。還不快退去！」晁田不敢回言，只得退走。兄弟計較：「這件事怎了？晁雷曰：「三宮全無，宮內生疏，不知內庭路徑，且回壽仙宮見天子回旨。」二人回去。不表。
且言楊妃進宮，二位殿下來見。楊妃曰：「此間不是你弟兄所居之地，眼目且多，君昏臣暗，殺子誅妻，大變綱常，人倫盡滅。二位殿下可往九間殿去，合朝文武末散；你去見皇伯微子、箕子、比干、微子啟、微子衍、武成王黃飛虎，就是你父親要為難你兄弟，也有大臣保你。」二位殿下聽罷，叩頭拜謝姨母指點活命之恩，灑淚而別。楊妃送二位殿下出宮。楊妃坐於繡墩之上，自思歎曰：「姜后元配，被奸臣做陷，遭此橫刑，何況偏宮！今妲己恃寵，蠱惑昏君，倘有人傳說二位殿下自我宮中放出去，那時歸罪於我，也是如此行徑，我怎經得這般慘刑。況我侍奉昏君多年，并無一男半女；東宮太子乃自己親生之子，父子天性，也不過如此，三綱已絕，不久必有禍亂。我以後必不能有甚好結果。」楊妃思想半日，淒惶自傷，掩了深宮，自縊而死。有宮官報入壽仙宮中。紂王聞楊妃自縊，不知何故，傳旨：「用棺槨停於白虎殿。」
且說晁田、晁雷來至壽仙宮，只見黃貴妃乘輦回旨。紂王曰：「姜后死了？」黃妃奏曰：「姜后臨絕，大叫數聲道：『妾待聖躬十有六載，生二子，位立東宮，自待罪宮闈，謹慎小心，夙夜匪懈，御下並無嫉妒。不知何人妒我，買刺客姜環，坐我一個大逆不道罪名，受此慘刑，十指枯焦，筋酥骨碎，生子一似浮雲，恩愛付於流水，身死不如禽獸，這場冤枉無門可雪，只傳與天下後世，自有公論。』萬望妾身轉達天聽。姜后言罷氣絕，屍臥西宮。望陛下念元配生太子之情，可賜棺槨，收停白虎殿，庶成其禮，使文武百官無議，亦不失主上之德。」紂王傳旨：「准行。」黃妃回宮。只見晁田回旨，紂王問：「太子何在？」晁田等奏曰：「東宮尋覓，不知殿下下落。」王曰：「莫非只在西宮？」晁田對曰：「不在西宮；連馨慶宮也不在。」紂王言曰：「三宮不在，想在大殿。必須擒獲，以正國法。」晁田領旨出宮來。不表。
且言二殿下往長朝殿來，兩班文武俱不曾散朝，只等宮內信息。武成王黃飛虎聽得腳步愴惶之聲，望孔雀屏裏一看，見二位殿下慌忙錯亂，戰戰兢兢，黃飛虎迎上前曰：「殿下為何這等慌張？」殷郊看見武成王黃飛虎，大叫：「黃將軍救我兄弟性命！」道罷大哭，一把拉住黃飛虎袍服，頓足曰：「父王聽信妲己之言，不分皂白，將我母親剜去一目，銅斗燒紅，烙去二手，死於西宮。黃貴妃勘問，並無半點真情。我看見生身母親受此慘酷之刑，那姜環跪在前面對詞，那時心甚焦躁，不曾思忖，將姜環殺了；我復仗劍，欲殺妲己；不意晁田奏准父王，父王賜我二人死。望列位皇伯憐我母親受屈身亡，救我殷郊，庶不失成湯之一脈！」言罷，二位殿下放聲哭。兩班文武齊含淚上前曰：「國母受誣，我等如何坐視。可鳴鐘擊鼓，請天子上殿，聲明其事；庶幾罪人可得，洗雪皇后冤枉。」
言未了，只聽得殿西首一聲喊叫，似空中霹靂，大呼曰：「天子失政，殺子誅妻，建造炮烙，阻塞忠良，恣行無道，大丈夫既不能為皇后洗冤，太子復讎，含淚悲啼，效兒女之態！古云：『良禽擇木而棲，賢臣擇主而仕。』今天子不道，三綱已絕，大義有乖，恐不能為天下之主，我等亦恥為之臣。我等不若反出朝歌，另擇新君，去此無道之主，保全社稷！」眾人看時，卻是鎮殿大將軍方弼、方相兄弟二人。黃飛虎聽說，大喝一聲：「你多大官，敢如此亂言！滿朝該多少大臣，豈到得你講！本當拿了你這等亂臣賊子，還不退去！」方弼兄弟二人低頭喏喏，不敢回言。
黃飛虎見國政顛倒，疊現不祥，也知天意人心，俱有離亂之兆，心中沉鬱不樂，咄咄無言；又見微子、比干、箕子諸位殿下，滿朝文武，人人切齒，個個長吁，正無甚計策；只見一員官，身穿大紅袍，腰繫寶帶，上前對諸位殿下言曰：「今日之變，正應終南山雲中子之言，古云『君不正，則臣生奸佞』。今天子屈斬太師杜元銑，治炮烙壞諫官梅伯，今日又有這異事。皇上清白不分，殺子誅妻，我想起來，那定計奸臣，行事賊子，他反在旁暗笑。可憐成湯社稷，一旦丘墟，似我等不久終被他人所擄。」言者乃上大夫楊任。黃飛虎長歎數聲：「大夫之言是也！」百官默默。二位殿下悲哭不止。
只見方弼、方相分開眾人，方弼夾住殷郊，方相夾住殷洪，厲聲高叫曰：「紂王無道，殺子而絕宗廟，誅妻有壞綱常，今日保二位殿下往東魯借兵，除了昏君，再立成湯之嗣。我等反了！」二人背負殿下，逕出朝歌南門去了。──大抵二人氣力甚大，彼時不知跌倒幾多官員，那裏當得住他！後人有詩為證，詩曰：方家兄弟反朝歌，殿下今番脫網羅。漫道美人能破舌，天心已去奈伊何。
話說眾多文武見反了方弼、方相，大驚失色。獨黃飛虎若為不知。亞相比干近前曰：「黃大人，方弼反了，大人為何獨無一言？」黃飛虎答曰：「可惜文武之中，並無一位似方弼二人的。方弼乃一夯漢，尚知不忍國母負屈，太子枉死，自知卑小，不敢諫言，故此背負二位殿下去了。若聖旨追趕回來，殿下一死無疑，忠良盡皆屠戮。此事明知有死無生，只是迫於一腔忠義，故造此罪孽，然情甚可矜。」百官未及答，只聽後殿奔逐之聲。眾官正看，只見晁田兄弟二人捧寶劍到殿前，言曰：「列位大人，二位殿下可曾往九間殿來？」黃飛虎曰：「二位殿下方纔上殿哭訴冤枉，國母屈勘遭誅，又欲賜死太子，有鎮殿大將軍方弼、方相聽見，不忿沉冤，把二位殿下背負，反出都城，去尚未遠。你既奉天子旨意，速去拿回，以正國法。」晁田、晁雷聽得是方弼兄弟反了，嚇得魂不附體。話說那方弼身長三丈六尺，方相身長三丈四尺，晁田兄弟怎敢惹他？一拳也經不起。晁田自思：「此是黃飛虎明明奈何我。我有道理。」晁田曰：「方弼既反，保二位殿下出都城去了，末將進宮回旨。」
晁田來至壽仙宮見紂王，奏曰：「臣奉旨到九間殿，見文武未散，找尋二位殿下不見。只聽百官道：二位殿下見文武哭訴冤情，有鎮殿將軍方弼、方相保二位殿下反出都城，投東魯借兵去了。請旨定奪。」紂王大怒曰：「方弼反了，你速趕去拿來，毋得疏虞縱法！」晁田奏曰：「方弼力大勇猛，臣焉能拿得來。要拿方弼兄弟，陛下速發手詔，著武成王黃飛虎方可成功，殿下亦不致漏網。」紂王曰：「速行手敕，著黃飛虎速去拿來！」──晁田將這個擔兒卸與黃飛虎。晁田奉手敕至大殿，命武成王黃飛虎速擒反叛方弼、方相，並取二位殿下首級回旨。黃飛虎笑曰：「我曉的，這是晁田與我擔兒挑。」即領劍敕出午門。只見黃明、周紀、龍環、吳炎曰：「小弟相隨。」黃飛虎曰：「不必你們去。」自上五色神牛，催開坐下獸──兩頭見日，走八百里。
且言方弼、方相背負二位殿下，一口氣跑了三十里，放下來。殿下曰：「二位將軍，此恩何日報得。」方弼曰：「臣不忍千歲遭此屈陷，故此心下不平，一時反了朝歌。如今計議，前往何方投脫。」正商議間，只見武成王黃飛虎坐五色神牛飛奔趕來。方弼、方相著慌，忙對二位殿下曰：「末將二人，一時鹵莽，不自三思，如今性命休矣，如何是好！」殿下曰：「將軍救我兄弟性命，無恩可酬，何出此言。」方弼曰：「黃將軍來拿我等，此去一定伏誅。」殷郊急著，黃飛虎已趕到面前。二位殿下軹道旁跪下曰：「黃將軍此來，莫非捉獲我等？」黃飛虎見二殿下跪於道旁，滾下神牛，亦跪於地上，口稱：「臣該萬死！殿下請起。」殷郊曰：「將軍此來有甚事？」飛虎曰：「奉命差遣，天子賜龍鳳劍前來，請二位殿下自決，臣方敢回旨意。非臣敢逼弒儲君。請殿下速行。」殷郊聽罷，兄弟跪告曰：「將軍盡知我母子啣冤負屈。母遭慘刑，沉魂莫白；再殺幼子，一門盡絕。乞將軍可憐啣冤孤兒，開天地仁慈之心，賜一線再生之路。倘得寸土可安，生則啣環，死當結草，沒世不敢忘將軍之大德！」黃飛虎跪而言曰：「臣豈不知殿下冤枉，君命概不由己。臣欲要放殿下，便得欺君賣國之罪；欲要不放殿下，其實深負沉冤，臣心何忍。」彼此籌畫，再三沉思，俱無計策。只見殷郊自思，料不能脫此災：「也罷，將軍既奉君命，不敢違法，還有一言，望將軍不知可施此德，周旋一脈生路？」黃飛虎曰：「殿下有何事？但說不妨。」郊曰：「將軍可將我殷郊之首級回都城回旨。可憐我幼弟殷洪，放他逃往別國。倘他日長成，或得借兵報怨，得泄我母之沉冤。我殷郊雖死之日，猶生之年。望將軍可憐！」殷洪上前急止之曰：「黃將軍，此事不可。皇兄乃東宮太子；我不過一郡王。況我又年幼，無有大施展，黃將軍可將我殷洪首級回旨，皇兄或往東魯，或去西岐，借一旅之師。倘可報母弟之讎，弟何惜此一死！」殷郊上前一把抱住兄弟殷洪，放聲大哭曰：「我何忍幼弟遭此慘刑！」二人痛哭，彼此不忍，你推我讓，那裏肯捨。方弼、方相看見如此苦情疼切，二人一聲叫：「苦殺人也！」淚如瓢傾。黃飛虎看見方弼有這等忠心，自是不忍見，甚是悽惶，乃含淚教「方弼不必啼哭，二位殿下不必傷心。此事惟有我五人共知。如有漏泄，我舉族不保。方弼過來，保殿下往東魯見姜桓楚；方相，你去見南伯侯鄂崇禹，就言我在中途放殿下往東魯，傳與他，救他兩路調兵，靖奸洗冤。我黃飛虎那時自有處治。」方弼曰：「我弟兄二人今日早朝，不知有此異事，臨朝保駕，不曾帶有路費；如今欲分頭往東南二路去，這事怎了？」飛虎曰：「此事你我俱不曾打點。」飛虎沉思半晌曰：「可將我內懸寶玦，拿來前途貨賣，權作路費。上有金廂，價值百金。二位殿下，前途保重。方弼、方相，你兄弟宜當用心，其功不小。臣回宮復命。」飛虎上騎回朝歌。進城時日色已暮，百官尚在午門，黃飛虎下騎。比干曰：「黃將軍，怎樣了？」黃飛虎曰：「追趕不上，只得回旨。」百官大喜。且言黃飛虎進宮候旨。紂王問曰：「逆子叛臣，可曾拿了？」黃飛虎曰：「臣奉手敕，追趕七十里，到三叉路口，問來往行人，俱言不曾見。臣恐有誤回旨，只得回來。」紂王曰：「追襲不上，好了逆子叛臣！卿且暫退，明日再議。」黃飛虎謝恩出午門，與百官各歸府第。
且說妲己見未曾拿住殷郊，復進言曰：「陛下，今日走脫了殷郊、殷洪，倘投了姜桓楚，只恐大兵不久即至，其禍不小。況聞太師遠征，不在都城。不若速命殷破敗、雷開，點三千飛騎，星夜拿來，斬草除根，恐生後患。」紂王聽說：「美人此言，正合朕意。」忙傳手詔：「命殷破敗、雷開點飛騎三千，速拿殿下，毋得遲誤取罪！」殷、雷二將領詔，要往黃飛虎府內，來領兵符，調選兵馬。黃飛虎坐在後廳，思想：「朝廷不正，將來民愁天怨，萬姓皇皇，四海分崩，八方播亂，生民塗炭，日無寧宇，如何是好！」正思想間，軍政司啟：「老爺，殷、雷二將聽令。」飛虎曰：「令來。」二將進後廳，行禮畢。飛虎問曰：「方纔散朝，又有何事？」二將啟曰：「天子手詔，命末將領三千飛騎，星夜追趕殿下，捉方弼等以正國法；特來請發兵符。」飛虎暗想：「此二將趕去，必定拿來；我把前面方便付與流水。」乃吩咐殷破敗、雷開曰：「今日晚了，人馬未齊；明日五更，領兵符速去。」殷、雷二將，不敢違令，只得退去。這黃飛虎乃是元戎，殷、雷二將乃是麾下，焉敢強辯，只得回去。不表。
且言黃飛虎對周紀曰：「殷破敗來領兵符，調三千飛騎，追趕殿下。你明日五更，把左哨疾病、衰老、懦弱不堪的點三千與他去。」周紀領命。次早五更，殷、雷二將等發兵符。周紀下教場，令左哨點三千飛騎，發與殷、雷二將領去。二將觀之，皆老弱不堪，疾病之卒，又不敢違令，只得領人馬出南門而去。一聲砲響，催動三軍，那老弱疾病之兵，如何行得快，急得二將沒奈何，只得隨軍征進。有詩為證，詩曰：三千飛騎出朝歌，吶喊搖旗擂鼓鑼。隊伍不齊叫「難走」，行人拍手笑呵呵。
不言殷破敗、雷開追趕殿下；且言方弼、方相保二位殿下行了一二日，方弼與弟言曰：「我和你保二位殿下反出朝歌，囊篋空虛，路費毫無，如何是好！雖然黃老爺賜有玉玦，你我如何好用，倘有人盤詰，反為不便。來此正是東南二地，你我指引二位殿下前往；我兄弟再投他處，方可兩全。」方相曰：「此言極是。」方弼請二位殿下，說曰：「臣有一言，啟二位千歲：臣等乃一勇之夫，秉性愚鹵；昨見殿下負此冤苦，一時性起，反了朝歌，併不曾想到路途窵遠，盤費全無。今欲將黃將軍所留玉玦貨賣使用，又恐盤詰出來，反為不便。況逃災避禍，須要隱秀些方是。適纔臣想一法，必須分路各自潛行，方保萬全。望二位千歲詳察。非臣不能終始。」殷郊曰：「將軍之言極當。但我兄弟幼小，不知去路，奈何！」方弼曰：「這一條路往東魯，這一條路往南都，俱是大路，人煙湊集，可以長行。」殷郊曰：「既然如此，二位將軍不知往何方去？何時再能重會也？」方相曰：「臣此去，不管那鎮諸侯處暫且安身；俟殿下借兵進朝歌時，臣自來投拜麾下，以作前驅耳。」四人各各灑淚而別。
不表方弼、方相別殿下，投小路而去；且說殷郊對殷洪曰：「兄弟，你投那一路去？」殷洪曰：「但憑哥哥。」殷郊曰：「我往東魯，你往南都。我見外翁，哭訴這場冤苦，舅爺必定調兵。我差官知會你，你或借數萬之師，齊伐朝歌，擒拿妲己，為母親報讎。此事不可忘了！」殷洪垂淚點頭：「哥哥，從此一別，不知何日再會？」兄弟二人放聲大哭，執手難分。有詩為證，詩曰：旅雁分飛實可傷，兄南弟北苦參商。思親痛有千行淚；失路愁添萬結腸。橫笛幾聲催暮靄；孤雲一片逐滄浪。誰知國破人離散，方信傾城在女娘。」
話言殷洪上路，淚不能乾，悽悽慘慘，愁懷萬縷。況殿下年紀幼小，身居宮闕，那曉的跋涉長途。行行且止，後絆前思，腹內又饑。你想那殿下深居宮中，思衣則綾錦，思食則珍饈，那裏會求乞於人！見一村舍人家，大小俱在那裏吃飯。殿下走到跟前，便教：「拿飯與孤家用！」眾人看見殿下身著紅衣，相貌非俗，忙起身曰：「請坐，有飯。」忙忙取飯放在桌上。殷洪吃了，起身謝曰：「承飯有擾，不知何時還報你們。」鄉人曰：「小哥那裏去？貴處？上姓？」殷洪曰：「吾非別人，紂王之子殷洪是也。如今往南都見鄂崇禹。」那些人聽是殿下，忙叩在地，口稱：「千歲！小民不知，有失迎迓，望乞恕罪。」殿下曰：「此處可是往南都去的路？」鄉民曰：「這是大路。」殿下離了村莊，望前趲行，一日走不上二三十里。大抵殿下乃深宮嬌養，那裏會走路。此時來到前不巴村，後不把店，無處可歇，心下著慌。又行二三里，只見松陰密襍，路道分明，見一座古廟，殿下大喜，一逕奔至前面。見廟門一匾，上書[軒轅廟]。殿下進廟，拜倒在地，言曰：「軒轅聖主，製度衣裳，禮樂冠冕，日中為市，乃上古之聖君也。殷洪乃成湯三十一代之孫，紂王之子。今父王無道，殺子誅妻，殷洪逃難，借聖帝廟宇安宿一夜，明日早行。望聖帝護祐！若得寸土安身，殷洪自當重修殿宇，再換金身。」此時殿下一路行來，身體困倦，聖座下和衣睡倒。不表。
且言殷郊望東魯大道一路行來，日色將暮，止走了四五十里。只見一府第，上晝「太師府」。殷郊曰：「此處乃是宦門，可以借宿一宵，明日早行。」殿下曰：「裏邊有人否？」問了一聲，見裏邊無人答應，殿下只得又進一層門。只聽的裏面有人長歎，作詩曰：「幾年待罪掌絲綸，一片丹心豈白湮。輔弼有心知為國，堅持無地伺私人。孰知妖孽生宮室，致使黎民化鬼燐。可惜野臣心魏闕，乞靈無計叩楓宸。」
話說殿下聽畢裏面作詩，殷郊復問曰：「裏面有人麼？」裏面聽有人聲，問曰：「是誰？」天色已晚，黑影之中，看得不甚分明。殷郊曰：「我是過路投親，天色晚了，借府上一宿，明日早行。」那裏面老者問曰：「你聲音好像朝歌人？」殷郊答曰：「正是。」老者問曰：「你在鄉，在城？」殿下曰：「在城。」殿下曰：「在城。」──「你既在城，請住來問你一聲。」殿下向前一看：「呀，原來是老丞相！」商容見殷郊，下拜曰：「殿下何事到此？老臣有失迎迓，望乞恕罪。」商容又曰：「殿下乃國之儲貳，豈有獨行至此，必國有不祥之兆。請殿下坐了，老臣聽說詳細。」殷郊流淚，把紂王殺子誅妻事故細說一遍。商容頓足大叫曰：「孰知昏君這等暴橫，絕滅人倫，三綱盡失！我老臣雖是身在林泉，心懷魏闕，豈知平地風波，生此異事，娘娘竟遭慘死，二位殿下流離塗炭。百官為何鉗口結舌，不犯顏極諫，致令朝政顛倒！殿下放心，待老臣同進朝歌，直諫天子，改弦易轍，以救禍亂。」即喚左右：「吩咐整治酒席，款待殿下，候明日修本。」
不言殷郊在商容府內，且說殷、雷二將領兵追趕二位殿下，雖有人馬三千，俱是老弱不堪的，一日止行三十里，不能遠走。行了三日，走上百里遠近。一日，來到三叉路口，雷開曰：「長兄，且把人馬安在此處，你領五十名精壯士卒，我領五十名精壯士卒，分頭追趕；你往東魯，我往南都。」殷破敗曰：「此意甚善。不然，日同老弱之卒，行走不上二三十里，如何趕得上，終是誤事。」雷開曰：「如長兄先趕著，回來也在此等我。若是我先趕著回來，也在此等兄。」殷破敗曰：「說得有理。」二人將些老弱軍卒屯劄在此，另各領年壯士卒五十名，分頭趕來，不知二位殿下性命如何，且看下回分解。

[book_title]商容九間殿死節
詩曰：忠臣直諫豈沽名，只欲君明國政清。不願此身成箇是，忍教今日禍將盈？報儲一念堅金石，誅佞孤忠貫玉京。大志未酧先碎首，令人睹此淚如傾。
話說雷開領五十名軍卒，往南都追趕，似電走雲飛，風馳雨驟。趕至天晚，雷開傳令：「你們飽餐，連夜追趕；料去不遠。」軍士依言，飽吃了戰飯又趕。將及到二更時分，軍士因連日跋涉勞苦，人人俱在馬上困倦，險些兒閃下馬來。雷開暗想：「夜裏追趕，只怕趕過了，倘或殿下在後，我反在前，空勞心力；不如歇宿一宵，明日精健好趕。」叫左右：「往前邊看，可有村舍？暫宿一宵，明日趕罷。」眾軍卒因連日追趕辛苦，巴不得要歇息。兩邊將火把燈毬高舉，照得前面松陰密密，卻是村庄。及至看時，乃是一座廟宇。軍卒前來稟曰：「前邊有一古廟，老爺可以暫居半夜，明早好行。」雷開曰：「這箇卻好。」眾軍到了廟前，雷開下馬，抬頭觀看，上懸乃是「軒轅廟」，裏邊並無廟主，軍卒用手推門，齊進廟來，火把一照，只見聖座下一人，鼾睡不醒。雷開向前看時，卻是殿下殷洪。雷開歎曰：「若往前行，卻不錯過了！此也是天數。」雷開叫曰：「殿下，殿下！」殷洪正在濃睡之間，猛然驚醒，只見燈毬火把，一簇人馬擁塞。殿下認的是雷開。殿下叫：「雷將軍！」雷開曰：「殿下，臣奉天子命，來請殿下回朝。百官俱有保本，殿下可以放心。」殷洪曰：「將軍不必再言，我已盡知，料不能逃此大難。我死也不懼，只是一路行來，甚是狼狽，難以行走。乞將軍把你的馬與我騎一騎，你意下如何？」雷開聽得，忙答曰：「臣的馬請殿下乘騎，臣願步隨。」彼時殷洪離廟上馬，雷開步行押後，往三叉路口而來。不表。
且言殷破敗望東魯大道趕來，行了一二日，趕到風雲鎮，又過十里，只見八字粉牆，金字牌匾，上書「太師府」。殷破敗勒住馬看時，原來是商丞相的府。殷破敗滾鞍下馬，逕進相府，來看商容。──商容原是殷破敗座主，殷破敗是商容的門生，故此下馬謁見商容，卻不知太子殷郊正在廳上吃飯。──殷破敗忝在門生，不用通報，逕到廳前；見殿下同丞相用飯。殷破敗上廳曰：「千歲，老丞相，末將奉天子旨意，來請殿下回朝。」商容曰：「殷將軍，你來的好。我想朝歌有四百文武，就無一員官直諫天子，文官鉗口，武不能言，受爵貪名，屍位素餐，成何世界！」丞相正罵起氣來，那裏肯住！且說殿下殷郊，顫兢兢面如金紙，上前言曰：「老丞相不必大怒，殷將軍既奉旨拿我，料此去必無生路。」言罷淚如雨下。商容大呼曰：「殿下放心！我老臣本尚未完，若見天子，自有說話。」叫左右槽頭：「收拾馬匹，打點行裝，我親自面君便了。」殷破敗見商容自往朝歌見駕，恐天子罪責。殷破敗曰：「丞相聽啟：卑職奉旨來請殿下，可同殿下先回，在朝歌等候；丞相略後一步。見門生先有天子而後私情也。不識丞相可容納否？」商容笑曰：「殷將軍，我曉得你這句話：我要同行，你恐天子責你容情之罪。也罷，殿下，你同殷將軍前去；老夫隨後便至。」卻說殿下離了商容府第，行行且止，兩淚不乾。商容便叫殷破敗：「賢契，我響噹噹的殿下交與你，你莫望功高，有傷君臣大義，則罪不勝誅矣。」破敗頓首曰：「門下領命，豈敢妄為！」殿下辭了商容，同殷破敗上馬，一路行來。殷郊在馬上暗想：我雖身死不辭，還有兄弟殷洪，尚有申冤報恨之時。」行非一日，不覺來到三叉路口。軍卒報雷開。雷開到轅門來看時，只見殿下同殷破敗在馬上。雷開曰：「恭喜千歲回來！」殿下下馬進營，殷洪在帳上高坐，只見報說：「千歲來了。」殷洪聞言，抬頭看時，果見殷郊。殷郊又見殷洪，心如刀絞，意似油煎，趕上前，一把扯住殷洪，放聲大哭曰：「我兄弟二人，生前得何罪與天地！東南逃走，不能逃脫，竟遭網羅！兩人被擒，父母戴天之仇，化為烏有。」頓足搥胸，傷心切骨：「可憐我母死無辜，子亡無罪！」正是二位殿下悲啼，只見三千士卒聞者心酸，見者掩鼻。二將不得已，催動人馬望朝歌而來。有詩為證，詩曰：皇天何苦失推詳，兄弟逃災離故鄉。指望借兵申大恨，孰知中道遇豺狼。思親漫有沖霄志，誅佞空懷報怨方。此日雙雙投陷穽，行人一見淚千行。
話說殷、雷二將獲得殿下，將至朝歌，安下營寨。二將進城回旨，暗喜成功。有探馬報到武成王黃飛虎帥府來，說：「殷、雷二將已捉獲得二位殿下，進城回旨。」黃飛虎聽報大怒：「這匹夫！你望成功，不顧成湯後嗣，我叫你千鍾未享餐刀劍，功未褒封血染衣！」令黃明、周紀、龍環、吳炎：「你們與我傳請各位老千歲與諸多文武，俱至午門會齊。」四將領命去了。黃飛虎上了坐騎，逕至午門。方纔下騎，只見紛紛文武，往往官僚，聞捉獲了殿下，俱到午門。不一時，亞相比干、微子、箕子、微子啟、微子衍、伯夷、叔齊、上大夫膠鬲、趙啟、楊任、孫寅、方天爵、李燁、李燧，百官相見。黃飛虎曰：「列位老殿下，諸位大夫，今日安危，俱在丞相、列位諫議定奪。吾乃武臣，又非言路，乞早為之計。」正議論間，只見軍卒簇擁二位殿下來到午門。百官上前，口稱「千歲」。殷郊、殷洪垂淚大叫曰：「列位皇伯、皇叔並眾位大臣！可憐成湯三十一世之孫，一旦身遭屠戮。我自正位東宮，並無失德，縱有過惡，不過貶謫，也不致身首異處。乞列位念社稷為重，保救餘生，不勝幸甚！」微子啟曰：「殿下，不妨。多官俱有本章保奏，料應無事。」
且言殷、雷二將進壽仙宮回旨，紂王曰：「既拿了逆子，不須見朕，速斬首午門正法，收屍埋葬回旨。」殷破敗奏曰：「臣未得行刑旨出，焉敢處決！」紂王即用御筆書「行刑」二字付與。殷、雷二將捧行刑旨意，速出午門來。黃飛虎一見，火從心上起，怒向膽邊生，站立午門正中，阻住二將，大叫曰：「殷破敗！雷開！恭喜你擒太子有功，殺殿下有爵！只怕你官高必險，位重者身危！」殷、雷二將還未及回言，只見一員官，乃上大夫趙啟是也，走上前，劈手一把，將殷破敗捧的行刑旨扯得紛紛粉碎，厲聲大叫曰：「昏君無道，匹夫助惡，誰敢捧旨擅殺東宮太子！誰敢執寶劍妄斬儲君！似今朝綱常大變，禮義全無！列位老殿下，諸位大臣，午門非議國事之所，齊到大殿，鳴其鐘鼓，請駕臨朝，俱要犯顏直諫，以定國本。」殷、雷二將見眾官激變，不復朝儀，嚇得目瞪口呆，不知所出。黃飛虎又命黃明、周紀等四將，守住殿下，以防暗害。這八名奉御官把二位殿下綁縛，只等行刑旨意，孰知眾官阻住。這且不言。且說眾官齊上大殿，鳴鐘擊鼓，請天子登殿。紂王在壽仙宮聽見鐘鼓之聲，正欲傳問，只見奉御官奏曰：「合朝文武請陛下登殿。」紂王對妲己曰：「此無別事，只為逆子，百官欲來保奏。如何處治？」妲己曰：「陛下傳出旨意：今日斬了殿下，百官明日見朝。一面傳旨，一面催殷破敗回旨。」奉御官旨意下，百官仰聽玉音：　「詔曰：君命召，不俟駕；君賜死，不敢生。此萬古之大法，天子所不得輕重者也。今逆子殷郊，助惡殷洪，滅倫藐法，肆行不道，仗劍入宮，擅殺逆賊姜環，希圖無證：復持劍敢殺命官，欲行弒父。悖理逆常，子道盡滅。今擒獲午門，以正祖宗之法。卿等毋得助逆祐惡，明聽朕言。如有國家政事，俟明日臨殿議處。故茲詔示，想宜知悉。」
奉御官讀詔已畢，百官無可奈何，紛紛議論不決，亦不敢散；不知行刑旨已出午門了。這且不表。
單言上天垂象，定下興衰，二位殿下乃「封神榜」上有名的，自是不該絕命。當有太華山雲霄洞赤精子，九仙山桃源洞廣成子，只因一千五百年神仙犯了殺戒，崑崙山玉虛宮掌闡道法宣揚正教聖人元始天尊閉了講筵，不闡道德；二仙無事，閒樂三山，興遊五岳，腳踏雲光，往朝歌逕過，忽被二位殿下頂上兩道紅光把二位大仙足下雲光阻住。二仙乃撥開雲頭觀看，見午門殺氣連綿，愁雲捲結。二仙早知其意。廣成子曰：「道兄，成湯王氣將終，西岐聖主已出。你看那一簇眾生之內，綁縛二人，紅氣沖霄，命不該絕；況且俱是姜子牙帳下名將，你我道心，無處不慈悲，何不救他一救。你帶他一個
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:31:08-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="御制题昭仁殿诗,天禄琳琅鉴蔵旧版书籍聨句【有序】,提要,凡例,钦定天禄琳琅书目卷一,钦定天禄琳琅书目卷二,钦定天禄琳琅书目卷三,钦定天禄琳琅书目卷四,钦定天禄琳琅书目卷五,钦定天禄琳琅书目卷六,钦定天禄琳琅书目卷七,钦定天禄琳琅书目卷八,钦定天禄琳琅书目卷九,钦定天禄琳琅书目卷十,钦定天禄琳琅书目全文在线阅读,钦定天禄琳琅书目全文在线下载,大玄古籍书库">
<meta name="description" content="(清)于敏中等奉敕编。10卷。本书是为清宫中“天禄琳琅”所藏珍本编制的书目,今称《前编》。以版本时代编排,同时代版本则按经、史、子、集列序,共收宋版71部,金版1部,影印宋抄本20部,元版85部,明版252部。各书著录书名、卷数,著者时代姓名,考订版本及其源流,并摹入藏书家印记,附收原有题跋。嘉庆二年(1797)天禄琳琅连同藏书毁于火灾,重建后又将一些善本书补藏其中,大学士彭元瑞奉敕编成《天禄琳琅书目后编》20卷。仿《前编》体例,收宋、辽金、元、明各代刻抄本663部,但后来藏书散失过半。后有施廷镛《天禄琳">
<title>钦定天禄琳琅书目_于敏中_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">钦定天禄琳琅书目</span> <br/>
          作者： <span class="inputVal" id="bkauthor">于敏中</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">学术杂记,目录,完结</span> <br/>
          字数： <span class="inputVal" id="bknum">[book_length]123185</span> <br/>
          说明： <span class="inputVal" id="bkdec">(清)于敏中等奉敕编。10卷。本书是为清宫中“天禄琳琅”所藏珍本编制的书目,今称《前编》。以版本时代编排,同时代版本则按经、史、子、集列序,共收宋版71部,金版1部,影印宋抄本20部,元版85部,明版252部。各书著录书名、卷数,著者时代姓名,考订版本及其源流,并摹入藏书家印记,附收原有题跋。嘉庆二年(1797)天禄琳琅连同藏书毁于火灾,重建后又将一些善本书补藏其中,大学士彭元瑞奉敕编成《天禄琳琅书目后编》20卷。仿《前编》体例,收宋、辽金、元、明各代刻抄本663部,但后来藏书散失过半。后有施廷镛《天禄琳琅查存书目》和张允亮《天禄琳琅现存书目》可见一斑。有乾隆间《文津阁四库全书》本,光绪十年(1884)长沙王先谦刻《前编》、《后编》(10册)本。</span> <br/>
          封面： <span class="inputVal" id="bkimg">Z_13392.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]钦定天禄琳琅书目
[book_author]于敏中
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]学术杂记,目录,完结
[book_length]123185
[book_dec](清)于敏中等奉敕编。10卷。本书是为清宫中“天禄琳琅”所藏珍本编制的书目,今称《前编》。以版本时代编排,同时代版本则按经、史、子、集列序,共收宋版71部,金版1部,影印宋抄本20部,元版85部,明版252部。各书著录书名、卷数,著者时代姓名,考订版本及其源流,并摹入藏书家印记,附收原有题跋。嘉庆二年(1797)天禄琳琅连同藏书毁于火灾,重建后又将一些善本书补藏其中,大学士彭元瑞奉敕编成《天禄琳琅书目后编》20卷。仿《前编》体例,收宋、辽金、元、明各代刻抄本663部,但后来藏书散失过半。后有施廷镛《天禄琳琅查存书目》和张允亮《天禄琳琅现存书目》可见一斑。有乾隆间《文津阁四库全书》本,光绪十年(1884)长沙王先谦刻《前编》、《后编》(10册)本。
[book_img]Z_13392.jpg


[book_title]御制题昭仁殿诗
芸帷木榻想贻淳
圣日常悬丽柍桭六十一年兹惕息百千万世永昭仁好书敢谓承
先志新徳惟期澡我身檐向周庐列书室每闻占毕达枫宸
皇祖在御时常寝兴于此予不敢居因以贮天禄琳琅诸善本时一徘徊曷胜今昔之思敬成长律丁卯初冬御笔

[book_title]天禄琳琅鉴蔵旧版书籍聨句【有序】
芸编蕴古香盈羣玉之蔵茗榼延韶欢洽重华之赏溯前度籖罗缥碧聨吟羙已窥全递今畨响戛琳琅比例珍宜居上繄此传称善本取之而尽拔其尤原夫刻贵初摹数焉而必从其朔盖自石经乍泐制创成都雕字旋繁文详广顺范移铁版存中之旧话堪稽倚向书床邦彦之遗文弥艳况复西廊东库颁官留胄监之书兼防崇化麻沙入市走巾箱之式攷纪年于大定翠琰曽镌征掌署于兴文白藤竞印逮胜国技沿剞氏苏州样比杭州更谁家影付钞胥汲古妙偕述古别梓梨而选粹宁徒边论单双验楮墨而差良奚止画分麤细耳食钤题漫信摭名则赝鼎都删任手披摸索非难审体则善刀能品物克聚于所好喜四百部甲乙都排书在佳而不多阅半千年菁华尽备歴宋金元明而完弆防持应借六丁依经史子集以胪陈整娖真同二酉爰乃拈题举典因之授简分曹日是初三中适春朝元旦人仍四七班兼鳯阁鸾坡计
祈年尚及经旬招宜征角顾侍
谦才过畴昔乐逮臣隣讵矜中垒阁藜名沿天禄略仿新吴府玉韵叶青阳矧兹储以昭仁在予益凛体仁之义亦曰喻惟求旧愿尔无忘由旧之规
【御制】上正三节肇春祥茶宴重华例有常黄阁玉堂胥就列
赤文
仙藻首成章什研丽则抽中秘笺授臣隣侍左厢四库旧曽赓竹素【上年茶宴以四库全书聨句　臣舒赫徳】百城兹又咏琳琅涵书味复融
诗味挹茗香频沁墨香照以青藜卑汉阁【臣于敏中】积来圃陋曹仓府区典籍西都固羙埒球玕禹贡梁漫诩邺侯籖插架【臣李侍尧】浪吟何氏屋连床乙光偕赋乙未防甲观聨披甲子装【书自乾隆甲子重装以来凡有所得均籖书年月以志鉴蔵先后】各按部分部系句【诸书各系以句臣福隆安】
【御制】总胪目举目归纲【宋版及影宋钞全入题咏亦如四库全书例以经史子集为次其元明版则各举其尤佳者入咏】宋金铅椠元明继经史精华子集襄续后韦编王弼注【周易】
笺依毛传郑公乡【监本毛诗】吕诗真鉴属元汴【吕祖谦读诗记项氏天籁阁蔵本】周礼精锓标建阳【周礼　宋建本】纂备阙官逸
教补【无名氏周礼纂图互注　臣官保】解求盲左癖奚忘【杜预春秋经传集解】腴词音辨唇兮齿【陆徳明左氏音义】墨守疵攻膏与肓【公羊传注疏】红印鄂州霑纸湿【公羊解诂　即何休注徐彦疏宋建本末有鄂州州学官印臣程景伊】缪纹晋第带芸香【谷梁传注疏　首有晋府书画之印】中书劄付胥徒掌【程公说春秋分记　末有元大徳间奉江浙行中书省劄付红印】小字巾箱尺寸强【五经小字本】缋匠六经贻宋殿【杨甲六经图　有宋缉熙殿书籍印　臣王际华】学童四子溯衢庠【四书宋衢州庠本】详申邹邑推张栻【张栻孟子详说】广梓闽中演野王【孙彊大广益防玉篇　増顾野王原本宋闽中刻】迹对聃规尝纪数【六经之名始见庄子天运篇谓吾何以防老聃哉及六经先王之陈迹云云　臣蔡新】
【御制】类虚班艺匪遗亡【汉书艺文志无史类盖是时诸史未兴如楚汉春秋等书今入史类者皆在春秋类非阙遗也】惟欣文景能休养【汉书】亦曰明章号治康【后汉书】五代即隋尚如郐【隋书】
两家改昫竝存唐【唐书　宋祁欧阳修改刘昫旧唐书明监本廿一史遂不收昫作论者谓旧书自有胜处武英殿版新旧竝存】考钞涑水聊稽异【司马光资治通鉴考异】鉴刻庐陵肇间行【朱子资治通鉴纲目是书初刻温陵别其纲为提要此本乃继刻庐陵者纲目分行间列如春秋经传例】具本末全啓冯谷【袁枢通鉴纪事本末　按枢昉为此体冯琦宋元纪事本末谷应泰明纪事本末皆袭之　臣嵇璜】念终始典冠羲黄【范祖禹帝学】提其要取括繁冗【钱端礼诸史提要】纠厥缪爰资救匡【吴缜新唐书纠缪】直笔几家窥笔削【吕夏卿唐书直笔新例　臣英廉】确评谁某彚评量【唐宋名贤歴代确论不着彚人姓氏】重儓蓝本痴循顾【刘向古列女传　毎传有图传为顾恺之】
【遗制】半壁黄圗僻剰杭【祝穆方舆胜览　时宋偏安余杭书中不及中原郡县】上下岁三千可计【歴代史虽未备然已具编年纪事两体可得经世之全　臣阿思哈】寓卮说九百相望【诸子虽立意不同总不越漆园寓言卮言之防】志皆论也迁仍况【荀子　史记礼志即取荀子礼论为之】蝶或周与绂写庄【南华经　有庄子像明永乐间舍人王绂奉敕作賛】争逞仪秦用嬴赵【战国防　臣张若溎】
【御制】特橅耕织更农桑【汪纲农桑书　向曽题刻楼璹耕织图于多稼轩兹书乃集陈旉农书秦观蚕书及楼璹耕织圗诗成之】洪懐逸少笔随记【洪迈容齐三笔】程演仲舒意寓良【程大昌演繁露】钟鼎虫鱼亚尔雅【王俅啸堂集古録】形声防画匹凡将【李锡排韵字类】虞初字渐淆羣喙【小说始自虞初乃子家之流派】挚别沿徐撷众芳【汉志但云某家若干篇集之名始挚虞流别】纫佩秋兰托湘沅【楚辞　臣曹秀先】翻堦春草接池塘【谢朓集】拾遗句配黄金匮【杜工部诗史】九注函繙败锦囊【九家集注杜诗　是书从　武英殿库贮残书内检得之】淮蔡仆碑压山斗【韩昌黎文集　臣梁国治】溪潭游记辟蛮荒【栁栁州文集】博夸五百狐留腋【五百家注韩昌黎集　辑者自夸摭拾之富实祗百四十八家而已】巧遇一双剑合铓【五百家注栁子厚集乃　武英殿旧贮因新得五百家注韩集取校之同为韩醇刋本足称双璧】思颍手排杂琴局【欧阳修六一居士集　臣周煌】和陶神遇引壶觞【苏轼和陶诗】箕弓裘冶兄师教【苏辙栾城集为其曽孙所刋】轮辂水氷賔客塲【六臣注文选】了识佚名录枚傅【徐陵玉台新咏　按文选古诗十九首不著作者姓名其云枚乘傅毅之诗仅见于玉台新咏　臣王杰】
【御制】不收新律韵宫商【姚唐文粹　此书祗收古诗而不及律体自属有见】遗苏文选疑难解【圣宋文选　内独无三苏此不可解】忆杜正宗慨以慷【真徳秀文章正宗　其自序以自昔集録文章者若杜预诸家湮没弗传而行世之昭明文选唐文粹二书未得源流之正云云】赋拟青钱盖小技【选青赋笺】
考凭玉枕祗専长【桑世昌兰亭考以上宋版】金源印独难骖靳【吴兢贞观政要　乃金时版祗此一种为世所罕见】宋影誊佳拟颉顽【藏书家竞贵宋椠今　内府所储影抄各种精好实有逺过雕本者】闻扩九思通奥窔【赵汝楳周易辑闻　臣彭元瑞】说宗七日契微茫【赵彦肃复齐易说】赞爻象彖猜圗马【王宗童溪易　其说主义理以言象数】征夏商周爱饩羊【聂崇义三礼圗】防读论须淳祐蔡【蔡节论语集说臣汪廷璵】艳题名讶状元张【张九成孟子】颉篇约谱物从朔【夏竦古文四声韵】内则少仪谦弗遑【张时举小学五书】年表自然堪缀范【熊方后汉书年表臣董诰】长编焉肯遽齐光【李焘续资治通鉴长编　按司马光作通鉴先排长编焘纪宋事不敢自谓续通鉴但云续长编而已】河山故汴鴈横塞【王存九域志】风月清波雀处堂【周煇清波杂志】鲁语余犹孔圣【家语臣阿肃】
【御制】宋仪精敢企
轩皇【新仪象法要　宋苏颂编当时台郎所肄皇祖学契圜穹防通西法钦定数理精蕴仪象考成诸书实足为天下后世法】全圗庚鼎足冠冕【吕大临考古图辑绘三代秦汉铜玉古器首载庚鼎】杂记金壶颇博详【宋释适之金壶记】屈子志宁在草木【吴仁杰离骚草木疏】
刘郎词早叶笙簧【刘賔客外集】友朋水言都妙【王摩诘集】昆弟盘洲誉最【洪适盘州集】写比钩摹观太乙【以上影宋钞本　臣逹椿】栞偏郑重牒文昌【元时书籍竝由中书省牒下诸路刋行】义原靡尽圣经大【真徳秀大学衍义】音所由生乐记彰【陈乐书】琐载续貂补安取【李肇国史补　刘餗作国朝传记肇续之　臣汪永锡】壊谭铸象恠何妨【山海经】戈矛西蜀乃同室【李心道命录】斧钺东莱空望洋【吕祖谦东莱博议】才隽左司宜栁替【韦苏州集臣呉绶诏】谋深内相为裴伤【陆宣公集】大都丛简搜瑜瑾
【以上元版入选者共八十余部今略举数种以例其余】胜国雕梨汰莠稂【内】
【府所蔵明版指不胜屈今取其最精者尚得二百五十余部】王侍书饶瘢且垢【明版黄伯思东观余论　是书内有法帖刋误一种辩正王着之失颇称精核钦定淳化阁帖释文考异多采之　臣曹文埴】
【御制】元才子直走而僵【白氏长庆集　当时元白齐名其实防之不逮乐天逺甚也】辑今弆古非同事天禄文渊故别蔵【旧蔵宋金元明版书籍彚为天禄琳琅至新辑録之四库全书则特建文渊文源文津三阁分贮之】赝制还因重订正【近因重校天禄琳琅旧蔵凡伪充宋元椠印者俱详加别择改正】
兼权严与判低昂【有确系旧刻而时代向未详者竝为核正归入】二坊私版官三舎【祝穆云建宁崇化麻沙二坊号圗书之府今所蔵有建本麻沙本盖宋时坊书其监本则官版也】诸邸外储内两廊【中有东宫书府晋府印又内殿缉熙殿诸玺乃东西廊书库物】枢【鲜于枢】頫【赵孟頫】璧【文】贞【王世贞】昌【董其昌】晋【毛】振【季振宜　皆鉴蔵诸书人各有题跋印记　臣沈初】赵【衢守长沙赵淇】韩【临卭韩醇】陈【临安鞔皷桥南陈宅书铺】岳【相台岳氏家塾】廖【世防堂】余【建安勤有堂】汪【新安汪纲　以上七家皆宋时刻书姓氏惟余氏勤有堂则自宋至元明世守其叶】流传手眼衡殊允【诸书中如汉书唐书纠缪久经鉴赏流传确有可据】绘画须眉兴欲狂【汉书前有赵孟頫王世贞像楚辞前有屈原朱子像】少益贵乎多益善【有一书而自两部以至十数部之多者　臣纪昀】前思作矣后思臧【有一书而宋元明各有梓本以后仿前而益工者兼为收録】盘螭玺叠登
璚府【每部用乾隆御览之宝及天禄琳琅两玺】萦蚪章鲜揭寳房【间有旧用文渊阁及内府圗书等章】
宠贲
天顔知有喜【内最善本如前汉书资治通鉴纲目九家注杜诗皆命写御容于卷端
臣陆锡熊】
褒题
奎翰训无疆【曽经御题者计三十二种】聚珍井井超模笵
【武英殿聚珍版制极精良简备如书中明无锡华氏铜活字长庆集亦此法然致用较为不便】扫叶纷纷对勘戕【诸旧本皆完善精确凭以校对或可少免扫叶之误】聨咏服膺源出水【御制三阁记并以水言文涵滙万有源委一贯以四部为六义乃诗之渊源也　臣陆费墀】
【御制】蒇编拭目派归沧【所收各种并即缮入四库全书】旧时
寝息仰霄汉【天禄琳琅之书贮于昭仁殿乃昔时皇祖寝宫也】此日书声逹尚方【上书房即对此殿皇子读书声毎逹于此向曽有诗】铭着昭仁深体验
行斯未逮敢无蘉

[book_title]提要
钦定天禄琳琅书目目録类一【经籍之属】提要
【臣】等谨按
钦定天禄琳琅书目十卷乾隆四十年奉
撰初乾隆九年
命内直诸臣检阅
秘府藏书择其善本进呈
御览于
昭仁殿列架庋置
赐名曰天禄琳琅迄今三十余年秘笈珍函搜罗
益富又以
诏求遗籍充四库之藏宛委丛编嫏嬛坠简咸出
应昌期因掇其菁华重加整比倂
命编为目録以垂示方来冠以丁夘
御题昭仁殿诗及乙未
重华宫茶宴用天禄琳琅聫句诗其书亦以经史子集为类而毎类之中宋金元明刋板及影写宋本各以时代为次或一书而两刻皆工致则两本并存尤袤遂初堂书目例也一板而两印皆精好亦两本并存汉秘书有副例也【案事见汉书叙传】毎书各有解题详其锓梓年月及收藏家题识印记并一一考其时代爵里着授受之源流按张彦逺厯代名画记自论十六篇其十一记鉴识收藏阅玩十二记自古跋尾押署十三记自古跋私印记自后赏鉴诸家递相祖述至铁网瑚所载书画始于是事特详然蔵书着録则未有辨订及此者即钱曽于也是园书目之外别出读书敏求记述所蔵旧钞亦粗具梗概不能如是之条析也至于毎书之首多有
御制诗文题识并恭録于旧跋之前
奎藻光华増辉简册旁稽旧典自古帝王惟唐太宗有赋尚书一篇咏司马彪续汉志一篇宋徽宗有题南唐旧本金楼子一篇而己未有
乙览如是之博
宸章如是之富
鉴别如是之详明
品题如是之精确者【臣】等缮録之下益颂
圣学髙深超轶乎三古也乾隆四十六年十月防
校上
总纂官【臣】纪昀【臣】陆锡熊【臣】孙士毅
总　校　官【臣】陆费墀

[book_title]凡例
一
天禄琳琅彚自乾隆甲子年册府重装标函列架阅今三十余载庆惟
皇上久道化成文治覃洽
钦定四库全书珍储
三阁美富备臻而古椠之蔵于
内殿者视旧益加广焉爰以旧蔵续入诸种编辑书目以合于古者秘书分中外之义
一书首冠以丁卯
御题昭仁殿诗并乙未
重华宫茶宴廷臣及内廷翰林等用天禄琳琅聨句诗
天文焕朗缥帙生光亦以识弆蔵之由与兹观成之盛
事焉
一宋元明板书各从其代毎代各以经史子集为次金椠仅止一种正如吉光片羽増重书林至明影宋钞虽非剞氏之旧然工整精确亦犹昔人论法书以唐临晋帖为贵均从选入
一同一书而两椠均工同一刻而两印各妙者俱从竝收以重在鉴蔵不嫌博采也
一卷中于每书首举篇目次详考证次订鉴蔵次胪阙补至考证于锓刻加详与向来志书目者少异则是编体例宜然尔
一诸书中有经
御制题识者尤为艺林至寳珍逾琬琰敬登鉴蔵之首至旧人题跋亦为附录其印记则仿清河书画舫之例皆用真书摹入以资考据
一书名悉依本书首行及板心标目籖题旧未画一者今悉更正套籖于旧蔵者添识乙未重订续入者则识乾隆乙未重装用志裒集次第
一诸书毎册前后皆钤用
御玺二曰乾隆御览之寳曰天禄琳琅其宋金板及影宋钞皆函以锦元板以蓝色绨明板以褐色绨用示差等
乾隆四十年岁次乙未新正上澣【臣】于【敏中臣】王【际华臣】梁【国治臣】王【杰臣】彭【元瑞臣】董【诰臣】曹【文埴臣】沈【初臣】金【士松臣】陈【孝泳】奉
勑编校

[book_title]钦定天禄琳琅书目卷一
宋版经部
周易【一函五册】
上下经六卷魏王弼注系辞以下三卷晋韩康伯注周易略例一卷王弼着唐邢璹注俱唐陆徳明音义共十卷
是书不载刋刻年月而字法圎活刻手精整且于宋光宗以前讳皆缺笔又毎卷末详记经注音义字数宋版多此式其为南宋刋本无疑
琴川毛晋蔵书类以甲乙为次是书于宋本印记之下复加甲字印乃宋椠之佳者晋元名鳯苞字子晋苏州常熟人好古博览搆汲古阁蔵书数万卷刻十三经十七史古今百家之书手自校讐僮仆皆能抄书著述甚富见苏州府志
阙补卷三【一二】卷九【全】卷十【全】
监本纂圗重言重意互注校毛诗【二函十册】
首毛诗圗谱正文全録汉毛苌传郑康成笺附唐陆徳眀音义复加重言重意互注三例共二十卷
朱尊经义考载纂圗互注毛诗二十卷引陆元辅语曰此书不知何人编辑锓刻甚精首之以毛诗举要圗二十五次之以毛诗篇目其卷一至终则全録大小序毛传郑笺陆氏释文而采左传三礼有及于诗者为互注又标诗句之同者为重言诗意之同者为重意盖唐宋人帖括之书也此本证以所言虽无图目而体例适符惟书中于篇目相同者为重篇诗句相似者为似句乃元辅所未及盖因书名未经标出遂不加详考耳至其字画流羙纸墨亦佳信为锓本之精者
本朝御史季振宜蔵书仿毛晋汲古阁例有宋本椭圎印以志善本尚书徐干学是楼收蔵书籍甚富此书两家印记俱备盖厯经鉴蔵家珍秘也振宜字诜兮号沧苇扬州泰兴人顺治丁亥进士授兰溪令歴刑户两曹擢御史干学字原一号健庵苏州昆山人康熙庚戌进士第三授编官至刑部尚书所着有憺园文集
东莱家塾读诗记【二函十六册】
宋吕祖谦着三十二卷第一卷为纲领卷二以下释大小经文博引诸家注成之朱子序巾箱本不载锓刻年月按陈振孙书録解题云自公刘以后编纂已备条例未竟学者惜之是本公刘首章下识云先兄是书至此终自公刘次章讫终篇则往岁所纂辑未及刋定今不敢损益姑从其旧则此书乃其弟所校刋也
御题此吕氏家塾本也说诗家自毛郑后同异纷纭鲜所折衷东莱兼综众说挈要提纲断以已意于三百篇之义殆庶防乎向为檇李项氏家蔵卷约字工犹属闽中旧刻其珍惜之乾隆御识钤
寳二曰防暇怡情曰乾隆宸翰
檇李项元汴蔵本有印记元汴字子京好收金石遗文圗绘名迹凡断帧只行悉输其门书法出入智永赵吴兴之间兼工山水号墨林居士见董其昌容台集
阙补卷四【十九之二十二】卷二十五【五】卷二十七【十一】卷三十二【末行】
周礼【二函十二册】
汉郑康成注唐陆徳明音义十二卷
宋岳珂相台书塾刋正九经三沿革例云世九经自建蜀京杭而下有建余氏本分句读称为善本云云此书毎卷后或载余仁仲比校或余氏刋于万卷堂或余仁仲刋于家塾所谓建余氏也句读处亦与所言相合又卷末各详记经注音义字数画完好纸色极佳
张氏古照堂所蔵名无考
纂圗互注周礼【二函十二册】
前周礼经圗三十有九各系以说次篇目正文全録郑注及唐陆徳明音义复加重言重意互注三例共十二卷
按宋陈祥道有周礼纂圗其书已佚此书纂圗不载撰人姓氏而圗说多引祥道礼书之言或本之祥道书故仍其名音义后标重言重意互注与前监本毛诗同当亦唐宋人帖括之书但标名无重言重意四字经文不施句读版尺寸亦较缩耳又经义考载周礼附音重言重意互注十二巻引缪泳谓元人所辑并无指实且与纂圗互注毛诗出唐宋人之说自相矛盾此本的系宋椠非明尹洪两广重刻本也
诸卷前后原有印记不知何时割去迹尚可辨阙补经图【一之八】卷十二【十八】
春秋经传集解【四函三十二册】
晋杜预集解三十卷前自序末附五代冯继先春秋名号归一圗二卷无名氏春秋年表
诸卷末有木记曰相台岳氏刻梓家塾或曰相台岳氏刻梓荆谿家塾为长方椭圎亚字诸式具大小篆隶文盖南宋岳珂乃飞孙本相州汤隂人故以相台表望南渡后徙常州今宜兴有珂父霖墓故家塾以荆溪名珂校刋九经三着沿革例讐勘为精覈其辨析此书之言曰春秋名号归一圗二卷冯继先撰刋本多讹错尝合京杭建蜀本防校有氏名略同实非一人而合为一者有名字若殊本非二人而析为二者有自某国适他国而前后互见者有称某公与某年而经传不合者或以传为经或以注为传或偏旁疑似而有亥豕之差或行数牵连而无甲乙之别若此类非一今皆订之经传勘其譌谬且为分行以见别书若杂出于经传与注而止称经或传注散见于前后数年间而止称某公某年盖据始见而书之廖本无年表归一圗今既刋公谷并补二书以附经传之后又曰春秋年表三朝艺文志不载作者名今诸本或阙号名或紊年月防之经传多有舛错不无刋写之误皆以经传正之史记年表书事今表止书继立循旧不敢増又曰按馆阁书目元丰中杨彦龄撰二卷绍兴中环中撰一卷今本一卷与绍兴中本及艺文志所载者同珂之考证如此今详阅卷中凡所胪谬误之处俱经改正无讹然则此本之善具征学密匪独工良也
曽入明项笃夀万卷堂后归季振宜家其紫玉居寳刻不知谁氏之章诸印于各卷中间互错出盖诸家潢分册参差不齐又或祗得其半今裒然全帙洵足寳也笃夀字子长秀水人嘉靖壬戌进士入词林性好蔵书见秘册辄令小胥抄储之舍北万卷楼见浙江志
春秋经传集解【二函十五册】
晋杜预集解三十卷自序
相台书塾刋正九经三传沿革例云世所传九经有建余氏兴国于氏二本皆称其善而廖氏以余氏不免误舛于氏未为的当合诸本参订为精板行之初天下寳之又云廖本春秋无年表归一圗此书毎卷末有木记曰世防廖氏刻梓家塾为长方椭圎亚字诸式具篆文八分而不载年表归一圗盖岳珂所称者即为此本考中兴艺文志载世防堂集三卷称政和中廖刚曽祖母与祖母享年髙皆及见五世孙刚作堂名世防以奉之士大夫为作诗又赵均石迹记廖莹中刻世防堂帖莹中名玉号羣玉为贾似道客周密癸辛杂识载贾廖刋书一条云廖羣玉诸书九经本佳凡以数十种比校百余人校正而后成以抚州萆抄纸油烟墨印造其褫至以泥金为籖则其贵重可知矣
娄东王世懋蔵本世懋字敬羙世贞之弟明太常卿又卷中多有径山居顶庵红记按径山为天目东北峰山门事状云径山之顶乃天目龙之别居国一大师法钦此山顶山志虽不载居顶庵而释徳清凌霄峰记云圎照禅师居峰顶十年古鼎禅师亦居十年梵懐慧公结庵于顶居十三年盖径山以峰顶为祖庭主僧讲席在焉或旁通儒书曽蔵此本此诸僧者未知其何属也
阙补卷十三卷十四卷十七之卷二十二计四册锓刻亦精但字画较瘦卷末无世防廖氏印书中亦无径山红记乃用别本补入
监本纂图春秋经传集解【四函二十八册】
宋苏轼春秋列国圗经传全録晋杜预集解附唐陆徳明音义复加重言重意似句互注诸例共三十卷前后预自序
是书与监本纂圗重言重意互注校毛诗体例相同字形椠式亦俱脗合意唐宋人帖括之书羣经皆备合之纂圗互注周礼知为当时所并行
吴江县志载张基字徳载于书无所不窥尤邃于经术著述甚富崇祯时赠翰林院待诏此即其蔵本其谨止斋浔阳山人青芝山房三印无考
春秋左氏音义【二函八册】
唐陆徳明着五卷后附宋闻人模经传识
异
按此即徳明经典释文之一左氏释文原六卷今合卷五六为一宋嘉定时兴国学刋本兴国军隶江南西路亦江西诸郡书版也卷末结衔五人为知军通判教授判官又有教授闻人模跋载本学补刋春秋更新五经之由盖当时刻春秋而附以陆氏音义今独存音义耳按徳明释文本分五经三传并及孝经论语尔雅庄老各自成编无嫌单行也
琴川毛氏昆山徐氏两家蔵本有印记
监本附音春秋公羊注疏【二函十六册】
汉何休解诂唐徐彦疏附唐陆徳明音义共二十八卷休自序
宋景徳二年六月中书门下牒文奉勅校讐刋印颁行具载编首牒后结衔工部侍郎参知政事冯兵部侍郎参知政事王兵部侍郎平章事宼吏部侍郎平章事毕考宋史宰辅表景徳元年八月毕士安自吏部侍郎参知政事加同中书门下平章事宼准自兵部侍郎加同中书门下平章事二年四月冯拯自工部侍郎除参知政事皆与牒合而二年参知政事有王钦若王旦二人通鉴纲目载钦若以四月罢牒在六月知非钦若也欧阳修文正王公神道碑铭咸平四年以工部侍郎参知政事再迁刑部侍郎景徳二年始迁尚书左丞牒文为兵部侍郎微有不合但下牒时旦方参政其迁尚书左丞或在牒后况时阅五年其中迁转靡常碑文失载未可知也
书首有尚友方记不知谁氏而卷中丹笔窜注之处校勘颇为详密
春秋公羊经传解诂【二函十册】
汉何休学十二卷休自序
镌刻年月不载而字体甚古于宋孝宗以上讳皆阙笔知为南渡后刋
书中毎间数纸辄有真书木印曰鄂州州学官书曰鄂泮官书带去准盗考王应麟玉海咸平四年六月诏郡县有学校聚徒讲诵之所赐九经书一部大观二年六月州学蔵书阁赐名稽古则州郡诸学置官书自宋初已行之李心朝野杂记载王瞻叔为学官常请摹印诸经疏及经典释文许郡县以赡学或省系钱各市一本置之于学是南渡后犹重此举且有准盗之条官守亦綦严矣
阙补卷十二【末】
监本附音春秋谷梁注疏【二函十册】
晋范集解唐杨士勋疏附唐陆徳明音义共二十卷士勋序
朝野杂记云监本书籍绍兴末年所刋是书于钦宗以上讳皆阙笔而皇瑗瑗字乃孝宗讳全书不阙盖绍兴监本也又云胄监刋六经无礼记今犹存毛诗春秋左氏公羊谷梁传而无礼记亦可证矣
朱谋防藩献记晋庄王钟铉宪王之子髙皇帝曽孙也正统七年以榆社王进封王好博古喜法书尝以绛帖岁乆断脱令世子竒源采旧所蔵古今名人墨迹摹刻以号寳贤堂集古法帖今世传名书画多晋府章即其人也余诸印无可考或仿汉铜章皆随手钤用无闗鉴蔵也
监本附音春秋谷梁注疏【二函十二册】
篇目同前
勘对此书与前景徳二年中书牒刻公羊注疏板匡字体俱合板心上注毎纸大小字数中标名公疏谷疏字亦从俗省笔出于匠手两本正符盖景徳原刻诸经此其二也
明沈周有竹居所蔵周字启南长洲人于书无所不览文摹左氏诗拟白居易苏轼陆游字仿黄庭坚为世所爱重尤工于画评者谓为明世第一巡抚王恕彭礼咸礼敬之欲留幕下并以母老辞终身不仕明史有传其羣雅斋吴惟明印康虞父三印大小略等似系一人之章但世里未详至方外司马一印亦无考
春秋分记【四函四十册】
宋程公说着首例要三则次年表九卷世谱七卷名谱二卷书二十六卷周天王纪二卷内鲁及列国世本三十二卷次国小国及四夷十二卷共九十卷前防佀序公说自序又其弟公许序并附公说墓志铭
宋淳祐三年程公许守宜春刻是书于郡斋陈振孙书録解题盛称之此本卷中多有元时钤用官印且于首尾纸背用红字条记系大徳十年江浙等处行中书省奉中书省取备国子监书籍令儒学副提举陈公举校勘申解考元史世祖至元十三年括江西诸郡书板宜春隶江西盖至元诏取而大徳始上此即宋刋元印之本
御题分记原通记尊王义寓中年经国为纬外抑内斯崇统万乃惟一防殊则以同稀珍宋椠遣暇可研穷乾隆甲午秋御题钤
寳一曰乾隆御笔
五经【一函六册】
易书诗礼记经文春秋左氏经传不分卷
巾箱本行密字展朗若列眉中构字阙笔慎字瑗字不阙乃髙宗时刋上方列字音近锡山秦氏仿宋刻巾箱九经亦同此例
阙补礼记【六十九七十】春秋【五十】
六经圗【一函六册】
宋杨甲撰毛邦翰补大易象数钩深圗一册尚书轨范撮要圗一册毛诗正变指南圗一册周礼文物大全圗一册礼记制度示掌圗一册春秋笔削发微圗一册不分卷苗昌言序
序载陈大夫为抚之期年取六经圗编类为书刋之于学事在乾道元年序后列衔知抚州陈森见西江志职官门次通判学正各一人学録二人经谕六人而邦翰为州学教授实补诸圗此书宋本在明时已为囏致新都吴氏曽购得授梓见顾起元序今重刻本或间有之若此本之古香寳刻诚希珍也
御题宋版六经圗八韵太古圗先书后出考书或不考圗非陈刋苗序诚探要物列文彰允造微典备六千年烛照册贻五百载芸馡玩时愒日凛儆戒惕夕干朝守范围传授都因着姓氏次铨还以正依韦六经敢曰能窥道一已惟应励勅几敬奉
禋宗陈爼豆恪遵
家法置冠衣帝王学与儒生异罪我由他知我稀乾隆乙未仲春月御笔钤乾隆双玺
按玉海绍定六年六月甲午缉熙殿成御书二字牓之宋史理宗本纪六年秋九月以缉熙殿牓记宣付史馆书中有缉熙殿及内殿文玺御府圗书三则宋时已为善本登之中秘矣又有明文渊阁印更征累代寳蔵于慎行笔麈载明中叶文渊阁书散佚殆尽盖已流布人间或吴氏所购得即此本尔其鬻及借人为不孝一印乃是收蔵家取唐杜暹语以示其后人考宋周煇清波杂志称暹毎于所蔵书末自题云清俸买来手自校子孙读之知圣道鬻及借人为不孝
四书【五函二十七册】
朱子章句集注大学一卷中庸一卷论语十卷孟子十四卷朱子序说读法
咸淳癸酉衢守长沙赵淇刋于郡庠毎版中有衢州官书四字中兴馆阁续录秘书郎莫叔光上言今承平滋久四方之人益以典籍为重凡搢绅家世所蔵善本外之监司郡守搜访得之往往锓板以为官书其所在各自版行宋时郡守刋书于此可证此本淇为衢守所刻时度宗九年按虞集道园学古録淇乃赵葵次子幼以郊恩补承奉郎举童子科刻书后六年而入元拜湖南道宣慰使又赵希鹄洞天清録镂版之地有三吴越闽衢郡属越由来旧矣
琴川毛氏蔵本印记防伙其鼎元双印
秘殿珠林内钱选洪崖圗帧首有之上有钱氏印下曰仲雅又见宋版汉书下曰伯雅而此曰季雅似晜弟行好古鉴蔵家也余无考
南轩先生张侍讲孟子详说【一函六册】
宋张栻着七卷前癸巳孟子说序讲义发题一则
按序栻为是书始自戊子成于癸巳故以癸巳名书而讲义发题下注戊子纪年寓意序所云盖将继此而有考于异日也宋史艺文志载栻孟子详说十七卷癸巳孟子说七巻文献通考止载孟子说十七卷此本正癸巳孟子说而刻者误冠详说之名耳然其标题自属宋款密行疎字精椠也
景定五年甲子诏岁二月二十日重于元吉山房【卷四末】
正统十三年戊辰岁夏四月上旬重于吴庠书舍乐安蒋裕识【卷七末】
右识语二其一记宋理宗景定年号而不书名其一乃明蒋裕盖司教于吴者也后为昆山徐氏蔵本余无考
大广益防玉篇【一函六册】
梁顾野王撰唐孙强増三十卷前有大中祥符六年都大提举玉篇所牒及字数野王序启各一首
近吴江张士俊泽存堂重刋宋本玉篇朱彞尊为之序谓顾氏玉篇唐上元末孙强稍増多其字至宋陈彭年吴锐邱雍辈又重修之于是广益者众而玉篇又非顾氏之旧孙氏玉篇去古未逺犹愈于今之所行大广益本玉篇复上元本而古之小学存焉矣其书较是本独无牒文二十四卷后新加两条在三十卷后而阙十八卷后两条但多附分毫字样及神珙反纽圗耳彞尊咎彭年等之重脩而牒文内明称彭年等校勘允当其实所谓上元本即此大中祥符本也以复孙氏之旧为辞故去其牒耳且彞尊之意以广益为非今核两本字数俱符而泽存堂重刻本须部反多一防字又何说也考宋史艺文志但有彭年重修广韵而无重修玉篇惟文献通考载重修玉篇三卷非此书书録解题云丁度等既修集韵奏言添字既多与野王玉篇不相参协乞委修韵官别为类篇与集韵并行则与玉篇不相防矣是本款式皆宋椠但分卷而不隔流水又一例也
阙补【九十七】
钦定天禄琳琅书目卷一

[book_title]钦定天禄琳琅书目卷二
宋版史部
汉书【五函四十四册】
汉班固撰唐顔师古注帝纪十二卷年表八卷志十卷列传七十卷共一百卷
宋景徳二年七月中书门下牒文具载篇首结衔为毕士安防准王旦冯拯与监本附音春秋谷梁注疏同而彼为景徳二年六月此为七月故牒文有顾兹三史继彼六经之语书尾载淳化五年奉勅刋正至道三年吕端等进书后又有景祐元年余靖奉诏偕王洙赴崇文院讐对嘉祐六年陈译重校欧阳修防详雕印熙宁二年书成奏御各衔名据此则淳化至道间校正之本在宋太宗时业经雕印真宗景徳年又经重刻仁宗景祐时复命余靖等校正神宗嘉祐熙宁间经欧阳修详定刋成是北宋时官刻汉书已非一本而熙宁本为最后然详阅此书首叶牒文中慎字有缺笔系避宋孝宗讳又凡遇完字皆缺笔系钦宗嫌名则明为南宋时重刻之书非熙宁旧本考朱彞尊经义考载宋叶梦得语曰淳化中以史记前后汉书付有司摹印自是书籍刋镂者益多又载宋李心语曰监本书籍者绍兴末年所刋也国家艰难以来固未暇及九年九月张彦实待制为尚书郎始请下诸道州学取旧监本书籍镂版颁行从之然所取者多残阙故胄监刋六经无礼记正史无汉唐二十一年五月辅臣复以为言上谓秦益公曰监中其他阙书亦令次第镂版虽重有所费不惜也由是经籍复全云云乃知宋代摹刻汉书始于淳化而此则照熙宁本重付剞劂想即心所称绍兴末年所刋之本直至孝宗之时校讐完备始得次第成书耳当时诏勿惜费郑重其事故书手刻工皆属上选摹印纸墨亦经加意取材必求精善宜官刻之书无出其右者矣
御题内府蔵旧刻书甚伙而前后汉书雕镌纸墨并极精妙实为宋本之冠览前人跋语知旧为吴兴赵孟頫家物展转流传一归之王世贞再归之钱谦益王钱辈皆精于赏鉴而爱惜珍贵至比之寳玉大弓良非虚语毎一繙阅楮墨犹香古今至寳真有神物防持耶乾隆甲子仲秋之月御题钤
寳三曰乾隆宸翰曰几暇临池曰稽古右文之玺又御题冠冕琳琅天禄收因刋书目阅从头吴蔵本自赵魏国楚得重归王弇州久入上方不知故兹编四库识其由旧杯新斝多佳玉却笑无能大白浮乙未新正下澣御题钤
寳二曰几暇怡情曰得佳趣中绘
御容钤乾隆双玺左方钤
寳二曰徳日新曰执两用中
牒文前叶有赵孟頫像右方上书赵文敏公小像下书长洲陆师道题于顾汝修芸阁考王世贞弇州续稿载陆师道字子长洲人官尚寳少卿汝修无考按明版秦汉印统有黄姬水序称其书为东川御医顾公所纂厥嗣汝由光禄汝修鸿胪汝和廷评共成之考松江志顾从礼字汝由顾从义字汝和而不及汝修今卷中有顾从徳印以从礼从义证之当即汝修之名但姬水称其官为鸿胪而世贞跋以光禄称之似误以汝由之官属之汝修固不若姬水序其所着之书为可据也
眀王世贞跋余平生所购周易礼经毛诗左传史记三国志唐书之类过三千余卷皆宋本精絶最后班范二汉书尤为诸本之冠桑皮纸白洁如玉四旁寛广字大者如钱絶有欧栁笔法细书丝发肤致墨色精纯奚潘流沈盖自真宗朝刻之秘阁特赐两府而其人亦自寳惜四百年而手若未触者前有赵吴兴小像当是吴兴家入吾郡陆太宰又转入顾光禄失一庄而得之噫余老矣即以身作蠧鱼其间不惜又恐兹书之饱我而损也识其末以示后人琅琊王世贞元羙甫重跋次页绘像旁有小楷书王弇州先生像六字不知何人笔考明史陆太宰名完长洲人正徳间官吏部尚书但跋所称真宗朝刻之秘阁系据书首牒文而言未能审为南宋刋本且于书尾景祐以后重订始末皆未详考也
王士骐跋此先尚书九友斋中第一寳也近为国税新旧并急不免归之质库中书此志愧明史载士骐世贞子字冏伯举乡试第一登万厯十七年进士终吏部贠外郎亦能文
钱谦益跋赵文敏家蔵前后汉书为宋椠本之冠前有文敏公小像太仓王司防得之吴中陆太宰家余以千金从徽人赎出蔵弆二十余年今年鬻之四明谢象三床头黄金尽生平第一杀风景事也此书去我之日殊难为懐李后主去国听教坊杂曲挥泪别宫娥一段凄凉景色约略相似癸未中秋日书于半野堂又跋京山李维柱字本石本宁先生之弟也书法橅顔鲁公尝语余若得赵文敏家汉书毎日焚香礼拜死则当以殉塟余深愧其言右汉书二跋载在初学集中坦公司马既得此书属余重録于此又跋赵吴兴家蔵宋椠两汉书王弇州先生鬻一荘得之陆水村太宰家后归于新安富人余以千二百金从黄尚寳购之崇祯癸未损二百金售诸四明谢氏庚寅之冬吾家蔵书尽为六丁下取此书却在人间然其流落不偶殊可念也今年游武林坦公司马携以见眎余纵臾劝亟取之司马家插架万籖居然为压库物矣呜呼甲申之乱古今书史圗籍一大刼也吾家庚寅之火江左书史圗籍一小刼也今吴中一二蔵书家零星据摭不足当吾家一毛片羽见者夸诩比于酉阳羽陵书生饿眼但见钱在纸裹中可为捧腹司马得此十箧乃今时书库中寳玉大弓当令吴儿见之头目运舌吐而不能收不独此书得其所归亦差可为绛云主人开顔吐气也劫灰之后归心空门尔时重见此书佛言昔年竒物经歴年岁忽然复睹记忆宛然皆是蔵识变现良非虚语而吕不韦顾以楚弓人得为孔老之云岂为知道者乎司马精于佛学并以斯言谂之岁在戊戌孟夏二十一日虞山防叟钱谦益重跋于武林之报恩院谦益人品不足称而长于鉴古故于是书三致意跋中所称谢象三黄尚寳坦公司马诸人均无考惟李维柱载苏州府志京山人领乡荐嘉靖中为常熟教谕又卷中有黄正賔印毎用钱谦益印钤盖其上正賔当即官尚寳售此书于谦益者收蔵诸印中有鼎元伯雅潘允端诸印无考
后汉书【五函四十册】
帝后纪十卷列传八十卷宋范蔚宗撰志三十卷晋司马彪撰梁刘昭注补共一百二十卷首载干兴元年十一月中书门下牒文系孙奭奏请刋印后汉书并刘昭补志奉勅令国子监依奏施行后列衔名右諌议大夫防知政事鲁给事中防知政事吕中书侍郎兼礼部尚书平章事王守司徒兼侍中无姓考宋史干兴元年七月以王曽为中书侍郎同中书门下平章事吕夷简鲁宗道防知政事与牒尾三人列衔脗合是年二月丁谓为司徒兼侍中六月罢按宋史职官志司徒为宰相亲王加官而不常置时丁谓适罢故阙其人耳此书于宋讳桓构慎瑗诸字皆缺笔字画欵式与前汉书相同版心下方刻书人姓名如刘仲王中陈伸等亦与前书相合盖皆为绍兴末年校刋而孝宗时成书者特以刘昭补志合刻始于干兴故仍列旧牒于书首
御题范书八志不传后人杂取东观汉记等书以补之盖自宋以前无全本其不全者转为仍古之旧宋本无八志者民间本也若此书有八志者学官本也乾隆御题钤
寳一曰乾隆宸翰
前汉书王世贞钱谦益跋皆合此书而言诸印记亦同
隋书【六函六十册】
帝纪五卷列传五十卷唐魏征撰志三十卷唐长孙无忌撰共八十五卷
是书未载刋刻年月而于宋讳皆缺笔其避廓字乃宁宗嫌名系南宋嘉定间刋本
御题此书字迹纸质墨沈与赵吴兴董华亭题跋文选可称聨璧大内贮宋本书故多视此并逊一筹矣乾隆甲子九秋御笔钤
寳二曰乾隆宸翰曰擕笔流云藻
琴川毛氏泰兴季氏蔵本有印记又书堂胡氏印无考
阙补目録【十八十九】志二【二十六】志二十四【十三】
唐书【十函一百册】
本纪十卷志五十卷表十五卷宋欧阳修撰列传一百五十卷宋宋祁撰共二百二十五卷书首载曽公亮进书表
考宋史仁宗嘉祐五年六月欧阳修等上新唐书是书之末前载嘉祐五年六月二十四日进书衔名提举为曽公亮刋修为欧阳修宋祁编修官为范镇王畴宋敏求吕夏卿刘羲叟后载是月二十六日准中书劄子奉防下杭州镂版颁行富弼韩琦曽公亮董其事校勘官为裴煜陈荐文同校对官为吴申钱藻按宋叶梦得论天下印书有杭州为上蜀本次之福建最下之语意当时新唐书成朝廷重其事故特下杭州镂版详阅此本行密字整结构精严且于仁宗以上讳及嫌名缺笔甚谨不及英宗以下其即为嘉祐奉勅所刋之本无疑印纸坚致莹洁毎叶有武侯之裔篆文红印在纸背者十之九似是造纸家印记其姓为诸葛氏考宣城诸葛笔防着而唐书载宣城纸笔并入土贡唐张彦逺歴代名画记亦称好事家宜置宣纸百幅用法蜡之以备摹冩则宣城诸葛氏亦或精于造纸也
泰兴季氏昆山徐氏蔵本又有钱塘梁氏及李安诗梅谷树徳堂诸印无考
资治通鉴考异【一函三册】
宋司马光撰三十卷
晁公武郡斋读书志光既成通鉴又防考异同俾归一涂别为考异一编则考异本单行胡三省后取以入注耳考书成在元丰七年玉海载元祐七年诏诸路安抚钤辖司并西京南京各赐通鉴一部是哲宗朝刻本已具今校书内钦宗以下讳俱不阙当是元祐椠也
御题是书字体浑穆具顔栁笔意纸质薄如蝉翼而文理坚致为宋代所制无疑中间十二卷至第十八卷旧阙不知谁氏补抄防与雕本莫辨皇娲炼石竟成完璧亦兹书之幸也乾隆甲子秋八月御识钤
寳三曰防暇临池曰稽古右文之玺曰含味经籍书史防要建炎间刘夫人掌内翰文字及写宸翰髙宗甚眷之亦善画画上用奉华堂印记又见陈善杭州志此本南渡初已入鉴蔵更足征为北宋本又倪渊乃元初人着周易集说易圗说卦说序例诸书黄溍文集有其墓志渊字仲深乌程人承务郎富阳县尹三山敖继翁深于三礼而尤喜易公从之游于节文度数之详辞变象占之妙靡不博考洞究其史氏一印不载名而玉海有史炤通鉴释文三十卷考尚友録炤字子熙眉山人其父清卿苏氏兄弟以师事之未审是其人否也
阙补【卷十二之卷十八】
资治通鉴纲目【六函六十册】
宋朱子撰五十九卷前自序
宋陈振孙书録解题载朱子纲目云刻于温陵别其纲谓之提要今版在监中庐陵所刋则纲目并列不复别也是书大书细注字画分明即当时庐陵刋本
御题涑水创为开义例紫阳述订益精防直一贯天人学兼揭千秋兴废机敬胜治兮怠胜乱念兹是耳释兹非三编惟此遵纲纪辑览曽无越范围锓出新安留面目弆増天禄有光辉外王内圣斯诚备勿失服膺永勅防乾隆甲午仲秋月御笔钤
寳二曰乾隆宸翰曰防暇临池前绘
御容钤乾隆双玺
卷后间有印记俱经割去不知谁氏所蔵而补抄之叶纸洁字工竟无异于刋本则蔵是书者必为好古之士书中虽有八册以别本补入纸色印工稍逊而亦皆取之旧刻不相悬絶也
阙补卷一【全】卷九【二之十二】卷三十二【十六十七】卷五十四【一之三】卷五十七【十二之十四】卷五十九【末叶】
通鉴纪事本末【十六函八十四册】
宋袁枢编四十二卷有杨万里序
宋史袁枢建之建安人试礼部词赋第一乾道七年除太学録求外补出为严州教授尝以司马光资治通鉴浩博乃区别其事而贯通之号通鉴纪事本末防知政事龚良茂得其书奏上孝宗读而嘉叹以赐东宫及分赐江上诸帅玉海载淳熙三年诏取袁枢资治通鉴与陆防奏议赐皇太子熟读以求治道与宋史脗合是书初刻于严陵淳熙元年杨万里出守临漳过严陵为序行之理宗寳祐时宗室赵与筹以严陵版字小且讹易为大书讐校重刋有与自序即此本而缺其序
御题洓水编年着通鉴建安纪事别成书兴亡本末为金鉴条理因依若辅车虽有増前斯数典便称续后此开初淳熙纸墨香天禄玩味孜孜日警予乾隆乙未新春御笔钤乾隆双玺
通鉴纪事本末【十四函八十四册】
篇目同前杨万里序后有赵与序
按此亦寳祐刋本而刷印稍后毎卷首末有礼部官书朱文长印考明史艺文志永乐四年命礼部尚书郑赐访购遗书又朱彞尊经义考载明永乐间勅翰院凡南内所储书各取一部于时修撰陈循督舟十艘载书百椟送北京又尝命礼部尚书郑赐择知典籍者四出购求遗书不特合宋金元之所遗而滙于一且奉使者复命必纳书于库缥缃之富古未有也郑赐当时官礼部董其事或所采之书钤以礼部官印是书似亦曽为所采也阙补卷四【八十八】卷八【六十二】卷二十二【九十九】卷三十八【一百】卷四十二【六七】
通鉴纪事夲末【六函四十二册】
篇目同前赵杨二序前有元陈良弼序
是书亦寳祐旧版据良弼序称版蔵赵与家束之髙阁四十余年延祐六年其孙赵明安售于良弼置之嘉禾学宫复为之序良弼号公辅宣城人时为嘉禾郡文学掾出赀购版以恵后学盖亦好古之士也书中虽间有字画漫漶及补叶处然实为宋椠未可以元印而少之
阙补卷一【五】卷六【七十六】卷十【十五十六】卷十一【三十三三十四】卷十二【八十六】卷十四【十一十二】卷十五【一　十五十六】卷十六【一百一】卷十七【五十二】卷十九【十一十二】卷二十五【四十六】巻二十九【七十七七十八】卷三十二【三四】卷三十三【一百十九一百二十】卷四十一【六十七六十八】
帝学【一函四册】
宋范祖禹编八卷
宋史祖禹字淳甫神宗时进士甲科从司马光编修资治通鉴书成光荐为秘书省正字哲宗元祐初擢右正言寻改著作郎兼侍讲在讲筵八年苏轼称为讲官第一尝进唐鉴十二卷深明唐三百年治乱学者尊之目为唐鉴公是书亦同时所进书后有嘉定辛巳青社齐砺跋载祖禹五世孙择能宰髙安刋置县斋未防散逸户曹玉牒汝洋一日访得元本俾锓木以永其传云云考宋史宗室世系表汝洋为太宗长子汉王元佐八世孙齐砺无考按赤城志有齐硕者青社人以宣教郎知台州则砺当属其雁行也详阅是书楮墨精好洵属嘉定时所重刋者
御题此宋学士范祖禹编辑进上乙览元本也成于元祐戊辰重刋于嘉定辛巳蔵弆御府有年毎于防余展阅不特芬流楮墨足备石渠东观之遗而自宓羲迄宋凡帝王务学求师之要灿然眉列实为千秋金鉴董子有言彊勉学问则闻见博而知益明因题卷首以志自勗云乾隆甲子重九前一日钤
寳二曰稽古右文之章曰乾隆宸翰又
御题元祐成书心力殚逮乎嘉定又重刋欣兹祖禹芸编在不异九龄金鉴防务学求师着仪轨修身莅政示倪端知之行矣吾犹恧绨几宁惟玩古观乙未新正再题钤乾隆双玺
明吴寛蔵本寛字原博长洲人成化八年防试廷试皆第一授修撰累官至礼部尚书卒赠太子太保諡文定樷书堂印无考
诸史提要【二函十六册】
宋钱端礼撰十五卷前刘孝韪序
宋陈振孙书録解题载诸史提要十五卷防政吴越钱端礼撰考宋史端礼于绍兴间通判明州有声髙宗材之累迁至端明殿学士签书枢密院事兼权防知政事是书盖其时所刋故序中有防政钱公之语端礼为吴越王钱镠八世孙书中自镠以后讳皆缺笔孝韪自称门下士未详其人书后载迪功郎前监潭州岳庙李朋从事郎前平江府吴县尉主管学事徐似道迪功郎绍兴府府学教授胡纮校正李朋亦无考明凌迪知万姓统谱载徐似道天台人少负才名为吴县尉受知于范成大迁秘书监少监胡纮庆元人幼頴悟好学读书过目不忘累官至吏部侍郎出为广东经略所至有能声刘孝韪序称门下士合辞以请则龟朋等校正是书皆出端礼之门墙者也
明晋荘王钟蔵本余印无考
新唐书纠谬【一函六册】
宋吴缜撰二十卷前自序后载缜进书表宋吴元羙后序
宋鼂公武郡斋读书志曰吴缜字廷珍成都人仕至郡守数新书初修之时其失有八类其舛误二十门凡四百余事又宋王明清挥麈后録载嘉祐中诏宋景文欧阳文忠诸公重修唐书时有蜀人吴缜者初登第因范景仁而请于文忠愿预官属之末上书文忠言甚恳切文忠以其年少轻佻拒之缜鞅鞅而去逮夫新书之成乃从其间指摘瑕疵为纠谬一书至元祐中缜游宦蹉跎老为郡守与五代史纂误俱刋行之绍兴中福唐吴仲实元羙为湖州教授复刻于郡庠且作后序以为鍼膏肓起废疾杜预实为左氏之忠臣然不知缜著书之本意也吴元羙宋史无传考明凌迪知万姓统谱载元羙福州人绍兴中为福建安抚司机宜乡人郑玮告其家亭号潜光有心于党李堂名商无意于事秦秦桧恶之谪容州是书元羙作后序时为绍兴戊午乃宋髙宗绍兴八年序称直寳文阁宇文时中自蜀来守吴兴以郡庠有新唐书五代史版本而吴君此书不可不附见遂令并刻之云云此本密行小字楮墨甚精实宋刋本之佳者宇文时中仕左中奉大夫直秘阁亦见迪知万姓统谱
御题新唐书纠谬宋吴缜所作也观其离为二十门逐条考证摘举舛讹洵称犂然有当夫以宋代文学之臣如欧阳修宋祁者主持馆局尚不免纰缪抵牾信史之难亶其然乎是书为元刻旧本防暇览观用志数语于卷首乾隆甲子十月廿有八日钤
寳二曰庄敬日强曰内府书画之寳
书后有明文征明行书一行曰治丙辰春三月廿四日观于唐子畏书楼文璧记按治丙辰为明孝宗九年书画谱载征明名璧以字行长洲人子畏系唐寅字吴县人二人皆工书画擅才名寳贵是书则在前明己难得矣子畏有印记
本朝季振宜徐干学均有收蔵圗章
新唐书纠谬【一函四册】
篇目同前缺吴元羙后序
是书宻行小字体式与前部同而笔画较肥亦间有讹字盖宋代翻刻之本后缺吴缜进表一叶及吴元羙后序系本书所有而后经散逸者表末六行墨笔补书而中仍缺一百三十四字注明缺文补书者不知谁氏书中颇有校正讹字之处亦留心考古之士惜所见非全本耳明鸿胪顾汝修蔵本详见后明版秦汉印统考证
本朝大学士蒋廷锡编修查慎行俱经收蔵廷锡字孙江南常熟人康熙癸未进士选庶吉士授编修官至东阁大学士諡文肃慎行字悔余号初白浙江海宁人康熙癸酉举顺天乡试以大学士李光地荐入直
南书房癸未成进士选庶吉士授编修得树楼即慎行家楼名其武陵世家顾防困学斋诸印无考
阙补【进表末叶】
唐书直笔新例【一函二册】
宋吕夏卿撰四卷后附新例须知一卷
宋史吕夏卿字缙叔泉州晋江人举进士为江宁尉编修唐书直秘阁其学长于史贯穿唐事博采传记杂说数百家折衷整比又通谱学创为世系诸表于新唐书防有功鼂公武郡斋读书志称夏卿强记絶人预修唐史此其在书局时所建明欧宋间有取焉此与新唐书纠谬版式相等想同时所锓盖是时新书初成文学之
唐宋名贤歴代确论【二函二十册】
一百一巻无撰人姓名
宋陈振孙书録解题云歴代确论一百一卷不知何人集自三皇五帝以及五代凡有论述者随世次编次又宋史艺文志载名贤十七史确论一百四卷不知作者卷帙虽少异意即是此书其标题唐宋名贤疑为后人所加然宋志有詹玠唐宋遗史又有无名氏唐宋名贤诗话盖当时习有此称按书中事渉宋主皆空格于宋讳均有缺笔且字画刋印俱极工妙信宋刻佳本也
毎册首末有缉熙殿文渊阁御府内殿诸玺则南宋明初此书俱登中秘后乃转入收蔵家有长洲文氏玉兰堂辛夷馆印檇李项氏万卷堂辽西郡诸印
夲朝泰兴季氏亦有印记
古列女传【二函八册】
汉刘向编八卷毎传有圗晋顾恺之画
宋曽巩列女传序文传凡八篇事具汉书向列传而隋书及崇文总目皆称向列女传十五篇曹大家注以颂义考之盖大家所注离其七篇为十四与颂义凡十五篇而益以陈婴母及东汉以来凡十六事非向书本然也盖向旧书之亡久矣嘉祐中集贤校理苏颂始以颂义编次复定其书为八篇与十五篇者竝蔵于馆阁而隋书以颂义为刘歆作与向列传不合今騐颂义之文盖向之自序又艺文志有向列女颂圗明非歆作也今校讐其八篇及十五篇已定可缮写云云鼂公武郡斋读书志曰汉刘向撰凡八篇前有王囬序其略曰此书有母仪贤明仁智贞慎节义辨通嬖孽等篇而各颂其义圗其状总为卒篇传如太史公记颂如诗之四言而圗为屏风然世所行向书乃分传毎篇上下竝颂为十五卷其十二传无颂三传同时人五传其后人通题曰向撰题其颂曰向子歆撰与汉史不合故崇文总目以陈婴母等十六传为后人所附予以颂考之毎篇皆十五传耳则凡无颂者宜皆非向所奏书不特自陈婴母所断也颂云画之屏风而史有颂圗在八篇中莫得而考以向所序书多散亡独此幸存而完复为他手窜疑于其真而以颂证之删为八篇号古列女传余二十传其文亦奥雅可喜故又以时次之别为一篇号续列女传公武按隋经籍志有刘向列女传十五卷又有刘歆列女传颂又有项原列女后传今囬删此书为八篇以合汉史得之矣至于疑颂非歆作盖因顔籀之言耳则未必然也二十传岂项原所作耶今合观曽巩王囬鼂公武所言各有异同其以颂皆为刘向所作也则曽与王同而鼂又据隋经籍志以颂为出于歆手其以八篇为仍刘向之旧也则曽王鼂皆合而曽以陈婴母以下十六事非向书本然鼂则以凡无颂者皆非向所奏书盖因其时向之旧书已亡而所流传者又非一本删订者亦非一人皆各就所据而言耳此本为宋宁宗嘉定七年刋行前有武夷蔡骥按语云列女传颂义大序小序及颂或者皆以为刘向子刘歆作骥谨按隋书崇文总目及本朝曽校书序则非歆作明矣然崇文总目则以续二十传无颂附入向七篇中分上下为一十四篇并传颂一篇共成一十五篇今人则以向所撰列女传七篇竝续列女传二十传为一篇共计八篇今止依此将颂义大序列于目録前小序七篇散见目録中间颂见各人传后观者宜详察焉蔡骥宋史列传不载其云依今人所定不知出于谁氏之手书分八卷前七卷以颂附传后与曽巩所订传七篇颂一篇定为八篇者不合至无颂之二十传王囬所云号续列女传别为一篇者本在八篇之外此则列为第八卷书中毎传有顾恺之绘圗按曽巩序中据艺文志有向列女传颂圗一语竝未言及所校讐者有圗与否王囬则云史有颂圗在八篇中莫得而考是恺之所绘二人皆未之见此独灿若列眉宜艺林珍秘目録后刋建安余氏印书中或称静庵余氏模刻或称余氏勤有堂刋即岳珂九经三传沿革例所称建安余氏也
御题刘向列女传宋嘉定间闽中所刋圗书竝列殆古遗制大内有顾恺之女史箴圗旁书箴文即董其昌刻入鸿堂帖者不知苏子容所见列女传画为墨迹耶抑刻本也乾隆甲子秋九月御题钤
寳二曰乾隆宸翰曰擕笔流云藻
钱谦益跋余蔵列女传古本有二一得于吴门老儒钱功甫一则丙戌入燕得于南城废殿中皆仅免于劫灰此则内殿本也功甫指示余圗画虽草略尚是顾恺之遗制苏子容尝见旧夲于江南人家其画为古佩服而各题其颂像侧今此画佩服古朴坐皆尚右儒者在百世之下得见古人形容仪法非偶然者吾子其寳重之余心识功甫之言不敢忘近又简吴中旧刻赞后有赞乃黄鲁曽以已作窜入与古文错迕读者习而不察久矣秦汉古书多为今世妄庸人驳乱甚矣古本之贵重也壬辰孟冬虞山防叟钱谦益题识考钱功甫名允治长洲人钱谷之子黄鲁曽字得之吴县人前明正徳丙子科举人
琴川毛氏蔵本内府长印未详时代余印亦无考
阙补目録【前三叶】卷八【末三叶】
方舆胜览【四函三十二册】
宋祝穆编七十卷吕午序祝穆自序祝洙跋卷首有引用文集目一卷
书首有咸淳二年六月福建转运使司禁止麻沙书坊翻版榜文祝穆跋为咸淳丁夘季春丁夘系咸淳三年是书当是咸淳二年开雕成于三年因洙重订是书故禁坊间翻刻旧版洙称先君子方舆胜览行于世者三十余年版老字漫遣工新之重整凡例分为七十卷又云元本拾遗各入本州之下新増五百余条竝标出是此书不尽为祝穆之旧矣编次首浙西讫利州凡十七路毎州郡分标事要二十门考穆字和甫尝从朱子授业以儒学昌其家子洙寳祐中进士景定间为涵江书院山长郡守徐直谅荐其趋向不凡学问有本宋史载吕午字伯可歙县人嘉定时进士官至中奉大夫孙齐之氏印无考
阙补吕序【一】目録【九之十二】卷一【十九】卷三【十九二十】卷四【十三十四】卷五【八九】卷九【七】卷十【五】卷二十六【七八】卷三十八【七】卷四十五【十一】卷五十八【十】
宋版子部
纂圗互注荀子【一函八册】
周荀况撰三十二篇唐杨倞注分二十卷前载杨序序后有欹器大路龙旗九斿三圗
宋陈振孙书録解题曰汉志作孙卿子者避宣帝讳也至杨倞始复改为荀分二十卷而注释之淳熙中钱佃耕道用元丰监本防校刋之江西漕司其同异着之篇末凡二百二十六条视他本最为完善云云据此则宋时刋刻荀子已非一本是书标为纂圗互注书中于倞注外又加重言重意互注诸例与经部宋本毛诗周礼春秋经传集解三书正同圗様字体版式亦复相等盖当时帖括之书不独有经也
序首董珏生章一印无考
阙补卷三【一】卷十八【一】卷二十【二】
南华真经【二函十册】
周庄周撰晋郭象注唐陆徳明音义十卷
宋鼂公武郡斋读书志曰按汉书志书本五十二篇晋向秀郭象合为三十三篇内篇七外篇十五杂篇十一唐世号为南华真经又宋戴埴曰今之刋印小册谓巾箱本起于南齐衡阳王钧手写五经置巾箱中贺玠曰家有坟索何须蝇头细书荅曰检阅既易且手写不忘诸王从而效之古未有刋本虽亲王亦手自抄録今巾箱刋本无所不备是宋时巾箱本盛行于世此书版髙不及半尺较之经部中五经及东莱家塾读诗记尺寸尤缩而字画倍加纎朗纸质墨光亦极莹致乃巾箱本之最佳者
御书南华真经四字钤
寳一曰乾隆宸翰又
御题大内宋锓南华经传自永乐间蝇头细书纸香墨古诚寳迹也古人有巾箱五经便于行役登临观览斯亦其类欤乾隆御题钤
寳二曰乾隆宸翰曰稽古右文之玺
明王绂赞云柱下五千漆园万言无适非道所赋自天后来者上青出于蓝万防攸暇展兹简编玉堂秘本金匮竒镌珍防睿览永矢勿谖中书舍人臣绂奉勅防赞永乐二十一年岁次癸夘二月六日
考明史王绂字孟端无锡人博学工诗能书永乐间以善书供事文渊阁除中书舍人次叶有荘子像上元程京萼书史记荘周京萼无考书类明文氏父子画笔亦秀逸不知谁作
华亭董其昌蔵本有印记余印无考
阙补卷一【一二】
纂圗互注南华真经【二函十册】
篇目同前首有郭象序次节録荘子大宗师为太极说而绘宋周敦颐太极圗于后并载圗说是书于郭象注陆徳明音义外复标互注合之荀子皆一时所刋之书
书中有世祯印未知其姓又华善卿氏亦无考按明有华爱字仁卿鄞人正徳进士歴桂林守直道忤人被劾落职家居镇日以诗书自娱精古书法尤工羲献行草为诗希盛唐风格见凌迪知万姓统谱善卿氏或其雁行也
纂圗互注南华真经【一函五册】
篇目同前阙郭象序及太极圗说
此与前一部版式相同惟毎叶左方栏线外俱刋篇名卷数叶数于上宋版往往有此
琴川毛氏蔵本有毛扆印扆字斧季晋季子精于小学防知名见苏州府志又有莫云卿印考明史莫如忠子是龙字云卿后以字行更字廷韩十岁能文长善书皇甫汸王世贞辈亟称之以贡生终又有华亭王氏王彦淳诸印无考
阙补卷六【十六】卷十【十二】
战国防【一函八册】
宋鲍彪注十卷首宋王信序次彪序并载刘向曽巩上目録序二首
按曽巩战国防序云刘向所定战国防三十三篇崇文总目称十一篇者阙臣访之士大夫家始尽得其书正其误谬而疑其不可考者然后三十三篇复完所谓三十三篇者东周一西周一秦五齐六楚四赵四魏四韩三燕三宋卫一中山一陈振孙书録解题云尚书郎括苍鲍彪注以西周正统所在易为卷首其注凡四易藁乃定王信序曰乡先生鲍公战国防注余得其本刋之防稽郡斋序为绍兴辛亥作考宋史王信字诚之处州丽水人绍兴进士官至通议大夫尝以集贤殿修撰知绍兴府山隂境有湖四环皆田岁苦潦信创启斗门筑十一坝化滙浸为上腴民绘像以祀更其名曰王公湖此书盖即知绍兴时所刋也
阙补卷七【二十四】
农蚕书【一函一册】
宋陈旉农书三卷秦观蚕书一卷附楼璹耕织圗诗
按宋史艺文志陈旉农书三卷陈振孙书録解题云农书三卷称西山居全真子陈旉撰未详何人其书曰田曰牛曰蚕洪庆善为之后序庆善系洪兴祖字又云秦少游蚕书见少游淮海集第六卷云云此本二书合刻系宋江纲守髙邮时所编其跋农书略云髙沙素称沃壤毎遇丰岁长淮所赖以储蓄者籴于此以取足焉余曩得农书一帙凡耕桑种植之法纎悉无遗朅来守此视事之初急锓诸木以为邦人劝孙镛蚕书跋云髙沙之俗耕而不蚕郡太守汪公取秦淮海蚕书示余曰子谓髙沙不可以蚕此书何为而作乎乃命锓木与农书并传焉二跋俱为嘉定甲戌按甲戌为宋宁宗嘉定七年后附楼璹耕织圗诗并録璹孙洪镌石题识称嘉定庚午盖汪纲刻书时见此石刻遂并取之以附于二书之末耳宋史汪纲字仲举黟县人淳熙中中铨试调镇江司户防军歴知平阳弋阳兰溪太平诸县又以选知髙邮军进直焕章阁知绍兴府权户部侍郎致仕纲学有本原多闻博记兵农医卜隂阳律厯诸书靡不研究所着有恕斋集左帑志漫存録史虽未载此书而记其知髙邮时尝増修兴化堤堰以兴水利政绩甚多盖留心经济宜以劝课农桑为急务也檇李项氏泰兴季氏蔵本有印记
容斋三笔【一函四册】
宋洪迈着十六卷迈自序
宋史洪迈字景卢博极载籍虽稗官虞初释老旁行靡不渉猎有容斋五笔夷坚志行于世陈振孙书録解题云容斋随笔续笔三笔四笔各十六卷五笔十巻每编皆有小序五笔未成书此三笔自序成于庆元二年凡二百四十八则目録后记临安府鞔鼓桥南河西岸陈宅书籍铺印考杭州府志鞔鼓桥属仁和县境今桥名尚沿其旧与洪福桥马家桥相次在杭州府城内西北隅按魏了翁鹤山集书苑菁华序云临安鬻书人陈思集汉魏以来论书者为一编防为该博又南宋六十家小集亦陈思彚编书尾皆识临安府棚北大街陈氏书籍铺刋行方囬瀛奎律髓载陈起睦亲坊开书肆自称陈道人起字宗之能诗凡江湖诗人皆与之善尝刋江湖集以售时又有卖书者号小陈道人据此则当时临安书肆陈氏多有著名惟陈思在大街陈起在睦亲坊即今弼教坊皆非鞔鼔桥之书铺也
御题洪忠宣皓节并蘓典属国而时防之难有过之其子迈博学淹通夀登耆耋为宋宿儒孙亦世其家声善人有后矣迈所着容斋随笔杂志今古以传其所闻此为随笔之三真宋锓也乾隆御识钤
寳三曰稽古右文之玺曰乾隆宸翰曰万国农桑寤寐中
正统十二年崖庵重志【十六卷末】
右识语一崖庵未详其人此书歴经长洲文征明檇李项笃夀泰兴季振宜昆山徐干学收蔵俱有印记余无考
阙补卷八【末叶】
程氏演蕃露【一函一册】
宋程大昌撰六卷前自序陈应行跋
考宋史程大昌字泰之休宁人十岁能属文登绍兴二十一年进士第主吴县簿擢太平州教授召为太学正试馆职为秘书省正字孝宗即位迁著作佐郎选为恭王府赞读擢国子司业兼权礼部侍郎直学士院继除浙东提刑狱徙江西转运副使寻命权刑部侍郎升侍讲兼国子监祭酒给事中累迁权吏部尚书以行中外更迭之制力请郡遂出知泉州汀州迁知建宁府光宗嗣位徙知明州寻奉祠绍熙五年请老以龙圗阁学士致仕庆元元年卒赐諡文简大昌笃学于古今事靡不考究有禹贡论易原雍録易老通言考古编演蕃露北边备对行于世此书有泉州州学教授陈应行跋称淳熙庚子分教温陵始得其禹贡圗论继又得其考古编演蕃露二书亟命缮冩锓木以于淳熙辛丑竣事按辛丑为淳熙八年合之宋史大昌出知泉州当在其时宋陈振孙书録解题载演蕃露十四卷续六卷今书祗六卷乃十四卷已佚而此特其续者应行字季陵建安人文献通考载其所撰之书有杜诗六帖十八卷
明焦竑蔵本有印记考明史竑字弱侯江宁人万厯十七年进士殿试第一官翰林修撰博极羣书自经史至稗官杂说无不淹贯善为古文典丽驯雅集名澹园盖竑所自号也余三印俱无考
啸堂集古録【一函二册】
宋王俅撰分上下二卷首宋李邴序后宋曽机跋文献通考载宋陈振孙语曰王俅子弁撰李邴汉老序之称故人长孺之子未详何王氏也皆録古彞器欵识自商迄秦凡数百章以今文释之疑者阙焉是王俅在振孙时已无可考按宋史李邴任城县人中徽宗崇宁五年进士第髙宗绍兴间累官资政殿学士卒諡文敏有草堂集一百卷此书邴序称与俅父同乡又为同年进士则俅之家声里闬约略可知俅于邴为后进成书时当在南渡以后书末有跋其署名处阙去考宋版翻刻本乃淳熙丙申庐陵曽机所撰跋中称是书防为后出竒文名迹自商及秦凡数百章尤为精伙初不暁其前晦而今见因得其锓版试摘所蔵邵康节秦权篆铭较之毫发不舛益信子弁裒类之不妄敬书于后且掇古人所为触物存戒之意以拜之云云丙申为宋孝宗淳熙三年去绍兴间未逺曽机无考当亦好古博雅之士也
书中收蔵印记三俱无考卷下载古印章处下方钤有朱印杂复不伦篆刻亦出俗手非鉴赏家所
太学新编排韵字类【八函六十四册】
宋李锡虞韶撰上平声十五卷下平声二十三卷上声十五卷去声十五卷入声八巻共七十六卷是书卷首刋昭武李锡建安虞韶编次考之宋史列传二人俱不载艺文志内亦未列此书然标题之上冠以太学新编二人似曽肄业于太学者按经义考云天下印书福建本防徧天下锡韶俱闽人当是闽中刋行之书且版髙半尺乃巾箱本亦宋所盛行者字朗纸坚莹然可寳
御题此宋太学本也依韵分编备声律之用与选青赋笺同属闽中所刋迹其字古墨香蔵之秘府足为缥缃生色乾隆甲子秋日御识钤
寳二曰乾隆宸翰曰防暇临池
阙补目録【上平声一去声十三】下平声卷七【一】上声卷十二【二十二二十三】卷十五【三十七之三十九】去声卷一【一之五】卷十五【四十一四十二】入声卷一【全】卷二【全】
钦定天禄琳琅书目卷二

[book_title]钦定天禄琳琅书目卷三
宋版集部
楚辞【一函四册】
周屈平撰附宋玉景差贾谊庄忌刘安拟骚诸篇共八卷宋朱子集注目録后载朱子序前有宋罗荷向文龙二序汨罗山水圗屈平朱子二像宋陈振孙书録解题谓朱子以王逸洪兴祖注或迂滞而逺于事情或迫切而害于义理遂别为之注其训诂文义之外有当考者则见于辩证所以袪前注之蔽陋而发明屈子之防意于千载之下其于九歌九章尤为明白痛快公为此注在庆元退居之时盖有感而托其篇第视旧本益贾谊二赋而去諌叹懐思屈子所着二十五篇为离骚而宋玉以下则曰续离骚考宋史宁宗庆元二年朱子草封事数万言陈奸邪蔽主明丞相赵汝愚之寃力辞职名诏仍充秘阁修撰时台谏皆韩侂胄所引有胡纮者未逹时谒朱子于建安待以脱粟饭纮不悦语人曰此非人情只鸡尊酒山中未为乏也及是乃锐然以搏击为任以疏草授御史沈继祖奏之诬论十罪诏落职罢祠振孙所谓有感而托者盖以此也是书刻于咸淳丁夘系宋度宗三年所绘汨罗山水圗中有清烈公庙及墓考宋史秘书监何志同言诸州祠庙多有封爵未正之处如屈原庙在归州者封清烈公在潭州者封忠洁侯之类宜加稽考取一髙爵为定悉改正之云云盖宋祀典封爵初封侯再封公当时既经改正潭州之庙宜亦称清烈公又按汨罗在湘隂县北宋为潭州所属施南向文龙序称学制湘隂汨罗焉欲索楚辞集注善本与邑之贤士大夫共读之则未之有乃辍俸刻梓于县斋庐陵罗荷者时为文学掾故亦为序之其刻是书盖欲求为善本宜其雕椠精良也
御题信是身清志犹烈允宜朱注向为刋害公有疾托萧艾正道无妨拟蕙兰论古恒明论今闇责人则易责躬难睾然惕若披芸处敢作寻芳潄润观乾隆乙未仲春御笔钤乾隆双玺
衡山文璧蔵【卷八末】
右明文征明自识蔵本其子文彭亦有印记后入檇李项氏泰兴季氏二家收蔵
谢宣城诗集【一函二册】
齐谢朓着五卷宋楼炤序序后有宋洪伋识宋史楼炤字仲晖婺州永康人登政和五年进士第歴官至佥书枢密院事兼权叅知政事为李文防詹大方所劾与祠久之除知宣州此书序中称至郡视事之暇锓版之云云盖即知宣州时所定考其年月系宋髙宗绍兴二十八年陈振孙书録解题云集本十卷楼炤知宣州止以上五卷赋与诗刋之下五卷皆当时应用之文襄世之事可采者已见本传及文选余视诗劣焉无传可也所言皆本于炤序序后有嘉定庚辰鄱阳洪伋识庚辰为宋宁宗嘉定十三年故伋称枢宻楼公锓木距今六十四年字画漫毁防不可读用再刻于郡斋又考宋周必大洪文恵公神道碑铭载适孙十人伋奉议郎荆湖南路提举茶盐司干办公事未载其知宣州盖必大为其祖适作碑铭时尚在伋守郡前耳
御题李杜称诗久楼洪锓版行芸香资望古藻缋足怡情讵祗摛辞丽颇多契理精欲嗤刘刺史何据五言城乾隆乙未春御笔钤乾隆双玺
泰兴季振宜沧苇氏珍蔵【卷五末】
九家集注杜诗【四函二十四册】
唐杜甫着宋郭知逹集九家注三十六巻前知逹序宋曽噩序
宋鼂公武郡斋读书志谓自王洙源叔以后学者喜观甫诗有赵次公者以古律诗杂次第之且为之注按赵次公字彦材蜀人所注杜诗名曰正误此书为成都郭知逹所辑知逹宋史未载其人而家于成都系与彦材同乡里故所辑之注首王文公而终之以彦材盖以彦材之注为尽善也按序中所载九人其一为赵彦材余八人王文公名安石临川人宋景文名祁蜀人豫章先生即黄庭坚宁州人王源叔名洙太原人薛梦符河东人杜时可名田南城人鲍文虎缙云人师民瞻名尹蜀人知逹序称属二三士友各随是非而去取之如假托名氏撰造事实皆删削不载据此则亦博采而取其至精者矣其书刻于宋孝宗淳熙八年至理宗寳庆元年曽噩为广南东路转运判官重为校刋序称蜀士赵次公为少陵忠臣蜀本引赵注防详所恨纸恶字缺不满人意兹摹蜀本刋于南海漕台防士友以正其脱误云云书后有承议郎通判韶州军州事刘镕潮州州学賔辛安中进士陈大信同校勘衔名列于噩衔之右考明凌迪知万姓统谱载噩字噩甫闽县人学问淹贯文章简古庆元间尉上髙有声后迁广东漕使镕安中大信俱无考噩之刻是书也集诸僚友精其校讐固非苟焉付剞劂者故字画端整一秉唐人而刻手印工皆为上选
御题平生结习防于诗老杜真堪作我师书出曽锓实郭集本仍寳庆及淳熙九家正注宜存耳余氏支辞概去之适以遗编搜四库乃斯古刻见漕司希珍际遇殊惊晚尤物闇章固有时重以琳琅续天禄防闲万遍读何辞乾隆甲午仲夏月中澣御笔钤乾隆双玺又
御题兑氏之戈和氏弓续増天禄吉光中浣花眉列新全帙金粟身存旧卷筒尤物宁论显与晦逢时亦有塞兮通武英弃置今方出絜矩人材黙惕衷乙未仲春月御笔钤
寳二曰乾隆宸翰曰防暇临池中绘
御容钤乾隆双玺
明秀水项笃夀平湖陆啓浤收蔵俱有印记考檇李诗系载啓浤字叔度平湖人后更名遯弱冠博极经史倜傥负竒类河朔壮士诗法全宗少陵有贲趾山房集史氏及笃夀见前余无考
<史部,目录类,经籍之属,钦定天禄琳琅书目,卷三>
阙补卷二【二十八　六十　六十五】卷二十【末叶】
黄氏补千家注杜工部诗史【一函十三册】
唐杜甫着宋黄希黄鹤补注三十六卷前载宋吴元集録传序碑铭诗记鹤自订甫年谱辨疑并集注杜诗姓氏有董居谊吴文序
考黄希字梦得临川人宋孝宗乾道二年进士官终永新令杨万里曰梦得之学奄有古今晚年作诗慕少陵句法有补注杜诗搜剔防皆前人所未发未成而卒子鹤续成之重定年谱名曰黄氏补注杜诗是当日此书之成已为名流所推重其于诗之有闗时事者皆于题下注明故谓之诗史所引前人注皆各标名而出于希鹤父子之手者亦书名别之董居谊字仁夫临川人孝宗淳熙间进士充贺金国生辰使悉得其国中事宜以归迁四川制置使吴文吴元无考
松阳氏蔵本未详其人内有红笔校正处颇为精核
新刋诂训唐昌黎先生文集【六函三十二册】
唐韩愈着宋韩醇诂训正集四十卷外集十卷遗文一卷共五十一卷前载唐李汉序
是书惟卷一下标临卭韩醇四字前后俱无序跋考之宋史不载醇按宋刋五百家诂训昌黎文集列诸儒名氏载醇字仲韶又诂训栁宗元集亦出醇手书后有醇记作于宋孝宗淳熙丁酉称世所传昌黎文公文虽屡经名儒手余昔校以家集其舛误尚多有之用为之训诂云云则醇为愈之裔可知其家在临卭当即为蜀中所刋宋叶梦得以蜀本在建本之上观此书字精纸洁刻印俱佳梦得所言洵不诬也
御题宋刋昌黎集五十一卷卷首有干学徐健庵诸印想未收入御府之先为旧臣徐氏蔵书字画精好纸墨细润非坊贾貌为旧刻者可比天禄琳琅所贮韩集当以是本为第一乾隆御题钤
寳三曰乾隆宸翰曰防暇临池曰几暇鉴赏之玺又御题载道惟文语不磨齐昌黎者更伊何唐家制度垂露宋氏椠铅存擘窠真是起衰空八代弗慙济溺息千波言宜长短因气盛玩味多年受益多乙未新正再题钤乾隆双玺
明李廷相蔵本凌迪知万姓统谱载廷相字梦弼濮州人巡抚顺天提督紫荆闗李瓒之子治壬戌进士第三歴官礼部尚书諡文敏
本朝尚书徐干学亦曽收蔵俱有印记余印无考书中卷二十二之卷二十七凡三册每叶有模字红印乃出俗刻斜印纸上杂出不伦故不采録
阙补卷三【十八】卷八【二】卷十二【一】卷二十六【六】卷三十四【一】
新刋诂训唐栁先生文集【六函六十六册】
唐栁宗元着宋韩醇诂训正集四十五卷外集上下二卷新编外集一卷共四十八卷前载唐刘禹锡序宋王咨序后醇自记并附録宋穆修后序是书与前韩愈文集体例版式相同后有醇记王咨为之序称本朝古文始自河南穆修伯长实宗韩栁韩之文定于诸钜公之手而栁集亦经伯长是正胥山沈晦复相讐正比伯长加详然其机杼源委要未呈露仲韶先注释韩集学者争其书而斯文加宻非仲韶发之孰窥其秘云云是醇注愈集既就已先版行后又注宗元集付刋悉仿愈集之式以二书合而并故宗元集后有记而愈集后无记也穆修郓州人真宗东封诏举齐鲁经行之士赐进士出身歴颍州文学叅军沈晦字光用钱塘人宣和间进士第一累官徽猷阁直学士王咨字梦得蜀人着有雪斋文集
云间莫氏城南精舍蔵书【后序末】
右识语一系莫是龙书此本歴经明文征明王世懋顾从礼莫是龙至
本朝季振宜徐干学收蔵俱有印记考顾从礼明嘉靖间中书舎人征明诸人竝已见前余印无
阙补卷三十【二之五】卷四十四【全】
新刋五百家注音辨昌黎先生文集【四函三十二册】
唐韩愈着正集四十卷外集十卷宋魏仲举集注前载引用书目一卷评论诂训音释诸儒名氏一卷韩文类谱七巻
宋史艺文志及宋马端临文献通考皆不载是书书中亦无纂集人名氏惟正集目録后有木记曰庆元六禩孟春建安魏仲举刻梓于家塾应即为仲举集注当时系韩栁竝刋栁集引用书目中载仲举名懐忠按宋人刻梓家塾之书多有欵识如宋版春秋经传集解二部一曰相台岳氏刻梓家塾一曰世防廖氏刻梓家塾皆有木记亦此例也韩栁二集其所引书系合为一目标曰韩栁先生文集引用书目有后一部可证此本挖去韩栁二字改为昌黎乃书贾未得栁集因而伪为至后一部韩集书前有昌黎先生序记碑铭一卷防韩文纲目一卷后有昌黎别集一卷论语笔解十卷文集后序五篇皆此本所无此本书前载吕大防着韩吏部文公年谱一卷程俱着韩文公歴官记一卷洪兴祖着韩子年谱五卷统名之曰韩文类谱而后一部逸之盖流传既久互有散佚耳其所收诸儒评论诂训音释有名氏者一百四十八家新添逸姓氏者二百三十家合计为三百七十八家而曰五百家者未免夸大其词然采録亦可谓之博赡矣
御题子厚退之昔竝传论文可拟以诗诠韩如杜也栁如李此则圣而彼则仙注五百家孰窥奥垂千万代独钩元学焉有志知难到难到犹然励勉旃乾隆甲午仲秋御笔钤乾隆双玺
琴川毛氏蔵本有印记余无考
阙补卷九之卷十四【全】
按卷九之卷十一后一部亦系抄补而此本所抄之注较少且此本卷十二之卷十四所抄与后部刋本亦异则此系从他本采録非得于原书也
新刋五百家注音辨昌黎先生文集【四函二十册】
正集四十卷外集十卷前载昌黎先生序传碑记一卷防韩文纲目一卷引用书目一卷评论诂训音释诸儒名氏一卷后有别集一卷论语笔解十卷许渤序昌黎文集后序五篇
此本与前部版同纸色墨光亦复相似皆一时摹印之书
唐五窦聨珠集载窦牟为东都判官陪韩【以下阙】刘师不遇分韵赋诗都官员外郎韩愈得【以下阙】客何【以下阙】此地深还随蹑鳬骑来访驭【以下阙】霞入松髙老鸐寻犹疑形坐敢起窃桃心今【以下阙】载近者莆田方崧卿考证访赜甚至犹取聨珠【以下阙】登岳阳楼一大篇顾独遗此何也右洪容斋迈随笔所纪余因録于此考【以下阙】聊以备遗失耳岁辛酉至治元年【以下阙】书于双瑞堂时七十五岁【卷四末】右识语一书法宗宋苏轼深得其妙当为元英宗时好古有得之人惜岁久纸损不知谁氏所书考宋洪迈容斋四笔中韩文公逸诗一则云唐五窦聫珠集载窦牟为东都判官陪韩院长韦河南同寻刘师不遇分韵赋诗都官员外郎韩愈得寻字其诗云秦客何年驻仙源此地深还随蹑鳬骑来访驭云襟院闭青霞入松髙老鹤寻犹疑形坐敢起窃桃心今诸本韩集皆不载近者莆田方菘卿考证访赜甚至犹取聨珠中窦庠酬退之登岳阳楼一大篇顾独遗此何也墨字所书即迈此语因附録以补其阙
明文伯仁蔵本按冯仙湜圗绘寳鉴续纂文伯仁字徳承号五峰善画山水为文征明从子征明有玉兰堂此书有双玉兰堂印盖伯仁仿征明为之者朱彛尊曝书亭集有五百家昌黎集注跋称是书向蔵长洲文伯仁家归吾乡李太仆君实盖宋椠之精者惜中间阙三卷后人补抄云云今书中有伯仁印而补抄之卷数亦适相符彛尊所指即是书也余印无考
阙补卷九之卷十一【全】卷十二【二十一】卷三十二【二】卷四十【十六】
新刋五百家注音辩唐栁先生文集【二函十二册】
唐栁宗元着宋魏仲举集注正集二十一卷附録二卷外集二卷新编外集一卷龙城録二卷前载防栁文纲目一卷宋文安礼栁先生年谱一卷评论诂训诸儒名氏一卷后附栁先生序传碑记纪一卷文集后序五篇
宗元正集四十五卷此书自廿二卷以下皆阙书贾将目録终三字移补廿一卷后故无魏仲举木记然版式字体与韩集同实为宋本且正集尚存其半而外集诸种卷帙完好亦足珍也
御题五百家注昌黎集实宋椠之佳者栁子厚集虽亦五百家注版式行款标题竝同而纸色墨香逊韩集逺甚且正集廿二巻以下至末皆阙又改目録终以弥缝之更非完善苐栁集注刋本今鲜存者亦觉片羽可珍惟当居韩之次耳附识题韩集诗之后并书冠此集卷端乾隆甲午秋御笔钤乾隆双玺
阙补卷十二【四】
居士集【八函六十四册】
宋欧阳修着九十九卷后附祭修文及行状諡议墓志铭一卷共一百卷前宋祝庇民序
祝庇民列衔为迪功郎士曹掾兼户曹及管左推勘公事序后又列朝散大夫知军州兼管内劝农事借紫金鱼袋方时可朝请郎通判军州兼管内劝农事赐绯鱼袋周诜从事郎司仪曹事监方荐可诸衔名卷五十后载吉州公使库开到六一居士集计五十卷宣和四年九月记又列迪功郎司士曹事郭嗣明迪功郎司兵曹事监秦尹迪功郎刑曹掾监洪知柔诸衔名庇民序称太守陈公尝以公帑之余刻居士集五十卷观者犹恨未为全本今太守方公惜之俾嗣其事云云其书中所列之人宋史俱无传考吉安府志载宋徽宗宣和三年至五年知州事者为陈城六年继其任者为方时可则序中所称太守陈公即为陈城序后所列衔名盖时可同官卷五十后所列衔名盖城同官也城与时可世系里居志亦未载而核其官稽其时实两相脗合则是书之为北宋刋本信而有征矣
收蔵诸印无考
东坡先生和陶渊明诗【一函四册】
宋苏轼着四卷前苏辙诗引
文献通考载苏东坡前集四十卷后集二十卷奏议十五卷内制十卷外制三卷和陶集四巻应诏集十卷又载陈振孙语曰杭蜀本同但杭夲无应诏集是轼和陶集宋时杭蜀刋本皆有之其在全集中系别为四卷原可单行此本无校刋人名氏似即从全集中抽出且纸致墨润实为宋印之佳者
本朝昆山徐干学蔵本有印记余无考
栾城集【三函十六册】
宋苏辙着前集五十卷后集二十四卷三集十卷共八十四卷前载淳熙三年礼部定諡议后有宋邓光辙曽孙诩四世孙森三跋
辙曽孙诩跋云栾城公集刋行于时者如建安本颇多缺谬其在麻沙者尤甚蜀本舛亦不免今以家蔵旧本竝第三集合为八十四卷皆曽祖自编类者谨与同官及小儿辈校讐数过锓版于筠之公帑纪年为淳熙己亥按己亥为宋孝宗淳熙六年后列校勘官衔名为文林郎筠州军事判官倪思从政郎充筠州州学教授邓光奉议郎知筠州髙安县闾丘泳光泳俱无考宋史载倪思字正甫湖州归安人孝宗乾道三年进士中博学宏词科累官寳文阁学士中间出知绍兴府太平府泉州建宁府镇江府福州而未及筠州军事判官以其时考之当即是人乃史传中偶失载耳辙四世孙森跋云先文定公栾城集先君吏部淳熙己亥守筠阳日以遗藁校定命工刋之森无所肖似滥承人乏到官之初重念先人所刋家集其版以岁久漫灭今撙节浮费乃一新之纪年为开禧丁夘按丁夘为宋宁宗开禧三年距诩锓版之时歴二十九载父校于前子新于后宜其毫髪无遗为宋刋栾城集之冠且祖孙五世三治筠阳俾版刻常新此中亦有天幸观诩森书跋之字家法犹存亦可称象贤矣
明文征明蔵本有玉兰堂梅溪精舎辛夷馆诸印
本朝泰兴季振宜亦经收蔵有印记
六臣注文选【二函二十册】
梁昭明太子萧统撰六十卷唐李善吕延济刘良张铣吕向李周翰注前萧统序吕延祚进五臣集注文选表李善上文选注表
是书不载刋刻年月而大小字皆有顔平原法按明董其昌跋顔真卿书送刘太冲序后有宋四家书派皆宗鲁公之语则知北宋人学书竞习顔体故摹刻者亦以此相尚其镌手于整齐之中寓流动之致洵能不负佳书至于纸质如玉墨光如漆无不各臻其妙在北宋刋印中亦为上品
御题此书董其昌所称与汉书杜诗鼎足海内者也在元赵孟頫在明王世贞董其昌王穉登周天球张鳯翼汪应娄王醇曹子念竝东南之秀俱有题识又有国初李楷跋纸润如玉南唐澄心堂法也字迹精妙北宋人笔意汉书现在大内与为连璧不知杜诗落何处矣天禄琳琅中若此者亦不多得乾隆御识钤
寳二曰乾隆宸翰曰稽古右文之玺
元赵孟頫跋霜月如雪夜读阮嗣宗咏懐诗九咽皆作清泠气而是书玉楮银钩若与灯月相映助我清吟之兴不浅至正二年仲冬三日夜子昂识【卷二十三后】孟頫此跋作小行楷书曲尽二王之妙其爱是书也至足以助吟兴则宋本之佳者在元时已不可多得矣
明王世贞跋余所见宋本文选亡虑数种此本缮刻极精纸用澄心堂墨用奚氏旧为赵承防所寳往见于同年生朱太史家云得之徐太宰所防欲夺之义不可而止太史物故有客持以见售余自闻道日束身团焦五体外俱长物前所得汉书已授儿辈不复置几头宁更购此因题而归之吾师得无谓余犹有嗜心耶壬午春日世贞书于昙阳观大叅同斋中【卷五后】朱太史名无考所云徐少宰者按朱彛尊明诗综载徐缙字子容吴县人治乙丑进士歴官吏部左侍郎諡文敏
王穉登跋宋本文选往往见于蔵书及好事之家欲其精善完好若此本者絶少此本纸墨锓摹竝出良工之手政与琅琊长公所蔵汉书絶相类汉书有赵魏公小像此书有公手书二书皆公邺架中本也流传至今仅三百年而卷帙宛然既免螙鱼之腹又不落雌黄之手岂灵籖秘笈神物呵防之耶今归朱司成象家出示谛赏因漫题此此本视汉书亦犹蜀得其龙吴得其虎耳矣万厯甲戌人日王穉登书【卷二十五后】考穉登字百谷一字伯固长洲人太学生有晋陵金昌燕市荆溪松檀诸集
周天球跋余少时尝见是书于崦西公家后有文敏跋语数十字当是松雪斋中物今五十余年复见于仲嘉处纸墨如新良可寳也癸巳秋八十老人周天球记【卷五十后】考天球字公瑕号幼海长洲诸生善画兰仲嘉姓汪名道防歙人着小山楼藁卷中有印记崦西公未知谁氏
张鳯翼跋予尝见此书于徐文敏嗣君架上云是文敏所钟爱以贻其后之人者其纸墨精好神采焕发令人不忍去手且其间有赵文敏手识数语则知此书尝入松雪斋中夫先后相去二百年而遥而去一文敏复归一文敏岂文选之为文也固自有夙縁耶予穉岁购得一部为黄勉之先生家物与此同出一梓而刷印在后后有景石子题字其纸墨不及此逺甚今已为好事者易去不复得与相较然大都不相及也夫一梓印出且相悬如此矧后之翻版耶近留意选学将纂辑诸注则闻此书已归云间因倩人借留案头校对匝月遂识岁月归之亦俾好事儒者知所珍重云万厯丁丑仲秋望长洲张鳯翼【卷三十二后】考鳯翼字伯起嘉靖甲子举人有处实堂集黄勉之名省曽吴县人嘉靖辛夘举人有五岳山人集
汪应娄跋嘉賔拉予过清逺阁出所蔵种种珍玩古色照人真令目神驰应接不暇复翻其架上宋版文选又所罕觏者纸精墨妙居然完璧末有赵文敏公手书数行是为松雪斋寳蔵者后传之吾宗仲嘉有王元羙周公瑕张伯起王百谷诸君跋古雅如仲嘉经其收蔵当为増价后传之海阳好事家嘉賔亲往而厚值廼今贮之阁中吾知嘉賔愿读尽天下好书者而文选尤词林嚆矢宜其焚香披阅更助清吟之兴不浅矣珍而蔵之可为家寳则清逺主人之架胜晏先生之架云社弟汪应娄书【卷十七后】应娄无考其称吾宗仲嘉当亦为新安人按徽州府志载明汪应蛟婺源人官尚书又汪应元歙人官御史未知应娄为谁之雁行也嘉賔汤賔尹字宣城人万厯乙未进士第二授翰林编修累官至南国子监祭酒以时考之跋中所称嘉賔当即为賔尹然后李楷跋乃作于诸跋之后而曰吴君珍重似嘉賔又系吴姓抑或从賔尹家再归于吴亦未可知附着于此以俟叅考
王醇跋余知仲嘉有宋版文选心揺揺十余年矣及造其庐未遑索防后逢嘉賔于托山小有园出陶隐居及唐宋墨迹示之皆人间所未见者业已夺人精魄且许以此书出观以暝色不能归去役我魂梦越数日始得一觏纸墨之光射目字楷而有致竟日披览得未曽有时松风防逺山横黛是生平第一乐事己未小雪日太原王醇识【卷二十八后】考王醇扬州人太原其望也
曹子念跋日子于万卷楼见弇州公所得两汉书以为宋版第一后复有持文选至者楮色莹腻似觉更佳从臾公购之以为合璧而公以奉道屏去一切翫好犹为题数语令客持去念之常以为恨今秋复觏于仲嘉寓舎披阅甫毕已负之入黄山矣念再见无期因识其末简万厯癸巳中秋日曹子念书【卷四十七后】考子念字昌先太仓州人
李楷跋蔵书读书皆有非常之福其精神又足以相久故非易事而得观古人之赏鉴手迹益不敢不什伯赞叹赵文敏往矣弇州宰诸君子今安在沧田之嗟亦复如是吴君珍重此歴劫不壊之金刚寳也文字画刻手能存其书法即有圭瑑不可易矣己丑清秋八月八日河濵岸翁李楷跋【卷二十六后】李楷无考按董其昌卒于崇祯九年岁在丙子今跋中有弇州宰诸君子今安在之语则此跋之作于己丑盖
国朝顺治六年也
歙汪氏春草阁蔵【吕延祚表后　卷六十】
右识语下有洪度椭圎印一于鼎小长方印一考歙县志载
本朝文苑汪洪度字于鼎松山里人工文词着有息庐集弟洋度字文治诗有逸致书法仿晋人竝有才名卷中亦有印记又有汪道昆印道昆字伯玉亦歙人明嘉靖进士与王世贞同年世贞称其文简而有法名大起晚年官兵部侍郎世贞亦尝贰兵部天下称两司马云余印无考
六臣注文选【二函十六册】
篇目同前
此书与前部系出一版而纸墨之色摹印之工亦无轩轾洵堪同寳惟书首仅有吕延祚表其萧统序及李善进表皆阙盖歴年既久流传散佚固往往有之而篇目尚全亦无损其为完书也
新安汪洪度蔵本有印记又清晖馆印考歙县志载吴孔嘉字元会明天启乙丑进士官编修有清晖馆集余印无考
六臣注文选【二函十六册】
篇目同前
此书亦前版而摹印竝出一时古色古香竟成鼎峙观前部张鳯翼跋云穉岁购得一部与此同出一梓而刷印在后纸墨不及逺甚则是前明鉴蔵家求初印本已不可多得乃经三百载后而登册府者兼有其三缥缃之富古未之有也
朱氏明仲家塾【卷六十末】
右识语一明仲未详其人此书为宋赵孟坚蔵本有子固印考金赉画史防要载孟坚字子固号彛斋居海盐广陈镇寳庆二年进士修雅博识人比米南宫官至朝散大夫知严州府又明文征明文伯仁项笃夀王宠及
本朝季振宜俱经收蔵按王世贞吴中往哲像赞王宠字履仁后字履吉别号雅宜山人吴县人为邑诸生贡入太学诗好建安三谢书摹永兴大令为时所趋征明诸人见前余印无考
<史部,目录类,经籍之属,钦定天禄琳琅书目,卷三>
六臣注文选【六函三十册】
篇目同前
此书亦前版而摹印在后墨光少逊书中有寳庆寳应州印及官书不许借出木记按文献通考舆地考载宋理宗寳庆间以逆全之乱降淮隂郡为淮安军又以寳应县为寳应州是寳应州之名自理宗时始建故官印于州名之上冠以纪年此本系北宋时刻版印于南宋而称为官书则知为北宋官刻宜其雕椠精良甲于他版也
明文征明蔵本有玉兰堂印又王宠项笃夀及
本朝季振宜俱经收蔵余印无考
阙补卷六【四十二】卷十九【十八】
六家文选【六函六十一册】
篇目同前
此书与前四部别为一版亦未载刋刻年月惟昭明序后有此集精加校正絶无舛误见在广都县北门裴宅印卖木记考一统志四川统部表载益州蜀郡东晋分成都置懐宁始康二郡又分广都县置宁蜀郡是广都县之称得名古宋时镂版蜀称善此本字体结搆精严镌刻工整洵蜀刋之佳者木记应是当时裴姓书肆所标亦廖氏世防堂之例也
袁氏昌安堂珍蔵【卷六十后】
右识一语袁氏未详其人琴川毛氏蔵本有印记余无考
玉台新咏【一函二册】
陈徐陵撰十卷前陵序后宋陈玉父序
永嘉陈玉父后序称玉台新咏集十卷幼时至外家李氏于废书中得之旧京本也版有刓者欲求他本是正多不获嘉定乙亥始从人借得豫章刻本才五卷又闻有石氏所蔵録本复求观之以补亡校脱于是其书复全云云考乙亥为宋宁宗嘉定八年所云旧京本当为北宋时所遗而此乃重刋于南宋者陈玉父无考按宋永嘉陈埴陈宜中诸人或以道学称或以风节着则知永嘉陈氏系宋望族玉父之刻是书讐校周详摹刻精好亦可谓深于好古不陨家声者矣
钱谦益蔵本海翁印未详其人
玉台新咏【一函四册】
篇目同前
此书与前部系出一版宻行细字仿巾箱本式而尺寸加盈制极精雅其摹印亦属良工故清朗照人可为合璧
明王鏊蔵本有济之印考明史鏊字济之吴县人成化乙未进士第三授编修累官至大学士卒赠太諡文恪鏊在相位时刘司马大夏杨相一清皆刘瑾所忌将甘心焉鏊为委曲谕解人以此多之王禹声印未详或即鏊羣从也
唐文粹【四函四十册】
宋姚撰一百卷后宋施昌言序
鼂公武郡斋读书志曰庐州人太平兴国中进士文辞敏丽善书札蔵书至多颇有异本累迁两浙漕课吏写书采唐世文章分门编类初为五十卷后复増广之坐事斥连州卒其子以其书上献诏蔵内府命以一官又马端临文献通考载麈史云谪居连州尝冩所着文粹一百卷好事者于县建楼贮之官属多遣吏写録吏以为苦以盐水噀之冀其速壊后以火焚其楼据此则成是书时在朝在野皆欲得之而未有为刋布者此乃临安孟琪所刋为文粹一书初刻本宋仁宗寳元二年吴兴施昌言后序称卷帙浩繁人欲録未易为力临安进士孟琪代袭儒素家富文史爰事摹印以广流布观其校之是写之工镂之善勤亦至矣若夫述作之防悉于前序云云前序盖自述今已阙亦无目録而相其纸墨实为北宋初印昌言宋史无传按凌迪知万姓统谱载昌言静海人举进士知太平州上政论三十篇入为殿中侍御史
御题唐文粹一百卷五代姚右史所纂昔人称其用意精博世甚重之乃翻刻既繁流传互异是本字画工楷墨色如漆犹见临安孟琪原雕面目予选唐宋文醇依储欣例于唐韩栁外増李翺孙樵两家读书稽古者以文醇为専家定本而叅之文粹以博其趣庶防可乎乾隆御识钤
寳二曰乾隆宸翰曰防暇临池
兰陵萧氏敷教堂所蔵无考
阙补卷十三【一】卷三十下之卷三十一下【全】卷三十三卷三十四【全】卷五十二【六之十】卷五十三【全】卷六十六【三】卷一百【九十】
圣宋文选【二函十二册】
三十二卷无撰人姓氏
是书选集宋人文章自欧阳修以下凡十四家而三苏之文槩置不録按宋徽宗崇宁二年诏毁三苏文集而孝宗御极降敕褒至为苏轼文集作序撰是书者或因三苏本集宇内争传故不复编纂亦犹王安石选唐诗不録李白杜甫之意也书中未载刋刻年月观其小楷书笔法森严宻行中自见清朗盖亦巾箱本之佳者
收蔵诸印无考内如一元印元当系缁流如一庵乃其栖禅之所按元诗中有僧名元字宗海或即其人也
文章正宗【四函三十二册】
宋真徳秀撰二十四卷前徳秀自序
陈振孙书録解题曰真徳秀撰文章正宗其目凡四曰辞命曰议论曰叙事曰诗赋去取甚严按徳秀自序作于绍定执徐之岁乃宋理宗绍定五年序称梁昭明文选姚文粹果皆得源流之正乎今所辑以体本乎古指近乎经者然后取焉云云此振孙所以谓其去取甚严也是书寛行大字用笔整肃刻手印工亦皆精好前后无他人序似即徳秀纂辑成书时自为校刋之本
书史之记一印无考
续文章正宗【二函十八册】
真徳秀撰二十卷前宋倪澄郑圭序
咸淳丙寅倪澄序云西山文忠公晚岁所续澄倚席括山穷日夜力繙校郑君亦分其劳凡三月而藁具又四月而工毕厘为二十卷仅有其目者则虚寘于末一代之文灿然略备又郑圭序云圭分教括山偕聨事倪君锓诸梓以夀其传先生心周程张朱之学观正宗笔削可以槩见惜未脱藁天弗慭遗然大纲则备矣按丙寅为宋度宗咸淳二年澄圭二人宋史俱无传考浙江通志澄金华人宋理宗寳祐四年丙辰进士知处州军圭黄岩人理宗景定三年壬戌进士括山在处州时二人同官因有是刻观两序所云乃徳秀未完之书而澄与圭按前集四门之例因其所録而分之其有目无文者则置于二十卷以存其阙所録之文自欧阳修以下凡十四家版之尺寸与前集同而大字径围较小注字笔画稍肥系仿前集而为之非合刻之本也
书中亦有书史之记一印盖蔵是书者取之以成合璧亦可为有心人矣
选青赋笺【一函四册】
十卷无撰人姓氏
宋史艺文志及文献通考经籍考皆不载是书卷中所録尽当时省试之作目録后有建安王懋甫刻梓于桂堂木记乃书贾所辑以颁行者如陈振孙书目解题谓指南赋笺五十五卷指南赋经八卷皆书坊编集即系此类小版细书作巾箱本其制甚精亦宋时佳椠足供秘玩者也
御题此宋人省试诸赋选本即唐人试帖及今馆课之类盖一时坊刻也特笔法精镵为宋本中絶佳者卷首末俱有文氏停云印良可珍秘乾隆甲子秋分日御识钤
寳二曰乾隆宸翰曰稽古右文之玺
明文征明停云馆蔵本
阙补卷十【五】
兰亭考【一函四册】
宋桑世昌辑髙似孙删定十二卷附羣公帖跋一卷前宋髙文虎并似孙序后齐硕序
陈振孙书録解题载兰亭博议十五卷淮海桑世昌泽卿撰世昌居天台放翁陆氏诸甥博雅能诗又载兰亭考十二卷云即前书浙东庾司所刻视初本颇有删改初十五篇今存十三篇去其集字附见二篇其书始成本名博议髙内翰文虎炳如为之序及其刋也其子似孙重为删改去此二篇固当而其他务从省文多失事实或戾本意其甚者序文本亦条逹可观亦窜改无完篇首末阙漏文理断续于其父犹然深可怪也考宋史文虎四明人登髙宗三十年庚辰进士第闻见博洽多识典故歴官至华文阁学士知建宁府丐祠提举太平兴国宫其为世昌作兰亭博议序正在其时考浙江通志载世昌髙邮人号莫葊有文集三十卷此书乃浙江漕使齐硕属似孙订正之本按赤城志硕青社人宋宁宗嘉定十四年以宣教郎知台州似孙序作于嘉定十七年则为硕知台州时付梓与振孙所云脗合似孙字续古淳熙十一年登进士第尝着经略史略子略集略纬略诸书其诗有踈寮集三卷振孙称其少有俊声不自爱重为馆职上韩侂胄生日诗九首皆暗用锡字为清议所不齿其读书以隠僻为博作文以怪澁为竒就中诗犹可观云云然马端临文献通考经籍考中多引似孙子史诸略之言其博赡自可概见硕刻是书字法皆本欧体锓印兼出良工盖亦郑重而为之者南岳贞居记【卷三末】
右识语一未详何人按元顾瑛玉山草堂雅集载张雨一名天雨号贞居子明朱存理鐡网瑚载倪瓒云贞居真人诗文字画皆为本朝道品第一髙启云贞居字画清遒有唐人风格观前五字用笔瘦劲似即张雨所书
明文征明停云馆蔵本
本朝秀水朱彛尊亦经收蔵俱有印记余无考
金版史部
贞观政要【一函六册】
唐呉兢撰十卷前金唐公弼序兢上贞观政要表鼂公武郡斋读书志曰兢以唐之极治贞观为最故采时政之可备劝戒者上之于朝凡四十篇考唐书兢汴州浚仪人少厉志贯知经史当路荐其才堪论譔诏直史馆修国史此书当即其时所进书前有大定己丑八月进士唐公弼序称南京路都转运使梁公出公府之赀命工镂版按大定为金世宗年号己丑为世宗九年在南宋为孝宗乾道五年公弼无考所称梁公未详何人考金史梁肃奉圣州人天眷二年擢进士第大定初为中都转运副使继除河北东路迁中都都转运使是肃生平屡任是官又适在大定之时似即其人但史未载其为南京都转运使或肃曽歴未久于任而史略之耳此本字宗顔体刻印精良与宋版之佳者无异蔵书家知崇宋本而金版多未之及盖縁流传实尠耳目罕经似此吉光片羽真为希世之寳也
御题好名曽昔议文皇三代下名好亦臧言不以人废如是书原同帝范之蘉吴兢采辑质文备梁肃锓行劝诫详防度披芸钦古鉴宁徒玩纸墨精良乾隆乙未初夏御笔钤乾隆双玺
本朝徐干学蔵本
钦定天禄琳琅书目卷三

[book_title]钦定天禄琳琅书目卷四
影宋钞经部
周易辑闻【一函六册】
宋赵汝楳撰六卷前汝楳自序
考镂版书籍始于周显徳间或据栁玭之言以为唐已有之而刋行大备要自宋始其时监中官刻与士大夫家塾付梓者校雠镌镂讲究日精宇内流传罔不珍秘及时代既更渐至散佚明之琴川毛晋藏书富有所贮宋本最多其有世所罕见而藏诸他氏不能购得者则选善手以佳纸墨影钞之与刋本无异名曰影宋钞于是一时好事家皆争仿效以资鉴赏而宋椠之无存者赖以传之不朽是书汝楳自叙称先君子于易凡六稿汝楳得于口授者居多因辑所闻于篇云云考宋史汝楳父名善湘濮安懿王五世孙庆元二年举进士累官至观文殿学士所着有周易约说或问指要补过诸书汝楳其季子也
御题广大无不备夫惟易道然辑闻传汴水述学衍先天观彼多合圣切予斯体干影钞犹识宋逺矣缅韦编乾隆甲午仲冬御笔钤
宝二曰得象外意曰乾隆宸翰
复斋易说【一函二册】
宋赵彦肃撰六卷前载彦肃行实后宋喻仲可许兴裔二跋
彦肃字子钦宋孝宗乾道间进士仕至宁海郡节度推官朱彞尊经义考载朱子语曰子钦易说为说太精取义太密或伤简易之趣书后彦肃门人喻仲可跋云公卒后二十有六年郡太守许公取是书刋焉又许兴裔跋云余假守严陵属喻君校勘刋置公之祠堂与志学者共之跋后纪年为嘉定辛巳按辛巳系宋宁宗嘉定十四年仲可兴裔俱无考当时校刋既成其版入祠堂中或流传不广世罕其书幸有影钞而善本亦可长存矣
童溪易传【二函十二册】
宋王宗撰三十卷前宗自序宋林焞序此书与前两部字体相似行欵亦同当属一家影钞之书故纸墨皆极精良足供宝玩宗焞宋史俱无传按朱尊经义考载董真卿曰宗字景孟临安人太学上舍又载闽书宗宁徳人教授韶州尊按云林焞亦宁徳人淳熙八年与宗同举进士焞序称与童溪生同方学同学同及辛丑第则宗为宁徳人无疑鄱阳董氏以为临安人误矣爰附録之以资考证
三礼图【二函八册】
宋聂崇义集注二十卷前宋窦俨序后宋陈伯广跋崇文总目三礼图二十卷聂崇义于周显徳中叅定郊庙器玉因博采先儒三礼旧图凡得六本考正是否缋素而申释之每篇自叙其凡防以近世沿革之说建隆二年五月丙寅表上之窦俨为序诏太子詹事尹拙集儒学三五人更同防议拙多所驳正崇义复引经以释之其驳义及答义各四卷率列于注释诏颁行之又画于国子监讲堂之壁考宋史崇义河南洛阳人少举三礼善礼学通经防汉干祐中累官至国子礼记博士周显徳中国子司业兼太常博士世宗诏崇义防定郊庙祭玉又诏翰林学士窦俨统领之崇义因取三礼图再加考正建隆三年四月表上之俨为序太祖览而嘉之五月赐崇义紫袍犀带银器缯帛以奬之云云与崇文总目所载略符惟崇文总目称建隆二年五月上书鼂公武郡斋读书志亦称皇朝建隆二年而史载三年正与俨序合别本有崇义自序略云旧图十卷形制阙漏文字省略不知所自臣崇义先于显徳三年冬奉命差定郊庙器玉因敢删改至大宋建隆二年四月辛丑第叙既讫则知崇义书成于建隆二年至三年始行奏进耳宋史又载诏太子詹事尹拙等防议多所驳正崇义复引经以释之悉以下工部尚书窦仪俾之裁定仪奏崇义研求师说耽味礼经较于旧图良有新意尹拙爰承制防能整所闻尹拙驳议及聂崇义答义各四卷臣再加详阅随而裁置率用増损列于注释共分为十五卷以闻诏颁行之亦与崇文总目所载相合惟列于注释之语乃窦仪编次两家之说别为一书与三礼图无涉耳书后有永嘉陈伯广跋称三礼图始熊君子复得蜀本欲以刻于学而予至因属予刻之后题淳熙乙未闰月三日乙未为宋孝宗淳熙二年浙江通志载伯广登绍兴三十年庚辰进士通判明州其所称熊子复按文献通考熊克字子复建安人官起居郎以王丞相季海荐骤用王时在枢府赵温叔当国莫知其所从来颇疑其由径沮之上意向之不能回也此书图画人物器具用笔工细乃精于绘事者所作知影钞时殊费经营矣
论语集说【一函五册】
宋蔡节撰十卷前载节进书表并集说例宋姜文龙序
考浙江通志载蔡节永嘉人于宋理宗时厯知湖州明州衢州诸军姜文龙丽水人登理宗淳祐元年辛丑进士是书于淳祐五年经进节表后结衔为朝散郎试太府卿兼枢密副都承防姜文龙序作于淳祐六年云刋是书于湖頖自署为文学掾皆省志所未载影钞字画通体匀整其摹姜序行书学黄庭坚笔法尤得神理
张状元孟子传【一函八册】
宋张九成撰二十九卷
考宋史艺文志载九成孟子拾遗一卷语録十四卷而不及此书马端临文献通考亦未载按本传九成字子韶钱塘人髙宗绍兴二年上将防进士诏考官直言者置髙等九成对策称防擢寘首选授镇东军签判累官至宗正少卿权礼部侍郎兼侍讲兼权刑部侍郎坐倾附赵鼎落职秦桧复令司谏詹大方论其谤讪朝政谪居南安军在南安十四年每执书就明倚立庭砖岁久双趺隠然桧死起知温州旋丏祠归数月卒理宗宝庆初特赠太师封崇国公諡文忠此书标为张状元孟子次行所列之衔系追赠爵秩则是寳庆后校刋之本卷帙终于告子而阙尽心全篇按宋史艺文志载张氏孟子三十六卷赵希弁郡斋读书附志作孟子解三十六卷亦即是书此本盖佚其七卷耳明焦竑国史经籍志载九成孟子解仅十四卷是前明内府所藏并佚其大半此虽未为全书而已为竑所未见且影钞字法纸墨皆极精良其所得有二十九卷亦可谓是书之幸矣
琴川毛氏钞本
阙补卷四【二】卷八【六】卷十【七之九】卷十六【七】
新集古文四声韵【一函五册】
宋夏竦撰五卷前竦进书序并古文所出书传鼂公武郡斋读书志曰古文四声五卷夏竦撰博采古文竒字分四声编次以便捡寻考宋史夏竦字子乔江州徳安人以父承皓死难録竦为润州丹阳县主簿继举贤良方正擢光禄寺丞仁宗宝元间以户部尚书拜奉宁军节度使知永兴军继兼陜西经略安抚招讨进宣徽南院使与陈执中论兵事不合徙屯鄜州请解兵柄改判河中府徙蔡州庆厯三年召为枢密使谏官御史交章论奏诏徙知亳州改授吏部尚书歳中加资政殿学士明年拜同中书门下平章事又明年召入为宰相谏官御史复言不可遂改枢密使封英国公翰林学士张方平论竦奸邪宜出之罢知河南府未几加兼侍中徙武宁军节度使进郑国公以病归卒諡文庄书中竦进书序称庆厯四年二月结衔为吏部尚书知亳州军州事证之史传适相符合史又谓竦以文学起家有名一时朝廷大典防累以属之多识古文学竒字至夜以指画肤是竦于大小篆功力独深此本影钞楷法皆本欧阳篆文从者如悬衡者如编颇得蔡邕书势之妙洵可宝也
宋张时举弟子职等五书【一函一册】
宋张时举辑首周管子弟子职次汉班昭女诫次宋吕大钧吕氏乡约乡仪宋司马光居家杂仪凡五篇宋陈振孙书録解题曰弟子职等五书一巻漳州教授张时举撰时举宋史无传其里居不可考按此五篇中吕氏乡约书末称汲郡吕大忠白后附载吕大钧手札三通有朱子识语云此篇旧传吕公进伯所作今乃载于其弟和叔文集又有问答诸书如此知其为和叔所定不疑篇末着进伯名意以其族党之长而推之使主斯约耳又乡仪后亦有朱子识语云此篇旧题苏氏乡仪意其为苏昞季明博士兄弟所作今按吕叔和文集乃季明所序而此篇在焉然则乃吕氏书也因去篇题二字而记其实如此考宋史大忠字进伯京兆蓝田人登第厯官寳文阁直学士知渭州忤章惇曽布徙知同州降待制致仕其弟大钧字和叔中乙科厯官宣义郎鄜延转运司从事苏昞字季明武功人元祐中太常博士此书字法欧体工整清劲影钞能得其神洵为佳本
琴川毛氏钞本
影宋钞史部
集补后汉书年表【一函四册】
宋熊方撰十卷前方进书序表状三篇
明卢廷选南昌府志熊方字广居丰城人靖康乡举贡上庠防澧州军事雅善书髙宗内禅大书尧舜二字表进有防付秘阁除本路帅幕此书序表卷首结衔右迪功郎前权澧州司户防军与志所载脗合书中虽未纪进御年月当亦在髙宗之时后汉书无年表得方辑之以补范刘昭之阙亦艺林盛事第宋史艺文志及马端临文献通考皆不载是书观方进状中有昨甞投进未指挥之语岂当时经进再三而终无明诏许可耶宜其此书刋行流传絶尠是不能不有赖于影钞矣
续资治通鉴长编【十函五十册】
宋李焘撰一百八卷前焘进书表
马端临文献通考载焘撰续通鉴长编其奏进凡四次宋孝宗隆兴元年焘知荣州时所进者起建隆迄开宝为十有七卷乾道四年官礼部侍郎时所进者起建隆迄治平为一百八卷淳熙元年知泸州时所进者辑治平之后至中兴以前六十年事年为一卷合前所进一百八卷为一百六十八卷又于卷中字数之繁略再均分之总为二百八十巻淳熙九年焘知遂宁府时又上言臣累次进所为续资治通鉴长编今重别写进共九百八十巻计六百四册其修撰事总为目一十巻又縁一百六十八年之事分散为九百八十巻其间文字繁多本末颇难立见略存梗槩庶易检寻今创为建隆至靖康举要六十八巻并巻总目共五巻以上四种通计一千六十三巻六百八十七册投进者云云是续资治通鉴长编以九百八十巻者为全本其举要之六十八巻则自别为一书此本为一百八巻盖焘第二次所进之书也考宋史李焘字仁甫眉州丹棱人绍兴八年擢进士第累官至敷文阁学士提举佑神观兼侍讲年七十卒諡文简累赠太师温国公生平耻读王氏书独博极载籍搜罗百氏慨然以史自任本朝典故尤悉力研覈上甞谓长编一书无愧司马迁其殁也复谓宇文价曰朕曽许焘大书续资治通鉴长编七字且用神宗赐司马光故事为序冠篇不谓其止此是孝宗之心许长编亦已至矣独惜其巻帙浩繁购藏匪易不惟九百八十巻者世所罕存即此一百八巻之本亦复希有影钞以传诚深于好古者矣泰兴季振宜钞本
阙补巻十三【六】
九域志【一函十册】
宋王存曽肇李徳刍同撰十卷前王存等进书状鼂公武郡斋读书志曰皇朝王存被防删定总二十三路京府四次府十州二百四十二军三十七监四县一千一百三十五陈振孙书録解题曰存与曽肇李徳刍等共删定名元丰九域志书首王存等进书状称本朝九域图自天禧以后歴年兹多事有因革乃诏臣肇臣徳刍撰次于秘阁而臣存实董其事缀辑大体略仿前书旧名图而无绘事乃请改曰志云云按天禧为宋真宗年号状后虽无纪年而振孙谓名为元丰九域志元丰为神宗年号距天禧时已六十余载故状中有厯年兹多之语也考宋史徳刍无传存字正仲润州丹阳人登庆厯六年进士第累官至资政殿学士厯知扬州大名府杭州提举崇禧观迁右正议大夫致仕肇字子开建昌南丰人举进士累官龙图阁学士提举中太乙宫出知定等州终濮州练副使是书影钞纸墨精洁字画整严固非率尔操觚者
琴川毛氏钞本
清波杂志【一函二册】
宋周煇撰十二卷前宋张贵谟序后宋章斯中张防陈晦杨寅张岩龚颐正徐似道七跋
考两浙名贤録周煇字昭礼淮海人绍熙间居钱塘清波门之南嗜学工文藏书万卷隠居不仕当世名公卿多折节下之而简亢自髙未甞报谢撰清波杂志十二卷是书张贵谟序作于绍熙癸丑按癸丑为宋光宗绍熙四年书后章斯中张防陈晦三跋皆是年作其杨寅张岩二跋作于宁宗庆元二年龚颐正徐似道二跋作于庆元三年考宋史张岩字肖翁扬州人登乾道五年进士第累官至知枢密院事督视江淮军马继以银青光禄大夫致仕余俱无传浙江通志载张贵谟遂昌人乾道二年丙戌进士官至朝议大夫长兴县志载陈晦字自明中童子科又中博学宏词科仕至刑部侍郎兼中书舍人有文集三十卷凌迪知万姓统谱载龚颐正楚人宁宗嘉泰元年以学问该博赐同进士出身官至秘书丞徐似道字渊子天台人少负才名为吴江尉受知范成大官至秘书监少监斯中防寅无考似道跋最后作有余来中都闻周处士清波志急祈借传録云云是当时此书已征纸贵今得影钞真堪什袭矣
御题逸史犁然志绍熙久无传本此称竒唐钩晋迹隔一间明影宋刋非两岐世道人心斯繋矣南迁北伐早卑之清波门外西湖水洗尽当年谀墓辞乾隆甲午冬御笔钤宝二曰所宝惟贤曰乾隆御笔
影宋钞子部
孔子家语【一函三册】
魏王肃注十卷前肃序
汉书艺文志载家语二十七巻顔师古曰非今所有家语也唐书艺文志载王肃注家语则为十卷宋陈振孙书録解题亦云家语十卷孔子二十二世孙猛所传魏散骑常侍王肃为之注肃辟郑学猛甞受学于肃肃従猛得此书与肃所论多合从而证之遂行于世明何孟春补注家语前载汉博士孔衍上言臣祖故临淮太守安国撰次孔子家语既毕防值巫蛊事起遂废不行近世小儒以曲礼不足而乃取孔子家语杂乱者及子思孟轲荀卿之书以禆益之总名曰礼记今见其在礼记者则便除家语之本篇是谓灭其原而存其末也不亦难乎云云孟春序曰如孔衍言则壁藏之余实孔安国为之而王肃序未始及焉不知何谓班史所志大都刘向校録已定之书肃之所注非安国之所撰次及向之所校者明矣肃之注愚不获见而见其序今世相传家语殆非肃本非师古所谓今之所有者司马贞与师古乃同代人贞作史记索隠引及家语今本或有或无有亦不同愚有以知其非肃之全书矣谨即他书有明着家语而今本缺略者以补缀之分四十四篇为八卷存之私塾以俟博雅君子或得肃旧本而是正焉是岂独春之幸哉按春序作于明武宗正徳二年其时欲求宋刋旧本已不可得今以是书考之系为十卷与唐书所载陈振孙所言俱相脗合且较之孟春刋本篇中或有多十之三四并十之六七者则为肃旧本无疑影钞之为功讵浅鲜哉
御题天禄青藜信也非何于家语却相违祖传孙辨名因正明影宋刋世已稀多漏鲜全斯乃萃钩元提要志焉希愀然敬对君为政一语兴邦凛几乾隆甲午仲秋月御笔钤乾隆双玺
彭城钱孙保钞本孙保无考
新仪象法要【一函一册】
宋苏颂撰三卷前颂进书状
陈振孙书録解题载苏颂于哲宗元祐三年新造浑天成记其法要而图其形象进之考宋史苏颂字子容丹阳人第进士厯官吏部侍郎元祐初迁吏部尚书七年拜右仆射兼中书门下侍郎绍圣四年以太子少师致仕称其总吏部时请别制浑仪以吏部令史韩公亷晓算术奏用之授以古法为台三层上设浑仪中设浑象下设司晨贯以一机激水转轮不假人力时至刻临测司晨出告星辰躔度所次占候则验不差晷刻书夜晦明皆可推见云云今以颂进状年月并状后结衔与史传较之皆合书中为图六十有一画极工细字亦精整可宝也
御题梁代浑仪已制之失传苏颂乃重为有经有纬述前验具说具图期后垂亦曰用心究钩股即看影椠悉毫厘大成
圆象精锱黍
皇祖鸿贻万世规乾隆乙未孟春上澣御笔钤乾隆双玺
虞山钱遵王述古堂藏书【每叶边阑外左方】
按遵王名曽常熟人
考古图【一函六册】
宋吕大临撰十卷后大临自记又附续考古图五卷考古图释文一卷
鼂公武郡斋读书志曰皇朝吕大临与叔裒诸家所藏三代秦汉尊彞鼎敦之属绘之于幅而辨论形制文字马端临文献通考引陈振孙曰考古图十卷吕大临作于元祐七年所纪自御府之外凡三十六家所藏古器物皆图而録之考宋史大临字与叔学于程颐与谢良佐游酢杨时在程门号四先生通六经尤邃于礼元祐中为太学博士迁秘书省正字范祖禹荐之未及用而卒大临记称余于士大夫之家所阅多矣每得传摹图写寖盈卷轴尚病欵识未能深考暇日论次成书云云是大临所撰之书止于十卷鼂公武陈振孙所见皆此本也今书后有续考古图五卷释文一巻不载纂人姓氏宋史艺文志及玉海文献通考诸书亦未之及书中往往引考古图以为证称之曰吕与叔则非大临自为续纂之书明矣其体例皆仿前书所收古器颇多亦好古之士卷一首列玉尺云周尺汉尺晋尺皆同宋尺则为宋人所撰无疑影钞绘图虽取工细而用笔圎健迥殊俗手其摹古器文字亦不失篆籀遗意
钱遵王述古堂藏书【每叶边阑外左方】按曽撰读书敏求志载此书称北宋镂版予得之梁溪顾修逺洵缥囊中异物后为季沧苇借去屡索不还耿耿挂胷臆者数年沧苇殁此书归之徐健庵予复从健庵借来躬自摹写其图象命良工绘画不失毫髪楮墨更精于椠本阅之沾沾自喜云云据此则是书正为曽所手抄宜其精妙絶伦矣
金壶记【一函二册】
宋僧适之撰上中下三卷
马端临文献通考载金壶记僧适之集书家故事以二字为题而注所出于其下凡三百余条适之始末无考书后称浮提之国献神通善书二人乍老乍少隠形则出影闻声则藏形出肘间金壶四寸上有五龙之检封以青泥壶中有墨汁如淳漆洒地及石皆成篆科斗之字记造化人伦之始佐老子撰道徳经垂十万言写以玉牒编以金绳贮以玉函昼夜精勤形劳神倦及金壶墨尽二人刳心沥血以代墨焉递鑚脑骨取髓代为膏烛及髓血皆竭探懐中玉管中有丹药之屑以涂其身骨乃如故老子曰更除其繁紊存五千言及至经成工毕二人亦不知所往系録晋陇西王嘉拾遗记中语以纪金壶二字所从出也影钞纸白如雪墨色不尚浓厚取其匀净几与刋本摹印无异琴川毛氏钞本
影宋钞集部
离骚草木疏【一函二册】
宋吴仁杰撰四卷后仁杰自记宋方灿跋
宋史艺文志及鼂公武陈振孙马端临诸人所纂书目皆不载是书惟明焦竑经籍志有吴仁杰离骚草木虫鱼疏二巻今观是书标题为草木疏而书中亦不及虫鱼且仁杰后记称离骚以芗草为忠正莸菖为小人荪芙蓉以下凡四十有四种犹青史氏忠义独行之有全传也薋菉葹之类十一种传着卷末犹佞幸奸臣传也云云是仁杰之疏草木正以沅湘香草骚之寄托故作此以逆灵均之意耳焦竑所载只二卷此为四卷亦不相符钱曽读书敏求记载此书亦为草木疏其称草木虫鱼疏者乃甬东屠本畯所撰则知焦竑所载并未加考也仁杰宋史无传按朱彞尊曝书亭集有吴氏两汉刋误补遗跋称仁杰字斗南别号蠧隠居士本昆山人其称河南者举郡望而然登淳熙进士厯官国子学録今书中于结衔下亦署河南其衔为国子録俱与彞尊所言相符惟书末结衔称免解进士蕲州学正充罗田县县学讲书吴仁杰校正意仁杰是书既成刋行之日乃在罗田也方灿亦称河南人其始末无考影钞字画结体在欧栁之间非工书者不能得此
御题疏传草木异刘王特重离骚廿五章岂为春园问桃李独存古道吊沅湘辨精鱼鲁篇篇核义寓兴观字字芳虽是罗田版亡矣步兵从可识中郎乙未春月御笔钤乾隆双玺
虞山席鉴钞本鉴无考
王摩诘文集【一函四册】
唐王维着十卷前维弟缙进书表代宗荅诏唐书王维字摩诘太原祁人九歳知属辞与弟缙齐名开元初擢进士厯官给事中安禄山反维为贼得以药下利阳瘖禄山素知其才迫为给事中维赋诗悼痛贼平下狱或以诗闻行在时缙位已显请削官赎兄罪肃宗亦自怜之下迁太子中允久之迁中庶子三迁尚书右丞上元初卒至宝应中代宗语缙曰朕甞于诸王座间闻维乐章今传几何遣中人王承华往取缙裒集数十百篇上之今书中缙上文集表称中使王承华奉宣进上令臣进亡兄故尚书右丞维文章云云与史传脗合代宗答诏有抗行周雅长揖楚词之语盖亦深重其才矣缙字夏卿举草泽文辞清丽科上第累官至黄门侍郎同中书门下平章事以招纳财贿获罪论死上悯其耄贬括州刺史久之迁太子宾客分司东都建中二年卒年八十二此书前后无序未审为宋代何时刋本自元明以来刻维集者甚多今得此影钞以留宋椠面目亦超出于诸本之上矣琴川毛氏钞本
刘宾客外集【一函二册】
唐刘禹锡着十卷
唐书刘禹锡字梦得自言系出中山世为儒擢进士第登博学宏词科厯官太子右庶子宪宗时贬连州刺史未至斥朗州司马久之召还宰相欲任南省郎以作诗讥忿出为播州刺史裴度居相位荐为礼部郎中集贤直学士度罢出为苏州刺史徙汝同二州迁太子宾客分司东都防昌时加检校礼部尚书陈振孙书録解题曰禹锡集本四十卷逸其十卷常山宋次道裒集其遗文得诗四百七篇杂文二十二篇为外集然未必皆十卷所逸也是书虽无次道序跋而卷数篇目相同乃即振孙所指之本影钞分行布白结搆清朗与王维集同出一手
琴川毛氏钞本
盘洲文集【四函二十四册】
宋洪适着八十卷后附行状碑铭并拾遗共一册马端临文献通考引陈振孙曰盘洲集八十巻丞相文恵公鄱阳洪适景伯撰皓之长子方奉使时文恵甫十三岁后与其弟遵同中髙宗绍兴十二年壬戌宏博科本名造后改焉又三年乙丑弟迈继之世号三洪其自淮东总领入为太常正卿一年而入右府又半年而拜相然在位仅三阅月为林安宅所攻而去甞一帅越闲居十六年而终是本影钞集八十卷皆系全本惟目録载有序跋俱阙其拾遗文四篇今仅存其二想当时刋本流传甚少所影者本有遗佚耳行状后署名称壻奉议郎干办行在诸军审计司许及之状考宋史及之字深甫温州永嘉人第进士知袁州分宜县以部使者荐除诸军审计累官至吏部尚书谄事韩侂胄二年不迁见侂胄流涕不觉膝屈未几同知枢密院事当时有由窦尚书屈膝执政之语传以为笑嘉定二年拜防知政事进知枢密院事兼防政侂胄诛降两官泉州居住寻卒此状为及之初仕时所作以后所为殊愧适东牀之选矣碑铭系周必大撰考必大字子充庐陵人第进士中博学宏词科召试馆职由国史院编修官屡迁至右丞相拜少保益国公为谏长何澹所劾又坐所举官以贿败改判隆兴府宁宗二年复少傅卒赠太师諡文忠
琴川毛氏钞本书中有白堤钱聴黙经眼一印无考
阙补卷八【一】卷二十一【五六】卷三十二【十】
钦定天禄琳琅书目卷四

[book_title]钦定天禄琳琅书目卷五
元版经部
周易本义启防翼传【一函八册】
元胡一桂撰四卷前一桂自序
元史胡一桂字廷芳徽州婺源人精于易初饶州徳兴沈贵宝受易于董梦程梦程受朱子之易于黄干而一桂之父方平及従贵宝梦程学尝着易学启防通释一桂之学出于方平得朱子源委之正宋景定甲子一桂年十八遂领乡荐试礼部不第退而讲学逺近师之号双湖先生所着有周易本义附録纂疏本义啓防翼传诸书并行于世按景定甲子为宋理宗景定五年书中一桂自序作于皇庆癸丑系元仁宗皇庆二年距景定甲子已五十有二载其时一桂年已七十矣序称先君子惧愚不敏既为启防通释以诲之愚不量浅陋复为本义附録纂疏以承先志今重加増纂又成翼传四篇云云是一桂之究心周易克承家学亦非一朝夕之故也是书字体版式规仿宋椠亦元刻之佳者
尚书注疏【一函四册】
汉孔安国传唐孔颖达正义二十卷前颖达序唐书孔颖达字仲达冀州衡水人八嵗就学诵记日千余言隋大业初举明经高第授河内郡博士补太学助教唐太宗平洛授文学馆学士屡迁至太子右庶子兼司业卒赠太常卿諡曰宪鼂公武郡斋读书志曰尚书正义二十卷颖达因梁费甝疏广之唐儒学称颖达与顔师古司马才章王恭王琰撰五经义训百余篇号义賛诏改为正义云虽包贯异家为详博然其中不能无谬冗马嘉运驳正其失永徽中于志宁张行成高季辅就加増损始布天下艺文志云颖达与李子云王徳韶等撰朱长才苏徳融随徳素王士雄赵智覆审长孙无忌李勣等二十四人刋定唐史志传记事多参差此为尤甚所撰记着人姓氏颖达往往不同云云今观颖达自序所列撰校之人与艺文志合不知儒学传何以讹误至此是书大字畧仿顔体注字笔画亦复整严惜纸色稍差未能莹洁阙补序【三】
书集传【一函七册】
宋蔡沈撰六卷宋邹近仁音释前沈序并尚书纂图书传序共一册后附书序一篇
宋史蔡沈字仲黙建州建阳人元定次子少従朱子游朱子晚年欲著书传未及为遂以属沈洪范之数学者久失其传元定独心得之然未及论著曰成吾书者沈也沈受父师之托沈潜反复者数十年然后成书方年三十时即屏去举子业一以圣贤为师居九峯当世名卿物色将荐用之沈不屑就邹近仁宋史无传考江西志近仁字季友饶州人为龙阳丞尝叩道于杨简一再语而顿觉性至孝或干以利介焉弗受人告之过敛衽以服所当为虽强御不畏着有归轩集此书与宋版纂图互注毛诗周礼体式相同惟注字参差不齐未能如宋椠耳毘陵周良金藏本无考
诗传通释【一函四册】
元刘瑾辑二十卷前载朱子诗集传序诗序辨説又诗传纲领并外纲领
吉安府志载刘瑾安福人肆力治诗其説宗朱子而间出其所自得又考正诸国世次作者时世察其源流辨其音韵审诗乐之合穷删定之由为诗传通释一书能阐发朱子之蕴今按是书以朱子集传为主而博引诸家之説分注于下已説则标以愚按二字其纲领首诗大序次经传及宋儒论诗之言外纲领首诸国世次图次作诗时世图次源流章句音韵诗乐删次并引用书目及诸儒姓氏诸篇与府志所言脗合顾炎武日知録云永乐中命儒臣纂修五经大全春秋则全袭元人汪克寛胡纂疏但改其中愚按二字为汪氏曰及添庐陵李氏等一二条而已诗经大全则全袭元人刘瑾诗传通释而改其中愚按二字为安成刘氏曰其三经后人皆不见旧书亦未必不因前人也昔日儒臣奉防编纂诸书颁餐钱给笔札书成之日赐金迁秩所费于国家者不知凡几将谓此书既成可以章一代教学之功啓百世儒林之绪而仅取已成之书抄録一过上欺朝廷下诳士子唐宋之时有是事乎朱彞尊经义考云永乐中胡广等攘其成书为大全今以大全较之辑注防冇増损小序则通释附于每篇之后大全冠于全书之首并加以图二十有三为稍异耳又引黄虞稷曰瑾字公瑾安成人按安福县在汉时为安平安成二县境元成宗元贞间尝升为安福州安成葢古邑名故瑾亦自署为安成虞稷苐而未考耳书中诗纲领首叶于刘瑾署名次行有建安刘氏日新堂校刋九字卷一末又有至正壬辰仲春日新堂刻梓木记考至正壬辰为元顺帝十二年刘氏未详其名想亦当时书贾也
本朝刘体仁藏本有印记体仁字公防江南颍州人顺治乙未进士官吏部考功郎着有蒲庵集余印无考
礼经防元【一函四册】
宋叶时撰四卷前元潘元明序时家六世孙广居识
叶时宋史无传考咸淳临安志及嘉靖浙江通志载时仁和人淳熙十一年甲科累官至龙图阁学士卒諡文康着有礼经防元竹野集又两浙名贤録载时字秀发博学善属文尤邃于周礼为学者所宗晚居嘉兴悉与书首家脗合宋史艺文志及鼂公武陈振孙马端临诸人书目皆不载是书书中广居识语称荥阳公敦古尚治命锓梓以不朽其传云云则知此书在宋时并未刋行故不显于世荥阳为潘氏郡望前有海陵潘元明序作于至正乙巳按乙巳为元顺帝二十五年其结衔称荣禄大夫江淛行省右丞兼同知行枢密院事考元史无元明明史太祖本纪载顺帝二十六年十一月李文忠下余杭潘原明降凌迪知万姓统谱载潘原明泰州人初与张士诚俱起盐徒为浙江行省平章守杭州李文忠师至钱塘原明全城归降士诚由是势孤两书皆作原明与序中元明元字音同字异苐结衔相符其时亦合且泰州自南唐以前皆称海陵郡元明之为泰州人信而有徴其即一人无疑成化杭州府志载广居字居仲仁和人天资超迈才力絶人为古文诗词援笔立就仕至浙江儒学副提举所着有自得斋集书首有大中丞印无考
阙补卷四【五十一之五十三】
仪礼图【一函八册】
宋杨复撰十七卷后附仪礼旁通图一卷前载朱子乞修三礼奏剳复自序陈普序
朱彞尊经义考载是书引明曽棨曰杨复因朱子之意取仪礼十七篇悉为之图制度名物粲然毕备以图考书如指诸掌西山真徳秀称为千古不刋之典焉又引桂萼曰仪礼经朱子考证已定杨复图尤为明便其文虽属难读然因图以指经因经以求义斯了然矣凌迪知万姓统谱载复长溪人受业朱子与黄干相友善着祭礼十四卷仪礼图十四帙又有家礼杂説附注二説书首复自序称复曩従先师朱文公读仪礼求其解而不可得则拟为图以象之今所图者则高堂生十七篇之书也厘为家乡邦国王朝诸礼则因先师经传通解之义例也附仪礼旁通圗于其后则制度名物之总要也云云序作于绍定戊子按戊子为宋理宗绍定元年后有陈普序未详其人刋刻体式亦仿宋版而纸质黝厚非宋制也
附释音春秋左传注疏【六函六十册】
晋杜预注唐孔頴达疏陆徳明音义共六十卷前颖达春秋正义序
崇文总目春秋正义唐国子祭酒孔颖达撰此书名曰附释音春秋左传注疏葢仿宋版监本附音春秋公谷二书之例然元时监本已不逮于宋而此乃属坊刻宜其又逊一筹矣
阙补巻五十七【二十三】卷五十八【十八之二十七】卷六十【二十八二十九】
春秋诸国统记【一函六册】
元齐履谦撰六巻前元呉澄序履谦自序后齐思恭跋元史齐履谦字伯恒父义善算术履谦生六嵗従父至京师七嵗读书一过即能记忆年十一尽晓推步之法十三従师闻圣贤之学自是以穷理为务非洙泗伊洛之书不读至元间授星歴教授大徳中迁保章正仁宗即位嘉尚儒术擢国子监丞改授国子监司业与呉澄并命时号得人未几以履谦佥太史院事至延祐元年复为国子司业后拜太史院使卒于官至顺三年赠翰林学士资善大夫上防军追封汝南郡公諡文懿呉澄字幼清抚州崇仁人举进士不第以元明善荐除江西儒学副提举继以国子监丞迁司业英宗即位超授翰林学士进阶大中大夫移疾归年八十五卒赠江西行省左丞上防军追封临川郡公諡文正履谦此书成于延祐四年乃复为国子司业时所作其书始鲁终呉合二十国而附録诸小国亡国于后澄曽与履谦同官深知其学因为之序朱彞尊经义考载是书有栁贯跋此本无之而有思恭跋又经义考中所无思恭元史无传跋称履谦曰大兄司成君则知为履谦之弟书中有礼部官书朱文长印与宋版通鉴纪事本末书中所钤符合似亦明永乐间所采之本也
琴川毛氏藏本
周易尚书毛诗春秋礼记孝经论语孟子尔雅小尔雅附中庸大学重出各经序文传注俱不载此书専刻经文无校刋人姓名亦不载镂版年月易经后有识语云兹刻易文诸卦皆仿乾卦或疑之曰分经分传以别篇卷分经合传以便賛释此古文今文各有所取兹不然者何也曰古文别而病其离今文便而病其碎此程朱义所以更张不一者也兹使羲文周孔之易别而不离便而不碎殆古人玩易之旧也汉儒分经合传爻辞不可相属传賛乱其成韵矧象曰之缀叠僭妄不稽尤不若古文之可安也曰汉儒之僭妄何稽乎曰以乾卦也又学庸后识语云学庸本二戴类编之经二程掲出示要领也今刻古文一仍其旧而二篇重出便四书之尚也至善堂记按至善堂当是书贾坊名其専刻经文葢取便于行箧所携亦仍宋椠巾箱九经之意刋手印工虽非草草而欲如巾箱本之密行细字倍见精莹者已出其下矣
大学衍义【四函二十册】
宋真徳秀撰四十三卷前徳秀进表剳子申状并序
宋史徳秀字景元后更为景希建之浦城人登庆元五年进士第继中博学宏词科由太学正累官至参知政事三乞祠禄进资政殿学士提举万夀观兼侍读卒諡文忠其自泉州入为户部尚书时以大学衍义进上嘉纳之徳秀申状称端平元年十月初二日进入次日后殿聚讲论所进大学衍义一书有补治道旋于十四日轮当进读大学章句既毕忽防圣训卿所进衍义便合就今日进读徳秀私谓前所进本已纳禁中必须令讲筵所别写然后可以进读遂以未办为对圣训云已在此矣即见内侍捧元进第一第二帙在前云云则理宗之重是书亦已至矣此本规仿宋椠摹印俱工实元版之最佳者惜纸质坚而未致耳
御题大学八条着为圣经而真西山衍义一书首剟圣贤性命之精旁采古今治乱之迹发挥经术灿若列眉诚孔氏之功臣也坊贾刋率多讹谬此书雕锓精善尚属元刻旧本毎一披览心目豁然借是或得仰窥圣奥用臻治理则补禆宁有涯涘耶甲子小春下澣御识
钤
宝三曰几暇临池曰稽古右文之玺曰读书析理
东宫书府印无考
乐书【六函三十六册】
宋陈撰二百巻前宋杨万里序次进表并序次赵挺之请写録乐书剳子准行诏防乐书目録正误楼钥序陈芾题辞后陈岐林子冲二跋陈振孙书録解题曰乐书二百卷秘书省正字三山陈撰建中靖国初进之为礼书陈祥道其兄也其书雅俗毕备博则博矣未免于芜秽也考宋史陈字晋之福州人中绍圣制科授顺昌军节度推官徽宗初进迓衡集以劝导绍述得太学博士秘书省正字进鸿胪太常少卿礼部侍郎以显谟阁待制提举醴泉观建中靖国元年赵挺之剳子称所者乐书卷帙既多无力缮写臣欲乞依祥道例特赐笔吏画工写録图画进献云云徽宗従之并以诏书褒有成书甚富众论所称差进厥官以为尔宠之语宋史挺之字正夫密州诸城人进士上第由登棣二州教授累官至右仆射卒諡清宪楼钥序云乐家之书未有此比而又苦其舛误无所考证闻建昌陈史君刋此书与礼书并传取而校正并为质之经传尚三数百条防陈子芾为南丰宰因以寄之南丰欲别刋此编以补郡本之缺求书其后云云其序作于嘉泰二年所称陈史君即作跋之陈岐岐跋作于庆元己未按己未为宋宁宗庆元五年至七年改元嘉泰是此书在徽宗时只经写録逮岐始为刻梓而芾又别刋之三年之中两付剞劂矣此本字多俗体如礼作礼兴作防之类虽系元翻宋刻而笔画清朗纸墨俱佳固元刋之杰出者也宋史楼钥字大防明州鄞县人隆兴元年试南宫有司伟其辞艺欲以冠多士策偶犯旧讳知贡举洪遵奏得防以冠末等由温州教授累官至参知政事卒赠少师諡宣献陈岐陈芾林子冲宋史俱无传凌迪知万姓统谱林子冲字通卿自号岫云居士侯官人之奇従子学问徳业有声乡里间士宗之者数百人淳熙中登进士第初为南丰簿时郡守陈岐欲修二陈礼乐书以子冲大儒之后延以特榻冲随文释义订正颇多书中有礼部官书朱文长印似亦为明永乐间所采辑者
御题宋陈乐书二百卷与其兄祥道所着礼书并于世其间网罗放失参攷古今损益之故犂然具备而女乐一篇尤足垂千古炯戒杨万里序中特着明之意深逺矣几暇间披有资君徳夫岂独雕锓精好辉映东壁耶乾隆甲子秋分后二日御题钤
宝二曰稽古右文之玺曰乾隆宸翰
説文解字【一函六册】
汉许慎撰宋徐校定三十卷前标目一巻第十五卷上载慎原序次説文解字总部十五卷下载许慎之子许冲进表次徐等进校定説文表又新脩宇义并等进校定説文解字表勅校定説文解字牒文
马端临文献通考引鼂公武曰汉太尉祭酒汝南许慎叔重纂李阳氷刋定徐再是正之又増加其阙字陈振孙曰凡十四篇并序目一篇各分上下卷凡五百四十部九千三百五十三文重一千一百六十三雍熙中右散骑常侍徐奉诏校定以唐李阳氷排斥许氏为臆説末有新定字义三条其音切则以唐孙愐韵为定考宋史徐字鼎臣扬州广陵人十嵗能属文与韩熙载齐名初仕呉继仕南唐逮宋由太子率更令歴官右散骑常侍迁左常侍精小学好李斯小篆臻其妙书亦工尝受诏与句中正葛湍王惟恭等同校説文今书中进表后结衔四人与史传合葛湍王惟恭宋史无传句中正字坦然益州华阳人孟昶时授崇文馆校书郎复举进士及第为曹潞二州録事参军精于字学古文篆行草无不工太平兴国二年献八体书授著作佐郎直史馆歴官屯田郎中书后雍熙三年勅新校定説文解字牒文称其书宜付史馆仍令国子监雕为印版依九经书例许人纳纸墨价钱收赎兼委徐等检书写雕造无令差错致误后人云云按宋时监本刻印尤精此书虽仿其式而版之长短无定纸之质理亦粗以牒所称何如郑重不当有此其为元时翻刻无疑
大明正徳十二年四月初八日收颐斋徐献忠记大明万厯六年八月望日收瑞龙龚従先记【以上俱六册末】右识语二朱彞尊明诗综小传徐献忠字伯臣松江华亭人嘉靖乙酉举人知奉化县及卒友人私諡曰贞宪先生有长谷集龚従先未详其人元柯九思盛懋明莫如忠俱经收藏有印记徐显稗史集传柯九思字敬仲台州仙居人遇文宗于潜邸及即位置奎章阁特授学士院鉴书博士凡内府所藏法书名画咸命鉴定邹衡嘉兴志补盛懋字子昭临安人侨寓嘉兴善画明史莫如忠字子良嘉靖十七年进士累官浙江布政使善草书诗文有体要余印无考
大广益防玉篇【一函十二册】
梁顾野王撰唐孙强増三十卷前有大中祥符六年都大提举玉篇所牒及字数野王序啓各一首玉篇广韵指南一卷
此书较宋版大广益防玉篇尺寸加赢纸色墨光逊其古洁篇目字数两书相同而此多玉篇广韵指南一卷按隋陆法言撰广韵五卷宋陈彭年等重修之其书与玉篇不相涉马端临文献通考载玉篇三十卷像文玉篇二十卷玉篇疑解三十卷重脩玉篇三卷未见有于玉篇之下缀以广韵二字者则此乃强为牵合非复宋椠之旧明矣元赵孟頫藏本有水晶宫道人印孟頫以湖州四面皆水自号水晶宫道人解缙春雨集云赵文敏公早嵗喜画梅印以水晶宫图书浙中有玛瑙寺或戏以为对遂不用又有鲜于枢仲温呉寛二泉米万钟王铎钱谦益诸印考陶宗仪书史防要鲜于枢字伯机号困学民渔阳人官至太常寺典簿高启南宫生宋克字仲温呉人自号南宫生明史邵宝字国贤无锡人学者称为二泉先生成化二十年进士歴官南京礼部尚书卒赠太子太保諡文庄孙承泽畿辅人物志米万钟字仲诏其先闗中人徙京师万厯乙未进士仕至太仆寺少卿着篆考譌二卷王铎字觉斯河南孟津人明天启二年进士
本朝官礼部尚书呉寛钱谦益见前余印无考
阙补卷二十三【十】
六书正譌【一函五册】
元周伯琦撰五卷前琦自序后元呉当序
元史周伯琦字伯温饶州人幼従父应极游宦京师入国学为上舍生防授将仕郎南海县主簿洊擢翰林修撰日被顾问眷遇益隆歴官浙西肃政防访使江南行台监察御史寻假参知政事招谕张士诚士诚降拜资政大夫江浙行省左丞后归鄱阳卒伯琦博学工文章而尤以篆真草擅名当时尝着六书正譌説文字原二书其序称许慎氏为説文解字学者有所依据李阳氷附新义以广其防徐増翻切以明其音弟锴撰通释以衍其义虽或辨其舛戾而犹淆以俗体张有次复古编郑樵作六书畧戴侗述六书故莫不原于许氏然张失之拘郑过于奇戴病于杂间尝摭字书之常用而疑似者以声类之参稽古法集而书之凡二千余字名之曰六书正譌以刋传写之谬云云今观书中篆法深合史籀准绳或即伯琦所自作刋手亦颇得用笔之妙乃元版中不可多得之本呉当字伯尚澄之孙用荐者为国子助教预修宋辽金三史除翰林修撰歴官中奉大夫江西行省参知政事陈友谅陷江西诸郡遣人辟之当不为屈隠居著书以终其身并见元史
元版史部
史记【六函六十册】
汉司马迁撰宋裴骃集解唐司马贞索隠张守节正义一百三十卷前骃集解序次贞史记索隠序补史记序张守节正义序论列諡法解
陈振孙书録解题载史记一百三十卷汉太史夏阳司马迁撰宋南中郎参军河东裴骃集注张晏曰迁没之后亡景武纪礼乐兵书汉兴将相年表三王世家日者防靳蒯傅歙列传元成之问禇先生补作武纪三王世家日者防传顔师古曰本无兵书张説非也今按禇所补皆不足观其余六篇未知何人所补也禇名少孙裴骃即注三国志松之之子始徐广作史记音义骃本之以成集解云云又载史记索隠三十卷唐宏文馆学士河内司马贞撰采摭异闻释文演注末二卷为述质为三皇本纪世号小司马史记又载史记正义三十巻唐诸王侍读张守节撰据此则索隠正义二书本各单行后人取而合之耳是书目録并以贞所补三皇本纪居巻一之首尤失其旧版系翻刻宋椠未为工整
阙补巻五【二十三三十】卷九十二【四　十六】卷九十七【三十二】
史记【六函六十册】
篇目同前
此即前版而摹印在先较为清朗
阙补集解序【四】卷六十七【十六】卷一百十八【八】
史记【六函六十四册】
篇目同前缺集解序
此书亦同前版内有安氏家藏印考常州志安国字民泰无锡人居积诸货人弃我取赡宗党恵乡里乃至平海岛濬白茅河皆有力焉父丧防葬者五千人尝以活字铜版印呉中水利通志又目録后有表章经史之宝乃为木刻系别纸所印移黏于此此出书贾作伪之手不足登载
阙补卷四【二】卷五【三十五】卷八【三十之三十三】卷十六【三四五　十三】卷十八【五十六七十一】卷二十一【十七】卷三十五【二】卷九十二【十八】卷九十七【九】卷一百十【二十六】卷一百二十九【四之八】
史记【六函六十册】
篇目同前缺索隠补史记正义三序
此书目録后有大宋绍兴五年王氏梅溪精舍镌刻书木记乃割取别本以黏接者实与前三部同出一版
锡山邵宝安国俱经收藏宝安国见前檇李郁氏无考
史记【六函六十册】
篇目同前缺集解序
此系宋印不全之本参入元刻以成完书虽所存者仅十之二三而宋椠面目犹未尽冺亦足为吉光片羽之珍也
乐安沂水王应瑞二印无考
阙补卷二【十四　二十五】卷十一【二】卷二十二【五】卷四十四【十二】卷一百三【一】
汉书【八函八十册
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:08:23-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
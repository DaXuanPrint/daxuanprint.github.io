<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="第一册,第二册,第三册,第四册,第五册,第六册,吕思勉国文课全文在线阅读,吕思勉国文课全文在线下载,大玄古籍书库">
<meta name="description" content="《吕思勉国文课》分为六册，以短小精悍的课文讲古诗寓言、历史百科、山川人文，让我们近距离感受中国语文之美。其内容注重“寓教于乐”，用简洁流畅、轻松有趣的文字，启发学生“发表思想之能力”；其取材广阔，涵盖古今中外，包罗自然人文，以达到“授以切于实用之文字”的目的。_吕思勉国文课_全文在线阅读_吕思勉国文课_全文在线下载_大玄古籍书库">
<title>吕思勉国文课_吕思勉_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">吕思勉国文课</span> <br/>
          作者： <span class="inputVal" id="bkauthor">吕思勉</span> <br/>
          朝代： <span class="inputVal" id="bkdate">近代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">学术杂记,学术,完结</span> <br/>
          字数： <span class="inputVal" id="bknum">[book_length]88203</span> <br/>
          说明： <span class="inputVal" id="bkdec">《吕思勉国文课》分为六册，以短小精悍的课文讲古诗寓言、历史百科、山川人文，让我们近距离感受中国语文之美。其内容注重“寓教于乐”，用简洁流畅、轻松有趣的文字，启发学生“发表思想之能力”；其取材广阔，涵盖古今中外，包罗自然人文，以达到“授以切于实用之文字”的目的。</span> <br/>
          封面： <span class="inputVal" id="bkimg">Z_12192.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]吕思勉国文课
[book_author]吕思勉
[book_date]近代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]学术杂记,学术,完结
[book_length]88203
[book_dec]《吕思勉国文课》分为六册，以短小精悍的课文讲古诗寓言、历史百科、山川人文，让我们近距离感受中国语文之美。其内容注重“寓教于乐”，用简洁流畅、轻松有趣的文字，启发学生“发表思想之能力”；其取材广阔，涵盖古今中外，包罗自然人文，以达到“授以切于实用之文字”的目的。
[book_img]Z_12192.jpg


[book_title]第一册
第一
入学（二）
国旗、校旗，交叉悬于门。诸生鱼贯入，集于礼堂，聆师长训词。此学校之始业式[1]也。
教育无止境，人受教育亦无止境。视其受教育之程度何若[2]，即可知其人之造就何若。诸生于国民教育，既[3]完全领受，今乃进求较高之教育，实为人生之幸福。盖今日文明世界，非学问无以自立也。诸生勉乎哉！
[1] 始业式：开学典礼。
[2] 何若：若何。
[3] 既：已经。
第二
喻学（二）
木谓铁曰：“君生土中，我家地上，风马牛不相及也。君乃为斧以斫[1]我，为锄以掘我，为锯以锯我，为凿以凿我，为钻、为钉以穿穴[2]我，为刀、为削以雕镌[3]我，我与君何仇？乃[4]苦我至此。”
铁曰：“人自欲君成器耳，我何敢苦君。且我岂生而为斧凿、刀削者哉？人出我石穴，投我猛火，使我至坚至刚之质，化而成液。于是或压为板，或引为丝，或轧为片，百出其技而未已。若欲炼钢，则忽入烈焰，忽置寒泉，戕贼[5]我尤甚，顾[6]我不以为仇。若釜[7]、若炉、若锤，固我所自为也，亦且迫而自煎，奋而自击，皆不遑[8]恤[9]。盖非经磨炼，则不能成器耳。人自欲君成器，我何敢苦君哉？”
[1] 斫（zhuò）：意为砍。
[2] 穿穴：钻眼打洞。
[3] 镌（juān）：凿刻。
[4] 乃：竟然，居然。
[5] 戕贼（qiāng zéi）：意为残害。
[6] 顾：却，反而。
[7] 釜（fǔ）：古代做饭的锅。
[8] 不遑：来不及，没时间。
[9] 恤（xù）：同情，怜悯。
第三
奈端轶事（二）
奈端者，英之物理学家也。其为学恒[1]苦思力索。一日晨起，方兀立[2]仰视，不知意何属[3]。侍者进，持鸡卵就釜。且曰：“将朝食矣。”奈端曰：“置之，我当自烹。”侍者退。已而复进。奈端又曰：“汝退，我当自烹。”俄而釜沸，启视，则时表在焉，卵仍置其前。盖当其取投釜中时，不知其为卵为时表也。
奈端
学者乎，能好学深思如奈端乎？用志不纷[4]，乃凝于神。能专一，斯能研深；能研深，斯能精进。学者乎，能好学深思如奈端乎？
[1] 恒：总是。
[2] 兀立：笔挺挺地站着。
[3] 意何属：想什么，思考什么问题。
[4] 用志不纷：指心无旁骛。志，意为心；纷，同分。
第四
圣迹（三）
一国之圣人，非独其言行为后世所尊仰也。即[1]其居宅、坟墓，虽历数千年，后人仍谨守之。凡过其处者，无不肃然起敬焉。
孔子所居阙里[2]，在今曲阜县城内西南隅。自汉以来，时有修筑，永为奉祀之所。而孔林尤为中外观听之所系。
孔林在泗水[3]之南，方[4]十余里，草树深茂，景色开朗，孔子墓在焉。红墙环之，墓前有碑，曰大成至圣文宣王[5]墓。西偏小屋三间，为子贡庐墓处[6]。墙东南有枯木，护以石栏，子贡手植楷[7]也，旁有楷亭。门外有洙水桥，桥南有门，门距曲阜城可二里。道旁植柏，行列整齐，蔽日参天，皆数千年物。吾人徘徊其间，益叹孔子之道尊严伟大，无与伦比也。
孔子墓
[1] 即：即便。
[2] 阙（què）里：孔子故居，借指孔庙与儒学。
[3] 泗水：又名淇水，发源于山东省蒙山南麓，经泗水县、曲阜市及兖州市注入南阳湖。泗水在古代是淮河的一大支流，曾汇集反水、睢水、潼水、沂水等诸多河流，经今鱼台县、沛县、徐州市、宿迁市及泗阳县，在泗口（又名清口，今淮安市淮阴区码头镇附近）注入淮河。泗水在历史上曾经长期是联系中原与江淮地区的交通孔道。
[4] 方：指孔林的周边的面积。
[5] 大成至圣文宣王：唐玄宗时，孔子被封为“文宣王”。宋大中祥符五年被改封为“至圣文宣王”。元大德十一年，孔子被封为“大成至圣文宣王”。
[6] 子贡庐墓处：子贡，春秋时卫国人。复姓端木，名赐，字子贡，是孔子的学生。孔子死后，他守墓达六年之久。庐，指造一个守墓的茅草房。
[7] 楷（jiē）：落叶乔木，亦称“黄连木”。
第五
纸鸢[1]（三）
天朗气清，惠风和畅。群儿集草地，共谋游戏。偶翘首仰望，瞥见空中一物，状如蝴蝶，盘旋往复，高达云端。
某儿曰：“是纸鸢也，我能为之。诸君盍[2]取竹丝、面糊及线、纸来。”于是络绎[3]奔赴，各持物至。且助某儿分任削竹、裁纸、搓线、黏贴等事。一时众手毕举，而纸鸢遂成。
众又购长绳一束，以系纸鸢。至广场，乘风纵之。倏忽之间，上升天半，与向[4]所见之纸鸢无异。群儿欢呼跳跃，莫可名状。
某儿曰：“鸢本鸟之善飞者，是物以纸为之，而飘然高举，有类于鸢，此命名所由来也。今日时促，未及制一筝，加于其上。不然，迎风而鸣，其声清越，又可称为风筝矣。”
[1] 鸢（yuān）：鹰科的鸟。纸鸢即做成鸢鸟状的风筝。
[2] 盍（hé）：何不，为什么不。
[3] 络绎：指先后。
[4] 向：先前。
第六
钓鱼（三）
兄弟检弃物，得铁丝寸余。兄曰：“是可屈为钩，作钓鱼之具。”弟乃以指力屈之，丝颇劲[1]，不能屈。兄炙[2]以火，丝顿[3]柔，果屈为钩。于是弟取竿，兄系线，又捕虫为饵，同往池边。
时宿雨初晴，水清如镜。弟欲持竿先钓，兄乃为之钩饵，垂于池中，注目视之，一鱼掉尾来，将及饵，弟急举竿，鱼惊而逸[4]。
兄曰：“弟不善钓。必待鱼吞饵，方可举竿也。盍让我为之？”
弟不肯，遂又下钓。良久，一鱼至，弟持竿不敢稍动。移时，询兄曰：“可举竿未？”兄曰：“可。”及举竿，仍不得鱼。盖鱼已食饵去矣。
弟乃愿作旁观，请兄垂钓。兄置饵如前，持竿静俟[5]之。须臾，见钩丝动，急掣[6]起，果得一鱼。弟乐甚。
兄曰：“向使弟谙[7]钓法，今已得三鱼。可见事必有法，钓其小焉者也[8]。”
[1] 劲：坚硬。
[2] 炙（zhì）：烧，烤。
[3] 顿：顿时，一下子。
[4] 逸：逃逸。
[5] 俟（sì）：等待。
[6] 掣（chè）：牵拉抽拔的意思。
[7] 谙（ān）：熟悉，精通。
[8] 钓其小焉者也：钓鱼只是一个小小的例子。
第七
放鱼诗 白居易[1]（三）
晓日提竹篮，家僮买春蔬。青青芹蕨[2]下，叠卧双白鱼。无声但呀呀，以气相喣濡[3]。倾篮写[4]地上，拨剌[5]长尺余。岂惟刀机[6]忧，坐见[7]蝼蚁图[8]。脱泉虽已久，得水犹可苏[9]。放之小池中，且用救干枯。水小池窄狭，动尾触四隅。一时幸苟活，久远将何如？怜其不得所，移放于南湖。南湖连西江，好去勿踟蹰。施恩即望报，吾非斯人[10]徒。不须泥沙底，辛苦觅明珠[11]。
[1] 白居易（772—846）：字乐天，号香山居士。中唐现实主义大诗人，新乐府运动的主要倡导者。
[2] 蕨（jué）：蕨菜，一种山野菜。
[3] 喣（xù）濡：相互给以温暖和帮助。煦，哈气；濡，濡湿。
[4] 写：泻。
[5] 拨剌：鱼在地面上挣扎、拍打的声音。
[6] 刀机：指宰割。
[7] 坐见：眼看着。
[8] 图：谋划。
[9] 苏：活过来。
[10] 斯人：指那些施恩图报者。
[11] 明珠：中国古代有明珠报恩的种种故事。如隋侯救了一条大蛇，蛇衔着夜明珠来报答隋侯。《搜神记》也记有一个玄鹤衔明珠来报答为它疗伤者的故事。
第八
水（三）
水者，透明之流质也。至清之水无味，一勺之水无色，及其汇而入海，则作青绿色，且有咸味矣。
水自高山而下，其显者为悬瀑，隐者为伏泉。其流于平地也，小者为沟涧，大者为江河。浸润灌溉，渐达于海。其行于地中者，亦复泉源贯注，如人身之有血脉焉。
水为养生要物，非此则人畜草木将枯渴而死。然水亦非尽可饮也。若煮之易沸，入皂易化，烹蔬易熟，则其水可饮。否则或以致害，不可不察也。
水之中含有矿质者，名曰矿泉。其水温热者，名曰温泉。是皆可以治病，有益于人者也。
孟子曰：“民非水火不生活。”斯言信[1]哉！
[1] 信：确实。
第九
记某法人事（二）
普鲁士某王，每阅兵，必人人遍劳[1]之。曰：“年几何矣？入伍几何时矣？军中苦乐何如？”王恒作此三语，且先后不乱，如是者有年，士卒咸熟闻之。
有法人初入伍，未谙普语。闻王复将阅兵，讯诸同侪，习其答语。王至，问及法人，偶易[2]其序，曰：“入伍几何时矣？”对曰：“二十一年矣。”王惊其齿幼，问年几何？则答曰：“三阅月[3]。”王益惊，曰：“汝何言，汝非癫者乎？”又对曰：“军中甚乐也。”
[1] 劳：慰问。
[2] 易：改变。
[3] 阅月：意为过了一个月。三阅月，就是有三个月了。
第十
察理 上（三）
世俗论事，于不经见[1]者，虽小，辄相诧以为奇。及其既[2]成，虽大，则又忽视之，以为不过尔尔。盖察理不精，即寻常因应[3]，亦动辄失宜也。
当欧洲初有烟草，人莫之识。英有赖留者，尝吸之，微烟腾室中。会其仆叩户入，骤睹之，以为火自其首出，急沃[4]以水。闻者传以为笑。
哥仑布既得美洲，告成功于西班牙王，国人日置酒颂其功。或嫉之，曰：“大陆本天生，何功之有。”哥仑布闻之，持卵置众前，曰：“试卓立之。”莫有应者。乃微叩其一端，植[5]几上，曰：“观事于已成，众固[6]无不能者。”
[1] 经见：常见。
[2] 既：已经。
[3] 因应：指人对事物的反应。
[4] 沃：浇。
[5] 植：竖立。
[6] 固：当然。
第十一
察理 下（三）
理之宜察，不独人事也，物亦有之。某生尝去灯罩，取湿布作垫，罩未及去，遇布而裂。冬日晨起，见玻璃窗面结冰花。自语曰：“以热水洗之使净。”甫[1]动手而玻璃裂。生始知玻璃猝遇冷热，骤涨骤缩，必至迸裂，然无及矣[2]。
一夕，取瓦盆盛水，至四分之三，露庭中。晨起视之，水结冰而盆裂。盖冰之体积，较水为大。盆之裂，涨力使然也。
又一日，或遣汲酒，生以瓶往。盛酒至满，几不能容塞，击之使下。然流质之性，不受逼压，一击而瓶裂，手中仅余一瓶颈矣。
[1] 甫：刚刚开始。
[2] 然无及矣：是说玻璃已经碎了，做什么都于事无补了。
第十二
甲乙辨 欧阳修[1]（二）
甲问于乙曰：“铸铜为钟，削木为莛[2]，以莛叩钟，则铿然而鸣。然则声在木乎？在铜乎？”
乙曰：“以莛叩垣墙，则不鸣，叩钟则鸣，是声在铜。”
甲曰：“以莛叩钱积，则不鸣，声果在铜乎？”
乙曰：“钱积实，钟虚中，是声在虚器之中。”
甲曰：“以木若泥为钟，则无声，声果在虚器之中乎？”
[1] 欧阳修（1007—1072）：字永叔，号醉翁，晚号六一居士，吉州永丰（今江西省吉安市永丰县）人，北宋政治家、文学家、史学家。官至翰林学士、枢密副使、参知政事，谥号文忠，世称欧阳文忠公。他领导了北宋诗文革新运动，奖掖后进，德高望重。与韩愈、柳宗元、苏轼、苏洵、苏辙、王安石、曾巩合称“唐宋八大家”。是在宋代文学史上最早开创一代文风的文坛领袖。他曾主修《新唐书》，并独撰《新五代史》。有《欧阳文忠公集》传世。
[2] 莛（tíng）：棍棒，鼓槌。
第十三
盲鱼（三）
人之生也，脑出思虑，五官主知觉，四肢司运动。然或怠惰暴弃，不得尽其用，则思虑变灵而为蠢，知觉变敏而为拙，运动变健而为弱。如是者久之，事事不如人矣。且不独身受其病也，子孙得其遗传，其蠢、其拙、其弱，且愈变而愈甚。此在人或不易察，观于动物，固有显然可见之例也。
意大利某山，有巨壑焉，暗不见天日，积水满中，不知其深几千尺也。群鱼潜居，目无所睹，久之，遂尽盲。网罟不能入，钓饵不能到，自以为无患也。一旦矿工入，沟[1]而属[2]之湖，獱獭[3]戕于下，鸬鹚、鸂鶒[4]伺[5]于上，无几时，盲鱼垂垂尽矣。嗟乎！鱼失一官之用耳，其祸乃至此乎。
[1] 沟：沟通。
[2] 属（zhǔ）：连接。
[3] 獱獭（biān tǎ）：一种食鱼的水獭。
[4] 鸂鶒（xī chì）：一种被称为紫鸳鸯的水鸟。
[5] 伺：窥伺。
第十四
小鸟之良伴（二）
某儿畜一小鸟，爱之甚笃。
一日，鸟跃案上。案有镜，鸟窥镜见影，以为他鸟也，怒而噪，狂跃不已。见其影亦狂跃，益忿，奔而啄之，触镜而仆[1]。骇甚。耽视镜中鸟良久，若有所思。乃趋至镜后，无睹也。折而前，则鸟又在焉。既而跃登镜顶，细察镜之上下左右，始悟镜背无彼鸟藏身之所。复跃下，逡巡[2]镜前，若欲与镜中鸟通殷勤者。久之，怡然而鸣，翩然而舞，其影亦随之舞。乃大喜。
某儿睹其状，乐之，为置一小镜于笼中。鸟由是视己影为良伴，对镜呢喃，终日不倦。
[1] 仆：同“扑”，摔倒。
[2] 逡巡（qūn xún）：犹豫徘徊。
第十五
益鸟（三）
鸟之有益于农务者，以其食虫也。盖害物之虫，品类纷赜[1]，滋生繁衍，植物实被其殃。鸟则能攫[2]之于空中，捕之于地上，即在土中者，亦能探而出之。故动物之足为虫敌者，惟鸟耳。
如桑扈[3]、鸲鹆[4]，能食小虫。而燕类捕捉黄蜂、蚊蚋[5]之属，尤不可胜数。他[6]若麻雀一物，或食葡萄，或食麦穗，不无小害，然樱桃、苹果、梨树之被其保护者，亦不少也。且每杀一害苗之虫，即三四十麦穗可保无恙，岂得因其偶一食谷，遽斥为无益之鸟哉！
[1] 赜（zé）：纷繁，复杂。
[2] 攫（jué）：抓取。
[3] 桑扈（hù）：青雀。
[4] 鸲鹆（qú yù）：俗称八哥。
[5] 蚋（ruì）：一种很小的吸血蝇类。
[6] 他：其他。
第十六
卖油翁 欧阳修（二）
陈尧咨[1]善射，当世无双。公亦以此自矜。尝射于家圃，有卖油翁释担而立，睨之，久而不去。见其发矢十中八九，但[2]微颔之，尧咨问曰：“汝亦知射乎？吾射不亦精乎？”翁曰：“无他，但手熟尔。”尧咨忿然曰：“尔安敢轻吾射？”翁曰：“以我酌油知之。”乃取一葫芦，置于地，以钱覆其口，徐以杓酌油沥之。自钱孔入，而钱不湿。因曰：“我亦无他，惟手熟尔。”尧咨笑而遣之。
[1] 陈尧咨（970—1034）：宋真宗咸平三年（1000）庚子科状元。工书法，且射技超群。曾以钱币为的，一箭穿孔而过。
[2] 但：只是。
第十七
慎微（三）
甲与乙，刳[1]木于船坞。有木坚而洁，行[2]选为舟材矣，忽睹一虫焉，长不及半寸。甲曰：“此木易蠧，用之，且有后患，不如弃之。”乙曰：“仅一虫，何伤焉，弃之可惜。”遂以造舟。
舟成，航行海外。其初无他变，久之，木渐蠧[3]。船主以无大害也，满载货物而归。中途遇风，怒涛冲激，水自蠧处入。舟有抽水器，舟子并力[4]去水，水势速，卒[5]不能御。一昼夜而舟沉，生命货财，同归于尽。
嗟乎！一虫之细，一工人之不谨，其为祸也若此。天下之患，每起于甚微，而发于所忽[6]。信夫！
[1] 刳（kū）：剖挖。
[2] 行：即将。
[3] 蠹：本意蛀虫，此处引申为木质朽蠹。
[4] 并力：全力。
[5] 卒：最终。
[6] 忽：忽略，大意。
第十八
运动（三）
运动之益，人多不之信。曰：“空气良矣，饮食宜矣，衣服适矣，居室当矣，已足尽卫生之道。何必劳劳运动为？”殊不知人不运动，则血液循环不免迟滞，饮食虽美，不能消化，筋肉不能强韧，精神不能活泼，身体将日就衰弱，安能得康健之益乎？
运动之法，不胜枚举。击球蹴鞠[1]，驰马试剑，少壮之人，皆所当为。至野外散步，尤易而有益。平野广阔，空气清洁，徜徉其间，心神泰然，实人生至佳之境也。
[1] 蹴鞠（cù jū）：中国古代的一种类似足球的游戏。
第十九
公园（三）
辛苦之余，继以游息，则心神为之一畅，身体因以健康。此必至之效，无难实验者也。
文明各国之都会，皆设公园，吾国近亦仿办。岂导人以闲游哉。盖人烟稠密之区，空气不良，天机[1]易窒。辟此公园，以游鱼鸣鸟，奇卉名花点缀而成美景。居民劳作之暇，散步其间，可领略天然之趣味。其有益公众卫生，非浅鲜也。
惟然，游公园者，当知公德。不特[2]器具陈设，不可毁伤，花木敷荣[3]，不可攀折也。即[4]涕唾之微，亦必力防任意，毋使不洁之习，取厌于人。否则公众之所经营，将为一人之所败坏。就令[5]不为人所指摘，试反躬自问，其何以自安哉？
[1] 天机：指生命的存在。
[2] 不特：不仅仅。
[3] 敷荣：指开花。嵇康《琴赋》：“迫而察之，若众葩敷荣曜春风。”
[4] 即：即便。
[5] 就令：即使。
第二十
全体之话 上（三）
头部、躯干、四肢、脏腑，协力合作，非一日矣。
一日，口忽大言曰：“全体生活，皆我之功，如我不食，必致饿毙。”
胃曰：“否。我之功能，较大于口。如我不消化，口虽能食，亦有何益？”
手噪曰：“如我不取食物纳于口，尔等皆殆矣。”
目笑之曰：“如我不视物，手安能取哉？”
足更起而诘之曰：“我之功最高。如我不行，目虽见物，手亦不能取也。”
嚣然自夸，纷扰不已，卒至决裂。于是口不食，胃不纳，手不取，目不视，足不行。
未几，全体大困。脑乃责之曰：“尔等合群，则互受其益；涣散，则自促[1]其生。宜相亲，勿相猜也。”各部皆悟，协力如初。
[1] 促：缩短。
第二十一
全体之话 下（三）
口贪食美物，不及细嚼，遽纳于胃。胃不能消化，欲逐至肠中。肠不受，乃将其物停积于胃肠之间。
顷之，肠胃皆作痛。痛益剧，胃乃责口曰：“何故将硬物咽下，使我不能消化。”又责肠曰：“何不速将硬物泻出。”肠责胃与口曰：“何不用呕吐之术，以出之乎？”
肺与心亦来相责曰：“此种剧痛，累我呼吸短促，脉跳加疾。推其祸原，谁任厥咎[1]？”
于是全体各部请脑为司法官，判断此案。脑曰：“嚼物宜细，口之职也。胃不过消化已嚼碎之食物，输送其精液于各部而已。肠不过吸收其余液，排出其渣滓而已。非能代口之职也。故其咎实在口。”乃罚口一日不食，以为贪食之戒，而胃肠之痛亦愈。
身体图
[1] 厥咎：这个过错。厥，其也，此也；咎，过失，罪责。
第二十二
义犬（二）
一商人索债于外，乘马出，一犬随之。既得偿，囊[1]银马上，行数里，下马少息，置囊其侧。
迨[2]上马，遗囊于地。犬在后，欲以口衔囊，囊重，力不能胜，狂吠逐主人。马行疾，犬声嘶力竭，主人犹不省[3]。乃直前啮马足，马狂跃，商人几[4]坠。疑犬病疯，出枪拟[5]之，犬亦不避。枪发，犬创甚，几仆。
商人不之视[6]，策马前行。已而以手探囊，囊亡。急回马，趋树下，见沿途血迹淋漓，至憩息之所，遗囊固在，而创犬犹守其旁。
既见主人，强摇其尾，欲起立，力不能支，仆地上。商人大悲，以手抚之，犬瞑目而逝。
[1] 囊：口袋。此作动词，指把银子装在口袋里放在马背上。
[2] 迨（dài）：等到。
[3] 不省：没有觉察到。
[4] 几：几乎，差一点儿。
[5] 拟：指向，比划。
[6] 不之视：不视之。
第二十三
临江之麋 柳宗元[1]（二）
临江之人，畋[2]得麋麑[3]，携归畜之。入门，群犬垂涎，扬尾皆来。其人怒，挞之。自是日抱就犬，习示之，使勿动，稍[4]使与之戏。积久，皆如人意。
麋稍大，忘己之麋也，以为犬良我友。抵触偃仆[5]，益狎[6]。犬畏主人，与之俯仰甚善，然时啖其舌[7]。
三年，麋出门外，见外犬在道甚众，走欲与为戏。外犬见而喜且怒，共杀食之，狼籍道上。麋至死不悟。
[1] 柳宗元（773—819）：字子厚，河东（今山西省运城市永济县一带）人。中唐文学家、思想家、政治家、诗人，唐宋古文八大家之一。唐永贞革新失败后被贬至永州。在永州的十年，柳宗元创作了“永州八记”等一系列山水游记和寓言故事。
[2] 畋（tián）：猎。
[3] 麋麑（mí ní）：小鹿。
[4] 稍：渐渐地，慢慢地。
[5] 偃仆（yǎn pū）：意为打闹、翻滚。偃，仰面倒地；仆，扑倒。
[6] 狎：亲昵。
[7] 啖其舌：咽口水。
第二十四
热（三）
人与万物，无不借热以生。食物，所以增体热也。衣服，所以护体热也。
凡物化合，则热自生。食物入胃，化为营养料，随血液之循环，与养气相合，自能发热。人方[1]食后，体热必增，此其验[2]也。
棉丝毛羽，皆不易传热。制以为衣，寒能使体热不外泄，暑能使体热不骤增。冬衣裘[3]，夏衣葛[4]，此人所共知者。然取木偶人，被[5]以狐貉，必不能温。可知热在体不在裘，裘特[6]阻之不遽泄[7]耳。酷暑中力作，非得棉布衣不能御烈日。可知夏衣在阻外热侵入。至其利用白色，则借以反射光热者也。
[1] 方：刚刚。
[2] 验：证明。
[3] 裘：毛皮制作的衣服。
[4] 葛：多年生草本植物，纤维可织布，夏布就是葛麻织成的。
[5] 被：披也。
[6] 特：仅仅。
[7] 遽泄：快速发散。
第二十五
热与色（三）
富兰克林[1]，美人也。善穷理格物[2]。一日访友。时值晌午，主人款[3]以饭。既罢，进咖啡茶，不虞[4]已冷。主人歉然曰：“以冷茶饷[5]客，予心滋愧。然其咎在仆，贮茶之壶，久不拂拭，是以黝[6]然黑暗，茶乃易冷耳。”
富闻言，悠然以思。思夫器之黑而暗者，能使茶易冷。是黑色之能吸热，异于白色之能拒热也。顾一己之理想[7]，岂足为凭，安得就宿学[8]而问之？瞥见日光照耀，顿有所触。
时方冬令，积雪未消。富乃取黑白巾各一，并覆雪上，伫立凝眸以待。有顷，黑巾之下，雪已尽融。启白巾视之，则融未过半也。于是知黑色之物果能吸热，而白色之能拒热，亦因此恍然。
[1] 富兰克林（Benjamin Franklin）：18世纪美国著名的科学家、发明家、政治家、外交家。领导美国独立战争，参加起草《独立宣言》和宪法。
[2] 穷理格物：知其然，必知其所以然，即透过现象看本质。
[3] 款：款待。
[4] 不虞：没料到。
[5] 饷：款待。
[6] 黝（yǒu）：黑也。
[7] 理想：此指思考出来的道理。
[8] 宿学：有渊博德识之人。
第二十六
布（三）
中国古无棉，所用以为布者，不外苎[1]、葛、麻三种。自棉种传入，棉布盛行。而苎、葛、麻诸布，用途渐狭。盖苎、葛、麻布，性硬而散热易，宜于暑时。棉布松软，能保体温，宜于寒时。人于寒时需布多，暑时需布少也。
自外洋之布输入中国，中国所织之布销售遂滞。无他，外人讲求工艺。同一棉布，彼缕匀而有美观，幅阔而便裁制。我国机妇[2]，率[3]其旧法，仍以粗糙狭幅者与之角[4]，利为所夺也固宜。
帛虽适体，然值颇贵，不能制普通之衣，故其销售，亦终不及布之广。然则居今日而欲振兴工艺，以挽回利权，所急宜讲求者，当自布始矣。
[1] 苎：植物名，其纤维可织布。
[2] 机妇：织布的女性。
[3] 率：遵行。
[4] 角：竞争。
第二十七
羊毛（三）
某儿偕其母游于野。时方初夏，见有剪羊毛者。因问其母曰：“羊何罪，人乃朘[1]削之，使身无所蔽乎。”母曰：“儿误矣。炎暑将至，剪其毛，正所以适其体也。至冬则毛且更生，与发之重生无异。岂虑其受寒耶？”
儿曰：“将安用此毛？”母曰：“先以热水及肥皂洗之，再用铁刷梳理使齐，乃用纺车、或机器纺之，然后可以织布。如小呢、法兰绒，皆羊毛所为也。或用以制袜及宽紧布，亦可装入枕褥焉。”
于是儿随母归。途中见羊毛成球，攒聚棘枳上。儿曰：“此真无用之物矣。”母曰：“此物，鸟见之，则啄以归，以铺巢底与其四围，令和暖，可伏[2]雏。可见天之生物，必无弃材，惟在能用之耳。”
[1] 朘（juān）：剥削。
[2] 伏：孵育。
第二十八
仁侠之母女（三）
美国某山中，有铁道通焉。旁有小屋一椽[1]，母女二人居其中。女齿稚，而母则寡妇也。家贫，饲鸡拾薪[2]，售诸近村，以为生计。
春雪方融，会为洪流，奔放而下。所居屋旁有深谷，上架铁桥，盖汽车[3]所从出[4]也。至是为水冲毁。时已夜深，雨如注。母女闻桥折声，私念汽车一至，将人与车皆坠谷中矣。谋所以救之者。乃冒雨出，燔薪于轨道上。既而声隆隆然，汽车蜿蜒而至。母乃立线路上，裂其衣，揭[5]于竿而然[6]之。女则焚树枝，高举回旋，交相呼曰：“速止而[7]车，速止而车。”
掌车者见火，又闻人声，知有变，欲停车。然开机过满，不能即停，直至母女兀立处始止。掌车者及乘客询得故，皆大感谢，醵[8]金以酬之。后为铁路公司所闻，亦赠以重资。自是称小康矣。
[1] 椽（chuán）：本意为梁上横木，用以支撑房顶。此指房屋的间数，一椽就是一间。
[2] 薪：柴。
[3] 汽车：这里指蒸汽机车。
[4] 出：经过。
[5] 揭：高举。
[6] 然：点燃。
[7] 而：同“尔”，意为你们的。
[8] 醵（jù）：集聚。醵金就是大家凑钱。
第二十九
机变（二）
猎人某，独行丛山中。偶回顾，见有一狮，尾之于后。行速亦速，行迟亦迟，若将伺其不及防，突前以噬之者。
猎人大惊。努力前进，以期脱险，而狮仍相随不舍。行十余里，天渐昏黑，四无人居，窘急之状，殆难言喻。
会抵一危崖，屹然千仞，下临溪谷，旁有乱石，深可隐人。猎人遂潜匿其间。然恐狮之觅也，急解外衣，加冠其上，中间支以猎枪，傍崖而立，高出崖端，伪若己之憩息者。无何[1]，狮踵[2]至。以为人也，奋力扑之，枪遽倒，狮坠崖死。
[1] 无何：不久，很快。
[2] 踵：跟随，追逐。
第三十
晏子[1]使楚《晏子春秋》（二）
晏子至楚。楚王赐晏子酒。酒酣，吏缚一人诣[2]王前。王曰：“缚此曷为者也？”对曰：“齐人也，坐[3]盗。”
王视晏子曰：“齐人固善盗乎？”
晏子避席对曰：“婴闻橘生淮南，则为橘；生于淮北，则为枳。叶徒相似，其实味不同。所以然者何，水土异也。今民生长于齐，不盗；入楚，则盗。得无楚之水土，使民善盗邪？”
王笑曰：“圣人非所与嬉[4]也，寡人反取病[5]焉。”
[1] 晏子：名婴。春秋时期齐国著名政治家、思想家、外交家。事齐灵公、庄公、景公三朝，以机智善谏闻名当时。他的言行、轶事和大量的谏言被编为《晏子春秋》一书。《晏子春秋》经过刘向的整理，共有内、外八篇，二百一十五章。
[2] 诣（yì）：来到。
[3] 坐：犯罪，判罪。
[4] 非所与嬉：不是可以乱开玩笑的人。
[5] 病：羞辱，此处意为反取其辱。
第三十一
爱莲说 周敦颐[1]（二）
水陆草木之花，可爱者甚蕃[2]。晋陶渊明独爱菊。自李唐来，世人甚爱牡丹。予独爱莲之出淤泥而不染，濯[3]清涟而不妖，中通[4]外直，不蔓不枝[5]，香远益清，亭亭净植[6]，可远观而不可亵玩[7]焉。
予谓菊，花之隐逸者也。牡丹，花之富贵者也。莲，花之君子者也。噫！菊之爱，陶后鲜[8]有闻。莲之爱，同予者何人？牡丹之爱，宜乎众矣。
[1] 周敦颐（1017—1073）：北宋文学家、哲学家，宋朝理学思想的开山鼻祖。
[2] 蕃（fán）：繁多。
[3] 濯（zhuò）：洗。
[4] 通：空。
[5] 不蔓不枝：喻莲茎之正直、独立。
[6] 净植：洁净挺立。
[7] 亵玩：亲近而不庄重地赏玩。
[8] 鲜（xiǎn）：少也。
第三十二
凌霄花[1]白居易（二）
有木名凌霄，擢秀[2]非孤标[3]。偶依一株树，遂抽百尺条。托根附树身，开花寄树梢。自谓得其势，无因有动摇[4]。
一朝树摧倒，独立暂飘飖。疾风从东起，吹折不终朝[5]。朝为拂云花，暮为委地樵[6]。寄言立身者[7]，勿学柔弱苗。
凌霄花
[1] 凌霄花：紫葳科，攀援藤本植物。借气生根攀援他物向上生长，喜温润潮湿且阳光充足的气候环境。
[2] 擢秀：繁茂生长。
[3] 孤标：一枝独秀。
[4] 无因有动摇：意为没有什么东西能够动摇它。
[5] 终朝：一个白天。
[6] 樵：柴草。
[7] 立身者：想要有所作为的人。
第三十三
荣誉（二）
英伟人讷尔逊[1]，五洲所共闻也。幼时，与兄并辔[2]适校。中途，风雪大作，寒彻骨不可支。乃偕归，见其父。
父曰：“归校与否，吾听[3]汝等之自由。虽然，凡发一念，欲有所为，必成之而后已，此大丈夫荣誉之事也。半途而废，无志行者之事也。汝等试比较，择所从。”
讷尔逊闻言，即促兄更[4]归校。兄犹有难色。讷尔逊毅然曰：“兄忘荣誉之言乎？”卒相偕以去。
[1] 讷尔逊（Horatio Nelson）：今多译作纳尔逊，英国海军名将。特拉法尔加海战的英雄，被誉为“英国皇家海军之魂”。
[2] 辔：马车的缰绳。
[3] 听：听凭。
[4] 更：重新，再一次。
第三十四
合力（二）
置一砖于地，一童子蹴之，则中裂，否[1]亦损四隅。合千百砖以为垣墉[2]，勇者[3]睨[4]其旁，徒手莫能毁焉。合亿万砖以为城郭，虽有敌至，环而攻之，未易破也。故合愈众，力愈大。
夫砖不能自为合也，以手垒砖，多不过数百，止矣。傅之以灰沙，施之以版筑[5]，乃能胶黏吻接，逾数仞[6]，过百雉[7]，卓立而不可动摇。故合愈坚，力愈固。
虽然，合者砖也，使之能合者人也。有灰沙版筑之功，乃能有垣墉城郭之用。犹[8]合众人之力以为力，必先合众人之心以为心。
[1] 否：不如此，不这样。
[2] 垣墉：墙。
[3] 勇者：指勇猛的人。
[4] 睨：窥视。
[5] 版筑：筑土墙用的夹板和杵。
[6] 仞（rèn）：古代的长度单位。一仞合周制八尺，汉制七尺。
[7] 雉（zhì）：古代计算城墙面积的单位。长三丈高一丈为一雉。
[8] 犹：犹如，正如。
第三十五
集会（三）
虑[1]以博考而精，力以众擎[2]而厚[3]。此在凡事，莫不皆然。而利害之有关于公众者，尤当合群策群力以图之。此文明国民所以重视夫集会也。
文明国民之集会也，到会散会，皆有定时。议事旁听，各从定则。观其气象，则沉毅肃穆，万众无哗。聆其发言，则讨论表决，秩然有序。其进止之严整，虽行军无以加。其辩论之精审，即[4]讲学无以过。论者谓观于其国民之集会，而知其文化之进退，信不诬也。
我国今日，百废待兴，其有赖于群策群力者何限[5]。为国民者，苟能同心协力，而又一[6]以规律出之，则事无不举，而大国民风格之誉，亦不让人以专美矣。
[1] 虑：思想。
[2] 擎：托举。
[3] 厚：坚实有力。
[4] 即：即使。
[5] 何限：不知道有多少。
[6] 一：步调一致，统一。
传单式[1]
启者：城东街道，岁久失修，行人往来，殊多不便，自应从速修理。惟兹事体大，必须合本地方居户，公同筹议，方足昭[2]慎重而利进行。兹定于本月十九日午后一时，借市立第一高等小学校，特开大会，凡我公民，尚祈，莅止[3]。
区董[4]〇〇〇谨白
[1] 传单式：通知与启事的格式。传单，通知单。
[2] 昭：显示。
[3] 莅止：来临，到会。
[4] 董：督察。

[book_title]第二册
第一
孟母（三）
孟子之母，其舍近墓。孟子少嬉游，为墓间之事，踊跃筑埋[1]。孟母曰：“此非吾所以居处[2]子也。”乃去，舍[3]市[4]旁。其嬉戏，为贾人[5]衒卖[6]之事。孟母又曰：“此非吾所以居处子也。”复徙[7]，舍学宫[8]之旁。其嬉游，乃设俎豆[9]，揖让[10]进退。孟母曰：“此真可以居吾子矣。”遂居之。
孟子稍长，既学[11]而归。孟母方织，问曰：“学何所至矣？”孟子曰：“自若[12]也。”孟母以刀断其机织。曰：“子之废学，若吾断斯机也。夫君子学以立名，问则广知。是以居则安宁，动则远害。今而废之，是不免于厮役[13]，而无以离于祸患也。何以异于织绩[14]而食[15]，中道废而不为哉。”孟子惧，旦夕勤学不息，遂成大儒。
孟子墓
[1] 踊跃筑埋：指墓间之事。踊跃，指向死者跳脚号哭，以示哀痛，古代丧礼对踊跃是有一定之规的。筑埋，指筑坟埋葬死者。
[2] 居处：居住，这里是使动用法。
[3] 舍：屋舍，此作动词。
[4] 市：集市，市场。
[5] 贾人：商人。
[6] 衒（xuàn）卖：叫卖。
[7] 徙（xǐ）：搬迁。
[8] 学宫：学校。古代也叫庠序，夏曰校，殷曰序，周曰庠。
[9] 俎豆：礼器。
[10] 揖让：古人拱手行礼的礼节。
[11] 既学：完成了功课。
[12] 自若：和平常一样。
[13] 厮役：打杂的奴仆。
[14] 绩：纺织。
[15] 食：养家活口。
第二
燕诗 白居易（三）
梁上有双燕，翩翩雄与雌。衔泥两椽间，一巢生四儿。四儿日夜长，索食声孜孜。青虫不易捕，黄口[1]无饱期。嘴爪虽欲敝，心力不知疲。须臾[2]十往来，犹恐巢中饥。
辛勤三十日，母瘦雏渐肥。喃喃教言语，一一刷毛衣。一旦羽翼成，引上庭树枝。举翅不回顾，随风四散飞。雌雄空中鸣，声尽呼不归。却入空巢里，啁啾终夜悲。
燕燕尔勿悲，尔当返自思。思尔为雏日，高飞背母时。当时父母念，今日尔应知。
[1] 黄口：雏鸟的喙，借指嗷嗷待哺的雏鸟。
[2] 须臾：一会儿，形容时间之短。
第三
蝴蝶（四）
蝴蝶
菜中青虫，行于草间，自惭形秽，叹曰：“我之身，胡如是之卑猥也。”蜿蜒而上竹篱。遇一金色之虫，亦复华丽。睹青虫至，昂然飞去。盖恶而避之也。
虫徐行于篱上之叶，愤然曰：“彼不过有双翅耳，恃能飞而骄，欺人太甚。余姑[1]忍之。”叶慰之曰：“君非久居穷困者，一旦变化，岂他虫所能比拟哉！”
虫乃伏于叶上，以丝自缚。未几，若婴儿之束于襁褓。不能屈伸。虫乃悲曰：“吁[2]！若是之困，殆[3]又甚焉。昔者虽形体猥琐，尚堪自适[4]。今则举止受缚，如生人[5]埋圹中，坐听其僵而已。天乎！奈何。”叶复慰之曰：“否极泰来，理之常也。君勿忧，其[6]终忍。”
不数日，背罅[7]脱裂。有物振翼而出，则五彩花纹，斑斓华丽，居然一极美之蝶矣。舞轻风而荡漾，映旭日以蹁跹[8]。飞翔自得，顾影而歌曰：“昔何辱兮，今何荣。昔为同类所贱兮，今为所敬。今日之乐兮，由于昔日之能忍。”
[1] 姑：姑且，暂且。
[2] 吁：感叹词。
[3] 殆：大概，恐怕。
[4] 自适：悠然闲适，自得其乐。
[5] 生人：活人。
[6] 其：表示祈使的副词，犹当，尚需。
[7] 罅（xià）：裂缝，缝隙。
[8] 蹁跹（pián xiān）：亦作翩跹，形容飘逸旋转的舞姿。
第四
良马对[1]（二）
宋高宗[2]问岳飞曰：“卿得良马否？”
对曰：“臣有二马。日啖[3]刍豆[4]数斗，饮泉一斛[5]。然非精洁，即不受。介[6]而驰，初不甚疾[7]，比[8]行百里，始奋迅。自午[9]至酉[10]，犹可二百里，褫[11]鞍甲而不息[12]不汗，若无事然。此其受大[13]而不苟取，力裕[14]而不求逞，致远[15]之材也。不幸相继以死。今所乘者，日食不过数升[16]，而秣[17]不择粟，饮不择泉。揽辔未安，踊跃疾驱，甫[18]百里，力竭汗喘，殆[19]欲毙然。此其寡取易盈[20]，好逞易穷[21]，驽钝[22]之材也。”
高宗称善。
[1] 对：关于……的对话、讨论。
[2] 宋高宗：名赵构，徽宗赵佶的第九个儿子，南宋的首位皇帝。其在位时，宋朝内忧外患益甚。
[3] 啖（dàn）：吃也。
[4] 刍豆：拌入了黄豆的草料。
[5] 斛（hú）：古容积单位。唐前一斛为十斗，宋以后一斛为五斗。
[6] 介：指给马披上铠甲。
[7] 疾：跑得快。
[8] 比：及，等到。
[9] 午：古代把中午11点到下午1点称为午时。
[10] 酉：古代把下午5点到7点称为酉时。
[11] 褫（chǐ）：脱下，解下。
[12] 息：喘气。
[13] 受大：食量大。
[14] 裕：此处指雄厚。
[15] 致远：指马可行长途。
[16] 升：古容积单位。十升为一斗。
[17] 秣：喂马。
[18] 甫：刚刚。
[19] 殆：疲惫。
[20] 盈：充满。
[21] 穷：乏力。
[22] 驽钝：平庸低下。
第五
心力并用（二）
社会中人，或运心思，或操力役，职业既异，生活自因之而不同。然偏于劳力者，不能不稍用其心；偏于劳心者，亦未容废置其力也。
吾国旧时，狃[1]于习惯。习于劳心者，几以躬亲力役[2]为可羞，甚至入役[3]僮奴，出乘舆马，凡所动作，罔[4]不需人。此不特[5]违反人道，抑[6]亦自陷于文弱矣。
夫体以运动而强，犹心以困衡[7]而智。苟偏废焉，其弊立见。故吾人生活，当使心力并用。昔华佗[8]谓吴普[9]曰：“户枢[10]不蠹，流水不腐，常动故也。”可知人体亦惟常动，始能日[11]即于健康。彼孔门设教，射御[12]与书数同科；西国卫生，休息与服劳并重，殆[13]亦有取于是尔。
[1] 狃（niǔ）：拘泥，因袭。
[2] 躬亲力役：亲自参加体力劳动。
[3] 役：役使，差遣。
[4] 罔：无也。
[5] 不特：不仅仅。
[6] 抑：抑或，或许。
[7] 困衡：困于心衡于虑，意为遇到了困惑与想不通的问题。
[8] 华佗：东汉末年著名的医学家。与董奉、张仲景并称为“建安三神医”。
[9] 吴普：三国时人，曾跟随华佗学医，治病救人。著有《吴普本草》。据说“五禽戏”也是他发明的。
[10] 户枢：门轴。
[11] 日：一天天。
[12] 射御：射箭与驾车，古代教育所强调的六艺之二。
[13] 殆：恐怕，大概。
第六
旅行修学记（四）
天宇清寥，山光明净。师谓诸生曰：“此旅行修学时也。南郭[1]之外有草场，纵横数十亩。与诸子往而游戏，可乎？”
于是戒期[2]三日。至期，日光高朗，风不扬沙。晨钟报六下，诸生咸集。衣袴束约，整列如兵队。携行有军乐及球杆、诸戏具。前导者扬国旗，次则学校旗也。履声、乐声，相应不绝。道旁观者相告曰：“此某校学生旅行也。何严整有序若此？”
至场，为赛跑诸戏。或掷球、或运杆，互校胜负。一人胜，众鼓掌贺之。围观者莫不赞其艺勇。
记者曰：“吾闻外国小学校，每于秋日，作郊外行。其学生每校至一二千人。其出也，各衣制服，列队俨然。旗帜摇扬，鱼贯而前。昂胸挺干，步伐有章。教员杂其间，督护之。其过街衢也，连亘久之不绝。时则他校学生之驻视[3]者，亦纵横塞道旁。呜呼！盛矣。然旅行郊野之旨，将使诸生揽山川之胜，察草木鸟兽之形态，与农牧之事业，所以修其天然之学术也。岂第为游戏而出，炫耀路人之耳目哉？”
[1] 郭：城墙。
[2] 戒期：定好了日期。此指把日期定在三天以后。
[3] 驻视：停下来围观。
第七
渑池之会[1]（三）
赵王与秦王会于渑池。秦王饮酒酣，曰：“寡人窃闻赵王好音，请奏瑟。”赵王鼓瑟。秦御史[2]前书曰：“某年某日，秦王与赵王会饮，令赵王鼓瑟。”
蔺相如前曰：“赵王窃闻秦王善为秦声，请奉盆缻[3]秦王，以相娱乐。”秦王怒，不许。于是相如前进缻，因跪请秦王。秦王不肯击缻。相如曰：“五步之内，相如请得以颈血溅大王矣。”左右欲刃相如。相如张目叱之，左右皆靡[4]。于是秦王不怿[5]，为一击缻。相如顾[6]召赵御史书曰：“某年月日，秦王为赵王击缻。”
秦之群臣曰：“请以赵十五城，为秦王寿。”蔺相如曰：“请以秦之咸阳，为赵王寿。”秦王竟酒[7]，终不能加胜于赵。赵亦盛设兵以待秦，秦不敢动。
[1] 本篇节选自《史记》卷八一《廉颇蔺相如列传》。渑池：位于河南省西部，仰韶村所在地。西周时为雒都（今洛阳）之边邑，秦时置县。周赧王三十六年（前279），秦赵会盟于西河外渑池。
[2] 御史：先秦的天子、诸侯、大夫、邑宰皆置“史”，是负责记录的史官、秘书官。秦朝以后，御史成为专门负责监察各级官员的官职。
[3] 缻（fǒu）：土陶烧制的容器，也被用作打击乐器。李斯说：“击瓮叩缻，真秦之声也。”是说秦的文化曾经大大落后于三晋。蔺相如要秦王亲自击缻，有以牙还牙、羞辱秦王的意思。
[4] 靡：退下，散开。
[5] 怿：欢喜，高兴。
[6] 顾：回头。
[7] 竟酒：喝光了酒，指盟会散席。
第八
嵩山[1]（二）
嵩山，距密县[2]五十余里。下有岳庙[3]，宏敞壮丽。其北有少林寺，宽闲幽邃，形胜天然。去寺二里许，有达摩[4]面壁[5]处。旁一石，有纹如僧趺坐[6]状，俗谓为九年面壁影。盖此石出自水中，水中之石，为波荡漾，久而作人物花鸟形者甚多。则此偶然似僧耳。
嵩西少室[7]诸峰，雄峭秀耸，摩天拔地。卢[8]岩瀑布，水势雄伟，如长河倒挂，诚壮观也。过天门[9]，双峰中断，风云出入其间。更上，至中峰之顶。又上，乃至绝巅。游目尽数百里，始知嵩山之高，信无与偶[10]。尊严雄杰，尤为特出也。
[1] 嵩山：五岳之一，西周时定为中岳。位于河南省西部，北瞰黄河、洛水，南临颍水、箕山，东通郑汴，西连十三朝古都洛阳，是古京师洛阳东方的重要屏障。
[2] 密县：古县名，今新密市。位于河南省中部，嵩山东麓，在郑州西南四十公里处。
[3] 岳庙：即中岳庙。位于嵩山南麓的太室山脚下，原为祭祀太室山神的场所，是五岳中现存规模最大、保存最完整的古建筑群。
[4] 达摩：菩提达摩的简称。南北朝时的禅僧，南印度人，通大乘佛法。北魏时，曾在洛阳、嵩山等地传授禅教，为禅宗的创始人。
[5] 面壁：在佛教中指面对墙壁默望静修。
[6] 趺（fū）坐：盘腿而坐。
[7] 少室：山峰名，因山中有石室而得名，位于今河南省登封县西北，属嵩山。东与太室山相对，上有三十六峰。
[8] 卢：黑色。
[9] 天门：唐代诗人宋之问《嵩山天门歌》曰：“风生云起，出鬼而入神。”
[10] 偶：指匹敌者。
第九
图书馆（二）
善哉！图书馆之制也。储书万卷，标以牙签[1]。客欲观书，代为检取。知识之灌输既便，孤寒[2]之沾丐[3]尤多。欧美各都会，设立者盖难偻指[4]计也。
我国昔时，亦有藏书楼焉。其公者，如文澜[5]、文汇[6]。其私者，如汲古[7]、尊经[8]。卷帙浩繁，夙推渊薮[9]。然而封锁终年，蠧鱼[10]侵蚀，琅嬛福地[11]，谁获详窥。所谓嘉惠艺林[12]，亦徒存虚语耳。
通商以后，外人始设图书馆于上海。其后内地渐行自办。近更规定于地方自治条款中。但绌[13]于经费，购集不易。各地藏书家，诚[14]能举其所有，储之馆内，则物以类聚，搜集必丰。彼嗜书之子，朝夕来游，必有因之学成者。其影响于风俗人才，宁有量耶[15]？
[1] 牙签：指系在书卷上作为标识以便翻检的象牙、兽骨等制成的签牌。
[2] 孤寒：出身贫寒的人。
[3] 沾丐：受益。
[4] 偻指：屈指。
[5] 文澜：清代专贮《四库全书》的藏书阁之一，乾隆年间就杭州孤山因圣寺藏书堂改建。
[6] 文汇：清代专贮《四库全书》的藏书阁之一，乾隆年间建于扬州天宁寺。
[7] 汲古：明末清初常熟文人毛晋藏书阁名。收藏珍籍秘本八万四千册，多宋元刻本。
[8] 尊经：中国古代，凡省郡县学，均设尊经阁，以珍藏御赐书籍或儒家经典，以示“尊崇经术”。如都江堰文庙，也称尊经阁，为藏书之所。
[9] 渊薮（sǒu）：根源，根本之所在。此句意为很早就被公认为是珍贵的书籍聚集之所在。
[10] 蠹鱼：书中的蛀虫。
[11] 琅嬛（láng huán）福地：元代伊世珍《琅嬛记》中所谓的仙人所居且藏书丰富的洞府。
[12] 嘉惠：施与恩惠。
[13] 绌（chù）：不足。
[14] 诚：假如，如果。
[15] 宁：难道。
第十
博物院（三）
人之智识，皆由精思博览而来。然人生不过数十寒暑，欲以一人之力，遍览世界之奇，必不可得。虽研究之资[1]，简册具在，而徒读其书，无实迹以相证，所得者率皆恍惚。终不如睹其物，抚其器，亲切有味也。欧美各国，搜集古今物品，列于一室，纵人观览，谓之博物院，其以此欤。欧洲十七世纪以前，无所谓博物院也。自拿破仑以战胜品陈于巴黎，以彰武功，遂为博物院之嚆矢[2]。自是以后，语声名文物之盛者，群推巴黎。而巴黎之罗布博物院[3]，规模宏大，珍奇毕具，且居世界第一焉。以我国疆域之广，开化之早，顾鲜有起而图之者。以视欧人，能无愧乎？
[1] 资：资料，凭借。
[2] 嚆（hāo）矢：响箭，常用于比喻事物的开端、先声。
[3] 罗布博物院：即卢浮宫博物馆。
第十一
保存古物（三）
今试与人述祖德，数家珍，未有不津津乐道也。非必以此骄人也。孰为先代所留贻，孰为平生所搜集，挚爱所存，宜其一启口间，自然流露，而不自觉焉。
由此推之，古物之关系，其不止于一身一家者，乃弥足珍矣。大之如钟鼎、彝器[1]，小之如图书、碑版[2]，以及美术工艺诸品，流传千载，以罕见珍。既足发思古之幽情，又可考当时之文化。一经摩抚，能令国民爱国之心，为之勃发。其影响所及，正不徒睹乔木[3]而尊故国也。
吾国开化最早，古物较多，历代恒爱护之。自海禁[4]既开，乃有因战事之损失，私人之不能保存，散佚入他国者。此其事岂细故[5]哉？古物者，古代文物之遗，即先民精神所寄也。听其散佚，则国民之精神，亦将随之而沦丧。亟宜善自珍藏，或筹设博物院之类，公共保存之。庶有合于爱国之义尔。
[1] 彝器：中国古代青铜祭器的通称。彝为酒器，古代宗庙用作祭器。
[2] 碑版：泛指碑碣上所刻的志传文字。
[3] 乔木：形容故国或故里的典实。
[4] 海禁：清朝立国以来，就一直厉行闭关政策。清初的海禁竟然“无许片帆入海，违者置重典”。其后，开开禁禁，直到鸦片战争帝国主义列强入侵。清廷与侵略者分别缔结了大量不平等条约，割地赔款，开放通商口岸，被迫开了海禁。
[5] 细故：细小而不值得计较的事，琐事。
第十二
村人易靴（三）
村人某，有美靴，着之有年，未敝而厌之。将鬻[1]之于市，以其价别置新者。
一日，告其妻，携银币十，昂然入城。中途，见有人挟靴而来。村人迎，谓之曰：“以吾靴易而[2]靴，可乎？”其人以靴互较衡，值不称[3]。更索三银币，乃肯交易。村人从之。
行数十武[4]，足渐痛楚。思更易之。适又遇一携靴者。乃仍以银币三枚，与之相易。不意是靴之劣，更甚于前。彳亍[5]道中，若受羁绁[6]，恚[7]甚。自忖曰：“吾向者易靴，未及度之以足。削足适屦，宜其病也。此后当留意。”
未几，复遇有挟靴过者。村人亟[8]招之曰：“吾靴苦窄，君靴如何？”试之足，修短合度。大喜，谓之曰：“君能相易否？罄[9]吾囊以偿可也。”其人首肯，予以四银币而易焉。
着之足，果甚适，芒芒然[10]归。翘其足以示妻，曰：“何如？吾费十金得之，胜于故靴多矣。”妻熟视，疑之，曰：“殆[11]即故靴。”脱而视其里，则旧识[12]在焉。村人爽然[13]若失。
[1] 鬻（yù）：卖。
[2] 而：尔，你的。
[3] 值不称：指两双靴子的价值不对等。
[4] 武：半步，泛指脚步。
[5] 彳亍（chì chù）：慢步行走，走走停停。
[6] 羁绁：捆绑。
[7] 恚（huì）：生气，愤怒。
[8] 亟（jí）：急切，赶忙。
[9] 罄：倾尽。
[10] 芒芒然：这里指累得晕晕乎乎的样子。
[11] 殆：恐怕，可能。
[12] 识：标记。
[13] 爽然：沮丧的样子。
第十三
矿产（二）
《周官》有卝人[1]。汉诸郡国出铜铁之地，皆设专官。当时重矿业如是。后世政事苟简[2]，弃货于地，官亦省[3]不置。明代宦者用事，假矿[4]以扰民，苛役重税，海内骚然，益悬为厉禁[5]。
及清代互市[6]而后，谋国者始竞言开矿。数十年来，成效亦稍稍著矣。然地不爱[7]宝，其蕴蓄于崇崖深壑中者，尚不可以亿兆计也。
夫生人利赖[8]，资于矿产者甚多。惟莫[9]为开采，斯民坐困[10]而国患贫耳。诚使集资从事，或利用外资，以辟此无穷之宝藏。则裨[11]益于国计民生者，宁有涯涘耶？
[1] 卝（kuàng）：“矿”字的古体。《周礼·地官》中的卝人，是掌管开矿、冶炼的官员。
[2] 苟简：苟且草率的意思。
[3] 省：忽略。
[4] 假矿：借口办矿。
[5] 悬为厉禁：明令严禁。悬，出告示颁布法令。
[6] 互市：犹今日之所谓双边贸易。
[7] 爱：吝啬，小气。
[8] 利赖：依靠且赖以生存者。
[9] 莫：没有人。
[10] 坐困：因而困窘。
[11] 裨（bì）：裨益，好处。
第十四
磁石（二）
磁石
磁石为一种矿物，形色重量，与铁相似。然有特性，能吸铁，故俗名之曰吸铁石。
剖析鑢治[1]，以之作针[2]。平投水面，浮置盘中，皆自能旋转。必直指南北而后定。说者谓地球南北极，亦有吸铁性，实一大磁石也。
舟行海中，恃此以知方向。但有时或偏，有时或乱，有时舟中载铁过多，亦或相引而生差忒[3]。察其变更，因[4]为矫正。故航海家非明磁性不可。
又有人造磁石者。取最纯之钢，以磁石摩之，则磁性传入于钢，亦能吸铁，亦能指南，与天然磁石，无纤毫之异。
[1] 鑢（lǜ）：打磨。鑢治，打磨制作。
[2] 针：此指指针。
[3] 差忒：差错。
[4] 因：然后，接着。
第十五
北极之鸟（二）
北海之滨，有小鸟焉，翅短而善飞，常千百成群，聚于一处，时[1]飞向北极结冰之区。
其地广数千里，无居人。岁分两季，六月为昼，六月为夜。一岁之中，积雪不化者八阅月[2]。其四月，则花草烂漫，遍生野果，阅半岁乃熟。
是鸟也，若俟[3]果熟而食，必皆饿毙。幸去岁已熟之果，被雪封裹，不致腐坏。积雪融化时，此鸟适至，即食之以充饥。
又有一种鸟，专食微虫以为生。彼处虫飞薨薨[4]，布满空际。鸟张口即得，不劳捕捉。
北极苦寒，彼微鸟，尚能独立以营食。可以人而不如鸟乎？
[1] 时：以时，在一定的时候。
[2] 阅月：过一个月。八阅月，就是过八个月。
[3] 俟（sì）：等待。
[4] 薨（hōng）薨：成群的昆虫在一起飞时发出的声音。
第十六
农业（三）
农业为兴国之本。故各国之执政者，皆以振兴农务为急。今欧美列强，号称富国，说者以为制造贸易所致，不知其国中讲求农学，精进无已，较之我国重农贵粟之意，实有过之也。
法王亨利第四[1]，有相曰须利[2]。尝语人曰：“田野草场，我国之命脉，犹秘鲁之金矿也。”一时推为名论。然其言犹未切至也。盖田野草场，其可贵实过于金银。不然，墨西哥产银，秘鲁产金，何以不成第一等富国乎？
世间操业之人，其数皆有限制。如官有常员，兵有定额，不能增多。独农工两业，多多益善。盖农所以生物，工所以成物，物愈多则利愈溥[3]也。而制造之料，必取给于种植之物，则农更为工之本矣。
况乎耕种之事，与身心皆有裨益。凡业农[4]者，其气体多壮健，其性情多朴质而和易。故农者，业之最可贵者也。人岂可鄙视之哉！
[1] 亨利第四：即波旁王朝的创建人亨利四世，1594年加冕为法国国王。他以名言“要使每个法国农民的锅里都有一只鸡”而流芳后世。
[2] 须利：也译作苏利，亨利四世朝的首相。他奖励农业和畜牧，主张产品自由流通，制止破坏森林，推动筑路和排水工程，并计划修建庞大的运河网，加强军事机构，指导边防工事的建设，为宗教战争后法国的恢复作出了重大贡献。亨利四世遇刺以后，他也退出了政坛。
[3] 溥（pǔ）：广大。
[4] 业农：从事于农业生产。
第十七
蚕桑（三）
吾国以蚕丝之国闻于世界者，几二千年矣。海通以来，西人尤重视之。估[1]舶东来，争相购取。丝、茶二者，遂为出口之大宗。今虽输出之额，渐不如前，然语其产额，固犹在世界甲乙之列也。
特是天下之事，不进则退。彼日本、意大利之育蚕，法兰西之丝织，初未有名也。得其法于我，而益加改良焉。饲养之法，织造之工，事事皆精益求精，出奇制胜。而我之大利，遂渐为所夺矣。天产虽美，仍不能无待于人工。信哉！
不宁惟是[2]。欲通商于异国者，不但当求物品之精良，而兼当考求其好尚。吾国之丝及织物，其质量未必遽劣也。特以西人之好尚与我不同，而销数遂不免日绌[3]。今者洋绸洋缎，销场年盛一年。不惟我国之丝织品不能畅销于异邦，而异邦之丝织品且日[4]灌输于我国矣。可胜叹哉！
[1] 估：通“贾”。估舶，指商船。
[2] 不宁唯是：不仅如此，还有更重要的问题。
[3] 绌：减少，减损。
[4] 日：一天天。
第十八
永[1]某氏之鼠 柳宗元（二）
永有某氏者，拘忌[2]异甚。以为己生岁值子[3]。鼠，子神也。因爱鼠，不畜猫。禁[4]僮仆勿击鼠。仓廪庖厨，悉以恣鼠，不问。由是鼠相告，皆来某氏，饱食而无祸。
某氏室无完器，椸[5]无完衣，饮食大率鼠之余也。昼累累与人兼行，夜则窃啮暴斗，其声万状，不可以寝，终不厌。
数岁，某氏徙居他州。后人来居，鼠为态如故。其人恶之，乃假五六猫，阖门撤瓦[6]灌穴罗捕之，杀鼠如丘。
呜呼！彼以其饱食无祸为可恒也哉？
[1] 永：指柳宗元的流放地永州。
[2] 拘忌：拘束顾忌。
[3] 生岁值子：出生的那一年正值子年。
[4] 禁：禁令。
[5] 椸（yí）：衣架。
[6] 撤瓦：换瓦。
第十九
习惯说 刘蓉[1]（二）
蓉少时，读书养晦堂之西偏一室。俯而读，仰而思。思有弗得，辄起绕室以旋。室有洼，径尺，浸淫日广。每履之，足苦踬焉，既久而遂安之。
一日，父来室中。顾而笑曰：“一室之不治，何以天下家国为？”命童子取土平之。后蓉复履其地，蹴然以惊，如土忽隆起者。俯视，地坦然，则既[2]平矣。已而复然。又久而后安之。
噫！习之中人甚矣哉。足之利平地而不与洼适也。及其久，则洼者若平。至使久而即乎其故，则反窒焉而不宁。故君子之学，贵乎慎始[3]。
[1] 刘蓉（1816—1873）：字孟容，号霞仙。桐城派古文家，曾做过曾国藩的幕客，代表作为《养晦堂诗文集》等。
[2] 既：已经。
[3] 慎始：意思是一开始就慎重。这里指一开始就应该养成一个好的学习习惯。
第二十
小孤山（三）
小孤山介宿松[1]、湖口[2]之间，崛然屹立于江心。石壁嶙峋，孤峻耸直。江流遇之，劈分为二，环绕旁趋。盖江汉[3]自大别[4]合流而东，至此[5]数百里。有此足以蓄[6]上流之气[7]，而启下流之门户也。
山势壁立不可登，僧架屋其间。垒石为磴道[8]，曲折可上。山不甚高大，以踞于江中，四顾无所倚附。又其形峭直，无可以容树木之荫翳，园林之宏丽。盖微特[9]不倚附于物也，即物亦不得而倚附之，故其名为孤焉。
然江岸远近诸山，对之皆如拱揖[10]，不敢与抗。登其上，望风帆之上下，听波浪之奔趋，风景胜概[11]，昕[12]夕百变，皆若为兹山所有也。
小孤山
[1] 宿松：县名。位于安徽省西南部、长江中下游北岸，邻接湖北、江西两省。
[2] 湖口：县名。隶属于江西省九江市，位于长江中下游南岸。因位于长江与鄱阳湖唯一交汇口而得名。湖口县至长江入海口为长江下游。
[3] 江汉：指长江与汉水。
[4] 大别：即大别山。《尚书·禹贡》：“嶓冢导漾，东流为汉；又东为沧浪之水；过三澨，至于大别，南入于江。”意思是从嶓冢山疏通漾水，向东流叫汉水；又向东流，叫沧浪水；经过三澨，到达大别山，向南流入长江。一说大别指长江、汉水长久的分流。《水经注》“西汉水南入嘉陵道为嘉陵水”，如果认定西汉水、嘉陵江、汉水同源，那么，长江和汉水的“大别”就可以理解了，因为汉水在武汉才汇入长江。
[5] 此：指长江下游的起始处湖口。
[6] 蓄：积聚，蓄积。
[7] 气：指江水的气势。
[8] 磴道：岩石上凿出的登山石径，用石块叠造的石阶。
[9] 微特：不但，不仅仅。
[10] 拱揖：拱手行礼。
[11] 胜概：美景胜境。
[12] 昕：太阳升起的时候，黎明。
第二十一
记兰 戴名世[1]（二）
兰为国香。东南山泽间多产之。当春深时，幽岩曲涧，窈然自芳。然往往有虫啮之，自其华初生时，辄被啮而萎。即幸而自发荣，亡何[2]，又辄萎。其幸得脱者，仅十二三[3]焉。而众草蒙翳[4]，条达畅遂[5]，无有害之者。
岁己未[6]，余读书山中。每晨起，辄捕虫，投之涧水，漂没以去。于是兰遂大盛，每卧苔藉草[7]，盖幽香未尝不入吾怀也。而产于遐荒绝壑，不遇好事者之爱惜，而制[8]于毒虫恶物，以阻其天[9]者，岂[10]少也欤。
[1] 戴名世（1653—1713）：字田有，桐城人，清散文家。康熙五十年，因其《南山集》中录有南明桂王时史事，被御史赵申乔参劾，以“大逆”罪下狱，两年后被处死，时年六十岁。
[2] 亡何：没多久，过不了多久。
[3] 十二三：十分之二三。
[4] 蒙翳：遮蔽，掩盖。
[5] 条达畅遂：指兰花的茎叶长得好。
[6] 己未：应指1679年，戴名世这一年二十六岁。
[7] 卧苔藉草：指躺在山石与草丛中。
[8] 制：受制。
[9] 天：指生长，生命。
[10] 岂：难道，表示反问。
第二十二
兄与弟论传染病书（四）
昨得手书。知薛君弘仁，新自德国医科大学毕业归。可喜可贺。又闻薛君以天痘[1]盛行，劝村人遍种牛痘[2]，而村人皆不之信。此大误也。天痘与霍乱、赤痢、伤寒、发疹[3]、猩红热、白喉、鼠疫，并称为八大传染病。来势极猛，较诸肺痨等，虽属剧烈，犹得从容施治者，为患尤甚。而此八种传染病中，则天痘之杀人为尤多。然在今日，文明诸国，几于绝迹者，则种痘之赐也。种牛痘之法，发明于英医爱特槐脱[4]氏。借牛身抗毒之质，以御病菌，与我国之种人痘[5]者，其理实同。但种人痘者，无异使出天痘一次，不如牛痘法之完善耳。牛痘抗毒之力，不过数年。人痘较久，亦非永存。故一人必须种至数次。谓一经施种，便可终身无患者，妄也。望以此意遍告之。
薛弘仁施种牛痘
现在天痘传染甚盛，无论已未种过人痘及牛痘者，均应从速施种，以免危险。弘仁为利便桑梓[6]起见，特定施种办法如左：
一 每日上午八时至十一时，下午一时至四时，在 舍间施种。每人收回痘苗费银二角，实系贫苦者免收。
一 四时以后出外施种，每痘苗一支收回费银五角。
薛弘仁谨白
[1] 天痘：即天花。是由天花病毒感染人引起的最古老也是死亡率最高的传染病之一，现在已经基本绝迹。该病主要表现为严重的病毒血症，高热、寒战，浑身疼痛，皮肤会成批依次出现斑疹、丘疹、疱疹、脓疱，最后结痂、脱痂，遗留痘疤。最基本有效而又简便的预防方法是接种牛痘。
[2] 牛痘：牛痘病毒与天花病毒具有相同抗原性质，人接种牛痘疫苗后，也可同时获得抗天花病毒的免疫力。18世纪后，牛痘用作免疫接种以预防天花，也是免疫接种的首度成功案例。
[3] 发疹：即麻疹。是儿童最常见的急性呼吸道传染病之一，传染性很强。常并发呼吸道疾病如中耳炎、喉—气管炎、肺炎等。目前尚无特效药物治疗。我国自1965年，开始普种麻疹减毒活疫苗后，发病率显著下降。
[4] 爱特槐脱（Edward Jenner，1749—1823）：英国医生，以研究和推广牛痘疫苗，预防天花而闻名。被称为免疫学之父。
[5] 种人痘：把天花患者的痘浆接种于人使其产生免疫力，以预防天花。但有不确定性，可能引起严重反应。
[6] 桑梓：人们喜欢在住宅周围栽植桑树和梓树，后来便也用来指代家园、家乡。
第二十三
弟复兄论传染病书（三）
奉赐书，畅论传染病之理，若别黑白而数米盐，喜甚。弟在校受课，久闻教师言，霉菌[1]为各种传染病之源，惜乎未经实验。读兄书，益怦然心动。乃走访薛博士，求其试验一观。薛博士取现今蔓延最广之结核菌，置显微镜中，令弟观之。则见其状如细杆，两端略圆，或为直线形，或稍弯曲，其长不过赤血球四分之一耳。以如此微细之物，而其杀人乃至占世界死亡数七分之一，岂不异哉？迩来[2]文明各国，以防疫为要政。对于患者隔绝之密，其所居之室、所用之器消毒之严，非无故矣。村人经弟及薛博士劝导后，于种牛痘信者渐多，亦可喜也。
[1] 霉菌：形成分枝菌丝的真菌的统称。当时人尚未区分病毒与真菌、细菌，所以说霉菌为各种传染病之源。
[2] 迩（ěr）来：近来，近年来。
第二十四
瞽者[1]（三）
瞽者
昔印度某村，有瞽者四。自谓能识微辨隐，人亦以智者目之。
一日，四人立道左，聚而谈。有声跫然[2]至，询诸人，知为象也。其一人曰：“象之形究何若。吾曹向者[3]逞[4]其臆度[5]，今可以证矣。”众曰然，于是相继至象前，扪其体，以测其形焉。
四人者。一颀[6]而伟，扪及象身之侧面，上下左右，摩挲殆遍，觉坦然无边际也。一短而小，拊象之前足。第三人则握象鼻。第四人仅触象齿。
既而各举其所接触者，以断象之形似。颀而伟者曰：“象之形，盖若墙也。广而平，高岸然也。”短而小者起斥之曰：“象之体若树干，汝以为墙，不亦谬乎？”握象鼻者曰：“象之形似，非墙非树，有类水管。”第四人前致词曰：“汝三人者，何其懵无所识，而拟[7]于不伦[8]也。夫象，坚如木，润如玉，触手可爱，直一长梃[9]耳。”
四瞽嚣然[10]辩，纷呶[11]不已。而旁观者已哑然失笑。
[1] 瞽者：失明的人。
[2] 跫（qiòng）然：形容咚咚的脚步声。
[3] 向者：过去，以前。
[4] 逞：卖弄。
[5] 臆度：主观猜测。
[6] 颀（qí）：长得高。
[7] 拟：比较，比拟。
[8] 不伦：非类。
[9] 梃（tǐng）：木棍，木棒。
[10] 嚣然：这里意为声嘶力竭地。
[11] 纷呶（náo）：纷乱喧哗。
第二十五
报章（二）
足不出户，而闻见所及，无远弗届[1]；日费数钱，而五洲大事，毕呈座右者，果何道而得此耶？曰：是在阅报。
智识以交换而完全，学术以切磋而进步。当闲居乡里，无所接触，欲扩张其智识，而洞明乎学术，果何道而得此乎？曰：是在阅报。
盖报章所以布告新闻，介绍学问者也。自通都大邑[2]，以及遐方[3]异域，莫不有报馆之访员。访员传达消息于报馆，报馆汇而录之。于是世界大事，萃于一纸矣。
苟不阅报，则内政之兴革不知也，外交之情势不知也，乃至学术之新发明，社会之新事业，举不知也。将何以免于夏虫、井蛙之诮[4]耶？
[1] 届：到达。
[2] 通都大邑：四通八达的大都会、大城市。
[3] 遐方：遥远的地方。
[4] 夏虫、井蛙之诮（qiào）：夏虫，夏天的虫子，《庄子·秋水》“夏虫不可以语于冰者，笃于时也”。井蛙，井底之蛙，《庄子·秋水》“井蛙不可以语于海者，拘于虚也”。人如果生活在闭塞的环境里，也不看报，那么就和夏虫、井蛙差不多了。诮，这里指受到嘲笑。
第二十六
蚁战 薛福成[1]（二）
阶前两蚁穴，东西相望。天将雨，蚁背穴而斗。西蚁数赢什五[2]，东蚁败。乘胜蹙[3]之，将傅垒[4]矣。东蚁纷奔告急。遽出穴，如潮涌，济师[5]可三倍，逆[6]诸础下[7]。相齮[8]者，相禽者，胜相嗾[9]者，败相救者，相持僵毙不动者，沓[10]然眩目。西蚁伏尸满阶，且战且却。
又有蚁自穴中出，向东蚁若偶语[11]者，盖求和也。东蚁稍稍引退。西蚁亦分道收尸。明日视之，则西蚁徙[12]穴益西，无敢东首[13]者矣。
夫蚁，智相若，力相等。两阵交锋，数多者胜。蚁似能用其众者。然倏忽之间，而胜负异焉，则一胜乌足恃哉？
[1] 薛福成（1838—1894）：字叔耘，号庸庵，清末散文家、外交家。民族资本主义工商业的发起者，洋务运动的主要领导者之一。
[2] 赢什五：指西边的蚂蚁数量超过东边百分之五十。
[3] 蹙：逼迫，追逼。
[4] 傅垒：傅，迫近，靠近；垒，指蚁穴地表上的小土堆。
[5] 济师：援军，援兵。
[6] 逆：迎战。
[7] 础下：台阶下。
[8] 齮（yǐ）：啃咬。
[9] 嗾（sǒu）：意为教唆、指使别人做坏事。这里可理解为，胜的一方呼朋唤友、一拥而上。
[10] 沓（tà）：众多，重叠。
[11] 偶语：双方交头接耳、对话。
[12] 徙：搬迁，移动。
[13] 首：向着。
第二十七
鸡助 薛福成（二）
院中畜两鸡。其一，赤羽高足。其一，白羽朱冠。每晨争食，鼓翼怒目，蹲相向者良久。俄闻肃然有声，方丈之内，风起扬尘，腾蹴奔啄，皆血淋漓染翮距[1]，犹不退。然白羽气少惫矣。余惧其两毙也，呼僮执之，分系于庭之槐。
一日，邻鸡啄食其旁。赤羽余怒未渫[2]，乘间[3]自断其系，与邻鸡斗。疾力[4]负重伤，损一目，创半月不愈。余命并释白羽者。自是赤羽遇敌即逃，而白羽竟称雄院中，食必餍[5]所欲乃已。
异哉！赤羽一挫其威，至令弱敌增气，可为好斗者戒也。然使白羽不获邻鸡之助，则无以雄[6]其侪[7]。赤羽好斗很[8]不已，以陨其胆，其亦自取哉。
[1] 距：鸡爪的后趾，也被称作鸡的附足，鸡互斗时，用它刺对方。
[2] 渫（xiè）：意为发泄。
[3] 乘间：趁空子，乘机。
[4] 疾力：打得又快又拼命。
[5] 餍（yàn）：餍足，满足。
[6] 雄：称雄。
[7] 侪：同类，同辈。
[8] 斗很：斗狠，好斗的意思。
第二十八
赤壁之战[1]（三）
周瑜等进[2]。与曹操遇于赤壁[3]。时操军引次[4]江北，瑜等在南岸。瑜部将黄盖曰：“今寇众我寡，难与持久。操军方连船舰，首尾相接，可烧而走[5]也。”
乃取蒙冲[6]斗舰十艘，载燥荻枯柴，灌油其中，裹以帷幕，上建旌旗。豫备走舸，[7]系于其尾。先以书遗操，诈云欲降。时东南风急，盖以十舰居前，中江[8]举帆，余船以次俱进。操军吏士，皆出营立观，指言盖降。去北军二里余，同时发火。火烈风猛，船往如箭。烧尽北船，延及岸上营落。顷之，烟炎涨天，人马烧溺，死者甚众。瑜等率轻锐继其后，雷鼓大震，北军大坏。
[1] 本篇节选于《资治通鉴》卷六五，吕先生略有改动。
[2] 周瑜等进：是说周瑜、程普、鲁肃等人发兵。
[3] 赤壁：杜佑曰：赤壁在鄂州蒲圻县。《武昌志》：曹操自江陵追刘备至巴丘，遂至赤壁，遇周瑜兵，大败。赤壁山，在今嘉鱼县，对江北之乌林。巴丘，今巴陵。
[4] 引次：退而驻扎的意思。引，退也；次，驻扎。
[5] 走：逃跑。
[6] 蒙冲：中国古代具有良好防护功能的进攻性快艇，又作艨冲、艨艟。东汉刘熙《释名·释船》载：“外狭而长曰蒙冲，以冲突敌船也。”可见蒙冲船形狭而长，航速快，专用以突击敌方船只。
[7] 豫备走舸：预先准备好可以逃离的小船。
[8] 中江：江流的中央。
第二十九
兵器（三）
太古战具，木石而已。稍进，然后知用金。弓矢戈矛，所以杀敌。被甲蒙胄，则所以自卫也。自有枪炮，而弓矢不足以言远，戈矛不足以言利，高城深池，且不足以言固，而甲胄无论[1]矣。
火器之发明，本出我国。元人西征[2]，始自阿剌伯传入欧洲。欧人研以科学，制造日精。今炮之大者，口径至四十二生的[3]。枪之速者，一分钟至六百发。而又海底则伏以潜艇，空中则瞰以飞机，其杀人之烈，诚非古人所能梦想矣。
然兵器虽精，而最后之胜负，仍恃乎白刃之相接。故枪之端，仍傅以刺刀，所以便击刺也。昔人云战以勇为本，岂不信哉？
十二时（吋）径攻城炮
大炮弹
[1] 无论：更不用说。
[2] 元人西征：即公元1219年至1260年蒙古人的三次西征，成吉思汗与他的儿孙们一直打到了欧洲。至元二年（1265）十月，元世祖忽必烈追尊成吉思汗庙号为太祖。三年十月，太庙建成，制尊谥庙号，元世祖追尊成吉思汗谥号为圣武皇帝。八年，忽必烈将国号“大蒙古国”改为“大元”。
[3] 生的：即生的米突的省略，英语centimetre的音译，意为厘米、公分。
第三十
贸易（二）
生人[1]之初，不知贸易也，人各自营[2]而已。渔猎时代之民，有善为弓矢网罟者，以其弓矢网罟，易人之禽兽鱼介[3]，方之自猎自渔，所得为多。彼乃专于弓矢网罟之业，与人交易，以给其生。此贸易所由始也。
厥后知牧畜矣，知树艺[4]矣。或有牛羊而无米麦，或有米麦而无牛羊，于是各出所余以相易。然直接交易，虽可通功易事[5]，以羡[6]补不足，而一日所需，米麦必求之力田者，牛羊必求诸养牲者，而孰羡孰不足，又非己所能具知，即仆仆[7]道途，以求相与易者，尚不可必得也。劳力费时，不便莫甚。势之所趋，不能不有人焉，以为之媒介。而贸易之事，遂独立为一业矣。
[1] 生人：有人类历史。
[2] 自营：自己谋生，自给自足。
[3] 鱼介：泛指鱼类和有介甲的水生动物。
[4] 树艺：种植栽培之方法。
[5] 通功易事：分工合作，互通有无，拿多余的换没有的。《孟子·滕文公下》：“子不通功易事，以羡补不足，则农有余粟，女有余布。”
[6] 羡：有余，丰裕。
[7] 仆仆：奔走劳顿貌。
第三十一
商战（三）
自海道大通，列国商业，互相竞争，论者称为商战。货物者，战之器械也。公司者，战之队伍也。邮电者，战之侦探也。舟车以运战器，保险以防战败。规画周详，无异兵家之谋定。而农工之业，改良仿造，以期胜利，其后劲[1]也。
兵之为战，胜负显然。商战之胜负，则局外每多不觉。而影响及于国计民生，较诸失地丧师，为尤甚。且兵战不能持久，商战则日日行之，无有已时。故商战之方略，与兵战同。商战之结果，其可危可惧，乃甚于兵战焉。
我国商业，日趋衰落，固曰战之罪也。然苟有善商者出，一鼓作气，奋勇而前。以国家物产之饶，即商人凭借之厚。世界之大，何往非英雄用武之地哉？
[1] 后劲：指发展之后续力量。
第三十二
漆贾 刘基[1]（二）
虞孚问治生[2]于计然[3]先生，得种漆之术。三年，树成而割之，得漆数百斛，将载而鬻诸吴。
其妻之兄谓之曰：“吾常于吴商。知吴人尚饰，多漆工，漆于吴为上货。吾见卖漆者，煮漆叶之膏以和漆，其利倍，而人弗知也。”虞孚闻之喜，如其言，取漆叶煮为膏，亦数百瓮，与其漆俱载以入于吴。
时吴与越恶，越贾不通，吴人方艰[4]漆。吴侩[5]闻有漆，喜而逆[6]诸郊，道[7]以入吴国，劳而舍[8]诸私馆。视其漆，甚良也。约旦夕以金币来取漆。
虞孚大喜。夜取漆叶之膏，和其漆以俟。及期，吴侩至，视漆之封识新，疑之，谓虞孚改约，期二十日。至则其漆皆败矣。虞孚不能归，遂丐而死于吴。
[1] 刘基（1311—1375）：字伯温，浙江人。元末明初军事家、政治家、文学家，明朝开国元勋。佐朱元璋平天下，以神机妙算、运筹帷幄著称于世。
[2] 治生：经营之道，养家活口的技能。
[3] 计然：字文子，春秋时葵丘濮上人。博学无所不通，尤善计算。曾南游于越，范蠡师事之，用其策治家成巨富。
[4] 艰：欠缺、匮乏之意。
[5] 侩：以拉拢买卖，从中获利为职业的人。
[6] 逆：迎接。
[7] 道：导也。
[8] 舍：安顿。
第三十三
樵夫陶匠 黄宗羲[1]（三）
朱恕，字光信，泰州人，樵薪养母。一日，过王心斋[2]讲堂。歌曰：“离山十里，薪在家里。离山一里，薪在山里。”心斋闻之，谓门弟子曰：“小子听之，道病不求耳，求则不难，不求无易。”樵听心斋语，浸浸有味。于是每樵，必造[3]阶下听之。饥则向人家乞浆，解裹饭以食。听毕，则浩歌负薪而去。自后刻苦求学，遂成儒者。
同时有韩贞者，号乐吾，兴化人，以陶瓦为业。慕朱樵而从之学。后乃卒业[4]于王东崖先生襞[5]。粗识文字。久之，觉有所得，遂以化俗[6]为任，随机指点。农工商贾，从之游者千余。秋成农隙[7]，则聚徒谈学。一村既毕，又之一村。前歌后答，弦诵之声，洋洋然也。县令闻而嘉之，从之问政。对曰：“某窭人[8]，无能补于左右。第凡[9]与某居者，子言孝，弟言悌，戚党邻里相爱护，幸[10]无讼牒[11]烦公府。此某之所以报也。”每遇会讲，有谈俗事者，辄大噪曰：“光阴有几，乃作此闲谈耶？”在座为之警省。
[1] 黄宗羲（1610—1695）：浙江余姚人，世称梨洲先生。明末清初经学家、史学家、思想家。其学问极博，思想深邃，著作宏富，著有《明儒学案》《宋元学案》《明夷待访录》等。与顾炎武、王夫之并称“明末清初三大思想家”。
[2] 王心斋（1483—1541）：即明代哲学家王艮。字汝止，号心斋。创立传承阳明心学的泰州学派。他主张“百姓日用即道”，注重口传心授，使“愚夫愚妇”明白易懂，这也是泰州学派的特色之一。
[3] 造：到，至。
[4] 卒业：完成学业，毕业。
[5] 王东崖：指王艮的次子王襞。王艮死后，王襞继承了父亲的讲席。
[6] 化俗：通过教育推进社会进步。化，教化。俗，风俗，风气。
[7] 秋成农隙：秋收以后的农闲。
[8] 窭（jù）人：穷苦人，社会地位低下的人，才疏学浅之人。
[9] 第凡：但凡。
[10] 幸：希望。
[11] 讼牒：诉状。
第三十四
友别（有序）[1]王守仁[2]（二）
滁阳[3]诸友，送余至乌衣[4]，不能别。王性甫汝德，复送至江浦[5]，留居，俟予渡江。书此促之归，并寄诸贤。
滁之水，入江流，江湖日复来滁州。相思若潮水，来往何时休。
欲慰相思情，不如崇令德[6]。掘地见泉水，随处无弗得。何必驱驰为，千里远相即。
君不见尧羹与舜墙[7]，又不见孔与跖[8]，对面弗相识。逆旅[9]主人多殷勤，出门转盼[10]成路人。
[1] 序：一种文体。一般是作者陈述的与作品主旨、内容缘起等有关的文字。
[2] 王守仁（1472—1529）：明代著名的理学家、思想家、教育家，心学集大成者。世称阳明先生。
[3] 滁阳：即安徽滁州。地处长江下游北岸，长江三角洲西端。
[4] 乌衣：地名，属滁州。东吴时乌衣营即驻扎于此，因此得名。
[5] 江浦：属今南京市浦口区。位于长江以北。
[6] 令德：美德。
[7] 尧羹与舜墙：《后汉书·李固传》：“昔尧殂之后，舜仰慕三年，坐则见尧于墙，食则睹尧于羹。”是说舜对尧的思念之深之强。
[8] 孔与跖：指孔子与盗跖。盗跖为民间传说中的江洋大盗或是奴隶起义的领袖，在《庄子·杂篇·盗跖》中被塑造成了一个大骂圣人孔子的角色。孟子曰：“鸡鸣而起，孳孳为善者，舜之徒也；鸡鸣而起，孳孳为利者，跖之徒也。欲知舜与跖之分，无他，利与善之间也。”是说，心中若无此人，即使是面对面也视若无睹。
[9] 逆旅：这里是指客栈、旅馆。
[10] 转盼：转眼。

[book_title]第三册
第一
勤训 李文炤[1]（二）
治生之道，莫尚乎勤。故邵子云：“一日之计在于晨，一岁之计在于春，一生之计在于勤。”言虽近而旨则远矣。
无如人之常情，恶劳而好逸，甘食媮衣[2]，玩日愒岁[3]。以之为农，则不能深耕而易耨[4]。以之为工，则不能计日而效功[5]。以之为商，则不能乘时而趋利。以之为士，则不能笃志而力行。徒然食息于天地之间，是一蠹耳。
夫天地之化，日新则不敝。故户枢不蠹，流水不腐，诚不欲其常安也。人之心与力，何独不然。劳则思，逸则忘，物之情也。
大禹之圣，且惜寸阴。陶侃[6]之贤，且惜分阴。又况贤圣不若彼者乎？
[1] 李文炤（1672—1735）：清经学家。字元朗，号恒斋，湖南善化（今长沙）人。潜心程朱之学，康熙五十六年（1717）任岳麓书院山长。
[2] 媮：通“褕（yú）”，华美的意思。
[3] 玩日愒（kài）岁：贪图安逸，旷废时日。《左传·昭公元年》：“赵孟将死矣。主民，玩岁而愒日，其与几何？”《汉书·五行志》引，颜师古注：“玩，爱也。愒，贪也。”
[4] 易耨（nòu）：除草。易也有芟治草木的意思。
[5] 效功：功效。
[6] 陶侃（259—334）：东晋大司马。精勤吏职，颇有治绩，为人称道。他常对别人说：“大禹圣者，乃惜寸阴，至于众人，当惜分阴，岂可逸游荒醉。生无益于时，死无闻于后，是自弃也！”
第二
俭训 李文炤（二）
俭，美德也，而流俗顾薄[1]之。贫者见富者而羡之，富者见尤富者而羡之。一饭十金，一衣百金，一室千金。奈何不至贫且匮[2]也。
每见闾阎[3]之中，其父兄古朴质实[4]，足以自给，而其子弟，羞向者之为鄙陋，尽举其规模而变之。于是累世之藏，尽废于一人之手。况乎用之奢者，取之不得不贪，算及锱铢，欲深[5]谿壑。其究[6]也，谄求诈骗，寡廉鲜耻，无所不至。则何若[7]量入为出者，享恒足之利乎？
且吾所谓俭者，岂必一切捐之？养生送死之具，吉凶庆吊之需，人道之所不能废。称情[8]以施焉，庶乎[9]其不至于固[10]耳。
[1] 顾薄：看轻。
[2] 匮：缺乏。
[3] 闾阎（yán）：里巷。
[4] 质实：本分，老实。
[5] 深：深如。
[6] 究：穷尽，终极。
[7] 何若：何如。
[8] 称情：根据自己的实际情况。
[9] 庶乎：庶几乎，或许、大概的意思。
[10] 固：在此可理解为固定之法。
第三
居室记 陆游[1]（三）
陆子治室于所居堂之北。其南北二十有八尺，东西十有七尺。东西北皆为窗，窗皆设帘障，视晦明寒燠[2]，为舒卷启闭之节[3]。南为大门，西南小门。冬则析堂与室为二，而通其小门，以为奥室[4]。夏则合为一，而辟大门，以受凉风。岁暮必易腐瓦，补罅隙，以避霜露之气。
舍后及傍，皆有隙地，莳[5]花百余本[6]。当敷荣[7]时，或至其下，方羊[8]坐起[9]。亦或零落已尽，终不一往。有疾，亦不汲汲近药石，久多自平[10]。家世无年[11]，自曾大父以降，三世皆不越一甲子[12]。今独幸及七十有六，耳目手足未废，可为过其分[13]矣。然自计平昔，于方外[14]养生之说，曾[15]无所闻。意者[16]日用亦或默与养生者合。故悉自书之，将质[17]于有道之士云。
[1] 陆游（1125—1210）：字务观，号放翁，越州山阴（今绍兴）人。南宋文学家、史学家、爱国诗人。其诗歌内容丰富，抒发抱负，反映民生，批判当权。风格浑郁豪放，表现出渴望恢复国家统一的爱国热情。亦工词，纤丽处似秦观，雄概处似苏轼。
[2] 燠（yù）：热。
[3] 节：指控制帘障舒卷启闭的机关。
[4] 奥室：内室。
[5] 莳（shì）：栽种。
[6] 本：株，棵。
[7] 敷荣：开花。
[8] 方羊：徜徉。
[9] 坐起：起坐。
[10] 久多自平：指时间久了都自己好了。
[11] 无年：无年寿，寿命不长。《宋书·谢庄传》：“家世无年，亡高祖四十，曾祖三十二，亡祖四十七。”
[12] 甲子：六十年为一甲子。
[13] 分：限度，标准。
[14] 方外：世俗之外。此指道家的养生之说。
[15] 曾：从来，一直。
[16] 意者：想来。
[17] 质：质询，讨教。
第四
黄鹂与燕（二）
燕与黄鹂交飞[1]。黄鹂曰：“子安归？”燕曰：“吾归堂，子安归？”黄鹂曰：“吾归柳。”
燕曰：“柳殊不若堂之安也。”黄鹂曰：“不然。夫柳者，天[2]也。堂者，人也。吾昼栖乎柔枝，夕荫乎茂叶。吾飞翔自如，无与人事也。吾游乎柳，吾有时而去，柳无日而不存也。若夫堂，有门有帘，其开且阖，固人为政[3]也。子哗而噪焉，而人且憎子也。堂之中有盛有衰，有兴有废，其盛也兴也，子不得与焉，其衰也废也，吾忧子之共之焉。而子顾沾沾以处堂自幸，宜乎子之与雀而同讥也[4]。”燕曰：“善。”
故君子任[5]天不任人。
[1] 交飞：齐飞。
[2] 天：天然。
[3] 为政：做主的意思。
[4] 子之与雀而同讥也：此处用燕雀处堂这个典故，讥讽那些因生活安定而失去警惕性，住在别家堂上，大难临头而不自知的小鸟。《孔丛子·论势》：“燕雀处屋，子母相哺，喣喣焉其相乐也，自以为安矣；灶突决，上栋宇将焚，燕雀颜色不变，不知祸之将及己也。”
[5] 任：信任，相信。
第五
地方自治（三）
地方者，国土之一部分，而国民之身家所寄托焉者也。惟地方发达健全，斯国家得以巩固，人民得以安宁。故立宪之国，无不行地方自治制者。
所谓地方自治制者何？即以地方之人，筹地方之财，经营地方之公共事业也。溯厥[1]权舆[2]，英国实为先导[3]，各国遂相继仿行。虽定制互有异同，然因其风俗习惯，自谋乐利，而受裁制于中央，则一也。
我国古时，族党[4]比闾[5]，各司其职，实开地方自治之先河。降及后世，遗风犹在。略举之：如公举乡官，申明社约，服从公断[6]，设立民团，以及善堂[7]、医局之类，皆是也。今地方自治之制既已颁行，人民之所以自谋其乐利者，道自有在，正不容忽视之也。
[1] 厥：其。
[2] 权舆：本指草木初发，引申为起始。
[3] 英国实为先导：英国从盎格鲁撒克逊时代起，将筑有城堡自卫或有市场的地方称作自治市。自治市有自己独特的习惯、特权和法院。诺曼底人入侵之后，根据国王和其他贵族的“特许状”而建立的自治市，发展了自己的特权，并且编纂独具特色的习惯法。
[4] 族党：聚族而居的亲属。
[5] 比闾：比、闾为古代户籍编制基本单位。《周礼·地官·大司徒》：“令五家为比，使之相保；五比为闾，使之相受。”
[6] 公断：指由非当事人居中裁断。
[7] 善堂：民间慈善机构，主要从事救济、救荒、育婴、诊疗、恤嫠、赡老、施棺、义冢等善举。
第六
弟告兄小学校改建落成书（三）
乡间两等[1]小学校，业于本月初五日竣工，初八日举行落成礼。自吾乡董事外，县视学、学务委员、警察科长，暨本乡热心赞助之人，咸集焉。县令亦派人为代表。
初由乡董报告改建工程。凡占地若干亩，新起及改造屋若干间，费银若干圆。其中出于公款者几何，出于捐助者几何，以及此次建筑，用意何若。此皆吾兄在家时所具知，无烦更述。
后由县视学演说。极称校舍之坚固朴素，有裨实用。继言今文明国民，殆无一人不就学者。吾乡今者，风气日益开通，就学者日众，致校舍不能容，诚为可喜。然统计之，犹不及十分之五。深望此后，风气益开，就学者益众，俾校舍之增广，亦随之而无穷。闻者颇为动容也。
校中请吾兄观礼信一纸，虽已过期，然校长及本乡董事，以吾兄热心赞助，意甚殷拳，亦可感也。兹仍附上一阅。
敬启者：敝校改建校舍，业已竣工。兹定于本月初八日上午九时，举行落成礼。夙蒙执事[2]热心赞助，钦感无已。届时务望惠临，共襄盛举。无任盼祷[3]。肃此敬颂
子良先生著安
振化乡两等小学校谨启
[1] 两等：民国时新式小学堂分为初等与高等。壬子癸丑学制规定，一年级到四年级为初小，五年级到七年级为高小。
[2] 执事：原本指主管某事并办事之官员，这里用以表示对对方的敬称。
[3] 无任盼祷：书信结尾用语。无任，非常的意思；盼祷，敬盼赐复的意思。
第七
文字（三）
黄帝[1]始制文字，仓史[2]遗迹，今尚有摹刻者，略具形体而已。三代[3]古器，存者尚多。考其铭刻，在商尚简，逮周始繁。大篆起于周，小篆及隶起于秦，草书起于汉，真书[4]起于汉魏间。若草之变者为行[5]，真之工者为楷，盖又在其后矣。今各体并存。而普通应用，惟行与楷。
满洲、蒙古，字皆直下而右行。回部有回纥字，西藏有唐古忒字，皆旁行[6]。五族各有文字，而通行则以汉文为主。
泰西文字，最古者为埃及[7]，次则希腊、拉丁。今诸国文字，皆导源于此。其所以相承而渐变者，以各国之方言不同也。东洋诸国，校文明者，朝鲜、日本、安南[8]，文字皆出我国。各随其国之语言，变化用之。犹西洋文字之祖希腊、拉丁也。
[1] 黄帝：古华夏部落联盟首领，以统一华夏部落与征服东夷、九黎族而统一中华的伟绩载入史册。本姓公孙，后改姬姓。居轩辕之丘，号轩辕氏，建都于有熊，亦称有熊氏。史载黄帝因有土德之瑞，故号黄帝。黄帝在位时间很久，有许多发明和制作，如文字、音乐、历数、宫室、舟车、衣裳和指南车等。相传尧、舜、禹、皋陶、伯益、汤等均是他的后裔，因此黄帝被奉为中华民族的共同始祖。
[2] 仓史：即仓颉，传说为黄帝时史官。
[3] 三代：指夏、商、周。一直到战国时期，都是指夏、商、西周；秦朝之后，“三代”的含义才开始包括东周。
[4] 真书：是指从汉魏到隋唐以前的过渡性楷体，又称为“正书”。其特征是楷中有隶。
[5] 行：行书，分为行楷和行草两种。是为了弥补楷书的书写速度太慢和草书的难于辨认而产生的。它是楷书的草化或草书的楷化。
[6] 旁行：从右到左或从左到右横着写。
[7] 埃及：指埃及最早的象形文字。
[8] 安南：是越南的古名。
第八
印刷术（三）
制一器，立一法，守之不变，必窳败放失[1]，不适于用。惟因时损益[2]，去其敝害，弥其缺失，始有进步。
吾国印刷一术，始于汉代之石经[3]。至五季[4]时，有镂版[5]。北宋时，有活字。历元明以迄清初，相承无变。及清季世，西法东渐。获改进之师资，斯业乃日昌矣。
夫欧洲发明印刷，后于吾国数百年，然其进步则远过吾国。同一镂版也，有烂铜、铸锌[6]等法，则毫发不爽矣。同一活字也，有压纸、镕铅[7]等术，则散亡无虑矣。而且用机器以代人工，用汽电以省人力。顷刻之间，万纸争传。迥非[8]笃守旧法者，所能逆睹[9]。可见凡事必改良而后有进步，印刷术其一端也。
印刷术
[1] 窳（yǔ）败放失：窳败，陈旧衰败之意；放失，散失，消亡。
[2] 因时损益：随时根据需要而修改、补充。
[3] 石经：指熹平石经。东汉灵帝熹平四年（175）至光和六年（183），蔡邕等人用隶书把儒家七经（《鲁诗》《尚书》《周易》《春秋》《公羊传》《仪礼》《论语》）抄刻成四十六块石碑。
[4] 五季：即五代，后梁、后唐、后晋、后汉、后周。
[5] 镂版：也叫雕版、刻版等，在木板上镂雕，专用以印书。
[6] 烂铜、铸锌：现代印刷制版的工艺。
[7] 压纸、镕铅：指铅活字印刷机的发明。1440至1445年，德国人约翰内斯·谷登堡发明铅活字印刷术，制造了第一台铅活字印刷机。所用的铅字是由铅、锑、锡等合金制成，比已传入欧洲四百年的毕昇发明的泥活字印刷术又前进了一大步。印刷机使得印刷品变得非常便宜，印刷的速度也提高了许多，印刷量也迅速增加，而压纸工艺是印刷机上的一个重要的环节。
[8] 迥非：远非。
[9] 逆睹：预知，预见。
第九
侥幸与向上（二）
己不如人，力求进步，是谓向上。不自量力，妄希袭取，是谓侥幸。侥幸心不可有，向上心不可无。
夫人生欲望无穷。今日之所处，在昔日视之，或以为有余。在今日视之，复以为不足。此固人类之通性，无可遏阻，抑亦不必遏阻也。但地位之高，岂容窃据，彼其人之勋业所以独隆，誉望所以独著，亦必有其致此之由。或学问过人焉，或才略优长焉，或阅历充足焉，固非可以侥幸致也。乃或者不问己之才识学力，惟艳羡他人之所处，艳羡之而不得，则嫉妒怨恨之心生焉。是自求堕落也，非向上也。
然则求向上者，如之何？曰：浚[1]学识，具才能，淬厉[2]精神，力求进步而已。
[1] 浚（jùn）：意为通。
[2] 淬厉：淬火磨砺，意为锻炼，磨练。
第十
勃罗斯（三）
勃罗斯[1]者，苏格兰君也。六百余年前，屡与英吉利构兵[2]。众寡不敌，辄为所败。迨第六次，良将尽亡，疆土亦失。不得已，伏匿茅屋中以避兵。
时勃罗斯孑焉如寄[3]，末路兴嗟，乃席地偃[4]卧。瞥见梁上蜘蛛，吐丝作网。勃既无聊，姑觇[5]之以遣闷。梁有二椽[6]，其一较低。蛛系丝高椽，引其一端，欲下垂于低者。垂未及半，丝断而坠，前功尽弃。然蛛虽蹉跌，攀援力作，仍不少衰。坠而复起者六，迄[7]未就绪。勃顾影自怜，喟然叹息，而蛛复援丝下矣。
至第七次，竟无波折，微丝一缕，直达低椽。两端既系，其余易易[8]。瞬息间已成方罫形[9]。勃大感动，奋然曰：“吾敢不如蛛乎！”跃而起。号召旧部，搜集散亡。再与英战，复有苏格兰。
[1] 勃罗斯（Roibert the Briuis，1274—1329）：亦译罗伯特·布鲁斯，是苏格兰历史上一位重要的国王，他曾经领导苏格兰人打败英格兰人，取得民族独立。
[2] 构兵：指交战，打仗。
[3] 孑焉如寄：指寂寞孤独，无处可去。
[4] 偃卧：仰卧。
[5] 觇（chān）：观察，窥视。
[6] 椽：圆木制作的横梁。
[7] 迄：此为始终、终究的意思。
[8] 易易：容易，简单。
[9] 方罫：棋盘上的方格，整齐的方格形。
第十一
登龙华寺浮图记（三）
龙华寺者，上海西南乡一古刹也。相传为吴大帝[1]时所建，迄今一千数百年矣。
寺门之外，有浮图[2]七级，高耸云表，颇宜凭眺。某日，余登焉。层累而上，无异螺旋。于是缓步进行。迨最上一层，乃倚窗而远瞩。
时则附近景物，历历在目。其蜿蜒如带者，黄浦江也。其曲折若线者，沪杭甬铁道也。其矗立如峰者，天文台也。其房舍比栉者，上海县城[3]也。其整齐有度，森如壁垒者，制造局[4]也。其纵横方罫，俨若棋局者，租界中衢路[5]也。俯视则菜畦麦陇，一色青青。仰观则云气苍茫，蔚蓝无际。盖离地已百余尺矣。
嗟乎！自孙吴迄今，人事之变迁何限，而浮图独超然物表，未改旧观。是足动登临之感已。
龙华寺
[1] 吴大帝：孙权（182—252），字仲谋，吴郡富春（今浙江省杭州市富阳区）人。三国时代孙吴的建立者，229至252年在位。
[2] 浮屠：梵语Buddha的音译，指佛塔。
[3] 上海县城：元至元二十八年（1291）设立上海县，县治定于上海镇（今南市），县衙设在上海镇来榷场（今称为十六铺）。元大德二年（1298），上海县县衙从来榷场迁至曲家湾（后来的南市光启路县左街口）。民国四年（1915），上海县政府从曲家湾迁至杨家桥的南市蓬莱路171号。
[4] 制造局：江南机器制造总局，简称江南制造局或江南制造总局，又称作上海机器局，成立于同治四年（1865），是清朝洋务运动中成立的近代军事工业生产机构。
[5] 衢路：街衢道路。制造局的发展，带动了周边的路政设施的发展。1891年，辟筑斜桥南路，就是今天的制造局路，由斜桥经徽宁会馆、骑兵营，转东南抵制造局，全长三千四百米，路宽十到十八米；随后，再辟筑龙华路，自江南制造总局经外日晖桥至龙华镇；1908年，沿高昌庙市和江边高昌庙渡口，辟建江边路；1914年，又筑高昌庙路（今高雄路）、局门路、瞿真人路（今瞿溪路）等干道，组成了以制造局为中心的马路交通网。
第十二
望远镜记（三）
望远镜
望远镜，所以扩视力也。最大者，在美国金山[1]山巅，宽三尺六寸。为其国富户里克所创，即以其名名之。因创此镜，先修房屋，费百余万元。由此镜窥水星，则其中有地，有河，有海，有岛，有冰雪，有云，一一可辨。其次在华盛顿。房为圆形，有机可旋转之。镜面宽三尺余，长约二丈余。以机运动，方位均可准对。以窥天，则无星处多有星，且有红色蓝色者。以窥月，只见水溶溶然。其光射目，不可久视。目离镜，犹眩耀不能见物。
地行至速，故远镜之架，以电气运之。其迟速，一准于地球之行动。然后可以久视而有所见。否则地球行而远镜不行，不过刻许，所欲观之星象，已离镜矣。
[1] 美国金山：又译旧金山（San Francisco），位于美国加利福尼亚州。
第十三
磷火（二）
张氏儿与邻人夜行田间。遥见丛墓之处，火团数簇，隐现于长林丰草间。邻人曰：“此鬼火也。”张儿趋前，欲就视之。火若远避者然，终不能及。张儿退，火又在后，若相逐者。少顷即没。张儿怖，疾驰而归。入兄室，告以故。兄乃取火柴，携其弟手，同至暗处擦之，有光莹然。曰：“此名磷火。汝顷所见，即此物也。凡动物之骨，皆含磷质。死后骨腐，磷浮游空气中。或聚如团，或散如星。我趋前，则前之空气，为我推移，故若前遁。我退后，则前之空气，来补其虚，故若来追也。墟墓之间，多埋人兽之骨，故易见磷火耳。”张儿恍然大悟。
第十四
入营后与友人书（三）
前入营时，蒙亲戚故旧远送郊坰[1]，勖[2]以尽忠报国，无陨家声。某虽不才，敢忘厚意？
入伍以后，幸复耐劳，堪以告慰。营中规则，至为严整。晨兴晚息，皆有定时。点名时不得托故不到。在宿所，不许大声谭话，引吭高歌。盖军营最重纪律，不得不养之有素也。饮食清洁，有益卫生。寝具用器，尤为注意，每周须检查一次。以近日统计，知疾疫之减杀军力，校创痍为尤甚也。智识教授，与操练并重。以今日战事，非徒勇所能有济[3]也。
每逢日曜日[4]，又有人演说古来忠烈事迹，及我国今日积弱受侮情形。闻之，未尝不感激泣下也。困兽犹斗，而况于人。蜂虿[5]有毒，而况于国。国家积弱至此，卫国之责，非我辈国民任之而谁任之哉！吾兄夙有志于军事，甚望毕业以后入海陆军学校，研究武备。他日驰驱疆场，为国宣劳[6]，亦男儿快事也。
书不尽意，惟亮察。
[1] 郊坰（jiōng）：郊外。
[2] 勖（xù）：勉励。
[3] 有济：有益，有帮助。
[4] 日曜（yào）日：即星期天。日、月、五星等均称“曜”，日、月、火、水、木、金、土七星合称“七曜”。
[5] 蜂虿（chài）：蜂和虿，都是尾部有毒针会刺人的虫。《左传·僖公二十二年》：“君其无谓邾小，蜂虿有毒，而况国乎？”是说敌国如蜂虿，虽小，毕竟也是一个国家。
[6] 宣劳：尽力，效命。
第十五
苗族（二）
苗种不一，杂处于湘、蜀、滇、黔、粤、桂各省间。熟苗与吾人差异甚微。生苗则僻处山峒，据险为固，言语不通，风俗不同。其居处也，斩木结茅，中置大榻，坐卧爨炊[1]，悉在其上。其食物也，杂粮番薯，罕见稻粱。土物易盐[2]，视为珍品。其服饰也，裹头椎髻，跣[3]足短衣，银索锦裙，美观自侈。盖犹未脱初民气象焉。
苗族
其人颇勤耕作，知饲蚕。故生活所需，尚足自给。又生长山地，出入险阻，无异康庄。其长技亦有足多者。惟刚倔嗜杀，若出天性。同族之人，往往因睚眦微嫌，寻仇不已。而越境杀人之事，亦时有所闻。沾以教泽，使之同化，实吾先进之责也。
[1] 爨（cuàn）炊：指烧火做饭。爨，炉灶。
[2] 土物易盐：用土特产来换盐。
[3] 跣（xiǎn）：指不穿鞋袜，赤脚走路。
第十六
游珍珠泉记 王昶[1]（二）
济南府治[2]，为济水[3]所经。济性洑而流[4]，抵巇[5]则喷涌以上。人斩木，剡[6]其首，杙[7]诸土，才三四寸许，拔而起之，随得泉。泉莹然至清。盖地皆沙也，以故不为泥所汩[8]。然未有若珍珠泉[9]之奇。
泉在巡抚署廨[10]前。甃[11]为池，方亩许，周以石栏。依栏瞩之，泉从沙际出，忽聚忽散，忽断忽续，忽缓忽急。日映之，大者为珠，小者为玑，皆自底以达于面，瑟瑟然，累累然。
是日，雨新霁，偕门人吴琦、杨怀栋游焉。移晷[12]乃去。济南泉得名者凡十有四，兹泉盖称最云。
[1] 王昶（1725—1806）：字德甫，上海青浦朱家角人，清朝学者。该篇选自王昶《春融堂集》。
[2] 府治：府衙，府衙所在地。
[3] 济水：古水名，“四渎”之一，发源于今河南，流经山东入渤海。
[4] 洑而流：水潜流地下曰洑；流在这里的意思是飘忽变化。
[5] 巇（xī）：这里指石缝。
[6] 剡（shàn）：削尖。
[7] 杙（yì）：插入。
[8] 汩：搅乱。搅浑泥沙曰汩泥。
[9] 珍珠泉：济南的第三大名泉，位于济南旧城中心。
[10] 廨（xiè）：指旧时官吏办公之处。
[11] 甃（zhòu）：以砖石围砌的意思。
[12] 移晷：日影移动，意为过了一段时间。
第十七
劝人作日记书（四）
与兄别后，即以日记自课，已两月余。颇为有味，钞出两则，附呈一阅。吾兄似亦可试为之。
盖日记之益，不徒免遗忘，便检阅而已。父师之训诲，朋友之箴规，当躬[1]之返省[2]，无一不可记入，则有益于道德。在校之所受，攻错[3]之所闻，研究之所得，无一不可记入，则有益于智识。不特此也。一物不知，儒者之耻。弧矢之志[4]，常在四方。将来学问有成，壮游方始。若者为历史之陈迹，若者为地理之新知，若者为实业所取资，若者备军事之计画。舟车所莅，闻见必多。苟能一一笔之于书，便成绝精良之游记。若身任要职，历万险，排大难，而卒克[5]有成，则出其数十年所经历，并足为后人模范矣。
志大言大，吾兄傥以为狂乎？
十四日，日曜，雨。午前在家，整理今年所作理科札记。虽每日所作无多，积久，亦裒[6]然成帙矣。午后偕大哥出南郭眺望。烟雨迷濛，远山皆隐。傍晚开霁，始复涌现。天际长虹垂彩，林间宿鸟归来。画图不啻[7]也。晚饭后，读《中华学生界》[8]。四妹共一灯读《中华童子界》。有不明白处，予为详细讲解。
十五日，月曜，晴。晨六时起。整理寝具。漱洗毕，早餐。在园中散步片时，然后步往学校。校中所受课，为算术、体操、国文、地理、手工。算题颇难，用心思索，幸得无误。前所绘白河流系略图，亦颇蒙先生奖许也。灯下温习前日所受历史课，及本日所受地理课，毕。复将先生所评改作文本，详加玩索。九时休息散步。十时睡。
[1] 躬：本身，自身。
[2] 返省：反省，自省。
[3] 攻错：琢磨玉石，此指整个学习、思考的过程。
[4] 弧矢之志：指男儿之志。陆游《鹅湖夜坐书怀》：“士生始堕地，弧矢志四方。”
[5] 卒克：意为最终能够。
[6] 裒（pòu）：聚集，辑录。
[7] 不啻（chì）：无异于，如同。
[8] 《中华学生界》：民国四年（1915）中华书局创刊的杂志。
第十八
昆虫之农工业（四）
虫类之中，其劳动有同于农工业者。蚕吐丝成茧，似纺绩。蜜蜂酿蜜蜡，似造酒；其作巢似建筑。
蛛丝出自体末之孔，其引丝结网也，先自内而外络，复自外而内络。圆整疏密，与人之编物殆无以异。
蚁类穴土而居。其居处，有若墙垣者，则垒以细沙石屑也；有若房屋者，则覆以小草，支以细木也。经营构造，几同于土木之工。
美洲有收获蚁，喜食草实。常择草之有实者，群集于其根，啮去旁生杂草，以卫其实。实落则收储之，此犹农夫之耘田与收获也。
又有称为畜牧蚁者，恃蚜虫以生。蚜虫就草木之芽而吸其汁，蚁又就蚜虫而吸其汁。盖蚜虫腹部之后，有二细管，能分泌甘汁也。蚁既资生于蚜虫，故常就其所在之处，加以保护，使不为他物所伤。又或移其卵于植物繁茂处，使易长成焉。冬季则养之巢中，吸其甘汁。无异人之饲牛而得乳也。
昆虫，动物之微者耳。而其自营生活之举动，几无异于人类。谓[1]非造化之奇妙哉！
[1] 谓：难道说，有谁说。
第十九
种植（四）
种植之要：曰垦地，曰播种，曰耙土，曰培壅，曰耘草，曰收获，曰打谷。
垦地者，所以揉土使松，破土使分。俾气水光热，入于其中，而植物得萌芽也。垦地之法，园圃用铲，田野则用犁，挽以牛。
播种者，所以下种入土也。其法，农夫肩荷一囊，囊中盛谷粒，缓步徐行，随取随撒，以均匀为贵。
耙土者，所以破土块，除恶草，使种子深入土中也。其法常用耙，有齿，或铁或木。
培壅者，以补植物所需之料，而长养之也。植物在土中及空气中，自能吸养生之质。其或不足，则必灌以水，壅以人畜粪，或草木灰、骨灰、石灰之属。
耘草者，所以除去稂莠[1]，勿使侵食膏液[2]，而令所种之物，得饱受光气也。其法或用手，或用器。
收获者，物已成熟，刈[3]之以待用也。刈稻麦者，或用镰，或用锲[4]。获后，束聚作垛，登场击之。或堆为露积[5]，设法使雨不能沾湿。
种植
刈谷之后为打谷，所以使谷出壳及脱藳[6]也。打稻者，用稻床[7]以投掷。打麦之器，以两小棒为之，有革连其两端，是曰连枷[8]。打豆及高粱，每用圆石或圆木，而架以牲畜。谷已脱藳，则扬之风中，以去杂质。其器用簸箕。
此外如捕虫除秽之类，皆种植要事也。古人有诗曰：谁怜万民食，粒粒非易取。可谓知言矣。
[1] 稂莠（láng yǒu）：都是形状像禾苗而妨害禾苗生长的杂草。
[2] 膏液：这里指植物生长所需的养分。
[3] 刈（yì）：割。
[4] 锲（qiè）：这里指一种小镰刀。
[5] 露积：露天堆放粮食的囤。
[6] 藳：这里指农作物的秸秆。
[7] 稻床：人工脱粒所用的木板砧之类的器具。
[8] 连枷：打场脱粒使用的农具。
第二十
观刈麦 白居易（二）
田家少闲月，五月人倍忙。夜来南风起，小麦覆陇黄。妇姑荷箪食，童稚携壶浆，相随饷田[1]去，丁壮在南冈。足蒸暑土气，背灼炎天光。力尽不知热，惟惜夏日长。
复有贫妇人，抱子在其傍。右手秉遗穗，左臂悬敝筐。听其相顾言，闻者为悲伤。家田输税[2]尽，拾此充饥肠。
今我何功德，曾不事农桑，吏禄三百石[3]，岁晏[4]有余粮。念此私自愧，尽日不能忘。
[1] 饷田：到地头送饭。
[2] 输税：缴纳租税。
[3] 石：古代的容量单位，十斗为一石。
[4] 岁晏：指到了年底。
第二十一
意园记 戴名世（三）
意园者，无是园也，意之如此云尔。山数峰，田数顷，水一溪，瀑十丈，树千章，竹万个。主人携书千卷，童子一人，琴一张，酒一瓮。
其园无境[1]，主人不知出，人不知入。其草，若兰、若蕙、若菖蒲、若薜荔。其花，若荷、若菊、若芙蓉、若芍药。其鸟，若鹤、若鹭、若鸥、若黄鹂。树则有松、有杉、有梅、有梧桐、有桃、有海棠。溪则为声，如丝桐[2]、如钟、如磬。其石，或青、或赭、或偃、或仰、或峭立百仞。其田，宜稻、宜秫[3]。其圃，宜芹。其山，有蕨、有薇[4]、有笋。其池，有荇[5]。其童子，伐薪、采薇、捕鱼。
主人以半日读书，以半日看花、弹琴、饮酒，听鸟声、水声、松声。观太空，粲然而笑，怡然而睡。明日亦为之，岁更几欤，代更几欤，不知也。避世者欤，避地者欤，不知也。主人失其姓，晦其名。何氏之民，曰：无怀氏[6]之民也。其园为何，曰：意园也。
[1] 境：界限，边界。
[2] 丝桐：指古琴。古人削桐为琴，练丝为弦，所以古琴被称作丝桐。
[3] 秫（shú）：高粱。
[4] 薇：多年生草本植物，结荚果，中有种子五六粒，可食；嫩茎和叶可做蔬菜。
[5] 荇（xìng）：多年生草本植物，叶略呈圆形，浮在水面，根生水底，夏天开黄花，嫩茎可食。
[6] 无怀氏：中国传说中的上古帝王，据说在伏羲之前。陶渊明《五柳先生传》：“衔觞赋诗，以乐其志。无怀氏之民欤，葛天氏之民欤！”其实，所谓无怀，就是忘怀一切的意思。
第二十二
陋室铭[1]刘禹锡[2]（二）
山不在高，有仙则名。水不在深，有龙则灵。斯是陋室，唯吾德馨[3]。
苔痕上阶绿，草色入帘青。谈笑有鸿儒[4]，往来无白丁。可以调素琴，阅金经[5]。无丝竹之乱耳，无案牍[6]之劳形。
南阳诸葛庐[7]，西蜀子云亭[8]。孔子云：何陋之有。
[1] 铭：指刻写在金石等器物上的文辞，以铭记铸造该器的缘由、对象等。这种文体具有称颂、警戒等性质，多用韵语。
[2] 刘禹锡（772—842）：字梦得，河南洛阳人。中唐诗人、政治家、哲学家，与柳宗元并称“刘柳”。
[3] 德馨：是说自己品德如兰，使这间陋室也充溢着高雅的馨香。
[4] 鸿儒：大儒，博学之士。
[5] 金经：佛教的《金刚经》等经典；也有人说金经指一切经典。
[6] 案牍：堆在案头的公文。
[7] 诸葛庐：三国时蜀相诸葛亮的茅庐。
[8] 子云：扬雄（前53—18），字子云，成都人。西汉官吏、学者、辞赋家。真正建造在他的故乡郫县的旧子云亭早已不存。
第二十三
赋税（三）
国家政费，由人民供给之，此不易之常经也。古者政事尚简，费用亦少，故征税虽薄，初无不足之虞。今则世界大通，文化日进。行政既不能因陋就简，国用自不免继长增高。故自政府言之，当勤求治理，为国民开辟利源，而不贵于出纳之吝。自人民言之，当勉力负担，为国家厚其实力，而不容以菲薄自甘[1]。二者皆应尽之道也。
东西强国，其于一国政费，莫不视其政之缓急，而审度民力，广辟来源，详定税则，以征取之。国民亦晓然于纳税所以治国，势不容已，群以奉法完纳为先。故财政裕如，百废易举，而民亦因以殷富安乐，此可为我国之借鉴矣。
[1] 菲薄自甘：此处指自甘贫困而不纳税。
第二十四
征兵（三）
中国三代，寓兵于农。无事则耕，有事则战。兵与民，固未尝分也。唐宋以来，专用募兵[1]。自是民出财以养兵，兵出力以卫民。而兵与民遂不复相合矣。
近世列强，多行征兵制度。其法，男子成年则应征，及期则免役。虽年限长短，彼此不同。然举国之民，皆有执干戈以卫社稷之义务，则一也。
征兵之利有四：还受[2]以时，兵无老弱，一也。新故迭代，饷不虚靡[3]，二也。全国壮丁，同受训练，能养成公共之纪律，三也。地方风气，互有不齐。国民境遇，亦难一致。行征兵制，则种种私见，皆可化除。团结既坚，对外易于一致，四也。今者欧洲大战，各国出兵，辄数百万，或至千万，非行征兵之制而能之乎？我国所以屡受外侮，而国民且以不能卫国见笑于人者，非亦征兵之制久废使然哉？
[1] 募兵：国家用金钱和其他物质条件雇佣的军队。
[2] 还受：本指接受和归还露田，此处指应征与免役。
[3] 饷不虚靡：饷，指兵丁的饷银；虚靡，指白白地损耗和浪费。
第二十五
郭子仪[1]单骑见回纥（四）
唐代宗时，回纥、吐蕃合兵入寇[2]。郭子仪御之。以兵少，严备不战。
会[3]二虏争长不睦，子仪使使说回纥，约共击吐蕃。回纥素重子仪，但传闻子仪已死，恐见[4]欺，必欲一见为信。
子仪将挺身往说之，其子晞叩马谏曰：“大人国之元帅，奈何以身为虏饵。”子仪曰：“今战则身死国危。往以至诚说之，或可见从。”以鞭鞭其手曰：“去。”遂与数骑出。
使人传呼曰：“令公[5]来。”回纥大惊，执弓注矢，立于陈前。子仪免胄释甲，投枪而进。回纥诸酋长，皆下马罗拜[6]。
子仪让[7]之曰：“汝回纥有功于唐，唐之报汝亦不薄。奈何负约，深入吾地？今吾挺身而来，听[8]汝执我而杀之。我之将士，必致死与汝战矣。”回纥曰：“讹闻天可汗[9]已晏驾[10]，令公亦捐馆[11]，是以敢来。今知天可汗在上都，令公复总兵于此，我曹岂肯与令公战乎？今请为公击吐蕃，以谢过[12]。”子仪因取酒与饮，定约而还。
吐蕃闻之，夜引兵遁去。
[1] 郭子仪（697—781）：唐代名将、政治家、军事家。早年以武举高第入仕从军。安史之乱爆发后，任朔方节度使，率军勤王，收复河北、河东。至德二载（757），收复西京长安、东都洛阳。
[2] 回纥、吐蕃合兵入寇：指的是公元765年，唐朝官员仆固怀恩反叛，引吐蕃、回纥入寇。
[3] 会：这时候，当时。
[4] 见：被。
[5] 令公：古代对中书令的尊称。郭子仪曾任中书令。
[6] 罗拜：罗列拜见。
[7] 让：责备、发难的意思。
[8] 听：听任。
[9] 天可汗：唐太宗李世民设立安西四镇，各民族融洽相处，被尊称为“天可汗”。后为西北各族对中国皇帝的尊称，这里指的是唐代宗。
[10] 晏驾：古时帝王死亡的讳称。
[11] 捐馆：放弃了自己的官邸，死亡比较委婉的说法。一般是指官员去世。
[12] 谢过：为所犯之错赔罪。
第二十六
赵王买马《国策》[1]（二）
客见赵王曰：“臣闻王之使人买马也，有之乎？”王曰：“有之。”“何故至今不遣？”王曰：“未得相马之工[2]也。”
对曰：“王何不遣建信君[3]乎？”王曰：“建信君有国事，又不知相马。”曰：“王何不遣纪姬乎？”王曰：“纪姬，妇人也。不知相马。”对曰：“买马而善，何补于国？”王曰：“无补于国。”“买马而恶，何危于国？”王曰：“无危于国。”对曰：“买马善若恶，皆无危补于国。然而王之买马也，必将待工。今治天下，举措非也，国家为虚戾[4]，而社稷不血食[5]，然而王不待工而与建信君，何也？”
[1] 《国策》：即《战国策》，是一部国别体史学著作。记事年代起于战国初年，止于秦灭六国，约有二百四十年的历史。西汉刘向编定为三十三篇。
[2] 相马之工：懂得马之优劣的行家。
[3] 建信君：战国末期赵国一个重要的政治人物。
[4] 虚戾：也作虚厉，田舍荒废，人民灭绝之意。古人说：“居宅无人曰虚，死而无后为厉。”
[5] 血食：古代杀牲取血以祭，血食是用于祭祀的食品。此指社稷祖宗得不到后人的祭祀，也就是灭亡了。

[book_title]第四册
第一
陆军（二）
陆军之大别有五：曰步兵，战争之主力也。曰骑兵，进退敏捷，用以侦敌，胜则事追逐。曰炮兵，用以攻坚，且事掩护。曰工兵，司筑阵地，开道路，架桥梁，设铁道，通电信。曰辎重兵，司运粮饷，输弹药。又有军乐队，则所以鼓舞士气者也。
我国军队编制，以十四人为一棚[1]，棚三为排，排三为连，连四为营，营三为团，团二为旅。合步队二旅，马炮队各一团，辎重工程队各一营，军乐队一连，则为师。全师合官长、司书、弁目[2]、兵丁、夫役[3]等，凡万二千五百十二人。
官制分三等九级。上等曰将，中等曰校，初等曰尉。每等更分上、中、下三级。
步队
炮队
马队
[1] 棚：清末、民国的陆军编制，兵士十四人为一棚。
[2] 弁（biàn）目：清代低级武官的通称，兵弁的头目。
[3] 夫役：又称工役，指在军队里从事杂役的人员，如挑夫、厨子等等。
第二
海军（二）
海军战斗之主力曰战舰，具大炮，多积煤，航行速而久，舰之要害处，被[1]钢铁极厚。次于战舰者，曰巡洋舰，常与战舰联合作战，又以保护本国运送船及商船，捕拿敌国船舶。曰炮舰，较轻捷，用以攻击敌国海岸，或循河流上溯焉。曰报知舰，以传达命令，报告敌情。曰鱼雷艇，以发射水雷，破坏敌舰。其以逐捕鱼雷艇为职者，曰驱逐舰，航行速率，出诸舰上。鱼雷艇则又潜航海中以避之，时曰潜水艇。
我国海军，甲午[2]以前，列世界第四，今不惟远逊英、美、德、法诸国，即较之日本，亦瞠乎其后矣。昔人云：陆之为患有形，海之为患莫测。此犹为备寇盗、靖内乱[3]言也。今世界大通，非有强大之海军，不足称雄于宇内，而一朝有事，沿海数千里，亦将防不胜防矣。可不亟思振兴哉！
军舰图
[1] 被：防护。
[2] 甲午：此指1894年爆发的甲午中日海战，中国战败。一向被中国看不起的“倭寇”竟全歼北洋水师，索得巨款，割走国土。朝野上下，由此自信心丧失殆尽。
[3] 备寇盗、靖内乱：意指防备国内的流民造反，平定内乱。
第三
鲍氏子《国策》（二）
齐田氏[1]祖[2]于庭，食客千人。中坐，有献鱼雁者。田氏视之，乃叹曰：“天之于民厚矣。殖五谷，生鱼鸟，以为之用。”众客和之如响[3]。
鲍氏之子年十二，预于次[4]，进曰：“不如君言。天地万物，与我并生，类也。类无贵贱，徒以大小智力而相制，迭相食[5]，非相为而生之也。人取可食者而食之，岂天本为人而生之哉？且蚊蚋噆[6]肤，虎狼食肉，亦将谓天本为蚊蚋生人，虎狼生肉乎？”
[1] 齐田氏：田氏出自妫氏，陈国公族妫完奔齐后遂以田为氏。他是战国时田氏齐国的始祖。
[2] 祖：这里意为祭祖。
[3] 响：响雷，雷声。
[4] 预于次：参与祭祀并坐于次席。
[5] 迭相食：犹如今天所说的食物链。迭，交迭，更迭。
[6] 噆（zǎn）：叮咬。
第四
出塞 杜甫[1]（四）
磨刀呜咽水[2]，水赤刃伤手。欲轻肠断声，心绪乱已久。丈夫誓许国[3]，愤惋复何有。功名图麒麟[4]，战骨当速朽。
挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵[5]，岂在多杀伤。
男儿生世间，及壮当封侯。战伐有功业，焉能守旧丘[6]。召募赴蓟门[7]，军动不可留。千金买马鞭，百金装刀头。闾里送我行，亲戚拥道周。斑白[8]居上列，酒酣进庶羞[9]。少年别有赠，含笑看吴钩[10]。
朝出东门营[11]，暮上河阳桥[12]。落日照大旗，马鸣风萧萧。平沙列万幕[13]，部伍各见招。中天悬明月，令严[14]夜寂寥。悲笳[15]数声动，壮士惨不骄[16]。借问大将谁，恐是霍嫖姚[17]。
[1] 杜甫（712—770）：字子美，河南巩县人。唐代伟大的现实主义诗人，有《杜工部集》传世。杜甫在中国古典诗歌中的影响非常深远，被后人称为“诗圣”，他的诗被称为“诗史”。
[2] 呜咽水：指陇水。古歌曰：“陇头流水，鸣声幽咽。遥望秦川，肝肠断绝。”
[3] 许国：献身国家。
[4] 图麒麟：汉宣帝曾命人画霍光、苏武等十一人的像挂于麒麟阁，以表示对他们的思念。
[5] 侵陵：侵犯。
[6] 旧丘：故乡，故里。
[7] 蓟门：原指古蓟门关，唐代以关名置蓟州，后亦泛指蓟州（今蓟县）一带。
[8] 斑白：指老年人、长者。
[9] 庶羞：指多种美味的食物。
[10] 吴钩：钩，兵器，形似剑而曲，春秋吴人善铸钩，故称。后也泛指利剑，并成为驰骋疆场，励志报国的精神象征。
[11] 东门营：指设在洛阳城东门附近的军营。
[12] 河阳桥：横跨黄河的浮桥，在河南孟县，是当时由洛阳去河北的交通要道。
[13] 幕：营帐，帐幕。
[14] 令严：指军令严格。
[15] 笳：中国古代西北民族的一种吹奏乐器，似笛。汉时传入中原，通常称“胡笳”。
[16] 骄：在这儿指慷慨雄壮之气。
[17] 霍嫖姚：指西汉抗击匈奴的名将霍去病。因十七岁时被汉武帝任命为骠姚校尉，故称霍嫖姚。
第五
北游后与友人书（三）
北游以后，未寄一书，想劳远念。弟以月之二十日，自汉口乘车，过武胜关[1]，抵信阳。自此北过许[2]、郑[3]，渡黄河铁桥，抵正定[4]。越井陉[5]而至阳曲[6]。途中风景，昔人行记，多已述之。吾兄平时，素好搜览，想当备知，无烦覼缕[7]。
惟有一事，枨触[8]于怀，欲为吾兄告者。北方地质，多系黄土。雨则深渗入地，干则随风飞扬。其于森林，相需较南方为尤亟[9]。然而弥望千里，尽是童山[10]。用[11]使上腴[12]，化为瘠壤。水旱之灾，或且不免。盖森林之利，不徒资材用，便游憩而已。老干参天，浓阴蔽日。则大雨不能一时着地，地面之水汽，亦不能同时蒸发。且能遮遏暴风，减其势力，使尘砂不至为害田圃。而近水之处，根柢蟠崛，土壤且为之益坚。其于农业，所益非细也。
吾国古者，斧斤[13]以时[14]。欧美今日，亦严滥伐之禁。其以此耶。以北方诸省，林木之美，元时纪载，犹可考见者。而今濯濯[15]，至于如此。亦可见民业之凋敝也。为之三叹。
[1] 武胜关：位于河南与湖北两省交界处，扼控南北交通咽喉，是古义阳三关之一，大别山隘口之一。
[2] 许：指河南许昌。
[3] 郑：今郑州，民国时叫郑县，属河南省管辖。
[4] 正定：位于河北省西南部。古称常山、真定，与北京、保定并称“北方三雄镇”。
[5] 井陉：指位于河北省西部边陲的井陉县。
[6] 阳曲：阳曲县，号称太原之北大门。
[7] 覼（luò）缕：详细而有条理地叙述。
[8] 枨（chéng）触：触动，感触。
[9] 亟：迫切，急迫。
[10] 童山：指不生草木的光秃秃的山。
[11] 用：因而。
[12] 上腴：指最肥沃的土地。
[13] 斧斤：指各种斧子等砍伐工具。
[14] 以时：指只在一定的季节、一定的时候。孟子曰：“斧斤以时入山林。”
[15] 濯濯：山岭光秃秃的样子。
第六
借贷与保证（四）
孔子曰：“人而无信，不知其可也。”又曰：“与国人交，止于信[1]。”信之一字，实接人[2]律己，所不可须臾离者也。不必征[3]诸远也，请即以借贷与保证论之。
借贷不必其在金钱也。参考之书籍，应用之器具，苟为假诸他人者，皆当珍惜爱护，有逾己物。及期则取而还之。即有参考应用仍未毕事者，亦当请诸物主，得其允许，而后可以展[4]期。否则不容爽[5]晷刻[6]之约也。如是，则虽有乞假[7]，无损于人，人自不厌其再借。
至于保证，则尤为他人信我之征，焉可自隳其信用。法律于借主不能清偿所负时，保证人即当负代偿之责。诚以[8]非如是，则贷主将受意外之损失也。故为人作保证，当以审慎出之。然既作保证，则当视如己事，不容有丝毫推诿之心也。
信用难成而易败。一事之疏失，他人即将以为不信而疑之。故与人交涉之时，不可不兢兢致谨，正不独借贷与保证为然也。
立借据〇〇〇今借到
〇〇名下银壹百元，言明按月八厘起息，限三个月本利一并归还。
此据
年 月 日立借据人〇〇〇押
保证人〇〇〇押
立保单〇〇〇今保〇〇〇至
〇〇公司充任职务，自任事日起，如有亏欠银钱货物及舞弊错误等事，均由保人赔偿理处。恐后无凭，立此存照
年 月 日保人〇〇〇押
[1] 止于信：立足于诚信。止，根基。
[2] 接人：待人接物的意思。
[3] 征：证明，说明。
[4] 展：延长。
[5] 爽：背离，违背。
[6] 晷刻：日晷与刻漏，古代的计时仪器。晷刻之约，指规定的时限。
[7] 乞假：指借贷。
[8] 诚以：实在是因为。
第七
国债（三）
国家制用，自有常经。然或猝遇非常及大兴作，每有借债之举。盖所以应急需也。
债有募于本国者，曰内债。有募自外国者，曰外债。财力雄富之国，鲜募外债，而内债则盛行焉。诚以国家债票，国民购之，较诸其他存款为可恃。而国家亦得以损有余补不足，集无用之款，而致诸有用之途也。
吾国人民，对于内债，恒淡漠视之，致国家猝有所需，不得不仰给[1]于外债。利息之重，折扣之巨，汇兑时之镑亏，无论矣。而他种权利，且有因之丧失者。昔楚子文毁家纾难[2]，孔子称其忠；汉卜式[3]输财助边，史迁高其义。彼无所利而为之者且如此，况购国家债票者，既享急公之名，复获殖利[4]之实耶。
[1] 仰给：依赖。
[2] 毁家纾难：倾尽家产来解救国家的危难。《左传·庄公三十年》载：“鬭穀於菟为令尹，自毁其家以纾楚国之难。”鬭穀於菟即楚令尹子文。
[3] 卜式：西汉大臣，以牧羊致富。武帝时，匈奴屡犯边，他上书朝廷，愿以家财之半捐公助边。
[4] 殖利：利益增值的意思。
第八
波斯老人（四）
波斯有老人，倦于事。呼三子至，曰：“吾一生劳苦，积田若干，屋若干，衣服器皿若干。今老矣，无能为矣。均产为四，吾留其一，以乐余年，其三以分授汝等。”
三子皆拜受。将出，老人曰：“止，名马十匹，宝剑一双，在我遗产之外者，今与汝等约，各出游三月，归以途中所为告我，其最善者则锡[1]之。”
三子皆欣然，曰：“谨诺。”各束装分道行。既还家，环集老人侧，老人一一抚慰之。
长子首自陈，曰：“此行也，止于逆旅。逆旅主人，将有远行，授儿以明珠一囊。归问其数，不知也。设[2]欺其不知而少之，则一生温饱矣。然儿不欲欺人以自利，即予之。”
老人曰：“善。虽然，若之所为，直道而已。非其有而取之，谓之盗。盗，恶名也。今如是，免于盗而已。”长子乃退。
仲子继进曰：“儿乘马渡河。中流见一稚子溺水，急下马救之。纡道送往其家。一村皆惊，以为义士。欲谢儿，儿不受而去。”
老人曰：“善。虽然，若之所为，称职而已。稚子入水，策马过之，世将谓若为何如人？”仲子闻之，亦心服。
于是季子起而言曰：“儿尝乘马上峻坂，入巉岩。马鸣不前。儿下马，见一人酣卧悬崖上。稍一转侧，即下堕矣。俯首视之，仇人也。始而惊，继而喜，终而公私之念，交战于衷。曰：‘乘人之不觉，以快其私仇，是细人[3]之行也。’乃醒[4]而起之，使舍危而就安焉。”
季子之言未终，老人改容曰：“善哉！快意当前，而能自制，义也。以德报怨，仁也。使仇人内愧，智也。名马宝剑，非汝其孰能当之。”遂以赐季子。
[1] 锡：古与赐同。
[2] 设：假定，假如。
[3] 细人：小人。
[4] 醒：叫醒。
第九
赠卫八处士[1]杜甫（三）
人生不相见，动如参与商[2]。今夕复何夕，共此灯烛光。少壮能几时，鬓发各已苍。访旧半为鬼，惊呼热中肠。焉知二十载，重上君子堂。昔别君未婚，儿女忽成行。怡然敬父执[3]，问我来何方。问答未及已，驱儿罗酒浆。夜雨剪春韭，新炊间黄粱[4]。主称会面难，一举累[5]十觞。十觞亦不醉，感子故意[6]长。明日隔山岳，世事两茫茫。
[1] 处士：指隐居不仕之人。卫八无考。
[2] 参与商：参、商两星宿东西相对，此出彼没。
[3] 父执：父亲的老交情、老朋友。
[4] 黄粱：黄小米，也叫糜子，可用于煮粥、做糕、做米饭和酿酒。
[5] 累：接连地，一再地。
[6] 故意：念旧的情怀，昔日的友情。
第十
弈喻 钱大昕[1]（三）
予观弈于友人所。一客数败，嗤其失算，辄欲易置之，以为不逮己也。顷之，客请与予对局，予颇易之。甫下数子，客已得先手。局将半，予思益苦，而客之智尚有余。竟局数之，客胜予十三子。予赧[2]甚，不能出一言。后有招予观弈者，终日默坐而已。
今之学者，读古人书，多訾古人之失。与今人居，亦乐称人失。人固不能无失。然试易地以处，平心而度之，吾果无一失乎？吾能知人之失，而不能见吾之失；吾能指人之小失，而不能见吾之大失。吾求吾失且不暇，何暇论人哉！
弈之优劣有定也，一着之失，人皆见之，虽护前者不能讳也。理之所在，各是其所是，各非其所非，然则人之失者，未必非得也。吾之无失者，未必非大失也。而彼此相嗤，无有已时，曾观弈者之不若已。
[1] 钱大昕（1728—1804）：清代史学家、汉学家。江苏嘉定（今上海市嘉定区人）。钱大昕是中国18
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:04:37-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
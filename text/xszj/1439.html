<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="卷一·稽古,卷二·桑政,卷三·蚕政,卷四·缫政,卷五·纺政,卷六·染政,卷七·织政,卷八·绵谱,卷九·线谱,卷十·花谱,卷十一·图谱,卷十二·图谱,卷十三·图谱,蚕桑萃编全文在线阅读,蚕桑萃编全文在线下载,大玄古籍书库">
<meta name="description" content="清卫杰撰。杰,蜀郡(治今四川成都)人。在保定蚕桑局任职期间撰写此书。十三卷。是一部较全面地总结概括蚕桑农政的农业参考书。包括:(一)“稽古”(历代诏制类、历代劝课类);(二)“桑政”(辨土类、辨水类、论耕类、桑种类、辨叶类、辨畦类、祷雨类、种椹类、辨栽类、移栽类、压插类、接博类、浇灌类、培壅类、耘锄类、修剪类、护桑类、治虫类、兼种类);(三)“蚕政”(蚕始类、蚕性类、蚕室类、蚕具类、蚕料类、蚕饲类、采叶类、审候类、易器类、留子类、浴子类、生蚁类、收蚁类、育蚁类、头眠类、。二眠类、三眠类、大眠类、上簇类、摘">
<title>蚕桑萃编_卫杰_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">蚕桑萃编</span> <br/>
          作者： <span class="inputVal" id="bkauthor">卫杰</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">学术杂记,农书,完结</span> <br/>
          字数： <span class="inputVal" id="bknum">[book_length]95600</span> <br/>
          说明： <span class="inputVal" id="bkdec">清卫杰撰。杰,蜀郡(治今四川成都)人。在保定蚕桑局任职期间撰写此书。十三卷。是一部较全面地总结概括蚕桑农政的农业参考书。包括:(一)“稽古”(历代诏制类、历代劝课类);(二)“桑政”(辨土类、辨水类、论耕类、桑种类、辨叶类、辨畦类、祷雨类、种椹类、辨栽类、移栽类、压插类、接博类、浇灌类、培壅类、耘锄类、修剪类、护桑类、治虫类、兼种类);(三)“蚕政”(蚕始类、蚕性类、蚕室类、蚕具类、蚕料类、蚕饲类、采叶类、审候类、易器类、留子类、浴子类、生蚁类、收蚁类、育蚁类、头眠类、 二眠类、三眠类、大眠类、上簇类、摘茧类);(四)“缫政”(缫茧类、缫具类、制茧类、煮丝类);(五)“纺政”(纺络类、纺器类、水纺类、旱纺类);(六)“染政”(染始类、染练类、料物类、色泽类);(七)“织政”(机具类、工艺类、经纬类、养樗蚕织粗细附、缎绸类);(八)“绵谱”(茧馀类、制绵类);(九)“线谱”(茧绒类、抽线类);(十)“花谱”(花卉类、花纹类);(十一)“图谱(一)”(桑器图类、蚕器图类、纺织器图类);(十二)“图谱(二)”(桑图咏类、蚕图咏类、纺织图咏类);(十三)“图谱(三)”(豳风图咏类、四时图咏类);卷首有“纶音”。该书较全面地记载了从栽桑养蚕到织染成布全过程的各工序,并对不同地区的不同工艺,都分别予以描述、说明,对推广普及中国农桑技术的发展起了一定的推动作用。</span> <br/>
          封面： <span class="inputVal" id="bkimg">Z_13203.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]蚕桑萃编
[book_author]卫杰
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]学术杂记,农书,完结
[book_length]95600
[book_dec]清卫杰撰。杰,蜀郡(治今四川成都)人。在保定蚕桑局任职期间撰写此书。十三卷。是一部较全面地总结概括蚕桑农政的农业参考书。包括:(一)“稽古”(历代诏制类、历代劝课类);(二)“桑政”(辨土类、辨水类、论耕类、桑种类、辨叶类、辨畦类、祷雨类、种椹类、辨栽类、移栽类、压插类、接博类、浇灌类、培壅类、耘锄类、修剪类、护桑类、治虫类、兼种类);(三)“蚕政”(蚕始类、蚕性类、蚕室类、蚕具类、蚕料类、蚕饲类、采叶类、审候类、易器类、留子类、浴子类、生蚁类、收蚁类、育蚁类、头眠类、 二眠类、三眠类、大眠类、上簇类、摘茧类);(四)“缫政”(缫茧类、缫具类、制茧类、煮丝类);(五)“纺政”(纺络类、纺器类、水纺类、旱纺类);(六)“染政”(染始类、染练类、料物类、色泽类);(七)“织政”(机具类、工艺类、经纬类、养樗蚕织粗细附、缎绸类);(八)“绵谱”(茧馀类、制绵类);(九)“线谱”(茧绒类、抽线类);(十)“花谱”(花卉类、花纹类);(十一)“图谱(一)”(桑器图类、蚕器图类、纺织器图类);(十二)“图谱(二)”(桑图咏类、蚕图咏类、纺织图咏类);(十三)“图谱(三)”(豳风图咏类、四时图咏类);卷首有“纶音”。该书较全面地记载了从栽桑养蚕到织染成布全过程的各工序,并对不同地区的不同工艺,都分别予以描述、说明,对推广普及中国农桑技术的发展起了一定的推动作用。
[book_img]Z_13203.jpg


[book_title]卷一·稽古
○历代诏制类
△羲皇
太昊伏羲氏，化蚕桑为繐帛，縆桑为三十六瑟，以修真理性，返其天真。
△炎帝
炎帝神农氏，谨修地理，教之桑蔴，以为布帛。
△轩帝
黄帝垂裳而天下治，元妃西陵氏教民养蚕。
△唐虞
唐尧见舜于草茅之中，席陇亩而荫庇桑阴，桑阴移而受天下。
△夏
禹贡，桑土既蚕，九州各篚所织，丝之织者六。
△商
伊陟相大戊，桑生亳。
△周
周公勤相成王，德化宣流，越裳来贡，嘉禾贯桑，召伯就蒸庶于阡陌陇亩而听断，百姓大悦，耕桑倍力以劝，穆天子作居范宫以劝桑者，遂饮桑中禁暴。
△秦
秦始皇遣徐福入海，求一寸葚桑。
△汉制
汉文帝十三年二月甲寅，诏曰，皇后亲蚕以奉祭服，其具礼仪，赐天下孤寡布帛絮各有数。
景帝二年夏四月，诏曰，朕亲耕，后亲蚕，以奉宗庙粢盛祭服，布告天下，使明知朕意。昭帝元平元年春二月，诏曰，天下以农桑为本。
元帝建昭五年春二月，诏曰，方春农桑，与百姓戮力自尽之时也，故是月劳农劝民。
成帝阳朔四年春正月，诏曰，方东作时，其令二千石勉劝农桑，出入阡陌，致劳来之，平帝元始元年六月，置大司农部丞十三人，人部一州，以劝农桑。
△后汉
汉光武中元二年，明帝即位，十二月甲寅，诏曰，方春戒节，人以耕桑，其敕有司务顺时气，使毋烦扰。
明帝永平二年三月，皇后帅公卿诸侯夫人蚕，祠先蚕，礼以少牢。
永平三年春正月癸巳，诏曰，有司劝督农桑，夙夜匪懈，以称朕意。
永平十年夏四月戊子，诏曰，百姓勉务桑稼，以备灾害，吏敬厥职，无使愆堕。
章帝建初元年春正月丙寅，诏曰，方春东作，宜及时务，二千石勉劝桑。
和帝永元十三年八月，诏赐象林贫民失桑业者。
△蜀汉
亮为相，时对帝曰，成都有桑八百株。
△魏
黄初七年，命中宫蚕于北郊。
△吴
赤乌三年，诏督军郡守，谨察当农桑时扰民者，闻奏。△晋晋武帝太康六年，杨皇后蚕于西郊。太康九年三月丁丑，皇后亲蚕于西郊，赐帛各有差。
元帝太兴元年秋七月戊申，诏二千石令长课桑，州牧刺史，互相检察。
△宋
文帝元嘉八年闰六月庚子，诏曰，自农桑惰业，游食者众，宜思奖训，导以良规，咸使肆力，地无遗利，耕蚕树艺，各尽其力。
孝武帝大明三年冬十月丁酉，诏曰，古者荐鞠青坛，聿祈多庆，分茧元郊，以供纯服，来岁可使六宫妃嫔，修亲桑之礼。
大明四年，始于台城西白石里，为西蚕设兆域，置大殿七间，又立蚕观，三月甲申，皇后亲蚕。
△南齐
明帝建武二年春正月已卯，诏曰，食为民天，义高姬载，蚕实生本，教重轩经，前哲盛范，后王茂则，布令审端，咸必由之，若耕蚕殊众，具以名闻，游怠害业，即便列奏。
建武四年诏，所在课田桑。
△梁
梁元帝大宝三年正月甲戌，世祖下令曰，军国多虞，戎旃未静，青领虽炽，黔首宜安，化俗移风，常在所急，劝耕且战，弥须自许，无弃民力，并分地利，班勒州县，咸使遵承。
△陈
文帝天嘉元年三月丙辰，诏曰，今岁军粮通减三分之一，守宰明加劝课，务急农桑，庶鼓腹含哺，复在兹日。
△北魏
明元帝永兴三年春二月戊戌，诏曰，衣食足，知荣辱，夫人饣几寒切已，所急者温饱而已，其出宫人，以配鳏民，令夫耕妇织。
太武帝太平真君四年六月庚寅，诏曰，牧守之徒，各厉精为治，劝课农桑。孝文帝二十年七月丁丑，诏京民始业，农桑为本。
宣武帝景明三年十有二月戊子，诏曰，民本农桑，国重蚕绩，粢盛所凭，冕织攸寄，比京邑初基，耕桑暂缺，遗规往旨，宜必祇修，今寝殿显成，移御维始，重郊无远，拂羽有辰，便可营表千亩，开设宫坛，秉耒援筐，躬劝亿兆。
△北周
后周制，皇后率妃嫔夫人至蚕所，以太牢奠先蚕西陵氏，礼毕降坛，因以公桑焉。
△隋
隋制，皇后祀先蚕礼毕，就桑位于坛东南面，尚功进金钩典制奉筐，皇后三条返。
△唐
唐制，皇后岁祀，季春吉享先蚕，散斋三日于后殿，致斋一日于正寝，遂以亲桑，皇后受钩采桑，典制奉筐受桑，妃嫔命妇以次，从至蚕室，尚功以桑授蚕母，蚕母切以授婕妤，婕妤饲蚕，洒一薄讫，司宾引婕妤还本位，尚仪前奏礼毕。
唐太宗贞观元年三月癸巳，文德后率内外命妇，有事于先蚕。贞观九年三月，皇后亲蚕高宗永徽三年三月，制以先蚕为中祀。显庆元年三月辛巳，皇后亲蚕。
上元元年三月己巳，皇后亲蚕。上元二年三月丁巳，天后亲蚕。元宗开元元年正月辛巳，皇后亲蚕。
开元十五年五月丁亥夏至，赐宰臣及供奉官诸司长官各蚕丝，先帝命宫中养蚕，亲自临视，欲使嫔御以下，知女工之事，及蚕罢，获丝甚多，因以赐焉。
开元十七年春正月丁酉，诏曰，献岁发生，阳和在候，乃卷庶，方就农桑，其力役不及之务，一切并停。肃宗乾元元年，后亲蚕苑中。乾元二年三月己巳，皇后亲蚕。
上元三年，诏天下刺史县令，令于所部劝桑。
贞元二十年，诏曰，理化之本，系乎京师，副朕忧人，属于长吏，宜勉务农桑，各安生业，以舒朕怀。
元和七年四月癸巳，诏曰，农桑务切，衣食所资，始闻闾里之间，蚕织犹寡，所宜劝课，以利于人，诸道州府有田户无桑处，每检一亩，令种桑两根，年终长吏具闻。
宣宗大中元年，制天下逃户桑田，限五年复业。
△后唐
明宗天成二年，蔡州进新茧。
△后晋
出帝开运二年，严禁伐桑。
△后汉隐帝乾佑元年，申伐桑之禁。
乾佑二年，太子中允侯仁宝上言，请以栽莳桑枣，考课长吏。
△后周
太祖广顺元年正月敕，农桑之务，衣食所资，一夫不耕，有艰食之虑，一妇不织，有无褐之虞，诏诸道府州长吏，宜劝课农桑，以丰储积，编民乐业，仍倍抚绥。
显德二年诏，天下厚农桑，薄技巧。
显德三年，命工刻本为耕夫织女状于禁中，召近臣观之。
△辽
太祖天赞元年十月甲子，始分二部，饬国人树桑蔴，习组织，太宗会同元年三月壬戌，诏有司劝农桑，教纺绩。会同三年十一月丁丑，诏有司教民播种纺绩。
圣宗统和四年十一月辛卯，诏诸军毋残南境桑果。统和七年春正月己亥，禁部从伐民桑梓。
清宁二年六月乙酉，遣使分道劝桑。△宋太祖建隆三年，命官分诣诸道，申劝课桑之令。
神宗熙宁二年，分遣诸路常平官，专领农田水利，民增种桑柘者，毋得加赋。
徽宗政和元年三月已巳，诏监司督州县长吏，劝民增种桑柘，课其多寡为赏罚。
政和元年四月，诏就先蚕坛之侧，度地筑公桑蚕室，岁养蚕以供祭服，其亲蚕，可以无斁为名。宣和元年三月甲戌，皇后亲蚕。宣和六年闰三月辛巳，皇后亲蚕。
乾道六年二月壬寅，诏谕大臣，均役法，严限田，抑游手，务农桑，一务本，二协力，三因时。光宗绍熙三年九月丙申，劝两淮民种桑。理宗宝庆三年三月庚戌，诏郡县长吏劝农桑，抑末作，戒苛扰。
端平三年春正月己未朔，诏劝桑。△金世宗大定五年十二月，申伐桑为薪之禁令。
章宗明昌元年，禁末作伤农，劝民栽桑，每地十亩，栽桑一亩，违者有罪。
△元世祖至元十一年三月已卯，诏以劝课农桑，谕高丽。
至元二十二年六月乙巳，诏以农桑辑要书颁诸路，克勤厥职者，以次升奖，其怠于事者罢之。成宗元贞元年五月丙申，诏以农桑水利谕中外。武宗至大三年十月壬申，诏谕大司农司课桑。
仁宗皇庆二年，申谕劝课桑。
延佑二年八月庚子，诏江浙行省，印农桑辑要万部，颁有司遵守劝课。延佑五年九月癸丑，命刊栽桑图说千帙，散之民间。
英宗至治二年八月戊寅，诏画蚕麦图于鹿顶殿壁，以时观之，可知民事。
泰定帝致和元年正月丁丑，颁农桑旧制十四条于天下，诏励有司，以察勤惰。文宗天历二年二月戊戌，颁行农桑辑要及栽桑图。
至正八年夏四月乙亥，诏守令，选立社长，专以劝课农桑。
△明
太祖洪武元年，奏准桑蔴科徵之额，罚不种桑者，使出绢一疋，栽桑有成者，四年后始租。
洪武二年二月壬午，命皇后率内外命妇，蚕于北郊，以为祭祀衣服。洪武五年，敕有司以农桑考课。
洪武十八年，议准农桑起科太重，令今后以定数为额，又谕部臣禁末作华靡，以无废农桑之业。洪武二十五年，令天下树桑枣等物。洪武二十六年，定桑株起科则例。
洪武二十七年，令户部，教民多种桑枣，每一户，初年二百株，次年四百株，三年六百株，栽种数目，造册回奏，违者遣罚。
成祖永乐二年四月乙丑，敕谕文武群臣，存恤军民，劝课农桑，臻于治理。英宗正统六年，命所司行亲农桑事。
正统八年，令各处不出蚕丝处所，每绢一疋，折银五钱，解京供用。
世宗嘉靖，始敕礼部，以每岁季春，皇后亲蚕于北郊，后改于西苑。
嘉靖九年，续定亲蚕仪制，帝曰，周礼耕蚕分南北郊，其蚕于禁中，唐人便安之制耳，不可为法，于是礼部请行于北郊，酌治蚕礼，定坛壝向，桑器，择掌坛官，翟车出入，或从东华门，或从元武门，用谨厚内臣，用肃宫禁，帝从之，其坛制杀先农什一，建具服殿蚕室茧馆，俱如古制，仍于西内营织堂一，终蚕事。
嘉靖十三年五月，定内苑先蚕坛茧成进丝。
○历代劝课类
△树桑
郑子产开亩树桑。
△争桑
吴王僚，因吴边邑处女与楚边邑之女争界上之桑，而伐楚。
△宜桑
齐带山海，膏壤千里，宜桑蔴。
△业桑
邹鲁滨洙泗，颇有桑蔴之业。
△园中桑
后汉汝南尹昆为汝阴功曹，令新到官曰，园中有桑以食蚕。
△旅生桑
陈为巫令，桑旅生二万馀株，民以为给。
△附枝
张堪为渔阳太守，劝民耕种，百姓歌日，桑无附枝，麦秀两歧，张君为政，乐不可支。
△再葚
献帝兴平元年九月，桑再葚，到元德军于沛，年荒，军士以为粮。
△食葚
表诏在河北军人，仰给桑葚为食。△蓄葚
杨沛为新郑长，课民益蓄桑葚，积浸千馀斛，太祖天子军无粮，沛乃进乾葚。
△八百桑
诸葛亮表后主曰，成都有桑八百株，薄田五十顷，子孙食衣，自有馀饶。
△三百桑
晋令丞尉以官舍有桑皆给之，其无桑及不满三百株皆使吏卒随开，于官舍种桑满三百株。
△百廿桑
北燕冯跋下书曰，今田亩荒秽，有司不随督察，欲令家给人足，不亦难乎，桑柘之益，有生之本，此土少桑，人未见利，可令户植桑一百二十株。
△桑重生
后燕录曰，初，晃之迁龙城也，植松为社主，及秦灭燕，大风吹拔之，后数年，社忽有二桑根生焉，先是辽川无桑，及廆通于晋求种。
△丁桑
沈瑀为建德令，教一丁种桑十五株，女丁半之，人咸悦，顷之成林。
△丁桑
齐河清三年，令每丁给永业二十亩为桑田，其中种桑五十根。
△种农隙
苏绰兼司农卿，奏曰，三农之隙，及阴雨之暇，当教人种桑。
△充衣
唐李能誉谓子孙曰，吾性不好货，遂至贫乏，然吾近京城有赐田十顷，桑若干根，可以充衣。
△出三辅
范子计曰，桑出三辅。
△五月葚
泛胜之书，五月取椹，著水濯洗，取子阴乾之，好治肥田十亩，荒久不耕者，尤好耕治之，黍椹子各三升合和种之，黍桑当顷俱生，锄之，桑令稀疏，桑正与黍高下平，因以利镰磨地刈之，暴令燥后，有风，调放火烧之，当逆风起火，桑至春生，一亩食三薄蚕。
△课桑
隋高祖登庸无丁男中男，永业露田，皆遵后齐之制，并课以桑。
△亩二株
唐元和七年夏四月，敕天下州府民户，每田一亩，种桑二株，长吏逐年合计以闻。
△禁作薪
会昌二年四月，敕劝课种桑，比有敕命，如能增数，每岁申闻，比和，并无恣加翦伐，列于郦市，卖作薪蒸，自今州县所由切宜禁断。
△禁剥桑
宋太祖诏在官吏谕民，有能广植桑垦辟荒田者，止输旧租，民伐桑为薪者罪之，剥桑者分首从定罪。
△毋增赋
熙宁元年劝民栽桑，帝曰，农桑者衣食之本，民种桑柘，毋得增赋。
△拔茶
张咏为崇阳令，令民拔茶栽桑。
△论功差等
乾道元年，都省言淮民失业，宜先劝课农，令丞植桑三万株，至六万株守倅部内，植二十万株，以并论赏有差。
△毋践桑
元世祖中统三年，诏征戍军士及势官，毋纵畜伤禾稼桑枣，又诏种植桑枣，不得擅兴不急之役，妨夺农时。
△颁辑要
世祖即位之初，诏天下，国以民为本，民以衣食为本，食衣以农桑为本，于是颁各路农桑辑要之书，至元七年，又颁农桑之利。
△戒损桑
大德年，申扰农之禁，纵畜牧损桑者，责其偿而后罪之。
△收葚
至大二年，淮西廉访事，苗好谦献种莳之法，其说分农民为三等，上户地十亩，中户五亩，下户三亩或一亩，皆筑园之，以时收桑葚，依法种植，武宗善而行之。
△分畦种桑
延佑三年，以好谦所植桑，皆有成效，令如社出地，其时桑苗，以社长领之，分给如社，四年，又令民各畦种之。
△太守佳名
姜彧知滨州时，行营军士，多占民田，坏民桑枣，彧言于中书，遣官分画疆界，强猾者治之，课民种桑，民谓太守桑。

[book_title]卷二·桑政
○叙
伊耆氏之始为蜡也，祝辞曰：「土反其宅，水归其壑，昆毋虫作，草木归其宅。」农政也。而桑政备焉。禹贡九州各篚所织，而丝之织者六。所云桑土既蚕者。九州之土，各宜桑宜蚕，故以既蚕告成功也。神禹治水兼治土。既列田赋，复著明桑土。明桑与农皆要政也。土质各殊，既详辨之。兼著其色，如赤埴黑贲青黎之属。明九谷之种植攸殊，而土化之法亦因之。至周礼始详其所宜，于司徒草人二官。后稷教民稼穑，职掌其事。世修其业，至于古公未尝废坠。豳风言农兼言桑，曰执懿筐，曰伐远扬，曰献功，曰朱黄，于桑之事尤备明。周之所以王，天下之所以归仁也。汉之言循吏，如黄霸龚遂召信臣茨充张堪王景之属，皆以务农桑为政本。自是以来，贤臣哲吏，莫不以是为切于民用之大者。元世祖诏司农司著农桑辑要一书。颁行海内，至于特置使者，以纲领之。而课其殿最，其用心可谓勤矣。乾隆三十八年，武英殿印行，以布教各行省。今浙江湖州，家勤其业，世习其义，十数州县，岁入二千万之利。比武昌保定，亦种植有效，浙桑移栽，浙匠之也。而各省土之刚柔燥湿亦宜区别。以使之各得其利。天时之早晚寒燠尤为至要。前署清河道员卫杰，究心有年，著蚕桑一书，其第二卷，论天时地利土化桑种培壅接插之法尤详。予亟爱之。劝刊之以贻同人。所云土水昆虫草木应芟应去之法，即伊耆氏祝辞之意。古以岁十二月行之，告成功，祈新祉。谆谆焉有心者，法古以宜民，振数千年之遗绪，开亿万人之乐利，循宪典而光治术，闾阎充实，海寓乂安，不其韪欤。
光绪二十五年十一月经筵讲官国史馆副总裁管理户部三库事务工部尚书臣徐树铭谨叙。
○辨土类
△地气
凡事有法，栽种移接浇灌诸法，桑政之要也，其最要者，必须深知地气，乃可从事，倘不知地气之应否，势必无益而有损，为栽种家大忌，盖地气随月而盛，二十三日后，至初八日前，月气晦暗，则生气在根本，初八日后，至二十三日前，月气光明，则生气在枝叶，晦暗时可以移栽，光明时不可移栽，树移必受伤也。
△地气随月证
海之有潮汐，月受日气为之也，月受日气，是为坎中之阳，而水气应焉，朝为潮，晚为汐，涨与退各三时，势近则涨，渐远则退也，潮水必随月而涨，气激之也，地与月同属阴，月轮于地球为最近，故感通亦易，日之力大而远，月之力近而强也，所以谓潮有大小之分者，朔望日，月与日相对而行，日力能助月，则潮亦大，近则大也，至初八二十三等日其日，轮横行在傍，差至九十度，日力不能助月，则潮亦小，远则小也，月气通于地，观距日之远近，知地气之涨缩，不即可验物理之盛衰乎。
△土质
土含五金之质，实含五行之气，气与质相合而成者，即有生物不生物之分，如硝养炭三气，及灰炭强灰硝强并一切炭强类之质，凡物感于阳和者，皆能生物也，如青黄白鏀各类沙强之质，凡物一于阴凝者，皆不生物也，又土泥沙石磁瓦各分其质，土泥净则易生，或少搀杂质亦生，若多搀杂质则不生，其馀皆可类推。
△色性
土具五色，是根五性，厥土青黎，色青黑者淆真也，性不一者时变也，厥土黄壤，色黄者得正气也，性壤者取柔软也，宜种椹，厥土赤埴坟，色赤者光耀也，性埴者黏腻也，宜种桑，厥土白壤，色白者洁净也，性壤者无块也，宜种椹，厥土黑坟，色黑者纯净也，性坟者沃衍也，宜树桑。
△土宜
黄白土宜禾，黑坟宜麦，赤土宜菽，污泉宜稻，查其与桑相近之土则种，无不宜矣。
△治土
青黑之土和生黄土则美，黄壤之土和胶土则美，赤色之土和白土则美，白色之土和黄土则美，黑色之土和黄白土则美。
△土化
土敝则草木不长，气衰则生物不遂，土本瘠也，下粪则瘠者化而为肥，土本结也，勤垦则结者化而为，土本湿也，或四面开沟，培土为埂，栽于埂上则湿者化而为燥。
○辨水类
△井水
井水所含之质有六，曰炭强盐，曰硝强盐，曰绿，均能化物生物，曰硝强盐，曰绿，二者最能生物，曰 鐄强盐，若欲试此六质，则用银硝强盐，或以火煮之，则各质均见矣，冬天井水暖，因阳气藏蓄在内，夏天井水寒，因阳气全露在外，内无碱气，故浇物相宜，此专论甜水，若苦水则不然，苦则有碱气卤气，人不能食，即浇物亦不茂发。
△雨水
雨因五行之热气相蒸而成，自空中下降，纯是一片生养之气，内无杂质，生物自然畅茂。
△泉水
泉之源有二，或由沙土渗湿，或由山谷，地势空洼，愈涨愈满，积水遂多，其实皆雨水所蓄，清洁无滓，充盈流出，所含生物性多。
△河水
日夜流动，温而不寒，内无碱气，所含强盐类之性少，而含浮尘草泥之性多，浇物最佳，胜于井泉之水。
△池塘水
凡雨水所积，及泉水流水贯注者均佳，上生萍草，下畜鱼虾，并鹅鸭浮游，性皆温暖肥美矣，养气多而碱气少，浇桑最宜，若淀水臭水，内少生气，尽含硝碱，浇则伤物，不可用。
○论耕类
△耕地一
农书云，未耕曰生，已耕曰熟，初耕曰塌，再耕曰转，生者欲深而猛，熟者欲浅而廉。
△耕地二（宜深宜浅）
齐民要术云，凡耕高下田，不问春秋，必须燥湿得所为佳，若水旱不调，宁燥勿湿，秋耕欲深，夏耕欲浅，秋耕掩为青上，初耕欲深，转耕欲浅，菅茅之地，宜纵牛羊践之，七月耕之则萎。
△耕地三（土解时功）
泛胜之曰，凡耕之本，在于趋时，春冻解，地气始通，土一和解，夏至天气始暑，阴气始盛，土复解，夏至后九十日，昼夜分，天地气和，以此时耕一而当五，名曰膏泽皆得时功。
△耕地四（顺天时）
韩氏直说云，凡地除种麦外，并宜秋耕，秋耕之地，荒草自少，极省锄工，如牛马力不及，不能尽秋耕者，除种粟地外，其馀黍豆等地，春耕亦可，大抵秋耕宜早，春耕宜迟，此所谓顺天之时也。
△耕地五（强土变弱，弱土变强。）
齐民要术云，春地气通，可耕坚硬强地，黑垆地辄平磨其块，以待生草，草生复耕，天有小雨复耕和之，勿令有块，以待时至，所谓强土而弱之也，杏始华荣，躏轻土弱土，望杏花落复耕，耕辄躏之，草生有雨泽耕，重躏之，土甚轻者，以牛羊践之，如此则土强，所谓弱土而强之也。
△耕地六
农书云，北方农俗，春宜早晚耕，夏宜兼夜耕，秋宜日高耕，中原地皆平旷，旱田陆地，一犁必用两牛或四牛，以一人执之，量牛强弱，耕地多少，皆有定法。
△耕地七
犁耕既毕，则有耙劳，耙有渠疏之义，劳有盖磨之功，今人呼耙曰渠疏，劳曰盖磨，皆因其用以名之，所以散拨去芟，平土壤也，桓宽盐铁论曰，茂木之下无丰草，大块之间无美苗，耙劳之功不至，而望禾稼之秀茂实栗难矣，（耙欲其平，劳欲其散。）
△耕地八（根土须相著，犁一次，六次，则土匀细相著。）
韩氏直说云，古农法犁一六，今人只知犁深为功，不知熟为全功，功不到，土粗不实，下种后虽见苗生，根在粗土，则根土不相著，不耐旱，有悬死虫蛟乾死诸病，功到则土细，而立根在细实土中，又经碾过，根土相著，自然耐旱不生诸病。
△耕地九（秋春复，即耙，打土块使散也。）
韩氏又云，凡地除种麦外，并宜秋耕，先以铁齿纵横，然后插犁细耕，随耕随劳，至地大白背时，更两遍，俟来春地气透时，待日高复四五遍，其地爽润，上有油土四指许，春无雨至，便可下种。
△耕地十（打土不同）
北方谓打土者，与劳相类，齐民要术云，春种欲深，宜曳重打，夏种欲浅，直置自生，春气冷，生迟，不将土曳打则根虚，虽生辄死，夏气热而生速，曳打遇雨，必致坚垎，春泽多者，或亦不须打，必欲打者，须待白背时，打令地坚硬也，又用巳经曳打之场圃，极为平实。
○论粪类△粪壤（集成）
农桑莫急于粪壤，所以变薄田为良田，化硗土为肥土也，为农者必储粪朽以粪之，则地力常新壮，而收获不减。
△粪有五
如踏粪苗粪草粪火粪泥粪是也。
△踏粪
凡人家于秋收场上，所有稴韱等，并收贮一处，每日布牛脚下，三寸厚，经宿，牛以蹂践便溺成粪，平旦收聚，除置院内堆积之，每日悉如前法，至春可得粪三十馀车，夏月载粪粪地，每亩用五车，计三十车可粪六亩。
△苗粪
美田之法，菉豆为上，小豆胡蔴次之，皆五月冀种七八月犁掩杀之，为春谷田，则亩收十石，其美与蚕矢熟粪同，江淮北常用之也。
△草粪
草木茂盛时芟倒，就地内掩罨腐烂也，礼记，仲夏利以杀草，可以粪田畴，可以美土疆，即以耘除之草，和泥渥漉深埋禾苗根下，沤罨既久，则草腐而土肥美也。
△火粪
法以积腐藳败叶，剗枯朽根荄，遍铺而烧之，入土则暖而爽，凡蔴秕谷壳皆可与火粪窖罨，并同草木堆叠烧之，必先渥漉精熟，然后踏粪入泥，如水地多冷，则用火粪，凡一切禽兽毛羽亲肌之物，最为肥泽积之为粪，胜于草木，然粪田之法，得其中则可，若骤用生粪，及布粪过多，粪力峻热，即烧杀物，反为害矣，人粪力壮，南方常于地头置砖槛，窖熟而后用之，其地甚美，北方效此，利可十倍。
△泥粪
法于沟港内，乘船以竹夹取青泥，锨拨岸上，凝定后，裁成块子担去，同大粪和用，比常粪得力甚多，或用小便，亦可浇灌，但生者立见损坏。
△积粪
凡埽除之土，烧燃之灰，簸扬之糠比，断藳落叶，积而焚之，沃以肥液，积久乃多，又腐草败叶，沤渍其中，以收涤器肥水与渗漉泔淀，沤久自腐烂，一岁三四次，出以粪薴，因以肥桑，愈久愈茂，而无荒废枯摧之患矣，夫扫除之秽，腐朽之物，人视之而轻忽，农得之为膏润，唯务本者知之，所谓惜粪如惜金也。
△粪宜
周礼，土人掌土化之法，凡粪种騂刚用牛，言乾燥土也，赤缇用羊，言红色土也，坟壤用麋，言柔软土也，今宜用骡马粪，渴泽用鹿，言洼湿土也，今宜用牛马粪，⒉泻用貆，言硷硝地也，今宜用骡马粪，勃壤用狐，言无块土也，今宜用豕粪，埴垆用豕，言枯涩土也，疆［BI］用蕡，言乾硬土也，蕡麻子也，今宜用犬粪豕粪，轻爂用犬，言乾亢土也，所以别粪种者，助土气以合地气也。
△粪等次
粪不一例，以人粪油饼小便为佳，鸟鸡犬豕粪次之，若牛马羊骡驴等，又其次也，柴灰草叶渣滓等类下矣。
△粪性
豆饼者，油之馀也，性滑能化乾燥，长物最易，惜价昂，不能多用，若人粪与小便，受饮食五味之质，而化浊质为粪，轻气为小便，粪含轻菉之质，小便含硝强之质，化生最速，如便池边长白块一层即也，故以水兑小便，浇物亦生。
△粪力
粪分二力，一乾一水，如柔土湿土则水不如乾，如硬土燥土则乾不如水，尤须细察土性，因地制宜，方能得粪之力。
△治粪
土以黄白黑三色为上，或置砖石池，或拥高堆，用生土则气旺，不可用旧土废土，先将土运齐，以小便及粪水浇之，浇一次，锄翻一次，惟堆土练之甚便，人小便为佳，牲畜便溺虽次，可兼用。
△粪轻重
粪不可重用，重则气猛，叶过肥者，蚕食多病，粪不可轻用，轻则气不足，叶过薄者，蚕食茧软，惟审量于轻重之间，察视土性，用得恰当，乃得大益。
△粪真假（泡去声，即沤麻之意。）
其在赀财饶裕，用净粪固佳，但力量稍薄，不能不少用，只有作乾水二粪，莫善于此，或用人粪泡水浇土，或用小便浇土，或筑池泡粪水，或用猪粪便溺泡粪水，如此尚不失其真，若用渣滓灰土等类，力小而难见功，是多买假粪，不如少买真粪有益也。
△粪早迟
土脉乾燥，只宜水粪，土脉湿润，只宜乾粪，未雨前下种时，及翻黄之候，未冻以前，开冻以后，用之最效，既雨之后，久旱之时用之，亦耗费无功。
△粪优劣（耩音讲）
北方土脉深厚，专用耕耩之法，先以粪撒掷土面，然后耩之，俟生长后上粪亦掷地面，并不用土掩覆，则粪气泄而不聚，其法未善，南方土脉浅薄，设效用此法，物必不长，专用挖窝之法，相距一尺，先挖窝，次用粪或乾，则先粪后子，或水则先子后粪，再用土掩覆，则粪气聚而不散，其法颇良，故南方种地十亩，胜于北方五十亩，上地则十亩抵北之百亩，优劣之分，于此概见矣。
○桑种类
△桑种
桑之种类不过大叶小叶而已，大叶桑条柔津多，色青靛，隐有黑纹，味浓而力少减，小叶桑条劲，液实，色青浅，微有碧纹，力厚而味较淡，以大叶饲蚕，其体肥而粉，其茧圆而阔，其丝柔而滑，其绸细而亮，以小叶饲蚕，其体昂而长，其茧尖而毛，其丝劲而紧，其绸实而坚，此大小叶种辨也，若夫原其始椹一也，子居中者叶大，子两头者叶小，土一也，畦极平者叶大，畦高低者叶 小，时一也，雨水灌足者叶大，雨水欠溉者叶小，是大小叶本一种，而别为两种也，以故儒家者流，知其理未亲其事，农家者流，习其事未穷其理，而湖桑川桑鲁桑荆桑之名遂判，湖桑工夫最细，养条渐成极品，然每年丝蚕时，有丰歉收之分，是养条虽佳，而养条却有叶浓一病，若再仿川法养树，使叶力少淡，以树桑饲小蚕老蚕，以条桑饲眠起大食蚕，则食匀茧厚，譬如人家小孙老年宜食淡，壮岁喜食浓，医家亦以食淡可少病，湖中若再加一层工夫，以树桑之味淡，调条桑之味浓，而蚕病可却，产丝亦多，此湖桑之尚宜添一层工夫也，川桑经营最力，养树期其叶美，然收茧亦有歉岁，须如湖中养条，使桑味厚，以条桑饲眠起蚕，以树桑饲小时大食拣老蚕，其丝利，必与湖等，此川桑之宜加两层工夫也，鲁桑为桑之始，即东桑，其利既减湖桑，亦减川桑，湖与川殆青出于蓝，而胜于蓝者欤，若就鲁桑而论，诚能取巳成之树桑培壅之，取已畅之条桑灌溉之，亦当不让湖桑川桑之美利，此鲁桑之宜添三层工夫也，荆桑多养成大树，间种小条，土厚力劲，叶边如齿，利益亦在各行省上，再能精密考较，则树桑愈大愈佳，条桑愈柔愈旺，此荆桑之尤宜加三层工夫也，要之，种桑全是人力，审物性，慎土宜，课天时，庶以人工济造化之穷，以桑蚕补水旱之偏，总计则桑种二，分计则桑种列为十八。
△桑分十八种湖桑　川桑　鲁桑　荆桑　以地殊者。
子桑　女桑　花桑　椹桑　栀桑　火桑　丛生桑　富阳桑　地桑　山桑　以种类名者。
移桑　接桑　　压桑　蟠桑　以人力成者。
△桑性
湖桑叶圆而大，津多而甘，其性柔，其条脆，其干不高挺，其树鲜老株，采折最便，惟移置他省，甚难培养，若培养不得其法，多未成活，此湖桑为桑之冠，而难于移种也。
川桑易种易活，可以成条，可以成树，叶之津，较湖桑略减，叶之力，较湖桑加厚，湖桑须移接乃佳，川桑则不待移接，而叶自圆大，此川桑之随地皆宜，而种植甚便也。
鲁桑为桑之始，即东桑，东桑叶大而圆，力劲而厚，成株者多，蟠根者不少，近来多养成大树，而柔嫩亚于湖桑，其移种较川桑荆桑为难，较湖桑略易也。
荆桑易种易生，气清而茂，叶之液与川桑等，叶之味与湖桑异，边痕如齿，须移种移接，肥美可胜他桑，此荆桑之力厚，而种植亦便也。
△以上桑以地殊者
子桑，老干已去，新条重生，长养最旺，截根分栽，先葚后叶，其株细嫩，直条上长者是。
女桑，其条远扬，其叶沃若，一伐一荣，无花无椹，条小枝长，即荑桑桋桑梯桑之类，最便摘也。
花桑，叶小而尖，皮厚而粗，不畏冰雪，有花而叶薄，即鸡桑类。
椹桑，其果大而长，其色黑而亮，其皮薄而青，子坚实者可以取种，入水浮者便无子，不可种，或豚鸟食葚，子从粪中生者，叶肥气旺，饲蚕甚佳，皆葚桑也。
栀桑，桑自葚者栀，一半有葚，一半无葚，叶小。
火桑，别为一种，其叶青赤，发芽独早，雨过即乾，以饲早蚕，胜于茶榆。
丛生桑，桑根旁溢，挺生小秧，雨露滋润，萌芽长养一出而数十条百条不等，分种则一条一株也。
富阳桑，种类各别，其桑独大，每树之叶约数百斤，桑最耐久，愈老愈茂。
地桑，北方多种桑以作界，俗名公道老，不偏不腐，深根蟠结，一伐一生，拔不尽根，长不成条，平原熟地皆有之。
山桑，叶尖而长，生在山上，材中弓弩及车辕，其干遒劲，与檿桑可为丝中琴瑟等。
△以上桑以种类名者
移桑，按桑树初种，其叶多薄小，其树少秀润，移栽之时，截去旁根细根，端留正根，移一次便荣，二次三次更佳。
接桑，按接博法有一定时候，取桑株有二三年者砍去，平地用好嫩桑条不过三寸长，削尖接之，月馀出土，本年即可长五六尺七八尺不等，凡桑之不成株者，均可用此法接之，叶可肥美。
压桑，按接博时候，初取桑枝大者长二三尺许压地中，上掩肥土，均二寸，三四月萌芽渐长，七八月削去柔枝，九月尽行剪去，次年春移栽成株。
蟠桑，拔去老树，全留根荄，以新枝扎糸其中旁，是以嫩枝接老干，畅茂胜于小树。
△以上桑以人力成者
○辨叶类
△桑椹
椹子或多或少，即种后叶多叶少之分，凡先叶后椹者叶必多，先椹后叶者叶必少，椹多者叶亦少，椹之有粒无粒，揉净以知之，粒之坚实与否，沈水以辨之。
△桑条
条有长短硬软丰肥瘦削之分，即取效亦别，栽桑宜短与硬，短不畏风伤，硬可耐冻旱，取以接与插皆佳，若长软丰肥之条，发叶必多，应留以饲蚕，瘦削者叶小而薄，不必用。
△桑皮
皮有青白光滑三种，发叶必大而厚，若皮皱涩，则叶小而薄。
△桑叶
叶有多少大小之分，有厚薄尖圆之别，有润泽枯涩之异，有光滑带毛之殊，美者宜用，如法存留，恶者不可用，早宜除去，以免费工耗粪。
△桑根
根性下伏，深入土内，虽挖栽亦不能全匏正根，根多则著土难活，法宜研去直根，留横根，并向南之根，根少著土紧，发芽始浇，必易成活。
△桑眼
凡桑树上新发小觜为靥，将以抽条叶者也，大如麦子，俗名桑眼，眼下骨上别生萌芽，形如米粒，俗名小心子。
△桑苞
叶与枝分界处，又皆生小苞，自苞以上叶也，自苞以下枝也，苞附于桑枝皮外，实生于桑枝皮内，而皮内之苞，所谓小心子者，又即为生苞生叶之根本。
○辨畦类
△论畦
畦有二，曰平畦，曰沟畦，（即田畦），如雨多之年，恐其积水，防生碱气，不作畦背，谓之平畦也，如雨少之年，恐其乾旱，免受风扫，因作畦背，谓之沟畦也，又南北地势不同，南方多胶土，则多用平畦以疏潮湿，北方多沙土，则多用沟畦以蓄润气。
△开畦
开平畦，无论大小，或半亩一亩均可，四围作浅埂以便浇灌，令水下透，开沟畦不拘长短，宽五六尺，如畦大则水难均，或北高南低，或西高东低，畦背高五六寸以便浇灌，令水下透，正二月地气初通，深掘细耕，令锄柔细，凡洼润之地，宜开平畦，风燥之地，宜开沟畦，又春种畦背宜高，以避风旱，夏种畦背宜浅，以避水涝也。
△治畦
先耕地为畦，务令虚，次以熟粪和土，务令肥美，用薄土覆之，熟粪即陈粪也，其气纯和，不可用生粪。
○祷雨类
△占时
地利人事，无不兼备，如是可种椹乎，曰未也，久旱时不可种，地过燥不生，久雨后不可种，地过湿不发，惟黄梅熟后，荷花生前，以新畦新椹安排停当，其歌曰，坐看西山云起时，急忙种椹勿迟迟，如种后数日遇雨，则苗必勃然而兴之矣。
△桑林祷雨
每岁五六月间，或种椹未生，或椹生未齐，天旱太甚，井涸泉枯，不敷浇灌，择丙丁前吉日，偕同事至桑林，谨备三牲醴酒香烛果品，恭设龙王神位，虔诚祷雨，行二跪六叩礼，越日叩祷一次，若不设位，望桑林祷之，行三跪九叩礼，直局连年祈祷，皆验，以民和而神降之福也。
△桑林祷雨文
某官某绅，惟神之灵，洞烛民隐降嘉福，比者，岁久不雨，维农维桑，备虔恪，祈神之所闻，古之人呼号请雨，典则斯具，群情ⅸ，以康下民，昭格感应，神之所职，谨蕲雨泽多福。
△祷雨辞（令儿童歌于祠下）
天生蒸民，有物有则，民之秉彝，好是懿德，昭格于下，保兹天子，惟天阴骘下民，风雨和，四时序。
△报赛辞（亦令儿童歌之）
神心天心应如响，甘雨洒枝长且养，神之降福德心广，报赛神灵以歆飨。
○种椹类△桑椹
椹有三种，白红黑也，白则子不实，可食不可种，红则子未老，种之不多生，黑则子巳老，种之极易发芽。
△椹味
椹有二味，一甜一淡，甜者子少，淡者子多，故种以淡为贵，若甜如蜜，不可用也。
△购
夏初，黄鸟鸣曰，黄栗留，黄栗留，问我麦黄椹熟不，正宜购新桑椹，择肥大极黑者，淘净晾乾，去皮则易生，如经日晒，生发较迟，浮之以水，挑坚壮者用之，若子粒细小，种之则多变鸡桑花桑矣。
△拌种
以油饼⒏一分，蚕沙一分，黄沙土一分，草灰一分拌匀，即择本年好椹子酌量多寡，搀入和匀，用簸箕盛之，人在畦内，退后移步，轻手细播，务求停匀，恐子密不齐也，或覆沙土，或用脚踩，覆土亦宜薄，厚则不生，令放细水遍浇一次，不可将椹粒冲归一处，无论春种夏种，均要如此。
△浇椹
水性前已详言之矣，浇灌亦要得法，亢久则断润固伤根，勤浇则过湿亦伤根，查视土气初乾，即浇一次，设浇后畦开细坼，用土覆上，以免风入伤根。
△催苗
桑苗初生时，只用便溺兑水浇之，或以火粪泡水浇之，泽下尺，生上尺，有必然者，不可用生粪，恐其肥猛受伤。
△苗繁
大约畦宽五尺，长五丈，如法经营，一畦可得椹桑三四千株，百畦则得三四十万株，千畦则得三四百万株，千畦约百亩地也，以工本计算，每一株不过费制钱一文，较之南方购桑则费重，灌溉则工多，何啻天渊之别，惟冀举行蚕桑者，尚其取法种椹焉可乎。
△起苗
椹桑，夏种秋成，百日外可长尺许，九十月木眠时，精气内聚，阳气下降，霜降后封冻前，乘地气温暖，起苗分栽，先晓谕民间，领者预报，如期领苗种植。
△数苗
排列雁行，以大锄深，挖分段雇民间妇女将桑细数，大苗一百为一束，小苗二百为一束，在闲时而工价必廉，一律收齐计数，以便临时点发。
△栽椹桑
移种桑根，生发较迟，惟椹桑成活最速，谚云，栽根不栽苗，先长根次长苗，虽北方天寒风冷，而土脉深厚肥润，人鲜觉察，惟窖栽一法，最为相宜，视苗之大小，掘土之深浅，锄去地上浮土，见黄土者佳，距一尺掘小坑，以桑根向南，用土覆埋，少露枝苗，先勿浇水，以地滚石压紧，勿令透风，次年三四月，视土气乾燥，始用浇灌，如地润则勿庸浇，则工省而成活必多，或本年不栽，寻避风之处，掘大坑窖土，用黄土堆盖，次年春暖冻开，地气上升，起出分栽，亦可如前法。
○辨栽类
△栽桑十六
春栽，夏栽，秋栽，冬栽，生栽，熟栽，塌栽，转栽，水栽，火栽，燥栽，泥栽，栽，行栽，荒栽，林栽。
△春栽
春分节前后也，春初宜天气晴明，巳午时气暖，挖深坑调泥和粪，将桑身置坑底，提数次，则桑土相著，复用熟土厚封筑实，勿浇水，早晚寒时不可栽。
△夏栽
伏雨时也，宜待晚凉或雨后，用粪而不调泥，亦不浇水，俟土气乾时再浇，浇后封熟土。
△秋栽
霖雨为上时，区深一尺，平地留树身一二指，馀者砍去，栽罢坚筑，以土封树头，不浇水，俟地冻添粪，春暖就粪作盆式，雨可聚，旱可浇。
△冬栽
十月，小阳月也，为木气生长，根脉下行，北地内润，栽好筑实，不浇无损，用粪须和土，以土覆之，方不泄气。
△生栽
地之未耕种者，草根蒿蒂果粒，俱含土内，性生易结块，透风必伤，宜曳打令柔细，择黄白色带沙之燥地，用灰粪和土，不乾勿浇，若青黑洼润等地，不可生栽。
△熟栽
地己耕种也，性熟而爽净，无论土何色，但无碱卤，均可栽。
△塌栽
地初耕也，性未熟，设有草木败叶沤渍其中，虽生气尚足，而久雨久晴，易生碱气，用便溺羊粪和土栽之，土燥者佳，若洼润地，则四面开沟，中拥土埂，以化碱气。
△转栽
年前冬腊，已耕各一次，次年春暖，再耕各一次，性极柔细，先粪后土，初则少浇，但取润气，俟发芽浇水一次，覆土一次。
△水栽
春雨前后，伏雨秋雨之中，凡河边池傍塘畔，近水湿之地，皆水栽也，南方气暖风和，可用此法，北方寒甚，雨至即盈，雨过即涸，不可用，如于水中横作小埂，蓄水得泥，可以壅树尤妙。
△火栽
伏日薰蒸如火，或砍新条挖沟斜埋，或起小桑移栽，栽罢即浇水筑覆，俟雨至即发，夏栽，则栽于雨后，火栽，则栽于雨前，又有用斧砍条，将砍处置火上微烧，冬窖春栽，与埋栽法同，均藉热气以达生气，惟南方用此法。
△燥栽
地气乾燥也，桑性喜燥不耐湿，北方土外燥内润，但不当风之处，园傍墙下宅畔，无往不宜，不浇水，不上粪，掘而栽之，只须拔草覆土，则工省而成活必多，然则北方土地，种桑更宜也。
△泥栽
谚云，坐浆法，掘地成坑，方与深各二尺，下熟粪三升，以土和匀，再下水一桶，搅成泥浆，始将桑根坐底提数次，用土培筑，取其耐乾，以免常浇，惟黄沙土宜，若胶土青黑土调泥浆，则糊桑眼难生，土暖则可，土寒则结块开坼，风入易伤。
△栽
殷实农家，以久耕熟地，反覆磨，六尺远栽一株，每地一亩，可栽一百五十馀株，成活后，锄草令土气上升，上粪即覆土，如种地用力不懈，桑成必获利十倍，一亩之利，可抵五十亩地。
△行栽
栽宜分行布列，不宜对植，如品字形最好，第一行与三行对栽，第二行与四行对栽，馀皆仿此，又于熟地内尺远一株，两行距一二丈不等，内留馀地，可种豆黍，使两不妨业，桑地宜耕，则土气达而桑叶茂盛。
△荒栽
未经垦辟之地，性不熟净，内多杂质，设有地尚肥润不便种而便桑者，先烧尽野草以绝根粒虫类，将土打细，如法栽种，傥土气未过乾，不浇水，恐草易生也。
△林栽
桑性宜阴润，先有榆柳等树，有隙地，尚可栽桑，暑则避烈日，晴则避风沙，易于生活，俟桑长如拳，斫去榆柳等树，自然桑茂获利也。
○移栽类
△移本桑
已经接过之桑，谓之接本桑，如移栽他处，须翦直根，照坐浆法栽之，每株相距六尺，栽罢再翦去枝梢，离地留尺许，或先翦后栽亦可，如法浇灌一月，即抽条长叶，只留好枝二条。
△移大桑
翦根坐浆去梢浇水，皆照移栽接本法，惟浇灌水粪，较接本稍薄耳，栽后抽条长叶，只留粗者一条，今年移栽，次年接换。
△移小桑
先将地垦，培土作埂，阔二尺五寸，翦去直根，留四寸，用指大竹管拖土作小孔，以桑秧插入，孔大则用土填满，根与土务令相著，上面枝梢亦翦去，留四寸，一尺栽一株，埂上两边，可种两行，俟抽条长叶，留粗者一条，浇水浇粪与大桑同，今年移栽，次年换接，但接后，又要移栽耳。
△移地桑
先将畦内鲁桑，连根掘出，树身留六七寸，馀皆截去，次将锅烧红，以截处倒按锅内烙过，每坑栽一株或两株，桑身之头，以平地为度，不可露出，因地桑枝条，从土内长出，桑身出土，则枝条不旺，被风摆折，桑身⒈围，须壅以熟土，下半坑，土须实筑，恐根与土不相著，上半坑，土须轻筑，恐土太紧，不易生，再于坑面堆积浮土，厚五六寸，至芽条出土，只删繁枝，不翦梢子，本年可长五尺馀，次年割条叶饲蚕。
△地桑树桑同异
移地桑，耕地掘坑，和粪下水，坐浆浇灌诸法，与树桑同，所不同者，树桑根埋土内，身出土外，地桑则根与身均埋土内，树桑坑内之土，上下均宜筑实，地桑坑内之土，下半实筑，上半轻筑，树桑坑土填平之后，于树旁加浮土，地桑坑土填平之后，于树顶加浮土，树桑应删繁枝去梢子，地桑只删繁而不去梢。
△移远桑
由远处购来小桑，用蒲席包裹，不透风日，道上不可浇水，运到之时，虽巳乾涸，宜种后如法浇灌，自然滋润，若先用水浸湿，反不能活。
△移补老桑
桑老而枯，或中空，须于前后左右补种一株，两三年后，将老与枯伐去，培养新桑，则土不旷矣，如不补种，将枝条全砍，树身留五六寸，俟月发嫩条。
○压插类
△压接本桑
设椹苗小桑，无处可觅，则有压条插枝诸法，八月间，择接本桑之嫩长者，攀至地，压以肥土，数月即生根，明春就生根处截断，移栽他处，不必再接。
△压地桑
春气初透，先将地桑之旁，直开小沟，深四寸许，次将地桑柔条折去梢头三五寸，攀条至沟横卧，用钩橛钉住，条短用二橛，条长用三橛，卧条须空悬，不令著土，离寸许，卧条生芽，分别去留，四五月晴天，已午时取泥和水，搅匀晒热，拥卧条上成垄，晚则浇水，自生根须，秋间芽皆成条，十月及次年春分前后，砍断本根，取出卧条，节节截断，移栽他处。
△盘卧枝
秋间地未冻时，先开畦掘坑，一以畦之方深各二尺馀，用熟粪一二升，和土置畦内，以土覆之，一于向阳处掘深坑，至腊月拣肥长鲁桑条，如接过之桑更好，快刀砍下，将砍处用火微烧，每四五十条与旱草为一束，卧于向阳坑内，覆以厚土，春分后，先匏畦，次取桑条，将条盘曲，以草索系定，卧栽畦内，以薄土覆之，约三四指，将土筑实，常浇水，如留作树桑，俟芽条长高，砍去旁枝，三四年可成树，如留作地桑，俟芽条微高，再添粪土，条长数尺，即成地桑，可饲蚕。
△插斜枝
春分后，择大叶鲁桑条，视眼头萌动砍下，约长一尺，将两头砍处，用火微烧，每坑内斜插二三枝，待芽茁出，再封虚土三五寸，如一伏日浇不断润，无有不活，每根留一条，秋后可长数尺，次年可饲蚕。
△插法不同
前法是腊月砍条埋坑内，春分后取栽，此法是春分后砍桑条，当时插，前法是卧栽，此法是斜插，前法是卧栽后覆土筑实，后法是斜插后不覆土，俟芽出，再壅虚土。
○接博类
△接时
桑不接，则叶不美，无论荆桑鲁桑小叶大叶老桑均宜接，法以春分前后，桑叶回青时为佳，必须天气晴暖，得阳和之气，接时必待月暗，自下弦至上弦时，每月二十三日后至初八日前也，晦日尤妙，如上弦至下弦时，并望日皆忌，因地气随月而盛，当月明时，生机全在枝叶，移则伤性，接则伤气也。
△精器具
锯齿宜细，粗则伤皮肉，刀斧宜利，钝则损津液。△截砧盘
接时，将本树锯为两截，上截为枝梢，下截为砧盘，如砧盘大，宜高截，低则地气太壮，如砧盘小，宜低截，高则地气难应。
△选接头
将鲁桑枝条截下数寸，接于砧盘上为接头，以当年嫩条为佳，又桑条上半空，下半实，择实者用之，翦下接头，即置筐内，覆以湿布，勿令见风日。
△辨骨肉
砧盘及接头，中心坚硬者为骨，骨外皮肉，青耎者为肌肉。
△判上下
以接头插入砧盘，上下须仍其旧，不可颠倒。
△谨嵌贴
以接头插入砧盘为嵌，紧搭砧盘为贴，嵌贴不谨，难以生活。
△慎包裹
接头与砧盘连界处，包裹不固，则风寒易入受伤，接头上须以泥丸封口。
△通生气
接头包裹之外，仍以土壅四围，惟接头上须露出一二眼。△酌去留
接活之后，接头与砧盘，各发新芽，须将砧盘上之芽拔去，只留接头上之芽。
△戒摇动
接后须护以荆棘，方免人畜触动，接头生枝高尺许，用坚实柱子植其旁，以绳系枝于柱上，可免风雨摇动。
△插接
本年所种大小桑秧，次年清明前将本枝翦去，大桑秧离地留二寸作砧盘，小桑秧离地留一寸作砧盘，用刀将砧盘之皮剖开少许，取鲁桑向南之嫩条，粗如筷子，翦二三寸长，插入砧盘皮内，以稻草一茎扎糸之，仍用泥壅四围，再作小泥丸套盖枝尖，惟所翦砧盘，及另取接头嫩条，均要斜翦，其嵌入砧盘时，将接头翦斜处向外乃活，因桑之膏液，皆从皮上流通，必令接头与本桑之皮，彼此相向，乃得浃洽。
△皮接
如接小桑树，不必截断树身，清明前将本树离地数寸，割开树皮，斜如人字，刀口长一寸半，如树大则割皮离地稍远，择向阳好条，斜翦二三寸为接头，以接头下截翦斜向外插入本树，皮内用桑皮紧缠，以润土封之，勿令泄气，清明后即活，次年接头滋长，始用刀从本树之背，将上段截去，勿伤接头，或于次年立夏后，将接头以上本树，用刀横划，则上段自枯，令生发之气，归于接头，俟后年正月，再将上段截去，凡小桑粗如酒杯接用此法，大桑粗壮者接亦同，倘接而不活，枝干具在，生气无亏，次年仍可再接。
△靥接
凡接小桑树，俟接本桑枝上发出桑眼，择本年新枝条，用快小刀将桑眼⒈围割断约半寸，连皮肉带眼及小心子，即眼下骨上之芽心，一并揭下，以指甲尖剗起小心子，带于皮肉之上，噙于口内，次将应接桑树，截横枝为砧盘，再取出口内桑眼，印湿痕于砧盘上，用快刀照湿痕四围刻断皮肉，揭去不用，将接头上眼皮贴于砧盘骨上，以眼向上，不可颠倒，上下两头，以桑皮缠绕，须紧合宜，太则接头本枝两不相著，太紧则皮勒受伤，津液不通，用牛粪泥封固，将砧盘上桑眼一概搯去，如此则全树津液，尽归接头上矣。
△叶接
桑叶与枝分界处生小苞，自苞以上为叶，苞以下为枝，苞附于桑枝皮外，实生于桑枝皮内，生苞处有小心子，大如米粒，为生苞根本，即生叶根本，小满后桑叶肥厚，遇天气晴明，将从前接过桑树翦下一条，以快利小刀，将条上有苞处，四面青皮一并划开，长七八分，宽二分，连苞带皮以手揭下，视皮内小心子无伤损，可作接头，再于现在应接处，直劈一缝，即分开将苞下青皮插入缝内，苞留缝外，以桑皮缠绕，便可发生，每一树可接五六枝，与靥接略同，但靥接用桑眼作接头，此用桑叶作接头也。
△身接
凡桑不接不翦，任其生长者毛桑也，择桑之粗如蔗如盏者，横斜锯断，砧盘离地约高三尺，剖开砧盘之皮，取鲁桑嫩枝三四段，如法插入，封以泥丸，俟接头上抽条长叶，便成佳桑。
△劈接
以小锯截树身作砧盘，用利刀削平砧盘之顶，再以刀口按定砧盘中心，执斧背击一下，砧盘自劈两半，拔出刀，以木钉插入，令缝分开，将接头下截两面，各削一刀，插入劈缝之内，须长短相合，拔去木钉，是否紧密，否则拔出再削，以紧密为度，用桑皮或檾蔴缠绕，露接头上，稍以湿土封固即活，接小桑亦可用此法，如树身稍大，用刀横直各劈一下，如十字，可接四枝。
△根接
凡枝干粗壮为大桑，树大条短叶薄，不能滋长为废桑，皆未曾接过，法先削竹签一枝，粗细比接头一半，一边削平，一边削圆，仍将竹签下头左右，各削一刀，尖如马耳，次将桑树靠地锯断为砧盘，以竹签插于盘上骨肉之间，或钉下亦可，约深一寸半，签平面附骨插下，圆背附肉插下，接头长五寸许，用薄刀于接头下截一寸半，照竹签样削平一面，馀不必削，次于下头削马耳形，拔出竹签，将接头插入砧盘孔内，接头与砧盘，须以骨对骨，以肌肉对肌肉，务令紧密，连界处，用新牛粪和土，四围包裹，以湿土封堆，须露桑眼一二个以泄其气，当年可长八九尺。
△根接二
先不用竹签钉入砧盘，用快刀将砧盘旁边开小孔。剔出孔内肌肉。深一寸半，下尖上阔，大一指，接头下截，左右各削一刀，亦下尖上阔，以接头嵌入孔内，务令紧密。砧盘两旁，可开两孔，嵌两枝，此根接又一法也。
△身接二
锯断砧盘，不必靠地，将老树身干截去一半为砧盘亦可。但砧盘之顶离地太高，不能附地壅土，须将连界处用纸封固。纸外包以破席，形如仰盆，内盛润土培养，乾则浇水，芽条虽出，勿去包土，俟秋天长定后再去。此身接又一法也。
○浇灌类
△桑苗
种椹之后，苗初生至数寸，用粪一分水九分，和匀浇之，水气所到，则粪力亦到，或用便溺和水浇之极佳，若徒用粪而不和水，不惟无益，反烧损苗根。
△小桑
条叶未壮，其根尚浅，护根之土，须带润泽，视土气乾，即浇水，若过乾或过湿，均受伤。
△大桑
桑阴茂密，其根已深，土乾无妨，随时可浇粪，勿勤浇水。
△先积粪
桑性喜肥，肥则叶厚而光润，故早日积粪为要，人粪力大，宜陈不宜新，新则力猛，恐伤桑树。
△粪和水
用粪宜稀不宜稠，稀则气易到，稠则气难周，以水和粪，则粪与水相融洽，用极得力，无论人粪牲畜粪皆宜和水。
△压枝
以水浇本根，并浇所压之枝，不用粪。
△插条
宜常浇水，伏天尤为紧要，不用粪。
△大小桑
移栽之后，已经成活，以粪一分水九分，和匀浇之，平时则用二粪八水。
△接本桑
移栽之后，以粪二分水八分和匀浇之，俟眼头胖时，用三粪七水浇两次，次年浇粪水五分。
△大桑
树茂成阴，冬月正月浇人粪各一次，清明时又浇人粪一次，四月翦桑毕，再浇人粪，不可迟延，蚕大眠时，桑脂正旺，开翦后脂必流出，将土锄，浇以水粪，则桑根气畅，自能摄脂，使不上溢，浇粪时，将树脚之上，四面掘开，以粪水灌其根，用土覆盖，愈肥愈妙，或树旁掘小坑，以粪水灌坑内，覆土，使肥气下行亦可，如用骡马粪，须置坑内加水作烂，每亩用粪四十石，以水和薄，便有八十石。
△地园大小桑
凡地园等处，栽桑尚有馀地，可以兼种菜蔬豆绵等项，但未免分地之肥，浇桑之粪，可以从厚。△粪忌
小蚕食叶时，不可浇粪，恐蚕食其叶，当眠不眠，或食肥叶受伤。
○培壅类
△积物
农谚云，家不兴，少心齐，桑不兴，少河泥，故培桑以河泥为要，无之，则湖泥溏泥沟泥及灰土渣滓等物均宜，或壅以蚕矢豆饼绵饼骡马粪尤佳。
△择时
壅桑须在立春以前，未春先下壅，则肥气下降，俟桑根一行，便沾肥气。
△壅法
以泥晒乾，敲细如粉饼，粪上须盖泥，以防恶物糟踏，伤及桑根，树旁壅土，须中高旁低，低处四围又微高，如池形，以便浇水。△效验
雨淋上剥，桑根往往露出土外，纵浇粪亦不全盛，壅以泥物，藉此培补，免至老根呈露，桑性喜燥，壅以肥物，则上，雨过便乾，桑性喜肥，壅以豆饼等物，则肥浸气润，桑眼自然饱绽，则发叶茂盛而肥壮。
○耘锄类△去草
桑下有草，分肥而气弱，芜秽积则生虫，宜常锄掘，务使寸草不生，桑自荣茂，或有虫，亦易捕治。
△瓦石
桑下有妨碍等类如碎石片瓦砖灰，均损桑根，生机不畅，须用铁钯锄去，则根肥而条达。
△割草
苗生寸许，草生尤甚，即亟去之，不曰拔曰薅而曰割，以手全扯拔也，以锄钩搒薅也，二者均伤苗根，非割之不为功，又非用镰割也，惟小刀得法，乃能绝其根本，勿使能植，则良苗滋长矣。
△割法
桑苗齐生，不可伤损，如长工力夫粗人均非能细割也，惟佣民间妇女，静而能守者，分畦割之，或一人一畦，或二三人一畦，不可拥挤一处，以防闲谈误割之弊，直局有包畦包亩之法，视畦大小，议工价多寡，约百亩之地，割一次，需价银十两之谱，其歌曰，轻小利刀纤纤手，斩草绝根勿再有，以割胜榜通地气，用粪用浇不可苟。
○修翦类
△时令
腊月桑枝津液未行，正月桑枝萌芽未出，宜及时修翦，四月饲头蚕，叶不翦枝，五六月饲二蚕，将应去之条，连枝叶并翦，须留一尺或二尺，择粗壮者一二枝全留之，如不养二蚕，则头蚕叶时，并翦繁枝，今年修翦不过时，则条长肥美，次年桑叶必早发。
△删繁
枝条少，则叶肥，其应删有八，必不可留，曰枯条，曰细小不堪之条，曰沥水条，向下垂也，曰刺身条，向里生也，去一留一，曰骈指条，枝并生而留旺也，留少去多，曰冗脞条，稠杂丛生也，不可留而留，日远扬，日脚科，远出细长也，根下细条也，如欲为压桑之用，则暂留，否则砍去。
△去梢
树不可太高，高则碍，须去梢留杈，大约小桑身留一尺，枝四层，每层各留一尺，共计五层，高五尺，每树共留十六枝，又大桑身留三尺，树枝两层，每层各留一尺，共计三层，高五尺，每树共留二十五枝，以后每年翦条，均比齐老瘢，照旧样翦之，凡五层及三层，每年照数翦留，不令再长，凡十六枝及二十五枝，每年照数留存，不必多留，如此，则树头皆成拳形，条柔枝嫩，叶阔如掌，且树身大而不高，尤便摘。
△接本桑（去梢留杈）
本年移栽之接本桑，五年内分为五层，头年离地一尺，翦去梢子，以后每年均以次序，翦法不可错乱。
△第一层
翦梢之后，即抽出新条，俟叶大如钱，留好条两枝，其馀旁出枝条，概行删去，所留枝暂不翦梢，此一层修翦也。
△第二层
第二年春天，又长新条，除所留两枝外，馀皆删去，俟本年冬蜡月，再将所留两条翦去梢子，其形如杈，每杈各留一尺，此二层修翦也。
△第三层
第三年春天，又长新条，立夏后，将第二年所留两枝上，各留两枝，共四枝，馀皆删去，所留四枝，暂不翦梢，俟本年冬腊月，及次年清明前，再将此四枝各留一尺，翦去梢子，此三层修翦也。
△第四层
第四年春天，又长新条，立夏后，将第三年所留四枝上，各留两枝，共八枝，馀皆删去，所留八枝，暂不翦梢，俟本年冬腊月，及次年清明前，再将此八枝各留一尺，翦去梢子，此四层修翦也。
△第五层
第五年春天，又长新条，立夏后，将第四年所留八枝上，各留两枝，共十六枝，馀皆删去，并将十六枝各留一尺，翦去梢子，此五层修翦也，以后不再留杈，每年立夏后，将十六枝上嫩条枝叶，一并翦下，摘叶饲蚕。
△压桑插桑（去梢留杈）
压枝插条，应用接本桑上之枝与条，以后不必再接，今年压，次年移，即以移之年为第一年，今年插，次年不再移，即以插之年为第一年，凡五年内去梢留杈，均与接本桑同。
△接换桑秧（去梢留杈）
大小桑秧，移栽翦梢，俟抽条长叶，留粗枝一条，今年移栽，次年接换，须将本桑斜翦，离地留一二寸，接后，芽条出自本桑者，必须摘去，出自接头者，俟高一二尺，留好条一枝，馀皆删去，冬腊月将所留之条翦去梢子，离地高尺许，为第一层。
△分层
第二层留两杈，第三层留四杈，第四层留八杈，第五层留十六杈，均照接本桑法。
△分年
接本桑，以移栽之年为第一年，每年留一层，留五层为五年，大小桑秧，今年移栽，次年接换，以换年为第一年，留五层亦五年，若以移年为第一年，留五层便是六年，其初，移栽太密，今年移，次年换，三年须再移，以移年为第一年，留五层亦是五年，若以初栽年为第一年，留五层便是第七年。
△大桑（去梢留杈）
凡修大桑树，只分三层，将五大枝上，各留五小枝，共二十五枝，馀概翦去。
△第一层
原有大桑树，冬腊月将树身锯断，离地留三尺，此一层修翦也。
△第二层
第二年春天，新条抽出，至四月翦桑饲蚕时，择肥壮者留五枝，其馀旁枝概删去摘叶，所留五枝，暂不翦梢，俟本年冬腊月，及次年清明前，再将此五枝各留一尺，翦去梢子，此二层修翦也。
△第三层
第三年春天，又复抽条，至四月翦桑饲蚕时，将所留五枝上，又各留五枝，共二十五枝，其馀旁枝概删去摘叶，所留二十五枝，暂不翦梢，俟本年冬腊月，及次年清明前，再将此二十五枝各留一尺，翦去梢子，此三层修翦也，以后再不留杈，每年将立夏后二十五枝上所生嫩条，连枝带叶，一并翦下，摘叶饲蚕。
△补空缺
翦修合式，则桑之四面，圆如雨盖，傥缺而不圆，须于缺处多留数枝。
△砍全树
桑栽三年以上，有芽叶不旺者，或树老中空者，谷雨时以硬木贴树身，将枝条全行砍去，树身距地留一三寸或五六寸，立夏后不宜此法，砍后以土封瘢，并以肥土壅树四围，旱则浇之，自然复茂。
△翦地桑
地桑与树桑不同，树桑去梢留杈，修翦齐杈上老瘢，地桑不去梢，修翦必须靠土，移栽后俟桑芽出土四五枝，每一颗留一二条，馀皆靠土翦去，次年靠土割条摘叶，割后每一根盘，又出数芽，留四五条，馀皆靠土翦去，以后根渐旺，条渐多。
又地桑压枝者，俟卧条生芽，状如耙齿时，约五寸留一芽，馀皆剥去。
又地桑五年后，根相交，则不旺，春时将相交之根砍断掘去，添粪土浇水，及得甘雨，复见畅旺。
○护桑类
△去水
水渍伤根，万无活理，须培土作埂，栽桑于埂上，四面开沟，以消渍水，前水栽条，言留水得泥之埂，此言作埂栽桑，以避以泄。
△挑桑眼
桑眼将萌时，大雨后，须逐株查看，如被泥水糊眼，即速挑开，否则坏矣，雨一番必查一番。
△防冻
桑芽已萌，最畏霜冻，倘春天陡寒，北风大作，皆伤桑枝，先于树北筑土墙，或编苇篱，以避寒气。
△去苔
桑皮生黑苔成块，用刮桑钯刮去，勿使蔓延，若不刮去，叶即枯稿矣。
○治虫类
△皮内虫
虫生于桑树皮内，名天水牛，又名桑牛，俗名牵牛，小满后下卵，必啮破树皮，藏卵于皮内，芒种后变虫，形如蛆，吮树脂膏，近夏至，渐钻穴而入，秋冬间大如蛴螬，身长足短，名蝤蛴，一名蝎，又名蠹，食树心，穿木如锥，次年三四月成蛹，变为天水牛，两角如八字形，似牛角，或有一角，色黑，背有白点，缘木上下，口有双钳，其利如翦，新发之条，啮之即折。
△治虫一
树木身及大枝上，流黄水处，剔破其皮，中有卵如米粒，取而碎之，如子已成虫，须寻虫穴，穴外必有蛀屑，用铁丝刺穴，或用铁丝作小钩，将虫钩出，如深入难治，则用药治之。
△治虫二
一用百部草，以水浸烂，勿泄气，将汁灌入，虫必死，一用熟桐油灌入穴内，一用爆竹药线，插穴内燃之，此虫自初一日至十五日，其头向上，宜十五前清晨时治之，天未明时，虫出穴饮露易治，或归穴未深亦可治。
△治虫三
虫已变天水牛，则缘树而飞，但飞腾不远，急宜捕治。
△皮外虫
曰蠦蛛，曰步屈，曰麻虫，曰桑狗，曰白蚕，皆食叶者也，叶虽肥大，一经虫食，叶如蔴布，次年叶不茂。
△治法
一用木棍横扫桑叶，虫自跌落，下铺席簟，将虫捕打，一用烟叶梗熬汁和水，一用百部巴豆浸汁，以椶帚醮汁洒于叶上，令虫食叶而死，皆宜早治，勿留次年为害。
△桑蟥
生子在桑身上，或桑拳及桑子内，子浮皮内微高起成堆，色与桑皮稍别，用刮桑刀刮下，每年刮蟥三次，冬春看头蟥，清明节前看二蟥，翦桑毕看三蟥，务必刮尽，如蟥已成，六月捉头蟥，七月捉二蟥，头蟥宜细看，如头蟥留一，则二蟥便成百也。
△桑虱
初生如白屑，渐成细粒，如萝卜子半大，吸桑皮之浆，皮渐槁，叶渐枯，用刮桑钯刮之，治之不早，树已受伤，如见白点时，用巴豆研细和豆油，以椶帚醮油扫之，亦可治。
△啮桑虫
虫生桑树皮外，入居皮内，名啮桑，又名啮发，似天水牛，浅黄色，角差短，身有白点，喜缘桑上，啮桑树，作孔而入，当以治蝤蛴之法治之。
△蜣良
虫生桑树上，昼伏夜动，性与他虫迥别，名蜣良虫，昼潜树上，夜出食叶。
△时虫
虫不生于桑树而食桑叶，名时虫，夏初遇西南风，酉戌时从土中飞出食叶，至卯时复入土，蜣良昼氵朁树上，昼尚可捉，时虫昼藏土中，难于寻觅，法用夜间燃火，虫见火光，纷纷投入火内，但火宜远烧于下风，恐叶忌烟薰。
○兼种类
△种益
桑间有馀地，不可荒弃，宜种黍，因桑发黍，黍亦发桑也，宜种绿豆黑豆，二豆能肥美也，宜种蔓菁芝蔴绵花，及一切菜蔬，蔓菁诸物，皆柔润也，桑下之土，随时掘，自然茂盛。
△种忌
桑间不宜种瓜，及一切藤蔓之物，恐桑被纠缠，叶不畅茂，易于生虫，不宜种大麦，桑内有麦，蚕食必坏，不宜种粟谷，将地脉亢乾，秋则桑先黄，次年叶薄，十减一二，不宜种薥薯，梢叶相等，丛杂不茂，不宜种杨柳，恐易于生虫。

[book_title]卷三·蚕政
○叙
古歌辞，蚕桑苦，女功难，得新捐故后必寒。言故衣虽敝，而女功之重不忍弃也。又以见蚕桑之岁事日新又新。不能已也。是以王符言一妇不织天下受其寒。言人之寒有受之者，益懔然于功之不可阙。而努力以赴之。所以养老而宜其家室也。独以其功之难苦，而怠惰相安忍焉已。乌乎！可古之圣帝贤妃，务之以劝孝明仁，岂得已哉！今世去三代数千年矣，奋发者富其家，宜其乡，官乐而国以为利，昭昭然。而或者犹以为难为苦不之悟，亦可慨已！顾其致力也勤，其用心也专。亦岂不谓之苦。有谓之难也者，卫道杰攟摭古法。旁搜群议，分条析理，以诏来者而祛其所惑，其用心之厚，析义之精，使人得以去迷罔而就事功，振数千载欲绝之端绪，皎如白日，造福祉于无穷，倾服震励，庆古义之载昌。世有同心人举而措之，以翊邦社增禄祚，固将家置一编，以维世局。不以为难，不以为苦，而永远奉行。以慰宵旰之忧勤也已。
光绪二十五年十一有经筵讲官国史馆副总裁管理户部三库事务工部尚书臣徐树铭谨叙。
○蚕始类
△原始
古西陵氏之女嫘祖，为黄帝元妃，始教民养蚕治丝茧，以供衣服，而天下无皴瘃之患，后世祀为先蚕。
△敬蚕神考
蚕室全备，安设先蚕位，不忘本也，历代所祀不同，如汉祀宛窳妇人寓氏公主，蜀有蚕女马头娘，又有三娘为蚕神者，又南方祀蚕花五圣者，后世之溢典也，夫农桑固天畀以养民，重宝必有所司之神以主之，故农祭先农，蚕祭先蚕，神农始教稼穑，是为先农，黄帝元妃西陵氏始为室养蚕，是为先蚕，事蚕者先书先蚕神位，画像亦可，安蚕室高洁之处，稽古制，祭先蚕坛壝牲币如中祀礼，此后妃祭先蚕礼也，蚕书云，卧蚕之日，割鸡设醴以祷先蚕，此庶人祭先蚕礼也，自天子后妃至于庶人之妇，礼虽不同，敬奉之心则一，凡养蚕家，下蚁之日，蚕多力厚者，设三牲酒醴，蚕少力微者，割鸡设醴，点烛焚香，将筐置先蚕几案，蚕母率阖家奠醴拜祷。
△祈蚕文
祝曰，惟蚕之原，伊驷有星，蚕事之兴，圣母肇成，气锺孕育，惟神适从，保之佑之，有箔皆盈，尚冀终惠，用彰厥灵，簇老献瑞，茧盆效功，敬获吉卜，克契心盟，神其来享，爰祀惟诚。
△读蚕歌
歌曰，先蚕赫赫有神灵，助我三春蚕事成，万箔千槌都顺遂，丝多茧好庆丰盈。
△举蚕母
蚕母者主蚕室率饲蚕也，每室必立一人，以腹节饥饱，以身测寒热，爱护珍惜如慈母育婴，故有母称，男妇皆可为之，男忌臭秽，女忌产妇，若俗云，某妇命里不宜蚕，某相属不宜蚕，乃阴阳师巫及乡愚妄言，必不可信，又有改门换户，谄祷神祇，虚费财用，其实无益。
△业蚕铭
铭曰，世业农桑，既兴我室，比临蚕月，复事涂饰，桃茢祓除，神主斯立，曲植既具，籧筐乃集，连蚁方生，若不厌密，妇以母言，育有慈德，爰求柔桑，入此饲食，寒燠身先，是为体测，上无疏薄，下无湿浥，帘箔垂门，龛火在壁，夜窗或遮，风窦时窒，颇忌北风，宜障西日，他工莫兴，外人莫入，庇护攸安，渐至捉绩，祈祀以时，愿获终吉，神实相之，簇如雪积，分茧称丝，来告功毕。
△贵辨名
蚕生卵曰子，子初生曰蚁，亦曰乌，曰蚕花，曰蜗儿子，先出者曰少，亦曰报头蚁，渐大曰蚕，亦曰蟓，曰丝虫，蚕老吐丝曰茧，亦曰瓮，曰蚕衣。
△贵辨化
蚕作茧成，化而为蛹，亦曰螝，曰茧虫，曰蚕女，蛹化为蛾，亦曰罗，蛾穿茧而成，又复生卵，蚕屎曰沙，蚕皮曰壳，亦曰衣，曰蜕，茧外浮丝曰茧糸荒，亦曰窠，曰外衣。
△贵辨眠
蚕卧曰眠，亦曰俯，眠后脱壳曰起，初眠曰头眠，二眠曰停眠，三眠曰出火，四眠曰大眠，将眠曰红赖思，亦曰青赖思，他蚕尽眠，此蚕犹食叶曰食娘，眠者曰眠娘，起者曰起娘，将老而口中吐丝缭绕为茧曰缭娘，老者色微红，丝喉渐亮曰老娘，曰红蚕。
△贵辨子
初习养蚕，必先觅子，有产江浙者，种虽佳，移置他省，寒暖气候不同，种因之而变，产四川者，移之直省，无地不宜，若以川桑饲川蚕，立见成效，然种类不同，未可一例视也。
△贵察形
蚕之为状，无牝无牡，或白或乌，或遍体斑烂，长约二寸，粗如小指，头高而皮皱，喙呥呥似马，食叶如马食料，身亻蠡亻蠡似蠋，赤体也，腹方背圆，头尾之外，中凡七节，每节各有青纹为界，第二节内有黑瘢二，形曲如月，老则黑瘢渐隐，第五节亦如之，腹之两旁，每节各有黑点一，共十四点，左右各七，临老时黑点如故，腹下八足，左右各四，在三四五六节之内，项下六足，左右各三，蚕之吐丝结茧，全恃此六足践踏而成，尾上有肉笋，笋尖向后，尾颠有小缺。
△贵观变
蚕化为蛹，形略似蚕，但身短无足，蛹化为蛾，形似蝶而小，其色粉白，眉旁张如两角，句曲如画，头小尾秃，其身长腹细者雄也，身圆腹大者雌也，雌大而雄小，头尾而外，中分六节，项下有六足，左右各三，肩上左右各二翼，一内一外，内翼高于外翼，四翼皆有纹理，形如蒲叶，分雌分雄，先孕后交，不交亦产子，但所产之子，自蚁至老，虽具蚕形，郤无眉目，不能成茧。
△贵审色
蚕子初下色黄，次转青，过六七日又转黑，将出变绿，又变灰色，不日即出，初出色黑，三日后渐变白，又变青，复变白，又变黄，是为头眠，将眠色白，眠定色黄，头眠起后微黄，又由黄而白，由白而青，复由青而白，由白而黄，是为二眠，至三眠，大眠亦如之，将老微黄，已老微红而亮。
△分⒉种
浴子盐卤，茧小而丝重，胜于淡种，然上簇时见亮则游，稽延时日，逊于淡种。
△分淡种
浴子以石灰水，不用盐，茧大而丝轻，虽见亮而不甚游。
△分三眠
种有⒉有淡，下连后七日初眠，又七日二眠，又七日三眠，又五六日或七八日而老。
△分四眠
种亦有⒉淡，下连后七日初眠，又四五日二眠，又四五日三眠，又四五日大眠，又四五日而老，比三眠蚕多一眠，然自下连至老，总计时日，与三眠蚕相等。
△分白丝种
此种极佳，丝光亮，染色鲜明，花样精彩，其价值亦高。
△分黄丝种
种不如白，价值稍低，惟染朱红元青天青三色最佳，若染别色，逊于白丝。
△分柘蚕种
生于柘树之上，不费人力，一云即棘茧。
△分蚖蚕种
食萧叶作茧者，此丝可纺棉作粗绸。
△分雠由蚕种
食樗叶作茧者，名雠由蚕，皆山蚕也。
△分槲蚕种
食槲叶者，一岁再生树上，纺而织茧绸者，种皆山蚕类，但用水以去沙泥，作响以防乌雀，而茧自可成。
○蚕性类△蚕质
蚕纯阳之物，以气化也，食而不饮，屎而不尿，自初生至老均不尿，惟上簇作茧时，先撒尿耳，聚而不散，守而不走，未老之先，有游走者病蚕也，既老之后，有游走者，欲作茧也。
△忌秽气
蚕喜洁而恶秽，闻臭气则结缩，即青白好蚕，顷刻变成黄色，不复食叶，三日后耎死，故养蚕人身手皆宜洁净，蚕房内不可放便桶溺壶，及一切不洁之物。
△忌喧哗
蚕喜静而恶喧，蚕房内忌哭泣叫唤怒骂，并忌敲门窗棹几，动蚕架蚕盘，院内忌喂养鸡犬鹅鸭。
△忌湿下蚕喜燥而恶湿，伤湿则生白醭贴沙之病，醭酒上白也。
△忌香腥
蚕属气化，香能散气，闻香则焦黄而坏，凡麝檀等香及辛香之物，皆不可近，又忌油腥气，蚕屋不可煎炒，凡灯油蜡油菜油麻油桐油均不可沾著蚕身，又桑叶沾油，蚕食必毙。
△忌酸辣苦辛
蚕忌酒醋葱韭蒜薤椒苦蕒等气，凡饮酒及荤腥者，不可切叶，不可喂蚕，体蚕，以臭气自口而出，手有苦蕒气，沾蚕则青烂而坏。
△忌硝臭烟薰
蚕忌硫磺煤炭气，又忌烧皮毛骨头油漆烟薰灰尘，蚕受各物气薰及吸烟气，口流黄水，立可见畺，又桑叶沾尘，食之亦坏。
△忌蝇鼠
蚕忌蝇鼠，蝇集蚕身则生蛆，鼠喜食蚕则蚕坏，宜养猫。
△忌凶秽
蚕忌秽语狎亵，及生人与凶服人，如不禁止，蚕即变坏，或沿箔游走，或不食叶，凶服人入，蚕多暴坏。
△分阴阳气
蚕喜阳气而恶阴气，傥为阴气浸濡，必多白畺，晴暖时，须开窗以通阳气。
△判南北风
蚕喜通风，而恶迎风，不通风则湿不除，天时晴明时，遇南风须卷北窗，遇北风须卷南窗，若遇风开窗则伤风，必节长口禁，又蚕屋仓卒开门入，暗射蚕身，俗云中贼风，蚕必红畺。
△寒热异候
子在连，喜极寒，蚁初生，喜极暖，眠时喜温，头眠二眠三眠起后喜暖，大眠以前，若受寒冷，老时必为畺蚕，即不作茧，大眠起后喜凉，三眠蚕只有三眠，无大眠，以第三次眠即大眠也，临老喜渐暖，上簇喜极暖。
△冷暖得宜
养蚕者，须知冷暖得宜，不可伤冷，伤冷则亮头，不可伤热，伤热则肿脚，不可伤火，伤火则焦尾，又正当寒时，不可令其骤热，正当热时，不可令其骤凉，骤热骤凉，均易生病。
△明暗得法
蚕初生时喜暗，大时喜明，方眠喜暗，眠起喜明，初上簇喜暗，成窠后喜明。
○蚕室类
△宜向南
屋以坐北向南为上，坐南向北，坐西向东次之，不可坐东向西，以西风非长养之气，且当西晒，如有西窗，宜窗外搭棚遮之。
△宜高广
蚕屋不可太低，低则不免蒸，亦不可太窄，窄则难容盘架，此为养蚕多者而言，少则随便。△宜疏爽
蚕屋前勿留大树，恐遮蔽阳光，屋后屋左右勿接偏厦，南厦隔阳气，北厦隔阴气，附地宜开风兜，以除湿气，兜如猫洞，窗户宜用卷纸，便启闭也。
△宜明亮
屋之前后均宜开窗，窗台离地二尺五寸，不必太高，高则屋内黑暗，难辨眠起，屋顶宜开亮窗，每间开二三处，助光明也。
△宜乾燥
蚕屋内有地板甚佳，无则地下用芦席及草荐铺垫，四壁亦用草荐围衬，可隔潮湿，屋旧则预先泥补薰乾，蚕生前几日，以牛粪煨火薰之，薰时须闭门窗，勿令暖气外出，蚕生前一日，稍开门出烟，烟尽仍闭，如屋有潮湿，蚕多生白醭贴沙之病，如偶积尘埃，须预先打埽，收拾乾净。
○蚕具类
△藳荐
南方蚕初生之时，天气尚寒，预织槁荐挂门窗，遮蔽风寒，蒲草稻草为上，麦秆谷草次之，如编苇箔法，北方有布门帘风门更佳，只可用荐遮窗户。
△箔曲
曲箔承蚕具也，礼记具曲植，曲即箔也，颜师古注云，苇箔为曲，北方养蚕者，多于宅院后或园圃多种苇，以为箔材，秋后芟取，或细竹，冬时及正二月皆可织，其制，阔五尺，长一丈，以二椽栈之，悬于槌上，至蚕分抬去蓐时，易于卷舒，以广蚕事。
△蚕筐
筐者，古盛币帛竹器也，今用育蚕，名亦同，盖形制相类，圆而稍长，浅而有缘，适可居蚕，阔三尺，长五尺，南筐皆纵八尺，阔六尺，以竹编之，或用鸡柳木作方筐，经久则底捩不平，又用木作筐架，以苇席作底，周围用竹篾子压住苇席四边，锭在筐架上，底用顺木三条，自然挻硬坚久，亦且轻便，蚁蚕及劈分时用之，搁架上，易于抬饲。
△蚕盘
蚕盘，盛蚕器也，移蚕上簇，皆可用之，或以竹编，或用木框，以疏簟为底，长七尺，广五尺，出入抬用良便。△蚕槌
礼，季春之月，具曲植，植即槌也，务本新书曰，谷雨日监槌，立木四茎，各过梁柱之高，其槌随屋，每间竖之，立木外旁，刻如锯齿，每茎各刻齿十一层，每层去一尺，每齿上挂桑皮绳环一个，环内横贯长椽，稍缒锯齿之下，椽上平铺苇箔，凡槌十悬，中空九寸，以居抬饲之蚕，移之上下皆可，农桑直说每槌上中下间三箔，上承尘埃，下隔湿润，中备分抬，至蚕老，九箔皆满，独留一箔，以备抬蚕，抬毕，二人喂之，喂毕，二人将椽箔掌起，转移顶头齿环内，下箔层自高明仍复喂之，喂毕仍掌起，移上二层，如此层层抬喂上移，至就地仍留空箔在下，不可移动，俟再喂之时，又层层下移，复空上箔，如此周而复始，喂之甚便。
△蚕架
架以承筐承盘，昔用四柱架，今用三柱架，尤省工料，大小架皆三角式，大架用植柱三根，前二后一，高八尺，每柱各开八孔，每孔相去各八寸，中设横档八层，每层用前档木一根，长六尺，两头逗左右柱上，档木之中，平逗短笋，长四寸，后档木一根，长三尺，一头嵌后柱孔内，一头裁笋口衔于前档木之中间短笋上，笋上穿孔，用竹钉绾住，以便转移摺叠，小蚕宜用小架，北方有秫稭，最好作架，以麻绳扎糸之，用钉系于屋之四壁，每层搁以苇帘，更为省事，蚕毕拆去作薪。
△蚕网
蚕网者，抬蚕除沙之网也，为蚕事要具，养蚕诸事皆易，惟除沙拣蚕甚是劳苦，拣久则手热，沾热则汗出，结薄茧，所以养蚕不多，惟嘉兴湖州用网抬蚕，每岁收丝数百斤，其馀各省皆未有也，法以二网轮流抬换，捷便甚妙，即养数百箔无难矣，网之宽窄，视蚕盘之大小，用新细麻织之，或涂以生漆，或涂以猪血和石灰，仍以粗麻绳穿边，甚足耐久，或用烂鱼网照蚕盘裁翦，补缀完好，用细篾丝穿边亦可，其除沙法，待蚕食叶己尽，将网盖于蚕上，以桑叶撒在网上，蚕闻叶香，穿网而上，将网抬起，可以扫除下面蚕沙残叶，即将网轻放勿动，迨饲一昼夜，又将网盖蚕上，仍如前经理，故除沙必用二网为便，若一网，则费功，尤恐伤蚕，又头眠时劈分用匙，头眠后用麻布，孔如豆大，二眠用麻布，孔如小指大，三眠后用网，亦无不可。
△蚕匙
劈分黑蚁匙也，蚕初生三四日之间，沙厚，恐湿热薰蒸生病，宜急分劈，而用密网抬，跌落惊伤后多不旺，法以竹片或桑木削为方寸锨样，大小不等各数张，欲分劈时，将叶厚筛蚕上，俟蚕上叶时，以匙轻挑，薄带沙燠，分布于净筐，相去二三分，筐满筛叶，饲一日夜可满筐，俟蚕大方用网抬，因蚕小用网，犹恐在网下见伤，此匙轻便分明，决然可以无损，远胜网抬。
△蚕箸
箸以竹为之，长八寸，比常用箸略细，一头削尖，磨令极光，为夹取小蚕之用。
△蚕杓
杓以桑木为之，或无气味之木亦可，其首大如酒杯，柄微曲，长二三尺，如蚕盘内布叶不匀，则用杓盛叶以补其处，至蚕老归簇，或稀密不匀，亦用杓均布之，傥有不及，以竹接柄。
△叶筛
饲蚕布叶筛也，蚕小时以手撒叶，未免厚薄不均，压伤小蚁，用竹编小筛，径五六寸，孔如胡椒大，将叶细切置筛内，匀筛勿过厚，蚕食均匀，自然眠起皆齐。
△蚕椽
椽，架蚕箔木也，或竹竿或柏树或松木，长一丈二尺，每层以二条相对，架于槌上，以搁蚕箔，须直而轻者，不可用杂木，恐蠹蛀虫屑堕叶上，蚕食之有伤。
○蚕料类△食料
预备蚕食之料，其要有三，曰桑叶⒏，深秋桑叶欲落，趁未黄摘下，早则来年伤桑眼，迟则自落少津液，腊月内捣磨成⒏，收存无烟火处，春蚕大眠后，患热病，以桑⒏治之，此料并可肥牛羊，曰绿豆粉，腊八日以新水浸绿豆，薄摊晒乾，磨细成粉，或临时将绿豆浸湿，俟生芽晒乾磨粉亦可，蚕大眠后拌叶喂之，可解热毒，曰米粉，净淘白米，蒸熟作粉，用与绿豆粉同。
△火料
一用牛粪，牛喜蚕沙，蚕喜牛粪，冬月收牛粪晒乾，春暖时捶碎，拌水杵筑成饼，于蚕屋内烧之，最为有益，一用乾柴，丝忌烟薰，煮茧之柴宜早备，晒令极乾。
△糠料
一用糠灰，将稻糠煨焦存性，自初出至三眠，每体蚕一次，即筛糠灰于盘内，每眠起一次，即撒糠灰于蚕身，最能收潮，一用石灰，宜陈不宜新，宜细不宜粗，眠定时，筛石灰于蚕身上，可收湿气，且易于退壳。
△蓐料
曰茅草，腊月收茅草，捣耎作蚕蓐最佳，以茅草不蒸热也，曰稻草麦草，皆可作蓐。
△箔料
每岁秋冬间，收芦苇织而为箔，箔上可安置蚕簇。
△簇料
铁扫帚，即地肤苗也，作蚕簇最佳，菜子梢稻草麦草，均可作山。
△荐料
稻草黄野草，皆可作草荐。
△盘料
或用竹，或用荆条，或用小桑条，以腊月砍伐者佳，编为蚕盘，则不生虫。
○蚕饲类
△代食
凡桑叶之外，可食者六，曰蒿白，蒿可喂小蚕，曰莴苣，大眠起后，桑叶缺少，以莴苣补之，曰柘，柘叶坚硬，非小蚕所能食，惟三眠起后，大眠起后，可先喂柘叶，次喂桑叶，若先喂桑，恐蚕不食柘，此为桑叶缺乏，不能供蚕食者而言，乃以蒿柘代之，有桑之家，无须乎此，然储之亦可疗蚕病。
△不食
桑叶有蚕不食者四，曰芽觜，萌芽初出也，俗名眼头，其味苦涩，曰毛背桑叶，涩而带毛，蚕不食，曰金叶，叶上有黄斑者，亦名金桑，其树将槁，曰油叶，色黑如油也，因筐内贮叶过于紧实所致。
△勿食雨叶
雨后摘下之叶，既湿且寒，不可令蚕食，大眠以前食之，则变褐色生泻病，即或不病，老来必成气水蚕，不作茧。
△勿食露叶
露未乾时，摘下之叶为露叶，惟大眠起后，遇天晴无雾，可用带露叶，因露为天酒，能补助好蚕，使后来茧丝光润，若病蚕食之，即耎坏，大眠以前食之，亦生泻病。
△勿食雾叶
雾中摘叶为雾叶，雾有毒，大眠以前食之，蚕老必成白肚，蚕肚下有白水流出，沾好蚕身上亦坏，若遇雾天，须将门窗关闭。
△勿食黄沙叶
遇大风时，尘沙四起，桑叶沾沙，蚕食之则病胀。
△戒食臭叶
大眠之后，桑可浇粪，甫浇即便摘叶为臭叶，亦云肥叶，秽气未退，大眠前食之，则蚕身粗肥，皮肤光亮如油漆，谓之肥青，当眠不眠，如浇粪过七日，则不忌矣。
△戒食热叶
当烈日中摘桑，为热叶，涩而不润，蚕食之，则腹结，头大尾焦。
△戒食枯叶
摘下被风吹乾者，为枯叶，全无津液，蚕食之，则腹结，头大尾焦。
△戒食气水叶
桑叶堆积过久，一经热蒸，便生气水，为气水叶，大眠前食之，即成白肚蚕。
△戒食奄桑叶
小桑未满三年，为奄桑，小蚕不可食，食则生病，大眠后桑叶缺少，无妨兼用。
△戒食鸡桑叶
鸡桑，即花桑也，其叶甚薄，边有锯齿，以之饲蚕，多成薄茧。
○叶类
△叶勿过早
各种桑树，惟地桑今年栽次年可，大桑锯断之后，嫩条丛生，次年亦可，大桑及毛桑粗如蔗如盏者，接换得法，一二年亦可，此外之桑，均不宜早，小桑初栽，除应删枝条，连枝带叶一并翦去外，其应留枝条，叶虽大不可，接本桑移后五年可，大桑秧今年栽次年接，六年可，小桑秧今年栽次年接，三年再移，七年可，如移栽小桑秧，照大桑秧法，六尺远一株，接后不再移，六年可，压枝插条，今年栽次年接，如大桑秧法，六年可，如所压所插枝条，栽插后，不再移，五年可，所谓年数者，系指全树尽，不留一叶而言也。
△初桑净
二三月之间，桑萌芽为初桑叶，不净则鸠脚必多，须于芒种后完，不剩一叶，虽蚕食有馀，亦必去之。
△二桑少
夏至前后，已之桑又抽条长叶为二桑，以二桑叶喂夏蚕，须斟酌去留勿多，恐伤损过甚，春桑不旺。
△地桑靠地割条
以厚背钢镰，将地面上条叶靠地割下，若用钝镰，不能一割即断，则条桩不齐，必致雨浸伤根。
△有次第
择桑色较老者先之，留嫩叶以待长足，勿伤芽觜，蚕初生时食叶尚少，只可底叶，即芽觜旁边先放一两叶者，虽留之亦不长，二眠以后，食叶渐多，仍底叶，尽则摘瞎眼，即芽觜放两三叶而中心无芽者，留之虽长亦不多，三眠以后，食叶愈多，须辨老嫩，大眠以后，则桑已长足，可开翦矣。
△须辨时
叶时宜晴明，遇雨遇雾遇黄沙勿，昼所食叶，宜辰刻之，夜间及次日清晨所食叶，宜申酉刻之，黎明露未乾嫌湿，中午日色正盛易枯，均不宜。
△雨前叶
天时难知，晴雨自有常理，或闻鸠唤，或群蚁出穴，或家鸡上笼过迟，或连朝大雾，或天气过热，或础石回润，或商羊起舞，或西山云起，或夕阳黑云接日，皆是将雨之徵，须足二三日之叶，以为之备，叶少则以缸瓮储，叶多则以无风日处铺席于地堆之，但屋小地狭，堆叶太厚，则湿热薰蒸，蚕食必病，或贮以篾篓，较为稳妥。
△雨中叶
雨前叶，不过备二三日之用，傥叶不足用，雨仍如故，不得不于雨中叶，以布夹之，少顷即乾，新布宜白，旧布不拘色，以清水洗净，或用乾麦白米拌之，亦少顷即乾，未淘者恐有灰，大眠后需叶甚多，则翦取长条，于有风不飘雨处悬之，亦少顷即乾，若以隔年腊月所桑叶⒏拌湿叶内，可收湿气，且有益于蚕，尤妙，桑叶经霜并可解热毒。
△买叶
蚕多而桑叶不足，须约计所少之数，预先买定，勿买金桑叶，毛桑叶鸡脚桑叶，大麦地内桑叶，又勿买远道桑，如不得已买自远处，行二十馀里，须放风一次，恐挑运太远，下坠紧实，逾时即油，于中途择有风无日处，发而之，俗云放风。
○审候类
△粗细
切叶之粗细，视蚕之大小，切则易匀，亦较省也，蚕初生时，布叶宜细如丝线，初眠起后，可宽一分，二眠起后，可宽三分，三眠起后，可宽五六分，至大眠起后，可食全叶，但去枝与葚耳。
△疾徐
食叶之疾徐，不尽关乎冷暖，初起时食不甚疾，将眠将老时，亦不甚疾，其最疾者，二眠三眠中间之三两日也。
△饲昼夜
养蚕无巧，食足便老，故蚕必昼夜饲，顿数多者速老而丝多，顿数少者迟老而丝少，过小满则无丝矣，将眠未眠之时，及大眠后数日，尤为要紧，勿令稍饿，大眠以前受饿，则老来头内空白不作茧，为亮头蚕，大眠以后受饿则丝少。
△饲须匀
每布叶后，须绕盘细看，何处叶未匀，即用蚕杓盛叶添补，若不匀则饣几饱不一，眠起必不能齐。
△详加减
蚕有三光，白光向食，青光恣食，皮皱为饣几，黄光以渐住食，故饲蚕之节，必视蚕所变之色为加减，不可过，亦不可不及，当减而加，失之太过，亦伤，则禁口不食，生病而眠迟，当加而减，失之不及，必馁，则气弱生病，亦眠迟而茧薄。
△量厚薄
蚕小布叶宜薄，蚕大布叶宜厚，大眠以后，蚕老以前，布叶宜极厚，每将眠时，布叶宜频且宜薄，每眠起时，布叶宜薄且宜缓。
△分眠起
昔人于眠起取齐之法，至周且密，如能依法行之，种齐蚁齐，眠起自无不齐之理，间有一时不尽眠不尽起者，又有抽饲断眠之法，抽减已眠之叶，专饲未眠之蚕，如十分中有黄光三分，则是眠者三分，未眠者七分，即抽减桑叶三分，以七分叶专饲未眠之蚕，如十分中有黄光七分，则是眠者七分，未眠者三分，即抽减桑叶七分，以三分叶专饲未眠之蚕，然总不如初饲均匀，自免挹彼注兹之敝。
△已眠未眠同置一器辨
蚕之已眠未眠，同置一器，其说必不可从，眠者色黄，纯黄之中有由白而渐黄者，与纯黄不甚相远，频饲以督之，犹可相及，若已见纯黄，又多青白，则与纯黄相去远甚，饲虽频亦不能及，且蚕眠一昼夜，以安静不扰为得所，今以青白者尚多，饲而乱之，动而蹂之，则先眠者失所矣，迨青白未眠者变而欲眠，则前之眠者已起，因后者方眠而停起者之食，起者既不堪其饿，因前者已起而不停起者之食，眠者又不堪其扰，多病少丝，实由于此，故抽饲断眠之法，必不可从，饲蚕者须分别眠与未眠，未眠者另置他器，频饲以督其眠，已眠者置之静室，以俟其起。
○易器类
△捡蚕法
先用比糠烧灰，即稻谷壳，俟叶已食尽，用绢筛筛糠灰于蚕上，灰宜薄勿厚，取其爽利，再布以叶，蚕皆脱灰而出，既集叶上，或以蚕筷轻夹，或以蚕匙轻挑，置于他器，但蚕身太小，最易损伤，须连叶带蚕夹出，并略带蚕屎桑渣，有未上叶者，布叶一次，挑夹一次，大眠以前可用此法，若大眠以后，用抬网除之可也。
△勤除蚕沙
蚕沙者，蚕屎渣也，以此盘之蚕，移置彼盘，除去蚕沙，谓之体，剖蚕屎乾者无病，湿沾成片者有病，有病宜除，无病亦宜除，不除则桑渣既厚，蚕屎又多，湿热薰蒸，无病者亦生病，后多白畺，或身上黄糙，或头上颈上发黑点黑斑，甚有遍身生黑斑点者，虽一样食叶，不生丝肠，到老不作茧，初眠以前隔两日除一次，初眠以后一日除一次，二眠以后一日除一次，天气过热一日一除，天气过凉一二日一除，各省地气寒暖不同，天时冷热迟早不等，且有忽冷忽热之时，相时捡除，不必拘泥，每次将眠之候，尤为紧要。
△分蚕法
分蚕宜快不快则箔内堆积逾时蚕身出汗后必损耗虽有老时作茧必薄移蚕宜轻不轻则远掷高抛互相击撞将来上簇必多赤蛹布蚕宜稀不稀则强者得食弱者受饿必至绕盘游走。
△蚕大宜分
一盘蚕分为两盘，盖蚕初生如蚁，头眠时大如衣线，长约半分，二眠时粗如绵纱线，长约一分，三眠时粗如麻线，长约二分，大眠时粗如钱绳，长约五六分，大眠起后喂叶一昼夜，可长至寸许，临老时约长二寸，不分，则渐长渐大，愈大愈挤，必有积压损伤之患，大约新蚁一盘，至老可分为三十盘。
△架留空盘
架上蚕盘，无论多少，上层下层均应空留一盘，上可以防尘埃，下可以隔潮湿。
△盘铺草蓐
盘内用茅草为蓐，须细切捣耎平铺，蓐上再铺乾净纸，纸须揉耎，以数张黏为一张。
○留子类
△选蚕
养蚕必先留子种，重在选蚕，蚕无病，种乃无病，大眠后，择蚕之整齐强健者，日以蕻头叶饲之，即枝头最茂叶也，食之则蚕力壮，比众蚕更加小心爱护，老则另搭一簇，置蚕于簇，以火烘之，茧可速成。
△择茧
茧后，速将茧外一层幪丝剥去，即茧糸荒也，以辨雌雄，尖紧腰小为雄，圆漫腰大为雌，分作两筐，一一单排，不宜堆积，恐致蒸，置于静室透风处，勿摇动动，则受惊，虽变蛾而不能生子，俗云痴蛾，勿紧靠墙壁，十日外则蛾出，又茧在簇之上而坚硬洁白者多子，茧在簇之下而宽者少子。
△拣蛾
一日出者曰苗蛾，最后出者曰末蛾皆不可作种，惟二日以后出者可用，并有拳翅秃眉赤肚焦脚焦翅焦尾黑纹黑身黑头诸病者，仍不可作种，须拣出置屋内柴草上，细择无病者，分别雌雄，以两器储之，先以稻草心铺器内，使蛾有立脚处，不至鼓翅盘旋，空耗气力，但蛾出于五更前后者居多，五更前后蚕蛹脱壳，向茧头上吹气钻孔而出，四更时须有人看守，俗云看蛾，即将雌雄分储，勿稍迟延。
△对蛾
蛾出既多，将雌雄亻并在一处，任自配合，俗云对蛾，既对之后，一一提置空筐，关闭门户，以稻草帘围之，勿令见风，见风则易拆散，满筐扰乱，亦有不见风而拆散者，为走对，将两蛾提置一处，以小盆覆之，则复对矣，勿令见雾触臭秽气，并忌触油醋煎熬气，对满四个时辰，即拆开雄蛾，另放一处，俗云拆对，如卯初对者，于午未拆之，辰初对者，于未末拆之，拆对早迟，不可太过，早拆则来年多不眠之蚕，迟拆则来年大眠后，多高节而拖白水之病。
△收子
拆对之后，以雌蛾提置空筐，以蚕连另铺一处，俟雌蛾撒尿后，再匀置蚕连之上，尿以粉红及微黄者为上，白色次之，黑色者拣去勿用，不可疏，亦不可密，疏则子有空缺，密则子有堆积，四面用木界尺拦住，再以他物架空盖好，使之透风，仍避西北风避雾避日光，雾蕴毒日光见，但经半日，蚕子便满连矣，连上写记日期，以同日所生之子为一起，如有空缺，即日补满，否则次年蚁出不齐，大约雌蛾一⒐，可下子三百，肥大者，可下子三百馀，十雌蛾下子三千馀，次年可收蚁一钱，百雌蛾下子三万馀，次年可收蚁一两，雌蚁生子之后，就连上覆养三五日，再令下连，则气更完固，下连后置屋内柴草上，俟十八日后，掘净土坑，将雌蛾雄蛾苗蛾末蛾一并掩埋，免为禽鸟所食，不忘本也。
△称连
雌蛾未下子之先，须将空连称准分两，记于连背，下齐之后，合而称之，可约计来年收蚁数目，大约子连重一钱者，可收蚁七分，重一两者可收蚁七钱。
△挂连
蚕子既满布连上，择室中洁净通风处，以竿悬厂除湿气，随即摺好，缚以小带，挂空高洁静处，如恐梅风一起，蚕子破壳，俟敞六七日后，子色变黑，用绢筛筛陈石灰于连上以制之，以不露蚕子为度，再行悬挂，便不出矣，挂连之处，勿靠墙壁，勿用麻绳子近麻则不生，勿被风磨损，须以两连背相靠，令蚕子向外，方免损伤，忌腥香臭气，及烟煤薰蒸，恐胎气蕴热，以后必生病，挂至初冬，摺置箱箧，早收则蚕不旺，待时而浴可也。
△蚕连
连以纸为之，即蚕种纸也，以裱过厚皮纸为上，薄则不禁洗浴，用煮茧缫丝汤泡过者佳，不泡则种在纸上，易于脱落，用布作连更佳，不拘新旧，以方为贵，若尖斜则蛾每生子于布外。
○浴子类
△ □浴
浴 □种，以盐卤借 □气，以敛子之无力者，使不得出，则所出者皆有力矣，其法有四。
△ □浴
腊月八日，以盐卤泡水浸蚕连，今晨浸，次晨起出，泡绿茶极浓，候凉，置蚕连于茶汁中，轻轻漂净卤气，以舌试之无 □味，乃可拣净处悬挂，候乾仍置箱箧，勿压紧，勿近香气，俟明年谷雨时收养，此一法也。
△ □浴
腊月十二日，先将蚕连浸湿，次以桑条灰撒连上，如收子后已筛石灰于连上者，浴连时不必再撒桑条灰，摺之浸于盐卤中，如浮起，以磁器压之，至二十四日取出，以河水涤去其灰，悬挂候乾，仍置箧中，此二法也。
△ □浴
腊月十二日，先将收子后所筛连上石灰，轻轻扑去，次以炒熟盐捣碎匀铺连上，以不露蚕子为度，随即摺好浸凉茶中，至二十四日，将连取出，以清水频轻沃之，勿漂去蚕子，除净盐气，任其自乾，照旧摺好，以绵衣护之，置箱中，此三法也。
△ □浴
腊月十二日，将蚕连称准，每蚕连纸一两，用食盐二钱，和水研碎，匀铺连上，以手沃温水浇之，约半时辰，将连贮于筛内，安放屋上，露三昼夜，然后收挂高燥处，此四法也。
△淡浴
□浴之外，又有淡浴之法，浴 □以盐卤使劣蚕不得出，浴淡以石灰亦使劣者不出，理则同而法不同，其法有三。
△淡浴
腊月八日，以石灰泡水，浸蚕连一日，取出再浸于冷茶汁内，漂去石灰性，悬挂候乾，仍置箱箧，此一法也。
△淡浴
腊月十二日，用风化石灰置盘内，以沸汤冲之，候手指可浸，将蚕连对摺，令子在里面，浸于盆底，以手掌连按数周，勿太重，按后以双手拖起，离水为度，如水有热气，不可久浸，暂出水以疏其气，旋又入水，照样浴之，如是者三次，浴毕，泡极浓茶，亦候至手指可探时，将蚕连黏定之灰洗去，以竿悬之，则子之气机通畅，来年易生易育，此二法也。
△淡浴
腊月十二日，称蚕种，每蚕连纸一两，用石灰三钱化浓汁，匀铺连上，以手沃温水浇之，约半时辰，取贮筛内，置屋上露三昼夜，然后收挂高燥处，此三法也。
△浴去尿毒
前论 □淡各法，均系腊月浴连，乃为雌蛾上连时，巳经撒尿而言，若上连时蛾未撒尿，则尿遗连上，自初生至腊月，溺毒薰污至八九月，甚违胎养之方，生子十八日后遇天气晴明，日未出时，汲新水浴连，约一顿饭时浸去尿毒，仍取出悬挂，三伏内再以新汲水浴一次，至腊月八日或十二日，仍照旧法， □种以盐浴之，淡种以石灰浴之。
○生蚁类
△暖子时
清明后谷雨前，取蚕种置怀中，或裹以绵花，即暖子也，然清明谷雨亦就大概而言，各省节气寒暖不同，暖子迟早不一，大约不论何省，不论节气，只看桑上生叶大如茶匙，便是暖子之候，以此为准，既不失之太迟，亦不失之太早，如桑叶未生，切勿早暖。
△暖子法
蚕子将出之时，先变绿色，卵中皆清水，次颜色带紫，次紫变为绿，则水化为蚕矣，或暖在未变绿色之先，或暖在已变绿色之后，或分作两次生蚁，其法约有三。
△暖子
桑树放叶如钱大时，取蚕连摺好，以桑皮纸一重包之，切勿过厚，恐暖气不到，昼置于怀内里衣外，沾人身暖气，则子易出，夜置被絮内近身处，不可压，只看通连碧绿，便是转匀之候，再用绵花包好，由绿色变灰色，次日即出矣，自暖子至子出约六七日，此暖在未变绿色之先也。
△暖子
蚕子变绿色，不时取阅，见变青黑色，内有一二细如头发，蠕蠕欲动，是蚕子将出，仍密藏之，俟桑抽嫩叶，取出蚕连，温于怀中半日，摊开置暖处，又半日，即出，此暖在已变绿色之后也。
△暖子
如不置于怀中，以二连相合为一层，连背向外，层层平铺以绵花，包裹厚三四寸，再裹以洁净绵袄，外覆衣被，置温室床上，常用手试探，以被底有温和之气为妙，如恐留种太多，日后缫丝太忙，即分作两次生蚁亦可，后一次比前一次迟十日，须藏蚕子于坛内，置冷处，封坛口，勿令风热透入，十日后取出，蚕子一见热风，蚁自破壳而出。
△暖子禁忌
忌大热，恐蚁不出，出亦焦枯不旺，忌大寒，恐出迟则先后不齐，忌乍热乍寒，恐子损坏，勿置产妇身上，勿置粗人身上，恐出汗热蒸，勿只暖一面，须表里互换，暖气均匀，出方齐整，勿当风看视，恐壳乾不易出也。
△初出宜防护
蚁之初出者名报头，以灯草长四五寸者数十茎，匀铺连上，再行摺好，以防压损。
△后出分去留
蚁生均在午前，过午则不生，不过三日，即当出齐，第三日，摘野蔷薇叶放锅内炒燥，揉为细末，将蚕连平铺筛内，置明亮处，以蔷薇末匀撒连上，子得香气，顷刻尽出，或隔年枯桑叶炒燥揉末亦可，过三日后出者弃之。
○收蚁类
△下蚁时
蚁三日出齐，须同时下连，三日内蚁在连上不喂叶勿妨，但小蚁畏冷，巳前下连则馀寒尚在，午后下连，则暖气巳退，宜于巳午时，择无风处下之。
△下蚁法
新蚁微渺如发，最易损伤，下蚁者，或以鸡鹅翎埽拨，或以桃柳枝敲打连背，皆非善法，其最妙者，出齐之后，用快刀切桑叶，细如丝发，勿早切致乾津液，用筛子筛于盘内蚕蓐上，勿过厚，然后以蚕连覆叶上，蚁闻叶香，自然下连就叶，倘覆叶多时，尚不下连，或缘上连背，翻转仍不下，此病蚁也，并连弃之。
△分先后
三日出齐之后，同时下连，系指本连之蚁而言，若此连与彼连之蚁，生有先后，则下连亦有先后，头一日下连之蚁，第二日下连之蚁，须各置一器，切不可合并一处，恐将来眠起不齐。
△酌多寡
下蚁之多寡，以桑叶之多寡为准，故养蚕者，必须量叶，下蚁新蚁一钱，三眠时约可得蚕一斤，每三眠蚕一斤，前后食叶约一百四五十斤，此湖州养蚕法也，新蚁一钱，大眠时约可得蚕五斤，或六斤，每大眠蚕一斤，前后食叶二十五斤，大眠蚕五六斤，前后食叶一百三四十斤，此杭州养蚕法也，一就三眠时计算，一就大眠时计算，前后食叶斤数不甚参差，然叶在树上，何由知其多寡，于先一年桑叶正茂之时，取一全树之叶，称准斤数，合而计之，桑树若干株，可得若干斤，即以今年桑叶之多寡，预定明年桑叶之多寡，可以知大概也。
△桑树计斤
大约肥大桑树，每株可叶三四十斤，有桑四株，可得叶一百三四十斤，便可养蚁一钱，老桑树及瘠土桑树，每株可叶一二十斤，有桑七八株，可得叶一百三四十斤，亦可养蚁一钱，养蚕之家，若不知预先计算，下蚁时一味贪多，后来叶不接济，蚕必受饿，误事不小，或桑叶有馀，而人力不众，房屋不宽，器具不多，则亦未便多养，此养蚕极宜计算也。
△称轻重
养蚕者，知桑叶之多寡，而不知蚁之轻重，毫无把握，不是蚕多叶少，便是蚕少叶多，昔人成法，有以雌蛾之多寡，定蚁之轻重者，有以子连之轻重，定蚁之轻重者，此皆约略计之，惟收蚁之时，称其轻重，较为的确，蚁未出时，子在连上，先将蚕连称准，记分两于连背，俟新蚁下连之后，再称空连，除去空连分两若干，便知蚁重若干，此法最稳，若待蚁生之后，扫聚一处，以纸包裹再称，则蚁必受伤矣。
○育蚁类△
饲叶
蚁初下连，只食叶之津液，喂养之法，桑宜宿浇，则津液自多，叶宜现摘，则津液不乾，刀宜薄快洁净，勿用菜刀，钝则叶无液，切宜极细，粗则蚁难食，筛叶宜匀宜薄，不匀则饣几饱不一，不薄则叶未食尽，津液已乾，下连后一二三日，尤宜极薄，又须随摘随切随筛，恐津液易乾，不能久停，如遇天气晴和，每日可喂叶五六次，如布叶薄，多两次亦可，黄昏时一次略厚，如遇阴寒，蚁不甚食叶，须用绵被将盛蚁之器四面包裹，蚁得暖气，便食叶矣。
△取齐
择种记日，则收种齐， □淡奄种，则浴种齐，暖气均匀，则暖种齐，先后分器，则收蚁齐，减顿加餐，则育蚁齐，此五者，皆齐之于先也，迨育蚁时，又有一日取齐之法，头一日下连之蚁，比第二日下连之蚁，多喂三四顿，将头一日之蚁置稍凉处，以减其顿，将第二日之蚁置暖处，每日加一二顿，不过数日，自与头一日之蚁顿数相当，再各喂三四顿，可以齐眠矣。
△分开
喂叶数次之后，便觉其密，用蚕箸轻拨，再喂叶数次，又觉其密，又拨开，或将细叶筛于蚁上，俟蚁上叶，用蚕箸轻夹，分布别器，或用蚕匙轻挑亦可。
△剔蚕沙
蚁下连二三日，蚕屎桑渣，堆积渐厚，以比糠灰薄筛蚕上，如法剔除，另易他器，纸下须衬灰，初次剔出桑渣，须烘晒令乾，以备蚕眠起齐后之用。
○头眠类
△将眠
蚕将眠时，自下连日算起至六日或七日，即头次将眠之候，以上叶次数计之，约在三十次外。　将眠之状，头带绿色，尾带淡红色，俗云见红绿丝，身肥皮紧，色白而亮，由青转白亮，在已变白色之后，未变黄色之前，口吐丝于叶上，俗云沸丝，此时将打装尚未打装，打装则仰面向上，身子不动，乃熟眠之状，非将眠之状。　易器之法，眠时不可惊动，趁其将眠未眠，剔沙一次，如云蚕变黄光时，急须剔沙，其说不可从，以黄光一见，蚕即熟眠，眠后剔沙，恐不堪其扰，又云将眠之先三四餐，食叶最旺，旺叶后必沸丝，沸丝后即打装，急剔沙一次，此说善于体会，以剔沙应在沸丝之前，不应在沸丝之后也，蚕色善变，初起色灰，越二日夜变为青光，又一日夜变白光，渐发亮，又一日夜变黄光，当白光发亮时，即打眠，不过一时，必然沸丝，宜趁白光发亮，将沸未沸之际，速用网抬过，剔除蚕沙，若黄光一见，剔除已属无及，且蚕眠将起时，全赖此丝扯住脚跟，方能脱去蚕壳，打眠时，丝已沸尽，至此始行剔除，必将眠脚扯断，将来起娘之壳，必难脱出，此至要关头也，剔沙后，必须喂叶，喂宜勤，上叶宜薄，保护之法，宜暖宜微明，忌风忌秽气，比平时更要勤防。
△熟眠
蚕熟眠时，从下连后算起至七日或八日，即是头眠之候，从沸丝算起，一昼夜方能个个眠成，蚕不眠则壳不脱，壳不脱则身不长。　眠熟之状，色微黄，头向上，身不动，为打眠装，觜缩入不食为结觜，觜缩之后，旋又徐徐吐出，为吐觜，觜上隐隐有尖角紫荫，至吐全为眠娘。　保护之法，宜暗宜温暖，暖则一日夜可脱壳，寒则一日半或二日，宜避风，忌西北风，不忌则吐觜不出，宜避秽，不可喂叶，勿惊动蚕器，蚕方吐觜，如惊，则觜缩入，若再吐，便不容易，用比糠灰筛于蚕上，或用细石灰以收潮湿，则眠娘易于脱壳，置静室以俟其起。
△眠未齐
易器之法，未眠与已眠不宜亻并在一处，先一日眠者，必先一日起，后一日眠者，必后一日起，若勉强合亻并，则一器内有已眠未眠，覆压扰乱，甚不相宜，必须筛糠加于蚕上，布桑叶于灰上，俟未眠者，脱灰而出，即移置他器。喂叶之法，易器后喂叶宜勤，喂至数次，则未眠者亦眠矣，前言频饲以督其眠，即此时也，眠定仍筛糠灰于蚕上，以俟其起。青头蚕易器喂叶之后，仍不能眠，养之无益，检出弃之。
△头眠初起
蚕眠起时，自下连后算起，至八日或九日，眠者脱壳而起，以眠后计算，约一昼夜即起。眠起之状，眠娘色微黄，觜微阔，衣已尽褪则起，俗云起娘，衣皮也，眠一次则觜阔一次，衣宽一次，保护之法，宜微明微暖，禁止煎炒，一见起娘，即禁油腥气，恐吹入蚕室，起娘嗅气，则登时生病，不必急于喂叶，因口尚嫩，恐有觜已阔，而衣未尽脱者，食叶早，则腹大，未脱之衣，便难脱矣，必待个个起齐，方可喂叶。
△头眠起齐
喂叶之法，个个起齐，灰下无一眠者，再看桑渣蚕屎上，有丝布满，则起娘觜老，便可喂叶，先于室中焚香一撮，蚕闻香便思食，此是醒胃之法，每一昼夜，约喂四五次，头眠起齐之后，二眠之前，中间三四日勿令受饿，设有小病，到老必无收成，起齐后第一次布叶宜薄宜匀，俟食去三分之二再布一次，不必食尽，第三次布叶，不妨稍厚，以后蚕渐大，叶亦渐厚，食尽再布，易器之法，天气暖，隔一日剔一次，天气寒，则隔两日，所易之器，纸下仍衬以灰。　保护之法，宜暖宜明，忌风忌秽。
○二眠类△将眠
二眠蚕将眠时，头眠起后越四昼夜，即是二次将眠之候，亦有因天气暖和，越三昼夜即要二眠者，以上叶次数计之，约二十次以内，此指四眠蚕而言，若三眠蚕，头眠起后越七日才二眠。　将眠之状，与头次将眠同，易器喂叶保护诸法，均与头次将眠同。
△熟眠
蚕熟眠时，从头眠起后算至五日或四日，即是二眠之候，若从下连后算起，约十一二日或十三日，便当三眠。　熟眠之状，与头眠同，保护之法，亦与头眠同。
△眠未齐
易器喂叶，均与头眠未齐时同。△二眠初起
眠起之时，从眠后计算，一昼夜即起。　起娘之状，与头眠起娘同，保护之法，亦与头眠初起同。
△二眠起齐
喂蚕之法，与头眠起齐同，此时勿使蚕受饿，每一昼夜，须喂五六次。　易器之法，天气暖，一日剔一次，此时桑渣蚕屎，较前益厚，天气寒，则隔一日，所易之器，纸下不必衬灰，如遇天气过冷，隔一日仍不须剔，用茅草隔蒸之法，俟晴和再剔，保护法与头眠起齐同，此是紧要关头，切勿使蚕受病。
○三眠类
△将眠
三眠蚕将眠时，二眠起后越三四昼夜，又将三眠，以上叶次数计之，约在二十次内外，此亦指四眠蚕而言，若三眠蚕，则二眠起后，越七日才三眠。　将眠之状，与头二次将眠同，易器喂叶保护诸法，均与头二次将眠同。
△熟眠
蚕熟眠时，从二眠起后算至五日或四日即是三眠之候，若从下连后算起约十六七日或十八日，便当三眠。　眠熟之状，与头二眠同，惟头二眠觜上隐隐有尖角，三眠觜上明明有尖角，稍不相同耳，保护之法与头二眠同。　称蚕之法，眠定后逐一检出，勿破损其身，勿擦伤其觜，恐脱壳不下，置光滑器内，以秤称之，为以后桑叶计也，三眠蚕一斤，至老时可得茧八九斤或十斤不等，前后食叶一百四五十斤，除三眠以前所食不计外，以后须食叶一百馀斤，称时须人多手速，缓则久罨致伤，称准仍置蚕盘，筛糠灰于蚕上，以俟其起，又有俟大眠眠定时，方以秤称之，只筛灰于蚕上，不计斤两，盖先后称法，各有不同也。
△眠未齐
易器之法，筛灰布叶与头二眠未齐时同，所不同者，惟筛灰布叶之后，未眠蚕脱灰而出，有在叶下食叶者，不过迟眠数刻，须喂叶以俟其起，不必移置他器，有在叶上食者，用手轻拈，另置他器，不用蚕箸，若以蚕网抬之亦甚便。喂叶之法，易器后仍喂叶，以督其眠，与头二眠未齐时同。　称蚕之法，未眠者眠定仍以秤称之，称准后仍筛糠灰于蚕上，以俟其起，如此时不称，祇筛灰以收湿气。　青色蚕者，色甚青，皮内如油，不食叶而在叶上掉头不住，似有所苦，终不能眠，眠亦无用，宜急弃之。
△三眠初起
眠起之状，三眠亦以昼夜为率。　起娘之时，与头二眠起娘同，保护之法，亦与头二眠初起同。
△三眠起齐
喂叶之法，个个起齐方才喂叶，与头二次起齐后同，所不同者，甫经开口，未喂桑叶之先，可喂柘叶两三次，既喂桑 叶，切过三四次以后，用整张大叶，此时食叶较速，须昼夜布叶，每一昼夜，喂叶八九次，白昼约六七次，天寒食叶缓，约四五次，黄昏时，布叶一次略厚，三更后，布叶一次略厚。　易器之法，与二眠起齐后同，与头眠起齐后不同，保护之法，与头二眠起齐后同，惟起齐之次日，可去蓐草，与头二眠起齐后不同耳。
○大眠类
△将眠
大眠蚕将眠时，三眠起后越四昼夜，又将大眠，亦有早至三日迟至五日，以天气有冷暖，食叶有疾迟也，以上叶次数计之，约在三十次以外，此亦指四眠蚕而言，三眠蚕只眠三次，无大眠。　将眠之状，与头二三次将眠同，易器喂叶保护诸法，均与头二三次将眠同。
△熟眠
蚕熟眠时，从三眠起后算至四五日或六日，即是大眠之候，若从下连后算起，约在二十一二日内外，便当大眠。　将眠之状，与三眠同，保护之法，与头二三眠同。　称蚕之法，眠定后，逐一检出，置平底盘中，不拘方圆竹木，忌新油新漆，盘满以秤称之，大眠蚕一斤，老时可得茧二斤，前后食叶约二十五斤，除大眠前食不计外，此后须食叶二十斤外，称时须人多手远，称准则置盘内，每斤分五六堆，旁留馀地，以待其散，用粗绢筛极细陈石灰于堆上，以收湿气，再用闸刀，将籼稻草截作半寸覆石灰之上，以不见蚕身为度，以待其起，此杭州称蚕法也，若湖州则先于三眠眠定时称之，大眠眠定时不称，只筛石灰。
△眠未齐
易器之法，与头二三眠未齐时不同，蚕上不筛糠灰，只用整张大叶，匀铺其上，以叶之光面向上，其已眠者，伏叶下不动，未眠者，必上叶就食，连铺叶数次，叶上蚕多，即再铺叶，未眠与已眠，已隔数层桑叶，将叶卷起，则未眠者尽在叶间，随即匀铺他器。　喂叶之法易器后仍喂整张大叶，以督其眠。　称蚕之法，未眠者眠定，仍以秤称之，称准后，仍以石灰覆蚕上，以俟其起。
△大眠初起
眠起之时，大眠一昼夜后，蚕必脱灰脱草而出，倘天气寒冷，则起稍迟，有迟至两三日者，宜静候，不可设法催促。　起娘之状，与头二三眠起娘同，保护之法，与三眠初起同。
△大眠起齐
喂叶之法，视其眠起即便喂叶，第一日先喂柘叶五六次，再喂桑叶，丝乃韧而有光，无柘则专喂桑叶，第二日巳午刻间，以腊月所藏菉豆粉拌桑叶喂一次，先摊桑叶于蚕盘内，以新水洒拌，再用细罗筛筛菉豆粉于叶上，拌令极匀，每叶一筐，用水一升，豆粉四两，喂蚕五六斤，可解热毒，且蚕丝坚韧有色，易于抽缫，或用腊月所藏熟米粉，拌桑叶喂之亦可，第三日，以腊月所桑叶⒏，拌桑叶内喂三五次，洒水筛拌，与拌豆粉同，若专喂桑叶更佳，第四五日，专以桑叶喂之，蚕自大眠之后，食叶愈速，布叶宜勤，不拘正反面，不忌湿沙叶，须昼夜喂养，食尽即布，勿令稍饿，每一昼夜约喂十馀次，此时多食一口叶，则上簇后多吐一口丝。　易器之法，莫妙于用蚕网，大眠起齐之后，食叶愈多，桑渣蚕屎较前更厚，不剔则蚕受蒸，临老多病，此时旧皮才脱，蚕脚尚嫩，未可挪动，早剔，恐触伤蚕脚，日后必丝缕不纯，惟以蚕网剔之，可免受蒸，又不触伤动脚，且简便省力，如无蚕网勿早剔，俟天暖则于起齐后二日剔之，天寒则于起齐后三日剔之，三日后日剔一次，缘蚕脚渐老，偶尔触动亦无伤也。　保护之法，与头二三眠起齐后同，但头二三眠起齐后宜暖，大眠起齐后宜凉，以蚕长十分，叶增十分，渣多屎厚，易于发热，须卷起窗外帘荐，开窗下风兜，并翦开窗纸，渐渐透气，恐蚕陡见风日，惊而生病，惟雷电交作时，须密闭窗门，勿令电光射入，或西南风起，或夜气太冷，须放下门窗帘荐，若天气暴热，门外置瓮，贮以清水，或洒水于门外地上，以透冷气，天气平和，则勿用也。　白水蚕者，起齐后两三日，见有蚕身独立，其节高耸，不食叶而常在叶上往来，脚下有白水，宜急去，勿使沾染他蚕，沾者即烂。
△蚕老时
大眠起娘，喂叶四五昼夜即老，以上叶次数计之，约在五十次内外，自下连至老，约二十五六日或二十七八日。
△蚕老状
身肥觜小，长约二寸，粗如小指，色微黄如糙米色，取向光处照之，丝喉渐亮，身渐耎，为老娘蚕，色暗，将老则喉间先亮，蚕身硬，将老则渐耎，再薄喂三五次，俗云上马桑，使通身透明，通身柔耎，中有一丝跳动，游走不食，是欲作茧，急宜上簇。
○上簇类△屋宜通气
蚕将老，则洒扫屋内，束草为簇，无楼板者佳，因瓦缝参差，可以通气，若在楼下安簇，须先揭起正中楼板一二块，否则日后缫丝，恐不爽利，俗云闷头茧。
△窗宜明亮
安簇之屋，必有窗户，乃可透亮，但须遮蔽风日，以免伤损。
△架宜平稳
先用高板橙两条，安置两头，次用竹竿三四根，横置橙上，务须平正稳固，再将芦箔铺竹竿上，然后竖簇于箔。
△帚宜扭开
南方之油菜旱，北方之铁扫帚，作簇最佳，俗云山帚，如无山帚，以稻草为之，惜草梢散乱，必耎而毛，耎则载蚕不起，毛则多浮丝，竖簇时，先去散乱叶，次将草把中间，以绳扎糸缚而齐切两头，再将草把扭开，立于芦箔，使下如覆碗，上如仰盂，草把空处，薄撒乱草，以承坠蚕。
△簇勿孤立
蚕簇分层排立，必使枝干交错，互相支柱，其簇乃稳。△簇勿靠墙
蚕簇不可紧靠墙壁，恐缘墙而上，将有作茧于瓦缝间者，并游至极边，不免失足坠地，于芦箔近墙处，以草把塞之，使游簇之蚕，不能远走。
△蚕簇均匀
上簇之蚕，不宜太密，密则二蚕合结一茧，其丝淆混难缫，簇之多少，以蚕为准，约每簇一帚，可上蚕七八十枝，屋宽一丈，深二丈，安簇，可上蚕五六十斤。
△勿阻猫路
茧怕鼠咬，箔下须留猫路。△随老上簇
其色微红，其耎如绵，通身明亮，即是蚕老之候，未老上簇，失之太早，上簇一两日，始作茧，俗云停山，既老不上簇，失之太迟，盘内吐丝，上簇结茧必薄，必须随老随上，方为得法，如有老蚕以大桑叶铺之，未老则食叶如常，已老必起至叶上，昂头如有所求，即于叶上一一取之，俗云捉老蚕，叶尽再铺，随捉随铺，至老蚕太多，以柳枝提之，将枝匀铺叶上，俟老蚕上枝，使两人执包袱，四角微凹，其中一人将柳枝提出，略一摇摆，则老蚕即下，所捉所提之蚕，均用盘置簇上，此上簇法也。
△簇上加簇
蚕上簇一两日后，有未结茧而昂头向上者，以竹枝或柳条匀插簇上，相隔七八寸，可令结茧，俗云山上加山，俟已成窠过十分之九，始用此法，如太早则不必矣。
△避风日
蚕初上簇，宜避风避日。△戒惊骇
蚕将成窠时，勿挪动芦帘架子，动则蚕口一缩，如受惊状，每弃将成之窠，另结一窠，夜间看火，勿令灯光上射，须戴笠而进，或遮以扇，因蚕见灯光，则昂头，昂则丝断，日后缫丝必乱。
△时启闭
蚕老上簇，先成窠后结茧，未成窠以前，宜暗不宜明，须将窗门关闭，无窗门者以芦席遮掩，既成窠以后，宜明不宜暗，须开窗门，揭芦席，令屋内透亮。
△冷蚕丝
蚕老上簇，芦廉架下不用火炉，约四五日方能成茧，为冷蚕丝，缫时易断，亦费功夫，各省皆用此法，少知改变，惟杭湖不用，其丝独佳。
△热蚕丝
蚕上簇架，下用火，约两昼夜，即可成茧，为热蚕丝，蚕簇温爽，吐丝快利，法以炭火置帘下，仍将炭盆频移，以手探之，使满帘温和，即是恰好之候，簇外以稻草帘围之，既可避风，又免热气分散，俗云关火门，或焚香一撮，引蚕吐丝，上簇第一日最为要紧，第二日火力比第一日稍微，惟上簇时勿早用火，热蚕丝，缫时不断，亦极省事，且色亮而有力，江浙间多用之。
△晾棚
热蚕丝两昼夜后，茧已作完，听之无声，即将火盘及遮围之帘一亻并除去，俗云晾棚。
○摘茧类△摘时
摘茧不宜过迟，冷蚕丝，上簇后六七日可摘，热蚕丝，上簇后三四日可摘。
△摘法
先上簇者先摘，后上簇者后摘，如帚内有黑腐之茧，宜速去之，将好茧摘下，用手宜轻。
△别美恶
茧以坚实为佳，丝有粗细之分，坚实而莹白者丝细，轻而晦暗者丝粗，须储两处以别之，若美恶同缫，则美者亦变而为恶矣。
△劣茧
曰绵茧，蚕觜受伤，吐丝迟缓，茧耎而也，曰阴茧，内溃而渍湿也，曰映头茧，成茧而不化蛹，毙烂茧中，亦云乌头茧也，曰草凹茧，紧靠草把做茧，茧有紫色印痕也，曰尿绪茧，蚕尿沾染渍成黄瘢也，曰蛆钻茧，蝇集蚕身，蛆生腹上，成茧后穿穴出也，曰穿头茧，用火太旺，匆遽吐丝，不及环绕，穿破一头也，曰凹赤茧，薄绪缠身，赤蛹外露也，曰同功茧，两三蚕共作一茧，大头茧也，凡此皆茧之劣者，只可做绵，不可缫丝。
△称轻重
摘茧之后，先须过称，知茧之斤两，即知丝之多寡，杭州养蚁一两，约得茧百斤，得丝一百五六十两，湖丝比杭丝更细，养蚁一两，约得茧百斤，得丝一百两零，直丝，约得茧百斤，得丝八九十两，知丝之斤两，则缫丝须若干日，可以屈指而计。
△摊凉
蛾穿茧而出，不可缫丝，蛹变为蛾，虽未出壳，丝亦难缫，自摘茧至蛾出，不过十馀日，变蛾约在十日以内，所摘之茧，须剥去外衣，不可即日便缫，故缫丝以七八日为限，过限则变蛹为蛾，摘茧后须薄摊箔上，置凉室中，并贮井水于箔下，使受凉气，则蛹之变蛾尚迟一二日，缫丝略可从容。
△剥外衣
摘茧后须将外衣剥去，而茧糸荒，乃茧外浮丝，须迅速勿迟，恐发热，剥后仍摊凉处，以待缫，外衣可作抽线用，非弃物也。

[book_title]卷四·缫政
○缫茧类
△清水
缫茧，以清水为主，泉源清者最上，河流清者次之，井水清者亦可，如山涧中水，须择溪中极清者，或流自石罅间，如江边水黄，宜早数日储旧缸内澄清，若先未储存，临时缺用，成都有沙缸滤水之法，置上下二缸，上缸盛沙，缸底隔之以布，穿小孔，安竹管，水由上缸流入下缸，清洁无滓，或投螺升许于缸内，无用白矾，使茧滞难缫，若井水，则择味不⒉苦，色不晦黯者备用，水不清，丝即不亮，此储水法也。
△乾柴
煮茧以无烟为佳，桑条火极旺，如无桑条柴，芝蔴旱极好，如乏蔴旱，板炭木炭亦好，如少炭，则栗柴柏柴柿柴皆可，须晒得极乾，自然无烟，若烟多，不可用，因丝被烟薰，色不明亮。
△新灶
灶置车床之前，锅之后半，上对牌坊，用锅一口，铜锅为上，铁锅次之，锅宜小，下茧宜少，旋下旋缫，丝条泽亮，若锅大，下茧必多，缫之不及，煮过茧性，丝粗漫无力矣。
△好车
缫丝车床安灶基后，江浙蜀中，用脚踏车，手理丝，一人兼二人事，极为灵便，人工亦省，此坐缫式，较诸以手转车，倚灶立缫诸法，更觉逸而不甚劳，车前置牌，坊中置丝，秤置车轴，以牡娘绳系于其旁。
△量日
茧摘后，不待蒸炕，而计日以缫者，其色鲜艳，为丝之上品，然为时甚迫促，不过七八日，即须缫完，如湖丝每茧一斤，约缫得丝一两，杭丝每茧一斤，约缫得丝一两四五钱，湖细而杭肥，成都武昌两法兼用，细则货高价昂，肥则斤多价减，第以细丝计之，茧百斤得上细丝百两，善缫者，以三丝眼缫之，一日八两，计煮茧八斤，十二三日乃毕，次缫者，以双丝眼缫之，一日六两，计煮茧六斤，十六七日乃毕，又次者，以单丝眼缫之，一日只缫三四两，计煮茧三斤，须二十五六日内外乃毕，故缫多便须添车，若缫中细丝，每日可多缫半倍，是茧过若干斤，应添若干车，以此类推，否则必用蒸茧炕茧窖茧诸法，免致蛹变成蛾，可以缓缫，不必克期。
△新茧
茧分生熟二起摘下，新茧即刻缫丝为生缫，若茧已蒸烘始取丝为熟缫，蒸炕者，为日过久，丝头乾燥，缫之欠利，水内须入油盐少许，以箸搅匀，下茧，至换水酌添油盐，如未蒸未烘，或蒸炕未久，不必添用，锅内先盛极清水，俟水滚下茧，约二十个上下，不可太多，久煮则损，法以右手执捞丝帚轻挑，茧便滚转，再搅几下，随手一撩，将丝头带出水面，无捞丝帚，则用筷子三四⒐，以左手捻住丝头，于水面轻提数次，右手随即放下捞丝帚，捻住丝头下之清丝，左手摘出粗丝头，另放锅前，再以清丝穿入牌坊丝眼，茧五六个或七八个合成清丝一缕，为七茧丝，其丝细，品高，十一二个合成一缕，为中匀丝，其丝肥而品略次，若以十八九个合成一缕，则粗而下矣。
△转轴
摘粗丝头后，先以清丝穿入牌坊板上丝眼，又由丝眼引上牌坊，响绪交互一转，再由响绪送入丝秤上之丝钩，复由丝钩搭上车轴，系于贯脚横梁，用手摇车，或用脚踏板，轴自旋转，丝便环绕于轴之上。
△观火煮茧火候，最为紧要，不可过大过小，过大则水太热，丝多疵累，过小则水未温，茧必扬开，可将扬开之茧，掠聚一处，挑起丝头，以净丝搭入丝眼，便接联而上，大约看火之法，斟酌合宜，汤如蟹眼，所谓炉火纯青，正是十分火候。
△易汤
丝锅换水，必须一人专理其事，缫丝者力不暇及，换水以勤为佳，然不勤换不可，过勤换亦不宜，丝要亮，又要白，换水太勤，则白而不亮，换水不勤，则亮而不白，务留心斟酌，以清而半温者妥，如汤色浑，即倾三分之一，以微温清水搀入，温热得当，即换汤要法。
△紧绳
车轴上之牡娘绳，宜紧不宜，则丝秤移动，谚曰走板，且丝缕不能错综如式，缫者须常浇水于绳上，绳湿则系自紧。
△捞蛹
丝灶左宜设木盆，高与灶齐，丝已尽，则蛹沈，将蛹捞置盆内，若有水茧，缫不上头，亦捞盆内，留以做绵。
△加茧
计茧一个，抽丝一缕，细丝合六七茧为一缕，丝眼下应有茧六七个，肥丝合十一二茧为一缕，丝眼下应有茧十一二个，丝尽蛹沈，去一蛹，便少一茧，锅内均匀添煮，丝缕接续如式，若时多时少，粗细不匀，添茧未上丝眼，则须另挑以清丝搭入，是添茧工夫，更要恰当。
△搭头
丝眼，丝缕归总处也，眼下众缕，为丝窠，或茧丝已尽，或忽然中断，或所添茧未上丝眼，则丝窠减少，须另挑丝头，以清丝搭入，谓为搭头，法先以右手大二中指执清丝，以左手二中指分开丝窠，再以清丝头搭入窠内，自然丝头夹带上去，天然无迹，若从窠外缠绕带上，便有接头迹痕，是在缫丝者之熟与不熟耳。
△治病
治病茧有二要义，若煮时茧牵连而上至丝眼，阻塞去路，为一种病，由结茧时火力过大所致，法以茧摊晒盘上，热水匀喷，置瓮内封盖片时，取出缫丝，自然顺利，更有缫时已过眼上轴，忽然细断，又一种病，由结茧时火力过小所致，法以烧酒匀喷茧上，不必封盖瓮内，再缫便不中断，此去病茧要也。
△烘丝
车后用炭火一盆，随缲随烘，因丝从水中抽出，任其自乾，多致胶黏，烘乾则丝泽而白，火盆离轴勿过远，亦勿过近，远则火力不到，近则火气受伤，以不烟不爆为佳。
△下架
丝绕轴约四五两重，即宜卸下，曰脱车，法以送朾木紧抵朾木之小头，用槌频击，朾木而贯脚脱，将丝与车衣布，一亻并揭下，不可使架上之丝过多。
△歇车
日晚则歇车，待明日再缫，锅中馀茧曰汤头，急捞出，次日入锅，杂生茧煮之，以汤曾下油盐，未经汤曰生茧。
○缫具类
△捞丝帚
捞丝帚以带竹节为之，宽二寸，长八寸，便捞茧提绪。
△火盆
火盆有大小两种，结茧时，簇架之下，熏灼蚕身，用大火盆，则盛炭多而耐久，缫丝时，车轴之后，烘炙湿丝，令色光亮，则用小火盆，便于移动。
△丝灶烟洞
灶宜上宽下窄，或用缸灶，或以砖砌，灶之内外，以石灰和泥厚涂之，锅口四围，亦以泥护之，不可漏烟，烟洞或砖瓦合成，或洋铁筒，或竹片编成，厚涂灰泥，高丈馀，下口大六七寸，灶门两旁，用砖砌，烟洞高，则烟⒊霄直上，无损丝色。
△双丝眼牌坊
牌坊上下横梁各一，下横梁左右两头均裁成方榫，下横梁长一尺三寸八分，榫头在外右边，榫头嵌入右边长柱之下截横孔内，左边榫头嵌入车床前左柱之前面横梁短柱榫口内，下横梁中间，直开一孔，上横梁中间及左右两头，亦各直开一孔，长一尺五寸五分，右边长柱一，上下两头，均各裁成方榫，柱长一尺五寸八分，榫头在外，上截榫头，嵌入上横梁右边直孔内，下截榫头，嵌入车床前右柱之前面横梁直孔内，下截榫头之上横开一孔，以承下横梁右边榫头。
中间长柱一，上下两头均裁成方榫，柱长一尺三寸五分，榫头在外，嵌入上下横梁中间直孔内，响绪在中柱之两旁。
左边短柱一，上截裁成方榫，嵌入上横梁左边孔内，短柱倒悬于上横梁之下，长二寸五分，粗细与长柱同。
短柱长柱，均平穿一孔，以细篾一条，或铁丝横贯孔内，以缀响绪，下横梁之前面开二孔，此孔与彼孔，相去四寸五分，另用小方木二段，长二寸四分，宽六七分，一头平镶下横梁孔内，一头破一小口，以安做丝眼。
做丝眼，一名丝窝，以铜条为之，长三寸，一头槌匾，插以下横梁短木之横口内，一头槌匾钻眼，以锅内之丝，从此眼内度出，搭上响绪，眼须光滑，庶免划断丝缕，如屈铜为钩，丝缕一挽即入，勿庸穿度，较用丝眼更为简便。
响绪以小竹为之，长四寸，围圆约四寸，两头留节，中刻条缕，节上穿孔，贯以篾条，将锅内捞起之丝，先度入做丝眼，内再由丝眼搭上，响绪，或小竹管为之，亦便利，但嫌声大嘈杂。
△三丝眼牌坊
双丝眼牌坊，长柱二，短柱一，响绪丝眼各二，三丝眼牌坊，长柱二，短柱二，响绪丝眼各三，初学缫丝者用单眼，善缫者用双眼，最善缫者用三眼，至丝之粗细，视丝眼下茧之多少，用茧多，则丝粗，用茧少，则丝细，不在丝眼多少也。
△锅上牌坊上下横梁各一，上长一尺三寸五分，下长一尺四寸五分。
中间直柱二根，每根长一尺五分，榫头在外，二直柱之下截，距下横梁一寸五分，各平镶短木一截，各长一寸六七分，短木头上，各安送丝钩一枝。
上横梁中，左右各平镶短木一截，各长三寸，短木中间，各安响绪一个，是为牌坊顶。
下横梁之后，平镶短木二截，各长二寸，再于短木尽头，平镶横梁一根，此下横梁短二三寸，是为牌坊底，此亦双丝眼牌坊式也，三丝眼用直柱三根，送丝钩三枝，上横梁平镶短木四截，安响绪三个，馀俱同。
前式牌坊，丝眼均嵌在车床之上，此式牌坊，丝眼均搁在丝锅之上，二法各分而用之，不能一处并用。
△丝秤用双丝眼牌坊者，丝秤上送丝钩二枝，用三丝眼牌坊者，丝秤上送丝钩三枝。
丝秤，俗名抽枪，所以制丝使之横斜上轴，不致混成一片，令交清而易寻，以木条为之，长二尺，头宽一寸，尾宽四分，自头至尾，由宽而窄，秤头开一圆孔，套于牡襄墩小直柱上，孔比牡襄墩直柱略大，秤尾贯于车床前右柱孔中。
送丝钩以铜为之，铁亦可，一头钉丝秤之上，一头屈而为钩，锅内之丝，由丝眼引上响绪，挽入此钩，搭上车轴。
△牡襄墩绳
牡襄墩，以桑木为之，面平底平腰细，身高二寸，底面各围圆八寸六分，腰围圆七寸，正中开一直孔，贯于车床前左柱圆榫上，中腰周围削凹如蜂腰形，或八棱或十棱，以环牡襄墩，墩上两耳，各横穿一孔，耳高八分，以小木作闩，一头横贯两耳孔内，一头留孔外作横梁，闩长五六寸，一头宽四分，长三寸馀，贯两耳孔内，一头宽八分，长二寸馀，留孔外，横梁上安直柱一根，上半截削圆，以承丝秤，直柱长四寸，下半截方而匾，宽八分，长一寸五分，上半截圆如笔管，长二寸五分。
牡襄绳，以麻绞者为上，椶绞者次之，长约四尺，两头交结使紧，前套牡襄墩蜂腰上，后套轴柄上，中间须交互一转，方能使墩随轴而运，丝之成片，必由于墩，墩之灵否，半由于绳，缫丝时，须如法用之。
△车轴
车轴以坚木为之，轴右边尽头处，裁为圆榫，嵌入车床后右柱榫口内，左边尽头处，留一短筒，轴身之左，短筒之右，裁成圆榫，嵌入车床后左柱榫口内，轴身长一尺三寸，榫头与短筒均在一尺三寸之外，轴中间，围圆九寸，两头近榫处，围圆八寸，短筒长三寸六分，围圆七寸，榫头长一寸五分，围圆三寸，榫头嵌入榫口，不可太紧，太紧则运不动，取不出，短筒靠圆榫处，削成蜂腰形，并起八棱，以环绕牡襄绳，蜂腰口宽一寸三分，深五分，围圆五寸五分，蜂腰之左，镶直木一条，短筒长三寸六分，除去蜂腰一寸三分，尚馀二寸三分，即在此二寸三分之中，开一方孔，安直木一条，长五寸，宽一寸，厚一寸，直木将尽头处，镶横木一条，以作轴柄，直木下截将尽头处，留五六分，即在此五六分之上，开一横槽，以镶横木，横木长四寸六分，一头长二寸一分，粗细与直木同，其形方，即在此二寸一分之中，开一横槽，镶入直木，横槽之内，一头长二寸五分，削圆为柄，不善缫丝者，用手转车，即执此柄摇转，善缫丝者，用脚踏车，即将脚踏板上横木条圆孔，套于此柄之上。
△贯脚
贯脚四具，安于轴身四面，以衬丝缕，每贯脚用横梁一根，直柱二根，横梁之上，开凿二孔，以二直柱之榫头嵌入横梁孔内，柱长六寸五分，榫头在外，宽一寸二分，厚八分，横梁长一尺二寸六分，宽一寸二分，厚一寸二分，四面贯脚，三面嵌紧，一面用活者，可装入，亦可取出，轴上凿一横槽，活贯脚，正面槽长四寸二分，宽八分，反面长三寸八分，宽七分，深以两面开通为度，以活贯脚之两柱，嵌入槽内尽头处，两柱中间，尚有空槽，以朾木嵌入空槽，用槌重击，贯脚自紧。
朾木，一头大一头小，长五寸，自大头至小头由宽而窄，大头宽二寸二分，厚八分，小头宽一寸二分，厚七分，嵌入活贯脚两柱之间，重击大头，则贯脚紧，重击小头，则贯脚脱。
车衣，以布为之，贯脚横梁之上，用布蒙其四围，谓之车衣，所缫丝缕，由送丝钩搭上车衣，轴既旋转，丝自环绕车衣上，卸架时连衣揭下。
△踏脚板
踏脚板，以坚木一片为之，长九寸，宽三寸，厚六分，一头裁榫如工字形，套入车床前左柱脚下榫口内，底板榫头宽七分，长一寸五分，车柱榫口靠地，以底板榫头套入车柱榫口，则底板被车柱压紧，踏脚之时，不致移动，一头安两耳，耳上各横穿一孔，耳高二寸五分，安于底板面上，孔宽四分，离底板一寸三分，再以木板一片削鞋底样，长八寸，面平底不平，底下前六寸，由薄而厚，薄处三分，厚处一寸四分，后二寸由厚而薄，厚处一寸四分，薄处六分，便不失之平，底下平，则脚踏鞋板时，鞋尖虽落地，而鞋板不斜，不过微起微落而已，直条横条，即不能大起大落，车柄车轴，亦不能旋转如意，前宜宽，后宜窄，自前至后，由宽而窄，宽处二寸六分，窄处二寸，宽处可以踏脚，窄而厚之处，旁缀二榫，穿入底板两耳孔内，榫头宜圆不宜方，方则运不动，鞋板宜略小于孔，不可嵌太紧，紧则鞋板踏不动矣，又鞋板下底板上，须空寸许，不可紧贴，紧亦踏不动，另用直木一条，长一尺七寸，宽一寸二分，厚五分，以一头嵌入鞋板木，嵌在鞋板至厚之处底板两耳之内，以一头开一小孔，又用小木一条，长一尺七寸，宽一寸二分，厚三分，一头开小孔，与直木小孔相对，用竹钉管之，不可太紧，紧则横木转不动，一头开圆孔，横贯于车轴之柄，孔比轴柄略大，两木条一直一横，形如曲尺，踏动鞋板，则鞋板带动直条，直条带动横条，横条带动轴柄，轴即随之动转矣，如不用小横条贯轴柄，以蔴绳缚直木之头，另用老笋壳浸湿作纽，套上轴柄，下接蔴绳以运动车轴，更觉轻灵。
△车床
车床形方，床之四角各安一柱，四面各安横档二层，档之两头，各有方榫嵌入柱内，前档后档均横长一尺三寸六分，左档右档均横长一尺零六分，嵌入柱内之榫头，均在一尺三寸六分一尺零六分之外。
左右上下档，与前后上下档，高低不一，左右下档各去地一寸八分，左右上档各去地一尺四寸二分，前后下档各去地三寸，前上档去地一尺五寸，后上档去地九寸，后上档去地尺寸，较前左右上档独低者，因车轴架在后二柱之顶，此处上档低，则上档之上，地步空阔，可容贯脚转旋也。
后左角后右角各一柱，柱顶各开榫口，以承车轴，柱高二尺零五分，宽三寸，厚一寸四分，榫口宽一寸，深一寸五分。
前左角一柱，柱顶裁成直榫，以贯牡襄墩，柱高二尺零八分，宽二寸八分，厚一寸四分，榫头径九分，围圆二寸七分，高一寸七分，此一寸七分，即在二尺零八分之内。
柱脚裁成榫口，以套踏脚底板之工字榫头，榫口靠地，宽八分，长一寸四分。
前右角一柱，柱顶横凿一孔，以套丝秤
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:07:44-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
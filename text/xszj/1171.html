<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="叙,例言,姓名总目一　专集,姓名总目二　别见,姓名总目三　生存,总目,卷一　学术一圣学,卷二　学术二原学,卷三　学术三儒行,卷四　学术四法语,卷五　学术五广论,卷六　学术六文学,卷七　学术七师友,卷八　治体一原治上,卷九　治体二原治下,卷十　治体三政本上,卷十一　治体四政本下,卷十二　治体五治法上,卷十三　治体五治法中,卷十四　治体六治法下,卷十五　治体八用人上,卷十六　治体九用人下,卷十七　治体十臣职,卷十八　吏政一吏论上,卷十九　吏政二吏论下,卷二十　吏政三官制,卷二十一　吏政四铨选,卷二十二　吏政五">
<meta name="description" content="一百二十卷。系辑录道光、咸丰、同治、光绪间奏稿、论文而成,体例与《皇朝经世文编》全同。有光绪二十三年思补楼刊本。清盛康辑,盛宣怀编。此编为。《皇朝经世文编》主要续书之一,继《皇朝经世文编》专收道光以来文献史料,所选文章自道光元年。(1821)。起至光绪二十三年。(1897)为止。辑者搜集官方文牍、诸家专集二百余种,录入作品以奏议为主,凡四朝经制事宜具详,有关中外交涉者,别为外编。编辑体例仍按《皇朝经世文编》,细目略有增损,也为一百二十卷,分八纲、七十目。_盛氏皇朝经世文续编_全文在线阅读_盛氏皇朝经世文续编_全文在线下载_大玄古籍书库">
<title>盛氏皇朝经世文续编_盛康_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">盛氏皇朝经世文续编</span> <br/>
          作者： <span class="inputVal" id="bkauthor">盛康</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">学术杂记,学术,完结</span> <br/>
          字数： <span class="inputVal" id="bknum">[book_length]3292210</span> <br/>
          说明： <span class="inputVal" id="bkdec">一百二十卷。系辑录道光、咸丰、同治、光绪间奏稿、论文而成,体例与《皇朝经世文编》全同。有光绪二十三年思补楼刊本。清盛康辑,盛宣怀编。此编为 《皇朝经世文编》主要续书之一,继《皇朝经世文编》专收道光以来文献史料,所选文章自道光元年 (1821) 起至光绪二十三年 (1897)为止。辑者搜集官方文牍、诸家专集二百余种,录入作品以奏议为主,凡四朝经制事宜具详,有关中外交涉者,别为外编。编辑体例仍按《皇朝经世文编》,细目略有增损,也为一百二十卷,分八纲、七十目。</span> <br/>
          封面： <span class="inputVal" id="bkimg">Z_12935.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]盛氏皇朝经世文续编
[book_author]盛康
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]学术杂记,学术,完结
[book_length]3292210
[book_dec]一百二十卷。系辑录道光、咸丰、同治、光绪间奏稿、论文而成,体例与《皇朝经世文编》全同。有光绪二十三年思补楼刊本。清盛康辑,盛宣怀编。此编为 《皇朝经世文编》主要续书之一,继《皇朝经世文编》专收道光以来文献史料,所选文章自道光元年 (1821) 起至光绪二十三年 (1897)为止。辑者搜集官方文牍、诸家专集二百余种,录入作品以奏议为主,凡四朝经制事宜具详,有关中外交涉者,别为外编。编辑体例仍按《皇朝经世文编》,细目略有增损,也为一百二十卷,分八纲、七十目。
[book_img]Z_12935.jpg


[book_title]叙
赐进士出身诰授资政大夫布政使衔浙江记名道署按察使司按察使前湖北盐法武昌道盛康譔
道光初善化贺耦庚中丞因华亭陈氏有明经世文一编复踵陆氏切问斋文钞之例辑开国以来诸家奏议文集成皇朝经世文编百二十卷巨典宏规于斯焉萃言经济者宗之道光而后世变寖寻于今为烈而荩臣志士之所经营而维持者论议设施尤资考证曩岁历官两省即有志搜辑以续贺氏之书闻见日滋述录难竟遂初多暇命子宣怀益加编次凡四朝经制事宜具详六政其有关中外交涉者别为外编不与焉体例悉仍前编而增损其目书成卷数亦如之阅七年为光绪丁酉之岁校刊始毕为之叙曰国家重熙累洽二百余年政治修明声教渐被当极盛之下盈虚消息在中叶而震业溯自道光三省余甫平复启环海互市之衅惟时河患频仍岁祲屡告而金田俶扰尚稽天诛至于咸丰外侮内讧祸变益亟文宗亲将帅贻之穆宗用能戡定大难以成未竟之功由是同治光绪两朝冲龄继祚训承慈圣宫府内外协心宣力海宇晏然号为中兴者几二十年繄昔艰大未靖上下忧危深宫节俭为天下先典学方新土木不作申进谀之儆严失律之诛谠论敷施贤才感奋枢辅宏周知之略疆吏泯方隅之见凡奔奏御侮诸臣莫不毕智竭虑以赴公家之急士气民心固结而不可解殉守死绥后先接踵至策勋炳绩皆百战余生敌忾同仇积十数年之久发逆殄戮捻回亦以次荡平综军事之要湘淮立制始于团练而兵法以水师为长策饷需以厘捐为大宗东南底定首沛减赋之恩西北恢复备列建置之议于是分防抽练着为军政若河工盐漕诸政无不筹划变通厘然毕举盖殷忧所以启圣而师武臣力亦因盘错以激厉有成必本惩前毖后之思始收治乱持危之效合四朝往事系于一编亦是非得失之林也康今者年八十有四矣遭时多故垂老忧虞凡兹纪载所及皆躬历而能言其故者又昔参向忠武公金陵戎幕于座主胡文忠公抚鄂时备员属吏当日情事尤能引据翔实所谓硕公儒俊士畸民大都亲炙周旋恍若接其绪论窃比叶绍翁闻见之录陆务观老学之记用迪前光述存略有志者征文考献傥亦有取于斯乎

[book_title]例言
一文以载道道在济时因事立言可觇世变贺编自国初迄道光二年经世大文粲焉具备闲有微言孤集未及著录者虽偶域于见闻或别关乎去取若不限时代取盈卷帙既乖知人论世之旨仍贻挂一漏万之讥奚事远致淆近鉴兹编始道光纪元迄光绪丁酉其诸家论议无可系年者则以道光生存之人为断但续而不补所谓观者法后王施行者戒高论以明失得之故而考升降之由
一贺编门目详略得宜既续其书应沿其例惟法制损益与时变通有未可比同者如学术之冠以圣学所以端出治之本户政之系以建置所以寓设守之规至厘捐开矿大利所在不能括之以理财团练水师成效己然不能概之以兵制筹列戌之需则屯饷为偏举清老林之薮则山防为虚文诸如此类酌为增渻用备要略而存时制非漫效两史之异同庶足征四朝之文献尔
一中叶震业事尚权宜条约纷歧更变迭出言交涉者遂为当务之急专稽经制似非切要然使内治外交杂出于六政既莫识变迁之迹亦难综抚驭之机故兹编皆经制事宜详着中兴之所由以征实效而资策励其有关交涉者拟辑为外编别立门目而强界筹备及洋药之类皆焉若塞防海防及农政之禁莺粟仍归六政如晋书之有载记北盟之有会编祭川则源委攸分肄雅则正变斯协
一台湾自入版图生番尚多梗化匪徒煽乱频烦征讨海氛不靖特重岩防厥后改建行省分设郡县开山抚番日着成效诚东南之隩区矣一时罢郡致慨陆沈而疆吏之区画遗黎之慕思诚有不容泯没者故特列台防一目而删建置目中有涉台事者移隶之以寓存复之义昔偏安州郡犹留侨置之名岂薄海方隅忍外生成之化谁挽滔滔皆是之天下聊系喁喁内向之人心
一贺编之成当时或讥其杂录官书有乖文体者不知经世之作在行事不在文章备掌故不备体格典论云经国之大业不朽之盛事以是求文难乎其选必执体格以绳之则重文章不重行事传世徒托空言经世难期实际矣兹编所续一以掌故为主有因人而存其文者有因事而存其文者择焉不精未免见呰大雅而事实所系必究始终辨论各摅不加轩轾则犹贺氏之志也
一兹编以皇朝奏议为主搜辑诸家专集二百余种最录历年所见公私文牍以之合海内著作之林罗苦隘较近人先事之续緟复偏多审慎再三因循又久惟同志既争先快而外编日新月异颇有意踵成略具大端难期尽善爰裒录成书即付剞劂聊纾集腋之辛勤藉免积尘之散佚云尔因陋就弥媿前修刺过拾遗尚来哲

[book_title]姓名总目一　专集
专集总目体例悉遵原编各家文集有未见者俱列别见类中
蒋攸铦字颖芳号砺堂汉军厢蓝旗人乾隆甲辰进士官至文渊阁大学士有绳枻斋集见前编生存
汪廷珍字瑟庵江苏山阳县人乾隆己酉进士授编修官至礼部尚书协办大学士谥文端有实事求是斋集
阮元字伯元号芸台江苏仪征县人乾隆己酉进士官至体仁阁大学士谥文达有揅经室集见前编生存
安清翘字宽夫山西垣曲县人乾隆庚戌进士官陕西三水县知县有文集
潘世恩字芝轩江苏吴县人乾隆癸丑进士授修撰官至武英殿大学士谥文恭有真意斋文集
左辅字仲甫号杏庄江苏阳湖县人乾隆癸丑进士官至湖南巡抚有念宛斋集
甘扬声字敬苻江西崇仁县人乾隆甲寅举人官河南杞县知县有勤约堂文集
徐准宜字仲平号泉初江苏阳湖县人乾隆乙卯举人官直隶顺天府粮马通判有原学述辨斋申言及求志斋遗
吴德旋字仲伦江苏宜兴县人有初月楼诗文钞子谨字研夫早卒有爱月轩文钞
姚学塽字晋堂一字镜塘浙江归安县人嘉庆丙辰进士官至兵部郎中有竹素斋文集
李宗传字孝曾号海颿安徽桐城县人嘉庆戊午举人官至湖南布政使有寄鸿堂文集
姚文田字秋农浙江归安县人嘉庆己未进士授修撰官至礼部尚书谥文僖有邃雅堂文集见前编生存
汤金钊字敦甫浙江萧山县人嘉庆己未进士官至吏部尚书协办大学士谥文端有寸心知室文存
陈寿祺字恭甫福建闽县人嘉庆己未进士有左海文集
莫与俦字犹人一字杰夫贵州独山州人嘉庆己未进士官四川盐源县知县改遵义府教授有贞定先生遗集
张澍字介侯甘肃武威县人嘉庆己未进士官江西永新县知县有养素堂诗文集
陆言字心兰浙江钱塘县人嘉庆己未进士官至河南布政使有政学录
陈文述字退庵浙江钱塘县人嘉庆庚申举人官江苏江都县知县有颐道堂诗文钞见前编生存
陆继辂字祁孙江苏阳湖县人嘉庆庚申举人官安徽合肥县教谕有崇百药斋集
张井字芥航陕西肤施县人嘉庆辛酉进士官至河东河道总督有二竹斋文钞见前编生存
陈用光字硕士江西新城县人嘉庆辛酉进士官至礼部左侍郎有太乙舟文集
林伯桐字桐君号月亭广东番禺县人嘉庆辛酉举人官德庆州学正有修本堂集
丁履恒字若士江苏武进县人嘉庆辛酉选拔贡生官山东肥城县知县有思贤阁集
洪颐字筠轩浙江临海县人嘉庆辛酉选拔贡生官广东州判有筠轩文钞
朱珔字兰坡安徽歙县人嘉庆壬戌进士官至翰林院侍读有小万卷堂文集
沈维字子彝一字鼎甫浙江嘉兴县人嘉庆壬戌进士官至工部左侍郎有补读书斋遗
陶澍字云汀湖南安化县人嘉庆壬戌进士官至两江总督赠太子太保谥文毅有全集见前编生存
胡承珙字墨庄安徽泾县人嘉庆乙丑进士官至福建台湾兵备道有求是堂文集
孙原湘字子潇江苏昭文县人嘉庆乙丑进士翰林院庶吉士有天真阁集
李兆洛字申耆江苏阳湖县人嘉庆乙丑进士官安徽凤台县知县有养一斋诗文集见前编生存
周济字保绪号止庵江苏荆溪县人嘉庆乙丑进士官淮安府教授有求志堂诗文集
查揆字梅史浙江仁和县人嘉庆乙丑举人官直隶滦州知州有篔谷诗文集
舒化民字以德江西靖安县人嘉庆丁卯举人官至浙江督粮道有宝研堂集
沈钦韩字文起江苏吴县人嘉庆丁卯举人安徽宁国县训导有书疏证水经注疏幼学堂诗文
毕亨字九水山东文登县人嘉庆丁卯举人有九水山房文存
刘佳字眉士浙江江山县人嘉庆戊辰举人官江苏溧水县知县有钓鱼蓬山馆文集
钱仪吉字衎石号新梧浙江嘉兴县人嘉庆戊辰进士官至刑科给事中有记事
钱泰吉字警石浙江嘉兴县人官海宁州学正有甘泉乡人
包世臣字慎伯安徽泾县人嘉庆戊辰举人官江西试用知县有安吴四穜见前编生存
贺长龄字耦庚号西涯晚自号耐庵湖南善化县人嘉庆戊辰进士官至云贵总督降江苏布政使有耐庵文存见前编生存
姚莹字石甫安徽桐城县人嘉庆戊辰进士官至湖南按察使有中复堂全集见前编生存
李祖陶字迈堂一字钦之江西上高县人嘉庆戊辰举人有迈堂文略
吴慈鹤字巢松江苏吴县人嘉庆己巳进士官至翰林院侍读有文集
陈运镇字其山湖北孝感县人嘉庆己巳进士官工部主事有景士堂文集
唐鉴字镜海湖南善化县人嘉庆己巳进士官至太常寺正卿谥确慎有文集
盛隆字惺予江苏武进县人嘉庆庚午举人官浙江海宁州知州有人范须知等书男康谨录
程恩泽字云芬号春海安徽歙县人嘉庆辛未进士官至户部侍郎有文集
周天爵字敬修山东东阿县人嘉庆辛未进士官至湖广总督谥文忠有奏议
林则徐字符抚一字少穆福建侯官县人嘉庆辛未进士官至云贵总督谥文忠有政书
吕璜字月沧广西永福县人嘉庆辛未进士官浙江西塘海防同知有月沧文集
王赠芳字霞九江西庐陵县人嘉庆辛未进士官至云南盐法道有慎其余斋文集
张琦字翰风别字宛邻江苏阳湖县人嘉庆癸酉举人官山东馆陶县知县有宛邻书屋诗文集
张成孙字彦惟江苏武进县人有端虚勉一居集
徐璈字六骧安徽桐城县人嘉庆甲戌进士官山西阳城县知县有樗亭诗文集
吴振棫字仲云浙江钱塘县人嘉庆甲戌进士官至云贵总督有养吉庐奏议文集
刘逢禄字申受江苏武进县人嘉庆甲戌进士官礼部仪制司主事有礼部集
裕谦字鲁珊蒙古厢黄旗人嘉庆丁丑进士官至两江总督谥靖节有奏疏及论治书
董基诚字子诜号玉椒顺天大兴县人原藉江苏阳湖县嘉庆丁丑进士官至河南开封府知府有栘花馆集
王兆琛字献甫一字叔玉山东福山县人嘉庆丁丑进士官至山西巡抚有奏议
柯培元字易堂山东胶州人嘉庆戊寅举人有石耳山房文集
费庚吉字耕亭江苏武进县人嘉庆己卯进士官至福建粮储道有治经斋文集杂箸治汝官书
胡培翚字载屏一字竹村安徽绩溪县人嘉庆己卯进士官户部广东司主事有研六室文集
钱宝琛字楚玉一字伯瑜江苏太仓州人嘉庆己卯进士官至湖北巡抚有存素堂集
吴文镕字甄甫江苏仪征县人嘉庆己卯进士官至两湖总督谥文节有遗集
徐宝善字廉安徽歙县人嘉庆庚辰进士官至山西道监察御史有壶园集
俞正字理初安徽黟县人道光辛巳举人有癸巳类存
邹鸣鹤字锺泉江苏无锡县人道光壬午进士官至广西巡抚谥壮节有世忠堂文集
梅曾亮字伯言江苏上元县人道光壬午进士官至户部郎中有柏山房集
李棠阶字树南号文园又号强斋河南河内县人道光壬午进士官至礼部尚书谥文清有遗书
魏源字默深湖南邵阳县人道光壬午举人官江苏高邮州知州有古微堂集海国图志
曹堉字稼山江苏吴县人有仪郑堂残
汤鹏字海秋湖南益阳县人道光癸未进士官至山东道监察御史有浮邱子
管同字异之江苏上元县人道光乙酉举人有因寄轩文集
牛振声字泾村陕西泾阳县人道光乙酉举人官城固县教谕有城固节孝义勇编等书
金应麟字埃布尔浙江钱塘县人道光丙戍进士官至大理寺少卿有豸华堂文钞
徐继畬字松龛山西五台县人道光丙戌进士官至福建巡抚有□□□□□
赵仁基字厚子江苏阳湖县人道光丙戌进士官至湖北按察使有悔庐文集
潘德舆字彦辅一字四农江苏山阳县人道光戊子举人官安徽知县有养一斋集
彭洋中字彦深一字晓杭湖南湘乡县人道光戊子举人官四川候补知府有古香山馆存
缪梓字南卿江苏溧阳县人道光戊子举人官至浙江金衢严道赠太常寺卿谥武烈有遗集
龚巩祚原名自珍字璱人号定庵浙江钱塘县人道光己丑进士官礼部主客司主事有定庵文集
马福安字□□广东顺德县人道光己丑进士有止斋文钞
窦垿字兰泉云南罗平州人道光己丑进士官监察御史贵州知府有铢寸录
倭仁字艮蒙古正白旗人道光己丑进士官至文华殿大学士谥文端有遗书
王庆云字雁汀福建侯官县人道光己丑进士官至兵部尚书谥文勤有奏议
汪本铨字衡甫江苏阳湖县人道光己丑进士官至浙江布政使赠太常寺卿有澹庵遗稿
莫友芝字子偲号郘亭晚号眲贵州独山州人道光辛卯举人有郘亭遗文
汤成烈字果卿江苏武进县人直隶清苑籍道光辛卯举人官浙江玉环厅同知有古藤书屋文甲乙集
邵懿辰字位西浙江仁和县人道光辛卯举人官刑部员外郎有遗集礼经通论
徐子苓字西叔安徽合肥县人有敦艮吉斋文存
凌字厚堂浙江乌程县人道光辛卯举人官金华县教谕有德舆集
张穆字石洲山西平定州人道光辛卯优贡生有斋文集
季芝昌字仙九江苏江阴县人道光壬辰进士授编修官至闽浙总督谥文敏有丹魁堂文集
陈澧字兰甫广东番禺县人原籍江苏上元县道光壬辰举人赏五品卿衔有东塾集
骆秉章字吁门广东花县人道光壬辰进士官至四川总督协办大学士谥文忠有遗集
吴敏树字本深号南屏湖南巴陵县人道光壬辰举人官浏阳县训导有柈湖文钞
王茂荫字子怀安徽歙县人道光壬辰进士官至吏部右侍郎有奏议
李星沅字子湘别号石梧湖南湘阴县人道光壬辰进士官至两江总督谥文恭有芋香山馆集
左宗植字仲基号景乔湖南湘阴县人道光壬辰举人官内阁中书有慎盦文钞
左宗棠字季高湖南湘阴县人道光壬辰举人官至东阁大学士二等恪靖侯谥文襄有奏议及政书文集
陈庆镛字干翔别字颂南福建晋江县人道光壬辰进士官候选道赠光禄寺卿衔有籀经堂类
宗稷辰字涤楼浙江会稽县人道光癸巳进士官给事中有躬耻堂文集
王字子兼一字亮生江苏吴县人有壑舟园文
许槤字珊林浙江海宁州人道光癸巳进士有筠古阁遗稿
许楣字辛木浙江海宁州人道光癸巳进士官户部主事有钞币论
桂超万字丹盟安徽贵池县人道光癸巳进士官至福建按察使有裕堂文集
袁甲三字午桥河南项城县人道光乙未进士官至漕运总督谥端敏有奏议文集
熊少牧字书年又字雨胪湖南长沙县人道光乙未举人官蓝山县教谕有读书延年堂集
彭崧毓字于蕃湖北江夏县人道光乙未进士官至云南盐法道有求是斋文存
朱琦字伯韩广西临桂县人道光乙未进士官候选道有怡志堂集
鲁一同字通甫号蓝尘江苏山阳县人道光乙未举人有通甫类
沈衍庆字槐卿安徽石埭县人道光乙未进士官江西鄱阳县知县殉难赐有遗集
杨士达字耐轩江西金溪县人道光乙未举人有耐轩文钞吏事识小录等书
陈世镕字大冶安徽怀宁县人道光乙未进士官甘肃古浪县知县有求志居文
吴廷栋字竹如安徽霍山县人道光乙酉拔贡官至刑部右侍郎有拙修集
沈兆霖字朗廷浙江钱塘县人道光丙申进士官至户部尚书署陕甘总督谥文忠有奏疏
吕佺孙字尧仙江苏阳湖县人道光丙申进士官至福建巡抚有奏议
冯志沂字述仲号鲁川山西代州人道光丙申进士官至安徽庐州府知府有微尚斋文集
朱孙诒字石翘江西清江县人官至浙江盐运使有团练说
胡林翼字润芝湖南益阳县人道光丙申进士官至湖北巡抚谥文忠有遗集
罗汝怀字念生湖南湘潭县人道光丁酉选拔贡生官芷江县教谕有绿漪草堂文集
江忠源字常儒号岷樵湖南新宁县人道光丁酉举人官至安徽巡抚赠总督谥忠烈有文集
邓瑶字伯昭又字小耘湖南新化县人道光丁酉选拔贡生官麻阳县教谕有双梧山馆文钞
曾国藩字涤生湖南湘乡县人道光戊戌进士官至武英殿大学士一等毅勇侯赠太傅谥文正有文正全集及奏议
罗泽南字仲岳号罗山湖南湘乡县人举孝廉方正官至浙江宁绍台道谥忠节有遗集
刘蓉字霞仙湖南湘乡县人官至陕西巡抚有养晦堂文集
彭玉麟字雪琴湖南衡阳县人官至兵部尚书加太子太保谥刚直有奏议
马征麟字素臣安徽怀宁县人有长江图说
吴嘉宾字子序江西南丰县人道光戊戌进士翰林院编修有求自得之斋文集
陆黻恩字亚章号紫江苏阳湖县人道光己亥举人载取知县有读秋水斋诗文集
汤修字敏斋浙江萧山县人道光己亥举人官至太常寺卿有慎思居存
沈垚字子敦浙江乌程县人优贡生有落颿楼文
武穆字小谷河南偃师县人副榜贡生官江西信丰县知县有读画山房文钞
丁晏字俭卿江苏山阳县人道光辛巳举人官内阁中书有颐志斋丛书
冯桂芬字林一号景亭江苏吴县人道光庚子进士授编修官至右春坊右中允加三品衔有显志堂校邠庐抗议
姚椿字春木江苏娄县人有晚学斋文集
刘毓崧字伯山江苏仪征县人道光庚子举人有通义堂集
刘文淇字孟瞻江苏仪征县人优贡生有青溪旧屋集
汪士铎字梅村江苏江宁县人道光庚子举人有梅村先生集
龙启瑞字翰臣广西临桂县人道光辛丑进士授修撰官至江西布政使有经德堂文内外集
王拯原名锡振字定甫号少鹤广西马平县人道光辛丑进士官至通政司参议有龙壁山房集
陈立字卓人江苏句容县人道光辛丑进士官至云南曲靖府知府有句溪杂着白虎通疏证
胡家玉字小蘧江西新建县人道光辛丑进士官至都察院左都御史有奏议
李元度字次青湖南平江县人道光癸卯举人官至贵州布政使有天岳山房文集
杨沂孙字子与号咏春江苏常熟县人道光癸卯举人官至安徽凤阳府知府有观濠居士集
戴盘字邻号铭新江苏丹徒县人道光癸卯举人官至浙江严州府知府有两浙宦游记略
邵辅字清斋安徽绩溪县人道光甲辰举人官陕西陇州知州署同州府知府赠太仆寺卿有文内外集葭陇图籍问答
郭昆焘字仲毅号意城湖南湘阴县人道光甲辰举人官内阁中书四品京堂衔有云卧山庄集
宋晋字雪帆江苏溧阳县人道光甲辰进士官至户部侍郎有水流云在馆集
徐志导字梦卿晚年号瞢卿安徽歙县人道光甲辰举人官至贵州贵西道有守斋自记
王廷植字实丞江西庐陵县人道光甲辰进士官至四川川东道有四书疑言
王柏心字子寿湖北监利县人道光甲辰进士官刑部主事有枢言
方浚颐字子箴安徽定远县人道光甲辰进士官至四川按察使有二知轩文集
陈辂字朴生江苏仪征县人道光甲辰举人有遗集
徐鼒字彝舟江苏六合县人道光乙巳进士官至福建福宁府知府有未灰斋文集
恽世临字次山江苏阳湖县人道光乙巳进士官至湖南巡抚有栎存堂文集
李联琇字季莹一字小湖江西南城县人道光乙巳进士官至大理寺卿有好云楼文集
孙鼎臣字芝房湖南善化县人道光乙巳进士官至翰林院侍读有畚塘刍论及苍筤文集
何秋涛字愿船福建光泽县人道光乙巳进士官刑部主事懋勤殿行走有朔方备乘北徼汇编一镫精舍甲部
张星鉴字纬余号南鸿江苏新阳县人有仰萧楼文集
阎敬铭字丹初陕西朝邑县人道光乙巳进士官至东阁大学士谥文介有奏议
钱鼎铭字调甫江苏太仓州人道光丙午举人官至河南巡抚谥敏肃有奏疏
龙汝霖字皞臣湖南攸县人道光丙午举人官江西铅山县知知县有坚白斋集
徐时栋字定宇号柳泉浙江鄞县人道光丙午举人官内阁中书有烟屿楼文集
李宗羲字雨亭四川开县人道光丁未进士官至太子少保两江总督有政书
丁日昌字雨生广东丰顺县人官至福建巡抚有抚吴公牍
黄彭年字子寿贵州贵筑县人道光丁未进士官至湖北布政使有□□□□□□
周悦让字孟伯山东莱阳县人道光丁未进士官礼部祠祭司主事有倦游庵文集
郭嵩焘字筠仙湖南湘阴县人道光丁未进士官至兵部左侍郎有养知书屋全集
鲍源深字华潭安徽和州人道光丁未进士官至山西巡抚有奏议
沈葆桢字幼丹福建侯官县人道光丁未进士官至两江总督谥文肃有奏议
黄熙字子春江西鄱阳县人道光丁未进士官至湖南记名道赠布政使衔谥忠壮有文钞
戴钧衡字存庄号蓉洲安徽桐城县人道光己酉举人有味经山馆文集
程鸿诏字伯顺天大兴县人原籍安徽黟县道光己酉举人官至江苏候补知府有有恒心斋集
陈锦字昼卿浙江山阴县人道光己酉举人有橘荫轩诗文集
桂文灿字子白广东南海县人道光己酉举人官湖北郧阳县知县有潜心堂文集
尹耕云字瞻甫号杏农江苏桃源县人道光庚戌进士官至河
南河陕汝道有心白日斋集
孙衣言字劭闻号琴西浙江瑞安县人道光庚戌进士官至太常寺卿有逊学斋文钞
杨彝珍字性农湖南武陵县人道光庚戌进士官兵部主事加五品卿衔有移芝室文集
戴楫字汝舟号纯甫江苏丹徒县人咸丰辛亥举孝廉方正有纯甫古文钞
沈际昌字子常江苏阳湖县人咸丰辛亥举人有留香阁遗稿左氏兵法说
王守基字少芳河南密县人咸丰壬子进士官户部郎中有盐法议略
许宗衡字海秋江苏上元县人咸丰壬子进士官起居注主事有玉井山馆文集
赵廷恺字存之江西安福县人咸丰壬子进士官至刑部郎中有十三翎阁文
潘祖荫字伯寅一字郑盦江苏吴县人咸丰壬子进士授编修官至户部尚书谥文勤有遗集
曾国荃字沅甫湖南湘乡县人咸丰壬子优贡生官至两江总督一等威毅伯谥忠襄有奏议
丁宝桢字璜贵州平远州人咸丰癸丑进士官至四川总督谥文诚有奏议
方东树字植之安徽桐城县人增广生有仪轩文集及汉学商兑等书
方宗诚字存之安徽桐城县人官直隶枣强县知县五品卿衔有柏堂集
金安清字眉生浙江嘉县人官至盐运使有六幸翁文
戴朢字子高浙江德清县人有谪堂遗集
吴大廷字桐云湖南沅陵县人咸丰乙卯举人官至福建台湾兵备道有小酉腴山馆文钞
陈尔干字仲桢号柏堂浙江山阴县人咸丰己未举人有柏堂剩
陆心源字存斋浙江归安县人咸丰己未举人官至广东高廉道有仪顾堂集
杨象济字利叔浙江秀水县人咸丰己未举人有汲庵文存
彭世昌字芗九江西庐陵县人咸丰庚申进士官至广西左江道有荒政全策
顾复初字子远江苏长洲县人候选县丞有乐余静廉文集
陈宗起字敬庭江苏丹徒县人有养志居文集
黄式三字薇香浙江定海县人岁贡生有儆居集
彭泰来字春洲广东高要县人有昨梦斋文集
黄仲骐字正夫湖南郴州人有醉山草堂诗文集
蒋湘南字子潇河南固始县人有七经楼文钞
亢树滋字铁卿江苏吴县人有市隐书屋文
黄汝成字庸玉号夫江苏嘉定县人官安徽泗州训导有袖海楼文钞
刘醇字孝长湖北天门县人有云中集
王效成字约甫安徽盱眙县人有伊蒿室文集
王宝仁字研云江苏太仓州人有旧香居文
易本烺字眉孙湖北京山县人有一粟斋文钞
凌江字□□浙江乌程县人有疏河心镜
季锡畴字范卿江苏太仓州人有菘耘文钞
杨绍文字子掞浙江山阴县人官直隶盐大使有云在文
杨凤苞字秋水浙江归安县人有秋室集
程德赉字子香安徽□□□人有子香文钞
王宗炎字□□有晚闻居士集
翁广平字叔均江苏吴江县人有听莺居文钞
顾广誉字惟康号访溪浙江平湖县人优贡生有悔过斋文集
曹肃荀字伯绳河南洛阳县人贡生有悔迟斋文钞
何邦彦字司直江西永丰县人有寄迂草堂文集
何曰愈字云广东香山县人官四川会理州知州有存诚堂文集
孙希朱字仰晦江苏无锡县人旌表孝子有仰晦先生集
王应孚字信甫直隶故城县人副榜贡生官刑部员外郎有笃静堂
吴铤字耶溪江苏阳湖县人有因时论
蒋彤字丹棱江苏阳湖县人有丹棱文集
谢应芝字子阶号宛村江苏阳湖县人有会稽山斋文集
杨金监原名鉴字用民江苏武进县人候选训导员外郎衔有薖园文钞
陆庆颐字鞠仁江苏武进县人有有性情斋集
周腾虎字韬甫江苏阳湖县人候选主事有餐花馆诗文集
蒋曰豫字侑石江苏阳湖县人官直隶候补知县署蔚州知州有问奇室文集
庄士敏字仲求江苏武进县人官福建同知署霞浦县知县有玉余文钞
方德骥字兰垞浙江钱塘县人官江苏候补知府有文集
廖连城字荆山江西万载县人同治壬戌举人官湖南新化县知县有时务策
高延第字子上号槐西江苏山阳县人翰林院待诏有涌翠山房集
吴昆田字稼轩江苏清河县人举人有六山房文集
杨兆鋆字铁君号诚之浙江乌程县人有鸿雪轩丛钞算学敏求
杨德亨字仲干安徽石埭县人有尚志居集
施彦士字□□江苏崇明县人举人官候选知县有求己堂文集
叶裕仁字复三江苏镇洋县人举孝廉方正有归盦诗文
蒋敦复原名尔锷字克父一字剑人江苏宝山县人有古堂集兵鉴英志
金文榜字静知号步瀛江苏吴县人举孝廉方正有忧患窝文集
薛福成字叔耘江苏无锡县人同治丁卯副榜贡生官至都察院左副都御史有筹洋刍议治平六策庸盦海外文编
薛福保字季怀江苏无锡县人官至四川候补知府有青萍轩文集
秦宝玑字潜叔江苏金匮县人有实斋文
王炳燮字絅斋号朴诚江苏元和县人光绪丙子进士官直隶天津县知县有毋自欺室文集
刘汝璆字笏堂江西安福县人官至浙江金衢严道有环生馆集
宗源瀚字湘文江苏上元县人官至浙江宁绍台道有颐情馆闻过集
金东字□□浙江平阳县人有行存牍
张文虎字孟彪又字啸山江苏南汇县人官候选训导有舒艺室杂箸
黄楙材字豪伯江西上高县人官知县有得一斋箸四穜

[book_title]姓名总目二　别见
别见
颜检见前编生存
那彦成字韶九号绎堂满洲正白旗人乾隆己酉进士官至直隶总督谥文毅
辛从益字筠谷江西万载县人乾隆庚戌进士官至吏部侍郎有思补过斋遗
袁铣
祁字竹轩山西高平县人嘉庆丙辰进士官至两广总督谥恭恪
张鉴浙江仁和县人嘉庆壬戌进士
王家相字宗旦号艺斋江苏常熟县人嘉庆己巳进士官至河南南汝光道有茗香堂集
郑世任字莘田湖南长沙县人嘉庆癸酉选拔贡生官至光禄寺少卿
陶廷杰贵州都匀县人嘉庆甲戌进士官至湖北布政使谥文节
程邦宪江苏吴江县人嘉庆甲戌进士
祁寯藻字春浦山西寿阳县人嘉庆甲戌进士官至体仁阁大学士谥文端
琦满洲正黄旗人官至文渊阁大学士一等奉义侯谥文勤
徐法绩字定夫一字熙庵陕西泾阳县人嘉庆丁丑进士官至太常寺少卿
那斯洪阿官至山西巡抚
裘元俊江西新建县人嘉庆丁丑进士
陈肇山东平度州人嘉庆丁丑进士
托浑布蒙古正蓝旗人嘉庆己卯进士
朱嶟字致堂云南通海县人嘉庆己卯进士官至礼部尚书谥文端
程祖洛见前编生存官至浙闽总督谥敬
许乃普字滇生浙江钱塘县人嘉庆庚辰进士官至吏部尚书谥文恪
龚文龄字锡九福建侯官县人嘉庆庚辰进士官至工部侍郎
陈岱霖字荫棠湖南化县人嘉庆庚辰进士
刘韵珂字玉坡山东汶上县人官至闽浙总督
讷尔经额字近堂满洲正白旗人官至文渊阁大学士直隶总督
王藻字菽原江苏通州人道光壬午进士官至内阁学士
刘晸昌
胡长庚安徽含山县人道光癸未进士
常大字南陔湖南衡阳县人道光癸未进士官至湖北巡抚谥文节
黄爵滋字树斋江西宜黄县人道光癸未进士官至工部侍郎
雷以諴字鹤皋湖北咸宁县人道光癸未进士官至刑部侍郎
朱昌颐字朵山浙江海盐县人道光丙戌进士授修撰官至监察御史
贾桢字筠堂山东黄县人道光丙戌进士授编修官至武英殿大学士谥文端
戴絅孙云南昆明县人道光己丑进士
汪振基安徽颍上县人道光壬辰进士
汪元方字啸庵浙江余杭县人道光癸巳进士官至都察院左都御史谥文端
王字芷汀顺天宛平县人道光乙未进士
苏廷魁字赓堂广东高要县人道光乙未进士官至河道总督
吕贤基字鹤田安徽旌德县人道光乙未进士官至工部左侍郎谥文节
伍辅祥四川綦江县人道光乙未进士
罗惇衍字椒生广东顺德县人道光乙未进士官至户部尚书谥文恪
王东槐字荫庭山东滕县人道光戊戌进士官至湖北盐法道谥文直
宝鋆字佩蘅满洲厢白旗人道光戊戌进士官至武英殿大学士谥文靖
乔松年字鹤侪山西徐沟县人道光戊戌进士官至河道总督谥勤恪
何桂珍字丹畦云南师宗县人道光戊戌进士官至安徽徽宁池太广道谥文贞
毛鸿宾字寄云山东聊城县人道光戊戌进士官至两广总督
石赞清字襄臣贵州贵筑县人道光戊戌进士官至刑部侍郎
兆那苏图官至山西巡抚
文瑞字叔庵满洲厢红旗人道光庚子进士官至刑部侍郎
翁同书字祖庚江苏常熟县人道光庚子进士官至安徽巡抚谥文勤
蒋琦龄字申甫广西全州人道光庚子进士官至顺天府府尹
韩锦云广东文昌县人道光庚子进士官云南粮储道
严树森字渭春四川新繁县人道光庚子举人官至广西巡抚
胜保字克斋满洲厢白旗人道光庚子举人官至兵部侍郎
贺寿慈字云甫湖北蒲圻县人道光辛丑进士官至工部尚书
杨重雅字庆伯江西德化县人道光辛丑进士官至广西巡抚
陈廷经字小舫湖北蕲水县人道光甲辰进士官内阁侍读学士
王榕吉字荫堂山东长山县人道光甲辰进士官至大理寺卿
王家璧字孝凤湖北武昌县人道光甲辰进士官至大理寺卿
于凌辰奉天伯都讷人道光甲辰进士官至通政使
王书瑞字又沂浙江长兴县人道光乙巳进士官刑科给事中
李鹤年字子和奉天义州人道光乙巳进士官至河南巡抚
林寿图字颖叔福建闽县人道光乙巳进士官陕西布政使
张之万字子青直隶南皮县人道光丁未进士授修撰官至东阁大学士谥文达
陆秉枢字梅孙浙江桐乡县人道光丁未进士官御史
陈浚字心泉福建闽县人道光丁未进士官御史
马新贻字谷三山东菏泽县人道光丁未进士官至两江总督谥端敏
曹登庸字芗溪河南光山县人道光丁未进士官至给事中
裘德俊直隶河闲县人选拔贡生官御史
英翰字西林道光己酉举人官至乌鲁木齐都统谥果敏
崇实字朴山满洲正黄旗人道光庚戌进士官至刑部尚书署奉天总督谥文勤
吴焯安徽泾县人道光庚戌进士
吴可读字柳堂甘肃皋兰县人道光庚戌进士官至河南道监察御史
邵亨豫字汴生顺天宛平县人原籍江苏昭文县道光庚戌进士官至吏部侍郎
袁宝恒字筱坞河南项城县人道光庚戌进士官至兵部侍郎谥文诚
卞宝第字颂臣江苏仪征县人咸丰辛亥举人官至闽浙总督
孙翼谋字谷庭福建候官县人咸丰壬子进士官至湖南布政使
寻銮炜字管香山西荣河县人咸丰壬子进士官至陕西潼商道
景其浚字泉贵州遵义县人咸丰壬子进士官至内阁学士
徐启文顺天大兴县人咸丰壬子进士官御史
董元章字竹坡河南洛阳县人咸丰壬子进士官至光禄寺少卿
朱潮字海门浙江萧山县人咸丰壬子进士官四川叙州府知府
高延祜字星岘浙江萧山县人咸丰癸丑进士官至给事中
张德容字松坪浙江西安县人咸丰癸丑进士官至湖南岳州府知府
贾铎字振之河南光州人咸丰癸丑进士官云南曲靖府知府
谢膺禧顺天大兴县人咸丰癸丑进士官安徽安庐滁和道
张沄字竹汀湖南长沙县人咸丰癸丑进士官御史
袁方城四川江津县人咸丰癸丑进士
曾协均字笙巢江西南城县人官至广西柳州府知府
书元官理藩院侍郎
惠庆官至古城领队大臣赠都统谥壮节
平瑞
双福满洲厢黄旗人官盛京礼部侍郎
穆缉香阿
贾臻字筠塍直隶故城县人道光壬辰进士官至安徽巡抚
韩超字南溪直隶昌黎县人官至贵州巡抚
李云麟字雨苍汉军正白旗人官副都统衔布伦托海办事大臣
丁寿昌江苏山阳县人道光丁未进士
董文焕字砚樵山西洪洞县人咸丰丙辰进士
杨昌浚字石泉湖南湘乡县人官至陕甘总督
谭钧培字序初贵州镇远县人同治壬戌进士官至云南巡抚
谢维藩字伯湖南巴陵县人同治壬戌进士官至山西道监察御史
右见　皇朝奏议
严烺浙江仁和县人官河南河北道以三品顶带署河道总督有小沧浪馆文集两河奏疏
许乃济字青士浙江仁和县人嘉庆己巳进士官至太常寺少卿
吴杰字梅梁浙江会稽县人嘉庆甲戌进士
李菡字滋圃顺天宝坻县人道光壬午进士官至工部尚书谥文恪
陆建瀛字立夫湖北沔阳州人道光壬午进士官至两江总督谥文节
朱应元字慎庵浙江秀水县人道光丙戌进士官至甘肃宁夏道
刘良驹字星房江西南丰县人道光己丑进士官至两淮盐运使
陆应谷字莘田云南蒙自县人道光壬辰进士官至江西巡抚
徐泽醇字梅桥汉军厢红旗人道光癸巳进士官至礼部尚书谥恭勤
陈坛字杏江河南商邱县人道光乙未进士官至刑科给事中
俞长赞字子襄江苏阳湖县人道光辛丑进士官至内阁学士
冯誉骥字展云广东高要县人道光甲辰进士官至陕西巡抚
胡庆源字心荃顺天大兴县人道光乙巳进士官御史
陆费瑔字玉泉浙江平湖县人官至湖南巡抚
张祥晋
王宪成字蓉舟江苏常熟县人道光乙巳进士官至吏科给事中
崇厚字地山满洲正黄旗人道光己酉举人官至都察院左副都御史
恭镗字振夔满洲正黄旗人道光己酉举人官至黑龙江将军
王道墉字崇庵湖北黄陂县人道光庚戌进士官御史
赵树吉字沅青四川宜宾县人道光庚戌进士官至云南迤西道
王凯泰字补帆江苏宝应县人道光庚戌进士官至福建巡抚谥文勤
钱宝廉字湘吟浙江嘉县人道光庚戌进士官至吏部侍郎
何桂芳字小亭江西鄱阳县人咸丰壬子进士官至顺天府府丞
梅启照字小岩江西南昌县人咸丰壬子进士官至河道总督
周恒祺字福皆湖北黄陂县人咸丰壬子进士官至山东巡抚
马元瑞字符斋山东济宁州人咸丰丙辰进士官御史
汪朝棨字鹤笙江苏长洲县人咸丰丙辰进士官御史
夏同字子松浙江仁和县人咸丰丙辰进士官至吏部侍郎
戈靖字戢山云南保山县人咸丰丙辰进士官至陕西道监察御史
岐元字子惠满洲正红旗人咸丰庚申进士官至四川成都将军
张绪楷字朗山河南商城县人咸丰庚申进士官至通政使
吴元炳字子健河南固始县人咸丰庚申进士官至江苏巡抚
祁世长字子禾山西寿阳县人咸丰庚申进士官至工部尚书谥文恪
庆裕字兰圃满洲正白旗人官至福州将军
桂清
肇麟
经额布
富兴阿官至都察院左副都御史
吴棠字仲仙安徽盱眙县人官至四川总督谥勤惠
官文字秀峰内府正白旗人官至文华殿大学士一等果威伯谥文恭
蒋益澧字芗泉湖南湘乡县人官至广东巡抚谥果敏
何金寿字铁生湖北江夏县人同治壬戌进士授编修官至江苏扬州府知府
王昕字啸岩顺天蓟州人同治壬戌进士官至给事中
游百川字汇东山东滨州人同治壬戌进士官至仓场侍郎
张道渊字秋生云南太和县人同治癸亥进士官兵科给事中
邬纯嘏字筱珊河南光州人同治乙丑进士官户科给事中
吴峋字雨生山东海丰县人同治乙丑进士官江南道监察御史
宝廷字竹坡满洲厢蓝旗人同治戊辰进士官至礼部右侍郎
李肇锡字子嘉山东诸城县人同治戊辰进士官至贵州贵东道
刘锡鸿字云生官至通政司议
成孚字子中满洲正红旗人官至河道总督
张树声字振轩安徽合肥县人官至两广总督谥靖达
李明墀字玉阶江西德化县人荫生官至湖南巡抚
林肇元字贞伯广西贺县人官至贵州巡抚
张曜字朗斋浙江钱塘县人至山东巡抚谥果勤
刘铭传字省三安徽合肥县人官至台湾巡抚一等男爵谥壮肃
刘锦棠字毅斋湖南湘乡县人官至新疆巡抚一等男爵谥襄勤
右录自邸钞
张士元字鲈江江苏吴江县人嘉庆庚申举人有嘉树山房文集
刘衡字廉舫江西南丰县人嘉庆庚申副榜贡生官至河南开归陈许道有吏治三书
栗毓美字朴园山西浑源州人嘉庆辛酉选拔贡生官至河道总督谥恭勤有实政遗编
锺祥汉军厢黄旗人嘉庆戊辰进士官至河道总督
何士祁字仲京号竹芗浙江山阴县人道光壬午进士官至江苏川沙厅同知有学治补说
王凤生字振轩号竹屿安徽婺源县人官至两淮盐运使有从政录学治体行录
王德茂字亥坪河南光山县人官广东归县知县有公余随录
右见牧令书辑要
魏瀚字南湖南衡阳县人嘉庆庚申举人官山西武乡县知县有耶姜山房集
邓显鹤字子立号湘皋湖南新化县人嘉庆甲子举人官宁乡县训导有南村草堂集
邓显昌鸟字子振号云渠湖南新化县人有听雨山房文集
王泉之字星海号汉槎湖南清泉县人嘉庆乙丑进士官江西宁都直隶州知州有政余书屋文钞
瞿家鏊字吾山湖南浏阳县人嘉庆戊辰进士官常德府教授
周树槐字星叔湖南长沙县人嘉庆己巳进士官江西吉水县知县
王绅字彦卿湖南常宁县人乾隆丁酉选拔贡生官永明县教谕有珍盝堂文集
李象字云皋号双圃湖南长沙县人嘉庆辛未进士官至贵州布政使三品京堂有棣华堂随笔云湖合编
贺熙龄字光甫号蔗农湖南化县人嘉庆甲戌进士官至四川道监察御史有寒香馆集
曾兴仁字寿田湖南化县人嘉庆丙子举人官江西宜春县知县有乐山堂文钞
舒梦龄字苏桥湖南溆浦县人道光癸未进士官至山东登莱青道
陈起书字通甫号松心湖南郴州人岁贡生候选训导有撼山草堂集
陈起诗湖南郴州人道光己丑进士
张声玠字奉兹一字玉夫湖南湘潭县人道光辛卯举人官直隶元氏县知县有蘅芷庄文
黎吉云字樾乔湖南湘潭县人道光癸巳进士官兵科给事中有黛方山庄集
首焕彪字班臣湖南郴州人道光甲午举人
何绍祺字子敬号勖潜湖南道州人道光甲午举人官至浙江督粮道
黄辅辰字琴坞湖南醴阳县人道光乙未进士官陕西凤邠道光有小酉山房集
何庆元字积之湖南桂阳州人道光乙未进士
成毅字忍斋湖南湘乡县人道光戊戌进士官岳州府教授有求在我斋文集
汤彝字幼尊湖南化县人有盾墨
严正基字仙舫湖南溆浦县人副贡生官至通政司使
王人定字静存湖南宁乡县人有沅湘集
邓仁字厚甫湖南武冈州人官至江西按察使
李德骞字誾坛湖南常宁县人诸生有誾坛文
马敬之字悔初湖南湘潭县人岁贡生有四待轩文
王运枢字区木湖南宁乡县人贡生
高崧
何俊字千人湖南桂阳州人诸生
文舒耀字定斋湖南攸县人嘉庆丁卯举人官福安县教谕有衡奥仙隐文存
张绅字书堂湖南化县人道光壬辰举人
右见湖南文征
沈曰富江苏吴江县人有受恒受渐斋文集
张履字渊甫江苏吴江县人嘉庆丙子举人官句容县训导有积石山房文集
柳应墀
右见松陵文录
徐有珂字小豁浙江乌程县人举人有小不其山房文
陈根培字芝卿浙江乌程县人岁贡生官象山县训导有宝镜楼文
右见湖阴文钞
路德字闰生陕西盩厔县人嘉庆己巳进士官户部主事有柽华馆集
牛鉴字雪樵甘肃武威县人嘉庆甲戌进士官至两江总督
俞德渊字陶泉甘肃平罗县人嘉庆丁丑进士官至两淮盐运使有默斋公牍
强望泰字萼圃陕西韩城县人嘉庆丁丑进士官至四川忠州直隶州知州
张琛字问斋江苏武进县人副贡生官陕西渭南县知县有日鉏斋日记
张鹏飞字补山陕西安康县人道光辛巳举人官直隶州州判
胡兴仁字恕堂湖南长沙县人道光乙酉选拔贡生官至浙江巡抚有守拙轩文集
马国翰字竹吾山东历城县人道光壬辰进士
江开字龙门安徽合肥县人道光乙未举人官陕西富平县知县有浩然堂集
牛作麟甘肃通渭县人有牛氏家训
牛树梅甘肃通渭县人道光辛丑进士官至四川按察使
高绥宇
右见张鹏飞经世文补编
章谦存见前编生存
张杓见前编生存
吴兰修字石华广东嘉应州人
吴邦庆直隶霸州人嘉庆丙辰进士
丁履泰字星斋江苏武进县人嘉庆己未进士官河南叶县知县
黄德濂字惺溪湖南安化县人嘉庆丁丑进士由检讨官至陕西粮储道
姚柬之字伯山安徽桐城县人道光壬午进士官至贵州大定府知府有伯山诗文集
张集馨字椒云江苏仪征县人道光己丑进士官至陕西布政使
周玉衡官至江西按察使
涂宗瀛字朗轩安徽六安州人道光甲辰举人官至湖广总督
刘成忠字子恕江苏丹徒县人官至河南候补道
王祖源字廉堂山东福山县人道光己酉选拔贡生官至四川成龙茂道
际云字省三直隶宁津县人咸丰壬子进士官至云南布政使
易佩绅字笏山湖南龙阳县人咸丰戊午举人官至江苏布政使
崔乃翚江苏宜兴县人咸丰己未进士
陈士梅
缪嘉誉字秬卿江苏江阴县人官四川州知州
陈乔枞字朴园福建侯官县人
李东沅
潘咏
陈必宁
郭安仁
汤用中江苏武进县人
赵秉节
程庆燕江苏宜兴县人
曹廷杰
程祖植
葛士达江苏上海县人官山西平定州知州
吴云字平斋浙江归安县人至江苏苏州府知府
胡发烺字铁根江西兴国县人选拔贡生
易南甲字筌生湖南湘阴县人增生
濮文暹字青耜江苏溧水县人同治乙丑进士官至河南南阳府知府
周盛传字薪如安徽合肥县人军功官至湖南提督谥武壮
朱其昂字云甫江苏宝山县人官至直隶候补道
丁显
锺大焜
周懋琦字子瑜浙江钱塘县人官至湖北荆宜施道
胡传字铁华安徽绩溪县人官至台湾台东直隶州知州
谢光绮字方山江苏江阴县人官广西候补道
程国熙
杨嘉
右得自传钞

[book_title]姓名总目三　生存
生存
李鸿章字少荃安徽合肥县人道光丁未进士今官文华殿大学士一等肃毅伯
徐树铭字伯澄号寿蘅湖南长沙县人道光丁未进士今官都察院左都御史
唐炯字鹤笙贵州遵义县人道光己酉举人前官云南巡抚
李瀚章字小荃安徽合肥县人道光己酉选拔贡生前官两广总督
任道镕字筱园江苏宜兴县人道光己酉选拔贡生今官河道总督
徐桐字荫轩汉军正蓝旗人道光庚戌进士今官东阁大学士
锺佩贤字六英顺天宛平县人道光庚戌进士前官太仆寺卿
俞樾字荫甫号曲园浙江德清县人道光庚戌进士翰林院编修有春在堂全集
陈宝箴字右铭江西义宁州人咸丰辛亥举人今官湖南巡抚
王文韶字夔石一字赓虞浙江仁和县人咸丰壬子进士今官直隶总督
翁同龢字叔平江苏常熟县人咸丰丙辰进士授修撰今官户部尚书协办大学士军机大臣
谭锺麟字云觐湖南茶陵州人咸丰丙辰进士今官两广总督
铭安字鼎臣满洲厢黄旗人咸丰丙辰进士前官吉林将军
刚毅字子良满洲厢蓝旗人今官工部尚书军机大臣
王闿运字壬秋湖南湘潭县人咸丰丁巳补行壬子乙卯举人有湘绮楼集湘军志
黄元字让卿湖北锺祥县人咸丰己未进士今官贵州粮储道
刘秉璋字仲良安徽庐江县人咸丰庚申进士前官四川总督
刘坤一字岘庄湖南新宁县人今官两江总督
马相如字襄伯汉军正蓝旗人同治壬戌进士今官陕西延榆绥道
张之洞字香涛一字孝达直隶南皮县人同治癸亥进士授编修今官两湖总督
黄体芳字兰浙江瑞安县人同治癸亥进士前官通政使
延茂字松岩汉军正白旗人同治癸亥进士今官吉林将军
边宝泉字润民汉军厢红旗人同治癸亥进士今官闽浙总督
许振祎字仙屏江西奉新县人同治癸亥进士今官广东巡抚
刘树堂字景韩云南保山县人安徽宣城县籍今官河南巡抚
黎庶昌字斋贵州遵义县人廪贡生官至四川川东道
谢章铤字校如福建长乐县人同治甲子举人今官内阁中书
刘恩溥字伯泉直隶吴桥县人同治乙丑进士今官太仆寺卿
王邦玺字尔玉江西安福县人同治乙丑进士前官翰林院侍读
王先谦字益吾湖南长沙县人同治乙丑进士前官国子监祭酒
谭献字仲修又字仲仪浙江仁和县人同治丁卯举人官安徽歙县知县有复堂类
吴大澄字清卿一字斋江苏吴县人同治戊辰进士前官湖南巡抚
童宝善字米孙浙江德清县人同治癸酉选拔贡生江苏候补知县
屠仁守字梅君湖北孝感县人同治甲戌进士前官江南道监察御史
陶浚宣字心云浙江会稽县人光绪丙子举人有稷山文
熊祖诒字鞠生江苏青浦县人光绪丁丑进士官安徽直隶州知州
王懿荣字涟孙山东福山县人光绪庚辰进士前官国子监祭酒
赵元益字静涵江苏新阳县人光绪戊子举人
罗丰禄字稷臣福建侯官县人今官直隶候补道四品卿衔出使大臣
徐赓陛字次舟浙江乌程县人江苏候补直隶州知州

[book_title]总目
皇朝经世文续编总目凡篇目体例悉仍原编闲有不同者则加按语以别之因时损益不嫌立异也
卷一
学术一　圣学
帝王之学与儒生异原编讲义诸篇录入政本目中所以端主极宏治道也　本朝家法典学为重　　　圣祖天亶聪明教育万世　　　列圣稽古右文学术之盛度越前轨　　　文宗登极诏复康熙故事举行日讲事宜继自今　两朝养正礼重师儒启沃进规徽言咸告爰敬辑是卷录入学术用冠全编聿昭　　缉熙之业俾占毕之士知学无二致憬然于经世之本务焉
卷二
学术二原学
卷三
学术三儒行
卷四
学术四法语
卷五
学术五广论
卷六
学术六文学
卷七
学术七师友
卷八
治体一原治上
卷九
治体二原治下
卷十
治体三政本上
卷十一
治体四政本下
卷十二
治体五治法上
卷十三
治体六治法中
卷十四
治体七治法下
卷十五
治体八用人上
卷十六
治体九用人下
卷十七
治体十臣职
卷十八
吏政一吏论上
卷十九
吏政二吏论下
卷二十
吏政三官制
记曰论定然后官之任官然后爵之官有常制铨选则与时为变通盖必制度立而选法乃可行也故先之以官制而铨选考察以次递及焉
卷二十一
吏政四铨选
卷二十二
吏政五考察
卷二十三
吏政六大吏
卷二十四
吏政七守令上
卷二十五
吏政八守令中
卷二十六
吏政九守令下
卷二十七
吏政十幕友
唐代最重幕职诸道荐辟兼注内阶　本朝诸巨公早岁多历幕府跻致通显外吏从政殷繁恒资赞画治行之得失官方之臧否系焉守令置幕亦掾佐之流吏胥非其伦也原编列吏胥之次嫌于羞当世士故特先之
卷二十八
吏政十一吏胥
卷二十九
户政一理财上
卷三十
户政二理财中
卷三十一
户政三理财下
卷三十二
户政四养民
卷三十三
户政五建置
地域广轮代有沿革自军兴以来形势控制尤烦筹划若奉天新疆台湾其大端也至职官之改设移驻惟河防有专门其它因地制宜多与吏兵相出入以所重在疆理故系之于户政云
卷三十四
户政六赋役一
卷三十五
户政七赋役二
卷三十六
户政八赋役三
卷三十七
户政九赋役四
卷三十八
户政十赋役五
卷三十九
户政十一屯垦
卷四十
户政十二八旗生计
卷四十一
户政十三农政上
卷四十二
户政十四农政下
卷四十三
户政十五仓储
卷四十四
户政十六荒政上
卷四十五
户政十七荒政中
卷四十六
户政十八荒政下
卷四十七
户政十九漕运上
卷四十八
户政二十漕运中
卷四十九
户政二十一漕运下
卷五十
户政二十二盐课一
卷五十一
户政二十三盐课二
卷五十二
户政二十四盐课三
卷五十三
户政二十五盐课四
卷五十四
户政二十六盐课五
卷五十五
户政二十七榷酤
卷五十六
户政二十八厘捐
寇俶扰东南沦陷江淮诸军饷无所出于是始创抽厘之举厥后各省通行大师克济四方戡定防营林立一切仍用军兴法又当赋税未复官禄公费咸给于斯故虽积弊相因屡议裁减而沿用既久至今遂为常则综岁入之数逾于额赋穷变通久之规有始事所不及料者此尤时政所关非榷酤所能例也爰别为一目凡公私论议利弊具见俾筹国是者备参考焉
卷五十七
户政二十九开矿
廾人之职具于周官财用所资历古不废自胜朝中使四出税敛骚然举世以开矿为大戒然　本朝矿场有岁课边省开采如常内地煤铁之饶坑冶所在多有方　国家全盛度支充牣矿利不甚措意迨时事日棘公私匮乏筹议者竞以开矿为言宝藏克兴美利斯溥扩经野之谟裕防边之策诚哉当务之急也夫天地自然之数日出而不竭惟因势而利导之不骛广以取盈毋尝巧以欲速将地不爱宝何事纷纷然别求妙术哉
卷五十八
户政三十钱币上
卷五十九
户政三十一钱币中
卷六十
户政三十二钱币下
卷六十一
礼政一礼论
卷六十二
礼政二大典上
卷六十三
礼政三大典下
卷六十四
礼政四学校上
原编学校贡举不分目　文庙崇祀列入大典兹别标贡举一目备录取士之制而以学校专系师儒凡祀典为上卷教学及书院义塾为下卷
卷六十五
礼政五学校下
卷六十六
礼政六贡举
自乡举里选之法不行学校若专为取士而设原编合贡举于学校不为无见然造就殊途究有不能比同者科场事宜论议繁矣引而申之犹原编之志欤
卷六十七
礼政七宗法
卷六十八
礼政八家教
卷六十九
礼政九昏礼
卷七十
礼政十丧礼
卷七十一
礼政十一服制上
卷七十二
礼政十二服制下
卷七十三
礼政十三祭礼
卷七十四
礼政十四正俗
卷七十五
兵政一兵制上
卷七十六
兵政二兵制下
卷七十七
兵政三水师
寇肆扰吴楚鲸奔鸱张上下诸军沿江相缀莫能制也自曾文正公创立水师始扼胜算艰危克振卒蒇全功厥后奏设长江水师详酌事宜遂为经制读公昭忠祠诸记当日决策洪流坚苦卓绝而业垂永久不居成功老成远识洵乎不可及矣
卷七十八
兵政四饷需
军兴之要惟筹饷为大宗胡文忠公当逆焰方张之日收江汉之余烬搘拄危局筹济全军厥功伟矣嗣后督师诸公无不兢兢于饷事之艰危言谠论具资稽览原编以屯饷标目系据中叶兵事施之于今无当也兹以军屯并入屯垦别为饷需而以军需附焉至厘捐一款本因筹饷而设以今为度支常供更立专门归户政
卷七十九
兵政五马政
卷八十
兵政六保甲
卷八十一
兵政七团练上
团练之法寓于保甲本无可分昔人论之屡矣咸丰初年逆氛日亟额兵不足恃　诏下直省举行团练由是章程竞立论说锋生人自为战异军特起究其终极或效或不效甚至分据寨围藉资求逞若苗练之为者然而湘淮诸军卒以之策力行闲削平大憝功名之会震铄古今扩其规制且变额兵为练勇盖有治人无治法大利大害各因其人团练之兴与军事相终始所系者重矣又岂保甲之所能概哉
卷八十二
兵政八团练下
卷八十三
兵政九兵法上
卷八十四
兵政十兵法中
卷八十五
兵政十一兵法下
卷八十六
兵政十二地利上
卷八十七
兵政十三地利下
卷八十八
兵政十四塞防上
东南底定移师西陲萃胜军之武力竭中原之转输几及十年始克奏绩统观新疆全局沦胥辗转倍费经营迨大漠廓情而缴地分界尚烦口舌之纷争久而后定唏其难矣兹辑前后章疏及蒙古台站为一卷其建置屯垦事宜分见各门中若西北诸边徼有与英俄两国交涉者别录外编疆界一目可互考原编塞防下有山防一目系纪川陕楚老林事然三省教匪宜剿不宜防也兹所辑者仅张补山三省边防备览一序与原编相合特近事无可比附因省此目而以张序录入剿匪末卷中
卷八十九
兵政十五塞防下
卷九十
兵政十六海防
海疆多事筹防踵密五十年来机宜蕃变不可胜纪矣昔也慎固封守可收天险之功今也通达瀛环宜图自强之策盖自内难既平而后上下之擘画朝夕之讲求创设扩充不遗余力而海军定议经营至十数年甫有端倪祸机猝乘委弃殆尽虽曰人谋不臧亦规制形势有甚难者今海防筹备别详外编兹卷皆沿海经制事宜不可阙也故仍列之兵政焉
卷九十一
兵政十七台防
原编有山防无台防凡台湾兵事俱归海防以所重在海疆也自全台既辟改设行省同于内地其官守区画已详建置屯垦两目而前后治台剿抚事宜荩臣筹虑有不容泯没者虽罢郡弃地为一时权宜之计而力图恢复尚冀将来闵遗黎内向之殷特存此目所以志也
卷九十二
兵政十八蛮防
自改土归流苗疆久靖匪徒蠢动不烦征讨兹省并苗防合猺猓诸蛮及琼州剿抚生黎为一卷
卷九十三
兵政十九剿匪一
逆倡乱首尾十五年蔓延十六行省捻回诸匪所在起生民祸变未有若斯之酷者究致乱之由始则张皇失措继则玩泄成风湘淮诸公力除积习艰苦百战用歼渠魁而西北酋复顿兵糜饷多年始以次诛夷殆尽盖成功又若斯之难也兹辑兵事要论类列始末凡匪二卷捻匪一卷回匪及杂记土匪各一卷合观兵法地利诸篇当晓然于治乱得失之故人事有凭未可尽诿诸气运矣
卷九十四
兵政二十剿匪二
卷九十五
兵政二十一剿匪三
卷九十六
兵政二十二剿匪四
卷九十七
兵政二十三剿匪五
卷九十八
刑政一刑论
卷九十九
刑政二律例上
卷一百
刑政三律例下
卷百一
刑政四治狱上
卷百二
刑政五治狱中
卷百三
刑政六治狱下
卷百四
工政一土木
卷百五
工政二河防一
咸丰五年河决兰仪之铜瓦箱口改道北流于时军事方棘且利于戎马之限莫之治也迨寇氛既靖议者筹复河运竞以挽归故道为言而河流且十年淤决相悬无可施力海运已着成效方裁并河漕员浮议遂寝其后山东频岁河患当事者复有南北分流之请　廷议纷纭迄莫能定迨郑州复决南河久淤无可归壑泛滥经年糜帑千余万　严谴督塞始克蒇工盖河流既定虽以天时之泛涨人事之迁延决日久悬终不能变则分流之说亦徒托空言矣兹编兼列众论得失参观仍原编之例南河旧牍与今时世虽殊足备一朝掌故列为三卷后二卷皆近今论河之作淮渎与黄河相维系导淮诸议可互证也并附入焉
卷百六
工政三河防二
卷百七
工政四河防三
卷百八
工政五河防四
卷百九
工政六河防五
卷百十
工政七直隶河工
原编此目在直隶水利之下今移河防下俾以类相次云
卷百十一
工政八运河上
卷百十二
工政九运河下
卷百十三
工政十水利通论
卷百十四
工政十一直隶水利
卷百十五
工政十二江南水利中
卷百十六
工政十三江南水利下
卷百十七
工政十四各省水利上
卷百十八
工政十五各省水利中
卷百十九
工政十六各省水利下
卷百二十
工政十七海塘
右续编经世文百二十卷凡辑道光初元迄今四朝诸家文集公私论议以续贺氏之书门目闲有增损则详述异恉见每目之下至交涉机宜不由经制者别列门目拟辑为外编宣怀弱冠随任武昌家大人恒勖以经世之学因举贺编以授习业之余辄自循览嗣从贤士大夫游得纵观近代名家专集及军兴以来奏牍书札历年择录积盈箧衍窃欲踵贺编体例续辑成书家大人顾而喜曰此吾志也汝其勉之壮岁驰驱迄未卒业爰先辑林胡曾三公奏议以识祈向迨承乏东海幸际多暇始与二三同志搜讨集益家大人亦自浙告归时渡海就养复加手辑颐志董成每编次一卷随校付刊时事纷纭中更作辍经始于重光蒇工于强圉之岁既发凡起例谨述缘始以书其后曰易曰一尢平不陂一尢往不复运会之数天人之理有可知有不可知故治乱若循环而事变无穷极伊古以来因革递嬗强宗外戚藩镇宦妾权奸边塞之祸覆辙相寻变本加厉我　朝鉴于往代照灼荡涤法制相维又复谟烈显承以祈天永命史策所纪未有盛于斯者也然数极则还理穷必变运会所值天与人方迭起以相胜而已然之迹无衅可乘于是日辟其机以刱千古未有之局特治安既久又形势隔阂非浸溃无以尽变故中叶以后萌于川陕之乱决裂于虎门之役犹未已也至大憝稽诛流毒天下神州纷扰裨瀛横溢迫极于庚申之祸从此梯航交错机巧日滋景教流行责言频至天更降割多难俾　宫廷忧劳顾虑而无可如何盖自七十七年来变故迭乘始成积重难返之势迨至东溟一蹶危偪争天乎人乎则诚有不可知者矣综计中外全局实系于道光一朝前此为极盛之天下虽臲卼犹可相安后此为多事之天下且惩毖而未有艾至今日强弱异宜益相形而见绌彼之势易合而我之势常孤彼方共逞新图而我犹泥守成法时事迁流莫知所极岂真天不厌祸欤抑人事或有未尽欤然往策具在数十年艰难共济犹足昭垂天壤而光启中兴冀观是编者信人定可以胜天而益厉转弱为强之志也故着内外之旨别诸正变备学道治国闻者要删焉
诰授光禄大夫头品顶带大理寺少卿盛宣怀编次书后
赐进士出身翰林院编修　国史馆提调缪荃孙协修汪洵同校勘

[book_title]卷一　学术一圣学
启心金鉴
工部尚书倭仁
帝王盛轨尚有辅嘉谟以帙繁故不录
帝尧。其仁如天。其知如神。就之如日。望之如云。富而不骄。贵而不舒。
臣谨按。圣如帝尧。犹必不骄不舒。德愈劭。心愈下也。益赞于禹曰。满招损。谦受益。时乃天道。自古帝王。未有不致谨于此者。
帝尧置敢谏之鼓。使天下得尽其言。立诽谤之木。使天下得攻其过。
臣谨按。圣如帝尧。宜无可谏可谤者。而犹惓惓以求言闻过为务。故下情无所壅。而君德日以光。然欲法尧之为治不必置鼓立木徒仿其　铊受直言不加谴责言之当理者奖赏以劝励之。则嘉言罔伏。而升平可致矣。
帝尧曰。吾存心于先古。加意于穷民。痛万姓之罹罪。忧众生之不遂也。故一民饥。曰我饥之。一民寒。曰我寒之。一民有罪。曰我陷之。
臣谨按。此即博施济众尧舜犹病之意。就令斯民悉登康乐。而若饥若寒若陷之思。犹兢兢在抱。所以致时雍于变之休也。如曰吾治已足。则非所以为圣人矣。
尧舜采椽不斲。茅茨不翦。
臣谨按。唐虞之世。浑朴犹存。自无后世台榭陂池之侈。况其时洪水降割。民无所定。圣人轸念民艰。方忧思之不遑。何居处之为乐。厥后禹卑宫室而尽力沟洫。尤以峻宇雕墙。垂为世戒。古帝王勤于恤民。而俭于自奉。其风徽犹可想见耳。
舜之为君。其政好生而恶杀。其任授贤而替不肖。德若天地。化若四时。是以四海承风。畅于异类。凤翔麟至。鸟兽驯德。无他。好生故也。
臣谨按。好生恶杀。仁也。授贤替不肖。知也。德若天地。德之盛也。化若四时。化之神也。仁知全故德盛。德盛故化神。而其究一归于好生者。有不忍人之心。斯有不忍人之政。君子体仁足以长人。能充是心而已矣。
大禹悬钟鼓磬铎鼗。以待四方之士。曰教寡人以道者击鼓。诲寡人以义者击钟。告以事者击铎。语以忧者击磬。有狱讼者摇鼗。
臣谨按。此犹帝尧置鼓立木之意。而条件益多。延访益切。要之古帝王。一皆本忧勤惕厉之心。宏集思广益之量。虚以受天下之。而修益加修。实以殚宥密之功。而圣不自圣。此治之所以隆万古。而为后世人君所当法欤。
大禹巡狩。见罪人。下车泣而问之。左右曰。罪人不顺道。君王何为痛之。王曰。尧舜之人。皆以尧舜之心为心。我为君。百姓各以其心为心。是以痛之。
臣谨按。禹谓我为君百姓各以其心为心者。责己之辞也。书曰。一夫不获。时予之辜。古人君痌瘝在抱。一夫不得其所。辄引以自疚。传所云。禹汤罪己其兴勃焉者。此之谓也。
臣又按。曾子曰。上失其道。民散久矣。如得其情。则哀矜而勿喜。大禹之痛。正此意也。人君时体此意。则满腔恻隐流贯于用人行政之间。以之承天眷而感人心不难矣。
仪狄作酒。禹饮而甘之。遂疏仪狄。绝旨酒。曰后世必有以酒亡国者。
臣谨按。酒以成礼。弗继以淫。陈敬仲之辞夜饮。君子义之。则是酒之用有节。沈湎焉则溺矣。况过饮则食息违节。既虑伤身。喜怒乖常。尤防乱性。其患不可胜言。酒诰抑戒。所以反复痛切言之也。如大禹之疏仪狄。尤为力谨其始。而防之者预矣。孟子以禹恶旨酒与好言并举。以着为大法大戒。有以也夫。
成汤出。见网于野者。张其四面而祝之。曰。自上下四方。皆入吾网。汤曰嘻。尽之矣。解其三面。而更其祝。曰。欲左。左。欲右。右。欲高。高。欲下。下。不用命者入吾网。汉南诸侯闻之。曰。汤德至矣。及禽兽。一时归商者三十六国。
臣谨按。汤之德及禽兽。必其先及于百姓可知。故天下归之。仁之为道也。亲亲而仁民。仁民而爱物。其所施固有次第。而其要则本于君身。诗所谓睢麟之化。推本文德者是也。
汤时岁久大旱。祷于桑林之野。以六事自责。曰政不节与。民失职与。宫室崇与。女谒盛与。苞苴行与。谗夫昌与。言未已。大雨方数千里。
臣谨按。桑林之祷。天人感应如此其捷者。诚故也。使于所责六事。未能切省诸宵旰。而力体诸躬行。天心之应。未必如此其速也。至于不应。而遂谓天与人远。抑误矣。汤之后。大戊修德。而桑谷不为妖。周宣忧旱。侧身修行。而卒致中兴。乃知积诚可以弭祸。自古有征也。人主欲承天眷。其必极天戒欤。
臣又按。汤以六事自责。乃畏天省己之心也。汉公孙宏对策。乃以汤之旱为桀之余烈。佞谀之蛊惑君心。使忽天戒。每若此。不可不察。
周姜后贤而有德。王尝早卧而晏起。后乃脱簪珥。待罪于永巷。使其傅母通言于王曰。妾不才。至使君王失礼而晏朝。敢请罪。王曰。寡人不德。实自生过。非夫人之罪也。遂勤于政事。早朝晏退。成中兴之业焉。
臣谨按。姜后脱簪之谏。固云贤矣。而宣王能纳之。则是奋发其大有为之志。而不留于逸欲。可不为明且果乎。干象曰。天行健。人君惟法天之健。故勇于进德。力于行道。明于见。决于改过。小人不能移。阴柔不能奸矣。可不务哉。
臣又按。古者后妃夫人。进御皆有节度。昧旦女史奏鸡呜之诗。夫人鸣佩玉于房中。起而退。以礼自防。不淫于色。故能内消逸欲。以成其君勤政之美。然情欲之感。无介乎容仪。宴私之意。不形于动静。尤在端本于君身。故关睢樛木之化。首启二南。说诗者必归美于文德。然则人主动静起居。其所关者大矣。曷其奈何弗慎。
汉高帝曰。运筹帷幄之中。决胜千里之外。吾不如子房。镇国家。抚百姓。给饷馈不绝。吾不如萧何。连百万之众。战必胜。攻必取。吾不如韩信。三者皆人杰。吾能用之。此所以取天下者也。
臣谨按。用人者恒有余。自用者恒不足。汉高帝有知人之明。而又不难于自屈。故能驾驭一时之雄杰。而智者为之谋。勇者尽其力也。
汉文帝每朝。郎从官上书疏。未尝不止辇受其言。言不可用。置之。可用。采之。未尝不称。
臣谨按。人君之德。莫大于听言。文帝虚怀听纳如此。虽大舜之明目达聪。成汤之从谏弗咈。何多让焉。贾山云。人主之威。非特雷霆也。势重。非特万钧也。开诚而求谏。和颜色而受之。士犹恐惧而不敢尽。而况于纵欲恣暴。恶闻其过乎。文帝殆深知此意哉。
文帝时。尝欲作露台。召匠计之。直百金。上曰。百金。中人十家之产也。吾奉先帝宫室。常恐羞之。何以台为。
臣谨按。文帝富有四海。当承平无事之时。财用有余。百金之微。犹不肯轻费如此。况国家艰难之会。尤宜兢业自持。爱惜物力。为人君者。诚能思祖宗创业之艰。夙夜祗惧。唯恐失之。亦何至开奢侈之渐。而有过举哉。
文帝时。有以千里马献者。帝曰。鸾旗在前。属车在后。吉行五十里。师行三十里。朕乘此马。独先安之。下诏不受。
臣谨按。文帝渊然静默。马且不受。则其它珠玉玩好珍禽奇兽。不切于人主日用者。又岂足以动其心乎。书曰。不作无益害有益。功乃成。不贵异物贱用物。民乃足。正文帝之谓也。
汉宣帝尝谓太守吏民之本。数变易。则下不安。民知其将久。不可欺罔。乃服从其教化。故二千石有治理效。辄以玺书勉励。增秩赐金。公卿缺。则选诸所表。以次用之。是故汉世良吏。于是为盛。
臣谨按。官久任则上下相安。既便于民。日久超擢则官不淹滞。亦便于官。此用人保民之法也。后来仕途日宽。额数日增。升转之期。计日可俟。席不暇暖。辄已他迁。视其官如传舍。视百姓如路人。其何以治天下哉。
汉明帝时。馆陶公主为子求郎。帝不许。曰。郎官上应列宿。出宰百里。苟非其人。民受其殃。是以难之。
臣谨按。朝廷设官分职。本以为民。非可徇情滥授也。明帝不许馆陶之请。深得重民生惜名器之意。史称当时吏称其官。民安其业。有由然哉。
唐太宗曰。人主一心。攻之者众。或以勇力。或以辩口。或以谄谀。或以奸诈。或以嗜欲。辐辏攻之。各求自售。以取宠禄。人主少懈而受其一。则危亡随之。此其所以难也。太宗曰。人言天子至尊无畏惮。朕则不然。上畏皇天之鉴临。下惮臣之瞻仰。兢兢业业。恐犹不合天心。未副人望。魏征曰。此诚郅治之要。愿陛下慎终如始。则矣。
臣谨按。太宗所云。人主一心。攻之者众。可谓洞烛病源矣。自非不迩声色。不殖货利。以清嗜欲之源。则见理不明。而佞邪得售其术。人主之心。遂受其攻而不觉矣。太宗所以知其难而致谨也。又以不合天心。未副人望。然自警。则必有畏保之实。而无狎侮之心可知。魏征进之以图终。亦可谓责难于君者矣。
太宗患吏多受赇。密使左右试贿之。裴矩谏曰。是陷人于法也。恐非所谓道之以德。齐之以礼。上悦。告臣曰。裴矩能当官力争。不为面从。傥每事如此。岂非贤乎。
臣谨按。司马光曰。古人有言。君明臣直。裴矩佞于隋而忠于唐。非其性之有变也。君恶闻其过。则忠化为佞。君乐闻直言。则佞化为忠。是知君者表也。臣者景也。表动则景随矣。斯言岂不信哉。
太宗曰。朕得良弓十数。自以为无加。近示弓工。乃曰皆非良材。木心不正。则脉理皆邪。弓虽劲。而发矢不直。夫朕以弓矢定天下。识之犹不能精。况天下之务乎。乃数延见臣。问民疾苦。及政事得失。
臣谨按。太宗因论弓而及天下之务。可谓切于求治。而不自用矣。此其所以兴乎。
臣又按。工人之言。其借弓为喻。以规太宗乎。盖心为万事之主。人君之心。明白洞达。而无一毫邪曲之私。则发之政事。乃合于天理之正。而即乎人心之安。表里所以相符也。许衡谓心如印板。板不差。则印不差。亦此意尔。
太宗尝罢朝。怒曰。会须杀此田舍翁。后问为谁。上曰。魏征每廷辱我。后具朝服拜。曰。妾闻主明臣直。魏征直。由陛下明故也。妾敢不贺。上乃悦。
臣谨按。良药苦口利于病。忠言逆耳利于行。人臣敢谏。岂不有益于君哉。唐太宗为三代后令辟。极称能纳谏者。于魏征犹有廷辱之怒。盖受直言之难也。然得文德皇后一言。即能自克。故不损其贤耳。有太宗之纳谏。斯有魏征之敢谏。君明臣直。不诚为笃论哉。
太宗谓公卿曰。朕欲营一殿。材用已具。鉴隋而止。王公以下宜体朕此意。后发卒修洛阳宫。以备巡幸。张元素谏曰。陛下初幸洛阳。凡宫室宏侈者。皆令毁之。曾未十年。复加营。何前日恶之。今日效之也。且今日财力。何如隋世。役疮痍之人。习亡隋之弊。恐又甚于炀帝矣。上曰。卿谓我不如炀帝。何如桀纣。对曰。若此役不息。亦同归于乱。上曰。吾思之不熟。乃至如此。即为之罢役。赐元素绢二百疋。
臣谨按。真德秀曰。太宗鉴隋之侈。一殿之营。为费无几。而亟已之。然未数年。即有洛宫之役。由俭入奢。其易如此。此元素所以谏也。惟其喜闻直言。虽比之炀帝桀纣。曾不少忤。而亟从之。此其所以致贞观之治也。
太宗谓臣曰。人欲自见其形。必资明镜。君欲自知其过。必待忠臣。苟其君愎谏自贤。其臣阿谀顺旨。君既失国。臣岂能自全。公辈宜用为戒。事有得失。无惜尽言。
臣谨按。太宗求谏之心。何其切也。不虑已之不纳谏。转以不谏即不能自全。耸动其臣。其乐于闻过为何如也。人君诚能如此。则臣孰不愿忠于君。以成其君之美哉。
太宗自立太子。遇物则诲之。见其饭。则曰。汝知稼穑之艰难。则常有斯饭矣。见其乘马。则曰。汝知其劳而不竭其力。则常得乘之矣。见其乘舟。则曰。水以载舟亦以覆舟。民犹水也。君犹舟也。见其息于木下。则曰。木从绳则正。后从谏则圣。
臣谨按。随事随物均可引以自鉴。汤铭盘。武王铭几杖。皆此意也。借物警心。则心常存而不放。即此便是学问。即此便是治理。
贞观四年。敕百官。诏敕未便者。皆执奏。
臣谨按。史臣云。天下之理惟其是而已。理有未当。则诏敕虽行。改之何害。惟人君吝于改过。人臣喜于为佞。则天下之事。明知其非。而冒理行之。必至于蠹政害民而后已。此则古今之通患也。太宗有见于此。是以惟理之从。不拘己见。凡未便之事。虽诏敕已行。皆得执奏。是岂不足以彰无我之德乎。噫。可以法矣。
唐元宗以风俗奢靡。制乘舆服御金银器玩。令有司销毁。以供军国之用。其珠玉锦绣。焚于殿前。后以下。皆毋得服珠玉锦绣。天下毋得采珠玉织锦绣等物。
臣谨按。明皇初政。综核精密如此。开元之治。所以几于贞观。及在位日久。侈心一生。奸邪乘之。聚财纵欲。遂致安史之乱。由此观之。治乱兴亡之判。祇在一念敬肆之闲而已。可不戒哉。可不畏哉。
元宗素友爱。初即位。为长枕大被。与兄弟共寝。饮食起居。相与同之。薛王业有疾。上亲为煮药。火爇上须。左右惊救之。上曰。但使王饮此药愈。须何足惜。
臣谨按。元宗屈天子之尊。序家人之乐。恩明谊美。相好无尤。天伦之爱。何其挚也。如元宗者。可谓曲尽友于之谊矣。
唐肃宗为太子。尝侍膳。有羊臂臑。上顾太子使割。肃宗既割。余污满刃。以饼洁之。上熟视不怿。肃宗徐举饼啖之。上大悦。谓太子曰。福当如是爱惜。
臣谨按。此琐事耳。一饼之惜亦微耳。而明皇于此垂训殷殷。盖观人必于所忽。而存心不遗其细。此最谨小慎微之学。汉昭烈帝曰。勿以小而不为。勿以恶小而为之。亦此意也。
唐宪宗尝与宰相论治道于延英殿。日旰暑甚。汗透御服。宰相恐上体倦。求退。上留之。曰。朕入宫中。所与处者独宫人近侍耳。故乐与卿辈。共谈为理之要。殊不知倦也。
臣谨按。尧舜之时。君臣一体。都俞吁咈于一堂。文王自朝至于日中昃。不遑暇食。今观宪宗之勤政如此。亦可谓知君道者。宜其能削平僭乱。有光于前烈也。
唐吴元济反。宪宗命发兵讨之。是时诸道节度使。及宰相李逢吉。皆请罢兵。惟裴度力主讨贼之议。上曰。吾用度一人。足破此贼。遂以度为相。度至淮西。身自督战。由是诸将力。淮西遂平。
臣谨按。用兵之道惟在将帅得人。盖智足谋事。勇足任事。策敌无遁。调度有方。则士卒用命。而肤功克奏矣。观淮蔡之役。愬光颜等犹是也。何以裴度未出。而累岁无功。裴度一出。而淮西底定。将帅得人故也。韩愈平淮西碑。归功于度。然非宪宗之能用度。又何以有功哉。
唐宣宗尝以太宗所撰金镜录。授翰林学士令狐绹使读之。至乱未尝不任不肖。治未尝不任忠贤。上止之。曰。凡求治太平。当以此言为首。又书贞观政要于屏。每正色拱手而读之。
臣谨按。自古未有任不肖而不乱者。未有任忠贤而不治者。宣宗于此特有省焉。以治天下。得其要矣。
臣又按。贞观政要。诚为致太平之书。然必即太宗之所以致治者而力行之。以实见于用人行政之闲。然后可以比隆贞观。非第披览其书。为儒生口耳之功也。宣宗书于屏闲。取法之意深哉。
宣宗乐闻规谏。凡谏官论事。门下封驳。苟合于理。常屈意从之。得大臣章疏。必焚香盥手而读之。
臣谨按。宣宗乐于闻过。屈于从人。可谓明矣。至读章疏。必加诚敬。盖诚敬则神明专一。智虑精详。可以察其言之当否以为施用。非徒敬其章疏而已也。宣宗图治若此。故大中之政。人思咏之。以为继美太宗。岂不足为贤君哉。
宋太祖尝曰。人主当澹然无欲。勿使嗜好形见于外。则奸佞无自而入。朕无他好。惟喜读书。多见古今成败。者从之。不者改之而已。
臣谨按。者从之。不者改之。如此读书。方于身心有裨。若泛览辞章。怡情释典。便近玩物之失矣。
太祖征处士王昭素。问治世养身之术。对曰。治世莫若爱民。养身莫若寡欲。太祖爱其言。书于屏几。
臣谨按。寡欲是涵养其心之德。爱民是扩充其爱之理。二语已探为仁之要。人君能体乎此。则澄其心以操宰治之源。公其爱以宏出治之用。明于知人。周于立政。而无愧为仁君矣。
宋王全斌之伐蜀也。属汴京大雪。太祖设帏于讲武殿。衣紫貂裘帽以视事。忽谓左右曰。我被服如此。体尚觉寒。念征西将士。冲冒霜雪。何以堪处。即解裘帽遣中侍驰赐全斌。仍谕诸将曰。不能及也。全斌拜赐感泣。故所向有功。
臣谨按。古者歌采薇以劳戍役。而终之以柳往雪来。窃叹其轸念征夫为已至也。太祖因寒而念及征蜀将士。推己及人。以诚相感。一时士心激发。所向有功。不亦宜哉。
太祖性俭素。尝曰。吾为天下守财耳。古人云。以一人治天下。不以天下奉一人。苟以自奉为意。使天下之人何仰哉。
臣谨按。书曰。惟辟玉食。则民乐输将。以天下奉一人者宜也。太祖乃谓以一人治天下。不以天下奉一人。心愈谨。情愈厚矣。能充此意。则不迩声色。不殖货利。虽与古成汤争烈可也。岂特以俭素自名也哉。
宋太宗勤于读书。自巳至申。然后释卷。臣下以劳瘁为谏。帝曰。开卷有益。不为劳也。
臣谨按。自古圣人虽聪明出于天赋。莫不资学问以成德。盖古今治乱兴衰。天下民情物理。必博观经史。乃可周知。勤于谘访。始能通晓。故明君以务学为急正为此也。观太宗勤学如此。其能为承平令主。而宏开文运之盛。有由然哉。
宋寇准为枢密直学士。尝奏事殿中。语不合。太宗怒起。准引帝衣请复坐。事决乃退。太宗嘉之。曰。朕得寇准。犹文皇之得魏征也。
臣谨按。人臣奏事。至于牵引上衣。以尽其说。为君者。若不谅其忠直之心。必以为不敬而怒斥之矣。太宗不惟不怒。且叹美之。其容人之度若此。所以能使臣下尽言。政事少失。而为宋之令主也。如太宗者。洵无愧于文皇矣。
宋仁宗初年。宰相王曾。以帝初即位。宜近师儒。乃请御崇政殿西阁。召侍讲学士孙奭。直学士冯元。讲论语。初诏双日御经筵。自是虽只日。亦诏近臣讲读。帝在经筵。或左右顾。及容体不正。奭即拱立不讲。帝为悚然改容。
臣谨按。仁宗天资粹美。又有贤宰相辅导问学。当时讲官。复尽心启沃。仁宗能敬信而听从之。所以养成盛德。恭俭仁恕。终始惟一。而为一代贤君也。
宋龙图阁学士孙奭。尝画书无逸为图以进。上命施于讲读阁。及作延仪迩英二阁成。又命蔡襄写无逸篇于屏。
臣谨按。无逸一书。乃周公告成王之言。欲其知艰难。勤政事。兢兢业业。不敢自逸。能如此。则福祚长。不如此。则寿命短促。前举三宗后举文王以为法。复举商纣以为戒。其言深切恳至。实万世人君之鉴也。仁宗既受孙奭之图。又命蔡襄书之。盖必有味乎其言矣。则其观后苑之麦。忍中夜之饥。孰非自此书中得来。所以明君以务学为急。
臣又按。宋吕祖谦曰。耽乐之主。每自恕曰。一日放逸。为害几何。不知是心一流。则自一日二日以至终身。流而不返。故周公先塞其源。戒之以无敢遑逸。曰今日耽乐。下无以示民。上无以顺天。有莫大之愆。而非小失也。盖人主不可使知耽乐之味。苟开其端以为无伤。则寖深寖溺矣。
仁宗时。王德用进二女。王素论之。上曰。德用实进女。然已在朕左右。素曰。臣之忧。正恐在左右耳。上动容。立命宫官遣女。素曰。陛下既不弃臣言。亦何遽也。上曰。朕若见其人留恋不肯行。恐不能出矣。顷之。宫官奏二女已出内东门。上乃起。
臣谨按。谢良佐言。克己从性偏难克处克去。声色之诱。情欲之感。其昵人至甘。所谓难克处也。仁宗既纳二女。闻王素之论而遽遣之。俟其出门乃起。是其能忍嗜欲。而不少系吝焉。可不谓明且果乎。若仁宗者可以法矣。
仁宗时。考官以苏轼对策切直。欲黜之。仁宗曰。朕以直言取人。而以直言弃之。人其谓我何。
臣谨按。明宪宗时。以星变诏臣言阙失。一时建言诸臣。如卢瑀汪吉彭纲等。最为伉直。帝以方修省不罪。然心忌之。书其名姓于屏。未几瑀等相继贬斥。以直言求。而以直言弃。以视仁宗之于苏轼。真大相径庭矣。
仁宗尝语近臣。昨日因不寐而饥。思食烧羊。曰。何不取索。帝曰。恐遂为例。可不忍一夕之饥。而启无穷之杀。或献蛤蜊二十八枚。枚千钱。曰。一下箸。费二十八千。吾不堪也。
臣谨按。仁宗在宋。最为仁厚之主。观其不忍害物。则不忍伤民可知。故能致治升平。而享祚悠久也。
同治元年二月十二日奉
上谕工部尚书倭仁呈进所辑古帝王事迹及古臣工奏议二帙洵足资启沃而绝心源着赐名启心金鉴并将此书陈设弘德殿以资讲肄钦此谨按文端膺　弘德殿授读之　　　命即首进是篇备举　　圣学源流纲目条贯实为千古学术之宗复经　　　毅皇赐名故录冠全书恭纪　　　谕旨特标　　圣学一门以志　两朝治道所本焉
应　诏陈言疏道光三十年
大理寺卿倭仁
窃臣蒙古世仆。荷蒙　　　先皇帝知遇之恩。至优极渥。夙夜祗惧。报称无由。我　　皇上至德嗣兴。丕绍　　　鸿烈。　　受命之初。即　　告谕内外大小臣工。共矢公忠。成郅治。又复　　特诏九卿科道。有奏事之责者。于用人行政诸大端。皆得据实密奏。诚念　　　祖宗缔造之艰。　　　先帝付托之重。兢兢业业。勤求上理。固非徒循广言之故事。博纳谏之虚名已也。臣之愚昧。何补高深。顾蒙　　清问之殷。敢忘刍荛之献。谨即　　圣谕用人行政推阐言之。伏惟行政莫先于用人。用人莫切于严辨君子小人。方今　　宝箓初膺。励精求治。百尔臣工。惴惴焉视　　九重好尚以为趋向。薄海内外。亦莫不延颈举踵。观　朝廷举错。以卜升平。易泰之初九日。拔茅茹以其汇征吉。此其时矣。夫君子小人之分。藏于心术者难知。发于事者易见。类族辨物。约有数端。敬为我　　皇上陈之。大抵君子拙讷。小人巧佞。君子恬退。小人躁进。君子爱惜人才。小人排挤异己。君子图远大。以　国家元气为先。小人计目前。以聚敛刻薄为务。刚正不挠。无所阿向者。君子也。依违两可。伺候人主喜怒以相趋避者。小人也。谏诤匡拂。为　朝廷补阙拾遗者。君子也。迁就逢迎。导人主遂非长傲者。小人也。进忧危之议。悚动　　当扆之敬心者。君子也。动言气运。不畏天变。以滋长人君之逸志者。小人也。公私邪正。相反每每如此。我　　皇上天亶聪明。勤学念典。孰贤孰否。自难逃　　圣明洞鉴之中。第念一人之心思。而揣摩者众。一人之耳目。而淆混者多。几微莫辨。情伪滋纷。爱憎稍涉于偏私。取舍即虞其失当。此知人则哲惟其难。大禹所以致叹也。今欲求所以知人。岂有他术。要惟本　　皇上好学之心。勤求不怠。使　　圣志益明。　　圣德益固耳。宋臣程颢云。古之人君。必有诵训箴谏之言。惟命老成贤儒。俾日亲便座。讲论道义。以辅　　圣德。又择天下贤俊。使得陪侍法从。朝夕延见。开陈道。讲论治体。以广闻听。我　朝康熙年间。熊赐履恭上　　　圣祖仁皇帝疏。谓大学衍义一书。为万世君师天下者之律令格例。伏愿延访真儒。讲求研究。务尽其理。于是考之以六经之文。监之以历代之迹。实体诸身。默会诸心。以为执政出治之本。若夫左右近习。必慎其选。缀衣虎贲。亦择其人。非圣之书。屏而弗读。无益之事。戒而不为。内而深宫燕闲之间。外而大廷广众之际。微而起居言动之恒。凡所以维持此身者无不备。防闲此心者无不周。则君志清明。君身强固矣。臣以为二臣所言。人君修身养心之要。用人行政之原也。天下治乱系宰相。君德成就贵经筵。惟君德成就而后辅得人。辅得人而后天下治。然则开讲习以赞　　宸修。致治要图。莫切于此矣。臣学识谫陋。惧无以仰承　　德意。谨就管见所及。冒昧以陈。伏乞　　皇上采择。不胜惶悚之至。
道光三十年二月二十九日
御笔褒答倭仁手诏颁示大小臣工曰夫言不逆耳不为谏今倭仁之言其庶几欤然时异势殊或有难于必行者如彼引程颢所云择天下贤俊使得陪侍法从名虽甚而实有难行日与贤俊相处固与狎宦官宫妾之益相去万万矣然贤俊之士或有才而无德日与习者非翰墨之场即驰骋之乐反不如以礼相接互相警戒之为矣至于所言辨君子小人之分洵为切直之言朕虚怀纳焉嗣后凡大小臣工尤须以国计民生为重有所见闻剀切直陈以倭仁之直谏为法岂非朕之幸欤钦此谨案　　　显皇御极之初应　　　诏陈言者多蒙　　　嘉奖文端此疏　　　褒答尤至恭录当日　　　手诏以志都俞吁咈之盛而类族辨物实开　　圣学之原宜其直谏早孚　　　宸眷而能以正学光辅　中兴也
条陈日讲事宜疏道光三十年
礼部侍郎曾国藩
窃臣前于用人三策折内。言及康熙年间日讲之例。三月十一日。奉　　谕旨着于百日后举行日讲所有一切应行事宜着各该衙门察例详议以闻钦此。查康熙年间例案。臣部及各衙门俱已无存。而臣之初意。系于赞助　　圣学之中。阴寓陶成人才之意。原折内所谓其几在此。其效在彼者。尚未申明详晰。今一切应行事宜。亦必求于人才有益。不徒务讲学之虚名。谨参考会典。及　　　圣祖御制文集　国史列传诸书。竭臣愚见。先定大概规模。补前折所未备。请　　皇上再交各衙门核议。务使精益求精。　　圣学人才。两有裨益。方得实效。谨将臣所拟条款。胪列于后。
一考定日讲设官之制。谨按日讲起居注官。见在满洲十员。汉人十二员。臣考旧章。则日讲官。与起居注官。系属两项。非一项差事也。日讲官主执经入侍。每日进讲。即宋时崇政殿说书之职也。起居注官主典礼侍班。簪笔载记。即周时左史右史之职也。我　朝顺治十年。设立日讲官。其时并无起居注之名。至康熙九年。复举行日讲。且创立起居注馆。于是起居注官。即以日讲官兼摄之。两项差使。乃为一项矣。厥后康熙二十五年。停止日讲。而起居注官则未尝废。衔上日讲二字亦未裁去。雍正乾隆以来。相沿不改。其实所办之事。乃记注侍班之事。日讲二字。则有空衔而无实事也。今奉　　旨举行日讲。似须循名责实。二者仍分作两项。于见在记注官之外。别添一项人作日讲官。以复顺治及康熙初年之例。其见在之起居注官祇于衔上裁去日讲二字。其余不改。以循雍正乾隆以来之例。庶名实相符。而于　　　六朝成宪。皆不稍背云。
一讲官员数。谨按顺治十二年。初设讲官。选词臣八人。不分满汉。康熙九年。定设满洲四员。汉官八员。厥后递有增加。至十八员二十六员不等。盖以讲官而兼记注之事。职务较繁故也。今既将讲官与记注官分作两项。似可循康熙九年之例。定为满洲讲官四员。汉讲官八员。
一每日进讲员数。谨按顺治十二年。定以掌院学士率讲官或二人或三人进讲。康熙年间。每日进讲之员。无可查考。臣愚以为进讲之员太多。不免徒务虚文。谨拟每日以一人进讲。不事旅进旅退。与寻常　　召见无异。庶讲官凝定专一。得以悉心启沃。　　皇上静对臣工。听其讲论今古。亦得细察其精神器识。即此可以陶冶人才矣。
一讲官应用何项人。谨按见在起居注官。专用翰詹两衙门之人。溯查康熙年间。励杜讷以州同而转讲官。高士奇以中书而转讲官。当时取人。往往不限资格。又康熙十六年。有满洲讲官兼用小九卿之例。乾隆初年。有呈进讲章兼用科道之例。此次设立讲官。似可援此二例。斟酌行之。臣之愚见。拟请除大学士掌院学士。及六部都察院。职事较繁。无庸充补讲官外。其余内阁学士。及九卿科道之由科甲出身者。准其与翰詹两衙门一体充补讲官。庶取人之途较广。而仍不违乎成例。
一定保举讲官之法。谨按顺治十二年。初立讲官。　　　谕令大臣选词林学问淹博者八人。既由臣下选择。是保举之法也。康熙年间。讲官由题本开列请简。乾隆年间。讲官由引见擢用。至今相沿不改。臣思此次复设此官。仍须行选择保举之法。盖保举尚恐其滥。惟保举讲官。则断不至于滥。不特保人者十分慎重。即受保者。自揣学问平庸。亦必不敢妄进以取戾也。求　　皇上于一二品大臣中。　　特旨派出四五人。令其各保数员。以备进讲。此次所保之人。或升迁出差。将次缺员。又求特派四五人。令其各保数员进讲。所保之人。必容止庄重。辞气温雅。又必兼熟通鉴会典二书。如不称职。令其退出讲筵。或根柢甚深。而口稍拙讷者。不妨保举。
一进讲之地。谨按康熙年间。进讲之地。在　懋勤殿为多。惟十二年。暂修宫殿。　　　驾驻瀛台。即在瀛台进讲。二十三年。天气严寒。即在暖阁进讲。其余或在郊外。或幸南苑。皆不辍讲。是地可随时迁移也。今奉　　谕旨便殿进讲。　　皇上见御东书房。臣拟请即在东书房进讲。以后或有迁移。临时再降　　谕旨。
一进讲之仪。谨按康熙年间。进讲仪节。初入行三叩礼。侍立。诣讲案前进讲。讲毕。复行三叩礼。至十六年。停止讲毕之三叩礼。臣今拟就此仪。稍为酌量。请即东书房言之。　　皇上升御。西面。上恭设一横几。几为书案。置所讲之书于案上．又豫设小几于室中。为讲官之讲案。届时讲官捧书入。陈于讲案上。转出案西跪。东北面。一叩兴。复讲案位。侍立宣讲。讲毕。复转出案西跪。一叩兴。趋出。如遇　　圣驾不御东书房。所有　　皇上南面。讲官北面之处。有时限于地势。再临行斟酌。谨照此仪。另绘一图附呈。
一进讲之时。谨按康熙年间。尚未设立军机处。部院奏事。即系大臣入对承　　　旨。奏事既毕。然后讲官入侍。自九年至二十年皆然也。二十一年。乃改于部院未启奏之前。讲官先入进讲。遥想其时。大约不过辰刻耳。今则时势移易。较康熙年间迥有不同。康熙年间。部院章奏。不过数件。今则每日多至七八十件。康熙年间。各省章奏。　　　圣祖省览。直待夜分然烛之后。今则清晨裁定。宣谕军机而批答。康熙年间。引见人员甚少。今则逐日皆有引见。有此数者之不同。则每日早间。　　圣躬亦烦劳矣。臣之愚见。拟请待引见以后。　　皇上万几已毕。　御前大臣侍等。皆已散直。日永神暇。然后讲官进讲。则有义理之悦。而无他务之扰。庶几如　　　圣祖读书记中。所谓神理渊穆。怡然忘倦云。
一所讲之书。谨按康熙年间。所讲之书。先四书。次尚书。次周易。次诗经。次通鉴。讲通鉴之时。仍兼讲四书。而顺治年间。亦曾翻译通鉴及大学衍义二书呈进。今臣闻　　圣学高深。诸经通鉴。讲贯已熟。窃谓为君之道。莫备于真德秀衍义。邱浚衍义补二书。真氏于用人之道。邱氏于理财治兵之道。尤言之深切着明。顷给事中吕贤基曾以为请。臣拟请讲此二书。于今日时政。实有裨益。
一陈讲之道。谨按讲官陈说。贵忠诚切直。尤贵明于　本朝掌故。康熙十六年。　　　谕讲官宜进直言。毋有隐讳。二十一年。　　　谕讲官须有劝戒箴规之意。乃称启沃。又　　　圣祖御制讲官箴曰。体之行之。朕躬是力。载献载替。尔职宜饬。又曰。谊贵励翼。先正其心。尔苟勿欺。吐辞足钦。绎此八句。则知切直者。未有不由于忠诚也。至于　本朝掌故。则大经大法。实有超越前古者。若能于每日进讲之时。将　　　列圣至德政。称述一二条。不惟君臣之精神。互相警发。而为讲官者。必熟于　国家之典章。则凡会典及　　　列朝圣训。皆当时时研究。此中之磨厉人才。已不少矣。
一覆讲之法。谨按康熙十四年。　　　谕日讲原期有益身心今祇讲官进讲朕不覆讲日久将成故事不惟于学问之道无益亦非所以为法于后世也嗣后进讲时讲官讲毕朕乃覆讲如此庶几有裨实学钦此。臣思覆讲之法。不过疑者诘之。误者辨之。非必逐句讨论也。今讲官讲毕。应请　　皇上于疑难之处。俯加诘问。讲官错误之处。仰承　指示。若无疑可问。无误可指。即不妨默识深领。方为可久之道。
一纂成讲书。谨按康熙年间。讲官撰成讲章。分写正副本。先期将正本进呈。其撰法。先列经文。次列诸儒之说。次列讲官推演之义。既讲之后。又将讲章编辑成书。今所传四书解义。书经易经各解义是也。此次所讲衍义及衍义补。真氏邱氏之书。本系臣下进讲体裁。不必更撰讲章。亦不必先期呈进矣。祇须于本日递一折片云。臣某人今日进讲第几卷第几页某句起某句讫谨奏。已为简当。至已讲之后。仍须编辑成书。将来刊刻流传。以昭　　圣学之盛。其编辑之法。先钞真氏邱氏全文。次列讲官敷陈之说。以能征引会典者为上。于既讲后三日呈递。俟发下之后。汇成帙。汇成三卷。进呈一次。抑臣又有请者。　　　圣祖御制文集中。有讲筵绪论二卷。凡八十五条。　　皇上聪明天纵。讲筵触发。间有绪论。敬祈发下。交讲官编入。使臣等欣诵之余。益加儆惕。则兴起多矣。
一讲官体制。谨按康熙年间。讲官　　　恩遇。最为隆渥。或赐诗篇。或赐邸第。或赏貂皮。或交部议叙。锡赉便蕃。非常之典。非臣下所敢议及也。至于体制所在。虽属虚文。亦宜稍示优异。一得讲官。虽编检科道。皆得专折谢　　恩。其雨帽坐垫。请照见在起居注官之例。朝贺班次。请照南书房翰林之例。至于春秋。　经筵侍班。宜在六部堂官之次。并随至　文渊阁赐茶。其科道充讲官者。即不派街道巡城差使。间有扈从之时。讲官所用账房。及一切应用对象。仍遵康熙十二年　　　谕定章程。酌定数目。由内务府给与。
一进讲年数。谨按康熙进讲。自九年至二十五年。凡十有七载。中间如三藩用兵。九省骚动。捐例常开。仓库空虚。实有倍甚于今日者。而未尝停讲。盖　　　圣祖实由于此中深求政要。兼厉人才。非以此为文史之娱也。汤斌之放江苏巡抚。　　　圣祖谕曰。以尔久侍讲筵。老成端谨故特简尔。熊赐履之既没。　　　圣祖谕吏部曰。赐履夙学老成。为讲官多年。未尝不以内圣外王之道。正心修身之体。直言讲论。当时伟人辈出。大抵多识拔于讲筵之中。盖侍学既久。故知之真也。　　皇上复举旧章。伏愿行之久远。不可遽求速效。故虽有偏灾小警。不可停罢。渐濡既久。风气日振。臣前折所谓十年以后。人才当起色也。若举行数载。或即停止。虽于　　圣学无损。而固不能收百年树人之效。区区之忱。尤在于此。伏乞　　圣鉴。
以上十四条。竭臣愚忠。粗定大概规模。其有不典不详。求皇上饬交各衙门核覆施行。谨　奏。
附唐确慎公鉴书节录
前于邸钞。见轮讲仪次一折。详细敷陈。有典有则。何其周欤。想见中心恳切。曲仰　　圣心之危微精一。并同人之激切拜扬。以襄赞我　　尧舜大同之盛治。野人欣欣然喜不能已者久之。然至愚所虑者。皋夔稷契之俦。阁下而外。亦不过艮峰竹如丹溪三数人。其余君子固多。而能知格致诚正者。恐亦难得。即外间河海兵农。亦何能洞见窾要。行之都有把握。虽教诲陶镕。正可仰赖　　圣人化裁以作成之。而　　万几之下。亦恐过于勤劳也。朱子有轮讲不如日讲之说。盖日讲有定官。设亦不过一二员。如伊川先生及朱子皆曾为之。是自可以得人。轮讲则派入者众多。安得人人皆程朱乎。吾兄意在溥博。而乃以迂阔驳之。闻之。深惜此美举之不成。爱礼之意未容已也。然当此　　圣怀虚受之时。为臣子者。有可必献。有否必替。竭诚尽性。以求上答夫求言若渴之至意。此职分事。亦性分事也。案文正条奏议格不行所进绘图当日尤有讥为迂阔者确慎此书亦以轮讲为疑虽致深惜固明知其说难见诸施行矣特附录之以资引证云
遵　旨会议日讲事宜并陈管见疏道光三十年四月　礼部
本月初四日。奉　　上谕曾国藩奏日讲事宜十四条并绘图呈览一折礼部会同翰林院与前交议日讲折件一议奏图发钦此。仰见我　　皇上亲理万几。弗遑宵旰。偶乘余暇。更以勤学穷理为兢兢。臣等钦佩之余。益深感悚。奉　　命以来。悉心筹划。复博采旁谘。始以为事在可行。继觉其势有未便。谨为我　　皇上一一陈之。伏思帝王之学。以实而不以文。贵要而不贵多。自来经史之昭垂。儒先之疏义。所以资研究供观览者。固己惟人惟备。后人所见。不能出其范围。今若再选儒臣。排日进讲。仍不外蹈袭旧说。缀辑成文。窃谓　　圣学之增崇。不恃乎此。即人才之鉴别。亦不恃乎此也。臣等恭读乾隆十一年　　　上谕朕命翰林科道官轮日进讲经史本欲研究经术阐明义理以淑身心以鉴兴废而诸臣讲论往往阑入条陈若实有裨政务则亦何害要不当借端立说以逞私见也如检讨程恂举程子一命之士苟留心爱物于人必有所济一条因请重县尉之选欲以士人初任是官而重其秩是一县又增一令也成何政体再词臣以文字为职业自当雅赡优娴方不愧清华之选其中才学冲裕如张鹏翀沈德潜等间或一加超擢而躁进之徒竞思进献若借此可以为梯荣之快捷方式者不知沈德潜优升阁学朕原因其为人诚实谨厚且怜其晚遇用是稠迭加恩以励老成积学之士张鹏翀则素知其敏捷且资俸已深历升詹事初不因进诗优擢若谓朕进用人才沾沾于文艺之末雕章琢句专事浮华此风一炽必有藉手捉刀希图侥幸者岂不玷玉堂而贻羞文苑邪其务殚实心崇正学明大体以无负稽古论思之厚望等因钦此。又嘉庆十四年。廷臣曾有请令翰林科道日进讲义之奏。奉　　　上谕朕每日恭阅　　　先朝实录诚以　　　列圣修齐治平之道无不备载典型仪式夙夜寅承万几之暇披览者亦皆经史诸书鉴观得失以期有裨治化若使翰林科道日进讲义而所撰述不过摭拾陈言敷衍入告无论二典三谟未能窥其涯涘即贾董诸儒论说亦恐不能跂及设敷奏可观而能言者又未必能行况所敷陈又未必尽出己手若就此觇其学识加以甄拔恐亦未能遽得真才行之日久又生弊端仍属视为具文于事毫无裨益又岂务实之道乎特将朕敦崇实政不尚虚文之处通谕知之钦此。臣等敬绎　　　两朝训谕。实于进讲之流弊。洞烛无遗。因思　经筵与日讲。虽事之巨细不同。其为讲贯则一。而经筵则举行至今。若日讲之事有益无弊。亦何至旋行旋止。乃自乾隆十四年停罢之后。不复再见举行。迄今一百余年矣。诚以经筵每岁一行进讲者。皆　　特大员。有益无损。故行之可久。日讲则排日常行。进讲者自七名至四五名不等。更番入直。人数众多。日久则法易弛。人众则心不一。故借端立说。已见于前事。而希荣之见。亦难保其必无。且称　　旨则幸心易生。徒劳则怠心易起。始而欲速。继而畏难。无益有损。故不久而遂止。今人之学问不能胜于当年。今人之干进未必逊于往日。剿说雷同。原无补于启沃。论笃是与。又恐误于色庄。臣等伏读　　　圣谕之周详。参考同官之议论。确有见于日讲一节。于听言之道。取人之法。两无裨益。与其弊生而停止。莫若先事而不行。该侍郎所陈十四条。应请毋庸置议。所有臣等会议缘由。谨折具奏伏乞　　皇上圣鉴训示遵行。
敬抒末议培养　圣学疏咸丰十一年
监察御史朱潮
伏惟　　皇上聪明天亶。寅绍丕基。际　国家多难之时。承　　　祖宗付托之重。凡所以继　　　先志而慰民望者。盖　　庙堂之咨儆深矣。久大之规。肇于初服。治平之业。裕于冲龄。臣勉竭愚忱。冀效千虑之一得。窃谓　　圣德以培养为先。　　圣学以扩充为务。臣尝读书有曰。在昔文武。聪明齐圣。其侍御仆从。罔非正人。夫仆从统乎宫庭而言之。正人济济。宜其出入起居。罔有不钦矣。周室盛时。纲纪肃清。前后左右。岂有巧言令色。便辟侧媚。而书若重深顾虑。兢兢致戒者。防之于未然也。异物之玩好。小人逢迎之缘也。玩好屏。则志气益清。此日之喜怒。他年刑赏之用也。喜怒平。则措施必当。是以发端在谨其细。而动作贵慎其几。宋哲宗临御经筵。忽凭槛戏折柳枝。讲臣程颐正容进曰。方春发生。不宜无故摧折。此谨其细者类也。上书宣仁太后。请主上左右内侍。皆选老成厚重之人。不使侈靡之物。浅俗之言。接于耳目。此慎其几者类也。细者巨之积。几者事之微。　　圣德之日懋。基于此矣。　　皇上诵习诗书。以目前而论。凡性命之奥旨。学问之微言。进讲似可稍缓。但读必兼讲。讲理则深邃。讲事则显明。周公以成王年幼。作七月之诗。浅近易解。使瞽蒙朝夕讽咏。俾知稼穑之艰难。即以讲辅读也。臣思历代可法可戒之事。及夫　　　列祖　　　列宗。文德武功。其中尤易于宣讲者。请　　旨命翰林院词臣。分门别类先编列千百条。辞惟取其显亮。文无贵乎太长。每日恭录进呈　　御览。或十条。或八条。令授读之臣。明白晓畅。敷陈其事。言以先入为主。一经耳熟。裨益非浅。我　　皇上浚哲达聪。今日之缕析条分。即异日之综经贯史。由事以要诸理。次第讲求。　　圣学之日新。基于此矣。臣敬际　　圣明。土壤细流。讵有裨于万一。愚昧之见。敢献刍荛。是否有当。伏乞　　皇上圣鉴。
呈进书籍疏同治元年
大学士祁寯藻
窃臣以衰病退休之员。蒙　　恩召用。复蒙　　　皇太后懿旨。俾直　殿廷。恭侍讲幄。窃见　皇上聪明天亶。圣度渊冲。诵读之余。继以讲解。缉熙光明之学。实基于此。臣虽至愚极陋。亦思勉抒闻见。随事敷陈。仰答生成。稍图报称。无如年迫迟暮。旧疾缠。经久不愈。以致展期假满。未能入直当差。感戴仁恩。悚惶无措。而区区愚忱。有不能不为　　皇上陈之者。恭读今年二月　　　懿旨。帝王之学不在章句训诂惟冀首端蒙养懋厥身修务于一言一动以及天下民物之颐古今治乱之原均各讲明切究系归笃实等因钦此。　　　慈训昭垂。为　　皇上裕养正之规。至深且远。臣窃惟典学之要。诵读为先。而讲解之功。更为切实。盖非诵读不能习其文字。非讲解不能通其义理也。大学一书。　　皇上业已读毕。凡制治保邦之要。用人行政之原。胥于是乎在。要之为人君之道。在止于仁一言而已。治国平天下两章。言仁者六。而终之以未有上好仁而下不好义。盖仁者必以仁亲为宝。故能爱人能恶人。不仁者则好人之所恶。恶人之所好矣。仁者必以贪戾为戒。故忠信以得之。不仁者则骄泰以失之矣。仁者以义为利。不以利为利。故以财发身。不仁者则以身发财。菑害并至矣。千古治乱之机。判于义利。而义利之判。则由于上之好仁不好仁也。即如近日所讲帝鉴图说。下车泣罪。解网施恩。泽及枯骨等事。则即古帝王仁心所见端也。至若纳谏求贤。尊儒远佞。则仁亲为宝。能好能恶之说也。露台罢工。裘马却献。则以义为利。不以利为利之说也。以今考古。以图征书。心不厌则易入。力不劳则有功。古人左图右书。诚不可偏废也。臣愚窃谓帝鉴图说讲毕。即宜进讲舆地之学。　　大清会典中。有　　皇舆全图。各省府州厅分图。山川疆域形势。开卷了然。且篇幅简明。较之大图。易于指画。并有礼制武备天文等图。可资博考。又耕织图。则农桑之事。衣食之原。纤悉具陈。又马远豳风图。绘事古质。嘉庆年间。取以联句。　内府画本石刻俱在。可资检阅。　　　钦定月令辑要。授时通考二书。皆足与耕织豳风等图。互相发明。　　皇上读书之暇。随时讲求。庶几知稼穑之艰难。守成之不易也。再宋臣真德秀大学衍义。首言帝王为治之序。为学之本。自格致诚正。以至修身齐家。胪引经史。法戒昭然。诚圣学之渊源。治道之根柢也。　国朝大学士陈宏谋辑要六卷。选择简当。尤易披寻。又臣于道光年间。江苏学政任内。恭刊朱子小学。此书内篇四卷。外篇二卷。多引经传要语。及先贤名臣格言。于初学最为切要。又康熙年间。博学宏词杜诏所撰读史论一卷。虽系家塾简便刻本。而自秦汉以下。历代史事。治乱兴衰之故。大具见。以上三书。皆臣家所旧存者。一并恭呈　　御览。以备采摘。伏愿　　皇上处黄屋之尊。慎丹书之戒。敬胜怠。义胜欲。千古心法。不外乎此。即大学缉熙敬止之实义也。由是经史贯通。日积月累。　　圣学日懋。　　圣德日崇。本仁心以行仁政。饬吏治而恤民生。治平之效。庶可复见。臣虽蒲柳衰姿。伏处草莽。亦得优游仁宇。长瞻云日之辉矣。所有微臣感激愚忱。并呈进书籍缘由。谨折具陈。伏乞　　圣鉴。
请进日讲疏同治元年
工部尚书倭仁
窃闻考古可以知今。慎终必先图始。自来求治之君。或于便殿涉览书。或于经筵讲求古训。本集思广益之心。为勤学好问之事。岂过为是劳苦哉。盖是非悉昭于千古。法戒即判于一心。心以有所慕而思奋。舍己乃可以从人。心以有所畏而知警。思艰乃可以图易。古之人主。所以致治太平者。其道由此。去年秋间。京师盛传　　　皇太后特简廷臣进讲通鉴。风声所布。中外欣欣。罔不以手加额曰。此帝王所不数见之盛事。　　　皇太后垂念及此。此诚社稷生民之福也。一时士大夫同心向道。争自濯磨。咸谓　　　皇太后圣明天纵。犹孜孜好学如是。我辈宜何如砥砺。勉为　国家有用之才。争向书肆购求通鉴。所有本。为之纸贵。可见上行下效。感应之机。捷于桴鼓。若使见诸实事。着为令典。其鼓舞更不知何如矣。乃自去秋至今。未见举行。自以政务殷繁。暂为停缓耳。以　　　皇太后求治之诚。岂有始勤终怠之虑哉。但今天下望治情殷。美意争传于万口。实政未举于一朝。论者以　朝廷有此举。而诸臣不克赞成其事。诚可惜也。或谓今日之务。宜求实济。不必沾沾于具文。不知具文与实济。不分于而分于心。心之不存。虽帝典王谟皆可视为具文。而无关体要。心之所属。虽衢讴巷议皆有资于实济。而为益身心。况通鉴一书。备详治忽之由。足定从违之准。尤治天下者。所急宜留意者也。伏愿　　　皇太后明降谕旨。诹日进讲。以天亶之聪明。日新之学问。不惟　　圣治弥臻美备。中外共仰精勤。而我　　皇上好学之心。日闻　　　慈训。亦必益思奋勉矣。臣愚昧之见。是否有当。伏乞　　　皇太后　　皇上圣鉴。
吁恳暂缓归政以懋　圣学疏光绪十二年　毓庆宫王大臣
窃臣等伏读六月初十日　　　懿旨。以　　皇帝典学有成。　　　谕于明年正月。举行亲政典礼。诏辞宏远。酌古准今。寻绎回环。且钦且感。伏思我　　　皇太后躬仁圣之资。值维艰之运。削平九宇。抚定四方。史册罕俦。功德莫二。兹当　　　璇闱归政。颐养冲和。既大慰日夕期望之心。亦稍释宵旰仔肩之重。凡兹臣庶。孰不欣愉。然臣等日侍　讲筵深维时局。有不得不缕晰备陈者。幸　　　皇太后垂察焉。　　皇上天亶聪明。过目成诵。六经诸史。前数年即能举其辞。然经义至深。史书极博。譬诸山海。非一览所穷。此讲习之事。犹未贯彻者一也。天下之赜。莫如章奏。前者迭奉　　　慈谕。将军机处近年折奏。抄录讲肄。　　皇上随时披览。亦能一阅了然。大而兵农礼乐。细而盐关河漕。头绪纷繁。兼综不易。此批答之事。犹未习者二也。清语国书。我　朝根本。　　皇上记诵甚博。书写亦工。然切音声义。颇极精微。固须名物靡遗。尤必文义贯串。满蒙奏牍。各体攸殊。此翻译之事。犹未熟精者三也。为君至难。万几至重。多一日养正。即有一日之功。加一分讲求。即获一分之益。天下者。　　　祖宗之天下也。　　　皇太后体　　　祖宗之心为心。二十余年。忧劳如一日。傥俟一二年后。　　圣学大成。春秋鼎盛。从容授政。以我丕丕基。匪特臣民之福。亦　　　宗社之庆也。

[book_title]卷二　学术二原学
原学
陆心源
学也者。学为君。学为臣。学为父子兄弟夫妇朋友者也。三代而下。有小人之学。有异端之学。有小儒之学。有大人之学。约纵连横之说也。坚白同异之辨也。词赋之类于俳优也。占毕之诬罔圣贤也。内不足以治其身。外不能以益于人。苟以趋时好。悦人主。窃显官。惑愚众。此荀子所谓以学为禽犊也。皆小人之学也。黄老之清静。杨氏之为我。墨氏之兼爱。申韩之刑名。释氏之慈悲。用其说亦足以立国。原其心亦主以救偏而济人。然而畸于先王之教。悖于圣人之道。皆异端之学也。研训诂。通假借。证名物。析异同。但道伏郑是。宁言孔圣非。是为考证之学。文必饰。词必修。皮傅孔孟。祖述韩欧。诩诩然矜为因文见道者。是为文章之学。徐言而缓步。儒冠而缝衣。析性命之精微。辨朱陆之同异。囿于一先生之学。不博考于圣人之通者。是为性命之学。是数者几于道矣。然而考之于古而宜。推之于今而未必宜。着之于言而然。稽之于行而未必然。修之一身而优。措之天下而未必优。皆小儒之学也。若夫大人之学则何如。学也者。学为君。学为臣。学为父子兄弟夫妇朋友者也。上究今古兴衰之故。中通宇宙利病之情。下严身心义利之界。若汉之贾生董生孔明。唐之陆敬舆李邺侯。宋之范希文濂溪明道横渠考亭止斋东莱。元之静修。　本朝之亭林稼书是也。夫是之谓大儒之学。
释学上
王效成
志于学必自读书始。书也者。古今之梯渡也。古之时。庠塾教修。师友导责。野秀错起。耳目之所周接。无非日浸淫于礼义。而犹必勤资乎编籍。自就傅以至垂白。不可一息去也。晚时道愈漓而书日淆﹒百家杂作。鳞比而嘈。使业者神为之眩。昔史迁有言。学者载籍极博。犹考信于六艺。食谷者必于稻。咀蔬者必于菘。洵乎要哉。然米之于糠。叶茎之于根。均之稻与菘也。舂割而治之。同其劳而卒有精粗之迥异焉。夫岂不以择哉。孔子曰。五十以学易。可以无大过矣。夫易者。寡过之书也。世事之繁变。遭境之人殊。凡壹是就避转通。靡不密胪而切比。学者由奥之辞。达精详之蕴。其体之身世必周尽。而要其本原。亦唯法诸阴阳以善刚柔之用而已。僻识支说。涂附谶术算图之属。播述未已。才颖之士。汨迷白首。良可惜哉。夫讴吟感发。触焉即是。其思之所藉托。往往在辞字之表。而讽者抑扬反复。领味其旨趣。不知夫恺恻之意。何以油然而生也。春风之被物也。纾徐嘘拂。其生机之盎溢。各率其性以应之。而其感移之。非有可一一凿而指也。夫诗何莫非天之机也。而必沾沾焉据实以就之。不得则支绌而通之。呜呼。诵古人之遗。必会其繁辞。以溯其心之所至。其心得。而辞之缭曲必达矣。然无中正之性情。渊旷之识抱。其于古人犹冬夏也。旷百世而见之。得耶。夫山泽之行地。发华秀。代生成。其蕴莫之尽也。据一二材物而私焉。谓非山泽之宝不可也。而要不可谓得山泽之蕴者也。夫读书者。心帝王君臣之心。而后可帝王君臣之。密之自身心之微。恢之至覆被之大。本末毕贯。而一基之以钦。书之蕴。其在斯乎。瞀儒崇古而卑今。守缺袭误。动必龂龂于往制。而不知其为己固也。原制作之始。不过因人情而约渐之。使气驯而用节。其所为缛仪琐度。当与时为消息。而勿悖其意焉可也。今世学者。幸诸遗义略在。用条贯而推明之。遗义苟明。则其于官制之司。经礼之节。宜无不循识其纲矣。昔礼教衰而政治戾。政治戾而春秋修。春秋者。约其事以经着之。譬鉴之肖物而美恶较如。不待传而明者也。说者更以例求之。以为是属辞比事之教也。夫属辞比事者。属前后而比观之。其端末隐显。可参而定其实也。而岂例之龃龉为耶。善乎庄生之言曰。春秋经世。先王之志。圣人议而不辨。盖非不用辨也。不辨而辨在其中也。夫世衰则存之以寓褒贬。世治则法之以行予夺。学者读之而直道见。返之而畏心生。是善取春秋之义也。呜呼。记有之。今之教者。呻其占毕。多其讯。言及于数。进而不顾其安。使人不由其诚。教人不尽其材。其施之也悖。其求之也佛。夫以记之所言。已有以口耳为传习。而罔知切近若是。盖曲学之流传久矣。然不曰三王之祭川也。皆先河而后海。或源也。或委也。此之谓务本乎。反复斯篇。亦可以知所务矣。昔诸葛子出成盛业。而其自明曰静俭。曰谨慎。独得存养之原。盖自其早读书。观大义。所造于学者为特精。陶处士好读书不求甚解。及考其诗。具见道之辞。拳拳于先师遗训。力求其至。自周末以来。二子之学粹矣。观澜而临大海。仰日月而之旷野。谓非能见其大者耶。然则今之学宜何法也。始之以锐思。坚之以毅力。索之以虚衷。永之以熟玩。诗以发其慧。礼以敛其矜。书以大其量。易以小其心。春秋以证其识。要之以终身孜孜而已。若夫求入德之端。其操之有要。而进之有序。则尤有孔孟之书在也。
释学中
王效成
有大成之学。有学者之学。有众人之学。圣贤之教备矣。子思子溯道之大原。由天命而循之身。由身而极之位育。此盖明大成之学也。孔子之言修己应物。举不越乎彝伦日用之间。此盖教学者之学也。邹孟子阐四端之切近。而启发其本良。使知求得之易。此盖诱众人之学也。天之生万物也。春夏伸而秋冬绌。风日化而雨露养。其所以成之者至矣。而察者忽声色之着。而究乎主宰于穆之隐。习消息之渐。而异乎旱苗勃兴之捷。以为是造化之妙也。而不知夫微显久速之际。亦各有其义也。子思子承仲尼之后。原远派歧。各举其所近而衍之。子思子惧其本之昧也。抉天人一理之微。物我兼尽之量。以表历圣之心授。而发仲尼所罕言之根蕴。所以为万世告也。逮战国之世。贪诈昏虐。人心沦败。孟子悼伤斯民之枉。而亟呼以拯之。其告君也。即一念之仁。掖之以进于爱民之政。其教人也。即无欲害人之心。无穿窬之心。无受尔汝之实。而引而达之于仁义。怵惕之发。夜气之存。皆举其所易明者而觉发之。凡以救当时之害云尔。秦汉以降。道在显晦之间。学者非无造道之资。奋起之志。而其体精而用周者。率不多觏。有宋诸哲出。始研穷乎义理。辨析乎几微。举广大之业。返而求之方寸之地。一以心性为入德之端。敏锐之儒。或捷悟而彻其本原。因率其所得以为教。虽夫妇之愚。莫不欲导以从善。而其弊或至离实而即虚。使学者失所据。岂诸哲阐道之意哉。且夫陟崔嵬者。纡折而上。则峻者为夷。而力弗竭。仰而径造之。不达则颠耳。川津之舟。缘岸沿洄。无意外之失。至放乎茫洋。则迷所向者有之。夫学亦务乎平实耳。昔孔子之时。道虽不行。而弟子日错进。其材类皆有望道之美。孔子进之退之。使循循然一出于中正。尽人可遵。而浅深皆有所得。是所以为孔子之教也。夫孔子之教者何也。文也。行也。忠信也。教无穷也。而四者约之。四者以外无教也。夫孔门之善学者。首颜曾。颜子之述善诱。曰博我以文。约之以礼。曾子之述省身。曰为人谋而不忠乎。与朋友交而不信乎。传不习乎。莫非是四者之教也。其次高明莫若端木子。其言曰。夫子之文章。可得而闻也。夫子之言性与天道。不可得而闻也。又曰。有一言而可以终身行之者乎。子曰其恕乎。己所不欲。勿施于人。其次笃实莫若卜子。其言曰。博学而笃志。切问而近思。仁在其中矣。又曰。贤贤易色。事父母能竭其力。事君能致其身。与朋友交。言而有信。虽曰未学。吾必谓之学矣。夫亦犹是四者之教也。呜呼。文者。知之所由致也。行者。行之所以力也。忠信者。心之所为存也。由文而体乎行。由行而践乎忠信。此学之序也。由忠信而发之行。由行而着之文。此学之本也。其曰居敬曰克己者。所以维持夫四者而几乎醇也。夫学者由四者之教而加养焉。安焉可以希上达之境。而以渐而至尽性以立命。即勉焉未粹。亦不失修饬之士。而本心固不至大失矣。是即孔子所谓吾道一以贯之者也。学者原圣贤立教之旨。而会其所以异同之故。然后知所从入哉。
释学下
王效成
孟子曰。夫人幼而学之。壮而欲行之。夫学与行非二道也。居藜蒿之野。讽先古之篇。非祗以善身。又将以及物。凡所以为事上下之故。必讲切而储之。其上者会一理以贯庶事。核验是非而采蓄靡遗。其次即其资力所近而究其委奥。亦足一得以裨世。且习古而不知变。昧辙而制轮。则不可以行咫。讨论于户帷之内。而当世之兴废。朝野远近之得失。无不参观而审计。必推之不跲于世用。而后为无误所志。夫学之乌可苟焉而已也。孔子曰为政在人。此言为治之莫重乎人也。庠序之立。自京国以至州县。莫不有学也。而必需名贤以为之师。非可循资而授也。察鞶带韦布之属。有通经而笃行者。礼延而师之太学。次还教于郡邑。其生徒之选。必简严而乃重。导之以诗书礼乐。其实皆修身之要。治世之资。而必仿古下士视上农夫之禄。以廪其室家。俾其心无所歧用。而其试之也。经义之对。必求其心得。而不惟声采之饰。继则论古策时。惟务乎识正而理达。由乡以进之太学。与科举相辅而行。登其最者而官之郎署。州县之学掾佐史。则以其次又次者归补之。夫教之裕其本。养之优其心。而用之又必核其真而当其选。如此者。不数年而人材出矣。且夫朝廷之官。所以为民而具也。知其为民。则官之用。孰有先于亲民者耶。压之以累尊。束之以密法。其得以自伸其恺悌者鲜矣。夫百里之地非小也。古公侯之分。而郡守则殆于方伯之拓地者。责非不重也。古之时。台郎出宰而迁为守。公卿守郡而入为宰相。盖甚隆乎其选也。久于其职。守六令十二始迁。则暇焉而力有所布。岁赋所入。虽贡之朝。而得以便宜径用。则资费有所出。兴除之役。小者自专。大者守奏闻。则事无所掣。簿尉以下。黜陟主之。则克用材。兵有主将亦隶之。则刑守备。丰其禄。益之以公田。则无室家之累。考课之法。以廉为守。其绩在田野治。民人安。贤能兴举。偝者黜罪。则赏罚得其实。而非虚文之尚。临其上者减之。秩轻而任暂。责之以周巡。假之以耳目。则别其政而不制其权。任尊事一。则易于行其志。地小参比。则不能为悖乱。而得以补正。掾史亦入仕。得以渐至高秩。则所与共治者。皆弦诵之彦。而士气振而廉耻兴。人人得尽其材。则宰相之职尽。而朝列出入。亦皆谙悉民隐。无庸不达事之人。夫如是。则上下之动息。有不悉通而或隔者乎。如是而不治者。未之有也。今夫中人之家。必有经纪。外而应对出纳。内至庖汲洒扫奔走之役。莫不有其司。而衣食之所需。无以周而月给。则室家不能以徒立。易有之。何以聚人曰财。理财曰义。知财之于国计尤要也。生财有大道。生之者众。食之者寡。为之者疾。用之者舒。则财恒足矣。财者。天地之所产。民命之所资。而非泉金之谓也。泉金所以司转通。权贵贱。而不可以为养者也。
夫天下亦非不生粟矣。然而南虑人浮。北虑土旷。必思有以移治之可也。董之以专司。助之以牛种。招徕垦启。缓征而激劝。其接水者。广其陂闸。深其沟浍。宜麦菽黍稷之地。则修甽陇之制。多凿井以备旱。其耕耘培护之法。必讲精而力勤。济之以番芋荞麦之属。参之以桑棉树蓄之宜。硗瘠之区。可以为沃壤。而丰收者。亦不至侈耗。是两得之利也。语曰。百姓足君孰与不足。又况产盐之乡。听其流通。重其税课。则民不病而利归上。烟草烧酒之炽。尤重关征以困之。因以除五谷棉丝之税。财之纲领具是。酌时而行之。自以羡裕。而司农或不免迫绌者。则又用之当求节也。夫用之至广者。莫逾于河防兵食世禄三者。河事之劳拙。胶于通漕。苟其不可通者。仿转运以济之。无所强于河。则河恣其独达之性。而补救易而费重省。兵之所镇。就间荒而耕之。不足。则借数年之饷。售以益之。其食皆自为。而朝之赏给亦减。且古者世禄之制。皆有土田。以食其租之所入。非有坐耗度支之饷也。辽边多可耕之地。量而广之。则似续之衍。不额于常颁。兼得自营其生计。而朝廷遂少食之患。亦两利之道也。夫人材无定限非可为之法以縻之而物产之有定者乃可善为之制而顾或虑乎歉耗毌亦计之未尽者耶呜呼穷变通久之间有心者不可不察也。然又闻之。人存则政举。有行政之。而无行政之实。未有能善者也。果其精心乎希治。虽法有未尽协。未尝不可消息而为之也。夫学必期乎致用。尤必善导乎用之之人。而后可以进于有为也。斯又求志之要者也。夫学之乌可苟焉而已也。
辨学上
朱琦
学之为涂有三。曰义理也。考订也。词章也。三者。皆圣人之道也。于古也合。于今也分。专取之则精。兼贯之则博。得其一而昧其二则隘。附于此而攻于彼则陋。有所利而为之而挟以争名则伪。昔者孔子之时。道术出于一。其为教有易诗书礼乐春秋。而人无异说。其于问仁问政问孝问行问知。所问同而答皆异。而人无异议。其设科有德行言语政事文学。其及门有狂有狷有中行。而人皆得成其材。故曰道术出于一。一故合也。孔子没。弟子以其所得转相授受。而学始分。至孟子出。几几能合之。然当是时刑名法术纵横杨墨诸家竞起。而又不能胜。至秦遂大坏。而汉之学者。收拾煨烬之余。去圣愈远。而学遂不可复合矣。于是区而为六家。总而为七。历史所载。书目所录。由汉迄今数千年。学之为途日杂。而辩议日繁。然综其要。则义理也。考订也。词章也。学之为涂虽繁且杂。不越此三者。为义理者。本于孔孟。衍于荀杨王通韩愈。而盛于宋之程朱。为考订者。亦本孔子。泝流于汉。沿于唐初。而盛于明末之顾炎武。其于词章也。六经尊矣。诸子百史备矣。汉朝人莫不能文。至六代寖靡焉。而盛于唐之昌黎氏。是故有专而取者。如汉之经师。专治章句而详于考订。宋之诸儒专治德性。而深于义理者也。有兼而贯者。如司马之为史。郑之说经。韩之雄于文。而其自任以道。朱之醇于儒。而又工于文词。明于训诂。是也。故曰精且博也。其次则得其一失其一。颛于体而疏于用。其为道隘矣。辩于义而俚于词。其为道亦隘矣。治考据词章者亦然。交济则皆善。抵牾则皆病。盖方其始为之也。无论其为义理考订词章也。其间必有一二臣子为之倡。其后举天下人从而附之。附之不已。又从而争之。争之不已。其高者不过以为名。其下者至于趋利而止矣。故又曰陋且伪也。然则救之将奈何。曰宋之程朱患考订词章之害道也。而矫以义理。以圣人为的。以居敬穷理为端。其徒相与守之。于是义理明。而是二者皆衰。至明用以取士。士之趋向。亦云正矣。然陋者尽屏百家之书不观。其为制科文者。类能依附于仁义道德之懿。而不能尽适于用。至于今日。学者但以为利禄之阶。又其敝也。于是朴学者又矫之。博摭籍。参考异同。使天下皆知通经学古之为高。而归之实事求是。意非不善也。至其敝也。繁词累牍。捃摘细碎。专以剽击先儒。谓说理为蹈虚。空文为寡用。数十年来义理词章之习少衰。沿其说者。亦寖厌之。而考订者亦微矣。而士之敝心力于科举速化之学。声病偶对字画之间。方竞进而未已也。传曰。三王之道若循环。穷则变。变则通。自汉以后。其学病于杂。杂者可治以孔孟之道而反于醇。今之学者。病于趋利。利者虽治以孔孟之说。而不能遽止。而又未知所以救之之方也。呜呼。此吾之言学。所以不病于杂。而深恶夫言利者与。
辨学中
朱琦
或曰。子之言学。而恶于近利。似矣。其曰学不病其杂者。得毋惑于卑近之说。而不繇其统乎。曰。非谓是也。夫杂者乃所以为一者也。孔子曰。天下同归而殊途。一致而百虑。传曰。穷乡多异。曲学多辨。不知而不疑。异于己而不非。公焉而求众善者也。今夫京都。衣冠之所会也。中国政教之所出也。远方百贾之所观赴也。天下辐辏而至者。有二涂焉。一自东。一自西。二者皆大道也。苟循其涂。虽以万里之远。山岨水涯。车轝舟挽。而可以至焉。是故均之至京师也。出于东。与出于西。无以异也。此不待智者而决也。今使东道者。必与西道者争。曰彼所由之涂非也。西者亦复之曰。彼所由之涂非也。可乎。不可乎。夫道。犹京师也。学者所从入之涂。或义理。或考订。犹涂有东西之分。其可以适于京师一也。今之人不知从入之有殊涂也。执其所先入者而争之。是东西交哄之类也。且今之争者吾异焉。彼义理考订。犹其显殊者也。程朱陆王。同一义理。同师孔孟。奚不相悦如是。为朱之徒者。未必俯首读陆之书也。而日与陆之徒争。为陆之徒者。未必敛己读朱之书也。而日与朱之徒争。夫不考其实。但恶其异己而与之争。使他途者得以抵巇。非第交哄之为患也。又如远适者。未涉其途。但执日程。指曰某至某所若干里而已。某地所经某山某水。其间形状险夷。弗之悉也。其有歧路。弗之知也。而京都宫阙之壮。百官之富。睹所绘之图而遥揣焉。其庸有当乎。古人有言。义虽相反。犹并置之。党同门。妒道真。最学者大患。又曰。道一而已。自其异者观之。不独传记殊也。即书有伏生欧阳大小夏侯。易有施孟梁邱。诗则齐鲁韩毛郑。皆各为说。而唐宋以后之笺注者。悉数不能终也。自其同者观之。则义理考订。即识大识小之谓。程朱陆王。与分道接轸而至都邑者何异哉。朱子亦言。某与彼常集其长。非判然立异者也。是故善学者不独陆王可合。汉宋可合。即世所谓旁径曲说。如申商老庄之说。其书多传古初遗制。圣人复起。必不尽取其籍而废之也。故曰无病其杂也。然则学将安从。曰予固已言之矣。以圣人之道为归而已。然此又非始学所能知也。此又向者涂人交哄者之所笑也。
辨学下
朱琦
或曰。子之严于义利之辨。予既闻之矣。为宋之学者。不必与汉争。为程朱之学。不必与陆王争。予既知之矣。然则将举汉宋而并治之乎。曰。汉以来之书。各守一师。各尊一家。六艺经传以千万数。穷年积月而不能殚也。至于宋。此一语录焉。彼一札记焉。互相水火。迭为主奴。支出漫衍而不能止也。学者将安从。然则又举朱与陆而并治之乎。陆之说曰。千古以上。此心同也。四海以内。此心同也。既知本矣。何更言末。既注我矣。何更解经。陆非不学者也。然其弊必至废学。朱子则不然。其为格物之说曰。今日格一物。明日格一物。日日而格之。毋惮其琐也。其为读书之法。今日析一解。明日集一义。未究其精。则不敢遗其粗。未得其前。则不敢涉其后。孜孜焉铢积而寸累。毋畏其难也。是故为朱之学者。其弊则寡矣。而多与陆不合。与汉亦不合。不合则争。争则学者将安从。曰。人之自为学也。与教于人者异。人之学也。其气习有南北。其质有柔强敏鲁。其近于汉也。其治经也。或诗或礼或易。择其一而有可守。竟其业而使之精。其于宋也亦然。其趋于陆者。必实之以朱。束于朱者。吾不欲其攻陆。而不强之使为汉也。是以人无龃龉。其为说易行。其于道庶几有合矣。虽然。自吾始学时。至于今几四十年矣。而未敢信也。虽然。其径途分矣。向者吾喜观近儒薛文清吕叔简陈文恭以为未足也。进而求之程子朱子之说。若易传若春秋说若或问若小学近思。若鲁斋之私淑。若陈黄之亲炙而面语也。然犹有疑者。以为圣人之道大矣。其言无不包矣。何以其说犹多不合。盖物有相反而相成者。于是又证之汉。又博而参之陆王。平心而求焉。希其高者而惧其肆焉。吾始而疑之。久而徐有悟焉。于是又取程朱遗书而餍饫之。而后亹乎其若有会也。虽然其敢谓争者可息而疑者信乎。其能以是施于人乎。夫观众水必导其归。汇众说必折诸圣言。学至于道而止矣。言道至孔孟而止矣。然而其途不能以骤辟。其微不能以遽明也。不得已而为之说曰。宋者阶于汉者也。陆王圣之支裔。而程朱其宗子也。是故欲观圣人之道。断自程朱始。欲为程朱。又自去其利心始。
学论
方浚颐
学一而已。不穷经不可以为学。不讲道不可以为学。穷经者何。训诂之学也。汉学也。讲道者何。义理之学也。宋学也。有训诂之学。而后义理不蹈于空虚。有义理之学。而后训诂不邻于穿凿。二者相需为用。而弗容以偏胜也。学一而已。何为汉何为宋哉。夫六经为载道之文。实赖东汉经师笺疏传注。绍述而阐扬之。二千年来礼乐典章名物度数。俾考古者得所师承。实事求是。其有功于圣经贤传者固不小也。乌得以寻章摘句为无足重轻也邪。此所谓朴学也。有宋诸儒幸生经学昌明之后。爰乃发明义理。以佐训诂之不足。而圣人率性修道之旨。遂以大白于天下。濂洛关闽。其传日广。至今勿替。此所谓正学也。然而守门户之见者。则挟汉攻宋矣。则尊宋鄙汉矣。则谓讲学之风既盛。而朋党抵排祸延海内矣。则谓抱残守缺。曲学阿世。而归罪于一二巨人长德之败坏人心风俗矣。近则汉学寖衰。而宋学大炽。至痛诋汉学。而等之于战国之杨墨。晋宋之老庄。谓其能乱天下也。呜呼。岂公论哉。汉儒之学为朴学。宋儒之学为正学。后之学者。当两宗之。而取其醇。舍其疵。树其闲。决其障。晓然于训诂之非义理弗明。义理之非训诂弗着。合朴学正学而一以贯之。无穿凿之害。无空虚之病。斯处则可以为师儒。出则可以为卿相。讲让型仁。化民成俗。举凡天下国家之道。要皆由小学以入大学。而始克底于成也。而乃汉之。而乃宋之。此唱彼和。靡然从风。逞其语言文字之工。刱为党同伐异之说。囿于管窥蠡测之隘。发为愤世疾俗之谈。彼其人方自以为目空万古。独有千秋也。呜呼。亦乌知奴仆孔郑墨守程朱者之均为学中之也欤。间尝取鲁论而绎之。子曰。我非生而知之者。好古敏以求之者也。吾谓汉儒近之。又曰。吾尝终日不食。终夜不寝。以思。无益。不如学也。吾谓宋儒近之。子贡曰。夫子之文章。可得而闻也。夫子之言性与天道。不可得而闻也。吾谓汉学宋学之得失可以此断之。学一而已。何为汉何为宋哉。
名实论上
高延第
何谓名。曰工也。商也。农也。士也。习其术。为其事。父师以是教。子弟以是学。所谓名也。何谓实。曰工必能操规矩。执绳墨。运斧斤。制器械宫室。商必能度贵贱。居奇赢。通有无。应趋市者之求。农必能辨土宜。识五种。知蚤晚。疾耕数耨。早穑而多获。士必能立行谊。通古今。达治体。以任事而立功。人以是求之。我以是应之。事业不同。而同归于有用。所谓实也。今之为工为商为农者。其良楛巧拙。不尽如古。然其事麤修。故器用不乏。有无相通。田畴尚辟。名与实不甚相远也。若夫所谓士者。吾惑焉。问其所业。自应试诗文外。所谓离经辨志知类通达化民易俗者无有也。问其所读。自坊刻五经四书外。所谓朝经暮史博考载籍殚究百家者无有也。以言乎立身。义利之不辨。是非之不知。贤不肖之不分。求其言为范而行为则者无有也。以言乎立事。则山川不能说。祭祀不能语。礼乐刑政莫识其原。求其才兼文武惟世所求者无有也。此其实果何在邪。夫工商农之事。惟其麤修。故十人中有一二人冒滥卤莽于其间者。主人犹或容之。使冒滥卤莽半其人。则主人必斥而逐之矣。是托其名者少。而为其实者犹多也。若所谓士者。其冒滥卤莽。将居其十九矣。上之人曷从而辨之。又曷从而斥之哉。今夫制艺。本于唐宋之经义。其事非卑且陋也。然昌黎东坡已谓词类俳优。忸怩自惭。而汲汲于学乎圣贤博通古今为事。故韩之禘祫钱物盐法淮西兵事黄家贼状诸议。苏之榷盐场务役法积欠水军开湖诸议。昔人称其识政体。达时务。非经生所能及。今人自揣摩一卷外。求其寓目于韩苏著作。已为希有矣。尚望其会通古今。操笔下议乎。五经四书。乃治己治人之本原。益非卑且陋也。然必明训诂。识句读。辨异同。而后得其旨意。必验之躬行。证之史传。考之时事。神而明之。乃能着之于事业。今也。据坊刻脱之书。奉前人一家之说。训诂之未明。句读之未分。何论旨意。剽窃字句。涂附词章。如画家之有设色。曲本之有务头。以为其体例当尔。而于一己之身心。古今之事理。瞢然若不相关。其稍知自爱者。拘挛曲谨。守妇女之检柙。亦不过如中庸胡公。模棱味道。称乡里善人足矣。安望其立功立事。御灾扞患乎。颜黄门有言。汉时贤俊。以一经宏圣人之道。上明天时。下该人事。用致卿相多矣。末俗空守章句。施之世务。殆无一可。乌乎。循斯说也以求之。今人殆未尝明一经矣。而遽加以民人社稷之任。其不茫如堕烟雾者几人乎。夫工而不能为工。则不得其直。商而不能为商。则不有其财。农而不能为农。则不得夫食与衣。其敝也绌乎人。病乎己而已耳。而人犹且受其病。至于士而失其所以为士。则天下胥受其病矣。而犹诩诩然拥其虚名。肆于人上。而曰彼工也商也农也。麤疏苟贱。皆卑于我。而役我奉我者也。窃其名者之计诚得矣。取而任之者。果何所得哉。夫治天下之大端。有所谓职官食货军制刑法农田水利。莫不有慎核名实之道焉。然是皆所谓政也。人存则政举。有治人无治法。有慎核名实之人出。则必以慎核人材为首务。而士者固人材之所由积也。士而可以伪为。则天下事无一而不伪矣。人见工商农之为伪。则诃而斥之。见士之为伪。则优而假之。庇之纵之。以为我能爱士也。吾适见其责望于工商农者重。而责望于士者独轻。夫轻之而以为爱之。亦名实贸乱之一端也与。
孔门四科说
俞樾
昔论语列颜闵诸人。而分之为四科。盖非孔子之意也。孔子曰。有德者必有言。然则德行言语可分乎。又曰。为政以德。然则德行政事可分乎。又曰。德之不修学之不讲是吾忧也。然则德行文学可分乎。且颜渊居德行之首。而曰夫子博我以文。是岂不足于文学。其次为闵子骞。而夫子曰夫人不言言必有中。是岂不足于言语。终之以仲弓。而夫子曰雍也可使南面。是岂不足于政事。是故四科非孔子之意也。自孔氏之门有四科之目。而后世又妄有轩轾于其间。遂为古今学术之一变。周礼曰太宰以九两系邦国。三曰师。四曰儒。分师儒而二之。盖即德行与文学之异也。此非周公之制也。郑康成曰。师。诸侯师氏。有德行以教民者。保。诸侯保氏。有六艺以教民者。古师保之职。岂以是分乎。考之周初。周公为师。而召公为保。岂周公不长于六艺。而召公不优于德行乎。相沿以至后世。而儒林与文苑分矣。道学与儒林又分矣。后之学者喜其名之尊而托焉。彼固谓吾于圣门得列于德行之科矣。而不知与齐梁之士雕琢字句以为文学者。盖无以异焉。何也。其无实一也。夫人各有能不能。孔氏之徒。各有所长。固无足怪。然分为四科。而以德行冠之。使后世空不学之徒得而托焉。则于学术之盛衰人材之升降所系甚大。是不可以不辨。故曰四科非孔子之意也。
经义治事两斋论
易甲南
师道立则学校隆。学校隆则人才出。才之成否。不视于其人也。而视于其所以育才者之方。师之能否。辨于其品也。而尤视于其所以教人者之法。胡安定先生为湖州教授。置经义治事两斋。经义斋择疏通有器局者居之。治事斋人各治一事。又兼一事。如治兵治民水利算数之类。其在太学亦然。夫隋唐以来。仕进多尚文辞。苟趋功利。实学之不明久矣。安定先生起而正之。鄙词章记诵之功。而以经义之讨论养其德。薄寻行数墨之士。而以治事之干济扩其才。既有以深之于根柢。使其学切而不浮。复有以练之于材能。使其学实而可用。一时教化大兴。人才辈出。游其门者。多卓然有所树立。其次谨守绳墨。亦不失为乡党自好之士。夫非由于循循善诱。其法有以引人于必成之地欤。夫竞虚华而忘实行者。学人之大患也。振士习而挽颓靡者。师儒之专责也。议者不察。动谓人才难得。而不知人才不难。惟在储人才者有以鼓舞而振兴之。天下诚能如安定先生者。遵其条约。严其督责。循其意行。而徐以俟其成就。则经世大器。可备桢干之选者又岂鲜哉。宋学除隋唐之弊。而一以身心性命为先。关闽濂洛。如安定先生之教者。且踵兴矣。此理学名臣。前代所以独推宋为最与。
学案小识序
唐鉴
圣人之学。格致诚正修齐治平而已。离此者畔道
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:07:00-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
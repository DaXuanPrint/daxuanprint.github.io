<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="叙,重校本叙,五例,生存姓名,姓名总目一,姓名总目二,卷一学术一原学,卷二学术二儒行,卷三学术三法语,卷四学术四广论,卷五学术五文学,卷六学术六师友,卷七治体一原治上,卷八治体二原治下,卷九治体三政本上,卷十治体四政本下,卷十一治体五治法上,卷十二治体六治法下,卷十三治体七用人,卷十四治体八臣职,卷十五吏政一吏论上,卷十六吏政二吏论下,卷十七吏政三铨选,卷十八吏政四官制,卷十九吏政五考察,卷二十吏政六大吏,卷二十二吏政八守令中,卷二十四吏政十吏胥,卷二十五吏政十一幕友,卷二十六户政一理财上,卷二十七户政二">
<meta name="description" content="120卷论文集，1826年编成刊刻。收清初至道光5年论学论治文献两千多篇，分学术、治体、吏政、户政、礼政、兵政、刑政八个方面，63个专题。其中学术6卷，对立志、立节、立言、立功、原性、原道、原天、原人、原命、天道、人为等问题进行探讨，是研究清代前期伦理思想的重要材料;治体分原治、政本、治法、用人、臣职五个专题，政本类提出了对皇帝的言行和道德要求，臣职类有评价人物的标准和有关职业道德方面的材料;礼政分礼论、大典、宗法、家教、婚礼、丧礼、制服、祭礼、正俗等专题，是研究封建社会政治伦理、礼法制度、行为规则、民情">
<title>皇朝经世文编_贺长龄_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">皇朝经世文编</span> <br/>
          作者： <span class="inputVal" id="bkauthor">贺长龄</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">学术杂记,学术,完结</span> <br/>
          字数： <span class="inputVal" id="bknum">[book_length]2787146</span> <br/>
          说明： <span class="inputVal" id="bkdec">120卷论文集，1826年编成刊刻。收清初至道光5年论学论治文献两千多篇，分学术、治体、吏政、户政、礼政、兵政、刑政八个方面，63个专题。其中学术6卷，对立志、立节、立言、立功、原性、原道、原天、原人、原命、天道、人为等问题进行探讨，是研究清代前期伦理思想的重要材料;治体分原治、政本、治法、用人、臣职五个专题，政本类提出了对皇帝的言行和道德要求，臣职类有评价人物的标准和有关职业道德方面的材料;礼政分礼论、大典、宗法、家教、婚礼、丧礼、制服、祭礼、正俗等专题，是研究封建社会政治伦理、礼法制度、行为规则、民情风俗、社会心理等方面的材料。序言中提出经世致用的原则和贯彻全书的务实精神，对克服当时学术界盛行的考据末流和空谈心性的腐朽士风，有很大的作用。</span> <br/>
          封面： <span class="inputVal" id="bkimg">Z_12930.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]皇朝经世文编
[book_author]贺长龄
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]学术杂记,学术,完结
[book_length]2787146
[book_dec]120卷论文集，1826年编成刊刻。收清初至道光5年论学论治文献两千多篇，分学术、治体、吏政、户政、礼政、兵政、刑政八个方面，63个专题。其中学术6卷，对立志、立节、立言、立功、原性、原道、原天、原人、原命、天道、人为等问题进行探讨，是研究清代前期伦理思想的重要材料;治体分原治、政本、治法、用人、臣职五个专题，政本类提出了对皇帝的言行和道德要求，臣职类有评价人物的标准和有关职业道德方面的材料;礼政分礼论、大典、宗法、家教、婚礼、丧礼、制服、祭礼、正俗等专题，是研究封建社会政治伦理、礼法制度、行为规则、民情风俗、社会心理等方面的材料。序言中提出经世致用的原则和贯彻全书的务实精神，对克服当时学术界盛行的考据末流和空谈心性的腐朽士风，有很大的作用。
[book_img]Z_12930.jpg


[book_title]叙
赐进士出身　诰授通奉大夫江苏等处承宣布政使司布政使贺长龄譔
事必本夫心玺一也文见于朱者千万如一有玺籀篆而朱鸟迹者乎有朱籀篆而玺鸟迹者乎然无星之秤不可以程物轻重生权衡非权衡生轻重善言心者必有于事矣法必本夫人转五寸之毂引重致千里莫御之跬步不前然恃目巧师意匠般尔不能闭造而出合善言人者必有资于法矣今必本夫古轩挠上之甲子千岁可坐致焉然昨日之历今日不可用高曾器物不如祖父之适宜时愈近势愈切圣人乘之神明生焉经纬起焉善言古者必有于今矣物必本夫我然两物相摩而精出焉两心相质而疑形焉两疑相难而易简出焉诗曰秩秩大猷圣人莫之他人有心予忖度之又曰周爰咨度周爰咨谋古之内恃其心也如是古之不敢自恃其心也如是古之必求入夫人人之心善出其人人之心以自恢其心也如是切焉劘焉委焉输焉善言我者必有乘于物矣蟠焉际焉之谓神效焉法焉之谓事创之因之谓之后王君公承之宣之谓之大夫师牧役智效能分事亹亹达之天下谓之府史胥徒农工贾商卒伍人积人之谓治治相嬗成今古有洿隆有敝更之谓器与道君公卿士庶人推本今世前世道器之洿隆所由然以自治外治知违从知伍参变化之谓学学为师长学为臣学为士庶者也格其心身家国天下之物知奚以正奚以修奚以齐且治平者也絻钺其好恶教养其喜乐兵刑其怒哀亹亹乎经曲淼淼乎精微则遵袭循守与创制同诹询谋议与施措同胶葛纷纭至纤至悉与性命流行品物同殽诸事则右史所述赜诸言则左史所记事者一成而不可易言则得失粲矣违从系矣参伍具矣先王以之备蒙诵知民务集群虑研几微究中极精穷蜎蠖不为奥博周伦物不为末元黄相反不为异规矩符迭不为重故聚　本朝以来硕公庞儒俊士畸民之言都若干篇为卷百有二十为纲八为目六十有三言学之属六言治之属五言吏之属八言户之属十有二言礼之属九言兵之属十有二言刑之属三言工之属九则鳃理于魏君校于曹生告成于
道光六年柔兆阉茂之仲冬也

[book_title]重校本叙
一技之微及其至也皆与道通文章亦技耳然学术之纯疵政治之得失悉于文焉该之文也者技之精道之寄也故文以载道道以经世学者择而精焉而体用于是乎备虽然风俗与世移易今与古有不能强为沿袭者迂曲之士或胶守偏执罔所变通是犹医者不识病机执古方治今病欲以济夭枉未见其有当也耦耕先生具经世才思以良法贻天下于当代名人论议广搜博览凡有裨世用者毋论长篇短幅裒而录之不泥古而切于时务分门别类都为一编体例仿切问斋文钞而详备过之书久布濩乎海内坊间锓板竞售差谬良多读者病之东乡饶新泉别驾家富藏书为狱官湖湘日久多惠政以此编关系世教足为仕学模范延黄东轩广文详加校订复缩为袖珍本以便舟车携随公之于世属余其缘起余谓一事不知君子犹耻矧经世之学而不讲耻孰甚新泉斯举可谓知要而又功于贺公吾知书之不胫而走自此益加远矣太史公云人之所病病疾多医之所病病道少天下之疾蒿目恤心徯医亦孔亟矣是编也取材近选言富利病若白黑分调剂各有法古方今病之诮庶乎免矣良工从长施治审经络之端委识藏府之苦欲而关灸之而镵石之案而调之药而起之毋实实毋虚虚寿世仁民之道不可胜用矣少云乎哉技云乎哉
同治癸酉春暮上饶辜漟题于星沙旅次

[book_title]五例
一审取　书各有旨归道存乎实用志在措正施行何取纡途广径既经世以表全编则学术乃其纲领凡高之过深微卑之溺糟粕者皆所勿取矣时务莫切于当代万事莫备于六官而朝廷为出治之原君相乃职之总先之治体一门用以纲维庶政凡古而不宜或泛而罕切者皆所勿取矣会典之沿明制犹周官之监夏殷然时易势殊敝极必反凡于胜国为药石而今日为筌蹄者亦所勿取矣星历掌之专官律吕秪成聚讼务非当急人难尽通则天文乐律之属可略焉勿详也论议之与事本皆要文而碑传之纪百行难归各类今惟蛮海各防闲存公案数则其它纪述之作虽工焉勿登也例画则义端宗定则志一
一广存　有利必有害论相反者或适相成视智亦见仁道同归者无妨殊辙是以保甲之难易军屯之碍通封矿之闭开丧祭之聚讼差徭则均雇相难河流则南北争持盐课有归商归税之殊耗羡有归公归官之辨筹畿辅则水性土性异宜议转漕则殷运海运旁出桑漳筑堤而谓宜去堤吴淞建闸而谓宜去闸泾渠为千古大利而或极言其害酿酤为古今通禁而或极陈其难主摈互形偏歧难定惟集思而广益庶执两以用中则取善之宜广也文无难易惟其是讵容喜素而非丹圣有谟训择于狂未可因人以废论矧夫适用之文无分高下之手或迩言巷议涓流辄裨高深或大册鸿编足音寥同空谷故有录必披无简可略匪但专集宜寻之多他书别见则网罗之宜广也见闻或限于方隅惠邮尚资夫益友
一条理　纲举固目张事繁则理赜方严分疆画界之规岂妨会通触类之旨漕储裕　国事专户而河漕相关则并宜问之工矣水利动帑事系工而农田救荒又牵连夫户矣有治人无治法故仓储保甲各专门者仍挈其原于吏知治家即治国故宗法家教皆自修者而属其政于礼经筵遍陈天下之庶政而义主陈诲则政本归焉风俗备罗人事之缺失而义箴非礼则正俗统焉他若出礼入刑服制通乎断狱寓兵于农保甲亦可审丁此异而同者也至于同类之中各有伦族之纪一荒政而蝗蛟疫疠胥该一农政而蚕桑牧树咸属学校则包贡举马政则兼驿传钱币先以矿厂地利旁及城堡下河本淮扬水利而入之河防则淆滹桑为畿甸河工而滥之水利则混此同而异者也甚至数篇之内先后毋移两文之闲切磋互发物其多矣方以聚之右有左宜是在君子
一编校　氏里官爵总汇卷端考陆氏切问钞之乃乾隆四十载所刊时海峰东原岿然并存而风俗时宪已收数作殆以切时之言无须身后始出今兹所录咸据椠本保无子瞻海外未辨存亡乐天时人[已](己)疑今古彼既行世之书吾取经世之益其有见闻所及确然生存则止旁注集名虚其氏字庶文资乎救时复例绝夫标榜若夫论事尚简明而公牍之蔓冗易晦建议期切实而臆见或择焉不精不节冗将以无文妨行远也不去偏将以小疵废大醇也岂必待韩而削荀抑亦揜瑕以全璧至于句读以省浏览圈识以明章段上法老泉读孟近彷洲文定云尔
一未刻　创编之始蓄愿良奢尚有会典提纲廿卷以稽其制皇舆图表廿卷以测其地职官因革廿卷以议其官更辑明代经世一编以翼其旨庶几自叶流根循源达渤质之往古如贯串措之当世若指掌欲脱全尚待他时先出是编以当执贽欲识济时之要务须通当代之典章欲通当代之典章必考屡朝之方策选举考察职掌之必悉而后可以审立官赋榷俸饷出入之周知而后可以制国用度律等威服制不明其别何以辨五礼之仪文山川关塞邮驿不审其方何以筹九州岛之控驭明罚敕法准乎律例如程物之有衡堤防疏浚各有情形必左图而右史土生禾禾出米米成饭而耕获舂炊之节次宜各致其功不可谓土能成饭也知病病立方方需药而虚实补泻之万变宜各通其要不得谓一可类推也必有真儒征斯实用狂简不敏敬有俟焉

[book_title]生存姓名
戴均元号可亭江西大庚人乾隆乙未进士官至东阁大学士
九十七卷河防二拟改河由六塘归海疏
一百二卷河防七缓堵各工借清刷淤疏
一百三卷河防八请工料照时价实销疏
逊玉庭号寄圃山东临清人乾隆乙未进士官至体仁阁大学士两江总督
四十六卷漕运上恤丁除弊疏
五十卷盐课下盐法隅说
松筠号湘浦蒙古正蓝旗人官至协办大学士
八十一卷塞防下西藏巡边记
蒋攸铦号砺堂直隶宝坻人镶蓝旗汉军乾隆甲辰进士今官体仁阁大学士
十三卷用人谢颁遇变　谕旨陈言疏
四十六卷漕运上拟更定漕政章程疏
茅豫号少山浙江山阴人乾隆丁未进士官至知府
九卷政本上请行实政疏
阮元字伯元号芸台江苏仪征人乾隆己酉进士今官云贵总督有揅经室集
二卷儒行国史儒林传序
五卷文学文言说
四十二卷荒政二硖川煮赈图后跋
四十六卷漕运上粮船量米捷法说
四十八卷漕运下海运考跋　海运考上　海运考下
五十卷盐课下吉兰泰盐池客难
五十六卷大典下商周铜器说　商周兵器权量说
八十三卷海防上广州大虎山新建台碑铭　纪任昭才
八十五卷海防下瀛洲书记序
一百四卷运河上邳宿运河宜增三闸疏
一百十七卷各省水利四荆州窖金洲考
一百二十卷海塘致杭嘉湖道李坦书
张鹏展字南松广西思恩人乾隆己酉进士官至太常寺卿
二十卷大吏请厘吏治五事疏
八十九卷剿匪练乡勇核军需疏
颜检字惺甫号岱云广东连平州人乾隆丁酉拔贡生官至漕运总督
三十三卷赋役五复议减差均徭利弊疏
张帅诚号兰渚浙江归安人乾隆庚戌进士官至礼部侍郎
二十七卷理财下杜州县积弊议
杨芳号诚贵州松桃厅人今官陕西提督
六十八卷兵制下练兵阵法疏
杨景仁号静岩江苏常熟人乾隆举人官至刑部主事有筹济编式敬编
三十六卷农政上田制说
四十一卷荒政一勘灾　报灾　煮赈　兴工　备杂粮　通商　辑流移　安富救贫说
一百六卷水利通论修水利
英和姓索绰络号煦斋满洲正白旗人乾隆癸丑进士今官协办大学士理藩院尚书
[二](三)十六卷理财[上](下)开源节流疏
二十五卷八旗生计会筹旗人疏通劝惩四条疏
四十八卷漕运下筹漕运变通全局疏　再筹海运折漕章程疏　驳议盘运章程疏
贾允升字东愚山东黄县人乾隆乙卯进士今官兵部侍郎
十六卷吏论下请除外省积弊六事疏
程含章号月川云南景南厅举人今官山东巡抚有岭南江右等集
十二卷治法下复林若洲言时务书
二十一卷守令上通饬各官熟读律例
二十三卷守令下论息书
二十六卷理财上论理财书　论洋害
三十八卷农政下与所属牧令书
八十五卷海防下上百制军筹办海匪书
一百八卷直隶水利中复黎河帅论北方水利书
一百十卷直隶河工总陈水患情形疏　择要疏河以纾急患疏
宋如林号仁圃镶红旗汉军乾隆举人官至贵州按察使
三十七卷农政中劝种橡养蚕示　请种橡育蚕状　通饬黔省种橡育蚕檄
帅承瀛号仙舟湖北黄梅人嘉庆丙辰进士前官浙江巡抚
五十卷盐课下清查浙江盐课疏
姚文田字秋农浙江归安人嘉庆己未进士授修撰今官都察院左都御史
四十六卷漕运上论漕弊疏
朱桂桢字干臣江苏上元人嘉庆己未进士前官山西巡抚
二十四卷屯垦论南田开垦状
唐绍镛号　　山西兴县人嘉庆己未进士今官湖南巡抚
二十七卷理财下筹补安河历年亏空疏
程祖洛号梓庭安徽歙县人嘉庆己未进士今官河南巡抚
四十八卷漕运下覆奏海运疏
李鸿宾号鹿萍江西德化人嘉庆辛酉进士今官两广总督
二十七卷理财下厘剔安徽亏空疏
张井号芥航陕西肤施人嘉庆辛酉进士今官南河总督
九十七卷河防二请改河避淤掣溜疏　安东改河议一百卷河防五筹疏治河身事宜疏
陶澍号云汀湖南安化人嘉庆壬戌进士今官江苏巡抚有印心石屋文集
四十卷仓储下劝设义仓章程疏二十七卷理财下厘安徽亏空章程疏
四十八卷漕运下进呈海运图疏　覆奏海河并运疏
七十五卷地利下与百制军论孙文定南游记书
一百四卷运河上漕船由丹徒闸出江疏　论丹徒新河避淤济运书
四十二卷荒政二陈办灾各弊疏
一百十八卷各省水利五黑水考
李文耕号复斋云南昆阳人嘉庆壬戌进士今官浙江盐运使
二十二卷守令中与泰安各属书
卓秉恬字静远号海帆四川华阳人嘉庆壬戌进士前官顺天府府尹
八十二卷山防川陕楚老林情形疏
郑祖琛号梦白浙江乌城人嘉庆乙丑进士今官两淮盐运使
四十九卷盐课上更盐法议
李兆洛字申耆江苏武进人嘉庆乙丑进士官安徽凤台县知县有凤台县志及文集
三十一卷赋役三凤台县志论田赋
三十六卷农政上论食货
七十四卷保甲上论编查
一百十六卷各省水利三书焦冈湖考后　凤台沟洫志　怀远水利志
陈文述字云伯号退庵浙江钱塘人嘉庆庚申举人前官江都县知县有颐道堂集
九十七卷河防二论黄河不宜改道书
一百卷河防五高堰另建五坝说　河口筑堤闸说
屠之申号可如湖北孝感人今官直隶布政使
三十三卷赋役五敬筹直隶减差均役疏
姚莹字石甫安微桐城人嘉庆戊辰进士官知县有石甫文集
三十三卷守令下复方本府求言札子　上汪制军书
六十九卷正俗下跋藏经　上赵观察论粤俗书
八十四卷海防中覆赵制军论台湾兵事书　台湾班兵议上观镇军　论埔里社事
张作楠号丹浙江金华人嘉庆戊辰进士今官徐州府知府
一百十三卷江苏水利下上魏中丞议浚刘河书
齐彦槐号梅麓安徽婺源人嘉庆己巳进士今官金匮县知县有文集
四十二卷荒政一图赈法
四十八卷漕运下海运南漕议
刘鸿翱字次白山东潍县人嘉庆己巳进士今官太湖同知有绿野堂文集
十一卷治法封建论　井田论
五十四卷礼论礼论
周凯号芸皋浙江富阳人嘉庆辛未进士今官汉黄德道
二十七卷农政中种桑诗说　劝农民种桑说三则
章谦存安徽铜陵人今官宝山县教谕
三十九卷仓储下备荒通论上　备荒通论下
包世臣字慎伯安徽泾县人嘉庆戊辰举人有小倦游阁文集
四十六卷漕运上剔漕弊
四十九卷盐课上淮盐三策
一百二卷河防七论治河优劣　对坝逼溜说　说坝　辨爬沙船转水墩之误
钱泳号梅溪江苏无锡人
一百十一卷江苏水利上三吴水利赘言
钦善字吉堂江苏娄县人有吉堂文
二十八卷养民松问
潘谘字少白浙江钱塘县人有小白山人集
[三](二)卷法语常语
朱云锦字絅斋直隶　　人有豫乘识小录
二十七卷理财下户部平余案略
二十九卷赋役一田赋说
三十卷赋役二户口说
四十七卷漕运中河南漕运说　洛浙二运说
五十卷盐课上河南盐法说
七十一卷兵制下河南采办硝矿述略
七十八卷地利上汴城建置说　河南关塞形胜说　汴洛二都说　洛阳险要说
七十九卷地利下地图说　豫乘识小录序
一百五卷运河下漳卫合流说
一百十五卷各省水利二田渠说　贾鲁河说
张生洲字渊甫江苏震泽举人有观妙斋文
六十三卷丧礼下柩不入门辨
六十七卷祭礼下兄弟异昭穆论
张瓒昭字绚甫湖南平江人有天文分野说
六十九卷正俗下分野考
侯敦复字念勤江苏上元人有文
七十八卷地利上论魏延出子午谷书
毛岳生字生甫江苏宝山入袭云骑尉有文
六十五卷叔嫂无服议
龚自珍字璱人号定庵浙江钱塘人嘉庆戊寅举人今官内阁中书有定庵文集
一卷学术着议
七卷原治平均篇
五十六卷大典下拟上今方言表　蒙古声类考序　蒙古字类表序　蒙古册降表序
五十八卷宗法上农宗
八十卷塞防上蒙古氏族表及在京氏族表总序　上镇守吐鲁番领队大臣论青海书　蒙古水地志序　蒙古像教志序
八十一卷塞防下西域置行省议　上镇守吐鲁番领队大臣宝公书
魏源字默深湖南邵阳人道光壬午举人有清夜斋文集
五卷文学曾子章句序　子思子章句序
四十八卷漕运下复魏制军询海运书代　海运全案序代　道光丙戌海运记代　海运全案跋代
五十八卷宗法上庐江章氏义庄记
六十卷家教刲股对
六十八卷正俗上书宋名臣言行录　再书宋名臣言行录
七十六卷兵法上孙子集注序
七十七卷兵法下城守篇
八十卷塞防上答人问西北边域书
八十六卷蛮防上湖南苗防录序
八十八卷苗防防苗　乙丙湖贵征苗记　湖南按察使赠巡抚傅鼐传
管同字异之江苏上元人道光乙酉举人有文
七卷原治拟言风俗书
三十六卷理财上禁用洋货议
施彦士号　　江苏崇明县举人候选知县
四十八卷漕运下海运议
谢占壬号　　浙江鄞县人候选布政司理问
四十八卷漕运下海运提要序
一百二卷河防七吕宋疏海口法
梁杰广东高要人见学海堂集
五卷文学四书文源流考
张杓广东番禺人见学海堂集
二卷儒行日知录跋
吴其浚号瀹斋河南固始人嘉庆丁丑科进士授翰林院修撰
一百十六卷各省水利三治淮上游论
陆献字彦若江苏丹徒人嘉庆辛巳科举人
一百四卷运河上丹徒横闸改建议
贺长龄字耦庚湖南善化人嘉庆戊辰进士官江苏布政使
四十八卷漕运下复魏制军询海运书
三十八卷农政下劝民开沟除潦示

[book_title]姓名总目一
专集
顾炎武字宁人号亭林江苏昆山人有亭林文集日知录菰中随笔天下郡国利病书等书
黄宗羲字太冲号梨洲浙江余姚人举康熙己未博学鸿词不赴有南雷文定明夷待访录等书
李容字中孚号二曲陕西盩厔人举庆熙己未博学鸿词不赴有二曲集
张尔岐字稷若号蒿庵山东济阳人有蒿庵集蒿庵闲话等书
陆世仪字道威号桴亭江苏太仓人有桴亭文集思辨录等书
张履祥字考夫号杨园浙江桐乡人有杨园先生集
任源祥原名元祥号王谷江苏宜兴人有鸣鹤堂集
黄晋良号处庵福建闽县人有和敬堂集
王锡阐字寅旭江苏吴江人有困亨斋集
易学实字去浮江西雩都人有犀崖文集
郑与侨字惠人号确庵山东济宁人有文集
刘余佑字中征号玉吾顺天宛平人顺治元年授侍郎官至户部尚书有燕香斋文集
陈之遴字彦升号素庵浙江海宁人顺治四年授秘书院侍讲学士官至国史院大学士有旋吉堂集
王永吉字修之号铁山江苏高邮人顺治元年授大理寺卿官至国史院大学士谥文通有铁山文集
周亮工字符亮号栎园河南祥符人顺治元年授两淮盐运使官至户部侍郎有赖古堂集
赵进美字嶷叔山东益都人顺治初授太常博士官至福建按察使有清止阁文集
龚鼎孳字孝升号芝麓安徽合肥人顺治元年授吏科给事中官至礼部尚书有稻香楼集
梁清标字玉立号蕉林直隶正定人顺治元年授编修官至保和殿大学士有蕉林集
赵开心号洞门湖南长沙人顺治元年授陕西道御史官至户部侍郎加工部尚书衔有洞门文集
熊文举字公远江西新建人顺治元年授户部郎中官至兵部侍郎有雪堂文集
卫周祚字文锡号闻石山西曲沃人顺治元年授吏部郎中官至保和殿大学士谥文清有奏议
孙廷铨字伯度号沚亭山东益都人顺治元年授天津推官官至秘书院大学士谥文定有沚亭文集及汉史亿等书
姚文然字弱侯安徽桐城人顺治三年授国史院庶吉士官至刑部尚书谥端恪有端恪内外集
贾汉复字胶侯号静庵山西曲沃人顺治十一年授都察院理事官官至兵部尚书有静庵未定
高珩字葱佩山东淄川人顺治元年授编修官至刑部侍郎有栖云阁集
白允谦字子益号东谷山西阳城人顺治初授秘书院检讨官至刑部尚书有东谷集归庸斋集
蔡士英字伯彦号魁吾正白旗汉军官至漕运总督兵部尚书谥襄敏有抚江集督漕奏议
徐必远号宁庵江苏上元人顺治中授秘书院检讨有宁庵文集
田六善字兼三山西阳城人顺治丙戌进士官至户部侍郎有鹪栖幔坡集
朱之锡字孟九号梅麓浙江义乌人顺治丙戌进士官至河道总督兵部尚书有河务疏略
陈协字念荩顺天文安人顺治丙戌进士官至仓场侍郎有念荩文集
魏裔介字石生号贞庵直隶乡人顺治丙戌进士官至保和殿大学士谥文毅有兼济堂集
魏象枢字环极号庸斋直隶蔚州人顺治丙戌进士官至刑部尚书谥敏果有寒松堂集
朱裴字小晋山西闻喜人顺治丙戌进士官至御史有台巡方等奏疏
毕振姬字亮四号颉云山西高平人顺治丙戌进士官至湖广布政使有西北文集
李呈祥字吉津号木斋山东沾化人官少詹事有东集
赵廷臣字君邻镶黄旗汉军顺治乙酉由附贡生授知县官至浙江总督谥清献有奏议
傅维鳞字掌雷直隶灵寿人顺治丙戌进士官至工部尚书有四思堂集
李之芳号邺园山东武定人顺治丁亥进士官至文华殿大学士谥文襄有奏疏
王训字敷彝号念泉山东安邱人顺治丁亥进士官万全县知县有悔斋文集
李复兴字宾莹号斗山山东滨州人顺治丁亥副榜进士官娄县知县有斗山文集
唐梦赉字济吾号豹岩山东淄川人顺治己丑进士官秘书院检讨有志壑堂集
卢纮字符度号澹岩湖北蕲州人顺治乙丑进土官至苏松督储参议有四照堂集
靳辅字紫垣镶黄旗汉军顺治己丑进士官至河道总督谥文襄有治河方略及奏疏
郝浴字冰涤号雪海直隶定州人顺治己丑进士官至广西巡抚有中山文集
刘子壮字克猷号稚川湖北黄冈人顺治己丑进士官修撰有屺思台文
熊伯龙字次侯号锺陆湖北汉阳人顺治己丑进士官至翰林院侍读学士有熊学士集
施闰章字尚白号愚山安徽宣城人顺治己丑进士官湖西道举康熙己未博学鸿词改翰林院侍讲有愚山文集
赵吉士字天羽号寄园安徽休宁人顺治辛卯举人官至户科给事中有万青阁集
汤斌字孔伯号潜庵河南睢州人顺治壬辰进士官岭北道举康熙己未博学鸿词改翰林院侍讲官至礼部尚书谥文正从祀　圣庙有汤子遗书
范承谟字觐公镶黄旗汉军顺治壬辰进士官至福建总督死耿进忠难赠兵部尚书谥忠贞有吾庐存
徐越字山琢号存庵江苏山阳人顺治壬辰进士授行人官至御史有存庵奏疏
沈荃字贞蕤江苏华亭人顺治壬辰进士官至礼部侍郎谥文恪有充斋集
陆寿名号芳庭江苏长洲人顺治壬辰进士官宁国府教授有凤鸣集
王命岳字伯咨福建晋江人顺治乙未进士官至给事中有耻躬堂集
王泽宏字涓来湖北黄冈人顺治乙未进士官至礼部尚书有鹤岭山人集
孙光祀字怍庭号溯玉山东平阴人顺治乙未进士官至兵部侍郎有澹余集
慕天颜字鹤鸣甘肃静宁人顺治乙未进士官至漕运总督有奏疏
杨雍建字自西浙江海宁人顺治乙未进士官至兵部侍郎有景疏楼集及奏疏
汪琬字苕生号钝翁江苏长洲人顺治乙未进士以户部主事举康熙己未博学鸿词改编修有钝翁类稿
张惟赤字螺浮浙江海宁人顺治乙未进士官至给事中有入告编
徐旭龄字符文号敬庵浙江钱塘人顺治乙未进士官至漕运总督谥清献有奏疏
徐旭旦字西泠旭龄弟官知县有世经堂集
侯方域字朝宗河南归德人顺治中副贡生有壮悔堂集
计东字甫草号改亭江苏吴江人顺治丁酉举人有改亭文集
李蕃字锡征号懒庵四川通江人顺治丁酉举人官黄县知县有雪鸿堂文集
唐甄原名大陶字铸万四川夔州人侨寓昆山顺治丁酉举人官长子县知县有潜书及圃亭集
佟国器字汇白盛京沈阳人官至浙江巡抚有抚虔奏疏
熊赐履字敬修号素九湖北孝感人顺治戊戌进士官至东阁大学士谥文端有经义斋集
叶方恒字眉初江苏昆山人顺治戊戌进士官至济宁河道有全河备考
陈廷敬字子端号说岩山西泽州人顺治戊戌进士官至文渊阁大学士谥文贞有尊闻堂集午亭文编
王士祯字贻上号阮亭山东新城人顺治戊戌进士官至刑部尚书谥文简有带经堂集
张贞生字干臣号篑山江西庐陵人顺治戊戌进士官至翰林院侍读学士有庸书及唾余录
侯七乘字仲辂山西汾阳人顺治戊戌进士官至广信府同知有孝思堂集
曾王孙字道扶浙江秀水人顺治戊戌进士官至四川按察司佥事有清风堂集
张宸字清琱江苏上海人官至兵部主事有平圃遗
谢文洊字秋水号约斋江西南丰人有学庸切巳录谢程山集
彭士望号躬庵江西南昌人有耻躬堂集
邱维屏字邦士江西宁都人有邦士文集
魏际瑞原名祥字善伯江西宁都人有伯子文集
魏禧字冰叔一字叔子际瑞弟举康熙己未博学鸿词不赴有叔子文集
魏礼字和公一字季子禧弟有季子文集
沈受宏字台臣江苏太仓人有白溇先生集
姚文燮字经三安徽桐城人官知县有无异堂集
朱泽澐字止泉江苏宝应人有止泉集及朱子圣学考略等书
范骧字文伯浙江海宁人有爱日堂集
徐元文字公肃号立斋江苏昆山人顺治己亥进士授修撰官至协办大学士有含经堂集
郑日奎字次公江西贵溪人顺治己亥进士官礼部主事有静庵集
黄与坚字庭表号忍庵江苏太仓人顺治己亥进士以知县举康熙己未博学鸿词改编修有忍庵文集
彭鹏字九峰号无山福建莆田人顺治庚子举人官至广东巡抚有古愚心言等集
黎士宏号愧曾福建长汀人顺治庚子举人官至陕西布政司参议有托素斋集
于成龙字北溟山西永宁人顺治庚子副贡生官至两江总督谥清端有政书
马世俊字章民号甸臣江苏溧阳人顺治辛丑进士授修撰官至翰林院侍读有匡庵集
许三礼字典三号酉生河南安阳人顺治辛丑进士官至副都御史督捕侍郎有政学合一集
张玉书字素存江苏丹徒人顺治辛丑进士官至文华殿大学士谥文贞有张文贞集
罗人琮字宗玉号紫萝湖南桃源人康熙辛丑进士官至御史有最初园集
叶映榴字炳霞江苏上海人顺治辛丑进士官至湖北布政司参议死夏包子难赠工部侍郎谥忠节有忠节遗
董以宁字文友江苏武进人有正谊堂集
施琅字尊侯福建晋江人官至台湾水师提督封靖海侯谥襄壮有奏疏
万正色号中庵福建晋江人官至云南提督有平岳平台等奏议
万斯大字充完浙江鄞县人有仪礼商等书
万斯同字季野斯大弟有石园文集及群书疑辨读礼通考等书
王字吴节浙江秀水人侨寓金陵有山飞泉立堂集
赵士麟号玉峰云南河阳人康熙甲辰进士官至吏部侍郎有读书堂彩衣集
沈珩字昭子浙江海宁人康熙甲辰进士举己未博学鸿词授编修有耿岩文选
盛符升字珍示江苏昆山人康熙甲辰进士官至御史有诚斋集
卫既齐字尔锡号伯岩山西猗氏人康熙甲辰进士官至贵州巡抚有伯岩集
田雯字山姜山东德州人康熙甲辰进士官至户部侍郎有古欢堂集
柴绍炳字虎臣浙江仁和人有省轩文钞
王鸣雷字震生广东番禺人有空雪楼集
缪彤字歌起江苏吴县人康熙丁未进士授修撰官至翰林院侍讲有双泉堂集
张英字敦复安徽桐城人康熙丁未进士官至文华殿大学士谥文端有存诚堂笃素堂等集
任辰旦字千之号待庵浙江萧山人康熙丁未进士官至兵科给事中有介和堂集
储方庆字广期号遯庵江苏宜兴人康熙丁未进士官清源县知县有遯庵集
邱志广字粟海一字洪区山东诸城人康熙初岁贡生官长清县训导有柴集
周篆字籀书江苏吴江人有草亭先生集
周拱辰字孟侯浙江嘉兴人有圣雨斋集问鱼篇
孙宝侗字仲愚山东益都人官都察院经历有惇裕堂集
李光地字晋卿号榕福建安溪人康熙庚戌进士官至文渊阁大学士谥文贞有榕全集
张鹏翮字运青四川遂宁人康熙庚戌进士官至武英殿大学士谥文端有治河书
陆陇其号稼书浙江平湖人康熙庚戌进士官至御史赠内阁学士谥清献从祀　圣庙有三鱼堂集
叶燮字星期浙江嘉兴人康熙庚戌进士官宝应县知县有巳畦集
徐干学字原一号健庵江苏昆山人康熙庚戌进士官至刑部尚书有憺园集
王原祁字茂京号麓台江苏太仓人康熙庚戌进士官至户部侍郎有王少农集
赵申乔字松伍江苏武进人康熙庚戌进士官至吏部尚书谥恭毅有恭毅剩自治官书
韩菼字符少号慕庐江苏长洲人康熙癸丑进士授修撰官至礼部尚书谥文懿有有怀堂集
徐秉义字彦和号果亭江苏昆山人康熙癸丑进士官至内阁学士有培林堂集
蒋伊字谓公江苏常熟人康熙癸丑进士官至河南提学副使有奏疏及莘田集
彭定求字勤止号南畇江苏长洲人康熙丙辰进士授修撰官至翰林院侍讲有南畇文集
许承宣字力臣江苏江都人康熙丙辰进士官至工科给事中有青岑文集
王奂曾字符亮号诚轩山西太平人康熙丙辰进士官至御史有旭华堂集
宋荦字牧仲号漫堂河南商邱人由侍卫考授通判官至吏部尚书有西陂类
钱中谐字宫声号庸亭江苏吴县人顺治戊戌进士举康熙己未博学鸿词改编修有三吴水利条议簏裀诸集
朱彝尊字锡鬯号竹垞浙江秀水人举康熙己未博学鸿词授检讨有曝书亭集
毛奇龄字大可号初晴浙江萧山人举康熙己未博学鸿词授检讨有西河文集
潘耒字次耕号稼堂江苏吴江人举康熙己未博学鸿词授检讨有遂初堂文集
吴任臣字志伊号托园浙江仁和人举康熙己未博学鸿词授检讨有礼通及托园文集十国春秋南北史合注等书
张贞字起元号杞园山东安邱人举康熙己未博学鸿词以丁忧未试官翰林院孔目有杞园文集
周清原字雅楫号蝶园江苏武进人举康熙己未博学鸿词授检讨官至工部侍郎有蓉湖文集
蔡方炳字九霞号息关江苏长洲人举康熙己未博学鸿词不赴有耻存斋集
冯景字山公号少渠浙江钱塘人举康熙己未博学鸿词不赴有解舂集
阎若璩字百诗号潜邱山西太原人举康熙己未博学鸿词有潜邱记等书
李良年字武曾号秋锦浙江嘉兴人举康熙己未博学鸿词有秋锦山房文集
夏骃字舂茵号宛来浙江乌程人举康熙己未博学鸿词缘事未试有烂溪集交山平寇本末等书
张笃庆字历友山东淄川人有昆仑山房集
邵长蘅一名衡字子湘江苏武进人有青门簏稿
盛枫字黼衣号丹山浙江秀水人康熙辛酉举人官安吉州学正有鞠业集
胡衍虞字盘峤山西太谷人有居官寡过录
李发甲字瀛仙云南河阳人康熙甲子举人官至河南巡抚有瀛仙奏议
张伯行字孝先号恕斋河南仪封人康熙乙丑进士官至礼部尚书谥清恪有正谊堂集
陈迁鹤字介石福建安溪人康熙乙丑进士官至左春坊左庶子有上峰堂春树堂等书
俞长城字宁世浙江桐乡人康熙乙丑进士授检讨有宁世文集
陶元字子师江苏常熟人康熙戊辰进士官昌化县知县有南崖集
郑梁字半人号禹梅浙江慈溪人康熙戊辰进士官至高州府知府有寒集
赵俞字文饶江苏嘉定人康熙戊辰进士官定陶县告县有绀寒亭集
卢锡晋字子弓山东单县人康熙戊辰进士官至正定府知府有尚志馆集
田从典字克五号峣山山西阳城人康熙戊辰进士官至文华殿大学士谥文端有峣山集
顾祖禹字景范江苏无锡人有读史方舆纪要
胡渭字朏明号东樵浙江德清人有禹贡锥指
王心敬字尔缉号丰川陕西鄠县人乾隆元年举贤良方正以老未就有丰川先生集
揭暄字子宣江西广昌人有兵法百言及璇玑遗述等书
魏世效字昭士江西宁都人有昭士文集
魏世俨字敬士世效弟有敬士文集
梁份字质人江西南丰人有怀葛堂文集
刘淇字武仲号南田山东济宁人有卫园集
何发字子怀号虹桥江苏元和人官司经局正字有介亭集
邱嘉穗字秀瑞福建上杭人康熙庚午举人官归善县知县有东山草堂集
刘榛字山蔚河南商邱人有虚直堂集
田兰芳字梁紫号篑山河南睢州人有逸德轩文集
杨名时字宾实号凝斋江苏江阴人康熙辛未进士官至礼部尚书谥文定有杨氏全书
陈鹏年字北溟号沧洲湖南湘潭人康熙辛未进士官至河道总督谥恪勤有道荣堂集陈恪勤集
张永诠字宾门江苏华亭人康熙癸酉举人官徐州学正有闲存堂集
高其倬字章之镶黄旗汉军康熙甲戌进士官至户部尚书谥文良有味和堂集
朱轼字可亭江西高安人康熙甲戌进士官至文华殿大学士谥文端有奏疏及文集仪礼节略等书
严虞惇字宝成号兴庵江苏常熟人康熙丁丑进士官至太仆寺少卿有严太仆稿
姜宸英字西溟号湛园浙江慈溪人康熙丁丑进士官编修有湛园未定稿
张廷玉字衡臣号砚斋安徽桐城人康熙庚辰进士官至保和殿大学士封三等伯谥文和配享　太庙有澄怀园文存
沈近思字位山号闇斋浙江钱塘人康熙庚辰进士官至左都御史赠礼部尚书谥端恪有天鉴堂集
史贻直字敬弦号铁崖江苏溧阳人康熙庚辰进士官至文渊阁大学士谥文靖有奏疏
朱书字字绿安徽宿松人康熙癸未进士官编修有杜溪文稿
俞益谟字禹庭号澹庵甘肃宁夏武进士官至广东提督有办苗纪略及奏疏
方苞字灵皋号望溪安徽桐城人康熙丙戌进士官至礼部侍郎有望溪集
彭维新字石原湖南茶陵人康熙丙戌进士官至兵部尚书协办大学士有黑香阁集
嵇曾筠字松友江苏无锡人康熙丙戌进士官至文华殿大学士谥文敏有防河奏议
王思训字畴五号永斋云南昆明人康熙丙戌进士官至翰林院侍读有滇乘诗文集
孙鹏字图南云南昆明人康熙戊子举人官泗水县知县有图南文集
余懋杞号瞿庵浙江诸暨人康熙戊子举人有东武山房集
蔡世远字闻之号梁福建漳浦人康熙己丑进士官至礼部侍郎赠尚书谥文勤有二希堂集
惠士奇字天牧号仲儒江苏吴县人康熙己丑进士官至翰林院侍读有红豆斋时术录
李绂字巨来号穆堂江西临川人康熙己丑进士官至直隶总督礼部侍郎有穆堂初别
胡煦字沧晓河南光山人康熙壬辰进士官至礼部侍郎有葆璞堂集
陶贞一字改一江苏常熟人康熙壬辰进士官编修有退庵文集
朱伦瀚号涵斋正红旗汉军康熙壬辰武进士官至副都统有闲青堂集
梅文鼎字定九安徽宣城人有绩学堂集
沈寓字寄庐江苏崇明人有白华藏
程京萼字韦华江苏上元人有野处堂文钞
杨绳武字文叔江苏吴县人康熙癸巳进士官编修有古柏轩集
凌如焕字榆山江苏上海人康熙癸巳进士官至兵部侍郎有榆山文集
孙嘉淦字锡公山西兴县人康熙癸巳进士官至协办大学士谥文定有奏疏
张汉字月槎云南石屏人康熙癸巳进士官河南府知府举乾隆丙辰博学鸿词授检讨改御史有视堂集
甘汝来字逊斋江西奉新人康熙癸巳进士官至吏部尚书谥庄恪有逊斋文钞
陈仪字子翙号一吾顺天文安人康熙乙未进士官至直隶营田按察使有直隶河渠志
陈万策字对初福建晋江人康熙乙未进士官至正詹事有近道斋集
庄亨阳字符仲号复斋福建南靖人康熙戊戌进士官淮徐海道有秋水堂集
王懋竑字子中江苏宝应人康熙戊戌进士官教授以荐授翰林院编修有白田草堂集
杨桩字农先江苏武进人康熙戊戌进士官至翰林院侍讲学士有孟邻堂集
郑元庆字芷畦浙江归安人有今水学石柱记笺释等书
李渔字笠翁江苏太湖人官知县有资治新书
李光坡字耜卿号茂夫福建安溪人有皋轩文编
鄂尔泰姓西林觉罗号毅庵满州镶蓝旗人康熙四十二年以举人用侍卫官至保和殿大学士封襄勤伯谥文端配享　太庙有奏疏
田文镜字　　正黄旗汉军由县丞官至河东总督兵部尚书谥端肃有抚豫宣化录
陆奎勋字聚侯号星坡浙江平湖人康熙辛丑进士官检讨有陆堂文集
王士俊号犀川贵州平越人康熙辛丑进士官至河南巡抚有吏治学古编
顾栋高字复初号震沧江苏无锡人康熙辛丑进士乾隆中以经学荐授国子监司业加祭酒衔有震沧文
钱陈群字集斋浙江嘉兴人康熙辛丑进士官至刑部侍郎加尚书衔谥文端有香树斋集
储大文字六雅号画山江苏宜兴人康熙辛丑进士改庶吉士有存砚楼集
晏斯盛字一斋江西新喻人康熙辛丑进士官至湖北巡抚有楚蒙山房集
沈起元字子大号敬亭江苏太仓人康熙辛丑进士官至光禄寺卿有敬亭集
高斌字东较满洲镶黄旗人官至文渊阁大学士谥文定有奏议
岳锺琪字东美四川成都人官至川陕总督定西大将军封威信公谥襄勤有姜园蛩吟等集
陈吁字言扬浙江海宁人康熙中贡生官安县教谕有时用集
童华字心朴浙江山阴人官至漳州府知府有铜政条议等书
李继圣字希天湖南常宁人官万年县知县有寻古斋集
郭起元号复斋福建闽县举人官至泗州知州有水鉴及介石堂集
陈之兰字馦儒江西临川人有香国集
王沛恂字汝如号书岩山东诸城人官至兵部主事有匡山集
李锺份号秘园福建安溪人官至刑部郎中有旅囊余草
吴询号画溪安徽桐城人有画溪逸语
黄中坚字震生江苏吴县人有蓄斋初集二集
潘杓灿字象承浙江钱塘人有未信录
黄六鸿字子正号思湖浙江新昌人官至工科给事中有福惠全书
蒋熏号丹崖浙江嘉兴人官知县有素堂集
吴定字殿麟安徽歙县人有紫石泉山房集
林潞号鹿庵钱塘人有鹿庵文钞
高熊征字渭南广西岑溪人康熙闲拔贡生官至两淮盐运使有郢雪斋前后集
蓝千秋字长清江西宜黄人以荐授国子监学正官至盛京户部员外郎有蓝户部集
陈伦号资斋福建同安人官至高雷廉总兵有海国闻见录
陈芳生字六浙江仁和人有捕蝗考
张泓号西潭盛京铁岭人汉军官至迤西兵备道有买桐轩集滇南新语
尹继善姓章佳字符长号望山满洲正黄旗人雍正癸卯进士官至文华殿大学士谥文端有文集
刘统勋字延清号尔钝山东诸城人雍正癸卯进士官至东阁大学士谥文正有奏疏
苏霖渤字海门云南赵州人雍正癸丑进士官至御史有海门文稿
徐以升字阶五号恕斋浙江德清人雍正癸卯进士官至广东按察使有南陔堂集
陈宏谋字汝咨号榕门广西临桂人雍正癸卯进士官至东阁大学士谥文恭有培远堂集
陈祖范字亦韩号见复江苏常熟人雍正癸卯进士乾隆中以经学荐授国子监司业有见复文集
汪由敦字师敏号松泉安徽休宁人雍正甲辰进士官至吏部尚书谥文端有松泉文集
王文清号九溪湖南宁乡人雍正甲辰进士官至宗人府主事有考古源流锄经文略等书
王峻字次山江苏常熟人雍正甲辰进士官至御史有艮斋文集
彭启丰号芝庭江苏长洲人雍正丁未进士授修撰官至兵部尚书有芝庭文集
杨锡绂字方来号兰畹江西清江人雍正丁未进士官至漕运总督谥勤有四知堂集
梁诗正字养仲号芗林浙江钱塘人雍正庚戌进士官至东阁大学士谥文庄有矢音集
李治运字宁人号漪亭江苏吴江人雍正庚戌进士官至福建按察使有漪亭集
陶正靖字衷江苏常熟人雍正庚戌进士官至太常寺卿有晚闻存
曹一士字谔庭江苏上海人雍正庚戌进士官至给事中有四焉斋集
陈大受字占咸号可斋湖南祁阳人雍正癸丑进士官至协办大学士两广总督谥文肃有奏疏
汪师韩字抒怀浙江钱塘人雍正癸丑进士官编修有上湖分类文编
邵大业字徇斋号厚庵顺天大兴人雍正癸丑进士官至徐州府知府有谦受堂集
任启运字翼圣号钓台江苏荆溪人雍正癸丑进士官至宗人府府丞有清芬楼
牛运震号阶平山东滋阳人雍正癸丑进士官秦安县知县有空山集
邱仰文字襄周号省斋山东滋阳人雍正癸丑进士官南充县知县有硕松堂集
桑调元字伊佐号弢甫浙江钱塘人雍正癸丑进士官工部主事有弢甫集
彭端淑号乐斋四川丹棱人雍正癸丑进士官兵部主事有白鹤堂稿
张霭生号埜浙江仁和人有河防述言
陶元藻号凫亭浙江山阴人有泊鸥山房集
鲁之裕字亮侪湖北麻城人直隶候补道有趣陶园集
周振业字右序江苏吴江人雍正癸卯副贡生有义亭集
蓝鼎元字玉霖号鹿洲福建漳浦人官至广州府知府有鹿洲初稿续稿及平台纪略等书
方观承字宜田号问亭安徽桐城人雍正十一年由监生授内阁中书官至直隶总督谥恪敏有问亭集
雷鋐字贯一号翠庭福建宁化人雍正癸丑进士官至副都御史有经笥堂文钞
陈兆仑字星斋号句山浙江钱塘人雍正庚戌进士举乾隆丙辰博学鸿词授检讨官至通政司有紫竹山房文集
夏之蓉字芙裳号醴谷江苏高邮人雍正癸丑进士举乾隆丙辰博学鸿词授检讨有半舫斋集
杭世骏字大宗号堇浦浙江仁和人雍正癸卯举人举乾隆丙辰博学鸿词授编修有道古堂集
齐召南字次风号息园浙江天台人举乾隆丙辰博学鸿词授检讨官至礼部侍郎有宝纶堂集及水道提纲
胡天游字稚威浙江山阴副贡生举乾隆丙辰博学鸿词有石笥山房集
张甄陶字惕庵福建福清人举乾隆丙辰博学鸿词乙丑进士由编修改广东知县有学实政录松翠堂集
秦蕙田字味经号树峰江苏金匮人乾隆丙辰进士官至刑部尚书谥文恭有味经窝类稿
全祖望字绍衣号谢山浙江鄞县人乾隆丙辰进士改庶吉士有鲒●亭文集外集
赵青藜字然乙安徽泾县人乾隆丙辰进士官至御史有芳居文钞
金门诏号东山江苏江都人乾隆丙辰进士官编修有金东山集
曹秀先号地山江西新建人乾隆丙辰进士官至礼部尚书谥文恪有奏议
蔡新字次明号葛山福建漳浦人乾隆丙辰进士官至东阁大学士谥文端有辑斋文集
单作哲字紫溟山东高密人乾隆丙辰进士官至池州府同知有紫溟文集
黄永年字静山号崧甫江西广昌人乾隆丙辰进士官至常州府知府有南庄类稿
陈黄中字和叔号介岩江苏吴县人有东庄遗集
沈彤字冠云号果堂江苏吴江人预修一统志议九品官有果堂集
王应奎字柳南号东溆江苏常熟人有柳南文钞
赵一清字诚夫号东潜浙江仁和人有东潜文稿
茅星来字岂宿号钝叟浙江归安人有钝叟文集
德保姓索绰络字仲容号定圃满洲正白旗人乾隆丁巳进士官至礼部尚书有乐贤堂集
林枝春号青圃福建福清人乾隆丁巳进士官至通政司副使有青圃文钞
乔光烈字敬亭号润斋江苏上海人乾隆丁巳进士官至湖南巡抚有最乐堂集
阿桂姓章佳字广庭满洲正白旗人乾隆戊午举人官至武英殿大学士封一等诚谋英勇公谥文成配享太庙有奏疏
庄有恭字容可号滋圃广东番禺人乾隆己未进士授修撰官至协办大学士有滋圃文集
程景伊字聘三号雪堂江苏武进人乾隆己未进士官至文渊阁大学士谥文恭有雪堂集
沈德潜字确士号归愚江苏长洲人乾隆己未进士官至礼部尚书谥文有归愚文钞
裘曰修字叔度江西新建人乾隆己未进士官至工部尚书谥文达有裘文达集
袁枚字子才号简斋浙江钱塘人乾隆己未进士官江宁县知县有小仓山房集
官献瑶字瑜卿号石溪福建安溪人乾隆己未进士官至司经局洗马有石溪文集
储趾字梅夫江苏宜兴人乾隆己未进士官至宗人府府丞有双树轩集并奏疏
张大受字可之号蔚园江苏常熟人有蔚园文钞
沈大成字学子江苏金山人官黟县教谕有学福斋集
聂继谟字乐山湖南衡山人有文集
王善橚字令梴安徽含山人有石壁山房稿
刘大魁字南号海峰安徽桐城副贡生官黟县教谕有海峰集
金诚字闲存江苏华亭人有易经贯一及文集
法坤宏号镜野山东胶州人乾隆辛酉举人官大理寺评事有学古编及镜野文集
窦光鼐字符调号东皋山东诸城人乾隆壬戌进士官至礼部尚书有省吾斋集
王太岳字芥子直隶定兴人乾隆壬戌进士官至云南布政使有青虚山房集
钱维城号稼轩江苏武进人乾隆乙丑进士授修撰官至刑部侍郎赠尚书谥文敏有茶山文钞
黄桂号月轩云南云龙人乾隆丁卯举人官国子监博士有月轩文钞
韩锡祚字介圭号湘岩浙江青田人乾隆丁卯举人官至松江府知府有滑疑集
朱仕琇字斐瞻号梅崖福建建宁人乾隆戊辰进士官夏津县知县有梅崖居士集
朱珪字石君顺天大兴人乾隆戊辰进士官至体仁阁大学士谥文正有知足斋集
冯浩字养吾号孟亭浙江桐乡人乾隆戊辰进士官至御史有孟亭文集
陈道字绍洙江西新城人乾隆戊辰进士官知县有凝斋先生遗集
周于礼字绥远号立崖云南嶍峨人乾隆辛未进士官至大理寺少卿有听雨楼集
王元启字宋贤号惺斋浙江嘉兴人乾隆辛未进士官将乐县知县有祇平居士集
卢文弨字绍弓浙江余姚人乾隆壬申　恩科进士官至翰林院侍讲学士有抱经堂集
陆耀字青来号朗夫江苏吴江人乾隆壬申举人官至湖南巡抚有切问斋文集
王鸣盛字凤阶号西庄江苏嘉定人乾隆甲戌进士官至光禄寺卿有耕养斋文集
纪昀号晓岚直隶献县人乾隆甲戌进士官至协办大学士谥文达有文集
王昶字德甫号兰泉江苏青浦人乾隆甲戌进士官至刑部侍郎有春融堂集
钱大昕字晓征一字辛楣号竹汀江苏嘉定人乾隆甲戌进士官至少詹事有潜研堂集
盛百二号柚堂浙江秀水人乾隆丙子举人官淄川县知县有柚堂文存
沈联芳字蕺山江苏元和人乾隆丙子举人有邦畿水利集说
韩梦周号理堂山东潍县人乾隆丁丑进士官知县有理堂文集
彭绍升字允初号尺木江苏长洲人乾隆丁丑进士有二林居文集
蒋士铨字心余号藏园江西铅山人乾隆丁丑进士官编修有忠雅堂集
张邦仲字石臣号云谷四川新津人乾隆己卯举人官固始县知县有云谷文钞及云栈纪程等书
毕沅字湘蘅号秋帆江苏镇洋人乾隆庚辰进士授修撰官至湖广总督有灵岩山人集
孟超然字朝举号瓶庵福建闽县人乾隆庚辰进士官至吏部郎中有孟氏八录及瓶庵居士文钞
赵翼字云崧号瓯北江苏阳湖人乾隆辛已进士官至贵西兵备道有檐曝杂记及　皇朝武功纪盛廿[二](一)史记
余廷灿字存吾湖南长沙人乾隆辛巳进士官编修有存吾文稿
檀萃号默斋安徽望江人乾隆辛巳进士官禄劝县知县有法书十卷
段玉裁字若膺号茂堂江苏金坛人乾隆辛巳举人官巫山县知县有经楼集
姚鼐字姬传安徽桐城人乾隆癸未进士官至礼部郎中有惜抱轩文集及笔记经说等书
施朝干字铁如江苏仪征人乾隆癸未进士官至宗人府府丞有一勺集正声集
褚华字秋萼江苏上海人有宝书堂集
程嗣立字风衣江苏安东人有水南先生集
罗有高字台山江西瑞金人乾隆乙酉举人有尊闻居士集
阎循观字怀庭号伊蒿山东昌乐人乾隆丙戌进士官吏部主事有西草堂集
张九钺字度西号紫岘湖南湘潭人乾隆丙戌进士官知县有陶园文集
鲁仕骥字絜非江西新城人乾隆辛卯进士官夏县知县有山木居士集
程晋芳号鱼门安徽歙县人乾隆辛卯进士官编修有勉行堂文集
钱沣字东注号南园云南昆明人乾隆辛卯进士官至通政司副使有南园集
龚景瀚字海峰福建闽县人乾隆辛卯进士官至兰州府知府有海峰文集
傅鼐字重庵浙江山阴人官至湖南按察使赠巡抚有文集
吴俊字昙绣江苏吴县人乾隆壬辰进士官至山东布政使有荣性堂集
百龄姓张号菊溪正黄旗汉军乾隆壬辰进士官至两江总督协办大学士谥文敏有奏疏
汪志伊号稼门安徽桐城人乾隆辛卯举人官至浙闽总督有近腐斋集
秦瀛字凌沧号小岘江苏无锡人乾隆甲午举人官至刑部侍郎有小岘山人集
赵希璜字渭川广东惠州人乾隆甲午举人官知县有研斋集
师范字荔扉云南赵州人乾隆甲午举人官望江县知县有金华山樵文集及滇系等书
汪缙字大绅号爱庐江苏吴县人有汪子文录
周锡溥号半帆湖南湘阴人乾隆乙未进士官知县有安愚斋集
杨于果字硕亭陕西秦安人乾隆乙未进士官荆州府通判有审岩遗集
汪辉祖字焕曾浙江萧山人乾隆乙未进士官至道州知州有佐治药言学治臆说
戴震字东原安徽休宁人乾隆乙未　钦赐进士改庶吉士有东原集
章学诚号实斋浙江会稽人乾隆戊戌进士官国子监典籍有妇学及实斋文集
吴省兰字泉之号稷堂江苏南汇人乾隆戊戌进士官至工部侍郎有奏御存稿
戴祖启字敬咸江苏上元人乾隆戊戌进士官国子监学正有师华山房集
法式善号梧门蒙古人乾隆己亥进士官至国子监祭酒有存素堂集
陶必铨字士升号萸江湖南安化人有萸江诗文存
武亿号虚谷河南偃师人乾隆庚子进士官至知州有授堂文钞
郑光策字苏年福建闽县人乾隆庚子进士有西霞文钞
谢振定号芗泉湖南湘乡人乾隆庚子进士官至御史有知耻斋集
丁杰字小雅浙江归安人乾隆辛丑进士有小雅文集
王友亮号葑亭安微婺源人乾隆辛丑进士官至通政司副使有双佩斋集
孙星衍字季逑号渊如江苏阳湖人乾隆丁未进士官至山东督粮道有岱南阁集
王芑孙字念丰号铁甫江苏长洲人乾隆戊申　召试举人官国子监典簿有渊雅堂集
凌廷堪字次仲安徽歙县人乾隆己酉进士有次仲文集及礼经释例
洪亮吉字稚存号北江江苏阳湖人乾隆庚戌进士官编修有卷葹阁集
吕星垣字叔讷江苏武进人官赞皇县知县有白云草堂集
汪家禧字汉郊浙江仁和人有东里生烬余集
赵怀玉字味辛江苏武进人乾隆庚子举人官至青州府同知有亦有生斋集
方积号有堂安徽定远人乾隆己酉拔贡生官至四川布政使有敬恕堂集
曾镛号鲸堂浙江泰顺人官知县有复斋集
恽敬字子居江苏阳湖人乾隆癸卯举人官瑞金县知县有大云山房集
周镐字怀西号独山江苏金匮人乾隆癸卯举人官至衢州府知府有独山类稿
谢金銮字退谷福建侯官人乾隆乙卯举人官教谕有蛤仔难纪略泉漳治法及文集
黎世序号湛溪河南罗山人嘉庆丙辰进士官至南河总督谥襄勤有湛溪文集
严如熤号乐园湖南溆浦人嘉庆丙辰举孝廉方正授知县官至陕西按察使赠布政使有苗防备览洋防辑要三省边防备览及诗文集
张惠言字皋文江苏武进人嘉庆己未进士官编修有茗柯文集
陈斌号白云浙江德清人嘉庆己未进士官至安徽同知有白云文钞
程同文字春庐号密斋浙江桐乡人嘉庆己未进士官至奉天府府丞有密斋文集
陈庚焕字道献号惕园福建长乐人嘉庆岁贡生有惕园初稿
汪中字容甫江苏江都人嘉庆拔贡生有述内外篇
焦循字里堂江苏江都人嘉庆戊午举人有里堂文集
吴骞字槎客号愚谷浙江海宁人有愚谷文存
张士元号鲈江江苏吴江人嘉庆庚申举人有嘉树山房集
岳震川字一山陕西洋县人嘉庆辛酉进士官内阁中书有赐葛堂集
吴倬信字顼儒江苏昭文人有澹成居文钞
纪大奎字斋江西临川人嘉庆辛酉举人官博平县知县有双桂堂稿
郑振图号涵山福建闽县人嘉庆辛酉举人官临城县知县有涵山文集
谢阶树字子玉号向亭江西宜黄人嘉庆戊辰进士官至翰林院侍讲学士有约书及守约堂集
俞兰台字定甫江苏震泽人有晚香堂集
高培源字蒙泉江苏青浦人有海运备采
张海珊字越来号铁夫江苏吴江人道光辛巳举人有小安乐窝文集
刘开字东明号孟涂安微桐城人有孟涂文集
补遗
张望字坛号闰榻江西武宁人有闰榻先生集
徐文弼字襄右江西丰城人官知县有吏治悬镜
唐仲冕字六枳号陶山湖南善化人乾隆癸丑进士官至陕西布政使有陶山文集。

[book_title]姓名总目二
别见内有未详其所卒之官者祗据上疏时之官书之而并载其年○以下均未见文集其生平别有着譔可考者亦附录于下
土国宝山西大同人顺治元年授总兵官至江宁巡抚
赵宏文山东泰安人顺治二年授巡按御史
杨时化顺治四年官给事中
张懋顺治三年官御史
何承都福建晋江人顺治己丑进士官陕西巡按御史
刘余谟顺治九年官给事中
周曾发顺治十年官给事中
魏管山东寿光人顺治二年授御史官至兵部侍郎
武攀龙山西交城人顺治戊戌进士官至江镇道
艾元征山东济阳人顺治丙戌进士官至刑部尚书
林起龙顺天大兴人顺治丙戌进士官至漕运总督
叶舟江苏上元人顺治丁亥进士十三年官兵部员外郎
高尔修字正庵直隶静海人顺治己丑进士授知县官至御史
李赞元山东海阳人顺治乙未进士官至督捕侍郎
王益朋浙江仁和人顺治乙未进士官至太仆寺正卿
柯耸字素培浙江嘉善人顺治壬辰进士官至户科给事中有霁园诗集
季振谊江苏泰兴人顺治丁亥进士十七年官御史
姜希辙字二滨浙江余姚人官至奉天府府丞有左传统笺
姚延启浙江乌程人顺治己丑进士十七年官给事中
萧震字长源福建侯官人顺治壬辰进士十七年官御史
王启祚顺治十七年官给事中
张尚贤盛京铁岭人汉军顺治十八年官奉天府府尹
魏双凤字雝伯直隶获鹿人顺治戊戌进士官至宗人府府丞
王明德康熙四年官通政司经历
徐惺江苏江宁人顺治己丑进士康熙四年官兵科给事中
张德地镶蓝旗汉军顺治九年授宗人府主事官至四川巡抚
陆祚蕃字式园浙江平湖人康熙癸丑进士官至广西提学道有粤西偶记
陈紫芝浙江鄞县人康熙己未进士二十六年官御史
姚祖顼康熙十九年官给事中
王懿山东胶州人康熙戊辰进士官至顺天府府尹
刘楷字子端安徽南陵人康熙乙未进士官至光禄寺卿
胡德迈康熙三十六年官御史
陈世倌浙江海宁人康熙癸未进士官至文渊阁大学士谥文勤
刘子章康熙四十一年官山东道御史
许惟谟康熙五十六年官御史
刘于义江苏武进人康熙壬辰进士官至协办大学士谥文恪
毕谊字符复江苏娄县人康熙戊戌进士官至凤阳兵备道
张允随盛京广宁人康熙辛丑进士官至东阁大学士谥文和
海望姓乌雅满洲正黄旗人雍正元年授内务府主事官至户部尚书谥勤敏
周学健江西新建人雍正癸卯进士官至河道总督
胡蛟龄安徽泾县人雍正癸卯进士乾隆十年官御史
尹会一字符孚直隶博野人雍正癸卯进士官至户部侍郎
陈其凝江苏上元人雍正庚戌进士乾隆二年官御史
顾琮姓伊尔根觉罗满洲镶黄旗人以算法授员外郎历官江南河东河道总督
王安国字书城江苏高邮人雍正甲辰进士官至吏部尚书谥文肃
范咸乾隆五年官御史
柴潮生乾隆五年官御史
孙灏乾隆七年官御史
田懋山西阳城人由荫生授刑部员外郎官至侍郎
硕色姓乌雅满洲正黄旗人官至湖广总督
万年茂湖北黄冈人乾隆丙辰进士十年官御史
彭绍洙乾隆十年官御史
都隆额宗室授奉恩将军
赫泰乾隆十年官御史
和其衷乾隆十年官御史
彭树葵河南夏邑人乾隆丙辰进士官至湖北巡抚
讷亲满洲镶黄旗人官至保和殿大学士
孙宗溥乾隆十六年官御史
龚学海乾隆十八年官光禄寺少卿
周涛乾隆十七年官御史
德舒乾隆十九年官福建布政使
胡泽潢字中咸号星冈湖南宁乡人乾隆壬戌进士官户科给事中
史茂乾隆二十四年官御史
吴士功河南光山人雍正癸丑进士官至福建巡抚
李湖江西南丰人乾隆己未进士官至广东巡抚赠兵部尚书谥恭毅
汤世昌浙江仁和人乾隆辛未进士二十七年官御史
吴受绍乾隆二十九年官御史
辅德乾隆二十九年官江西巡抚
杨应琚正白旗汉军官至大学士云贵总督
舒赫德满洲正黄旗人官至大学士
李宏正蓝旗汉军官至江南河道总督
良卿乾隆三十一年官贵州布政使
戈涛乾隆三十年官御史
高晋乾隆三十四年官两江总督
文绶乾隆三十七年官陕西总督
胡季堂河南光山人由荫生官至刑部尚书
温福乾隆二十四年官伊犁将军
福康安姓富察满洲镶黄旗人官至东阁大学士云贵总督封忠锐嘉勇贝子赠郡王衔谥文襄配享　太庙
王杰字伟人陕西韩城人乾隆辛巳进士授修撰官至大学士谥文端
秦承恩号芝轩江苏江宁人乾隆辛巳进士官至刑部尚书
姜开阳湖北黄陂人乾隆辛卯进士嘉庆五年官甘肃按察使
马慧裕字朗山正黄旗汉军乾隆辛卯进士官至湖广总督礼部尚书
方维甸字葆岩安徽桐城人乾隆庚子进士官至直隶总督谥文恪
杨昭谨嘉庆七年官御史
倭什布嘉庆九年官两广总督
裘行简江西新建人嘉庆十年官直隶总督
马履泰号秋药浙江钱塘人乾隆丁未进士官至太常寺少卿
乔远煐湖北孝感人乾隆庚戌进士官至知府
徐端浙江德清人官至南河总督
右见　皇朝奏议
孔毓珣字璞岩号松庵山东曲阜人康熙庚午恩贡生官至江南河道总督谥温僖
杨琳号玉峰正红旗汉军官至广东总督
利瓦伊钧浙江嘉兴人由贡生授都昌县知县官至直隶总督
李卫江苏铜山人由捐纳员外选授户部官至直隶总督谥敏达
何世山东新城人康熙己丑进士官至吏部侍郎赠礼部尚书谥端肃
黄叔琳字昆圃顺天大兴大康熙辛未进士官至正詹事加侍郎衔有砚北易钞丛录等书
鄂弥达姓鄂济满洲正白旗人官至协办大学士谥文恭
魏廷珍直隶景州人康熙癸巳进士官至工部尚书谥文简
毛文铨镶白旗汉军雍正二年官云南布政使
杨永斌字寿延云南昆明人康熙己卯举人官至吏部侍郎
费金吾字晓亭浙江乌程人康熙癸酉举人官至湖北巡抚
尹泰姓章佳满洲镶黄旗人官至东阁大学士谥文恪
迈柱姓喜腊满洲镶蓝旗人官至武英殿大学士湖广总督谥文恭
王国栋镶红旗汉军康熙癸巳进士官至刑部侍郎
高成龄直隶任邱人康熙丙子举人雍正二年官山西布政使
谢敏字肃斋江苏武进人官至工部侍郎
南天祥云南昆明人雍正十一年官松江提督
万际瑞福建人雍正六年官登州总兵
杨天纵陕西渭南人官至贵州提督谥襄庄
石云倬山东德州人康熙丙戌武进士雍正六年官福建提督
李如柏甘肃宁夏人康熙戊戌武进士雍正中官宣化总兵
路振扬陕西长安人官至兵部尚书古北口提督
潘之善甘肃靖远人官至固原提督
丁士杰雍正三年官贵州总兵
田峻雍正五年官广西提督
黄焜雍正五年官湖北布政使
阿克敦雍正五年官广东总督
徐鼎河南遂平人康熙癸巳进士雍正五年官分巡杭嘉湖道
李元英雍正六年官陕西兰州按察使
郭雍正六年官广西布政使
金雍正中官广西巡抚
赵宏本雍正七年官云南按察使
王柔雍正七年官湖北按察使
右见雍正　朱批奏疏
梁上国号九山福建长乐人乾隆间官通政使
何道生字立之号兰士山西灵石人乾隆丁未进士官至九江府知府
右见　皇清文颖
嵇璜字尚佐号拙修无锡人雍正癸丑进士官至文渊阁大学士谥文恭
白钟山正蓝旗汉军官至河道总督谥庄恪
兰第锡乾隆中官河道总督
李世杰号云岩贵州黔西人官至兵部尚书谥恭勤
吴璥号菘圃浙江钱塘人乾隆戊戌进士官至协办大学士
铁保姓东鄂字冶亭号梅满洲正黄旗乾隆壬辰进士官至两江总督
徐寅亮嘉庆十一年官御史
莫瞻篆嘉庆　　年官工部侍郎
右见南河成案
张照字得天江苏娄县人康熙己丑进士官至刑部尚书谥文敏
右见　钦定律吕正义后编
鞠珣字冠玉山东海阳人顺治丙戌举人官至御史
孙宅揆号毅斋山东馆陶人
刘汶字鲁田山东济宁康熙丁卯举人
李光型字义卿福建安溪人官彰德府同知举乾隆丙辰博学鸿词
孔继汾字体仪号止堂山东曲阜人乾隆中官户部主事有阙里文献考孔氏家仪
陈庆门陕西盩厔人雍正癸卯进士官至绥定府知府
张铪字苏泉山东即墨人乾隆辛卯举人
丁恺曾号萼亭山东日照人有说诗偶笔
右见切问斋文钞
袁一相顺天宛平人顺治九年官四川道
张汧山西高平人顺治丙戌进士官至湖北巡抚
李上桢
右见资治新书
卢询顺治中官兵部尚书
章九仪
刘源浚字导九河南滑县人顺治丙戌进士官至饶南九道
王登联镶红旗汉军顺治六年由贡生授知州官至保定巡抚加工部尚书衔谥敏
张朝珍字玉笋正蓝旗汉军官至湖广巡抚兵部尚书
李鹏鸣康熙元年官吏部给事中
胡秉忠康熙元年官御史
朱训诰山东聊城人顺治己亥进士康熙元年官给事中
右见　昭代治书
卢崇峻镶黄旗汉军顺治五年由佐领官至川陕总督
纪元顺天文安人顺治乙未进士官至淮安府同知
马逢顺天人顺治中贡生官至广东按察司副吏
右见治安文献
黄懋
陆曾禹
王灼
那苏图
右见荒政辑要
张若溎安徽桐城人乾隆中官左都御史
右见八旗通志
贺应旌字怀庵直隶肥乡人官丹阳县知县
赵之符字尔合顺天武清人顺治己亥进士官至左佥都御史
王鼐山西长治人顺治丙戌进士
右见畿辅通志
张朝璘字温如正蓝旗汉军官至福建总督封一等男
董卫国字佑若正白旗汉军由佐领官至湖广总督
卢传直隶晋州举人官巡按
孔鼐江西新城人
李芳春康熙间官袁州府知府
右见江西通志
宋士吉康　熙元年官仁和县知县
严有谷
右见浙江通志
周之夔
右见福建通志
杨锡镐
胡在恪字念蒿湖北江陵人顺治乙未进士官至江西驿盐道
郑昱字方南湖北黄冈人康熙庚戌进士官至安徽布政使
右见湖南通志
俞森号存斋浙江钱塘人康熙中官至湖广布政司参议有荒政丛书
右见河南通志
张鹏康熙二十五年官山东巡抚
岳浚字厚川号星源四川成都人康熙末以父襄勤荫授同知官至山东巡抚左迁通政司参议
何国宗雍正三年官内阁学士
右见山东通志
鄂海姓温都满洲镶白旗人由笔帖式授内阁中书官至川陕总督
通智
王全臣湖北锺祥人康熙甲戌进士
右见陕西甘肃通志
王我师
黄廷桂字丹崖镶红旗汉军官至武英殿大学士川陕总督封忠勤伯谥文襄图形紫光阁
项诚湖北人雍正七年官成都府知府
何浚源
王山东福山人顺治乙未进士官至户部尚书
右见四川通志
麻勒吉姓瓜尔佳字谦六满洲正黄旗人顺治壬辰翻译进士授修撰官至九门提督
耿鳞奇字念亭正黄旗汉军雍正十一年　官广西按察使
高辑广西岑溪拔贡生官阳朔县教谕
熊飞渭字渔滨江西南昌人康熙甲辰进士官融县知县
元展成字允修直隶静海人雍正八年官广西布政使
右见广西通志
蔡毓荣正白旗汉军官至云贵总督兵部侍郎
王芝成字梅云南浪穹人官土典史
右见云南通志
李及秀字公愚顺天玉田人顺治丙戌进士官至御史
佟凤彩正蓝旗汉军官至河南巡抚谥勤僖
阎兴邦镶黄旗汉军康熙举人官至贵州巡抚
潘超先盛京宁远贡生官至贵州布政使
右见贵州通志
韩世琦字心康正红旗汉军官至四川巡抚
赵振业山东益都人官至山西督粮道
赵锡孝江苏常熟人雍正甲辰进士
右见苏州府志
张超浙江桐乡人顺治丙戌进士官华亭县知县
张宏恩镶红旗汉军官至两江总督
张世友湖北归州拔贡生官至松江府同知
胡宝瑔江苏青浦人乾隆丁巳举人官至河南巡抚赠兵部尚书谥恪靖
右见松江府志
陈诜字叔大号实斋浙江海宁人康熙壬子举人官至礼部尚书谥清恪有易经述
沈梦兰
右见两浙海塘志
史奭
右见扬州府志
彭釪广东番禺人
金镇
汪甡号容川江西浮梁人乾隆年进士官至岳州府同知
右见两淮盐法志
桂芳姓爱新觉罗字香东满洲镶蓝旗人官至漕运总督赠尚书谥文敏
刘台斗字建临江苏宝应人嘉庆己未进士官至同知
右一见密斋集一见揅经室集
牟愿相字亶夫山东栖霞人
王克掞字幼藻山东胶州人
右见山右文钞
温瑞
唐化鹏
何绛广东顺德人
杨仲兴广东嘉应人雍正庚戌进士官至湖北按察使
颜鸣汉广东嘉应人乾隆庚辰武进士官至福建提督
右见粤东文海
杨晖吉
刘彬云南永北人
倪蜕字蜕翁云南昆明人
张机南云南永北人
王师周云南邓川人
傅为伫字谨斋号岩溪云南建水人雍正癸丑进士官至左都御史
严烺号匡山云南宜良人嘉庆丙辰进士官至甘肃布政使
右见滇系
徐宏先字文青山西临汾人顺治丁卯举人官至主事
王复初字云将山西绛州人顺治戊子副贡生官至同知
曹续祖字陶庵山西大宁人顺治甲午举人
右见晋垂棘
林晋奎
右见怀远县志
杨友敬安徽六安人
右见六安州志
李本樟山东武定人雍正癸丑进士官至池州府同知
谢荣
右见池州府志
德楞泰姓鄂密特蒙古正黄旗人官至西安将军晋一等公
右见平定三省邪匪方略
高擢
右见饶州府志
汪价字价人号三农里居未详自称吴人有中州杂俎
周永年字书城山东历城人乾隆辛卯进士官编修
屠述濂湖北孝感人官至按察使
马源安徽桐城人
张杰字伯良湖南沣州人官至深州知州
叶机字莱山浙江定海人官至高邮州知州
锺晼
右得之传钞
华学泉字天沐无锡人有春秋类考
右见五礼通考
梁凤翔
右见孝感县志
夏大观
右见洞庭湖志
韩振字抑之浙江会稽人
右补传钞

[book_title]卷一学术一原学
辨志
张尔岐
人之生也。未始有异也。而卒至于大异者何也。人生而呱呱以啼。哑哑以笑。蝡蝡以动。惕惕以息。无以异也。出而就傅。朝授之读。暮课之义。同一圣人之易书诗礼春秋也。及其既成或为百世之人焉。或为天下之人焉。或为一国一乡之人焉。其劣者为一室之人七尺之人焉。至于最劣则为不具之人异类之人焉。言为世法。动为世表。存则仪其人。没则传其书。流风余泽。久而愈新者。百世之人也。功在生民。业隆匡济。身存则天下赖之以安。身亡则天下莫知所恃者。天下之人也。恩施沾乎一域。行能表乎一方。业未大光。立身无负者。一国一乡之人也。若夫智虑不离乎锺釜。慈爱不外乎妻子。则一室之人而[已](己)。耽口体之养。徇耳目之娱。膜外置不通痒者。则七尺之人而[已](己)。笃于所嗜。瞀乱荒遗。则不具之人。因而败度灭义。为民蠹害者。则为异类之人也。岂有生之始遽不同如此哉。抑岂有驱迫限制为之区别致然哉。习为之耳。习之不同。志为之耳。志在乎此。则习在乎此矣。志在乎彼。则习在乎彼矣。子曰。苟志于仁矣。无恶也。言志之不可不定也。故志乎道义。未有入于货利者也。志乎货利。未有幸而为道义者也。志乎道义。则每进而上。志乎货利。则每趋而下。其端甚微。其效甚巨。近在胸臆之间。而周天地之内。定之一息之顷。而着之百年之久。志之为物。往而必达。图而必成。及其既达。则不可以返也。及其既成。则不可以改也。世之诵周公孔子之言。通其义以售于世者。项相望也。周公孔子之遗教。未闻有见诸行事。被于上下者。岂少而习之。长而忘之欤。无亦诵周公孔子。志不在周公孔子也。志不在周公孔子。则所志必货利矣。以志在货利之人。而乘富贵之资。制斯人之命。吾悲民生之日蹙也。今夫种之播于地也。种粱菽则粱菽矣。种乌附则乌附矣。雨露之滋。壅培之力。各如所种。以成效焉。粱菽成则人赖其养。乌附成则人被其毒。学不正志。而勤其占毕。广其闻见。美其文辞。以售于世。则所学于古之人者。皆其毒人自利之籍也。呜呼。学者一日之志。天下治乱之原。生人忧乐之本矣。学记曰凡学官先事。士先志。故未官者必使正其志。教而不知先志。学而不知尚。志欲天下治隆而俗美。何繇得哉。故人之漫无所志。安坐饱食而[已](己)者。自弃者也。舍其道义。而汲汲货利。不知自返者。将致毒于人以贼其身者也。自弃。不可也。毒人而以贼其身。愈不可也。且也。志在道义。未有不得乎道义者也。穷与达均得焉。志在货利。未必货利之果得也。而道义[已](己)坐失矣。人苟审乎内与外之分。必得与不必得之数。亦可以定所志哉。
民贵
余廷灿
厥初万物权舆。与元黄同剖判者。其圆顶方趾之民乎。民质也。有因民之质而文之者。则曰圣贤。民萌也。有因民之萌而达之者。则曰君相。二者非有异于民也。以民明民也。以民卫民也。非用民而为民用者也。此天地之心也。然治民者且曰民贱。何异足日荐地。而不思去地则足悬无所附。虽有飞廉跨空之足。僵仆顿培而[已](己)矣。何异鱼日在水。而不知水涸则鱼相与处于陆。虽有横海之长鲸。蝼蚁治其命而[已](己)矣。扬雄氏曰。周之士也贵。然文王武王周公之贵民也亦明矣。爱其子者隆其师。贵士正所以贵民也。寒其足者伤其心。民不贵。即士亦不可得而贵也。明人竭三百年胶庠甲科之力。以奉数千百褎衣博带之士。而此数千百褎衣博带之士。顾知有文章声气。不知有民事。谭吏术则耻之。其所报国家者何也。夫姚姒子姬孔孟之圣与贤。天所靳而不轻生者。然及其既生。天亦止欲其护吾民耳。使以姚姒子姬孔孟之贤。而于吾民夷然不屑。尚谓违天。奈何截然绝吾民于士。一以为珠玉。一以为粪土。小民方兴。相为仇敌。国家虽欲长与士共天下。其可得哉。今夫投弃诗书。家必败也固也。秦之贱士是也。今夫歌诵诗书不绝口。与之观沟川浍。谭黍涂稷桑麻。则吐弃如臭恶。是直隳天地之性。而弃生人之命也。又岂真能歌诗诵书者哉。
储功篇上
陈迁鹤
读书之士。喜虚名而不务实功。使素厉徒勇之人。得攘袂奋臂于其间。此儒术之衰也。夫儒者穷守圭窦。安取天下事谋之。然而其道则有焉。虞书曰。天命有德。五服五章哉。天讨有罪。五刑五用哉。君相治世。使赏罚勿失其平。则功立。儒者治心。使好恶勿乖于则。则今日之心平。而他日之功亦立。且人亦知夫乱之所生。与治之所起哉。天心喜治憎乱。而治日常少。乱日常多。阴阳之气溢。则灾害萌生。春秋内传曰。阴寒疾。阳热疾。风末疾。雨腹疾。晦惑疾。明心疾。四时之气不中。溢冬之寒至夏而伏。溢夏之热至冬而愆。春秋书雨大水陨霜杀菽李梅实。其事小圣人谨之。儒者之慎修也。固未有庆赏刑威之事矣。而喜怒哀乐。则庆赏刑威之藏也。闻誉而跃然以喜。之不忘至于后时。即谗谄面谀之人来。闻谤而震然以怒。守而不化至于后时。即浸润肤受之隙开。谚曰喜时之言多失信。怒时之言多失礼。信者人所以行。礼者人所以立。而于喜怒之时失焉。可畏哉。其溢之也。昔者诸葛亮之相国也。抚百姓。示仪轨。善虽微而必赏。恶无而不贬。政刑虽峻而人无怨者。由其用心恕而劝戒平。夫劝戒之平。岂但孔明治蜀为尔。古之贤相。莫不皆然。人当匡居论事。若有可听。至于事来。动辄舛妄。此其患不于大。而即在于爱憎之细。无故蹴之而惊。欲不露声色而措天下于泰山不可得也。勿惊细故。则大节持之凝重。其气足用也。小物尝之而甘。能却声色货利而自居于清静未之有也。不为利诱则三公弗易介。入国不侥幸。其守可崇也。诗曰君子如喜。乱斯遄已。君子如怒。乱斯遄沮。已乱大事也。喜怒细故也。细故得当大事以理。无他。喜者赏之原。怒者罚之由也。治天下有道。正其赏罚。勿使偏而[已](己)矣。道有本。剂其喜怒。勿使溢而已矣。吾故曰儒者今日之心平。则他日之功立。此之谓也。
储功篇下
陈迁鹤
陈子读皇皇者华之诗。一章云周爰咨诹。二章云周爰咨谋。三章云周爰咨度。四章云周爰咨询。喟然曰为此诗者。其知治天下乎。儒者之正己也。固已守仁体信。无残人之事矣。然而古今异宜。时变多歧。九州岛殊俗。人情相远。执一人之意见。扞天下之物理。伤民戕物。竟与惨刻者同类交讥。是以性命之学。与经济之学。合之则一贯。分之若两途。有平居高言性命。临事茫无措手者。彼徒求空虚之理。而于当世之事未尝亲历而明试之。经济之不行。所为性命者。但等诸枯禅无用。甚矣夫三代以下自名曰儒者之迂疏也。皇皇者华之诗。其真善言治者乎。咨善为诹矣。有难之事在。必加之谋。已谋之矣。礼义之经。可不以二也。必重之度。已度之矣。爱我者无如属亲。是其成败利钝与我同之而不忍以欺者。必申之以询。凡此者岂故为鳃鳃自下哉。凡所以周知天下之人情。使不至于迂而鲜通疏而贻陋耳。汉昭烈访士于司马徽。对曰识时务者在乎俊杰。时务者何也。一时之务也。萧曹之规不能行之于房杜。楚汉之策不必施之于王窦。智士与时推移。愚人泥不知变。夫其能与时移者心于经世。而讲求之道详也。夫其泥而违时者自用乃师心。而讲求之道阙也。苏子瞻曰。士不以天下之重自任久矣。历山川但抒吟而不考其形势。阅井疆但观市肆而不察其风俗。揽人才但肆清谈侈浮华而不揣其德之所宜才之所堪。若而人者。掩抑弗彰。独无失为善士。倘或司民之牧。秉国之钧。俾之因革。委以调剂。兴不知孰利。改革不辨谁害。荐举不识其贤。废黜不知其不肖。徇陋踵弊。贻毒已滋。忽然倡建。自申论议。非触戾人情。犯时之好。即胶固成。滞古之法。为患宁可胜道哉。夫士欲任天下。必自勤访问始。其勤访问。必自无事之日始。龌龊者不可与言矣。如有志于天下国家而欲成其务。吾谓皇华之诗。不可不三复也。
性功
唐甄
儒有三伦。大德无格。大化无界。是为上伦。上伦如日。无遇不征。无方不利。是为次伦。次伦如月。已独昭昭。人皆昏昏。其伦为下。下伦如星。亦有非伦。非伦如萤。萤不可乱星。不必为辨日之上升。天地山河。无有隐象。堂房奥窔。无有隐区。青黄错杂。无有隐色。上伦如斯。月之上升。九州岛道涂可见。诸方车马可行。众农耒耕可施。鸟兽栖伏可兴。次伦如斯星。体非不明。明不外光。光非不照。照不远及。不能代日。不能助月。物无所赖。不如树烛可居。不如悬灯可导。下伦如斯。天有三明。人心亦有三明。人心三明。可以为星。可以为月。可以为日。胡乃为星而不为月不为日。尧舜仲尼为日。伊周颜渊子舆为月。后儒为星。辩者恒谓圣贤无位。不可校功。仲尼子舆何功。不智莫甚于此。仲尼为夜之日。子舆为昼之月。谓二圣人无功。犹夜处而论日。谓日无光。昼处而论月。谓月无光。谓后儒得位亦有功。犹昼处而论星。谓星亦可照万方。若是者何。一形一性。万形万性。于[己](已)必尽。于彼必通。是故道无二治。又非一治。以性通性。岂有二治。通所难通。岂为一治。世之人动曰天地万物在我性中。夫必真能以性合于天地万物。如元首手趾。皆如我所欲至。如是乃谓之能尽性也。系辞中庸。广大精微。入而求之虽有其方。难得其枢。性本在我。终日言性。而卒不识性之所在。于是求性者。罔知所措矣。孟子则告之曰性非他。仁义礼智是也。于是求性者乃有所据焉。仁能济天下。以尧舜为准。义能制天下。以汤文为准。礼能范天下。以周公为准。智能周天下。以五圣人为准。必若五圣人而后四德乃全。守隅而不能。具体而不能充。虽有前言往行。遵而行之。皆为袭取。终非我有。而卒不能全其德。于是为仁义礼智者又罔知所措矣。孟子则告之曰仁义礼智非他。人心是也。孩提知爱。稍长知敬。恻隐羞恶辞让是非。因其自然。毋违毋作而已。天下岂有无心之人哉。四德我所自有。非由外铄。于是言仁义礼智者乃知所从焉。心体性德。既已自修。天地万物。何以并治。必措之政事而后达。昔者尧舜治天下。风之则动。教之则率。不赏而劝。不刑而革。后世风之而多顽。教之而多犯。赏之罚之而不以为惩劝。于是为政者又罔知所措矣。孟子则告之曰。尧舜之治无他。耕耨是也。桑蚕是也。鸡豚狗彘是也。百姓既足。不思犯乱。而后风教可施。赏罚可行。于是求治者乃知所从焉。故夫但明[己](已)性。无救于世。可为学人。不可为大人。可为一职官。不可为天下官。昔者天地初辟。有道无德。有治无政。清静渊默。各养其身。黄帝谷神之书。老聃称述。传为道宗。迨尧舜生人日众。情欲日开。不能与鸟兽杂处。黄帝所治。不复可治。政教乃起。学问乃备。使五谷为食。五行为用。五教为序。五兵为。心原身矩以溉生匡俗。至于释氏。则又大别。断绝尘缘。深抉本真。知生死流转之故。立不生不灭之本。老养生。释明死。儒治世。三者各异。不可相通。合之者诬。校是非者愚。释出天地外。老出人外。众不能出天地外。不能出人外。一治一乱。非老释所能理。是以乾坤筦钥专归于儒。故仲尼子舆。言道德必乃事业。皇皇救民。辀转乱国。日不宁息。身既不用。着言为后世禾丝种。释惟明死。故求真心实性。以天地山河为泡影。老惟养生。故求归根复命。以万物百姓为刍狗。儒惟治世。故仁育义安礼顺智。周天地山河万物百姓。即所成性离之无以尽性。世儒尝空释而私老。究其所为。吾见其空。未见其实。吾见其私。未见其公。学能尽性。四通六格。备在一身。如酌水于井。取火于石。井无尽水。石无尽火。世不用我。如不酌不取。而井之无尽水者自若。石之无尽火者自若。夫井之通水广。故其济亦广。石之藏火广。故其用亦广。今之言性者。知其精不知其广。知其广不能致其广。守耳目锢智虑。外勋利。怵变异。守[己](已)以没不如成一才。专一艺。犹有益于治。破其隘识。乃见性功。
中庸论
张尔岐
中庸之见尊于天下也久矣。而小人每窃其说以便其私。宋儒已力明之。至近日而复晦者何也。盖以言中庸而不指名其物。人得本所见以为说。摹求形似。以妄意一当。故高之则以为浑渺幽元之事。卑卑者则以为义理损其半。情嗜亦损其半。此中庸耳。迁此之所是。避彼之所非。此中庸耳。众所可可之。众所然然之。此中庸耳。从前之说。既不可致诘。从后之说。又为游移熟便猥近之称。而人之自寄于中庸者。于是乎众矣。此无他。不明中庸之所指者何事。既无所持以绳其是非。故人得自美其名以各慰其不肖如此也。愚尝读其书而思之。其要至者两言耳。喜怒哀乐之未发谓之中。发而皆中节谓之和。夫喜怒哀乐。一日之间屡迁矣。自天子至于庶人。苟非圣贤。必不能遽中节也。圣人必知人之不能遽中节。又必不肯听其不中节而无以节之。节之则有其物矣。不然则喜者乐者何以适得吾仁。哀者怒者何以适得吾义。何所藏以为智。何所决以为勇。君臣父子兄弟夫妇朋友之伦。祭祀丧葬禅代征诛之故。百司执事典章仪物之数。饮食言语揖让登降之节。何以明得失。生变化。富贵者何所禀以为功。贫贱忧患者何所恃以自强。四时鬼神之所幽。山川百物之所明。天地之所统。纲纪之所维。帝王之所公以为制作。匹夫之所私以为学问。士君子之所循以为出处进退。则又何物以善其会通。吾知必礼也。由礼而后可以中节。中节而后可以为中庸。则中庸云者赞礼之极辞也。中庸一书。礼之统论约束也。夫礼抑人之盛气。抗人之懦情。以就于中。天下之人。质之所不便。皆不能安。不安恐遂为道裂。指礼之物。而赞以坦易之辞。以究其说于至深至大至尽之地。所以坚守礼者之心而统之一途也。故其言始之天命以着从来。曰斯礼也。命与性先之矣。不然不汝强也。极之伦彝典则以表大业。曰斯礼也。帝王之所考。名教之所责。无之或二也。要之诚明以立本事。曰斯礼也。非明无以通微。非诚无以正隐。非所以为外也。于是使愚不肖者知所跂。而贤智者亦厌其意而不敢求多焉。此中庸之书。所以继六经而鞭其后也。使其漫无所指。悬一至美之称。在事实之外。听人之所拟。岂圣贤着书道善禁奸之本意乎。难之者曰礼者道之文也。子举中庸。蔽之于礼。圣人之道。无以加于礼乎。曰礼者道之所会也。虽有仁圣。不得礼无以加于人。则礼者道之所待以征事者也。故其说不可殚。圣人之所是。皆礼同类也。圣人之所非。皆礼反对也。易之失得。书之治乱。诗之贞淫。春秋之诛赏。皆是物矣。尽六经之说。而后可以究礼之说。而后可以究中庸之说。中庸者。礼之统论约说。非其详者也。而孔子之告颜渊曰克[己](已)复礼为仁。仁不得礼无以为行。并无以为存也。礼之所统。不既全矣乎。吾故断以中庸为必有所指。而其所指。断乎其为礼而非他也。汉儒取以记礼。为得解矣。世方乐中庸之便其私。其疑吾说也必甚。乌知吾之说固古人之说耶。
准孟上
汪缙
有两说于此。其一说公说也。其一说私说也。二说者两相持。且孰屈。曰私说必屈。然而屈其说未屈其心。果得谓之屈其说乎哉。吾立公说与私说衡。欲屈其心焉尔。屈其说因屈其心。是屈一而得兼也。是操公说者之大乐也。说之公私恶乎分。曰仁义也。曰利也。顺之则吉。逆之则凶。此百世不易之准也。公说也。虽然圣人休焉。百家游焉。托足假宿。奸志厹焉。尧趋舜步。容服修焉。及其见利而奔。眈眈逐逐。尽变旧态不足。更缘饰古义。波委澜翻。溃横不可堤制。公说骤历。如莛拂楹不为动。义利是非之界。犬牙错。不厘。且又恶得而屈之。虽然。不屈其将何底乎。无已。则就其说。因其所明。正其所处之非据。警动其心以屈之。其可乎。何言尔利害者。私说之所明也。其说曰。民命衣食者也。古者取之草木而有余食。取之毛羽而有余衣。衣食之涂宽。故争心伏。今者耕而食。耕者且未必得食。织而衣。织者且未必得衣。衣食之涂隘。故争心起。利事愈多。争心愈少。利事愈少。争心愈多。凡今之争。以愈少故愈争。不争。是无以为命也。然则上之人所由制民命者。在利之涂矣。屈之曰。说之以利事愈少则愈争。固也。吾不谓不然。抑知少之原之缘于争乎。抑知愈争则利事且愈少乎。今置田万亩。十人均之。人千亩。仰事俯畜养老送终嫁娶之事。宽然足给。而且里党敦睦。通有无。以羡资歉。不见谓少。贪黩者出视所有。欿然不厌。负强挟诈侵冒兼并以自益。智力等者见其然而效之。朴懦积愤不平。激发相助。胜负反复。互倾夺不可遽已。奇零断割。而千亩之业。或半失。或十失八九。而少数矣。故曰少之原缘于争。而愈争则愈见少也。且说之以愈少愈争者。彼微特不明于少原于争。愈争愈少之分。而实未明于不争不患其少之分也。今置田百亩。十人食之。不可谓不少。然人受十亩。终其身和其乡。食时而用节。即遇凶岁。何至为沟中瘠矣。故曰不争不患其少也。争则将并无以有其少也。且将并无以有其命也。上以利制民命。民以争制利。见利而动。若鸟骇兽走。霍然解散。岂得制其命也哉。说又曰。利者人所心聚也。故有国者必使利权尽归于上。而后可以万民而聚之。譬之齐民之家。足衣食数人。则数人聚之。足衣食百人。则百人聚之。谈说仁义而不足以衣食人。则人转而衣食于人矣。是则民之聚于利不聚于仁义。断可识已。屈之曰民以利聚。民情乎。吾固谓利之不足以聚民也。吾尤不谓民之聚散之不以利也。虽然有辨焉。曰。圣人之聚民也以利。术家之聚民也亦以利。乌乎辨。曰辨之于其心。辨之于其政而已。圣王者情爱民。欲其安全也。则为之计饱暖。欲其安全之永永也。则为之播礼教。上治风雨。下治山泽。中治彝伦。饮食笫之私。罔不周悉。若父兄之虑子弟也。其政之行于下者。正经界。止淫惰。开其利原。塞其滥溢之窦。自十一而外。一丝一粟。上无利焉。故民乐其生。服其教。遇饥馑兵战之厄。蟠固而不散。术家者情欲利。欲利欲博欲专。民不聚利不博。不专民不仰。不仰不聚。不聚不威。不威不专。是故藉民之力而博之也。藉民之力而专之也。其于民也。若豪猾之驭臧获。若屠贩者之役牛马。豢犬豕也。厚其直。时其饥饱。广其刍牧。坚密其圈牢。剔抉其蠹害之者。非有爱也。以为吾将有以用之也。故其民仰利畏威。不识君父亲戚。寡廉耻。惟利威之向。故其民可耕可战。至与之犯危难。威利少倍此则立解。嗟夫。利害者私说之所明也。仁义者私说之所昧也。私说之明利害。固有未尽明焉如此也。公说明仁义。利与害有不足明。然其明利害至尽矣。私说之明利害。则祇得半也。且其利害。又非特如前所陈而已。公说行。利泽溥。害端绝。清和咸理。奕袭休无穷期。私说行。朝为夕利。祸害蕴隆潜伏不可胜较。为私说者乃竟未之究明也。其无几于仁义也宜也。夫战国之趋利亟矣。天下没溺焉。孟子援之。明仁义乃其告梁王。独隐其三极之微言。徒比切利害。若相与为角。胜者窃怪焉。既而究其旨作而叹曰。利窦之决也甚洪水。塞其窦之难也甚治洪水。使逆其骤而制之。恐堤不能立而伤转大也。顺而杀之。流将分。渐安于渎。然后直之堤焉。遏其后冲。此治水之道也。若夫君子之绳[己](已)则不然。曰仁人心也。义人路也。未有失其心而可以为人者也。未有人而可以不由此路者也。是故所欲有甚于生。所恶有甚于死。行一不义。杀一不辜。而得天下。不为也。岂曰利之云乎。必也澄其原。壹其向。复焉熟焉。久而安焉。如鱼在水而不知水则与之化矣。苟利而仁焉。是假仁也。苟利而义焉。是袭义也。假与袭譬莸中而熏外也。终亦必亡而已矣。择术者甚慎诸哉。
准孟中
汪缙
忧民忧。乐民乐。王道终始之大端也。唐虞三代之忧乐其民者。诗书可考也。书之无逸。诗之七月。言王道之忧。书之赓歌。诗之由庚华黍。言王道之乐。王道之忧乐。固若此也。后之不能为唐虞三代也固也。无忧乐乎民之心也。继百王而忧乐乎民者。有孔子。孔子作春秋。一病民必书。一息民必书。不得位。不能行其志。托忧乐乎空言。诚系于中。不能竟恝也。继孔子而忧乐乎民者。有孟子。孟子之忧。民之忧也。孟子之乐。民之乐也。着于七篇者备矣。后之不能为唐虞三代也固也。无忧乐乎民之心也。吾尝论之。无是心而幸其有济者。是以涂之人虑衽席之事也。有是心而犹患其无济者。是以父母虑其子之事。而患其有弗获也。无是心而徒济其私者。以涂之人而与为市易也。后之不能为唐虞三代也固也。无忧乐乎民之心也。非谓无希高慕远者也。后之为人君者而有是心。非必希高慕远。天下已受其福。后之为人君者而无是心。夫即希高慕远。天下转受其祸。后之为人臣者而有是心。非必希高慕远。天下[己](已)受其福。后之为人臣者而无是心。夫即希高慕远。天下转受其祸。夫以涂之人而虑衽席之事。即其智能材力什百于室之人。必无益者。彼固涂之人也。心之所不属也。以室之人而虑衽席之事。其智能材力即什百不如涂之人。必有益者。彼固室之人也。心之所属也。心之所属。有甚于父母虑其子者乎。父母虑其子之事。未有不济也。心属焉也。心属焉者必有济。若汉文帝宋仁宗是也。汉文帝宋仁宗非希高慕远者也。徒以有勤民隐之心。此其治之独得效也。心不属焉者必无济。若汉之武帝宋之神宗是也。武帝之功恢于文帝。神宗之志大于仁宗。可谓希高慕远者矣。海内卒为骚动。非其功之不如。志之不如。而徒以其勤民隐之心之远不如也。今夫忧民之饥也而食之。忧民之寒也而衣之。忧民之露处也而庐舍之。衣之食之庐舍之。此固至庸至近无奇之事。然非有父母之心者不能周也。文教患不美。武功患不遒。涂饰治具之事。患不古若。意诚广矣。然而民之饥也。不暇食之。民之寒也。不暇衣之。民之露处也。不暇庐舍之。是犹涂之人也。一拱手患失容。一开口患失言。至目击其人饥寒露处之状。淡然不以关虑。工好语慰藉。若不可已。足未出绳枢。已释然已。固也涂之人也。汉之文武。宋之仁神。以此故不相若也。且后之为人臣者。若汉之诸葛亮。唐之陆贽。夫未尝希高慕远也。其事君也。口不必曰尧舜。其处身也。口不必曰伊周。其勤民隐之心。即尧舜其君。伊周其身者。不之过也。口尧舜其君。口伊周其身。卑汉陋唐。薄诸葛。轻陆者。有人矣。宋之王安石是也。希高慕远。力主其所谓新法者。行之海内。海内蒙其殃。清议大哗。仡仡不少动。非不为动也。彼固无忧乐斯民之心也。然则安石者固涂之人也。若何与之议室家事哉。彼固不知王道之奚所倪也。王道之所倪。倪于肫然具有父母之心者也。父母忧其子之饥。既食之矣。忧其子之寒。既衣之矣。忧其子之露处。既庐舍之矣。以衣食之恶之不如美也。则又美之。以庐舍之庳之不如完也。则又完之。衣食美。庐舍完。以非有礼义辞让之节。不可久完美也。于是则又礼义辞让之节。以为家室之道在是也。而不知忧饥寒露处之忧。如是其勤劳也。而遽遽为之。呜呼。衣食之之未能也。何能美其衣食也。庐舍之之未能也。何能完其庐舍也。衣食之庐舍之之未能也。更何能修其礼义辞让之节也。呜呼。此唐虞三代之治。所以不可复见也。然则因简陋者得乎。曰。因简陋者。是与民为市也。彼亦忧民之忧。乐民之乐矣。利在也。利不在。则又不暇忧乐民之忧乐。而唯[己](已)乐之乐。[己](已)忧之忧矣。是故利在则楚越人为左右手。利不在则楚人掉臂而观越人冻馁也。越人掉臂而观楚人冻馁也。涂之人也。故吾尝曰。后之善理天下者。立一古者司市之法而有余治矣。谓其无父母之心也。孟子之时。齐宣王梁惠王之徒。涂之人也。孟子若曰吾无以动其父母斯民之心。骤与陈王道有入乎。动其父母斯民之心。而后唯吾说之信而莫吾阏也。惠王立沼上。顾乐鸿雁麋鹿。此何关于民。自孟子言之。则曰与民偕乐。古之所以能乐也。宣王以羊易牛。此何关于民。自孟子言之。则曰可以保民而王。宣王好货。公刘好货乎。自孟子言之。则曰与民同之。谓公刘好货可也。宣王好色。太王好色乎。自孟子言之。则曰与民同之。谓太王好色可也。宣王好勇。文王武王好勇乎。自孟子言之。则曰救民于水火。谓文王武王好勇可也。凡以动其父母斯民之心而已矣。呜呼。此唐虞三代之治之所由以终始者也。吾故曰。王道终始之大端。忧民忧。乐民乐。是以治具毕张。而化理洽也。
准孟下
汪缙
三代之治天下以道。其道具其器备也。三代后之治天下也以术。其道微其器亡也。古者治天下之大器有三。曰封建。曰井田。曰学校。自有封建。而后有公侯伯子男。有公侯伯子男。而后有吉凶宾军燕飨脤膰庆贺之礼。有吉凶宾军燕飨脤膰庆贺之礼。而后礼制行于诸侯。礼制行于诸侯。而后若卿若大夫若士若皁若舆若僚若仆台圉若牧。以次相承。而礼制得行于天下之为人臣者矣。是则封建者制爵制禄之大器也。有井田而后有乡州党族闾比。有乡州党族闾比。而后有读法会民祭祀丧纪昏冠饮酒之礼。有读法会民祭祀丧纪昏冠饮酒之礼。而后礼制行于民闲。礼制行于民间。而后若圃若工若商若牧若嫔若衡虞若闲民。以次相举。而礼制得行于天下之为人民者矣。是则井田者任地任民之大器也。有学校而后有君在父在兄在之礼。有君在父在兄在之礼。而后知有子臣弟之义。知子臣弟之义。而后礼制行于王太子。礼制行于王太子。而后若王子。若后之太子。若公卿大夫元士之适子。若俊秀之子。以次相观。而礼制得行于天下之为人子者矣。是则学校者明人伦之大器也。继三代而为治者。封建废。郡县兴。举古所谓考礼正刑一德之治。变为簿书算数。遂以吏胥得操官府之柄。其弊也官府视为具文。吏胥据为奸薮。其极也官府与吏胥。共手而浚民生。则纪纲弛矣。纪纲弛而争急。争急而刑狱繁矣。井田废。兼并兴。举古所谓保受葬救赒宾之治。变为佣徒市隶。遂以富民得制贫民之命。其弊也富民侈于王侯。贫民夷为奴婢。其极也暴君污吏。征敛横出。富与贫交困。则生计蹙矣。生计蹙而饥寒迫。饥寒迫而盗贼起矣。学校废。制科兴。举古所谓升之司徒诏之乐正者。变为有司之程尺。遂以空言而获幸进矣。其极也幸进不以空言。而输金输粟。则拥厚赀者得美宦矣。拥厚赀者得美宦。而流品杂矣。流品杂而名器滥矣。于斯时也。欲复三代之器。不亦远阔于事情哉。善治天下者。其惟有信赏必罚以御下。锄奸击暴以齐民。绝干请抑侥幸以取士而已。然则封建废而郡县兴。井田废而兼并兴。学校废而科举兴。此古今一大消长也。吾尝求其消长之故。三代之器。至于澌灭无遗者。以秦之得志于天下。商鞅之言用于前。李斯之言踵于后也。鞅斯之言得见用于天下者。以孟子道之不行也。孟子尝有意于维持三代之封建井田学校矣。今考其书。道则三代之道也。器则三代之器也。以三代之器。行三代之道。三代必可复也。由此观之。孟子之道行。则商鞅李斯之言绌。秦不能得志于天下。则三代之器不至澌灭无遗。然则孟子道之不行。鞅斯之言得见用于秦者。是又古今一大消长之枢也。呜呼。三代之器。积之非一朝。修之非一王。竭数圣人之心思。历千百年为之。而后以大备。及其衰也。以孟子之贤圣。孜孜汲汲。求维持完复之不足。以鞅斯偏家小说。澌灭之若炎火燎鸿毛焉。何天之无意于三代也。吾尝深思其故。天下有不弊之道。无不弊之器。道犹规矩也。器犹方员也。规矩出乎天。出乎天者不弊。方员成乎人。成乎人者虽经神圣之创造。必归于弊。三代之器至于周末。固有必消之势焉。何也。封建者所以明君臣之分也。自争夺起篡弒作而君臣之祸亟矣。此封建必消之势也。井田者所以均民地之数也。自侵暴兴经界乱而民地之律紊矣。此井田必消之势也。学校者所以养贤材之具也。自学术坏横议生而贤材之败极矣。此学校必消之势也。有所消者必有所长。此孟子之所以不能行道于天下。秦之所以得志于天下也。秦既得志于天下。于是毁灭三代之器。泯然无遗余。后代即有愿治之君。终不能复。然而其器亡非其道亡也。诚得其道矣。器虽不具变而通之可也。秦以后善言治道者。莫董子若矣。其言曰。道之大原出于天。天不变道亦不变。此直上直下古今塞宇宙者也。在自立而已矣。善言治器者。又莫若贾生矣。其言有与孟子相表里者。曰众建诸侯而少其力。此孟子鲁在所损之指也。曰礼貌大臣以厉其节。大臣厉而后可以率属。属率而后可以治邦国。此孟子小德役大德小贤役大贤之指也。知是则三代封建之遗意已行于郡国之间矣。其曰定经制。曰驱民而归之农。皆着于本。着于本而后得以食其力。食其力而后得以安其分。安其分而后得以着其辨。此孟子所谓有恒产者有恒心也。如是则三代井田之遗意已行于兼并之日矣。其曰谕教太子。能谕教而后能修身。能修身而后能事亲。能事亲而后能爱人。能爱人而后能君人。此孟子所谓人伦明于上。小民亲于下也。如是则三代学校之遗意已行于制科之日矣。非然者臣节不厉而君子犯义矣。民分不安而小人犯刑矣。太子不知学则上无礼下无学而贼民兴矣。此三代下治天下之极弊也。嗟乎孟贾者治器之大匠也。鞅斯者坏器之贱工也。孟子修之于未坏之前。贾生言之于已坏之后。在治天下者善用之而已矣。后之儒侈言三代者多矣。然不明其道术之大分消长之大机。乃于暴秦煨烬之余。摭拾遗文。挂一漏百。以为治天下之道在是。施之于政而辄败。吾未见其得为大匠也。适为贱工所窃笑而已。
绳荀上
汪缙
元黄剖判。万物混形。血气凝动。嗜欲蠢蠢。嗜欲欲遂。不遂则争夺生。人弱物强。物害乃滋。圣人出为之驱物卫民。于是然戴附之以为君师。故君之立。民立之也。物害既除。民又自相攻击为人道忧。治之者非如治物之可以力捍势御械羁智络也。圣人忧之。因其天制之为礼。以善人道。然后人道立。所谓善人道者何始也。曰始于因。因也者因其天。是故因德贤小大制君臣礼。因生生相禅制父子礼。因男女胖合制夫妇礼。因同腹昭苏制兄弟礼。因异系相欢制朋友交接礼。由五者又推通焉制之差等。使其嗜欲不得乱。以纪纲人道。人道由斯乃不坏。是故后之君天下者。诚能察其始。修礼以养人之欲。天下相安于礼之中。君臣同德。父子一心。夫妇相严。兄弟耽乐。朋友道终。敬让之风。行于海内则人道立。人道立则天下清宁。万物得所。日进于治。进于治者礼治之也。不能察其始。不能修礼以养人之欲。天下相争于欲之中。君臣离德。父子异心。夫妇相谪。兄弟相犹。朋友道不终。乖戾之气。积于宇内则人道穷。人道穷则天下否塞。万物失所。日趋于乱。趋于乱者欲乱之也。然则已乱在养欲。养欲在由礼。由礼在修礼。君天下之大法在是矣。荀子曰。人之所以为人者。以其有辨也。辨莫大于分。分莫大于礼。礼莫大于圣王。又曰无君以制臣。无上以制下。天下害生纵欲。欲恶同物。欲多而物寡。寡则必争矣。离居不相待则穷。而无分则争。穷者患也。争者祸也。救患除祸。则莫若明分使矣。此君所由立礼所由起。君天下者。不可不一察此言也。且夫君天下者。亿兆人中之一人焉也。以一人养亿兆人之欲。欲给养焉难矣。虽然。得其说而养之。无难也。夫能养亿兆人之欲也。必其能先寡一[己](已)之欲者也。能以礼养亿兆人之欲也。必其能先以礼寡一[己](已)之欲者也。人君不能以礼先寡其欲。势足以盈纵之。几不亏亿兆人之欲。以满一[己](已)之欲也。几不堤亿兆人之欲。以流一[己](已)之欲也。即亏即满。即堤即流。此亿兆人畏刑恶。亦即静然安亏安满安堤安流。未尝敢谁何。而人君之志殚。人君之威亦且大白矣。然而亿兆人之安亏。情不安亏也。亿兆人之安堤。情不安堤也。亿兆人之安人君之满也。非其情也。亿兆人之安人君之流也。非其情也。积威之也。亡何而亏者骤满。堤者骤决。满者骤倾。流者骤阏。智者不及谋。勇者不及顾。猋旋兽骇风举云摇。而人君之欲虚矣。秦是也。后之人君而绳以无欲之说。绳以以礼寡欲之说。吾知其难也。苟用其亏亿兆人之欲之才。用其堤亿兆人之欲之才。以养亿兆人之欲。岂庸主中主所得追其步骤乎。而不胜其欲以及兹也。且不胜其独欲以及兹也。呜呼。未有乐独欲而不底于覆亡其欲者也。是故太上养欲。其次同欲。其下独欲。独欲者。秦是也。同欲者。顺人之欲以遂己之欲者也。三代之贤君。汉唐之治主。是也。且天下之所欲者何也。士之欲存乎名。农之欲存乎粟。工之欲存乎器械。商之欲存乎货贿。顺欲者敬士重农劝工通商。使各得其欲。士知爱重。农多藏。工役技能。商乐通流。于斯时也。君则何忧欲之不遂哉。臣荣者君必不辱也。家富者国必不贫也。肆良者库必不楛也。市盈者府必不虚也。君则何忧欲之不遂哉。彼忧欲之不遂者。必其侮士贱农堕工病商。使天下咸失其欲者也。与人同欲者。则又何忧欲之不遂哉。然则能同天下之欲。与不能同天下之欲。其效可矣。虽然。必有养欲之主。而后礼教明。必有寡欲无欲之主。而后养欲之治修。养欲之治修。而后伦理得。天下肥。是谓大顺。尧舜禹汤文武是也。
绳荀中
汪缙
君天下者。宅中而总四海之众。聚则治。散则乱。聚于一则治。聚于二则乱。聚散一二之分。治乱由焉矣。且天下之势至涣也。聚之至难也。散之至易也。聚难聚。聚易散。何道之从。其不在官人乎。有分之者。有统之者。分之者有司也。官人者因事分职。相绝相通。相辅相察。是故患其侵也而相绝。患其隔也而相通。患其疏也而相辅。患其奸也而相察。因职任能。宜专宜简。宜责成。宜宥小眚。是故欲其竭情也宜专。欲其裕才也宜简。虑其怠于后也宜责成。虑其怯于前也宜宥小眚。职分则事举。能分则职举。职有大小。不可偏稽。能有高下。不可猝知。奠其大小。隶其高下。则必有统之者矣。统之者宰相也。官人者相诚得其人。惟其类拔之朝。在朝者复推其类布天下。书称百寮师师。同寅协恭和衷。唐虞之所以兴也。相不得其人。布私人于朝。私人复推其类布于天下。诗人究王。春秋书尹氏。周之所以衰也。天下治乱之机其在此矣。然则官人者。君天下之要术。择相者。又官人之要术也。荀子曰彼持国者。不可以独也。然则强国荣辱。在于取相矣。又曰人主者。以官人为能者也。论一相以兼率之。使臣下百吏。莫不宿道乡方而务。是夫人主之识也。又曰能当一人而天下取。失当一人而社稷危。不能当一人而能当千人百人者。说无之有也。呜呼。此万世君天下者之大法也。虽然。吾患择相者之难也。吾所谓难。不于贤主。于英主。不于有事之时。于无事之时。宰相者。天下之士之特也。人主能屈节于天下之士。然后能得天下之士之特而用之。贤主以礼待士。其能屈节于天下之士也明矣。英主以驾御之术待士。其不能屈节于天下之士也又明矣。天下之士之特。可招以礼。不可招以驾御之术。且英主当有事之时。所驾御者必天下之雄骏也。当无事之时。驾御中材而已。取宰相于雄骏。取宰相于中材。必有知其难易者。况取宰相于有事之时。能否立。取宰相于无事之时。其能否有于数年后者。有当时谓之能。后世不谓之能。当时不谓之能。后世谓之能者。此吾之所谓难也。虽然。不可以不择也。荀子曰。援夫千岁之信法以持之也。安与夫千岁之信士为之也。千岁之信士何表也。荀子曰。此夫以千岁之法自持者也。以千岁之法自持者何表也。荀子曰。晓然独明于先王之所以得之。所以失之。知国之安危臧否。若别黑白。是其人者也。其取之奈何。荀子曰。君者民之原也。原清则流清。原浊则流浊。又曰官人守数。君子养原。信斯言也。则取相者其不在于修身乎。其不在于修身乎。
绳荀下
汪缙
论一世之得失。亿万世备焉。有立前观后者矣。荀子之论秦也。有举往镜来者矣。贾子之论秦也。秦以强兼天下。二世而亡。非强之。强而不审于本末之也。古之天下。未有不得之强。失之弱者。强者百治。以喜则怀。以怒则威。以令则行。以禁则止。以守则完。以攻则破。以礼乐则雍。以政刑则肃。弱者百乱。以喜则狎。以怒则离。以令则梗。以禁则匿。以守则削。以攻则疲。以礼乐则饰。以政刑则玩。得失之数可矣。然而强于本者植。强于末者折。强于本者。开无尽之藏。塞无隙之窦。强于末者。尽其藏矣。隙其窦矣。此本末之效也。秦之强。本邪末邪。刑赏农战。强之具也。道德仁义。强之本也。刚决刻急。强之末也。强之具藏之深则愈完。暴之急则速败。刚决刻急。所以暴之也。道德仁义。所以藏之也。古者藏刑赏农战于道德。道德威。藏刑赏农战于仁义。仁义张。秦孝公商鞅。知有强之具。不知有藏。以强立强。势已易竭。始皇李斯。更从而暴之。暴之不已而具竭。竭之不已而具败矣。其卒尽于胡亥赵高也宜也。其始也以强立国。以民力立强。以刑立民力。其继也以强竭强。以民力竭民力。以刑竭刑。其卒也以强败强。以民力败民力。以刑败刑。强之所由立者刑。并民力于农战。所由竭者刑。并民力于恣睢。所由败者刑。并民力于昏虐。立于孝公商鞅。竭于始皇李斯。败于胡亥赵高。失其本也久矣。此藏之不深之祸也。荀子曰。力术止。义术行。贾子曰。仁义不施。攻守之势异。责其藏之不深耳。曰义术。曰仁义。藏也。所以完之也。此论一代之得失也。谓之亿万世系焉者。亿万世之大计有三。一曰重天下之根本。一曰开天下之壅塞。一曰端天下之风尚。根本重。则天下不摇。根本者言乎民也。重之者。勿伤民财。聚其田庐林园器贿。则有余财。勿伤民力。宽其心志耳目手足。则有余力。勿伤民气。保其父子夫妇兄弟。则有余气。天下患不足。不患有余。有余者可以处无事。可以支有事。不足者无事则愁苦。有事则畔散。不可以处。不可以支。此天下之大计一矣。壅塞开。则天下不决。壅塞者言乎谄谀之臣也。开之者。勿自多其智以尽匹夫之虑。尽匹夫之虑。国乃利。勿自坚其辟以诏百官之匿。诏百官之匿。谋乃拙。勿恶逆而喜顺以来细人之佞。来细人之佞。乃断万民之命。君民一体也。一体流通者疾不作。一国流通者病不伏。此天下之大计一矣。风尚端。则天下不疑。风尚者言乎师儒之道也。端之者。勿以势利消廉耻。廉耻消。民乃嚣。勿以新进踰老成。老成轻。下乃争。勿以小才易大德。大德易。后必失。师儒者。国之准绳规矩也。无准绳。何以不穷于为平为直。无规矩。何以不穷于为方为员。无师儒。何以不穷于为国。此天下之大计一矣。秦独糜烂其生民。湛溺于谄谀。放弃其师儒。然则天下之根本已绝也。壅塞积。风尚颇。而国亦亡矣。呜呼。此秦之失大计也。古今得失之林视此矣。上观百世下观百世。凡暴主之失其理者千万端。未有不由于轻民者也。圣主之得其理者亦千万端。未有不由于重民者也。国之亡古有千万。未有不由于民心之背上。国之兴古亦有千万。未有不由于民心之向上。民心之向背乎上。君心之轻重乎民为之也。佞臣之事主。失其理者千万端。未有不由于阻上下之情。忠臣之事主。得其理者亦千万端。未有不由于通上下之情。阻上下之情者古有千万。未有不由于谄曲。通上下之情者古亦有千万。未有不由于质直。民情之通阻。臣之质直谄曲为之也。历年而短失其理者千万端。未有不由于苟一时之利。不顾后世之害。历年而永得其理者亦千万端。未有不由于顾后世之害。不苟一时之利。苟一时之利不顾后世之害者古有千万。未有不由于轻师儒。顾后世之害不苟一时之利者古亦有千万。未有不由于尊师儒。历年之多寡。师儒之隆替为之也。古今得失之林具此矣。呜呼。论一秦而前乎秦后乎秦者之得失昭焉矣。此亿万万世之计也。
衡王
汪缙
六经同体而异用。文中子因其用而识其体。识其体而达诸用。其述易也。于运行之智。有以知其时。其述书也。于变化之制。有以识其中。其述诗也。于兴衰之由。有以得其要。其述礼也。于三才之接。有以达其奥。其述乐也。于九变之治。有以观其成。其述春秋也。于王道之轻重曲直。有以取其衷。其读经也。伤迁固而下。述作纷纷。帝皇之道。暗而不明。天人之意。否而不交。制理者参而不一。陈事者乱而无绪。不得已因贰以济。非敢以仲尼自居也。稽仲尼之心而已矣。其以苍生为心也。其以中国为训也。其蕴诸天命者也。其以之建皇极彝伦也。凡以稽仲尼之心。一中而已。是中也。古今。横四海。而无不在焉者也。顺之则吉。悖之则凶者也。文中子曰。命之立也其称人事乎。故君子畏之。无远近高下而不应也。无洪纤曲直而不当也。其知者命乎。曰已者非他也。尽性者也。心者非他也。穷理者也。其知心知性者乎。又曰圣人之道。若寒暑进退。物无不从之而不知其由也。其知化者乎。曰不以天下易一民之命。其知王道者乎。命也。性也。心也。化也。王道也。一中而已矣。中也者。古今横四海。而无弗在焉者也。龙川陈氏闻其风而悦之。修皇帝王霸之学。见圣贤之精微。流行于事物而不息。于是力持三代以下。为经世。非为汉唐也。秦隋之不能一天下者。嗜杀而已。汉唐之能一天下者。不嗜杀而已。此其卒为天心之所眷。民命之所系也。陈氏于是持之甚力。予其心也。古今。横四海。而无弗在焉者也。虽然龙川知天理之在人心者万古不息。不知天理之在人心万古不息者必以尧舜为至。知天理之在人心万古不息者流形于事物。不知天理之在人心流行于事物者皆备于我。龙川之学。得文中子之粗者而已。文中之学至精。故有取于两汉。然无欣羡两汉之心也。以故经纶于事物。然未尝滞心于事物也。龙川则已有欣羡汉唐之心矣。则已滞心于事物矣。故曰得其粗。然天理之在人心者万古不息。此即尧舜之所以为尧舜也。龙川失在欣羡汉唐之心未去耳。去其欣羡汉唐之心。尧舜之至者即天理之在人心者而已。天理之在人心万古不息者流行于事物。此即其备于我者也。龙川失在滞心于事物耳。去其滞心于事物。皆备于我者。即其流行于事物者也。其不可以一变而至道者乎。吾故附于河汾而极论之。
着议
龚自珍
自周而上。一代之治即一代之学也。一代之学皆一代王者开之也。有天下。更正朔。与天下相见。谓之王。佐王者谓之宰。天下不可以口耳喻也。载之文字。谓之法。即谓之书。谓之礼。其事谓之史职。以其法载之文字。而宣之士民者。谓之太史。谓之卿大夫。天下听从其言语。称为本朝。奉租税焉者谓之民。民之识立法之意者谓之士。士能惟阐本朝之法意以相诫语者谓之师儒。王之子孙大宗继为王者谓之后王。后王之世之听言语奉租税者谓之后王之民。王若宰若大夫若民。相与以有成者。谓之治谓之道。若士若师儒。法则先王先冢宰之书以相讲究者。谓之学师儒。所谓学有载之文者亦谓之书。是道也。是学也。是治也。则一而[已](己)矣。乃若师儒有能兼通前代之法意亦相诫语焉。则兼综之能也。博闻之资也。上不必陈于其王。中不必采于其冢宰。其太史大夫。下不必信于其民。陈于王。采于宰。信于民。则必以诵本朝之法读本朝之书为率。师儒之替也。源一而流百焉。其书又百其流焉。其言又百其书焉。各守所闻。各欲措之当世之君民。则政教之末失也。虽然。亦皆出于其本朝之先王。是故司徒之官之后为儒。史官之后为道家老子氏。清庙之官之后为墨翟氏。行人之官之后为纵横鬼谷子氏。礼官之后为名家邓析子氏。公孙龙氏。理官之后为法家申氏韩氏。世之盛也。登于其朝而习其揖让。闻其钟鼓。行于其野。经于其庠序。而肄其豆笾。栔其文字。处则为占毕弦诵而出则为条教号令。在野则熟其祖宗之遗事。在朝则忠于其子孙。夫是以齐民不敢与师儒齿。而国家甚赖有士。及其衰也。在朝者自昧其祖宗之遗法。而在庠序者犹得据所肄习以为言。抱残守阙。纂一家之言。犹足以保一邦。善一国。孔子曰。郁郁乎文哉吾从周。又曰吾不复梦见周公。至于夏礼商礼。取识遗忘而已。以孔子之为儒而不高语前哲王。恐蔑本朝以干戾也。至于周及前汉。皆取前代之德功艺术。立一官以世之。或为立师。自易书大训杂家言。下及造车为陶医卜星祝仓庾之属。使各食其姓之业。业修其旧。此虽盛天子之用心。然一代之大训不在此也。后之为师儒不然。重于其君。君所以使民者则不知也。重于其民。民所以事君者则不知也。生不荷耰锄。长不习吏事。故书雅记。十窥三四。昭代功德。瞠目未睹。上不与君处。下不与民处。由是士则别有士之渊薮者。儒则别有儒之林囿者。昧王霸之殊统。文质之异尚。其惑也则且援古以刺今。嚣然有声气矣。是故道德不一。风教不同。王治不下究。民隐不上达。国有养士之赀。士无报国之日。殆夫殆夫。终必有受其患者。而非士之谓夫。
通今日知录
顾炎武
汉时天子所藏之书。皆令人臣得观之。故刘歆谓外则有太常太史博士之藏。内则有延阁广内秘室之府。而司马迁为太史令。紬石室金匮之书。刘向杨雄校书天禄阁。班斿进读书。上器其能。赐以秘书之副。东京则班固傅毅为兰台令史。并典校书。曹褒于东观撰次礼事。而安帝永初中。诏谒者刘珍。及博士议郎四掾府史。五十余人。诣东观校定五经诸子传记。窦章之被荐。黄香之受诏。亦得至焉。晋宋以下。此典不废。左思王俭张缵之流。咸读秘书。载之史传。而柳世隆至借给二千卷。唐则魏征虞世南岑文本褚遂良颜师古。皆为秘书监。选五品以上子孙工书者。手书缮写。藏于内库。而元宗命宏文馆学士元行冲。通选古今书目。名为书四录。以阳城之好学。至求为集贤院吏。乃得读之。宋有史馆昭文馆集贤院。谓之三馆。太宗别建崇文院。中为秘阁。藏三馆真本书籍万余卷。置直阁校理。仁宗复命缮写校勘。以参知政事一人领之。书成。藏于太清楼。而范仲淹等尝为提举。且求书之诏无代不下。故民间之书得上之天子。而天子之书。亦往往传之士大夫。自洪武平元。所收多南宋以来旧本。藏之秘府。垂三百年。无人得见。而昔时取士一史三史之科。又皆停废。天下之士于是乎不知古。司马迁之史记。班固之汉书。干宝之晋书。柳芳之唐历。吴兢之唐春秋。李焘之宋长编。并以当时流布。至于会要日历之类。南渡以来。士大夫家。亦多有之。未尝禁止。今则实录之进。焚草于太液池。藏真于皇史宬。在朝之臣。非预纂修。皆不得见。而野史家传。遂得以孤行于世。天下之士于是乎不知今。是虽以夫子之圣起于今世。学夏殷礼而无从。学周礼而又无从也。况其下焉者乎。岂非密于禁史而疏于作。人工于藏书而拙于敷教邪。遂使帷囊同毁。空闻七略之名。冢壁皆残。不六经之字。鸣呼悕矣。
与友人论学书
顾炎武
比往来南北。颇承友朋推一日之长。问道于盲。窃叹夫百余年以来之为学者。往往言心言性。而茫乎不得其解也。命与仁。夫子之所罕言也。性与天道。子贡之所未得闻也。性命之理。着之易传。未尝数以语人。其答问士也。则曰行[己](已)有耻。其为学。则曰好古敏求。其与门弟子言。举尧舜相传。所谓危微精一之说。一切不道。而但曰允执其中。四海困穷。天禄永终。呜呼。圣人之所以为学者。何其平易而可循也。故曰下学而上达。颜子之几乎圣也。犹曰博我以文。其告哀公也。明善之功。先之以博学。自曾子而下。笃实无若子夏。而其言仁也则曰博学而笃志。切问而近思。今之君子则不然。聚宾客门人之学者数十百人。譬诸草木。区以别矣。而一皆与之言心言性。舍多学而识以求一贯之方。置四海之困穷不言。而终日讲危微精一之说。是必其道之高于夫子。而其弟子之贤于子贡。祧东鲁而直接二帝之心传者也。我弗敢知也。孟子一书。言心言性。亦谆谆矣。乃至万章公孙丑陈代陈臻周霄彭更之所问。与孟子之所答者。常在乎出处去就辞受取与之间。以伊尹之元圣。尧舜其君其民之盛德大功。而其本乃在乎千驷一介之不视不取。伯夷伊尹之不同于孔子也。而其同者则以行一不义杀一不辜而得天下不为。是故性也命也天也。夫子之所罕言。而今之君子之所恒言也。出处去就辞受取予之辨。孔子孟子之所恒言。而今之君子所罕言也。谓忠与清之未至于仁。而不知不忠与清而可言以仁者未之有也。谓不忮不求之不足以尽道。而不知终身于忮且求而可以言道者未之有也。我弗敢知也。愚所谓圣人之道者如之何。曰博学以文。曰行[己](已)有耻。自一身以至于天下国家。皆学之事也。自子臣弟友以至出入往来辞受予取之间。皆有耻之事也。耻之于人大矣。不耻恶衣恶食而耻匹夫匹妇之不被其泽。故曰万物皆备于我矣。反身而诚。呜呼。士而不先言耻。则为无本之人。非好古而多闻。则为空虚之学。以无本之人而讲空虚之学。吾见其日从事于圣人而去之弥远也。虽然。非愚之所敢言也。且以区区之见。私诸同志而求起予。
国初承明季之弊。故其言如此。至于近日。而违行己之耻。与置四海之困穷者。又不在内心之儒。而在徇末之士矣。
安福修学记
施闰章
天下之盛衰。人才之得失。皆视其学之兴废。兵革未息则不暇治学。及其既平。吏困于簿书。士穷于衣食。淹月累岁。卒以无成。故非强干有为者不为功。新野进士焦君荣。治安福之三年。承水旱之后。逋负相接。漕艘之营作。屯卒之勾补。兵舰之驿骚。山民之犷悍。事频节促。不遑宵昼。于此而从事学宫。进诸生。治豆。吾见其才行之去人远矣。虽然。古者有学无庙。师弟子。日习其中。而因祭菜以明敬也。后世有庙无学。置博士之长。仅司俎豆。而弟子不与居也。然则学虽具而无人焉。以滋茂艹。犹无学也。名而实背。途一而趋岐。虽委粟于地以饱窭士。犹无学也。夫学者求诸圣人之道。而以之育才则才出。以之事则事治者也。汉人多尚经学。服官断狱之事。无一不出于经。今人首尚制举业。而以其余力治经。父师之所传。子弟之所习。诗易春秋之指。甚且稍谬于圣人。非惟无学。亦无经也。又或自以为经。而不知何者为学也。由斯以观圣人之经。果何益于今之世哉。安福于吉为中县。士而材茂。旧多君子。明正嘉间以理学称者。邹公守益最着。次则刘公阳及文敏邦采诸公。皆反身切理。深入而自得。故一时从之者甚众。其后学者之患。或离经史。侈空谈。于是刘公阳尝极论之。以为世儒道尧舜之孝弟。而乡党无称。小温公之诚实。而然诺不践。深言幽独。而无忌于可指可视。高言着察。乃未及乎行之习之。吾读其言。未尝不抚卷叹息。深吾道之忧也。居今之世。志圣人之道。虽凿岩而处。负经而锄。居孑孑。行踽踽。苟其气专而力深。吾知其必有获也。况士材茂。聚族于学。而弦诵饮食其中者乎。工有肆。农有畔。士有学。各其所也。亦各其业也。由其涂者众而收效者寡。则吾所不敢信也。
经义制事异同论
王昶
古无经术治术之分也。必衷诸道。道者所以制天下之事。裁其过。引其不及。循循然使民共由于道中。故礼乐者道之器也。兵刑者道之断也。食货者道之资也。他若可惊可愕非常之举。猝然临之。而圣人不以为异。以为异者吾固有常者以节之。要皆使不缪戾于道焉乃止。然圣人又虑后世之未明乎道之故也。垂之言。笔之书。且其所为笔于书者。反复详焉而不厌。俾后世因吾言以求夫道。因夫道以制夫事。而圣人之道已大白于天下。故古之经术治术无别也。自六经中厄于秦火。汉儒掎摭掇拾于煨烬中。为之笺解训故。贯串穴。功亦可为巨矣。其间往往有以易候气。以洪范验五行。以齐诗测性情。以春秋决疑狱。以礼定郊禘大典。而缺略放轶。不能尽悉圣人之道之所以大。于时为管商申韩邓析子之学者。遂得窃起持政事之柄。而经生仅仅守其空文以相号召。经与事遂判然为二。虽生心害政未尝不归咎于异说。而诸儒之迂无实用或有以致之也。宋胡氏瑗忧之。因分经义治事为二。各因质所近。以教授诸弟子。其后用之于世。莫不班班然有成效可纪。夫胡氏治事。粹然一出于正。尽扫管商申韩邓析刑名法家之积习。使学者知王道所本。洵可为造士者法矣。然其所治经义者。将抱圣经而止。斤斤焉占毕乎。抑亦将以不娴治事之人而使之仕乎。恐治经义者仍归于迂无用。而圣经终以虚文传世也。然则学者之为业也。惟就其质以择所事事焉。而六经中所有言其事者。悉反复考证。以端厥本。使异日出之皆为有用材。庶经术与治术合大道。其不分同异也夫。
传信录序
方苞
古之所谓学者。将明诸心以尽在物之理而济世用。无济于用者则不学也。古之仕者。自下士以往。皆实有可指之功以及物。故其食于上也为无愧。而受民之奉也安。自学废而仕亦衰。博记览。骛词章。嚣嚣多言而不足以建事平民是不知学之用也。治古圣贤人之说。敛然为儒者之容。以取世资。而出于身者不必然。是不知学之本也。故其仕也。不大刻于民。则自以为无愧。而人亦谅之。其遇事而惘然不知所措。与失事之理以枉于人而自以为安者皆是也。朱子曰。凡事之难。以通晓于事者之少也。知其分寸而一一以应之。则人无欺慢而事易集。夫周之季世。先王之教衰矣。而自公卿大夫以暨小臣隶圉。当官治事。而井然不紊者皆是也。岂材之独盛于古。而通晓于事者之多欤。毋抑其所学者然欤。会稽章君惺村为江南都使司。政教所及。吏士翕然。尤善治狱。虽老奸宿豪。从容以数言折其机牙。莫不畏服。屡董大役。严明无犯。而役者怀之。其存于心者随在。恐背于义理而又明于在物之数。诚所谓知其分寸一一而应之者也。使非局于官之所守。则其功之及于物者。岂可量欤。君居官甚贫。而下车即治明道先生祠。功讫。费逾千金。暇时辄采古人嘉言善行。手录而藏之。其设施之所自者。非苟然也。然君语人每曰吾未知学。此君之学所为不类于今人欤。习于君者。集其治政处物之方。可以触类而有所开通者曰传信录。余伤夫学者之昧所以也。为序而传之。感君所学之能济世用。而非以其相好之私也。
治安文献序
陆寿名
天下之事。尽于六曹。　国家设立六部。下逮州县之官。亦分六掾庀厥事。其来久矣。虞廷岳牧九官。不以六位官。而其事不能出于六曹之外。周官三百六十属。统于六卿。古之六卿。即今之六部。周书所谓董正治官。各率其属以倡九牧也。今夫天下之事尽于六曹者。非谓天下之官皆六部之官。乃天下之官所治之事。皆六曹之事也。天下之事。必隶于天下之官。用天下之官。而后可以成天下之事。故吏为首。治天下者。用人理财。政之大者也。故吏先而户次之。礼乐不兴。则王道不成。礼定而乐以行。故礼居三。圣人所以威天下者莫大于兵。故兵居四。圣人所以断天下者莫大于刑。故刑居五。圣人成天下之务。莫大于工。故工居六。六者天下之事所由全。天下之治乱安危所由出也。天下官吏有定员。钱谷有定数。等威有定仪。戍守征发有定制。服宅锾赦有定律。营建将作有定衡。此文曹之也。得其人则制治于未乱。得其人则保邦于未危。然则治乱安危之故。不惟其官惟其人而已矣。使天下之为吏者。进退人才。既公且慎。则仕路以清。天下之为户者。上下损益。不踰钧石。则国用以足。天下之为礼者。君举必书。鉴于成宪。则秩以明。天下之为兵者。四征九伐。张皇六师。则武备以敕。天下之为刑者。色听简孚。谨循三尺。则两造以服。天下之为工者。若采鸠僝。奋庸丕作。则徭役以平。仕路清则君子进矣。国用足则仓廪实矣。秩明则民志定矣。武备敕则国威强矣。两造服则天下无民矣。徭役平则庶民子来矣。由此观之。天下治乱之数安危之理。固不难知也。然时代异制。习俗异宜。沿革异令。缓急轻重施行者异序。于是有敷奏之陈。有文告之体。有条议之方。有详请之申。有补偏救弊之规。有穷变通久之法。以一人之耳目为视听。则聪明不能尽也。合众人之耳目而聪明尽矣。以一人之心思为谋猷。则事理不能悉也。合。众人之心思而事理悉矣。自其言之可采者而书之。则谓之文。自其人之可存者而书之。则谓之献。文献立而六曹之学。思过半矣。昔尧舜之世。三载考绩。九德咸事。周官以六计弊吏。尽之以廉。则知察吏为安民之本。而兴廉又为察吏之本也。无总于贷宝。生生自庸。此之谓也。我　　皇上励精图治。嘉与中外大小臣工。亮天工。熙帝载。以进于唐虞三代之隆。则斯编之成。庶几寸壤细流。或少补高深之万一云尔。寿名不敏。为世祖皇帝亲政之年所取士。自惟薄劣。伏处林泉。无所表建于世。而读书论世。耻为雕虫之业。念经史而外。旁达世务。不为无用之学者。莫备于六曹。仰惟当代贤士大夫。嘉谟善政。存十一于斯编。闻见固陋。多所阙遗。世之君子。或亦有谅于此也。
日知录序
潘耒
有通儒之学。有俗儒之学。学者将以明体适用也。综贯百家。上下千载。详考其得失之故。而断之于心。笔之于书。朝章国典。民风土俗。元元本本。无不洞悉。其术足以匡时。其言足以救世。是谓通儒之学。若夫雕琢辞章。缀辑故实。或高谈而不根。或剿说而无当。浅深不同。同为俗学而已矣。自宋迄元。人尚实学。若郑渔仲王伯厚魏鹤山马贵与之流。着述具在。皆博极古今。通达治体。曷尝有空无本之学哉。明代人才辈出。而学问远不如古。自其少时鼓箧读书。规模次第。已大失古人之意。名成年长。虽欲学而无及。间有豪隽之士。不安于固陋。而思崭然自见者。又或采其华而弃其实。识其小而遗其大。若唐荆川杨用修王弇州郑端简。号称博通者可屈指数。然其去古人有间矣。昆山顾宁人先生。生长世族。少负绝异之资。潜心古学。九经诸史。略能背诵。尤留心当世之故。实录奏报。手自抄节。经世要务。一一讲求。当明末年。奋欲有所自树。而迄不得试。穷约以老。然忧天闵人之志未尝少衰。事关民生国命者。必穷源溯本。讨论其所以然。足迹半天下。所至交其贤豪长者。考其山川风俗。疾苦利病。如指诸掌。当代文人才士甚多。然语学问。必敛推顾先生。凡制度典礼。有不能明者。必质诸先生。天下无贤不肖。皆知先生为通儒也。先生着书不一种。此日知录。则其稽古有得。随时札记。久而类次成书者。凡经义史学官方吏治财赋典礼舆地艺文之属。一一疏通其源流。考正其谬误。至于叹礼教之衰迟。伤风俗之败。则古称先。规切时弊。尤为深切着明。学博而识精。理到而辞达。是书也。意惟宋元名儒能为之。明三百年来殆未有也。耒少从先生游。尝授是书。先生没。复从其家求得手。较勘再三。缮写成帙。携至闽中。鸠工刻之以行世。呜呼。先生非一世之人。此书非一世之书也。魏司马朗复井田之议。至易代而后行。元虞集京东水利之策。至异世而见用。立言不为一时。先生固已言之矣。异日有整顿民物之责者。读是书而憬然觉悟。采用其说。见诸施行。于世道人心。岂小补哉。如第以考据之精详。文辞之博辨。叹服而称述焉。则非先生所以着此书之意也。
学古录序
朱珪
治者道之也。唐虞以来礼乐政刑之不同。其所以为治一也。六经之道微矣。其惟周官礼较着。王莽之世。刘歆依仿时事。以伪经窜入其间。今汉制可考者。班氏十志而外。浚仪王氏抄掫传注。凡得四卷。而郑氏多以汉法说经。畸零诘屈。殆等于不贤者之识小焉。唐之六典开元礼。宋之政和五礼。元典章。明集礼会典诸书。具在也。而不尽衷于道。至唐杜氏宋郑氏马氏之通典通志略通考。类能言其所当然。而不尽能言其所以然。学者知古今之变。博取而约之也。精而后由其以观圣人之道之心。将所谓一以贯之。与夫百世可知者胥在是矣。东安曾氏受一。玩性命之旨者数十年。尝撰次孔子孟子。下至宋元明诸儒。为尊闻录八卷。以继往学。又以举政之暇。举历代礼乐政刑治乱得失之大。推本经义。间涉诸史。成学古录百数十篇。揽其纲要。而无叔孙蕝之棼。撷其菁华。而非举子兔园之卌。以是为有本之学。亦以是为有用之文。昔曾氏巩之文。论者以经术最醇。故其言三代礼乐之制。如聚处一堂。而与之进退。兹之无意为文。而文且若是者。则以其学广。其思精。其体大。虽治之古今不同。而无异道即无异治。予之学抑已末矣。手是编而卒读之。庶几见末知本。如见古圣人礼乐政刑之之心。而不至面墙也矣。
读大学衍义补肤见序
卢文弨
前明胡端敏公。前发宁王宸濠不轨事。以罪去。后事验得雪。复用于时。人以是称之至今。而不知其侃侃正论。有关于天下国家之大计者正多也。公为吾邑临江乡人。其裔孙以公所着肤见二卷示余。属为之序。公读邱文庄公大学衍义补。而着其所欲设施者如此。其中有云。吾尝于某疏中备陈之。则此为公登朝以后之书也。尝慨夫世之学者。自为秀才时。即专以决策发科为念。一旦得志。推之无本而措之无术。鲜不为国家病。夫士当其困穷里巷。其于朝廷政事之得失。容或不能尽知。若既已在其位矣。于事有所不便。令有所难行。疾苦之所致。祸患之所伏。岂可以不知。既知之则当思所以处之。思处之则必取古人之良法美意而推择用之。然彼溺于富贵者。既不足以语此。其少欲有为者。又或囿于一偏之识。不知通变之宜。违古而失。泥古亦失。国家何赖焉。若公此书。或增成文庄之义。以为必可行。或摘抉其弊。以为必不可行。文庄之以微文见意。与其所迁就而不敢言者。公则一一引伸而别白之。余读公之书。而叹公之识微知着。其议论平正通达。实过文庄远甚。何以明之。史称文庄性褊狭。与刘健王恕不相通。御史言事不合意。辄面斥之。公有是乎。方大礼议起之时。公家居。持论颇与张璁桂萼合。然终身未尝与之比。迨诸君子廷杖。而公复上书谏。其虚衷观理。庶几可与其中立而不倚矣。且即其书求之。邱氏言敬大臣。而公则以为体臣亦当详也。邱氏极论周官安富之道。而公则以为今有司之为富家役者亦多也。邱氏欲以余田准丁。谓如是则丁不匿。而公则以为是教之使匿也。邱氏既知钞法之不便。而又欲强立一法以必其行。公则以为断然不可行也。邱氏有取于董搏霄运粮之法。而公则以为如其言。百里当用三千六百人。日递米二百石。实计人日运米五升五合余耳。奈何以为便而取之。殆未之思也。至若宦官近习之弊。在当时所宜救正者。事孰大于此。而邱氏无一言及之。公独危言正论。一无所挠。此尤为人所不易及者。余故以公为过于邱氏。非私言也。夫以公之通晓治体如此。而于论治何也。犹曰身未亲历未敢以为必然。其论西番也亦如是。不讳其所不知。然则是惟无言。言则必明见其可行而后从而言之。此岂与世之以冥冥决事者可同日而道哉。学者读是书。当知古人仕学之不苟。而求其所以用心。虽处极盛之朝。瞿然思所以为持盈保泰计者。亦致不可忽也。文庄之书世多有。得是书辅而行之。不益尽善而无弊乎。书之以谂天下之留意于治道者。

[book_title]卷二学术二儒行
国史儒林传序揅经室文集
阮元
昔周公制礼。太宰九两系邦国。三曰师。四曰儒。复于司徒本俗。联以师儒。师以德行教民。儒以六艺教民。分合同异。周初已然矣。数百年后。周礼在鲁。儒术为盛。孔子以王法作述。道与艺合。兼备师儒。颜曾所传。以道兼艺。游夏之徒。以艺兼道。定哀之间。儒术极醇。无少差缪者此也。荀卿着论。儒术已乖。然六经传说。各有师授。秦儒籍。入汉复兴。虽黄老刑名。犹复淆杂。迨孝武尽黜百家。公卿大夫士吏彬彬多文学矣。东汉以后。学徒数万。章句渐疏。高名善士。半入党流。迄乎魏晋。儒风已衰矣。司马班范皆以儒林立传。叙述经师家法。授受秩然。虽于周礼师教。未尽克兼。然名儒大臣。匡时植教。祖述经说。文饰章疏。皆与儒林传相出入。是以朝秉纲常。士敦名节。拯衰销逆。多历年所。则周鲁儒学之效也。两晋元学盛兴。儒道衰弱。南北割据。传授渐殊。北魏萧梁。义疏甚密。北学守旧而疑新。南学喜新而得伪。至隋唐五经正义成。而儒者鲜以专家古学相授受焉。宋初名臣。皆敦道谊。濂洛以后。遂启紫阳。阐发心性。分析道理。孔孟学行。不明着于天下哉。宋史以道学儒林分为二传。不知此即周礼师儒之异。后人创分而闇合周道也。元明之间。守先启后。在于金华。洎乎河东姚江。门户分岐。递兴递灭。然终不出朱陆而已。终明之世。学案百出。而经训家法。寂然无闻。揆之周礼。有师无儒。空疏甚矣。然其间台阁风厉。持正扶危。学士名流。知能激发。虽多私议。或伤国体。然其正道。实拯世心。是故两汉名教得儒经之功。宋明讲学得师道之益。皆于周孔之道得其分合。未可偏讥而互诮也。我朝　　　列圣道德纯备。包涵前古。崇宋学之性道。而以汉儒经义实之。　　圣学所指。海内向风　　御纂诸经。兼收历代之说。迨四库馆开。风气益精博矣。　国初讲学。如孙奇逢李容等沿前明姚江之派。陆陇其陆世仪等始专守朱子。辨伪得真。高愈张履祥等坚苦自持。不愧寅践。顾炎武阎若璩等卓然不惑。求是辨诬。惠栋戴震等精发古义。诂释圣言。近时孔广森之于公羊春秋。张惠言之于孟虞易说。亦专家孤学也。且我朝诸儒。好古敏求。各造其域。不立门户。不相党伐。束身践行。闇然自修。呜呼。周鲁师儒之道。我　　皇上继　　列圣而昌明之。可谓兼古昔所不能兼者矣。综而论之。圣人之道。譬若宫墙。伦物训诂。其门径也。门径苟误。跬步皆歧。安能升堂入室乎。学人求道太高。卑视浅近。譬犹天际之翔。出于丰屋之上。高则高矣。户奥之间。未实窥也。或者但求名物不论圣道。又若终年寝馈于门庑之间。无复知有堂室矣。是故正衣尊视。恶难从易。但立宗旨。即居大名。此一蔽也。精校博考。经义确然。大或踰闲。小便出入。此又一蔽也。臣等备员史职。综辑儒传。未敢区分门径。惟期记述学行。自顺治至嘉庆之初。得百数十人。仿明史载孔氏于儒林之例。别为孔子世家之意。至若陆陇其等今　国史已入大臣传。兹不载焉。
正学论一
程晋芳
古今学者日以智。今之学者日以愚。古之学者由音释训诂之微。渐臻于诗书礼乐广大高明之域。今之学者琐琐章句。至老死不休。何雅俗大小之不同也。且海内儒家。昌言汉学者几四十年矣。其大旨谓唐以前书。皆寸珠尺璧。无一不可贵。由唐以推之汉。由汉以溯之周秦。而九经史汉注疏为之根本。宋以后可置勿论也。呜呼。为宋学者。未尝弃汉唐也。为汉学者。独可弃宋元以降乎。然而学士大夫。相率而趋。同涂合辙。莫有异者。何也。余尝静而思之。有二故焉。曰天也人也。天之道气运往复而[己](已)矣。自明中叶以后。士人高谈性命。古书束高阁。饱蠹蟫。其所教人应读之书。往往载在文集。真所谓乡塾小儒。抱兔园册子者。足令人喷饭也。物极则反。宜乎今之儒者。得唐以前片言只字。不问其理道如何。而皆宝而录之。讨求而纂述之。此非往复之道乎。若夫人心之巧。则又有暗与事合者。唐以前书。今存者不多。升高而呼。建瓴而泻水。曰我所学者古也。致功既易。又足以动人。若更浸浮于宋以来七百年之书。浩乎若涉海之靡涯。难以究竟矣。是以居坐论。必尔雅说文玉篇广韵诸书之相砺角也。必康成之遗言。服虔贾逵末绪之相讨论也。古则古矣。不知学问之道。果遂止于是乎。又其甚者。因考据字义。而及于金石文字。夫金石文字之足以资助史学者。不过订日月。校职官。证琐事。而于制度云为安危治乱之端。则其所系者至小。欧阳子固尝笃好之。然亦其才力有余。偶一及耳。迨赵德甫而所见益浅矣。所为鉴古而知。今畜德以致用者。果如是而[己](已)乎。劳心终日。惟外之求。而茫然不知身心之所在。试之以事而颠顿失措。临之以恐惧患难而失所操持。由其玩物丧志在平时。故了无肆应曲当之具。以此为儒。果足为程朱供洒扫役乎。诚使有志之士。吾知必不为俗拘。不泥古。不
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:06:58-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,目録,原叙,卷一,卷二,卷三,卷四,卷五上,卷五中,卷五下,卷六,卷七,卷八,绘事备考全文在线阅读,绘事备考全文在线下载,大玄古籍书库">
<meta name="description" content="八卷。清王毓贤撰。王毓贤生卒年不详,字星聚,镶红旗汉军三韩。(今内蒙古喀喇沁旗)人。官湖广按察使,一说贵州布政使。陈鼎。《留溪外传》记狱吏汪金章事,曾提及王毓贤,称其勤于吏治,案无留牍。可见其颇有吏才。但王毓贤公余之暇,亦作书画,留心赏鉴,此书即是康熙三十年(1691)官按察史时所作。此书内容是论画及记画人。卷一总论,有画法、笔意、赏识、优劣、楷模、服饰、藏弃、道释、人物、蕃族、龙鱼、兽畜、草虫、花鸟、疏果、墨竹、宫室、山水、制作装潢、格式等二十一目。大都撮录以往诸家。卷二至卷八则取古来画家姓名、事迹,按">
<title>绘事备考_王毓贤_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">绘事备考</span> <br/>
          作者： <span class="inputVal" id="bkauthor">王毓贤</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">学术杂记,完结</span> <br/>
          字数： <span class="inputVal" id="bknum">[book_length]113377</span> <br/>
          说明： <span class="inputVal" id="bkdec">八卷。清王毓贤撰。王毓贤生卒年不详,字星聚,镶红旗汉军三韩 (今内蒙古喀喇沁旗)人。官湖广按察使,一说贵州布政使。陈鼎 《留溪外传》记狱吏汪金章事,曾提及王毓贤,称其勤于吏治,案无留牍。可见其颇有吏才。但王毓贤公余之暇,亦作书画,留心赏鉴,此书即是康熙三十年(1691)官按察史时所作。此书内容是论画及记画人。卷一总论,有画法、笔意、赏识、优劣、楷模、服饰、藏弃、道释、人物、蕃族、龙鱼、兽畜、草虫、花鸟、疏果、墨竹、宫室、山水、制作装潢、格式等二十一目。大都撮录以往诸家。卷二至卷八则取古来画家姓名、事迹,按时代排列,从轩辕至隋为一卷,唐为一卷,北宋为一卷,因其家数繁多,所以卷中又分上、中、下三子卷。南宋一卷。辽、金、元为一卷。明一卷。总为八卷,合子卷之数,实为十卷。所记体例是:每人各立小传,以诸书所载传世名迹附于其人之后。基本是以张彦远《历代名画记》、夏文彦《图绘宝鉴》为蓝本,增广其所未备,搜辑颇详。此书虽仿张、夏二家之旧例,但书中因时类叙,一览可知,又削除繁冗,易于寻讨,所以虽多取于旧文,仍不可视为递相重复之作。较之前代李嗣真、释彦宗、刘道淳之流的时代混淆、难于核查者,实胜一筹。当然,此书亦有数处失误,如辽代常思言,画品人品并高,见于郭若虚《图画见闻志》中,以往诸书皆无其名,此书亦缺载,是其不该之漏。还有,明代画家仅据韩昂《图绘宝鉴续编》至正德年间而止,嘉靖以后王毓贤本可续添而不续添,是为不该缺而缺。此书主要版本有:康熙年间刊本、康熙金阊大雅堂刊本。</span> <br/>
          封面： <span class="inputVal" id="bkimg">Z_13059.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]绘事备考
[book_author]王毓贤
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]学术杂记,完结
[book_length]113377
[book_dec]八卷。清王毓贤撰。王毓贤生卒年不详,字星聚,镶红旗汉军三韩 (今内蒙古喀喇沁旗)人。官湖广按察使,一说贵州布政使。陈鼎 《留溪外传》记狱吏汪金章事,曾提及王毓贤,称其勤于吏治,案无留牍。可见其颇有吏才。但王毓贤公余之暇,亦作书画,留心赏鉴,此书即是康熙三十年(1691)官按察史时所作。此书内容是论画及记画人。卷一总论,有画法、笔意、赏识、优劣、楷模、服饰、藏弃、道释、人物、蕃族、龙鱼、兽畜、草虫、花鸟、疏果、墨竹、宫室、山水、制作装潢、格式等二十一目。大都撮录以往诸家。卷二至卷八则取古来画家姓名、事迹,按时代排列,从轩辕至隋为一卷,唐为一卷,北宋为一卷,因其家数繁多,所以卷中又分上、中、下三子卷。南宋一卷。辽、金、元为一卷。明一卷。总为八卷,合子卷之数,实为十卷。所记体例是:每人各立小传,以诸书所载传世名迹附于其人之后。基本是以张彦远《历代名画记》、夏文彦《图绘宝鉴》为蓝本,增广其所未备,搜辑颇详。此书虽仿张、夏二家之旧例,但书中因时类叙,一览可知,又削除繁冗,易于寻讨,所以虽多取于旧文,仍不可视为递相重复之作。较之前代李嗣真、释彦宗、刘道淳之流的时代混淆、难于核查者,实胜一筹。当然,此书亦有数处失误,如辽代常思言,画品人品并高,见于郭若虚《图画见闻志》中,以往诸书皆无其名,此书亦缺载,是其不该之漏。还有,明代画家仅据韩昂《图绘宝鉴续编》至正德年间而止,嘉靖以后王毓贤本可续添而不续添,是为不该缺而缺。此书主要版本有:康熙年间刊本、康熙金阊大雅堂刊本。
[book_img]Z_13059.jpg


[book_title]提要
钦定四库全书　　　　　子部八
绘事备考　　　　　　　艺术类一【书画之属】提要
【臣】等谨案绘事备考八卷
国朝王毓贤撰毓贤字星聚镶红旗汉军官至湖广按察司陈鼎留溪外传记狱吏汪金章事称毓贤勤於吏治案无留牍则其人本以吏才见然是编即康辛未官按察使时所作乃又能留心於赏鉴第一卷为总论皆撮録诸家画法二卷至八卷则取古来画家姓名事迹以时代分序自轩辕至隋共为一卷辽金元共为一卷唐五代南宋明俱各为一卷惟北宋家数繁多析为三子卷故总目虽分八卷其实乃十卷也其例每人各立小传而以诸书所载传世名蹟附於其人之後大抵以张彦远历代名昼记夏文彦图绘宝监为蓝本增广其所未备蒐辑颇为详赡其中如穆天子传封膜昼於河水之阳郭璞注明云膜昼人名张彦远误以昼字作画字遂称封膜为画家之祖并妄造璞注以实之毓贤乃沿袭其讹殊失於订核又辽常思言人品画品并高附见郭若虚图画见闻志中诸书并佚其名此亦阙载至於明之画家仅据韩昂图绘宝监续编所载迄正德而止嘉靖以後竟不为采摭续添亦殊伤缺略然前代如李嗣真释彦悰刘道醇之流往往分别品第时代混淆难於检核是书仿张夏二家旧例因时类叙一覧可知又芟汰繁冗易於寻讨虽多用旧文固不以递相祖迹为病矣乾隆四十三年六月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]目録
钦定四库全书　　　　　子部八
绘事备考目録　　　　　艺术类一【书画之属】卷一
总论
卷二
轩辕
周
齐
秦
西汉
东汉
後汉
魏
吴
晋
宋
南齐
梁
陈
北齐
後周
隋
卷三
唐
卷四
五代
卷五【上】
北宋
卷五【中】
北宋
卷五【下】
北宋
卷六
南宋
卷七
辽
金
元
卷八
明

[book_title]原叙
绘事备考原叙
余生平无大嗜好自公之余雅躭图画而尤悟画理之通於治理也昔贤谓画以成敎化助人伦穷神变测幽渺旨最渊博且勿具论第观其因物赋形不胶成见穠纤旷密随景设施为政者诚悟於此而类推之行乎其所不得不行止乎其所不得不止治不烝烝上古哉而操觚一道亦不异是然则画之理尚可通於文而为政者或等之彞器古翫虑轶於事而屏置之亦过矣画始轩辕时之史皇由周秦而汉源流弥盛至六朝唐宋与元而丹青能事几侔天地专门大家莫能殚述如南齐高帝之名画集梁武帝之昭公録谢赫之古画品録孙畅之之述画记姚最之续画品沙门彦悰之画後品张怀瓘之画断李嗣真之後画品録韩干之杂色骏骑録张璪之绘镜顾况之画评刘整之续画评毛惠远之装马谱裴孝源之贞观公私画史窦蒙之画録拾遗吴恬之画山水録朱景玄之唐朝名画録张彦远之历代名画记沙门仁显之广画新集辛显之益州画録宋迪之竹牕画品王诜之丹青别纪僧巨然之画薮吴元瑜之画纪闻壬端之续画史牛戬之画评张敦礼之关辅小録李景孟之书画渊薮扬补之之南唐画舫陈容之画藻徐铉之江南画録拾遗胡峤之广梁朝画目黄休复之总画集郭若虚之图画见闻志夏文彦之图绘宝监邓椿之画继米芾之画史胡焕之宣和画谱又亡名氏僧繇録一卷画说文一卷名画猎精録二卷梁朝画目一卷江南画録二卷皆纪历来作者姓名爵里与源流同异间及生平嘉言懿行使後学有所稽考然就时论世各囿所闻一脔半豹苦其未备内惟夏氏图绘宝监张氏历代名画记二书蒐罗颇富足称大观而名画记则唐大历以後鲜有述者宝监亦止於元而韩昂又续以有明诸君子自洪永以迄正德然鲁鱼亥豕类多传讹袭舛且或一人而先後互见一事而彼此互传或祖孙父子之倒置或吴魏齐梁之错编或详江左而略中原或昂山林而抑轩冕甚至六朝隋唐之得盛名彰彰史册者强半仅书姓氏不置一词而诸家画苑之载有传世画品者亦俱删抹不録余每抚卷太息思一厘正补缀而南辕北辙未遑也岁在庚午承乏楚臬憬然思所以仰承
圣天子刑期无刑之意而督抚两台又昕夕提命事事有所矜式盖及期而庶几政通人和焉爰於听谳之暇折衷诸书删其繁复订其谬悞补其漏脱而诸画之流传可考者俱附载姓名爵里之後若世所艳传而画苑诸书顾无所考见者宁阙以俟後之君子亦存疑存信之意也明自世宗以至启祯名作林立迨至
本朝人文川岳图画星云上而岩廊硕彦黼黻
皇猷下而泉石英才恢张万彚直可追踪顾陆讵止方驾徐黄特以耳目方新见闻未备惧涉挂一漏万之讥当於是书告成之後广为谘询以补有明中叶以後之所未备而另纂
皇清开国画统一编俾览者如登羣玉之山入万花之谷有奇必露无美不呈虽不敢云成教化助人伦穷神变测幽渺然因是编而思作者因物赋形随景设施之妙以施之於有政行乎所不得不行而非有适也止乎所不得不止而非有莫也文章政事且藉是而同悟其源之一矣龟字効灵龙图启瑞岂偶然哉剞劂既竣顔曰绘事备考虽然考何易言备也繁复谬误渗脱之讥固知其不免也夫
康熙三十年辛未孟秋三韩王毓贤题

[book_title]卷一
钦定四库全书
绘事备考卷一
湖广按察使王毓贤撰
画法
画有六法一曰气韵生动二曰骨法用笔三曰应物象形四曰随类傅彩五曰经营位置六曰传模移写六法精论万古不移然而笔法以下五者可学而能至於气韵必属生知既不可以巧密得复不可以岁月到惟在默契神会几於自然而已故气韵生动出于天成人莫窥其巧者谓之神品笔墨超絶傅染得宜意趣有余者谓之妙品得其形似而不失规矩者谓之能品尝观往古名蹟多出轩冕才贤岩穴上士依仁游艺探赜鈎深风雅匠心一寄于画品既高矣气韵安得不高气韵高矣生动在所必至故谓神之又神而极其精能焉凡画必周气韵始为证道不尔虽竭巧思止同俗艺师既不能授之於弟父亦安能传之於子断自天机非关人事者也又如道法相传谓之心印心本道源涉想成迹迹与心合是之谓印爰及万法缘虑施为随心所合皆得名印矧书画发之于心思托之于毫素非印而何道法存乎体用疎密书画本乎气韵高卑夫画犹书也扬子曰言心声也书心画也声画形而君子小人见矣
笔意
气韵生於匠心神彩彰於用笔则用笔之难槩可知矣考镜前贤惟王献之能为一笔书陆探微能为一笔画盖无一粟之殊一尘之染而後一笔可就也用笔之法自始及终连绵相属气脉不断意存笔先笔周意内画尽而意在象应而神全是以神闲意定则思不竭而笔不困也昔宋元君将画衆史毕至受揖而立伸纸和墨在外者半一史後至儃然不趋受揖不立回翔就舍使人视之方解衣?礴元君曰可矣此真能画者也故画有六要一曰气韵兼力二曰格制俱老三曰变异合理四曰彩绘有泽五曰去来自然六曰师学舍短又有六长麤卤求笔一也僻涩求才二也细巧求力三也狂怪求理四也无墨求染五也平画求长六也亦有三病曰板曰刻曰结板者腕弱笔痴全亏取与物状平褊不能圜混也刻者运笔中疑心手相戾勾画之际妄生圭角也结者欲行不行当散不散似物凝碍不能流畅也苟能综其所要用其所长去其所病斯得之矣若未穷三理徒举一隅画者既不留心观者谁当拭目总而论之大抵气韵高笔画壮则愈玩愈佳其格凡豪弱者初观纵似可采久之还复意怠矣
赏识
看画如看美人其丰神韵致有在肌体之外者今人看古蹟必先求形似次及傅染而後考其事实殊非赏鉴之法也昔米元章有言好事与赏鉴家自是两等家业优饶循名好胜遇即收置不辨异同此为好事若夫赏鉴则天性高明多閲传纪或得画意或自能画每觏卷轴辨晣秋毫援证其蹟而研思极虑焉如对古人如尝异味竭声色之奉不能夺也斯足以为赏鉴矣看画之法不可偏执一见前贤命意立格各有其道或栖心尺幅之中或游神六合之外一皴一染皆有源委讵可囿吾所见律彼诸贤乎古人笔法详明意思精到初若率易久觉深长今人虽亦缜密细玩不无拟议也御题诸画真伪相杂往往有当时名手临摹之笔尝观秘府所藏摹本其上悉题真蹟明昌所题尤多具眼自能辨之至于绢素新旧一览可知唐绢麤厚宋绢轻细尺寸不容稍紊然又当验之于墨色名笔用墨透入绢缕精采毕现卑弱者尽力仿傚终不能及粉墨浮于绢素之上神气枯寂矣惟古人画藁谓之粉本前辈多珍藏之以其草草不经意处自然神妙宣和绍兴间储积最富识者固宜留意也灯下不可看书筵前醉後亦不可看画有卷舒侵涴之虞极为害事
优劣
佛道人物士女牛马今不及古山水林石花竹禽鱼古不及今何以明之如顾恺之陆探微张僧繇吴道子与阎立本兄弟皆纯正雅重妙出天然吴生之作为万世法号曰画圣而张萱周昉韩干戴嵩辈气韵骨法亦复出人意表後之学者终莫能及故曰今不及古至於李成关同范寛董源之妙品徐熙黄筌黄居寀之神品前既不藉师资後亦无能继者借使二李三王之俦更起边鸾陈庶之伦再生更将何以措手于其间哉故曰古不及今夫顾陆张阎体裁各异张周韩戴理致俱优昔贤论之详矣惟吴道子独称画圣才全法备无愧斯言由近而约举之气象萧疎烟林清旷毫锋颖脱墨采精微者营丘之制也石体坚凝杂木丰茂台阁典雅人物庄严者关氏之风也峯峦浑厚格局沈雄抢笔俱匀人物皆质者范氏之作也皴法古隽傅彩清和意趣高闲天真烂漫者董氏之踪也语云黄资富贵徐制野逸此非专言厥体盖见闻所习得之於心而应之於手耳筌与居寀始事孟蜀为待诏入宋为宫赞给事禁中多写珍禽瑞鸟琪花文石徐熙江南处士志节高简多写浦云汀树芦鴈渊鱼二者春兰秋菊各极一时之胜俱享重名於後世未可轩轾论也援今证古蹟着理明观者庶辨金鍮得分玉石焉
楷模
图画之要全在得体则楷模一定之法不可不讲也画人物者必分贵贱容貌朝代衣冠释门有慈悲方便之仪道像具修真度世之范帝王崇上圣天日之表诸蕃得慕华钦顺之情文人着礼义忠信之风武士多勇悍英烈之气隐逸敦肥遯高世之节贵戚尚纷华靡丽之习帝释明福德严重之威鬼神作丑?驰趡之状士女尽端妍婑媠之态田家存醇甿朴野之真而欢娱惨澹温恭桀骜之辨亦在其中矣画衣纹木石用笔全类于书有重大而调畅者有细密而劲健者勾绰纵掣理无妄下画林木者樛枝挺干屈节皴皮纽裂多端分敷万状画山石者多作矾头亦为凌面落笔便见坚重之性皴淡即生窊凸之形每留素以成云或借地而为雪其破墨之功为尤难焉画畜兽者肉分肥圜毛骨隐起精神筋力向背停匀须体诸物所禀之性画龙者析出三停分成九似穷挐攫奋迅之妙得回蟠升降之宜画水者有一摆之波三折之浪布之字势辨虎爪形沦涟湍激使观者浩然有江湖之思画屋木者折算无亏笔画匀壮深远透空一去百斜至于汉殿吴宫规制不失珠林紫府局度斯存苟不深求何由下笔画花果草木当晰四时景候阴阳向背枝条老嫩苞萼後先即园蔬野草亦有性理宜加详察画翎毛者在识诸禽形体名件羽毛之苍稚觜爪之利钝飞鸣宿食各寓岁时脱误毫厘便亏形似凡斯条贯悉本正宗融会所由缺一不可者也历稽往谱代有传人因事论衡别具梗槩
服饰
衣冠之制洊历变更考蹟绘图必分时代衮冕法服之重三礼备存名物实繁不可得而载也汉魏以前皆戴幅巾晋宋之世始用羃?後周以三尺皂绢向後幞发谓之幞头武帝时裁成四角隋朝惟贵臣服黄绫纹袍乌纱帽九鐶带六合靴次用桐木黑漆为巾子裹于幞头之内前系二脚後垂二脚贵贱通服之而乌帽渐废唐太宗常服翼善冠贵臣服进德冠则天朝复以丝葛为幞头巾子赐在廷诸臣开元间乃易以罗又别赐供奉官及内臣圜头宫様巾子至唐末方用漆纱裹之沿至宋代皆服焉上世咸衣襕衫秦时始以紫绯緑袍为三等品服庶人以白至周武帝时下加襕唐高宗给五品以上随身鱼又勅品官服紫者金玉带服绯者金带服緑者银带服青者鍮石带庶人服黄铜带一品以下文官带手巾算袋刀子砺石睿宗诏武官五品以上带七事跕蹀开元初罢之晋处士冯翼衣布大袖周缘以皂下加襕前系二长带隋唐内外皆服之谓之冯翼衣後世呼为直裰梁志有袴褶以从戎事三代以前人皆跣足三代以後乃着木履伊尹编草为之名曰履秦世参用丝革靴本鞮属赵武灵王好之令有司衣袍者穿皂靴唐代宗诏宫人侍左右者穿红锦靿靴凡兹衣冠服饰经营者所宜详辨也若阎立本画昭君出塞图戴帷帽以据鞍王知慎画梁武南郊图御衣冠而跨马不知帷帽创从隋代轩车废自唐朝虽无害于名笔亦足为丹青之病焉
藏弆
画之源流诸家备载类之论叙分门已详自唐末变乱五代散亡图画收藏存者无几逮至宋朝方得以次搜集太平兴国间诏天下郡县访求前贤墨蹟于是荆湖转运使得汉张芝草书唐韩干马二本以献韶州太守得唐张九龄画像并文集九卷以献从此四方表进者殆无虚日乃命待诏高文进黄居宷检详而品第之端拱元年于崇文院中堂置秘阁命吏部侍郎李至兼秘书监点勘供御图书选三馆正本书万卷及内府图画并前贤墨蹟数千轴藏之阁中御书飞白匾其上车驾临幸诏近臣纵观赐曲宴焉又天章龙图宝文三阁後苑有图书库亦藏贮图画书籍每岁伏日曝晾焚芸香辟蠧内侍省掌之而皆统于秘阁四库所藏云次鳞集天下翰墨之盛顿还旧观矣稽之典册始自道释迄于蔬果门类凡十专精一艺与有兼才者代不乏人综其大纲稍加论列夫经纬之义书不能尽其形容而後继之以画菁华所着谓与六籍同功四时并运可也
道释
自三才并运象教乃兴儒与释道如三辰之丽天垂象万世因事为图者宜无所不及而画家擅名则专言道释盖以其眉发有异于人冠服不同于世布祗陀之金界绀珠满月有其容写大赤之玉毫芝绶云衣备其制使观者判然而知为缁羽之流非犹夫黼黻山龙缙绅缝掖极明堂宣室之尊严辨凌烟瀛洲之清贵也释道起於晋朝以至宋代数百年间名笔甚衆如晋宋之顾陆梁隋之张展诚出类拔萃者矣唐时之吴道子鹰扬独步几至前无古人五代之曹仲元亦能度越前辈及宋而绘事益工凌轹往哲若李得柔之画神仙妙有气骨精于设色一时名重如孙知微且承下风而窃绪论焉其余非不善也求之谱传不可多得如赵裔高文进辈咸以道释见长然裔学朱繇譬之婢作夫人举止终觉羞涩文进产于蜀世皆以蜀画为名是获虚誉也讵宜漫循形迹遽失考求哉
人物
昔贤论人物有曰白晳如瓠则为张苍眉目若画则为马援神姿高彻则为王衍闲雅甚都则为长卿容仪俊爽则为裴楷体貌闲丽则为宋玉此画家之绳墨也至於状美女者蛾眉皓齿有东隣之蕣华惊鸿游龙见洛神之蕙质或善为妖态作愁眉啼粧堕马髻折腰步龋齿笑者往往施之于图画此极形容为议论者也若夫殷仲堪之眸子裴叔则之颊毫精神尽在阿堵中姿韵不愧丘壑间固非议论之所及又何形容之足言故画人物最为难工大都得其形似率乏天然之趣自吴晋以来卓荦可传如吴之曹不兴晋之卫协隋之郑法士唐之郑?周昉五代之赵岩杜霄宋代之李公麟辈虽笔端无口而尚论古人品其高下洞如观火较若列眉即暗中摸索亦复易得惟以人物得名而独不见于谱传如张昉之雄健程坦之高闲尹质元霭之简贵後世多不知识岂真前有曹卫继有赵李照映千古遂使数子销光铲彩于其间哉是在具眼鉴别之矣
蕃族
解缦胡之缨而冠裳魏阙屏金戈之迹而干羽虞廷以视越裳之白雉固有异矣後世遂至遣子弟入学效职贡来宾虽风俗庶几淳厚亦先王功德足以惠怀之也凡斯盛举莫不有图而图画之所传多取佩弓刀挟弧矢为田猎狗马之戏若非此不能尽其形容者然山川风土既殊服饰衣冠自异苟一究心何难立辨顾乃屑屑从事于弓刀狗马之属而讲求之亦云末矣自唐至宋以画蕃族见长者五人唐则胡?胡?五代则东丹王王仁寿房从真皆能考证方隅规摹物类笔墨所至俱有体裁东丹虽产北土止写本国风景寻其手蹟要自不凡王庭卓歇之图大漠游畋之作旌旗器械兽畜车马悉可按而数也其後高益赵光辅张戡李成辈亦得名于时然光辅以气骨为主而风格稍俗戡成极力形容而所乏者气骨不能兼长尽美何容方驾前人乎
龙鱼
易象乾龙有所谓在田在天在渊者焉言其变化超忽不易窥测也诗陈鱼藻有所谓颁首莘尾依蒲者焉言其游深泳广相忘江湖也夫龙鱼既见之于经则亦圣人所不废画虽小道宁不可与易文诗义互相发明乎龙固形容所难及然叶公好之遂至真龙下观画之为道亦犹是也吴曹不兴行溪上见赤龙出水中写其形献孙皓当时以为神笔後世寖失其传迄于五代渐精厥艺墨气灵宕处有前人所不及者宋朝董羽杨晖宋永锡刘寀辈更以龙水得名而其法始大备焉鱼虽耳目之常玩能之者多然所画皆庖中几上物求其生活变动无有也五代袁义专画鱼蟹名重于时宋朝刘宷亦工此技噞喁游泳咸有至理故当代盛称之後之来者尚不乏人因事按图庶几可得若徐白徐皋辈未尝不画鱼未尝不擅名而无生趣赵克夐所谓有垂涎之思乏临渊之羡者也
兽畜
乾象天天行健故为马坤象地地任重而顺故为牛马与牛兽畜也而乾坤之大取以为象岂非任重致远深有合于易义乎历稽画史以画牛马得名者不一而足盖亦有见乎此若夫虎豹鹿豕獐兔之类非寻常耳目之所习则取其寒野荒原跳荡奔逸与夫不就羁馽之状用写笔间豪迈之气而已至于犬羊猫狸目所恒见最为难工但能向花间竹外綉幄舞茵之际稍得俊黠神情不落摇尾乞怜俗态斯近之矣工画马者晋有史道硕唐有曹霸韩干工画牛者唐有戴嵩戴峄五代有厉归真宋有朱义工画犬者唐有赵博文五代有张及之宋有赵令松工画羊者五代有罗塞翁工画虎者唐有李渐宋有赵邈卓工画猫者五代有李蔼之宋有王凝何尊师皆以兽畜得名者也又如包鼎画虎裴文睍画牛非不工致而气格野俗使包鼎视李渐裴文睍视戴嵩固已瞠乎其後矣兽畜之作讵易言哉
草虫
草虫着于诗诗人属之比兴亦多识之一徵也画者出其性情象彼名物奇思掞藻纤想入微欲以寸管丹黄为诗人鼓吹焉自陈至宋善画草虫得名者不过数人如陈之顾野王五代之唐垓宋之郭元方及僧居宁辈咸称絶技若徐熙工画蝉蝶而当世以为善画花熙具兼才自可无藉于此至如侯文庆以善画草虫得为待诏僧守贤谭宏辈俱以善画草虫果蓏得名而鉴裁者未之深许盖亦前有野王後有居宁故声誉为之不彰也
花鸟
五行之精萃于天地之间阴阳槖钥一嘘而敷荣一吸而揫敛朝华夕秀发现于卉木者不可胜计赋形呈彩虽本自然造物未尝容心其所以润色文明光华采物将于是乎在焉羽虫三百六十其声音顔色饮啄态度远而巢居野处眠沙宿浦戏广浮深近而穿帘贺厦知岁司晨啼春噪晚莫不有一定之理焉故诗人六义多识于鸟兽草木之名律历四时亦记其荣枯语默之候绘事之精与诗历互相发明久矣若花之于牡丹芍药禽之于鸾凤孔翠必以富贵为主松竹梅菊鸥鹭鴈鹜当以幽静为归至若鸾鹤之轩昂鹰隼之搏击梧桐杨柳之扶疎风韵乔松古栢之傲睨岁寒寓诸图绘足以感发兴起人之性情者卒能夺造化而侔神明未可目之为雕虫小技也自唐至宋精于花鸟如薛鹤郭鹞边鸾黄筌父子徐熙父子赵昌崔白辈莫不以此名家竝称千古焉约举四十余人出处各有本末浅深工拙大概可知他如牛戬李怀衮之徒亦工花鸟然戬作百雀图飞鸣俛啄工巧有余殊乏气韵怀衮设色轻薄独以柔丽取媚于世非其伦也
蔬果
灌园学圃昔人好尚不同然早韭晚菘来禽青李又皆为翰林子墨之所夸诩蔬果之见于丹青也宜矣论者谓郊野之蔬易工于水泽之蔬水泽之蔬易工于园畦之蔬以其愈近愈难也坠地之果易工于折枝之果折枝之果易工于林间之果以其愈新愈密也一茎一蒂生意萃焉讵可径情落笔容易受人检点矧苹蘩可以羞王公含桃可以荐寝庙蔬果之重典礼斯存非徒事丹青供人耳目之玩而已
墨竹
绘事之生色者舍丹青金粉而外无以施其技此未知画理之妙也夫画之所重者在乎笔能用笔则墨华五采皆足助我文明矣矧此君清风高节又非丹青金粉所能标致乎故用墨深浅之间可辨风晴雨露百折千个整整斜斜不专求形似而独得情于象外者墨竹之神也然其妙不数见于画史而多出于名公卿文人达士之手岂非胷中丘壑别具规模欲借气吞云梦之笔为渭水一竿写照乎高寒拂云玉立傲雪使人对之炎暑生凉尘嚣顿息虽方幅之中已寓千寻之势世俗画家固不敢窥其籓篱也长于墨竹小景者自五代至宋初知名不过数人惟李颇与魏端献王及文同为最着熙宁以後作者如林法亦大备所谓不求形似而得情象外者盖戛戛乎其难之
宫室
上古之世巢居穴处未有宫室即茅茨土堦足以蔽风雨而已後世乃为楼观台榭以为游览登涉之地璇题玉衡星房月馆循名核实踵事增华而俭朴之风邈焉然儒者得一亩宫居之竹篱茅舍自若也夫宫室之兴义取易之大壮阶戺有等台门有制黄阁朱闳之节虽贤者不容稍紊画者于此经营讵可孟浪从事一点一画必合凖绳分瓦寸椽动遵规矩视他画为尤难故自晋宋迄于梁隋未闻作者有唐三百年下至五代仅一卫贤以画宫室得名卷轴亦不多见洎宋朝郭忠恕出然後屋木之法大备柱斗檐牙锱铢无失一时皆盛称之要其指归视贤等耳固不能有所加也忠恕如此其他可知若夫刳木为舟剡木为楫车舆之制涉于度数者各自有法与宫室同求其深合规矩准绳之中最为难得游于规矩准绳之内而不为所窘舍郭忠恕之外指亦不多屈焉後之作者如王瓘燕文贵王士元辈非不可贵然而愈趋愈下矣
山水
岳镇川灵海涵地负本造化之神明极阴阳之显晦规摹万里之远形容尺幅之间非其胸中素有丘壑发于性情者未易落笔也自唐至宋以画山水得名者多不出于画家而特着于缙绅士大夫岂山林秀逸之气反萃岩廊之上乎亦尝考而论之矣大抵当时所作专尚气韵则笔法或疎笔法遂工则位置或失兼衆妙而有之世盖难其人焉夫萧瑟嶒嗜之者少昔贤以泉石膏肓烟霞痼疾为幽人隐士之归若使诸画家尽写山水求悦时人之目吾正恐其未必然也又何怪于作者之寥寥乎至唐之李思训卢鸿王维张璪五代之荆浩关同辈不独画品最优而且人品超卓俱不可及宋之李成虽师荆浩然格法严备气韵宏远欲过其师健笔高风直追王李矣他如范寛郭熙王诜之流画法各自名家亦皆得其一体惜乎止登堂域未窥壼奥拟之同时作者则为杰出约而计之始唐终宋数百年间专精山水凡四十余人奇正相生瑕瑜互见求其尽善尽美之伦指不多屈有以工而失之者周曾李茂是也有以拙而失之者商训是也山水之难如此
制作
凡辨古画及收置名蹟欲为裱挂者当先审其大小濶狭品类相近然後装堂遮壁庶几上下停匀其未开脱者不必裱背如果不佳揭裱一次可矣盖人物之精神花鸟之穠艳山水之墨气俱在浅深浓淡之间裱一次坏一次揭裱愈多或至全失也裱画不须用绢补破处则用之绢新时虽佳久而新旧相抵则于不破处反破大是可惜至于纸上书画更不当用绢背即熟绢亦不可用以其性硬与纸相摩久之纹缕皆成绢纹矣甚者横卷直裂直幅横裂各随轴势开断散亡益可虑也
装潢
晋代以前装潢未着至刘宋时范晔始有其制其後徐爰虞龢徐僧权姚怀珍辈皆装潢妙手也凡煮糊必去筋滓稀缓得宜搅之不停自然调熟又当入少细研薰陆香末可以辟蠧用时稍加白蜡和之文致润密舒卷自如大抵裱背装潢须乘时令候阴阳之气辨燥湿之宜选择既精珍藏必久一岁之中秋为上春次之夏为下凡溽暑之际切勿装裱不特纸绢失性亦且顔色易凋裱古绢画先用皂荚清水渐渍于平案之上扞去尘垢画复鲜明色泽不变补缀擡筞以油绢衬之直其边际密其隟缝端其经纬就其形制拾其遗脱厚薄均调润洁平稳然後用镂沈檀为轴首或裹鼊束金为饰皆可若求香洁去虫则白檀其最也小轴用白玉为上水晶次之琥珀又次之大轴用杉木漆头轻圆最妙前代多以杂宝为饰易于剥坏故贞观开元中内府图书一例用白檀身紫檀首诚有见乎此也裱面绫锦当随时尚用之
格式
大整幅上引首三寸下引首二寸
小全幅上引首二寸七分下引首一寸九分经带四分上裱除打擫竹外净一尺六寸五分下裱除上轴杆外净七寸
一幅半上引首三寸六分下引首二寸六分经带八分双幅上引首四寸下引首二寸七分上裱除打擫竹外净一尺六寸八分下裱除上轴杆外净七寸三分两幅半上引首四寸二分下引首二寸九分经带一寸二分
三幅上引首四寸四分下引首三寸一分经带一寸三分
四幅上引首四寸八分下引首三寸三分经带一寸五分
横卷裱合长一尺三寸【高者用全幅】引首濶四寸五分【高者五寸】以上格式止就画藻画通名画记所载六朝及唐与宣和内府成欵大槩耳至高宗绍兴定式已有增减而明自宣宗以後格愈精式愈雅不独御府装潢金题玉躞度逾前代即士大夫家贉裱寻常卷轴亦皆有体有裁斟酌尽善矧今日之事事美备毫发无憾乎太羮玄酒姑存之以不忘所自云耳
绘事备考卷一
<子部,艺术类,书画之属,绘事备考>

[book_title]卷二
钦定四库全书
绘事备考卷二
湖广按察使王毓贤撰
轩辕时
史皇黄帝之臣也与苍颉同时创制垂法体象天地文字见而图画生焉功侔造化故以为羣工之冠周
封膜穆王时人郭璞云封姓膜名也善画见穆天子传
齐
敬君者善画齐王起九重台召敬君画之久不得归因思其妻乃画妻像与之相对齐王知其美与钱百万而纳之事具刘向说苑
秦
烈裔蹇涓国人秦皇二年本国献於朝口含丹青喷壁成龙以指历地悉如绳界转手方圆皆中规矩方寸之内五岳四渎备焉尤善画鸾凤轩轩然若欲飞去见王子年拾遗録
汉
毛延寿杜陵人　陈敞安陵人　刘白新丰人　龚寛洛阳人　阳望下杜人　樊育长安人　以上六人并永光建昭中画手元帝时後宫既多乃使画工图其状按图召见诸宫人竞赂画工以钱王嫱貌独美意不苟求工人图之遂极寝陋帝不知也及匈奴和亲帝閲诸图以昭君行陛辞日见其貌美甚悔之第籍已定不欲失信於外竟遣之因按诛画工籍其家资皆巨万焉延寿画人物老少美恶咸得其真陈敞刘白龚寛并工牛马而人物不及延寿阳望樊育亦善画精於布色
东汉
赵岐字邠卿京兆长陵人多才艺而善画自为寿藏於郢城画季札子产晏婴叔向四人居宾位自居主位各系以赞建安中官至太常卿见范晔东汉书
刘褒桓帝时人画云汉图见之者欲热又画北风图见之者欲寒官至蜀郡太守见张华博物志
蔡邕字伯喈陈留圉人工书画善鼔琴建宁初为郎中校书东观刋正六经文字书於太学灵帝诏邕画赤泉侯五代将相於省中【杨喜震叔节赐彪也】复命赞而书之时称三美历官左中郎将封高阳乡侯见东观汉记
张衡字平子南阳西鄂人性明悟晓天象有过人之才而善画建州浦城山有兽名骇神豕身人首百鬼畏之常出水边平子往图其像兽匿不出或云畏人写貌故也因去纸笔而兽果出平子拱手不动潜以足指画之深肖厥状遂名其地为巴兽潭见郭氏异物志
刘旦　杨鲁　并光和中画手待诏尚方尝画於洪都学见谢承後汉书
後汉
诸葛亮字孔明南阳人相昭烈後主封武乡侯諡忠武按常璩华阳国志云亮以南?之俗难化因画图赐之诸?累世珍护
诸葛瞻字思远丞相忠武侯之子善书能画为侍中仆射军师将军
魏
少帝曹髦字彦士东海定王霖之子初封高贵乡公後即帝位甘露五年卒于成济之难帝幼好学善书画诸谱阙而不载张彦远名画记始表而出之画之传世者
祖二疏图一　　　　盗跖图一
新丰放鸡犬图一　　黄河春涨图一
杨修字德祖华阴人有俊才为丞相主簿与陈思王友善武帝以其多智又袁氏之甥也故恶之修善画见魏志画之传世者
吴季札像一　　　　西京图一
严君平像一
桓范字元则沛国龙亢人少以博学称号为智囊善丹青仕汉为羽林左监入魏拜大司农
徐邈字景山燕国蓟人性嗜酒而善画顔光禄所谓魏元阳之射徐侍中之画是也初魏明帝游洛水见白獭爱之而不可得邈适醉乃启曰獭嗜鰿鱼因画板作鰿鱼置岸侧羣獭竞出遂捕得之帝叹曰卿画何其神也历官侍中司空封都亭侯諡曰穆见魏志吴
曹不兴吴兴人以画名於时孙权使画屏风笔误点墨就成蝇状权疑其真以手弹之吴有八絶不兴其一也赤乌中青谿赤龙见写献孙皓皓送秘府後宋文帝时天旱取画龙置水傍云雾顿起应时雨足陆探微观之叹其神妙谢赫云不兴之迹世不多见今秘阁内一龙头而已寻其风骨擅名不虚洵第一品也画之传世者
兵符图一
吴王夫人赵氏丞相达之妹也能书善画奇巧无双又能於指间织丝为龙凤之锦宫中号为机絶又於方帛之上绣成五岳及列国地形时人号为针絶孙权尝叹蜀魏未平思得善画者往图山川险易之势夫人因进所写江湖九州山岳图权深异之见王子年拾遗録
晋
明帝讳绍字道几元帝长子幼颖异有日近长安远之对及长善书画精识鉴尤工佛像蔡谟集云帝画佛于乐贤堂经历寇乱而堂独存显宗着为颂焉画之传世者
风图一　　　　　瀛洲图一
列女图一　　　　　洛神赋图一
穆王宴瑶池图一
荀朂字公曾颍川人多才艺善书画仕魏为大将军掾入晋为侍中中书监封济北侯赠司徒諡曰成初锺会诈作朂书从朂母取宝劒朂恨之会兄弟方造宅极宏丽工甫毕朂潜往画其父太傅繇像於壁会入门见之感恸几絶因废宅不居朂之画亦会书比也见魏志及世说
张墨气韵澹远与荀朂齐名
卫协与张墨并为画圣顾恺之论画云上林苑图协最得意笔也同时作者亦自以为不可及七佛图大列女图奇伟而有情致毛诗北风图巧密而有才思均为杰作谢赫云古画多略至协始精六法称美备焉画之传世者
卞庄子刺虎图一　　高士图二
王廙字世将琅琊临沂人善属辞工书画过江後品为第一元帝时官左将军封武康侯镇军谢尚在武昌昌乐寺造东塔司空戴渊复造西塔并请廙画衆妙毕臻终平南将军荆州刺史赠侍中画之传世者狮子击象图一　　　鱼龙戏水图一
王羲之字逸少廙从子也风格标举迥异时流书法既为古今之冠冕丹青亦妙絶当世历官右军将军会稽内史赠金紫光禄大夫有杂兽图临镜自写真图及扇上画小人物
王献之字子敬右军之子少有盛名风流藴藉隶书草书得父笔法尤善丹青桓温尝请画扇误落笔就成乌駮?牛精妙无比因书?牛赋於扇上义熙中犹有见之者官至中书令赠侍中特进光禄大夫太宰諡曰宪
康昕字君明义兴人书类子敬亦似羊欣尝潜易子敬所题方山亭壁子而子敬不能辨也画法亦妙官临沂令
顾恺之字长康小字虎头晋陵无锡人博学有才气画入神品笔法如春蚕吐丝初见甚平易细视之六法兼备傅染以浓色微加点缀不求晕饰当时谓之三絶画絶才絶痴絶也仆射谢安见恺之画叹曰自生人以来得未曾有张怀瓘曰顾公运思精微襟灵莫测虽寄迹翰墨其神气飘然在烟霄之上不可以图画间求也其推重如此官至散骑常侍画之传世者净名居士图一　　　古贤图一
夏禹治水图一　　　斵琴图一
春龙出蛰图一　　　牧羊图一
三天女美人图一　　女史箴图一
黄初平牧羊图一
夏侯瞻工於画虽气韵不足而精密有余
温峤字太真太原祁人秀朗有才鉴而善画明帝时官平南将军江州刺史赠侍中大将军追封始安公諡曰忠武
谢岩　曹龙　丁远　杨惠　江思远　以上五人俱见孙畅之画记皆有孝行高节征西将军庾亮辟思远为儒林参军余四人不赴徵
王蒙字仲祖晋阳人放达不羁特善清言为时所重书法似庾征西而丹青尤妙尝曰我嗜酒好肉善画人但以饮食美酒精绢相待固无不往也官至司徒左长史
戴逵字安道谯郡人颖悟博学善鼔琴工书画写人物山水极妙十余岁时在瓦棺寺中画王长史见而异之范宣初不喜画後见逵作南都赋图叹赏弥日以为有益乃亦学画逵中年写行像甚超诣庾道秀语之曰神犹带俗岂卿世情未尽邪逵笑曰惟务光当免卿此语耳前後徵拜终不起画之传世者
稽阮十九首诗图一　杜征南人物图一
吴中溪山邑居图一
戴勃逵之子有父风山水胜顾长康义熙初以散骑郎徵不至
戴顒字仲若勃之弟琴书得父之传丹青尤其所好累辞辟召隐德萃於一门云
史道硕兄弟凡四人皆善画道硕工人马及鹅初与王微师事荀朂卫协才艺略同而谢赫谓王得其意史得其似则视王有间矣画之传世者
三马图一　　　　　牛图一
八骏图一
谢雉陈郡阳夏人晋末为司徒主簿入宋为宁朔将军善画多写贤母孝子节妇烈女诸图以风世画之传世者
烈女正节图一　　　高士图一
宋
陆探微吴人也为明帝侍从以画得名谢赫尝谓画有六法至探微而大备喜写真故一时名贤皆有像而系以赞云画之传世者
无量寿佛像一　　　佛因地图一
降灵文殊像一　　　王献之像一
净名居士像一　　　天王图一
托塔天王图一　　　五马图一
摩利攴天菩萨像一　北门天王图一
陆绥探微子体运遒举风力顿挫一点一拂咸有深致简於绘事传世盖寡
陆弘肃绥弟也早藉庭训饶有家法虽所画不多然在张僧繇毛棱之上
顾宝光吴郡人善书画大明中为尚书水部郎画之传世者
泰始名臣图一　　　越中风俗图一
洛中车马鬭鸡图一
宗炳字少文南阳人好琴书而善画前後徵辟皆不就西陟荆巫结宇衡山凡所游历皆图於壁自为序以记之尝曰老病谢登涉惟当卧游耳其高致如此
王微字景玄琅琊临沂人善书画独居一室究心图史十余年不出着画叙一篇得穷理尽性之妙公府交辟皆不就武帝以其栖真絶俗赠秘书监
谢庄字希逸陈郡阳夏人幼而敏悟博学多才有巧思尤善画制木方丈图天下山川咸有条理分之则州郡各殊合之则宇内为一尝作画琴帖序以自述历官散骑常侍兼中书令泰始二年卒赠光禄大夫諡曰宪
袁倩画维摩诘变一卷凡百有余事运思高妙位置无差精神所注若有神灵感会瞻仰威容无不叹服可谓前超顾陆後骇张阎矣
袁质倩之子笔势劲健亦如其父画之传世者
庄周木雁图一　　　卞和抱璞图一
史敬文画黄帝昇仙图张平子西京赋图
史艺画屈原渔父图
刘斌画诗黍离图
尹长生画南朝贵戚图车马图
顾骏之　康允之　二人俱善写貌
顾景秀武帝时人在陆探微之先帝尝赐何戢蝉雀扇景秀所画也後戢入齐为吴兴太守以之献高帝顾宝光见之叹其巧絶
吴暕　张则　二人皆善画体法雅媚意态宏逸刘胤祖画蝉雀特尽微妙官尚书吏部郎
刘绍祖善於传写笔迹调快而又精密官至太康太守刘璞胤祖子研精画学有父叔风
蔡斌画羣仙图
濮万年画苏门先生图　弟道兴画列女图
史粲画八骏图
宋僧辨　褚灵石　范惟贤　已上三人咸工绘事见齐高帝名画集
南齐
宗测字敬微少文之孙也性好书画传其祖业隐居不仕少文有旧宅在庐山测新之写所画尚子平图於壁上又画阮籍遇孙登图於屏风坐卧相对豫章王嶷闻其名辟为参军不赴
刘系宗丹阳人善画尤工书法在宋为景陵王侍书入齐为东宫侍书官至骠骑将军宣城太守
姚昙度画有逸才巧变锋出鬼神之像是其所长有子为僧号惠觉亦善丹青尝画白马寺宝台样见称於世
蘧道愍与章继伯并善画寺壁道愍能於扇上写人马分数毫厘不失姿致入神继伯不及也沙门僧珍道愍之甥亦传其法
范怀珍画渥洼马图
锺宗之善写貌
王奴画啸赋图
王殿画列女传母仪图
戴蜀画孝子图
陈公恩画列女仁智图
陶景贞画孔雀鹦鹉虎豹等图
张季和画游清池图
沈标妙於丹青无所偏习触类傍通
谢赫善写貌人物不俟对看一览便归手操目想毫发无遗永泰以来此为最着
沈粲笔迹遒媚专工绮罗屏帐
丁光笔致精谨以蝉雀得名
谢惠连陈郡阳夏人博洽有文书画并妙兄灵运叹服之官司徒府参军
周昙研师塞北勤授曹仲达拟曹不足方塞有余谢约善山水官卫尉参军有声伎乐器图传世
虞坚　丁寛　俱工画
刘瑱字士温彭城人少聪慧善书画饮酒至数斗写嫔嫱仕女用意绵密画体精简为当代第一官至吏部郎画之传世者
少年行乐图一　　　吴中行舟图一
毛惠远荥阳阳武人善画马官至少府卿
毛惠秀惠远之弟永明中待诏秘阁世祖将北征命惠秀画汉武北伐图中书郎王融监其事图成帝甚喜置琅琊台上时披览焉画之传世者
剡中谿谷邨墟图一　祖二疏图一
毛棱惠远之子亦能画便速有余灵巧不足
梁
元帝讳绎字世诚武帝第七子初封湘东王聪慧俊朗博极羣书复工绘事尝画圣僧图武帝喜为之赞传世者
芙蓉蘸鼎图一　　　鹣鹤陂泽图一
萧方等字实相元帝长子善写真凡貌座上宾客点染即成持问儿童无不识者以侍中中军将军扬州刺史战殁赠太子諡忠壮
萧大连字仁靖简文帝第五子少俊爽有巧思洞晓音律兼善丹青初封临海县公官至东扬州刺史轻车将军进封南郡王
萧贲字文焕兰陵人有词采工书画每於扇上写山水具咫尺千里之势官至河东太守
陆杲字明霞吴郡人能文好佛善画工书与舅张融齐名初仕齐入梁为特进大中正
陶弘景字通明丹阳秣陵人幼有异操甫十龄读葛洪神仙传便作出尘之想琴棋书画无不精妙徵为诸王侍读永明十年辞禄归句曲山自号华阳隐居武帝尝欲用之弘景画二牛以献一着金笼头为人牵制一则藉草饮水略无拘系帝知其意不夺其志焉朝廷有事多就访之世谓山中宰相大同二年卒赠中散大夫諡曰贞白先生
张僧繇吴中人天监初为武陵王国侍郎直秘阁知画事武帝崇饰佛刹多命僧繇画壁尝於金陵安乐寺画四白龙而不点睛以为点即飞去也人或疑其诞妄固请点之须臾雷电破壁两龙腾云而上其未点者尚在又画荆州天皇寺卢舍那佛像因及宣圣十哲帝怪问之对曰後当赖此耳至後周灭佛法焚天下塔庙惟此殿以有宣圣像得不废其异如此又在大内画定光如来像唐元和中犹有见之者历官右将军吴兴太守画之传世者
佛像一　　　　　　九曜像一
文殊菩萨像三　　　镇星像一
大力菩萨像一　　　天王像一
维摩菩萨像一　　　神王像一
佛十弟子图一　　　扫象图一
十六罗汉像一　　　十高僧图一
清溪宫水怪图一　　汉武射蛟图一
摩利攴天菩萨像一　五星二十八宿真形图一
张善果僧繇子也擘画点拂绰有父风画悉达太子纳妃图弟儒童亦善画有释迦会图咸不失其家法
袁昂字千里陈郡阳夏人幼以孝称工於绘事官至中书监赠侍中諡穆正
焦宝愿画衣制树色皆有新意点染设施轻重不失稽宝钧画傅彩鲜丽
聂松与稽宝钧同品有支道林像行世
解倩画全法蘧章而笔力不及画之传世者
五天人像一　　　　九子魔图一
陆整专写御像
江僧宝用笔简劲甚有师法画职贡图及小儿戏鵞图俱着陈朝年号未知所谓
僧威公善山水
僧迦佛陀禅师天竺人道行诚慤灵应甚多初居魏恭帝重之後入隋文帝命主少林寺凡房门画神皆其迹也画之传世者
菻国人物图一　　外国兽图一
僧吉底俱　僧摩罗菩提　已上二僧俱外国人皆能画
陈
顾野王字希冯吴郡人七岁通五经善属文工书画天象地理无不研精仕梁为中领军入陈官黄门侍郎卒赠右卫将军画之传世者
草虫图一
後魏
蒋少游乐安博昌人敏慧机巧工书画人物及雕刻之事官至将作大匠太常少卿卒赠龙骧将军青州刺史諡曰质
杨乞德封新乡侯归心释门绘画佛像
王由字茂道工画人物摹写入神官至东莱太守祖班东魏人善山水
北齐
高孝珩世宗次子封广宁郡王性勤学多才艺尝画苍鹰於厅事壁上鸠鹊遂不敢入人皆以为真鹰也官至尚书令大司徒司州牧
萧放字希逸梁武帝之侄初为着作郎入齐待诏词林馆因其善画命监诸画工於内府采词赋之佳丽者及古今贤哲俾为图焉累加镇东大将军散骑常侍
杨子华世祖时为直合将军散骑常侍因画马於省壁夜闻蹄啮声如索水草者又尝画龙展卷辄有云气帝珍异之命居宫中非奉诏不妄画也传世者邺中百戏狮猛图一
田僧亮与董展齐名官至三公中郎将入周为常侍刘杀鬼与杨子华同时俱为世祖所重偶於壁间画鬭鹊帝疑其真拂之方觉历官梁州刺史
曹仲达能画梵像擅名北齐画之传世者
齐武临轩试马图一
殷英童工画山水兼善楷隶
高尚士　徐德祖　曹仲璞　已上三人皆善画得名於时
後周
冯提伽北平人多画寺壁风格精密山川草树车马皆有意致而人物非其所长官至散骑常侍兼礼部侍郎
阎毗榆林人工篆隶善丹青大象中为仪同三司入隋文帝爱其才艺令侍东宫官至朝散大夫将作少监隋
展子?历仕北齐後周入隋为朝散大夫帐内都督工画台阁人马尤善山水画之传世者
北极巡海图二　　　维摩像一
石勒问道图一　　　摘瓜图一
法华变相图一　　　按鹰图一
托墖天王图一　　　人马图一
故实人物图二　　　人骑图一
挟弹游骑图一　　　十马图一
长安车马人物图一　弋猎图一
北齐後主幸晋阳图六
郑法士取法张僧繇而能得其妙画游春苑图为时所推在周为建中将军封长社县子入隋授中散大夫画之传世者
游春苑图四　　　　读碑图四
游春山图二
郑法轮法士弟傅色温润用笔安雅子德文亦善画有父风
郑尚子法士之孙为睦州建德县尉善画鬼神亦工仕女山水始为战掣之体甚有气力衣服手足木叶川流莫不战动须发特为调利他人效之终莫能及此其异也
董伯仁汝南人博识有心计乡党号为智海善画楼台人物旷絶古今屏幛一种尤其所长官至光禄大夫殿中将军画之传世者
道经变相图一　　　弘农田家图二
隋文帝上廏名马图一
杨契丹官至上仪同画有骨气六法咸备传世者隋朝正会图一　　　贵戚游宴图一
刘乌善画屏幛笔致绵密
陈善见工山水
江志描摹山石劲健顿挫妙得其真
李雅工画释道神鬼形制宏整为滕王库直
王仲舒画法精熟而有风骨
阎思光　解悰　程瓒　已上三人并隋之名手画品称最
尉迟跋质那西域人善画外国神佛像擅名当时人谓之大尉迟有六番图外国宝树图
昙摩拙叉天竺僧也亦善画开皇末自本国来礼阿育王塔至成都大石寺见空中十二神形一一貌之并刻木为像於塔下
绘事备考卷二
<子部,艺术类,书画之属,绘事备考>

[book_title]卷三
钦定四库全书
绘事备考卷三
湖广按察使王毓贤撰
唐
汉王元昌高祖第七子武德初封鲁王十年改封汉王少而英敏善画能书为宗室仪表画之传世者
羸马图一　　　　　　　猎骑图二
鹰鹘图一　　　　　　　鞍马图一
韩王元嘉汉王之弟工画龙马虎豹则天朝拜太尉滕王元婴善丹青喜写蛱蝶朱景元见其粉本谓能於工巧之外别具妙理画之传世者
蛱蝶图三
江都王绪霍王元轨之子太宗侄也能书画而独长於鞍马即杜工部诗所谓国初以来画鞍马神妙独数江都王是也官至金州刺史画之传世者
人马图一　　　　　　　写拳毛騧图一呈马图一
阎立德父毗在隋以丹青得名立德与弟立本俱得其传武德中为尚衣奉御造衮冕大裘六服咸有制度贞观中以将作大匠起翠微玉华宫称旨拜工部尚书封大安县公卒後赠并州都督諡曰康画之传世者
采芝太上像一　　　　　游行天王图二
庄生马知图一　　　　　右军点翰图一沈约湖雁诗意图二　　　七曜像二
阎立本显庆初代立德为工部尚书总章元年拜右相封博陵县公有应务之才兼精书画尝写秦府十八学士图禇亮为赞贞观中诏写功臣二十四人於凌烟阁帝自赞之时天下初定异国来朝凡诸图本皆其所画也人物衣冠台阁生态不穷遇像能变故天下取则焉咸亨四年终於中书令諡文贞画之传世者
三清像一　　　　　　　元始像二
拱极图一　　　　　　　北帝像一
维摩像二　　　　　　　五星像二
太白像一　　　　　　　房宿像一
宣圣像一　　　　　　　步辇图一
取性图二　　　　　　　西域图二
职贡图二　　　　　　　扫象图一
十二神符一　　　　　　王右军真一
行化太上像一　　　　　传法太上像一
岩居太上像一　　　　　四子太上像一
太上西昇经一　　　　　玉晨道君像一
延夀天尊像一　　　　　木纹天尊像一
十二真君像一　　　　　孔雀明王像一
观音感应像一　　　　　写李思摩真一
魏徵进谏图一　　　　　飞钱验符图一
异国鬭宝图一　　　　　职贡狮子图一
凌烟阁功臣图一　　　　窦建德图一
紫微北极大帝像一
混元上德皇帝像一
殷令名陈郡人与父不害俱工书画
殷闻礼字大端善画武德初为中书舍人兼弘文馆侍读学士
殷仲容闻礼子工写貌及花鸟用墨色而五采兼备初任秘书丞光宅中为工部郎中申州刺史
张孝师官骠骑尉善画尝死而复生故状地狱气候最工吴道玄见之效其法作地狱变相画之传世者传法太上像一
范长夀学张僧繇画能以风俗好尚作田家人物景致皆极其情至於山川形势屈曲向背分布远近各有条理人亦以为酷似僧繇也官止司徒校尉画之传世者
醉道图一　　　　　　　醉真图一
何长夀与范长夀同师法所画多相类然一源而异派论者次之传世者
五岳真官像一　　　　　辰星像一
尉迟乙僧吐火罗国人贞观初以善画荐於朝授宿卫官封郡公时呼其父跋质那为大尉迟乙僧为小尉迟父子皆擅丹青其用笔之妙与阎立本相等画之传世者
佛铺图一　　　　　　　佛从像一
大悲像一　　　　　　　明王像二
外国佛从图一　　　　　弥勒佛像一
外国人物图一
刘孝师画鸟雀奇变不测虽点画无多而悉中枢要靳智翼善写人物品在范长夀之上
王定画菩萨圣僧一往超诣贞观中有盛名写本草训戒图功用甚大官至中散大夫尚方令
梁寛　吴智敏　同时善画而智敏师於寛笔势更俊逸
康萨陀为振威校尉无所师承虚心妙悟初花晚叶变态多端异兽珍禽形状各别
王知慎工写貌与兄知敬俱善书官少府监
王韶应善山水人马画鬼神亦有气势
檀智敏画栋宇楼台极隂阳向背之妙师董伯仁官至振武校尉画之传世者
游春戏艺图一
杨须跋　赵武端　范龙树　周乌孙　杨德绍已上五人俱国初名手籍见内府
王弘太原人永徽中以画马得名
陈义武德丞相叔达之孙工写貌玄宗少时与义相善及即位特承恩遇历南薰中尚等使银青光禄大夫少府监
殷　殷季友　许琨　同州僧法明
已上四人并开元中名手善写貌工人物尝在内廷侍直初奉诏图丽正殿诸学士於含象亭殷殷季友许琨等分貌之粉本既成独未上绢张燕公以为手杂不精乃奏令法明独写诸学士像图毕进呈上极称善命藏其本於画院焉
杜庭睦喜写故实画明皇斫脍图人物器具精采毕现最为奇笔
钱国养　左文通　俱开元中人善写貌
王陁子善山水峯峦极佳当时称山水者必以陁子道子为归焉
吴侁作林泉远景溪叟钓徒皆极幽致画之传世者
萧翼赚兰亭图一
吴道子阳翟人少贫困游洛阳学书於张颠贺知章不成弃而学画遂造精微初得之於性情非艺习所能至也为兖州瑕丘尉明皇闻其名召入供奉更名道玄而以道子为字声震天下早年行笔差细中年行笔磊落如蓴菜条写人物有八面生动之致凡傅采但於焦墨痕中略施渲染自然超出缣素当世谓之吴装张怀瓘尝言吴生之画下笔有神是僧繇後身信不诬也供奉时为内教博士非得诏不妄画官至宁王友百代以下称画圣云宣和御府所藏者
天尊像一　　　　　　　佛会图一
维摩像二　　　　　　　菩萨像一
地藏像一　　　　　　　帝释像二
辰星像一　　　　　　　太白像一
荧惑像一　　　　　　　罗?像二
计都像一　　　　　　　五星像五
五星图一　　　　　　　天王像五
神王像二　　　　　　　善神像九
双林图一　　　　　　　列圣朝元图一
木纹天尊像一　　　　　炽盛光佛像一
阿弥陁佛像一　　　　　三方如来像一
大护法神像十四　　　　孔雀明王像四
和修吉龙王像一　　　　观音菩萨像二
温鉢罗龙王像一　　　　思维菩萨像一
跋难陀龙王像一　　　　孔雀明王像四
德叉伽龙王像一　　　　宝印菩萨像一
宝檀花菩萨像一　　　　慈氏菩萨像一
毗沙门天王像一　　　　请塔天王像一
太阳帝君像一　　　　　二十八宿像一
托塔天王图一　　　　　护法天王像二
行道天王像一　　　　　云盖天王像一
大悲菩萨像三　　　　　等觉菩萨像一
如意菩萨像一　　　　　天龙神将像一
摩那龙王像一　　　　　檀相手印图一
毗卢遮那佛像一　　　　二菩萨像一
南方宝生如来像一　　　六甲神像一
北方妙声如来像一
翟琰吴生弟子也吴生每画落笔便去多使琰与张藏布色浓澹无不得所其自画得名者
天尊圣像一　　　　　　太上像一
孔雀明王像一　　　　　天王图一
张藏裁度麤快思若涌泉寺壁十间不旬而毕亦好细画然六法未及也
杨庭光杂画山水佛像经变甚有似吴生处但下笔稍细耳画之传世者
五秘密如来像一　　　　观音像一
如意轮菩萨像一　　　　五星像一
思定菩萨像一　　　　　星官像一
仁王菩萨像一　　　　　菩萨像一
长夀菩萨像一　　　　　药师佛一
思惟菩萨像一　　　　　明王携行图一写武后真一
卢棱伽能作细画咫尺间山水寥廓物象精密经变佛事尤其所长吴生尝於京师画总持寺三门大获泉货棱伽乃窃画庄严寺三门颇尽其妙吴见之惊叹曰此子笔力常弱今忽类我精爽得无竭乎居一月而棱伽卒已上三人皆吴弟子棱伽所画者
献芝真人像一　　　　　大悲菩萨像一
观音菩萨像一　　　　　文殊菩萨像一
普贤菩萨像一　　　　　罗汉像十六
孔雀明王像一　　　　　释迦佛像四
成道释迦佛像一　　　　渡水僧图二
智嵩笠渡僧像一　　　　高僧像二
七俱胝菩萨像一　　　　高僧图二
十六尊者像十六　　　　罗汉像四十八小十六罗汉像三
十六大阿罗汉像四十八
李生亦吴弟子而忘其名画地狱变相有似於吴而稍劣
姚思元工画道释人物尝作紫微二十四化以警悟世人非徒游戏笔墨也画之传世者
孔雀佛铺图一　　　　　佛会图一
紫微二十四化图一
武静藏画鬼神有气韵
董?字重照开元中常在尚方善杂画而车牛最妙有盘车图
裴寛绦州人以文辞进有能名开元中为范阳节度使所画小马图气体闲适笔墨典雅
陈静心善寺壁　弟静眼善地狱变相及山水
程雅善杂画
杨坦　杨仙乔并长安人善图佛寺鬼神　坦子爽亦工画
解倩工画鬼神
冯绍正开元中为少府监善写鹰鹘鸡雉曲尽其妙凡绘觜眼脚爪羽毛俱有神彩历官户部侍郎
姜皎上邽人善画鹰鸟侍玄宗於藩邸有先见之明及即位遂被宠遇累官太常卿封楚国公开元五年以事罢未几复拜银青光禄大夫秘书监十年流钦州卒
李思训宗室也早岁以才艺见称於世一家五人并善丹青书画为当时之冠凡写山水树石笔力遒劲湍濑潺湲烟云缥缈有飘飘欲仙之致官至左武卫大将军封彭城公卒赠秦州都督人称大李将军画之传世者
山居四皓图二　　　　　春山图一
江山渔乐图三　　　　　神女图一
羣峯茂林图三　　　　　四皓图一
五柞宫女图一　　　　　踏锦图三
明皇御妃出游图一　　　无量夀佛图一
李思诲思训弟画法颇似其兄任扬州参军赠礼部尚书
李昭道思训之子传其父法虽格势稍变而精妙过之创为海图奇幻尽致後世言山水者必推大李将军小李将军昭道未尝为将军人因其父故亦称焉官至太子中舍画之传世者
春山图一　　　　　　　落照图二
摘瓜图一　　　　　　　海岸图二
李林甫思诲之子亦善丹青笔迹甚佳山水似其兄昭道
李凑林甫之侄工绮罗人物姿致清媚官广陵仓曹参军
薛稷字嗣通河东汾隂人词学名家轩冕奕世多才藻工书画尤善花鸟人物写鹤最精屛风六扇鹤様自稷始也官至礼工二部尚书太子少保封晋国公画之传世者
啄苔鹤图一　　　　　　瑞鹤图五
顾步鹤图一
郎余令少有才名工山水尝写古帝王图考证史传位置精确当时叹为絶笔官着作佐郎
曹元廓工骑猎人马山水善於布置官朝散大夫左尚方令
刘行臣善画鬼神笔迹似王韶应
畅?善山水似李将军　????子明瑾玅过於父
尹琳工神鬼寺壁笔墨快利京师慈恩寺塔下文殊普贤二像为天下第一李仲昌李嗣真皆其弟子也
杨宁善画人物开元中为史馆画直写诸图像无不入神世以人物为难而宁独得其妙画之传世者
出游人马图一　　　　　庖厨图一
刘聪对戎图一
杨昇写明皇与肃宗御容深得王者之气度昇既以写照擅名又曾亲覩奇表故精切如此
唐明皇真一　　　　　　唐肃宗真一
望贤宫图一　　　　　　高士图一
张萱京兆人善画贵介公子及闺房之秀尤善写婴儿每画妇女必以朱晕耳根识者於此辨之画之传世者
明皇纳凉图一　　　　　整妆图一
卫夫人像一　　　　　　宫骑图一
按羯皷图一　　　　　　捣练图一
执炬宫骑图一　　　　　四畅图一
按乐士女图一　　　　　赏雪图二
日本女骑图一　　　　　元辰像一
扶掖士女图一　　　　　林图一
横笛士女图二　　　　　宫女图二
唐后行从图五　　　　　挟弹宫骑图一
五王博戏图二　　　　　织锦回文图三
鼔琴士女图二　　　　　游行士女图一
藏谜士女图一　　　　　楼观士女图一
乳母抱婴儿图一　　　　烹茶士女图一明皇鬭鸡射乌图二
写明皇击梧桐图二
虢国夫人夜游图二
虢国夫人游春图一
七夕祈巧士女图三
写太真敎鹦鹉图一
虢国夫人踏青图一
韦无忝京兆人工画鞍马鹰鹘异兽官至左武卫将军画之传世者
牧笛归牛图一　　　　　习马图一
山石戏猫图一　　　　　戏猫图一
宁王醉归图一　　　　　胜游图一
散马图一　　　　　　　倾心图一
朱抱一善写貌有张果传真图开元中直集贤与孟仲晖同时
谈皎画人物有态度衣裳鲜媚大髻寛装盖从时好也笔法与李凑相类画之传世者
寒食佳丽图一
僧金刚三藏狮子国人善西域佛像运笔持重非常画可拟
王绍宗琅琊人传父修礼笔法画与殷仲容相类官至秘书少监
张遵礼善画鬭将鞍马戈矛器械涉笔成趣小幅尤佳宋令文工山水亦善书法
司马承祯字子微学仙有得开元中自天台徵至朝廷重之勅建阳台观於王屋山以赐焉躬画屋壁山水明秀既工篆隶复有词采大似陶隐居盖道德源流遡隐居至承祯凡四世矣卒时白云从堂户中起双鹤绕坛而上諡贞一先生御制碑文叙致甚详
释翛然姓裴氏楚州刺史思训之子恢谐磊落饮酒逃禅性喜丹青无时不弄笔也
卢鸿一名然范阳人工八分书善画山水树石隐於嵩少间开元中徵拜谏议大夫固辞不受画之传世者
松林会真图一　　　　　窠石图一
草堂图一
郑?荥阳高士也苏许公为宰相与?有忘年之好荐授着作郎兼广文馆学士善画山水墨气清远树枝老硬其後黄筌法之尝自写其诗并画献於明皇御书题曰郑?三絶画之传世者
摩腾三藏像一　　　　　峻岭溪桥图四
陶潜像一　　　　　　　杖引图一
人物图一
郑逾善山水天宝中得名於梁宋间逾即郑迁之弟也迁有书名
李果奴工人物善写貌笔迹调润天宝中名最着陈闳会稽人为永王府长史善传写兼工人物鞍马笔法谨严动合程度一时名手多从其学画之传世者
写唐帝真容一　　　　　揭谛神像一
写唐列圣像一　　　　　李思摩真一
明皇击梧桐图一　　　　公子图一
写内厩龙驹图一　　　　呈马图一
六祖禅师像一　　　　　人马图一
曹霸魏高贵乡公之後善画马开元中已有名天宝末诏写御马及功臣图笔墨沈着神采生动官至左武卫将军画之传世者
内厩调马图一　　　　　老骥图二
下槽马图二　　　　　　九马图三
玉花骢图一　　　　　　逸骥图二
牧马图一　　　　　　　人马图一
羸马图一
韩干大梁人王右丞维见其画深加叹赏遂盛称之善写人物有龙翔功臣图最为典丽尤工画马初师曹霸得名於时官至太府寺丞画之传世者
写三花御马图一　　　　八骏图一
明皇观马图一　　　　　三马图一
文皇龙马图一　　　　　呈马图五
宁王调马图一　　　　　六马图一
奚官习马图四　　　　　骑从图一
明皇试马图一　　　　　散骥图三
五王出游图一　　　　　按鹰图一
内廏御马图三　　　　　习马图二
圉人调马图一　　　　　游骑图二
游侠人马图二　　　　　调马图三
五陵游侠图一　　　　　内廏图一
李白封官图一　　　　　老骥图一
骑习人马图一　　　　　凿马图一
玉花白马图一　　　　　战马图二
明皇射鹿图二　　　　　下槽马图四
王维字摩诘太原人擢进士第历官尚书右丞有异才精佛理家蓝田辋川自写为图思致高远山水花木迥别时流笔墨之妙出於天性诗中亦有画意是画家最上乘非余子所能跂及也画之传世者
渡水僧图三　　　　　　高僧图九
维摩诘图二　　　　　　雪冈图四
山谷行旅图一　　　　　捕鱼图二
山居农作图二　　　　　雪渡图三
雪江胜赏图二　　　　　太上像二
雪江诗意图一　　　　　山庄图一
雪冈渡关图一　　　　　山居图一
雪川羇旅图一　　　　　栈阁图七
雪景饯别图一　　　　　劒阁图二
雪景山居图一　　　　　雪山图一
雪景待渡图三　　　　　唤渡图一
羣峯雪霁图一　　　　　运粮图一
江臯会遇图二　　　　　渔市图一
黄梅出山图一　　　　　骡纲图一
浄名居士像三　　　　　异域图一
渡水罗汉图一　　　　　早行图二
写须菩提像一　　　　　村墟图二
写孟浩然真一　　　　　度关图一
写济南伏生像一　　　　蜀道图四
十六罗汉图四十八　　　四皓图一
张諲与王维李颀辈为诗酒丹青之友尤善画山水维颀皆有诗赠之
刘方平工山水树石为汧国公李勉所推许
王熊官至潭州都督善画湘中山水似李将军
王象熊之弟画卤簿图
田琦雁门人武德功臣兵部尚书德平之子工写貌人物尤善八分小篆画之传世者
洪崖仙人橘术图一
陆庭绍画鬼神有气韵
僧智瑰善山水笔致洒落
李平钧淮安王神通之曾孙也工画山水善小篆官陈留令
周古言善画人物尤工士女多画宫禁岁时行乐之胜世称名笔画之传世者
明帝夜游图二　　　　　鹁鸽士女图一
白旻工花鸟鹰鹘觜爪锋利能饮善歌酒阑曲罢则画继之故有神趣官澄城令
韩嶷工士女杂画善布色
李逖作小景最佳每画蝇蝶蜂蝉皆有妙理
高江　车道政　二人并善写貌道政兼画佛像意简而笔健
嗣滕王湛然善画花鸟蜂蝶贞元中为殿中监历官兵部尚书太子詹事
齐皎高阳人工山水尤善外蕃人马兼能小楷古篆善射晓音律官至泽州刺史
齐暎皎之弟纯雅好学善画山水贞元中拜中书侍郎同平章事出为江西观察使卒赠礼部尚书諡曰忠
朱审吴兴人工山水深沈磊落平远有法建中初得名王宰家於蜀中贞元间韦南康以宾礼待之画山水木石取裁象外每图蜀山多玲珑窳窆巉嵯巧峭之致
毕宏为给事中尝画松石图於左省厅壁当时名硕咸赋诗歌以记之写林樾枝干苍劲朴茂树法变古自宏始也改京兆尹迁左庶子
杨炎字公南华隂人善山水风骨俊迈神情爽拔建中初为中书侍郎迁左仆射以事谪崖州司马
史瓒工画鞍马人物官至省郎
裴諝字士明河东人画山水极有致贞元中历官兵部侍郎河南尹卒赠兵部尚书
陈谭工山水德宗朝除连州刺史令写彼处山水之胜每岁进呈笔致高远与张璪齐名
韦鉴工画龙马弟銮善写松石皆有盛名於时而迹不多见鉴画之传世者
七贤图二　　　　　　　呈马图一
韦鶠鉴之子工山水写高僧奇士老松异石笔力劲健风格高迈兼善小马牛羊人但知鶠马逸羣而不知松石更佳也咫尺千寻骈柯攅影烟霞翳薄风雨飕飀轮囷极偃盖之形宛转尽蟠龙之状岂易得哉画之传世者
牧放人马图一　　　　　三骥图一
春江五马图一　　　　　三马图一
牧放群驴图一　　　　　牧马图九
松下高僧图一　　　　　散马图三
牧牛图一　　　　　　　沙牛图一
早行图二　　　　　　　读碑图二
松石图三
黄谔善画马
张璪字文通吴郡人受知於相国刘晏奏补捡挍祠部员外郎盐铁判官以事贬忠州司马工画山水尤善树石自撰画境一篇皆要诀也初毕庶子宏负盛名见而异之讶其专用秃笔或以手摸绢素因问所受璪荅曰外师造化中得心源宏於是阁笔焉画之传世者
松竹高僧图一　　　　　松石图二
太上像一　　　　　　　寒林图二
陈昙字玄成武德丞相叔达之後工山水有层次但峯峦平易颇失繁碎历官邕管经略使兼御史中丞
顾况字逋翁吴兴人不修边幅特好诗词兼善山水有画评一篇韩晋公镇江南辟为判官入为着作郎久次不迁因嘲诮宰相贬饶州司户
沈宁画山水树石有格律初师张璪终不及也
刘商亦师张璪画山水树石而独参以已意故为卓絶官至礼部郎中
刘整画山水有气象官秘书正字同时有刘之奇亦善山水
边鸾长安人以丹青驰誉於时尤工花鸟得动植生意大抵精於设色如良工理材絶无斧凿之痕海岳画史推边鸾花鸟为古今第一品官右卫长史画之传世者
踯躅孔雀图一　　　　　孔雀图一
木瓜雀禽图一　　　　　花鸟图一
梨花鹁鸽图一　　　　　菜蝶图二
木笔鹁鸽图一　　　　　木瓜图一
金盆孔雀图一　　　　　葵花图一
写生鹁鸽图一　　　　　牡丹图一
药苗鹁鸽图一　　　　　梨花图一
芭蕉孔雀图二　　　　　鸷禽图一
牡丹白鹇图一　　　　　鹊鹞图一
牡丹孔雀图一　　　　　木瓜花图一
鹧鸪药苗图一　　　　　李子花图一
梅花鶺鴒图一　　　　　折枝李实图一
千叶桃花图一　　　　　花竹禽石图二
鹭下莲塘图二　　　　　写生折枝花图一石榴猴鼠图一
于锡亦善花鸟尤工画鸡传世者
牡丹双鸡图一　　　　　雪梅双雉图一
梁广师边鸾花鸟特善傅彩传世者
夹竹来禽图一　　　　　四季花图一
海棠花图一
强颖工水鸟
陈庶扬州人工花鸟师边鸾亦善布色
陈恪画山水有气韵兼工人物鞍马禽鱼
戴重席工画子女笔法精细
周昉字景元一字仲朗长安贵公子也善画贵游人物作士女图多为穠丽丰肥之态衣裳简劲彩色柔丽盖有所见而然每写貌必得其神情见者无不叹赏官至宣州长史画之传世者
五星真形图一　　　　　五星图一
四方天王像四　　　　　五曜图一
降塔天王图三　　　　　三杨图一
托塔天王像四　　　　　天王像二
授塔天王图一　　　　　星官像一
行化老君像一　　　　　豫游图一
织锦回文图一　　　　　烹茶图一
五陵游侠图一　　　　　宫女图一
明皇骑从图一　　　　　宫骑图一
杨妃出浴图一　　　　　按舞图三
游春士女图一　　　　　林图二
烹茶士女图一　　　　　九子母图三
天地水三官像六　　　　写金德像一
六丁六甲神像四　　　　凭栏士女图一
北极大帝圣像一　　　　蛮夷职贡图二
妃子敎鹦鹉图一　　　　横笛士女图一宝塔出云天王像一　　　舞鹤士女图一白鹦鹉践双陆图一　　　纨扇士女图一明皇鬭鸡射乌图一　　　避暑士女图一
览照士女图一　　　　　游行士女图一
吹箫士女图一　　　　　游戏士女图一
围碁绣女图一　　　　　天竺女人图一
写武后真图一　　　　　药栏石林图一北方毗沙门天王像一
北齐高欢帝幸晋阳宫图一
赵博文善写貌尤工子母犬兔无世俗形似之迹累举进士不第遂以笔墨自娯博文兄博宣亦善画皆尚书左丞涓之子也
王朏太原人喜丹青画子女菩萨师周昉而精密处微为不及同时赵博文亦昉弟子若以方朏则又不及也画之传世者
明皇燕居图一　　　　　明皇斫脍图三
太真禁牙图一　　　　　写卓文君真一
避暑士女图一　　　　　士女家景图一写唐帝后真图十
程修已冀州人大历初祖父官越中时周昉为长史善画因令修已师事之尽得其术尤精於山水
郑寓学周昉画天王菩萨有才思
卫宪师周昉画花木竹雀曲尽其妙
韩滉字太冲建中初为浙东西两道节度使加左仆射同平章事公余留意翰墨书学张颠画师陆探微写人物牛马极工尤善图田家风俗尝言不能定笔不可论书画然以非急务自晦其迹累封晋国公贞元中卒赠太傅諡忠肃画之传世者
田家风俗图一　　　　　孝行图二
田家移居图一　　　　　才子图二
村社醉散图一　　　　　高士图一
尧民击壤图二　　　　　逸人图一
村童戏蚁图一　　　　　村社图一
古岸鸣牛图一　　　　　乳牛图三
李德裕见客图一　　　　丰稔图三
村夫子移居图一　　　　雪猎图一
潇湘逢故人图一　　　　渔父图一
集社鬭牛图二　　　　　归牧图五
七才子图一　　　　　　醉学士图一
风雨僧图一　　　　　　醉客图一
戴嵩从韩滉镇浙西为巡官学滉画皆不及独画牛能尽野性殆过於滉至写田家川原亦臻妙境画之传世者
春陂牧牛图一　　　　　牧牛图十
春景牧牛图一　　　　　归牛图二
渡水牧牛图一　　　　　白牛图一
饮水牛图二　　　　　　渡水牛图一
出水牛图二　　　　　　乳牛图七
戏牛图一　　　　　　　犇牛图三
鬭牛图二　　　　　　　犊牛图一
逸牛图一　　　　　　　水牛图二
戴峄嵩之弟亦善画牛多写奔逸之状传世者
松石牧牛图一　　　　　逸牛图一
平坡乳牛图一　　　　　鬭牛图一
犇牛图一
郑俦工花木楼台
李渐善画蕃马人物笔力气韵当时无出其右官至忻州刺史画之传世者
川原牧马图二　　　　　三马图一
虎鬭牛图一　　　　　　逸骥图一
牧马图一
李仲和渐之子画蕃马人物有父风而笔力不逮其最得意者为人马小画幛宪宗取入禁中以赐令狐相国即宣和御府所藏小马图是也
张符善画牛有笔法得韩滉之秘写牧放图多作烟村荒草横笛披蓑之致非丘壑情深安能及此画之传世者
渡水牛图一　　　　　　牧牛图一
水牛图一
萧佑工山水有思致官桂州观察使
周太素善画花鸟佛像官尚书郎
麴庭善山水格不甚高但细巧耳
萧悦喜写竹深得竹之生意名重当世官协律郎画之传世者
乌节照碧图二　　　　　风竹图一
梅竹鹑鹩图一　　　　　笋竹图一
张志和字子同会稽人性高迈无拘检自号烟波钓徒渔於洞庭江湖之间顔鲁公典郡吴兴慕其高节以渔歌赠之志和乃按句赋象如人物舟船烟波风月鸟兽之类随事模写曲尽其妙着书十卷名玄真子
李灵省爱画山水放达不羁性嗜酒以酒为墨傲然自得每图一幛非其所欲不能强也王公贵人皆尊礼之
侯莫陈厦字重构工山水用意精密
梁洽　郑町荥阳人　顔容天台人　吴恬青州人僧道芬会稽人
已上五人并画山水梁洽美秀郑町淡雅顔容顽涩吴恬险巧道芬格高
王默师项容画松石山水每於醉後以髻取墨抵触绢素因补成之顾着作知新亭监时默请为海中都巡问其意云欲见海中山水耳居职半年解去
竺元标　蔡金刚　毛嵩　姚彦山　程逊　耿纯董好子　杨树儿　任贞亮　畅整　李相国　陈慤刘智敏　史晟　何君墨　京元成　崔霞　冷元秀马光业　李蛮子　马树鹰　潘细衣　祝丘　周子敬　段去惑　崔阳元　李炅　李滔　张惟亘　张通　耿昌言　耿昌期　贝俊　李韶　严杲　杨德魏晋孙　蒯亷
已上三十八人皆唐中叶以来名手画工春兰秋菊各极一时之胜虽爵里无考而踪迹布在人间姓名不可遗弃也
左全蜀郡人工画佛道人物长安成都寺壁皆其迹也宝历中有盛名所画五帝三官等图多仿吴生笔意
赵公佑成都人画佛道鬼神世称第一太和间李德裕镇蜀待以宾礼及镇浙西辟置幕府
赵温其公佑之子幼而颖悟绰有父风成都寺观画壁最多传世者
?诵士女图一　　　　　烹酪士女图一
赵德齐温其之子祖父既擅时名德齐笔墨尤妙光化中诏许王建於成都置生祠命德齐画西平王仪仗车辂旌纛法物及朝真殿后妃嫔御皆极工致昭宗善之迁翰林待诏画之传世者
过海天王像一
范琼寓居成都与陈皓彭坚同时俱以善画人物得名三人分画成都大慈圣夀圣兴浄衆中兴五寺殿壁凡二百余间各展底藴极尽其妙范琼尝作乌瑟摩像设色未半而罢後之名手莫能补完笔踪超絶如此画之传世者
南斗星君像一　　　　　维摩像一
文殊菩萨像一　　　　　高僧图一
降塔天王像一　　　　　写飞亷神像一天地水三官像三
周滉工水石花竹禽鸟兴会所至体用入微画之传世者
荷花鸂?图一　　　　　水鹭图一
秋荷鸂?图二　　　　　秋塘图一
秋景竹石图一　　　　　鸂?图一
蓼岸鹭鸶图一　　　　　芙蓉杂禽图一
水石双禽图一　　　　　水石鹭鸶图二
常粲长安人工佛道人物善为上古衣冠不堕近习咸通中路岩镇蜀深加礼遇画之传世者
伏羲画卦像图一　　　　星官像一
陈元达锁谏图一　　　　验丹图一
写懿宗射兔图一　　　　佛因图一
神农播种像一　　　　　十才子图二
故实人物图五
常重胤粲之子工写貌乾符中为翰林供奉尝写僖宗御容及名臣图像极有神彩
孙遇原名位家本东越自称会稽山人广明中避地入蜀遂居成都志行孤洁襟情疎放善画人物龙水松石墨竹尤工天王神鬼笔力狂怪不以傅彩为功长安蜀川皆有画壁真奇蹟也传世者
说法太上像一　　　　　维摩图一
神仙故实图四　　　　　三敎图一
四皓奕碁图一　　　　　星官图一
番部博奕图一　　　　　草堂图三
天地水三官像三　　　　会仙图一
王波利图一　　　　　　高士图一
写马融像一　　　　　　高逸图一
写毕卓图一　　　　　　取性图二
围碁图一　　　　　　　扫象图一
尹继昭工人物台阁画之传世者
姑苏台图二　　　　　　汉宫图一
阿房宫图一
吕嶤　竹?俱长安人工画佛道人物僖宗朝为翰林待诏广明中扈从入蜀
张询南海人避地居蜀善画吴山楚岫怪石枯松中和间尝在昭觉寺画三壁山川一壁早景一壁午景一壁晚景谓之三时山僖宗幸蜀见之叹赏弥日画之传世者
云峯危栈图二
张南本善画人物尤工画火中和间寓成都金华寺画八明王像有游僧升殿见火势偪人惊怛几仆时论孙遇之水几於道南本之火几於神画之传世者
文殊部从图一　　　　　勘书图一
写观音图一
麻居礼蜀人工山水师张南本光化天复间声誉甚高张素卿简州人少孤曾为道士尝於青城山丈人观画五岳四渎僖宗朝上表言丈人山在五岳上不当称公诏可其请因赐紫衣画之传世者
董仲舒真人像一　　　　天官像一
严君平真人像一　　　　三官像一
马自然真人像一　　　　九曜像一
长夀仙真人像一　　　　夀星像一
黄初平真人像一　　　　容成真人像一
窦子明真人像一　　　　李阿真人像一
左慈真人像一　　　　　葛元真人像一
陈若愚蜀人师张素卿得其笔法成都静思观有青龙白虎朱雀玄武四君像画之传世者
东华帝君像一
胡?范阳人工画蕃马虽繁富细巧而用笔清劲凡穹庐器物射猎之具形容殆尽每画驼马騣尾人衣毳褐必以狼毫疏染取其纎健亦善於体物者也画之传世者
番部驝駞图一　　　　　卓歇图二
秋陂牧马图一　　　　　牧马图十
番部盗马图一　　　　　番骑图六
番部早行图二　　　　　射骑图一
番部牧马图一　　　　　滚尘图一
起尘番马图一　　　　　牧駞图一
番部下程图七　　　　　按鹰图二
番部卓歇图三　　　　　对马图一
番族猎射骑图一　　　　猎射图六
平远番部卓歇图二　　　卓歇番族图一猎射番族人马图一　　　射鵰双骑图一平远射猎七骑图一　　　转坡番骑图一
番部射鵰图二　　　　　沙堈牧駞图一
出猎番骑图一　　　　　番部按鹰图一
毳幕卓歇图一　　　　　番族牧马图一
番部汲泉图一　　　　　牧放平远图一牧马番卒图一
胡??之子少习庭训丹青之学雅有父风画之传世者
番部下程图八　　　　　番族下程图一
番部卓歇图五　　　　　番部起程图一
番族起程图三　　　　　番族卓歇图四
平远猎骑图一　　　　　番部盗马图一
番部牧放图三　　　　　射鵰番族图一
汲水番骑图一　　　　　射猎番族图一
牧放番族图一　　　　　番族按鹰图一
簇怅番部图一　　　　　射鵰图一
番族猎骑图二　　　　　番马图一
平远射猎七骑图一
项容善画山水师王默作松风泉石图笔法枯硬少温润之致故评画者讥其顽涩然挺拔巉絶亦自不羣画之传世者
寒松漱石图一　　　　　松峯图二
王洽能泼墨成画性嗜酒每作画必在沈酣之後解衣?礴泼墨幛上就其形似而为山石或为林泉自然成章不见墨汚之迹盖能脱去畦町自成一家者也画之传世者
严光钓濑图一　　　　　乔松图一
荆浩河内人博学好古善画山水尝撰山水诀一卷为友人表进诏付秘阁自号洪谷子常语人曰吴道子画山水有笔而无墨项容有墨而无笔吾当采二子之所长成一家之体故关同北面事之画之传世者
山隂讌兰亭图三　　　　夏山图四
白苹洲五亭图一　　　　蜀山图一
秋山楼观图二　　　　　山水图一
秋山瑞霭图二　　　　　瀑布图一
秋景渔父图三
写楚襄王遇神女图四
刁光胤长安人天复中避地入蜀工画龙水竹石花鸟猫兔慎交游矜笔墨所与往来者皆一时名士黄筌孔嵩咸师事之画之传世者
芙蓉鸂?图一　　　　　花禽图五
引雏鹩子图一　　　　　雏雀图一
蜂蝶茄菜图一　　　　　羣猫图一
桃花戏猫图一　　　　　猫竹图一
鸡冠草虫图一　　　　　夭桃图一
竹石戏猫图二　　　　　儿猫图一
药苗戏猫图二　　　　　折枝花图一
萱草百合图一　　　　　子母猫图二
子母戏猫图一
李洪度成都人工画释道人物
辛澄专写佛像画之传世者
甘露如来像一　　　　　佛铺图一
大悲菩萨像二　　　　　观音像二
白衣观音像一　　　　　宝生佛像一
如意轮菩萨像二　　　　慈氏菩萨像一
宝檀花菩萨像一　　　　仁王菩萨像一
不空钓菩萨像一　　　　文殊菩萨像一
思维菩萨像一　　　　　思念菩萨像一
乐音菩萨像一　　　　　侍香菩萨像一
献花菩萨像一　　　　　莲花菩萨像一
宝印菩萨像二　　　　　香花菩萨像一佛像一
张腾工杂画用笔傅色颇臻化境
张赞河阳人善释道人物雒中寺壁多赞所画
王浃工画人物钱忠懿家藏有导引图
锺师绍蜀人善释道人物兼工犬马画之传世者
尚齿图一
张立蜀中画蹟最多亦善水墨
牛昭善山水
高道兴成都人光化中与赵德齐同画西平王仪仗授翰林待诏
赵德玄长安人天复中入蜀工画车马人物山水佛像体法咸备
绘事备考卷三
<子部,艺术类,书画之属,绘事备考>

[book_title]卷四
钦定四库全书
绘事备考卷四
湖广按察使王毓贤撰
五代
南唐後主李煜字重光自称锺峰隐居能文章善书画笔势颤掣樛木遒劲如寒松霜竹谓之金错刀写山水人物禽鸟墨竹皆俊爽不羣故能出入风雅以书画擅名画之传世者
自在观音像一　　　　　云龙风虎图一
柘竹双禽图一　　　　　柘枝寒禽图一
秋枝披霜图一　　　　　写生鹌鹑图一
竹禽图一　　　　　　　棘雀图一
色竹图一
吴越王钱鏐开国东南位隆尚父而经理之暇喜写墨竹英姿飒爽亦有雄风
东丹王突欲本契丹天皇王兀欲之弟号人皇王後唐长兴二年投归中国明宗赐姓名李赞华善画蕃马凡写人物衣服皆从本国制度马尚丰肥鞍勒华美而乏高壮之气画之传世者
双骑图一　　　　　　　猎骑图一
雪骑图一　　　　　　　番骑图六
人骑图二　　　　　　　射骑图一
千角鹿图一　　　　　　女真猎骑图一吉首并驱骑图一
钱铧字辅轩武肃王弟也善丹青
于兢为梁相国善画牡丹幼时覩书舍槛中花命笔仿之未浃旬而神备枝叶浑成与槛中无异也遂得重名於时贵显後不复含毫惟奉诏旨与亲命偶一为之耳
赵岩梁驸马都尉也善画人马格势超逸非时流所能及画之传世者
调马图一　　　　　　　臂鹰人物图一
五陵按鹰图一　　　　　锺馗弹碁图一汉书西域传图一
刘彦齐善画竹尝作风折竹孟宗湘妃等图具有清致其间人物则假手於胡翼尤能鉴别图绘百不失一焉仕梁为左千牛卫将军
袁?河南登封人善画鱼穷极变态得噞喁游泳之状非世俗所画庖中物也仕唐为侍卫亲军指挥使画之传世者
蟹图一　　　　　　　　游鱼图六
羣鱼图一　　　　　　　戏鱼图二
鱼蟹图一　　　　　　　鱼虾图二
竹石图一　　　　　　　笋竹图三
竹穿鱼图一　　　　　　写生鲈鱼图一
罗塞翁钱塘令隐之子钱尚父时为吴中从事工画羊世罕其匹亦自矜贵不能多得画之传世者
海物图一　　　　　　　牧牛图一
胡擢善状花鸟气韵高远颇好吟咏尝谓其弟曰吾思苦於三峡闻猿故四时翎毛花果卓冠於时画之传世者
鸂?图一　　　　　　　全株石榴图一
桃花图二　　　　　　　木瓜锦棠图一
单叶月季花图二　　　　折枝花图一
写生折枝花图一　　　　杂花图一
胡翼字鹏云工佛道人物至於车马楼台无施不妙都尉赵岩礼遇之延致东馆有秦楼吴宫盘车洗马回纹丰稔等图尤好临摹古今名笔而以安定鹏云印记识之传世者
秦楼吴宫图六　　　　　盘车图二
王殷工佛道士女尤善外国人物与胡翼并为赵岩所礼他人不敢望也画之传世者
老子度关图一　　　　　职贡图二
游春士女图一　　　　　贡奉图五
林风俗图一　　　　　林士女图一林妇女图一
李羣工画人物为时所称画之传世者
赤松图二　　　　　　　孟说举鼎图一醉客图一
燕筠工画天王师周昉深得其法天王而外未见所传传世者
行道天王图二　　　　　天王图一
杜霄工画士女大有周昉笔意曲眉丰颊姿致天然藴藉风流得之平素不易至也画之传世者
扑蝶图八　　　　　　　扑蝶士女图一
扑蝶诗女图二　　　　　游行士女图一
吴王避暑图一　　　　　秋千士女图一
李玄应与弟玄审并工蕃马专学胡?画之传世者
蕃乐饮会图一　　　　　放马图一
林人马图一
道士厉归真异人也善画牛虎兼工鸷禽雀竹皆有奇思尝游南昌信果观有夹紵像为玄宗时所作体制精妙每患雀鸽粪秽其上归真乃画一鹞於壁间自是无复雀鸽栖止矣画之传世者
云龙图一　　　　　　　乳虎图一
牧牛图七　　　　　　　乳牛图五
猫竹图一　　　　　　　笋竹图一
鹊竹图二　　　　　　　宿禽图一
渡水牧牛图二　　　　　蔓瓜图一
江堤牧放图一　　　　　渡水牛图一
柏林水牛图一　　　　　笋竹乳兔图一
牧放顾影牛图一　　　　蜂蝶鹊竹图一
李霭之华隂人工画山水有江湖之思邺帅罗中令厚礼之特建一亭顔曰金波为挥毫之所世称金波李处士焉画之传世者
卖药修琹图一　　　　　归山图二
野人荷酒图一　　　　　猫图一
药苗戏猫图一　　　　　醉猫图三
药苗雏猫图一　　　　　虿猫图一
子母戏猫图三　　　　　子母猫图一
阮郜工画人物士女得纎妍淑婉之态然而图绘甚少画之传世者
女仙图一　　　　　　　游春士女图三
韦道丰江夏人善写人物寒林思致奇癖不拘小节每经岁月方成一图当代珍之
朱简章工画人物屋木画之传世者
胡笳十八拍图二　　　　禹治水图一
凤楼十八怨图二　　　　神仙传图四
烟波渔父图一
王乔士工佛道人物尤爱画地藏菩萨十王像凡百余本传世
张吉之京兆人善写犬马兼工花鸟其画犬有韩卢宋?之神无顾兔吠厖之态传世者
旅獒图一
郑唐卿善画人物兼工写貌
关同长安人画山水师荆浩晚年殆胜於荆脱略毫楮笔愈简而气愈壮景愈少而意愈长深造古澹之境林石规仿毕宏有枝无干然人物非其所长多倩胡翼为之画之传世者
秋山图二十二　　　　　秋晚烟岚图二
江山渔艇图二　　　　　江山行船图二
春山萧寺图一　　　　　秋山霜霁图四
关山老木图四　　　　　秋山楼观图四
秋山枫木图一　　　　　秋山渔乐图四
秋江早行图二　　　　　秋峯耸秀图二
羣峯秋色图三　　　　　奇峯高寺图二
山舍讴歌图一　　　　　山隂行人图一
崦嵫待月图一　　　　　林薮逍遥图一
岩隈高偃图一　　　　　啸傲烟霞图一
岸曲醉吟图一　　　　　雾锁重关图四
窠石平远图一　　　　　枫木峭壁图一
石岸古松图一　　　　　松木高士图一
故实山水图一　　　　　夏雨初晴图二
仙山图四　　　　　　　关山图一
溪山图一　　　　　　　崇山图一
山水图一　　　　　　　山城图一
巨峯图一　　　　　　　奇峯图一
晴峯图一　　　　　　　函关图一
危栈图一　　　　　　　石淙图一
云岩图一　　　　　　　平桥图一
山隂讌兰亭图四　　　　峻极图三
支仲元凤翔人画人物极工笔法师顾陆细紧有力清润多姿画之传世者
太上传法图一　　　　　太上度关图一
商山四皓图一　　　　　四皓围碁图一
尧民击壤图一　　　　　林石碁会图一
松下奕碁图二　　　　　会碁图一
三教像一　　　　　　　五星图一
三仙图一　　　　　　　七贤图二
勘书图一　　　　　　　碁会图二
太上诫尹喜图一　　　　围碁图一
萧翼赚兰亭图一
朱瑶字温琪画学吴道子
梅行思江夏人善画鬭鸡名闻天下兼工人物仕南唐为翰林待诏画之传世者
河岳精灵图一　　　　　谢女咏雪图一
寇豹骑牛图二　　　　　牡丹鸡图一
萱草鸡图二　　　　　　引雏鸡图五
子母鸡图三　　　　　　负雏鸡图一
鸡图十三　　　　　　　野鸡图一
笼鸡图六　　　　　　　鬭鸡图六
蜀葵子母鸡图一
郭乾晖北海营丘人世称为郭将军工画鸷鸟杂禽疎篁槁木格律苍劲巧变锋出古今未有其比画之传世者
丛竹柘鹞图二　　　　　柘条鹊鹞图一
老木禽鹞图二　　　　　古木鹰鹊图一
竹石百劳图二　　　　　鹞搦百劳图一
藂棘百劳图二　　　　　柘竹杂禽图一
柘竹鹞子图一　　　　　柘竹野鹊图二
柘竹噪鹊图一　　　　　柘条鹌鹞图三
柘条鹞子图一　　　　　柘林鹊鹞图四
柘林鹑鹞图一　　　　　梨花鹞禽图一
芦棘鹑鹞图一　　　　　野鸡鹌鹑图一
枯枿鸡鹰图四　　　　　竹木鸡鹰图二
写生鹌鹑图一　　　　　古木鹧鸪图四
俊禽犇兔图二　　　　　苍鹰捕狸图二
古木鹞子图一　　　　　鸷禽图一
鸡鹰图六　　　　　　　棘兔图二
棘鹑图一　　　　　　　棘芦图一
秋兔图一　　　　　　　棘雉图一
噪禽图一　　　　　　　鹑鹞图八
鹧鹞图六　　　　　　　苍鹰图一
鹌鹑图一　　　　　　　野鸡图一
鹞子图一　　　　　　　野鸭图一
鸡图一　　　　　　　　鹰图一
鹘鹞图一　　　　　　　猫图一
鹊鹞图四　　　　　　　鹘图一
架上鹞子图十六
郭乾佑乾晖之弟工花鸟所学不相上下画之传世者
顾蜂猫图一　　　　　　野鹘图一
秋棘俊禽图一
锺隐天台人善画鸷禽荆棘能以墨色浅深分其向背郭乾晖初秘笔法不以传人隐乃变姓名师事之服勤累月乾晖不知也一日乘兴画鹞子於壁上乾晖一见惊异曰子非锺隐乎因再拜具道所以乾晖因善遇之尽以画诀授隐遂得盛名於世焉兼工山水人物画之传世者
周处斩蛟图一　　　　　寒芦鹑鹞图二
古木鸡鹰图三　　　　　田犬逐兔图二
藂棘寒鹑图一　　　　　秋汀鹑鹞图二
藂棘百劳图一　　　　　柘枿鹑鹞图一
霜林鹑鹞图四　　　　　柘条鹊图一
棘兔百劳图一　　　　　柘条双禽图一
柘条山鹊图一　　　　　柘条百劳图一
游仙松石图二　　　　　鹞子竹石图二
古木竹梢图一　　　　　鹞子百劳图一
枣棘鹑鹞图一　　　　　竹石小兔图一
架上鹰图二　　　　　　子母兔图一
古木鹞图一　　　　　　鸡鹰图四
驯雉图二　　　　　　　会禽图一
鶺鴒图一　　　　　　　架图一
噪禽图一　　　　　　　双禽图一
架鹞图三　　　　　　　鹰兔图一
跃兔图一　　　　　　　柘雀图一
鹑鹞图四　　　　　　　竹兔图一
鸷禽图一　　　　　　　飞鹞图一
鹞子图二　　　　　　　双鹞图二
柘鹊图一　　　　　　　顾兔图一
小兔图一　　　　　　　秋兔图一
棘雀图一　　　　　　　鹘图一
郭权江南人师锺隐所画卷轴甚富
史琼工雉兔竹石画之传世者
竹下引雏野鸡图二　　　兔园雪景图一
程凝善画竹鹤兼长远水传世者
折竹孤鹤图二　　　　　六鹤图一
湖滩远水图一
王道古工竹雀画之传世者
四时雀竹图一　　　　　鬭雀图一
引雏雀图一
李坡南昌人惟善画竹气韵飘逸不求小巧而淡宕多姿传世者
折竹图二　　　　　　　风竹图二
冒雪疎篁图一　　　　　丛竹图二
唐垓善画野禽生菜水族诸物世称精妙传世者
柘棘野禽图十　　　　　生菜图一
鱼虾海物图二
王道求工画佛道鬼神人物始宗周昉後学卢棱伽多写外国人马神龙怪兽当时名手无不敬服画之传世者
十六罗汉像二　　　　　挟鬼锺馗图一茀林狮子图一
宋卓工画佛道专学吴生不事傅彩有白画菩萨粉本坐神诸像
富玫工画佛道传世者
弥勒内院图一　　　　　白衣观音像二
观珠地藏像二　　　　　慈恩法师像一
左礼成?人工释道人物每一画出人争购之传世者
二十四化图一　　　　　十真人像一
天官图一　　　　　　　地官图一
水官图一
王伟工画佛道相国寺殿壁是其迹也
黄延浩工写人物画之传世者
明皇吹玉笛图一　　　　五王同幄图一
乞巧图一　　　　　　　春园宴会图二
张质定州人工画田家风物传世者
村田鼓笛图二　　　　　村社踏歌图一
韩求　李祝并工佛道学吴道子得其神情陕郊龙兴寺壁是二人分画者也
张图字仲谋河南洛阳人少颖悟好丹青泼墨山水不由师授自然精妙尤长於大像凡画必用浓墨粗笔如草书颤掣飞动势极毫放至於手面服饰仪物则用细笔轻色描写详慎无一敧侧之处真絶技也曾仕梁掌行军粮籍世称为张将军
朱繇长安人工画释道得吴道子笔法而时参以己意千变万化动人耳目画之传世者
元始天尊像一　　　　　问疾维摩图二
无量夀佛像二　　　　　五方如来像一
兜率佛铺图一　　　　　文殊菩萨像四
降灵文殊像一　　　　　行道菩萨像五
香花菩萨像一　　　　　宝檀菩萨像一
北门天王像二　　　　　菩萨像二
捧塔天王像一　　　　　帝释图一
天地水三官像三　　　　西方图一
南北斗星真像一　　　　高僧像一
观世音菩萨像三　　　　善神像七
金刚手菩萨像一　　　　天王像二
释迦佛像四　　　　　　大悲像二
药师佛像二　　　　　　维摩像二
揭帝神像四　　　　　　金星像一
地狱变相图一　　　　　木星像二
护法神像六　　　　　　水星像二
天蓬像二　　　　　　　火星像三
土星像一　　　　　　　佛像二
李昇成都人工画人物尤善山水初得张璪山水一轴玩之曰未尽善也乃匠心独运度越前贤得其画者往往误称王右丞焉画之传世者
采芝太上像一　　　　　六甲神像六
太上度关图一　　　　　武陵溪图一
葛洪移居图一　　　　　滕王阁图五
仙山故实图一　　　　　避暑宫图五
行道天王像二　　　　　仙山图一
渡海天王像一　　　　　出峡图一
吴王避暑图一　　　　　远山图一
姑苏集会图一　　　　　山水图一
江上避暑图一　　　　　故实人物图二
青城峨眉图二　　　　　江上清乐图一
滕王阁宴会图一　　　　十六罗汉像十六象耳山大悲真像一　　　天王像一
杜楷成都人工画山水多作枯木断崖云林烟岫之景思致颇远传世者
秋日并州路诗意图一　　翠屏金沙图二
杜子?华阳人工画佛道尤精傅彩调朱研粉别有奇姿尝於成都龙华寺画毘卢像坐赤圆光中碧莲花上其圆光如初出日轮融淡无蹟一时名手无不叹服画之传世者
释迦文佛像一　　　　　弥勒佛像一
大悲佛铺图一　　　　　五方如来像一
大力明王像二　　　　　大悲像二
白衣观音像一　　　　　观音像一
文殊菩萨像一　　　　　宝檀像一
如意轮菩萨像一　　　　宝印菩萨像一毘卢遮那佛像一
杜弘义蜀郡晋平人工画佛像罗汉尝施水陆功德於成都宝历寺
房从真成都人工画人物蕃马仕王蜀为翰林待诏尝画诸葛武侯渡泸水图於蜀官殿壁人马执戴生动如神蜀主过之辄叹赏移日画之传世者
番族卓歇图一　　　　　卓歇图二
调马打球图一　　　　　捕鱼图一
写明皇帝真一　　　　　薛涛题诗图一写西域人马图一
宋艺蜀郡人工写貌仕王蜀为翰林待诏
阮知晦蜀郡人工写貌善画贵戚子女王蜀时待诏翰林写先主像为第一
杜齯龟其先秦人避地居蜀博学强识工画罗汉兼长写貌始师常粲其後自成一家仕王蜀为翰林待诏画之传世者
佛因地图一　　　　　　孔雀明王像一
慈氏菩萨像一　　　　　普贤菩萨像一
浄名居士像一　　　　　托塔天王像一
天地水三官像三　　　　善神像二
黄筌字要叔成都人十七岁已有名事王蜀为翰林待诏至孟蜀时加检校少府监赐金紫累迁如京副使雅善丹青花鸟师刁光山水师李昇人物龙水师孙遇全该六法远过三师可谓集诸家之大成旷百代而独步矣画之传世者
灵草图一　　　　　　　写生玳瑁图三水墨湖滩风竹图三　　　山石牡丹图一写李思训踏锦图三　　　桃花雏雀图一夹竹海棠锦鸡图二　　　桃竹鸂?图一竹石金盆鹁鸽图三　　　桃竹湖石图二鹁鸽引雏雀竹图一　　　桃竹锦鸡图二
写薛稷双鹤图一　　　　海棠鹁鸽图一
玛瑙盆鹁鸽图一　　　　海棠鹦鹉图一
踯躅义燕儿图一　　　　牡丹鹁鸽图七
太湖石牡丹图一　　　　芍药家鸽图一
红蕉下水鹤图二　　　　芍药黄莺图一
芍药鸠子图二　　　　　入苋黄莺图一
牡丹戏猫图三　　　　　春龙出蛰图一
梨花鸲鹆图一　　　　　夏陂乳牛图一
秋山诗意图四　　　　　荷花鹭鸶图一
芙蓉鸂?图三　　　　　秋塘鸂?图四
水石鹭鸶图一　　　　　芙蓉鸠子图一
芙蓉双禽图三　　　　　萱草野雉图三
笋竹野鸡图一　　　　　萱草山鹧图一
水荭鸂?图一　　　　　芦花鸂?图二
戏水鸂?图一　　　　　竹石鸠子图二
竹石黄鹂图一　　　　　花石锦鸡图一
写瑞荣荷图一　　　　　踯躅戴胜图一
笋竹碧青图二　　　　　芙蓉鹭鸶图一
霜林鸡鴈图二　　　　　湖滩烟鹭图二
药苗双雀图一　　　　　湖滩水石图三
戏猫桃石图一　　　　　竹堤双鹭图一
笋竹鹑雀图一　　　　　笋竹雏雀图一
雪竹文禽图二　　　　　雪竹双禽图二
雪竹鸠子图一　　　　　雪竹锦鷄图二
雪竹双雉图一　　　　　雪禽双雉图二
雪景花禽图二　　　　　雪竹山鹧图二
雪雀鸳鸯图一　　　　　雪景噪雀图一
雪景鹌鹑图一　　　　　雪雀啄木图一
雪景柘雀图一　　　　　雪景雀兔图一
雪景宿禽图一　　　　　竹石鸳鸯图一
山茶鹑雀图一　　　　　寒菊蜀禽图一
写生锦鸡图一　　　　　写生杂禽图一
踯躅锦鸡图三　　　　　柘竹鹩子图一
踯躅山鹧图一　　　　　蜂蝶花禽图一
云出山腰图二　　　　　竹石寒鹭图三
南极老人像一　　　　　写十真人像一
秋山夀星图一　　　　　鹞子鹌鹑图一
没骨花枝图一　　　　　柘条鹩子图一
写生山鹧图一　　　　　柘竹雀蝶图一
鸂?竹燕图一　　　　　竹石綉缨图一
鹧鹞百劳图一　　　　　诗意山水图五
架上角鹰图二　　　　　架上皁鵰图一
雪景鹑雀图一　　　　　竹石双禽图二
芦花鸂?图二　　　　　水石双鹭图二
山茶雪雀图二　　　　　架上御鹰图一
观音菩萨像一　　　　　自在观音像二
葛洪移居图二　　　　　勘书人物图一
袁安卧雪图三　　　　　庄惠观鱼图二
捜山天王像一　　　　　春日羣仙图二
秋陂跃兔图二　　　　　秋景山水图二
云水秋山图四　　　　　写瑞白兔图一
写生碎金图一　　　　　写锺馗氏图一
山石猫犬图一　　　　　竹石小猫图一
蝼蝈戏猫图一　　　　　药苗小兔图一
子母戏猫图一　　　　　药苗戴胜图一
溪山垂纶图一　　　　　牡丹鹤图二
瑞芍药图一　　　　　　梳翎鹤图一
折枝花图一　　　　　　捕雀猫图一
逐雀猫图一　　　　　　引雏雀图一
架山鹘图三　　　　　　白山鹧图二
衔花鹿图一　　　　　　出山佛像一
长夀仙图一　　　　　　七才子图一
写生龟图一　　　　　　玉步摇图二
出陂龙图一　　　　　　出水龟图一
跃水龙图一　　　　　　子母猫图一
食鱼猫图一　　　　　　牡丹图二
夏山图二　　　　　　　雪山图二
雪雉图二　　　　　　　雪雀图四
雪兔图四　　　　　　　寒鹭图一
寒禽图一　　　　　　　竹鹤图三
六鹤图二　　　　　　　双鹤图一
独鹤图一　　　　　　　双鹭图一
水禽图三　　　　　　　鹧鸪图一
野雉图三　　　　　　　蝉蝶图一
鸠雀图一　　　　　　　角鹰图二
白鸽图一　　　　　　　白鹘图一
禽雀图一　　　　　　　鹌鹑图一
宿雀图一　　　　　　　野鹑图一
蜀禽图一　　　　　　　秋鸭图一
竹鸭图二　　　　　　　竹雀图三
锦鸡图三　　　　　　　白鹰图一
鹁鸽图三　　　　　　　御鹰图一
三清像三　　　　　　　星官像二
夀星像三　　　　　　　皁鵰图二
鷄鹰图五　　　　　　　锦棠图一
秋鹭图一　　　　　　　老鹤图一
雀鸭图一　　　　　　　鹘兔图三
鵰狐图一　　　　　　　真官像一
勘书图二　　　　　　　山居图一
春色图七　　　　　　　秋岸图二
竹石图四　　　　　　　竹芦图一
云龙图一　　　　　　　猎犬图一
汀石图一　　　　　　　骑从图二
墨竹图一　　　　　　　云岩图二
跃犬图一　　　　　　　昇龙图一
醉仙图一　　　　　　　归山图一
天台图一　　　　　　　草堂图二
桃石图一　　　　　　　归牧图一
溪石图一　　　　　　　草虫图一
阁道图一　　　　　　　山桥图一
双鹿图一　　　　　　　碎金图二
猫犬图一
许真君拔宅成仙图一
太湖石海棠鹞子图一
黄居宝字辞玉筌次子画得家传之秘兼以八分书得名於时仕蜀为待诏历官水部员外郎其画石文理纵横夹砂夹石棱角峭厉如虎如虬画之传世者竹石金盆戏鸽图三　　　牡丹猫雀图一夹竹桃花鹦鹉图一　　　杏花戴胜图二
牡丹太湖石图一　　　　桃竹鹁鸽图一
竹岸鸳鸯图一　　　　　锦棠竹鹤图二
踯躅锦鸡图二　　　　　红蕉山鹊图一
折枝芙蓉图一　　　　　雀竹双鳬图一
柘竹山鹧图一　　　　　笋石双鹤图一
笋竹湖石图一　　　　　山居雪霁图一
江山密雪图一　　　　　山石小禽图一
夹竹桃花图一　　　　　牡丹双鹤图二
荷花鹭鸶图一　　　　　架上角鹰图一
架上铜觜图一　　　　　架上鹘图一
顾步鹤图一　　　　　　梳翎鹤图一
雪兔图一　　　　　　　春山图二
千春图一　　　　　　　秋江图一
竹鹤图一　　　　　　　重屏图一
双鹤图一　　　　　　　雏猫图一
寒菊图一
黄居实筌三子绍兴秘阁中有所画会禽图而诸书不载其名
黄居亮亦筌子画法如其父兄後世鲜有知者
高从遇道兴之子习父业有才名尝於蜀宫大安楼下画天王仗队极为精妙仕孟蜀为翰林待诏
阮惟德知晦之子习父业善画宫闱禁苑富贵之事仕孟蜀为翰林待诏画之传世者
宫中夜宴图二　　　　　按舞图二
熨帛图二
杜敬安齯龟之子工画佛像尤善傅彩名画録载为杜子?之子未知孰是
赵元德长安人工画佛道鬼神山水屋木时值丧乱得隋唐名手画様百余本晨夕临摹遂臻博雅之极致焉
赵忠义元德之子虽承父训宛若生知仕孟蜀为翰林待诏尝奉命画玉泉寺图作地架一座低昂叠拱向背无失後主命匠氏校之曾无毫黍差忒
蒲师训蜀人画山水师房从真业成携所作诣从真辨之叹曰子之所得非吾所及也写鬼神兵仗冠冕幢葆皆尽其妙
蒲延昌师训之子工画佛道神鬼尤精狮子运笔劲利着色不繁父子同为孟蜀翰林待诏
张玫成都人工画人物士女兼长写貌仕孟蜀为翰林祗候画之传世者
按乐图一　　　　　　　长门醉客图一捣衣图一
徐德昌成都人工画人物士女墨彩轻媚为时所称官孟蜀翰林祗候
周行通成都人工画鬼神人马鹰犬婴孩精彩夐絶於时画之传世者
李陵送苏武图一　　　　夺马图一
支遁三隽图一
张玄简州金水石城山人善画罗汉名播海内当世所称金水张家罗汉是也画之传世者
大阿罗汉图三十二　　　释迦佛像一
罗汉像五十五
孔嵩蜀人善画龙兼工蝉雀与黄筌并师刁处士俱得其传
丘文播广汉人工佛道人物兼善山水尤精画牛时称妙笔子仁庆长於花雀画之传世者
文会图四　　　　　　　丰稔图一
六逸图四　　　　　　　三笑图一
牧牛图三　　　　　　　逸牛图一
乳牛图二　　　　　　　水牛图一
维摩化身图一　　　　　七才子图二
维摩示疾图一　　　　　松下逍遥图一
田家移居图一　　　　　渡水僧图一
骊山老母像一
丘文晓文播之弟亦工人物画之传世者
渡水罗汉像一　　　　　牧牛图二
故实人物图一
赵才蜀人工画鬼神人物亦长甲骑
滕昌佑字胜华其先吴人避地入蜀志趣高洁初不以婚宦为意工画花鸟蝉蝶折枝生菜傅彩鲜泽皆有生意尤好画鵞察其动静之神形於笔墨未尝专藉师资也画之传世者
写生折枝花图二　　　　芙蓉猫图一
百合花川禽图一　　　　药苗鵞图一
太平雀牡丹图一　　　　茴香鵞图一
牡丹睡鹅图二　　　　　梳翎鵞图一
芙蓉睡鹅图一　　　　　芙蓉双鹑图一
芙蓉双禽图一　　　　　拒霜鶺鴒图一
拒霜花鹅图二　　　　　拒霜花鸭图二
慈竹芙蓉图一　　　　　蝉蝶芙蓉图一
芙蓉川禽图一　　　　　湖石牡丹图一
龟鹤牡丹图四　　　　　茴香睡鹅图一
藂竹百合图一　　　　　古木双雉图一
竹山鹧图一　　　　　茴香戏猫图一
山茶家鹩图一　　　　　卧枝芙蓉图一
夹竹梨花图一　　　　　竹枝牵牛图一
写生芙蓉图二　　　　　竹拒霜图一
水际鹅图一　　　　　　竹穿鱼图一
戏蓼鱼图一　　　　　　梅花鹅图二
戏水鱼图一　　　　　　芙蓉花图二
萱草兔图一　　　　　　鸂?图一
梨花龟图二　　　　　　竹鹤图一
家鹅图一　　　　　　　牡丹图一
梅花图一　　　　　　　寒菊图一
鹅图三
姜道隐汉州什邡人龆齓好画及长不事产业布衣芒履随身笔墨而已尝於浄衆寺画山水松石赵廷隐见之赠以十缣道隐置僧堂中拂衣而去
杨元真石城山张玄外孙也工画佛道精於布色始居蜀召还邺中
董从诲成都人家本业儒游艺绘事佛道人物举笔即工
张景思蜀人工画佛道
跋异汧阳人善画佛道神鬼尤工大像
王仁夀汝南宛人工画佛道鬼神兼长鞍马初师王殷後精吴法相国寺有浄土弥勒下生二壁最为庄严画之传世者
征辽图一　　　　　　　千里明駞图一猎渭图一
卫贤京兆人江南李氏时为内供奉长於楼台人物初师尹继昭後仿吴体其画高崖巨石浑厚可取而皴法不老画林木虽劲挺而枝梢不称论者以此少之然其妙处亦不易及也有春江钓叟图李後主亲题渔父词二首在上画之传世者
黔娄先生图一　　　　　老莱子图一
楚狂接舆图一　　　　　王仲孺图一
闸口盘车图一　　　　　於陵子图一
雪冈盘车图一　　　　　梁伯鸾图一
竹林高士图一　　　　　罗汉图一
雪江高居图一　　　　　溪居图一
雪景楼观图一　　　　　雪宫图一
雪景山居图二　　　　　山居图一
渡水罗汉像一　　　　　嵓僧图一
神仙事迹图二　　　　　蜀道图二
盘车图二
朱悰与卫贤并师尹继昭皆得其法
曹仲元建康丰城人江南李氏时为翰林待诏工画佛道鬼神初学吴道子不成弃去改为细密之笔名重於时画之传世者
九曜像一　　　　　　　三官像三
佛会图三　　　　　　　释迦佛像二
地藏图一　　　　　　　弥勒佛像二
大悲像二　　　　　　　观音像十二
普贤像一　　　　　　　无量夀佛像一
五十三佛像一　　　　　白衣观音像三
五方如来像一　　　　　慈氏菩萨像一
玩莲菩萨像一　　　　　文殊菩萨像一
如意轮菩萨像一　　　　孔雀明王像一摩利攴天菩萨像二
陶守立池阳人世业儒南唐保大间累举不第隐居齐山闭门却扫以诗酒丹青自娯工画佛道鬼神山川人物至於台阁车马无不精妙画之传世者
九华草堂图一　　　　　山程早行图一
金山水阁图一　　　　　十六罗汉像二清凉寺海水图一
竹梦松建康溧阳人工画人物子女宫殿台阁仕南唐为东川别驾
丁谦晋陵义兴人工画竹兼善写蔬果宋寇忠愍家藏有画葱一轴李後主题丁谦二字在上墨蹟如新画之传世者
写生莲藕图一
何遇江南人善画林石屋木笔摹卫贤深得其趣施璘京兆蓝田人工画竹
陆晃嘉禾人工画人物多写田家风景性疎野沈湎於酒遇笔即图略不经意当其合作人不能及描法甚细而有力然粗率可议者亦多瑕瑜不相掩也画之传世者
玉皇上帝像一　　　　　太上像一
长生保命真君像一　　　天官像一
九天定命真君像一　　　星官像一
天曹益算真君像一　　　散圣图一
天曹掌録真君像一　　　列曜图二
天曹解厄真君像一　　　道释像一
九天司命真君像一　　　孔圣像一
九天度厄真君像一　　　四畅图四
天曹赐福真君像一　　　五老图一
天曹掌算真君像一　　　六逸图一
明皇宴乐图一　　　　　水仙图三
开元避暑图三　　　　　按乐图一
五王避暑图三　　　　　烹茶图一
火龙烹茶图一　　　　　綉线图一
山隂会仙图四　　　　　勘书图一
神仙事迹图一　　　　　古木图一
故实人物图一　　　　　春江渔乐图二
三仙围碁图一　　　　　田戏人物图一葛仙翁飞钱出井图二
僧贯休俗姓姜氏婺州兰溪人初以诗得名道行高卓入蜀为王衍所礼赐紫衣号禅月大师善画唯罗汉最着图写多作梵相形容清古盖以入定观想而得之者真本在豫章西山云堂院供养凡遇亢旱?将迎请祈雨无不应验画之传世者
维摩像一　　　　　　　须菩提像一
高僧像一　　　　　　　天竺高僧像一罗汉像二十六
李文才华阳人工画人物山水兼善写真时以为周昉之亚
程承辩眉州彭山人工画人物鬼神
高太冲江南人工写貌仕南唐为翰林待诏传李中主真得其神采
朱澄与高太冲同在翰林合画雪宴图时称妙手李仁章并州人学吴道子工画鬼神议者谓非卢棱伽不足以当之
胡严徵石晋天福时人善画人物
王耕吴越人善花鸟尤工牡丹
成处士逸其名江南人善写真
钱侒吴越文穆王传瓘养子官秀州刺史独工画艺他无所好
李夫人西蜀名家女善属文工书画郭崇韬伐蜀得之夫人以其武弁抑郁不乐尝於月下独坐南轩见竹影婆娑可喜因挥毫濡墨摹着窻纸上明日视之生意具足於是人皆效之遂有墨竹
童氏江南人画学王齐翰工道释人物兼善写真童以妇人而擅丹青故当时缙绅闺壼往往求其写照画之传世者
六隐图一
僧楚安汉州什邡人善画山水笔踪甚细每於扇面写姑苏台滕王阁千山万水尽在目前然亏六法非大手笔也
僧传古四明人以龙水得名於时画之传世者
滚雾戏波龙图二　　　　戏云双龙图一
穿石戏浪龙图二　　　　戏水龙图四
吟雾戏水龙图二　　　　出洞龙图一
涌雾出波龙图二　　　　翫珠龙图二
吟雾跃波龙图一　　　　出水龙图一
爬山跃雾龙图二　　　　祥龙图一
踊雾戏水龙图一　　　　吟龙图一
穿石出波龙图二　　　　戏龙图一
穿山弄涛龙图二　　　　坐龙图一
出水戏珠龙图一　　　　戏水龙图一
僧智藴河南人工画佛像人物雒中天宫寺毘卢像广爱寺定光佛像福先寺三灾变相皆其蹟也周广顺中进舞锺馗图於朝赐以紫衣
僧德符善画松柏气韵潇爽尝在相国寺灌顶院画一松一柏观者如市士大夫留题者凡数百篇当时推重如此
僧令宗丘文播弟也工山水人物佛像天王
僧藴能浙江人工杂画佛像
道士李夀仪邛州人学张简卿笔法多画道门尊像时人呼为李水墨
绘事备考卷四
<子部,艺术类,书画之属,绘事备考>

[book_title]卷五上
钦定四库全书
绘事备考卷五上
湖广按察使王毓贤撰
宋
仁宗资禀上圣天纵多能兴至援毫超越庶品因齐国献穆大长公主丧明亲画龙树菩萨命待诏传摹镂板印施仁孝所锺精神特异又常画马拳毛赭色玉勒金羁宸翰自题其上盖庆历四年七月十四日御笔也有押字印宝
徽宗听政之暇惟好书画兴学较艺如取士法丹青卷轴恒不去手雅有晋唐风韵尤善写墨花墨竹紧细不分浓淡一色但於焦墨藂密处微露白道姿致天然不落前人蹊径复工花鸟点睛多用黑漆隐然豆许高出缣素之上圆活如生画後押字用天水及宣和政和小玺或用瓢印虫鱼篆文
钦宗亦精绘事在东宫日尝画唐十八学士图赐宫僚张叔夜豫章天台皆有刻本
仁怀皇后朱氏钦宗后也画山水学米元晖亦善花鸟傅彩甚妙每画帧以印文识之曰朱氏道人
燕恭肃王元俨精於像物画竹鹤图曲尽其妙名重诸藩尝自写十六罗汉令蜀人尹质描染棱棱风骨竞爽於时画之传世者
过海罗汉图二　　　　　竹林调鹤图一
端献王頵英宗第四子孝友性成动遵礼法能篆籀飞白尤喜写竹常作小笔花竹蔬果曲尽其妙画之传世者
墨竹春梢凝露图一　　　箨笋荣竹图二墨竹孙枝醮碧图一　　　箨笋小景图一墨竹挺节凌霜图一　　　劲节笋竹图二
折枝嫩梢图二　　　　　折枝秋梢图一
折枝古竹图一　　　　　写生鸭脚图三
水墨丛竹图四　　　　　水墨荣竹图二
水墨芦竹图二　　　　　水墨宿竹图二
水墨老竹图一　　　　　水墨紫姜图一
水墨笋竹图二　　　　　墨竹黄鹂图二
墨竹小景图二　　　　　墨竹春梢图二
折枝墨竹图一　　　　　四景墨竹图一
墨竹图三十　　　　　　荣竹图一
蒲竹图二　　　　　　　竹图一
越国夫人王氏端献王妃也作篆隶有古法善为小诗具林下风致每以淡墨写竹整整斜斜姿态俊逸观者疑其影落缣素画之传世者
写生墨竹图一
嘉王维城画虾鱼蒲藻笋箨芦花笔意高韵诸家逊服画之传世者
羣鱼戏荇图一　　　　　秋江芦雁图一
郓王楷徽宗第三子善画花鸟取法最奇墨花是其所长但用墨太浓稍失之纵耳画之传世者
柘棘驯禽图一
赵令晙字景升宗室也历官宣州观察使封嘉国公工画马师李伯时画之传世者
康庄试马图一　　　　　奚官调马图二
李玮字公照其先钱塘人尚仁宗女兖国公主为驸马都尉善画水墨写竹石尤佳兼工飞白散隶章草官至平海军节度使画之传世者
水墨蒹葭图二　　　　　湖石图一
钱昆字裕之吴越王俶之子入宋官秘书监好画寒芦沙鸟於纨扇上人竞藏之
钱易字希白吴越废王倧第十二子入宋为翰林学士画十六罗汉夐异凡笔
钱仁熙武肃诸孙喜读书善丹青工画水牛入宋历官信泰光三州丞倅画之传世者
春郊牧牛图一　　　　　牧牛图二
孙梦卿字辅之东平人工画道释人物深得吴道子笔法世称为孙吴生画之传世者
松石问禅图一　　　　　葛仙翁像一
太上像一
孙知微字太古眉阳彭山人世本田家天资颖悟丹青不学而能清浄寡欲飘飘然如神仙中人善画道释笔势放纵略去畦畛时流逊服描法极老黄筌不能过也画之传世者
写李八百妹产黄庭经像一
写彭祖女礼北斗像一
天地水三官像六　　　　写孙先生像一
文殊降灵图一　　　　　过海天王图一
行道天王图一　　　　　游行天王图一
十一曜像一　　　　　　长夀仙像一
葛仙翁像一　　　　　　战沙虎图一
虎鬭牛图一　　　　　　天蓬像二
九曜像三　　　　　　　填星像一
亢星像一　　　　　　　火星像一
岁星像一　　　　　　　五星像一
星官像二　　　　　　　伏羲像一
维摩像一　　　　　　　智公真一
罗汉像一　　　　　　　衲衣僧一
扫象图一　　　　　　　牛虎图一
勾龙爽蜀人画人物多作古衣冠及质野不媚之状尤工婴孩得其态度国初为翰林待诏画之传世者紫府仙山图一
高彦实开封人画佛像学吴道子
陆文通江南人画山水道释楼台得名於时山水学巨然尤喜图神仙故实画之传世者
羣峯雪霁图四　　　　　仙山故实图四
神仙图四　　　　　　　会仙图二
王齐翰江南人工道释人物亦善山林丘壑评之者谓无市朝气太宗尹京日见其罗汉图大加称赏命入画院祗候画之传世者
林泉十六罗汉图四　　　传法太上图一楚襄王梦神女图一　　　三教重屏图一
十六罗汉像十六　　　　北斗星君像一
宝陁罗观音像一　　　　长生朝元图一
写南斗星像六　　　　　观音菩萨像一
势至菩萨像一　　　　　自在观音像一
岩居观音图一　　　　　慈氏菩萨像一
白衣观音像一　　　　　十六罗汉像十
色山罗汉图二　　　　　玩莲罗汉像二
岩居罗汉像一　　　　　玩泉罗汉像一
花岩高僧像一　　　　　陆羽煎茶图一
陵阳子明像一　　　　　支许闲旷图一
林壑五贤图一　　　　　林亭高会图一
海岸琪木图一　　　　　江山隐居图一
设色山水图一　　　　　林汀遥岑图一
因地佛图一　　　　　　释迦佛像二
药师佛像一　　　　　　须菩提像二
金碧潭图一　　　　　　宾头卢像一
太隂像一　　　　　　　太阳像一
金星像一　　　　　　　水星像一
火星像一　　　　　　　土星像一
罗?像一　　　　　　　计都像一
元辰像一　　　　　　　会仙图三
仙山图一　　　　　　　佛会图一
大悲像二　　　　　　　罗汉像二
高僧图一　　　　　　　智公像一
岩居僧一　　　　　　　高士图二
药王像二　　　　　　　高贤图二
逸士图一　　　　　　　重屏图一
古贤图五　　　　　　　围碁图一
琴会图一　　　　　　　琴钓图二
垂纶图一　　　　　　　水阁图一
高闲图一　　　　　　　静钓图一
龙女图一　　　　　　　海岸图二
秀峯图一　　　　　　　佛像一
顾德谦建康人善画人物喜写道像兼工动植之类论者以拟王维李後主尝云古有恺之今有德谦盖得名久矣画之传世者
太上度关图一　　　　　太上采芝像一
十二溪女图一　　　　　渡水牧牛图二
洞庭灵姻图二　　　　　四子太上像一
竹穿鱼图一　　　　　　太上像一
太上图一　　　　　　　采芝图一
仙迹图二　　　　　　　牧牛图二
乳牛图一　　　　　　　野鹊图一
蝉蝶图一
侯翼字子翀安定人善画学吴道子雍熙端拱之间声名藉甚运笔峻劲落墨清驶苍寒而秀绚丽而闲画家絶艺也初师郭巡官年甫十三耳不四载而学过於郭虑掩其名遂徙寓秦川焉画之传世者
长夀王菩萨像一　　　　行化太上像一
维摩文殊像一　　　　　地藏菩萨像一
问病维摩图一　　　　　智公传真像一
献花菩萨像一　　　　　浄名居士像一
天蓬像一　　　　　　　九曜像一
释迦像一　　　　　　　天王像一
鬼子母像一
武洞清长沙人父岳学吴道子画工人物尤长於天神星像洞清能世其学用笔纯熟殆过於父作佛像罗汉用战掣笔凡写髭发最为缜密援毫落墨回不犹人画之传世者
智积菩萨像一　　　　　侍香金童像一
散花玉女像一　　　　　诗女对吟图一
太阳像二　　　　　　　太隂像二
金星像二　　　　　　　木星像一
水星像二　　　　　　　火星像二
土星像二　　　　　　　罗?像一
计都像一　　　　　　　水仙像一
药王像一
韩虬陕西人画学吴道子尤长於释道世称絶笔盖一意研求而得其髓者也画之传世者
东华司命晋阳真人像一　慈氏菩萨像一
行道菩萨像二　　　　　献花菩萨像二
献香菩萨像二　　　　　写太隂像一
水星像一　　　　　　　星官像一
观音像一　　　　　　　天王图一
杨斐京师人尝游江浙後居淮楚工画道释人物尤肆力於观音擅名天下其子圭绰有父风描像手面作极细笔画之传世者
玄像观音一　　　　　　舞锺馗图一
武宗元字总之河南白波人善丹青长於道释行笔如流水而神彩生动若写草书洵杰作也官虞部员外郎画之传世者
李德一冲雪过鲁陵冈图四
朝元仙仗图一　　　　　观音菩萨像一
渡海天王像一　　　　　天帝释像一
天尊像一　　　　　　　北帝像一
真武像一　　　　　　　土星像一
天王图一
周文矩金陵句容人少时为南唐翰林待诏晚年格法纯备善画道释人物车马楼台山林泉石尤工士女行笔婉润大约体近周昉而明丽过之画之传世者李德裕见刘三复图一
长生保命天尊像一　　　神仙事迹图三兜率宫内慈氏像一　　　文殊菩萨像一
琉璃堂人物图一　　　　卢舍那佛像一
许仙岩遇仙图三　　　　明皇取性图二
写伪主李煜真三　　　　明皇会棋图一
鲁秋胡故实图一　　　　五王避暑图四
金光明菩萨像一　　　　法眼禅师像一
金步摇士女图一　　　　写李季兰真一
锺馗氏小妹图五　　　　火龙烹茶图四
玉步摇士女图二　　　　谢女写真图二
诗意綉女图二　　　　　写真士女图一
按乐士女图三　　　　　合乐士女图四
理鬟士女图一　　　　　按乐官女图一
玉妃游仙图一　　　　　游行士女图一
慈氏菩萨像二　　　　　佛因地图一
写谢女真一　　　　　　阿房宫图二
天蓬像一　　　　　　　北斗像一
会仙图一　　　　　　　观音像一
斫脍图二　　　　　　　四畅图一
问禅图一　　　　　　　春山图一
重屏图一　　　　　　　听说图一
高闲图一　　　　　　　文会图一
锺馗图一　　　　　　　煎茶图一
按舞图一　　　　　　　宫女图一
石恪字子专成都人性滑稽有口辨工画佛道人物始师张南本而纵逸不守绳墨人物多作戏笔诡形殊状衣纹皆粗笔成之惟面部手足用画法画之传世者
四皓围碁图一　　　　　竹林七贤图三
游行天王像一　　　　　青城游侠图二
女孝经像八　　　　　　锺馗氏图一
太上像一　　　　　　　填星像一
罗汉像一　　　　　　　社飨图二
李景道南唐族属也喜丹青无贵介习气作文会图体裁毕备画之传世者
会友图一
李景游景道之弟好写人物命意不凡画之传世者
谈道图一
顾闳中江南人善画人物与周文矩齐名画之传世者
韩熙载夜宴图一　　　　明皇击梧桐图一
顾大中即闳中之弟善画人物牛马兼工花竹画之传世者
韩熙载纵乐图一
郝澄字长源金陵句容人画道释人马笔力精劲善设色尤工写貌而画鉴谓澄画马甚俗殊无古意二说未知孰是当质诸博古之士画之传世者
牧放散马图一　　　　　写北极像一
神仙事迹一　　　　　　出猎图三
人马图二　　　　　　　渲马图六
汤子昇蜀人画山水人物颇工而描法尤佳画之传世者
文箫彩鸾仙会图一　　　铸监图一
李公麟字伯时舒城人登进士第博览法书名画故能妙悟古人用笔之意作书有晋宋风格绘事集顾陆张吴及前代诸名手之所长以为已有而自成一家写画多不设色独用澄心堂纸为之惟临摹古蹟则用绢素着色笔法如行云流水起倒尽致论者谓鞍马逾韩干佛像追吴道子山水似李思训人物近韩滉潇洒如王维当为宋画第一品而独有千古者也官至朝奉郎自号龙眠居士画之传世者
摹吴道玄四护法神像四
摹吴道玄护法神像二
摹唐李昭道海岸图一
摹唐李昭道摘瓜图一
王安石定林萧散图一
写徐熙四面牡丹图一
摹北庭赞华番骑图一
祖师传法授衣图一
弥陀观音势至像一　　　写大梵天像二写摩那舍夫人像一　　　不动尊变相一五星二十八宿像一　　　维摩居士像一丹霞访龎居士图一　　　无量夀佛像一
写摩耶夫人像一　　　　亲近菩萨像二
写王维看云图一　　　　蔡琰还汉图一
写羲之书扇图一　　　　归去来兮图二
写卢鸿草堂图一　　　　四皓围碁图一
写王维归嵩图一　　　　织锦回文图一
北岸赠行马图一　　　　玉津访石图一
写东丹王马图一　　　　写生折枝花二
写十大弟子像十　　　　杏花白鹇图一
天育骠骑图一　　　　　写唐九马图一
昭君出塞图一　　　　　五王醉归图一
写玉蝴蝶图一　　　　　御风真人图一
小笔游戏图一　　　　　弄骄人马图一
写职贡图二　　　　　　女孝经相二
写三石图一　　　　　　玻璃监图一
豢龙氏图一　　　　　　观音像三
瑞像佛一　　　　　　　禅会图一
菩萨像一　　　　　　　缁衣图一
山庄图一　　　　　　　书裙图一
阳关图一　　　　　　　醉僧图一
孝经相一　　　　　　　姑射图一
游骑图一　　　　　　　习马图一
二马图一　　　　　　　马性图一
人马图二　　　　　　　呈马图一
番骑图一　　　　　　　九歌图一
内侍杨日言字訽直开封人喜经史能作八分篆隶画山林泉石人物笔致高远气韵恬憺亦能写照官至昭化军节度使諡庄简画之传世者
秋山平远图一　　　　　溪山高逸图一红蕉士女图一
郭忠恕字恕先洛阳人少善属文为周博士工篆隶画楼观木石皆极精妙有设纨素求画者必怒而去兴至即自为之郭从义镇岐下延止山亭张设粉墨经数月不之顾一日忽醉就图其角作远山数点而已郭亦珍之岐有富人子慕忠恕名知其好饮日饷醇酒久之始持绢素精纸而以情告忠恕乘醉取纸数十番首画一丱角童子将线车纸穷处作风鸢中引一线长数丈富家子不以为奇因谢絶之太宗素知其名召为国子监主簿忤旨流登州行至临邑道中尸解仙去画之传世者
滕王阁王勃挥毫图四
明皇避暑宫图四　　　　尹喜问道图一
山隂避暑宫图四　　　　避暑宫殿图四
飞仙故实图一　　　　　雪山佛刹图一
山居楼观图一　　　　　织锦璇玑图三
湖天夏景图二　　　　　车栈桥阁图一
水阁晴楼图一　　　　　楼观士女图一
九曜像一　　　　　　　行宫图二
吹箫图一
赵克夐宗室也善画游鱼尽浮沉曲折之态封高密侯画之传世者
游鱼图一
赵叔傩亦宗室工绘事多得意於禽鱼每下笔皆合唐人诗旨画之传世者
鲜麟戏荇图二　　　　　荷花游鱼图二
桃溪珍禽图一　　　　　秋江宿禽图一
弄萍游鱼图一　　　　　莲塘灌水图一
雪汀惊鴈图一　　　　　穿荇羣鱼图一
羣蠡图二　　　　　　　游鱼图四
戏荇图一
董羽字仲翔毘陵人善画鱼龙海水云涌澜翻咫尺万里莫能测其涯涘少时为南唐待诏入宋授图画院艺学画之传世者
涌雾戏水龙图二　　　　江叟吹笛图一
出山子母龙图一　　　　玩珠龙图三
腾云出波龙图一　　　　战沙龙图二
出水龙图一　　　　　　穿山龙图一
龙图二
杨晖善画鱼扬鬐鼔鬛着纸欲飞画之传世者
游鱼图一
徐易海州人与弟白并善画鱼得其形似兼工杂画尤精?隶为御书院艺学
宋永锡蜀人画花竹禽鱼虾蟹傅色鲜丽全学梁广画之传世者
写生荷花图二　　　　　鱼蟹图二
刘采少时不事家人生产惟躭诗酒善画水中鱼风萍水荇鳞尾性情无不生动官至朝奉郎画之传世者
戏藻羣鱼图一　　　　　羣鮊戏茭图一
泳萍戏鱼图一　　　　　倒竹戏鱼图一
羣鱼戏荇图一　　　　　羣鲤逐虾图一
戏荇鯚鱼图一　　　　　戏水游鱼图一
牡丹游鱼图一　　　　　落花游鱼图一
穿荇游鱼图一　　　　　戏荇鱼图一
在藻鱼图二　　　　　　游鱼图九
鱼藻图五　　　　　　　鱼蟹图一
龟鱼图一
董源江南人善画山水天真烂漫意趣高古论者谓其水墨类王维着色如李思训写山石多作麻皮皴傅彩穠秀画人物多用青红衣面亦衬粉随事标置皆有至理晩年尤好龙水人竞求之而不可得画之传世者
夏景山口待渡图一　　　江山高隐图二水墨竹石栖禽图二　　　设色春山图二孔子见虞丘子图二　　　羣峯霁雪图一
风雨出蛰龙图二　　　　夏景窠石图二
夏山牧牛图一　　　　　夏山早行图二
江山渔艇图一　　　　　山麓渔舟图一
江山荡桨图一　　　　　万木奇峯图一
窠石人物图一　　　　　水墨竹禽图三
长夀真人像一　　　　　写孙真人像一
江堤晚景图一　　　　　重溪烟霭图一
冬晴远岫图一　　　　　雪浦待渡图二
寒塘宿鴈图三　　　　　密雪渔归图一
寒林重汀图一　　　　　寒林锺馗图二
雪陂锺馗图一　　　　　寒江窠石图一
松檟平远图一　　　　　水石吟龙图一
饮水牧牛图一　　　　　岩中罗汉像一
出洞龙图一　　　　　　着色山图二
跨龙图一　　　　　　　夏山图二
林峯图三　　　　　　　秋山图一
晴峯图一　　　　　　　山居图一
山彴图一　　　　　　　松峯图三
寒林图一　　　　　　　戏龙图二
昇龙图一　　　　　　　跨牛图一
锺馗图一　　　　　　　牧牛图一
潇湘图一　　　　　　　渔舟图一
渔父图一　　　　　　　海岸图一
采菱图一
李成字咸熙本唐宗室避地营丘遂家焉善属文卓荦有大志怀才不偶寓意於画专师关同凡烟云变幻水石幽闲树木萧森山川险易之致无不曲尽其妙画品目为古今第一其子觉历践馆阁以覃恩赠成光禄丞画之传世者
重峦春晓图四　　　　　烟岚春晓图二
夏云出谷图四　　　　　夏景晴岚图二
秋山静钓图一　　　　　冬晴行旅图二
秋岭遥山图二　　　　　山锁秋岚图二
冬景遥山图二　　　　　密雪待渡图二
林石雪景图三　　　　　羣山雪霁图三
雪麓早行图一　　　　　爱景晴岚图三
爱景寒林图三　　　　　寒林独玩图一
奇石寒林图二　　　　　巨石寒林图四
岚烟晚晴图三　　　　　烟岚晓景图七
晴岚晓景图八　　　　　岚光清晓图二
晓岚平远图二　　　　　晓景双峯图二
濶渚晴峯图二　　　　　晴峦平远图三
江山密雪图三　　　　　晴峦萧寺图二
晴峯霁霭图二　　　　　晴江列岫图二
横峯晓霁图三　　　　　峻峯茂林图一
乔木萧寺图一　　　　　长山平远图二
古木遥岑图四　　　　　雾披遥山图三
山隂磨溪图二　　　　　山腰楼观图三
读碑窠石图二　　　　　烟峯行旅图二
远浦遥岑图一　　　　　烟波渔艇图一
江山渔父图一　　　　　亭泉松石图一
平远窠石图一　　　　　山谷晴岚图二
江皋羣峯图三　　　　　老笔层峯图二
羣峯灌木图二　　　　　春山早行图三
春云出岫图二　　　　　夏山图二
大寒林图四　　　　　　秋山图三
小寒林图二　　　　　　雪溪图二
雪峯图一　　　　　　　寒林图八
晓岚图一　　　　　　　晴岚图二
晴峦图二　　　　　　　高山图三
平远图一　　　　　　　双峯图三
秀峯图一　　　　　　　起蛰图一
范寛字仲立华原人性温厚而嗜酒濶略大度善画山水初师荆浩继师李成每好山顶作茂林水际作突兀大石既而叹曰与其师人不若师诸造化乃弃旧习卜居终南太华间历览名胜笔益奇伟遂与荆李并驱中原矣晚年用墨太多不分土石画之传世者
四圣搜山图一　　　　　春山平远图三
春山老笔图二　　　　　夏山烟霭图三
秋景山水图二　　　　　烟岚秋晓图二
冬景山水图二　　　　　雪景寒林图一
山隂萧寺图二　　　　　寒林图十二
春山图二　　　　　　　夏山图十
夏峯图三　　　　　　　秋山图四
雪山图二　　　　　　　雪峯图二
海山图一　　　　　　　崇山图三
炼丹图一
许道宁长安人早年卖药都门画山水以聚观者故不免粗俗中年脱去旧习专师李成益自检束用笔简易峯头直皴而下林木劲拔自成一家至细微处乃入妙理评者谓得李成之气画之传世者
写李成夏峯平远图二　　茅亭赏雪图一
春山晓渡图二　　　　　春龙出蛰图二
江山捕鱼图一　　　　　春云出谷图一
山林春烟图一　　　　　三教野渡图一
烟溪夏景图一　　　　　风雨惊牛图一
秋山晴霭图一　　　　　秋江唤渡图一
秋山诗意图二　　　　　秋山晚渡图一
秋江闲钓图一　　　　　秋江早行图一
岚锁秋峯图三　　　　　雪霁行舟图三
雪峯僧舍图一　　　　　雪满羣峯图三
雪满危峯图三　　　　　羣峯密雪图三
羣山密雪图一　　　　　雪江渔钓图二
雪山楼观图一　　　　　寒云戴雪图一
爱景晴峦图三　　　　　晴峯渔浦图一
晴岚晓峯图二　　　　　晴峯晚景图三
云出山腰图三　　　　　烟锁山腰图三
晴峯渔钓图一　　　　　羣峯秀岭图二
羣峯双涧图二　　　　　林樾遥岑图一
江山积雪图一　　　　　窠石戏龙图二
山路早行图二　　　　　霜秋晴峦图二
江山归鴈图三　　　　　行观华岳图一
晓挂轻帆图一　　　　　层峦渔浦图一
夏云欲雨图一　　　　　山观萧寺图一
夏山风雨图四　　　　　溪山风雨图一
春岚晓霭图一　　　　　春山行旅图一
寒林图十二　　　　　　大寒林图三
小寒林图五　　　　　　夏山图七
秋山图六　　　　　　　晴峦图三
晴峯图三　　　　　　　云山图一
林石图二　　　　　　　窠石图六
双松图二　　　　　　　捕鱼图一
牧牛图一　　　　　　　临深图一
履薄图一
陈用志颍川郾城人国初为画院祗候未几乞归工画道释山水兼善人马虽学胡环亦参已意精密处固多所少者飘逸耳画之传世者
秋林烟霭图一　　　　　秋山图二
翟院深营丘人师李成画山水初为本郡伶人值郡宴击鼔失次部长举其过守诘之翟对曰性本好画掺挝之际适见浮云际汉宛若奇峯意可入画而心无二用故弛其节耳守颔之翊日命作画伸纸舒毫果有疎宕之致深加奨励焉其临摹李成诸蹟几不可辨然神气固自霄壤也评者谓得李成之风画之传世者
澄江平远图一
高克明绦州人端愿谦厚喜游佳山水搜奇访古归则燕坐焚香悠然命笔兼画道释人马花鸟楼台评者谓其山水虽工不免有近时习气若花鸟则无可议也仁宗朝为待诏守少府监主簿画之传世者
春波吟龙图二　　　　　夏山飞瀑图二
窠石野渡图二　　　　　烟岚窠石图二邨学图二
郭熙河阳温县人为御书院艺学善画山水寒林宗李营丘法得烟云出没峯峦显隐之妙位置笔墨时见匠心早岁以巧赡致名晩年乃气韵兼美画之传世者
子猷访戴图二　　　　　奇石寒林图二
诗意山水图二　　　　　古木遥山图二
巧石双松图二　　　　　江臯图一
遥峯图一　　　　　　　晴峦图一
烟雨图一　　　　　　　云岩图一
秀松图一　　　　　　　春山图一
?岭图一　　　　　　　瀑布图一
幽谷图一　　　　　　　溅瀑图一
平远图一　　　　　　　寒峯图一
断岸图一　　　　　　　秀峦图一
古木图一　　　　　　　茂峯图一
远山图一　　　　　　　山观图一
谿谷图一
孙可元好写吴越间山水笔力虽不甚高而格局居然苍古画之传世者
陶潜归去来图一　　　　滕王阁图一
商山四皓图二　　　　　高隐图一
山麓渔歌图一　　　　　山水图二
春云出岫图一　　　　　山观图一
江山萧散图一　　　　　牧牛图一
赵干江南人家有南唐画院秘本故所画山水林木皆江南风景多作楼观舟航水村鱼市花溪竹坞皆有幽趣无一点市朝气也画之传世者
春林归牧图一　　　　　夏山风雨图四
夏日玩泉图一　　　　　烟霭秋涉图一
冬晴渔浦图一　　　　　江行初雪图一
屈鼎开封人山水学燕文贵仁宗朝画院祗候画之传世者
夏景图一
陆瑾江南人画江山风物笔致潇洒洗浄尘俗格法布置大抵宗王维而秀媚特甚画之传世者
山隂高会图一　　　　　溪山僧舍图一
水阁闲碁图一　　　　　溪山风雨图三
渔家风景图三　　　　　夏山图四
雪桥图一　　　　　　　运石图一
磨溪图一　　　　　　　捕鱼图一
椉龙图一　　　　　　　仙山图二
王士元汝南宛丘人王仁夀之子也善丹青诠综诸家之妙人物师周昉山水师关同屋木师郭忠恕凡作画无一笔无出处故为卓絶所可惜者多写楼台桥径境遇殊小乏深山大壑烟霞之致耳仕至节度推官画之传世者
溪云欲雨图一　　　　　山阁图一
燕肃字穆之家本蓟门徙居阳翟少历清涂有文学治行缙绅推之善画山水寒林登王维之堂入李成之室独不设色为异官至礼部尚书赠太师画之传世者
写李成履薄图二　　　　春岫渔歌图一
状牛头山望图一　　　　秋山远浦图一
冬晴钓艇图二　　　　　雪满羣山图三
江山萧寺图二　　　　　古岸遥山图三
送寒衣女图一　　　　　雪浦人归图四
大寒林图二　　　　　　寒林图一
小寒林图二　　　　　　履冰图一
渡水牛图一　　　　　　双松图二
春山图四　　　　　　　松石图一
夏溪图二　　　　　　　寒雀图一
宋道字公达洛阳人擢第为郎善画山水以幽澹简远取重於时惟兴至寓意而已故传世者少所见者松竹图一
宋迪字复古道之弟也举进士善画山水得李成笔法体裁高妙笔墨清润又喜画松或高或偃或单或双至於千株万株森然并立都无复冗之迹世以为难犹子子房绍其家学画之传世者
老松对南山图一　　　　晴峦渔乐图二
烟岚渔浦图一　　　　　扁舟轻泛图一
古岸遥岑图一　　　　　羣峯远浦图一
对岸古松图二　　　　　濶浦远山图一
濶浪遥岑图一　　　　　潇湘秋晚图一
江山平远图一　　　　　长江晚霭图一
遥山松岸图二　　　　　双松列岫图二
崇山茂林图二　　　　　远山图二
远浦征帆图二　　　　　雪山图一
小寒林图一　　　　　　八景图一
秋山图一　　　　　　　万松图一
遥山图二
王谷字正叔颍川郾城人多取古今诗词佳景写而为图
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:07:19-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
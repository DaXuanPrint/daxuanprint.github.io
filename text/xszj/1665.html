<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,陈文纪卷一,陈文纪卷二,陈文纪卷三,陈文纪卷四,陈文纪卷五,陈文纪卷六,陈文纪卷七,陈文纪卷八,陈文纪全文在线阅读,陈文纪全文在线下载,大玄古籍书库">
<meta name="description" content="八卷。明梅鼎祚(1549—1615)编。梅鼎祚仿冯惟讷《古诗纪》之意，辑陈、隋以前之文为《文纪》，此为其一。南朝至陈而终，文亦至陈而极敝。其时能自成家者，诗仅阴铿、张正见，文则徐陵、沈炯以外，唯江总所传稍多。此编兼其陈，隋诸作，割并于陈，以足卷帙，未免有违史家;但梅鼎祚既取南北朝文通为编次，以成系列，倘缺其一代，则源流始末有所未详，是以不得已之变例。此书有《四库全书》本。_陈文纪_全文在线阅读_陈文纪_全文在线下载_大玄古籍书库">
<title>陈文纪_梅鼎祚_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">陈文纪</span> <br/>
          作者： <span class="inputVal" id="bkauthor">梅鼎祚</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">学术杂记,文集,完结</span> <br/>
          字数： <span class="inputVal" id="bknum">[book_length]92133</span> <br/>
          说明： <span class="inputVal" id="bkdec">八卷。明梅鼎祚(1549—1615)编。梅鼎祚仿冯惟讷《古诗纪》之意，辑陈、隋以前之文为《文纪》，此为其一。南朝至陈而终，文亦至陈而极敝。其时能自成家者，诗仅阴铿、张正见，文则徐陵、沈炯以外，唯江总所传稍多。此编兼其陈，隋诸作，割并于陈，以足卷帙，未免有违史家;但梅鼎祚既取南北朝文通为编次，以成系列，倘缺其一代，则源流始末有所未详，是以不得已之变例。此书有《四库全书》本。</span> <br/>
          封面： <span class="inputVal" id="bkimg">Z_13429.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]陈文纪
[book_author]梅鼎祚
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]学术杂记,文集,完结
[book_length]92133
[book_dec]八卷。明梅鼎祚(1549—1615)编。梅鼎祚仿冯惟讷《古诗纪》之意，辑陈、隋以前之文为《文纪》，此为其一。南朝至陈而终，文亦至陈而极敝。其时能自成家者，诗仅阴铿、张正见，文则徐陵、沈炯以外，唯江总所传稍多。此编兼其陈，隋诸作，割并于陈，以足卷帙，未免有违史家;但梅鼎祚既取南北朝文通为编次，以成系列，倘缺其一代，则源流始末有所未详，是以不得已之变例。此书有《四库全书》本。
[book_img]Z_13429.jpg


[book_title]提要
臣等谨案陈文纪八巻明梅鼎祚编南朝六代至陈而终文章亦至陈而极敝其时能自成家者诗惟阴铿张正见文则徐陵沈烱以外惟江总所传稍多而或久仕梁朝上承异代或晩归隋主尚署前衔鼎祚兼其前后诸作割并于陈以足巻帙揆以所编他集未免自乱其例然鼎祚既取南北朝文通为编次茍阙其一代则源流始末有所未详不得以泛滥讥也况永明天监相去未遥江左余风往往而在韩栁未出以前王杨之丽制燕许之鸿篇多有取材于是者亦不能以其少而废之矣乾隆四十四年七月恭校上
总纂官【臣】纪昀【臣】陆锡熊【臣】孙士毅
总　校　官【臣】陆　费　墀

[book_title]陈文纪卷一
明　梅鼎祚　编
武帝【姓陈名霸先字奥国呉兴长城下若里人仕梁歴髙耍太守监始兴郡讨度景有功位司空封拣公进叠为生裘叶因号陈都建业在珪字年庙白髙租】
壝虞荔书【嵩宇共蛟舍桀翛姚人入腠鹿棠扬畅州太中正】
【谧仕筑为逋苴撚黠骨侍兼中书舍人领太着弗崖崇乱堪簿頖里张彪之据会稽也荔时崔乌廷髙柱丰翘遗荔吉支帝方为临川点札灼窗赎割荔求律已乃应命至却高租溺宋帝尔拉赆刦杉刓刦利】
丧乱已来贤哲凋散君才用有美声闻许洛当今朝廷惟新广求异隽岂可栖迟东土独善其身今令兄子将接出都想必副朝廷虚迟也
樟位告天丈【永定牟】
皇帝臣讳敢用牡昭告于皇皇后帝梁氏以圮剥荐臻歴运有极钦若天运以命干讳夫肇有烝民乃树司牧选贤与能未常厥性放勋重华之世咸无意于受终当涂典午之君虽有心于楫让皆以英才处万乘髙勲御四海故能大庇黔首光宅区县有梁末运仍叶遘屯獯丑凭陵久移神器承圣在外非能祀夏天未悔祸复罹防逆嫡嗣废黜宗枝僭诈天地荡覆纪纲泯絶讳爰初投袂大拯横流重举义兵实勘多难废王立帝实有厥功安国定社用尽其力是谓小康方期大道既而烟云表色日月呈瑞纬聚东井龙见谯邦除旧布新既彰象迁虞事夏且恊讴謌九域八荒同布欵百神羣祀皆有诚愿梁帝髙谢万邦授以大寳讳自惟菲薄让徳不嗣至于再三辞弗获许佥以百姓须主万机难旷皇灵眷命非可谦拒畏天之威用膺嘉祚永言夙志能无慙徳敬简元辰升坛受禅告类上帝用答民心永保于我有陈惟明灵是飨
即位大赦诏
五徳更运帝王所以御天三正相因夏殷所以宰世虽色分辞翰时异文质揖让征伐迄用参差而育徳振民义归一揆朕以寡昧时属艰危国歩屡屯天维三絶肆勤先后拯厥横流借将帅之功兼猛士之力一匡天下再造黔黎梁氏以天禄永终厯数攸在遵与能之典集大命于朕躬顾惟菲徳辞不获亮式从天睠俯恊民心受终文祖升禋上帝继迹百王君临万宇若渉川水罔知攸济寳业初建皇祚惟新思俾惠泽覃被亿兆可大赦天下改梁太平二年为永定元年赐民爵二级文武二等鳏寡孤独不能自存者人糓五斛逋租宿债皆勿复收其有犯乡里清议赃污滛盗者皆洗除先注与之更始长徒敇系特皆原之亡官失爵禁锢夺劳一依旧典
奉梁主为江隂王诏
礼陈杞宋诗咏二客弗臣之重歴代斯敦梁氏钦若人祗宪章在昔济河沉璧髙谢万邦茅赋所加宜遵旧典其以江隂郡奉梁主为江隂王行梁正朔车旗服色一依前准宫馆资待务尽优隆
勑州郡玺书【元年】
夫四王革代商周所以应天五胜相推轩羲所以当运梁徳不造防乱积年东夏崩腾西都荡覆萧勃干纪非唯赵伦侯景滔天逾于刘载贞阳反簒贼约连兵江左累属于鲜卑金陵久非于梁国自有氤氲混沌之世龙图鳯纪之前东汉兴平之初西朝永嘉之乱天下分崩未有若于梁朝者也朕以虚薄属当兴运自昔登庸首清诸越徐门浪泊靡不征行浮海乘山所在勘定冐愬风尘骋驰师旅六延梁祀十翦疆防岂曰人谋皆由天启梁氏以天禄斯改期运永终钦若唐虞推其鼎玉朕东西退让拜手陈辞避舜子于箕山之阳求支伯于沧洲之野而公卿敦逼率土翘惶天命难稽遂享嘉祚今月乙亥升礼太坛言念迁桐但有慙徳自梁氏将末频月亢阳火运斯终秋霖奄降翌日成礼圎丘宿设埃云晚霁星象夜张朝景重轮三危之膏露晨光合璧带五色之卿云顾惟寡薄弥慙休祉昧旦丕显方思至治卿等拥旄方岳相任股肱剖符名宇方寄恤隐王厯惟新念有欣庆想深求民瘼务在廉平爱惠以抚孤贫威刑以御彊猾若有萑蒲之盗或犯戎商山谷之酋擅彊幽险皆从肆赦咸使知闻如或迷途俾在无贷今遣使人具宣往防念思善政副此虚懐
删改科令诏【陈承梁乱刑典疎阔武帝即位思革其下诏议制律令三十卷唯重清议元年十月立删律郎删定律令】
朕闻唐虞道盛设画象而不犯夏商徳衰虽孥戮其未备泊乎末代纲目滋繁矧属乱离宪章遗紊朕始膺寳厯思广政枢外可搜举良才删改科令羣僚博议务存平简【隋书】
封长城矦蒨为临川王诏
东都齐国义乃亲贤西汉城阳事兼功烈散骑常侍使持节都督会稽等十郡诸军事宣毅将军会稽太守长城县矦蒨学尚清优神防凝正文参礼乐武定妖氛心力谋猷为家治国拥旄作守朞月有成辟彼关河功逾萧防萑蒲之盗自反耕农篁竹之豪用禀声朔朕以虚寡属当兴运提彼三尺宾于四门王业艰难頼乎此子宜隆上爵称是元功可封临川郡王邑二千户
永定二年正月乙未诏
夫设官分职因事重轻羽仪车马随时隆替晋之五校鸣笳启途汉之九卿传呼竝列虞官夏礼岂曰同科殷朴周文固无恒格朕膺兹寳歴代是天工留念官方庶允时梁天监中左右骁骑领朱衣直阁竝给仪从北徐州刺史唱义之初首为此职乱离嵗久朝典不存后生年少希闻旧则今去左右骁骑宜通文武文官则用腹心武官则用功臣所给仪从同太子二卫率此外众官尚书详为条制
亲祠南郊诏【二年】
朕受命君临初移星琯孟陬嘉月备礼泰坛景昭华人祗允庆思令亿兆咸与惟新且往代祅氛于今犹梗军机未息徴赋咸繁事不获已久知下言念黔黎无忘寝食夫罪无轻重已发觉未发觉在今昧爽以前皆赦除之西防自王琳以下竝许反迷一无所问近所募义军本拟西防竝宜解遣留家附业挽订军资未送者并停元年军粮逋余者原其半州郡县军戍竝不得輙遣使民间务存优养若有侵扰严为法制
宥沈泰部曲妻儿诏【二年】
罚不及嗣自古通典罪疑惟轻布在方策沈泰反覆无行遐迩所知昔有防功仍荷朝寄剖符名郡推毂累藩汉口班师还居方岳良田有逾于四百食客不止于三千富贵显荣政当如此鬼害其盈天夺之无故猖狂自投獯丑虽复知人则哲惟帝其难光武有蔽于厐萌魏武不知于于禁但令朝廷无我负人其部曲妻儿各令复业所在军人若有恐胁侵掠者皆以刼论若有男女口为人所藏竝许诣台申诉若乐随临川王及节将立效者悉皆听许
下选曹诏【二年】
梁时旧仕乱离播越始还朝廷多未铨序又起兵以来军勲甚众选曹即条文武簿及节将应九流者量其所拟
隆礼诸公主诏【三年】
南康始兴王诸妺已有封爵依礼止是藩主此二王者有殊恒情宜隆礼数诸主仪秩及尚主可竝同皇女
赈恤呉州缙州诏
开廪赈絶育民之大惠巡方恤患前王之令典朕当斯季俗膺此乐推君徳未孚民瘼犹甚重兹多垒弥疚纳隍良由四聪弗达千里勿应博施之仁何其或爽残弊之轨致此未康呉州缙州去嵗蝗旱郢田虽疏郑渠终涸室靡盈积之望家有填壑之嗟百姓不足兆民何頼近已遣中书舍人江徳藻衔命东阳与令长二千石问民疾苦仍以入台仓见米分恤虽徳非既饱庶微慰阻饥
日食服衮冕诏【有司奏旧仪御前殿服朱纱袍通天冠诏曰】
此乃前代承用意有未同合朔仰助太阳宜备衮冕之服自今以去永可为准
讨熊昙朗诏【昙朗为北江州刺史杀都督周文肓举兵反】
昙朗噬逆罪不容诛分命众军仍事掩讨方加枭磔以明刑宪
践阼封诸子矦诏
维城宗子实固有周盘石懿亲用隆大汉故会盟则异姓为后启土则非刘勿王所以紏合枝干广树蕃屏前王懋典列代恒规从子持节员外散骑常侍明威将军雍州刺史监南徐州拟持节通直散骑常侍贞威将军北徐州刺史褒从子晃炅从孙假节员外散骑常侍明威将军訬假节信威将军北徐州刺史吉阳县开国矦諠假节通直散骑侍郎信武将军祏假节散骑侍郎雄信将军青州刺史广梁太守详贞威将军通直散骑侍郎慧纪从孙敬雅敬泰竝枝戚密近劬劳王室宜列河山以光利建拟可永修县开国侯褒钟陵县开国矦晃建城县开国矦炅上饶县开国矦訬防化县开国侯諠仍前封祏豫章县开国侯详遂兴县开国侯慧纪宜黄县开国侯敬雅宁都县开国侯敬泰平固县开国侯各邑五百户
赠周铁虎诏【铁虎随周文育西征玉琳败绩为琳所获辞气不屈见害髙祖下诏】
天地之寳所贵曰生形之徒所重唯命至如捐生立节効命酬恩追逺懐昔信宜加等散骑常侍严威将军太子左卫率潼州刺史领信义太守沌阳县开国矦铁虎器局沈厚风力勇壮北讨南征竭忠尽力推锋江夏致防凶徒神气弥雄肆言无挠岂直温序见害方其理须厐徳临危犹能瞠目忠贞如此恻怆兼深可赠中防军将军青冀二州刺史加封一千户并给鼓吹一部侯如故
文帝【名蒨字子华武帝兄始兴昭烈王长子封临川王拜侍中武帝崩遗诏徴立在位七年庙曰世祖】
与虞荔书
君东南有美声誉洽闻自应翰飞京许共康时弊而削迹丘园保兹独善岂使称空谷之望邪必愿便尔俶且为出都之计惟迟披觏在于兹日【削迹尺牍作刻迹误】
勑虞荔
【初荔母随荔入台卒于台内寻而城防情礼不申由是终身蔬食布衣不听音乐时第二弟寄寓闽中依陈寳应荔每言之辄流涕因以感疾帝以荔蔬食积久非羸疾所宜乃勑荔终不从】
能敦布素乃当为髙卿年事已多气力稍减方欲仗委良须克壮今给卿鱼肉不得固从所执也
即位诏
上天降祸奄集邦家大行皇帝背离万国率土崩心若防考妣龙圗寳厯眇属朕躬运钟扰攘事切机务南面须主西让礼轻今便式膺景命光宅四海可大赦天下罪无轻重悉皆荡涤逋租宿债吏民负可勿复收文武内外量加爵叙孝悌力田为父后者赐爵一级庶祗畏在心公卿毕力胜残去杀无待百年兴言号哽深増恸絶
天嘉元年春正月大赦诏
朕以寡昧嗣篹洪业哀惸在疚治道弗昭仰惟前徳幽显遐畅恭已不言庶防无改虽宏圗懋轨日月方而清庙廓然圣灵浸逺感寻永往瞻言罔极今四象运周三元告献华夷胥洎玉帛骏奔思覃遗泽播之亿兆其大赦天下改永定四年为天嘉元年鳏寡孤独不能自存立者赐谷人五斛孝悌力田殊行异等加爵一级
亲祠南郊诏【元年】
朕式飨上防奉牲玉髙禋礼毕诚敬兼且隂霾浃辰褰霁在日云物韶朗风景清和庆动人祗忭流庶俗思俾黎元同此多祜可赐民爵一级
平王琳原宥诏【元年】
夫五运递来三灵眷命皇王因之改创殷周所以乐推朕统厯承基丕隆鼎运期理攸属数祚在斯岂侥幸所至宁卜祝可求故知神器之重必在符命是以逐鹿贻讥断虵定业乱臣贼子异世同尤王琳识暗挈瓶智慙卫足干纪乱常自贻颠沛而缙绅君子多被絷维虽泾渭合流兰鲍同肆求之厥理或有胁从今九罭既设八纮斯掩天网恢恢吞舟是漏至如伏波游説永作汉蕃延寿脱归终为魏守器改秦虞材通晋楚行藏用舍亦岂有恒宜嘉寛仁以彰雷作其衣冠士族预在凶党悉皆原宥将帅战兵亦同肆并随材铨引庶收力用
蠲复诏【元年】
日者凶渠肆虐众军进讨舟舰输积权倩民丁师出经时役劳日久今氛祲廓清宜有甄被可蠲复丁身夫妻三年于役不幸者复其妻子
寛赋诏【元年】
自防乱以来十有余载编户凋亡万不遗一中原民庶盖云无防顷者防难仍接筭敛繁多且兴师以来千金日费府藏虚竭杼轴嵗空近所置军资本充戎备今元恶克殄八表已康兵戈静戢息肩方在思俾余黎陶此寛赋今嵗军粮通减三分之一尚书申下四方称朕哀矜之意守宰明加劝课务急农桑庶鼓腹含哺复在兹日
録序萧庄官属诏【元年】
萧庄伪署文武官属还朝者量加録序
迎梁元帝诏【元年】
梁孝元遭离多难灵榇播越朕昔经北面有异常伦遣使迎接以次近路江宁既有旧茔宜即安卜车旗礼章悉用梁典依魏汉献帝故事
进举贤良诏【元年】
朕以眇身属当大寳负荷至重忧责实深而庶绩未康胥怨犹结伫咨贤良发于梦想每有一言入听片善可求何尝不褒奬抽扬缄书绅带而傅岩虚往穹谷尚淹蒲币空陈旌弓不至岂当有乖则哲使草泽遗才将时运浇流今不逮古侧食长懐寝兴増叹新安太守陆山才有启荐梁前征西从事中郎萧策梁前尚书中兵郎王暹竝世胄清华羽仪着族或文史足用或孝徳可称并宜登之朝序擢以不次王公以下其各进举贤良申荐沦屈庶众才必萃大厦可成使棫朴载歌由庚在咏
令流移着籍诏【元年】
自顷防乱编户播迁言念余黎良可哀惕其亡乡失土逐食流移者今年内随其适乐来嵗不问侨旧悉令着籍同土断之例
令种麦诏【元年】
菽粟之贵重于珠玉自顷防戎游手者众民失分地之业士有佩犊之讥朕哀矜黔庶念康弊俗思俾阻饥方存富教麦之为用要切斯甚今九秋在节万寳可收其班宣逺近竝令播种守宰亲临劝课务使及时其有尤贫量给种子
崇俭诏【元年】
污罇土鼓诚则难追畵卵雕薪或可易革梁氏末运奢丽已甚刍豢厌于胥史歌钟列于管库牛木被朱丹之采车马饰金玉之珍逐欲浇流迁讹遂逺朕自诸生颇为内足而家敦朴素室靡浮华观览时俗常所扼腕今妄假时乗临驭区极属当沦季思闻治道菲食卑宫自安俭陋俾兹薄俗获反淳风维雕镂淫饰非兵器及国容所须金银珠玉衣服杂玩悉皆禁断
春夏停刑诏【元年】
古者春夏二气不决重罪盖以阳和布泽天秩是寛网省刑义符含育前王所以则天象地立法垂训者也朕属当浇季思求民瘼哀矜恻隐念甚纳隍常欲式遵旧轨用长风化自今孟春讫于夏首罪人大辟事已欵者宜且申停
勲臣配食髙祖庙庭诏【二年】
姬业方阐望载渭濵汉厯既融道通圮上若乃储精辰宿降灵惟岳风云有感梦寐是求斯固舟楫盐梅递相表里长世建国罔或不然至于铭徳太常从祀清庙以贻厥后来垂诸不朽者也前皇经济区宇裁成品物灵贶式甄光膺寳命虽謩明濬发幽显恊从亦文武贤能翼宣王业故大司马骠骑大将军瑱故司空文育故平北将军开府仪同三司僧明故中防军頴故领军将军拟或缔构艰难经纶夷险或摧锋冐刃殉义遗生或宣哲恊规绸缪帷幄或披荆汗马终始勤劬莫不罄诚悉力屯泰以之朕以寡昧嗣膺丕绪永言勲烈思典训便可式遵故实载扬盛轨可竝配食髙祖庙庭俾兹大猷永传宗祏
亲祠南郊诏【三年春正月】
朕负荷寳图亟回星琯兢兢业业庶防治定而徳化不孚俗弊滋甚永言念之无忘日夜阳和布气昭事上躬奉牲玉诚兼飨敬思与黎元被斯寛惠可普赐民爵一级其孝悌力田别加一等
曲赦京师诏【五年】
朕以寡昧属当负重星籥亟改冕旒弗旷不能仰恊璿衡用调玉烛傍慰苍生以安黔首兵无宁嵗民乏有年移风之道未习俗之患犹在致令民多触网吏繁笔削狱犴滋章虽由物犯囹圄淹滞亦或有寃念俾纳隍载劳负戾加以肤凑不适摄卫有亏比获微痊思覃寛惠可曲赦京师
修治前代王侯忠烈坟冡诏【六年】
梁室多故祸乱相寻兵甲纷纭十年不解不逞之徒虐流生气无頼之属暴及徂魂江左肇基王者攸宅金行水位之主木运火徳之君时更四代嵗逾二百若其经纶三业缙绅民望忠臣孝子何世无才而零落山丘变移陵谷或皆剪伐莫不侵残玉杯得于民间漆简传于世载无复五株之树罕见千年之表自大祚光启恭惟揖让爰暨朕躬聿修祖武虽复旂旗服色犹行杞宋之计每车驾巡游眇瞻河雒之路故乔山之祀苹藻弗亏骊山之坟松栢恒守唯戚藩旧垄士子故茔掩殣未周樵牧犹众或亲属流负土无期子孙灭手植何寄汉髙留连于无忌宋祖惆怅于子房丘墓生哀生灵共恻者也朕所以兴言永日思慰幽泉维前代王矦自古忠烈坟冡被发絶无后者可检行修治墓中树木勿得樵采庶幽显咸畅称朕意焉
曲赦京师诏【六年】
朕自居民牧之重托在王公之上顾其寡昧郁于治道加以屡亏听览事多壅积寃滞靡申幽枉弗鉴念兹罪戾有甚纳隍而惠泽未流愆阳累月今嵗序云暮元正向肇欲使幽圄之内同被时和可曲赦京师
改元天康大赦诏
朕以寡徳篹承洪绪日昃劬劳思景业而政道多昧黎庶未康兼疹患淹时亢阳累月百姓何咎实由朕躬念兹在兹痛如疾首可大赦天下改天嘉七年为天康元年
遗诏【天康元年】
朕疾苦弥留遂至不救修短有命夫复何言但王业艰难频嵗军旅生民多弊无忘愧惕今方隅乃定俗教未便及大渐以为遗恨社稷任重太子可即君临王侯将相善相辅翼内外恊和勿违朕意山陵务存俭速大敛竟羣臣三日一临公除之制率依旧典
诛矦安都诏【安都从髙祖征伐有功髙祖崩翼奉世祖入继大统及衡阳王昌将入济汉而薨安都之谋也封清逺郡公自是威名日重骄恣无礼舍人蔡景厯奏其谋反世祖收安都下诏于嘉徳殿西省赐死】
昔汉厚功臣韩彭肇乱晋倚蕃牧敦约称兵托六尺于厐萌野心窃发寄股肱于霍禹凶谋潜搆追惟往代挺逆一揆永言自古患难同规矦安都素乏遥图本慙令徳幸属兴运预奉经纶防迹行间假之毛羽推于偏帅委以驰逐位极三槐任居四岳名器隆赫礼数莫俦而志唯矜已气在陵上招聚逋逃穷极轻狡无頼无行不畏不恭受脤専征剽掠一逞推毂所镇裒敛无厌寄以徐蕃接邻齐境贸迁禁货鬻卖居民推埋发掘毒流泉壤睚眦僵尸罔顾彞宪朕以爰初缔构颇着功绩飞骖代邸预定嘉谋所以淹抑有司每懐遵养杜絶百辟日望自新欵襟期于话言推丹赤于造次策马甲第羽林息警置酒高堂陛防无卫何尝内隐片嫌去栢人而勿宿外恊猜防入成臯而不留而勃戻不悛骄暴滋甚招诱文武密懐异图去年十二月十一日获中书舍人蔡景歴启称矦安都去月十日遣别驾周宏实来景歴私省宿访问禁中具陈反计朕犹隐忍待之如初爰自北门迁授南服受命经停奸谋益露今者欲因初镇将行不轨此而可忍孰不可容赖社稷之灵近侍诚慤丑情彰暴逆节显闻外可详案旧典速正刑书止在同谋余无所问
周铁虎配食髙祖庙庭诏
汉室功臣形写宫观魏朝猛将名配宗祧功烈所以长存世代因之不朽故侍中防军将军青冀二州刺史沌阳县开国侯铁虎诚节鲠亮力用雄敢王业初基行间累及垂翅贼垒正色防庭古之遗烈有识同壮陨身不屈虽隆荣等营魂易逺言追嘉惜宜仰陪壖寝恭颁飨奠可配食髙祖庙庭
赙防周敷诏【敷髙祖时以平王琳功授豫章太守天嘉初攻周廸破之后为廸所诱害文帝下诏】
使持节散骑常侍都督南豫州縁江诸军事镇南将军南豫州刺史西丰县开国侯敷受任遐征淹时违律虚衿奸诡遂贻防身但夙着勤诚亟劳戎旅犹深恻怆愍悼于懐可存其茅赋量所赙防还京邑
讨留异诏【异东阳着姓矦景乱署东阳太守寻仕梁元帝信安令入陈歴授缙州刺史领东阳异虽外示臣节恒懐两端与王琳潜通琳平世祖乃下诏讨之异奔陈寳应寳应败并擒异送都斩于建康市】
昔四罪难大妫之所无赦九黎乱徳少昊之所必诛自古皇王不贪征伐茍为时蠧事非获已逆贼留异数应亡灭缮甲完聚由来积年进谢羣龙自跃于千里退怀首鼠恒持于百心中嵗密契番禺既天网赐以名爵敦以国姻傥望懐音犹能革面王琳窃据中流翻相应接别引南川之岭路専为东道之主人结附凶渠唯欣祸乱既祅氛荡定气沮心孤类伤鸟之惊等穷兽之谋触虽复遣家入质子阳之态转遒侍子还朝隗嚣之心方炽朕志相成养不计疵慝披襟解带敦喻殷勤蜂目弥彰枭声无改遂置军江口严戍下淮显然反叛非可容匿且缙邦膏腴稽南殷旷永割王赋长壅国民竹箭良材絶望京辇萑蒲小盗共肆贪残念彼余甿兼其慨息西戎屈膝自欵重关秦国依风竝输侵地三边已乂四海咸宁唯此微妖所宜清殄可遣使持节都督南徐州诸军事征北将军司空南徐州刺史桂阳郡开国公安都指往擒戮罪止异身余无所问
尚书下讨周廸符【廸临川着姓矦景乱据有其地领临川内史平萧勃迁江州刺史陈世祖初与周敷黄法共屠熊昙朗敷等诣阙加赏世祖徴廸及其子趦趄不至乃隂与留异相结天嘉三年尚书下符讨廸廸众溃窜临川太守骆牙诱斩之】
告临川郡士庶昔西京为盛信越背诞东都中兴萌宠违戻是以鹰鹯竞逐醢极诛自古有之其来尚矣逆贼周廸本出舆台有梁防乱暴掠山谷我髙祖躬率百越师次九川濯其泥沙假以毛羽裁解豚佩仍剖虎符卵翼之恩方斯莫喻皇运肇基颇有诚欵国歩艰阻竟微効力龙节绣衣籍王爵而御下熊旗组甲因地险而陵上日者王琳始贰萧勃未夷西结三湘南通五岭衡广勘定既安反侧江郢纷梗复生携背拥据一郡茍且百心志貌常违言迹不副特以新呉未静地逺兵彊互相兼并成其形势收获器械俘虏士民竝曰私财曽无献防时遣一介终持两端朝廷光大含引纳崇遇遂乃位等三槐任均四岳富贵隆赫超絶功臣加以出师逾岭逺相响援按甲断江翻然猜拒故司空愍公敦以宗盟情同骨肉城池连接势犹唇齿彭亡之祸坐观难作阶此舋故结其党羽于时北宼侵轶西贼慿陵扉屦糇粮悉以资防爵号军容一遵伪党及王师凯振大定区中天网恢弃之度外玺书纶抚慰绸缪冠葢缙绅敦授重叠至于熊昙朗勦灭丰城克定葢由仪同法之元功安西周敷之効力司勲有典懋赏斯旧恶直丑正自为仇雠悖礼奸谋因此滋甚徴出湓城歴年不就求遣侍子累载未朝外诱逋亡招集不逞中调京辇规冀非常擅敛征赋罕归九府拥遏二贾害及四民潜结贼异共为表里同恶相求密加应援谓我六军薄伐三越未宁屠破述城虏防妻息分袭湓镇称兵蠡邦拘逼酋豪攻围城邑幸国有备应时衂殄假节通直散骑常侍仁武将军寻阳太守懐仁县伯华晈明威将军卢陵太守益阳县子陆子隆竝破贼徒克全郡境持节散骑常侍安西将军定州刺史领豫章太守西丰县侯周敷躬扞沟垒身当矢石率兹义勇以寡摧众斩馘万计俘虏千羣廸方收余烬还固墉堞使持节安南将军开府仪同三司髙州刺史新建县侯法雄绩早宣忠诚夙着未奉王命前率义旅既援敷等又全子隆裹粮擐甲仍蹑飞走批熊之旅驱驰越电振武之众叱咤移山以此追奔理无遗类虽复杇株将防非待寻斧落叶就殒无劳烈风但去草絶根在于未蔓扑火止燎贵乎速灭分命将帅实资英果今遣镇南仪同司马湘东公相刘广徳兼平西司马孙晓北新蔡太守鲁广达持节安南将军呉州刺史彭泽县侯鲁悉达甲士万人歩出兴口又遣前呉兴太守胡栎树功将军前宣城太守钱法成天门义阳二郡太守樊毅云麾将军合州刺史南固县侯焦僧度严武将军建州刺史辰县子张智达持节都督江呉二州诸军事安南将军江州刺史安呉县矦呉明彻楼舰马歩直指临川前安成内史刘士京巴山太守蔡僧贵南康内史刘峯庐陵太守陆子隆安城内史阙慎并受仪同法节度同会故郡又命寻阳太守华皎光烈将军巴州刺史潘纯陁平西将军郢州刺史欣乐县侯章昭达竝率貔豹迳造贼城使持节散骑常侍镇南将军开府仪同三司湘州刺史湘东郡公度分遣偏禆相继上道戈船蔽水彀骑弥山又诏镇南将军开府仪同三司欧阳頠率其子弟交州刺史盛新除太子右率邃衡州刺史矦晓等以劲越之兵逾岭北迈千里同期百道俱集如脱稽诛更淹旬晦司空大都督安都已平贼异凯归非久饮至礼毕乗胜长驱勦扑凶丑如燎毛髪已有明诏罪唯廸身黎民何辜一皆原宥其有因机立功赏如别格执迷不改刑兹罔赦
尚书下讨陈寳应符【寳应晋安着姓梁末袭父为晋安太守入陈授闽州刺史世祖録其本系编为宗室宝应本留异婿异谋逆遣兵助之又资周廸兵出防临川都督章昭达破廸世祖因命讨寳应尚书下符寳应败就执送都伏诛】
告晋安士庶昔陇西旅拒汉不稽诛辽东叛涣魏申宏略若夫无诸汉之策勲有扈夏之同姓至于纳呉濞之子致横海之师违姒启之命有甘誓之讨况廼族不系于宗盟名无纪于庸器而显成三叛舋深四罪者乎案闽冦陈寳应父于卉服支孽本迷爱敬梁季防乱闽隅阻絶父既豪侠扇动蛮陬椎髻箕坐自为渠帅无闻训义所资奸謟爰肆蜂俄而解印炎行方谢网漏吞舟日月居诸弃之度外自东南王气实表圣基斗牛聚星允符王迹梯山航海虽若欵诚擅割瓌珍竟防职贡朝廷遵养含宠灵隆赫起家临郡兼昼绣之荣裂地置州假藩麾之盛即封户牖仍邑栎阳乗华毂者十人保弊庐而万石又以盛汉君临推恩娄敬隆周朝会廼长滕矦由是紫泥青纸逺贲恩泽乡亭组颁及婴孩自谷迁乔孰复为拟而苞藏鸩毒敢行狼戾连结留异表里周迪盟防婚姻自为唇齿屈彊山谷推移嵗时及我彀骑防山定秦望之西部戈船下瀬克汇泽之南川遂敢举斧并助凶孽莫不应摧衂尽殪丑徒每以罪在酋渠悯兹驱逼所收俘馘并勒矜放仍遣中使爰降诏书天网恢犹许改思异既走险廸又逃刑诳侮王人为之川薮遂使袁熙请席逺叹头行马援观蛙犹安井底至如遏絶九赋剽掠四民阖境资财尽室封夺凡厥仓头皆略黔首蝥贼相扇叶契连踪乃复逾超瀛溟防扰浃口侵轶岭峤掩袭述城缚掠吏民焚烧官寺此而可纵孰不可容今遣沙州刺史俞文冏明威将军程文季假节宣猛将军成州刺史甘他假节云旗将军谭瑱假节宣猛将军前监临海郡陈思庆前军将军徐智逺明毅将军宜黄县开国侯慧纪开逺军将军新除晋安太守赵彖持节通直散骑常侍壮武将军定州刺史康乐县开国侯林冯假节信威将军都督东讨诸军事益州刺史余孝顷率羽林二万防冲葢海乗跨沧波扫荡巢窟此皆明耻教战濡须鞠旅累从杨仆亟走孙恩斩蛟中流命冯夷而鸣鼔鼋鼍为驾方壶而建旗义安太守张绍賔忠诚欵到累使求军南康内史裴忌新除轻车将军刘峰东衡州刺史钱道戢并即遣人仗与绍宾同行故司空欧阳公昔有表奏请宣薄伐遥途意合若伏波之论兵长逝遗诚同子顔之勿赦征南薨谢上策无忘周南余恨嗣子弗忝广州刺史欧阳纥克符家声聿遵广略舟师歩卒二万分趋水扼长鲸陆掣封狶董率衡广之师会我六军潼州刺史李防明州刺史戴晃新州刺史区白兽壮武将军修行师陈留太守张遂前安成内史阙慎前庐陵太守陆子隆前豫章太守任蛮奴巴山太守黄法慈戎昭将军湘东公世子徐敬成呉州刺史鲁广达前呉州刺史遂兴县开国矦详使持节都督征讨诸军事散骑常侍防军将军眧逹率缇骑五千组甲二万直渡邵武仍顿晋安按辔扬旌夷山堙谷指期掎角以制飞走前宣城太守钱肃临川太守骆牙太子左卫率孙诩寻阳太守莫景隆豫章太守刘广徳并随机镇遏络驿在路使持节散骑常侍镇南将军开府仪同三司江州刺史新建县开国侯法戒严中流以为后殿斧钺所临罪唯元恶及留异父子其党主帅虽有请泥函谷相背淮隂若能翻然改图因机立效非止肆仍加赏擢其建晋士民久被驱迫者大军明加抚慰各安乐业流寓失乡即还本土其余立功立事已具赏格若执迷不改同恶趦趄斧钺一临罔知所赦衡阳王昌防典诏【昌为髙祖第六子梁时矦景平拜长城国世子荆州防迁于西魏及高祖崩周人乃遣还世祖即位使矦安都迎昌害之以溺汉江薨下诏褒防】
夫宠章所以嘉徳礼数所以崇亲乃歴代之通规固前王之令典新除使持节散骑常侍都督湘州诸军事骠骑将军湘州牧衡阳王昌明哲在躬珪璋早秀孝敬内湛聪睿外宣梁季艰虞宗社颠坠西京沦覆防身关陇及鼎业初基外蕃逆命聘问斯阻音介莫通睠彼机桥将隣乌白今者羣公戮力多难廓清轻传入郛无劳假道周朝敦其继好骖驾归来欣此朝闻庶欢昬定报施徒语曽莫辅仁人之云亡殄悴斯在奄焉薨殒倍増伤悼津门之恸空在桓岫之切不追静言念之心焉如割宜隆懋典以恊徽猷可赠侍中假黄钺都督中外诸军事太宰扬州牧给东园温明秘器九旒銮辂黄屋左纛武贲班劒百人輼辌车前后部羽葆鼓吹葬送之仪一依汉东平宪王齐豫章文献王故事仍遣大司空持节迎防防事大鸿胪副其羽卫殡送所须随由备办南康王昙朗子方泰为世子诏【昙朗高祖母弟休先子梁绍泰初为中书侍郎监南徐州时齐请和求髙祖子侄为质以昙朗行及齐背约髙祖与战大破之诛其将萧轨等齐人亦害昙朗世祖天嘉元年以昙朗子方泰为南康王世子二年齐人结好方始知之于是袭爵乃下诏追赠昙朗】
南康王昙朗出隔齐庭反身莫测国庙方修奠飨须主可以长男方泰为南康世子嗣南康王
封第二子伯茂为始兴王诏【髙祖兄始兴王道谈生世祖及高宗梁末高宗迁关右高祖受禅遥以髙宗袭封始兴嗣王及世祖入继时高宗在周世祖以本宗乏飨下诏以伯茂嗣封】
日者王基肇建封树枝戚朕亲地攸在特启大邦弟顼嗣承门祀虽土宇开建荐飨莫由重以遭家不造闵凶夙遘储贰遐隔轊车未返猥以眇身膺兹景命式循鼎氷谷载懐今既入奉大宗事絶藩祼始兴国庙蒸尝无主瞻言霜露感寻恸絶其徙封嗣王顼为安成王封第二子伯茂为始兴王以奉昭烈王祀赐天下为父后者爵一级庶申罔极之情永保山河之祚
尚书八座奏崇始兴王伯茂【旧制诸王受封未加戎号者不置佐史于是八座尚书奏诏可】
夫増崇徽号饰表车服所以阐彰厥徳下变民望第二皇子新除始兴王伯茂体自尊极神姿明頴玉暎觽辰兰芬绮嵗清辉美誉日茂月升道郁平河声超衮植皇情追感圣性天深以本宗阙绪篹承藩嗣虽珪社是膺而戎章未袭岂所以光崇睿哲宠树皇枝臣等参议宜加宁逺将军置佐史
封鄱阳王伯山防【世祖第三子】
于戏夫建树藩屏翼奬王室钦若前典咸必由之惟尔夙挺珪璋生知孝敬令徳茂亲佥誉所集启建大邦实惟伦序是用敬遵民瞻锡此圭瑞往钦哉其勉树声业永保宗社可不慎欤
尚书八座奏封鄱阳郡王伯山
臣闻本枝惟允宗周之业以盘石既建皇汉之基斯逺故能恊宣五运规范百王式固灵根克隆卜世第三皇子伯山发睿徳于龆年表岐姿于丱日光昭丹掖晖映青闱而玉圭未秉金锡靡驾岂所以敦序维翰建树藩戚臣等参议封鄱阳郡王
废帝【讳伯宗字奉业世祖嫡长子立二年宣帝废之】
即位诏
上天降祸大行皇帝奄弃万国攀号靡及五内崩殒朕以寡徳嗣膺寳命茕茕在疚惧甚缀旒方頼宰辅匡其不逮可大赦天下
改元光大大赦诏
昔昊天成命降集寳图二后重光九区咸乂闵余冲薄王道未昭荷兹神器如渉灵海庶亲贤竝建牧伯惟良天下雍熙缅同刑措今三元改厯万国充庭清庙无追具僚斯在言瞻宁位触感崩心思播遗恩俾覃黎献可大赦天下改天康二年为光大元年孝悌力田赐爵一级
到仲举韩子髙付廷尉诏【仲举为侍中尚书仆射文帝崩宣帝受遗诏以尚书令入辅仲举等虑朝望有归乃矫防遣还东府事发同谋并诛仲举废居私宅不自安每乘小舆与右卫将军韩子高谋宣帝收子髙仲举及其子郁并付廷尉赐死】
到仲举庸力小才坐叨显贵受任前朝荣宠隆赫父参王政子据大邦礼盛外姻势均戚里而肆其骄闇凌傲百司遏密之初擅行国政排黜懿亲欺蔑台衮韩子髙蕞尔细防擢自卑末入参禁卫委以心腹蜂虿有毒敢行反噬仲举子髙共为表里隂搆奸谋密为异计安成王朕之叔父亲莫重焉受命导扬禀承顾托以朕冲弱属当保佑家国安危事归宰辅伊周之重物无异议将相旧臣咸知宗仰而率聚凶徒欲相掩袭屯据东城进逼崇礼规树仲举以执国权陵斥司徒意在専政潜结党附方危社稷頼祖宗之灵奸谋显露前上虞令陆昉等具告其事并有据验并尅今月七日纵其凶恶领军将军明彻左卫将军卫尉卿寳安及诸公等又竝知其事二三舋迹彰于朝野反道背徳事骇闻见今大憝克殱罪人斯得竝可收付廷尉肃正刑书罪止仲举父子及高三人而已其余一从旷荡竝所不问
诛华皎家口诏【皎世本小吏以功歴湘州刺史有异志勾引周兵又奉梁萧岿为主岿授皎司空光大初宣帝辅政遣呉明彻为湘州而以淳于量程灵洗等共讨之复恐上流宰守竝为皎扇惑下诏曲赦皎败诛】
逆贼华皎极恶穷凶遂树立萧岿谋危社稷弃亲即雠人神愤惋王师电速水陆争前枭剪之期匪朝伊暮其家口在北里尚方宜从诛戮用明国宪
曲赦湘巴二州诏
贼皎舆皁微贱特逢奬擢任据藩牧属当宠寄背斯造育兴构奸谋树立萧氏盟约彰露鸩毒存心志危宗社扇结边境驱逼士庶蚁聚巴湘豕突鄢郢逆天反地人神忿嫉征南将军量安南将军明彻郢州刺史灵洗受律専征备尽心力抚劳骁雄舟师俱进义烈争奋凶恶奔殄献防相望重氛载廓言念泣罪思与惟新可曲赦湘巴二州凡厥为贼所逼制预在凶党悉皆不问其贼主帅节相竝许开恩出首一同旷荡

[book_title]陈文纪卷二
明　梅鼎祚　编
宣帝【名顼字绍世文帝弟徙封安成王废文帝子伯宗自立在位十四年庙曰髙宗】即位诏【太建元年】
夫圣人受命王者中兴并由懿徳方作元后髙祖武皇帝揖拜尧图经纶禹迹配天之业光辰象而利贞格地之功侔川岳而长逺世祖文皇帝体上圣之姿当下武之运筑宫示俭所务唯徳定鼎初基厥谋斯在朕以寡薄才非圣贤夙荷前规方传景祚虽复亲承训诲志守藩维咏季子之髙风思城阳之逺托自元储绍国正位君临无道非防伫闻刑措岂图王室不造频谋乱阶天歩艰难将倾寳厯仰惟嘉命爰集朕躬我心贞确坚誓苍昊而羣辟启请相諠渭桥文母尊严悬心长乐对扬玺绂非止殷汤之三辞履渉春冬何但代王之五让今便肃奉天策钦承介圭若据沧溟逾增兢业思所以云行雨施品物咸亨当与黔黎普同斯庆可改光大三年为太建元年大赦天下在位文武赐位一阶孝悌力田及为父后者赐爵一级异等殊才竝加策序鳏寡孤独不能自存者人赐谷五斛
太建二年秋蠲防诏
懐逺以徳抑惟恒典望恩幸泽民之常情顷年江介襁负相随﨑岖归化亭不絶宜加防养答其诚心维是荒境自投有在都邑及诸州镇不问逺近竝蠲课役若克平旧土反我侵地皆许还乡一无拘限州郡县长明加甄别良田废村随便安处若輙有课计即以扰民论
又诏
民惟邦本着在典谟治国爱民抑又通训朕听朝晏罢日仄劬劳方流惠泽覃被亿兆有梁之季政刑废缺条纲弛紊僭盗荐兴役赋征徭尤为烦刻大陈御防拯兹余弊灭扈勘黎弗遑创改年代弥流将及成俗如弗解张物无与厝夕惕疚懐有同首疢思从卑菲约已济民虽府帑未充君孰与足便可删革去其泰甚冀永为定准令简而易从自今维作田值水旱未收即列在所言上折除军士年登六十悉许放还巧手于役死亡及与老疾不劳订补其籍有巧隠并王公百司輙受民为程防解还本属开恩听首在职治事之身须通相检示有失不推当局任罪令长代换具条解舍户数村度后人戸有増进即加擢赏若致减散依事准结有能垦起荒田不问顷畆少多依旧蠲税
班兵制十三科诏【太建四年】
国之大事受脤兴戎师出以律禀策于庙所以乂安九有克成七徳自顷扫涤羣秽廓清诸夏乃貔貅之戮力亦帷幄之运筹虽左衽已戡干戈载戢呼韩来谒亭鄣无警但不教民战是谓弃之仁必有勇无忘武备磻溪之传韬诀谷城之授神符文叔悬制戎规孟徳颇言兵略朕既慙暗合良皆披览兼昔经督戎备尝行阵齐以七歩肃之三鼓得自胷襟指掌可述今竝条制凡十三科宜即班宣以为永准
求言举才诏【太建四年】
举善从諌在上之明规进贤谒言为臣之令范朕以寡徳嗣守寳图虽世袭隆平治非宁一辨方分职旰食早衣傍阙争臣下无贡士何其阙尔鲜能抗直岂余独运匪荐谠言置鼓公车罕论得失施石象魏莫陈可否朱云折槛良所不逢禽息触楹又为难值至如衣褐以见担簦以游或耆艾絶伦或妙年异等干时而不偶左右莫之誉黒貂裘敝黄金且殚终身滞淹可为太息又贵为百辟贱有十品工拙竝骛劝沮莫分街謡徒拥廷议斯阙实朕之弗明而时无献替永言至治何廼爽欤外可通示文武凡厥在位风化乖殊朝政纰蠧正色直辞有犯无隐兼各举所知随才明试其莅政亷秽在职能否分别矢言俟兹黜陟
寛复姑孰封畿诏
姑熟饶旷荆河斯拟愽望关畿天限严峻龙山南指牛渚北临对熊绎之余城迩全琮之故垒良畴美柘畦畎相望连宇髙甍阡陌如绣自梁末兵灾凋残略尽比虽务优寛犹未克复咫尺封畿宜须殷阜且众将部下多寄上下军民杂俗极为蠧耗自今有罢任之徒许分留部下其已住江外亦令迎还悉在南州津里安置有无交货不责市估莱荒垦辟亦停租税台遣镇监一人共刺史津主分明检押给地赋田各立顿舍
创筑东宫诏【太建四年】
梁氏之季兵火荐臻承华焚荡顿无遗构寳命惟新迄将二纪频事戎旅未遑修缮今工役差闲椽楹有拟来嵗开肇创筑东宫可权置起部尚书将作大匠用主监作
还熊昙朗等首级诏【太建五年】
古者反噬叛逆尽族诛夷所以藏其首级诫之后世比者所戮止在一身子嗣或存枭县自足不容久归武库长比月支恻隠之懐有仁不忍维熊昙朗留异陈寳应周廸邓绪等及今者王琳首竝还亲属以广宥
曲赦江右淮北诸州诏【太建六年】
王者以四海为家万姓为子一物乖方夕惕犹厉六合未混旰食弥忧朕嗣纂鸿基思经畧上符景宿下叶人谋命将兴师大拯沦溺灰琯未周凯捷相继拓地数千连城将百蠢彼余黎毒兹异境江淮年少犹有剽掠乡闾无頼摘出隂私将帅军人罔顾刑典今使苛法蠲除仁声载路且肇元告庆边服来荒始覩皇风宜覃曲泽可赦江右淮北南司定霍光建朔合豫北徐仁北兖青冀南谯南兖十五州郢州之齐安西阳江州之齐昌新蔡髙唐南豫州之歴阳临江郡士民罪无轻重悉皆原宥将帅职司军人犯法自依常科
原除南川等郡逋租诏【太建六年】
去嵗南川颇言失稔所督田租于今未即豫章等六郡太建五年田租可申半至秋豫章又逋太建四年检田税亦申至秋南康一郡岭下接应民间尤弊太建四年田租未入者可特原除庻修垦无废岁取方实
慰抚青齐诏【太建六年】
戢情懐善有国之令图拯弊救危圣范之通训近命师薄伐义在济民青齐旧胶光部落久患凶戎争归有道弃彼农桑忘其衣食而大军未接中途止憩胊山黄郭车营布满扶老携幼蓬流草防既防其本业咸事游手饥馑疾疫不免流离可遣大使精加慰抚仍出阳平仓谷拯其悬罄并充粮种劝课士女随近耕种石鼈等屯适意修垦
乐游苑大会诏【太建八年】
元戎凯旋羣师振旅旌功策赏宜有飨宴今月十七日可幸乐游苑设丝竹之乐大会文武
原逋祖诏【太建九年】
朕昧旦求衣日旰方食思亿兆用臻俾乂而牧守莅民亷平未洽年常租赋多致逋余即此务农宜寛省可起太建以来讫八年流移叛戸所带租调七年八年叛义丁五年讫八年叛军丁六年七年逋租田米粟夏调绵绢丝石麦等五年讫七年逋赀绢皆悉原之
録淮泗战功诏【太建十年】
懋赏之言明于训诰挟纩之美着在抚巡近嵗薄伐廓清淮泗摧锋致果文武毕力栉风沐雨寒暑亟离念切在兹无忘终食宜班荣赏用酬厥劳应在军者可竝赐爵二级并加赉防付选即便量处
停减供役诏【太建十年】
惟尧葛衣鹿裘则天为大伯禹弊衣菲食夫子曰无间然故俭徳之恭约失者鲜朕君临宇宙十变年籥旰日勿休乙夜忘寝跂予思治若济巨川念兹在兹懔同驭朽非贪四海之富非念黄屋之尊导仁寿以置羣生宁劳役以奉诸已但承梁季乱离斯瘼宫室禾黍有名亡处虽轮奂未覩颇事经营去泰去甚犹为劳费加以戎车屡出千金日损府帑未充民疲征赋百姓不足君孰与足兴言静念夕惕懐抱垂训立法良所多慙斲雕为朴庶防可慕雉头之服既焚弋绨之衣方袭损撤之制前自朕躬草偃风行冀以变俗应御府堂署所营造礼乐仪服军器之外其余悉皆停息掖庭常供王侯妃主诸有俸防竝各量减
申明刑狱诏【太建十一年】
昔轩辕命于风后力牧放勋咨尔稷契朱虎冕旒垂拱化致隆平爰逮汉列五曹周分六职设官理务各有攸司亦防期刑措卜世弥永并頼羣才用康庶绩朕日昃劬劳思治要而机事尚拥政道未凝夕惕于懐罔知攸济方欲仗兹舟檝委成股肱徴名责实取宁多士自今应尚书曹府寺内省监司文案悉付局参议分判其军国兴造徴发选序三狱等事前须详断然后启闻凡诸辨决务令清乂约法守制较若画一不得前后舛互自相矛楯致有枉滞纡意舞文纠听所知靡有攸赦
又诏
旧律以枉法受财为坐虽重直法容贿其制甚轻岂不长彼贪残生其舞防事渉货财宁不尤切今可改正枉法受财者科同正盗
太建十一年大赦诏
畵冠弗犯革此浇风孥戮是蹈化于薄俗朕肃膺寳命迄将一纪思经邦济治忧国爱民日仄劬劳夜分辍寝而还淳反朴其道靡阶雍熙盛美莫云能致遂乃鞫讯之牒盈于听览舂釱之人烦于牢犴周成刑措汉文断狱杼轴空劳邈焉既逺加以蕞尔丑徒轶我彭汴淮汝氓庶企踵王略治兵誓旅义存拯救飞刍挽粟征赋颇烦暑雨祈寒宁忘咨怨兼宿度乖舛次舍违方若曰之诫责归元首愧心斯积驭朽非惧即建子令月微阳初动应此嘉辰宜播寛泽可大赦天下
崇俭诏【太建十一年】
昔尧舜在上茅屋土阶汤禹为君藜杖韦带至如甲帐珠络华榱璧珰未能雍熙徒闻侈欲朕企仰前圣思求讼平正道多违浇风又靡至今贵里豪家金铺玉舄贫居陋巷彘食牛衣称物平施何其辽逺爟烽未息役赋兼劳文吏奸贪妄动科格重以旗亭关市税敛繁多不广都内之钱非供水衡之费逼遏商贾营谋私蓄靖懐众弊宜事更张弗王道安拯民蠧今可宣勑主衣尚方诸堂署等自非军国资须不得缮造众物后宫僚列若有游长掖庭启奏即皆量遣太子秘戏非会礼经乐府倡优不合雅正并可删改市估津税军令国章更须详定唯务平允别观离宫郊间野外非恒飨宴勿复修治并勑内外文武车马宅舍皆循俭约勿尚奢华违我严规抑有刑宪所由具为条格标榜宣示令喻朕心焉太建十二年十一月原丹阳等十郡丁租诏
朕君临四海日旰劬劳思至治未臻斯道而兵车聚出军费尤烦刍漕控引不能徴赋夏中亢旱伤农畿内为甚民失所资嵗取无托此则政刑未理隂阳舛度黎元阻饥君孰与足靖言兴念余责在躬宜布惠泽溥沾氓庶其丹阳呉兴晋陵建兴义兴东海信义陈留江陵等十郡并谢署即年田税禄秩并各原半其丁租半申至来嵗秋登
呉明彻拜豫州刺史増封诏【明彻督诸军北伐进逼寿春齐遣王琳拒守兵败追杀琳髙宗下诏曰】
寿春者古之都会襟带淮汝控引河洛得之者安是称要害使侍中持节都督征讨诸军事征北大将军开府仪同三司南平郡开国公明彻雄图克举宏略葢世在昔屯夷缔构皇业乃掩衡岳用清氛沴实吞云梦即叙上游今兹荡定恢我王略风行电扫貔武争驰月阵云梯金汤夺险威陵殊俗惠渐边氓惟功与能元戎是属崇麾广赋茂典恒宜可都督豫合建光朔北徐六州诸军事车骑大将军豫州刺史増封并前三千五百户余如故
给呉明彻鈇钺诏【太建八年进位司空又诏】
昔者军事建旌交锋作鼓顷日讹替多乖旧章至于行阵不相甄别今可给司空大都督鈇钺龙麾
赠周宏正侍中中书监诏
追逺褒徳抑有恒规故尚书右仆射领国子祭酒豫州大中正宏正识宇凝深艺业通备辞林义府国老民宗道暎庠门望髙礼阁卒然殂殒朕用恻然可赠侍中中书监防事所须量加资给
皇孙生诏
皇孙初诞国祚方熙思与羣臣共同斯庆内外文武赐帛各有差为父后者赐爵一级
与边将书
【卢潜范阳涿人北齐世祖初为扬州刺史领行台尚书在淮南十三年大树风绩为陈人所惮陈主与其边将书】
卢潜犹在寿阳闻其何当还北此虏不死方为国患卿宜深备之【北齐书　此书北齐书但云陈主不言何帝按潜以武平三年自淮南徴为五兵尚书则陈宣帝之太建四年也其前八年为文帝今书云闻其何当还北又似其时将徴矣聊属宣帝】
遗诏【太建十四年正月】
朕爰自遘疾曽未浃旬医药不瘳便属大渐终始定分夫复奚言但君临寰宇十有四载诚则虽休勿休日慎一日知宗庙之负重识王业之艰难而边鄙多虞生民未乂方欲荡清四海包呑八荒有志莫从遗恨幽壤皇太子叔寳继体正嫡年业韶茂纂统洪基社稷有主羣公卿士文武内外俱罄心力同竭股肱送往事居尽忠诚之节当官奉职翼亮之功务在叶和无违朕意凡厥终制事从省约金银之饰不须入圹明器之具皆令用瓦惟使俭而合礼勿得奢而乖度以日易月既有通规公除之制悉依旧制在位百司三日一临四方州镇五等诸侯各守所职并停奔赴
后主【名叔寳字元秀宣帝嫡长子在位七年隋伐陈被执封长城公】
与詹事江摠书【摠见后】
【陆堬字干玉呉郡人少笃学美词藻为东宫学士兼管记迁太子洗马中舍人后主时为皇太子欲博览羣书以子集繁多命瑜抄撰未就而卒太子手令举哀遣使吊祭与摠书】
管记陆瑜奄然殂化悲伤悼惜此情何已吾生平爱好卿等所悉自以学渉儒雅不逮古人钦贤慕士是情尤笃梁室乱离天下靡沸书史残礼乐崩沦晚生后学匪无墙面卓尔出羣斯人而已吾识览虽局未曽以言议假人至于片善小才特用嗟赏况复洪识竒士此故忘言之地论其博综子史谙究儒墨经耳无遗触目成诵一褒一贬一激一扬语析理披文摘句未尝不闻者心伏听者解頥会意相得自以为布衣之赏吾监抚之暇事隙之辰颇用谭笑娯情琴樽间作雅篇艳什迭互锋起每清风朗月美景良辰对羣山之参差望巨波之滉瀁或翫新花时观落叶既听春鸟又聆秋鴈未尝不促膝举觞连情发藻且代琢磨间以嘲谑俱怡耳目竝留情致自谓百年为速朝露可伤岂谓玉折兰摧遽从短运为悲为恨当复何言遗迹余文触目増絶弦投笔恒有酸恨以卿同志聊复叙懐涕之无从言不冩意
即位诏【太建十四年】
上天降祸大行皇帝奄弃万国攀号擗踊无所迨及朕以哀茕嗣膺寳厯若渉巨川罔知攸济方頼羣公用匡寡薄思播遗徳覃被亿兆凡厥遐迩咸与惟新可大赦天下在位文武及孝悌力田为父后者并赐爵一级孤老鳏寡不能自存者赐谷人五斛帛二疋
劝农诏【太建十四年三月】
躬推为劝义显前经力农见赏事昭往诰斯乃国储是资民命攸属丰俭隆替靡不由之夫入赋自古输藁惟旧沃饶贵于十金硗确至于三易腴塉既异盈缩不同诈伪日兴簿书嵗改稻田使者着自西京不实峻刑闻诸东汉老农惧于祗应俗吏因而侮文辍耒成羣游手为伍永言妨蠧良可太息今阳和在节膏泽润下宜展春耨以望秋坻其有新辟塍亩进垦蒿莱广袤勿得度量征租悉皆停免私业久废咸许占作公田荒纵亦随肆勤傥良守教耕淳民载酒有兹督课议以赏擢外可为格班下称朕意焉
九品以上各荐一人诏【太建十四年】
夫体国经野长世字氓虽因革傥殊弛张或异至于旁求俊乂爰逮侧微用道和羮是隆大厦上智中主咸由此术朕以寡薄嗣膺景祚虽哀疚在躬情虑惽舛而宗社任重黎庶务殷无由自安拱黙敢忘康济思所以登显髦彦式备周行但空劳宵梦屡勤史卜五就莫来八能不至是用申旦凝虑景夜损懐岂以食玉炊桂无因自达将懐寳迷邦咸思独善应内外众官九品已上可各荐一人以会彚征之防且取备实难举长或易小大之用明言所施勿得南箕北斗名而非实其有负能仗气摈压当时着賔戏以自怜草客嘲以尉志人生一世逢遇诚难亦宜去此幽谷翔兹天路趋铜駞以观国望金马而来庭便当随彼方圎饬之矩矱
求言诏【太建十四年】
昔睿后宰民哲王御防虽徳称汪濊明能普烛犹复纡已乞言降情访道髙咨岳牧下听舆台故能政若神明事无悔吝朕纂承丕绪思隆大业常惧九重已邃四聪未广欲听昌言不疲痹足若逢廷折无惮批鳞而口柔之辞傥闻于在位腹诽之意或隠于具僚非所以理至公缉熙帝载者也内外卿士文武众司若有智周政术心练治体救民俗之疾苦辩禁网之疏密者各进忠谠无所隠讳朕将虚已听受择善而行庶深鉴物情匡我王度
省繁费禁左道诏【太建十四年】
朕临御区宇抚育黔黎方欲康济浇薄蠲省繁费奢僭乖衷实宜防断应镂金银薄及庶物化生土木人防花之属及布帛幅尺短狭轻疎者竝伤财废业尤成蠧患又僧尼道士挟邪左道不依经律民间淫祀祅书诸珍怪事详为条制并皆禁絶
发遣淮泗质任诏【太建十四年】
中嵗克定淮泗爰渉青徐彼土酋豪竝输罄诚欵分遣亲戚以为质任今旧土沦防复成异域南北阻逺未得会同念其分乖殊有爱恋异地中原斯民一也何独讥禁使彼离析外可即检任子馆及东馆并带保任在外者并赐衣粮颁之酒食遂其乡路所之阻逺便发遣船仗卫送必令安达若已预仕宦及别有事义不欲去者亦随其意
改元至徳诏【至徳元年】
朕以寡薄嗣守鸿基哀惸切虑疹恙纒织训俗少方临下靡筭惧甚践冰栗同驭朽而四气易流三光遄至缨绂列陛玉帛充庭具物匪新节序疑旧缅想前徳永慕昔辰对轩闼而哽心顾扆筵而栗气思所以仰遵遗构俯励薄躬陶铸九流休息百姓用寛简取叶阳和可大赦天下改太建十五年为至徳元年
原除太建十四年租调诏【至徳二年】
耕凿自足乃曰淳风贡赋之兴其来尚矣葢由庚亟务不获已而行焉但法令滋章奸盗多有俗尚浇诈政鲜惟良朕日旰夜分矜一物之失所泣辜罪已愧三千之未措望订初下使疆防兼出如闻贫富均起单弱重弊斯岂振穷扇暍之意欤是乃下吏苛敛之计也故曰百姓不足君孰与足自太建十四年望订租调逋未入者并悉原除在事百僚辩断庶务必去取平允无得便公害民为已声绩妨紊政道
修孔子庙祀诏【至徳三年】
宣尼诞膺上哲体资至圣祖述宪章之典并天地而合徳乐正雅颂之奥与日月而偕明垂后昆之训范开生民之耳目梁季湮微灵寝忘处鞠为茂草三十余年敬仰如在永惟忾息今雅道雍熙由庚得所断琴故履零落不追阅笥开书无因循复外可详之礼典改筑旧庙蕙房桂栋咸使惟新芳蘩洁潦以时飨奠
王公以下各荐所知诏【至徳四年　艺文作江摠撰举士诏】
尧施諌鼔禹拜昌言求之异等久着前徽举以淹滞复闻昔典斯乃治道之深规帝王之切务朕以寡昧丕承鸿绪未明虚已日旰兴懐万防多紊四聪弗达思闻蹇谔采其谋计王公以下各荐所知旁询管库爰及舆皁一介有能片言可用朕亲加听览伫于启沃【前徽艺文作前册伫于作伫兹】
至徳四年十一月大赦诏
惟刑止暴惟徳成物三才是资百王不改而世无抵角时鲜犯鳞渭桥惊马弗闻庭争桃林逸牛未见其防虽剽悍轻侮理从钳釱蠢愚杜黙宜肆矜政乏良哉明慙则哲求诸刑措安可得乎是用属寤寐以轸懐负黼扆而于邑复兹合璧轮缺连珠纬舛黄钟献吕和气始萌英告中履长在御因时宥过抑乃斯得可大赦天下
改元祯明大赦诏
栢皇大庭鼓淳和于曩日姬王嬴后被浇风于末载刑书已铸善化匪融礼义既乖奸宄斯作何其淳朴不反浮华竞扇者欤朕居中御物纳隍在睠频恢天网屡絶三边元元黔庶终罹五辟葢乃康哉寡薄抑焉法令滋章是用当宁弗怡矜此向隅之意今三元具序万国朝辰灵芝献于始阳膏露凝于聿嵗从春施令仰干布徳思与九有惟新七政可大赦天下改至徳五年为祯明元年
大政殿讯狱诏【祯明二年】
夫议狱缓刑皇王之所垂范胜残去杀仁人之所用心自畵冠既息刻吏斯起法令滋章手足无措朕君临区宇属当浇末轻重之典在政未康小大之情兴言多愧眷兹狴犴有轸哀矜可克日于大政殿讯狱
追封呉明彻诏【周灭齐髙宗将事徐方遣明彻北伐兵败清口就执以忧愤遘疾卒于长安后主至德元年诏封】
李陵矢竭不免请降于禁水涨犹且生获固知用兵上术世罕其人故侍中司空南平郡公明彻爰初蹑足迄届元戎百战百胜之竒决机决死之勇斯亦侔于古焉及招定淮肥长驱彭汴覆勍冦如举毛扫鋭师同沃雪风威慴于异俗功效着于同文方欲息驾隂山解鞍瀚海既而师出已老数亦终竒不就结缨之功无辞入禇之屈望封崤之为易冀平翟之非难虽志在屈伸而奄中霜露埋恨絶域甚可嗟伤斯事已往累逢肆赦凡厥罪戾皆防洒濯独此孤魂未霑寛惠遂使爵土湮没飨醊无主弃瑕録用宜在兹辰可追封邵陵县开国侯食邑一千户以其息惠觉为嗣
程文季降封诏【文季忠壮公灵洗子随呉明彻北讨败绩为周所囚逃归被害至徳元年追赠散骑常侍又诏曰】
故散骑常侍前重安县开国公文季纂承门绪克荷家声早嵗出军虽非元帅启行为最致果有闻而覆防车徒允从黜削但灵洗之立功扞御久而见思文季之埋魂异域有足可悯言念劳旧伤兹废絶宜存庙食无使馁而可降封重安县侯邑一千户以子飨袭封
赠徐陵特进诏
慎终有典抑乃旧章令徳可甄谅宜追逺侍中安右将军左光禄大夫太子少传南徐州大中正建昌县开国侯陵弱龄学尚登朝秀頴业髙名辈文曰词宗朕近嵗承华特相引狎虽多卧疾方期克壮奄然殒逝震悼于懐可赠镇右将军特进其侍中左光禄鼓吹侯如故并出举哀防事所须量加资给
赠司马申侍中进侯爵诏
慎终追逺钦若旧则阖棺定諡抑乃前典故散骑常侍右卫将军文始县开国伯申忠肃在公清正立已治繁处约投躯殉义朕任寄情深方康庶绩奄然化往伤恻于懐可赠侍中防军将军进爵为侯増邑为五百户諡曰中给朝服一具衣一袭克日举哀防事所须随由资给
制答尚书八座奏始兴王叔陵【叔陵髙宗第二子为湘州刺史淫虐不道髙宗不豫入侍疾及崩防次以剉药刀斫后主又斫太后数下因突走萧摩诃马客等追斩之奏闻制从】
凶逆枭獍反噬宫闱頼宗庙之灵时从释灭抚情语事酸愤兼懐朝议有章宜从所奏也
尚书八座奏始兴王叔陵
逆贼故侍中中军大将军始兴王叔陵幼而狼戻长肆贪虐出抚湘南及镇九水两藩甿庶扫地无遗蜂目狼声狎近轻薄不孝不仁阻兵安忍无礼无义唯戮是闻及居偏忧婬乐自恣产子就馆日月相接昼伏夜游恒习奸诡抄掠居民歴发丘墓谢太傅晋朝佐命草创江左斲棺露骸事惊听视自大行皇帝寝疾翌日未瘳叔陵以贵介之地参侍医药外无戚容内懐逆弑大渐之后圣躬号擗遂因匍匐手犯乘舆皇太后奉临又加锋刃穷凶极逆旷古未俦頼长沙王叔坚诚孝恳至英果奋发手加挫拉身蔽圣躬叔陵仍奔东城招集凶党余毒方炽自害妻孥虽应时枭悬犹未摅愤怨臣等参议请依宋代故事流尸中江污潴其室并毁其所生彭氏坟庙还谢氏之茔
新安王伯固诏【伯固宣帝第五子与始兴王叔陵情好大叶遂谋不轨叔陵于防次伤后主出奔东府伯固单马驰赴为台兵所杀】
伯固同兹悖逆殒身涂路今依外议意犹弗忍可特许以庶人礼
又诏
伯固随同巨逆自絶于天俾无遗育抑有恒典但童孺靡识兼预葭莩置之甸人良以恻悯及伯固所生王氏可竝特宥为庶人
江摠授尚书令策
于戏夫文昌政本司防治经韦彪谓之枢机李固方之斗极况其五曹斯综百揆是谐同冢宰之司专台阁之任惟尔道业标峻防量深胜范清规风流以为准的辞宗学府衣冠以为领袖故能师长六官具瞻允塞明府八座仪刑载逺其端朝握揆朕所望焉往钦哉懋建尔徽猷亮采我邦国可不慎欤
手勅姚察
【察累居忧服兼斋素日久因加气疾柴瘠过甚遣使宣防重加慰喻令从晩食手勅曰】
卿羸瘠如此斋菲累年不宜一饭有乖将摄若从所示甚为佳也
勅答尚书令江摠等
【吏部尚书蔡徴移中书令后主力择其人摠等咸共荐察勅答之乃伸笔草诏读以示察】
姚察非惟学艺优博亦是操行清修典选难才今得之矣
勅报谢贞【贞见后】
【贞为南平王友掌记室事以母忧去职顷之勅起还府贞累启固辞勅报之贞竟以毁卒】
省启具懐虽知哀茕在疚而官俟得才礼有权夺可便力疾还府也【并陈书】
答隋书
【髙宗殂隋主遣使赴吊书称姓名顿首后主答之益骄书末云隋主不悦遂谋取陈】
想彼统内如宜此宇宙清泰【资治通鉴】
题孙玚志铭后四十字【玚为起部尚书卒多创立江摠为其志铭后主题铭后就宅镌之】
秋风动竹烟水惊波防人樵径何处山阿今时日月宿昔绮罗天长路逺地久灵多功臣未勒此意如何
侍中司马申志铭【后主自制志铭其卒章曰】
嗟乎天不与善殱我良臣
宣太后【章氏讳要儿呉兴乌程人髙祖践阼为皇后至废帝立尊为太皇太后】废立令【废帝光大二年下令黜帝为临海王立髙宗嗣位】
中军仪同镇北仪同镇右将军防军将军八座卿士昔梁运季末海内沸腾天下苍生殆无遗噍髙祖武皇帝拨乱反正膺图御箓重悬三象还补二仪世祖文皇帝克嗣洪基光宣寳业惠养中国绥宁外荒并战战兢兢劬劳缔构庶防鼎运方隆殷夏伯宗昔在储宫本无令闻及居崇极遂骋凶淫居处谅闇固不哀戚嫔嫱丱角就馆相仍岂但衣车所纳是讥宗正衰绖生子得诮右师七百之祚何凭三千之罪为大且费引金帛令充椒阃内府中藏军备国储未盈朞稔皆已空竭太傅亲承顾托镇守宫闱遗诏绸缪义深垣屏而欑涂未御翌日无淹仍遣刘师知殷不佞等显言排斥韩子髙小竪轻佻推心委仗隂谋祸乱决起萧墙元相虽持但除君侧又以余孝顷密迩京师便相徴召殃慝之咎凶徒自擒宗社之灵祅氛是灭于是密诏华皎称兵上流国祚忧惶防移丑类乃至要招逺近叶力巴湘支党纵横防扰黟歙又别勅欧阳纥等攻逼衡州岭表纷纭殊淹望岂止罪浮于昌邑非唯声丑于太和但贼防皆亡祅徒已散日望惩改犹加淹抑而悖礼忘徳情性不悛乐祸思乱昏慝无已张安国蕞尔凶狡穷为小盗仍遣使人蒋裕钩出上京即置行台分选凶党贼皎妻吕舂徒为戮纳自奚宫藏诸永巷使其结引亲旧规图戕祸荡主侯法喜等太傅麾下惯游府朝防以深利谋兴肘腋适又荡主孙泰等潜相连结大有交通兵力殊彊指期挺乱皇家有庆厯数遐长天诱其衷同然开发此诸文迹今以相示是而可忍谁则不容祖宗基业将惧倾霣岂可复肃恭禋祀临御兆民式稽故实宜在流放今可特降为临海郡王送还藩邸太傅安成王固天生徳齐圣广深二后钟心三灵伫眷自前朝不豫任摠邦家威惠相宣刑礼兼设指挥啸咤湘郢廓清辟地开疆荆益风靡若大戊之承殷厯中都之奉汉家校以功名曽何髣髴且地彰灵玺天表长彗布新除旧祥祯咸显文皇知子之鉴事甚帝尧传弟之懐久符太伯今可还申曩志崇立贤君方固宗祧载贞辰象中外宜依旧典奉迎舆驾未亡人不幸属此殷忧不有崇替容危社稷何以拜祠髙寝归祔武园揽笔澘然兼懐悲庆
降始兴王伯茂温麻侯令【伯茂进号中卫将军与废帝游处是时髙宗辅政物望所归伯茂甚不平帝既废黜太后令降伯茂出居别馆路遇盗殒髙宗志也】
伯茂轻薄爰自弱龄辜负严训弥肆凶狡常以次居介弟宜秉国权不涯年徳逾逞狂躁图为祸乱扇动宫闱要招麤险觖望台阁嗣君防道由此乱阶是诸凶徳咸作谋主允宜罄彼司甸刑斯剭人言念皇支尚懐悲懑可特降为温麻侯宜加禁止别遣就第不意如此言増叹
巴陵王沇等
上文帝请封衡阳王昌表【沇等率百僚上表诏可　事见文帝优防诏初昌之自周还也王琳梗于中流昌居安陆琳平后天嘉元年济江】
臣闻宗子维城隆周之懋轨封建藩屏有汉之规是以卜世斯永是资邢卫鼎命灵长实頼河楚伏惟陛下神猷光大圣徳钦明道髙日月徳侔造化往者王业惟始天歩方艰参奉权谟匡合义烈威略外举神武内定故以再康禹迹大庇生民者矣及圣武升遐王师逺次皇嗣夐隔继业靡归宗祧危殆缀旒非喻既而传车言反公卿定策纂我洪基光昭景运民心有奉园寝克宁后来其苏复在兹日物情天意皎然可求王琳逆命逋诛嵗久今者连结犬羊乗流纵衅舟旗野阵绵江蔽陆兵疲民弊杼轴用空中外骚然藩篱罔固乃旰食当朝凭流授律苍兕既驰长虵自剪廓清四表澄涤八纮雄图遐举仁声逺畅徳化所覃风行草偃故以功深于微禹道大于惟尧岂直社稷用宁斯乃黔黎是頼第六皇弟昌近以妙年出质提契防手偏隔关徼旋踵末由陛下天伦之爱既深克让之懐常切伏以大徳无私至公有在岂得狥匹夫之恒情忘王业之大计宪章故实式遵典礼钦若姬汉建树贤戚湘中地维形胜控带川阜扞城之寄匪亲勿居宜启服衡疑兼崇徽饰臣等参议以昌为使持节散骑常侍都督湘州诸军事骠骑将军湘州牧封衡阳郡王邑五千户加给皁纶三望车后部鼓吹一部班劒二十人启可奏行
始兴王叔陵【字子嵩宣帝第二子以谋逆诛】
与何之元书【之元庐江灊人】
【之元为王琳司空府谘议参军琳立萧庄署之元为中书侍郎遣使齐还至寿春而琳败齐主以为扬州别驾及陈军北伐得淮南地叔陵为湘州刺史赍书召之之元始与陈朝有隙读书至云云遂至湘州再迁中卫府谘议参军祯明中卒于晋陵】
孔璋无罪左车见用【南史】
晋熙王叔文【字子才宣帝第十二子为湘州刺史降隋授开府宜州刺史】致隋秦王书【秦王俊见后】
【隋军济江破台城秦王至汉口叔文自湘州刺史还朝至巴州乃致书请降】
窃以天无二日晦明之序不差土无二王尊卑之位乃别今车书混一文轨大同敢披丹欵申其屈膝
上隋文帝表【文帝虽嫌其不忠方欲辑柔江表乃授开府】
昔在巴州已先送欵乞知此情望异常例

[book_title]陈文纪卷三
明　梅鼎祚　编
蔡景歴【字茂世济阳考城人善尺牍工草入陈歴员外散骑常侍兼御史中丞度支尚书】答髙祖书
【景歴梁时解褐诸王府佐爲海阳令矦景乱简文帝爲景所幽景歴与南康嗣王谋挟简文出奔事泄见执获免因客游京口矦景平髙祖爲平东将军东扬州刺史鎭朱方以书要之景歴对使人答书笔不停辍文不重改髙祖钦赏仍更报答即板征北府中军记室】
防降札书曲垂引逮伏览循回载深欣畅窃以世求名骏行地能致千里时爱奇宝照车遂有径寸但云咸斯奏自辍巴渝杞梓方雕岂眄樗枥仰惟明将军使君矦节下英才挺茂雄姿秀防运属时艰志匡多难振衡岳而绥五岭涤灨源而澄九带甲十万彊弩数千誓勤王之师摠义夫之力鲸鲵式剪役不逾时氛雾廓清士无血刃虽汉诛禄产举朝寔赖绛矦晋讨约峻中外一资陶牧比事论功彼奚足筭加以抗威兖服冠盖通于北门整斾徐方咏歌溢于东道能使边庭卧鼓行旅露宿巷不拾遗市无异价洋洋乎功德政化旷古未俦谅非肤浅所能殚述是以天下之人向风慕义接踵披衿杂遝而至矣或帝室英贤贵游令望齐楚秀异荆呉岐嶷武夫则猛气纷纭雄心四据陆防山岳水断蚪龙六钧之弓左右驰射万人之剑短兵交接攻垒若文鸯焚舰如黄盖百战百胜貔貅为羣文人则通儒博识英才伟器雕丽晖焕摛掞绚藻子云不能抗其笔元瑜无以髙其记尺翰驰而聊城下清谈奋而嬴军却复有三河辩客改哀乐于须防六奇谋士断变反于倐忽治民如子贱践境有成折狱如仲由片辞从理直言如毛遂能厉主威衔使若相如不辱君命怀忠抱义感恩狥已诚断黄金精贯白日海内雄贤牢笼斯备明将军彻鞍下马推案止食申爵以荣之筑馆以安之轻财重气卑躬厚士盛矣哉盛矣哉抑又闻之战国将相咸推引宾游中代岳牧竝盛延僚友济济多士所以成将军之贵但量能校实称才任使圆行方止各尽其宜受委责成谁不毕力至如走贱妄庸人耳秋冬读书终慙专学刀笔为吏竟阙异等衡门衰素无所闻达薄官轻资焉能逺大自阳九遘屯天步艰阻同彼贵仕溺于巨防亟邻危殆僃践薄冰今王道中兴殷忧啓运获存微命足为幸甚方欢饮啄是谓来苏然皇銮未反宛洛无旷四壁固三军之余长夏无半菽之产遨游故人聊为借贷属此乐土洵美忘归窃服髙义暂谒门下明将军降已顔色二三士友假其余论菅蒯不弃折简赐畱欲以鸡鹜厠鸳鸿于池沼将移瓦砾叅金碧之声价昔折胁游秦忽逢盻采担簦入赵便致畱连今虽羇旅方之非匹樊林之贲何用克堪但眇眇纤萝凭乔松以自耸蠢蠢轻蚋托骖尾而远鹜窃不自涯愿僃下走且为腹背之毛脱充鸣吠之数增荣改观为幸巳多海不厌深山不让高敢布心腹惟将军览焉
周正【字思行汝南安城人颙孙梁太常卿都官尚书入陈歴尚书右仆射】
奏记梁晋安王纲
【梁晋安王为丹阳尹引正为主簿歴司议侍郎昭明太子薨其嗣华阳公不得立以晋安王为皇太子正奏记其抗直守正皆此类】
窃闻防谦之象起于羲轩爻画揖让之源生于尧舜禅受其来尚矣可得而详焉夫以庙堂汾水殊途而同归稷契巢许异名而一贯出者称为元首处者谓之外臣莫不内外相资表里成治斯盖万代同规百王不易者也暨于三王之世寝以陵夷各亲其亲各子其子乃至七国争雄刘项竞逐皇汉扇其俗有晋扬其波谦让之道废多歴年所矣夫文质递变浇淳相革还朴反古今也其时伏惟明大王殿下天挺将圣聪明神武百辟冠冕四海归仁是以皇上发德音下明诏以大王为国之储副乃天下之本焉虽复夏啓周诵汉储魏两此数君者安足为大王道哉意者愿闻殿下抗伯夷上仁之义执子臧大贤之节逃玉舆而弗乗弃万乗如脱屣庶改浇竞之俗以大呉国之风古有其人今闻其语能行之者非殿下而谁能使无为之化复兴于邃古让王之道不坠于来今岂不盛欤岂不盛欤正陋学书生义慙稽古家自汝颍世传忠烈先人决曹掾燕抗辞九谏髙节万乗正色三府虽盛德之业将絶而狂直之风未坠是以敢布腹心肆其愚瞽如使刍言野説少陈于听览纵复委身烹鼎之下絶命肺石之上虽死之日犹生之年【陈书　来今通鉴作来叶】
请梁武帝释乾坤二系啓
【正迁国子博士啓髙祖周易疑义五十余条又请释乾坤二系诏答之】
臣闻易称立象以尽意系辞以尽言然后知圣人之情几可见矣自非含微体极尽化穷神岂能通志成务探赜致逺而宣尼比之桎梏絶韦编于漆字轩辕之所听莹遗珠于赤水伏惟陛下一日万机匪劳神于瞬息凝心妙本常自得于天眞圣智无以隐其几深明神无以沦其不测至若爻画之包于六经文辞之穷于两系名儒剧谈以歴载鸿生抵掌以终年莫有试游其藩未尝一见其涘自制旨降谈裁成易道析至微于秋毫涣曾氷于幽谷臣亲承音旨职司宣授后进诜诜不无传业但乾坤之蕴未剖系表之妙莫诠使一经深致尚多所惑臣不涯庸浅轻率短陋谨与受业诸生清河张讥等三百一十二人于乾坤二系象爻未啓伏愿听览之闲曲垂提训得使微臣钻仰成其笃习后昆好事专门有奉自惟多幸懽沐道于尧年肄业终身不知老之将至天尊不闻而冐陈请氷谷寘怀罔识攸厝
梁武帝诏答周正
设卦观象事远文高作系表言辞深理奥东鲁絶编之思西伯幽忧之作事逾三古人更七圣自商瞿禀承子庸传授篇简湮没岁月辽远田生表菑川之誉梁丘擅琅邪之学代郡范生山阳王氏人藏荆山之宝各尽言之趣説或去取意有详略近搢绅之学咸有稽疑随答所问已具别解知与张讥等三百一十二人须释乾坤文言及二系万几小暇试当讨论
谢东宫赐縠袍启
或俦名丽辞等质轻雾或色华少海用宝丛台或粲彼三英缝兹五緎品颂岁袭禄夺春耕蒿席可充緼袍易足
谢梁元帝赉春秋糊屏风启
昔琉璃见重云母称珍虽尽华丽有伤真朴岂若三体五例对玩前史一字褒贬坐卧箴规无复楚台之风得同邹谷之暖
谢梁元帝赉玉门枣启
安期旧美安息髙名臣金马之荣未获趋奉方朔之赐遽降洪恩
谢勅赉紫鲊啓
珍韬江浦味越茗川昔闻八骏东征止收黑水之麦七华西讨才获苦山之菜岂如两阶干舞四方来格临朝拱黙任土争贡
谢勅赉乌纱防等啓
虽复魏宣二端岂能比今兹赐广微四缝未足方其华饰既受非望之恩方贻匪报之诮【竝艺文类聚】
谢赉漆枹根屧启
防此慈物便得轻举【北堂书钞】
测囚法议【梁代旧律测囚之法日一上起自晡鼓尽于二更及比部郎范泉删定律令以旧法测立时久非人所堪分其刻数日再上廷尉以为新制过轻请集八座丞郎并祭酒孔奂行事沈洙五舍人防尚书省详议时髙宗为安成王録尚书集众议之正为尚书左丞议及沈洙议上众以为宜依范泉前制髙宗谓沈长史议得中宜更博议左丞宗元饶请依沈议施行】
凡小大之狱必应以情正言依凖五听验其虚实岂可全恣考掠以判刑罪且测人时节本非古制近代以来方有此法起自晡鼓迄于二更岂是常人所能堪忍所以重械之下危堕之上无人不服诬枉者多朝晚二时同等刻数进退而求于事为若谓小促前致实罪不伏如复时节延长则无妄欵且人之所堪既有彊弱人之立意固亦多途至如贯髙榜笞刺爇身无完肤戴就熏针并极困笃不移岂关时刻长短掠测优劣夫与杀不辜宁失不经罪疑惟轻功疑惟重斯则古之圣王垂此明法愚谓依范泉着制于事为永
舎人盛权议
比部范泉新制尚书周正明议咸允虞书惟轻之旨殷颂敷正之言窃寻廷尉监沈仲由等列新制以后凡有狱十一人其所测者十人款者惟一愚谓染罪之囚狱官宜明加辩析穷考事理若罪有可疑自宜啓审分判幸无滥测若罪有实验乃可啓审测立此则枉直有分刑宥斯理范泉今牒述汉律云死罪及除名罪证明白考掠已至而抵隐不服者处当列上杜预注云处当证验明白之状到其抵隐之意窃寻旧制深峻百中不欵者一新制寛优十中不欵者九参防两文寛猛寔异处当列上未见厘革愚谓宜付典法更详处当列上之文
衡阳王长史沈洙议
夜中测缓急易欺兼用昼漏于事为允但漏刻賖促今古不同汉书律厯何承天祖冲之暅之父子漏经并自关鼓至下鼓自晡鼓至关鼓皆十三刻冬夏四时不异若其日有长短分在中时前后今用梁末改漏下鼓之后分其短长夏至之日各十七刻冬至之日各十二刻伏承命旨刻同勒令检一日之刻乃同而四时之用不等廷尉今牒以时刻短促到罪人不欵愚意愿去夜测之昧从昼漏之明斟酌今古之间参防二漏之义舍秋冬之少刻从夏日之长晷不问寒暑并依今之夏至朝夕上测各十七刻比之古漏则上多昔四刻即用今漏则冬至多五刻虽冬至之时数刻侵夜正是少日于事非疑庶罪人不以漏短而为捍狱囚无以在夜而致诬求之鄙意窃谓允合
尚书左丞宗元饶议
窃寻沈议非顿异范正是欲使四时均其刻数兼斟酌其佳以防优剧即同牒请写还删定曹详改前制周让【正弟愽学多通始仕不得志隐句容茅山既为矦景中书侍郎承圣中为国子祭酒入陈天嘉初以白衣领太常光禄大夫】
宋齐故事奏【陈初武帝诏求宋齐故事太常卿周让奏帝遂依之】
齐氏承宋武用元徽旧式宗祀朝飨奏乐俱同唯北郊之礼颇有増益皇帝入防门奏永至饮福酒奏嘉胙太尉亚献奏凯容埋牲奏幽帝还便殿奏休成众官入出竝奏肃咸此乃元徽所阙永明六年之所加也唯送神之乐宋孝建二年秋起居注云奏肆夏齐永明中改奏昭夏【杜氏通典】
与徐陵荐方圆书
吾荷朝恩得安丘壑身名两泰夫复奚言但愿沐浴尧风遨游舜日安服饱食以送余齿然性灵未能灰弭其间复须友生言晤后来英俊竝出方为时生林谷之中鲜逢逸惟赵郡方圆栖迟天目年过强仕不慕时荣文史足用学艺优敏中岁暂游宛洛防弟识异其人方储之衣冠未絶雅奉闲逸得性丘林与吾朋游积有年岁今复同在岩壑毕志风云琴按清商诗题空谷比幽贞道缺考槃絶咏贲五履二两爻无闻方今公旦作辅亿兆攸赖激贪惩竞傥自圆起弟以捜扬佐世水镜求贤脱能登此仄陋纶言是属翘弓远贲则山谷咸劝足令廉风复振懦夫能立岂不哉圆若防此旌招未必不凿坏而达于廊庙之用脱不能贲然来思而于让之道于斯为贵恐弟未究东川人士聊复起予今言吾家上宰之贵无以微禆万一此举脱复入听少得不负夙心周让白【纶一作论】
徐陵答周处士书
【让频徴不出晩仕矦景彭城刘孝先亦辞辟命在蜀为武陵王纪世子谘议叅军二隐并获讥于代按陵此答意颇微有所啁让本居茅山比云天目盖在陈时也】
辱去年三月二十七日告仰披华翰甚慰翘结承归来天目得肆闲居差有防玉之俱仙非无孟光之同隐优游俯仰极素女之经文升降盈虚尽轩皇之图艺虽复考盘在阿不为独宿讵劳金液惟饮玉泉比夫煑石纷纭终年不烂烧丹辛苦至老方成及其得道冥眞何劳逸之相悬也又承有方生亦在天目理当仰禀明师摠斯秘要岂如张陵弟子自坠髙岩孙泰门人竞投沧海何其乐乎圣朝虚心版筑尚想丘园若彼能赴嘉招便当谨申髙命但其人往岁亦望至京师观此风神确乎难防故以忘怀爵禄讵持牺牲之谈髙视公卿独骋蜡蛵之训所恐有道三辟公车十徴若斯者终当不屈此既然矣请复详言昔楚国两龚同时纡组汉阴二老相携抱瓮兄之幽贞若其凿坯负石方同形影结绶弹冠无容越楚况乎粪土防龙羶臊名器已所不欲非应及人忽承来音良以多惑何则颍阳巢父不曾令荐许由商洛园公未闻求徴绮季斯所未喻髙怀而踌躇于矛楯也惟迟山阿近信更惠芳音如或诚言谨便闻奏第夙劳比剧不复多呈徐君白【并文苑英华　差一作羌便一作使】
周直【字思方让弟梁昌州刺史入陈歴太常卿光禄大夫】
遗家疏
【直遇疾且卒遗疏勑其家】
吾今年已来筋力减耗可谓衰矣而好生之情曾不自觉惟务行乐不知老之将至今时制云及将同朝露七十余年颇经称足啓手告全差无遗恨气絶已后便买市中见材材必须小形者使易提挈敛以时服古人通制但下见先人必须僃礼可着单衣裙衫故履既应侍养宜僃纷帨或逢善友又须香烟棺内惟安白布手巾麤香炉而已其外一无所用
杜之伟【字子大呉郡钱塘人仕梁邵陵王刑狱叅军陈大匠卿迁大中大夫】
上髙祖求解著作啓
【初髙祖为丞相之伟补记室叅军迁中书侍郎领大著作及受禅除鸿胪卿啓求解著作优敕不许】
臣以绍泰元年忝中书侍郎掌国史于今四载臣本庸贱谬蒙盻识思报恩奬不敢废官皇厯惟新驱驭轩昊记言记事未易其人著作之材更宜选众御史中丞沈烱尚书左丞徐陵梁前兼大著作虞荔梁前黄门侍郎孔奂或清文赡笔或彊识稽古迁董之任允属羣才臣无容遽变市朝再妨贤路尧朝皆让诚不可追陈力就列庶几知免
沈烱【字初明呉兴武康人梁御史中丞入陈加通直散骑常侍】
为王僧辩答贞阳矦书【徐陵传渊明往复致书皆陵词王僧辩答书文苑英华亦作陵为僧辩答非也按沈烱传僧辩羽檄军书皆出于烱】
孤子僧辩顿首顿首席威卿反命具有奉答马嵩仁至又奉去月二十入日诲増用倾悚秦为不道西都失守率土臣妾莫不惊惶丧君有君实惟典礼继世嗣厯明于通诰所以百辟羣司四方岳牧共立大计佥议所归故绍晋安殿下用传宝祚树立之宜无由远谋邻国足下宗枝蕃戚德誉早隆既身限北庭事隔匡赞今者借助齐主扬斾南辕但嗣守洪基即既其主若阿衡帝载诚所推揖佐中兴谁曰不可所望齐朝永存信誓谨当命北舟人奉迎麾驾无容进枉齐兵远于江表仰冀弼谐时政用极奋庸但江东之地数千余里民附国险水陆衿带若旧京从命扬徐承旨又恐西南之地二十余州不即威怀容为齐国之患而粮裹之宜更迟动静祗展之日冀在一二谨因马嵩仁并遣贞威将军通直郎散骑常侍马塡口宣谘述孤子王僧辩顿首顿首
为王僧辩重答贞阳矦啓
僧辩顿首顿首白席威卿至奉今月五日诲披函伸纸号耻交哀天未悔祸地维重絶九县沸腾四海悲愤嗣主钦明濬哲齐圣广渊体自宸极受命文祖主梁祀者非此而谁且年倍汉昭弗明上官之诈德逾姬诵弥昭周旦之诚今海内衣冠中朝卿士或南阳旧官成天监之初代邸故臣荣光承圣之始莫不人竭其力争求効命输心嗣主以报先帝之恩今荆陜沦覆正是江北数县即东南藩翰万里而遥主甲治兵舳舻相接长波天限方汉城池修德绥民中兴可待孤子本以庸懦加复穷喘且平生素蓄志不在位世防朝宠身实许国武皇擢之千里先主申其三顾因此逾滥遂居端右属天步艰难寄深忧积方欲询于髦杰采之舆皁同康时务共赞皇猷一彼车书刷兹雠耻然后守其矦服归老赤松至如今日使须白事披奉来诲承彼送还今璇枝令戚播越秦虏明公傥能入朝同奬王室伊吕之任佥曰仰归宁不副兹仄席济扶匡救若斯言不渝更听后旨便遣鹢舟虹舸奉迎麾斾但阅来朝意在主盟今江东所奉彼属披图未防朝意郑拒子忽左史是之汉背刘襄班书称允况属疎于昔弥不敢闻命谋期通识赐亮此诚孤子王僧辩顿首顿首【未防朝意一作未防朝音号耻有误】
为王僧辩奉贞阳矦啓
【裴之横败绩僧辩遂谋纳渊明仍定君臣之礼啓曰】
自秦兵防陜臣便营赴援才及下船荆城防没即遣刘周入国具表丹诚左右勲豪初竝同契周既多时不还人情疑阻比册降中使复遣诸处询谋物论参差未甚决定始得矦瑱信示西防权景宣书令以眞迹上呈观视将帅恣欲同泰若一朝仰违大国臣不辞灰粉悲梁祚永絶中兴伏愿陛下便事济江仰借皇齐之威凭陛下至圣之略树君以长雪报可期社稷再辉死且非请押别使曹冲驰表齐都续啓事以闻伏迟拜奉在促
为王僧辩重奉贞阳矦启
员外常侍姜暠还奉勅伏具动止大齐仁义之风曲被邻国防灾救难申此大猷皇家枝戚莫不荣荷江东冠冕俱知凭赖今防不忘信信实由谨遣臣第七息显显所生刘并弟子世珍往彼充质仍遣左民尚书周正至歴阳奉迎舻舳浮江俟一龙之渡清宫丹陛六传之入万国倾心同荣晋文之反三善克宣方流宋昌之议国祚既隆社稷有奉则羣臣竭节报厚施于大齐戮力展愚効忠诚于陛下今遣吏部尚书王通奉啓以闻
为王僧辩与陈武帝盟文【侯景之逆浮江西冦梁元帝承制以僧辩为大都督入援累破其军至江州武帝亦以都督率众出南江至湓口与僧辩防于白茅湾登坛盟誓皆泪下霑襟辞色慷慨遂共诛景时沈烱从僧辩为其文】
贼臣侯景凶羯小胡逆天无状构造奸恶违背我恩义破掠我国家毒害我生民移毁我社庙我高祖武皇帝灵圣聪明光宅天下劬劳兆庻亭育万民如我考妣五十所载哀景以穷见归全景将戮之首置景要害之地崇景非次之荣我高祖于景何薄我百姓于景何怨而景长防彊弩陵防朝廷锯牙郊甸残食含灵刳肝斮趾不懕其快曝骨焚尸不谓为酷高祖菲食卑宫春秋九十屈志凝威愤终贼手大行皇帝温严防黙丕守鸿名于景何有复加忍毒皇枝繦抱已上缌功以还穷刀极爼既屠且鲙岂有率土之濵谓为王臣食人之禾饮人之水忍闻此痛而不悼心况臣僧辩臣霸先等荷称国藩湘东王臣讳泣血衔哀之寄摩顶至足之恩世受先朝之德身当将相之任而不能沥胆抽肠共诛奸逆雪天地之痛报君父之仇则不可以禀灵含识戴天履地今日相国至孝感灵武斯发己破贼徒获其元帅止余景身尚在京邑臣僧辩与臣霸先恊和将帅同心共契必诛凶竪尊奉相国嗣膺鸿业以主郊祭前途若有一功获一赏臣僧辩等不推已让物先身帅众则天地宗庙百神之灵共诛共责臣僧辩臣霸先同心共事不相欺负若有违戾明神殛之
奏汉武帝表【烱仕梁元帝领尚书左丞荆州陷为西魏所虏授仪同三司尝经汉武通天防为表奏之陈已思归之意其夜梦有宫禁之所兵卫甚严闻有人言甚不惜放卿还少日便获东归】
臣闻桥山虽掩鼎湖之灵可祠有鲁遂荒大庭之迹无冺伏惟陛下降德猗兰纂灵丰谷汉道既登神仙可望射之罘于海浦礼日观而称功横中流于汾河指柏梁而高宴何其乐也岂不然欤既而运属上仙道穷晏驾甲帐珠帘一朝零落茂陵玉盌遂出人间陵云故基共原田而膴膴别风余趾带陵阜而茫茫覉旅缧臣能不落泪昔承明既厌严助东归驷马可乗长卿西返恭闻故实窃有愚心黍稷非馨敢望徼福但雀台之吊空怆魏君雍丘之祠未光夏后瞻仰烟霞伏増凄恋【陈书无后六句见南史　南史既荒作遂荒乐也作乐甚宛出作遂出趾作迹既厌作见厌】
为王僧辩奉梁元帝劝进表【景陷京城元帝时为湘东王镇荆州承制拜僧辩安东将军江州刺史率众军讨景所至皆防及闻简文帝弑奉表劝进令再辞让明年景诛僧辩等又奉表始即位于江陵　陈书沈烱传僧辩令烱制表其文甚工当时莫有能逮者】
众军薄伐涂次九水即日获临城县使人报称侯景弑逆皇帝贼害太子宗室在防庭者竝罹祸酷六军恸哭三辰改曜哀我皇极四海崩心我大梁纂尧构绪基商啓祚太祖文皇帝狥齐作圣肇有六州髙祖武皇帝聪明神武奄龛天下依日月而和四时履至尊而制六合丽正居贞大横固祉四叶相系三圣同基蠢尔凶渠遂凭天邑阊阖受白登之辱象魏致尧城之疑云扆承华一朝俱酷金桢玉干莫不同寃悠悠彼苍何其罔极臣闻丧君有君春秋之茂典以德以长先王之通训少康则牧众抚职祀夏所以配天平王则居正东迁宗周所以卜世汉光以能捕不道故景歴重昌中宗以不违羣议故江东可立俦今考古更无二谋伏惟陛下至孝通幽英武灵断当七九之厄而应千载之期啓殷忧之明而居百王之防取威定霸崄阻艰难建社治兵载循古道家国之事一至于斯天祚大梁必将有主轩辕得姓存者二人髙祖五王代实居长乗屈完而陈诸侯拜子武而服大辂功齐九有道济生民非奉圣明谁嗣下武臣闻日月贞明太阳不可以阙照天地贞观乾道不可以久惕黄屋左纛本为亿兆而尊鸾辂龙章盖以郊禋而贵宝器存乎至重介石愼于易差黔首岂可少选无君宗祏岂可一日无主伏愿陛下扫地升中柴天改物事迫凶危运钟扰攘盖不劳宗正奉诏博士择时南面即可居尊西向无所让德四方既知有奉八百始可同期残冦濳居器藏社处乾象既倾坤仪已覆斩莽輗车烧卓照市廓清函夏正为茔陵开雪宫闱庻存钟鼎彼黍离离伊何可言陛下继明阐祚即宫旧楚左庙右社之制可以权宜五礼六乐之容岁时取备金芝九茎琼茅三脊要卫率职尉相望坐庙堂以朝四夷登灵台而望云物禅梁甫而封泰山临东滨而礼日观然后与三事大夫更谋都鄙左纒右涧夹雒可以为居抗殿疏龙惟王可以在镐何必勤勤建业也哉臣等不胜控欵之至谨拜表以闻
劝进第二表
紫宸旷位赤县无主百灵耸动万国回皇虽醉醒相扶同归景亳式歌且诵总赴唐郊犹惧陛下俛首潸然让德不嗣传车在道方愼宋昌之谋法驾已陈尚杜耿纯之劝岳牧翘首天民累息臣闻星回日薄击雷鞭电者之谓天岳立川流吐雾蒸云者之谓地苞天地之混成洞阴阳之不测而以裁成万物者其在圣人乎故云天地之大德曰生圣人之大宝曰位黄屋庙堂之下本非获已而居明镜四衢之罇盖由应物取训伏惟陛下稽古文思英雄特达比以周旦则文王之子方之放勋则帝摰之季千年旦暮可不在斯庭阙湮亡钟鼎沦覆嗣膺景厯非陛下而谁岂可使赤眉更立盆子隗嚣托置髙庙陛下方复从容高让用执谦光展其矫行伪书诬罔正朔见机而作断可识矣匪疑何卜无待蓍日者公卿失驭祸纒霄极矦景凭陵奸臣互起率戎伐頴无处不然劝明诛晋侧足皆尔刁斗夜鸣烽火相照中朝人士相顾衔悲凉州义徒东望殒涕惵惵黔首将欲安归陛下英略纬天沈明内断横剑泣血枕戈尝胆农山圯下之策金匮玉鼎之谋莫不定筭扆帷决胜千里击灵鼍之皷而建翠华之旗驱六州之兵而总九伯之伐四方虽虞一战以霸斩其鲸鲵既章大戮荷校防耳莫匪奸回史不絶书府无虚月自洞庭安波彭蠡底定文昭武穆芳若椒兰敌国降城和如亲戚九服同谋百道俱进国耻家怨计期就雪社稷不坠繄在圣明今也何时而申帝啓之避凶危若此方陈泰伯之辞国有具臣谁敢奉诏天下者髙祖之天下陛下者万国之欢心万国岂可无君髙祖岂可废祀即日五星夜聚八风通吹云烟纷郁日月光华百官象物而动军政不戒而备飞舻巨舰竟水浮川铁马银鞍陵山跨谷英杰接踵忠勇相顾湛宗族以酬恩焚妻子以报主莫不覆楯衔威提斧击众风飞电耀志防凶丑所待陛下昭告后土防奉上帝广发明诏师出以名五行夕返六军晓进便当尽司防之威穷蚩尤之伐执石赵而求玺斩姚秦而取钟修扫茔陵奉近宗庙陛下岂得不仰存国计俯从民请汉宣嗣位之后即遣蒲类之军光武登极既竟始有长安之防由此言之不无前凖臣等或世受朝恩或身荷重遇同休等戚自国刑家茍有腹心敢以死夺不任慺慺之至谨重奉表以闻
劝进第三表【大寳三年三月王僧辩等平矦景传首江陵又奉表劝进至冬十一月即位】
臣僧辩等言众军以今月戊子惣集建康贼景鸟伏兽穷频撃频挫奸竭诈尽深沟自固臣等分命将士百道同趋突骑短兵犀函鐡楯结队千羣持防百万止纣七步围项三重轰然大溃羣凶四防京师少长俱称万岁长安酒食于此价髙九县云开六合清朗矧伊黔首谁不载跃伏惟陛下咀痛茹哀婴愤忍酷自紫庭綘阙胡尘四起壖垣好畤冀马云屯泣血临兵尝胆誓众而呉楚一家方与七国俱反管蔡流言又以三监作乱西凉义众阻秦塞而不达并州遗民跨飞狐而见絶豺狼当路非止一人鲸鲵不枭倐焉五载雄武克振怨耻并雪永寻霜露伊何可胜臣等辄依故实奉修祖庙使者持节分告园陵嗣君升遐龙輴未殡承华掩曜梓宫莫测并随局僃办礼具凶荒四海同哀六军袒哭圣情孝友理当感恸日者百司羣岳仰祈宸鉴以析珪之功既归有道当璧之礼允属圣明而优诏谦冲窅然凝邈飞龙可跻而干爻在四帝阍云呌而阊阖未开讴歌载驰是用翘首所以越人固执熏丹穴以求君周民乐归越岐山而事主汉王不即位无以贵功臣光武止萧王岂谓绍宗庙黄帝迷于襄城尚访治民之道放勋入于姑射当使罇爼有归伊此傥来岂圣人所欲帝王应运不获已而然伏读玺书寻讽制防领怀物外未奉慈衷陛下日角龙顔之姿表于狥齐之日彤云素灵之瑞基于应物之初博览则大哉无所与名深言则晔乎文章之观忠为令德孝实动天加以英威茂略雄图武筭指麾则丹浦不战顾眄则阪泉自荡地维絶而重纽天柱倾而更植凿河津于孟门百川复啓补穹仪以五石万物再生纵陛下拂袗衣而游广成登弇山而去东土羣臣安得仰诉兆庶何所归仁况郊祀配天罍觞礼旷齐宫清庙匏竹不陈仰望鸾舆匪朝伊夕瞻言法驾载渇且饥岂可久稽众议有旷彛典况旧邦凯复函洛已平髙奴栎阳宫馆虽败荣河清洛佳气犹存臯门有亢甘泉四敞土圭测景仙人承露斯盖九州之赤县六合之枢机愽士奉图书而稍还太常定礼仪而己列岂得不扬清警而赴名都振玉銮而旋正寝昔东周既迁镐京遂其不复长安一乱陜洛永以为居夏禹以万国朝诸侯文王以六州匡天下方之迹基百里劒杖三尺以残楚之地抗拒六戎一旅之卒剪夷三叛坦然大定御辩东归解五牛于冀州秣六马于谯郡缅求前古其得比欤对扬天命何所让德有理存焉敢重祈奏臣僧辩等诚惶诚恐顿首顿首死罪死罪
为百官劝进陈武帝表
臣闻春荣秋落四时所以迭代金行水流五德所以互序昔陶唐告终有虞氏作汉魏禅让晋宋以之登庸夫有非常之功有非常之赏能利天下者受天下之利陛下造化之功日用之德褰裳去之物谁仰诉顷五星夜聚八风通吹丰露呈甘卿云舒簇白狼远至素雉朝飞天意显然灵贶可覩
上陈文帝陈情表【烱为御史中丞以母老表请归养帝诏答之】
臣婴生不幸弱冠而孤母子零丁兄弟相长谨身为养仕不择官承袭朝命偶在乱世冐危履险自死轻生妻息诛夷昆季屠防但余老母得逢兴运臣母妾刘今年八十有一臣叔母妾丘七十有五私门弟侄故自无人妾丘儿孙又久亡灭两家侍养余臣一人前帝知臣之孤防眷臣以州里不欲使顿居草莱又复矜臣温凊所以一年之内再三休沐臣之屡披丹欵频冐宸鉴非欲茍违朝廷逺离畿辇一者以年将六十汤火居心每跪读家书前惧后喜温枕扇席无复成童二者职居彞宪邦之司直若自亏身体何问国章前德绸缪始许哀放内侍近臣多悉此防正以选贤与能广求明哲趦趄荏苒未始取才而上降戾奄至今日德音在耳坟土遽干悠悠昊天哀此罔极兼臣私心煎切弥迫近时慺慺之祈转忘尘触伏惟陛下睿哲聪明嗣兴下武刑于四海此孝治寸管求天仰归帷扆有感必应实望圣明特乞霈然申其私礼则王者之德覃及无方矧彼翔沈孰非防养
文帝诏答
省表具怀卿誉驰咸雒情深宛沛日者理切倚闾言归异域复牵时役遂乖侍养虽周生之思每欲弃官戴礼垂文得遗从政前朝光宅四海劬劳万几以卿才为独步职居専席方深委任屡屈情礼朕嗣奉洪基思景业顾兹寡薄兼纒哀疚实頼贤哲同致雍熈岂便释简南闱解绂东路当令冯亲入舎荀毋从官用覩朝荣不亏家礼寻勅所由相迎尊累使卿公私得所竝无废也
为陈太傅让表
奏六代之舞不能祚天具百神之歌无以动圣延首当阍转増危栗百川沸腾百室如燬释位同谋诸侯摠至盟书防府余臣一人若使幅巾衡巷口絶平呉朝游赤松暮过济北出就侯服入褫龙章则四郊有垒谁守社稷如其雄防在前强弩自卫负孺子之图饰缘鹡之鼎军威重于防将国礼贵于寒门则臣道尚卑孰云非逼臣所以出谢公卿入训妻子拜长陵之园谒太祖之庙不以九族违恩义不以百姓负国家所期陛下与北极同寿朝廷与南山同固
为周仪同失律后复官让表
日者骖惊郑马害在晋军狱囚悲其夜数缧人切其晓奏危光似烛察命如丝云谁之尤自贻其咎假令诛以妻子戮及坟墓汉非负德陵实孤恩况伏锧俛眉遂受淮隂之间吞声饮恨不与臧洪共死陛下怜而宥之伊臣岂不独愧丧其子弟六谢父兄百万之师千夫有长问臣安在谁曰董司魂游奉高不知何对
为周正让太常表
臣闻玉舄雕楹不取材于蟠木丹青绣黼岂袭冕于萝薜何则适用各有所宜朝野不可一防叔孙之分定礼仪倍资典实刁恊之躬为唱引岂易其仪倘賔主阙对封禅失仪责以司存云谁之咎况南史执简转见违才君举必书尤难妄冐【賔主阙对御览作九賔阙相】
太极殿铭
臣闻在天成象紫宫所以昭著在地成形赤县居其区宇太极殿者资两仪之意焉大壮显其全模土圭测其正影周曰路寝汉称前殿虽名号参差其实一也主上未明求衣日旰防食隳乐坏礼造次留神汉陛秦除莫不葺复而此殿兴造累岁未成外遘戎机内忧民力劬劳深虑荏苒移时至陈永定六合既清五礼稍备雕楹玉舄华榱璧珰揆之有日而犹一柱楩楠豫章地沦外防楚材晋用非复我求既而新亭前江有流查甚壮盘根错节枝叶葱蒨津人以闻正堪时用于是将作受诏冬官奉职百工并作屡降乗舆匠石磨砻必经天旨俭而不固泰而不奢亿兆塡塡而乐成也曾未数旬焕然云构昔晋朝缮造文杏有阙梅梁瑞至画以标花自是迄今又获神物即樟树焉殿之某间即某柱是也铭曰轩辕狭堂夏后卑宫文来质往蹇产弥崇体制八都开兹万戸灼烁雄梁徘徊大庑璧月宵悬卿云昼聚岂伊开阳飞来应柱嘉辰令月新寝告成青槐赤棘郎将司兵翠被负扆百辟公卿钟鼓八佾箫韶九成庸臣再拜天子万龄
太尉始兴昭烈王碑铭
古者帝王之兴莫不崇建亲屏泰伯让而退封武哀终而受号则有之矣至若勒功鼎鼐铭德太常清庙尊乎国家扬名显乎子弟在昭烈王见之焉若夫嬀水遥源石砮遐集五丝作而咏南风八世兴而和鸣鳯籍帝王之基居正卿之族有由来矣孔融汝頴之论许其少多傅畅诸公之书颇有贤哲自汉至魏涉江而东緜邈蝉聨言之耆旧皇上革命应运大啓邦国麟趾盘石之宗固宜金桢玉干之戚毕封文叔掩被之悲无泯仲谋援鞍之恸逾切乃封始兴郡王永定元年下诏曰天伦所感义本因心名器追崇则惟恒典亡兄梁故南兖州刺史长城县公德范沈邃风度寛厚性与天通深乎靡测昔弹冠入仕誉重城华宣力艰难遂顾洪业虽时非季汉势异桓王海内挹其风流生民怀其大德者矣朕受天明命爰膺宝厯言寻永往兴慕増怀可奉赠太尉公昔之密戚近亲宗英令德若河间之不羣沛献之受象东平之乐善陈思之藻丽实闻之也未有身死忠贞名存前代若王之义烈者铭曰稽古帝舜重瞳有裔曰陈祚土纂虞之系腾波汝頴承流嬀汭四岳有后六奇献计惟寔惟忠卿长羣公浮舟震泽佳气葱葱岐周七十商亳百里婉婉中阳帝出攸止太常景皇季孙让子天下不践间之惇史入孝出忠清辉何已苞指周藏风流懿德言爲世范行成士则名山可镌丰碑易勒惜哉往矣殒身凶慝鼎命既迁山河是始光啓代郡德表永祀周以别功鲁侯戻止礼茂庙堂恩加松杞
武帝哀防文
望三灵而摽目蹐九地而崩心哭仍几之将撒恸祖鬯之虚斟黄屋祲而白日掩紫极涵而浮云隂其辞曰悠悠嬀水郁郁姚墟惟帝之系在唐作虞正卿之后握此灵符雕云布族祥星结枢负兹大镜未拾遗珠爰初发迹斩蛇鞠旅大定番禺载戡海渚承衅而运席卷中流王室如燬乃合诸侯负铁誓众释位同谋俱登涿鹿实断蚩尤道济一匡功归四履爰惣百官训于天子傥来有运事非获已翠负字赤雀衔书讴歌适夏礼乐迁虞负扆正位升坛受图二仪协序五纬同符门歌麟趾室咏驺虞奉常定日太卜蠲时升中备物方告雍熈天甘玉露地秀金芝休祯未答灵贶徒欺吏求穆卜诏絶良医羲躔失御天街禠跸夏采升荣宫车宴出洞闺移凶充庭罢吉闭窅窅之穷灯去昭昭之游日归大暮之不旸降幽宫而长毕巫咸筮吉容成戒期文卫如在葆铎相悲去毕陌而东顾望桥山而路迟臣攀龙而尚在防过沛而何之侍低昂之灵纛奉寂寂之空帷铜爵没于修松平陵隐于深栢节鼖鼓之哀音燎爟火于通夕薤露落而暮日寒霜凝而垄草白铭功德于旂常被徽音于钟石廻天仪于清庙袝祖考而来格播茂实与英声郁氛氲于宗祏
祭梁呉郡袁府君文
夫宫鸣徴应响韵相趋桂馥兰芬期臭在斯道合一朝岂忘千载日者明德世彦振缨王室坐啸大邦显治巨丽窃以不敏出宰句呉上郡下邑都城接雉虽王事靡盬无失豫游窥洞庭于五湖登姑苏于九曲身后之事一至于斯今者长乐未央己夹樗里之墓公宫鲁库非复少昊之墟成土一棺未知何托解劔絮浆转增歔欷
归防赋序
古语称游防升极周易有归防卦屈原著招魂篇故知防之可归其日已久余自长安反乃作归魂赋
张种【字士苖呉郡人仕梁歴御史中丞入陈终金紫光禄大夫】
与沈烱书
虎丘山者呉岳之神秀者也虽复峻极异于九天隐磷殊于太一衿带城独超众岭控绕川泽顾绝羣岑若其峰崕刻削穷造化之瑰诡绝涧杳防若鬼神之髣髴珍木灵草茂琼枝与碧叶蜚禽走兽必负义而膺仁是以歴代高贤轻举栖托梵台云起宝刹星悬自非玉牒开祥金精緼耀岂其神恠若此者乎【超一作越】
沈烱答张种书
若乃三江五湖洞庭巨丽写长洲之茂苑登九曲之层台山髙水深云蒸雾吐其中之秀异者实虎丘之灵阜焉冬桂夏柏长萝修竹灵源袐洞转侧超絶逺涧深崖交罗戸穴【并艺文类聚崖一作岩】

[book_title]陈文纪卷四
明　梅鼎祚　编
徐陵【字孝穆东海郯人摛子由梁入陈歴迁左光禄大夫太子少傅　一】
在北齐与齐仆射杨愔书【愔字遵彦农华隂人歴尚书令封开封王见诛】
【陵仕梁歴通直散骑常侍使魏防齐受魏禅元帝承制于江陵复通使于齐陵累求复命拘留不遣乃致书于愔竟不报后随贞阳矦萧渊明还入仕陈　此书见陈书文苑英华异者互注】
叩头叩头夫一言所感凝晖照于鲁阳一志冥通飞泉涌于疏勒况复元首康哉股肱良哉邻国相闻风教相期者也天道穷剥钟乱本朝情计驰惶公私哽惧而骸骨之请徒淹岁寒顚沛之祈空盈卷轴是所不图也非所仰望也执事不闻之乎昔分鼇命鳸之世观河拜洛之年则有日乌流灾风禽骋暴天倾西北地缺东南盛旱坼三川长波含五岳我大梁应金图而有亢纂玉镜而犹屯何则圣人不能为时斯固穷通之恒理也至如荆州刺史湘东王机神之本无寄名言陶铸之余犹为尧舜虽复六代之舞陈于总章九州之歌登于司乐虞防拊石晋旷调钟未足颂此英声无以宣其盛德者也若使郊禋楚翼宁非祀夏之君戡定艰难便是匡周之霸岂徒王徙雍朞月为都姚帝迁河周年成邑方今越裳藐藐驯雉北飞肃眘茫茫风牛南偃吾君之子含识知归而答旨云何所不投身斯其未喻一也又晋熈等郡皆入贵朝去我浔阳经涂何几至于铛铛晓漏的的宵烽隔溆浦而相闻临高台而可望泉流宝盌遥忆湓城峰号香炉依然庐岳日者鄱阳嗣王治兵滙屯戍沦波朝夕牋书春秋方物吾无从以蹑屩彼何路而齐镳岂其然乎斯不然矣又近者邵陵王通和此国郢中上客云聚魏都邺下名卿风驰江浦岂卢龙之径于彼新开铜駞之街于我长闭何彼途甚易非劳于五丁我路为难如登于九折地不私载何其爽欤而答旨云还路无从斯所未喻二也晋熈庐江义阳安陆皆云欵附非复危邦计彼中途便当静宴自斯以北桴鼓不鸣自此以南封疆未壹【英华云自斯以北桴鼔不鸣邻憓所通自此以南玉灵未】如其境外脱殒轻躯幸非边吏之羞何在匹夫之命又此賔游通无货殖沗非韩起聘郑私买玉环呉札过徐躬要宝劔由来宴锡凡厥囊装行役淹留皆己虗罄散有限之微财供无期之久客斯可知矣且据图刎首愚者不为运斧全身庸流所鉴何则生轻一髪自重千钧不以贾盗明矣骨肉不任充鼎爼皮毛不足入货财盗有道焉吾无忧矣又公家遣使脱有资须本朝非隆平之时游客岂皇华之势轻装独宿非劳聚之仪微骑闲行宁望輶轩之礼归人将从私具驴骡縁道亭邮惟希蔬粟若曰留之无烦于执事遣之有费于官司或以顚沛为言或云资装可惧固非通论皆是外篇斯所未喻三也又若以吾徒应还矦景矦景凶逆殱我国家天下含灵人怀愤厉既不获投身社稷卫难乗舆四冡磔蚩尤千刀剸王莽安所谓俛首顿膝归奉防雠佩弭腰鞬为其皁日者通和方敦曩睦凶人狙诈遂骇狼心颇疑宋万之诛弥惧荀防之请所以奔蹄劲角専恣凭陵凡我行人偏膺雠憾政复葅防醢骨抽舌探肝于彼凶情犹当未雪海内之所知也君矦之所具焉又闻本朝公王都人士女风行雨散东播西流京邑丘墟葌蓬萧瑟偃师还望咸为草莱霸陵回首俱沾霜露此又君之所知也彼以何义争免防雠我以何亲争归委质昔距平贵将悬重于陆公叔向名流深知于鬷蔑吾虽不敏常慕前修不图明庶有怀翻其以此量物昔魏氏将亾羣凶挺争诸贤戮力想得其朋为葛荣之党邪为邢杲之徒邪如曰不然斯所未喻四也假使吾徒还为凶党矦景生于赵代家自幽恒居则台司行为连率山川形势军国彞章不劳请箸为筹便当屈指能筭景以逋逃小丑羊豕同羣身寓江臯家留河朔舂舂井井如鬼如神其不然乎抑又君之所知也且夫宫闱秘事竝若云霄英俊訏谟宁非帷幄或阳惊以定防或焚藳而奏书朝廷之士犹难参预羇旅之人何阶耳目至于礼乐防革刑政寛猛则讴歌己远万舞成风不知手之舞之足之蹈之也安在揺其牙齿为间谍者哉若谓复命西朝终奔东虏虽齐梁有隔尉候奚殊岂以河曲之难浮而曰江关之可济河桥马度宁非宋典之奸关路鸡鸣皆曰田文之客何其通蔽乃尔相妨斯所未喻五也又兵交使在虽着前经傥同狥仆之尤追肆寒山之怒则凡诸元帅竝释缧囚爰及偏禆同无翦馘乃至钟仪见赦朋笑遵途襄老防归虞歌引路吾等张拭玉修好寻盟渉泗之与浮河郊劳至于赠贿公恩既被賔敬无违今者何□翻防贬责若以此为言斯所未喻六也若曰祅氛永久丧乱悠然哀我奔波存其形固已铭兹厚德戴此洪恩譬渤澥而俱深方嵩华而犹重但山梁饮啄非有意于笼樊江海飞浮本无情于钟鼓况吾等营魂己谢余息空留悲黙为生何能支久是则虽防养防更夭天年若以此为言斯所未喻七也若云逆竖殱夷当听反命高轩继路飞盖相随未解其言何能善谑夫屯亨治乱岂有意于前期谢常侍今年五十有一吾今年四十有四介已知命賔又杖乡计彼后生肩随而已岂银台之要彼未从师金灶之方吾知其诀政恐南阳菊水竟不延龄东海桑田无由伫望若以此为言斯所未喻八也足下清襟胜托书囿文林凡自洪荒终乎幽厉如吾今日宁有其人爰至春秋微宜商略夫宗姬殄坠霸道昏凶或执政之多门或陪臣之凉德故臧孙有礼翻囚与国之賔周伯无□空怒天王之使迁箕卿于两馆絷骥子于三年斯匪贪乱之风邪宁当今之高例也至于双崤且帝四海争雄或搆赵而侵燕或连韩而谋魏身求盟于楚殿躬夺璧于秦庭输宝鼎以托齐王驰安车而诱梁客其外膏唇贩舌分路扬镳无罪无辜如兄如弟逮乎中阳受命天下同规廵省诸华无闻幽辱及三方之霸也孙甘言以娬媚曹屈诈以羁縻旍轸岁到于句呉冠盖年驰于庸蜀则客嘲殊险賔戏已深共尽游谈谁云猜忤若使捜求故实脱有前踪恐是叔世之奸谋而非为邦之胜略也抑又闻之云师火帝浇淳乃异其风龙跃麟惊王霸虽殊其道莫不崇君亲以诏物敦敬养以治民预有邦司曾无隆替吾奉违温凊仍属乱离冦虏猖狂公私播越萧轩靡御王舫谁持瞻望乡关何心天地自非生凭廪竹源出空桑行路含情犹其相愍常谓择官而仕非曰孝家择事而趋非云忠国况乎钦承有道骖驾前王郎吏明经鸱鸢知礼廵方省化咸问髙年东序西胶皆尊耆耋吾以圭璋玉帛通聘来朝属世道之屯期钟生民之否运兼年累载无申元直之祈衔泣吞声长对公闾之怒情礼之诉将同逆鳞忠孝之言皆应齚舌是所不图也非所仰望也且天伦之爱何得忘怀妻子之情谁能无累夫以清河公主之贵余姚书佐之家莫限髙卑皆被驱略自东南丑虏抄贩饥民台署郎官俱馁墙壁况吾生离死别多歴暄寒孀室婴儿何可言念如得身还乡土躬自推求犹冀提携俱免凶虐夫四聪不达华阳君所谓乱臣百姓无寃孙叔敖称为良相足下髙才重誉叅赞经纶非豹非貔闻诗闻礼而中朝大议曾未矜论清禁嘉谋安能相及谔谔非周舎容容类胡广何其无诤臣哉岁月如流半生何几晨看旅鴈心赴江淮昏望牵牛情驰扬越朝千悲而掩泣夜万绪而回肠不自知其为生不自知其为死也足下素挺词锋兼长理窟匡丞相解頥之説乐令君清耳之谈向所谘疑谁能晓谕若鄙言为戮来旨必通分请灰钉甘从斧镬何但规规黙黙齰舌低头而已哉若一理存焉犹希矜眷何必期令我等必死齐都足赵魏之黄尘加幽并之片骨遂使东平拱树长怀向汉之悲西洛孤坟恒表思乡之梦干祈以屡哽恸増深徐陵叩头再拜【公私英华作公孙非西北东南作西柱东门机神作几神无寄作无寄歌作音英声作英华戡定艰难作龛定京师斯其作斯所又晋熈作又闻晋熈铛铛晓漏作钟钟晓嘇非宝盌作宝盖蹑屩作蹑屐又近者邵陵王作不谓邵陵王纶名卿作公卿晋熈庐江作又晋熈聚作聚囊四冡作四家误千刀剸王莽作千脔割王莽俛首作俛眉日者通和作又日者偏膺作偏钟公王都人作王都居人京邑作城阙俱沾作皆沾何亲作何勲有怀作为怀邪作也假使作又假使景以作重以舂舂井井作乡井乡邑并若作杳若可济作有济宁非作曽非皆曰作皆是寒山作韩山同无翦馘作同加恩礼妖氛永久作妖氛未久误哀我作哀悼戴此作载此营魂作营魄后生陈书作侯生误伫望作可望凡自终乎作凡自终于骥子作乐子宁当今之高例作宁比当今之高列驰安车作凭安车娬媚本魏帝谓孙权语作娥眉非旍轸作旄轸铭物作诏物邦司作邦家乱离作乱罹误源出作身出廵方省化陈书作廵省方化误将同作翻同齚舌英华作对舌非乡土作乡壤非豹作非虎嘉谋作嘉谟平生作人生掩泣作下泣夜作夕又作暮词锋作词峰何必作何故増深作良深】
在北齐与梁太尉王僧辩书
【大清六年三月僧辩讨平矦景时陵在北齐与僧辩书及陵随贞阳矦之入也僧辩得陵甚喜接待馈遗其礼甚优以陵为尚书吏部郎掌诏诰　矦景防京师陵父摛先在围城之内陵不奉家信便蔬食布衣若居忧恤摛以愤疾卒故书称孤子】
太清六年六月五日孤子徐陵顿首昔者云师火帝非无战阵之风尧誓汤征咸用干戈之道至于揺山荡海驱电乘雷殱厥凶渠无亏皇极若夏钟夷羿周厄犬戎汉委珠囊秦亾宝镜然则皆闻之矣未有膺龙图以建国御鳯邸以承家二后钦明三灵交泰而天崩地坼妖防横行者也自古铜头铁额兴暴皇年梼杌穷竒流灾中国王弥石勒吞噬关河绿林青犊之羣黒山白马之众校彼兵荒无闻前史八王故事曽未混淆九州春秋非云祸乱我皇受命中兴光宅天下泰宁安敢执鞭建武栖栖何期扶毂抑又闻之陶唐既作天归鸟喙之臣丰毕将兴特挺鹰扬之佐明公量苞金铉神表玉璜俪衮钦才平阶伫德固以留连管乐惆怅风云濡足维时投竿斯在去岁凶徒不骋言次巴丘鼔声闻一柱之台烽火照三休之殿公则悬麾羽扇犹对投壶戎羯咸奔鲸鲵俱剪楼船万轴还系昆明胡马千羣皆输长乐于是乎夏首西浮云行电迈彭波东滙谷静山空扼鹊尾而据王畿登牛头而扫天阙渐台伪帅仍传首于帝京郿坞元凶咸刳肠于军市青羗赤狄同畀豺狼胡服夷言咸为京观公园陵尽拜忠贯长沙神主咸安勲逾高宻重以秦宫既获鲁殿犹存辟緑草于应门开青槐于武库长安五陵之族鄠杜六迁之民襁负而归都壥斯满鬻脂藏脯游骑击钟故市新城飞甍华屋东莞旧宅人识桑榆南顿荒田家分禾黍岂以乡名谷熟邑号禾兴而己哉若夫卦起龙文书因鸟迹劬劳王室大拯生民自开辟以来未之有也虽十六才子明允笃诚八百诸矦专心同德中宗佐命俱画丹青光武功臣皆悬星象栈道木阁田单之奉霸齐绾玺将兵周勃之扶彊汉壤虫之比黄鹄辙鲋之仰河宗未足云也孤子阶縁多幸叨簉皇华乡国屯危公私憔迫邳肜之切长乱心胸徐庶之祈终无开允既而屏居空馆多歴岁时衅犯幽祗躬当勦灭何图衅咎灾极苍旻号慕烦寃肝肠屠殒酷痛柰何无状柰何惟桑与梓飜若天涯杖柏栽松悠然长絶明明日月号呌无闻茫茫宇宙容身何所穷剧柰何自沗膺嘉聘仍属乱离上下年尊偏婴此酷昔人迎门请盗恒怀废寝之忧当挽舆榇犹有危途之惧况乎逆防崩腾京师播越兴居动止长隔山河朝夕饘谁经心眼程糜不继原粟何资瞻望风云朝夕呜咽固乃游魂已谢非复全生余息空留非为全死同氷鱼之不絶似蛰虫之犹苏良可哀也良可哀也自东都绍汉南亳兴殷修好徴兵弥留星琯韩宣范武方驾连镳苏秦张仪朱轮华毂而孤子三危是摈四罪同科听别马而长号杖归旍而永恸王稽反命既无托乗之恩椒举相逢谁为班荆之位昔人违齐处鲁时降徴求亾晋奔秦犹防招请问管宁于辽左追王朗于浙东竝物誉时贤卿门公族悬须应务深挟情祈斯岂庸贱之俦耶非余生之敢望也但预在輶轩诚为过误珪璋特达通聘河阳貂珥雍容寻盟漳水差有黄门啓封非无青纸诏书羣将州司郊迎负弩乡亭里候饰馆陈兵岂是复介而奔齐宁当窃妻而逃晋己焉哉羗难得其言也汉之谷吉捐躯者几人楚之申胥埋魂者何极孤子何所叹焉但顿伏苫庐徒延光晷夫以啁噍鷰雀踯躅鸣号含识怀灵未有其痛且夫曾耕雨雪犹尚悲歌苏使幽囚无驰哽噎公履忠孝冠冕缙绅化感烟云量标海岳行縻仲月王政无塞分谷高年仁风斯逺固以衣缨仰训黎庶投怀今日憔惶弥布洪泽虽复孤骸不返方为漠北之尘营魄知归终结江南之草孤子徐君顿首【文苑英华　英华注云君疑是古人自称如王勣书中亦作王君又一本作名当考今按作名是也岂有称孤子自署为君汉晋人别传多不称名称君者以其门人或故吏所撰耳今姑依原本　战阵一作战伐阶縁作实縁肝肠作肝腹羌作差曾耕一作鲁耕误曽子雨雪曲见琴操无驰二字有误漠一作汉】
在北齐与宗室书
陵白临淮负海是谓徐州颛顼高阳世有明德自兴王啓霸无劳委剑之锋开国承家实飨彤弓之赐其后金柯玉叶霞振云从耆旧通人茂才多士或以天下之贵负石自沈王命之尊拂衣髙蹈或熊衣雉制青组朱旗儒盛江东文髙河北或复分齐处鲁移魏居燕瓞虽遥芳枝无逺昔有王如王莽无关控鹄之宗刘曜刘渊弥非偃龙之族又有朱家别録邾子之苖何氏殊源韩矦之三乌五鹿时事无恒东郭西门迁讹非一吾宗虽广未有骈枝咸自驹王同分才子正以金衡委御玉斗宵亾胡贼凭陵中原倾覆我则供牺牷于东国载主祏于南都二百余年家于扬越此则卢谌不去裴宁仍留高宦燕秦迟廻乡壤山河有隔叙觏无縁望冀马而増劳瞻賔鸿而永叹昔窦公累世光武称其外家许都遥逺灵王思其旧宅其言虽大可以喻小况在宗亲宁无停眷比月应雩龙星移殷鸟天明和煦体中何如愿百年之老兴居多福万石之君寒暑清豫其外族忠孝比屋连甍信义勇于干戈诗书甘于酒醴或有渔猎三史纷纶五经都讲开诗生负帙邦君伫德宁无挂榻之思州将钦风应有题车之命南阳坐啸寄以共治东海行歌资其主弼梁竦不好徒为大言邓禹平生惟望如此若栖迟偃仰因事丘中桃果三名栗园千树持竿而钓徴聘不来负耒而耕公矦靡屈何其高也盖复休哉如脱推延或迟并问吾阶縁人乏叨簉皇华王事无淹公礼将毕既而扬都荡覆方离猃狁之灾越界风尘复蹈輶轩之礼屏居空馆多歴岁时舋犯灵祗招延祸罚号慕无穷肝胆屠殒烦寃胸臆不自堪居无心柰何无状柰何自徘徊河朔亟积寒暄风患弥留半体枯废折臂为公虽非羊祜跛足而使无慙郤克固以形如槁木心若死灰匍匐苫庐才有魂气夫迷山之客迟遥响于岩崖穷海之賔望孤烟于洲屿况乃宗均鲁卫地匪燕呉车骑相望舟舻朝夕三条不逺五达非难信乃阔然遂不防问昔桃花之峡长避秦嬴芝草之山遥然沧海犹复渔船可入何况平途不兼旬月劳怀既积輙命行人望之间迟枉归翰傥二三兄弟能敦昭穆之诗求我漳濵幸问刘桢之疾阳春改节竝念将宜扶力为书多不诠次陵白【耆旧通人茂才多士一作耆旧先贤通人多士持竿作执竿复蹈作无复】
为梁贞阳矦萧渊明与太尉王僧辩
【渊明初以南豫州刺史为大都督北伐军败归魏为散骑常侍及西魏与梁岳阳王陷江陵世祖见害太尉王僧辩司空陈霸先奉元帝子晋安王方智以太宰承制齐受魏禅文宣帝髙洋使上党王涣率众送渊明还为梁主前所获梁诸将湛海珍等皆听从书与僧辩将届寿阳僧辩拒境不纳渊明往复致书论还国继统之意已而裴之横战死僧辩乃啓纳渊明于是齐师北反侍中裴英起卫送渊明入建康即位改元天成冬霸先袭杀僧辩立晋安王是为敬帝以渊明为太傅建安王齐人复徴渊明霸先将遣疽发背薨徐陵传陵为梁湘东王中记室叅军兼通直散骑常侍使魏齐受魏禅及送贞阳矦为梁嗣遣陵随还渊明往复致书皆陵词也】
渊明顿首顿首昔自天狼炳曜非无战阵之风参虎扬芒便有干戈之务至于夏钟夷羿周厄犬戎汉委珠囊秦亾宝箧彰于史籍可得而闻未有国家歼危遂若当今者也我大梁膺龙图而受命御鳯邸以承天轩顼比于诸矦汤武方于儿戯三光有乂四海无波灵贶咸臻表里禔福非日非月苍生仰其照临如云如雨天下防其恩防而屯亨有数剥极为灾枭獍豺狼肆逞凶逆后主诞资上圣光啓中兴大剪仇雠方平宗社虽复潇湘举斧庸蜀弯弓凡厥凶徒谁不歼扑岂图天未悔祸防乱荐臻羗虏无厌乗此多难防刘我南国荡覆我西京奉闻惊号肝胆崩溃虽复金行板荡火政沦亾緑林青犊之羣黒山白马之卒八王故事曽未混淆九州春秋谁去祸乱昔隆周徙播皆凭晋郑之功彊汉阽危终假虚牟之力今者武皇之子无复一人藐是孤孙还同三叛等子颓而为暴同刘芳而入关乞命诸戎势何支久孤宗室之长爰自布衣皇运之初弥承天德何则据鞍辍哭虽绍霸图独居掩涕终讨家怨孤二三昆季方可戴天被此恩慈如何酬答所以徐彭之役不轻躯哀荷之诚久闻朝听况复邦家不造至此横流宗社无依何所逃责因以提戈负剑卧泣行号言念荆巫志雪雠耻大齐观书有洛辑瑞荣河功格苍旻德满天地慈孝之道通于百灵仁信之风覃于万国是以日月所照舟车所通海水以来賔瞻苍云以奉贡昔自轩农炎昊曾无宣国之规虞夏商周非有伐戎之略岂知华夷仰德逺近同心谷价无尧汤之忧粮储同水火之贱精兵利器势勇靁霆天马龙媒量比山谷斯固开辟已来未之有也至于亲邻之道夙契逾深无改曩怀増感弥笃以为兴亾继絶事昞前经推择庸虚命守宗禩方欲仰凭神武清我防雠防喻难违诸怀更恧明公诞膺时运光赞本朝勒瑞姜璜书名何鼎故以通期管乐防契风云戮不世之渠凶殱滔天之巨防重以三湘放命七国连从征旅东西必翦妖逆虽复栈道木阁田单之奉旧齐绾玺将兵周勃之扶隆汉中宗佐命俱画丹青光武功臣皆悬星象非貔非虎之封同心同德之劳校彼功庸曾何髣髴但与存与亾期于体国丧君有君宁容无主夙承所立犹则孱防天步方难宁可济自淹留大国志荷恩私朝夕宫闱预奉顔色黄河白日亟亶诚言分灾防患事非虚防但善相小国终资大贤定我邦家繄公是赖淮流不竭岂独琅邪望能喻此怀思之无忽近陆居士有啓陈其祸乱朝防即命河东王岳等勤率罴熊便相抵赴道阻且长虽无之及所闻西浮夏首便当险隘之冲南捍巴陵方拒窥窬之防上党王皇齐宠弟是号宗英亲御戎轩逺于将送裴侍中英起淮南贵族兼事戎行跃冀马者千羣披燕犀者万队来自河阳曾不旬日持节徐武潼三州诸军事散骑常侍明逺将军东徐州刺史始兴县开国矦湛海珍等竝前朝旧将夙着勲庸推毂海边属是丧乱虽复防身有道志雪朝怨咸预戎行共指乡国江淮旧悉已招携方禀英谟共翦雠难去月将晦便屇寿春已具舟师将临江浦使人入境行陈所怀拨日觇光迟在还牍当使宗祊有主余同小白之勲家国无虞公保阿衡之贵何其美也岂不休哉言念此私但以号咽萧渊明顿首【方可一作方尔】
答王太尉书
姜常侍暠至复枉去月三十日告具公所怀良以慨息孤虽庸薄不及通贤犹曰生民宁无心识自皇家祸乱亟积寒暄九州万国之人皤木流沙之地莫不行号卧泣想望休平何况于孤预在宗室家荷报雪之恩身防鞠养之爱者先皇之慈也蒸尝不絶于私庙子弟得嗣于南藩者后主之惠也朱方之地建业之都谁家丘陵谁家官庙岂有为人臣子荷此恩灵亲执干戈自殉家国公之忠孝信感人神公之盟誓事同悬象虽复宗盟不造骨肉为雠安可相期尽如萧詧耶古者天子六军是为万乗今日凶荒致阙斯礼偏禅将校尚握精兵州郡官曹各有交吏未有居称扆座行曰乗舆遂无五尺之童髙谢千人之长于公明允意复云何国家凋荒既乏屯卫皇齐与睦幸惠优矜何乃自起趦趄茍违邻德克勘祸乱欲立功名咸自军师岂在刍湛海珍等前朝旧将差匪齐人分给羸兵即是梁甲非云背信岂曰渝盟朝野羣雄何所擕贰且公天资命世再造皇家梁代之桓文萧宗之伊管谁其逺近不禀英谟如有奸囘正速齐斧尚何忧于共工何畏于有苖哉所览来书既为疑难上党王防承朝防不敢相同方笃邻和不容全异如须减损更迟行人张廷尉种等所具此无多及萧渊明顿首【谟一作谋】
重与王太尉书
渊明顿首顿首席威卿等还枉此月十四日告披览未周良深慨息昔长平建防犹闻蚀昴之徴疎勒効忠时致飞泉之感岂在余凉德书不尽言遂使吾贤犹迷所执斯故衔哀掩涙仍复披陈者也孤以庸薄宁有霸图矦服于周常惧盈满岂望身居黄屋手御青纶揖让而对三灵端委而朝百辟询诸圉牧莫不皆知援誓神明固自无爽但大齐仁信之道关于至诚睦邻之怀由于孝德遂防殊奬归嗣本朝拜首陈辞敦诱弥广既而仇雠未殄方凭大国之威宗祏阽危尤仰亲仁之德僶俛恩寄号腼惟深而勅谕分明信誓殊重乃云邦家有乂社稷无虞凡广陵歴阳皆许见还白水黄河屡奉然诺至于夏藩冲要控遏上流且命彊兵为我临据若其自有精甲能捍丑徒并用还梁皆如前防以孤频经忝窃屡守淮淝门生故吏遍于江右凡诸部曲竝使招携投赴戎行前后云集霜戈雪防无非武库之兵龙甲犀渠皆是云台之仗文物以纪之声明以发之斯实不世之隆恩宁曰循常之恒礼则公固天所授济本朝曲阜同功营丘等烈若夫伊尹庖厨贱宰霍光阶闼小臣诸葛亮无应变之才管夷吾非王者之相论其世业较彼勤劳书契已来罕有明德且程婴之义自古为难荀息之忠良以喜慰但先朝秉玉镜之符御金轮之宝菩萨之化行于十方仁寿之功沾于万国凶人矦景遂殄邦家何况于今亦有呉防江东如掌差匪虚言淮阳在面方此非局不稼不穑多歴岁时犬东小东全无机杼关中丑虏宁非冐顿之锋齐国彊兵便是轩辕之阵西南当扼防之势东北承抚背之机首尾交侵华夷俱骋而冲人数岁复子方赊德未感于黎蒸威不加于将帅斯等怏怏非少主臣安有碌碌因人成事公之才具虽复明允势何如于天监时何若于大同弃与国之隆恩当滔天之猛防匡救之德翻未有从忠许之谋谁其相晓卧薪待火方此弗危系草从风俦之非切若能思其上策审此英图见引軨猎之车还向长安之邸一则二则惟在大贤外相内相终当相屈正当擕诸旧率我賔游朝服簮缨直拜园寝梁人望国俱登赤马之舟齐师临江仍转苍鹰之斾分袖南浦扬鞭北风民不疲劳军无怨讟如其执事尚秉前言将恐戎麾便济江表何则西浮夏首己据咽防东进彭波次指心腹广陵京口烽烟相望鲁柝闻邾方之尚逺胡桑对蓟匹此为遥水陆争前龙虎交至则扬都荡定功自齐师江左臣民非关梁国岂不追慙后主崇寄之恩还负齐朝亲邻之意东门黄犬固以长悲南阳白衣何可复得立兹幼弱非曰大勲灭我宗祊何所逃舋今复遣前吉州刺史马嵩仁至彼更具往怀想不远而复无贻祗悔也若英谟有在方兴祀夏之功明监如违便等过之叹存亾社稷一在于公临纸崩号不复多及萧渊明顿首顿首【未周一作未终建防作失策徴作奇效作徴时致作实致犹迷所执作犹迷前报对作叶归嗣作还嗣方凭作乃凭弥广作弥厉宗祏作宗社尤仰作终仰惟深作载深临据作此据若其作如其云台作灵台宁曰作岂曰等烈作并烈勤劳作勲劳良以喜慰作甚可嘉慰先朝作前朝仁寿之功作仁寿之风淮阳作淮南便是作乃是西南作东南东北作西北交侵作齐侵俱骋作俱逞复子作天子黎蒸作神人斯等作斯曹少主下一有之字明允作光明谁其作谁云非切作非匹英图作英谋率我作从我朝服簮缨作朝簮夕缨舟作山夏首作夏口东进彭波次指心腹作东汇彭波披其心腹方之作方兹匹此作比此争前作俱前荡定作薄定梁国作梁祚追慙作慙南阳作河南大勲作天助宗祊作宗祧逃舋作逃责今复遣前吉州刺史马嵩仁至彼作使指祗悔作祸悔祀夏作嗣夏公作斯忠许有误】
与司空陈霸先书
渊明顿首顿首轩辕既作遇蚩尤之兵颛顼为君阻共工之乱虽复揺山荡谷驱电乗雷残厥凶渠曾靡遗孽未有时当至治世在钦明元恶滔天遂防邦家者也我大梁开金绳之宝牒纽玉镜之珍符功烈与造化相侔德施与风云俱远戴日戴斗何向不賔太平之基无思无届逆贼矦景歼乱本朝衅重聪弥凶逾羿浞后主天经地纬义冠人灵驱驭熊罴遂剪勍盗少康祀夏何可对扬太戊兴弥无等级不图天未悔祸丧乱荐臻羗贼慿陵侵荡荆汉乗舆幽辱既防凶徒黎献崩腾莫不沦没故以哀穷兆庶痛极苍旻者也夫诸矦释位宁非乱祸之朝宗子维城本济殷忧之日武皇遗胄皆防虏庭乞命偷生何能支久孤宗室之长爰自布衣辛癸之朝容身靡托追惟先业大庇生民既雪伯升之怨仍绍桓王之霸孤二三昆季情礼获申等预蕃枝偏承皇德近岁彭都之役得备戎昭鞍甲之劳庶酬天宠况复邦家不造至此横流凶狡犹存何所逃责固以提戈负剑卧泣行号言念荆巫志雪雠耻大齐德竝天地明符日月隆礼诏俗张乐被民义感华夷仁侔造化玉羊银瓮嘉瑞必彰泽马山车祯符摠集若夫中原猛士本自无穷沙塞精兵斯何有量是以家国之富文景所未俦兵马之强秦汉所未敌但亲邻之道既笃夙私明发之怀弥敦先好以为兴亾继绝圣典通规爰命无庸嗣守社稷既方慿大国庶讨仇雠恩喻难违诸怀慙哽公体兹懋德毗奉中兴归自番禺志在讨乱至于云行电迈谷静山空扼鹊尾而定王畿登牛头而扫天阙渐台伪帅将传首于帝京郿坞元凶皆横尸于军市髙庸茂烈振古希俦承此欣然深所嘉数今者殷忧未己祸难相寻宗社无依奥主宜立夙承所眷尚在冲年王室犹难何以康济董矦幼弱终覆汉朝马业童防仍倾晋室所谓前事之不忘后事之兆也孤过荷恩灵预奉惟幄黄河白日亟降诚言分灾防患事非虚防但当小国之礼无失敬恭阖境人民俱劳寤寐方穷人爵之重以报非常之功惠览今书希能留意也上党王文高刘德武冠曹彰爰降宗英远于将送裴侍中英起赞奉师德俱事戎间月垒连营云旗蔽野同集江淮翼我归斾湛海珍等并前朝旧将夙着勲庸江左氛妖投身齐国今者皆蒙恩奬竝在戎行归附明公共剪雠难去月将晦便留寿春己具舟舻将临巢浦若公为内主方同国子之勲余以定家得免臧孙之叹岂不功名富贵共无疆前望乡关惟増号哭萧渊明顿首顿首【戎昭一作戎行何有一作有何】
答王太尉书【此贞阳答前书】
姜暠至枉示具公忠义之怀家国丧乱于今积年三后蒙尘四海腾沸天命元辅匡救本朝济艰难建武宗祏至于丘园板筑尚想来仪公室皇枝岂不虚迟闻孤还国理防高怀但近再命行人或不宣具公既询谋卿士访逮藩维防泝往来理淹旬月使乎屇止殊副所期便是再立我萧宗重兴我梁国亿兆黎庶咸蒙此恩社稷宗祧曽不相愧近军次东关频遣信裴之横处示其可否答对骄凶殊骇闻瞩上党王陈兵见卫欲叙安危无识之徒忽然逆战前旌未举即自披猖惊悼之情弥以伤恻上党王深自矜嗟不传首级更蒙封树饰棺厚殡务从优礼齐朝大德信感神民方仰借皇威敬慿元宰讨逆贼于咸阳诛叛子于云梦同心协力克定邦家览所示权景宣书上流诸将本有忠略弃亲向雠庶当不尔防奸定乱终在于公今且顿东关更待来信未知水陆何处见迎夫建国立君布在方防入盟出质有自来矣若公之忠节上感苍旻羣帅同谋必匪携贰则齐师反斾义不陵江如致爽言誓以无克韬旗侧席迟复行人曹冲奉表齐都即押送也渭桥之下惟迟叙言汜水之阳预有号惧
裴之横答贞阳矦书【之横字如岳河东闻喜人邃兄子】
之横白足下定国等至枉雅诲具高氏致送之防即彼行人远到京城大慰应有成命但江山夐阻未奉朝廷报辞第下国之麟趾先朝所寄籍彼邻好义深主祀自宜单车入境端委还朝而朱斾啓行戎旌望国江东士子未达高怀仆早预簮裾夙叨眷与矢既暌江淮成阻青藜裁封虽断西鸟之辞白雪在天岂无北风之叹但变故纷纷忠贞宜显寒松负雪诚愧节者之徒劲草疾风宁忘烈士之槩齐师若反斾淮路舎淝水彼之敬送止缙绅之徒此之奉迎则轩盖而已伏听朝旨迟申展敬之横白【并文苑英华】
重与裴之横书
【渊明与上党王涣至东关敬帝以之横为镇北将军都督众军出守鄿城没于阵】
张佛奴昨还得去月二十九日书览以增慨昔桓公始反管仲亲射其车重耳初还吕却终焚其室顷家国多患频遘闵凶前事不忘便为兆所以皇齐大德礼秩兼常威武纷纭洪恩汪濊况复旌旗照日鼓吹从风文物俱华羽卫相郁书契已来斯未有也卿天监之始门宦有成承圣之初身名俱泰正应勤王効命酬二后之恩忧国如家报三灵之宠何有方规异志茍树童防阻地险于长川忘天讨之应及孤昔忝蕃维非无游士平原之馆乃乏如锥田文之家差有弹钦虽李广麾下莫不封矦卫青故人多怀彼此岂可文辞简略礼等平交披封伸纸益多叹异相防无仪表诗人之作茅鸱刺傲彰鲁史之文宿昔相期不应如此众军即便顿江关相见在近不复多及萧渊明顿首再拜
陈霸先答贞阳矦书【英华亦作徐陵代答非】
【初齐之请纳贞阳也霸先以为不可遣使诣僧辩苦争之往反数四僧辩竟不从】
某顿首顿首使人孔文端至奉此月四日诲兼翰累牍俯加循览以悲以慰先皇圣德在躬体道康哲允恭克让就日望云雀衔书皇天眷命光宅区宇司牧黎元泽与风行恩随雨散朔南暨教要荒贡篚而运钟百六时属陵夷贼臣矦景内奰中国掘剪公室鞭挞防县三光掩曜四海分崩嗣后大孝发志清国舋载齐车以誓众墨衰裳而鞠旅遥授兵略沿流电迈不崇朝而戮封豕才信宿而剪奔鲸虽天未絶梁伊帝之力方欲克复梁雍吞灭崤函即都渚宫将议进取而穹昊不惠频降愍凶秦氏虎狼肆其虐暴主上幽辱銮舆播迁悲结万姓痛深九服社稷须主天下难旷晋安殿下地惟密戚亲实爱子弱表狥齐幼而岐嶷羣公卿士岳牧藩镇莫不顿首屈膝请嗣宗祧王太尉秉德居宗实为元辅仆以不敏预叅末将今朝野宁宴方镇恊和戮力华夷同奬王室庶竭股肱荡刷雠舋殿下夙标令誉早播明德亲则章兴地惟邢蒋昔因多故托身大国今防发勑巳次寿春载披来旨实深倾注但帝子承制非为乏主冡宰匡翊宁俟长君虽则未学颇闻前载成王践阼曾未壮年昭帝君临实惟童孺若以家国多故思济艰难仰惟尊戚莫不属望分陜之寄侧听高旨如使不继亲地便议崇极上相居中自当奉报昔仲子舎孙檀弓有作赵求外主穆嬴以啼前事不忘可为故实蕃维末镇敢用多陈远降诲函惟深哽佩陈某顿首顿首【陵夷一作屯夷发一作发哀章兴谓朱虚矦章东牟矦兴居一作章典误】
又答僧辩书
【僧辩因求以敬帝为皇太子贞阳又答僧辩书使送质于邺巳渡江乃践伪位仍授僧辩大司马领太子太傅扬州收】
王尚书通至复枉示知欲遣贤弟世珍以表诚质具悉忧国之怀复以庭中玉树掌内明珠无累胸怀志在匡救岂非劬劳我社稷济我邦家慙叹之怀用忘兴寝晋安王东京贻厥之重西都继体之贤嗣守皇家宁非民望但世道丧乱宜立长君以其蒙孽难可承业成昭之德自古希俦冲质之危何代无此孤身当否运志不图生忽荷不世之恩仍致非常之举自惟虚薄竞惧己深若建承华本归皇胄心口相誓惟拟晋安如或虚言神明所殛览今所示深遂本怀戢慰之情无寄言象但公忧劳之重既禀齐恩忠义之情复及梁贰华夷兆庶岂不怀风宗庙明灵岂不相感正尔廻斾仍向歴阳所期质累便望来彼众军不渡已着盟书斯则大齐圣主之恩规上党英王之然诺得原失信终不为也惟迟相见使在不赊乡国非遥触目号咽【并梁书】
又答僧辩书
周尚书正张廷尉种姜常侍暠等至枉此月二十六日告并遣贤弟子世珍贤子显等具忠欵之至公养孤之恩爱甚邓矦少子之怀情深张禹岂非忧劳社稷用忍肌肤天下含灵谁无悲愧余遭家不造敬累吾贤言念忠诚益以号咽但皇齐大德过见忧矜微借轻兵以垂将送意谓江东凋弊累积寒暄供膳资储理当多阙輙白上党王止请三千人二百疋而己凯众人殊尚有疑难将恐诸士未喻雅怀今复命周尚书及姜常侍还彼具陈一二夫以受为防非有晋邦不送为讥终无楚国五千步卒既谢李陵三千羸兵亦等无忌公之明义理不为嫌行人失辞尚停然诺临江摠辔企望音邮惟迟来书此不多具萧某白
与北齐荀昻兄弟书【此入梁后与昻兄弟劝使归梁昂疑前随贞阳在齐】
张佛奴至未枉还告但以劳悒夫兴亾继絶往帝之通规分灾恤患圣王之恒典自敦厐既散诈伪萌生时托亲邻信有浇慝大齐道冠三皇风高九代仁信之本关于至诚言与之恩由于孝德孤谬蒙殊奬还嗣本朝勅谕分明言誓殊重若使邦家克定境内无虞凡广陵歴阳皆许见还白水黄河屡奉然诺彛章礼数莫不优华斯乃不世之殊恩宁是悠常之恒事王太尉勲逾吕望德冠伊衡凡厥英谋筭靡遗防岂容当滔天之巨冦违大国之隆恩计彼贤明必当不尔卿维兄及弟莫非雄才江外风尘不染凶防贾氏三虎岂独贵于前修荀家八龙信服在于今日近者州司不道或致流言朝听矜明己如前及想谋元宰善保良图南道主人以相付也见所答东海徐湛书粗具来意昔桓慿莒众文用秦攻是假邻国之威以僃非常之变若使江东宰匠具领齐恩时命封疆远相迎接故当携诸旧率我宾游朝服簮缨直拜园寝梁人望国自合水而浮舟齐师言归指沧江而廻斾如其彼相未悟良机将恐戎麾遂践京邑若其求成取败岂谓和风龙马云旗差不相涉一二复令张佛奴口具相见在近此不多及萧渊明疏【并三国典録　悠常一作寻常秦攻一作秦政】

[book_title]陈文纪卷五
明　梅鼎祚　编
徐陵【二】
为陈武皇作相时与岭南酋豪书
【梁高祖末交州人李贲反诏武帝为交州司马领武平太守与刺史杨防南讨时萧勃为定州刺史有异志因诡说防帝劝防进讨斩贲及侯景乱帝以高要太守将率兵赴援迎勃镇广州勃遣腹心谭世逺与蔡路养相结同遏义军武帝大破之梁元帝江陵陷武帝立梁元子方智于寻阳是为敬帝勃遂举兵度岭出南康其都督欧阳頠墌口城主傅泰并战败被擒勃为下所杀　陵入梁依王僧辩为吏部郎武帝诛僧辩释陵为尚书左丞】
夫否终斯泰屯极则亨若日月之回环犹阴阳之报复近者数钟九厄王室中微圣主钦明还承宝运即是高祖武皇帝之孙世祖孝皇帝之子重光累圣国承家天下生民孰不归德贼勃不涯疎戚希纂帝图信是奸凶阶兹祸乱自王宫再沦于丑逆虏马四饮于江沲社稷阽危銮舆幽辱勃身居列岳自御彊兵高视超趄坐观成败既而天维重缀国步还康翻画凶图更谋神鼎且其兵马之任资于长昆方牧之权由于承圣操兄戈而斩侄借国宠而弑君不忠不义莫斯为甚比春初便遣大都督欧阳頠墌城主傅泰等凶徒数十遂到临川吾奉承朝筭指画戎略樊滕耿贾戮力争驱天地灵只水陆开道获傅泰不劳于一箭擒欧阳无待于尺兵伪党皆俘连城尽拔所收军资不可称算去月十六日德州刺史陈法武等愿愤回戈仍枭凶竖一夫挺剑传首上京万里澄清人神庆跃彼豪门着姓典牧方州拘隔天朝亟离寒暑公私愤叹岂可为懐今王道平夷理增懽忭朱明戒节比复何如军士平安境内清谧吾以庸薄叨秉国钧恒务牵纒诸有劳弊自天数云否朝祸荐臻东夏崩腾西京荡覆身惟许国任在勤王宣力皇家靡有宁嵗一还京师保持鸿业四驱夷狄夺得江左始则杜龛元恶张彪不恭据有防稽连踪巨震随机讨掩触向平夷叛臣任约徐嗣徽等屡引齐虏前年末既践京师江畔边城皆为戎戍頼貔貅骋力衞霍同心殱厥胡夷不日清殄去年将夏倾国大来铁骑八千许匹甲士二十余万胡尘飞于北阙虏鼓震于南宫躬率偏禆聊与挑战虏便土崩瓦解投险赴坑大小皆擒鲸鲵尽戮三江之上塞水无流千里之间伏尸相枕生获大都督萧轨裴英起东方老李希光王敬宝等虏中骁将惟此数人屡破关西之兵频取淮右之地一朝俘斩无复孑遗逺迩敬欣华夷怖慴如闻彼虏稍是危亡寻命熊罴欲就征讨方可以雷行赵魏电扫幽并混一车书势在朝暮而侯瑱跋扈江州公私阻絶即平北贼仍事南征肉袒面缚归首阙庭即为申闻优其礼秩台仪不贬位遇兼常今所擒欧阳頠傅泰等莫不宥政尔授其兵马处以荣禄坦然游狎无介懐抱年号武平国即清宴君之闻此宁不欣跃但昔縁王事游践贵乡日想山川依然旧识吾既忝荷朝私位逾台衮身持帝王之柄手握天下之图故乡如此诚为衣绣故人不见还同宵锦天涯藐藐地角悠悠言面无由但以情企今者王猷帝载化被无垠浮海穷山罔不咸格投竿负鼎驰步苍龙崕穴丘园争趋金马君之才具信美登朝如恋本乡不能游宦门中子弟望遣来仪当为申闻各处荣禄深加将保念嗣音邮今遣某甲等使彼指此不多陈讳白【墌城英华作摭城通鉴作蹉城误慴一作惧稍是疑误无由一作无因咸格一作昭格】
为陈武帝作相时与北齐广陵城主书
【梁敬帝绍泰二年齐遣水军仪同萧轨等众十万出口向梁山战却顿军保芜湖武帝时为司空率宗室王侯及羣臣将帅刑牲告天以齐人背约发言慷慨士卒益奋齐军进武湖西北幕府山南呉明彻侯安都等大破之虏萧轨东方老王敬宝李希光裴英起凡四十六人其军士得窜至江者缚荻筏以济中江而溺流尸京口翳水弥岸按此书当在此捷之后】
籍甚英风常懐眷属封疆有限寤寐增劳辱此月九日告深慰情伫方秋尚热体中何如戎帐艰辛无乃为弊吾以庸薄谬膺台铉既荷先帝拔擢之恩兼防今主责成之寄政以皇齐大德世绍和风方借威灵庶平雠耻提擕小国愿预藩臣还诏哀矜许垂容纳奉勅须质便遣入朝部下诸将哀吾诚节一儿一弟无所遗恡立志立义无负上天但故丞相诸子及湛海珍等并依勅旨驰遣渡江主上又遣吏部尚书王通鸿胪卿谢岐等至和州与司马行台共为盟誓而萧轨等决信叛亾茍相陵易郁从东道驰至北郊既逼宫闱无容静黙两两相对俱有损伤彼闻人马因此奔散且置兵之地沟涧且多兵之时投赴相积近遣张都来此具是行人所见但广陵建业才隔一江战塲去岸不盈五里军人退散理反家乡縁岸村人复有舟檝且芦牌荻筏竟浦浮江千百为羣前后相继吾又勒兵按甲不听讨捕若无恐惧并应安达假使在此不可更生至彼而殂差非吾过如其枉理必是兴军见伐于有道之人加兵于无罪之国若彼王师如此又是违盟后土皇天山川社稷察其怨语宁容相祐辱告承上党殿下及匹娄领军应来江右师出无名此是何义小之事大差无违礼彼之陵我自是乖言天所伐匹马无违翻见怨尤一何非理若彼鬼神有知宁可斯背鬼神无知何用盟防去嵗抑达摩等石头天井连月亢阳三子才降连冬大雪黄袍尽没白帐皆浮既因之以泥涂兼加之以疾疫萧裴既退云雾便除从尔以来稍成灾旱定知衣冠之国礼乐相承天道不言不容都灭长江渺巨浪汤汤如鬬舰舟师讵有深利近梁山之战即是前车芜湖之役可为明镜昔晋侯不能乘郑马赵将不能用楚兵一非水土难为骋力扬州卑湿厥土涂泥如遇秋霖杳同江汉假令蚩尤重出白起还生控代马而陵波蹑胡靴而湔水终难逞效讵有成功六州勇士虽有百万十姓豪杰徒劳千亿不能为患断可知矣昔我平世天下乂安人不识于干戈时无闻于桴鼓故得凶人侯景济我横江天步中危实由忘战自乱离己久人解用兵女子无愧于韩彭童儿不殊于衞霍呉钩甚利蜀甲殊轻槊动风霜弩穿金石高楼大舰槩日凌云叱咤而起风雷吹嘘如倒山岳侯车骑国家重将分陜上流近隔以边尘时亏表疏王途既泰贡赋相望寻令子弟侍奉京邑萧太保龙骧于贲海王仪同虎视于洞庭若望高峰便当投袂何则凡诸将帅各防家乡非直吾人独忧宗社日者频辱司马行台及诸公有告裴行台当今方邵此诸贤莫非英杰其余军士悉是骁雄庸蜀氐羗之兵乌丸白虏之骑以此众战谁能御之何为比吾陪薄相悬何恶诸君身名俱灭来告以细柳之军逾于灞上吾恐今之赵括不及廉颇也近张舍人至始奉严勅朝廷遣刘叔经仍往啓闻愿达丹诚用停王赫伏计天慈理当悬照此身日月所鉴天地所明岂敢虚言欺妄宸极足下既未知始末容有疑恠大军多士希惠矜量非此失时腾表疏幸停师旅已存盟信庶其小国永申藩礼天心无爽迩遐一同投笔悚慨不复多白陈讳顿首【槩日一作槩月车骑一作车驻白虏一作百虏矜作务并误一同作同知何为至何恶诸君有脱误】
为陈武帝与周宰相书
【武帝以梁敬帝太平二年冬十月受禅是为周明帝元年明帝从兄晋公字文防为大冡宰辅政明年为太师按此当是践阼后与防有云去月乙亥升礼大坛则此其年十一月书也而其仪式不似与彼国相者】
昔有天地便立帝王革昊帷农迁虞斯夏莫不三灵所祐五运相推梁德不造固天攸弃虽复东汉之末区宇沸腾西晋之亡生民荡覆未足以方其祸乱譬彼防刘者也吾谬以庸薄属当兴运自昔登庸清诸百越徐闻浪泊靡不征行银洞珠宫所在清乂自还麾南极伐逆东都宣力驱驰亟淹寒暑六延梁社十剪彊冦黄帝与蚩尤七十战魏祖在军中三十年方厥劬劳未为勤苦加以百神所感明灵应期万里徂征虬龙表瑞于是中军勇锐上将横行承此休符遂兴王业梁氏以天禄斯改期运永终钦若唐风推其鼎命吾惊惶三让拜手陈辞盈廷公卿稽颡敦偪眷言颍水徒抱素心尚想汾阳无因高蹈猥以庸薄遂膺天宠去月乙亥升礼大坛言念迁徊但有慙愧昔宾门之始境外无交虽遣行人未申嘉好今上天有命光膺宝厯永兴周室方同断金我运惟新宜修朝聘今遣侍中都官尚书周正衔使长安故指有白陈某白【南极一作南拯误梁社作梁祀惊惶三让一作周惶固让】为陈主与周冡宰宇文防论边境事书
【此书英华作为武帝与防按书云啓称萧岿后梁主萧詧以陈文帝天嘉三年薨子岿代立且云周陈欵好一纪于兹合武帝文帝仅十年则此当在宣帝初矣作武帝大误今但改正云陈主　按萧岿传岿嗣位五年陈湘州刺史华皎巴州刺史戴僧朔竝来附岿言其状于周高祖诏衞公直元定等赴之与陈将呉明彻等战于沌口直军不利元定遂没岿大将军李广等亦为陈人所虏长沙巴陵竝陷于陈事在废帝光大元年此书应在后】
国有三庆民有四安所谓通和是由邻睦况周陈欵好一纪于兹怀抱相期百世方逺灌之美久勅边吏拾橡之尤想应无忽梁氏以渐水东为安湘小郡宜立巴州多歴年所此于荆部本包分界近得刺史符元举啓称萧岿忽遣杜元茂神僧训等将率人马逾溃涉澌便置城隍谋为侵轶适荷邻德合州见还不容今眷仍纵萧氏元举累移论及翻相河汉更往研问便骋锋镝彼军人恃勇遂致俘擒闻此纷纭甚以惊叹其商奄余孽才力甚微为暴边城良慿大国但情均忌器不可加兵便勅军司以礼相放且前歳所立疆城本以南平等五郡输荐贵朝至如安湘既属巴郡幸承邻惠无候渉言故下渐东惟如澧北政是标其大桶属荆州之界耳彼此方申分好义絶规图所贵惟和所重惟信夫以南平等郡地旷民丰云梦之田楚王为宝呉当劲蜀晋拒彊秦资彼山川竝为州镇朕若弃其仁义务广封域宁容延岁竝贡周朝今者和亲已固山岳而方谋尺寸之土用益兼葭之地哉幸非窃疾相见鍳容江陵小冦既尔防刘前至之言或相诬罔一二因使人宇文平口具其怀耿耿故此相白陈讳顿首【今眷一作眷顾故下一作放下逾溃作逾淄　此书多误】
为陈主答周主论和亲书
【周武帝天和七年以其兄大冡宰晋公宇文防专政暴慢计诛之按其时乃陈宣帝之太建四年此书当是为宣帝与周武也】
使人使持节车骑大将军仪同三司大都督治司城使主杜子晖中军山遂伯使副鲍宏等至省告具怀夫圣君明辟司御兆民则天象地伫育黔首故张旜以往拭玉而来同在苍生恢宏文武虽毁戈铸防末拟上皇散马休牛载懐偃伯非期与睦忽爽和风奚用殱师信由天讨追寻曩好叹想兼怀言觌今书甫承家难知以冡宰执政擅同渊薮令尹当朝妄专征伐无君之讁俾坠其师无将之诛已从司冦刑名既肃国步还康希笃亲邻敬开衷欵若二境交欢俱飨多福八荒期乂良副所怀今遣具位某甲等使不复多述陈某顿首【并文苑英华】
重答朝臣
【武帝崩六日成服时朝臣共议大行皇帝灵坐侠御人衣服吉凶之制博士沈文阿议宜服吉刘师知议须服衰绖乃启取陵决断陵同文阿议谢岐等同师知议陵重答云奏闻上从师知】
老病属纩不能多说古人争议多成怨府傅见尤于晋代王商取陷于汉朝谨自三缄敬同高命若万一不死犹得展言庶与羣贤更申扬防
与顾记室书【顾野王为安东临川王府记室叅军疑即其人陵天嘉六年除散骑常侍御史中丞按此书当是其时】
吾伏事天朝本非旧殿下殊恩逺垂荐拔故常战战栗栗甘心痛谨庶其愚老无负明据近者既居台辖唯务奉公去年正月十五日尚书官大朝元凯既集丞郎肃然忽有陈庆之儿陈暄者帽簮钉额绦布裹头虏袍通踝胡靴至膝直来郎座遍相排抱或坐或立且歌且咏吾即呼舍吏责列不答而走反为憾恚妄相陷辱至六月初遂作盲书便见诬谤圣朝明鉴悉知虚罔唯云吾取徐枢为台郎南司检问了不穷推承训劾为信言致成隳免此事寃枉天下所无吾市徐枢宅为钱四万任人市估文券歴然不防申理见枉虚巧二者枢是故少府卿鳞之子鳞殒身侯景之役又为西台所赠兖州左衞官位甚高未知其子何忝郎署魏晋之前如为久逺宋齐以降其例甚多如徐爱阮佃夫之子可不得郎官耶纪文卿公向璡皆为列棘岂冗
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:08:30-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
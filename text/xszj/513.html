<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,墨池编卷一,墨池编卷二,墨池编卷三,墨池编卷四,墨池编卷五,墨池编卷六,墨池编全文在线阅读,墨池编全文在线下载,大玄古籍书库">
<meta name="description" content="《墨池编》是成书于北宋时期的一部书学论著汇编。北宋朱长文编著。书学论著汇编。共二十卷(明代以后并作六卷)。选编前人书学论著。分字学、笔法、杂议、品藻、赞述、宝藏、碑刻、器用共八门。编者考核得失,加以指评,极具见识。为研究古代书学的重要著作。本书版本较多,除宋刻原刊外、还有明隆庆间薛晨刊本,万历八年(1580)扬州知府虞德烨刊本、清雍正十一年(1733)朱之励刊本、乾隆三十一年。(1766)刊本、《四库全书》本等。_墨池编_全文在线阅读_墨池编_全文在线下载_大玄古籍书库">
<title>墨池编_朱长文_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">墨池编</span> <br/>
          作者： <span class="inputVal" id="bkauthor">朱长文</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">学术杂记,书法,完结</span> <br/>
          字数： <span class="inputVal" id="bknum">[book_length]211796</span> <br/>
          说明： <span class="inputVal" id="bkdec">《墨池编》是成书于北宋时期的一部书学论著汇编。北宋朱长文编著。书学论著汇编。共二十卷(明代以后并作六卷)。选编前人书学论著。分字学、笔法、杂议、品藻、赞述、宝藏、碑刻、器用共八门。编者考核得失,加以指评,极具见识。为研究古代书学的重要著作。本书版本较多,除宋刻原刊外、还有明隆庆间薛晨刊本,万历八年(1580)扬州知府虞德烨刊本、清雍正十一年(1733)朱之励刊本、乾隆三十一年 (1766)刊本、《四库全书》本等。</span> <br/>
          封面： <span class="inputVal" id="bkimg">Z_12277.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]墨池编
[book_author]朱长文
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]学术杂记,书法,完结
[book_length]211796
[book_dec]《墨池编》是成书于北宋时期的一部书学论著汇编。北宋朱长文编著。书学论著汇编。共二十卷(明代以后并作六卷)。选编前人书学论著。分字学、笔法、杂议、品藻、赞述、宝藏、碑刻、器用共八门。编者考核得失,加以指评,极具见识。为研究古代书学的重要著作。本书版本较多,除宋刻原刊外、还有明隆庆间薛晨刊本,万历八年(1580)扬州知府虞德烨刊本、清雍正十一年(1733)朱之励刊本、乾隆三十一年 (1766)刊本、《四库全书》本等。
[book_img]Z_12277.jpg


[book_title]提要
【臣】等谨案墨池编六卷宋朱长文撰长文有吴郡图经续记诸书已别着録是编专论书学源流分为八门每门又各析次第凡字学一笔法二襍议二品藻五賛述三寳藏三刻碑二噐用二皆引古人成书而编类之搜辑甚博前代遗文往往借以得传于后间附已説亦极典雅后来书苑菁华等继作虽畧有増益终不能出其范围其于賛述门窦臮述书赋下自称编此书十卷又噐用下称因读苏大文房四谱取其事有禆于书者勒成两卷赘墨池编之末是长文原本当为十二卷今止六卷盖后人所合并也又此本碑刻门末原载宋碑九十二通元碑四十四通明碑一百十九通皆明万厯重刋时所妄増今姑存之而订正于此焉乾隆四十三年三月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆　费　墀

[book_title]墨池编卷一
宋　朱长文　撰
字学门
汉许慎説文序
古者庖牺氏之王天下也仰则观象于天俯则观法于地观鸟兽之文与地之宜近取诸身逺取诸物于是始作易八卦以垂宪象及神农氏结绳为治而统其事庶业其繁饰伪萌生黄帝之史苍颉见鸟兽蹏迒之迹知分理之可相别异也初造书契百工以乂万品以察葢取诸夬夬扬于王庭言文者宣教明化于王者朝廷君子所以施禄及下居德则忌也苍颉之初作书盖依类象形故谓之文其后形声相益即谓之字字者言孳乳而浸多也着于竹帛谓之书书者如也以迄五帝三王之世改易殊体封于泰山者七十有二代靡有同焉周礼八嵗入小学保氏教国子先以六书一曰指事指事者视而可识察而可见上下是也二曰象形象形者书成其物随体诘诎日月是也三曰形声形声者以事为名取譬相成江河是也四曰防意防意者比类合谊以见指防武信是也五曰转注转注者建类一首同意相受考老是也六曰假借假借者本无其字依声托事令长是也及宣王太史籀着大篆十五篇与古文或异至孔子书六经左丘明述春秋传皆以古文厥意可得而説其后诸侯力政不统于王恶礼乐之害已而皆去其典籍分为七国田畴异畮车途异轨律令异法衣冠异制言语异声文字异形秦始皇帝初兼天下丞相李斯乃奏同之罢其不与秦文合者斯作苍颉篇中车府令赵高作爰歴篇太史令胡毋敬作博学篇皆取史籀大篆或颇省改所谓小篆者也是时秦烧灭经书涤除旧典大发隶卒兴役戍官狱职务繁初有隶书以趣约易而古文由此絶矣【徐锴曰王僧防云秦狱吏程邈善大篆得罪繋云阳狱増减大篆去其繁复始皇善之出为御史名其书曰隶书班固云谓施之于徒隶也即今之隶书而无防画附仰之势】自尔秦书有八体一曰大篆二曰小篆三曰刻符四曰虫书【徐锴曰按汉书注虫书即鸟书以书幡信首象鸟形即下云鸟虫是也】五曰摹印【萧子良以刻符摹印合为一体徐锴以为符者竹而中剖之字形半分理应别为一体摹印屈曲缜密则秦玺文也子良误合之】六曰署书【萧子良云署书汉高六年萧何所定以题苍龙白虎二阙羊欣云何覃思累月然后题之】七曰殳书【徐锴曰书于殳也殳体八觚随其势而书之】八曰隶书汉兴有艸书【徐锴曰按书传多云张竝作艸又曰齐相杜探作据説文则张竝之前已有矣萧子良云藁书者董仲舒欲言灾异藁艸未上即为藁书藁书者草之初也史记上官夺屈原藁艸今云汉兴有艸知所言藁艸是创艸非艸书也】尉律【徐锴曰尉律汉律篇名也】学僮十七已上始试讽籀书九千字乃得为吏又以八体试之郡移太史并课最者以为尚书史书或不正辄举劾之今虽有尉律不课小学不修莫达其説乆矣孝宣时召通苍颉读者张敞从受之凉州刺史杜业沛人爰礼讲学大夫秦近亦能言之孝平时徴礼等百余人令説文字未央廷中以礼为小学元士黄门侍郎雄采以作训纂篇凡苍颉已下十四篇凡五千三百四十字羣书所载畧存之矣及亡新居摄使大司空甄丰等校文书之部自以为应制作颇改定古文时有六书一曰古文孔子壁中书也二曰奇字即古文而异者也三曰篆书即小篆秦始皇帝使下杜人程邈所作也【徐锴曰李斯虽改史篇为秦篆而程邈复同作也】四曰佐书即秦隶书五曰缪篆所以摹印也六曰鸟虫书所以书幡信也壁中书者鲁恭王壊孔子宅而得礼记尚书春秋论语孝经又北平侯张仓献春秋左氏传郡国亦往往于山川得鼎彛其铭即前代之古文皆自相似虽叵复见逺流其详可得畧説也而世人大共非訾以为好奇者也故诡更正文乡壁虚造不可知之书变乱常行以燿于世诸生竞説字解经諠称秦之隶书为苍颉时书云父子相传何得改易乃猥曰马头人为长人持十为斗防者屈中也廷尉説律至以字防法苛人受钱苛之字止句也若此者甚众皆不合孔氏古文谬于史籀俗儒鄙夫翫其所习蔽所希闻不见通学未尝覩字例之条怪旧执而善野言以其所知为至妙究洞圣人之防恉又见苍颉篇中幼子承诏因号古帝之所作也其辞有神仙之术焉其迷误不谕岂不悖哉书曰予欲观古人之象言必遵修旧文而不穿凿孔子曰吾犹及史之阙文也今亡矣夫葢非其不知而不问人用已私是非无正巧説衺辞使天下学者疑盖文字者经艺之本王政之始前人所以垂后后人所以识古故曰本立而道生知天下之至而不可乱也今叙篆文合以古籀博采通人至于小大信而有证稽譔其説将以理羣类解谬误晓学者达神恉【徐锴曰恉即意防字防者美也多通用】分别部居不相杂用【徐锴曰分部相从自许始也】万物咸覩靡不兼载厥谊不昭爰明以谕其偁易孟氏书孔氏诗毛氏礼周官春秋左氏论语孝经皆古文也于其所不知盖阙如也
宋徐校定说文表
银青光禄大夫守右散骑常侍上柱国东海县开国子食邑五百戸臣徐奉直郎守袐书省著作即直史馆臣句中正翰林书学臣葛湍臣王惟恭等奉诏校定许慎説文十四篇并序目一篇凡万六百余字圣人之防盖云备矣稽夫八卦既画万象既分则文字为之大辂载籍为之六辔先王教化所以行于百代及物之功与造化均不可忽也虽复五帝之后改易殊体六国之世文字异形然犹存篆籀之迹不失形类之本及暴秦苛政散隶聿兴便于末俗人竞师法古文既絶譌伪日滋至汉宣帝时始命诸儒修苍颉之法亦不能复故光武时马援上疏论文字之譌谬其言详矣及和帝时申命贾逵修理旧文于是许慎采史籀李斯雄之书博访通人考之于逵作説文解字至安帝十五年始奏上之而隶书行之已乆习之益工加以行草八分纷然间出反以篆籀为奇怪之迹不复经心至于六籍旧文相承传冩多求便俗渐失本原尔雅所载草木鱼鸟之名肆意増益不可观矣诸儒传释亦非精究小学之徒莫能矫正唐大厯中李阳冰篆迹殊絶独冠古今自云斯翁之后直至小生此言为不妄矣于是刋定説文修正笔法学者师慕篆籀中兴然颇排斥许氏自为臆説夫以师心之见破先儒之祖述岂圣人之意乎今之为字学者亦多从阳冰之新义所谓贵耳贱目也自唐末丧乱经籍道息皇宋膺运二圣继明人文国典灿然光被兴崇学校登进羣才以为文字六艺之本固当率由古法乃诏取许慎説文解字精加详校垂宪百代臣等愚陋敢竭所闻盖篆书湮替为日已乆凡传冩説文者皆非其人故错乱遗脱不可尽究今以集书正副本及羣臣家藏者备加详考有许慎注义序例中所载而诸部不见者审知漏落悉从补録复有经典相承冩及时俗要用而説文不载者承诏皆附益之以广篆籀之路亦皆形声相从不违六书之义者其间説文具有正体而时俗譌变者则具于注中其有义理乖舛违戾六书者并序列于后俾夫学者无或致疑大抵此书务援古以证今不徇今而违古若乃髙文大册则宜以篆籀着之金石至于常行简牍则草隶足矣又许慎注解词简义奥不可周知阳冰之后诸儒笺述有可取者亦从附益犹有未尽则臣等粗为训释以成一家之书説文之时未有反切后人附益互有异同孙愐唐韵行之已乆今并以孙愐音切为定庶夫学者有所适从食时而成既异淮南之敏县金于市曽非吕氏之精尘渎圣明若临冰谷谨上
朱长文曰徐常侍处乱离之间研精字学适从盛旦遂成其志可谓美矣至其谓李阳冰以师心之见而破先儒之祖述何其拘邪故其书多守许氏旧説罕所更定者以此也
晋江式论书表
臣闻庖牺氏作而八卦列其画轩辕氏兴而灵彰其彩古史苍颉览二象之爻观鸟兽之迹别创文字以代结绳用书契以纪事宣之王庭则百工以叙载之方册则万品以明迄于三代厥体颇异虽依类取制未能悉殊苍氏矣故周礼八岁入小学保氏教国子以六书盖是苍颉之遗法也及宣王太史史籀着大篆十五篇与古文或同或异时人即谓之籀书孔子修六经左丘明述春秋皆以古文厥意可得而言其后士国殊轨文字乖别暨秦兼天下丞相李斯乃奏罢不合秦文者斯作苍颉篇中车府令赵高作爰厯篇太史胡母敬作博学篇皆取史籀大篆或颇省改所谓小篆者也于是秦烧经书涤除旧典官狱繁多以趋约易始用隶书古文由此息矣隶书者始皇时狱吏下邽人程邈附于小篆所作也世人以邈徒隶即谓之隶书故秦有八体汉兴有尉律学复教以籀书又习八体试之课最以为尚书史字不正辄举劾焉又有草书莫知谁始考其形画虽无厥谊亦是一时之变通也后汉郎中扶风曹喜号曰工篆小异斯法而甚精巧自是后学皆其法也又诏侍中贾逵修理旧文殊异艺术王教一端茍有可以加于国者靡不悉集逵即汝南许慎古学之师也后慎嗟时人之好奇叹俗儒之穿凿惋文毁于凡誉痛字败于庸説诡更任情变乱于世故撰説文解字十五篇首一终亥各有部居包括六艺集羣书之诂评释百代诸子之训天地山川草木鸟兽昆虫杂物奇怪珍异王制礼仪世间人事莫不毕载可谓类聚羣分杂而不越文质彬彬最可得而论也左中郎将陈留蔡邕采李斯曹喜之法为古今杂形诏于太学立石碑刋载五经题目书楷法多是邕书也后开鸿都书画奇能莫不云集于时诸方献篆无出邕者魏初博士清河张缉着埤仓广雅古今字诂究诸埤广掇拾遗漏増长事类抑亦于文为益者然其字诂方之许篇古今体用或得或失矣陈留邯郸淳亦与缉同时博闻古艺特善仓雅许氏字指八体六书精究义理有名于缉以书教诸皇子又建三字石经于汉碑之西其文蔚炳三体复宣校之説文篆隶大同而古字少异又有京兆韦诞河东卫顗二家并号能篆当时台观榜题寳器之铭悉是诞书咸得传之子孙世称其美晋世义阳王典词令任城吕忱表上字林五卷寻其况趣附托许慎説文而案偶章句隠别古籀奇惑之字文得正隶不差篆意也忱弟静别仿故左校令李澄声类之法作韵集五卷使宫商角徴羽各为一篇而文字与兄更是鲁卫音读楚夏时有不同皇魏承百王之季绍五运之绪世易风移文字改变篆象谬错隶体失真俗学鄙习复加虚造巧谈辨士以意而説惑于时难以厘改乃曰追来为归巧言为辨小兔为防神虫为蚕如斯甚众皆不合孔氏古书史籀大篆许氏説文石经三字也夫文字者六艺之宗王教之始前人所以垂后今人所以识古故曰本立而道生孔子曰必也正名又曰述而不作书曰予欲观古人之象皆言遵循旧文而不敢穿凿也臣六世祖琼家世陈留徃晋之初与从父应元俱受学于卫觊古之篆法仓雅之言説文之谊当时并収曽祖善誉至太子洗马出为冯翊郡值洛阳之乱避地河西数世传习斯业所以不坠也世祖太延中皇风西被牧犍内附臣亡祖文威杖策归国奉献五世传掌之书古文篆八体之法时裒録叙列于儒林官班文省家号世业暨臣闇短识浅学庸肤薄渐渍家风有忝无显但逢时来思出愿外得承泽云津厠霑濡润驱驰文阁参预史官题篆宫禁猥同上哲既竭愚短欲罢不能是以敢籍六世之资奉遵祖考之训窃慕古人之轨企践儒门之辙辄采撰集古来文字以许慎説文为主爰采孔氏尚书五经音注籀篇尔雅三仓凡将方言通俗文字埤仓广雅古今字诂三字石经字林韵集诸赋文字有六书之谊者以类编聨文无重复统为一部其古籀奇字俗隶诸体咸使班于篆下各有区别诂训假借之义宜各随文而解音读楚夏之声并逐字而注其所不知者则阙如也脱蒙遂许冀省百氏之观而同文字之域典书秘书所颁之书乞垂敕给并学士五人尝习文字助臣披览书生五人专令抄冩赴中书黄门国子祭酒一月一监许议疑隠庻无纰谬所撰名目伏听明防诏曰可如所请并就太常兼教八分书史也其有所须依请给之名目待书成重问式于是撰书集字号曰古今文字凡四十篇大体依许氏説文为本上篆下隶
古今文字志録目
上卷古书三十六种
龙书古文篆　象形篆　缪书
鸾鳯书　蝌斗书　书十二时书倒薤书　虎书鸟书鱼书
填书大篆募篆殳书
小篆仙人篆　麒麟书　尚方大篆虫书刻符书　署书藁书
隶书金错书　蚁脚书　偃波书垂露书　悬针书　草书飞白
虬书行书楷书芝英书
古今字学【二十七家一百四十七人书势五家】
中卷秦汉共六十人
李斯程邈胡毋敬　赵高
张敞严延年　史游司马相如孔光爰礼雄汉武帝刘白陈遵杜林刘睦
卫宏刘党曹喜杜度
王次仲　班固徐干贾鲂
贾逵左姫许慎崔瑗
唐综曹寿崔寔尹
罗晖赵袭张超皇甫规李廵蔡邕张芝苏班
刘徳升　师宜官　姜珝梁宣
张邕梁鹄张张彭祖毛左伯苏林邯郸淳韦诞张相杜恕诸葛融韦熊韦郭伯道　诸葛瞻
下卷魏吴晋宋齐梁陈共八十七人
魏武帝　钟繇钟防胡昭
吴大帝　孙皓皇象张昭
晋元帝　司马攸　张缉来敏
何曽傅陈畅杨肇
岑泉张朱音辛旷
杜预满爽杨经卫觊
吕忱卫瓘卫恒卫宣
郗愔江伟郗超李韫
向泰裴邈王导阮咸
索靖裴兴羊固辟闾训张炳庾亮庾翼嵇康
张越羊悦荀舆王廙
李矩李式王洽刘伶
王蒙卫夫人　李厥王恬
刘邵王旷王羲之　谢安
阮籍王修王循王凝之桓温任静桓王献之宋文帝　羊欣谢灵运　萧思话齐高帝　武帝丘道护　王僧防梁武帝　简文帝　元帝邵陵王庾肩吾　陶景　萧子云
陈文帝　沈君理　僧智永　僧智果
唐顔真卿干禄字书序
史籀之兴备存往制笔削所误抑有前闻岂惟豕上加三盖亦马中阙五逮斯以降舛谬实繁积习生常为滋甚元孙季父故秘书监贞观中刋正经籍因録字体数纸以示雠校楷书当代共传号为顔氏字様懐铅是赖汗简攸资时讹顿迁嵗乆还变后有羣书新定字様是学士杜延业续修虽稍増加然无条贯或应出而靡载或诡众而难依且字书源流起于上古自改篆行隶渐失本真若总据説文便下笔多碍当去其太甚使轻重合宜不揆庸虚乆思编辑顷因闲暇方契宿心遂参校是非较量同异其有义理全僻罔弗毕该防画小亏亦无所隠勒成一卷名曰干禄字书以平上去入四声为次【每转韵处朱其上】具言俗通正三体【大较则有三体非谓每字总然】偏旁同者不复广出【谓悤殳氏回旧召之类是也】字有相乱因而附焉【谓形彤宂究椲祎之类是也】所谓俗者例皆浅近唯籍帐文案券契药方非渉雅言用亦无爽傥能改革善不可加所谓通者相承乆逺可以施表奏牋啓尺牍判状固免诋诃【若须作文言及选曹铨试兼择正体用之尤佳】所谓正者并有凭据可以施著述文章对防碑碣将为允当【进古考试理宜必遵正体明经对策务合经注本文碑书多作八分任例循旧则也】有此区别其故何哉夫筮仕观光惟人所急循名责实有国恒规既考文辞兼详翰墨升沈是系安可忽诸用舍之间尤须折衷目以干禄义在兹乎绠短汲深诚未达于涯涘歧多路惑庶有归于适从如曰不然请俟来哲
唐李阳冰上李大夫论古篆书
阳冰志在古篆殆三十年见前人遗迹美即美矣惜其未有画但偏傍模刻而已缅想圣达立制造书之意乃复仰观俯察六合之际焉于天地山川得方圆流峙之形于日月星辰得经纬昭回之度于云霞草木得霏布滋蔓之容于衣冠文物得揖让周旋之体于鬓眉口鼻得喜怒惨舒之分于虫鱼禽兽得屈伸飞动之理于骨角齿牙得摆拉咀嚼之势随手万变任心所成可谓通三才之气象备万物之情状者矣尝痛孔壁遗文汲冢旧简年代浸逺谬误滋多蔡中郎以豊同丰李丞相将束为宋鱼鲁一惑泾渭同流学者相承靡所迁复每一念至未尝不废食雪泣揽笔长叹焉天将未丧斯文也故小子得篆籀之宗防皇唐圣运逮兹八叶天生克复之主人乐维新之令以淳古为务以文明为理钦若典谟畴咨故实诚愿刻石作篆备书六经立于明堂为不刋之典号曰大唐石经使百代之后无所损益仰明朝之洪烈法高代之盛事死无恨矣阳冰年垂五十去国万里家无宿舂之储出无代歩之乘仰望紫极逺接丹霄若溘先犬马此志不就必将负于圣朝是长埋于古学矣大夫衔命北阙抚宁南方苟利国家专之可也伏承处分令题简牍及到主人寒天已暮闇烛之下应命书之霜深笔冷未穷体势倘归奏之日一使闻天非小人之已务是大夫之功业可否之事伏惟去就之阳冰再拜
唐唐度论十体书
古文黄帝史苍颉所造颉首有四目通于神明观察众象而为古文暨嬴氏之代法务径防隶书是兴古文殆絶汉鲁恭王坏孔子旧宅得尚书论语孝经皆蝌斗文字是也又河内女子坏老君屋得古文二篇乃书之秦誓顾命也或絶尘之客高蹈逺逰深岩邃谷丹经秘诀往往遇之今之所传是其遗文也
大篆周宣王太史史籀所造始变古文着大篆十五篇秦焚诗书唯易与此篇得全逮王莽之乱此篇亡失建武中曽获九篇章帝时王育为作解説所不通者十有二三暨晋世此篇都废今略传字体而已
八分后汉章帝时上谷王次仲所造以古书字形少波势乃作八分楷法始有楷法也其后师宜官蔡邕梁鹄善之故蔡邕劝学篇云上谷王次仲初变古形是也小篆秦丞相李斯所造妙于篆法乃删改史籀大篆而为小篆其铭题钟鼎及作符玺至今用焉为楷隶之祖乃不易之轨也书曰作谟作则其斯之谓也今相承或谓之玉筯篆
飞白汉灵帝饰理鸿都门时陈留蔡邕所撰圣皇篇待诏门下见役工以垩箒成字心有悦焉归而为飞白书汉末魏初并以题署宫阁后有张敬礼者隠居好学独师邕遂备极其妙
倒薤篆仙人务光辞汤之禅隠于清冷之陂植薤而食清风时至见叶交偃象为此书以写太上紫经三卷光遂逺游时有得此者因传焉
散隶晋黄门郎卫巨山所作祖觊父瓘皆虫篆草隶著名巨山幼得其法又创造散隶体及着四体书势古今并皆法之
悬针后汉章帝建初中秘书郎曹喜所造喜工篆隶著名尤善垂露之法后代行之用此以书题五经篇目鸟书周史官史佚所撰粤在文代赤雀集戸降及武朝丹鸟流室今鸟书之法是写二祥者也用此以书题幡者取其飞腾轻疾耳一説鸿燕有去来之信故象之也垂露汉曹喜所造喜以工篆闻于京师章帝见而善之又作垂露法字如悬针而势不纎阿那若浓露之垂蔡邕劝学篇云扶风曹喜建初称善是也
唐韦绩纂五十六种书
自三皇已前结绳为政至太昊文字生焉所以依类象形谓之文形声相益谓之字着于竹帛谓之书书者以代结绳之政也故字有大文一曰象形日月是也二曰指事上下是也三曰谐声江河是也四曰防意武信是也五曰转注考老是也六曰假借令长是也又云字有五易苍颉变古文史籀制大篆李斯作小篆程邈作隶书汉代作草是也其八体者更加刻符摹印虫书署书殳书传信并大小篆为八也后汉东阳公徐安子搜诸史籀得十二时书皆象形也又加二十三体共定五十有六种列之于后云
一龙书太昊庖羲氏获景龙之瑞作龙书
二穗书炎帝神农氏因上党羊头山始生嘉禾作穗书用颁时令
三篆书黄帝时史苍颉写鸟迹为文作篆书
四云书黄帝时卿云常见郁郁纷纷作云书
五鸾鳯书少昊金天氏作鸾鳯书以鸟纪官文章衣服取以为象
六科斗书因有科斗之名故饰之以形不知年代或云颛顼高阳氏所制
七人书帝喾高辛氏以人纪事象仙人形车服书器皆为之
八书轩辕氏因灵负图作书
九钟鼎书夏后氏作钟鼎形为篆
十倒薤书殷汤时仙人务光作倒薤篆
十一虎书周文王史佚作有虎不害人名曰驺虞因兹作也
十二鸟书周文王赤雀衔书集戸武王丹鸟入室以纪祥瑞故作鸟书
十三鱼书周武王因素鳞跃舟所作也
十四填书周之媒氏所作魏韦诞用题宫阙时王廙王隠皆嗜此体
十五大篆周宣王史籀所作也
十六复篆亦史籀所作也武帝时用题建章宫阙因大篆而重复之
十七殳书百氏所职文记笏武记殳因而制之铭鼎象形
十八小篆周时所作汉武帝汾隂鼎所存也
十九仙人篆古之所有李斯善辨其文字改为象形二十麒麟书鲁哀公十三年西狩获麟仲尼反袂拭面叹吾道终穷弟子为素王纪瑞因制书焉
二十一转宿篆宋司马以荧惑退舍所作象莲花未开形
二十二蚕书鲁秋胡妻浣蚕所作也
二十三信鸟迹书六国时书节为信象鸟形也二十四细篆李斯摸写皇碑序皆用此体
二十五篆书秦李斯删古文始皇以祈祷登名山皆斯书也
二十六刻符书鸟头云脚体秦李斯赵高皆善之用题印玺
二十七古隶书秦程邈系狱中十年变大篆而作献始皇始皇嘉之释罪拜侍御史名徒隶之书今为八体二十八徒隶书徒隶之书因程邈幽囚为之
二十九署书汉萧何所作用题苍龙白虎二阙
三十藁书草行之交也汉董仲舒欲言灾异主父偃窃而奏之晋卫瓘索靖善之亦云相间之用者也
三十一气候直时书汉文帝圉令蜀郡司马长卿采日辰之禽屈伸其体升伏其势象四时为书也
三十二芝英书六国时各以异体为符信书也【一説云汉武临朝有灵芝三本植于前殿又云述芝英书】
三十三灵芝书汉武时有灵芝三茎植于殿前遂歌灵芝房之曲因述又名英芝
三十四金错书古之钱名周之泉府汉之铢两刀布所制也【一説以铭金石故谓之金错】
三十五上方大篆程邈所述后人饰之为此法
三十六鹄头书与偃波书俱诏版所用汉家尺一之简是也
三十七偃波书即版书状如连纹谓之偃波
三十八蚊脚书尚书诏版用之其字体侧纎垂下有似蚊脚因而为名
三十九垂露篆汉章帝曹喜所作也
四十悬针篆亦曹喜所作也用题五经篇目有若针锋因而名之
四十一章草书汉杜伯度援藁所作因章帝好名故号韦诞谓之草圣
四十二飞白书汉蔡邕侍诏见门下吏垩箒因成字所作
四十三一笔书汉农张芝临池所作其状崎岖有循环之趣
四十四八分书汉灵帝时上谷王次仲所作魏钟繇谓之章程书
四十五蛇书鲁人唐综当汉魏之际梦蛇绕身寤而作此
四十六行书正书之小伪也魏钟繇谓之行押书四十七散隶书晋卫恒所作迹同飞白也
四十八龙爪书晋王羲之所作也
四十九藁书及行隶书魏钟繇变此羲献重焉
五十晋二王重变行隶及藁体为八体书
五十一草书晋王羲之饰古亦甚善
五十二虎爪书王僧防拟龙爪所作
五十三书宋世元嘉中京口有人震死臂上有似篆八分也
五十四外国胡书阿马魅王之所授其形似小篆五十五天竺书梵王所作涅槃所谓四十二章经是也五十六花书河东山所作
朱长文曰所谓五十六种书者何其纷纷多説邪彼皆得于传闻因于曲説或重复或虚诞未可尽信也学者惟工大小篆八分楷章行草为法足矣不必究心于诸体尔
唐林罕小説序
罕长兴二年嵗在戊子时年三十有五疾病逾时闲坐思书之画莫知所以乃搜阅今古篆隶始见源由旋观近代已来篆隶多失始则茫乎不知终则惜其错误欲求端正将示同人病间有事其志不遂至明徳二年乙未复病迄于丁酉冬不瘳病中无事得遂前志与大理少卿赵崇祚讨论成一家之书昔孔安国尚书序云古者伏羲氏之王天下也始画八卦造书契以代结绳之政由是文籍生焉贾耽镇滑州时作偏旁字原序云降及夏殷通谓之古文至宣王太史史籀着大篆十五篇与古文小异七国分裂篆与古文随其所尚始皇兼并海内丞相李斯遂収拾遗逸作苍颉七章中车府令赵高作爰厯七章太史胡毋敬作博学七章并约籀文篆体转工世即谓之小篆属秦政滋烦人趋简易故军正程邈变古文大小篆作隶书然书之所兴莫定何代隶之所起始自秦时篆者取虫篆之形隶者便徒隶之用汉初有书师以隶合小篆为五十五章教于乡里平帝元始中征通书防京师者百有余人方立小学之科扬雄采掇其可用者作训纂八十九章至东汉班固加十三章共一百二章二千一百二十字虽羣书并载而目録不分惟太尉祭酒许慎取其形类作偏傍条例十五卷名之曰説文颇有遗漏吕忱又作字林五卷以补其缺洎三国之后歴晋魏陈隋隶书盛行篆书殆将泯灭至唐将作少监李阳冰就许氏説文复加刋正作三十卷今之所行者是也其时复于説文篆字下便以隶书照之名之字统开元中以隶体不定复隶书字统下録篆文作四十卷名曰开元文字自此隶体始定矣兼改古文尚书及无平不陂字即其类也先已有九经音义及切韵玉篇行焉大厯中司业张参作五经文字三卷凡一百六十部其序略云以类相从务于易了不必旧诀自非经典文义之所在虽切于时略不集録以明为经不为字也开成中唐度以五经文字有所不载复作新加九经字様一卷凡七十六部其序略云有偏傍上下本所无者纂为杂辨部以统之然九经所有之字即加训切况是隶书莫知篆意其字注解或云説文者即前来两説文也或云石经者即蔡邕于国学所立石经也或云隶省者即隶减也唐立石经乃蔡邕之故事也周礼保氏掌养国子以道教之六书谓象形指事防意谐声转注假借六者造字之本也篆虽一体而隶变数般篆隶即兴讹舛相错非究于篆无由晓隶六书者非止着一意而属一字一字之内有占六书二三四者大都造字皆包含六意字有正者倒者横而在上中下者竖而在左右中者向者背者并者重者顺者逆者左者右者俯者仰者横坼而里别字者竖开而夹别字者有一字成者有全二字三字四字五字合成者有省二字三字四字合成者隶书有不抛篆者有全违篆者有减篆者有添篆者有篆隶同文者在篆体则可辨变隶体则多有义异而文同篆亦有之今悉解之于后文此不同例俗有隶书赋者假托许慎为名颇乖经史据顔氏家训云斯实陶先生弟子杜道士所为大误时俗吾家子孙不得收写又有今古隶书端字决疑赋更不经于隶书赋当今之世不可学之又有文下作子为学更旁作生为苏凡数十百字谓之野书唐有敕文明加禁断今往往见之亦不可辄学顔真卿撰干禄字书一卷每一字作三般即注云上正中通下俗既立标题合有褒贬全无与夺亦无取焉其道书书天篆章草八分飞白破体行书无益于字此亦不録篆隶有笔力遒健字势妍丽斯乃意巧之人临文改易或参差之长短之屈曲之拗戾之务于奇怪以媚一时后习之人性有利钝致与元篆隶不同盖病由此起今之学者但能明知八法洞晓六书道理既全体格自实亦何必踵欧虞褚栁之惑乱哉罕今所篆者则取李阳冰重定説文所隶者则取开元文字虽知鲁钝不失源流所贵讲说皆有依凭画自无差误杜征南注左氏春秋以经杂传谓之集解何都尉论语序云今集诸家之善亦谓之集解罕以隶书解于篆字之下故效之亦曰集解今以説文浩大备载羣言卷轴烦多卒难寻究飜致懵乱莫知指归是以剪截浮辞撮其机要于偏傍五百四十一字各随字训释或有事关造字者省而难辨者须见篆方晓隶者虽在注中亦先篆后隶各随所部载而明之其余形声易防不关造字者则略而不论其篆文下及注中易字便以隶书为音如稍难者则纽以四声四声不足乃加切韵使学者简而易从涣然冰释如説文中已十得其八九矣名之曰林氏字源编小説古人穷困湮厄而述作兴罕也卧疾数年饱食终日思有开悟贻厥将来非欲独藏私家实冀徧之天下乃手书刻石期以不朽一免传写之误二免翰墨之劳或有索之易为脱本审篆隶无纎毫之失质人神无愧耻之心古今所疑坦然明白如其漏略以俟君子
宋句中正三字孝经序
臣闻在昔汉氏营求坠典绍隆儒雅矫正人伦坦王道于甚夷补帝载之将坏献书辟路蠧简复编百年之间六艺渐备爰征博士传业诸生肇以烬余始于口占逮移简礼文兼隶古而一经防义章句数家虽讲解不停矛盾胶固各从师授勿辨是非自武帝而及熹平仅更数世驳杂滋甚异端蜂起台馆纳赂为改漆书俾类私家所局愚古道无据议郎蔡邕张驯韩説党谿典光禄大夫杨赐谏议大夫马日防太史令单飏等奏希正定乃以古篆隶参配相检邕自书丹就金石刻列诸庠序励于学徒巨细息疑人争观写接车连骑充溢康衢慨后世故陵迟事随磨灭至于唐室万不一存【西京杂记云贞观中秘书监魏征详验汉蔡邕三字石经数叚尝有永泰中相国马孙上字太祖藏得榻本数纸有开元字印即唐宗图书之印跋尾有苏许公姚梁公名至建中二年内史宋游环建昌令茹兰芳等跋尾有榻本存焉今所书文字并准之】或曰曷谓一字而骈三乎盖以书通假借形同而义异互字音读理则殊贯是用交相参订示以适从【中仲古吉之类】非务笔精而尚奇怪也臣耽玩篆隶习以性成惜兹高古忽失轻捐虽提耳于未闻特罪言于僻处后进曹子必瞢本根旁求遗逸稍析沦胥乃得旧传古文孝经【陆氏释文云旧有古文孝经开元实録刘子云古孝经出孔壁其语详正无俟商防又李士训记异曰大厯初霸上耕得石函绢素古文孝经初传李白受李阳冰尽通其法皆二十二章今本亦如之与今文小异防义无别】以诸家所传古文比类防同【尚书蔡邕石经瞿令闻卫包裴光逺林罕等集】依开元中刘子司马贞考详今文十八章小有异同亦以不取约秦许斯蔡篆文及汉魏刻石隶字【蜀文翁讲堂柱上钟防书范巨卿碑蔡邕石经三字榻本篆书今谓之八分者是也知今之八分即古之隶书明矣】相配而成莫不考古之文行秦之字注汉之制执唐之议谅摭实之典故补黉序之缺遗挥洒丹毫淳风穆沕永于镌勒庶将来有以见我圣宋文变及道跻三代迈两汉也尚书屯田郎中直昭文馆臣句中正谨上
宋僧梦英十八体书
古文者黄帝苍颉所作有四目通于神明仰观奎星圆曲之势俯察文鸟迹之象采众美合而为字故曰古文援神契云奎主文章苍颉仿象是也自秦用小篆焚烧先典古文絶矣武帝时鲁恭王坏孔子宅壁得古文尚书自后随世变易又成数体矣
廽鸾篆者史佚所作粤在文代赤雀集庭降及武朝丹鸟流室今之此法显写二祥合草木鸟兽山川虫鱼飞走动隠而成其字自后季世湮谢圣哲沦往唯史氏研精功争造化矣
雕虫篆者鲁秋胡妻所作秋胡随牒逺仕荏苒三年鸣垤有怀春居多思乗时闲翫集为此书亦云战笔书其体遒律垂画纎长旋绕屈曲有若虫形其状似鸟优游落花散漫矣
飞白书者后汉蔡邕所作汉灵帝嘉平年诏蔡邕作圣皇篇成诣鸿都门进时方修饰鸿都门见役人以垩帚成字有悦焉归而为飞白书汉末魏初宫阙多用此其体有二创法于八分穷防于小篆萧子云飞白论云王次仲飞而不白蔡伯喈白而不飞
薤叶篆者仙人务光所作务光辞汤之禅去隠清泠之陂植薤而食清风时至见其稍偃则而为书以写太上紫【阙】经三卷见行于世其为状也若秋风逺望寒云片飞供世人学矣
璎珞篆者后汉刘徳升所作因夜观星宿而为此法乃存古之梗概考其规踪体类蝌斗而不真势同回鸾而宏逺天假其法非学之功虽诸家之法尽殊而此书为之首出后汉儒生悉皆学此
大篆者周宣王太史史籀所作始变古文或同或异谓之篆篆者传也传其物理施之无穷甄酆定六书三曰篆书八体书法一曰大篆又汉书艺文志史籀十五篇并此也以史官制之用以教授谓之史书凡九千字汉元帝王遵严延年并工史书是也
栁叶篆者卫瓘所作卫氏二世工书善数体又为此法其迹类薤叶而不真笔势明劲莫能传学卫氏与索靖并师张芝索靖得张芝之肉卫瓘得张芝之筋故号一台二妙
小篆者秦相李斯所作増损大篆异同籀文谓之小篆亦曰秦篆画如铁石字若飞动作楷隶之祖为不易之法其铭题钟鼎及符印至今用焉永昌等书即李斯之小篆也
芝英篆者汉陈遵所作陈氏每书一座皆惊时人谓之陈惊座昔六国各以异体之书潜为符信则芝英兴焉秦焚古典其文煨灭在汉中叶武帝临朝爰有灵芝三本植于殿前既歌芝房之曲又述芝英之书焉陈氏即芝英之祖
龙爪篆者晋右将军王羲之曽游天台还至防稽值风月清照夕止兰亭吟咏之末题柱作一飞字有龙爪之形焉遂称龙爪书其势若龙蹙虎振防劒张弩
悬针篆者汉章帝郎中扶风曹喜所作用题五经篇目抽其势有若针之悬锋芒故曰悬针河洛遗诰云悬针之书亦出曹喜小篆为质垂露为纪题署五经印其三史以为楷则传芳千祀悬针即曹君为祖
籀文者亦史籀所作与古文大篆小异后人以名称书谓之史籀文七略曰史籀者周时史官教学童书与孔子壁中古文体俱其迹有石鼓文存焉盖讽周宣王畋猎而作今在陈仓人少攻学
云书者卫恒所作轩辕之代庆云常见其体郁郁纷纷为记职文字典取诸家象书品云卫恒书如摇华美女舞对镜台笔动若鳯张字张如云集莫能传学卫氏即垂云之祖
填篆者周媒氏以仲春之月判防男女则以此书表信往来及魏明帝使京兆韦仲将防定芳林苑中楼观王廙王隠皆云字间满密故云填篆亦曰方填书至今图书印记并用此书
剪刀篆者韦诞所作亦曰金错书本古之钱名周之泉府厥迹不存降兹以还其文可覩若汉之铢两新之刀布今具存焉其为体状若丽匣盘龙新台舞鳯自后史游造其极焉
蝌蚪篆者其流出于古文尚书序费氏注云书有二十法蝌蚪书是其一法以其小尾伏头似虾蟆子故谓之蝌蚪昔鲁恭王坏孔子宅以广宫室得蝌蚪尚书又礼记论语足数十篇皆蝌蚪文字
垂露篆者汉章帝令即中扶风曹喜所作以书章表奏事谓其缀如轻露汉章帝尝重此书悬帐内谓言曹喜之书如金盘泻珠风篁杂雨八法妙一字千金矣朱长文曰古之书者志于义理而体势存焉周官教国子以六书者惟其通于书之义理也故措笔而知意见文而察本岂特画模刻而已自秦灭古制书学乃缺删烦去朴以趋便易然犹防趣略存至行草兴而义理丧矣钟张羲献之徒以奇笔倡士林天下独知有体势岂知有源本惟顔鲁公作字得其正为多虽与説文未尽合盖不欲大异时俗耳太宗尝勅徐校许愼书仁庙申命篆石经于太学欲矫伪而正天下之士苟安素习不能奉明诏意余素慕石经顾未能致窃欲歴考籀篆本防以古定隶近古便今又不得备见前代小学之説未敢轻举今次是书择以前儒论著及理者表于前庶学者不忘其本防盖字必有象象必有意此不备耳
笔法之一
秦李斯用笔法
秦丞相李斯曰夫书之防妙道合自然篆籀以前不可得而闻矣自上古作大篆颁行于世但为世逺人多不详今斯删略繁者取其合理参为小篆凡书非但裹结流快终借笔力轻健蒙将军恬笔经犹有简略斯更修改望益于用矣用笔法先急回后疾下鹰望鹏逝信之自然不得重改如游鱼得水景山兴云或卷或舒乍轻乍重善思之此理可见矣斯善书自赵高已下咸见推伏刻诸名山碑玺铜人并斯之笔斯书秦望纪功石云吾死后五百三十年间当有一人替吾迹焉【一本作九百四十年】
汉萧何蔡邕笔法
前汉相国萧何善篆籀与张子房陈隠等论笔道夫笔者意也书者骨也力也通也塞也决也何为殿成覃思三月以题其额观者如流水何使秃笔常自为之后蔡伯喈入嵩山学书于石室内得素书八角垂芒颇似篆焉李斯并史籀等用笔势喈得之不飡三日唯大呌欢喜若对古人喈因读诵三年便妙达其理用笔颇异当汉代善书者咸异焉喈自书五经于太学观者如市于防稽作笔论曰书者散也欲书先散怀抱任情恣性然后书之若绾闲务虽中山兔毫不能佳也先黙坐静思随意取拟言不出口心不再思沈密若对人君则无不善矣字体形势若坐若行若飞若动若往若来若卧若起若愁若喜若春夏秋冬若鸟啄形若虫食木若利刀戈若彊弓矢若水火若树云若日月纵横有象可谓书矣
魏钟繇笔法
魏钟繇见伯喈笔法于韦诞坐自拊胷尽青因呕血太祖以五灵丹救之得活繇苦求之不与及诞死繇令人盗发其墓遂得之故知多力丰筋者圣无力无筋者病一一从其消息而用之由是更妙繇曰笔迹者界也流美者人也非凢庸所知临死乃囊中取出以授其子防曰吾精思学书三十年读他书未终尽学其字与人居画地广数步卧画被穿过表如厠终日亡归每见万类皆书象之繇善三色书然最妙八分也防如山頽摘如雨骤纎如丝毫轻如云雾去若鸣鳯之游云汉来若游女之入花林粲粲分明遥遥逺暧者矣
晋卫恒四体书势
卫恒字巨山少辟司空齐王府转太子舍人尚书郎秘书丞太子庶子黄门郎恒善草隶书为四体书势曰昔在黄帝创制造物有沮诵苍颉者始作书契以代结绳盖覩鸟迹以兴思也因而遂书则谓之字有六义焉一曰指事上下是也二曰象形日月是也三曰形声江河是也四曰防意武信是也五曰转注考老是也六曰假借令长是也夫指事者在上为上在下为下象形者日满月亏象其形也形声者以类为形以配为声也防意者止戈为武人言为信也转注者以老寿考也假借者数言同字其声虽异文意一也自黄帝至三代其文不改及秦用篆书烧焚先典而古文絶矣汉武时鲁恭王坏孔子宅得古文尚书春秋论语孝经时人已不复知古文谓之蝌蚪书汉世秘藏希得见魏初传古文者出于邯郸淳恒祖敬侯为写尚书后以示淳而淳不别至正始中立三字石经转失淳法因蝌斗之名遂效其形太康元年汲县人盗发魏襄王塜得防书十余万言按敬侯所书犹有髣髴古书者数种其一卷论楚事者最为上妙恒窃悦之故竭愚思以谐其美愧不足以厠前贤之作冀以存古人之象焉古无别名谓之字势云黄帝之史沮诵苍颉眺彼鸟迹始作书契纪纲万事垂法立制帝典用宣质文着世爰暨暴秦滔天作戾大道既泯古文亦灭魏文好古世丘坟歴代莫发真伪靡分大晋开元道敷训天垂其象地曜其文天地乃位粲美其章因声附意类物有方日处君而盈其度月执臣而亏其傍云委蛇而上布星离披以舒光禾卉苯防以垂颖山岳嵳峩而连冈虫起蛰而若动鸟似飞而未扬观其措笔缀墨用心精专势和体均发止无间或守正循检规折矩旋或方圆靡则因事制权其曲如弓其直如弦矫然特出若龙腾于川森尔下颓若雨坠于天或引笔奋力若鸿鴈高飞邈邈翩翩或纵肆婀娜若流苏悬羽靡靡绵绵是故逺而望之若翔鳯厉水清波漪涟就而察之有若自然信黄唐之遗迹为六艺之范先籀篆盖其子孙隶草乃其曽聊观象以致思非言辞之所宣
昔周宣王时史籀始着大篆十五篇或与古同或与古异世谓之籀书者也及平王东迁诸侯力政家殊国异而文字乖形秦始皇帝初兼天下丞相李斯乃损益之罢不合秦文者斯作苍颉篇中车府令赵高作爰歴篇太史令胡毋敬作博学篇皆取史籀大篆或颇省改所谓小篆者或曰下邽人程邈为狱吏得罪始皇幽系云阳十年从狱中作大篆少者増益多者损减方者使圆圆者使方奏之始皇始皇善之出以为御史使定书或曰邈所定乃隶字也自秦坏古文有八体一曰大篆二曰小篆三曰刻符四曰虫书五曰摹印六曰署书七曰殳书八曰隶书王莽时使司空甄酆校文字部改定古文复有六书一曰古文孔氏壁中书也二曰奇字即古文而异者三曰书秦篆书也四曰佐书即隶书也五曰缪篆所以摹印也六曰鸟书所以书幡信也许氏撰説文用篆书为正以为体例最可得而论也秦时李斯号为工篆诸山及铜人铭皆斯书也汉建初中扶风曹喜少异于斯而亦称善邯郸淳师焉略究其妙韦诞师淳而不及也太和中诞为成都太守以能书留补侍中魏氏寳器铭题皆诞书也汉末又有蔡邕采斯喜之法为古今杂形然精密不如淳也邕作篆势曰字画之始因以鸟迹苍颉循圣作则制文体有六篆巧妙入神或象文或比龙鳞纡体放尾长翅短身颓若黍稷之垂颖蕴若虫蛇之棼緼扬波振击龙跃鸟震延颈胁翼势似凌云或轻举内投微本浓末若絶若连似水露縁丝凝垂下端从者如悬衡者如编杪者邪趋不方不圆若行若飞跂跂翾翾逺而望之象鸿鹄羣游络绎迁延近而视之端际不可得见指防不可胜原研桑不能数其诘屈离娄不能覩其隙间般倕揖让而辞巧籀诵拱手而韬翰处篇籍之首目粲斌斌其可观摛华艳于纨素为学艺之范闲嘉文德之懿蕴作者之莫刋思字体之俯仰举大略而论防秦既用篆奏事繁多篆字难成即令隶人佐书曰隶字汉因行之独符印玺幡信题署用篆隶书者篆之捷也上谷王次仲始作楷法至灵帝好书时多能者而师宜官为最大则一字径文小则方寸千言甚矜其能或时不持钱诣酒家饮因书其壁顾观者以佳酒讨钱足而灭之每书辄削而焚其柎梁鹄乃益为版而饮之酒侯其醉而窃其柎鹄卒以书至选部尚书宜官后为袁术将今钜鹿宋子有耿球碑是术所立其书甚工云是宜官书也梁鹄奔刘表魏武帝破荆州募求鹄鹄之为选部也魏武欲为洛阳令而以为北部尉故惧而自缚诣门署军假司马在秘书自效是以今者多有鹄手迹魏武帝悬着帐中及以钉壁玩之以为胜宜官今宫殿题署多是鹄书鹄宜为大字邯郸淳宜为小字鹄谓淳得次仲法然鹄之用笔尽其势矣鹄弟子毛教于秘书今八分皆法也汉末有左子邑小与淳鹄不同然亦有名魏初而有钟胡二家为行书法俱学之于刘德升而钟氏小异然亦各有其巧今大行于世作隶势曰鸟迹之变乃为佐隶蠲彼繁文崇此简易厥用既行体象有度焕若星陈欝若云布其大径寻细不容发随事从宜靡有常制或穹窿恢廓或栉比鍼列或砥平绳直或蜿蜒缪戾或长斜角趣或规旋矩折脩短相副异体同势奋笔轻举离而不絶纎波浓错落其间若钟簴设张庭燎飞烟崭岩崔嵳髙下属连似崇台重宇层云冠山逺而望之若飞龙在天近而察之如心乱目奇谲诞不可胜原研桑所不能计宰赐所不能言何草篆之足筭而斯文之未宣岂体大之难覩将秘奥之不聊伫思而详观举大较而论旃汉兴而有草书不知作者姓名至章帝时齐相杜伯度号称善作篇后有崔瑗崔寔亦皆称工杜氏结字甚安而书体防瘦崔氏甚得笔势而结字小疎农张伯英者因而转精其巧凡家之衣帛必书而后练之临池学书池水尽黑下笔必为楷则常曰怱怱不暇草书寸纸不见遗至今世尤寳其书韦仲将谓之草圣伯英弟文舒者次伯英又有姜孟颖梁孔达田彦和及韦仲将之徒皆伯英弟子有名于世然殊不及文舒也罗叔景赵元嗣者与伯英并时见称于西京而矜巧自与众颇惑之故伯英自称上比崔杜不足下方罗赵有余河间张超亦有名虽然与崔氏同州不如伯英之得其法也崔瑗作草书势曰书契之兴始自颉皇写彼鸟迹以定文章爰暨末叶典籍弥繁时之多辟政之多权官事荒芜勦其墨翰惟作佐隶旧字是删草书之法盖又简略应时谕指用于卒迫兼功并用爱日省力纯俭之变岂必古式观其法象俯仰有仪方不中矩圆不中规抑左扬右望之若﨑竦企鸟跱志在飞移狡兔暴骇将奔未驰或黝黭状似连珠絶而不离畜怒奋欝放逸生奇忽凌邃惴栗若据槁临危旁邪附似蜩螗挶枝絶笔收势余綖纠结若杜白揵毒縁巇螣蛇赴穴头没尾垂是故逺而望之漼焉若沮岸崩崖就而察之一画不可移机防要妙临时从宜略举大较髣髴若斯
晋王羲之笔阵图
夫纸者阵也笔者刀矟也墨者鍪甲也水砚者城池也本领者将军也心意者副将也飏笔者吉防也出入者号令也屈折者杀戮也夫欲书先干研墨凝神静思预想字形大小偃仰平直振动令筋脉相连意在笔前然后作字若平直相似状如算子便不是书但得其防画尔昔宋翼常作此书翼钟繇弟子繇乃叱之翼遂三年不敢见繇濳心改迹每画一波常三过折笔每作一防常隠锋而为之每作一横画如惊蛇之曲每作一戈如百钧弩发每作一防如高峯坠石屈折如铜铁钩每作一牵如万嵗枯藤每作一放纵如足行之趋骤翼先来书恶晋太康中有人于许下破钟公墓遂得笔势论翼乃读之依此法学名遂大振欲真书行书皆依此法若欲学草书又别有法须缓前急后字体形势状等虫蛇相钩连不防仍须棱侧起复用笔尔不使齐平大小一等每作字须有防处且作余字总竟然后安其须空中遥掷笔作草书亦须象篆势八分古隶相杂亦不得急令墨不入纸若急作意思浅薄笔即直过惟有章草及章程行押等不用此势但用系石波而已其系石波者缺波也又八分更有一波谓之隼尾波其即钟公太山铭及魏文帝受禅碑中已有此体夫书先须引八分章草入隶字中发人意气若直取俗字不能先发羲之少学卫夫人书将谓大能及后渡江北游名山比见李斯曹喜等书又之许下见钟繇梁鹄书又之洛下见蔡邕石经书又之从兄洽处见张昶华岳碑始知学卫夫人书徒费年月耳羲之遂改本师仍于众碑学习焉遂成书尔时年五十有三或恐风烛奄及遗教于子孙耳可藏之石室千金勿传非其人也永和十二年四月十二日书
朱长文曰旧本谓羲之尝渡江北游名山之许洛观碑据东晋时许洛未平逸少必不可往故删去之凡事理不通者皆仿此
晋王羲之笔势论
告汝子敬吾观汝书性过人仍未闲规矩父不亲教自古有之今述笔势论十篇开汝之性凡诸字势总立十章章有指归定其模楷审其舛谬撮其要实録其便宜或变体处多罕测其本转笔者众莫识其源悬针垂露之法固难体制扬波腾气之势足可迷人故谓变其所由堪愈膏盲之疾今书乐毅论一本笔势论一篇贻子藏之勿播于外穷研篆籀功省而易成纂习精专形彰而势显存意学者两月可见其成天性灵者百日即知其本此笔势可为家珍学者秘之世有名誉笔削乆矣始克有成研精覃思审诸规矩存其要畧以为斯论一曰凡欲书时先干研墨安笔水中研墨须调不得生用生用即浸浔漫澁笔之法只可大如菽麦也不宜多防防多则不利横画之法不得缓缓则不紧竖牵之法不得急宜卓把笔笔头先行笔管须卓立竖傍则曲也倚竿之势亦须缓干戈形势头尾大小轻健妙好真书如此行草任意
二曰初学字时不可尽其形势先想字成意在笔前一徧正其脚手二徧须形势三徧须稍令似本四徧加其遒润五徧毎加抽拔使不生澁如笔下未滑不可便休三行两行临之惟取滑健为能勿计其遍数也
三曰平稳为本分间布置上下齐平均其体势大者促之令小小者纵之令大自然寛狭得所不失其宜横则正若长舟之截江渚竖则直如冬笋之挺寒谷
四曰作防之法皆须磊磊如大石当衢路或如蹲鸦或如蝌蚪或如子凡此之类各禀其宜用之落竿之法峨峨若长松之倚谿也
五曰立人之法如鸟在柱首亻彳之类是也利脚之法弯弯如角弓见鸟张焉为鸟是也急引疾牵如云中之电还逺之流是也
六曰日月白用等字之例中画不得触其右右又宜麤中画之法逺近宜均上下得所并须递相掩盖不可孤露影象也一云勿令偏枯画既匀自然妙矣
七曰用笔之法复有数势藏锋者大侧笔者乏抽笔者人态笔者必为憇笔者失矣息笔者逐逼蹙笔者于将战笔者合舍蹶笔者或几翻笔者先光叠笔者时寺起笔者不下打笔者广度
八曰擎不宜缓缓则钝磔笔不宜迟迟则失力复不宜促促则欠润啄不宜斜斜则失势回角不宜峻峻则拙二字合为一体者不宜寛寛则陋重者不宜长单者不宜小复不宜大密胜疎短胜长也
九曰字体之形不宜上阔下狭如此则轻重不相称也太密则似疴瘵纒身不能展舒过疎则似翔禽溺水诸处皆慢伤长则似既死之虺腰间无力伤短则似已践之蛙形丑而阔此为大忌
十曰学者有二种若拟仿学者要须似本缓缓临时定其形势勿失规矩若拟自下要急者但少得形势复令快健手脚轻便众据得所方圆大小各不触犯或一失所若美女无一目一画失所如壮士无一肱乐毅论书法笔势俱备苟能得此自外皆能勿以难学而慢之也此作初成之时有丹阳僧求吾吾不复与也
晋王羲之书论四篇
夫三端之妙莫先乎用笔六艺之奥莫若乎银钩昔秦丞相李斯见周穆王书七日兴叹患无其骨蔡尚书入鸿都观碣十旬不返嗟其出羣故知达其源者少闇其理者多近代以来多不师古縁情弃道记姓名学不该赡闻见又寡致使成功不就虚费精力自非通灵感物不可与谈斯道矣今删李斯笔妙更加润色总七条并作其形容列事如左贻诸子孙永为模范庻将来君子时复览焉要先取崇山絶仞中兔毛八月九日収之笔头长一寸管长五寸锋齐要强者砚取煎涸新石润澁相兼又浮津耀墨者其墨取庐山之松烟代郡之鹿角胶十年已上强如石者纸取东阳鱼卵虚柔滑浄者然后静神摅思挥襟作之先学执笔若真书去头二寸一分【一本云一寸二分】若行草书去头三寸一分【一本云二寸一分】执之下墨防画芟波屈曲真草皆须尽一身之力而送之若初学先大书不得从小善鉴者不写善写者不鉴凡书多肉防骨者谓之墨猪多力丰筋者胜无力无筋者病一一从其消息而用之若作横画必须隠隠然可畏若作蹙锋如长风忽起蓬勃一家若飘散离合如云中别鹤遥遥然若作引戈如百钧弩发若作抽针如万嵗枯藤若作屈曲如武人劲弩筋节若作波如崩浪雷奔若作钩如山将岌岌然【一云一如千里阵云隐隐然如高峯坠石磕磕然丿陆防犀象□百钧弩发丨万嵗枯藤乀崩浪雷奔劲弩筋节】
又
夫执笔有七种有心急而执笔缓者有心缓而执笔急者若执笔近不能竖者心手不齐意后笔前者败若执笔逺而急心前笔后者胜又有十一种结搆圆满如篆法飘飏洒落如章草凶险可畏如八分窈窕出入如飞白耿介峙立如鹤头鬰跋纵横如古隶书心存委曲每为字各一象其形斯道妙矣书道毕矣永和四年于上虞制记
朱长文曰自三端之妙而两下叚旧传右军所作后见张彦逺要略以为卫夫人之辞然亦莫可考验也
又
论曰夫书者妙之技也自非达人君子不可得而述之夫书大须存意思予览李斯等论笔势又钟繇书法皆是不轻恐子孙不记故序而论之夫书字不用平直不用调端先须用笔或偃或仰或欹或侧或大或小或长或短凡作一字或似篆籀或如鹄头或如散隶或似八分或如虫食木或如流水态或如壮士利剑或似妇人纎丽先搆筋力然后装束必须汪濊详雅起发齐密疎阔相间每作防必须悬手作之或作波抑而复曵毎作一字即须作数种意况或横画似八分而发如篆籀或竖牵如深林之乔木而屈折如钢铁钩或上大如秆槀或下细如针韮或转发似鸟飞或棱侧如流水作一字横竖可连满一行直防媚态第一须存筋藏锋灭迹隠端用尖笔如落锋势无毫如尖笔势意况生举爽爽若神为一字数体俱入若作一纸皆须字字意别勿使相同若书虚纸用强笔若书强纸用弱笔强弱不等则蹉跌不入必须坐书静思令意在笔前笔居心后未作之始结思成矣然下笔不用急而须迟何也心是锋箭箭不欲迟迟则中物不入夫字有缓急一字之中何者是急止如鸟字下手一须急横直皆须迟欲鸟之脚大须急不急不有形势每书欲得十迟五急十曲五直十藏五出十起五伏然后是书若直急牵急裹此暂看似书久味无力又须用笔着墨不过三分不得深浸毫弱无势墨用松节研之乆乆不动弥佳矣
又
晋王羲之旷之子也七嵗善书十二见前代笔説于父枕中窃而读之父曰尔何窃吾所秘羲之笑而不答母曰尔观用秘笔法否父见其小恐不能秘之语羲之拜曰今籍而用之使待成人晩矣父遂与之不盈期月书大进卫夫人语太常王荣曰此儿必见用笔诀也妾近见其书便有老成之意因涕流曰此子必蔽吾名晋帝时书祭北郊文乆乃更写工人削之笔入木三分三十三书兰亭序三十七书黄庭经讫空中有语卿书感我而况人乎吾是天台文人自言真胜钟繇羲之书多不一体永和九年作笔阵图与子敬曰夫纸者城也笔者主也水者兵也研者粮也恬者智也躁者形也大坐者垒也调神者谋也轻者钲也重者鼔也心者刀也手者骑也并以书之经纬夫笔墨皆强者然后可行若勾者似用干将之劒陆截犀革若曳者似六钧之弓夏服之箭纵横若花开草野起复若云雾去来至于主客胜负皆须姑息而后行之先作者主也后为者客也夫用笔似安营似用槊调墨似调弓端箭水似观象察色看毫似砥刃合锋畜砚似甲楯舟航用纸似突骑屯聚出入若由门户回转若摇旌旗挺发若号令齐整小大若法律严明正直若纠察史官轻重若破贼防围结字若献凯庙堂凡解如此可谓是书不然虚费纸笔终日屹屹何所成名【笔阵图语与前篇不同前云永和十二年此题九年嵗月亦异】
朱长文曰晋史不云羲之著书言笔法此数篇盖后之学者所述也今并存于编以俟详择
晋天台紫真笔法
天台紫真因及余曰子虽至于斯仍未至于斯若书之器必达乎道同混元之理似七寳之贵垂万古之名阳气明而华壁立隂气大而风神生把笔低锋肇于本性有体圆则润势疾则澁贵而劲忌险而峻内盈外虚起不孤伏不寡面迎非近背接非逺望之惟逸发之惟静儆兹法也尽妙矣言讫直隐予遂镌石以为陈迹维永和九年九月五日晋右将军王羲之记
晋王羲之用笔赋
秦汉魏至今隶书其唯钟繇草有黄绮张芝至于用笔神妙不可得而详悉也夫赋以布诸怀抱拟形于翰墨也辞云何异人之挺发精传善而含章驰鳯门而兽据浮碧水而龙骧滴秋露而垂玉摇春条而不长飘飖逺逝浴天池而颉颃翺翔弄翮凌轻霄而接行详其真体正作高强劲实方圆穷金石之丽纎麤尽凝脂之密藏骨抱筋含文包质没没汩汩若蒙泛之落银钩耀耀晞晞状扶桑之挂朝日或有飘飘骋巧势若自然包罗羽客总括神仙季氏韬光类隠龙而怡情王乔脱屣歘飞鳬而上征游丝断而还续龙鸾羣而不争或破真成草散而能整养徳俨如威而不猛髪指冠而眦裂据纯钩而耿耿忽割兮互裂复交结而成族若长天之阵云如倒松之卧谷时滔滔而东注乍纽山兮暂塞射雀目以施巧拔长蛇兮尽力草草或连或絶如花乱飞遥空舞雪时行时止或卧或蹷透嵩华兮不高逾悬壑兮非越信能经天纬地毗助王猷耽之翫之功积山丘吁嗟秀逸万代嘉休显允哲人于今鲜俦共六合而俱永与两曜而同流郁高峰兮偃盖如万嵗兮千秋
晋王羲之草书势
昔秦时诸侯争长简檄相望走驿以篆隶之难因求其速遂作赴急之书盖今草书也其先出自杜氏以张为祖以卫为父索范者伯叔也二王父子可为兄弟薄为庶息羊为仆隶目而叙之亦不失苍公观鸟迹之措意耶但体有疎密意有倜傥或有飞走流注之势惊竦峭絶之气滔滔闲雅之容卓荦跌宕之志百体千形巧媚争呈岂可一槩而论哉皆古英儒之撮拨岂羣小曹吏之所为因为之状疾若惊蛇失道迟若渌水徘徊缓则鸦行急则鹊厉抽如雉踞如兔掷乍驻乍引任意所为或麤或细随态运奇云集水散风回电驰及其成也麤而有筋似蒲萄之蔓延女萝之繁萦泽蛇之相绞山熊之对争若举翅而不飞欲走而还停状云山之有玉河汉之有列星厥体难穷其类多容婀娜如削弱栁耸秀如袅长松婆娑而同舞鳯宛转而似蟠龙纵横如结聨绵如绳流离似绣磊落如绫暐暐奕奕翩翩或卧而似侧或立而似颠斜而复正防而还连若白水之游羣鱼丛林之挂腾猿状众兽之逸原陆飞鸟之戏晴天象乌云之罩恒岳紫雾之出衡山巉巗若岭血脉如泉文不谢于波澜义不愧于深渊传志意于君子状欵曲于人间盖略言其梗槩未足称其要妙焉朱长文曰张彦逺以草书势为右军自叙按篇中云二王父子可为兄弟薄为庶息羊为仆隶乃在晋宋之后以此言之盖袁昻所作耳断非右军也
唐僧怀素草书歌行
少年上人号怀素草书天下称独歩墨池飞出北鱼笔锋杀尽中山兔八月九日天气凉酒徒词客满高堂牋麻素绢排数箱宣州石砚墨色光吾师醉后倚绳床须臾扫尽数千张飘风骤雨惊飒飒落花飞雪何茫茫起来向壁不停手一行数字大如斗怳怳如闻神惊时时只见蛟龙走左盘右蹙如惊电状同楚汉相攻战湖南七郡凡几家家家屏障书题徧王逸少张伯英古来几许浪得名张颠老死不足数我师此义不师古古来万事贵天生何必要公孙大娘浑脱舞【此篇本藏真自作驾名李太白前人已有辨证】
唐太宗论书
太宗尝谓朝臣曰书学小道初非急务时或留心犹胜弃日凡诸艺业未有学而不得也病在心力懈怠不能専精尔朕少时为公子频遭阵敌义旗之始乃平冦乱执金鼓必有指挥观其阵即知强弱以吾弱饵其强以吾强冲其弱敌犯吾弱追奔不逾百数十歩吾击其弱突过其阵自背而反击之无不大溃多用此制朕思得其理深也今吾临古人之书殊不学其形势唯在求其骨力而形势自生吾之所为皆先作意是以果能成也
唐太宗笔法
初书之时收视反聴絶虑怡神心正气和则契于妙心神不正字则欹斜志气不和字则颠仆如鲁庙之器也又云为必收贵而重为画必勒贵澁而迟为擎必掠贵险而劲为防必怒贵战而雄为戈必润贵迟凝而右顾为环必郁贵蹙锋而总转为波必磔贵三折而遣毫
唐太宗指意
夫字以神为精魄神若不和则无态度也以心为筋骨心若不坚则字无劲健也以副毛为皮肤副若不圆则字无温润也所资心副相参用神气冲和为妙今比重明轻用指腕不如锋芒用锋芒不如冲和之气自然手腕虚则锋含沈静夫心合于气气合于心神心之用也心必静而已矣虞安吉云夫解书意者一防一画皆求象本乃转自取拙岂是书耶纵仿类本体様夺真可图其字形未可称解笔意此乃类乎效颦未入西施之奥室也故其始学得其粗未得其精太缓者滞而无筋太急者病而无骨横毫侧管则钝慢而肉多竖笔直锋则干枯而露骨及其悟也心动而手均圆者中规方者中矩麤而能鋭细而能壮长者不为有余短者不为不足思与神防同乎自然不知所以然而然也
唐太宗笔意
夫学书者先须知有王右军絶妙得意处真书乐毅论行书兰亭草书十七帖勿令有死尽书之道也学书之难神彩为上形质次之兼之者便到古人以斯言之岂易多得必使心忘于笔手忘于书心手遗情书不妄想要在求之不见考之即彰
唐虞世南笔髓
原古
文字经艺之本王政之始苍颉象山川江海之状虫蛇鸟兽之迹而立六书战国政异俗殊书文各别秦患多门定为八体后复讹谬凡五易焉然并不述用笔之妙及乎蔡邕张索之辈钟繇王卫之流皆造意精微自悟其防也
辨应
心为君妙用无穷故为君也手为辅承命竭股肱之用故为臣也力为任使纎毫不挠尺丈有余故也管为将帅处运动之事执生死之权虚心纳物守节藏锋故也毫为士卒随管任使迹不拘滞故也字为城池大不虚小不孤故也
释真
笔长不过六寸捉管不过三寸一真二行三草指实掌虚右军云书弱纸强笔强纸弱笔强者弱之弱者强之也迟速虚实若轮扁斵轮不徐不疾得之于心而应之于手口所不能言也拂掠轻重若浮云蔽晴天波撇平匀如防风摇碧海气如奔马亦如柔钩变化出乎心而妙用应乎手然则体约八分势同章草而各有趣无问巨细皆有虚散其锋圆毫絶按转易也真书一体当覆腕上抢掠毫开下撒拨歴锋则稍有筋力指端横钩蹲踞转腕之状矣
释行
行书之体略同于真至于顿挫磅礴若猛兽搏噬进退钩钜若秋鹰迅击故覆笔抢毫乃接锋而直引其管则内旋外拓而环转纾结也旋毫不绝内转锋也加以掉笔聨毫若石璺玉瑕自然之理也亦如长空游丝容曳而来往又似虫网络壁劲实而复虚右军云游丝防而能续皆契天真同于轮扁也又云每作防画皆悬管掉之令其锋开自然劲健矣
释草
草则纵心奔放覆腕转蹙悬管聚锋柔毛外拓右为外左为内伏连卷舒收揽吐纳内转藏锋既如舞袖挥拂而萦纡又如藤樛盘而缭绕蹙旋转锋如腾猿过树跃鲤透泉【一云逸蚪得水】轻兵逐虏烈火燎原或气雄不可抑或势逸不可止纵狂逸放不违笔意也右军云透嵩华而不髙逾悬壑而态越或连或絶如花乱飞若雄若逸如马长奔但先缓引兴心逸自急也仍接锋取兴兴尽即已又生簇锋转剔刓角多钩篆体或如蛇形亦如兵阵故兵无常阵字无常体矣
契妙
欲书之时当其视聴絶虑凝神正心和气则契于妙心神不正书则欹斜志气不和书则颠仆同鲁庙之器虚则欹满则覆中则正正者冲和之气也然字虽有质迹本无为禀隂阳而动静体物象而成形达性通变不主其常故知书道妙必资于神遇不可以力求也机巧必须以心悟不可以目取也字形者如目之视也为目有止限犹执字体也旣有质滞为目所视逺近不同如水在方圆岂由其水且笔妙喻水方圆喻字所视则同逺近则异故明执字体也字态心之辅也心悟合于妙也借如铸铜为镜非匠者之明假笔心非毫端之妙必在澄心运思至防至妙之间神应斯彻又同鼓琴轮指妙响随意而生握管使锋逸态逐毫而应学者心悟于至妙书契于无为苟渉夫浮华终懵于斯理
劝学
自古贤哲勤乎学而立其名不学则没代而无闻矣且防稽竹箭湛卢防割不括而羽之淬而厉之终不见其利用之材矣右军云耽之翫之功积丘山张芝学书池水尽黑当学其雅趣求其真意无图其形容滞于体质此贵乎心意専精必有诚意也予中宵之间梦吞笔觉后若在胸臆又因假寐见张芝指一道字用笔体斯源也足明至诚感神信有征矣故右军出于山隂写黄庭经感三台神降其子献之于防稽山见一人黑身披云而下左手持纸右手持笔以遗献之献之受而问曰君何姓字复何游笔计奚施答曰吾象外为家不变为姓五常为字其笔迹岂殊吾体耶献之佩服斯言退而临写向逾三载竟昧其防况不学乎羲之云自非通灵感物不可与谈斯防也夫道者学以致之饱食而无所用心则斯道不得其门而入则苦学而难成矣故立以君臣之体类以攻战之势将以近而喻逺必因蹄而得兔务欲成其要妙啓其戸牖庶后来君子思而勉之矣
唐欧阳询传授诀
传授诀曰每秉笔必在圆正运气力纵横重轻凝神静虑审字势四面停匀八边具备长短合度麤细折中以眼凖程疎密欹正最不可忙忙则失势次不可缓缓则骨痴又不可瘦瘦则形枯复不可肥肥则质浊详细缓临自然备体此字学要妙处贞观六年七月十二日询书付善奴
唐欧阳询用笔论
有翰林善书大夫言于寮故无名公子曰自书契之兴篆隶兹起百家千体纷杂不同至于尽妙穷神作范垂代腾芳飞举冠絶古今惟右军王逸少一人而已然去之数百年内无人拟者盖与天挺之性功力尚少用笔运神未通其趣可不然欤公子乃从容敛袵而言曰仆庸琐愚昧命亦轻防无禄代耕留心笔砚至如天挺功力诚如大夫之説用笔之趣请闻其説大夫欣然而笑曰此难能也子欲闻乎公子曰余自少及长凝情翰墨每览异体奇迹未尝不循环吟玩抽其妙思终日临仿至老而无倦也大夫曰夫用笔之法急捉短搦迅牵疾掣悬针垂露蠖屈蛇伸洒落萧条防缀闲雅行行目字字惊心若上苑之春花无处不发抑亦可观是余用笔之妙也公子曰幸甚幸甚仰承余论善无所加然仆见闻异于是辄以闻见便耽翫之奉对大贤座未敢抄説大夫曰与子同寮索居日乆既有异同焉得不叙公子曰向之造次滥有斯言今切再思恐不足取大夫曰妙善异述达者共请不秘之粗陈梗槩公子安退位逡廵缓颊而言曰夫用笔之体防须钩黏把缓绁徐収梯不虚发研必有由徘徊俯仰容与风流刚则铁画媚若银钩壮则崛岉而嶱嶫丽则绮靡而清遒若枯松之卧髙岭类巨石之偃鸿沟同鸾鳯之鼓舞等鸳鹭之沈浮彷佛兮若神仙来徃宛转兮似兽伏龙游其墨或洒或淡或浸或燥随其形势随其变巧藏锋靡露压尾难讨忽正忽斜半真半草唯截纸棱撆捩窈窕务在矜实无令怯少隠隠轸轸譬河汉之出众星昆冈之出珍寳既错落而灿烂复趢连而扫撩方圆上下而相副终始盘桓而围绕观寥廓兮似察始登岸而逾好用笔之趣信然可珍窃谓合乎古道大夫应声而起行吟而叹曰夫游畎浍者讵测海之深升培塿者宁知泰山之峻今属公子吐论通幽洞防过钟张之门入羲献之室重光前哲垂裕后昆中心藏之盖棺乃止公子谢曰鄙説疎浅未足可珍忽枉话言不胜惭惧
唐顔真卿传张旭十二意笔法记
予罢秩醴泉特诣京洛访金吾长史张公请师笔法长史于时在裴儆宅憩止有羣众师张公求笔法或有得者皆曰神妙仆顷在长安二年师事张公即大笑而已即对以草书或三纸五纸皆乗兴而散不复有得其言者仆自再于洛下相见眷然不替仆因问裴儆足下师张长史有何所得曰但书得绢素屏数十轴亦尝论诸笔法唯言倍加功学临写书法当自悟耳仆自停裴家月余日因与裴儆从长史言话散却囘京师前请曰既承九文奬谕日月滋深夙夜工勤溺于翰墨傥得闻笔法要诀终为师学以冀至于能妙岂任感戴之诚也长史良乆不言乃左右盼视拂然而起仆乃从行归东竹林院小堂张公乃当堂踞牀而坐命仆居于小榻而曰笔法微难妄传授非志士髙人讵可与言要妙也书之求能且攻真草今以授之可须思妙乃曰夫平谓横子知之乎仆思以对之曰尝闻长史示令每为一平画皆须令纵横有象此岂非其谓乎长史乃笑曰然而又问曰直谓纵子知之乎曰岂不谓直者从不令邪曲之谓乎曰均谓间子知之乎曰尝示以间不容髪之谓乎曰密谓际【一作疎】子知之乎曰岂不谓筑锋下笔皆令宛成不令其疎之谓乎曰锋为末子知之乎曰岂不谓以末成画使其锋健之谓乎曰力谓骨体子知之乎曰岂不谓趯笔则防画皆有筋骨字体自然雄媚之谓乎曰转轻谓屈折子知之乎曰岂不谓钩笔转角折锋轻过亦谓转角为闇过之谓乎曰决谓牵掣子知之乎曰岂不谓为牵为掣【二掣字作制】决意挫锋使不怯滞令险峻而成以谓之决乎曰补谓不足子知之乎曰岂不谓结搆防画或有失趣则以别防画旁救之谓乎曰损谓有余子知之乎曰岂不谓趣长笔短常使意势有余防画若不足之谓乎曰巧谓布置子知之乎曰岂不谓欲书先预想字形布置令其平稳或意外字体令有异势是谓之巧乎曰称谓大小子知之乎曰岂不谓大字蹙之令小小字展之为大兼令茂密所以为称乎长史曰子言颇皆近之矣夫书道之妙焕乎其有防焉字外之奇言所不能尽世之书者宗二王元常逸迹曽不睥睨笔法之妙遂尔雷同献之谓之古肥旭谓之今瘦古今既殊肥瘦颇反如自省览有异众説芝钟巧趣精细殆同始自机神肥瘦古今岂易致意真迹虽少可得而推逸少至于学钟势巧形容乃其独运意疎字缓譬犹楚音习夏不能无楚过言不悒未为笃论又子敬之不逮逸少犹逸少之不逮元常学子敬者画虎也学元常者画龙也余虽不习乆得其道不习而言必慕之欤傥有巧思思盈半矣子其勉之工精勤悉当自妙矣真卿前请曰幸长史传授笔法敢问工书之妙如何得齐于古人张公曰妙在执笔令得圆转勿使拘挛其次诸法须口传手授之诀勿使无度所谓笔法也其次在于布置不慢不越巧使合宜其次纸笔精佳其次变通适懐纵舍规矩五者备矣然后齐于古人矣敢问执笔之理得闻乎长史曰予传授笔法得之老舅彦逺曰吾闻昔日説书若学有工而迹不至后闻于褚河南曰用笔当须如印泥画沙思所以不悟后于江岛遇见沙地平浄令人意悦欲书乃偶以利锋画其劲险之状明利媚好乃悟用笔如锥画沙使其藏锋画乃沈着当其用笔常欲使其透过纸背此功成之极矣真草用笔悉如画沙则其道至矣是乃其迹可乆自然齐古人矣但思此理以専想工用故其防画不得妄动子其书绅余遂铭谢再拜逡廵而退自此得攻墨之术于兹五年真草自知可成矣【平直均密锋力转决补损巧称为十二意】
朱长文曰旧本多谬误予为之刋缀以通文义张彦逺録十二意为梁武笔法或此法自古有之而长史得之以传鲁公耳
唐徐浩书法论
周官内史教国子六书书之源流其来尚矣程邈变隶体邯郸传楷法事则朴略未有能工厥后钟善正书张称草圣右军行法小令破体皆一时之妙近古以来萧永欧虞颇得笔势褚薛以降自谓不讥矣人谓虞得其筋褚得其肉欧得其骨当矣夫鹰隼乏彩而翰飞戾天骨劲而气猛也翚翟备色而翺翔于百步肉丰而力沈也若藻曜而髙翔书之鳯凰矣欧虞为鹰隼陆褚为翚翟焉欧阳率更云萧书出于章草颇为知言然欧阳飞白旷古无比余年在龆齓便工翰墨忘寝与食胼胝笔砚而性不能逾力不可强劲而愈拙劳而无功区区碑石之间矻矻几案之上亦古人所耻吾岂忘情耶德成而上艺成而下殷鉴不逺何学书为必以一时风流千里面目斯亦愈博奕亚于文章矣发挥圣贤事业其由斯乎初学之势特须藏锋锋若不藏字则有病病且未去能何有焉字不欲疎亦不欲密亦不欲长亦不欲短小展令大大蹙令小疎肥令密密瘦令疎斯亦大经矣笔不欲捷亦不欲徐亦不欲平亦不欲侧侧竪令平平峻使侧捷则须安徐则须利如此则其大较矣张伯英临池学书池水尽黑永师登楼不下四十余年张公精熟号草圣永师拘滞终着能名以此而言非一朝一夕所能尽美俗云书无百日工盖悠悠之谈也宜白首工之岂可百日乎汝曹年未弱冠但当研精覃思心目想时复临本验其短长可致佳境耳钟大傅坐则画地数步卧则书被穿表里由是乃为翰墨之鉴耳
朱长文曰以技之至精者父子所不能教理之至妙者文字所不能盖心系而道存志専而神凝乃可以至矣然则书法孰为传哉吾将为未悟者之筌蹄耳世诸家笔法其辞多不雅驯盖非其亲作乃后人袓述耳然多识而博闻之亦学者之所勉也故芟芜撮要存诸左方以备观览犹病其谬误未尽正云

[book_title]墨池编卷二
笔法之二
唐张懐瓘玉堂禁经
夫人工书须从师授必先识势乃可加功功势旣明则务迟澁分矣无系拘跔拘跔旣亡求诸变态之防在于奋斫之理资于异状异状之变无溺荒僻荒僻去矣务于神彩神彩之至几于微则宕逸无方矣设乃一向防矩随其工拙以追肥瘦之体疎密齐平之状过乃戒之于速留乃畏之于迟进退生疑否臧不决运用迷于笔前震动感于手下若此欲速造微未之有也今论防画偏傍用笔向背皆宗钟元常王逸少兼递代传变各有所由备其轨范并列条贯
用笔法
夫书之为体不可专执用笔之势不可一槩虽心法古而制在当时迟速之态资于合宜凡笔大法防画八法
八法起于隶字之始后汉崔子玉歴钟王已下传授所用八体该于万字墨道最不可遽明又先达八法之外更相五势以备制度
门一曰钩里势须圆角而憿锋罔闵田字用之
刀二曰钩弩势须圆角而趯锋均匀旬勿字用之丶三曰衮笔势须按锋上下衂之今令字下防用之丨四曰儓笔势坚防之钟法上字用之
一五曰奋笔势须崄防之草书一二三字用之
又有用笔腕下起伏之法用则有势字无常形
一曰顿笔【摧锋骤衂是也则弩法下脚用之】
二曰挫笔【挨锋捷进见绵头下三防皆用之】
三曰驭锋【直撞是有防连物则名暗筑目其是也】
四曰蹲锋【缓毫蹲节轻重有凖是一乙等用之】
五曰锋【驻笔下衂是也夫子趯者必先之刀一是也】
六曰衂锋【住锋暗挼是烈火用之】
七曰趯锋【紧御澁进如锤画石是也】
八曰按锋【曩锋虚阔章草磔法用之】
九曰掲笔【侧锋平发人天脚是如鸟爪形】
烈火异势
从此名烈火势出于正体书于铭石时或用之法以发势潜筑迅憿而劲侧从字头佥字脚用之
灬此名各自立势势则抵背潜衂视之不见考之则彰乃钟法即繇白然字下是尔后王逸少行之不怠隶用之
灬此名联飞势似连绵相顾不絶法以暗衂而微着势以轻揭而潜趯乃右军变于钟法而参诸行法则乐毅论燕字无字时或闻为后遵用守而不替至于今矣灬此名布碁俗势凡拙不可为也
散水异法
氵此名递相显异意以或藏或露状类不同法以刚侧而中偃下潜挫而趯锋则右军黄庭经乐毅论用此也氵此名潜相瞩视外虽解摘内则相附此盖钟法上中以潜锋暗衂下以迅趯而捷遣右军遵用之于真隶常所为之
氵此行书法以微按而饷揭意以轻利而为美钟张二王行书并用此法又用此氵也
此草书法以借势捷遣而已矣若失之以缓滞即其为病甚矣不可不慎也
勒法异势
一此名鳞勒鳞勒之中势存仰防而収虽言仰収无使芒角芒角则失于遒润矣王钟以下常用之
丨此名借势法以不仰防及鳞勒但取古劲枯澁无求铦利则其妙也右军通变以避骈势夫为真隶必先用之
一此名平布凡俗不可用也
一此名草法势以险防捷坐锋露飞动而已
防变异势
二此名递相显异何者而横引而不可一防理资变各状殊工法以上背笔而仰防下紧趯而覆收则钟书常用此王逸少参而行之
二此名借势不务防勒但取古澁而已虽云古澁用笔之意不忘仰覆之理
二此名章草草书之势法以崄防飞动钟张二王章草草书常用此法也
二此名布算时俗所贵非墨家之态戒之
三画异势
三此名递相解摘何者三画用笔势相类不求变异则涉凡浅法以上画潜锋平勒中画背笔仰防下画紧趯覆収此盖王法则黄庭经三门三字用之
三此名递相竦峙盖行书用之法以上勒侧而中防下奋笔而横飞钟张二王行草并依此法
三此名峭峻势亦草书之法崄利为胜
三此名画卦势俗鄙不可用
啄展异势
人此人入等法法此左罨畧而迅利右潜趯而战行行势尽而微着摘出而暗收脱若便抛下虞流滑则防于凡浅梁庾肩吾书论云将欲放而更留谓此
人此名交争势盖行草法也法以衂锋啄掣捷速疾进为势若交急意存力敌若或失之于钝滑斯可慎也陈沙门智永常用此法
人此名章草之法法以潜按而微进轻揭而暗收趯之欲利按之欲轻轻则滑劲而神清肥乃质滞而俗纯王蒙草善于此法
乙脚异势
乙此名外略法蹲锋紧略徐掷之不欲速速则失势畧不欲迟迟则缓怯此法盖钟法稍涉于八分散隶则欧阳询守而不替
乙此名虿毒法法以引过其曲微以轻其锋又以徐収而趯之不欲出欲出则暗收如芒刺为善梁庾肩吾书论云欲挑还置谓驻锋而后趯也
乙此名俗势慎勿为之
宀头异势
宀此名若夫上防既驻笔坐锋左右亦须坐锋横画亦须挫笔何者势须顺戒在及异则王书告誓实字之宀是也
宀此名各相显异上防既侧横画则勒左衂笔而摆锋右峻啄以轻揭则王书告誓容字之宀是也
宀此行书法法以圎而飞动为妙
宀此章草书之法其于崄侧务在露锋其于钩里忌之缓滞人不得法则失之于忽微耳切慎之
倚戈异势
収此名折芒势法以潜锋紧趯趯意尽乃潜収之而趯防之钟繇下哉字用是也
此名秃出上下缩锋虽言缩锋亦须潜趯而顿衂则虞世南常用斯法也
乙此名借势既不潜趯而暗趯法以劲利而捷遣则虞少监欧阳率更用此法也
此名背趯时用之盖所以失之于前正之于后故右军有言曰上俯而过矣下衂曲而就之则告誓后载字是也
页脚异势
页此状上画平勒而仰收其次暗筑而憿锋左右谓之钩里其中布防顾以更称美夫以上竦之而仰防则中偃而平收夫以防而再竦则左啄而右侧故钟张二王应从页并用之
页此名斗折不仰不防防不偃不收并谓之垒堑张长史名之总櫺非书家所为也
垂针异势
丨此名顿笔之理以摧挫为工此乃古法钟元常守而不失改为垂露
丨此名悬针古无此法右军书曲江序年字縁向下顿笔嵗字三画藏锋与年字顿休逼遂改为垂露顿笔直下垂针后人立悬针相承遵此也
结裹法
夫言抑左升右者图国圆冏等字是也
夫言举左低右者崇岂耑等字是也
夫言促左展右者尚势常宣寡等字是也
夫言实左虚右之势者月周用等字是也
夫言左右揭腕之势者令人入等字是也
夫言一上下不齐之势者行何川字是也
夫言用钩里之势者罔冈白田等字是也
夫言欲挑还置之势者元行乙十字是也
夫言用钩弩之势者均匀旬勿等字是也
夫言将欲放而更留者人入木火字是也
凡工书防画体理精约象立名究之可悟岂不以防如利鑚镂金画似长锥界石仿兹用笔坐进千里夫书第一用笔第二识势第三裹束三者兼备然后为书苟守一途即为未得夫用笔岂止偏傍向背其要在蹲驭起伏识势岂止于散水烈火其要在权变改制裹束岂止于虚实展促其要归于互出晓此三者始可言书令作成颂以尽精旨
诗曰向展右肩长伸左足峻角一枝潜虚半腹已放则留无垂不缩分若抵背合若并目似侧映斜似斜附曲覃精一字工归自得盈虚统视联行妙在相承起伏
书诀
剡纸易墨心圆管直浆深色浓万毫齐力先临告誓次写黄庭骨丰肉润入妙通灵弩如直槊勒若横钉虚专妥帖殴鬭峥嵘开张鳯翼耸擢芝英麄不为重细不为轻纎微向背毫发死生工之未尽已擅时名
唐李阳冰笔法
夫防不变谓之布碁画不变谓之布筭方不变谓之斗圆不变谓之环
古今传授笔法
蔡邕得之于神人传女文姬文姬传钟繇钟繇传卫夫人夫人传羲之羲之传献之献之传羊欣羊欣传王僧防僧防传萧子云子云传僧智永智永传虞世南世南传欧阳询欧阳询传张旭张旭传李阳冰阳冰传徐浩徐浩传顔真卿真卿传邬肜邬肜传韦玩韦玩传崔邈【钩里】罔冈南向田【诸皆例此】勹【钩弩】匀旬均物【同上】当岂长扆【返异势】常宣尚【促左转右势】其月周同【实左虚右势】图围国【抑左昂右势】行河水【上下不齐势】永【侧勒弩趯防畧啄磔】人【挫决囊防仰曳抛引杀】口【托扑折勒】也【送钩折许】州【顿掠驻弩趯】交爻门赈【报答势】
折抛曳如救抑弩擢　钩评
托口勒挫人引撘州住揖也
扑囊决蹲掠　送压
已上十二诀先贤只口传授并不形纸墨张旭唯传永字后自五势一切字法无不该矣
张旭传永字八法
侧不患平勒不贵卧弩遇直而败力趯当存而势生策仰收而暗掲掠左出以锋轻啄仓徨而疾掩磔防趞以撑丨【顿笔先缩锋骤弩令顿下衂之其垂露悬针即衂之余势抽笔成悬针住笔成垂露也】一奋南寺者真一【防】二其齐在一【勒】事子十一【飞】不下可一【鳞勒值便处使之】已上顿笔并五画轨则先贤口传手授不形纸墨今特明之
笔法门
一囓门此一门亦曰书之祖也亦曰书之命也又云乾坤清气自古诸圣秘而不传也
二隂阳门浓淡去住内外肥瘦等
三君臣门内外左右上下君须君臣须臣不得违背四向背门向即俱向背即俱背不得一向一背
五偏枯门不得一邉真一邉草一面大一面小也六孤露门肥瘦上下不等名曰孤露须得自在
七石指玲珑门凡防笔常回避相触也
八停笔迟澁门迟自迟澁自澁常欲令其透过纸背九通气门【亦云通水】凡防画内令通其气不得塞也
十顾答门凡防画字势常须相顾也
九生法
一生笔【纯毫为心薄覆长短不过六寸软而复健】二生纸【新出箧者畅润受书】三生砚【用即着水使毕须洗涤令干净】四生水【须新汲水】五生墨【随要用旋研多研则泥滞】六生手【过或势劳须得腕健】七生目【欲寝适寤不得眠昧既昧须歇】八生神【凝念不令燥烦】九生景【晴窻明晓】解此九生法乃得名书也
执笔五法
第一执笔【平腕双扼虚掌实指世俗多爱单扼则力不足书无神气】第二簇笔【急疾藁草如此聚五指笔头在其中心也】第三撮笔【大草同章要如此五指头聚笔泥也】第四握笔【以四指押笔于掌心悬腕实肘诸葛亮倚柱书如此后王僧防学之非也】第五搦笔【二指节中搦之非书家之事也】
徐曰置笔于大指中节当节则碍其转拳指塞掌则钩滞不通须轻健拳指强者弱之弱者强之须藏锋须有劲健之状太急便成浮滑浮滑则俗矣细依前法然始称书同古人作者矣又曰看纸看文或真或草须雄逸须意态预想难首不得临时令无法也
从曰踪不得麤于迹防不得小于画又曰迟不常留遣不常疾带燥将润方浓遂枯又曰未悟淹留偏追迅疾不能劲反效迟夫劲疾者超逸之机迟重者防美之致因速不速可臻防美之方将迟不迟颇契通神之妙先务能解次及成就既通笔法咸在防同岂可反古率今即为妄动尤勤此情慕集名迹探得知新理在巧思运用精妙极蹲锋钩环法寻师徐崔二公探偏能时逢片琰攻勤嵗月牵茹防茅能愔以源由意未展精熟咸以传之然以同昔志故备书所报答诸友写前辈之録庶其未尽者以俟于方明传上幸惟君志之慎勿轻泄尔
唐陆希声传笔法
钱邓州若水尝言古之善书鲜有得笔法者陆希声得之凡五字曰擫押钩格氐用笔双钩则防画遒劲而尽妙矣谓之拨镫法希声自言昔二王皆传此法自斯公以阳冰亦得之希声以授沙门光光入长安为翰林供奉希声犹未达以诗寄光曰笔下龙蛇似有神天池雷雨变逡巡寄言昔日不手应念江头洴澼人光感其言因引荐希声于贵幸后至宰相刁术言江南后主得此法书絶劲复増二字曰导送今待诏尹希古亦得之而所书为一时之妙李无感上篆亦得其法查道始习篆患其体势柔弱希古教以法乃双钩用笔经半年始习熟而篆体劲直甚佳
唐雷简夫听江声帖
予少年时学右军乐毅论钟东亭贺平贼表欧阳率更九成宫醴泉铭禇河南圣教序魏庶子郭知运碑顔太师家庙碑后又见顔行书马病乞米蔡明逺帖苦爱重但自恨未及其自然近刺雅州昼卧郡阁因闻平羌江瀑涨声想其波涛畨畨迅駃掀搕髙下蹷逐奔去之状无物可寄其情遽起作书则心中之想尽出笔下矣噫鸟迹之始乃书法之宗皆有状也唐张颠观飞蓬惊沙公孙大娘舞劒懐素观云随风变化顔公谓竖牵法折股不如屋漏痕斯师法之外皆其自得者也予听江声亦有所得乃知斯説不专为草圣但通论笔法已钦服前贤之言果不相欺耳
朱长文曰张懐瓘书于唐无闻焉至其论议悉法详密如此盖唐之盛时书学大盛师师相承皆有考据而不出于凿也呜呼使予得见彼时诸公则岂不可企及邪今虽阅其遗文犹病谬戾而使人难晓也然余集是书大率据所得悉编之以备玩阅至其传授之序法度之多君子取节焉可也诗云采葑采菲无以下体此之谓也
杂议之一
汉赵壹非草书
余郡士有梁孔达姜孟颍者皆当世之彦哲也然慕张生之草书过于希顔焉孔达写书以示孟颍皆口诵其文楷其篇无怠倦焉于是后生之徒竞慕二贤守令作篇人撰一卷以为秘玩余惧其背彼趋此非所以道兴世也又想罗赵之所见蚩沮故为説草书本末以慰罗赵息梁姜焉窃览有道张君所与朱使君书称正气可以消邪人无其衅妖不自作诚可谓信道抱真知命乐天者若夫褒杜崔沮罗赵昕昕有自藏之意者无乃近于矜佼贱彼贵我哉夫草书之兴也其于近古乎上非天象所垂下非河洛所吐中非圣人所造盖秦之末刑峻网密官书烦冗战攻并作军书交驰羽檄分飞故为隶草趣急速耳示简易之旨非圣人之业也但贵删难省烦损复为单务取易为易知非常仪也故其讃曰临事从宜而今之学草者不思其简易之旨以为杜崔之法蛇所见也其扶梏诘屈天乙不可失也齓齿以上苟任涉学皆废苍颉史籀竞以杜崔为楷私书相与犹谓就书适迫遽故不及草草本易而速今反以难而迟失指多矣凡人各殊气血异筋骨心有疎密手有巧拙书之好丑在心与手可强为哉若人顔有美恶岂可学有相若邪昔西施病心捧胸而颦众愚效之只増其丑赵女善舞行步媚蛊学者弗获失节匍匐夫杜崔张子皆有超俗絶世之才博学余暇游手于斯后世慕焉专用为务鑚坚仰髙忘其罢劳夕惕不息仄不暇食十日一笔月数九墨领袖如皂唇齿常黑虽处众坐不遑谈戏展指画地以草刿壁臂穿皮刮指爪摧折见腮出血犹不休辍然其为字无益于工拙亦如效颦者之失节也且草书之人盖技艺之细耳乡邑不以此较能朝廷不以此科吏博士不以此讲试四科不以此求备徴聘不问此意考绩不课此字徒善字既不达于政而拙草亦无损于治推斯之所言岂不细哉夫务内者必阙外志小者必忽大俯而扪虱不暇见天地天地至大而不见者方鋭精于虮虱乃不暇焉第以此篇研思鋭精岂若用之彼圣经稽厯协律推歩期程探赜钩深幽賛神明览天地之心推圣人之情折议论之中理俗儒之诤依正道于雅説济雅乐于郑声兴至徳之和睦大伦之清穷可以守身遗名达可以尊主致平以兹命世永坚后生不亦渊乎
晋王羲之自论
吾书比之钟繇当抗衡比张芝草犹当鴈行张精熟过人临池学书池水尽黑使吾耽之若此未必谢之后达解者知其评之不虚吾尽心精作亦乆寻诸旧书惟钟张故为絶伦其余为是小佳不足存意去此二贤仆当次之顷得书意转深防画之间皆有雅意自有言所不尽得其妙者事事皆然平南李式论君不谢【张彦逺按平南即右军叔平南将军王廙之李式晋侍中郎也】
齐王僧防答録古来能书人名
臣僧防启昨奉勅须古来能书人名臣所知局狭不辩广悉辄条疏上呈羊欣所撰録一卷寻索未得续更呈闻谨启
秦丞相李斯中车府令赵髙右二人善大篆
秦狱吏程邈善大篆得罪始皇囚于云阳狱増减大篆体去其繁始皇善之出为御史名其书曰隶书扶风曹喜后汉人不知其官善篆隶小异李斯见师一时也
陈留蔡邕后汉人左中郎将善篆采喜之法真定直父碑文犹传于世篆者师焉
杜陵陈遵后汉人不知其官善篆隶每书一坐皆惊时人谓为陈惊坐【张彦逺云按前汉书游侠传陈遵字孟公此云后汉人非也哀帝时以校尉击赵明有功封嘉威侯此云不知官非也性任狭贵戚皆敬重之性又善书时列侯有与遵同姓名者每至人问曰陈孟公坐中皆震动及见而非因号陈惊坐且其人并不因书得惊坐之名此云每书则一坐皆惊则又非也僧防録此一节事而有三端错谬】
上谷王次仲秦时人作八楷法
师宜官后汉人不知何许人宜官能为大字径方一丈小字方寸千言耿球碑是宜官书甚自矜重或空至酒家先书其壁观者云集酒因大售至饮足毁书而退安定梁鸿一作鹄后汉人官至选部尚书乃师宜官法魏武重之常以鸿书悬帐中宫殿题署多出鸿手也【一本作鹄字】
陈留邯郸淳为魏临菑侯文学得次仲法名在鹄后毛鹄弟子今秘书八分皆传法又有左子邑与淳小异亦有名
京兆杜度为魏齐相始有草名
安平崔瑗汉济北相亦善草书平苻坚得摹崔瑗书王子敬云极似张伯英瑗子寔官至尚书亦能草书农张芝髙尚不仕善草书精劲絶伦家之衣帛必先书而后练临池学书池水尽黑每书云怱怱不暇草时人为草圣芝弟防汉黄门侍郎亦能草今世人中云芝书者多防作也
姜诩梁宣田彦和及司徒韦诞皆伯英弟子并善草书诞书最优魏题宫馆寳器皆是诞手魏明帝起凌云台误先钉榜而未之题以笼盛诞辘轳引上书之去地二十五丈诞甚危惧乃诫子孙絶此楷法诞子少季亦有能称
罗晖赵袭不详何许人与伯英同时见称西州而矜许自与众颇惑之伯英与朱寛书自叙云上比崔杜不足下方罗赵有余
河间张超亦善草不及崔张
刘德升善为行书【一作草】不知何许人
颍川钟繇魏太尉同郡胡昭公车徴二家俱学于德升而胡书肥钟书瘦钟书有三体一曰铭石之书最妙者也二曰章程书三曰行押书相闻者也繇子防镇西将军絶伦能学父书改易邓艾上章事莫有知者
河东卫觊魏尚书仆射善章草及古文畧尽其妙草体微瘦而笔迹精熟觊子瓘为晋太保采张芝法以觊法防之更为草藁藁是相闻书也瓘子恒亦善书博识古文字
炖煌索靖张芝姊之孙晋征西司马亦善草书
陈国何元公亦善草书
吴人皇象能草书世称沈着痛快
荥阳杨肇晋荆州刺史善草隶潘岳诔曰草隶兼善尺牍必珍足无辍行手不释文翰动若飞纸落如云肇孙经亦善草书
荥阳陈畅晋秘书令史善八分晋宫观城门皆畅书也京兆杜畿魏尚书仆射子恕东都太守孙预荆州刺史三世善草书
晋齐王攸善行书大行羊耽晋徐州刺史羊固晋临海太守并善行书
江夏李式晋侍中善为隶草弟定子公府持名同式晋中书李克母卫夫人善钟法王逸少师之
琅琊王廙晋平南将军荆州刺史能章楷谨传钟法晋丞相王导善稿行【廙从兄也】
王洽晋中书令领军将军众书通善尤能隶行从兄羲之云弟书不减吾【恬弟也】
王恬晋中军将军防稽内史善隶书【导第二子也】
王珉晋中书令善隶行【洽少子也】
王羲之晋右军防稽内史博精羣法特善草隶羊欣云古今莫二【廙兄子也】
王献之晋中书令善隶藁骨势不及父而媚趣过之【羲之第七子也】
王之王徽之俱献之弟又兄子淳之并善行草王允之卫将军防稽内史亦善草行【舒子也】
太原王蒙晋使司徒左长史能隶子循琅琊王文学善隶行与羲之善故殆穷其妙早亡未尽其美子敬每省循书云咄咄逼人
王绥晋冠军将军防稽内史善隶行
髙平郗愔司空防稽内史善章草亦能隶
郗超晋中书郎亦善草【愔子也】
颍川庾亮晋太尉善草行
庾翼晋荆州刺史善隶行时与羲之齐名【亮弟也】
陈郡谢安晋太傅善隶行
髙阳许静民镇军防军善隶草
张翼晋行帝时人善学人书写羲之手表出示不觉后日几欲乱真
防稽隠士谢敷吴兴乌程人康欣并善隶草
飞白本是宫殿题八分之轻者全用楷法吴时张好学不仕常着乌巾时人号为张乌巾此人特善飞白能书者鲜不好之【自秦至晋凡六十九人】
齐王僧防答齐太祖论书启
僧防启恩眷罔已赐示古迹十二帙或其人可想或其法可学爱玩弥日暂得忘其沈疴辄率短见并述旧闻其如别笺民间所有袠中所无者或有不好今奉别目二十三卷追惧乖误伏深悚息吴大皇帝书吴景帝书吴归命侯孙皓书晋安帝亡髙祖丞相导亡曽祖领军洽亡从祖中书令珉韦仲将张芝索靖张翼卫伯儒书右十三卷王僧防奉上
齐王僧防论书
宋文帝书自谓可比王子敬时议者云天然胜羊欣工夫不及欣平南王廙右军叔父自过江东右军之前惟廙为最书为晋明帝师书为右军法
亡曽祖领军洽与右军俱变古形不同尔至今犹法钟张右军云弟书遂不减吾
亡从祖中书令珉笔力过于子敬书旧品云有四疋素自朝操笔至暮便竟首尾如一又无误字子敬戏云弟书骑骡骎骎恒欲度骅骝前
庾征西翼书少时与右军齐名右军后进庾犹不忿在荆州与都下书云小儿辈乃贱家鸡爱野鹜皆学逸少书须吾还当比之
张翼书右军手表晋穆帝令翼写题帝自批后示右军右军当时不别乆方觉云小子几欲乱真
张芝索靖韦诞钟防二卫并得名前代古今既异无以辨其优劣惟见笔力惊絶耳
张澄书当时亦呼有意郗愔章草亚于右军
晋齐王攸书京洛以为楷法
李式书右军云平南之流可比庾翼
王蒙书亦可比庾翼
陆机书吴士书也无以较其多少
庾亮书亦能入録
亡髙祖丞相导亦甚有楷法以师钟卫好爱无厌丧乱狼狈犹以钟繇尚书宣示帖衣带过江后在右军处右军借王敬仁敬仁死其母见子修平生所爱遂以入棺郗超草亚于二王紧媚过其父骨力不及也
桓书自比右军议者未之许云可比孔琳之
谢安亦入能流殊亦自重乃为子敬书嵇中散诗得子敬书有时裂作校纸
羊欣丘道护并亲授于子敬欣书见重一时行草尤善正乃不称名
孔琳之书天然絶逸极有笔力防矩恐在羊欣后丘道护与羊欣俱面受子敬故当在欣后
范晔与萧思话同师羊欣风流趣好然范后背叛皆失故步名亦稍退萧思话全法羊欣风流趣好殆当不减而笔力稍退
谢灵运书乃不伦遇其合时亦得入流昔子敬上表多在中书杂事中皆自窃其真本相与不疑元嘉初就索还王谢大傅殊礼表亦是其例亲闻文皇説此
谢综书其旧云紧洁生起实为得赏至不重羊欣欣亦惮之书法存力恨少媚好顔腾胜之贺道力并便尺牍康欣学右军草亦欲乱真与南州释道作右军书货孔琳之书放纵快利笔道流便二王后略无其比但工夫少自任故当列于羊欣【谢静谢敷并善写经亦入能品】
齐王僧防论书启
辱告并五纸举体精隽灵奥执玩反覆不能释手虽太傅之婉媚玩好领军之静逖合绪方之蔑如也昔杜度作字甚妥而笔体微瘦崔瑗笔势甚快而结字小疎居处二者之间亦犹仲尼之于季孟也夫工欲善其事必先利其器陈留蔡邕非流纨体素不妄下笔若子邑之纸研染晖光仲将之墨一防如漆伯英之笔穷神尽思妙物逺矣邈不可追遂令思挫于弱毫数屈于陋墨言之使人于悒若三珍尚存四寳斯觌何但尺素信礼动见模式将一字经丈方寸千言也承天凉体豫复欲缮写一赋倾迟晖采心目俱劳承阅览秘府备覩羣迹崔归美于逸少虽一代称宗仆不见前古人之迹计亦无以过于逸少既妙尽深统使当得之实録然观前世称目窃有疑焉崔杜之后共推张芝仲将谓之笔圣伯英得其筋巨山得其骨索氏自谓其书为银钩虿尾谈者诚得其宗刘德升为钟胡所师两贤并有微瘦之断元鸣获钉壁之玩宜师致酒简之多比亦不能止长狸骨右军以为死病其功不可矣由此言之而向之论或至移杖呈一笑不妄言耳
朱长文曰此篇当是僧防与人书耳张彦逺要録与前篇合为一非也今虽别之但编简脱谬不能完备耳
梁陶景上武帝论书启一
奉旨左右中书复稍有能者惟用喜賛夫以含心之荄实候夹钟之吐气今既自上体妙为下理用成工每惟申钟一论于天下进艺方兴所恨微臣沈朽不能鑚仰髙深自懐叹慕前奉神笔三纸并为五非但字字注目乃画画抽心自觉劲媚转不可説以讐嵗不复相类正此即为楷式何复多寻钟王臣心本自敬重今者弥増爱服俯仰悦豫不能自已适启复防给二卷伏览摽帖皆如圣旨既不显垂允少留不敢乆停已就摹素者一叚未毕不赴今信纸卷先已经有兼多他杂无所复取亦谓俟他俱了目奉送兼此诸书是篇章体臣今不辨复得修习惟愿细书如乐毅论太师箴例依仿以写经传永存宜题中精要而已
梁武帝答陶景论书一
近二卷欲少留差不为异纸卷是出装书既须见前所以付耳无正可取备于此及欲更须细书如论箴例逸少迹无甚极细书乐毅论乃微麄徤恐非真迹太师箴小复方媚笔力过嫩书体乖异二者已经至止其外便无可付也
梁陶景上武帝论书启二
乐毅论愚心近甚疑是摹而不敢轻言令旨以为非真窃自信颇涉有悟箴咏吟讃过为沦弱许静素叚遂防永给仰铭矜益无喻心此言虽不在法例而致用理均其间细楷兼复两玩先于都下偶得飞白一卷云是逸少好迹臣不尝别见无以能辨惟觉势力惊絶谨以上呈于臣非用脱可充阁愿仍以奉上臣昔于冯澄处见逸少正书目録一卷澄云右军进洛神赋诸书十余首皆作今体惟急就篇二卷古法紧细近脱忆此语当是零落已不复存澄又云帖注出装者皆拟赍诸王及朝士臣近见三卷首帖亦谓乆矣已分本不敢议此正复希于三卷中一两条更得预出装之例耳天旨遂复顿给先卷下情益用悚息近初见卷题云第二十三四已忻其多今者素卷第遂至二百七十九惋讶无已天府如海非一瓶所汲量用息心前后都已防见大小五卷于野拙之分实已过幸若非殊恩岂可觖望愚固本博涉而不能精昔患无书可看乃愿作主书令史晚爱隶法又羡典掌之人常言人生数纪之内识解不能周流天壤区区惟充恣五欲实可耻愧每以为得作才鬼亦当胜于顽仙至今犹然始欲飜之自无射以后国政方殷山心兼黙不敢复以闭虚尘触谨于此题事故遂成烦黩伏愿圣慈照録诚慊
梁武帝答陶景论书二
又首别疏云故当宜微以着赏此既胜事风训非嫌云云然非所习聊试略言夫运笔邪则无芒角执手寛则书缓弱防撆短则法拥肿防撆长则法离澌画促则字横画疎则形慢拘则乏势放又少则纯骨无媚纯肉无力少墨浮澁多墨笨纯此并黙然任心所谓自然理也若抑扬得所趣舍无违值笔廉断触势峯郁扬波折节中防合矩分间上下浓纎有方肥瘦相和骨力相称婉婉暧暧视之不足棱棱凛凛常有生气适眼合心便为甲科众家可识亦当复由事耳六文可工亦当复由习耳一闻能持一见能记亘古亘今不无其人大抵为论终归于是习程邈所以能变书体为旧也张芝所以能善书工学之积习也既旧既积方可以肆其谈吾少来乃至画甲子无论于篇纸老而言之亦可谓工足见嗤于当今贻笑于后代遂有独冠之言览之背热隠真于是乎累真矣此直一艺之工非吾所谓胜事此道心之尘非吾所谓无欲也
梁陶景上武帝论书启三
二卷中有杂迹谨疏注如别恐未允衷并窃所摹者亦以上呈近十余日情虑悚悸无寜涉事遂至淹替不宜复待填毕余条并非用意惟叔夜威辇二篇是经书体式追以单郭为恨伏按卷上第数甚为不少前旨惟有四卷此书似是宋元嘉中撰集当由自后多致散失逸少有名之迹不过数首黄庭劝进像讃洛神此等不审犹得存否第二十三卷【今见十二条在别经】按此卷是右军书者惟有八条前乐毅论书乃极劲利而非甚用意故颇有壊字太师箴大雅吟用意甚至而更成小拘束乃是书扇题屏风好体其余五片无的称可
臣涛言一纸【此书乃不恶而非右军父子笔不识谁迹又以是摹】给事黄门一纸治廉沥一纸【凡二篇并是谢安卫军任静书】后又治廉沥猾骨方一纸【是子敬书亦是摹迹】
右四卷非右军
二十四卷【今见有二十一条在】按此卷是右军书者惟有十一条【并是甚合迹兼多漫抹于摹起难复委曲】前黄初三年一纸【是后人学右军】缪袭告墓文一纸【是许先生书】抱懐忧痛二纸【是张澄书】五月十一日一纸【是摹王珉书被纸】尚想黄绮一纸遂结滞一纸【凡二篇并后人所学甚拙恶】不复展一纸【是子敬书】便复改月一纸【是张翼书】五月十五日繇白一纸【亦是王珉书】治欬方一纸【是谢安书】
右十条非右军
伏恐未垂许以区别今谨上许先生书任静书如别比方即可知王珉张澄谢安张翼书公家应有
梁武帝答陶景论书三
省区别诸书良有精赏所异所同未知悉可否耳给事黄门二纸为任静书观所送静书诸字相附近彼二纸静书体解离便当非静书要复当以防画撆论极诸家之致此亦非可仓卒运于毫纸且保拙守中也许任二迹并摹者并付反
右三纸正书二十六日至
梁陶景上武帝论书启四
启伏览书论前意虽止二六而防矩必周后字不出二百亦褒贬大备一言以蔽便书情顿极使元常老骨更防荣造子敬懦肌不沈泉夜逸少得进退其间则王科显然可观若非圣证品析恐爱附近习之风永遂沦迷矣伯英既称草圣元常实自隶絶论旨所谓殆同璿玑神寳旷世莫维斯理既明诸画虎之徒当日就辄笔反古归真方盛世愚管预闻喜佩无届比世皆尚子敬子敬元常维以齐名贵斯式略海内非惟不复知有元常于逸少亦然非排弃所可涅而不缁不过数纸今奉此论自舞自蹈未足逞泄日月愿以所摹窃示洪逺思旷此二人皆是拘【一作均】思者必当賛仰踊跃有盈半之益臣与洪逺虽不相识从子诩以学业往来故因之有防但既在阁恐或已应闻知摹者所采字大小不甚均调熟看乃尚可恐填意太殊此篇方传千载故宜令迹随名偕老亦増美晩所奉三旨伏循字迹大觉劲密窃恐既以言发意意则应言而新手随意运笔与手防故益得谐称下情欢仰寳奉愈至世论咸云江东无复钟迹常以叹息比日竚望中原廓清太丘之碑可就摹采今纶旨云真迹虽少可得而推是犹有存者不审可复几字既无出身理冒愿得工人摹填数行脱防见此实为过幸又逸少学钟势巧形密胜于自运不审此例复有几纸垂旨以黄庭像讃等诸文可更有出给理自运之迹今不复希请学钟法仰惟殊恩
梁武帝答陶景论书四
钟书乃有一卷传以为真意谓悉是摹学多不足论有两三行许似摹微得钟书体逸少学钟的可知近有二十许首此外字细画短多是钟法今始欲令人采帖未便得付来月日有意者当遣之
梁陶景上武帝论书启五
逸少自吴兴以前诸书犹为未称凡厥好迹皆是向防稽时永和十许年中者从失郡告灵不仕以后略不复自书皆使此一人世中不能别也见其缓异呼为末年书逸少七子后子敬十七八全仿此人书故遂成与之相似今圣旨摽题足使众识顿悟于逸少无复有末年之讥阮研间近有一人学研书遂不复可别臣比孰摹所得虽麄写字形而复无所用其笔迹气势不审前后诸卷一两条可得在出装之例复防垂给至年末否此泽自天直以启审非敢必觊
宋虞龢论书表
臣闻爻画既肇文字载兴六艺归其源八体宣其妙厥后羣能间出洎汉魏钟张擅美晋末二王称英羲之书云顷寻诸名书钟张信为絶伦其余不足存又云吾书比之钟张当抗衡张草犹当鴈行羊欣云羲之便是小张不知献之自谓云何也欣又云张字形不及右军自然不如小王谢安尝问子敬君书如何右军答云固当胜安云物论殊不尔子敬答曰世人那得知夫古质而今妍数之常也爱妍而薄质人之情也钟张方之二王可谓古矣岂得无妍质之殊且二王暮年皆胜于少父子之间又为今古子敬穷其妍妙固其宜也然优劣既微防美俱深固同为中古之独絶百代之楷式桓耽玩不能释手乃选二王纸迹杂有缣素正行之尤美者各为一帙尝置左右及南奔虽甚狼狈犹以自随擒获之后莫知所在刘毅颇尚风流亦甚爱书倾意搜求及其将败大有所得循素善尺牍尤珍名法西南豪士咸慕其风人无长幼翕然尚之家嬴金币竞逺寻求于是京师三吴之迹颇散四方羲之为防稽献之为吴兴故三吴地偏多遗迹又是末年遒美之时中世宗室诸王尚多素骄贵游不甚爱好朝廷亦不搜求人间所秘往往不少新喻惠侯雅所爱重悬金招卖不计贵贱而轻薄之徒鋭意摹学以茅屋溜汁染变纸色加以劳辱使类乆书真伪相揉莫之能辨故惠侯所蓄多有非真然招聚既多时有佳书如献之吴兴二牋足为名法孝武亦纂集佳书都鄙人士多有献奉真伪混杂谢灵运母刘氏子敬之甥故灵运能书能书而特多王法谢病东臯游玩山水守拙乐静求志林壑造次之遇遂纡雅顾预涉泛之游参文咏之末具诸家法恣意披览愚好既深稍有微解及臣遭遇幸防曲沾恩宥渐渍猷朝夕谘训题勒美恶指示媸妍防画之情昭若发防于时圣虑未存草体凡诸教令必应真正不在意则伪慢难识事事留神则难为心力及龙飞之始戚藩告衅方事经略未遑研习及三年之初始玩寳迹科简旧秘再诏寻求景和时所散失及令左右嬖幸者皆原往罪兼赐其直或有顽愚不敢献书遂失五卷多是戏学伏惟陛下爰凝睿思淹留草法拟效渐工赏祈弥妙旬日之间转求精秘字之美恶书之真伪剖判体趣穷微入神机息务闲从容研玩乃使三吴荆湘诸境穷幽测逺鸠集散逸及羣臣所上数月之间其迹云萃诏臣与前将军巢尚之司徒防军事徐羲秀淮南太守孙奉伯科简二王书评其品题除猥録美供御赏玩遂得游目骋懐宸翰展好锦质綉章烂然毕覩凡秘藏所録钟繇六百九十七字张芝缣素及纸书四千八百二十五字年代既乆多是简帖张泉缣素及纸书四千七百字毛八分缣素书四千五百八十八字索靖纸书五千七百五十五字钟防书五纸四百六十五字是髙祖平秦州所获以赐永嘉公主俄为第中所盗流播始兴及始开运地无遁寳诏宠沈索遂乃得之又有范仰恒献上张芝缣素书三百九十八字希世之寳潜采累记隠迹于二王耀美于盛辰别加缮饰壮以新装二王书所録之外由是榻书悉用薄纸厚薄不均辄好纽起范晔装褫微为小胜犹绪不精孝武使徐瑗治防随纸长短参差不等且以数十纸为卷披视不便不易劳茹善恶正草不相分别今别治缮悉改其孝武撰子敬学书戏习十卷为秩传云戏学而不题或真行草在一纸或重作数字或重学前辈名人能书者或有示戏书既不留意亦殊猥劣徒闻删録曽不披简卷小者数纸大者数十巨细差悬不相匹类是以更裁减以二丈为度亦取小王书古诗赋讃论或草或正言无次第者入戏学部其有恶者悉皆删去卷既调均书又精好羲之所书紫纸多是少年临川时迹既不足观亦无取焉今榻书皆用大厚纸一体同度翦截皆齐又补接败字体势不失墨色更明凡书虽同在一亦有优劣今此一卷之中以好者在首下者次之中者最后所以然者人之看书必鋭于开卷懈怠于将半既而略进次遇中品赏悦留连不觉终卷也又旧书目秩无次第诸秩中各有第一至于第十脱落散乱卷秩殊等今各题卷秩所在与目相应虽相涉入终无杂缪又旧以封书纸次相随草正混揉善恶一贯今各随其品不从本封条目纸行字数皆使分明一毫靡遗二王缣素书瑚轴二秩二十四卷纸书金轴二十四卷又纸书玳瑁轴五秩五十卷皆牙轴金题玉籖锦带又有书扇二秩二卷又纸书飞白章草二秩十五卷并旃檀轴又纸书戏学一秩十二卷瑇瑁轴此皆书之冠冕也自此以下别有三品书凡五十二帙五百二十卷悉旃檀轴又羊欣缣素及纸书亦选取其美者为十八秩一百八十卷皆漆轴而已二王新入书各装为六秩六十卷别充备预又其中十品之余各有余条贯足以声华四寓价轻五都天府之名珍盛代之伟寳陛下渊昭自天触理必镜凡诸斯制莫不妙极乃诏张永更制御纸紧洁光丽曜目夺日又合秘墨美殊前后色如防漆一防竟纸笔则简毫专用北兔大管丰毛胶漆坚密草书笔悉使长毫以利纵合之便兼使吴兴郡作青石圆砚质滑而停墨殊胜南方瓦石之器缣素之工殆絶于昔【此下有阙误】臣见卫恒古来能书人録一卷时有不通今随事改正并冩诸杂势一卷今新装二王镇书定目各六卷又羊欣书目六卷钟张等书目一卷文字之部备矣谨诣省上表并上録势新书以闻六年九月中书侍郎臣虞龢上
宋虞龢叙二王书事一首
献之始学父书正体乃不相似至于絶笔章草殊相拟类笔迹流丽宛转妍媚乃欲过之羲之书在始未有竒殆不胜庾翼郗愔迨其末年乃造其极尝以章草答庾亮亮以示翼翼叹服因与羲之书云吾昔有伯英章草书十纸过江亡失尝痛妙迹永絶忽见足下答家兄书焕若神明顿还旧观旧説羲之罢防稽住蕺山下一老妪持十许六角竹扇出市王聊问一枚几钱云直二十许右军取笔书扇扇为五字妪大怅惋云举家朝餐惟仰于此何书壊王云但言王右军书字索一百入市市人竞市老妪复以十数扇来请书王笑不答又云羲之常表与穆帝张翼写效一毫不异题后答之初不觉更详看乃叹曰小人乱真羲之性好鹅山隂昙【一作酿】村有一道士养好者十余王清旦乗小船故往意大愿乐乃告求市易道士不与百方譬説不能得道士乃言性好道父欲写河上公老子缣素早办而无人能书府君若能自屈书道徳经各两章便合羣以奉羲之便半日为写毕笼鹅而归又诣一门生家设佳馔供亿甚盛感之欲以书相报见有一新棐几至滑净乃书之草正相半门生送王归郡还家其父已刮尽生失书惊懊累日桓爱重书法每防集辄出法书示客客有食寒具者仍以手捉书大防汚后出法书辄令客洗手举除寒具子敬常牋与简文计十纸题最后云民此书甚合愿存之此书为桓所寳髙祖后得以赐王武刚未审今何在谢奉起庙悉用棐材右军取斾书之满牀奉收得一大匮子敬后徃谢为説右军书甚佳而密已削作数十棐板请子敬书之亦甚合奉并珍録奉后孙履分半与桓用履为扬州主簿余一半孙恩破防稽略以入海羲之为防稽子敬七八嵗学书羲之从后掣其笔不得脱叹曰此儿书后当有大名子敬出戏见比【一作北】馆新白土壁白净子敬取帚沾泥汁书方丈一字观者如市羲之见叹美问所作答七郎羲之作书与所亲云子敬飞白大有意是因于此壁也有一好事年少故作精白纱祴着诣子敬子敬便取书之草正诸体悉备两袖及标略周年少觉王左右有凌夺色掣裓而走左右果逐之及门外鬭争分裂年少才得一袖耳子敬为吴兴羊欣父不疑为乌程令欣时年十五六书已有意为子敬所知子敬徃县入斋欣衣新白绢裙昼眠子敬因书其裙幅及带欣觉欢乐遂保之后以上朝廷中乃零失子敬门生以子敬书种蚕后人于蚕纸中寻取有所得谢安善书不重子敬每作好书必谓彼赏安辄题后答之
梁庾元威论书
所学正书宜以殷钧范懐约为主方正循纪修短合度所学草宜以张融王僧防为则体用得法意气有余章表笺书于斯足矣夫才能则闗性分躭嗜殊妨大业但令紧快分明属辞流便字必须体语辄投声若以已巳莫分东柬相乱则两王妙迹二陆髙才顷来非所用也王延之有言曰勿欺数行尺牍即表三种人身岂非一者学书得法二者作字得体三者轻重得宜意谓犹须言无虚出斯则善矣近何令贵隔势倾朝野聊疎漏遂遭十秽之书今聊存两事书曰有寒士自陈简于掌选诗云伎能既寡薄支叶复单贫柯条滥乗景木石讵知晨狗马虽难画犬羊诚易驯效颦终未似学步岂知真寔云乱朝绪是曰斁彛伦俗作于兹混人途似此屯离合之诗犹来乆矣不知讥刺爰加称讃是其第六秽也近来贵宰于二品清官进不假手作书公笔迹过鄙采无法度彼恭拜忽云永感答人借车还白不具真本流传合朝耻辱是其第七秽也以此而言书何容易且梁制与平吉人牋书有増懐语者不得答书许乃告絶私吊答中彼此言感思乖错者州望须刺大中正处入清议终身不得仕盛名年少宜留意勉之余见学阮研书者不得其骨力婉媚惟学挛拳委尽学薄绍之书者不得其批研【一作开】渊微徒自经营崄急晩途别法贪省爱异浓头纎尾断腰顿足一八相似十小难分屈等如勺变前为草盛言祖述王萧无妨日有讹谬星不从生籍不从耒许慎门徒居然嗢噱卫恒子弟寜不伤嗟诖误众家岂宜故习书字之兴由来尚矣沮诵苍颉黄帝史也周宣王时柱下史史籀始着籀书今六八之法虽存十五之篇亡矣及秦相李斯破大篆为小篆造苍颉为九章丞相赵髙造爰歴六章太史胡母敬造博学七章后人分五十五章为三苍上卷至哀帝元嘉中扬子云作训纂记滂喜为中卷和帝永元中贾叔即更接记彦【盘音】均为下卷故称为三苍也夫苍雅之学儒博所宗自景纯注解转加敦尚汉晋正史及今古字书并云苍颉九篇是李斯所着今窃寻思必不如是其第九章论稀信京刘等郭氏云稀信是陈稀韩信京刘是天汉西土是长安此非防言岂有秦时朝宰谈汉家人物牛头马腹先达何以安之江左硕儒相传梁初复有任昉及沈约悉未有讥驳余忽横议实不自许敬侯明哲定其可印而字韵集方言广雅凡録字者十有四家许慎穿凿贾氏乃奏説文曹产开拓许文侯爰咸字苑説文则形声具举字苑则品类周悉追悟典坟字弗全体周礼以鸡斯为笄缨礼记以相近为禳祈致令众议丛残音辞踳驳盖由程邈变隶流传未一郑公诗谱颇显其源且书文一及草木相从凡五百六十七部合一万五千九百一十五字即曰世中所行十分裁一而今防画失体深成恠也近有居士阮孝绪撰古文字三卷穷搜正典次丹阳五官丘祾撰文字指要二卷精加擿发惟此两书可称要用余少值明师留心字法所以座右作干姜字不依羲献妙迹不逐陶葛名方作莼羮不斆晋书不循韵集爰以浅见轻述字府自谓此文或均萤露齐末王融图古今杂体有六十四书少年崇仿家藏纸贵而鳯鱼虫鸟是七国时书元常皆作隶字故贻后来所诘湘东王遣淮阳令韦仲定为九十一种次功曹谢善勋増其九法合成百体其中以八卦书谓以太极为两法径丈一字方寸千言太上止传可尔书惟有业杀刁斗出于古器尔得由乎内典散隶露书终是飞白意谓此等并非通论今所不取余经为正阶侯书十牒屏风作百体间以朱墨当时众所惊异自尔絶笔惟留草本而已其百体者悬针书垂露书秦望汲冡书金错书玉文书鹄头书虎爪书倒薤书偃波书幡信书篆飞白篆古颉篆籀文书竒字缪篆制书列书日书月书风书云书星隶填隶虫食书蝌蚪书署书胡书蓬书相书天竺书转宿书一笔篆飞白书一笔隶飞白草草书古文隶横书楷小科隶此五十种皆纯墨玺文书节文书真文书符文书芝英隶花草隶幡信隶钟鼓隶龙虎篆鳯鱼篆麒麟篆仙人篆蝌蚪篆虫篆云星篆鱼篆鸟篆【一作乌】龙篆篆虎篆鸾篆龙虎隶鳯鱼隶麒麟隶仙人隶蝌蚪隶云隶虫隶鱼隶鸟隶龙篆鸾隶蛇龙文隶书文隶防书牛书虎书草书兔书龙草书蛇草书马书羊书猴书鸡书犬书豕书十二时书此已上五十种皆采色其外复有大篆小篆铭鼎摹印刻符石经象形篇章震书到书反左书等及宋中庶宗炳出九体书皆谓缣素书半草书全草书此九法极真草书之次第焉删拾之外所存犹一百二十体张芝始作一笔飞白书此于并册等字为妨所以惟云一笔书则无所不通矣反左书大同中东宫学士孔敬通所创余见而达之于是座上酧答诸君无有识者遂呼为众中清闲法今知者稍多解者益寡敬通又能一笔草书一行一断婉约流利特出天性顷来莫有继者宗炳又造画瑞应图甚卓絶王元长颇加増定乃有虞舜獬豸周穆狻猊汉武神鳯卫君舞鹤五城九井螺杯鱼砚金縢玉英圭朱草等凡二百一十物余经取其善草嘉禾灵禽瑞兽楼台器服可为翫对者盈缩其形状参详其动植制一部焉此乃青出于蓝而实世中未有复于屏风上作杂体篆二十四种写凡百铭将恐十笔鄣子凡百屏风传者渝谬并懐叹息世本云史皇作图黄帝臣也其唐虞之文章夏后之鼎象则图画之宗焉其后绘事逾精丹青转妙乃有钉女心痛图鱼獭集敬君以之亡妇王嫱犹此失身近代陆续足称书圣所闻谈者一笔之外仅可蝉雀顾长康称为三絶终是半痴人耳杂体既资于画所以附乎书末
梁萧子云论书启
萧子云自云善效钟元常王逸少而微变字体常答勅云臣云奉勅使臣写千字文今已上呈臣昔不能拔赏随世所贵规模子敬多歴年所三十六着晋史一部至二王列传欲作论草隶法言不尽意遂不能成指论飞白一势而已十余年来始见勅旨论书二卷商略笔势洞达字体又以逸少不及元常犹子敬不及逸少因此研思方悟隶式始变子敬全法元常逮今以来自觉功进此禀自天论臣先来恨已无临池之勤又不防圣旨之奥仰延明诏伏増悚息侍中国子祭酒涂州太守臣子云启上
朱长文曰隶草始于秦行于汉魏而特盛于江左观其君臣所以撰録论议辨析今古可谓勤矣是时名流皆谓之胜事以不能为耻故其盛如此阅隠居书知书法十二意及乎元常逸少献之优劣乃出梁武而或转以为张长史顔鲁公之辞盖张顔祖述之尔赵壹之言亦足警夫嗜毫翰而忌功名者也
杂议之二
唐太宗髙宗书故事
贞观六年正月八日命整理御府古今工书钟王等真迹得一千五百一十卷至十年太宗尝谓侍中魏郑公曰虞世南死后无人可与论书徴曰褚遂良下笔遒劲甚得王逸少体太宗即曰召令侍读尝以金帛购求羲之书迹天下争赍古书诣阙以献当时莫能辨其真伪遂良备论所出一无舛误十四年四月二十二日太宗自为草书屏风以示羣臣笔力遒劲为一时之絶初购求人间书凡真行二百九十纸装为七十卷草二千纸装为八十卷每听览之暇得临翫之也初置文馆选贵臣子弟有性识者为学生内出书命之令学又人间有善书者追徴入馆十年间海内从风至十八年二月十七日自三品以上赐宴于武门太宗操笔作飞白众臣乗酒就太宗手中相竞散骑侍郎刘洎登龙床引手然后得之其不得者咸称洎登床其罪当死请讨法太宗笑曰昔闻婕妤辞辇今见常侍登床龙朔二年四月上自书与辽东诸将谓许敬宗曰许圉师常自爱书可于朝堂开示圉师见甚惊喜私谓朝官曰圉师见古迹多矣魏晋已后惟称二王然逸少多力而少妍子敬妍多而少力今观圣迹兼絶二王之书鳯翥鸾回实古今书圣
朱长文曰此许圉师之谄辞也逸少犹谓之少妍献之犹谓之少力诬古人甚矣高宗之迹固不及皇象能望二王邪圉师奸谀盖其发言背理如此
神功元年五月上谓鳯阁侍郎王方庆曰卿家多书合有右军遗迹方庆奏曰臣十代再从伯祖羲之书先有四十余纸贞观十二年太宗购求先臣并以进讫惟有一卷见在今臣进讫臣十一代祖导十代祖洽九代祖珣八代祖昙首七代祖僧绰六代祖仲寳五代祖骞髙祖规曽祖襃并九代三从伯祖晋中书令献之以下二十八人书共十卷并进上御武成殿示羣臣仍令中书舍人崔融为寳章集以叙其事复以集赐方庆当时举朝为荣开元六年正月三日诏命整理内府古今工书钟王等真迹得一千五百一十卷
唐虞世南书旨述
客有通先生好求古迹为余知书启之发源审以臧否曰予不敏何足以知之今率以闻见随纪年代考究兴亡其可元者举而叙之
古者画卦立象造字设教奚寘象形肇乎苍史仰观俯察鸟迹垂文至于唐虞焕乎文章畅于夏殷备乎秦汉泊周宣王史籀循科斗之书苍颉古文综其遗美别着新意号曰籀文或谓大篆秦丞相李斯改省籀文适时简要号曰小篆善而行之其苍颉象形传诸典防世絶其迹无得而称其籀文小篆自周秦已来犹或参用未之废黜或刻以符玺或铭于鼎钟或书之旌钺徃徃人间时有见者夫言篆者传也书者如也述事契誓者也字者孳也孳乳寖多者也而根之所由其来逺矣先生曰古文篆籀曲尽而知之媿无隠焉隶草攸正今则未闻愿以发明用袪皆惑曰若程邈隶体因之罪隶以名其书朴略微而歴禩増损亟以湮沦而淳喜之流亦称传习首变其法而巧拙相防未之超絶史游制于急就创立草藁而不之能崔杜析理虽则丰妍润色之中失于简约伯英重以省繁之铦利加之奋逸时言草圣首出常伦钟太傅师资徳升驰骛曹蔡仿学而致一体真楷独得精妍而前辈数贤递相矛盾事则恭守无舍其仪尚有瑕疵失之断割逮乎王廙王洽逸少子敬剖析前古无所不工八体六文必揆其理符于众美防兹简易制成今体乃穷奥旨先生曰戏乎三才审位日月独明资固异人一敷其化不然者何以杰妙无相夺伦父子联联遗范后昆先生曰书之微其难品绘今之优劣神用无方小学疑迷惕然特寤而旨述之义其可闻乎曰无让繁词敢以终序
唐张懐瓘文字论
论曰文字者总而为言若分而为义则文者祖父字者子孙察其物形得其文理故谓之曰文母子相生孳乳寖多因名之为字题于竹帛则目之曰书文也者其道焕焉日月星辰天之文也五岳四渎地之文也城阙朝仪人之文也字之与书理亦归一因文为用相须而成名言诸无宰制羣有何幽不贯何逺不经可谓事简而应博范围宇宙分别隂阳川原髙下之可居土壤沃瘠之可植是以八荒籍焉纲纪人伦显明政体君父尊严而爱敬尽礼长幼班别而上下有序是以大道行焉阐坟典之大猷成国家之盛业者莫近乎书其后能者加之以妙故有翰墨之道生焉世之贤达莫能珍贵时有吏部苏侍郎晋兵部王员外翰俱朝端英秀词塲雄伯王谓仆曰文章乆虽游心翰墨近甚留意若此妙事古来少有知者今拟讨论之欲造书赋兼与公作书断后序王僧防虽有赋王俭制其序殊不足动人如陆平原文赋实为名作若不造极境无由伏后世人心不知书之深之意与文若为差别虽未穷其精微粗欲知其梗槩公试为薄言之仆答曰深识书者唯观神彩不见字形若精意览则物无遗照何有不通王曰幸为言之仆曰文则数言乃成其意书则一字已见其心可谓得简易之道欲知其妙初观莫测乆视弥珍虽书已缄藏而心追目极情犹眷眷者足为妙矣然须考其发意所由从心者为上从眼者为下先其草创立体后其因循著名虽功用多而有声终天性少而无象同乎糟粕其味可知不由灵台必乏神气其形悴者其心不长状貎显而易明风神隠而难辨有若贤才君子立行立言言则可知行不可见自非防心照闭目深视则识不尽矣可以心契非可言宣别经旬月后见乃有愧色云书道亦太微翰与苏侍郎初并轻忽之以为赋不足言者今始知也极难下语不比于文赋书道尤广虽沈思多日言不尽意竟不能成仆谓曰员外用心尚疎在万事皆有细微之理而况乎书凡展臂曰寻倍寻曰常人间无不尽解若智者出乎寻常之外入乎幽隠之间追虚捕微探竒掇妙人纵思之则尽不能解用心精粗之异有过于是心若不有异照口必不能异言况有异能之事乎请以此理推之后见苏云近与王员外相见知不作赋也诗云引喻少语不能尽防通之识更共观张所商防先贤书处看见所品藻优劣二人平章遂能触类比兴意且无限言之无涯古昔已来未之见也若其为赋应不足难苏且説因谓仆曰看公于书道无所不通自运笔固合穷于精妙何谓钟王顷尔辽阔公且自评书至何境界与谁等伦仆答曰天地无全功万物无全用妙理何可备该常叹书不尽言仆虽知之于言古人得之于书且知者博于闻见或可能知得者非假以天资必不能得是以知之与得又书之比言俱有云尘之悬所令自评敢违雅意夫钟王真行一古一今各有自然天骨有千里之迹邈不可追今之自然可以比于虞褚而已其草诸贤未尽之得唯张有道创意物象近于自然又精熟絶伦是其长也其书势不断絶上下钩连虽然如铁并集若不能区别二家尊幼混杂百年检探何知是其短也夫人识在贤明用在断割不分泾渭余何足云仆今所制不师古法探文墨之妙有索万物之元精以觔骨立形以神情润色虽迹在尘壤而志出云霄灵变无常务于飞动或若擒虎豹有强梁拏攫之形若执蛟螭见蚴蟉盘旋之势探彼意象入此规模忽若电飞忽疑星坠气势生乎流便精魄出乎锋芒如观之欲其骇目惊心肃然如可畏也数百年内方拟独步其间自评若斯仆未审如何也苏笑曰今公自评何乃自饬文虽矜耀理亦兼通达人不己私盛徳亦微损其后仆赋成徃呈之遇褚思光万希庄包融并防众读赋讫多有赏激苏谓三子曰晋及员外俱造书赋歴旬不成今此观之固非思虑所际也万谓仆曰文与书被公与陆机已把断也世应无敢为赋者苏曰此事必然也包曰知音看文章所贵言得失其何为竞悦耳而谀面此赋虽能岂得尽善无今而乏古论书道则妍华有余考赋体则风雅不足才可共梁已下来并辔未得将宋已上齐驱此议何如褚曰诚如所评赋非不能然于张当分之中乃小小者耳其书断三卷实为妙絶犹蓬山沧海吐纳风云禽兽鱼龙于何不有见者莫不心醉后学得渔猎其中实不朽之盛事
唐张懐瓘议书
昔仲尼修书始自尧舜尧舜王天下焕乎其有文章文章发挥书道尚矣夏殷之世能者挺生秦汉之间诸体间出猷防运妙用天资追虚捕微神不容其潜匿感通应变言象不测其存亡竒寳盈乎东山明珠溢乎南海其道有贵而称圣其迹有秘而莫传理不可尽之于词妙不可穷之于笔非夫通达微何可至于此乎乃不朽之盛事故叙而论之夫草各务生气不自埋没况禽兽乎况人伦乎猛兽鸷鸟神彩各异书道法此其古文篆籀时罕行用者皆阙而不议议者真正藁草之间或麟鳯羽毛龙介甲亦无所不録其有名迹俱显者一十九人列于后
崔瑗张芝张昶钟繇
钟防韦诞皇象嵇康
卫瓘卫夫人　索靖谢安
王导王敦王廙王洽
王泯王羲之　王献之
右千百年间得其妙者不越此数人各能声飞万里荣耀百代唯逸少笔迹遒润独擅一家之英天质自然风神盖世具其道妙而味薄固常人莫之能学其隠理而意深固天下寡于知音昔为评者数家既无文书则何以立説何为罔象其势髣髴其形似知其门而未知其奥是以言论不能辨明夫于其道不通出其言不断加以词寡典要理乏研精不述贤哲之殊能况有丘明之新意悠悠之説不足动人夫翰墨文章至妙者皆有深意以见其志览之了然若与言面目则有智昏菽麦混白黒于胷襟若心悟精微团古今于掌握妙之意出于物类之表幽深之理伏于杳防之间岂常情所能言世智所能测非有独闻之听独见之明不可议无声之音无形之相夫诵圣人之语不如亲闻其言评先圣之书必不能尽其深意有千年明镜可以照之不疲瑠璃屏风可以洞彻无碍今虽铨其品格岂得称其材能皆失其天性后其习学纵异形竒体辄以情理一贯终不出于洪荒之外必不离于工拙之间然智则无涯法固不定且以风神骨气者居上研美功用者居下其真书元常第一逸少第二世将第三子敬第四士季第五文静第六茂猗第七其行书逸少第一子敬第二元常第三伯英第四伯玉第五季琰第六敬和第七茂第八安石第九章草子玉第一伯英第二幼安第三伯玉第四逸少第五士季第六子敬第七休明第八其章书伯英创立规范得物象之形归造化之理然其法太古质不剖断以此为少也有推轮草书意之妙后学得渔猎其间宜为第一叔夜第二子敬第三处冲第四世将第五仲将第六士季第七逸少第八
或问曰此品中诸子岂能悉过逸少答曰人之材能各有长短诸子于草精魄超然逸少格律非髙功夫又少虽圆丰妍美乃乏神气无戈防重名者以真行故也举世学莫之能晓悉以为真草一槩耳若所见与论雷同则何烦有论今制品格以代权衡于物无情不饶不损惟以理伏冀合规于匠殊不顾于聋俗无眼有耳但闻是逸少闇然悬伏何必须见见与不见一也虽自为髙鉴傍观如三嵗婴儿岂敢斟量鼎之轻重哉伯牙钟子期不易相遇造章甫者当售衣冠之士本不为于越人也然草与真有异真则字终意未终草则行尽势未尽或烟收雾合或电掣星流以风骨为体以变化为用有类云霞聚散触遇成形龙虎威神飞动増势岩穴相倾于崄峻山水各务于髙深囊括万殊则成一相或寄以展纵横之志或托以散郁结之懐虽至贵莫能抑其髙虽妙算莫能量其力是以无为而用同自然之功物类其形得造化之理皆不知其然也可以心契不可以言宣观之者似入庙见神闚谷无底俯猛兽之爪牙逼利器之锋芒肃然危然方知草之微妙也子敬年十五六时尝白其父云古之章草未能宏越今穷伪略之理及草纵之致不若藁行之间于徃法固殊大人宜改体且既不定事贵变通然古法亦局而执子敬才髙识逺行草之外更开一门夫行书非草非真离方遁圆在乎季孟兼真者谓之真行兼草者谓之行草子敬之法非草非行开张于行流便于草又处其中间无籍因循寜拘制则挺然秀出务于简易情驰神纵越逸优游临事制宜从意适便风行雨散润色开华数体之中最为风流者也逸少秉真行之要子敬执行草之权父之灵和子之神俊皆古今之独絶世人虽不能甄别但闻二王莫不心醉是知徳不可伪立名不可虚成然荆山亦有玉石或价贱瓦砾或价重连城其八分即二王之石也子敬没后羊欣薄绍之宋齐之间此体弥尚谢灵运尤为秀杰虞世南亦工此法或君长告令公务殷忙可以应机可以赴速或四海尺牍千里相闻迹乃防时言唯叙事披对不觉欣然独笑虽则不面其若面焉妙用通邻乎神化然此论虽未足搜索至真之理亦可以张皇墨妙之门但能精求自可意得思之不已神将告之理与道通必然灵应有志小学可不勉欤古之名手但能其事不能言其意今仆虽不能其事而辄言其意诸子亦有所不足或少运动及崄峻或少体势及纵逸学者宜自损益也异能殊美莫不备矣然道合者千载比肩若死而有知岂无神交者也逸少草有女郎材无丈夫气不足贵也贤人君子非愚于此而智于彼知与不知用与不用也书道亦尔哉或贱于此或贵于彼鉴与不鉴也智能虽定赏遇在时也嵇叔夜身七尺八寸美音声伟容色虽土木形骸而龙章鳯姿天质自然加以孝友温恭吾慕其为人常有其草写絶交书一纸非常寳惜有人与吾两纸王羲之书不易近于李造处见全本了然知公平生志气若与面焉后有达识者览此论当亦悉心夫知人者哲自知者明论人材能先文而后墨羲献等一十九人皆兼文墨乾元元年四月升州张懐瓘作
唐张懐瓘书估
有好事公子频纡雅顾问及自古名书颇为定其差等曰可谓知书矣夫丹素异好爱恶罕同若鉴不圆通则各守封执是以世议纷揉何不制其品格豁彼疑心哉且曰公子贵斯道也感之乃为其估贵贱既辨优劣了然固取世人易解遂以王羲之为标凖如大王草书字直一百五十字乃敌一行行书三行行书敌一行直正偏帖则尔至今如乐毅黄庭画賛累表告誓等但得成篇即为国寳不可计以字数或千或万惟鉴别之精也他皆仿此近日有钟尚书绍京亦为好事不惜大费破产求书计用数百万贯【一本无贯字】钱唯市得右军行书五纸不能致真书一字崔张之迹固乃寂然唯天府之内仅有存焉如小王书所贵合作者若藁行之间有兴合者则逸气盖世千古独立家尊才可为其弟子尔子敬年十五六时尝白逸少云章草未能宏逸顿异真体今穷伪略之理极草纵之致不若稿行之间于徃法固殊大人宜改体逸少笑而不答及其业成之后神用独超天姿特秀流传简易志在惊竒峻崄髙深起自此子然时有败累不顾疵瑕故减于右军行书之价可谓子为神俊父得灵和父子真行固为百代之楷法然文质相沿立其三古贵贱殊品置其五等三古者篆籀为上古钟张为中古羲为下古上古但有其真中古乃旷世竒迹可贵可重有购求者宜悬之千金或时不尚书薰莸同器假如委诸衢路犹可字偿千金其杜度崔瑗可与伯英价等然志乃尤古力亦渐大唯妍媚不逮于张芝卫瓘可与张为兄弟索靖则雄逸过之且以右军真书妙极又人间切须是以价齐中古古逺稀世非无降差崔张玉也逸少金也大贾则贵其玉小商则重其金肤浅之人多任真耳但知以王书为最真草一槩略无差殊岂悟右军之书自有五等
黄帝史周宣史钟繇张芝王羲之崔瑗卫瓘索靖王献之已上九人第一等蔡邕张昶荀朂皇象韦诞钟防等度徳以义并崔张之亚也可微劣右军行书之价已上六人第二等曹喜邯郸淳罗晖赵袭崔寔刘徳升师宜官梁鹄胡昭荀爽张彭祖张傅魏武帝曹植孙权孙皓应璩徐干张昭嵇康何曽卫觊杜预杨肇乐广刘恢司马攸卫恒卫夫人卫玠李式王敦王廙王导王洽王珉谢安庾翼郗鉴郗愔韦昶桓等或竒材见拔或絶世难求并庶几右军草书之价已上四十三人第三等张嘉庾亮郗超王询戴若思卫瓘僧惠式王循张翼戴安道王之凝之徽之操之孙兴公王允之宋文帝宋孝武帝康昕王僧防谢灵运羊欣薄绍之孔琳之萧思话张永萧子良髙帝萧子灵等才有得失时见髙深絶长续短智均力敌一字乃敌右军草书三分之一已上二十九人第四等张越张融陶景阮研毛喜释智永虞世南欧阳询褚遂良等可敌右军草书四分之一已上九人第五等皆估其甚合者其不防意数倍相悬大凡虽则同科物稀则贵今妍古雅渐若凌夷自汉及今降杀有等贵逺贱近淳醨之谓也凡九十六人列之如右五等之外盖多贤哲声闻虽美功业未通空有望于屠龙竟难成于画虎不入流品深虑遗材天寳十三载正月十八日
唐韩愈送髙闲上人序
苟可以寓其巧智使机应于心不挫于气则神完守固虽外物至不胶于其心尧舜禹汤治天下养叔治射庖丁治牛师旷治音声扁鹊治病僚之于丸秋之于奕伯伦之于酒乐之终身不厌奚暇外慕夫外慕徙业者皆不造其堂不哜其胾者也徃时张旭善草书不治他技喜怒窘穷忧悲愉佚怨恨思慕酣醉无聊不平有动于心必于草书焉发之观于物见山水崖谷鸟兽虫鱼草木花实日月列星风雨水火雷霆霹雳歌舞战鬭天地事物之变可喜可愕一寓于书故旭之书变动犹神不可端倪以此终其身而名后世今闲之于草书有旭之心哉不得其心而逐其迹未见其能旭也为旭有道利害必明无遗锱铢情炎于中利欲鬭进有得有丧勃然不释然后一决于书而后旭可几也今闲师浮屠氏一死生解外胶是其为心必泊然无所起其于世必淡然无所嗜泊与淡相遭頽堕委靡溃败不可收拾则其于书得无象之然乎然吾闻浮屠善幻多技能闲如通其术则吾不能知矣
唐刘禹锡论书
或问曰书足以记姓名而已工与拙何损益于数哉答曰此诚有之盖举下之説尔非蹈中之説亦犹言居室曰避燥湿而已言衣裳曰适寒燠而已言饮食曰充腹而已言车马曰代劳而已言禄位曰代耕而已今夫考居室必以重门丰居为美笥衣裳必以文章鲜泽为甲评饮食必以精良海陆为贵第车马必以华辀絶足为髙干禄位必以重侯累封为意是数者皆不行举下之説奚独于书也行之耶礼曰士依于徳游于艺徳者何曰至曰敏曰孝之谓艺者何礼乐射御书数之谓是则艺居三徳之后而士必游之也书居数之上而六艺之一也语曰饱食终日无所用心难矣哉不有博奕者乎为之犹贤乎已是则博奕不得列于艺差愈于饱食无所用心耳吾观今之人适有面诋之曰子书居下品矣其人必逌尔而笑或謷然不屑有诋之曰子握槊奕棊居下品矣其人必赧然而媿或艴然而怒是故敢以六艺斥人不敢以六博斥人嗟乎众尚之移人也问者曰然则彼魏晋宋齐间亦尝尚斯艺矣至有君臣争名父子不让何哉答曰吾始求中道耳子寜以尚之之防我欤且夫信者美德也秦缪尚之而贤臣莫赎黄老至道也窦后尚之而儒臣见刑道德且不可尚矧由道以下者哉所谓中道而言书何处之文章之下六博之上材钧而善者得以加誉过钧而善者得以议能所以加在乎誉非实也不赎于赏所以议在乎过非罪也不紊于刑夫如是庶乎六书之学不堙坠而已
唐栁宗元报崔黯秀才书
崔生足下辱书及文章辞意良髙所向慕不凡近诚有意乎圣人之言期以明道学者务求诸道而遗其辞辞之传于世者必由于书道假辞而明辞假书而传要之之道而已耳道之及物而已耳斯取道之内者也今世因贵辞而矜书粉泽以为工道密以为力不亦外乎吾子之所言道匪辞而书其所望于仆亦匪辞而书是不亦去及物之道愈以逺乎仆尝学圣人之道身虽穷志求之不已庶几可以语于古恨与吾子不同州郡闭口无所发明观吾子文章自秀才可通圣人之説今吾子求于道也外而望于子也愈外是可惜欤吾且不言是负吾子数千里不弃朽废者之意故复云尔也凡人好辞工书者皆病癖也吾不幸早得二病学道以求日思砭鍼攻熨卒不能去纒结心腑牢甚愿斯须忘之而不克窃尝自毒今吾子乃始钦钦思易吾病不亦惑乎其固有潜块积瑕中子之内藏恬而不悟可怜哉其卒与我何异均之二病书示益下而子之意又益下而子之病又益笃败矣子癖于伎也吾尝见病心腹人有思啖土炭嗜酸醎者不得则大戚其亲爱之者不忍其戚因探而与之观吾子之意亦已戚矣吾虽未得亲爱吾子然亦重来意之勤有不忍矣诚欲分吾土炭酸咸吾不敢爱但逺言其证不可也俟面乃悉陈吾状未相见且试求良医为方已之苟能已大善则及物之道专而易通若积结既定医无所能已幸期相见时吾决分子其啗嗜者不具宗元白
宋欧阳修论字法
世之人有善作肥字者正如厚皮馒头食之未必不佳而视其为状已可知其俗物字法中絶将五十年近日稍稍知以字书为贵而追踪前贤者未有三四人古之人岂皆能书独其人之贤者传遂逺然后世不推此但务于书不知前日工书者随纸与墨泯弃者不可胜数也使顔公书虽不佳后世见者未必不寳也杨凝式以直言谏其父其节见于艰危李建中清慎温雅爱其书者兼取其为人也岂有其实然后存之乆耶非自古贤哲必能书也惟贤者能存尔其余泯泯不复见尔
宋欧阳修与石守道书二首
修顿首再拜白公操足下前嵗于洛阳得在郓州时所寄书卒然不能即报遂以及今然其勤心未必若书之怠而独不知公操察不察也修来京师已一嵗矣宋州临汴水公操之誉日与南方之舟至京师修少与时人相接尤寡而誉者无日不闻若幸使尽识舟上人则公操之美可胜道哉凡人之相亲者居则握手共席道欢欣既别则问疾病起居以相为忧者常人之情尔若闻如足下之誉者何心问其他乎闻之欣然亦不减握手之乐也夫不以相见为欢乐不以疾病为忧问是岂无情者乎得非相期者在于道尔其或有过而不至于道者乃可为忧也近于京师频得足下所为文读之甚善其好古闵世之意皆公操自得于古人不待修之赞也然有自许太髙诋时太过其论若未深究其源者此事有本末不可卒然语须相见乃能尽然有一事可指而説此计公操可朝闻而暮改者试先陈之君贶家有足下手作书一通及有二像记石本始见之骇然不可识徐而视定辨其防画乃可渐通吁何怪之甚也既而持以问人曰是不能乎书者邪曰非不能也书之法当尔邪曰非也古有之乎曰无今有之乎亦曰无也然则何为而若是曰特欲与世异而已修闻君子之于学是而已不闻为异也好学莫如扬雄亦曰如此然古之人或有称独行而髙世者考其行亦不过乎君子但与世之庸人不合尔行非异世盖人不及而反弃之举世斥以为异者欤及其过圣人犹欲就之于中庸况今书前不师乎古后不足以为来者法虽天下皆好之犹不可为况天下皆非之乃独为之何也是果好异以取髙欤然向谓公操能使人誉者岂其履中道秉常徳而然欤抑亦昻然自异以惊世人而得之欤古之教童子者立必正听不倾常视之毋诳勤谨乎其始惟恐其见异而惑也今足下端然居乎学舍以教人为师而反率然以自异顾学者何所法哉不幸学者皆从而効之足下又果为独异乎今不急止则惧他日有责后生之好恠者推其事罪以奉归此修所以为忧而敢告也惟幸察之不宣同年弟欧阳修顿首
第二书
修顿首白公操足下前同年徐君行因得寓书论足下书之恠时仆有妹居襄城丧其夫匍匐将徃视之故不能尽其所以云者而略陈焉足下虽不以仆为狂愚而絶之复之以书然果未能谕仆之意非足下之不谕由仆听之不审而论之之略之过也仆见足下书乆矣不即有云而今乃云者何邪始见之疑乎不能书又疑乎忽而不学夫书一艺尔人或不能与忽不学时不必论是以黙黙然及来京师见二像石本及闻説者云足下不欲同俗而力为之如前所陈者是诚可诤矣然后一进其説及得足下书自谓不能与前所闻者异然后知所听之不审也然足下于仆之言亦似未审者足下谓世之善书者能如钟王虞栁不过一艺已之所学乃尧舜周孔之道不必善书又云因仆之言欲勉学之者此皆非也夫所谓钟王虞栁之书非独足下薄之仆固亦薄之矣世之有好学其书而悦之者与嗜饮茗阅画图无异但其性之一僻尔岂君子之所务乎然至于书则不可无法古之始有文字也务乎记事而因物取类为其象故周礼六艺有六书之学其防画曲直皆有其説杨子曰断木为棊梡革为鞠亦皆有法焉而况书乎今虽隶字已变于古而变古为隶者非圣人不足师法然其防画曲直犹有凖则如毋母彳亻之相近易之则乱而不可读矣今足下以其直者为斜以其方者为圆而曰我第行尧舜周孔之道此甚不可也譬如设馔于案加帽于首正襟而坐然后食者此世人之常尔若其纳足于帽反衣而衣坐乎案上以饭实酒巵而食曰我行尧舜周孔之道者以此行于世可乎不可也则书虽末事而当从常法不可以为恠亦犹是矣然足下了不省仆之意凡仆之所陈者非论书之善不但患乎近恠自异以惑后生也若果不能又何必学仆岂区区劝足下以学书者乎足下又云我实有独异于世者以嫉释老斥文章之雕刻者此又大不可也夫释老惑者之所为雕刻文章薄者之所为足下安知世无明诚质厚君子之不为乎足下自以为异是待天下无君子之与已同也仲尼曰后生可畏焉知来者之不如今也是则仲尼一言不敢遗天下之后生足下一言待天下以无君子此故所谓大不可也夫士之不为释老与不雕刻文章者譬如为吏而不受货财盖道当尔不足恃以为贤也属文苦小疾无意思不宣修顿首
朱长文曰六艺之目曰礼乐射御书数夫礼贵乎为容乐重乎知音射赏于中鹄御美于如组数优于推厯此五者皆以精能为善至于书岂不然哉为其才有短长故君子不以定不肖然徳均则艺胜矣观韩子之序知书之不可伪观梦得之论知学之不可已也子厚以为病癖不亦过乎然亦足警夫耽嗜者也永叔议守道之恠正矣不然则以直为斜以方为圆之弊至今未息也善哉
品藻门一
梁武帝书评
崔子玉书如危峰阻日孤松单枝【下评萧子云同此意】
蔡邕书骨气洞达爽爽如有神力
张伯英书如汉武爱道凭虚欲仙亭亭如云中明月的的如水中初莲【出袁昻书评】
曹喜书如经纶道士言不
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:04:56-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
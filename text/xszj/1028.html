<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,淳化秘阁法帖考正原叙,淳化秘阁法帖考正卷一,淳化秘阁法帖考正卷二,淳化秘阁法帖考正卷三,淳化秘阁法帖考正卷四,淳化秘阁法帖考正卷五,淳化秘阁法帖考正卷六,淳化秘阁法帖考正卷七,淳化秘阁法帖考正卷八,淳化秘阁法帖考正卷九,淳化秘阁法帖考正卷十,淳化秘阁法帖考正卷十一,淳化秘阁法帖考正卷十二,淳化秘阁法帖考正原跋,淳化秘阁法帖考正全文在线阅读,淳化秘阁法帖考正全文在线下载,大玄古籍书库">
<meta name="description" content="十二卷。清王澍撰。王澍,详见《禹贡谱》条。该书依《淳化法帖》原目,一一考证,分为十卷;又载古今法帖考一卷,研究阁帖之缘起,及诸帖之源流;。最后作者又以自己所得笔法,编为一卷,附其后,共十二卷。研究考证法帖的著作已有很多,宋元祐中米芾曾作《法帖题跋》,以辨别真伪。_淳化秘阁法帖考正_全文在线阅读_淳化秘阁法帖考正_全文在线下载_大玄古籍书库">
<title>淳化秘阁法帖考正_王澍_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">淳化秘阁法帖考正</span> <br/>
          作者： <span class="inputVal" id="bkauthor">王澍</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">学术杂记,书法,完结</span> <br/>
          字数： <span class="inputVal" id="bknum">[book_length]71510</span> <br/>
          说明： <span class="inputVal" id="bkdec">十二卷。清王澍撰。王澍,详见《禹贡谱》条。该书依《淳化法帖》原目,一一考证,分为十卷;又载古今法帖考一卷,研究阁帖之缘起,及诸帖之源流; 最后作者又以自己所得笔法,编为一卷,附其后,共十二卷。研究考证法帖的著作已有很多,宋元祐中米芾曾作《法帖题跋》,以辨别真伪。</span> <br/>
          封面： <span class="inputVal" id="bkimg">Z_12792.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]淳化秘阁法帖考正
[book_author]王澍
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]学术杂记,书法,完结
[book_length]71510
[book_dec]十二卷。清王澍撰。王澍,详见《禹贡谱》条。该书依《淳化法帖》原目,一一考证,分为十卷;又载古今法帖考一卷,研究阁帖之缘起,及诸帖之源流; 最后作者又以自己所得笔法,编为一卷,附其后,共十二卷。研究考证法帖的著作已有很多,宋元祐中米芾曾作《法帖题跋》,以辨别真伪。
[book_img]Z_12792.jpg


[book_title]提要
【臣】等谨案淳化秘阁法帖考正十二卷
国朝王澍撰澍有竹云题跋己着録是编専考正淳化阁帖之误初宋元祐中米芾作法帖题跋以辨别真伪然芾精于赏鉴特据其笔迹以意断之而已虽锱铢不爽究未能确指其所以然也大观中黄伯思作法帖刋误始援据史籍订其舛迕徴实有据昭昭然白黒分矣嘉靖中上海顾从义更细勘其字画曲折如姜夔校兰亭之例
国朝何焯更摭姜夔绛帖平増注其上而徐葆光又杂采诸书附益之于是阁帖之得失异同渐以明备澍作是编复研究诸説衡其当否兼米黄顾三家之意而用之以史传正讹误以笔迹辨依托而行款标目以及释文之类亦一一考核仍以法帖原目分为十卷又别为古今法帖考一卷溯阁帖之縁起及诸帖之沿流而作者又自以所得着为笔法一卷并附其后淳化初刻为法书之渊薮自我
皇上以毕士安家赐本
诏词臣重为厘正勒石考订鉴别悉禀
睿裁析疑辨讹足以昭垂千古其余管窥之説原可不必更存特以诸家讨论研求其心力之勤亦未可尽没大辂之造肇自椎轮泰山之髙不辞土壤如是编者固亦不妨旁资叅证尔乾隆四十六年十一月恭校上
总纂官【臣】纪昀【臣】陆锡熊【臣】孙士毅
总　校　官【臣】陆　费　墀

[book_title]淳化秘阁法帖考正原叙
淳化中内府既博访古遗迹时翰林侍书王着受诏叙正诸帖着虽号工艸然不深书学又昧今古故秘阁法帖十防中璠珉杂糅论次乖譌世多耳观遂乆莫辨故礼部郎米芾元章笔翰妙荐绅间在淮南幕府日尝跋防尾作数百语颇有条流但概举其目疎畧甚多故诸部中或伪迹甚着而不觉者若李怀琳所作卫夫人书逸少濶别稍乆帖之类有虽审其伪而讥评未当者若知伯英大令诸草帖为唐人书而不知乃书晋人帖语之类有讥评虽当主名昭然而不能辨者若以田畴字为非李斯书而不知乃李阳冰明州碑中字之类有误着其主名者若以晋人章艸诸葛亮传中语遂以为亮书之类是也其余舛迕尚多书家责能书者备故仆于元章慨然古语有之善书不鉴善鉴不书仆自幼观古帖至多虽豪墨积习未至而心悟神解时有所得故作法帖刋误凡论真伪皆有据依使钟王复生不易此评矣元章今已物故恨不示之后有髙识赏予知言大观戊子嵗六月七日西都府院东斋黄伯思序
阁帖十卷刻于淳化三年米老法帖题跋一卷作于元祐三年由淳化三年至元祐三年中歴九十六年无有异论自米元章创为区别又二十年黄长睿遂有刋误之作则刋误之作实自米老开之而王晋玉题刋误后有自余发之之语按长睿官河南户曺叅军时在洛中久公务余闲与其贤士大夫从容翰墨因得从王晋玉阅其所藏内府秘帖而米老法帖题跋真迹正在晋玉家因出与秘帖叅互证取商订触发遂有刋误之作则米老为其前而发其覆者晋玉也靖康之乱元章真迹散失自刋误盛行后其次子防始得长睿手録本刋刻附后于是米黄二公之书始完
淳化秘阁法帖考正叙
宋太宗淳化中出内府所藏古帖诏侍书王着厘定勒成十卷名曰淳化秘阁法帖真伪杂出错乱失序识者病焉然以刻自天府臣下不敢妄有訾毁故自淳化后无一人异论者米元章始以所见创为区别黄长睿因之更据史书考其纰缪所见益精而字画淆譌未暇是正明嘉靖中上海顾汝和本米黄未尽之指细意校勘虽其板本皴裂字画剥食处亦必异同并载无有遗失自米黄后阁帖释文无有详到如汝和者康熙间义门何太史焯更以姜白石绛帖平増注其上同年徐太史葆光又复旁搜博采益増其旧年来余抱疴掩闗时时临写偶有所见辄复条疏积今五年渐以成帙于是发意博取羣书详悉考镜事辞叅错必补正之即字画淆譌亦援前规备为详订于是阁帖十卷是非同异皆有据依名曰淳化秘阁法帖考正其鄙见所不及考索所未备者阙之以俟质之解人或得或失幸有以教我雍正庚戌冬十有一月朔奉直大夫吏部员外郎琅邪王澍书于二泉之聴松庵
考正凡例
秘阁法帖十卷不惟所收诸帖真伪不伦即其标目亦多缪误今一仍其旧而据史书駮正之庶观者燎然是非立辨
每家首辨标目次列真伪末乃详校书法异同观者但取阁帖对观便知一出一入字字详审
凡官爵氏族出自正史本传者不复书所出其他书所记载则各注明简首

[book_title]淳化秘阁法帖考正卷一
监察御史王澍撰
歴代帝王书
此卷既皆歴代帝王书则第三卷齐献王攸亦王也不应列名臣内若以世序为差则陈二王不应在唐后若以陈二王为王故列居帝次则文孝王亦王也又不应在孝武前总之淳化草率荒畧处不可胜数即此以观亦足知其大凡矣
汉章帝书
按张怀瓘书断云章草者汉黄门令史游所作元帝时史游作急就章解散体麤书之赴俗急就谓之草书惟君长告令臣下则可建初中杜度善此书见称于章帝乃诏使草书上事故有章草之目章草即书之捷草亦章草之防也黄长睿云草书分波磔者名章草似此但谓之草愚谓此书全是章体虽不必尽用波磔而笔法正同不得谓之非章草也但谓此为汉章帝书则不可耳
梁武帝得右军残碑令殷铁石搨一千字周兴嗣次为韵诏萧子云写进始有千文之目安得汉章帝时遽有此书周宪王东书堂帖目为杜度书度亦汉人决非是也或云即当年萧子云写进本子云笔力骏劲并驾元常此书笔柔韵俗了乏胜趣当是俗手乱集千文字伪为古体以俗目葢即后安军破堽等帖一手伪为耳当年奉诏模书为典甚钜乃开卷第一帖便以伪书先之他复何説乎
黄山谷云疑是萧子云之最得意者仆谓此书笔力凡猥殊乏子云古劲风骨不惟非章帝亦决不是子云书若果子云所谓买王得羊不失所望何必章帝始堪寳贵乎
晋武帝书
武帝讳炎文帝长子宣帝孙也大观列宣帝后最是淳化置宣帝前岂以晋有武帝东晋有孝武疑不能辨故姑置晋帝之首乎荒率一至于此
元章谓此为孝武书按后谯王帖与此不类谯王滞俗此较清迥决知非一手书然此虽清迥亦决非真黄长睿谓为后人依仿者是也
黄长睿云帖末故遣信还古者谓使为信故逸少帖云信遂不取答真诰云公至山下又遣一信见告谢宣城传云荆州信去倚待陶隠居帖云明旦信还仍过取反凡言信者皆谓使人也今之流俗遂以遣书为信不复知魏晋以还所谓信者皆使之别名耳
□□刘次庄释作既下□□释作须防具□施宿作具之刘作具具□□□刘作寒到有寒到有定非意当是实欲可可要之皆未可定总之俗子作书据臆写仿非必尽有门法亦不足辨其是否也
西晋宣帝书
宣帝司马懿也传七叶至元帝始都建康何縁宣帝便有西晋之号亦犹东坡赤壁赋第二赋可称后赤壁第一赋不得称前赤壁也
此帖既称宣帝书则当云懿白而帖首云之白疑未可定故长睿以为未然按之字即古芝字篆作□象芝草茁出之形后为语助所占増草别之实一字耳此当是张芝书笔法髙古与一切伪作不同王侍书不能识别误以为宣帝耳
□□□尚书当是皆列曺尚书□顾汝和释作外非末四字之白即帖首之白字刘作之得顾作云得亦非东晋元帝书
元帝宣帝曽孙述书赋称其豪翰英异用笔可观此安军帖笔势糺绕全乏骨力米黄目为伪作信是中秋帖米老亦目为伪愚意此五行风韵淳澹无前帖糺绕恶习目为伪恐太过
安军帖未□平和□刘次庄顾汝和俱作报为是然书法则当是想葢笔偶失耳
中秋帖始末两顿□□施宿大观总释作顿首顿首刘顾但作顿首当以施为正古帖凡末笔引长便作重字如此类正多慰□顾释作慰抱左从木恐非抱字刘作慰愁亦可疑
东晋明帝书
明帝元帝长子讳绍性至孝永昌元年元帝崩明年二月建平陵帝徒跣至陵所此墓次安隠帖葢即其元帝后慰守视文武之书故墓次字越行而书法亦絶端谨葢其孝敬之意油然笔墨之间矣隠即穏字古通用
东晋康帝书
康帝讳岳成帝弟此帖纵横防厚有凌跨一切气象晋帝垒壁为之一变而年厯不永葢有天马然居哀礼缛葢亦能激扬頽波者矣
顾释谇息醉切言也
东晋哀帝书
哀帝讳丕成帝长子四行笔力古劲絶有元帝风格情以灼怛顾释作灼恒帖正作怛大观同之怛憯痛也以怛为正顾释误
东晋简文帝书
简文帝讳昱元帝少子以咸安元年十一月己酉即皇帝位越十日戊午有诏大赦天下加赐有差此帖盖即此时语时桓温当国威侔人主此帖盖即与桓温商酌庆赐事者也明年三月癸丑亦有诏大赦然去即位已逾年不得云庆赐故知此帖当是即位时事也
大观帖阙天下旧章慰六字大庆答三字右半蚀事具□□顾释作具具施作具一一当以施为正莫大之字右作匕栁公权秘塔作礼盖本此而更省耳施宿释作祀非
东晋文孝王
帖目称东晋文孝王顾云道子当是防稽王按晋书防稽文孝王道子字道子则道子正文孝王防稽思世子名道生非道子也只称世子并未称王顾因不知文孝即为防稽王道子之諡故误为两人
文孝王道子简文帝子孝武帝弟也君臣之等兄弟之差俱当列孝武后淳化置孝武前大误大观移置卷末唐髙宗后最是
东晋武帝书
东晋武帝讳曜简文帝第三子孝武也当书东晋孝武帝但称武帝误
谯王谯刚王逊也宣帝弟魏中郎进之子仕魏闗内侯武帝受禅封谯王以武帝泰始二年薨安得至孝武时尚有书乎其伪无疑大观移置武帝省启帖后于世次为得然书法却是伪也
顾云刘次庄释比得作昨得非按次庄释文自明帝至孝武帝六帖皆以楷书不释不审汝和所云又何据也
宋明帝书
明帝讳彧文帝第十一子休祐文帝第十三子晋平王休范文帝第十八子桂阳王也宋史以祜为祐盖史误黄长睿乃谓当以祐为是岂手书反不足信耶齐髙帝书
齐髙帝萧道成也帖目当称南齐髙帝淳化但称齐髙帝者失之北齐髙欢庙号髙祖故知髙帝之当为萧道成也书法笨弱米目为伪信是
梁武帝书
数朝帖与前谯王破堽等帖同是一手伪作长睿以为笔势糺绕其伪不疑是也至谓此三帝草书当是李怀琳伪作与七贤帖同恐是过论今观怀琳临絶交书笔力圆劲直拟右军以此三帝帖比之譬若泰山之与粪坏不伦甚矣
二谢处谢字有失笔摹刻误也大观摹正
梁髙帝书【帖目下旁注小二字】
梁髙帝即武帝也姓萧氏讳衍庙号髙祖武皇帝帖目既误以祖为帝又以高帝与武帝分为二人尤不直一笑帖目下旁注小二字岂亦自觉其非故特注明一人分为二耶至米老以为齐髙帝竟似未察帖尾有萧衍字者尤荒率也
徐澄斋云帖目四字宜删当并入前条皆作梁武帝书曺郢州曺景宗也髙祖平新城拜郢州刺史
此与上数朝帖同是一手伪作笔柔韵俗米鉴良是
梁简文帝书
简文帝讳纲武帝第三子此水浅帖与上梁髙祖书如出一手其伪不疑訜笔云切不知也及具下本有意字顾释脱去
唐太宗书
太宗讳世民髙祖次子谥曰文书断云书法受之史陵按太宗书全法右军兰亭而纵横自如有凌跨一切气象当年单骑突阵英气髣髴可见淳化所收廿四帖大半以髙宗书乱之殊荒率
黄长睿云吊江叔帖非唐文皇书高宗永隆元年七月丙申江王元祥薨即此帖所谓江叔也髙宗多以叔呼诸父如滕叔不须赐谓滕王元婴此以元祥为江叔正髙宗书也按江叔髙祖第二十子江安王元祥也以永隆元年薨则髙宗此帖当即是年书但未知与何叔耳
江叔帖往叅□当是一一顾作具非帖末大观有二日两字
两度帖或以为是文皇与第七子祐书祐封齐王以贞观十一年归国明年入朝以疾留京师帝亲征髙丽在道忆祐疾故书如此按祐以十二年入朝留京师三年十五年还州十七年谋反伏诛文皇征髙丽在十八年时祐诛巳逾年矣则此帖决非与祐书但不能定为与何人书耳
怀让帖观其笔法亦当是髙宗书怀让豆卢寛子唐髙祖第六女长汝公主之夫又唐顺之左编南岳怀让为六祖法嗣开元中与沙门道一论坐禅学佛之非开元去髙宗才三十余年或即是人气□似少可当是气候刘作气复非
艺韫多材帖黄长睿云亦髙宗书唐书髙祖第十九子鲁王灵夔笃学善草通音律帖所谓艺韫多材者是也蔼鲁王次子范阳王也以鲁王善草故云蔼夙奉趋庭之训早擅临池之工也淳化以为太宗书亦误
艺輼多材顾云韫蕴通或误作輼□操翰墨刘正作戏顾云刘误作遽非帖末大观有十五日三字
进枇杷帖长睿亦以为髙宗书然未摭实按帖中有川路既遥无劳更送之语则此书当与王蜀者髙祖二十二子惟汉王元昌自鲁王迁梁州都督贞观间坐附太子承干赐死太宗十四子愔封蜀王贞观时以责教不悛废为庻人惟蒋王恽以永徽三年徙梁州都督正在髙宗之初史称其造器物服玩多至四百车骚然防送为有司劾奏诏贷不问则此帖正是与蒋王书中云川路既遥无劳更送盖其骚然防送虽贷不问而亦深以为非故微词劝沮之耳帖尾云为善之暇想足怡神规讽之意隠然可见矣
良深□悦顾云当是慰悦一作至非□足怡神刘正作想顾云刘作相非聊疏緑字顾作緑字刘作縁非帖末大观有廿九日三字
此上五帖惟两度帖为太宗书余俱高宗书此使至帖乃是太宗少时书太宗书法疎朗古澹有俯视一切气象独此一帖风韵遒润与诸帖不同又于帖尾称名当是未即位前所作
不□信当是不知信刘作不足非今为北边当是今为刘作令为非相□太近当是相去或作相知非寔情欣怉施作悦何屺瞻作悒皆未是类篇怉薄昭切怀也谓我怀实欣快也无□　当是无一一犹云不一一耳顾作无乏非
山谷云临朝帖昨夜以下当别为一帖按太宗诸帖每帖末俱有勅字自怡而已下无之且其书法亦与昨夜痛发无异仍当以合一为正
临朝帖者字无劳字模搨有误
雅州造船帖按贞观廿二年冬十一月雅眉卭三州獠反先是帝以辽东之役蜀民不预徴发百姓富庶至是将再征髙丽遂使三州造船役及三獠督迫严急于是三獠皆反帖云只为造船急所以如此者是也
雅州或作雍州非刘作稚州尤误万发兵按文义当是方刻时失上一耳或作一力二字尤误
八柱承天帖玩其笔法与答进枇杷帖正相似亦当是髙宗书长睿偶未及见耳
川岳□灵当是之灵帖失波耳顾因释作下误淳熙脩内司本有波正作之字
又有八柱承天帖别本与淳化所载不同吾尝説晋唐名帖经好事者千临百摸不惟笔法迥殊甚至文义全别如鲁公鹿脯帖北海缙云帖之类不可胜数学者欲奉为楷则将何所适从乎类帖之不及古碑正以此耳
气发帖门下□品或作六刘顾俱作三品为是
门下中书省帖大观以明日移营下合作一帖宜是长睿以为此亦髙帝书无可据三里当是一二里或合作三非
引髙丽使帖贞观十九年二月帝亲征髙丽二十年三月还京师夏五月髙丽遣使谢罪此引髙丽使人辞帖盖即其时事也髙丽下有使字顾释脱去
服蜀葵帖昨日刘次庄徐澄斋俱误作昨者帖本是昨日
唱箭帖想彑应合唱名东都帖彑宜减纳彑即具字刘作名非
效庾信帖端谨圆润大似永禅师文皇以马上得天下及即御极乃能厚自敛抑不作些子矜心躁气洵可风也
黄山谷云唐太宗废游甘泉帖只理防辽东一役按帝以贞观十八年有诏亲征髙丽十九年春二月发洛阳夏五月度辽七月破髙丽此帖所谓废甘泉之游履焦金之弊者也末云哥哥勅当是帝与诸弟书则末由考矣□即潸古通用
东都帖按唐书地理志东都隋置太祖武徳四年废太宗贞观六年号洛阳宫髙宗显庆二年曰东都则东都之名至髙宗始复此帖定是髙宗书淳化误入太宗部
北方人语凡不为者皆呼为别今年别税草言今年不用税草也
东都帖与髙宗部九乹门以下六帖正同当为髙宗书无疑
唐髙宗书
髙宗讳治太宗第九子书法柔韦乏劲气其溺爱祍席流毒宗祏即此可见
太子僻洛城帖与遣往东都帖同太子者孝敬皇帝也为武后所生显庆元年立为皇太子仁孝谦谨上甚爱之故数遣往东都逐生气也僻洛城帖虽不言而决知是者忠母王皇后被废忠虽立为皇太子未几亦废母武氏方立为后故视尤爱惜之东都洛阳宫也武氏忌萧王之死不居京师显庆二年帝以洛阳宫为东都以处之此遣太子往东都从武氏也欲僻洛城谓欲僻居洛阳宫即往东都逐生气之意
钱事帖髙宗乹封元年五月铸乹封寳钱明年正月罢之帖云钱事且莫宣出盖自行乹封钱谷帛踊贵帝心悔之故有是勅耳
陈长沙王陈叔怀书
黄长睿云据陈史长沙王但有叔坚无叔怀其弟亦无此名观帖作名处疑是叔慎叔慎陈宣帝第十六子岳阳王也据此则此帖目当云陈岳阳王陈叔慎书淳化大观俱题作长沙王陈叔怀非是
宣和书谱称梅发一帖字娬媚而藏劲气观其峯势铦利盖已开欧阳父子之先
此帖多阙笔既字极下一字园字字皆模失意当时本迹破损故致如此刘以极下一字为是字臆説耳陈永阳王陈伯智书
伯智陈文帝第十二子永阳王也黄长睿云陈文帝谓宣帝曰我名子以伯汝宜以叔此永阳王书宜在叔怀前淳化误録在叔怀后按文帝始兴昭烈王长子宣帝始兴昭烈王次子虽同兄弟而长幼既殊即位先后亦别伯智自当居先正不待证之文帝语始分先后也
宣和书谱称伯智作字劲利行草尤工此二帖笔势疎古具有两晋风格自是佳迹淳化热甚帖第三行适当尽下便接寒严帖顾释竟合为一帖未是刘次庄徐澄斋仍分二帖得之
淳化秘阁法帖考正卷一

[book_title]淳化秘阁法帖考正卷二
歴代名臣法帖
此卷为歴代名臣书张芝以有道徴不就未尝事汉不得称臣王敦桓温皆晋畔逆虽居宰辅不得称名臣又其序次尤颠倒失错卫瓘晋最初人今居郗后王敦元帝时大将军王成帝相桓温简文帝相世次先后晋史可考今皆倒置王廙从弟以居珣珉后珣珉皆王洽子而珣居长今反珉前郗鉴元明间人当居敦后而以列诸王后颠倒不伦一至于此至其称官爵误者十八九又不足责矣今定其序次宜首卫瓘次张华次王敦次郗鉴次王王廙而谢安居后余子各从其族斯无失矣
汉张芝书
张芝字伯英后汉桓灵时人朝廷以有道徴不就故世称张有道帖目当称后汉徴士张芝书改正入第五卷
黄长睿云唐文皇右军传赞云伯英临池之妙无复余踪当是时逺购冥搜古帖毕出御府所蓄其富无伦尚无伯英书后世岂可复得非直唐也晋世见者亦寡故庾翼与右军云昔得伯英章草十纸过江亡失常叹妙迹永絶此卷章草芝白一帖差近古疑亦先贤摹仿至知汝愁以下五帖则老米所云皆张长史书者信然矣按南齐太祖赐示王僧防古迹十一种中有张芝书一帙宣和书谱载内府所藏有张芝草书冠军帖章草消息帖二种宣和所收真伪或未可定王特进精鉴必非妄语南齐在晋后尚或有之则在当时或偶未之得或极力购取而藏者爱惜不出亦世所时有未必人间永絶故禇遂良云钟繇张芝之迹不盈尺纸亦未尝竟谓絶无也但此数帖狂纵不伦与献之托桓江州助汝等帖同是一手伪书老米目为张长史犹是过则之论长史虽颠逸然一波一拂皆有法度观其授顔鲁公十二笔意何等精严何等微密岂容任意挥洒此数帖笔殊浮滑韵殊恶俗乃后来极庸妄人所为遽欲汚蔑长史且不可况伯英乎罪过罪过
大段淳化伪书有三手第一卷千文及安军破堽等帖为一手右军适欲遣书等帖为一手伯英知汝殊愁及大令托桓江州助汝等帖为一手皆互有短长不足定其胜负也
潜□□王侍书摸本原作潜处耳处字一行耳字自为一行后人以纸幅短妄以处字分作不可为两行且缩短耳字不惟失本帖笔意并王侍书摸本亦尽失其真矣顾谓王着误分非平允之论大观模正
终年纒此援上吾病来本是一帖顾分为二非当以刘为正
□本是复淳化模误大观正作复□当是理□当是且汝还□字甚萧索□□字草法俱不合律两□字刘作竟顾作意俱可疑一□当是一昨或合作所字非要之通体狂纵全乏汉时谨严之意即果伯英书学之亦只可沿门擉黒况决非是乎此等书最易引坏人杂毒入心如油入面不可湔拔正当以为深戒耳
长睿云帖语数往虎邱祖希时面祖希张之字也与大令同时虎邱地在江左当是后人书二王帖词耳
数处下不能容看字故提头前面潜处耳耳字亦正如此后人妄以耳字缩短与缩短集散耳耳字同为失真也□□当是弥若顾作弥数非
自知汝殊愁至此二十二行总是一帖
今欲归帖搃散□□笔法当是佳并刘释正尔顾以为刘释阙又释作往并恐未是忧□当是忧勤以笔驶失一折耳
得鄱阳帖鄱阳庾冰也大令帖中时及之益可证此数帖之非伯英矣不过□当是疲字顾作彼可疑
以上本三帖米以为五岂以终年纒此及看过还复别为二耶按今欲归以下二帖笔韵犹清故当较胜知汝殊愁也要之总是伪帖
秋凉平善帖专谨古雅信是伯英米以为真而长睿云疑亦先贤模放恐是过论
□□秋凉平善刘作累为陈作不日顾云按书法当是不为不□西行当是不逐或作遂非□□□□□山谷作指□次庄作业□山谷作湮皆非当是捐弃漂没送□□作余非作举作集亦可疑□美阳一作刘美阳一作到阳俱可疑
后汉崔子玉书
安平崔瑗字子玉后汉济北相帖目当称后汉济北相崔瑗
张芝初师崔瑗杜度作章草尝与朱寛书自叙云上比崔杜不足下方罗赵有余罗赵者罗晖赵袭也按后汉史崔瑗顺帝时人张芝柦灵时人则序崔当在张前大观正序在张前淳化误列张后又于崔称后汉张但称汉岂未考崔张世次同为后汉乎至于于张称名于崔称字自乱其例所未闻矣
米以此帖为齐梁人书按此为第一卷章帝等帖同为一手伪书虽风韵较清面貌似异而笔势紏绕乏清刚之气则彼此正同为伪不疑目为齐梁犹是寛论魏钟繇书
钟繇字元常魏明帝太傅帖目当称魏太傅钟繇书按吴志魏文帝黄初三年孙权使称蕃于魏十一月魏加权九锡羣臣议不应受权曰此时宜耳及帝欲封权子登权以幼辞权外托事魏而诚心不魏遣侍中辛毗等往与权盟并索任子权又辞之魏乃命曺休等围南郡索任子都尉浩周劝权遣权许之而又辞之及帝乆留浩权与浩书又欲为登求婚并以孙长绪与俱帝信之而权终不遣表所谓权之委质实怀不自信之心者也权以外患内难未弭卑辞上书求自改厉帝报书悃款信誓诏诸军不得妄进表所谓报权疏曲折得宜者也时魏三公奏劝帝削权爵土移兵进讨繇意以为过故云今者事势尚当有所依违愿君思省也繇意诚厚然其辞防鬰而不扬繁而无绪岂流传嵗乆遗文错乱与然文帝卒未尝移兵削爵以从三公之请则或因繇之一言而止者与
宣示表长睿云真迹本在王丞相家过江时藏衣带中以遗逸少逸少以遗王脩脩死其母以脩平日所寳并入棺中真迹遂絶此本右军所临者玩贺捷表唐人模本真迹一正一偏真有意外巧妙此表信可谓幽深无际古雅有余然比之贺捷则故有间矣岂尔时矜心作意亦未免有摸拟之迹邪应据长睿鉴与得长风帖同还之右军
顾云逯韵防音代及也钟繇力命表有复逯及语孙作人姓音録于文义不可通横所防睨防当作盻省上两笔耳作眄作盼似未是
再世名当是防名黔江帖正作智永千文荣功茂实欧阳询皇甫诞碑荣名蕃服中俱作荣淳化作盖微误黔江帖作荣石尤误
曲折得宜宜下有重字大观无之文若荀彧也防当是完字
李日华云淳化祖帖宣示表后多戎辂表十二行诸帖少见按余在杨次也刺史处见一卷亦有戎辂表
昨疏还示帖何屺瞻云英字大观蚀末笔孙仲墙言靖康之变帖石沦没于金开禧以后塲中来者则劖去庾元规之名以避废主之讳所谓亮字不全本是也今钟元常帖中亦劖去英字末笔得非避亮子光瑛讳与
君能审已帖本作君顾作若误
长睿云白骑帖乃王大令所临唐开元中在滑台人家并逸少临宣示帖藏之故误録在钟部当仍以还之大令
羸顿帖大观合上为一帖文义断续无从辨其是否仍旧贯
雪寒帖不复□作具非当是不复一一
长睿云得长风书帖乃逸少早年书殊未变钟体故亦误置钟部长风范母子等语二王帖间多有米云齐梁人书非也按长睿鉴信不磨松穆松也王氏子弟右军帖廔及之郗右军妻家也此云郗还未卜当是重熙假节镇下邳后语然则此帖之为右军无疑矣
谢书已□□当是具右军月半哀忤帖具是正如此作乞作欲皆未是
吴青州刺史皇象书
呉志赵达传注皇象字休明广陵江都人不言所厯何官张怀瓘书断宣和书谱皆云官至侍中此云青州刺史不知何据帖目当书呉侍中皇象书
长睿云皇象文武帖盖写后汉东观校书郎中髙彪送幽州督军御史第五永箴耳结字亦古史本云吕尚七十此云师尚七十史本云明其果毅此云昭其果毅盖作史者避晋讳师景帝讳昭文帝讳也五将三门下尚有地有九变丘陵山川云云二十六句帖俱失之象书人间殊少惟建业有吴时天发神防碑若篆若字势防伟相传乃象书也张怀瓘目以沈着痛快真得其笔势
即戎□身史作即戎忘身帖正忘字末笔乃以心字作波法耳或作是作从岂未覩后汉书邪
米云顽闇表与章帝一手伪帖长睿云皇象章草一表盖唐人伪作其体正与世传曺植书鹞雀赋正同皆非真迹至若孙皓上晋武帝表亦章草书字画髙古与此有间矣
顽闇□□当是容薄山谷作空荡非凡百□□当是乖秽山谷作朽秽亦非□宜或作中宜或作闻宜存疑为可特防哀□恐当作待偶失一笔耳作伤作侍亦可疑安□感字摸搨小失□□□当是忘躯命右军桓公至洛帖贼重命命字亦如此写顾作欲非□观当是荣观山谷误作里观智方□私当是营私索靖月仪章营字亦如此写顾作当私非何屺瞻云大段此帖文多断阙或因蛀损模搨时但存其所有字故多不可读耳
晋丞相张华书
张华字茂先由壮武郡公代下邳王晃为司空领著作后遇害削夺太安二年复之则华虽宰辅非丞相也帖目当称晋司空张华书
绛帖平云茂先终于司空非丞相唐世已无书迹此帖伪作麄恶多俗笔与李怀琳所作七贤帖同其末一笔皆下垂也何屺瞻云似齐梁人书
疾□施作欲顾作巳甚皆可疑比□□顾作将念亦可疑张华□施作呈为是或作顿首
晋丞相桓温书
桓温字元子以简文帝时晋丞相孝武帝宁康元年卒王导字茂宏以成帝咸康四年晋丞相五年卒王敦字处重以元帝建武元年拜大将军永昌元年自为丞相又伪譲不受明年大宁三年卒则三公俱当称东晋温与俱称丞相王敦则但当称大将军其序当先王敦次王次桓温淳化皆倒置失次
□节刘顾俱作逐节余□慰劳大观作余所淳化模误□□□刘作诸相具答固非顾作诸都督亦未是存疑为可无所□□当作防□□刘作冶度顾作酒席俱可疑
晋丞相王书
省示帖□当是示一作不非辛酸之□当是至山谷作言或作意皆非吾□当是吾守下多一折顾作甚于文义可通笔法不合考异云当作虑非□□山谷作蹔忌非刘顾作蹔忘为是□中山谷作殿中较是刘作彀于草法亦不合大观竟摹作宼尤非□天明往顾作亦存疑
改朔帖□字□字口字□字俱模失大观改正□□口何如□一作恶当是蒸字而省其草耳自一作日皆非满□即懑閟□□当是不一一刘顾等皆作具非□□当是道白施释是刘顾无白字葢失之
改朔五行字较细当别是一帖上帖适行尽耳刘合上作一帖譔
晋丞相王敦书
侍□悲中失一笔□□当是邑邑或分作令邑或合作意皆非□如常当是正如常刘顾作自恐未是□□刘作快快顾作愦愦愦愦心乱也较是
晋中书令王洽书
王洽字敬和第三子歴官吴郡内史徴拜领军寻加中书令固辞不受升平二年三十六嵗卒于官则洽但当称领军不应称中书令
欧阳询言王逸少与从弟洽变章草为今草韵媚宛转大行于世章草俱絶按右军领军之前能今草者不可胜数何得谓二王始作今草张怀瓘言伯英学崔杜之法温故知新因而变之以成今草转精其妙为得之矣
右军言弟书遂不减吾观此四帖草法渊浑行更遒古风力直逼右军只以歴年不永遂名劣右军耳仆谓领军格韵故当在大令上
辱告帖□问承字模有失笔还□当是还白刘作日非不孝帖按晋书六子长子悦先卒次子恬不着所卒之年然考以成帝咸康五年卒洽以穆帝升平二年卒后导之卒十九年洽年三十六则卒时洽才一十七嵗悦又先导则当悦卒时不过十数嵗未必遽能作此书此帖所云慈兄一旦皆弃必是恬也笔遒韵古几与世将两表相诘颃右军畏之固其宜矣
黄长睿云□刘作纷按书法可疑施作豫其释注云刘无言以馆阁法书刻于私家有此帖乃侧注豫字恐是后人署名淳化大观模以入行钩勒复差遂不可辨刘氏本豫字甚明也
兄子帖兄子号毁不可忍视当亦是恬卒时语考晋书悦无子以弟恬子琨为嗣则当是琨也
帖本作奈何奈何大观肃府同之顾但作奈何误感塞帖□字□字皆模误大观改正
晋司徒王珉书
王珉字季琰洽次子善行书代献之兼中书令二人齐名故世目献之为大令珉为小令太元十三年年二十有八卒追赠太常帖目当称东晋太常卿王珉此云司徒当縁珉兄珣赠司徒故误称耳
小令法防之弟名出法防右故世有法防非不佳僧弥难为兄之语僧弥珉小子也今观其书如琼枝玉树风絶尘外轧轧欲逼大令大令云弟书如骑驘骎骎欲度骅骝前盖易之亦畏之也
王珣洽长子珉洽次子则珉序当后珣淳化误大观改正为是
此年帖垂□竟字大观避宋讳阙末笔□怀兼割顾释作悲懐文义是也然笔法当是恐
十八日帖以二书当是比二书刘作以非□至未刘顾俱作暂为是然笔法当是服□可不亦当是比也不□□帖明作一一刘顾作具误
何如帖前半一十六字与后半下何如一十九字笔法不同当别是一帖而失其前半淳化不详文义笔法合为一帖可怪也
得书□之当是慰之慰与至草法相近笔驶偶圆转耳刘顾作至非吾□刘顾作吾亦非当是吾邑
今欲出帖此月□□山谷作亟尽月小尽也刘顾作急遣帖后遣报作□则知此之为尽也□当作卿可二字合并如一古帖中多有此写法□□山谷作则非刘顾作明为是吾下大观多一早字□出一作飡出或作限出俱未是刘作临出得之王家毕三字小当是旁注模以入行耳家一作敬非□□当是豫檄山谷作豫报谓有伤笔非□□当是敬报书垂竟笔驶故失折与上□字忽多作折同皆縁笔驶不能停缀故刘顾俱作相报非
晋司徒王珣书
王珣字元琳小字法防洽长子歴官卫将军都督水陆军事加散骑常侍安帝隆安四年年五十二卒赠车骑将军开府桓元辅政改赠司徒此称司徒是
即何如淳化大观皆无日字刘顾俱作即日何如□弊刘作能顾作服一作秋存疑为得□□当是不一一刘顾俱作不具亦存疑□□当是顿首白刘作拜白非
李日华六研斋二笔称王文肃所藏淳化祖帖王珣书少伯逺帖诸帖有今徧考淳化诸本并无伯逺帖皆与文肃所藏本同不审日华所称诸帖有者又何本也
晋侍中王廙书
王廙字世将丞相导从弟右军叔也歴官平南将军荆州刺史卒赠侍中骠骑将军帖目当称晋侍中骠骑将军王廙书
廿四日帖元章云同章帝一手伪书长睿云王世将二十四日帖与第一卷数朝等伪帖字势无异惟后两表极古信能传钟氏笔意而右军学之也
示大观作□此摸误□当是同刘释得之顾作因非王僧防集称晋自过江东右军之前惟廙为最书为右军法羊欣能书人名亦称郎邪王廙能传钟法此上元帝两表笔迹极古太傅遗轨宛然未坠宜为右军师法也
长睿云顿乏勿勿按顔氏家训世中书翰多称勿勿相承如此莫原其由或妄言此忽忽之残阙説文勿者州里所建之旂盖以趋民事故悤遽者称勿勿仆谓顔氏以説文证此字为长而今世流俗又妄于勿勿字中斜益一读为匆字弥失真矣祭义云勿勿诸欲其飨之也注勿勿犹勉勉也慤爱之貌杜牧之诗浮生长勿勿是知勿勿出于祭义古人诗中用之不特称于书翰耳
两表愍字左上民字各有阙笔盖唐人钩模时避文皇讳耳诚惶下大观下有诚恐二字
晋史元纪所幸郑夫人衣无文防表云郑夫人乃尔委顿今复増损伏惟哀亡愍存则郑夫人盖先元帝没
七月十三日帖骨法简古正是平南书但传模多失耳□笔法当是寺顾作等可疑不□当是不一一旧释俱作不言非□一作侧一作何俱非刘作月行复半文义为得□一作独一作缅俱可疑□当是审施释最是大观合下为一帖则不审防何如文义正合顾云当作佳按晋人凡书佳字皆作□无作□者□説文职追切鸟之短尾总名□□二字古不通用今人书佳字乃有作□者误也本帖上下悉佳正作□可知此□字之非佳矣□一作宣一作闻□一作鸿一作防俱可疑□如断当是疟如复断或作疾亦通□人当是然人旧作愁人非宜□当是宜复一一旧俱作具非□当是与不可□当是不可言□淳化作北反大观作北及屺瞻云当作发俱可疑书不□当是书不具旧俱作不足非□□当是自防顾作白复非□息消字有阙笔
七月十三日以下九行玩其笔法本是一帖淳化以防何如下分一帖非疟如复断亦应合上为一帖刘另作一帖亦非
晋太宰髙平郗鉴书
郗鉴字道徽明帝以其有器望乃诏鉴特草上表疏以从简易封南昌县公进爵太尉年七十一薨赠太宰帖目称太宰是特称郡望无谓
帖末本有两顿首顾释失其一
晋侍中郗愔书
郗愔字方回鉴长子歴官镇军将军都督浙东五郡军事又徴拜司空固辞不受太元九年年七十二卒追赠侍中司空帖目当称晋侍中司空郗愔书此但云侍中误
九月七日帖□得章当是比得章下帖同食□当是食进言疾渐佳食今进否新瘥将适殊难也或作逢未是
廿四日帖悉□刘作达为是或作违或作连皆非日□当是日凉刘顾作谅非两行至愔报适尽逺近下别是一帖大观分之最是刘顾合为一非
两帖皆问弟疾书当是一事而两作书耳
逺近帖按本传愔与姐夫王羲之髙士许恂并栖心絶粒有迈世之风此云付石首千一节石首千未详何物当是服食之药□屺瞻云当作地□古乹字刘作耳
顾云何当来当字长沙本分作少用且分两行误甚□悉如常当是一一刘作今悉如常亦通顾作亲亲非敬豫丞相导次子即邱子恬也道祖未详
米芾寳章待访録云晋武帝王浑王戎王衍郗愔陆统桓温陆云谢安谢万等十四帖武帝王戎书字有篆籕体气象竒古墨色如漆内郗愔一帖即阁本法帖所録者昔使王着取溥家书与阁下书杂模模此卷中独取愔两行余在所弃
晋中书郎郗超书
郗超字景兴小字嘉賔愔长子先愔卒歴官司徒左长史母丧去职服阕除散骑常侍不起以为临海太守加宣威将军不拜则帖目当称晋司徒左长史郗超书此云中书郎误
此帖米芾书史以为李懐琳伪作
晋书穆纪永和七年正月辛丑鲜卑段龛以青州来降帝以为镇北将军封齐公帖所云段龛归顺者也右军及次子凝之皆尝为江州刺史右军为郗氏婿超为右军内侄正同时此称江州而不名或当是右军也以为宗正不可考
晋尚书令卫瓘书
卫瓘字伯玉太康初迁司空侍中告老逊位进太保后朝廷既诛害瓘者乃追瓘伐蜀功封兰陵郡公则帖目当称晋兰陵郡公卫瓘书此书晋尚书令误
按瓘初仕魏歴镇东将军封菑阳侯晋武帝泰始初转征东将军进爵为公则瓘为晋最初人序当在张华上淳化置郗超后殊不伦
长睿云顿字下当有首字古人作字畧希即可当字孔琳之帖尾顿首亦如此羲之帖往往有之
懐刘作夜懐未是顾作想懐为得始□□还刘作还顾作得还于文义皆合按其书法则当是得也□□当是且至作旦望非□节度当是须节度作领节度非□□当是自白作得白亦非末当有两死罪顾释止一尤非屺瞻谓此帖多脱字按此帖比晋人他书可谓文从字顺脱字亦少屺瞻説恐未当
晋黄门郎卫恒书
卫恒字巨山瓘之子歴官黄门郎与父瓘俱为楚王玮所害后赠长水校尉谥兰陵真世子帖目当称晋长水校尉卫恒书
瓘尝云我得伯英之筋恒得其骨此一十七字骨韵専谨信得伯英之骨者也然不免専谨之过故沈冥坱圠处不及乃翁米芾书史云此李懐琳伪作
七日□耶当是云耶一作之非
晋太傅陈郡谢安书
谢安字安石歴官太保赠太傅此称太傅是然与郗鉴并称郡望殊无谓
李日华云祖帖标目谢安书安字是楷字诸刻皆草字安顿首帖每念君□字钩模失一笔一旦□穷当是哀穷右军二谢帖道妇等一旦哀穷亦如此写但此于字中多一折耳作知穷非□毒荼字多一折上奈何作□□则笔驶不及作折耳
米云前帖真后六月帖伪书长睿云葢以惶恐再拜当时罕用然施于尊老者或有之陶华阳真诰有帖云许惶恐再拜正晋世语按此帖与第一卷章帝千文此卷王平南第一帖笔法正同乃一手伪作但恶态小敛耳屺瞻云米鉴正是而伯思反原之何也
顾汝和云此称道民山谷谓盖事五斗米道后汉张燕辈托天师道陵立祭酒治病使人出五斗米而病随愈谓之五斗米道王氏世事之凝之弥笃未闻安石恐时通俗尚之按右军与郗方回并有迈世之风方回事天师道而右军父子亦俱事之孙恩收防稽凝之不为备但入室请祷云已请大道鬼兵相助遂为恩所害右军以献之女玉润痼疾亦与书道士深以自克称民不置与安石之称道民亦是此理末云惶恐再拜正是佞其师尊语
晋散骑常侍谢万书
谢万字万石安弟也歴官散骑常侍帖目得之
帖称告朗等按晋书朗字长度据之子万之犹子也谢道蕴称谢氏彦秀者有封胡羯末胡即朗小子
各可□当是可可大观第二可字摹作之字误不□告当是不一一告刘顾作具非
淳化秘阁法帖考正卷二

[book_title]淳化秘阁法帖考正卷三
歴代名臣法帖
黄长睿云此卷伪帖过半自庾翼后一帖已向季春等十七家皆一手书韵俗笔弱滥厠诸名迹间始余观之但知其伪而未审其从来及备员秘馆因彚次御府图籍见一书圅中尽此一手帖每卷题云仿书第若干此卷伪帖及他卷所有伪帖皆在焉其余法帖中不载者尚多并以澄心堂纸写盖南唐人聊取古人词语自书之耳文真而字非故斯人自目为仿书葢但録其词而已非临模也国初论次法帖时王着辈不悟其非但采名杂载真帖可胜叹哉今列次卷内一手伪帖于左
庾翼后一帖　沈嘉杜预后一帖
王脩刘超司马攸
刘穆之　刘瓌王劼
纪瞻王廞张翼
陆云山涛卞壸
右十五家并庾翼杜豫后一帖皆一手伪书
庾亮庾翼前一帖　杜预前一帖
谢璠伯　王徽之　王凝之
王操之　王涣之　索靖
王坦之　谢　庄　王防
王恬王昙首　孔琳之
王僧防
右十四家并庾翼杜预前一帖皆真帖
此卷真伪不分诚如元章长睿所鉴乃其纪次颠倒失序者亦复不可胜数杜预索靖山涛陆云皆晋未度江前人而叅错东晋诸人后司马攸文帝子武帝弟几为太子而不知其为晋宗室谢庄始终事宋而目为晋庾亮误为元亮沈嘉割字为名刘瓌之孔琳之名截其半纪瞻史与帖皆作瞻而误以为赡王僧防南齐人而不分南北王坦之太原王述之子而班于郎邪诸子之间王徽之羲之第五子不列羲之诸子之次至其官爵错缪世次失序又不足言矣总之淳化一帖徒以刻自秘阁人间不易可得又魏晋以来名迹歴代皆藏内府世人罕见得此始流布人间故珍贵一时欻流百代实则其纰缪处不可一二数弇州山人以为俱不足论其笔法自非后人可及非惟耳鉴亦尊许大过语耳
晋太尉庾元亮书
庾亮字元规明穆皇后之兄也未尝名元亮帖目误大观称庾亮为是元康六年薨年五十二赠太尉帖目称太尉是
长睿云帖言奉告书葙先为媞子作江淮之间谓母曰媞此云媞子未知目何戚也顾汝和云媞音氏又音啼弟又尔雅云媞媞安也
帖中□字凡四皆当是作字而笔法各不相同施以第三为注刘以第四为治皆误
宋自靖康之变大观新旧二刻皆沦北地开禧以后有自塲中来者皆磨去亮字右边转笔以避金主亮之讳所谓亮字不全本也
晋车骑将军庾翼书
庾翼字稚恭太尉亮之弟歴官都督征讨军事加征西将军永和元年卒年四十二赠车骑将军帖目是刘遐字正长广平易阳人歴官散骑常侍咸和元年卒赠安北将军
按庾翼尝为陶侃太尉府从事中郎此帖称从事中郎则当是与侃书也考晋书明帝太宁三年陶侃都督荆湘明年当成帝咸和元年翼年二十二始辟陶侃太尉府从事中郎刘遐卒于是年正当翼为从事之初不应遽称故吏若谓此书在从事后则刘遐卒已乆又不应与遐同名又考遐传终遐身未尝叅军事则此帖不无可疑然书法精古的是真迹或由史误亦未可定
顾云□□当是检校一作拔非
已向季春帖米云同章帝一手伪书
□二字合两为一上下各借一笔古帖中多有之顷按文义当是顷顾作须亦通
晋太守沈嘉长书
按窦述书赋注沈嘉字长茂吴郡人晋吴兴太守帖目但称太守不称呉兴又以沈嘉为嘉长连字为名尤荒率可笑本帖但称沈嘉不称嘉长王侍书岂未之省邪标目当称东晋呉兴太守沈嘉书
此帖格韵滞俗同章帝一手伪书米老未曽标出盖偶失之长睿鉴是述书赋称长茂草势既捷而疎慕王不及独断自如若此三行岂能慕王独断者耶
□□当是不一一旧释作具非
晋侍中杜预书
杜预字元凯京兆杜陵人起家尚书郎累官镇南将军以平呉功进爵当阳县侯卒赠征南大将军开府仪同三司终其身未尝为侍中也帖目误当称征南大将军杜预书
长睿云十一月帖云道逺书问又简闲得来况非当时语或是江左人书不特亲故帖伪也按长睿每以词语简直者为非晋人语彼时吐属古隽自与后来不同然安知必无一二简直者出于寻常风气之外耶五子之歌三代以上作也而平易如此得谓五子伪乎过论失实非所尚也米鉴是
预□□当是顿首顿首字末多一曲便是叠字凡古帖或末笔引长或字间少空皆作叠字顾汝和但作顿首失之□刘作説顾作况皆可通
亲故帖米云同章帝伪帖长睿云数附书信以慰吾心亦近世流俗语按信者使也晋人无以为书信字右军帖往得其书信遂不取答言使者遂不取答也至唐宋人始以为书信之信
□女当是孤女顾释是刘作絶汝误也
晋王循书
徐澄斋云陶宗仪书史防要王循官至中军将军善行草法书要録王愔文字志目有王循宋板作王脩按后魏吊殷比干墓碑修字作循则循修二字古葢通用晋书外戚传王修字敬仁蒙长子起家著作郎转中军司马年二十四未拜而卒官位与陶所纪正同则王循当即王循陶特误以中军司马为中军将军耳禇遂良撰右军书目第三东方朔賛小注云书与王循此王修事也王循无别考
米云同上伪按帖语自是晋人书法则同章帝一手伪作
循下有一□字刘作旧当是遮顾云禇遂良右军书目有阿遮帖张彦逺帖语有报敬伦遮恐是王氏子姓按敬伦导子恬也遮未详米临报敬伦遮帖作敬伦逸误
晋刘超书
刘超字世瑜琅邪临沂人仕晋右卫将军为任让所害赠卫尉帖目当云东晋卫尉刘超书大观是
窦防述书赋注云超手笔与元帝相类自职居近密遂与外人书絶故述书赋有禀天然而自强乱帝札而见拘之语长睿云今此书字势絶与元帝不类其伪明矣
晋散骑常侍谢璠伯书
谢璠伯于史无考世称谢璠伯善草书只此四行沈着痛快风力故自遒上也
见者当读作现言江东精兵不可猝得惟当善养现在者耳如□来当是如比来刘作此来误
晋黄门郎王徽之书
徽之字子猷羲之弟五子仕至黄门侍郎弃官东归则帖目当称黄门侍郎大观是此但云黄门郎盖误
宁复□□当是可言顾释是或作可可亦通刘作可耳误□□当是不一一旧作不具皆误
晋谢庄书
按宋书谢庄字希逸歴官中书令常侍金紫光禄大夫卒赠右光禄大夫长睿云谢庄首终仕宋而题曰晋大误也帖目当称宋右光禄大夫谢庄书
一日忽□閟当是一日忽患閟刘合一日两字作闲或以患作恋皆非□□当是企怛或作坦非□来已渐胜当是昨来施以为可疑亦未是□日寒重当是顷日刘作须自非□动按书法当是憎动言寒重居患恶动耳刘顾皆误作増
晋侍中司马攸书
司马攸文帝第二子武帝同懐弟字大猷小字桃符武帝践阼封齐王帖目当书晋齐王司马攸书
徐澄斋云此帖当如长沙王永阳王之例附第一卷帝王书后
齐王善尺牍为世所楷书断称其兰芳玉洁奇而且古此三行楷法虽専谨然骨韵殊俗米云与章帝一手伪帖信是末首顿首上当有脱失
晋刘瓌书
述书赋注刘瓌之字元寳沛国人晋御史中丞义城伯帖目当云东晋御史中丞刘瓌之书帖于瓌下失之字大误
长睿云瓌之乃东晋时善八分者大令既不肯书太极殿榜谢安石遂令瓌之以八分题之今此帖非真与王廙二十四日帖无异
元寳书述书赋称其刚直为两王之次骨正力全轨范宏丽今此帖笔法糺绕殊乏正骨米云同章帝伪帖不疑
瓌之顿首下本帖空一字大观肃府俱有两当是顿首顿首帖末瓌之下大观有顿首顿首四字
晋王坦之书
王坦之字文度王述子仕至北中郎将徐兖二州刺史卒赠安北将军帖目当称东晋安北将军王坦之书
长睿云王着叙王坦之书列于逸少诸子间意以名皆从之殊不知坦之乃述子自太原王耳非郎邪族也非通古甚那至尔
王懐祖书述书赋称其髙利迅薄连属欹倾文度师法乃翁而得其髙利迅薄之意瑶环瑜珥兰茁其芽风流照暎故当不减防稽诸子也
已与谢郎当如施作巳与顾作已兴非□□□者当是良不可者或作断不了者未是□诣公应作当诣公无疑
晋王涣之书
涣之为羲之第三子未详其字未仕帖目但称名最合晋上当増东字
长睿云王氏凝操徽涣四子书皆真帖逸少七子上四人与子敬书具传惟之肃之遗迹未见余皆得家范而体各不同是善学逸少书者犹顔延之对宋文帝论其诸子自谓峻得臣笔测得臣文防得臣义跃得臣酒书亦犹是也仆今以拟王氏诸子则逸少之书凝之得其韵操之得其体徽之得其势涣之得其貌献之得其源大令书特知名而与逸少方驾者盖能本父之书意所循者大故也逸少之书真行则法钟草圣则师张二家之法逸少所自出大令从而效之所以特髙于诸王犹鲁堂诸子由赐商偃皆以儒称卒之得其传者子渊而已
□当是上下二字疾书合为一耳古帖中往往有之施合二字作叔未是
晋王操之书
操之字子重羲之第六子歴官侍中尚书豫章太守帖目当称东晋侍中尚书王操之书
帖首操之等□正是等白书既已恐未明又更加以足之帖末操□□当是顿首传摸失真耳施作等白误
晋王凝之书
凝之羲之次子字叔平歴官江州刺史左将军防稽内史帖目当称东晋左将军防稽内史王凝之书合置涣之之上
黄山谷云余观凝之字法最密恨不多见仆谓此书大似献之
此卷载羲之诸子书不特以坦之班于羲之诸子之列误认太原为郎邪者荒谬可笑即其叙次羲之诸子亦复失伦考晋书羲之长子之早卒次凝之徽之操之献之献之既别自为卷则序四子当首凝之次涣之次徽之次操之乃得其正耳
冷当是渐冷施作微冷误吾字最小当是旁注摹者误入行耳
晋征西司马索靖书
索靖字幼安炖煌人太安末歴官使特节游击将军卒赠司空安乐亭侯未尝为征西司马帖目当称晋司空索靖书
徐澄斋云索靖晋最初人当列卫瓘后
载妖帖词虽断阙文特古雅然亦同章帝一手伪书虽气骨稍劲而神韵甚俗银钩虿尾幼安奇趣了不复存矣叅观出师颂便知此为伪迹无疑元章长睿皆未标出偶失之耳
妖□当是妖防或作婆非字书无此字□□当是遏臧顾作过可疑莫□当是莫告刘作莫去非□一作念一作防皆通于□当是于予或作争未是前有争字作□书法正与此不同翔□当是翔荣作集作巢皆非□舞或作歌舞刘作起舞顾作鼓舞皆可疑□农顾作处农于文义为近然书法当是防姬□当是姬弃顾释是或作业非
长睿云七月廿六日帖本七纸晋王平南廙每寳玩之值永嘉乱乃四叠缀衣中以渡江唐蒲州桑泉令豆卢器得之叠迹犹存今所録惟一纸耳模传失真无复意象
信□当是信至刘作悉里非□□二字摸榻失真刘作夀知非顾作悉知亦可疑
晋侍中刘穆之书
按宋书穆之字道和小字道民仕晋至左仆射虽卒于晋世未尝仕宋然始终为宋谋主宋武始表赠侍中司徒南昌县侯及受禅又追封南康郡公则穆之始终受宋恩遇特深当称宋南康郡公刘穆之书大观标目良是
述书赋称道和闲雅髙踪絶尘注云今见行书一纸六行即此帖也然笔韵短弱殊与窦氏所称不类当是俗手依声伪作米云同章帝伪帖不虚也
帖首当有阙文亦□当是亦知顾作所欲非□推迁当是官推迁顾作故推迁非更字波蚀更下一字全蚀刘作讳顾作律皆可疑
晋尚书王劭书
王劭丞相第五子字敬伦歴官尚书仆射中领军卒赠车骑将军帖目当称东晋车骑将军王劭书淳化标目作尚书大观标目作尚书令皆误
米云同章帝伪帖按此帖在伪迹中颇为肃括乃伪书之最佳者然糺绕恶习故自在
晋车骑将军纪瞻书
纪瞻字思逺丹阳秣陵人歴官骠骑将军常侍卒赠开府仪同三司帖目当称东晋开府仪同三司纪瞻书淳化大观标目皆误淳化又误以瞻为赡尤与史不合本帖首尾俱作瞻
帖云贫家无以将意所谓物微意全者也按瞻歴仕清华厚自奉养馆宇崇丽有足赏玩此云贫家定非思逺语不特词语不古书法凡猥为足判其非真也
□□二字可疑或作永携亦未是今□顾作盖或作送俱未是疑当是逞所□顾作所谓为是陈与义作所须亦可疑
晋司徒王廞书
晋书王荟传王廞字伯舆之孙荟之子也歴太子中庶子司徒左长史帖目当称东晋司徒左长史王廞书
米云与汉章帝一手伪帖
□割或作割或作分割分割近是□涕或作悲涕或作憵涕亦可疑皆由传模失真故阙之为得帖尾廞疏下大观有八月廿八日五字
晋太守张翼书
窦防述书赋注张翼字君祖下邳人官至东海太守帖目当称东晋东海太守张翼书
此亦伪作翼书学羲之几欲夺真此殊凡猥遽欲汚蔑君祖不亦过乎
□□顾作赖郎可疑阙之为得□□当是不一一顾作具非
晋陆云书
陆云字士龙机之弟吴平入洛为大将军右司马帖目当称晋大将军右司马陆云书
米云以上三帖同章帝伪帖
□节或作春或作丧当以春为正春字章草作□此特以左钩引直耳及□顾作及卿按草法当是乡字可□按文义当是可与作之作云俱未安经□施作髙孙模作亭未可定人□之当是钦之刘顾作叹之未是
自刘穆之至此六帖皆是伪帖
晋海陵恭侯王邃书
世説新语注王邃别传邃字处重琅邪人舒弟也歴仕中领军尚书左仆射帖目当称东晋尚书左仆射王邃书淳化称海陵恭侯未知所据
宣和书谱云王邃作行书有羲献法婚事一帖布置婉媚结搆有法按此帖意局刚清故严谨之意为多要之正自遒上
张□当是张丞或作巫非□知当是令知或作乏非
晋中书令王恬书
王恬丞相第二子字敬豫小字螭虎歴官防稽内史加散骑常侍卒赠中军将军帖目当称东晋中军将军王恬书
螭虎草书断称其世难与比是时张翼以书得名议者谓不能过恬此两行一十九字格韵直过右军奚翼之所敢拟
□□□当是力不一一刘作不具顾作少令皆非
晋太守山涛书
山涛字巨源河内懐人也歴官右仆射光禄大夫侍中拜司徒太康四年年七十九薨帖目当称晋司徒山涛书此云太守不知何据
长睿云山涛启事与李懐琳所撰七贤书中涛书自相矛盾但此启文是而书非七贤帖中笔语皆妄也
巨源正书寳泉称其朴畧此八行笔法扭揑殊无朴畧意与前王劭王廞同出一手伪书
质止少华文义当是质正书法作止当由模搨之误或伪书人不了文义信笔误书耳
黄山谷云帖末十九字长沙帖误置羊欣书后
晋侍中卞壶书
卞壶字望之济隂冤句人歴官领军将军给事中卒赠侍中骠骑将军开府仪同三司帖目当称东晋侍中骠骑将军卞壶书
壶晋书作壸帖目误
述书赋称望之草书古而老此六行笔势糺绕与章帝等书同米黄目为伪作信精鉴也
朝□郎当是朝将中郎两字连草合为一耳与前王涣之书□二字后羊欣□□二字同一笔法刘施释阙亦通顾作比中未是诸□当是诸诚一作城非□爱顾作改爱可疑当由模搨之误□笔法是友按文义则当是发□刘作傅非何屺瞻云当是防字古防房二字通
晋谢发书
谢发爵里无可考
米云已上三帖同章帝伪书
未□刘作未知最合顾作欲未是帖未笔恻感三字潭帖误连山涛书后
宋特进王昙书
王昙首琅邪人太保少弟僧防父也歴官太子詹事侍中卒追赠左光禄大夫加散骑常侍帖目当称宋左光禄大夫散骑常侍王昙首书淳化昙下失首字大误本帖明有首字
差□当是差可施作耳非□□施作清和非刘顾作请示为合□宜自当是所宜顾云当作亦误未能令遣刘作令顾作合皆通□有刘施作俗是顾作从可疑昙□刘误作答当是首字惟误首为答所以标目止作王昙也
宋中散大夫羊欣书
羊欣字敬元泰山南城人由新安太守转义兴太守除中散大夫帖目是
敬元师资大令见重一时行书尤善故时人有买王得羊不失所望之语此帖魄短力弱去大令风规正逺其伪不疑米鉴良是
得去下当脱月字
宋太常卿孔琳书
孔琳之字彦琳防稽山隂人歴官祠部尚书卒赠太常帖目是琳下失之字大误大观有之字
长睿云琳之帖有恨恨脚中转剧近明散未觉益十二字偏小盖行测注字摹帖者妄以入行耳当依本为正按李日华六研斋二笔称王文肃公所藏淳化祖帖孔琳之书叹具旁増悒悒脚中四字何頼右有转剧近明散未觉益八字总十二字皆旁添与今刻不同则长睿所云误摹入行者盖亦未见祖本耳愚谓不独此十二字前触感触字难胜胜字亦小当亦旁注误摹入者自□刘作自郡顾作自羣皆可疑当由模搨有误地□定当是地穷刘顾作最非王右军圣教序穷亦作□□□三字当是奈何念痛悼笔驶合为一字耳示下糢糊一字□所当是良所刘施作君非□□当是悲悒刘顾作幽悒恐未是□□当是叹一一刘顾作叹且施作叹叹皆非□□长睿作恨恨顾作悒悒皆可通□□刘作迷甚最合顾云疑作亡非或作反误□□□□□□□当是孤子孔琳之奈何顿首书垂尽笔驶不可收故有失耳或以奈何作等字亦未是
按史琳之以楚台员外散骑侍郎遭母忧去职服阕除司徒左西椽以父致仕自解未几司马休之以为长史旋以父忧去官此当是其居忧时书幽咽凄断都无伦次其孝思沈痛油然见于笔墨之间不独妙善草而已
齐侍中王僧防书
南齐王僧防昙首子琅琊临沂人歴官侍中特进左光禄大夫卒赠司空或误称晋今标目但称齐侍中亦未是当称南齐司空王僧防书
长睿云僧防两启皆佳结字与拟王琰乞江郢所统郡启同书声信不虚得
淳化秘阁法帖考正卷三

[book_title]淳化秘阁法帖考正卷四
歴代名臣法帖
前卷以宋谢庄为晋此卷复以宋萧思话为梁陈逵晋西中郎将也而以为陈薄昭之宋给事中也而以为唐十七史非僻书乃漫不讨论一至于此信可怪也
梁尚书王筠书
王筠字元礼一字徳柔琅邪王僧防之孙歴官太子詹事年六十九为贼所逼坠井死帖目当称梁太子詹事王筠书
元礼此书格韵清迥犹有大令风范独惜模搨多误耳何理理字竟似俚□叙来字竟似束□白遣字畧似逺王筠王字竟似至当由上带白字来便笔法多一折故有似至耳或作白呈亦通□勤当是清勤顾作请勤亦误
此与第六卷右军寒严帖书法虽异词气畧同观此益知彼为齐梁伪作无疑矣
梁特进沈约书
沈约字休文吴兴武康人歴官特进光禄大夫侍中少傅帖目当称梁特进光禄大夫沈约书
休文不以能书名此帖笔力虽清驶然颇不中程度要之决非俗手所到
□年刘顾作今年最是□□□刘作约乗离误顾作殆差故亦非疑当是殆无能□顾作尔可疑当阙之□□□□□刘作始得此书则此下竟少一字误甚顾作始得此事至亦未是当是始得此处一决□□顾带上字作沈约白亦可疑总之休文胷多卷轴意不在书故率尔冩来不可识别然下笔超絶浑是一段书卷之气虽不専家要自隽上也
梁交州刺史阮研书
按张瓌瓘书断阮研字文几陈留人官至交州刺史帖目是
书断称阮研书行草出于大王若飞泉交注筋力最优庾肩吾书品亦云阮研居今观古尽窥众妙故窦臮述书赋有急溜悬磴之语此帖殊软缓絶少急溜悬磴意米云同章帝伪作不疑
过峤始字大观失摹女内一然此字淳化模亦微失刘竟误作恨所　当是所有或作具非当从施作不一一顾作具亦非顿首下大观有四月一日四字
梁征南将军萧礭书
长睿云齐豫章王嶷之孙礭在梁位司徒右长史此云征南将军不知何据恐是梁邵陵王纶之子确也按梁史齐豫章嶷第六子萧子范之次子确歴官司徒右长史未尝为征南将军邵陵王纶次子亦名确字仲正以侯景乞盟诏确入以为南中郎将此云征南将军当是仲正盖误以南中郎将为征南将军耳帖目当称梁南中郎将萧确书
又按梁书齐豫章王孙梁邵陵王子名皆从确不从礭确礭两字虽同音然史并未从礭当以史为正又大观帖目作梁广州刺史萧确益可证此萧确之当为邵陵王之子矣
米云同章帝伪按此与上阮研书在诸伪帖中尤俗恶可笑黄长睿以为非江左书信然
梁萧思话书
按宋史萧思话南兰陵人孝懿皇后弟之子歴官都督郢湘诸军事镇西将军孝建二年卒赠征西将军开府仪同三司大观帖目称宋征西将军萧思话书最是此目为梁岂以梁为萧氏故称梁耶其可笑如此切刘作言切顾作寒切俱可疑阙之顾刘作少首或作小告亦可疑阙之
梁萧子云书
萧子云字景乔齐豫章文献王第九子仕梁歴侍中国子祭酒帖目当称梁侍中国子祭酒萧子云书大观标目是
长睿云萧子云有章草出师颂一章甚古雅与此卷正书列子逺矣按萧子云答武帝自论其书云始变子敬全范元常张怀瓘书断亦有晚学元常筋骨亦备之语此书列子三章古雅浑劲风力直拟太傅长睿顾少之王弇州依声附和遂有十月冻蝇之讥皆过论也又出师颂一章宣和书谱等书皆以为索靖长睿目为子云亦误
第三章取也与也下大观无失其所也四字
陈朝陈逵书
世説新语注陈逵别传逵字林道颍川许昌人晋黄门郎西中郎将帖目当称晋西中郎将陈逵书淳化标目题为陈朝陈逵宜其来长睿之掊击也
宣和书谱称逵作行草古而腴草字飘发不滞有羲献之风嵗终帖笔力古厚果有羲献意后伯礼帖骨柔脉短则是伪书米黄未标出偶失之耳
逵□当是逵白笔驶偶多一小折耳顾作百非□当是足下两字合为一各借一笔耳第三卷羊欣帖亦同此
伯礼帖问□陈云□与讯同□前许当是兄前许亦縁笔驶多一折耳顾作足前许非□纛当如施作介纛介斺之省也今□当是今遣或作进□付当是愿付□□刘施作佳顾作使俱可疑大抵此帖模搨多误□□□□□□六字皆有失笔不足据
中书令禇遂良书
禇遂良字登善散骑常侍亮子歴官尚书右仆射以谏阻立武昭仪贬潭州都督未几又贬爱州卒于官神龙中复官爵徳宗追赠太尉帖目当称唐太尉禇遂良书标目上失唐字
遂良虽与虞欧同时然少后于虞欧当置询后
遂良以高宗永徽六年諌阻立武昭仪左迁潭州都督此潭府下湿帖乃其在潭时语按遂良谏阻立武昭仪引义极谏叩头流血终始不屈虽触怒身死固其所安岂有才一贬斥遂不胜烦苦之理帖云潭府下湿不可多时况兼年暮深益隤竟似有刻不可居之势既已执之于前乃忽悔之于后前后违反不可收拾曽谓遂良之贤乃至此极必无之事也此盖伪书者不明大义以为此情所必有故仿效禇书惑人耳目而不自知害名义诬先正有如此也故其为书前犹矜练畧得登善手意数行以后便脚手尽露恶道坌出矣黄长睿云帖末云舅遂良报薛八侍中前河南谪潭时无有薛姓为侍中者自永徽六年遂良贬潭州都督前此上至神尧时为侍中者裴矩齐王元吉杜如晦王珪魏元成杨师道刘洎张行成髙季辅宇文节韩瑗凡十一人未有薛姓者至仪鳯中薛元超始作相既在遂良后又不作侍中当时在外镇亦未有兼此官者其伪必矣按伯思此语可谓辨甚虽无此证以理而推亦知必伪况其凿凿可据有如此者乎
诸何□□按文义当是足言笔法却是去意当由模搨有误更得汝□当是状或作兆非兆下帖本有重美二字顾释脱去□居帖本作徙居顾释作徒居亦误
按□乃章草状字与十卷大令铁石前帖□字不同彼为非字也右半冩法先后各异顾汝和以为与大令帖同误也
长睿云山河帖乃河南所书枯树赋中钞出耳此庾子山作而禇书之后禇遂良述四字乃集书者妄益帖内星安性者哉字不知从何处集来
长睿云家侄至帖乃真河南得意书翩翩有逸敬体愚谓此帖笔势肥浊骨韵软缓全带俗气定是伪书学者依声习之便入恶道不知长睿何见遽有此语董思白每为学者论书辄亦拈此为法所未喻也
即倐字一作獯误
唐秘书少监虞世南书
虞世南字伯施越州余姚人隋内史侍郎世基之弟叔父寄无子以世南继其后故字伯施智永善羲之书世南师焉歴官银青光禄大夫文馆学士卒年八十一赠礼部尚书帖目当称唐礼部尚书虞世南书
徐澄斋云世南为遂良少所服膺当列禇前
长睿云虞世南大运帖欧阳率更比年帖皆集二公碑中字为之按大运帖乃集夫子庙堂碑比年帖则未知所集何碑矣
夫子庙堂碑以今闗中本为胜闗中本重刻于赵宋之初字虽渊雅然风神全失此所集字比之重刻本盖并其字形而亡之况风神乎又况永兴原碑乎益以知唐碑之可贵而阁帖之不足尚矣
大运帖无之道大观讳字末一防以宋太祖小字朗故髙宗临兰亭于天朗气清朗字亦阙月中两小画
去月帖□一□□□当是牵顾作率未是两日二字或合作曺尤非望可自力当是望可言左脚痛冀少日望可力疾行耳顾作耳非末□字帖本有言旁顾释作咨非
临乐毅论帖□□□□当是数记存之　顾作记□草书作□第六卷右军帖熙□亡不可知与此正同皆当是存也□当是之笔驶少回峯耳言乐毅论数亦记存此帖但近以臂痛废书不能学耳次庄释愿学亦通但以□作学于草法殊不合吾旧作数行草草则与上下文义皆不贯决知非是
米以临乐毅论帖为俗人伪作信然此书柔缓全乏永兴谨严意且其文义至遣书谨空已尽得书以下七字又以别帖续之文义全不相属笔意亦与上不类其伪不疑
永兴当太宗即位之初年已衰老抗表乞骸骨不许至贞观十二年再表请致仕乃始许之此疲朽帖云未有东顾之期惟増慨叹盖其思归之切已十数载于兹矣此必其再请致仕时语谆嘱司事者使为主持得力耳□力当是得力或作卿力顾作公力皆误
郑长官帖□不荡荡刘作垣顾作恒顾较是
唐率更令欧阳询书
欧阳询字信本潭州临湘人贞观初歴官太子率更令文馆学士封渤海男卒年八十五帖目是
兰惹帖乃率更观书跋语笔法谨严定是真迹虞永兴别帖亦有承示名公书画可以顿醒滞思之语与此畧同然彼当是依仿此帖伪为永兴书以愚俗目不足信也
静思帖文义援上帖来疑当是一时语
自魏晋来多以使为信故右军十七帖中有往得其书信遂不取答之语又太清楼续帖第四卷右军帖亦有今因其信答君书想必至也之语此云定须寄信下平安帖云极欲知君等信息则遂以为书信之信矣古人问信信字多作讯不作信晋陈逵伯礼帖云明愿问讯正作讯则以信为书信之信盖自率更始
定□当是定须笔驶失一耳顾作顷未是□□当是立具言定须寄信望立具勿迟也顾合二字为一作意字亦非
比年帖米云俗人伪作
淳化所收率更六帖惟比年一帖伪作余皆崄劲陗削的是率更手笔与其所书史事等帖正同弇州山人乃有圉圉寒险之讥殆非能知率更者
唐谏议大夫栁公权书
栁公权字诚悬京兆华原人太子太保公绰之弟歴官太子少师年八十八卒赠太子太师帖目当称唐太子太师栁公权书
长睿云栁少师与弟帖末云诚悬呈人多疑之以顔籀注汉书丞相衡传云字以表徳岂人所自称栁不当称字然尝观逸少敬谢帖自云王逸少白庐山逺公集卢循与逺书自称范阳卢子先叩头则古人称字盖或有之顾从义云公权与弟故可以字也
圣慈帖与虞永兴临乐毅论帖笔势畧同而此更纵耳当是一手伪书末二字□□当是敬空亦与虞帖同空字失下半故行稍短施作悬未是顾作敬问或可通按公权尝为敬穆文三朝侍书公绰以其颇偕工祝致书宰相乞换一散秩遂迁右司郎中文馆学士文宗思之复召侍书充翰林书诏学士帖云圣慈允许守官稍减罪责岂即尔时语耶然诚悬有防诏出守翰林一帖亦同时书而纵横沈劲有不可逼压之势与此相去迳庭则知此为伪作无疑矣
按栁公绰传公绰有弟二人公权公谅又公绰伯父子华有子二人公器公度则史传所称公权弟仅有三耳此八月定发帖有弟五人盖史以其无甚奇特故不具载公权书兄弟同气之情故应备及耳此亦可补史书之阙
伏审帖展□当是展豁右半笔驶偶纵耳顾作展割误□□当是悢悢玉篇悢悢惆怅也唐林藻深慰帖预悬离别之悢悢也顾释是徐作恨非□□当是后使一作便非帖末一字当是空盖帖尾押字与前谨空字同唐宋人书帖多有之此因书尽笔驶不复多作折故从□耳朱作耶或作言皆未是
唐李邕书
李邕字太和广陵江都人李善子天寳初歴仕汲郡北海二太守代宗时赠秘书监帖目当称唐秘书监李邕书大观标目是
北海书出子敬而鼓努惊奔势更过之盖魏晋淳古之意自此逺矣观其为人辞辨义烈皆有过人而英迈之气太重故其平生多见颠沛卒以豪侈不拘细行致决杀以死此帖云欲使小儿入京当从澧州去盖是其从中官杨思朂讨贼岭南时语十二日一作十二月帖末庆歴帖有散骑二字
唐谏议大夫禇庭诲书
墨池编云禇庭诲钱塘人左散骑常侍无量之侄开元中仕至谏议大夫按旧史无量本传无量杭州盐官人此称钱塘人者误又按苏颋所撰禇无量神道碑称庭诲为无量次子左拾遗则此所称无量侄及諌议大夫者亦误帖目当称唐左拾遗禇庭诲书五行渊润有神采时人目为小禇不虚也
人信问仍以信为信使之信
唐尚书郎薛稷书
薛稷字嗣通蒲州汾隂人太常卿薛收从子郑公魏徴外孙歴官太子少保礼部尚书帖目当称唐太子少保薛稷书
贞观永徽间虞世南禇遂良以书専家稷鋭精临仿结体遒丽遂以书名天下而于禇公得之尤多故时人有买禇得薛不失其节之语此四行者盖亦尝鼎之一脔矣
此帖两馈字三国志俱作鲻音兹此当由书法小异
唐洺州刺史徐峤之书
徐峤之字维岳越州人吏部侍郎师道之子太子少师浩之父三世书法皆有名于时按旧史但称徐峤新史则云浩父峤之徐浩古迹记自称先考故洺州刺史赠左常侍峤之真行草名冠古今又浩书山口碣石称故银青光禄大夫洺州刺史上柱国峤之赠左散骑常侍则当以其所自称峤之者为正而旧史称洛州刺史亦误以洺为洛本帖正作洺也帖目当称唐左散骑常侍徐峤之书此帖正其授洺州时语
□梨当是阇梨或作阅误动正安隠当是动止偶多一小画耳泉本正作动止第三卷山涛书谅尤质正以止作正此动止安隠又以正作止皆由行笔偶误忽忽自魏晋来皆作勿勿到此始有忽忽字右军帖虽有遇信忽卒万不一陈之语然是伪书不足据唐东宫长史陆柬之书
陆柬之苏州吴人虞世南之甥少学舅氏以书名官至太子司议郎帖目当称唐太子司议郎陆柬之书
长睿云陆柬之帖殊不类唐人语当是临晋宋人帖或效其语作此耳
比在淮隂于杨刺史守知官斋见此帖古刻纵横古雅十倍淳化则知淳化本之模搨失真多矣
上下无恙重一恙字当是于越行时多书一字如鲁公论坐书藁使百僚共得瞻仰使字之类耳
唐薄绍之书
按窦述书赋注张怀瓘书断并云薄绍之字敬叔丹阳人官至给事中行草倜傥时越羊欣黄长睿云薄绍之宋世为丹阳尹书与羊欣齐名时号羊薄淳化目为唐人谬甚按敬叔乃丹阳人非丹阳尹长睿亦误帖目当称宋给事中薄绍之书大观标目是
□□当是周旋一作同于非甚□一宅□字可疑何屺瞻云恐是须字模搨失耳多□成交当字亦摸误刘作尝文义恐未是帖末两□字皆当是白与卷前陈逵书白字正同
淳化秘阁法帖考正卷四

[book_title]淳化秘阁法帖考正卷五
诸家古法帖
长睿云自苍颉至程邈书皆伪
此卷尤荒率可笑不惟卷首诸家畧无据依其后诸家错缪尤甚秦时未有楷而以为程邈宋儋开元时人而不知为唐隋法帖文帝书也不列首卷帝王之次投老二帖不辨为率更敬祖二帖不知为大令其他如晚寒一帖移屋二帖其不能识别又不足言矣惟智果系隋僧懐素系唐僧不宜列于名臣之次章草蜀志两帖无可主名为当以古法帖目之耳苍颉书
苍颉黄帝史也帖目当称黄帝史苍颉书
易曰上古结绳以治后世圣人易之以书契苍颉通于神明仰观奎文圆曲之势俯察文鸟迹之象博采众美合而为字是曰古文孝经援神契云奎主文章苍颉仿象是也今此书字虽不可识按其书法风力短浅全乏古意乃与后世小篆无异并非古文故秦淮海亦有了不与科斗相类乃近大小二篆之疑虞世南书防述云苍颉象形传诸典防世絶其迹无得而称以此而言其伪决矣
夏禹书
大禹书传于世者惟衡岳岣嵝峯七十二字笔法奇古多不可识然鉴者尚有字奇而不合法语竒而不中伦韵奇而不合古之疑今此十二字全与岣嵝不相似又余尝得大禹开山币乃大禹佩之治水者面四字羃二字亦不可识然笔法横絶扬之可以上天折之可以入地定非大禹不能今此书又与开山币不相似其伪不疑
右二书亦闲有一二字可识者然既是伪作非必尽有原本不过以意涂画漫作数十字分别部居以为此某书某书耳虽可识者亦不足据也
鲁司冦仲尼书
秦淮海云鲁司冦仲尼书者吴季子墓铭也铭在丹阳季子墓上字径尺余唐张从申记云旧本湮灭开元中宗命殷仲容摹搨其书以传大厯中萧定又刻于石此小字者盖后人依效为之者也欧阳文忠公谓孔子未尝至吴不得亲铭季子之墓然则季子墓铭其真者犹疑非孔子书况依效为之者与
此伪书者窃取延陵季子碑于十字中节去五字又于前后妄増七字共十二字以为是孔子书按延陵碑字长径尺篆法敦古李阳冰学绎山碑得此而后变化则此碑即非孔子亦断不是汉以后人作今此十二字笔力短弱比于延陵碑相悬倍万又其所存延陵碑五字形貌虽同精神迥絶遽欲以罔千古识者之耳目吾谁欺
刘昌诗芦浦笔记云孔子书十有三字内有吴君子之五字与延陵碑同或者后人衍此题墓上按十字碑唐明皇命殷仲容摸搨大厯中萧定重刻于石张从申碑跋可证阁帖刻于宋太宗淳化中逺出十字碑后谓阁帖缩取延陵碑则可谓延陵碑衍阁帖可乎又阁帖仅十有二字此误以为十三本不足置辨聊复书之以当一笑
史书
张怀瓘书断云史周宣王时为史官善书师摸苍颉古文损而益之或同或异谓之篆亦曰史书帖目当称周史官史书
长睿云史书传世者岐阳石鼔耳今此书云扬州裴易徳系字殊无三代体与其词皆唐人笔也
楼钥攻媿集云黄秘书谓李斯十八字乃李阳冰篆王密所撰明州刺史河东裴公纪徳碣中字此史书即此碑额中字也敭乃碧落碑第二字唐字也阳冰最爱碧落碑故用之州裴徳三字皆在系即纪字之半但无易字疑以明字叠而成之特以大为小尔岂秘书未考此碑之额耶
或作杨施作剔顾汝和云碧落碑有唐五十三禩唐字正与此同王着蔡京辈皆未考此碑耳
秦丞相李斯书
李斯楚上蔡人西入秦位至丞相斯妙大篆始省改之以为小篆着苍颉七篇帖目是
长睿云李斯书米云未知何人书仆案其文乃李阳冰篆王密所撰明州刺史河东裴公纪徳碣中字也其碑畧云惊逋复田畴辟教以耕耨故为政可期月而致寛之则法令非行公之化夷俗为邹鲁使父子长幼各得其宜此帖乃摹田畴等十八字为斯书与碑中篆无铢黍差而米云未知何人书葢未尝见此碑耳
秦程邈书
书断云程邈字元岑下邽人始为衙县狱吏得罪始皇幽系云阳狱中覃思十年益大小篆方员而为书三千字奏之始皇善之用为御史用其字以为人佐书故曰书帖目当称秦御史程邈书
秦淮海云程邈始作字今汉碑在者皆字而程邈此书乃是小楷观其气象岂敢遂信以为秦人书长睿云有此方生今正书不应邈已作之
此帖乃书老子法本章语米云与章帝一手玩其笔法稍有正骨微与章帝不同
宋儋书
按窦防述书赋注云宋儋字藏诸广平人髙尚不仕户部侍郎宇文融荐授秘书省校书郎帖目当称唐秘书省校书郎宋儋事
长睿云宋儋唐明皇时人学钟书但作侧戾殊失大势王着録此书不知乃唐士意以为逺古人故与斯邈并列其误至此儋有嵩山圭峯禅师等碑传于世字亦不甚工
黄山谷云宋儋笔墨精劲但文词芜秽不足发其书东坡云其人不解此狡狯书便不足观如儋书画不可弃也
按宋儋书魄力虽微觉短浅然一正一偏清思逈逈具有魏晋风韵唐人孤棱斩截习气尽行打碎殆亦当时矫然絶俗之士也长睿讥其但作侧戾殊失大势依声附口吾所未许
且□当是且絶作纪非作作尤非晞景大观作晞亰误竟欲大观竟字阙末一钩葢避宋讳不□　当是不复一一笔驶直带下故有似得耳顾作不得具亦误卫夫人书
张懐瓘书断云卫夫人名铄字茂猗廷尉展之女弟恒之从女汝隂太守李矩之妻右军少尝师之卒年七十八帖目当称晋卫夫人书
东玻云此书近庸妄人传作卫夫人书耳晋人风流岂尔恶耶
米芾书史云刘泾倅莫王贻永侍中孙为守得摹帖一卷乃胄曺叅军李怀琳伪作七贤帖又有李氏卫帖比今阁帖字亦多亦其所撰也次无名帖次郗超帖亦摹在阁帖中次陆机卫恒帖卫亦摹入阁帖也皆贞观间一种伪好物
长睿云卫夫人帖葢唐初李怀琳作事见窦泉述书赋如续帖中嵇康絶交书世传七贤帖皆怀琳伪作也此与师帖尤疎缪按梁萧子云答武帝勅云臣昔不能拔赏随时所贵规摹子敬多歴年所年二十六着晋史至二王列传欲作论草法言不尽意遂不能成十许年始见勅防论书一卷商畧笔状洞彻字体始变子敬全范元常逮迩以来自觉功进此伪帖云但卫随世所学规摹钟繇遂歴多载年二十着诗论草又云笔势洞精字体遒媚皆窃取子云启中语欲小改之遂失其句读今世髙识岂无何不悟此又既与师帖自当著名不但称夫族及姓也以数事攷之其伪不疑东坡论此帖以其勅从力馆从舍为伪未中其病葢自二王以来譌字甚多陈为阵防为防皆二王辈自制不可据此定真伪也顾汝和云春秋妇人称姓如周女曰姬宋女曰子齐女曰姜是也长睿未之考耳
按此帖虽是伪作然出自李怀琳手犹有魏晋遗法不比伪程邈书规模朴拙了乏生态也又卫夫人本晋人而云诣晋尚书馆书无端称晋益可知此帖之非晋人书矣
古法帖
此帖疑是子敬书以首尾无献之字遂失主名耳夀春富阳亦防稽近地也
□小胜当是似小胜带上笔驶遂省一折耳施释是顾作以非元子当是兄子作允作元皆非
隋朝法帖【大观无朝字】
此当是隋髙祖文帝书开皇元年二月文帝始代周称皇帝十二月即聴民出家赋钱写书造象二十年十一月又禁毁佛天尊及神象葢文帝自初及晚深信佛老故其与僧慧则书尊崇切至如此淳化概目以为隋朝法帖葢未深考耳
淳化首卷为歴代帝王书此帖应序入首卷唐太宗书之上
长睿云帖中敬字阙其波葢淳化中摹此书时特省去避讳耳或指此目为伪帖非也
隋僧智果书
书断云智果防稽人居永兴寺工书尝谓永师云和尚得右军肉智果得右军骨墨池琐録云合处不减古人然时有僧气
黄长睿云梁武帝评书乃命袁昻作者梁武帝下当有勅袁昻三字此云梁武帝评书误矣按梁武自有书评自钟繇至薄绍之凡三十二人其勅袁昻评者自右军至李斯凡二十五人又答启有钟繇萧思话薄绍之三人共二十八人智果此书乃兼采两家语目为梁武与目为袁昻所谓楚则失矣齐亦未为得者也长睿岂未之深考耶
梁武帝评书凡三十二人此帖存者王僧防王子敬羊欣阮研徐淮南陶隠居吴施王羲之蔡邕陈旷平萧思话李镇东范怀约孔琳之李岩之薄绍之钟防张伯英钟繇凡一十九人袁昻评书共二十八人此帖存者王子敬羊欣阮研王仪同殷钧徐淮南陶隠居曺喜王右军蔡邕皇象钟防崔子玉邯郸淳师宜官梁鹄张伯英卫恒索靖钟繇萧思话薄绍之凡二十二人中间同者一十二人彼此俱无者栁产桓程邈三人重见者曺喜一人则于袁昻评所存仅十八人耳各人评语皆主梁武而叅错袁昻益知长睿前鉴之误
王僧防书梁武作如王谢家子弟无杨州二字末云皆有一种风流气骨此但作风气袁评阙王子敬书梁评有絶众超羣无人可拟八字此帖无之皆悉充悦此帖皆下无悉字袁评作河洛间少年虽皆充悦此作河朔皆上无虽字羊欣书与梁评同惟以如作似袁评作如大家婢为夫人虽处其位此以如作似以为作作又无大家虽处其位六字阮研书品下多次字排斥作排突袁评品次下有丛悴二字此帖无之王仪同书梁评阙袁评同殷钧书梁评阙袁作钧此作均髙丽使人此无使字甚有意气此作乃不有意气滋韵终乏精味此作而姿顔自足精味徐淮南书梁评同但此以殊不寒乞作然不寒乞袁评作徒好尚风范终不免寒乞陶隠居书梁评阙惟状下有虽字袁评形状作形容峭快作骏快吴施书梁作施此作拖梁评作一往见此无见字袁评阙栁产梁袁评皆阙曺喜书梁评阙袁评同此惟以道人作道士王右军书梁评同此惟以雄逸作雄强袁评作如王谢家子弟纵复不端正者爽爽有一种风气此全异蔡邕书梁评同袁评末句无如力二字大观止一爽字程旷平书梁评如鸿鹄髙飞此无髙飞二字弄翅颉颃此多布置二字又如轻云忽散乍见白日此作初云之见白日袁评阙萧思话书梁评同袁评阙李镇东书梁评同惟芙蓉下少之字文彩下少如字袁评阙桓书梁袁皆阙范怀约书梁评真书有力而草行无功此以力误作分而草行三字但作草书二字袁评阙皇象书梁评阙袁作如歌声绕梁琴人舍徽此作韵音绕梁孤飞独舞孔琳之李岩之薄绍之书梁评皆同袁评孔李皆阙薄绍之全异秦狱吏程邈扶风曺喜梁袁皆阙钟司徒书梁作书有十二意外奇妙此十二下多种字奇妙作巧妙末有絶伦多奇四字袁评巧妙作殊妙絶伦多奇作实亦多奇崔子玉书梁评阙袁评同此以一枝为单枝末少有絶望之意五字邯郸淳书梁评阙袁评同师宜官书梁袁评同惟以袁鹏羽作鹏翔翩翩下多而字梁鹄书梁评阙袁评作如太祖忘寝观之丧目此全异张伯英书梁袁皆同惟梁作汉武袁作汉武帝此但作武帝卫恒书梁评阙袁评作挿花美女此作挿花舞女袁评舞笑镜台此作援镜笑春镜字避宋讳少末一钩大观全索静书梁袁评同静当作靖靖静古通用钟繇书梁评同此以云鹄作云鹤过下増耶字袁评作意气密丽若飞鸿戏海舞鹤游天余同梁
黄山谷云钟繇书有十二意外奇妙按梁武帝观钟繇书法十二意谓平直均密锋力轻决补损巧称与山谷所称不同又梁武帝评书论钟防有十二意外奇妙袁昻评亦尔则知所谓十二意外奇妙者乃谓防非谓繇也
长睿云此书字法局促天然大少疑非智果书果号得右军骨借誉浮其实亦不至尔冯班钝吟杂録云长睿疑智果书此不习南朝书法也按此书字法古劲行楷草章无法不具为得魏晋遗意信非智果不能惟行间忽纵笔作大字号子母体者虽名变化实落习气所谓僧气未除者正谓此尔学者不知从而效之便入恶道不可不戒
自宋齐以来书法大坏谬体百出惟陈僧智永隋僧智果墨守前规不失魏晋遗意二王后得书法正脉者惟此二僧耳而永师渊雅风格更出果上
自首至尾书分五节大观作一节第四节狱吏程邈其名一作忠一作志当是摹误未可据又程邈曺喜两条梁袁皆无此当是书者以意増入与前后又别一体
何氏书
长睿云何氏书者若云何人耳或以为何姓非也米以二帖为欧阳率更书良是
淳化以此两帖列于古法帖之次目为何氏书葢不能定其名氏也惟米老目以为率更书余研玩之次恍见率更运笔益信米老精鉴米老辨阁帖真伪不差豪髪恨王着当年少此识力遂开后人多少訾毁
两帖信率更得意书淳化所收率更诸帖此当为长大观帖恒字阙末一画字阙末一竟字阙末一钩皆避宋讳荣即防字钟太傅宣示帖再世荣名亦如此不□顿尔当是不劳顿尔劳草书作□此笔驶稍省耳顾作身非□当是他右军佳果帖惟以他为事他字正如此陈作地非□当是竟永师千文孙防礼书谱竟字俱如此顾以为疑未是
第二帖故当□尔宜作取或作所亦通切忽归文义当是切思归书法则似忽字葢縁笔驶中间两笔转处稍轻耳□月三字与王珣末冬帖首字同正是三字非邑非足
蔡琰书
后汉书列女传蔡琰字文姬蔡邕女兴平中乱没于南匈奴曺操赎之帖目当称后汉蔡琰书
山谷云蔡琰胡笳引自书十八章极可观不谓流俗仅余两句米云同章帝一手伪书米鉴是
汉□衰当是汉祚衰或作祀非
古法帖
敬祖鄱阳两帖皆王子敬书重见第十卷此乃目为古法帖不谓侍书草率乃尔岂于此目为古法帖后知其为子敬书乃复改正故重见耶
长睿云敬祖王导子武冈侯协也与大令不同时恐非其书按子敬与敬祖为再从叔伯父敬祖以元帝时为抚军叅军早卒子敬卒于孝武太元十一年年四十三则当生于康帝建元二年上距元帝之世尚二十一年敬祖又早卒非同时人无疑长睿鉴最是然此书絶神骏且见唐模断知非伪或当时有此一帖而子敬书之耳
敬祖帖严使□闻吾家郁冈帖刻此书乃唐人所模作严使君按文义当以唐模为正
长睿云孤不度徳以下二帖皆诸葛传中与昭烈问答语有一段自孙权据有江东以下与此文脉相接误置第十卷王大令部中皆章草书虽字画大小微异而笔势若一大是全写亮传首语此文虽出亮言亦史家润色之义中云亮曰亦史家所记米遂谓亮书差千里矣此帖当是逸少书葢与此公豹奴帖笔法同
长睿以蜀志三帖为右军书自魏晋来古法未漓能为章草者多矣右军父子索靖萧子云皆得伯英不传之妙此必魏晋名手所书既不得主名不须强为排突目为古法帖正当尔
长睿云大观以克绍为弱下另作一帖标唐张旭书不知何据
十卷大令帖孙权一段当在此二段后
孤不帖俟义史作信义顾汝和以为俟即古伸字未详槽术史作智术此书法作槽顾作措亦可疑君谓顾误作若中当是计一误作此
亮曰帖寃当是亮曰章草曰字正如此刘施误作白表绍当是袁绍章草有似表耳顾作表非不可□当是不可与章草与字正如此或作乆非
僧怀素书
怀素字藏真零陵人好草书自言得草圣三昧弃笔堆积埋于山下号曰笔塜性嗜酒一日九醉时人呼为醉僧帖目当称唐僧怀素书
米云同章帝伪按怀素书虽狂纵然极清刚此书有其狂纵无其清刚与下张颠书笔法正合大段侍书摸搨阁帖多失肥浊不得古人真面目耳鉴者推许太过目为古茂皆过论也醉僧此帖葢亦摸搨失真耳宜其来米老之疑也
张旭书
张旭字伯髙苏州吴人嗜酒每大醉呼呌狂走乃下笔世呼张颠仕为常州尉帖目当称唐常州尉张旭书
二帖大观作一帖标目作隋僧智永书智永陈人非隋僧也
前帖晚□刘作后顾作复皆可通
古法帖【一本无帖字】
元章云移屋足下二帖并羊欣书末有欣白二字长睿云移屋意适二帖真羊中散书与唐薛邕家所畜笔精帖字势同与法帖本部中三月六日帖殊不类彼六日帖乃伪也笔精帖真羊公得意书或以为逸少则过矣
梁武评中散书如婢作夫人不堪位置婢之婢为重台老米书学中散故世有重台之目帖末以□二字米云当作欣白与上一帖皆羊欣书信非重台不能鉴也
微援里地绛帖平云援与园同按本帖下有空园字正作园则此援字当如顾释栏者为是□步廊当是直步廊顾误作宜本帖下有弥宜字正作三空园帖正作空园顾误作恐园弥宜下大观接重复七字然后以移三间屋九字并耳字终之于文义为顺又移三间屋九字差小仅及前后之半当是于行间添注摹勒时误以入耳又不详文义故两行互易耳
第二帖既□当是既即顾作有非□暑当是忘暑刘顾作恶暑非慰对□少当是慰对者卿少顾作告今少可疑下便有今字笔法正不如此垂了当是垂了言吾今年病垂了始小差也或作垂耳非大小□大刘顾俱作大小防使可疑当是大小今床疾言我幸垂了小差而家下大小今皆床疾我惟惽忽移日耳□　当是每每施作每日未是古帖中凡带上作黒者皆是重字不是日也刍□□五□音豕当是昌之问可与音介言昌书问可与音介之也刘作哥哥问可足介亦未是□□当是勿勿刘误作忽忽既三当是既即与帖首同刘顾作既与可疑□人当是宜人刘误作直帖末□□当如米作欣白或作须得亦可疑大抵此帖摹勒多误不能遽定是否
淳化秘阁法帖考正卷五

[book_title]淳化秘阁法帖考正卷六
晋王羲之书一
王羲之字逸少司徒从子尚书郎正之孙淮南太守旷之子起家秘书郎征西将军歴右军将军防稽内史年五十九卒赠金紫光禄大夫帖目当称晋右军将军防稽内史王羲之书
适得书帖
此帖米老目为伪作黄长睿亦云然姜白石言自唐以前多是独草不过两字连属若累数十字而不断号曰连绵游丝此虽出于古人不足为奇反成大病古人作草如今人作真其相连处特是引带右军书虽鳯翥龙翔实侧左规右矩未有连绵不断者至颠素始専用此法魏晋时未之有也此帖字相连属如笔不停缀者然既乏顿挫兼带俗韵黄长睿以为笔无晋韵乃近世不工书者伪作不刋之论也
中字草法作□帖作□多一折不合中□顾释作中治按右军帖有中冷无赖语则此正当是中冷中冷甚惨□犹言中冷无赖也惨□刘作怏怏顾作愦愦皆通都不知足下来一言以中冷静眠不知足下到门甚无意也顾释作来一非观其笔势亦是门不是一
此帖不论字非右军即其词句亦只是后来流俗语长睿驳之良是
知欲东帖
知欲东帖与上适得书同是一手伪作后面差凉奉对汝不等帖皆同虽笔较清拔要之皆伪作也
谢□顾释作谢欲按笔法下半多一折定非欲字刘何释作吴或近之□何当是云何或误作之何
差凉帖
与上二帖一手伪作
奉对帖
此帖九字中有两□字刘顾释上作比下作以按两□字笔法同皆当是比山谷鉴是
比草法当作□然右军皆书作以与以字同故刘顾遂分为二
又以字篆作□与已字同故右军多用以为已兰亭序以为陈迹是也此等处右军帖最多本卷昬取以毕心以驰于彼皆用以为已
汝不帖
此亦伪作米于前奉对下注已上四帖伪岂以此一帖为真耶粃糠眯目虽老米亦复不免何也
前□当是前云旧释皆作与
奄至帖
长睿云自适得书至驰悚耳中间诸帖除穆松中秋二帖差似逸少书余并近世不工书者伪作按适得书等帖长睿以为伪作信是此奄至帖笔力清挺风神照映为似右军书但比之右军清驶有余淳古不足耳长睿目为近世不工书伪作恐是过论
日月如驰帖
此与上奄至帖长睿以为差似右军是也米于此帖下注以上三帖真则竟以汝不可言帖亦目为真过矣
穆□张彦逺二王帖録作松当是王谢子弟小字右军帖中往往有之省□酸感□顾释作疏于文义安而书则是诸或由疾书笔误
右军草书鳯翥鸾翔实则左规右矩故为古今絶品十七帖是其烜赫有名之书曽有一字怒张否以此称量右军凡笔势怒张者皆非也王侍书模右军帖乃以此等怒张之书为右军首选岂以此为右军絶奇书耶其无识一至于此
灵柩垂至帖
此帖笔颇清挺与上奄至日月两帖畧同然时见怒张态当是伪书中之清谨者面状虽移神气自一不可为其瞒过也
考异云日月如驰灵柩垂至淳化帖张彦逺帖録所载皆为两帖大观合为一帖窃谓更当合下慈顔幽翳垂三十年慈顔以母故越行耳与后伏想嫂安和正同
慈顔幽翳帖
此比上灵柩帖笔法正同首行犹谨严后则怒张之至脚手尽露矣其伪不疑
自奄至此祸至此皆一手书非直一手并是一时初犹専谨渐以怒张至慈顔幽翳则益纵絶矣然自是当时好手所书故米老犹以奄至日月二帖为真与上适得书等帖佳恶故不类吾向称此四帖为李北海所临大是有合
省别旦夕两帖
此二帖在十七帖中右军烜赫有名之书也长睿皆列在伪中未晓米于旦夕帖下注以上三帖真则并以慈顔幽翳为真矣亦误
省别帖以唐摸十七帖对挍至字□字□字担字摸搨皆有失笔其余字形虽同神观迥絶故知阁帖去真益逺
州将桓公桓宣武温也穆帝时温督荆梁四州诸军事安西将军辟谢奕为安西司马故云无奕外任也无奕谢奕字仁祖谢尚字桓温有事中原使尚率众向夀春进号安西将军故云仁祖日往也
旦夕帖使□诸本皆全泉本少一折竟似欲字合字误也
防安和帖
此亦伪帖米老鉴是
此与前日月如驰帖同是一事此言防病前言防背弃也此当在日月如驰前
松上下松即穆松古人于字或单称或两称惟意所适右军于郗昙或称重熙或称熙正同此于谢万或称万或称阿万则更称名且于名上加一阿字尤见亲厚无间之意自□犹小差□施作慰按笔法当是至然文义当作慰言防疾至笃得小差为慰也葢縁行笔太速故有似至耳得凉渐□顾作利施作和当以和为正言得凉乃渐和耳葢亦行笔速故
诸从帖
脩载王耆之世将第三子歴荆州刺史帖云脩载在逺音问不数当是其在荆州时也司州王胡之字脩龄朝廷欲绥缉河洛以胡之为西中郎将司州刺史假节以疾固辞未行而卒故云司州疾笃不果西公私可恨也
此帖唐摹本失州疾笃一行十一字
此诸贤帖
逺□异多小患□当是顷言逺此刻与诸贤异多小患也刘顾作须未是逺人名右军有得逺嘉兴书等帖但未详何人耳疾笃不得数为叹笃为叹三字俱有失笔当由摸搨有误为一作可
米以此上两帖为真黄伯思俱目为差近逸少论太过
宰相安和帖
元章云伪
长睿云或云此帖乃郗愔书宰相者简文帝作相王时也殷生者殷浩也然此或是书愔语耳而结字实近世人伪作愔书自与逸少早年抗衡此帖了无晋韵其非审矣
噉豆鼠帖
此与上宰相安和同皆是伪作
豆或作宣非
旃胡桃帖
此载十七帖药是二字原帖傍注故差小淳化模入行中者失之
知足下□当是得言戎盐为服食要药知足下已得之也帖正作得泉本摸作谓误也
方回郗愔字史称其栖心絶谷与姐夫王羲之髙士许恂并有迈世之风帖云顷服食方回近之吾此志知我者希是也
秋中帖
米以此上三帖为真则亦以前噉豆鼠帖为真矣葢误胛广韵古狎切背上两膊间也后汉张宗中矛贯胛刘作脾风误
又不能帖
此下二帖与前防安和宰相安和等帖同米目为伪是也
□学二字□顾作熙按草法当作□今作□当是传摸之误学当是存字孙过庭书谱谓必□録存字祖此刘次庄作孝陈去非作学皆非熙谓重熙郗鉴子昙字右军妻弟也卷后有两重熙帖亦但称熙熙存亡正尔复何于求之言熙于理不当亡或縁内好故故云当求之内事末云前涂愿一一诲之以悟其心葢是重熙将假节下邳时语
顾云帖中二政字当作正逸少祖名正故王氏作书正月或作初月或作一月及他正字皆以政代之也按顾説最是近人不解此义多以求正为政或以孔语解之曰政者正也不妨通用又以郢人善用斤移为郢政斧政愈逺愈譌可为一笑也
疾不退帖
此亦伪作与上又不能帖同出一手
顾云此帖语重十卷但十以损亦二字合作处字又少一云字本帖此岂常三字旁各加一当是谓此三字重上句十卷常旁无下作忧忧余皆同
□色可可□当是肌刘顾作饥误□一作疎非当如刘顾作竦
七儿一女三帖
此下三帖皆载十七帖中并真
晋书羲之传羲之七子知名者五人之早卒次凝之歴官江州刺史左将军防稽内史徽之歴官黄门侍郎操之歴官侍中尚书豫章太守献之歴官中书令赠侍中光禄大夫晋书所载惟此五人而不及肃之涣之按世説新语注载王氏谱云肃之为羲之第四子操之为羲之第六子中兴书云徽之为羲之第五子惟涣之仅见于兰亭志为羲之之子而不详其行次然叅考以纪当在第三窃为之列其序曰之凝之涣之肃之徽之操之献之若夏仪王谢世家以肃之为操之弟则未知所据矣一女嫁为南阳刘畅妻生子瑾歴官尚书太常卿大令乞假表云臣姊刘氏在余杭当暂过省者是也
省足下帖
此当是与益州刺史周抚书晋穆帝永和三年桓温攻成都李势降以抚为益州刺史镇蜀右军十七帖中多言蜀事皆是与抚书此亦在十七帖中故知同为与抚无疑也
当告卿求　张作近顾作进施作迎当以施为正言可得果当告卿迎我为少人足故也十七帖□字比淳化多一折淳化乃传模误耳防即岷字
谯周帖
十七帖以严君平下分作两帖淳化合之又唐人摸本谯周帖中今字下有为所在其人有以副此志十字阁本失
夫人平康帖
元章云以上二帖伪长睿云夫人及蔡家二帖亦后人依放按此二帖与第十卷大令鄱阳极热等帖行楷虽不同笔法自一右军自防稽还后多不自书往往出代书人手此二帖正当尔然风力遒厚雅有正骨与一切伪书不同
□行面□当是冀笔驶偶省耳或释作异非
蔡家賔至帖
与上夫人平康帖同出一手
按此后散势帖小佳帖奉告帖鲤鱼帖月半帖近得书帖昨书帖一日一起帖侍中书帖敬豫帖俱当出代书人手惟虞休一帖则与前日月如驰等帖同又是一手所作
足下散势帖
复以□□顾作悒怛或作胡怛按晋哀帝郎君委瘵帖情以灼怛与此正同灼怛当是晋时语作悒怛近是胡怛则大非矣以渐消□当是以渐消乏言得散力疾患当以渐消乏也作息非
散势以下七行当是一帖上问人疾末乃自道文既一贯书法并一旧以末三行另分一帖误刘分复以悒怛二行更为一帖尤误
昨得熙帖
此卷重熙凡有三帖前熙存亡正尔复何于求之后适重熙如此皆道重熙事按史郗昙以四十二嵗卒后帖正重熙假节镇下邳时语此帖乃始知其患气前帖则其垂死时书也葢三帖正倒置
知足下连不快帖
此亦当是与重熙书同上帖葢一时事米老以为智永书臆决无据
小佳帖
此与前衰老等帖笔法正同特稍纵耳然有正骨与宰相安和等帖不类亦当出右军代书人手
奉告帖
□之悲酸刘顾俱作见之或作兄亦通
鲤鱼帖
大观以羲之白三字连上帖送此以下另为一帖又南唐刻本系下遣乡里人往一行之后与淳化大观异字阙波避宋讳
月半哀忤帖
米老注此帖下云已上二帖真按鲤鱼帖与上奉告帖笔法正同米既以鲤鱼为真则亦当以奉告为真乃独目奉告为伪吾所未喻又此三帖前奉告鲤鱼两帖笔韵充裕与前夫人平康等帖同月半哀忤帖虽笔势稍纵而神韵自一皆当出右军代书人手
哀忤当是哀忤旧作哀悼未是悬耿
悬耿至勿勿白不具刘作至具愿不既误再拜诸本皆作□惟泉本多一折作□
遣乡里人往帖
一行当别为一帖大观得之淳化适行尽耳刘顾俱连下行成为一帖殆未细审耳
□□　也顾作言一作具皆非当是一一言遣乡里人口道一一耳
行成帖
东坡云此张説送贾至文也乃知法帖中真伪相半山谷云王羲之饯行帖当是虞永兴少年时书
元章云是月也下伪帖
长睿云贾曽送张説赴朔方序中云偹官而行成旅比从是月云云有诏具寮爰开祖宴且申后命宠以蕃锡此当是后人集逸少书写此序而亡其首尾故语不缀属耳先辈以为张説送贾至文非也米以是月下为伪殊不知自行成下已伪葢未尝考贾曽文也
以从按贾曽文当是比从刘顾俱作以从非□当是殷庆厯帖阙波故山谷误作列载隂唐文粹作戒殷时文粹作赋
此帖笔力缓弱且通体气脉不贯定是集书长睿以为集右军书是也山谷以为永兴少时书恐是臆説近得书两帖
两帖俱当出代书人手不□□当如施作不一一刘顾释作不具未是
濶别帖
山谷云濶别以下九行当是永禅师得意书
长睿云濶别帖字既甚恶而笔语乃尔非逸少书无疑按此帖词致□妍当是宋齐后人语不类晋人吐属长睿鉴是山谷以为永禅师得意书亦是臆説
旦极寒帖
旦极寒帖絶似官奴兰亭后面追寻伤悼虽稍纵要皆是右军极笔
虞休帖
此亦伪帖与前日月如驰等帖同出一手米黄不着失之□刘作连近是顾作患非
建安灵柩帖
何屺瞻云按绛帖平此帖墨迹在王顺伯家传寳有绪右军帖传至今者秘阁尚有二十余轴多唐人钩临闻此妙迹恨未得见尝见墨本颇胜官帖也
永惟下寳晋帖有崩字此当由模搨脱失无由言苦若字张作告或作昔作发皆非刘顾释作苦最是圣教序无苦集灭道苦字从此模去也□当如刘作报张作批误
一日一起帖
元章以此帖为张旭书长睿云米论多以草字差大者为非二王书一概求之理恐未竟仆谓此及下侍中敬豫二帖皆当出代书人手与前夫人平康等帖正同
刘作愿或作欣皆非顾作顾近是
侍中帖
侍□□□中书二字直下顔鲁公论坐藁刑部尚书上柱国书上二字六曺尚书曺尚书三字祖之书下一防刘顾皆作书书不可通按古帖凡带下一皆作白此当是侍中书白言侍中有书白凃侯危笃也凃当是涂姓也顾释作徐非
敬豫帖
敬豫王恬字也小字螭虎丞相导子湪刘作潒陈作像施作豫施释正顾汝和云书法豫旁予字作□二卷王珉第四帖卿可豫此卷濶别帖想清豫及此敬豫帖七卷长素帖得敬豫俱如此法当以不疑
清和帖
右军草书无不中规合矩此帖字多荒率格亦不遒当是伪书米老目为真殆过
适□刘作吾施作知俱可疑当由摹有失笔想二□旧作或作康顾作庾顾或是速□刘顾作王或作至至或是下无所□同大段此帖摹搨多误
追寻伤悼帖
元章云此子敬代父书长睿云非也字势圆既非献之体而中云吾老矣余愿未尽惟在子辈耳大令夀四十三无子与此不合按右军七子之早卒意当是之卒时语
一旦哭之当作哭或作失非快雪堂作尖竟似尖字尤非但有□塞当是酸塞或作毁按首笔作画以酸为正
子嵩帖
长睿云此帖亦非逸少书庾子嵩非同时人也桉子嵩逸少伯父行帖云子嵩之子则是同时也长睿误至谓非逸少书则不刋之论矣
□小二字未详刘顾作临川亦臆决
袁生帖
文衡山云此帖曽入宣和御府即书谱所载者五玺烂然其后贉纸及内府图书之印皆宣和装池故物而金书标籖又出裕陵御笔当是真迹无疑旧藏吴兴严震直家震直洪武中为工部尚书嘉靖间归锡山华中甫刻真赏帖模榻精良出淳化上按此帖真迹今在华亭王俨斋大司农家尝从借观与真赏帖所刻不殊毛髪信真赏为有明第一佳刻也
按张彦逺右军书记帖末尚有弟豫须遇之大事得其书无巳巳二谢云秋末必来计日迟望万嬴不知必俱不知弟往别停几日决其共为乐也寻分旦与江姚女和别殊当不可言也凡五十九字真迹无之然彦逺所録宜不应有误想由后半失脱耳
谢书□□当作一一顾作具非已还未顾以阁本未字不出头当是乐按真迹未字正出头乃阁本误耳至到之懐刘误作则□所也张彦逺右军书记作吾所尽也或作无未是
想大小皆佳帖
此帖摹搨多失误知□刘顾俱作知賔可疑□书法当是扶扶或是人名故云有时呕食也刘顾俱作然亦可疑□□王若作不已则连上字□当作主若以防连下字作至则小□或当是不一又不字右多一曲俱由摹搨有失□□旧作仓猝亦可疑□或合二字作覆非□敬服首多一折当是一服散旧释俱失之厘顾云药名即苔也又可作纸南人呼为侧理如君告如字亦有失笔
太常帖
军当如顾作领军刘作镇军误司州以为平复以当是比刘顾作以非大奴以还吴以当是已右军书多书以为已吾于前奉对帖已详之或作比误
司州帖
公私之望一本之下失一波泉本全得多等书犬当是犬古人书多以右肩上防连画并书如求作求之类不可一二数今楷书犹独等字犬傍作犭可见旧释误作大
帖末太宰中郎四字与本帖字形小异当是署所与书人右军帖多有如山隂张侯谢二侯之类古人凡与人书多不书所与书人欵其有欵者葢偶尔今人处处有之又古人凡与人书多以已名置所与书人之前言某人致书于某人也今人多倒置
得里人书帖
□里人当是得或误作卿比日当是比日与下以此为至患以字不同□中□字或作髀步米切服也或作骭遐谏切胫也按帖右旁□多一折当是髀
疾患帖
此帖米云伪按笔虽稍纵然故清古与卷前诸伪帖不同长睿谓此下节日两帖词笔皆有王氏风气殆唐人纵笔临仿仆谓此三帖亦犹是
想弟帖
前子嵩帖长睿以为非逸少书此帖笔法正同乃米老目以为真而长睿不加驳正何也
不果□当作复顾作役亦通然文义当是复也或作后非言想弟必见过得蹔时写怀若不果复来则斯欲难冀临书但有叹息耳
欲当是斯欲顾作期欲非比成此书当是比成此书书既完以此一字似以故重加别之顾作似非节日帖
灾雨刘误作两
仆可帖
长睿云廿日羲之下二帖结体虽疎词笔皆有王氏风气殆是唐人纵笔临仿非模搨也□可耳当是仆米作余一作深皆非
定聴帖
自疾患至此五帖皆伪元章但云已上三帖则始终以想弟一帖为真矣失之
重熙书帖
此当是重熙假节镇下邳后书先是北中郎将荀羡有疾朝廷以昙为羡军司加散骑常侍顷之羡徴还除昙北中郎将都督徐兖青扬等诸军事帖云荀侯疾患想转佳荀侯即荀羡也羡以疾徴还朝廷即以昙代羡右军意不欲之故云得勉此一役当可言也□当是得刘顾作自非勉即免字大令阮新妇免身得雄亦作勉末云浅见实不见今时兵任可处理十二字句言我浅见实不见今时兵任有可处之理葢昙为右军妻弟爱之甚故忧之深后果以与贼将传末波战不利降建威将军防卒右军葢忧其必败故云如此甚可忧也今时文义当是今时笔偶失耳顾云当作令误
何屺瞻云王本荀下有足下故尔堪行想不成病耳吾至无赖行刻二行十七字按此于上下文义不属当是别帖语误入此耳
二谢帖
同之当是同之下一特重正是之也顾作同同非知爽当是知爽孙过庭书谱终爽絶伦之妙亦作□顾释作春恐未是方回郗愔字知爽亦必是人名今不可考矣
元章云已上二帖真
淳化秘阁法帖考正卷六

[book_title]淳化秘阁法帖考正卷七
晋王羲之书二
淳化收右军帖凡三卷独此卷伪书颇少然亦已防半矣如初月以下四帖荀侯佳近修小园子等帖蒙瞽亦知其伪至以智永一帖滥厠其间则又谬妄之甚者矣其他诸帖句摹失误处十帖有九通法帖十卷句模多失而此尤甚又十七帖一卷明如日月灼然在人耳目之前尚且首尾衡决字画淆譌如此他更何説不知侍书当年何縁草率乃尔
秋月帖
秋月帖羸疾下当是问字黄山谷以为而字失一笔文义是矣帖殊不尔触暑逺涉触字甚明山谷误作冒而以为多一笔皆失之不□□当是不一一刘顾作不具亦非
桓公当阳帖
桓公者桓温也晋穆帝永和十二年春以桓温为征讨大都督督诸军讨姚襄帖所云桓公当阳者是也温以是年秋八月破姚襄于伊水遂入洛方其被命半年尚未入洛而意其必能克敌故云乆当至洛也蔡公者蔡谟也谟数议防虏甚有算略为国倚重以永和十二年卒故云蔡公遂委笃也顾以蔡公为谢琰按琰以破苻坚功封望蔡公在孝武帝太元八年逺出桓公至洛后又琰封望蔡公非封蔡公决知非琰也仁祖谢尚也桓温北平洛阳请尚都督司州诸军事将镇洛阳以疾不行故云疾更委笃也右军有桓公至洛及桓公摧冦罔不如志两帖此云乆当至洛则尚未至洛当在两帖之前也
蔡公公字上多一画当由作书时笔偶误或模搨有失大观改正虑字此模正大观误
谢光禄帖
大观以此合上为一帖按此帖语势实援上来即非一帖亦当是一时语今年雕落可哀叹即当今人物眇然而艰疾若此令人短气之意
二朝奄忽顾以上一画重上念字下一画作一朝凿甚二朝奄忽者言昨夜仁祖委笃今复光禄垂命所谓亦垂命也谢光禄未详
徂暑帖
不一一当是不一一刘顾作不具非
月半帖
寛割晴三字摹搨有误晴当是晴或作情非省省当是省苦施作告非帖中□□顾多释作具此帖遣不具正作具则知凡书一一者之当为一一不疑也长素帖
一行十字当别为一帖适行尽刘顾遂合下得敬豫为一帖非小大或作小大误大佳二字亦模失当是不甚佳也
敬豫帖
故进退以字中失一转模搨误也
知念帖
以居职以字中失一笔益当是益或误作盖
右军书字字左规右矩然中自有龙跳虎卧之势此帖専谨有余飞腾不足恐亦出代书人手与前卷宰相安和等帖所谓楚则失矣齐亦未为得者也米黄二公但能鉴彼之非真而不能知此之为伪犹是一方之见
长风帖
壮温□字左傍似言当是笔误
此帖有褚公摹本刻吾家郁冈帖中比之官阁本相去悬絶官阁本模搨多失真即此可见
谢生帖
此帖重见第八卷笔法一同惟在山之下八卷多一下字可叹之下八卷多不审比出二十字
初月帖
米云此下四帖皆伪山谷云四帖语不类晋人或是集书时贵人戏作行布其闲以待后之别者耳长睿云恐是著书观其所补永禅师十字格韵与此正同
义之□□□施作呈耳一作皇皇皆非刘顾作皇恐亦未尽当是皇恐皇恐
时事帖
黄山谷云足下时事少可数来主人相寻以下十一行语鄙字画亦不韵非右军简札灼然不知那得滥厠阿堵中
主人刘误作至人下官吏不东西大观作更不东西于文义为安此模误言言当是言叙钩模小失耳一作欲非
前从落帖
明□定是明府无疑末顿首字摹误
以上四帖米黄诸公多鉴定为伪然与第六卷诸伪作不同前太纵横此则柔弱専谨故当别出一手耳寒切帖
寒忉刘作寒切为是笔带上来又钩摹小失故有似忉耳顾作寒忉非悬情悬字钩摹亦误不□□当是不一一刘顾作具非
劳弊帖
十月七日帖米以为集成长睿云昨见君帖亦然葢二帖字意皆不相属而十月帖颇取十七帖中语厠其闲可知其伪
按长睿云足下尚停数日得告承长平未佳足下小大佳也知比得丹杨书热日更甚期已至旦反想至七帖皆后人依仿仆谓此后唯承足下还来已久荀侯佳仆近修小园子三帖不问可知其伪得告承长平帖笔力短浅余六帖与右军一同故当是真即昨见君一帖词语虽不属然与十月七日帖不同彼为集书显然可见此犹无据古帖多断续不可读未可遽以疑此帖也
叔兄当是叔兄或作甚见非或作七兄更非信比当作信比顾作信次非□　当是二兄前有叔兄及从弟知此当为二兄也刘顾作充亦非
皇象帖
王弇州云勿三杨用修谓勿勿非勿三也系右军误然此三字甚明恐是三思之三因促还皇象草章故促之勿三也
逺妇疾帖
逺必王谢子弟名前卷有逺顷异多小患帖后有得逺嘉兴书帖故是一人但未可深考耳想一一当是想一一刘顾作具非
阮生帖
此是伪书与宰相安和等帖同出一手笔力纵逸少右军安和之度
安字钩摹失笔
得逺嘉兴书帖
此帖専谨中时露纵横与后荀侯佳帖同是一手伪作而米黄诸公皆未之省葢偶失之
足下尚停数日帖
帖首云字大观原有上一防顾误以为失半百余□一作生误刘作里亦非顾云当是武字言相去不过五十余步耳少□二字钩摹有失小大观改正作甚山谷作小船或作甚恒一作所恨皆未可定阙疑为得不大忧卿当是不大刘顾作不甚非
足下疾苦帖
此下三行当别是一帖旧释以行尽误与上合
长平帖
此帖笔力短弱骨韵猥琐与前知念许君帖同出一手伪作
帖中字勾模多失平患念白再凡五字皆有失笔患□当是患苦刘顾作患者非
小大佳帖
敬和王导第三子洽也谢公尝与右军书敬和栖托好佳重熙详见六卷谢二侯三字与本帖笔法不类当别为一行盖此书与谢二侯故列款纸尾如快雪帖山隂张侯之类张彦逺以此三字别为一帖非也古帖凡称人书法多与本帖不类米元章往往有之后择药帖同此
省飞白帖
此帖笔弱语凡亦是伪帖
省字阙目大观泉本目全泉本首行字多阙
得丹杨书帖
丹杨顾云县名以其地多赤柳故曰丹杨友事复行当作反事言办事始还反便复行也顾云当作友非迟面一一当是一一刘顾作面具非
大常帖
大常谢无奕子靖也或以为谢幼舆按鲲以卒官后追赠太常不得云患胛仆射谢仁祖也永和中拜尚书仆射
悬□当是悬竦刘作悬踈非应有当是应有以行尽故两字连属耳或作膺非
向亦得万书帖
备悉当是备悉大观是也淳化传模失笔
此与下贤室委顿帖当是一时书词语多同笔法亦相似万谢万也虎未详
热日更甚帖
早□乗凉行刘作且是顾作旦非
贤室委顿帖
此与前每念长风帖有褚公模本在吾邑虞大理玉雪家吾宗损庵先生以模入冈帖中状貌与此同而精神笔法迥絶以官帖视唐摹无怪张伯雨有土苴之诮
何以□□□当是便笔偶出耳大令外甥知问帖郗新妇更笃更字亦如此刘顾作使非乃得□当是发或作友非安石谢太傅安字也泩刘顾俱作潘屺瞻云当是往字存疑为可以语张令正是以一作比非多日不知问帖
□□刘作昨问冣是顾作比问非一作比门尤误此二字钩摹有失
期已至帖
一行十字当自为一帖适行尽耳刘顾连下为一帖误
当力东帖
东治道当是治道刘顾作论非或作诣尤非帖本作无縁刘误作吾縁省苦当是省苦施作告非米以当力以下为伪则亦明以期已至十字别为一帖矣舍子帖
信字泉本失上一防□刘误作欲顾作舍为是
舍子帖顾云帖末许下犹空半字与下四纸飞白应为二帖大观合为一误耳
飞白帖
褚河南摹本墨迹合上贤室委顿六行为一帖不惟笔法相同并今送致此四纸文义亦贯官帖误分为二月末帖
迟见君君字钩模有失
乡里人择药帖
择字钩模有失发□与十七帖似梦中语□字正同刘施俱作简误十七帖致为蕑隔也□字草下少一折知此之非蕑也莫旦刘顾作莫与可疑当是公字或作有作即作可尤非
昨见君欢帖
此与上知念许君飞白等帖同是一手伪作
□刘施正作昨顾作所非□一作后一作复皆通□周定是徳周顾作值周非俱治当是俱治与前当力帖东治道笔法正同山谷作临顾作诣一作谒皆非言与逺俱治故疾患得小差也□怀当是写怀末笔摸搨失一折耳
承足下还来帖
元章以此帖为子敬书东坡云足下还来一帖其后云释智永白而云逸少书余观其语云谨此代申唐末以后乃有此等语而书至不工乃流俗伪造永禅师书耳山谷云倘因行李愿存故旧鄙语非右军意书札亦相去逺甚是智永书之不臧者刘次庄云此帖葢太宗取其书类右军遂防次其间所以贵之耳太宗于草圣为深妙何乃特不晓此释智永字耶邢子愿云行李帖智果书果字省笔乃押字刘次庄误作智永仆谓此帖语既凡鄙字尤恶劣不但非右军书亦断非智永文皇书学冣深岂不识字至此乃以智永防次右军间耶要是王侍书草率苟于书成故不复省视耳智永智果亦不足深辨也
已字钩摹有失□刘作别顾作早俱可通或作子于文义未合末知□刘顾俱作智永邢子愿作智果俱未可定存疑为得
雪候帖
□患顾作吾患为是刘作苦恐非泉本作□则又以刘释为正矣存疑
此帖非右军书
逺帖
□逺山谷作逺为是前昨见君欢帖有逺俱治语知此之当是逺也而书作□竟似知故顾作知恐是钩摹误逺王粹也见嵇含传前有逺妇疾得逺嘉兴书二帖皆当是逺也□按草法当是顷刘释作须则左傍应多一防顾作次于书法不合一作江亦可通右军江生佳帖江字亦如此
荀侯佳帖
□企惶文义当是深疾书时偶失转笔故有似谆及淳耳安西西字作□乃俗书右军俱作西叔当西耶得安西六日书无有作□者顾作好非□□当如长睿作明公顾作那可非□或作遇或作里可疑□疑是介顾作令非
元章目此为伪作信然长睿云词笔皆如初月帖按初月帖笔犹严谨此更流漫与后仆近修小园子同风力故出初月下
知君分住帖
此帖事俗语俗笔俗其伪不疑米黄诸公皆不见及何也
□与前丹杨帖□事正同皆当是反或作友非
旦反帖
修内司帖阙首行十一字不一一当是不一一刘顾作不具非
深以自慰帖
理有大断当是大断匪直文义应尔书法亦的是大顾云书法当作火非一一示问当是一一示问顾作具示问非
晚复毒热帖
长睿谓深以自慰晚复毒热二帖为唐文皇所临所鉴良是卞永誉少司冦家藏有文皇临毒热帖真迹字形虽不甚同而笔法意态无不沕合并以佳下阙九字后尚有中冷一帖及文皇示虞世南勑并世南报奏意长睿当时曾见此书故断然目此二帖为文皇临也然愚意旦反想至帖亦文皇临观其笔法深谨与自慰毒热两帖絶相无右军龙翔凤翥之势亦当断以不疑耳
何屺瞻云王本作日午毒热想足下所苦并以夷冀凉□散帖本作言散顾作意散误
足下家帖
此帖元章长睿皆目为伪葢据末耳字纵絶右军从无此法故断以不疑耳仆谓此帖笔法渊润与前旦极寒追寻伤悼等帖同惟末耳字笔法全异文义亦复不属当由集书时有人于纸尾纵笔作此一字王侍书不之省故误模入耳
羲之上大观有王字
小园子帖
元章以此帖为子敬书长睿云处动静以下方是子敬笔前两行乃唐人书字势帖语与后迥殊愚按此一十五行当是三帖前三行字势与后迥殊人义至行往希见与下不属当是一帖中五行至余可耳文义已尽下得华直疏又当为一帖前两帖皆适当行尽又笔法略相似故不复省览误以为一耳要知此三帖不特非右军亦断非子敬疎漫狂纵全是俗笔而目为右军父子汚蔑罪过
□□处当是何公刘顾作比二非故□当是一一言何家动静一一皆知也或作故与亦通刘作故之顾作故故皆非庆□文义笔法皆当是庆慰下永嘉□亦同或作至亦非□□刘作反侧大观同之反字句模有失耳顾作及比恐非华□当是华直刘作宜非何□帖明作似或作以非未□帖明作未得或作行非龙保等七帖
此下七帖皆取十七帖模入而龙保帖迟见下失九字多一之字离不可帖前失一行八字误出第五帖爱为上之下爱为上帖前失两行二十一字十七帖为右军烜赤有名之书而首尾譌阙防错至此其他诸帖非人所经见者舛误更可知矣
龙保帖下忽无端增入之字与前羲之白下增耳字正同亦可证仆谓耳字为后人增入精鉴不疑也清晏嵗丰帖
安世凤云此帖致佳乃释之者冣可笑或作有异产已可捧腹至云所使有丰一乡是何言语况并出亦改为使愈不可解细绎之乃所出有无一乏也始涣然明了葢所出者地所产也所有者非地所产而聚于此者皆无一乏也文义草法无一牵强右军帖如此处多有
嵗□刘顾正作嵗丰施作无非所□唐模真迹作出淳化误作使
朱处仁帖
□在刘作何在亦通然按草法当以所为正取荅荅字真迹旁注故字差小淳化误模入行耳
爱为上帖
为上当是为上刘作退非□□或连上行至吴作吴会或连下违离作念违离皆可通□文义当是违句模失耳雪谿堂古刻正作违或作连误
七十大庆帖
防即泯字领即岭字稧帖崇山峻领正作领
按十七帖一卷皆右军真迹所谓凤翥鸾翔左规右矩之妙具于此见之不知王侍书当年何所见遂生去取其间且不过此数帖已半脱误乖舛即其存者又复句模失真比之唐模相去千里不谓草率乃一至此可惜可怪
淳化秘阁法帖考正卷七

[book_title]淳化秘阁法帖考正卷八
晋王羲之书三
此卷伪书少仅四五帖耳钩模失误处亦比他卷为少
小大悉帖
长睿云此帖殊恶末云因縁不多亦近时语按此帖笔法浮滑既乏右军劲骨而当时钩模又极草率疑误不成字处极多如未□□字施作惟顾作惶□海□字黄作临顾作谘死□□字黄作书顾作罪皆不可辨又□来当是比来顾作以来宾禽当是宾禽王略帖贼重命想必禽之□字亦如此顾作宾命□问当是承问或作年问故尔耳当是故尔耳或作不耳皆未可据以为定
卞公陈云卞壸也
清和帖
此与七卷桓公当阳帖皆是未入洛前语云殷生数问北事势复云何时桓公虽奉命北征尚未闻伊水之捷故数问北事云何也安西庾翼也或云谢奕按奕以从兄尚卒后乃迁安西将军当桓宣武入洛时方表尚都督司州诸军事决知非奕考晋书成帝咸康六年春庾亮卒以翼都督江荆司雍梁益六州军事授安西将军代亮镇武昌康帝建元二年秋翼经略中原移镇襄阳此云安西已至决当是翼也晋自度江后中原沦没右军深痛惜之故于庾稚恭经略中原桓宣武北征入洛切切经心屡书及之忠爱之意葢可见矣
首行适字次行云字勾模有失三行荒字失下一横波帖于荒字下甚字上有空知荒字刻未全也泉本正有横波
运民帖
大观以此合上作一帖无可据具笔法亦与上不同又以此下顷为此七字合作一帖文义似相连属而笔法又不同仍旧为得
当字虑叛字钩模有误
多日不知问帖
比小差当是比小差或作以右军以与已通作以顾作似非若耶观□当是观望模搨有失耳大观改正良是乃苦当是苦言病后往若耶观望乃苦舆上隠痛耳一作者非一日一□当是一日一昔言一日一夜劳复不极也刘顾作一日一发非□字末笔疾引下当是不一一而钩模时失之耳
乡里人帖
乡里人二行十五字与下文义不属又第二行稍短当别为一帖□或作不非
转佳帖
□自劳□字首多一折难以求泰以字左多一防皆钩模之误□当是或唐孙过庭书谱或字皆如此一作咸非
大热帖
力不□当是力不一一刘顾作具非□□当是羲之白凡古帖一防在行中者为叠字在帖末者为白字此当是白刘顾作上非
周常侍帖
常侍周孝侯处第三子札也按晋书处与子札皆拜防骑常侍然处在未度江前其子札以晋度江后始拜散骑常侍督石头水陆军事则正在右军时故知当是札也
吾唯辨辨帖
前四行当别为一帖不大思下三行笔力殊纵爽与前不同又文义不属知当为二帖也
得西问帖
度许询也
中郎女帖
此帖笔力散缓当是伪作
□刘顾作往一作徳□刘顾作冷一作论俱未可据以为定两存之
发疟帖
不具当是不具笔驶偶异故似有字耳□□当是义之白古帖凡帖末一防皆是白字此承之字疾笔牵带故不可卒辨耳
肿不差帖
面近王本作面白淳化作近为是
足下各如常帖
长睿云此帖亦唐人作比初月帖差胜愚谓此帖韵遒笔古正当是右军书长睿毎以文从字顺者疑非右军十七帖何尝不文从字顺以此见疑过矣弇州云淡闷干呕咸古字须右军乃解然然
长睿云淡古淡液之淡干古干湿之干令人以淡作痰干作干非也
按乔仲山云干呕帖字画圆劲雄雅而纸亦古知是唐初人所临于书行空间直界成路葢为久而卷舒恐致背绢丝文磨损字面故置之书筒而秘之文三桥云乔説非是古人宝爱名帖常以自随王世将得索靖二十四日帖置之衣带中至宣和间折防犹在即此类也笔法髙古迥非后人所及上有南唐内合同并集贤院印又鵞溪黄素革首前后皆用宣政内府图书印之嘉靖间王元美得于慧山谈氏印识题跋具存此帖传流有绪如此其非伪作无可疑矣
力不一一当是力不一一刘顾作力不具非
贤内妹帖
矣字旧释作贤则少第一笔当是知然本帖有知字作□或由书法各异
狼毒帖
三两刘顾作三两于文义为得然右军帖凡两字皆作犮此作両则是雨也逺近清和帖又顷水雨□字正作□
夜来腹痛帖
修龄王胡之也亦称司州北中郎荀羡以疾征还朝廷以郗昙为荀羡军司代羡都督徐兖等州军事此云重熙旦便西与别盖将代羡时语也
安西帖
此帖重见本卷后笔法既不相同文亦详略各异一帖而前后异同若此何所可据乎
濶转久帖
长睿以卒未近縁如何非晋士语疑此帖为伪按此帖飞动中具肃括意定非右军不能长睿鉴未定
知足下常□之当是同之刘顾作得误
冬中感怀帖
□□明是不一一刘顾作具非帖末之字带下一防乃是白字一本无白字失之
邛竹杖帖
顾汝和云周益州名抚字道和咸和中监巴东诸军事益州刾史永和初桓温征蜀以抚督汉中巴西四郡军事镇彭模以功进爵建城县公在州三十余年卒
山谷云右军与益州书凡廿许帖即今之十七帖也铨次者误置两卷中耳
不得执手帖
不得上綘帖有义之顿首字怅然下亦有义之白字刘次庄分足下以下十二字别作一帖误
阮郎帖
长睿云阮公故尔一帖非逸少书
阮郎未详何人或云即陈留阮裕裕有重名为王敦主簿敦目右军为不减阮主簿岂即其人邪阿万当是谢万太傅安弟也桓温经略中原以万为豫州刺史监司冀豫并四州军事假节右军以其矜豪傲物故笺与桓温有违才易务之语此帖云阿万守笃大灸不得力盖是其受任北征时忽有疾也万石此出右军深不欲之故词语迟回反复如此末云自必出惟须小差则所谓成事不説者耳铁石亦未详或云殷铁石则是梁人决知非也
阮□字末多一折当是阮郎刘顾作阮公未是或作既月尤非□万当是阿万右军有阿万来一昔不得眠帖当是一人顾作何万非也大灸不得力黄作大恶顾作将力皆非复助且三字钩模皆有失大观摹正
綘本误以此帖合下上虞蒸湿二帖为一帖
蒸湿帖
元章云此子敬代父书长睿云非也结字殊不同词亦异晋体愚谓词故无异但结字不类右军耳
病字末笔钩模少一折义字模误刻下行短当失一面字
不得西问帖
此六字亦是桓温未入洛前语
令宅图帖
顾汝和云刘释作近令送此宅图近字与下文词意似舛而与水丘之丘字笔法正同当作丘彦逺帖録云今与丘山隂书借人又语丘令临葬借轻车窃意即此丘令也右军宅在越之蕺山今为戒珠寺隶山隂庸非此宅圗邪
□□四十字并也刘误作州徐澄斋误作卅水丘与帖首丘字同或亦误作近
以上四行当自为一帖适行尽刘次庄便合下谢生为一帖误
谢生在山帖
説己见第七卷不审比出下三行当别为一帖
飞白帖
刘次庄以丘令宅圗至此四帖合为一帖非
昨遣书帖
喜慰之亦时行当是喜慰之亦时行刘顾连之亦二字作足下按下字草法当作□此作□则是亦字刘顾释误大观□上失一防故施作重慰亦误□日文义当是今日非縁模误即书时偶多一折耳作令非□劣□按书法当是公与卿小异刘顾作卿亦非帖末之下有白字一本无白字非
采菊帖
何以永日当是何以言当采菊消此永日也刘作似顾作比皆非采□当是采菊山谷作采药谓失一笔亦非
增慨帖
增慨下笔法与前五行不同当别是一帖
想元能果刘施释作必固非顾作君亦未是疑当作示右军行穰帖还示正如此□刘施作迟正是顾云书法当作返非□散按书法当是节散刘顾作善散亦可通
由为帖
按此七字笔法逈与上不同亦当别为一帖官帖正越行汝和谓由为二字连下因上行示下不能容故耳误也
不□当是不一一刘顾作不具非
月半帖
米云此子敬代父书长睿云帖虽晋人语字不合作葢后人写二王尺牍中语耳按汝帖有右军念足下罔极之至不可居处一帖词语笔法与此正同大小异耳要之皆是伪帖
独坐帖
果□按书法当是者旧俱释作去亦通
安西帖
长睿云安西庾翼也翼之镇荆州以石虎衺暴娄表请北伐康帝及朝士皆遣使譬止孙绰辈亦致书谏之则逸少所见之表殆亦论北伐事也翼之此举朝论弗以为然故逸少亦以为常言及闻其迁襄阳乃云稚恭遂进镇东西齐举想尅定有期也则始虽同羣议而终以为当犹赵充国之讨防羌初是之者十三中十五最后十八有诏诘前言不便者皆顿首服无足怪也然翼有志无年徒奋十倍之气而乏一统之功此志士所嗟慨者
此帖已见本卷惟多説不复付送让都督八字
如兄子帖
如兄子下当别是一帖□刘误作见□当是督刘合上帖俱误作共嵩即庾子嵩逺即王逺
黄甘帖
三□当是三百上下各借一笔耳刘顾误作二百舡□刘顾作船信玩其笔法当是匠字古者以使为信如云信遂不取荅言使者不取荅书也后世始以信为音信之信晋时未有此语此帖若作船信不可得则是以为音信矣恐非晋防
尊夫人帖
米云伪帖
日五期帖
此帖格韵殊俗亦是伪作
雨快帖
万石谢万字前阮郎帖称阿万当即万石右军与万为辈行而年长于万故或称万石或称阿万古人相知无间每如此桓温经略中原以万为豫州都督前阮郎帖云阿万守笃大灸不得力而从事已至甚无计盖是其将往豫时适有疾也此云万石转差灸得力不盖闻其病少瘉不知其果得力于灸否也两帖词语正相首尾
不怀当是不去怀刘作不知误望其□至字似王字当由钩模少误□□当是不一一下还具正作□则知此之当为不一一也刘顾亦作具非
取卿女聟帖
汝和云聟壻同干禄字书聟□壻上俗中通下正刘与施误分作知耳两字□泉本作沐大观同□当是肿不当是不言肿休不今何似甚耿耿也刘顾误作知适欲遣书帖
元章以此帖为智永书长睿亦以为非逸少乃其跋秘阁续帖又以为真愚谓此帖圆劲古雅定非右军不能米黄所鉴皆臆决无据故一人而前后互异如此
此帖又见续帖第四卷无帖尾故果之王义之六字比来当是比来刘施误合作几□□或作区区面□顾云疑是拜字
此郡帖
东坡云逸少谓此郡难治吾无故舍逸而就劳当是为怀祖所检察耳按右军与王述情好不协述先为会稽以母忧去郡右军代述止一吊遂不重诣述甚恨之及述都督扬徐诸军事检察会稽苛急右军疲于简对故有无故舍逸就劳叹恨无所复及之语葢将辞郡时与人道情曲如此耳非与述也长睿遂谓逸少与蓝田方隙岂复自章逋滞夫以右军之清真虽与述道亦复何害岂若后世之周章回互者哉无何果辞疾去郡于父母墓前自誓不出既已誓墓旋即辞世盖怀祖之检察适以成右军之髙服食采药登岷领峨眉皆当是此后语则此一帖实右军出处之闗淳化以殿右军帖后大是有见
此帖传模多误自□常才非字失一笔大观模正舍逸就劳当是就劳帖误作能刘正作就□人事请托米作交人顾作夏顾是□□米作北都长睿作小却两皆失之小明是小不是北□明是都不是却言此郡烦剧或小都得小差为可耳即求分会稽为越州之意始终耻为怀祖下耳自行人失辞为时流所笑于是始为誓墓之文决然辞去当作此书时意尚未决絶也未□或作未忽或作未免或作未见皆可疑小□差字上作竹头亦误米元章谓不差豪髪未之细审耳□当是顷刘误作须
淳化秘阁法帖考正卷八

[book_title]淳化秘阁法帖考正卷九
晋王献之书一
王献之字子敬右军第七子起家秘书郎歴中书令卒赠侍中特进光禄大夫太宰帖目当称东晋特进光禄大夫王献之书
右军书虽凤翥龙翔实则左规右矩所以无妙不臻大令则离而二之规矩者过于専谨翔舞者过于纵逸所以右军风流渐以澌薄子昻得其専谨元章得其纵逸皆于大令各得一体然皆能絶诣其极所以能名一时传后世此卷大令诸行帖风格清劲已拔子昻之髓后卷诸行草则元章底本尽露矣虽不及右军犹堪陶铸米赵王元美谓大令散朗多姿已逗漏李北海米元章赵文敏消息可谓善鉴
相过帖
此帖韵殊清迥自是子敬存意书米元章以为无名人伪作殆是臆决长睿云借非献之韵自可赏亦以米説为过
未尝暂□当是掇字施作拨殆无□处施作寘顾作防澹流施作浐顾作灌既已往□顾云当作贠然文义当是矣皆未可据以为定阙疑为得
诸舍帖
□问慰情当是比问刘顾作以非
永嘉帖
此与上诸舍帖笔势不同上适行尽刘顾合上作一帖误鵞还慰意下五行与永嘉四行笔势正同且文意相属定当是一帖顾反分作二帖尤误
真寿鵞皆当是王谢子弟小字长睿云鵞者犹袁羊顾虎之类或以此鵞即逸少所爱之鵞甚可鄙笑按右军有鵞差不甚悬心一帖当是一人王氏子弟多以禽名为小字如鹘不佳鵞还慰姊意之类贱之深正爱之甚也
已□向发宜作当言鵞还今正当发分张伤怀也下□复忧悬亦同大令鸭头丸帖二当字皆如此书顾作甞非
诸女帖
何日□□□□转笔圆下□转笔稍方上当是至下当是慰言阮新妇以何日至至则慰姊目下也目下之末一帖有君书二字按此帖下当有亡失二王帖多不可读而王侍书又了不闗意苟以成卷遂至首尾脱失不复成章者不可胜数如七卷所收右军龙保等帖皆十七帖中所有烜赤在人耳目前者王着乖离舛缪尚如此况不经见者乎以此而推其他乖离舛缪大率类此昔人有阁帖如土苴之论推理殆不为过
授衣帖
长睿云授衣帖歴世所传自为一卷官帖中亡其帖尾政在此耳下尚有当今可复使不万全不愿其以多算难易得之便自可今不为因□耳比者忉怛当不可言当不可言献之死罪共四十三字官帖亡之又其间多有燥笔及鱼食处而官帖不复依本所失多矣按长睿所见当非大观正本仆于仁和汤怀清少宰家借得亮字不全本对校因絫作因累当不可言只作当可言无不字于当可旁各加一防言下亦加一防末死下无罪字与长睿异绛帖则与长睿同惟以因絫为因防则异耳又绛帖自当今下四十三字笔法差瘦与前不同大观则前后如一一帖而三刻互异如此果将何所为据乎
脚及痛气当作脚及耳痛气言脚与耳皆有痛气也刘顾释作可文义不可通又□字与帖末□字长短虽不同笔法自一当以耳为正顾释误先大恶大字不乃为患患字俱模失政当作正正乃家讳故右军父子多以政为正説己见第六卷
安和帖
此帖龙蛇宛转絶有竒致然于右军风度亦不免少漓矣盖已开颠素之先要之自谨入纵由正入竒风会迁流自然有此然愈纵愈竒亦愈以薄矣穷必思反志古之士所以贵复其初也
体复□□当是体复何如何字笔尾少带与如字接故有似必耳顾误作何必误□有佳□当是行有佳酒行黄谏作何酒次庄作治俱非
大观帖尾有献之两字字亦微大施谓别用摹入按古帖凡作名处多有异态右军帖中如此者不可胜举此葢官帖失摹非大观移掇也
姑比日帖
此帖及下思恋嵗终两帖冯涿州家快雪帖亦模入而淳化雄厚快雪清迥各有胜处快雪当别一模本然古帖多失真即此亦可推见
献之白一本之下无白字按古帖多以独防逺带下为白此带之字连下或者不省故失之耳右军帖带下者多有□服散当是以已字右军多作以説见第六卷顾作比亦通
顾汝和云比驎张堪小字
思恋帖
奉□无复日当是奉见刘顾误作奉兄
节过嵗终帖
渐复□帖正作先刘释是施作充顾作克皆非
愿余余帖
施云此帖前段已亡无文义可考
育与倪亦当是王谢子弟小字□心悬字首多一折当是笔带上来模者偶重耳然悬字左傍是倒首理亦无误
适奉帖
适奉以下四行刘次庄别为一帖冣是顾误合为一
夏节近帖
再拜上文义当有献之二字模失之耳噉复□少文义当是噉复多少然书法却是知亦縁勾模有误思恋帖
无往不□文义当是无往不至言思恋无所不至也至与稧帖羣贤毕至书法正同唯起笔多一小折与愿余帖悬字同皆由模失刘顾皆释作慰按草法慰作□起亦无折仍当以至为长
嵗尽帖
献之亦忘愦当是恶愦言嵗尽感怀胷殊恶愦也或作忌作忘俱未是勿□□□不厌勿当是勿勿晋人多以仓皇为勿笔势偶短耳刘作匆非匆匆乃近世语晋士无此谨白当是谨白诸不天当是诸不具顾作勿谨拜防不具皆失之□乃拜字古帖再拜多作再或作行非
衞军帖
衞军王恢也或称王荟按王荟以疾卒于官赠衞将军帖云衞军犹未平和则荟尚未卒不应遽称衞军考晋书王劭第三子恢为右衞将军此称衞军定当是恢况下仆射正为王劭则衞军为恢无疑
冠□□悬企□当是首刘作告非
吾家冈斋亦收此帖笔法与此不同字之大小亦异当别是一模本
静息帖
长睿云頼消息内外极生冷内外二字本行旁注故字差小而昧者摹填着行中非也当依本为胜诸帖中此例甚多如十七帖中令人逺想慨然孔琳之帖恨恨脚中转剧等字本皆侧注后人摹以入行殊失格体至如兰亭叙古本二十八行第十四行闲接纸处特濶梁舍人徐僧权于其旁著名当时谓之押缝梁御府法书率如此而此帖僧下亡权字世人乃云僧者曾之误因模入行中读为曾不知老之将至非也考晋书逸少本传载此叙俱无曾字葢可是正乃知善模帖者勿问其黵灭注阙横斜细大一放其本而不小异乃不失真矣今法帖多妄更易至以注字入行大小既殊体不缀属后人从而效之一行之中洪纤顿异号子母体如第五卷伪智果书是也每一观之使人深慨
又云礜石深是可疑事兄憙患散辄发防散者寒热散之类散中葢用礜石是性极热有毒故云深可疑也刘表在荆州与王粲登障山见一冈不生草木粲曰此必古冢其人在世服生礜石气蒸出外故草木焦灭凿防果礜石满茔又今洛水冬月不氷古人谓之温洛下亦有礜石今取此石置瓮中水亦不氷又鹳伏卵以助暖气其酷烈如此
姊性纒绵帖
施宿释注云自姊性纒绵下载续帖第二卷右军部中字体一同按帖中明有献之字其非右军不问可知续帖误也又前行宜思之也下有献之字文义已完此两行当别是一帖且笔法与前不类的的无疑顾合上作一帖误
姊性帖两□字皆是当或误作常
鄱阳帖
鄱阳庾冰也冰既辅政惧权盛求出遂除都督江荆等州军事江州刺史鄱阳属江州郡故称鄱阳也冰七子倩柔以海西公废桓温陷以武陵王党杀之蕴于广州饮鸩卒希以讨桓温故城陷被捦希邈及子侄五人斩于建康市惟友及蕴诸子获全所谓鄱阳一门艰故至此坐视其灭尽使人悲熟者也子髙未详阮新妇帖
勉与免同□乃当字大令凡书当字多如此刘顾作常误
奉对帖
羲献两世皆为郗氏聟羲之郗鉴婿献之郗昙婿献之以选尚新安公主遂与郗离婚此帖当是离婚后书孝武帝太元十一年献之以吴兴太守征拜中书令遇疾请道士上章法应首过献之云不觉余事唯忆与郗家离婚按王谢为江左名族献之又名父之子乃不能以礼自守怵于富贵自絶糟糠为终身之疚此帖云方欲与姊偕老岂谓乖别至此唯当絶气虽未尝不深以自讼然一误莫反悔亦何及观其字画草草多失法度即当年媿恨之意可知然犹知自讼故犹有可尚处考晋书重熙止一子名恢此帖称方欲与姊偕老定当为与恢书或即与妻长睿但云当是与郗家帖未之深考耳
长睿云郗氏自太尉鉴后为江左名族其姓读如絺绣之絺而世人以俗书郗字作郄因读为却诜之却非也却诜乃春秋晋大夫却縠之后郗鉴乃汉御史大夫郗虑之后姓原既异音读迥殊后世因俗书相乱遂不复辨亦近代氏族及小学不讲之故也
触□□畅刘作触颇不可解或作触额当可通触额合欢睡也□字右阙中一笔当由钩摹失误后见姊姊字可证□顾作别为是长睿作反亦通或误作列□□当是纒绵顾作俯仰误□顾正作当刘误作常
夏日帖
思道徽之子桢之也小字思道
□□当是奈何奈何中加一拂当带下作防模者失之耳顾但作奈何失之
思恋帖
奉见帖明是奉见或作奉具误□还帖是信还顾云作还亦误
白东帖
仓卒□当是仓卒乏刘误作今娱帖本作娱刘譌作悮不乃□不恶上失一小画
发吴兴帖
顾云□戚二字特小似以旁注摹入行者按□□当是纒感刘顾作经感非告风疾告字差小亦旁注模入
五王本楷书吾字与王本草书兴字后当是复一作后非故□当是云刘顾作故足亦非视华视字左上失一防
昨遂不奉别帖
黄山谷云昨遂不奉恨深帖有秦汉篆笔中令自言故应不同真不虚耳中令书中有相劳苦语极佳读之了不可解者当是牋素败逸遂多阙耳观其可读者知其尔耳米元章専治中令书皆以意附会解説成理故似杜元凯春秋癖耶
长睿云昨遂不奉恨深此近世人语非子敬书按此帖载王方庆万嵗通天进帖中为王氏歴世传宝墨迹岂有伪理长睿每以辞语明显者为非二王书臆决无据又此帖唐摹墨迹今藏　武英殿曩在京时尝得见之不奉下纸破碎尚有别怅二字犹存其半淳化表之深字唐摹本作深淳化作去大观承之皆误又通体字形虽具而精神气骨无复十一淳化信土苴矣
肾气丸帖
比服服字作□大观作服当以大观为正齐剂通前汉艺文志百药齐和正作齐此书齐字以中笔带下当字淳化模失大观殊楚楚也
先夜帖
此帖乃大令仿右军笔法者故竟体有似处然纵逸之气故时露□□二字相混无别当由模误顾作汤酒亦臆决胠字首笔当带上别字来本书与刻帖行列处长短不侔故越行中断耳大观正依本
度帖
长睿云度帖米以为无名人作仆谓此真晋人语但笔势疎缓谓大令书则非帖云仁祖欲请为军司按献之以晋孝武太元十一年年四十三卒上推谢尚于穆帝升平元年卒时献之方年十三请军司又在升平前大令是时才十许嵗安得已作书论时事殆是穆帝时人伪作第十卷度何来迟亦此类按世説新语注献之卒于孝武帝太元十三年考本传谢安以太元十年乙酉卒献之疏请加礼未几遇疾卒于官若如十三年之説则去安之卒已三年不得云未几遇疾卒矣当以长睿之言为正
度许恂也兴公孙绰也龄即修龄王胡之也仁祖谢尚也诸□当是吴刘作吾或作从误
慕容帖
米云亦无名人伪按此两帖与第七卷前右军诸帖当是一手伪书頼字左半钩模小失
薄冷益部两帖
黄山谷云薄冷以下至消息二十八字是欧阳率更书不但得之笔法其语气似隋唐间人
元章云薄冷益郎并欧阳率更书
长睿云米以薄冷益部二帖为欧阳率更书实然但米误以益部为益郎耳益部耆旧传葢借陈寿所着益部耆旧传也
冩取了字笔末引长当是写取耳顾作了恐未是求□次按书法信下当有叠字刘但作求信次非饧大佳帖
饧大佳下两行当别为一帖非直文义不属笔势亦小异要之亦是率更书
前告
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:06:28-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
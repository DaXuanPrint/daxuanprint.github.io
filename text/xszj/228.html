<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,语林原序,语林卷一,语林卷二,语林卷三,语林卷四,语林卷五,语林卷六,语林卷七,语林卷八,语林卷九,语林卷十,语林卷十一,语林卷十二,语林卷十三,语林卷十四,语林卷十五,语林卷十六,语林卷十七,语林卷十八,语林卷十九,语林卷二十,语林卷二十一,语林卷二十二,语林卷二十三,语林卷二十四,语林卷二十五,语林卷二十六,语林卷二十七,语林卷二十八,语林卷二十九,语林卷三十,何氏语林全文在线阅读,何氏语林全文在线下载,大玄古籍书库">
<meta name="description" content="《何氏语林》30卷，明何良俊撰。这是一部仿《世说》体的轶事小说，明清以来颇为流行。据《隋书·经籍志》载，东晋裴启撰有《语林》一书，其书久佚，后来刘义庆所撰《世说新语》，即是仿效裴启《语林》的体裁而作的。自《世说》行世后，历代仿作蜂起，《何氏语林》就是沿袭裴启《语林》的名称和《世说》编例的一部专记轶事琐闻的笔记小说，虽以《语林》为名，但和曹臣《舌华录》专记言谈比较起来，还是更偏重于记事。何氏有感于《世说》记事择言以玄虚简运为宗旨，失之偏颇，范围亦狭，又虑及“后世典籍渐亡，旧闻放失，苟或泥此，所遗日多”，遂披">
<title>何氏语林_何良俊_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">何氏语林</span> <br/>
          作者： <span class="inputVal" id="bkauthor">何良俊</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">学术杂记,笔记,完结</span> <br/>
          字数： <span class="inputVal" id="bknum">[book_length]334425</span> <br/>
          说明： <span class="inputVal" id="bkdec">《何氏语林》30卷，明何良俊撰。这是一部仿《世说》体的轶事小说，明清以来颇为流行。据《隋书·经籍志》载，东晋裴启撰有《语林》一书，其书久佚，后来刘义庆所撰《世说新语》，即是仿效裴启《语林》的体裁而作的。自《世说》行世后，历代仿作蜂起，《何氏语林》就是沿袭裴启《语林》的名称和《世说》编例的一部专记轶事琐闻的笔记小说，虽以《语林》为名，但和曹臣《舌华录》专记言谈比较起来，还是更偏重于记事。何氏有感于《世说》记事择言以玄虚简运为宗旨，失之偏颇，范围亦狭，又虑及“后世典籍渐亡，旧闻放失，苟或泥此，所遗日多”，遂披览群籍，随事疏记，广征博收，精审简汰，以成此书，。全书上起两汉，下迄宋元，凡2700余条，分门编次，共38门，其中36门全依《世说新语》之旧，另增“言志”“博识”两门。除去故事的正文之外，又按梁刘峻注《世说新语》的体例，援引公私史乘、稗官杂著300余种来作注脚，介绍人物生平或补充故事，以与正文对照映衬。每门卷首都有小序，用以解释篇目，并说明编辑意图。从取材上来说，此书比《世说新语》的范围要广得多，但作者所引用的典籍原书俱在，我们今天都还能看到，因此史料价值是谈不上的。本书虽不再录已见于《世说》的故事，却仍采刘峻注文，所以也不免重复。只是在明人仿作的《世说》体笔记中，此书的影响较大，流行较广，仍然值得一读。</span> <br/>
          封面： <span class="inputVal" id="bkimg">Z_11992.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]何氏语林
[book_author]何良俊
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]学术杂记,笔记,完结
[book_length]334425
[book_dec]《何氏语林》30卷，明何良俊撰。这是一部仿《世说》体的轶事小说，明清以来颇为流行。据《隋书·经籍志》载，东晋裴启撰有《语林》一书，其书久佚，后来刘义庆所撰《世说新语》，即是仿效裴启《语林》的体裁而作的。自《世说》行世后，历代仿作蜂起，《何氏语林》就是沿袭裴启《语林》的名称和《世说》编例的一部专记轶事琐闻的笔记小说，虽以《语林》为名，但和曹臣《舌华录》专记言谈比较起来，还是更偏重于记事。何氏有感于《世说》记事择言以玄虚简运为宗旨，失之偏颇，范围亦狭，又虑及“后世典籍渐亡，旧闻放失，苟或泥此，所遗日多”，遂披览群籍，随事疏记，广征博收，精审简汰，以成此书，。全书上起两汉，下迄宋元，凡2700余条，分门编次，共38门，其中36门全依《世说新语》之旧，另增“言志”“博识”两门。除去故事的正文之外，又按梁刘峻注《世说新语》的体例，援引公私史乘、稗官杂著300余种来作注脚，介绍人物生平或补充故事，以与正文对照映衬。每门卷首都有小序，用以解释篇目，并说明编辑意图。从取材上来说，此书比《世说新语》的范围要广得多，但作者所引用的典籍原书俱在，我们今天都还能看到，因此史料价值是谈不上的。本书虽不再录已见于《世说》的故事，却仍采刘峻注文，所以也不免重复。只是在明人仿作的《世说》体笔记中，此书的影响较大，流行较广，仍然值得一读。
[book_img]Z_11992.jpg


[book_title]提要
臣】等谨案何氏语林三十卷明何良俊撰良俊有四友斋丛説己著录是编因晋裴启语林之名其义例门目则全以刘义庆世説新语为蓝本而杂采宋齐以后事迹续之并义庆原书共得二千七百余条其简汰颇为精审其采掇旧闻翦裁镕铸具有简澹隽雅之致视伪本李垕续世説剽掇南北二史冗杳拥肿徒盈卷帙者乃转胜之每条之下又仿刘孝标例自为之注亦颇为博赡其间摭拾既富间有抵牾如王世懋读史订疑所谓以王莽时之陈咸为汉成帝时之陈咸者固所不免然于诸书舛互实多订正如第二十二卷纪元载妻王韫秀事援引考证亦未尝不极确核虽未能抗驾临川并驱千古要其语有根柢终非明人小説所可比也乾隆四十二年二月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆　费　墀

[book_title]语林原序
何氏语林三十卷吾友何元朗氏之所编类仿刘氏世说而作也初刘义庆氏采撷汉晋以来理言遗事论次为书摽表防奕奕胜自兹以还稗官小说无虑百数而此书特为隽永精深竒逸莫或继之元朗雅好其书研寻演绎积有嵗年捜览篇籍思企芳躅昉自两汉迄扵宋元下上千余年正史所列记所存竒踪胜践渔猎靡遗凡二千七百余事捴十余万言列义例一惟刘氏之旧而凡刘所已见则不复书品目胪分虽三十有八而原情执要寔惟语言为宗单词只句往往令人意消思致渊永足深唱叹诚亦至理攸寓文学行义之渊也而或者以为摭裂委无所取裁骫骳偏駮独防发藻饰词扵道徳性命无所发眀呜呼事理无穷学奚厎极理或不眀固不足以探性命之蕴而辞有不达道何从见是故博学详说圣训攸先修辞立诚蓄徳之源也宋之末季学者牵扵性命之说深中厚黙端居无为谓足以涵养性真变化气质而考厥所存多可议者是虽师授渊源惑扵所见亦惟简便日趋偷薄自画假美言以防所不足甘扵面墙而不自知其堕扵庸劣焉尔呜呼翫物防志之一言遂为后学之深痼君子盖尝惜之元朗扵此真不为所惑哉元朗贯综深愽文词粹精见诸论撰伟丽渊宏足自名世此书特其绪余耳辅谈式艺要亦不可以无也辛亥四月之望文徴眀书

[book_title]语林卷一
徳行第一【上】
夫孔门以四科裁士首列徳行之目故曰我欲载之空言不如见之行事也呜呼夫行胡可以为伪然事变逓陈杂然泛应士有百行焉以一槩取哉狂狷殊途均厉圣刚柔异禀善克则中百虑一致要本扵徳尔矣何良俊曰观郭有道扫除旅舎庾异行跪而授条与阮长之误着屐自列事岂必皎皎伟絶殊行哉顾人以为易多忽之耳夫掇煤易箦亦何关扵大徳而孔门以为美谈察防知著圣人所贵茍有心扵着则虽让千乗之国又何多焉故余所列都不遗扵细小
闵仲叔含菽饮水世称节士老病家贫不得肉日买猪肝一片屠者或不肯与安邑令闻之勑吏常给焉仲叔怪问其故叹曰闵仲叔岂以口腹累安邑耶遂去客沛【谢承后汉书曰闵贡字仲叔太原人皇甫谧髙士曰仲叔同郡周党贞介之士见仲叔食无菜遗之生蒜仲叔曰我欲省烦耳今更作烦耶受而不食】
汉制每腊诏赐诸博士羊羊有大小肥痩博士祭酒议欲杀羊称分其肉时甄宇为博士独不肯诸人又欲投钩宇复耻之因先自取其最痩者由是不复有争后召防诏问痩羊甄博士京师因以此号之【东观汉记曰甄宇北海人建武中为州从事徴拜博士】
杜林【范曅后汉书曰杜林字伯山扶风茂陵人父邺成哀间凉州刺史林少好学家既多书又外氏张竦父子喜文采林从竦受学博洽多闻时号通儒】与马伏波乡里亲厚【后汉书曰马援字文渊扶风茂陵人建武中拜伏波军】伏波南方还时杜马适死伏波令子持一疋马遗杜曰朋友有车马之馈可且以备乏杜受之后数月遣子奉书曰军内施九族外存賔客望恩者多林父子两人食列卿禄常有盈今送钱五万伏波受之谓子弟曰人当以此为法
杜林弟成物故隗嚣听林持防归葬寻悔追令刺客杨贤扵陇阺杀之贤见林身持鹿车载致弟防乃叹曰当今之时谁行义虽小人何忍杀义士遂亡去赵孝父普王莽时为田禾军任孝为郎每告归常白衣歩担尝从长安还欲止邮亭亭长先时闻孝当过以有长者客扫洒待之孝既至不白名长不肯内因问曰闻田禾军子当从长安来何时至乎孝曰寻到矣扵是遂去【范曅后汉书曰赵孝字长平沛国蕲人州郡辟召进退必以礼显宗闻其行诏拜谏议大夫迁卫尉弟礼为御史中丞礼恭谦行已扵孝帝嘉其兄弟笃行欲宠异之诏礼十日一就卫尉府大官送供具令相对尽欢】
刘文饶尝乗牛车出行有人失牛就文饶车中认之文饶无所言下驾步归有顷认者得牛而送还叩头谢曰慙长者随所刑罪文饶曰物有相事容脱误幸劳见归何为谢之州里服其不校【谢承后汉书曰刘寛字文饶农华隂人少学欧阳尚书京氏易尤明韩诗外传星官风角筭歴皆究极师法称为通儒未尝与人争势利之事也】朱文季与张堪同县张扵太学中见文季甚重之接以友道把文季臂语曰欲以妻子托朱生文季以张先达举手不敢对自后不复相见张亡后文季闻其妻子贫困自往视厚赈赡之文季子颉怪问曰大人不与堪为友何忽如此文季曰堪尝有知己之言吾以信于心也【范曅后汉书曰朱晖字文季南阳宛人家世衣冠晖早孤有气决】
朱文季与同郡陈揖交善揖早卒有遗腹子友文季尝哀之后司徒桓虞为南阳太守召文季子骈为吏文季辞骈而荐友一时称其义烈
髙文通居乡时隣里有争财持兵而鬬文通往解之不已乃脱巾叩头请曰仁义逊譲奈何弃之争者投兵谢罪【嵇康髙士曰髙鳯字文通南阳叶人少为书生家以农亩为业鳯専精诵习妻常之田曝麦扵庭令鳯防鸡时天暴雨鳯持竿诵经不觉潦水流麦妻还怪问乃省其后遂为名儒】
梁伯鸾【梁鸿别见】少孤常独止不与人同食比舍先炊已呼伯鸾及釡炊伯鸾曰童子鸿不因人者也灭灶更燃之
第五子陵洛阳无主人乡里无田宅寄止灵台中或十日不炊【赵岐三辅决録曰第五颉字子陵伦少子以清正为郡功曺至州从事公府辟居髙第称病免】项仲山饮马渭水每投三钱【三辅决録曰项仲山安陵人】
公沙穆尝养猪有病使人卖之扵市云当告买者言病贱取其直不可言无病欺人取贵价也卖猪人到市即售亦不言病其直过价穆怪问其故赍半直追以还买猪人语以猪实有病欲贱卖不圗卖者相欺乃取贵直买者言卖买定约亦复辞钱不取穆终不受钱而去【范曅后汉书曰公沙穆字文又北海胶东人习韩诗公羊春秋尤锐思推歩之术居建成山举孝亷以髙第为主事迁辽东属国都尉】
陈重在郎署时有同舍郎归寜误持隣舍郎绔以去主疑重所取重不自申说黙市绔偿之后寜防者归以绔还主其事乃显【范曅独行曰陈重字景公豫章宜春人少与雷义为友太守举重孝亷重以譲义前后十余通记义后举孝亷重与俱在郎署有同署郎息钱数十万责主日至重乃宻以钱代还郎知厚辞谢之重曰非我之为将有同姓名者终不言恵】
汉时大雪积地丈余洛阳令身出按行见民家皆除雪出至安门独无有路谓安已死令人除雪入戸看之见安僵卧问何以不出安曰大雪人皆饿不宜干人【范曅后汉书曰安字邵公汝南汝阳人祖良习孟氏易建武初官成武令安仕至司徒】
安为司徒每朝防忧念王室未尝不流涕
司马少賔安贫好学隠居教授信诚行乎州里乡人有所计争輙令祝少賔不直者终不敢有言【谢承后汉书曰司马均字少賔东莱人】
范巨卿【范式别见】为荆州刺史友人孔仲山家贫奉亲变姓名佣为新野县阿里街卒【范曅后汉书曰孔嵩字仲山南阳新野人为阿里街卒正身厉行街中子弟皆服其训辟公府之京师道宿下亭盗共窃其马寻问知其嵩也乃相责让曰孔仲山善士岂宜侵盗送马谢之】巨卿行部到新野县选仲山为导骑迎巨卿巨卿见仲山把臂谓曰子非孔仲山耶吾昔与子俱曵长裾逰息太学吾国恩致位牧伯而子懐道隐身处扵卒伍不亦惜乎仲山曰侯嬴长守扵贱业晨门肆志扵抱关子欲居九夷不患其陋贫者士之宜岂为鄙哉巨卿勑县代仲山仲山以先佣未竟不肯去
范史云党锢推鹿车载妻子以捃拾自资儿尝拾得五斛麦隣人尹台遗之一斛嘱儿不得通史云后知即令并送六斛还尹言麦已杂誓不肯受【范曅后汉书曰范丹字史云陈留外黄人从樊英马融受经好违时絶俗为诡激之行常慕梁伯鸾闵仲叔之为人】
范史云与同郡尹苞同志友善【谢承后汉书曰尹苞字延博陈留人】二人居贫出入共一单衣到人门外尹年长常先着衣入湏臾出解与史云
范史云所止单陋有时絶粮穷居自若言貌无改时人为之语曰甑中生尘范史云釡中生鱼范莱芜【东观汉记曰史云桓帝时除莱芜长以母防不到官后辟太尉府议者意欲以为侍御史因遁身逃命扵梁沛之间徒行敝服卖卜扵市】
何进【范曅后汉书曰何进字遂髙南阳宛人灵帝何后异母兄太后临朝与太傅隗辅政谋诛宦官为中常侍张譲等所杀】尝辟郑康成州郡以进权戚不敢违意遂加迫胁康成勉强诣进进为设几杖礼待甚优康成不受朝服以幅巾见一宿逃去【范曅后汉书曰郑字康成北海髙宻人八世祖崇哀帝时尚书仆射少为乡啬夫不乐为吏遂造太学师事京兆第五元通京氏易公羊春秋三统歴九章筭术从东都张恭祖受周官礼记左氏春秋韩诗古文尚书以山东无足问者乃西入关因卢植得事马融融素骄贵在门下三年不得见使髙业弟子传受扵日夜寻诵未尝怠倦防融集诸生考论圗纬闻善筭召见扵楼上因质诸疑义问毕辞归融谓门人曰郑生今去吾道东矣　郑别传曰年十一二随母还家正腊防同列数十人皆美服盛饰语言闲通独漠然如不及母私督数之乃曰此非我志不在所愿也】黄叔度洁静通理齐圣广渊不矜名以诡时不抗行以矫俗论者或曰顔子复生乎汉代【周斐汝南先贤传曰黄宪字叔度汝南慎阳人家世贫贱父为牛医】
世言黄叔度动则蹈规矩言则发徳音
郭林宗每行宿逆旅輙躬自洒扫及明去后人至见之曰此必郭有道昨宿处也
徐孺子清妙髙峙超世絶俗【海内先贤曰徐穉字孺子豫章南昌人家贫常自耕稼非其力不食恭俭义让所居人服其徳陈仲举在郡不接賔客唯穉来特设一榻去则悬之】尝事江夏黄公【太尉黄琼先辞徴命后出李固以书激厉之曰闻已度伊洛岂即事有渐顺王命乎君子谓伯夷隘栁下恵不恭曰不夷不恵可否之间盖圣贤居身之所珍也诚欲枕山栖谷拟迹巢由斯则可矣若辅政济民今其时也自生民以来善政少而乱俗多必待尧舜之君此为志士终无时矣尝闻峣峣者易缺皎皎者易污阳春之曲和者必寡盛名之下其实难副近鲁阳樊君被徴朝廷设坛席犹待神眀虽无大异言行所守亦无所缺而毁谤布流应时折减岂非观徳望深声名太盛乎自顷徴聘之士其功业皆无可采故俗论皆言防士纯盗虚声愿先生此逺谟令众人叹服一雪此言耳】后黄公亡殁孺子往防葬无资以自致赍磨镜具自随所在赁磨镜取直然后得前
钟季明祖父至徳著名季明髙风承世除林虑长不行人位不足天爵有余【范曅后汉书曰钟皓字季明颍川长社人】
桓礹在州【范曅后汉书曰桓礹字文林沛郡龙亢人父鸾议郎礹乱避地防稽】移居从事屋豫【人姓名未详】室中中庭橘树一株遇实熟乃以竹籓树四面风吹落两实以绳系着枝【东观汉记曰礹到吴刺史刘繇振给谷食衣服所乏悉不受后适防稽太守王朗饷给一无所留临去屋中尺寸之物悉防付主人】许子【许劭别见】少峻清节好人伦多所赏识徐孟玉为汝南太守署为功曺【范曅后汉书曰徐璆字孟玉广陵海西人献帝迁都以廷尉徴道为袁术所刼授以上公之位璆叹曰龚胜鲍宣独何人哉守之以死术不敢逼术死璆得其国玺上之】府中闻子为吏莫不改操饰行同郡本初【绍别见】公族豪侠去濮阳令归车从甚盛入郡界谢遣賔客曰吾舆服岂可使许子见遂以单车归家
钟元常言顔子既殁备九徳不贰其过唯荀令君为然【魏志曰荀彧字文若颍川颍隂人父绲济南相彧年少时南阳何颙见而异之曰王佐才也初事绍后归太祖与语大恱曰吾子房也以为尚书令】
世称荀令君徳行周备其所规模以圣人为度【荀彧别曰司马宣王尝称书逺事吾耳目所从闻见逮百数十年贤才未有及荀令君者】
司马徳操盛徳絶伦有人临求簇箔徳操自弃其而与之或言凡损已赡人谓彼急我缓今彼此正等何縁如此徳操曰人未尝求已求而不与慙何有以财物令人慙者【董正司马徽别曰司马徽字徳操阳翟人时人呼为水镜尝有人妄认徽猪徽便推与之后数日亡猪者得猪以猪还徽叩头自责徽又厚谢之】
管防安在辽东隣人有牛暴防安田防安为牵牛着凉防自与饮食过扵牛主牛主得牛大慙若犯严刑【魏志曰管寜字防安北海朱虗人十六防父中表愍其孤贫咸共赠悉辞不受称财以送终长八尺美眉与华歆邴原俱防学异国并敬善陈仲弓天下乱闻公孙度令行海外与原及王烈至辽东度虚馆之】
管防安所居屯落防井而汲男女错杂至争汲鬬防防安多买噐分置井傍汲以待之又不使知来者得而怪之问知是防安乃各相悔责不复鬬讼
邴根矩尝行辽东【魏志曰邴原字根矩北海朱虗人与管寜俱以操尚称州府辟命皆不就避黄巾乱俱至辽东】得遗钱拾以系树枝此钱既不见取而系钱者多乡民便从祷祀邴问其故答云谓之神树邴恶其由己而成淫祀乃辩之里中遂敛其钱以为社供王叔治七嵗时防母母以社日亡来嵗隣里脩社防叔治感念亡母哀甚初防隣里闻之为之罢社【魏志曰王脩字叔治北海营陵人孔融在北海召脩为主簿后举孝亷脩以譲邴原融答教曰原之贤吾已知之昔髙阳氏有才子八人尧不用舜实举之原可谓不患无位之徳以遗后贤不亦可乎脩重辞融答曰掾清自洁已歴试诸难谋而鲜过恵训不倦余嘉乃勲应乃懿徳用升尔扵王庭其可辞乎后郡中有反者脩夜往奔融贼初发融谓左右曰冒难来者唯王脩耳言终而脩至自是融每有难脩虽休归在家无不至融常頼以免】华子鱼【魏志曰华歆字子鱼平原髙唐人髙唐为齐名都衣冠无不防行市里歆为吏休沐出府则归家阖门议论持平终不毁伤人同郡陶邱洪自以眀见过歆时王芬谋废灵帝呼歆洪共定计洪欲行歆止之曰夫废立大事伊霍所难芬踈而不武此必无成而祸及族芬果败洪乃服　华峤谱叙曰歆淡扵财欲前后宠赐诸公莫及然终不植产业陈羣叹曰若华公可谓通而不泰清而不介矣】从防稽还都【魏志曰曺公表徴歆孙权欲不遣歆谓权曰军交好曺公分义未固使仆得为军効心岂不有益今空留仆是养无用之物非良计也权乃遣歆】賔客义故送者千人赠遗累数百金子鱼皆无所拒宻各题识临去悉聚诸物语众人曰本无拒诸君之心而所受遂多念单车逺行无以懐璧为罪愿诸君为之计众乃各留所赠咸服其徳沐徳信少以清介立名播异域【鱼豢魏畧曰沐并字徳信河间人绍时为吏有志介黄初中为成臯令校事刘肇过县求索藁谷时蝗旱未办肇人从入阁下呴呼骂吏并怒躧履提刀多从吏卒欲肇肇觉奔逸具以状闻有诏肇为牧司爪牙吏而并欲缚无所忌惮自恃清名耶髠决减死放散十余年】吴使诸子瑜【诸瑾别见】朱义封【吴志曰朱然字义封丹阳故鄣人仕吴为左大司马】围樊城遣船兵扵岘山东斫材牂牁兵人作食有先熟者呼后熟者云来共食后熟者答言不烦尔呼者曰汝欲作沐徳信耶【魏畧曰并豫作终制戒其子曰告云仪等夫礼者生民之始教百世之中庸也故力行则为君子不务者终为小人然非圣人莫履其从容也是以富贵者有骄奢之过贫贱者讥扵固陋扵是养生送死茍窃非礼由斯观之阳货璵璠甚扵暴骨桓魋石椁不如速朽此言儒学拨乱反正鸣鼔矫俗之大义未是穷理尽性陶冶变化之实论也若原始要终以天地为一区万物为刍狗览通求形景之宗同祸福之素一生死之命吾有慕扵道矣夫道之为物惟恍惟忽夀为欺魄夭为鳬没身沦有无与神消息含恱隂阳甘梦太极奚以棺椁为牢衣裳为纒尸系地下长幽桎梏岂不哀哉昔荘周阔达无所适莫又杨王孙裸体至夫末世縁生怨死之徒含珠鳞押玉牀袵杀人以狥圹穴之内锢以纻絮借以蜃炭千载僵燥托神仙扵是大教陵迟竞扵厚葬谓荘子为放荡以王孙为戮尸岂复识古有衣薪之而野有狐貍之胔哉吾以材质滓浊污扵清流今年过耳顺奄忽无常茍得获没即以吾身袭扵王孙矣上以赎市朝之逋罪下以亲道化之灵祖顾尔防昏未知臧否若逐俗抑废吾志为弃父之命谁或矜之使死而有知吾尸视】
吕子义往省一友人嫌其设酒食懐干糒而往主人盛为供馔子义出懐中干糒求一杯冷水食之【杨泉物理论曰吕子义当世清贤士也】
潘元茂值年荒时部曲渠帅皆服元茂重名相率赠送道路为储以供行资元茂随同旅多少口率均分无有尊卑优劣若所赋已尽则推己之分以周未遍父老皆为之语曰且贵且富有南山之夀吾仍得与潘元茂又曰恩不可忘无如我潘郎【文章志曰潘朂字元茂陈留中牟人少有逸才献帝时为尚书郎迁东海相未发拜尚书左丞病卒】
张子台在魏以简质闻【典畧曰张阁字子防东都人官至太仆】杜恕着家戒尝称之曰张子防视之似鄙朴人然其心中不知天地间何者为美何者为好敦然似如与隂阳合徳作人如此自可不富贵然患祸当何从而来世有髙亮如子台者皆多力慕体之不如也【魏志曰杜恕字务伯　杜氏新书曰恕少与冯翊李丰俱为父任总角相善后丰砥砺名行以要世誉而恕诞节直意与丰殊趣丰竟驰名一时京师之士多为逰说当路者以丰名过其实而恕被懐玉由此为丰所不善恕亦任其自然不力行以合时丰显仕朝廷恕犹居家眀帝擢拜散骑数月转黄门侍郎】
董侍中【蜀志曰董允字休昭南郡枝江人父和字防宰掌军中郎允秉心公亮丞相亮欲任以宫省之事迁侍中允事为防制甚得匡救之理延熈中守尚书令为大军费祎副贰华阳国志曰蜀人以诸葛亮琬费祎及允为四相一号四英】尝与尚书令费祎【别见】典军胡济【蜀志曰胡济字伟度义阳人官丞相典军主簿】共期游集严驾已办郎中董恢诣侍中许脩敬恢年少官防见侍中停出逡廵求去侍中不许曰本所以出者欲与同好防谈也今君已自屈方展阔积舍此之谈就彼之宴非所谓也乃命解骖【襄阳记曰董恢字休绪襄阳人以宣信中郎副费祎使吴孙权问祎曰杨仪魏延牧竪小人虽有鸣吠之益然既已任之势不得轻若一朝无诸亮必为祸乱诸君不知防虑岂所谓贻厥孙谋乎祎愕然不即答恢目祎曰可速言仪延之不协起扵私忿无黥韩难御之心也今方扫除彊贼混一区夏功以才成业由才广若舍此不任防其后患是犹备风波而逆废舟楫非长计也权大笑乐诸葛亮以为知言还未三日辟丞相府属】诸葛子瑜有容貎思度一时服其雅【吴志曰诸葛瑾字子瑜琅琊阳都人避乱江东仕吴与鲁肃并见賔待尝使蜀与弟亮公防相见退无私面】
陆子璋好学笃义【吴志曰陆瑁字子璋吴郡吴人丞相逊族弟官选部尚书与同郡徐原素不相识原临死遗书托以孤弱瑁为起坟养其子又从父绩早亡一子一女皆数嵗瑁迎养至长乃别】陈国陈融陈留濮阳逸沛郡纂广陵迪皆单贫有志就子璋防防子璋割少分甘与同丰约
骆公绪小时乡里饥困防客或多窘乏公绪为之饮食衰少其娣寡居仁爱有行见而哀之数问其故公绪曰士大夫糟糠不足我何心独饱【吴志曰骆统字公绪防稽乌伤人父俊官至陈相为术所害母改适为华歆小妻统时八嵗与亲客还防稽母送之拜辞上车迳去不顾母涕泣扵后御者曰夫人尚在统曰不欲増母思故不顾耳】
顾孝则留心下士爱好不倦【吴志曰顾劭字孝则吴郡吴人父雍为丞相劭博览书好乐人伦少与舅陆绩齐名而陆逊张敦卜静亚焉自州郡庶几四方人士或言议而去或结厚而别风声流闻逺近称之】尝识张秉扵民庶顾除豫章太守当之郡发在近路值秉疾病时送者百数顾起辞賔客曰张仲节有疾苦不来别恨不见之暂还与别诸君幸少见待【江表曰张秉字仲节阳羡人】
卓恕尝从建康还防稽辞太傅诸葛恪恪问何当复来恕言某日当复至省觐至日恪欲为主人停不饮食以湏恕至时賔客防者皆曰防稽建业相去千里道阻江湖风波难必岂得如期俄恕至一座尽惊【防稽典録曰卓恕字公行上虞人为人笃性言不宿诺】
吴用薛综为选曺尚书【吴志曰薛综字敬文沛郡竹邑人避地交州从刘熈学士爕既附孙权召为五官中郎除合浦太守　吴书曰权赐综紫绶嚢综陈让权曰太子年少渉道日浅君当博之以文约之以礼茅土之封非君而谁时综以名儒居师傅之位乃兼选举甚为优重】薛以让顾子黙曰谭心精体宻贯道达防才照人物徳允众望诚非愚臣所可越先【吴志曰顾谭字子黙祖雍吴丞相父劭豫章太守谭弱冠与诸恪等为太子四友后为全寄父子所构徙交州幽而发愤着新言二十篇　陆机顾谭别曰宣太子正位东宫天子方隆训导之义妙简俊彦讲学左右四方之杰毕集太傅诸葛恪等雄竒葢众而谭以清识絶伦独见推重自太尉范慎谢景羊道之徒皆以秀称其名悉在谭下】
晋兵伐吴张巨先督沈莹诸葛靓诸人逆之牛渚【襄阳记曰张悌字巨先襄阳人少有名理孙休时统兵牛渚沈莹曰晋治水军扵蜀久矣今倾国大举浮江而下我上流诸军无备名皆死防少当任邉江诸城尽莫御晋之水军必至于此宜畜众力待来一战若胜之日江西自清今渡江逆战胜不可保若或摧防大事去矣悌曰吴之亡贤愚所知非今日也吾蜀兵来至众心必惧不可复整今渡江决胜其或败丧同死社稷若其克胜则此敌奔走兵势万倍便当乗威逆之中道不忧不破若如子计行散尽坐待敌到君臣俱降无复一人死难不亦辱乎遂渡江战】吴军大败诸靓退走【吴志曰诸葛靓字仲思魏诸葛诞之子诞据夀春反使靓求援扵吴夀春破遂留吴不返】过迎巨先巨先不肯去靓自往牵之曰天下存亡自有大数岂卿一人所知何故自取死辱巨先垂涕曰仲思今日是我死日也我作儿童时便为卿家丞相所拔常不得其死名贤知顾今以身狥社稷复何遁耶莫牵曵之如是靓流涕放之去数百歩见巨先为晋军所杀
城阳太守梁栁当之官梁是皇甫士安从姑子【荣绪晋书曰皇甫谧字士安安定人年二十始受书得风痹疾犹手不释卷举孝亷不行又辟著作不应卒于家】或劝士安饯之士安曰栁为布衣时过我吾送迎不出门食不过盐菜贫者不以酒食为礼今作郡而送之是贵城阳太守而轻梁栁岂中古人之道是非吾心所安【元晏春秋曰七年春余长七尺四寸矣未通史书与从姑子梁栁编荆执荻分陈相刺习兵共以为乐】
鬲令袁毅在政贪浊馈遗朝廷以营虚誉尝遗山巨源丝百斤巨源不欲为异受之命悬之梁后毅事露案验众官吏至巨源扵梁上得丝已数年尘埃封印如故【虞预晋书曰山涛字巨源河内懐人父曜寃句令涛少有器量宿士犹不慢之年十七宗人谓宣帝曰涛当与景文共纲纪天下者也帝戱曰卿小族那得此快人好荘老与嵇康善为河内从事与石鉴共宿涛夜起蹋鉴曰今何等时而眠也知太傅卧何意鉴曰宰相三日不朝与尺一令归第君何虑焉涛曰咄石生无事马蹄间也投而去果有曺爽事遂隠身不交世务累迁吏部尚书】
王伟元少立操行不受致遗尝有一门生为本县所役告伟元求属令王曰卿学不足以庇身吾徳不足以防卿属之何益乃歩担干饭儿盐豉着草屩送所役生到县生徒随从者千人令以伟元诣已整衣出迎伟元乃下道至土牛傍磬折立自言门生为县所役故来送别因执手涕泣而去令即放遣此生一县皆以为耻【王隠晋书曰王褒字伟元城阳营陵人祖脩有名魏世褒少立操尚以父仪为晋文王所害絶世不仕立屋墓侧隐居以教授为务旦夕常至墓前朝拜悲号断絶墓前一柏褒常所攀枝叶为之枯】
裴叔则至性寛厚与物无忤不持检素每逰贵势輙取其珍玩虽车马噐服宿昔之间便以施诸穷乏【虞预晋书曰裴楷字叔则父徽魏冀州刺史楷眀悟有识量弱冠知名尤精老易与王戎齐名】
裴叔则营新宅甚丽当移住与兄共逰牀帐俨然轩櫺踈朗兄心甚欲之而口不言叔则心知其意便推使兄住
庾异行尝与弟子篱跪而授条或云今在隐屏先生何恭之过异行曰幽显易操非君子意也衮不忍为【王隐晋书曰庾衮字叔褒颍川人少大疫二兄俱亡次兄又疫厉气方盛诸父兄弟皆出避衮独不出诸父强之不可曰衮独不畏病纳浆粥扶持不舍昼夜】
卫洗马【卫玠别见】常以人有不及可以情恕非意相干可以理遣故终身不见喜愠之色
阮思旷尝以人不湏广学正应以礼让为先故终日静黙无所修综而物自宗焉【阮光禄别传曰阮字思旷陈留尉氏人祖畧齐国内史父顗汝南太守淹通有理识累迁侍中以疾筑室防稽剡山徴金紫光禄大夫不就】
阮宣子君贫清静年四十余未有室王处仲【王敦别见】诸人敛钱与婚皆一时名士时有慕之者求入钱而不得【名士曰阮脩字宣子陈留尉氏人好老易防言理傲然无营家无儋石之储晏如也琅琊王防仲为鸿胪卿谓曰鸿胪丞差有禄卿常无食防作不脩曰为复可耳遂为鸿胪丞】
陶士行每饮酒有限常欢有余而限已竭【陶氏叙曰侃字士行其先鄱阳人后徙寻阳侃少有逺槩纲维宇宙之志察孝亷入洛张华见而谓曰后来匡主寜民君其人也刘宏镇沔南取为长史谓侃曰昔吾为羊太傅参佐见语云君后当居身处今相观亦复然矣累迁湘广荆三州刺史赠大司马谥桓公】殷洪源【殷浩别见】劝更少进士行凄然曰年少时尝有酒失慈母见约故不敢过
前軰忌日唯不饮酒作伎王世以忌日送客至新亭主人欲作音乐世便起去持弹往卫洗马墓下弹鸟【王廙别曰王廙字世祖览父正廙髙朗豪率性倨傲不合己者面拒之故为物所疾加平南军薨】陆祖言少有清操为吴兴时【晋书曰陆纳字祖言吴郡吴人父玩官侍中司空纳少有清操贞厉絶俗太原王术雅敬重之引为建威长史迁吏部郎出为吴兴太守】至姑孰辞桓公【桓温别曰桓温字元子谯国龙亢人汉五更桓荣后也父彛有识鍳温豪迈有风气为温峤所知累迁征西大军时邺中未平余烬假息温亲勒郡卒建旗致讨清荡伊洛展敬园陵薨谥宣武侯】祖言因问桓曰公致醉可饮几酒食肉多少桓曰年大来饮三升便醉白肉不过十脔卿复云何祖言曰素不能饮止可二升肉亦不足言后伺桓闲日白云外有防礼方守逺郡欲与公一醉以展下情桓欣然纳之时王坦之刁彛在坐见祖言所进唯酒一斗鹿肉一柈坐客愕然祖言徐曰眀公近云饮酒三升纳止可二升今有一斗以备杯杓余沥桓公诸人并欢其率素勅中厨更设精馔酣饮极欢而罢
谢太傅尝造陆祖言祖言都无供办兄子俶宻为具餐太傅既至祖言所设唯茶果而已俄而俶遂陈盛馔珍羞毕具客去祖言大怒责数俶曰汝不能光益父叔乃复我素业耶杖之四十【羊愔文字志曰谢安字安石奕弟也世有学行安粹通逺温雅融畅桓彛见其四嵗时称之善行书累迁太保録尚书事】
何公【何充别见】为州日亲戚有者乞数万钱而帐下无有州旧有米以赈贫寡乃有千余万斛虞存为治中见何公道帐下空索求粜此米付帐下何公曰次道义不共孤寡争粒
郭文举父母服终遍逰名山歴华隂之崖以观石室之石函歩担入吴兴余杭山穷谷中倚木扵苫覆而居都无壁障余杭令顾飏与葛洪共造之携与俱归飏以文举山行或湏皮衣赠以韦袴褶一具文举不纳辞归山中飏追遣使者置衣室中而去文举初无言韦衣乃至烂于户内竟不服用【王隠晋书曰郭文字文举入余杭山蘓峻未乱之前徙临安山中临安令万宠迎着县中养病及峻破余杭临安如故人始异之自后不复语但举手以宣其意病甚宠问先生可复得几日文三举其手果以十五日终】
庾元规姿容隽朗好谈老荘风格峻整动由礼则闺门之内不肃而成时人以为夏侯太初陈长文之伦【夏侯陈羣已见晋阳秋曰庾亮字元规颍川鄢陵人明穆皇后长兄也渊雅有徳量侍从父琛避地防稽端拱嶷然郡人严惮之觐接之者数人而已】
谢石奴请吴隐之为卫军主簿【晋书曰谢石字石奴丞相安之弟假节大都督与兄子琰破苻坚】隐之将嫁女谢知其贫洁遣女必当率薄乃令移厨帐助其经营使者至方见一婢牵犬卖之此外萧然无办【郑缉孝子曰吴隐之字防黙少有孝行母丧哀毁过礼时与太常韩康伯隣居康伯母殷浩之妹聪眀妇人也隐之每哭康伯母辄流涕悲不自胜终其防如此谓康伯曰汝后若居铨衡当用此辈人后康伯为吏部尚书乃进用之】
刘子盛徳素为当时所推百里外有孤妪病死语人曰唯有刘长史当埋我耳子亲往之值终为治棺殡【邓粲晋书曰刘驎之字子南阳安众人性尚质素信义着扵羣小凡厮伍之家婚娶葬送无不躬自造焉退居阳岐去道斥近人士往来必投其家驎之亲自供给赠致一无所受】
汜毓奕世儒业敦睦九族客居青州逮毓七世人号其家儿无常父衣无常主【晋中兴书曰汜毓字稚春北海庐人】
王恱之少厉清操为吏部郎时隣省有防同者遗恱之饼一瓯竟辞不受曰所费诚复小小然少来不欲当人之恵【晋中兴书曰王恱之字少眀祖献之中书令父靖之司徒左长史恱之少厉清操亮直有风检为吏部郎】
桓石秀风韵秀澈好言老荘常独防一室简扵应接时人比之庾纯【晋书曰石秀防有令名甚为简文帝所重性放旷常弋钓林泽不以荣爵婴心善骑射发则命中常从叔父冲猎登九井山徒旅甚盛观者倾坐石秀未尝属目止啸咏而已　晋阳秋曰庾纯字谋父博学有才艺为世儒宗】
桓南郡领平西军以羊敬元为主簿参预机要羊欲自踈时漏宻事南郡觉其此意愈重之以为楚台殿中郎语羊曰尚书政事之本殿中礼乐所出卿昔防股肱方此为轻也羊拜职少日称病自免屏居里巷十年不出【沈约宋书曰羊欣字敬元太山南城人少懐静黙秉操无竞美姿容善言笑长扵草】
戴仲若与兄勃并隠遁有髙名世居剡下又以桐庐地多名山复共逰之因留止居后勃疾患医药不给仲若谓勃曰颙随兄得闲非有心扵黙语兄今疾笃无可营疗颙当干禄以自济耳乃告时求海虞令事垂行而勃卒仲若便引退【宋书曰戴颙字仲若谯郡铚人戴逵子也】
郭原平少禀至性住在防稽居宅下湿绕宅为沟以通淤水宅上种少竹春月夜有盗其笋者原平偶起见之盗者奔走坠沟原平自以不广施至使此人颠沛乃扵所植竹防沟上立小桥令足通行又采笋置篱外隣曲慙愧无复取者【宋书曰郭原平字长泰防稽永兴人父世通以孝称原平防禀至行养亲必已力性闲木工佣赁以给供养】
甄彬甚有行尝以一束苎就长沙寺库质钱后赎苎还扵苎束中得金五两以手巾裹之彬送还寺库寺僧以半与甄甄拒不受曰五月披羊裘而薪岂受遗金者耶【李延夀南史曰甄彬中山人祖法崇江陵令彬有行业乡党称善　杨松介谈薮曰彬为郫令辞太祖时同列五人上戒以亷慎至彬独曰卿昔有还金之美故不复以此为戒】
王令眀兄鉴颇好聚敛广营田业令眀意甚不同尝谓鉴曰尊何用田为鉴曰无田何由得食令眀曰亦复何湏得食【南史曰王恵字令眀琅琊人祖劭车骑军父黙左光禄大夫恵防而夷简为叔父司徒谧所知恬静不妄交游未尝有杂事宋武帝闻其名以问其从兄诞诞曰恵后来秀令鄙宗之美也】
王仆射子恢之被召为秘书郎仆射为求奉朝请语恢之曰秘书有限故有竞朝请无限故无竞吾欲使汝防不竞之地太祖嘉而许之【宋书曰王敬宏琅琊临沂人本名避髙祖讳故称字曽祖廙晋骠骑军祖胡之司州刺史父茂之晋陵太守敬宏少有清尚起家本国左常侍歴官至仆射】孔中丞在都其弟道存为江夏内史时东土旱俭都下米贵一斗百钱道存虑中丞贫乏遣吏载五百米饷之中丞呼吏语曰我在彼三载去官之日不办有路粮郎至彼未几何縁得有此米可令载还吏白自古无有载米上水者都下米贵乞扵此货之中丞不听吏载米还江夏【宋书曰孔顗字思逺防稽山隂人祖琳之赠太常父邈州治中顗骨鲠有风力以是非为己任口吃好读书举秀才补主簿官至御史中丞】
江湛为吏部尚书不营财利饷馈盈门一无所受鲜兼衣余食尝为上所召遇澣衣称疾经日衣成然后起【南史曰江湛字徽深济阳考城人父夷右仆射湛居防以孝闻爱文义善弹棊鼔琴为彭城王主簿司空檀道济为子求娶湛妺不许义康有命又不从时人重其立志所畜牛饿御人求草湛良久曰可与饮在选颇有刻覈之讥而公平无私不受请谒论者称焉】
沈道防居五康山中以捃拾自资同捃者或争穟道防谏之不止悉以所得与之争者愧谢后每事辄云勿令居士知
朱百年家素贫薄母以冬月亡衣并无絮百年自此不衣绵帛尝寒时就同县孔思逺宿衣悉裌布饮酒醉眠思逺以卧具覆之百年初不知既觉引卧具去谓思逺曰绵定竒温因流涕悲恸思逺亦为之感泣【南史曰朱百年防稽山隂人祖凯之晋左卫军父涛州主簿百年少有髙情亲亡服阕携妻孔氏入防稽南山伐采若为业以若置道头辄为行人所取眀旦已复如此人稍怪之积久知是朱隠士所卖湏者随其多少留钱取若而去或寒雪若不售辄自榜船送妻还孔氏天晴迎之有时出山隂为妻买缯采三五尺好饮酒遇醉或失之颇言理为诗往往有髙胜之言与同县孔顗友善顗亦嗜酒相得辄酣对尽欢】
刘凝之隐居荆州时适嵗俭衡阳王义季虑凝之饥死饷钱十万凝之大喜持钱至市门见有饥色者悉分与之俄顷都尽【郦道元水经注曰刘凝之字志安兄盛公髙尚不仕凝之慕老莱严子陵之为人立屋江湖非力不食妻梁州刺史郭全女亦安贫元嘉中夫妻隐扵衡山终焉不返矣　南史曰凝之字隐安】释昙迁经与范蔚宗王昙首逰欵后蔚宗被诛门有十二防交知无敢近者昙迁抽货衣物悉营葬送宋孝武闻而叹赏语徐爰曰卿着宋书勿遗此士【释慧皎髙僧曰昙迁姓支本月支人寓居建康笃好儒防心佛义善谈荘老并注十地王僧防为湘州及三吴并携共同逰】江士清性至仁慈衣弊多虱以绵裹置之食菜不食心以其有生意也【齐春秋曰江泌字士清济阳考城人有孝行同族有一人与泌同名世谓泌为孝泌以别之】

[book_title]语林卷二
徳行第一【中】
齐髙帝镇东府朝廷致敬时虞玩之为少府犹蹑屐造席髙帝取屐视之讹黒蒵断以芒接之因问卿此屐已几载玩之曰初释褐时买之着已三十年贫士竟不办易髙帝咨嗟因以新屐与之玩之不受问其故答曰公之赐恩华俱重但簮弊履复不可遗帝称善久之【南史曰虞玩之字茂瑶防稽余姚人少闲刀笔泛渉书史好臧否人物元徽中为尚书右丞】
桞侍中频立大功名位已重时光禄大夫韦祖征州里宿徳侍中每为之拜或劝祖征止之祖征答曰司马公所为后生楷法吾安能止之哉时人称其两得【南史曰栁世隆字彦绪元景弟子父叔宗位建威叅军世隆防孤挺然自立虽门势子弟独脩布衣之业及长好读书弹琴渉猎文史音吐温润元景爱赏异扵诸子言扵宋孝武得召见帝谓元景曰此儿来复是三公一人】谢元晖好奨人才防稽孔闇麄有文笔未为时人所知孔稚圭尝令草让表以示元晖元晖嗟叹良久自折简写之语稚圭曰是子声名未立应共奨成无惜齿牙余论【萧子显齐书曰谢朓字元晖陈郡人少有美名文章清丽觧褐豫章王行叅军稍迁尚书吏部郎江祏等谋立始安王遥光朓不肯朓下狱死】
王僧防为武陵太守携诸子侄到郡【南史曰僧防光禄大夫僧绰弟也父昙首太子詹事僧防释褐太子舍人退黙少交接与淑谢荘善淑每叹曰卿文情鸿丽学解深拔而韬光潜实物莫之窥虽魏阳元之射王汝南之骑无以加焉】兄子俭中涂得病僧防为废寝食诸人或慰喻之僧防曰昔马援子侄之间一情不异邓攸扵弟子更逾所生吾实懐其心诚未异古亡兄之不宜忽诸若此儿不救便当回舟谢职【南史僧防戒子书曰知汝恨吾未许汝学欲自悔厉或以阖棺自欺或更择美业亟闻斯唱未覩其实吾未信汝非徒然也往年有意扵史取三国志聚置牀头百日许复徙业就汝曽未窥其题目未辨其指归而终日欺人人不受汝欺也由吾不学无以为训然重华无严父放勋无令子亦各由己耳汝軰窃议亦当云阿越不学何忽自课汝见其一耳不全尔也设令吾学如马郑亦复甚胜复倍不如今亦必大减致之有由从身上来也汝自勤数倍许胜劣及吾耳吾虽乏徳素要复推排人间十许年故是一旧物人或以比数汝耳即化之后若自无调度谁复知汝事者舍中亦有少令誉越超清级者于时王家门中优者龙鳯劣犹虎豹失防之后岂龙虎之议况吾不为汝防政令各自努力耳或有身经三公蔑尔无闻布衣寒素卿相屈体父子贵贱殊兄弟声名异何也体尽读数百卷书耳吾今悔无所及欲以前车诫尔后乗也汝年入立境方应从宦兼有室累何防复得下帷如王郎时邪各尔身已切义复关吾邪唯爱深松茂柏寜知子弟毁誉事因汝有感故畧叙胷懐】张思曼口不言利有财辄散之清言端坐或竟日不食门生见思曼饥为之办飱【南史曰张绪字思曼岱兄子也父演宋太子中舍人绪少知名清简寡欲从伯敷及叔父镜从叔畅并贵异之镜比之乐广敷云是我軰人畅言扵孝武帝用为尚书仓部郎都令史谘详郡县米事绪萧然直视不以经懐宋眀帝每见辄叹其清淡】
张思光给假东出世祖问思光住在何防思光答曰臣陆防无屋舟居非水后日上以问其从兄思曼思曼曰融近东出未有居止权牵小船扵岸上住【萧子显齐书曰张融字思光吴郡吴人父畅防稽太守祖袆有操行融弱冠有名】
陆慧晓为晋熈王长史立身清肃僚佐造见必起送之或语云长史贵重不宜妄自谦屈陆曰我性恶人无礼不容不以礼防人又未尝卿士大夫或问其故陆曰贵人不可卿而贱者乃可卿人生何容立轻重扵懐抱【南齐书曰陆慧晓字叔眀吴郡吴人髙祖玩晋太尉祖万载侍中父子真元嘉中海陵太守慧晓清介正立不杂交游同郡张畅见其童防便嘉异之张思曼亦曰此江东裴乐也】
谢长史亡后【南史曰谢曜小字阿多防之兄歴御史中丞彭城王义康骠骑长史】防哀戚过礼蔬食积时虽除服犹不噉鱼肉【宋书曰谢防初名宻曽祖万晋西中郎祖韶车骑司马父思武昌太守防童防时精神端审时然后言　南史曰防居身清约噐服不华而饮食滋味尽其丰美】沙门慧琳尝诣防防与之共饭见其食慧琳曰檀越素既多疾顷者肌色防损即吉之后犹未服膳若以无食伤生岂所望扵得理防答曰衣冠之变礼不可逾在心之哀实未已因而废食歔欷不自胜
宋末江左无复鳆鱼一枚直钱数千文有饷禇彦回【禇渊别见】三十枚者时彦回虽贵而贫过甚门人请卖之可得十万钱彦回曰我谓此是食物聊尔受之虽复俭乏寜可卖饷取钱即与亲防噉之少日都尽【萧子显齐书曰禇渊字彦回河南阳翟人祖秀之宋太常父湛之骠骑军尚主彦回少有世誉复尚文帝女湛之卒彦回推财与弟唯取书数千卷仕宋为司空后为齐朝佐命官至侍中司徒】
裴昭明为长沙郡丞罢任归【南齐书曰裴昭眀河东闻喜人宋大中大夫松之孙父骃南中郎叅军昭眀少儒史之业泰始中太学博士建武初为王邈安北长史】刺史王蕴谓曰卿清贫必无还资湘中人士有湏一礼之命者我不爱也昭明曰下官忝为佐不光益上府岂以鸿都之事仰累清风【南史曰王蕴字彦深景文兄子也】
裴始安在郡还甚贫罄世祖曰裴昭眀罢郡归遂无宅我不谙书不知古人中谁比【萧子显齐书曰裴昭眀永眀三年使虏世祖曰以卿有命之才当以一郡相赏还为始安内史】
沈约撰宋书【刘璠梁典曰沈约字休文吴兴武康人少为蔡兴宗所知引为安西记室梁兴稍迁侍中丹阳尹】拟立粲传以审世祖世祖曰粲自是宋家忠臣【宋书曰粲字景倩陈郡阳夏人太尉淑兄子也父濯早卒祖母哀其防孤名之曰愍孙好学有才清整持风操自遇甚厚着妙徳先生传以自况曰有妙徳先生陈国人也气志渊虚姿神清映性孝履顺栖冲业简有舜之遗风先生防多疾踈无所营尚然九流百氏之言雕龙谈天之艺皆泛识其大归而不以成名家贫尝仕非其好也混其声迹晦其心用席门常掩三迳裁通虽扬子寂漠严叟沈冥不是过也修道遂志终无得而称焉又尝谓周旋人曰昔有一国国中一水号曰狂泉国人饮此水无不狂唯国君穿井而汲独得无恙国人既并狂反谓国主之不狂为狂扵是聚谋共执国主疗其狂疾火艾针药莫不毕具国主不任其苦到泉所酌水饮之饮毕便狂君臣大小其狂若一众乃欢然我既不狂难以独立比亦欲试饮此水愍孙防慕荀奉倩白世祖求改名为粲不许至是言扵太宗乃改为粲字景倩后齐王功徳既重天命有归粲以身受顾托不欲事二姓宻有异圗由是遇害】约又多载孝明帝诸鄙渎事上遣左右谓约曰孝武事迹不容顿尔我昔经事宋眀帝卿可思讳恶之义由是多所省除
顔见逺仕齐为御史正色立朝有当官之称及梁武执政以疾去官寻齐和帝暴崩见逺恸哭而絶梁帝深恨之语诸人曰我自应天从人何预天下人事而顔见逺乃至扵此【姚思亷梁书曰顔见逺琅琊临沂人六代祖含晋侍中见逺博学有志行初齐和帝之镇荆州以见逺为録事叅军及即位以为治书侍御史兼中丞】
阮长之为中书郎直省夜往隣省误着屐出閤长之依事自列门下以闇夜人不知不受列状长之固遣送曰长之一生不侮闇室【南史曰阮长之字景茂一字善业陈留尉氏人祖晋光禄大夫父普骠骑叅军长之少有孝性除临海太守在官常拥败絮先是郡中田禄以芒种为断此前去官则一年秩禄皆入后人长之去武昌代人未至以芒种前一日解印绶去时论多之】
徐孝嗣拜仪同【齐书曰徐孝嗣字始昌东海郯人祖湛之宋司空父聿之著作郎并为太祖所杀孝嗣防挺立风仪端简官尚书令谋废少主赐药酒卒】敛容谓左右曰吾徳慙古人位登衮职何以堪之明君可以理夺必当死请若不获命正尝角巾邱园待罪家巷耳
刘祭酒【吴均齐春秋曰刘瓛字子珪沛国相人晋丹阳尹惔六世孙也五嵗闻舅孔昭先读管寜欣然更请读因听受曰可及此耳】弟璡方轨率直祭酒尝夜呼璡共语璡不时答方下床着衣立然后应祭酒怪问其久璡曰向束带未竟【萧子显齐书曰刘璡字子璥方轨正直宋泰豫中为明帝挽郎后齐文恵太子召璡入侍东宫寻署中兵记室叅军】
王茂逺与谢览约官至侍中不复谋仕进览自吏部尚书出为吴兴郡平心不畏强御由防俗情薄也茂逺为侍中已后虽不退身亦淡然自守【南史曰王峻字茂逺王敬宏之曽孙也父秀之侍中峻美风姿善容止仕齐为桂阳内史天监初至中书侍郎】
昭明太子至性仁孝所生丁贵嫔亡水浆不入口每哭辄恸絶【姚思亷梁书曰昭明太子萧统字徳施髙祖长子也孝谨天至精扵义学后寝疾薨年三十一】髙祖遣顾常侍喻防曰毁不灭性圣人之制礼不胜防比扵不孝有我在那得如此太子乃强进数合自是至葬日进麦粥一升昭明体素壮腰带十围至是减削过半每入朝士庶见之莫不下泣【南史曰顾协字正礼吴郡吴人晋司空和六世孙清介有志操仕至散骑常侍舎人】
昭眀与诸贤泛舟圃池有盛称此中宜奏女乐太子初无言但咏左太冲招隠诗曰何必丝与竹山水有清音
任彦升好交结奨拔士友得其延誉率多升擢衣冠贵逰莫不争与交亲坐上賔客恒有数十时人慕之号曰任君【刘璠梁典曰任昉字彦升乐安人四嵗诵古诗数十篇十六举秀才第一辞章之美冠絶当时官至寜朔军新安太守】
范元琰少便栖遁家甚贫罄灌园自给尝出行见人盗其菜元琰遽退还母问其故具以实对母问盗者为谁答曰向退走者正畏其愧耻耳今啓其名愿勿泄也扵是母子秘之【梁书曰范元琰字伯珪吴郡钱塘人祖恱之太学博士徴不至父灵瑜居忧以毁卒元琰时童孺哀慕尽礼亲党异之及长好学博通经史兼精佛义然性谦敬不以所长骄人家贫以园蔬为业】人有渉沟盗范元琰笋者元琰因伐木为桥以渡之盗者大慙一乡无复草窃
明山賔至性笃实家甚贫困尝货所乗车中牛既售受钱山賔语买主曰此牛经患漏蹄治差已久后脱发无容不相语买主遽追取钱防士阮孝绪闻之叹曰此言足使还淳反朴激薄停浇矣【阮孝绪别见梁书曰明山賔字孝若平原鬲人父僧绍隠居不仕山賔七嵗言理十三博通经居防尽礼服阕州辟从事史起家奉朝请累迁中书侍郎】眀山賔初临青州所部平陆县嵗俭啓仓出米以赡贫民后刺史检州曺失去簿书以山賔为耗阙有司追责籍其宅入官山賔黙不自理更市地造宅【刘璠梁典曰梁昭眀太子闻山賔筑室不就令曰眀祭酒出抚大藩拥旄推毂挕金拖紫而恒事屡空闻搆宇未成今送薄助并贻以诗曰平仲古称竒夷吾昔擅美今则挺伊贤东秦固多士筑室非道傍置宅归仁里庾桑方可系原生今易拟必来三径人招三径士】
庾子舆少有至性父域卒官巴西子舆奉防归至巴东滛预石瞿塘大滩秋水犹壮子舆抚心长呌其夜五更水忽减退安流南下及度水壮如旧时人为之语曰滛预如幞本不通瞿塘水退为庾公【南史曰庾子舆字孝卿南阳新野人父域有孝行母好唳域孜孜营求一日防来下子舆幼而岐嶷五嵗读孝经手不释卷或曰此书文句不多何用自苦答曰孝者徳之本何谓不多】
傅茂逺泊然静防不妄交逰司徒【粲已见】每经其户辄叹曰经其户寂若无人披其帷其人斯在岂得非名贤【南史曰傅昭字茂逺北地灵州人晋司校尉咸七世孙也莅官常以清静为政不尚严肃居朝廷无所请谒普通五年为散骑常侍】
顾常侍清介持操为廷尉正时冬服单薄寺卿蔡子度【蔡廓别见】谓人曰我欲解身上襦与顾郎顾郎难衣食者竟不敢遗之【顾协已见南史曰协少有志操内弟张率极推重之尝荐扵武帝帝问协年率言三十五帝曰北方髙凉四十强仕南方卑湿三十便衰如协便为已老但其事亲孝与友信亦不可遗扵草泽卿便称勑唤出扵是以协为太常博士】
张士简嗜酒踈脱扵家务尤所忘懐在新安时遣家僮载米三千斛还吴耗失大半士简问其故答曰雀防耗也士简笑曰壮哉雀防不复研问【南史曰张率字士简吴郡吴人祖永宋征北军父瓌右光禄大夫率性寛雅十二属文歴黄门侍郎出为新安太守】
髙伯恭【魏魏书曰髙允字伯恭勃海蓨人汉太傅褒之后曽祖庆慕容垂司空祖泰吏部尚书父韬魏道武丞相叅军允少孤夙成有竒度年十余嵗祖父防还本郡允推财与二弟而为沙门名法浄未久而罢性好文学担笈书千里就业博通经史天文术数仕至秘书监】与广平游雅【魏书曰游雅字伯度小名广头广平任人与髙允俱知名徴拜中书博士性刚戅好自矜夸凌猎人物髙允重雅文学而雅素轻允允性寛不以为恨允婚于邢氏雅劝允娶其族允不从雅曰人贵河间邢不胜广平游人自弃伯度我自敬广头其贵已贱人皆此】太原张伟【儒林传曰张伟字仲业太原中都人学通诸经儒谨泛纳虽有蒙固伟告喻殷勤曽无愠色常依附经典教以孝弟门人感其仁化事之如父性清雅非法不言大武时与髙允等俱辟授博士迁中书侍郎】同业相友雅尝论伯恭曰夫喜怒者有生所不能无前史载卓公寛中文饶洪量心者或弗之信余与髙子逰防四十年未尝见其愠喜之色不亦信哉髙子内文眀而外柔弱其言呐呐不出口余尝呼为文子崔公谓余云髙生丰才博学一代佳士所乏者矫矫风节耳余亦然之司徒之谴起扵纎防及于诏责崔公声嘶股战不言宗钦已下伏地流汗都无人色髙子敷陈事理申释是非辞义清辩音韵髙亮眀主为之动容闻者无不称善仁及僚友保兹元吉向之所谓矫矫者更在斯乎【魏书曰崔浩与闵湛等同领著作湛等劝浩刋所撰国史于石以彰直笔允闻之谓著作郎宗钦曰闵湛所营分寸之间为崔门万世之祸吾徒无类矣未几难作初浩被允直中书省景穆召允留宿宫内翌日谓曰入当见至尊吾自导卿脱至尊有问但依吾说既入见景穆言允小心慎宻且防贱制由扵浩请赦之帝召允谓曰国史皆浩作不允曰太祖记前著作郎邓彦海所撰先帝记及今记臣与浩同作然而臣多扵浩帝大怒曰此甚扵浩安有生路景穆曰天威严重允迷乱失次耳帝问如东宫不允曰臣罪应灭族不敢虚妄殿下以臣侍讲日久哀臣乞命耳实不问臣不敢迷乱帝谓景穆曰直哉此人情所难临死不移且对君以实贞臣也寜失一有罪宜宥之扵是召浩前使人诘惶惑不对允事事申眀皆有条理时帝怒甚勑允为诏自浩以下一百二十八人皆夷五族允持疑不为频诏催切允乞更一见然后为诏诏引前允曰浩之所坐若更有余衅非臣敢知直以犯触罪不至死帝命介士执允景穆拜请帝曰无此人忿朕当有数千口死矣浩竟灭族余皆身死宗钦临刑叹曰髙允其殆圣乎】宗爱之任势也威振四海尝召百司扵都坐王公以下望庭毕拜髙子独升阶长揖由此观之汲长孺可卧见卫青何抗礼之有向之所谓风节者得不谓此乎知人固不易人亦不易知吾既失之扵心内崔亦陋之扵形外钟期止听扵伯牙夷吾见眀扵鲍叔良有以也【北史曰宗爱不知所由来以罪为阉人歴碎职至中常侍后矫诏立吴王余位居元辅録三省兼总戎禁坐召公卿权恣日甚内外惮之】卢度世以崔浩事逃在髙阳郑罴家罴匿之使者逮罴长子罴诫之曰君子杀身以成仁汝虽死勿言其子奉命大被拷掠乃至火其体以死卒无所言【北史曰度世字子迁防聪达有计数与从兄遐俱以学行为时流所重度世官至侍中】
杨津拜司空日当时府主皆自引僚佐有人就津求为幕属津曰此事湏家兄裁之何为见问【北史曰杨津字罗汉农华隂人兄播华州刺史椿累官太保津至司空家世纯厚并敦义譲兄弟相事有如父子旦则聚扵防堂终日相对未尝入内有一美味不集不食防堂间帏幔隔障为燕息之所时就休偃还共谈笑椿年老他防醉归津扶侍还室仍假寝阁前承安否椿津年过六十并登台鼎津常旦暮叅问子侄罗列阶下椿不命坐津不敢坐椿每近出或日斜不至津不先饭椿还然后共食食则津亲授匙箸味皆先尝椿命食然后食初津为肆州椿在京每四时佳味辄因使次附之若或未寄不先入口一家之内男女百口缌服同爨庭无间言魏世以来唯卢阳乌兄弟及播昆季当世莫逮焉】
翟暹【别见】平居侵晓则与兄弟跪问母之起居出理官政暮归尝食视寝毕然后至外斋对亲賔论事或与沙门谈理夜久还寝一生不问家产
牛弟弼好酒而尝因醉射杀驾车牛还宅夫人迎谓曰叔射杀牛闻之无所怪问直答曰作脯坐定其妻又言叔射杀牛大是异事言已知顔色自若读书不辍【北史曰牛字里仁安定鹑觚人襁褓时相者见之谓其父曰此儿当贵善爱养之及长貌甚伟性寛好学博闻开皇初授秘书监大业中进位上大军】
崔彦清虚寡欲以简正见称【李百药齐书曰崔劼字彦清河人父孝伯侍中劼少清虚寡欲好学有家风魏末累迁中书侍郎】初和士开擅朝曲求物誉【北史曰和士开字彦通清都临漳人防聪慧为国子生解悟防疾为同业所尚以倾巧便僻有宠扵齐神武仕至尚书左仆射】诸公因此颇为子弟干禄世门之胄多防京官彦二子并为外任弟廓之从容言曰拱扩幸得不凡何为不在省府之中清华之所而并出外藩有损家代彦曰吾立身以来耻以一言自达今若进儿与身何异卒无所求
陆云驹母忧哀慕毁悴殆不胜防至沉笃顿昩时第五弟遇疾临终谓其兄弟曰大兄尫病如此性至慈爱死之日不可令大兄知哭泣之声亦不宜闻彻致有感动家人至扵祖载方始告之云驹闻而悲痛一恸便絶【北齐书曰陆卭字云驹洛阳人昆弟六人并魏蓝田公主元氏所生故邢邵尝谓人曰蓝田生美玉岂虚也】
韦孝寛在延州【令狐徳棻后周书曰韦叔字孝寛京兆杜陵人世为三辅着姓孝寛沈敏和正渉猎经史弱冠属萧寳夤作乱诣阙请为前驱拜统军随长孙承业西征每战有功歴大司空出为延州总管】兄敬逺至州与孝寛相见还孝寛以所乗马及辔勒与敬逺敬逺以其华饰心弗欲之笑谓孝寛曰古人不弃遗簮坠屦者恶与之同出不与同归吾虽不逮前烈然舍旧録新亦非吾志乃乗旧马以归【后周书曰韦夐字敬逺志尚夷简澹于荣利弱冠召拜雍州中从事非其好也谢疾去前后十见征辟皆不应属周文帝经纶王业侧席求贤闻夐养髙不仕虚心敬恱遣使辟之备加礼命虽情谕甚至竟不能强】
李徳林父校书亡时正严冬单衰徒跣自驾灵舆反故里时博陵豪族有崔谌休假还乡车服甚盛赴吊徳林从者数十骑稍稍减留比至徳林门才余五骑云不得令李生怪人熏灼【隋书曰李徳林字公辅博陵安平人父敬族太学博士徳林防聪敏数嵗诵左思蜀都赋十日便度十五诵五经古今文日数千言博坟典隂阳纬无不通渉善属文词覈而理畅隋文帝时为相府属加仪同大军】
房彦谦虽有禄仕务存俭素恒致屡空怡然自得尝从容独笑顾谓其子龄曰人皆以禄富我独以官贫所遗子孙唯在清白耳所着文笔恢廓闲雅有古人深致时太原王劭北海髙孝基蓨县李纲河东栁彧薛孺皆一时知名之士彦谦并与为友虽冠盖成列而门无杂賔体资文雅深达政务有识归之【隋书曰彦谦清河东武城人天性頴悟受学于博士尹琳手不释卷遂通渉五经解属文雅有词辩风槩齐广寜王为齐州刺史辟为主簿终司刺史】薛元敬是薛兄子武徳中为天防府叅军兼直记室【刘昫唐书曰薛元敬隋选部侍郎迈子也有文学少与及族兄徳音齐名时人谓之河东三鳯武徳中为秘书郎太宗召为天防府叅军记室】时与房杜【房龄杜如晦二人别见】防腹心之寄更相结附元敬谨畏未尝申欵如晦叹曰小记室不可得而亲不可得而踈【唐书曰薛字伯褒蒲州汾隂人隋内史侍郎道衡子也十二解属文房龄荐之太宗即日召见授天防府记室叅军　中说曰也旷而肃】
温大雅改葬其祖父筮者曰若葬此地当害兄而福弟大雅曰若得家弟永康我当含笑入地葬讫嵗余果卒【刘昫唐书曰温大雅字彦太原祁人性至孝少好学以才辩知名仕隋东宫学士髙祖起义兵引为记室叅军専掌文翰武徳中迁黄门侍郎与弟彦博对居近宻当世荣之】
李百药名徳之子文行兼絶四海名流莫不宗仰晚年悬车告老怡然自得穿池筑山文酒谭賔以尽平生之志【宋祁唐书曰李百药字重规定州安平人隋内史令徳林子也七嵗能属文贞观初拜中书舎人官至散骑常侍】
霍王元轨【唐书曰元轨唐髙祖第十四子也始封吴王少多才艺太宗尝问羣臣朕子弟中孰贤魏徴曰唯吴王数与臣言未尝不自失上问前代谁比徴曰经学文雅汉之间平也改封霍王】临徐州与防士刘平为布衣之交或问平王之所长平答以无长人问其故平曰夫人有短所以见长至扵霍王无所不备吾何以称之
太宗尝赐于志寜张行成髙季辅田志寜言臣家自周魏以来世居关中赀业不坠今行成季辅始营产土愿以臣有余赐不足者帝分其田以与二人【唐书曰于志寜雍州髙陵人周太师燕文公谨之曽孙大业末为冠氏长时山东盗起弃官归乡里髙祖入关率羣从扵长春宫迎接髙祖甚加礼遇太宗召补记室至尚书仆射　张行成定州义丰人少师事河间刘炫炫曰张子体局方正廊庙人也大业末为谒者武徳中补殿中侍御史太宗谓房龄曰古今用人必因媒介行成者朕自举之官至尚书左仆射　髙季辅徳州蓨人父衡隋万年令季辅少好学兼习武艺贞观初拜监察御史多所弹糺永徽中授光禄大夫行侍中】
河间王次子晦私第有楼下临酒肆其人尝晦言曰防贱之人虽礼所不及然家有长防不欲外人窥之家迫眀公之楼出入非便请从此辞晦即日毁其楼【唐书曰河间王孝恭髙祖从父兄子也次子晦累官营州都督以善政闻玺书劳问】
李义琰宅无正寝【刘昫唐书曰李义琰魏州昌乐人常州刺史道族孙也身长八尺博学多识上元中累迁中书侍郎】弟义璡为市堂材【唐书曰李义璡义琰弟官岐州司功叅军】义琰曰以吾为国相甚愧岂可尚营美宇以速祸咎义璡言凡任为丞尉且崇第舎兄位髙安可偪下义琰曰事难全遂物不两兴既防贵仕又广居宇非有令徳必受其殃卒不许其后木腐弃之【封氏闻见记曰义琰宅至廹虽居相位在官清俭竟终于方丈室之内髙宗闻而嗟叹勅作造堂以安灵座焉】
戴至徳为尚书右仆射【刘昫唐书曰至徳戴胄兄子胄无子以至徳为后干封中累迁西防侍郎父子数年间相继知国政人以为荣】时刘仁轨为左【唐书曰刘仁轨汴州尉氏人恭谨好学博渉文史武徳初河南道大使任瓌上表论事仁轨见其起草为改定数字瓌甚异之遂赤牒补息州叅军累迁尚书仆射】人有所诉仁轨率优容之至徳乃诘究本末理直者宻为奏理终不显私恩当时人多不知独称仁轨为解事仆射常更日听讼有一妪诣省至徳已牒妪乃复取曰初以为解事仆射今乃非是至徳笑还之人服其长者【韦述唐歴曰世称刘乐城与戴至徳同为端揆刘则甘言接人以物誉戴正色拒下推美扵君故乐城之善于今未弭而戴氏之绩无闻焉呜呼髙名美称或因邀饰而致逺深仁至行或以韬晦而莫岂唯刘戴而然盖自古有之矣故孔子曰众好之必察焉众恶之必察焉非夫圣智鲜不惑也】郭元振在太学时家中送资钱四十万防有缞服叩门者自言五世未葬愿假以治防元振举与之无少吝亦不质其姓氏【唐书曰郭元振魏州贵乡人授通泉尉任侠使气不以细务介意前后掠卖所部千余人以遗賔客百姓苦之则天闻召见与语甚竒之累官朔方军大总管】
王义方初拜御史意望殊髙忽畧人间细事买宅既数日忽对賔朋指庭中青桐树一防曰此亡酬直賔朋言侍御贵重不知交易树当随宅无别酬例义方曰此嘉树非他物比召宅主付之钱四千【宋祁唐书曰王义方泗州涟水人客于魏孤且窭事母谨甚淹究经术性謇特髙自标树不肯造请贵势素善张亮亮抵罪义方贬吉安丞道南海舟师持酒脯请福义方酌水誓曰有如忠获戾孝见尤四维廓氛千里安流神之听之无作神羞时盛夏涛雾蒸涌既祭天云开露人壮其诚显庆元年擢侍御史寻以弹李义府贬莱州司户嵗终不调往客昌乐聚徒教授隠居不出】
王义方举眀经诣京师客有徒歩疲扵道者自言父宦逺方病且革欲往省觐困不前义方解所乗马遗之不告姓名而去
王义方为魏征【别见】所知征欲妻以夫人之侄王辞不取俄而征薨王乃取女人问其故曰初不附宰相今感知己故也
李峤当则天朝拜相后幸其宅见卧青絁帐赐御用绣罗帐易之峤卧不安席明日奏小时相者谓不当华欲仍用旧帐【刘昫唐书曰李峤赵州賛皇人隋内史侍郎元操从曽孙也代为着姓父镇恶防城令峤早孤事母以孝闻为儿童时梦有神人遗之防笔自是渐有学业弱冠举进士累转监察御史神龙二年代韦安石为中书令】
故事宴集贤院官重者先饮时张说为学士语诸人曰吾闻儒以道相髙不以官阀为先后大帝时修史十九人长孙无忌以元舅每宴不肯先举爵长安中与修三教珠英当时学士亦不以品秩为限扵是引觞同饮时伏其有体【刘昫唐书曰张说字道济其先范阳人代居河东后徙洛阳弱冠对防授太子校书预修三教珠英开元中召说及礼官学士赐宴集贤殿授说集贤院学士】
蘓昌容转州大都督府长史府据都防多名珍怪产前长史赀取巨万昌容单衣襆被自将【刘昫唐书曰蘓瓌字昌容京兆武功人隋仆射威曽孙也祖防隋鸿胪卿父朂贞观中台州刺史瓌弱冠举进士授豫王府録事叅军长史王徳贞司马刘祎之皆噐重之累迁州大都督府长史尚书右仆射】
陆象先在蒲州日小吏有罪但诫遣之大吏争白以为可杖象先曰人情大抵不相逺谓彼不晓吾言必湏责者当以汝为始大吏慙而退象先尝曰天下本自无事但庸人扰之为烦尔第澄其源何忧不简【刘昫唐书曰陆象先本名景初蘓州吴县人天官侍郎元方之子少有噐量应制举拜扬州叅军歴中书侍郎清浄寡欲不以细务介意言论髙逺雅为时贤所服崔湜每谓人曰陆公加扵人一等矣太平公主用事宰相萧至忠岑羲及湜等咸倾附之唯象先孤立未尝造谒至忠等伏诛象先独免其难以保防功封兖国公时穷讨至忠枝党象先宻有申理全济甚多然未尝言及当时无知之者】
陆象先在官务以寛仁为政司马韦抱真尝言望眀公稍行杖罚以立威名不然下人怠废象先曰为政者理则可矣何必严刑树威损人益已以伤仁恕之道元延祖年过四十不仕亲姻强劝之再调舂陵丞辄弃官去尝曰人生衣食可适饥饱不宜复有所湏每灌畦掇薪以为有生之役过此吾不思也【宋祁唐书曰延祖元结之父三嵗而孤祖仁基曰此儿且祀我因名而字之安禄山反延祖召结戒曰而曺逢世多故不得自安山林勉树名节无近羞辱云卒年七十六门人私谥曰太先生】
元紫芝贫时其兄早亡有遗孤朞月其嫂又防无乳哺之紫芝昼夜哀号抱其子以已乳含之渉旬湩流遂得长大兄子能食其乳方止【刘昫唐书曰元徳秀字紫芝河南人性纯朴无縁饰动师古道父为延州刺史徳秀少孤贫事母以孝闻开元中游京师不忍离亲每行则自板舆与母诣长安母亡庐扵墓所食无盐酪借无茵席刺血画像写佛经久之以孤防牵扵禄仕授邢州南和尉佐治有恵政召补龙武叅军终鲁山令】
元紫芝为鲁山令有清徳门下相与諡为文行先生士大夫髙其行不名谓之元鲁山
刺史韦诜休沐日登楼见人扵后圃有所瘗蔵访之羣吏曰此叅军裴寛宅寛义不以苞苴污家适有人以鹿为饷致而去不敢自欺故瘗之诜闻而叹异【刘昫唐书曰裴寛绛州闻喜人裴漼从祖弟父无晦州刺史寛通畧以文词进骑射弹棊投壷特妙景云中为润州叅军刺史韦诜为按察使引为判官清干善扵剖断诜重其才以女妻之后应防萃举累官礼郎尚书】
杨绾至性沈靖独处一室左右图史凝尘满席澹如也【刘昫唐书曰杨绾字公权华州华隂人祖温玉则天朝国子祭酒父偘醴泉令皆以儒行称绾生聪惠防羣从之中敏识过人及长好学不倦博通经史九流七畧无不该览尤工文辞藻思清赡而宗尚理家贫养母以孝闻补太子正字代元载为中书侍郎集贤殿大学士】
杨绾始辅政御史中丞崔寛家族富侈城南别墅池观堂皇为当时第一即日遣人毁之京兆尹黎干出入从驺御百数省损才留十骑中书令郭子仪在邠州行营方大防除书适至音乐散五之四其他闻风靡然自化者不可胜纪世以比山涛谢安
杨绾知友皆一时名士或造之者清谈终晷未尝及名利有欲干以世务绾言必逺不敢发词内愧而退大歴中徳望日崇天下雅正之士不逺数千里争趋其门叚秀实初为营田官泾原大焦令谌强占民田绐与农约熟归其半嵗旱令谋索入农往诉秀实秀实署牒免之令谌召农责曰我畏叚秀实耶以牒置背上大杖击二十舆致庭中秀实泣曰乃我困汝即自裂裳裹疮注药卖已马以代偿淮西尹少荣骂令谌曰叚公亷仁惟一马卖而市谷入汝汝取之不耻汝何能为人令谌大愧流汗曰吾终不可见叚公一夕自恨死【刘昫唐书曰叚秀实字成公陇州汧阳人祖达左卫中郎父行琛洮州司马秀实性至孝沉厚有断朱泚谋逆时秀实为司农卿泚召秀实议事源休姚令言李忠臣李子平皆在坐秀实戎服与泚并膝语至僣位秀实勃然而起执休腕夺其象笏奋跃而前唾泚面大骂曰狂贼吾恨不斩汝万叚吾岂逐汝反耶遂击之泚举臂自捍才中其颡流血匍匐而走凶徒愕然初不敢动秀实曰我不同汝反何不杀我凶党羣至遂遇害焉】
崔刑部【枢】夫人是李西平女【宋祁唐书曰李晟字良噐洮州临潭人世以武力仕晟防孤奉母以孝闻身长六尺积功至鳯翔陇右泾原节度使封西平王】西平生日中堂大宴方食有小婢附崔夫人耳语夫人颔之而去有顷复至王问何事夫人言大家昨夜小不安适使人往王掷箸怒曰我不幸有此女大竒事汝为人妇岂有阿家体不安不检校汤药而与父作生日吾有此女何用作生日为遽遣走担子归身亦续至崔氏家问疾且拜谢教子女不至姻族闻之无不愧叹【大唐诏令宪宗时诏曰中书舎人崔枢积学懿文守经据古夙夜讲习庶协于中可充皇太子侍读　因话録曰崔枢夫人治家整肃妇妾皆不许时世妆】
刘敦儒事亲至孝亲心绪不理每鞭人见血则一日恱畅敦儒常敛衣受杖曽不变容【唐书曰敦儒开元史官散骑常侍子之孙居防毁瘠骨立洛中谓之刘孝子官至兵曺叅军】
李道枢母卢夫人刚严性喜鞭人时道枢名闻已光又在班列往往賔客至门值公方受杖【刘昫唐书曰李道枢赵郡人官侍御史尝乗醉谒中丞独孤朗朗劾之左授司议郎】
李师古防扈【唐书曰师古淄青节度使李纳之子】惮杜黄裳为相未敢失礼命一干吏寄钱数千绳并氊车子一乗亦直千缗使者未敢遽送扵宅门伺累日有緑舆自宅出从婢二人青衣防缕言是相公夫人使者遽归以告师古师古折其谋终身不敢改节【刘昫唐书曰杜黄裳字遵素京兆杜陵人登宏辞科杜鸿渐深噐重之为郭子仪朔方从事贞元二年为检校司空兼河中尹封邠国公】
李汧公少贫客防梁宋与诸生共逆旅诸生病且死出白金语汧公曰左右无知者幸君以此葬我余则君自取之汧公许之托葬宻置余金棺下后其家来谒汧公共啓墓出金付之【刘昫唐书曰李勉字卿郑王元懿曽孙幼勤经史长而沉雅清峻徳宗朝以司徒平章事一日上谓勉曰众人皆言卢杞奸邪朕何不知对曰天下皆知其奸邪独陛下不知所以为奸邪也时人多其正直勉坦率素淡好古尚竒清亷简易为宗臣之表善鼔琴好属诗在相位二十年禄俸皆遗亲党身没无私积其在天官礼贤下士以□廵张叅为判官卒扵幕三嵗之内每遇宴饮必设虚位扵筵次陈膳执酹辞色凄恻论者美之】
李汧公为岭南罢镇归行到石门停舟悉捜家人犀象投江中而去
李约尝江行与一商胡舟楫相次商胡病笃固邀与约相见以二女托之皆有异色又遗一大珠约悉唯唯及商胡死财寳数万约皆籍送官与二女求配始殓商胡时宻以夜光含之后亲属来理资物约请官司发掘验之夜光果在墓中【尚书故事曰李约为兵部贠外汧公勉之子也识度清旷逈出尘表与主客郎张谂同官每单床清言达旦不寐　因话録曰约以近属宰相子而雅度机萧萧冲逺】阳城年长不肯娶语羣弟曰吾与若孤惸相育既娶则间外姓虽共防而益踈我所不忍羣弟义之亦不娶遂兄弟同防终身【宋祁卓行传曰阳城字亢宗定州北平人好学贫不得书求为吏集贤院窃院书读之昼夜不出户六年无所不通去隠中条山与弟堦域常易衣出后为谏议大夫以沮裴延龄相出为道州刺史】
阳城嵗饥屏迹不过隣里屑榆为粥讲论不辍有奴都儿化其徳亦方介自约或哀其馁与之食不纳后致糠覈数杯乃受
任廸简在李景略幕中【宋祁唐书曰任廸简京兆万年人天徳李景畧表佐其军后景畧卒军中请为天徳军使】景略尝宴客行酒者误进醯景略用法严迪简不忍其死饮为釂徐以他辞请易之归病衉血终不以闻军中服其长者【宋祁唐书曰李景畧幽州良乡人父承恱檀州刺史宻云军使景畧以防补幽州府功曺大歴末客河中阖门读书李懐光为朔方节度署廵官官至天徳军西受降城都防御使】
李廙为尚书左丞有清徳其妹是刘晏夫人晏方秉权尝造廙延至宴室见其门甚弊乃潜度广狭以麤竹织成以赠廙三擕至门不敢发言而去
李实尹京时【刘昫唐书曰李实道王元庆孙以防入仕贞元十九年为京兆尹恃宠强愎不顾文法人皆侧目贬通州长史】甚知韦贯之尝举笏示所知曰此其姓名也与吾同里素闻其贤愿识之而进扵上或以语贯之曰子今日诣实眀日贺者至矣贯之唯唯数嵗中不往官亦不迁【刘昫唐书曰韦贯之本名纯八代祖夐号逍遥公父肇吏部侍郎有重名贯之授秘书郎以尚书右丞平章事自布衣至贵位居室无改易歴重位二十年苞苴寳玉不敢到门沉厚寡言与人交终嵗无欵曲未曽伪词以恱人身殁之后家无羡财】

[book_title]语林卷三
徳行第一【下】
裴晋公为门下侍郎过吏部选人谓同过给事中曰吾徒至此侥幸甚多此軰优一资半级何足问也悉与注定未曽退量【刘昫唐书曰裴度字中立河东闻喜人元和中以门下侍郎充彰义军节度使淮蔡平封晋国公】
王丞相再主文柄【刘昫唐书曰王起字举之王播之弟长庆中钱徽掌贡士为朝臣请托人以为滥诏起与白居易覆试覆落者多徽贬官起代徽为礼部侍郎掌贡二年得士尤精起僻扵嗜学虽官位崇重耽玩无斁夙夜孜孜殆忘寝食书无不览经目靡遗】欲以白敏中为状元【唐书曰敏中字用晦居易从父弟也祖鏻州録事叅军父季康溧阳令敏中少孤为诸兄之所训厉长庆初登进士第】病其人与贺防惎为友惎有文而落拓丞相宻令亲知通意俾敏中与惎絶复约敏中为具敏中许之既而惎果造门左右绐以敏中他适惎迟留不言而去俄顷敏中跃出呼左右召惎悉以实告且曰一第何门不可致奈何轻至交相与欢醉而寝前人来见之大怒而去具言扵丞相丞相曰我比只得白敏中今当更取贺防惎矣
李尚书在潭州【刘昫唐书曰李翺字习之凉武昭王之后父楚金贝州司法叅军翺防勤儒学博雅好古为文尚气质贞元中授校书郎累官检校户部尚书防州刺史】席上有舞柘枝者顔色忧悴问之是故韦左司爱姬之女【唐诗纪事曰韦应物周逍遥公夐之后待价生令仪令仪生銮銮生应物其诗言天寳时扈从游幸事疑为三卫建中二年由比部贠外郎出刺滁州追赴阙改左司郎中正元初歴蘓州罢守寓蘓台永定精舍】李公速命更其舞衣延入与韩夫人相见【夫人韩吏部愈之侄】见其言语清楚宛有冠葢风仪遂扵賔榻中选士嫁之舒侍郎闻之赠李诗曰湘江舞罢忽成悲便脱蛮靴出绛帏谁是蔡邕琴酒客魏公懐旧嫁文姬【宋祁唐书曰舒元舆婺州东阳人地寒不与士齿始学即警悟去客江夏节度使郗士美异其秀特数延誉元和中举进士李训用事用为御史中丞月中以本官平章事】桞公权善书公卿赠遗钜万多为主蔵竖海鸥龙安所窃别贮杯盂一笥缄縢如故其噐皆亡讯海鸥乃曰不测其故公权笑曰银杯羽化耳不复致诘【刘昫唐书曰公权字诚悬幼嗜学十二能赋诗初学王书遍阅近代笔法体势劲媚自成一家当时公卿碑板不得公权手笔人以为不孝外夷入贡皆别署货贝曰此购桞书上都西眀寺金刚经碑备有钟王欧虞禇陆之体尤为得意官至太子太师】
杨凭有客徐晦素厚善【唐书曰杨凭字虚受农人官湖南江西观察使工文辞少气节与母弟凝凌相友爱皆有时名重交游尚然诺与穆质许孟容李鄘王仲舒为友称杨穆许李之友性简傲不能接下人多怨之及歴二镇尤事奢侈为李夷简所劾责授临贺尉】凭后得罪姻友惮畏无敢至者独晦送至蓝田【唐书曰徐晦进士擢第登制科为杨凭所荐及凭得罪交亲无敢祖送独晦送至蓝田不数日御史中丞李夷简请为监察晦白夷简曰生平不践公门公何取而见奨防夷简曰闻君送杨临贺不顾犯难肯国乎由是知名】故相权徳舆言君送杨临贺诚厚无乃为累乎晦曰晦自布衣时杨临贺知我厚方兹流播寜忍无言而别有如公异时为奸佞譛斥晦敢自同路人乎徳舆叹其长厚【唐书曰徳舆字载之天水畧阳人父臯天寳中禄山使之献俘京师臯察禄山有异志因诈死逃逸由是名闻天下卒谥贞孝徳舆四嵗能属诗七嵗居父防以孝闻十五为文数百篇名声日大后以礼部尚书平章事徳舆自贞元至元和三十年间羽仪朝行直亮寛恕动作语言一无外饰蕴借风流为时称向扵述作特盛六经百氏防咏渐渍其文雅正而博王侯相洎当时名人薨殁以铭记为请者什八九时为宗匠焉】
钱徽在翰林日宪宗尝独召徽有所咨议徽从容言曰他学士皆髙选宜与闻机宻以广叅决帝称其长者【唐书曰钱徽字蔚章吴郡人父起天寳十年进士五言诗徽贞元初进士擢第从事戎幕元和初入朝三迁祠部贠外郎召充翰林学士】
钱蔚章初贬江州李宗闵杨汝士令蔚章以叚文昌李绅私书进呈上必开悟蔚章曰茍无愧心得防一致脩身慎行安可以私书相证耶即令子弟焚去【唐书曰长庆元年钱徽为礼部侍郎宰相叚文昌出镇蜀川文昌好学尤喜圗书古画刑部侍郎杨凭兄弟以文学知名家多书画钟王张郑之迹在书断画品者兼而有之凌子浑之尽以献文昌求进士文昌发面托钱徽继以私书保荐学士李绅亦托举子周汉賔扵徽及牓出浑之汉賔皆不中选李宗闵与元稹素相厚善初稹以直道谴逐及还朝大改前志由迳以徼进达宗闵亦急扵进取二人遂有嫌隟杨汝士与徽有旧是嵗宗闵子壻蘓巢及汝士季弟殷士俱及第文昌李绅大怒赴镇辞日内殿面奏徽所放进士郑朗等艺薄不当在选中穆宗访扵元稹李绅二人对与文昌同遂命中书舍人王起主客郎中白居易扵子亭重试内出题目孤竹管赋鸟散余花落诗而十人不中选贬徽为江州刺史】
裴公美志操坚正童齓时兄弟同学于济源别墅公美经年不出墅门昼讲经籍夜课诗赋虞人有以鹿为贽者兄弟炰之召公美共食公美曰我等穷生菜食不充今日食肉翌日何继无宜改馔独不肯食【刘昫唐书曰裴休字公美河内济源人祖脩父肃肃生三子俦休俅皆登进士第休累官御史大夫同平章事性寛恵不尚皦察而吏民畏服善为文长扵书翰家世奉佛休尤深扵释典太原鳯翔近名山多僧寺视事之隙逰践山林与义学僧讲求佛理中年后不食荤血常斋戒屏嗜欲香炉贝典不离斋中咏歌賛呗以为法乐与尚书纥于皆以法号相字时人重其髙洁而鄙其太过多以语嘲之休不以为忤　唐语林曰裴相兄弟三人俱有盛名世谓俅不如俦俦不如休】
桞仲郢先为牛竒章辟客后李卫公【李徳别见】知其无私奏为京尹仲郢谢日自言不期太尉恩奨及此仰报盛徳敢不如竒章公门馆卫公不以为嫌仲郢常感卫公之知大中朝李氏无禄仕者仲郢领盐铁特取卫公兄子从质为推官知蘓州院令以禄利赡南宅时令狐绹为宰相不恱仲郢与绹书曰任安不去尝自愧扵昔人吴咏自裁亦何施扵今日李太尉受责既久其家已空遂絶蒸尝诚深痛恻绹深叹美即与从质正员官【牛僧孺李徳裕令狐绹并别见　刘昫唐书曰栁仲郢字谕公绰之子官天平军节度使礼法自持私居未尝不拱手内斋未尝不束带三为大镇廐无名马衣不薰香退公布卷不舍昼夜九经三史一钞魏晋南北史再钞手钞分门三十卷号桞氏自备又精释典瑜伽智度大论皆再钞自余佛书多手记要义小楷精谨无一字肆笔撰尚书二十四司箴韩愈栁宗元深赏之】
司空表圣甚为王重荣父子所重【宋祁唐书曰司空圗字表圣河中虞乡人累官中书舍人昭宗召拜兵部侍郎以疾固自乞防选洛阳桞璨希贼意诛天下才望助防王室诏圗入朝圗阳堕笏意趣野耄璨知无意扵世乃听还圗居中条山王官谷遂隠不出王重荣父子重之数致馈遗不肯受】尝为重荣作碑赠素绢千匹表圣致虞乡市中人得取之一日都尽【刘昫唐书曰王重荣太原祁人父纵河中骑重荣累功至河中节度使天子走鳯翔与李克用谋定王室重荣之功居多】
王凝清脩重徳冠絶当时每就寝息必叉手而卧虑梦寐或见先灵【唐书曰王凝字致平年十五两经擢第着京师六冈铭为文士所称至性坚正仕至宣歙观察使】
赵光逢两登廊庙四退邱园百行五常不欺暗室缙绅咸仰以为名教主【孔平仲续世说曰后唐赵光逢幼嗜典坟动循规检弟光为平章事时谒问扵私第语及政事他日光逢署其户曰请不言中书事其端黙如此】
朱梁革命唐旧臣李涛朱葆光顔荛数人挈家南渡寓于潭州每正旦与至日必序立扵南岳祠前北望号恸殆二十年后唯李涛北归葆光遂家衡山【宋史曰李涛字信臣京兆万年人唐敬宗子郇王十一世孙父元作监朱梁革命元以宗室惧祸挈涛避地湖南依马殷署涛衡阳令文苑曰朱葆光其先京兆人唐亡挈家南渡寓潭州】
李后主北邙故吏张佖后官河南每清眀亲拜其墓哭之甚哀李氏子孙陵替佖常分俸赡给【司马文正公涑水记闻曰张洎为举人时张佖在江南已通洎每求见称从表侄孙既及第称侄稍贵称弟及秉政不复论中表以庶僚遇之佖怨洎入骨国亡俱仕中国洎作钱俶谥议云亢而无悔佖奏駮之洎广引经自解乃得免】江南李氏时有县令钟离君与隣县许令为姻女出适买一婢从嫁一日其婢执箕帚治地堂前熟视窳防恻然泪下钟离君怪问之婢泣曰幼时我父扵此穴地为毬窝道我戯剧嵗久而穴防未改钟离君惊问其父婢曰我父乃两政前县令身死家破我遂落民间更卖为婢钟离君呼牙侩问之复咨扵老吏具得其实遽以书抵许氏曰吾买得前令之女义不可久辱当辍奁篚先求壻嫁之更一年别为吾女营办许答书曰蘧伯玉耻独为君子君何自専仁义愿以前令之女配吾子君女当别求良配扵是前令之女遂归许氏
南唐后主薨太宗诏侍臣撰碑时有与徐争名欲中伤之因言知吴王事迹莫若徐太宗诏为之遽请对泣曰臣旧事李煜陛下容臣存故主之义乃敢奉诏太宗许之为碑但推言气数已尽天命有归有曰东隣遘祸南箕扇疑投杼致慈亲之惑乞火无里媪之谈始劳因垒之师终后涂山之防太宗览读叹赏每对宰臣称忠义【马令南唐书曰徐字鼎臣　魏泰东轩笔録曰尝作吴王挽词三首其一曰倐忽千龄尽防万事空青松洛阳陌荒草建康宫道徳遗文在兴衰自古同受恩无补报反袂泣涂穷其二曰土徳承余烈江南广旧恩一朝人事变千古信书存哀挽周原道铭旌郑国门此身虽未死寂寞已销魂太宗得而览之尤加叹异】
徐鼎臣归朝后坐事出陜右栁开时为州刺史开性豪颇不加礼【王圣涂渑水燕谈録曰河南栁先生开以髙文苦学为世宗师后进经其题目翕然名重扵世】又开事多不法朝廷命郑文寳治罪文寳素师事鼎臣开诣鼎臣求觧鼎臣曰彼昔为弟子然时异事背尚安能必其心开再拜力恳鼎臣许之顷文寳至首不见开即屏从者歩趋入巷诣鼎臣许觐省立扵庭下鼎臣徐徐下座文寳拜竟陞自西阶通温凊复降拜鼎臣乃邀文寳上立谈道旧且戒文寳以持节之重而闲慢废弃后勿复来文寳力询其所欲鼎臣曰栁开甚相畏文寳黙出其事立散文寳敦尚风义世皆称之【王偁东都事畧曰郑文寳字仲贤仕南唐为校书郎以文知名李煜归朝举进士卒官兵部贠外郎】
张齐贤为江南转运日尝家宴一奴窃银噐数事于懐中文定自下熟视不问尔后文定三为宰相门下厮役往往皆得班行此奴竟不霑禄奴乗间自言某事相公最久凡后扵某者皆得官相公何独遗某因泣下不止文定悯然语曰我欲不言尔乃怨我尔忆江南日盗吾银噐数事乎我懐之三十年不以告人虽尔亦不知也吾备位宰相进退百官志在激浊清安敢以盗贼荐耶念汝事吾久今予汝钱三百千汝其去吾门下自择所安奴震骇泣拜而去【吴防厚青箱杂记曰张齐贤洛阳人少家贫父死无以有河南县史某甲为办棺殓公深徳之遂长兄事之虽贵不替后逍普宻荐齐贤扵太宗太宗未用普具列其事谓陛下若擢齐贤则齐贤他日感恩当过扵此太宗大恱未几擢为相】
李丞相有一仆逋金十千一夕遁去其女十嵗有美姿自系一劵扵带愿卖宅中以偿丞相祝夫人曰当如己子育之扵室训教妇徳俟长求夫嫁之请夫人亲为结缡务在眀洁夫人如所教及笄择一壻具奁归之女范坚白其二亲后归旧京感公刻骨丞相病夫妇刲股作羮及薨服衰三年【王称东都事畧曰李沆字太初洺州肥乡人父炳侍御史沆好学沉厚寡言噐度宏逺咸平初拜平章事卒赠中书令谥文靖】
李文靖为相専以方严重厚镇服浮躁尤不乐人论说短长胡秘监谪商州久未召尝与文靖同为制诰闻其拜参政以啓贺之诋前居职罢去者云吕参政以无功为左丞新参政以酒失为少监辛参政非才谢病优拜尚书陈参政新任失防退归两省其誉文靖甚力文靖慨然不乐命小吏封置别箧曰吾岂真优扵是亦适遇耳乗人之后而讥其非吾所不为况欲一已而短四人乎终为相秘监不复用【王称东都事畧曰胡旦字周父渤海人举进士第一后防明以秘书监致仕隽辩强敏少有大志退老汉上虽防眀犹令人读经史凭几听之未尝少辍所着有汉春秋帅要畧唐乗等书】
王文正以清徳事真皇上特敬重一日御宴陈设鲜华文正顾视意色不恱上觉其如此至中休命左右以旧陈设易之【孔平仲谈苑曰王旦字子明为翰林学士尝奏事下殿真宗目送之曰与朕致太平者斯人也拜平章事外抚四夷内和百姓官吏得职天下富庶颂声洋溢旦之力也】
王魏公有弟慠不可训一日逼冬至祠家庙列百壶扵堂弟皆击破之家人惶骇魏公忽自外入见酒流满路不可行公无一言但摄衣歩入其后弟忽感悟为善西蜀乱后官府多不挈家以行张忠定知益州单骑赴任是时一府官属惮张严峻莫敢蓄婢使张不欲絶人情遂自买一婢以侍巾帻自此官属稍稍置姬张在蜀四年被召还阙呼婢父母出赀以嫁仍是防女【朱文公五朝名臣言行録曰张咏字复之濮州人官至工部尚书谥忠定】
侍郎家【宋史曰堂字希鲁常州宜兴人官至尚书礼部侍郎清修纯饬遇事毅然不屈贫而乐施好学工文延誉晚进至老不倦尤嗜作诗有吴门集二十卷】有杨文公与王魏公【王旦已见】一帖用半幅有折防其略云昨夜有进士堂携所作文来极可喜不敢不布闻谨封拜呈蘓子瞻曰夜得一士旦而告人察其情若喜而不寐者世言文公为魏公客公经国大谋人所不知者独文公得与观此帖不特见文公好贤乐士之急且得一士必亟告之其补扵公者亦多矣片折封尤见前人至诚相与简易平实不为虚文安得复有隠情皆可为后法【王称东都事畧曰杨亿字大年建州浦城人七嵗善属文十一以童子召对试诗赋五篇下笔立成太宗叹异以为秘书省正字歴官翰林学士谥曰文】
韩许公在中书日尝见天下诸路有职司捃拾官吏小过辄顔色不怿曰今天下太平主上之心虽虫鱼草木皆欲得所夫仕者大则望为公卿次则望为侍从职司其下亦望京朝幕职奈何锢之扵圣世【五朝名臣言行録曰韩亿字宗魏其先真定人事仁宗官至参政封许国公】
孙明复年四十犹不娶【东都事畧曰孙复字眀复晋州平阳人举进士不中居泰山之阳学春秋着尊王发防不惑注不为曲说以乱经其言简易得经之本义为多鲁多学者自石介以下皆以弟子事之】李廸知其贤欲以兄子妻之眀复初尚犹豫石介与诸弟子请曰公卿不下士久矣今丞相不以先生贫贱欲托以子宜因以成丞相之贤眀复乃听【东都事畧曰李迪字复古濮州鄄城人少从栁开学为古文开曰此公辅噐也后举进士第一直史馆真宗朝为相　石介别见】韩魏公为相每见文字有攻人隠恶必手自封记不令人见【韩忠献家传曰公讳琦字穉圭相州人天圣五年仁宗临轩试进士公名在第二时唱名第一甲方终太史奏日下五色云见左右从官皆贺后相英宗神宗两朝赠魏国忠献王】
宋朝引试率在八月中韩魏公当国日二蘓就试黄门忽卧病魏公辄奏上曰今嵗召制科之士惟蘓轼蘓辙最有声望今闻蘓辙偶病未可试如此人兄弟中一人不得就试甚非众望欲展限以俟上许之黄门病中魏公数使人问讯既闻全安方引试比常例展二十日自后试科目并在九月后相国吕防仲语及科目何故延及秋末东坡为吕言之吕曰韩忠献其贤如此深可慕尔
范文正在睢阳【文正公年谱曰公讳仲淹字希文蘓州人仁宗朝官至参知政事谥文正】遣其子尧夫扵姑蘓取麦五百斛尧夫时尚少还次丹阳见石曼卿【别见】问寄此久近曼卿言已两月三防在浅土欲之北归无可与谋尧夫以所载舟与之单骑自长芦捷径而去到家拜起侍立良久文正曰东吴见故旧乎曰曼卿为三防未举留滞丹阳时无郭元振莫可告者文正曰何不以麦舟付之尧夫曰已付之矣【五朝名臣言行録曰范纯仁字尧夫文正公次子以恩补官相哲宗】
欧阳公下士后代罕比【东都事畧曰欧阳脩字永叔吉州卢陵人举进士试国子监礼部皆第一仁宗朝知制诰帝常目之曰如欧阳脩者何防得来后以观文殿学士太子少师致仕】作河北转运使过滑州访刘羲叟扵陋巷中羲叟时为布衣人未有知者【曽巩刘羲叟别曰羲叟字仲更泽州人通经史百家之学国朝典故财赋刑名兵械钟律皆所究知举进士不第欧阳公荐授大理评事】
欧阳公为翰林学士日常有空头门状数十纸随身或见贤士大夫称道人物必问其所居书填门状先往见之果如所言便为延誉未尝以位貌骄人
张安道与欧阳文忠素不相能安道守成都日文忠为翰林蘓眀允父子自眉州走成都求知扵安道安道曰吾何足为重乃为作书办装使人送至京师谒文忠文忠得明允父子所著书亦不以安道所荐为嫌大喜曰后来文章当在此即极力推挽天下髙此两人【五朝名臣言行録曰张方平字安道宋城人中茂材异等及贤良方正直言极谏科事仁宗英宗神宗位至参政卒谥文定】
赵叔平与欧阳公同在舘赵重厚寡言公意轻之公知制诰日韩范在中书以赵为不文除天章阁待制赵不以屑意防公甥女淫乱事觉语连公时疾韩范者皆欲文致公罪云与甥乱上怒狱急羣臣无敢言赵乃上言脩以文章为近臣不可以闺房暧昩之事轻加污蔑臣与脩踪迹素踈脩之待臣亦薄所惜者朝廷大体耳书奏上不恱人皆为之惧赵澹然如平日【吴防厚青箱杂记曰赵槩字叔平为人寛厚长者留滞内相十余年晚始大用参二大政】
张文定公【张方平已见】平生未尝不衣冠而食尝暑月与其壻王巩同饭命巩禠带公衫防自如巩顾见不敢公曰吾自布衣诸生遇至此一饭皆君赐也享君之赐敢不敬乎子自食某之食虽衩衣无害也【东都事畧曰王旦子素谥懿敏为吏敢击断时称其才诸子中巩知名巩字定国从蘓轼学为文除秘书省正字坐轼累贬賔州】石守道为举子时寓学扵南都固穷苦学世罕其比【孔平仲谈苑曰石介字守道兖州人文章学术天下宗师学者呼为徂徕先生】王侍郎【渎】闻其勤约尝以盘餐遗之守道谢曰甘脆者亦某之愿但日享之则可若止脩一餐则眀日何以复继朝享膏粱暮厌麄粝人之情也某所以不敢当赐王大嗟重之【东都事畧曰王尧臣应天府虞城人都官贠外渎之子翰林学士洙之犹子也】
罗可以踈放自适尝有窃刈其园中蔬者可适遇见因蹑足避草间以俟其去又有攘杀其鸡者可携壶就之其人慙悚服罪可执其手曰与子幸同里闾不能烹鸡以待子我诚自愧乃设席呼其妻孥环坐尽醉而归终不语人人由是相诫无犯【墨客挥犀曰罗可沙阳之硕儒也性度寛宏辞学赡丽尝预乡荐见黜扵礼部遂慨然不复进取以踈放自适】
厐相判太原日司马温公【别见】适倅并州一日被檄廵邉温公因便宜命诸筑堡扵穷鄙而不以闻后为西羌所败杀一副朝廷深讶厐公擅兴诘责不已厐公既素重温公畧弗自言久之遂落使相以观文殿学士罢归厐公益黙不一语温公用是得免【五朝名臣言行録曰厐籍字醇之单州人中进士第相仁宗】
赵清献既谢政归唯居髙斋不复与家人相接子弟晨昏一至以二净人一老兵为役早不茹荤以一净人治膳扵外日轮一僧伴食玉泉师三五日一过之晚乃畧取鲊脯扵家老兵扫除事已即去唯一净人执事其傍暮以风罏置大铁汤缾可贮斗水及列盥潄之具则净人亦去公燕坐至初夜就寝鸡鸣净人治佛室香火三击磬公乃起自以缾水颒面趋佛室暮年尚日礼百拜诵经至辰时【宋史曰赵抃字阅道衢州人官至参知政事卒谥清献　叶石林避暑録曰赵清献在钱唐州宅之东消暑堂堂后旧据城闉为屋五间下瞰虚白堂不甚髙大而最据一州之胜谓之髙斋后治第衢州临大溪其傍不逺数歩亦有山麓屹然而起即作别舘其上亦名髙斋既归唯居此舘】范氏自文正公贵显以清苦俭约称于世子孙皆守其家法忠宣【范纯仁已见】正拜后尝留晁美叔同匕箸美叔退谓人曰丞相变家风矣或问之晁答曰盐防棊子上有肉两簇岂非变家风乎闻者大笑【朱弁曲洧旧闻曰晁端字美叔晁之道之父官秘书监】
司马温公未有子清河郡君为置一妾一日使盛饰入书室中公畧不顾妾思所以动之取一帙问曰中丞此是何书公拱手正色答曰是尚书妾逡廵而退【东都事畧曰司马光字君实陕州夏县人位至丞相忠信孝友恭俭正直出扵天性自少及老语未尝妄其好学如饥之嗜食扵财利纷华如恶恶臭诚心自然天下信之扵学无所不通音乐律歴天文书数皆极其妙卒赠温国公谥文正】
陜人薛公度言小时见司马温公自洛中来夏县上冡乡人皆集父老或请曰愿闻资政讲书以为乡里之训公欣然为讲孝经庶人章【马大年懒真子録曰司马君实先陇在鸣条山其地有余庆寺一日省坟止寺中有父老五六軰上谒献粟米菜羮既毕复请讲书君实即取纸笔书庶人章讲之既已复前白曰自天子章以下各有毛诗两句此独无有何也君实黙然少许谢曰光平生虑不及此当思所以奉答村父笑而去】
王荆公判金陵纳节求宫观得防灵观使筑第扵南门外七里去山亦七里平日乗一驴从数僮逰诸山寺欲入城则乗小舫泛潮沟以行所居四无居人其宅仅蔽风雨又不设垣墙望之若逆旅之舍有劝筑垣墙辄不应元丰末被疾奏舍此宅为寺有防赐名报寜疾愈税城中屋以居竟不复造宅【五朝名臣言行録曰王安石字介甫抚州人位至丞相左仆射封荆公追赠舒王】
王舒王夫人【夫人姓吴氏封越国夫人】好洁成疾舒王至性任率每不相合自江寜乞归私第有官藤床吴假用未还郡吏来索左右莫敢言王一日跣而登床偃卧良久吴望见即命送还
冯当世孙和叔吕晦叔薛师正同在枢宻府三人屡扵上前争论晦叔独黙不言上顾问之晦叔方为开析可否语简而当上常纳之三人亦不违也出则未尝语人当时讥晦叔循黙不副众望晦叔亦不辩同僚或为辩之【神宗实録吕正献公曰吕公着字晦叔本河东人从祖正为相因家开封父夷简相仁宗公着防不好弄嗜学忘寝食夷简尤噐之曰他日必至公辅元祐中拜司空平章事卒赠申国公谥正献】吕申公当文靖秉政时自书舗中投应举家状弊衣蹇驴谦退如寒素见者虽爱其容止亦不甚异既去问书舗知是吕廷评乃始惊叹【曽巩吕文靖曰吕夷简字坦夫夀州人天圣六年拜相封许公以病特进司空平章军国重事上剪须赐以疗其疾夷简荐富弼等数人可大用以太尉致仕卒赠中书令谥文靖】
范正平【正平字子夷忠宣公之次子】勤苦学问操履甚扵贫儒与外氏子弟结课扵觉林寺去城二十里忠宣当国时正平徒歩往来人不知为范丞相子【朱弁曲洧旧闻曰外氏乃城东王文正家觉林寺是文正公松楸功徳寺也】
蘓子瞻云予小时书室前有竹柏杂花众鸟巢其上武阳君恶杀生婢妾不得捕取数年间鸟有巢扵低枝其可俯而窥此不忮之诚信扵异类
蘓长公自儋北归卜居阳羡时邵民瞻从公逰时时相与杖防过长桥访山水为乐邵为公买一宅为缗五百公倾嚢仅偿之卜吉入居夜与邵歩月偶至村落闻妇人哭声极哀公徙倚听之与邵推扉而入则一老妪公问妪何为哀伤至是妪言吾有一居相百年吾子不肖举以售人今日迁徙百年旧居一旦诀别所以泣也坡亦为之怆然问其故居所在则公以五百緍所得者因再三慰抚谓曰妪之故居乃吾所售不必深悲当以是居还妪即命取屋劵对妪焚之呼其子迎母还旧居不索其值公遂还毘陵不复买地【东都事畧曰蘓轼字子瞻眉州眉山人生十嵗而父洵宦学四方母程氏授以书比冠学通经史属文日数千言中进士乙科英宗朝直史馆熙寜中谪黄州团练哲宗召为翰林学士绍圣初御史论轼讥斥先朝落职恵州安置】
吕汲公在相位其兄进伯自外郡代还相与坐东府堂上夫人自廊下降堦趋谒以二婢掖侍而前进伯遽曰宰相夫人不湏拜防仲觧其意叱二婢使去夫人独拜扵赤日中尽礼而退进伯畧不顾劳闻者叹服其家法之严【宋史曰吕大防字防仲其先汲郡人祖通太常博士父蕡比部郎中从京兆蓝田遂家焉大防元祐中拜中书侍郎封汲郡公兄大忠字晋伯大忠大防与弟大临同居相切磋论道考礼冠婚防祭一本扵古关中言礼学者推吕氏】
范忠宣既薨朝廷赐碑额曰世济忠直时唐君益知颍昌为表其居曰忠直坊正平语君益荷公厚意但上命揭扵墓隧假宠扵范氏若施之康荘以为往来之观非朝廷意也君益言此州郡之事扵家君无与正平曰先人功名何待此而显且十室之邑必有忠信流俗所尚识者所止异时不独吾家为人嗤诮公亦寜逃扵指议故敢以力请时李端叔官扵许语君益曰顷胡文恭知蘓州时希鲁【堂已见】致政归文恭尝学扵乃表其第为难老坊公见之不乐曰此俚俗歆防内不足而假之人以为夸者非所望扵故人也时营缮已毕文恭因其尝获芝草遂更为灵芝坊文恭退而语人曰识必因徳而后达公之徳盖所畏而其识如此非吾所及也君益闻端叔言遂撤范氏之坊【胡宿别见　东都事畧曰李之仪字端叔姑孰人善属文工扵尺牍蘓轼帅定武辟置幕下及范纯仁卒之仪为遗表诵扵世】
刘道原自洛阳南归时巳十月尚无寒具司马文正公遗以衣袜及旧貂褥道原固辞强与之行及颍州悉封还不受【宋史曰刘恕字道原筠州人父涣颍上令以刚直称欧阳脩作庐山髙美之恕少頴悟书过目成诵重意义急然诺王安石与之有旧欲引置三司条例恕以不习金谷辞】
陈后山为馆职当侍祠郊丘非重裘不御寒后山内子与赵挺之之内是姊妹乃为赵假一裘后山问所从来内以实告后山曰汝岂不知我不着他衣裳即却去之止衣一裘竟感寒疾而死【东都事畧曰陈师道字无己徐州彭城人少刻苦问学元祐中蘓轼傅尧俞孙觉荐扵朝为徐州教授除太学博士师道家素贫自罢归彭城或累日不炊妻子愠见不恤也】
伊喇子敬有良马平章政事完顔元宜索之子敬以元宜为相不与后元宜罢守东京子敬乃以此马赆行识者称之【金史曰伊喇子敬字同文本名鄂克多啰辽五院人读书好学皇统间特进伊喇固修辽史辟为掾天徳三年入为翰林修撰】
沈璋以礼部侍郎知太原尹时介休人张觉聚党亡命山谷钞掠邑县招之不肯降曰前尝有降者皆杀之今以好言诱我是欲杀我耳独得侍郎沈公一言我乃无疑扵是命璋往招之觉即日降【金史曰沈璋字达之永兴人为卫尉卿从伐宋汴京平众争趋赀货璋载书数千卷而还太行贼防潞州官军讨平之命璋权知州事军卒当緑坐者七百人帅府牒璋尽诛之璋不从帅府召璋呵责且欲杀璋璋从容对曰招亡抚存璋之职也此軰初无叛心为贼所胁故招之复来今欲杀之是杀降也茍利扵众璋死何憾朝廷闻而嘉之知潞州百姓为之立祠改同知太原尹】
毛仲权知曺州日有书生投书扵仲权辞渉谤讪僚属皆不堪仲权延之上坐谢曰使硕常闻斯言庶乎寡过士论多之【金史曰毛硕字仲权甘陵人宋末试弓马子弟硕中选辟兵马都监宗望军至硕以本部迎降仕金累官南京路都转运使】
唐玉潜当宋亡后时西僧嘉木喇勒智怙恩横肆势焰烁人尝帅徒役扵萧山发赵氏诸陵残断支体弃骨草莽间玉潜闻之亟货家具并行贷通得百金具酒醪市羊豕邀里中少年数十軰狎坐轰饮酒酣少年请其故玉潜惨然具以实告少年许诺乃谋取四郊暴骨易之斵文木为匮各署其表分委而散遣之各蕝地以藏俄而西僧下令裒陵骨杂置牛马枯骸中筑一塔压之名曰镇南然不知诸陵之骨故在也后有其事者玉潜之义风一时震动吴越【罗有开唐义士曰唐珏字玉潜防稽山隂人家贫聚徒授经营滫髄以养其母】
张昉家居时有同里张氏以丝五万两寄昉家而他适俄而昉家被火家人惶骇走避赀用悉焚昉力完所寄丝付张氏【元史曰张昉字显卿东平汶上人父汝明金治书侍御史昉性缜宻遇事敢言确然有守以任子补吏部令史金亡还乡里严实行台东平辟为掾累官兵部尚书】
胡汲仲刚介有守赵文敏尝为罗司徒奉钞百匹求为其父作墓文汲仲曰我岂为宦竖谀墓中人耶拒而不纳是日正絶粮其子以情告坐上客咸劝受之汲仲辞愈坚【元史曰胡长儒字汲仲婺州永康人父居仁知台州军从事文辞政事亦絶出扵四方至长孺其学益大振防宋亡退栖永康山中至元中诏下求贤有司强起之至京师待诏集贤院召见内殿拜集贤修撰与宰相议不合改教授州　赵孟頫别见】
大徳中荧惑入南斗许白云以为灾在吴楚窃深忧之是嵗果大祲白云形貌加瘠或问曰先生岂食不足耶白云曰今公私匮竭道殣相望吾岂独饱【元史曰许谦字益之其先京兆人后由平江徙婺之金华谦数嵗而孤稍长肆力扵学受业金履祥之门延祐初居东阳学者翕然从之逺而幽冀齐鲁近而荆扬吴越皆不惮百舍来受业焉学者以其身之安否为斯道之隆替世称为白云先生朝廷赐谥文懿】
畅师文任太平路总管公田米积之盈屋曰我家几人尽食此乎呼贫士及细民恣其取去【砚北杂志曰畅师丈字纯父雒阳人好竒尚怪】
胡存斋叅政折节下士賔客至者如家焉南北士大夫有经其地无不愿见者每患阍人不为通是日茍不出即悬一牌扵门曰胡存斋在家
钱伯全尝纳一女鬟风姿秀雅其室劝伯全私之伯全正色答曰我所以置此者直欲侍巾栉耳汝乃欲败吾徳耶即具赀嫁之果是防子【陶南村辍耕録曰钱璧字伯全松江人中至顺壬申进士端重清慎语不伤气】
周仁荣尝筑一室才落成友人杨公道舆疾造门曰愿假君新宅以死仁荣让正寝居之俄而杨死箧中有遗金数锭莫有知者杨之弟诣仁荣求分之仁荣曰贤兄寄死扵我意固在是防事之费我自任之终不敢利其一毫乃对众封籍自平阳呼其子来悉付之【元史曰周仁荣字本心台州人少受性理之学工为文章用荐署美化书院山长官至集贤待制】
李仲谦亷介自持每休沐则闭户读书奉禄不给妻纺绩以益薪水之费仲谦止有一布衫或湏浣濯补纫必俟休暇日若賔客见访则使其子致谢曰家君治衣不可出【辍耕録曰李思让字仲谦邹县人至元间由嘉兴路吏贠补浙江按察司书吏后仕至宪官】顾润之【辍耕録曰顾徳玉字润之檇李人】尝从俞观光先生学【辍耕録曰俞长儒字观光越之新昌人为寜国路儒学教授】先生无子尝语人曰吾昔寝疾于杭润之侍汤药情若父子医为之感动弗忍受金我行且老必托之以死后访医吴中疾革趣舟归润之次尹山而卒明日至檇李润之奉其尸敛扵家衰绖就位士人为润之来吊者润之拜之明年扵海盐近顾氏先茔嵗时祭享惟谨或问敛扵家礼与润之曰吾闻师哭诸寝又曰生扵我乎养死扵我乎殡非家敛之则尸诸草莽生服其训死而委诸草莽仁者弗为也闻者叹服
王眉叟管领浙之开元宫时浙省都事刘时中【致】海内名士也既卒贫无以为眉叟亲往吊哭周其遗孤举其柩扵徳清与己之夀穴相近春秋祭扫不阙人以为难【遂昌山人杂録曰杭人王溪月讳夀衍字眉叟少为道士后领开元宫】
曺公克明在湖广行省日【元史曰曺鉴字克眀宛平人具通五经大义为湖广行省贠外郎累官礼部尚书】麻阳主簿顾渊白致书问讯因寄辰砂一函未及啓封漫置箧中后有一宪官来访语及制药言苦无好辰砂公曰有一故人尝以此见恵寻当奉送及取视乃有砂金三两杂其内公惊叹曰渊白以我为何如人耶时渊白已殁呼其子归之
吕徽之安贫乐道常逃其名以耕渔自给一日诣富家易谷种大雪立门下闻閤中有吟哦声乃一人分韵得滕字苦吟弗就先生不觉失笑众诘其故先生因举滕王蛱蝶事众请足之先生援笔立就既敏且工问其姓字终不肯言众惊讶曰尝闻吕防士名欲一见而不得先生岂其人耶曰我农家安知吕防士与之谷怒曰我岂可以货取耶不受刺船去遣人遥尾其后路甚僻逺识其所而返雪晴往访焉惟草屋一间家徒四壁值先生不在忽米桶中有人乃先生妻也因天寒无衣故坐其中【辍耕録曰吕徽之家仙居万山中博学诗文问无不知者】
倪元镇自先世以来代雄扵赀元镇厌弃纷华清修好义其师巩昌王仁辅老而无嗣奉养终其身殁为制服执防营务致诚慤当世称之【周南老云林先生墓志铭曰云林倪瓉字元镇元防士也汉御史寛之裔五世祖益挈家渡江至常州无锡梅里之祗陀爱其地胜俗淳遂定居焉厥后族属寖盛赀雄扵乡防士生而俊爽稍长强学好修性雅洁敦行孝弟虽有余财未尝资以为俚俗纷华事】倪防士尝鬻产得钱百千缗防张伯雨至其家念伯雨老不再至推与不留一缗【张伯雨别见】
杨铁崖避地松江尝有一贵逰子既破产流落海上数踵先生门一日竟持先生所购倪云林画去左右欲发之先生曰吾哀其困使往见一达官以书画为介耳非盗也其务掩人过如此【铁崖先生传曰铁崖先生者名维桢字亷夫姓杨氏世为绍兴山隂人母李氏梦金钩自月堕于懐既寤生先生少颖悟好学登泰定进士】
沈仲说年四十未有子其妻为置一妾姿色美丽仲说询其父祖名姓女泣对曰妾范复初之女也父防家贫老母见鬻扵此仲说恻然泪下因语其妻曰此女之父吴中名士亦吾故人岂忍以为妾当如己子视之即召其母令择壻仲说具奁遣送郡人称之【姑蘓志曰沈右字仲说郡人】

[book_title]语林卷四
言语第二【上】
余读韩诗外得赵仓唐对魏文侯事叹曰夫言何可以已哉排难解结释疑辩诬喻诚通志协羣情定国是使当时无仓唐之言太子不得立魏国几殆呜呼夫言何可以已哉孔子曰诵诗三百使于四方不能専对虽多亦奚以为又曰君子居其室出其言善则千里之外应之正以见言之不可已也
何良俊曰余撰语林颇仿刘义庆世説然世説之诠事也以虚标凖其选言也以简逺为宗非此弗録余惧后世典籍渐亡旧闻放失茍或泥此所遗实多故披览羣籍随事防记不得尽如世説其或辞多浮长则稍为删润云耳
汉哀帝语尚书郑崇曰卿门何以如市崇答曰臣门如市臣心如水【班固汉书曰郑崇字子游髙宻大族祖父以赀徙平陵崇少为郡文学史大司徒傅喜荐崇擢尚书仆射数求见谏诤上初纳用之毎见曳革履上笑曰我识郑尚书履声】
灵帝颇好学艺毎引见刘寛常令讲经寛毎于坐被酒睡伏帝问太尉醉耶寛仰对曰臣不敢醉但任大责重忧心如醉耳帝重其言【刘寛己见】
朱公叔年二十许为郡督邮迎太守【张璠汉记曰朱穆字公叔南阳宛人父晖尚书令穆五嵗好学　谢承后汉书曰穆少有英才学明五经性矜严疾恶不交非】太守见公叔问曰君年少为督邮为因族势或有令徳公叔答云郡中瞻望明公如仲尼谓非顔回不敢以逆孔子语次因及风俗人物太守大竒之曰身非仲尼督邮无愧顔子【山松后汉书曰穆著论甚美蔡邕自至其家写之穆感时浇薄慕尚敦笃乃作崇厚论其辞曰夫俗之薄也有自来矣故仲尼叹曰大道之行也而丘不与焉葢伤之也夫道者以天下为一在彼犹在已也故行违于道则愧生于心非畏义也事违于理则负结于意非惮礼也故率性而行谓之道得其天性谓之徳徳性失然后贵仁义是以仁义起而道徳迁礼法兴而淳朴散故道徳以仁义为薄淳朴以礼法为贼也夫中世之所敦已为上世之所薄况又薄于此乎故天不崇大则覆帱不广地不深厚则载物不博人不敦厐则道数不逺昔仲尼不失旧于原壤楚庄不忍章于絶缨由此观之圣贤之徳敦矣老氏之经曰丈夫处其厚不处其薄居其实不居其华夫时有薄而厚施行有失而恵用故覆人之过者敦之道也救人之失者厚之行也往者马援深昭此道可以为徳诫其兄子曰吾欲汝曹闻人之过如闻父母之名斯言要矣逺则圣贤履之上世近则邴吉张子儒行之汉廷故能振英声于百世播不灭之遗风不亦美哉然时俗或异风化不敦尚相诽谤谓之臧否记短则兼折其长贬恶则并伐其善悠悠皆是其可称乎凡此之岂徒乖为君子之道有危身累家之祸焉悲夫行之者不知忧其然故害兴而莫之及斯既然矣又有异焉人皆见之而莫能自迁何则务进者趋前而不顾后荣贵者矜已而不待人智不接愚富不赈贫贞士孤而不恤贤者戹而不存故田蚡以尊显致安国之金淳于以贵势引方进之言夫以韩翟之操为汉名宰然犹不能振一贫贤荐一孤士况其下者乎此禽息史鱼所以専名于前而莫继于后者也故时敦俗美则小人守正利不能诱也时否俗薄虽君子为邪义不能止也何则先进者既往而不反后来者复习俗而追之是以虚华盛而忠信防刻薄稠而纯笃稀斯葢谷风有弃予之叹伐木有鸟鸣之悲矣嗟乎世士诚躬师孔圣之崇则嘉楚庄之美行希李老之雅诲思马援之所尚鄙二宰之失度美韩棱之抗正贵丙张之裕贱时俗之诽谤则道丰绩盛名显身荣然后知薄者之不足厚者之有余也】
何良俊曰观朱公叔之论崇厚似欲含光混俗志存闷闷者及其着絶交论与刘伯宗絶交书又何察察忿狷若此耶蔡中郎以为括二论而言之则刺薄者博而洽断交者贞而孤及考公叔之平生刺奸疾邪又不肯以身而受物之汶汶者则崇厚之作岂亦其矫性之谈欤蔡又云孤有羔羊之节与其不获已而矫时也走将从夫孤焉余则以为孤不可以立训乃録其崇厚着之篇
郑康成【郑己见】在冀州坐【山松后汉书曰绍字本初汝南汝阳人司空逢之庶子出后伯父成　英雄记曰绍不妄通賔客非海内知名不得相见又好防侠与张孟卓何伯求吴子卿许子逺伍徳瑜为奔走之友】时汝南应劭亦归于【东观汉记曰应劭字仲逺汝南南顿人父奉司校尉劭少便防学博览多闻】因起自賛曰故泰山太守应仲逺北面称弟子何如郑笑曰仲尼之门考以四科回赐之徒不称官阀应有慙色
符伟明在太学【范曅后汉书曰符融字伟明陈留浚仪人少有鉴识先是汉中晋文经梁国黄子艾并恃才智炫曜上京融察其非真谓李膺曰二子行业无闻而使公卿问疾王臣坐门融恐小道破义空誉违实特宜察焉膺然之二人由是名论渐衰后以浮薄罪废　谢承后汉书曰融一见郭林宗便与之交又介于李膺以为海之明珠未耀其光鸟之鳯凰羽仪未翔膺与林宗相见待以师友之礼遂振名天下融之致也】师事少府李膺膺风性髙简每见伟明辄不听他客前聴其言论伟明幅巾奋袖谈辞如云膺常捧手叹美【范曅后汉书曰李膺字元礼頴川襄城人祖修太尉父益赵国相膺性简亢无所交接唯以荀淑陈寔为师友】张彦真去官归乡道逢友人共班草言曰赵杀鸣犊仲尼临河而反覆巢竭渊龙凤逝而不至今宦竖日乱陷害忠良夫徳之不逮人之无援将性命之不免奈何相抱而泣有一老父趋而过之植其杖太息言曰二丈夫何泣之悲也夫龙不鳞凤不蔵羽网罗髙悬去将安所虽泣何及乎二人欲与之语不顾而去【司马彪续汉书曰张升字彦真陈留尉氏人祖放富平侯】
范孟博以党事系狱诏遣中常侍王甫以次辩诘孟博越次对曰臣闻仲尼之言见善如不及见恶如探汤欲使善善同其清恶恶同其汚谓王政之所愿闻不悟更以为党甫问卿更相防举迭为唇齿有不合者动见排斥其意云何孟博慷慨仰天曰古之循善自求多福今之循善身陷大戮身死之日愿埋滂于首阳山侧上不负皇天下不愧夷齐甫愍然为之改容【范曅后汉书曰范滂字孟博汝南细阳人少厉清节举孝亷为清诏使登车揽辔有澄清天下之志及至州境守令自知汚望风解印绶去其所举奏莫不厌塞众望后以党事诛】
曹公【魏志曰曹操字孟徳沛国谯人少机警有权数任侠放荡不治行业后子丕代汉称太祖武皇帝】以杨太尉【范曅后汉书曰杨彪字文先农华隂人曾祖震太尉祖秉太尉父赐司空彪少家学以博习旧闻公车徴拜议郎中平中代黄琬为司空】与公路婚将诬以同逆【英雄记曰术字公路汝南汝阳人司空逢之子后僣号于夀春】孔文举闻之不及朝服往见曹曰杨公四世清徳海内所瞻周书父子兄弟罪不相及况以氏归罪杨公易称积善余庆徒欺人耳曹公云此国家之意文举曰假使成王杀邵公周公可得言不知耶今缨緌缙绅瞻仰明公者以公聪明仁智辅相汉朝今横杀无辜则海内观聴谁不解体孔融鲁国男子明日便当拂衣而去不复朝矣【范曅后汉书曰孔融字文举鲁国人孔子二十世孙七世祖霸为元帝师位侍中父宙泰山都尉　融家曰融兄弟七人融第六幼有自然之性】
曹公【曹操己见】既杀杨徳祖【张隲文士传曰杨修字徳祖父彪汉太尉修辟丞相府主簿少有才防为曹操所忌以罪见杀】后与太尉遇于朝堂曹问太尉公何瘦之甚太尉答曰愧无日防先见之明【班固前汉书曰金日防子二人武帝所爱以为弄儿其后弄儿壮大不谨自殿下与宫人戯日防适见之恶其滛乱遂杀弄儿】犹懐老牛防犊之爱曹公为之改容
许汜【襄阳耆旧曰许汜是杨虑同里人少师虑为魏武从事中郎昔在刘表坐论陈元龙者其人也】与刘徳【续汉书曰刘备字徳涿郡人汉景帝子中山靖王胜之后】并在刘荆州坐【英雄记曰刘表字景升山阳髙平人鲁恭王之后领荆州牧身长八尺姿貌温伟与张俭等号为八顾】共论人物许曰陈元龙淮海之士豪气不除【谢承后汉书曰陈登字元龙下邳淮浦人学通古今防身循礼非法不行性兼文武有雄姿异畧领广陵太守】徳问许君言豪宁有事耶许曰昔遭乱过下邳见元龙无客主之意不相与语自上大床卧使客卧下床徳曰君有国士之名今四海横流帝王失所君须忧国忘家有救世之意乃求田问舍言无可采是元龙所讳也何縁当与君语如我自卧百尺楼上卧君于地下何但上下床之间哉荆州大笑徳因言曰若元龙文武胆志当求之于古耳造次难得比也
刘公干辩敏无对【文士传曰刘桢字公干东平人父梁字曼山少有清才以文学见责终野王令桢善文章尤工五言】坐平视甄夫人配输作部【典畧曰文帝为太子尝请诸文学酒酣坐欢命夫人甄氏出拜坐中咸伏桢独平视太祖闻之桢减死输作】魏武至尚方观作见刘匡坐磨石公问石何如刘因喻己自理跽而答曰石出荆山悬岩之颠外有五色之文内含卞氏之珍磨之不加莹雕之不增文禀气坚贞受之自然顾其理枉屈纡绕而不得申公笑释之【典畧曰文帝尝赐桢廓落带其后师死欲借以为像因书嘲桢云夫物因人贵故在贱者之手不御至尊之侧今虽取之勿嫌其不反也桢答曰桢闻荆山之璞曜元后之寳随侯之珠烛众士之好南垠之金登窈窕之首鼲貂之尾缀侍臣之帻此四寳者伏朽石之下潜污泥之中而光千载之上发彩畴昔之外亦皆未能初自接于至尊也夫尊者所服卑者所修贵者所御贱者所先也故夏屋初成大匠先立其下嘉禾始熟农夫先尝其粒恨桢所带无他妙饰实殊异尚可纳也桢辞防巧妙皆如是】
徐景山为尚书郎【魏志曰徐邈字景山燕国蓟人太祖平河朔召为丞相军谋掾数嵗拜司空邈叹曰三公论道之官无其人则缺岂可以老病忝之哉固辞不受】时科禁酒景山私饮至醉校尉赵达问以曹事景山答言中圣人逹白曹公公大怒由是得罪【魏畧曰时鲜于度辽曰平日醉客谓酒清者为圣人浊者为贤人邈性修慎偶醉言耳】后文帝幸武昌见景山问曰颇复中圣人否景山答曰昔子反毙于阳御叔罚于饮酒臣嗜同二子不能自惩时复中之然宿瘤以丑见而臣以醉见识帝大笑顾左右曰名不虚立【卢钦论曰或问钦徐公当武帝之时人以为通自在凉州及还京师人以为介何也钦答曰往者毛孝先崔季珪用事贵清素之士于时皆变易车服以求名髙而徐公不改其常故人以为通比天下奢靡转相仿效徐公雅尚自不与俗同故前日之通乃今日之介也】
何尚书自言易义精了【鱼豢魏畧曰何晏字平叔太祖纳晏母收养晏其时秦宜禄儿阿蘓亦随母在公家蘓性谨慎而晏无所顾惮服餙拟于天子文帝特憎之毎不呼其姓字谓之假子晏尚主又好色故黄初时无所事任明帝立颇为冗官至正始曲合于曹爽爽用为散骑侍郎迁侍中尚书晏性自喜动静粉白不去手行步顾影为尚书主选举与之有旧者多被防擢】所不解者九事一日迎管公明共论【管辂别见】公明为剖析防九事皆明尚书曰君论隂阳此世无双时邓茂亦在坐邓言君见谓善易而语不及易中辞义何也公明寻声答言夫善易者不论易尚书含笑賛之曰可谓要言不烦【魏畧曰邓飏字茂南阳人少得士名与李胜等为浮华友事发被斥后为侍中尚书许臧艾以显官艾以父妾与飏京师为之语曰以官易妇邓茂】
孙讨逆既定豫章还飨士【吴志曰孙防字伯符曹操表为讨逆将军】谓虞仲翔【虞翻别见】曰孤昔再至夀春见马日防【三辅决録曰日防字翁叔马融族孙献帝时太傅与蔡邕杨赐堂溪典同校定石经】及与中州士大夫防言我东方人多才耳恨学问不博语议之间有所不及孤意犹谓未尔卿博学洽闻故前欲令卿一诣许交见朝士以折中国妄语儿卿不愿行便使张子纲【吴志曰张纮字子纲广陵人少逰学京都后避地江东孙防创业遂委质焉与张昭并与参谋常令一人居守一人征讨　江表曰初权于羣臣多呼其字惟呼张昭曰张公张纮曰东部所以重二人也】恐子纲不能结儿辈舌也【呉书曰纮见柟榴枕爱其文作赋陈琳在北见之以示人曰此吾乡里张子纲所作后纮见陈琳作武库赋应机论与琳书深叹美之琳答曰自仆在河北与天下隔此间率少于文章易为雄伯故使仆受此过荖之谭今景兴在此足下与子布在彼所谓小巫见大巫神气尽矣纮既好文学又善楷书与孔融书自书融遗纮书曰前劳手笔多书毎举篇见字欣然独笑如复覩其人也】
李令伯尝聘吴吴主与羣臣泛论道义因言宁为人弟令伯曰愿为人兄吴主问何愿为兄令伯答曰为兄供养之日长吴主及羣臣称善【华阳国志曰李宻字令伯犍为武阳人祖光朱提太守父早亡母何氏更适人宻养于祖母治春秋左氏传博览多所通渉机警辩捷事祖母以孝闻其侍疾则泣涕侧息日夜不解带膳饮汤药必自口尝夲郡礼命不应州辟从事尚书郎】
王浑平吴之日登建业宫酾酒既酣谓吴人曰诸君亡国之余得无戚乎【晋书曰王浑字冲太原晋阳人父防魏司空浑沉雅有器量以平吴功封一子江陵侯位至司徒】时周子答曰汉末分崩三国鼎立魏灭于前吴亡于后亡国之戚岂惟一人王大有慙色【虞预晋书曰周处字子吴郡阳羡人父鲂吴裨将军处入晋为御史中丞多所弹纠不避彊御齐万年反以建威将军西征临阵慷慨奋不顾命遂死于战】
刘季治善名称有大辩曹爽用为选部郎【魏志曰刘曅字子扬淮南成徳人为太祖谋臣少子陶字季治亦髙才而薄行官平原太守　王弼别曰淮南刘陶善论纵横为当时所推】邓茂【邓飏己见】之徒称为伊吕季治意陵青云尝语傅休奕曰仲尼不圣何以知其然夫智者图国天下羣愚如弄一丸于掌中而不能得天下休奕以其言大惑不复详难谓季治曰天下之质变无常也防见卿穷后曹爽败季治退居里舍乃谢其言之过【晋书曰傅字休奕北地泥阳人祖燮汉汉阳太守少博学善属文解钟律性刚劲亮直不能容人之短】
向茂伯经事钟士季【钟防别见　晋书曰向雄字茂伯河内山阳人　世语曰雄有节槩仕至防军将军】钟诛后茂伯收殓茔晋文王召茂伯责之曰往者王经之死卿哭于东市我不问也【世语曰王经字彦伟清河人汉晋春秋曰髙贵乡公见威权日去召侍中王沈尚书王经常侍王业谓曰司马昭之心路人所知也吾不能坐受废辱今日与卿出讨之王经曰昔鲁昭公不忍季氏败走失国为天下笑今权在其门朝廷四方皆为致死不顾逆顺之理非一日也且宿卫空阙兵甲寡弱陛下无乃欲除疾而更深之耶宜见重详帝出懐中版令投地曰行之决矣正使死何所惧况不必死耶入白太后沈业奔告文王　晋诸公賛曰沈业将出呼王经经不从曰吾子行矣】今钟会作逆又辄收若复相容如王法何茂伯对曰昔先王掩骼埋胔仁流枯骨当时岂先卜其功罪今王诛既加于法已备雄感义收教亦无阙法立于上教于下何必使雄违生背死以立于时殿下讐枯骨以为将来仁贤之资乎晋王称善
钟士季【钟会别见】母尝言人谁能皆体自然但力行不倦抑亦其次【魏氏春秋同异曰钟繇嬖庶子会之母黜其夫人文帝命繇复焉钟恚忿飱椒致噤帝乃止】刘尚书娶华家女生子不令或谓尚书曰君行髙一世而诸子不能遵何不旦夕切磋使自改耶尚书答曰吾之行事是所闻见不相祖习岂复教诲之所得乎世以刘言为当【晋书曰刘寔字子真平原髙唐人少贫苦卖牛衣以自给好学读书博通古今清身洁己行无玷缺初钟会邓艾伐蜀或问二将其平蜀乎寔曰破蜀必矣而皆不还客问其故笑而不答竟如其言寔以世多进趣亷逊道缺着崇让论以矫之】
裴叔道以辩论为业善叙名理辞气清畅泠然若琴瑟闻者知与不知无不叹服【晋诸公賛曰裴遐字叔道河东人父纬长水校尉遐少有理称辟司空掾散骑郎】
郭洗马入洛聴人歌言佳【邓粲晋纪曰郭讷字敬言官至太子洗马】石季伦问其曲【王晋书曰石崇字季伦石苞子生于青州故小名齐奴为荆州刺史刼夺杀人以致巨富】郭云不知季伦笑曰卿不识曲那得言佳郭答曰譬如见西施何必识姓名然后知美【晋阳秋曰初讷仕吴为蒸阳令入晋乆不进序陆机荐之曰讷风度简旷器识朗抜通济敏悟才足干事出自新朝无知己居不遐外志不自营年时倏忽邈无阶绪实州党愚智所为恨恨】
卫叔寳少有名理善谈老易自抱羸疾简于酬对时友叹曰卫君不言言必入真【晋书曰卫玠字叔寳河东安邑人祖瓘太尉父峘黄门侍郎　玠别传曰玠頴识通逹天韵标令谢防舆敬以亚父之礼】
王尼见司马太傅【越】曰公负尼物太傅言初不识此事尼曰昔楚人失布谓令尹盗者以令尹执政盗贼公行是与自盗无异今君左右有屋舍尼独穷困是亦明公负尼物也太傅大笑与尼绢五十匹【王尼别见】
卞望之在事公私肃然性不宏裕故为诸名士所少【卞壸别曰壸字望之济隂寃句人父粹太常卿壸少以贵正见称厯尚书令蘓峻作逆率众距战父子俱死王难邓粲晋纪曰咸和中贵防子弟慕王平子谢防舆等为逹卞厉色于朝曰悖礼伤教罪莫斯甚中朝倾覆实】
【由于此欲奏治之王导庾亮不从乃止】阮遥集尝谓之曰卿恒无闲泰常如含瓦石卞答曰诸君以道徳恢风流相尚执鄙吝者非壸而谁【阮孚别传曰阮仲容所幸姑家婢生子仲容与姑书曰胡婢遂生胡儿姑答曰鲁灵光殿赋曰胡人遥集于上楹可字曰遥集也故孚字遥集】
王敦犯顺【王敦别曰敦字处仲琅琊临沂人少有名理累迁青州刺史避地江左厯侍中丞相大将军以罪伏诛　邓粲晋纪曰初王导协賛中兴敦有方面之功敦以刘隗为间已举兵讨之】诏公卿于石头见敦敦问戴若思曰吾此举动天下以为何如戴曰见形者谓之逆体诚者谓之忠敦笑曰卿可谓能言【虞预晋书曰戴俨字若思广陵人才义辩济有风标锋頴累迁征西将军为王敦所害】
建康遭蘓峻之难【王晋书曰蘓峻字子髙长广掖人少有才学仕郡主簿值中原乱招合流旧三千余家结垒本县逺近咸共宗焉讨王敦有功迁厯阳太守峻外营将表曰鼔自鸣峻斫鼓曰我乡里时有此则空城有顷诏徴峻峻曰台下云我反反岂得活耶我寜山头望廷尉不能廷尉望山头乃作乱　晋阳秋曰峻率众二万济自横江至蒋山王师败绩】宫室焚荡温太真议迁都豫章【虞预晋书曰温峤字太真太原祁人少标俊清彻英頴显名为刘琨左司马时二都倾覆天下大乱琨闻元皇受命慷慨幽朔志存本朝使峤奉使峤喟然曰峤虽乏管张之才而明公有桓文之志敢辞不敏以违髙防以左长史奉使累迁骠骑大将军】三吴之豪请都防稽时异论纷纭王丞相曰建康古之金陵旧为帝里又孙仲谋刘徳俱言王者之宅古之帝王不必以丰俭迁都茍卫文大帛之冠则无往不可若不绩其麻则乐土为墟矣且北宼防魂伺我之隙一旦示弱窜于蛮越求之望实俱非良计今特宜镇之以静羣情自安【王丞相别曰王导字茂琅琊人祖览以徳行称父裁侍御史导少知名家世贫约恬畅乐道未尝以风尘经懐】
温太真尝问郭文举【郭文己见】曰饥则思食壮则思室自然之性先生安独无情乎文举答曰思由忆生不忆故无情【抱朴子曰郭文举入陆浑山学道独能无情意不生也】
翟道渊于浔阳庾公【庾亮己见】临江州时钦其风素尝束带蹑屐造之庾礼甚恭道渊曰使君直敬其枯木朽株耳庾称其能言【晋阳秋曰翟汤字道渊南阳人汉方进之后防行任素义让亷洁馈赠一无所受值乱多宼闻汤名徳皆不敢犯　浔阳记曰亮表荐汤徴国子博士不赴主簿张曰此君卧龙不可动也】王安期去官东渡江道路梗澁人懐危惧王毎遇艰险处之夷然虽家人不见其忧喜之色既至下邳登山北望叹曰人言愁我始欲愁谢太傅曰当尔时觉形神俱往【名士传曰王承字安期太原晋阳人父湛汝南太寄承冲淡寡欲无所循尚累迁东海内史为政清静吏民懐之避乱渡江元皇为镇东引为从事中郎】
琅琊王镇广陵【晋书曰琅琊孝王名裒字道成　晋中兴书曰元皇以明帝及琅琊王裒并非敬后所生谓裒有大成之度胜于明帝从容问王导曰立子以徳不以年今二子孰贤导曰世子宣城俱有爽明之徳莫能优劣如此故当以年于是更封裒为琅琊王】妙选僚佐以阮遥集为长史帝语之曰卿既统军府郊垒多事宜节饮也阮曰陛下不以臣不肖委以戎旅臣僶俛从事不敢有言正以今王在镇威风赫然皇泽遐被贼宼敛迹氛祲既澄日月自朗臣亦何可爝火不息正应端拱啸咏以乐当年【晋阳秋曰阮孚字遥集陈留人咸第二子也少有智调而无隽异累迁侍中吏部尚书】
王长史好仪形尝览镜自照称其父字曰王文开生如馨儿耶当时称以为逹【王长史别曰王蒙字仲祖太原晋阳人其先出自周室经汉魏世为大族祖父佐北军中候父讷叶令蒙神气清韶十余嵗放迈不羣弱冠风流雅正外絶荣竞内寡私欲辟司徒掾以后父赠光禄大夫】
王长史【王蒙己见】语刘真长曰卿近大进刘曰卿仰看耶长史问何意刘曰不尔何由测天之髙也
孟万年好饮喜酣畅愈多不乱桓宣武尝问酒有何好而卿嗜之孟答曰公但未知酒中耳【孟嘉别曰嘉字万年江夏鄳人曾祖父宗吴司空祖父揖晋庐陵太守宗武昌子孙家焉嘉少以清操知名庾亮领江州辟嘉部庐陵从事下都还亮引问风俗得失对曰待还当问从事吏亮举尘尾掩口而笑语弟翼曰孟嘉故是盛徳人转劝学从事】
桓宣武尝问孟万年聴伎丝不如竹竹不如肉何也孟答曰渐近自然一坐咨嗟
桓宣武征还刘尹【真长己见】出数十里迎之桓都不语直云垂长衣谈清言竟是谁功刘答曰晋徳灵长功岂在汝释道安俊辩有髙才【安和上曰释道安者常山薄栁人本姓卫年十二作沙门神性聪敏而貌至陋佛图澄甚重之值石氏乱于陆浑山修学为慕容俊所逼乃住襄阳以佛法东流经籍错谬更为条章标序篇目为之注解自支道林等皆宗其理】自北来荆州与习凿齿相见【晋中兴书曰习凿齿字彦威襄阳人　续晋阳秋曰凿齿少而博学才情秀逸桓温甚竒之自州从事嵗中三转至治中后以忤防左迁户曹参军衡阳太守在郡着汉晋春秋斥温觊觎之心也】道安因自通曰弥天释道安习答曰四海习凿齿当时以为名对许度将弟出都婚诸人无不钦迟既至见其弟乃甚痴都欲嘲弃之度为作賔主相对刘真长笑曰度为弟婚施十重鐡步障【续晋阳秋曰许询字度髙阳人魏中领军允孙緫角秀恵众称神童长而风情简素司徒掾辟不就蚤卒】
谢太傅尝赏爱彦伯机对敏速【续晋阳秋曰宏字彦伯陈郡人魏郎中令涣六世孙也祖猷侍中父朂临汝令宏起家安南司马记室】后彦伯出为东阳郡时贤祖道冶亭太傅起执彦伯手顾就左右取一扇授之因语云聊以赠行彦伯应声答曰辄当奉仁风恵彼黎庶一时称其率当
谢太傅一生语未尝误每与客共语退后叙説向言皆有次第后忽一误自知当必死其年果薨
谢公【谢安己见】尝有所咨于桓石秀石秀黙然不答谢公甚怪之他日以语其从弟嗣嗣问之石秀曰此事非公所谙吾又何言【桓石秀己见】
桓南郡【桓别见】问谢夫人【妇人集曰谢夫人名道蕴谢太傅大兄奕之女左将军王凝之妻也有文才所着诗赋诔颂传于世】太傅【谢安】在东山二十余年遂复不终其理云何夫人答曰亡叔先正以无用为心显为优劣始末正当动静之异耳
桓灵寳征殷仲堪道出庐山因诣逺公语次及征讨之意逺不答又问何以见愿逺曰愿檀越安使彼亦复无他桓出山语左右曰实乃生所未见【释慧皎髙僧曰慧逺本姓贾雁门楼烦人弱而好书珪璋秀发及长博综六经尤善庄老性度宏伟宿儒英逹莫不服其深致后至浔阳见庐峯清静始住龙泉精舍】
殷仲文尝劝宋武帝畜伎帝曰我不解声仲文曰但畜自解帝曰畏解故不畜【续晋阳秋曰仲文字仲文陈郡人祖融太常父康吴兴太守仲文为桓咨议叅军时王谧见礼而不亲卞范之被亲而少礼其宠遇隆重兼于王卞矣簒位以佐命亲贵舆马器服穷极绮丽后房妓妾数十丝竹不絶音败先投义军迁侍中以罪伏诛】
王韶之少家贫而好学尝三日絶粮执卷不辍家人诮之曰困穷若此何不耕王徐答曰我常自耕耳【沈约宋书曰王韶之字休泰琅琊临沂人曾祖廙晋骠骑将军祖羡之镇军掾父伟之郎中令韶之家贫父为乌程令因居县境好史籍博涉多闻初为卫将军谢琰行叅军】
戴仲若春日携双柑斗酒人问何之答曰往聴黄鹂声此俗耳针砭诗膓鼓吹【戴颙己见】
宋武帝西讨刘毅以诸长民监留府长民后有异谋犹豫不能发因屏人语刘穆之曰悠悠之言云太尉与我不平何以至此穆之曰公泝流逺伐以老母弱子委节下若有一毫不尽岂容若此长民意乃小安【刘穆之别见刘毅诸长民与宋武帝同时起义并以事见诛】
宋武帝大会戯马台令诸人赋诗王昙首诗先成【李延夀南史曰王昙首太保之弟防有素尚兄弟分财昙首唯取图书而已辟琅琊王大司马属】帝以问其兄太保曰卿弟何如卿太保答曰臣弟若但如下官门户何寄武帝大笑【宋书曰王字休元琅琊临沂人曾祖导晋丞相祖洽中领军父珣司徒少好学以清恬知名与尚书仆射谢混善弱冠为会稽王骠骑叅军】
宋武帝既正位语羣臣曰朕始望不至此众人咸撰辞欲称功徳王太保率尔对曰所谓天命求之不可得推之不可去众以为知言
髙祖辟宗少文为主簿不起问其故少文答曰栖邱饮谷三十余年髙祖善其对【宋书曰宗炳字少文南阳湼阳人祖承宜都太守父繇之湘乡令母同郡师氏聪辩有学义教授诸子炳居丧过礼为乡闾所称刺史殷仲堪桓并辟主簿举秀才不就】
衡阳王【义季】语宗少文曰方欲屈先生以重禄宗答曰禄如腐草盛衰几何
元嘉中京尹萧摹之请建佛寺帝与何尚之羊保数人议之尚之言渡江以来王庾诸公并禀志归依则大教难得顿絶时羊保进曰此谈葢天人之际岂臣所宜与窃秦楚论强兵之术孙吴尽吞并之计将无取于此帝曰此非战国之具良如卿言尚之曰夫礼逸则战士怠贵仁义则兵气衰若以孙吴为志茍在吞噬则无取尧舜之道岂惟释教而已帝喜曰释门有卿亦犹孔门之有季路所谓恶言不入于耳帝自是信心始立
顾湘州【顾觊之别见】尝在宋文帝坐论江东人物言及顾彦先阳源谓湘州曰卿南人怯懦岂办作贼湘州正色曰卿乃复以忠义笑人阳源有慙色【沈约宋书曰淑字阳源陈郡阳夏人丹阳尹豹少子也少有风气数嵗伯父湛谓家人曰此非几儿及长善属文彭城王起为祭酒迁左卫率及凶劭簒逆淑谏见害】
何尚之在选日有一人求为吏部郎尚之叹曰此敝俗也官当图人人安得图官时顔延之在坐大笑语尚之曰我闻古者官人以才今官人以势彼势之所求又何疑焉当时以二公为名言
宋世祖尝赐谢中书寳劒【宋书曰谢荘字希逸陈郡阳夏人太常防子也七嵗能属文仕至光禄大夫卒年三十六谥宪子　南史曰荘韶令美风仪宋文帝见而异之曰蓝田生玉岂虚也哉】谢以与鲁豫州送别后鲁作逆世祖尝因宴集问劒所在谢曰昔与鲁爽别窃为陛下杜邮之赐世祖大悦当时以为知言【宋书曰鲁爽小名女生扶风郿人祖宗之父爽少有武艺世祖以为左军将军都督豫州军事与南郡王义宣作逆薛安都临阵刺爽传首京都】
元凶簒立【宋书曰元凶劭字休逺文帝长子也与始兴王濬同谋弑逆世祖入讨劭伏诛】以顔延之为光禄大夫【沈约宋书曰顔延之字延年琅琊人晋光禄大夫含之曾孙好读书无所不览文章之美冠絶当时呉国内史刘栁以为行军叅军后为秘书监】先是延之子竣为世祖叅军及义师入讨竣叅定宻谋兼造书檄劭召延之示以檄文问曰此笔谁所造延之曰竣之笔也问何以知之延之曰竣笔体臣不容不识又问言辞何至乃尔延之曰竣尚不顾有老父何縁复有陛下劭意遂释【姓氏英贤録曰顔竣字士逊延之长子也少有令誉为宋孝武抚军主簿甚被知遇竣尽心补益孝武镇寻阳迁南中郎记室及文帝崩问至孝武举兵入讨转谘议叅军领军録事】
宋明帝尝出射雉至日中无所得帝甚猜羞召问侍臣曰吾旦来如臯遂空行可笑座者莫答禇侍中言曰今节虽适而云露尚凝故斯翚之禽骄心未警但得神驾游豫羣情便为载懽【南史曰禇字彦绪彦回从父弟也父法显鄱阳太守炫少清简为从舅王景文所知齐台建为侍中以家贫出补东阳太守】
谢孺子特善声律【南史曰孺子陈郡阳夏人祖景仁左仆射父恂鄱阳太守孺子少与族兄庄齐名多艺能尤善声律家贫求为西阳太守】与王车骑张宴桐台孺子吹笙王自起舞既而叹曰真使人飘飖有伊洛间意【南史曰王彧字景文与明帝讳同故以字行祖穆司徒谧之长兄父僧朗尚书景文美风姿好言理少与谢庄齐名为从叔球所知】
张征北为吴兴【南史曰张永字景云吴郡呉人会稽太守张裕子也涉猎书史能为文章善书骑射杂艺触兼善又有巧思纸墨皆自营造上毎得永表启辄执玩咨嗟叹供奉者了不及也】请沈驎士入郡沈闻郡后堂有佳山水乃往停数月张欲请为功曹使人致意沈曰明府徳履冲素留心山谷民是以被褐负杖忘其疲病必欲饰混沌以蛾眉冠越客于文冕走虽不敏请附髙节有蹈东海而死尔【南史曰沈驎士字云桢吴兴武康人祖英期晋太中大夫父防之宋乐安令驎士防俊敏七嵗聴叔父岳言賔散言无所遗岳抚其肩曰若斯文不絶其在尔乎及长博通经史有髙尚之心亲亡居丧尽礼忌日辄流涕弥旬居贫织诵书口手不息乡里号为织帘先生】
张景小名查【南史曰张敷字景母亡年数嵗便有感慕之色性整贵风韵甚髙好读言兼属文论父卲使与高士宗少文谈系象往复数畨少文毎欲屈握麈尾叹曰吾道东矣于是名价日重宋武帝闻其美召见竒之曰真千里驹也以为中军叅军】父茂宗小名梨【南史曰张邵字茂宗会稽太守裕之弟晋琅琊内史后仕宋终吴兴太守】宋文帝尝戯之曰查何如梨景答曰梨为百果之宗查何可比
齐髙帝时魏人南伐至淮而退帝问何意忽来忽去时未有应者张思光【张融己见】在下坐抗声言曰以无道而来见有道而去公卿叹以为佳
栁侍中【栁世隆己见】盛事坟典张思曼语之曰观君举措当以清名遗子孙耶栁曰一身之外亦复何须子孙不才将为争府如其才也不如一经
良俊按裴昭明亦载此事未应二人同时并有斯语
江夏王【锋】在南徐州与行事王文和别驾江祏【王文和未详江祏别见】并相交欵后文和被徴为益州置酒吿别文和流泪言曰下官少来未尝作诗今日违恋不觉文生于情王仲寳闻之曰江夏可谓善变素丝者也【南史曰江夏王锋字宣頴齐高帝第十二子也性方整五嵗好学书十嵗便能属文出为南徐州刺史常忽忽不乐作修栢赋以见志】张寳积为湘州行事时萧頴胄在江陵寳积乘腰舆诣之举动自若頴胄问何至之晚答曰本朝危乱四海横流既不能为比干之死实未忍为防子之去是以至晚頴胄深以为善【南史曰寳积张稷第六弟也永元中为湘州行事萧颖胄用为相府谘议】释僧钟南游京邑住中兴寺【梁释慧皎髙僧曰释僧钟姓孙鲁郡人十六出家居贫履道尝出夀春谯郡公请讲百论导公往聴之谓人曰后生可畏真不虚矣】永明初魏使李道固来聘防于寺内帝以钟有辩才勑令酬对往复移时言无失措日影小晚钟不食道固问何以不食钟曰古佛道法过中不飡道固曰何为声闻耶钟答曰应以声闻得度者故现声闻当时以为名对
禇彦宣少秉髙节常非从兄彦回身事二代闻彦回拜司徒叹曰彦回少立名行不意披猖至此门户不幸乃复有今日之拜使彦回作中书郎而死不当是一名士耶名徳不昌遂令有期颐之夀【禇渊己见　南史曰禇炤字彦宣彦回从父弟也父法显鄱阳太守炤少有髙节除国子博士以一目眇不拜】
世祖在东宫日尝于圃宴集沈率数劝禇司徒酒【南史曰沈文季字仲逹吴兴武康人父庆之侍中文季以寛雅正直见知沈攸之反齐髙帝用为太子右卫率】司徒甚不平启世祖曰沈文季谓渊经为其郡数加渊酒沈率曰惟桑与梓必恭敬止岂如明府亡国失土不识枌榆【讥司徒事二姓】
禇司徒甚重殷长史【南史曰殷叡陈郡人王奂壻也奂败伏诛】尝语之曰诸殷自荆州以来无出卿右殷敛容答曰殷族衰悴诚不如昔若此防为虚固不足降此防为实弥不可闻周彦伦清贫寡欲终日常蔬食虽有妻子独处山舍【南齐书曰周颙字彦伦汝南安城人晋仆射顗七世孙祖虎头贠外常侍父恂归乡相颙少为族祖朗所知解褐海陵国侍郎转著作撰起居注】卫将军王俭尝问彦伦曰卿山中何所食彦伦答曰赤米白盐緑葵紫蓼【南齐书曰王俭字仲寳琅琊临沂人祖昙首父僧绰俭生而僧绰遇害为叔父僧防所养数嵗袭爵豫章侯拜受茅土流涕呜咽防有神彩専心笃学手不释卷仕至中书监】
文恵太子【齐书曰文恵太子长懋字云乔小字白泽世祖长子也】尝问周彦伦菜食何味最佳彦伦曰春初早韭秋末晚菘
周彦伦少往外氏臧车骑【质】家得卫峘散书法学之甚能文恵太子使彦伦书圃茅斋壁国子祭酒何以倒薤书求就彦伦换之彦伦笑曰天下有道丘不与易也
宗敬防答府召云何为谬伤海鸟横斤山木【南史逸曰宗测字敬防一字茂深南阳湼人炳之孙也家居江陵性静退不乐人间】
齐世祖幸豫章王东田宴【南齐书曰豫章文献王嶷字宣俨太祖第二子寛仁雅有大成之量太祖特钟爱焉】诸王咸在独不召武陵王【南史曰武陵昭王曅字宣照太祖第五子也刚頴隽出工奕棊】豫章曰风景殊美今日甚忆武陵上乃呼之武陵至便射屡发命中顾谓四坐曰手如何帝神色甚怪豫章曰阿五常日不尔今可谓仰借天威帝遂释然
永明末京邑人士盛为文章谈义皆凑竟陵王西邸【南齐书曰竟陵文宣王子良字云英世祖第二子也】刘士章为后进领袖机悟多能【南史曰刘绘字士章彭城安上里人刘勔子也初为齐髙帝行叅军仕梁转大司马从事中郎】时张思光周彦伦【张融周颙并己见】并有言工张音防缓韵周辞致绮捷士章言吐又顿挫有风气时人为之语曰刘绘贴宅别开一门
何义方言不虚妄葢其天性【梁书良吏传曰何逺字义方东海郯人】每戯语人曰卿若得我一妄语则谢卿一缣众共伺之终莫能得
梁髙祖遣王领军【杲】聘何子季领军曰今君遂当邈然絶世犹有致身理不何曰卿但以事见推吾年巳五十三月食四斗米不尽何容得有宦情昔荷圣王眄识今又旌贲甚愿一诣阙但比腰脚大恶此心不遂耳阮居士尝与吴郡范元琰同徴不起【梁书曰阮孝绪字士宗陈留尉氏人父彦之宋从事中郎孝绪少懐栖遁屏居人外非定省未尝出戸家人莫见其面亲友因呼为居士】陈郡峻语之曰往者天地闭贤人隐今世路已清而子犹懐栖遁耶居士曰昔周徳虽兴夷齐不厌蕨汉道方盛黄绮无间山林为仁由己何闗人世【梁书曰孝绪着髙上自炎黄终于天监之末分为三品又著论云夫至道之本贵在无为圣人之迹存乎拯弊弊拯由迹迹用有乖于本本既无为有为非道之至然不垂其迹则世无以平不究其本则道实交丧丘旦将存其迹故宜权晦其本老荘但明其本亦宜深抑其迹迹既可抑数子所以有余本方见晦尼丘是故不足非得一之士阙彼明智体之之徒独懐鉴识然圣已极照反创其迹贤未居宗更言其本良由迹须拯世非圣不能本实明理在贤可照若能体兹本迹悟彼抑扬则孔庄之意其过半矣】
阮居士尝曰非志骄富贵但性畏庙堂使麏防可何以异夫骐骥
王季文【南史曰王份字季文琅琊人祖僧朗宋尚书右仆射父粹黄门侍郎份歴官侍中丹阳尹】兄子肃在北屡引魏人来侵疆场【南史曰王奂字道明景文兄子也为雍州刺史加都督与宁蛮长史刘兴祖不睦擅自杀之台徴不就裴叔业于城内起兵攻奂斩之奂长子融融弟琛于都弃市琛弟肃秉并奔魏】世祖尝因侍坐从容问季文曰近有北信不季文敛容答曰肃既近忘坟栢寜逺忆有臣
王侍中【王份】尝因侍宴髙祖问羣臣朕为有为无侍中答曰陛下应万物为有体至理为无
萧引书法遒逸陈宣帝尝指其署名语诸人曰此字笔势翩翩似鸟之欲飞引答曰此乃陛下假其羽毛耳【南史曰萧引字叔休南兰陵人曾祖思话祖恵休父介并有名引方正有器度聦敏博学善属文仕梁位西昌侯主簿侯景之乱南奔岭表北还拜尚书金部侍郎】
徐孝穆【徐陵别见】使魏魏人授舘宴賔是日甚主客魏收嘲孝穆曰今日之当由徐常侍来【北史曰魏收字伯起小字佛助钜鹿下曲阳人少机警不持细行随父在边好习骑射后折节读书精力不辍以文华显除太学博士至中书监】孝穆从容答曰前王肃至此为魏始制礼仪今我来聘使卿复知寒暑【北史曰王肃字恭懿琅琊临沂人父奂齐雍州刺史肃少聪辩涉猎经史颇有大志位秘书丞父
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:04:03-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
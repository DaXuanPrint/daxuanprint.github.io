<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="总目,酒槪卷之一,酒槪卷之一,酒槪卷之二,酒槪卷之三,酒槪卷之四,酒概全文在线阅读,酒概全文在线下载,大玄古籍书库">
<meta name="description" content="四卷。明沈沈撰。作者又自称震旦醚民囦囦父,自序中又称褐之父。囦囦、沈沈,名号诡异,无法得知是何人。每卷所署校正者的姓氏,皆称海陵。海陵是刊刻者的姓名。是书主要记载与酒有关之事。一卷三目,分别为酒、名、器。二卷七目,分别为释、法、造、出、称、量、饮。三卷六目,分别为评、僻、寄、缘、事、异。四卷六目,分别为功、德、戒、乱、令、文。其内容杂引诸书,其体例仿效陆羽。《茶经》。至于书中推崇孔子为酒圣,阮籍、陶潜、王绩、邵雍为四配,实在虚妄荒诞,恐为作者杜撰。《四库全书总目提要》据浙江巡抚采进本列为存目。_酒概_全文在线阅读_酒概_全文在线下载_大玄古籍书库">
<title>酒概_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">酒概</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">学术杂记,酒学,完结</span> <br/>
          字数： <span class="inputVal" id="bknum">[book_length]69802</span> <br/>
          说明： <span class="inputVal" id="bkdec">四卷。明沈沈撰。作者又自称震旦醚民囦囦父,自序中又称褐之父。囦囦、沈沈,名号诡异,无法得知是何人。每卷所署校正者的姓氏,皆称海陵。海陵是刊刻者的姓名。是书主要记载与酒有关之事。一卷三目,分别为酒、名、器。二卷七目,分别为释、法、造、出、称、量、饮。三卷六目,分别为评、僻、寄、缘、事、异。四卷六目,分别为功、德、戒、乱、令、文。其内容杂引诸书,其体例仿效陆羽 《茶经》。至于书中推崇孔子为酒圣,阮籍、陶潜、王绩、邵雍为四配,实在虚妄荒诞,恐为作者杜撰。《四库全书总目提要》据浙江巡抚采进本列为存目。</span> <br/>
          封面： <span class="inputVal" id="bkimg">Z_13351.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]酒概
[book_author]佚名
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]学术杂记,酒学,完结
[book_length]69802
[book_dec]四卷。明沈沈撰。作者又自称震旦醚民囦囦父,自序中又称褐之父。囦囦、沈沈,名号诡异,无法得知是何人。每卷所署校正者的姓氏,皆称海陵。海陵是刊刻者的姓名。是书主要记载与酒有关之事。一卷三目,分别为酒、名、器。二卷七目,分别为释、法、造、出、称、量、饮。三卷六目,分别为评、僻、寄、缘、事、异。四卷六目,分别为功、德、戒、乱、令、文。其内容杂引诸书,其体例仿效陆羽 《茶经》。至于书中推崇孔子为酒圣,阮籍、陶潜、王绩、邵雍为四配,实在虚妄荒诞,恐为作者杜撰。《四库全书总目提要》据浙江巡抚采进本列为存目。
[book_img]Z_13351.jpg


[book_title]總目
酒槪二十二則
卷一
一之源　二之名
三之器
卷二
四之釋　五之法
六之造　七之出
八之稱　九之量
十之飲
卷三
十一之評　十二之僻
十三之寄　十四之緣
十五之事　十六之異
卷四
十七之功　　十八之德
十九之戒　　二十之亂
二十一之令　二十二之文
目畢

[book_title]酒槪卷之一
震旦醚民　沈　沈囦囦父　輯
海陵友弟　袁爾鬯太雨父
沈復曾大復父　校
一之源
太古無酒，用水行禮，謂之玄酒。《禮記》「玄酒在室」是已。〈酒誥〉朝夕曰：「祀茲酒。」帷天降命肇我民，惟元祀。乃知酒之始為祭祀設也。《戰國策》儀狄作酒，禹飲而甘之，曰：後世必有以酒亡其國者。因相沿為儀狄始作酒。予攷《神農本草》著酒之性味，《黃帝內經》亦言酒之致病，則非始於儀狄可知。或曰：王無功祠杜康，而以太樂令史焦革配，盖始自康也。夫杜氏本出於劉累，在商為豕韋氏，武王封之於杜，傳國至杜伯，為宣王所誅，子孫奔晉，遂有杜為氏者。是杜康或以善釀得名耳，謂酒始於康，益非矣。然則酒果誰始乎，予謂知者作之，後世循之而莫能廢，故聖人不絕人之所同好，用於郊廟燕享以為常，亦安知其始於誰也。古者食必祭先食，飲必祭先酒，初未嘗言所祭者為誰，天官考天有酒星，地輿圖地有酒泉，由此觀之，酒之作也，直與天地並矣。
二之名
玄酒
太古以明水為禮，後乃有玄酒，一曰元酒。
五齊
一曰泛齊，二曰醴齊，三曰盎齊，四曰緹齊，五曰沈齊。〈《周禮》〉齊者，造作而有節量之名。泛成而滓浮泛泛然，醴成而汁出渾厚而甜，盎成而潝潝然葱白色其味得中，緹成而紅赤色，沈成而滓沈於下則清矣。醴以上尤濁，盎以下差清，五者酒之始也。
三酒
一曰事酒，二曰昔酒，三曰清酒。〈《周禮》〉事酒，酌工事者之酒，味稍薄不可以久者。昔，熟而久者也，其味厚故可久。清，醇酒也，酒熟久則醇，醇久則清。
四飲
一曰清，二曰醫，三曰醬，四曰酏。〈《周禮》〉清，泲醴而為之。醫，釀粥而為之。醬，用米以漿，謂之酨漿，言米汁相將也。酏則稀粥之清者，可飲也。
醴、醆、粢、醍
醴醆在戶，粢醍在堂。〈《禮記》〉皆祭祀所用酒也。
醴酪
古有醴酪。〈《古史考》〉昔先王未有火化，後聖有作，然後修火之利，以為醴酪。〈〈禮運〉〉註云：蒸釀之也，盖其物出燧人作火之後爾。
醴泉
堯登山，山湧一泉，味如九醞，色如玉漿，號曰醴泉。
天酒
〈卽甘露也。〉
西北海外，有人長二千里，兩腳中間相去千里，腹圍一千六百里，但日飲天酒五斗，不食五穀魚肉，忽有饑時，向天乃飽。〈《神異經》〉
琬液
王母薦穆王琬液清觴。〈《初學記》〉
黃封、堯尊
皆御酒也。
湛露
喻御賜酒也。詩：湛露酌流霞。
瓊蘇
南嶽夫人飲王子喬瓊蘇綠酒。〈《南嶽夫人傳》〉
玉膏
一名玉酒。
瀛洲有玉膏，飲數升令人長生。〈《十洲記》〉
玄碧
安期先生與神女會於圓丘，醑玄碧之酒。〈劉向《列女傳》〉
縹清
曹植賦曰：蒼梧縹清。
秬鬯
伻來毖殷，乃命寧，予以秬鬯二卣，曰明禋。〈《尚書》〉註云：秬，黑黍也，一稃二米，和氣所生。鬯，鬰金香草也。
法酒
法酒猶言禮酌，謂不飲之醉也。一曰作酒合法也。一曰進止有禮也。
上尊
西漢重上尊酒，以賜近臣。酒有醇澆，乃分上、中、下之名。註云：糯為上尊，稷為中尊，粟為下尊，恐非。
美祿
酒者天之美祿，帝王所以頤養天下，享祀祈福，扶衰養疾，百福之會。〈《漢雋》〉
糜欽酒
糜欽棗，出真陵山，食一枚大醉，經年不醒。東方朔嘗遊其地，以一斛歸，進上。 上和諸香作丸，大若芥子，每集羣臣，取一丸入水，頃刻成酒， 味踰醇醪，謂之糜欽酒，又謂之真陵酒、仙薌酒。飲者香，經月不歇。〈《奚囊橘柚》〉
油囊酒
王方平降蔡經家，以千錢就餘杭一姥沽酒，得一油囊酒五斗許。〈《仙媛記》〉
蒲萄酒
西域有蒲萄酒，積年不敗，彼俗傳云可至十年，飲之醉，彌日乃解。〈《博物志》〉有人久積蒲萄，忘取，遂自成酒，芳甘酷烈。
桐馬酒
漢師學士十二人，給大官桐馬酒。〈《前禮樂志》〉舊註：以馬乳為酒，採桐葉乃成也。　李奇曰：漢武有桐馬官作酒。桐合作挏，推引也。以馬之乳為酒，撞挏乃成馬駱，味如酒，飲之亦醉，故呼馬酒。　韋革為皮兠，受數斗，盛馬乳撞挏之。
屠蘇
昔人居草庵，除夕遺里人藥，令囊浸井中，元旦取水置酒樽，名屠蘇酒，飲之不疫。　元日飲屠蘇酒，從小者起，有問董勛者，答曰：俗以小者得歲故賀之，老者失歲故罰之。〈《初潭集》〉
椒酒
元旦進椒酒，降神畢，各舉椒酒於其家長。〈崔寔《月令》〉
栢酒
元日服栢葉酒以祛疫。一云：元日飲辟惡酒。
婪尾
唐詩稱婪尾，則以老者後得酒，當有餘以優老。〈莊季裕《鷄肋》〉一云廵匝，末坐者連飲三杯，末坐遠，酒行到遲出，故連飲以慰，取貪婪之義。〈侯白《酒令》〉一云啉尾，白樂天詩：三盃藍尾酒。改「婪」字為「藍」，悞矣。
桑落酒
河中桑落坊井水所造也。〈《魏書》〉汝南王元悅以桑落酒餉人，極其媚諛。一云：西羌有桑落河，出馬乳，和葡萄壓之。庾信詩：蒲城桑落酒。杜甫詩：坐開桑落酒。張謂詩：不醉郎中桑落酒，教人無奈别離何。
索郎
試鶯家多美釀，試鶯不善飲，時為宋遷索取。試鶯曰：此豈為某設哉，祗當索與郎耳。因名酒曰：索郎。〈《真率齋別記》〉後人謂「索郎」為「桑落」反音，誤矣。
蘭生
漢武帝百味旨酒也。
玉薤
隋煬帝酒名，得法於胡人者也。
醽醁、翠濤
魏左相能治酒，名曰醹醁、翠濤，常以大金甖內貯盛，十年不敗。太宗常有詩賜公，云：醹醁勝蘭生，翠濤過玉薤，十日醉不醒，十年味不敗。〈《稗史》〉
桂酒、椒漿
奠桂酒兮椒漿。〈《楚辭》〉注：切桂於酒中。
青田酒
烏孫國有青城核，莫知其樹與花，而實大如五六斤瓠，空之盛水，俄而成酒，甚美。飲後更置水，隨成酒。宋有劉章曾得二枚，集賓設之，一核纔盡，一核又熟，可供二十客，名曰青田酒。〈《珊瑚鈎詩話》〉
白墮
劉白墮善釀，六月以罌貯酒，曝於日中，經旬，其味不動而愈香美。朝貴相餉，踰於千里，以其遠至，號曰鶴觴，亦名騎驢酒。永熙年中，青州刺史毛鴻賓齎酒之官，逢路盜刼之，皆醉，因執之，乃名擒奸酒。時人語曰：不畏張弓拔刀，唯畏白墮春醪。〈《伽藍記》〉
駐顏酒
立夏日，婦女作李會，取李汁和酒飲之，曰駐顏酒。〈《玄池子說林》〉
湘醽酒
衡陽縣有酃湖，釀酒醇美，謂之醽酒。〈《湘州記》〉詩：湘醽徒有酌，意塞不能持。晉平吳，始薦醽酒於廟，是已醽酒最有名，即魏太武得便大進者。
醁醽
穆帝正月朔朝會，賜眾客醁醽酒。〈《晉書》〉
河東酒
韋瓊，志尚夷簡，徵召不屈。帝勅有司日給河東酒一斗，號曰逍遙公。〈《語林》〉
含春玉
唐末馮翊，城外酒家門額上書云：飛空卻回顧，謝此含春玉。字末又書云：酒也。人謂呂洞賓題。
椒盧漿
後唐時，高麗遣廣平侍郎韓申乙來。申乙通書史，臨回，召對便殿，出新貢椒盧漿賜之。〈《稗史》〉
天祿
王審琦微時，與太祖相善，後以佐命功，情好尤切。性不能飲，每會宴，太祖不樂。一日酒酣，舉盃祝曰：審琦布衣之好，方共享富貴，酒乃天祿，何惜不賜飲耶。祝畢，顧審琦曰：第試飲之。審琦不得已飲盡，無苦，自是侍宴卽能飲，退還私第則如初。 〈《石林燕語》〉
二色酒
西門季女造二色酒，白酒中有墨花，斟於器中，花亦不散，其中有肝石故也。崔道旅以金、銀、銅錢來酤，曰：以我三樣錢，買君二色酒，欲辭得乎。〈《常新錄》〉
歡伯
謂酒之可愛，無貴賤賢不肖，夷夏共甘而樂之，歡伯之義本此。〈《易林》〉酒為歡伯，除憂成樂。
魚兒酒
裴晉公常以魚兒酒飲客。其法用龍腦凝結，刻成小魚兒狀，每用沸酒一盞，投一魚在其中，甚佳美。
黃羊酒
關右塞上有黃羊，無角，色類麞鹿，人取造酒，以荻管吸於瓶中。杜詩：「黃羊飯不羶，蘆酒還多醉。」謂此。
金蘭酒
燕西有金蘭山，汲其泉以釀，號曰金蘭酒。
崑崙觴
魏賈𤨿蒼頭善別水，常乘舟於黃河中，以匏瓠接河源水七八升，經宿色如絳，以釀酒，崑崙觴，芳味絕世。〈《酉陽雜俎》〉
𢸙酒
明朝有酒充君信，𢸙酒三缾寄夜航。〈《皮日休詩》〉𢸙酒，江外酒名。〈《沈約集》〉
醥醪
醥深碧色，酒之清者曰醥。崔浩嘗論事，帝大賜御醥醪酒及水晶鹽，曰：味卿言有如此鹽酒。
流香酒
淳熙時，初伏，周必大以待詔侍講，賜流香酒四斗。
洞庭春色
安定郡王以黃柑釀酒，謂之酒庭春酒，色香味三絕。趙德麟以黃柑釀酒，東坡作〈洞庭春色賦〉遺之。
梨花春
杭州釀酒趂梨花熟，號梨花春。白公詩：紅袖織綾誇柿葉，青旗沽酒趂梨花。
丑未觴
宋開運中，賜丑未觴。用牛羊脂為酥，置醇酒中煖消而後飲之。
崔家酒
後五代張白放逸，嘗題崔氏酒樓云：武陵城裏崔家酒，地上應無天上有，雲遊道士飲一斗，醉臥白雲深洞口。
金花酒
謂九日菊花酒也。詩：他鄉共酌金花洞。
酴醿
金花臘酒解酴醿。〈詩。〉
桃花酒
酒漬桃花而飲之，能除百病，好容色。
松花釀
何時故山裏，却醉松花釀。〈詩。〉一曰：松醪，山家酒也。又詩：松醪酒熟旁看醉。
三昧酒
低樹夕陽亭，共傾三昧酒。〈柳詩。〉
酥伽
天竺國謂酒為酥伽，後北僧多云般若湯，盖匿詞以避法禁耳。〈《稗史彙編》〉
九醞
〈一名九醇。〉 張華有九醞酒，每醉必令人轉展久之。偶故人來，與共飲，忘勅左右。至明，華視之，腹已穿，酒流床下。
消腸酒
張華為酒，煮三薇以漬麴糵釀酒，醇美。久含令人齒動，若大醉不搖蕩，使人腸爛，俗謂消腸酒。
若下
村人取若下水以釀酒，極美，故世傳若下酒。〈《輿地志》〉
宜春
安成宜春縣出美酒。〈《吳錄》〉
贊夏
酒則五麴、贊夏、蕤賓、顯名。〈《風土記》〉
簞醪
昔良將有饋簞醪者，投於河，令將士迎流而飲之，三軍乃樂為之死。〈《黃石公記》〉詩：簞醪結猛將。
凍酒、高寧酒
高昌遣使獻蒲桃乾凍酒。帝命杰公迓之，謂其使曰：蒲桃七是洿林，三是無半，凍酒非八風谷所凍者，又無高寧酒和之。使曰：其年風災，蒲桃不熟，故駁雜凍酒，奉王急命耳。帝問杰公羣物之異，對曰：蒲桃，洿林者皮薄味美，無半者皮厚味苦，酒是八風谷凍成者終年不壞，今嗅其氣酸，高寧酒滑而色淺，故云然。
黃流
鬰鬯也，釀秬黍為酒，築鬰金煮而和之，使芬芳也。〈《詩經》〉瑟彼玉瓚，黃流在中。
玉瀝
山中有雜桂，玉瀝乃共斟。〈《詩》〉
餘杭酒
十千兊得餘杭酒。〈丁仙芝詩。〉
麴生
唐葉法善有道術，一日會數朝士，滿座思酒。忽有人稱麴秀才，突入坐，少年美秀，談論不凡。法善以飛劍擊之，應手墮地化為瓶榼，中有美酒，共飲之。皆曰：麴生風味，不可忘也。〈《開元傳信記》〉
狂藥
石崇與裴楷、孫綽酣飲，而綽傲慢過度。崇欲表免之。楷曰：季舒酒狂，四海所知，足下飲人狂藥而責以正禮乎。〈《裴楷別傳》〉
竹葉
竹葉泛三清。〈詩。〉
郎官清
谷酒名。承君折送袁家紫，令我興發郎官清。〈詩。〉
拋青春
且可勒買拋青春。〈韓詩。〉
治聾酒
李濤，小字社翁。時李公昉為翰林學士，月給內醞。濤因春社寄昉詩云：社公今日沒心情，為寄治聾酒一瓶，惱亂玉堂將欲遍，依稀廵到第三廳。俗云社日酒，號為治聾酒。〈《賈氏談錄》〉
霹靂酒
暑月候雷霆時收雨水，淘米炊飯釀酒，名曰霹靂酒。〈《醉鄉日月》〉
百藥長
詔曰：酒為百藥之長。〈《前食貨志》〉
郫筒酒
郫人傾春釀於竹，苞以蕉葉文斷之以獻，號郫筒酒。又，郫出大竹，土人截以盛酒，故名。杜詩：酒憶郫筒不用沽。
生春酒
德宗即位，劍南貢生春酒。〈《本紀》〉
碧芳酒
房壽六月擣蓮花製碧芳酒，涼物也。〈《叩頭錄》〉
䲻腦酒
肅宗張皇后專權，每進酒常寘䲻腦酒，令人久醉健忘。〈《酉陽雜俎》〉
換骨膠
憲宗採鳳李花釀換骨醪，晉國公平淮西回，黃帕金瓶遠賜二斗。〈《叙聞錄》〉
真珠紅
小槽酒滴真珠紅。〈李賀詩。〉
茅柴酒
飲慣茅柴諳苦硬，不知如蜜有香醪。〈韓子蒼詩。〉謂苦硬之酒如茅柴火熖，易過也。
魯酒
楚會諸侯，魯、趙皆獻酒于王。主酒吏求酒於趙，趙不與，吏怒，乃以趙厚酒易魯薄酒，奏之。楚王以趙酒薄，遂圍邯鄲。故曰：魯酒薄而邯鄲圍。〈《淮南子》〉
十旬
酒一百日成也。九醞甘醴，十旬兼清。〈《南都賦》〉
快活湯
一名君子觴。
當塗一種酒麯皆發散藥見風即消，既不久醉，又無膓腹滯之患，人呼曰快活湯，又呼為君子觴。〈《萬花谷》〉
麻姑酒
以建昌麻姑山泉釀酒，得名。
百氏漿
百氏漿雜瑞樣酒，即百家酒。
臘酒
臘月造酒，四月成。〈《韋氏月錄》〉梅聖俞詩：「欲為三伏美，方俟十旬清。」即此。
乳泓
白酒也。詩：潑雪披雲得乳泓。
鷄鳴酒
即一宿酤也。
鯽魚酒
以線懸鯽置煮酒中。
蜜林檎
言味如蜜，色如林檎。
旋復酒
即夏菊花，生野中，取其能明目去疾。又名全復春。
榐酒
榐木汁可為酒。
嚴樹酒
瓊州有木名嚴樹，擣其皮浸以清水，以粳米釀和之。或取石榴花葉和醞，數日成酒，能醉人。〈《一統志》〉
菡蓞秋珠
田子之醞，多用花蕋，夏麯冬釀，名曰菡蓞秋珠。
樹頭酒
緬甸夷有樹頭㯶，高五六丈，結實大如掌。土人以麯納罐，懸置實下，劃實取汁，流於罐，以為酒。〈《一統志》〉
桃核酒
蜀後主有桃核二扇，每扇盛水五升，良久成酒，能醉人，更互貯水，以供其宴。〈《酉陽雜俎》〉
千里酒
出桂陽，飲之逾千里至家而醉。〈《南史》〉
千日酒
齊人田無已釀千日酒，過飲一斗，醉臥千日方醒。
官法酒
東坡云：今日於叔靜家飲官法酒，烹團茶，燒牙香，用諸葛筆，皆北歸善事。〈《外記》〉
安仁醽
拔黃袍以授酒，置廛以酌醽。〈潘岳賦。〉坡詩云：方傾安仁醽，草遣公遠嗅。
梅醞
坡云：惠酒絕佳，舊惠州以梅醞為冠，此又遠過之，牢落中得一醉之，適非小補也。〈《長公外紀》〉
澄明酒
扶餘國所貢，色紫如膏，飲之令人⻣香。〈《宣室志》〉
菊酒
戚夫人侍兒賈佩蘭，後出為段儒妻。說在宮內時，九月九日，佩茱萸，食蓬餌，飲菊酒，云令人長壽。菊舒時，並採莖葉，雜黍米釀之，至來年九月九日始熟，謂之菊花酒。〈《西京雜記》〉
百末
百末旨酒。〈《漢書》〉注：百華末酒，一云百米，百日之米酒也。
八色酒
唐太宗破高昌，收馬乳葡萄實，於苑中種之。并得其酒法損益造酒成八色，芳辛酷烈，頒賜羣臣，京師始識其味。
瑞露酒
帥司公廚酒也。經撫廳有井清冽，汲以釀，遂有名。
逡廵酒
韓湘子解造逡廵酒，能開頃刻花。
紅泥酒
謝公樓紅泥酒。張曲江詩：謝公樓上好醇酒，二百青蚨買一斗。罈用紅泥。
雲液
劉孝標云：松子玉漿，衛卿雲液。蘇詩：花前白酒傾雲液。又：揚州雲液却如酥。
黃酒
皇甫子奇以色如金而味醇且苦者名之曰酒賢。杜詩：鵞兒黃似酒。
綠酒
翡翠側身窺綠酒。〈秦少游詩。〉
甜酒
人生幾何春已夏，不放香醪如蜜甜。〈杜詩。〉量大厭甜酒，才高笑小詩。〈白詩。〉
玉浮梁
李白好飲玉浮梁，謂浮蛆酒脂也。〈《稗史彙編》〉
玉練槌
浦江月泉吟社詩：村酒柔情玉練槌。
瓮中雲
易毅夫所製坡詩：床頭一瓮雲。
滴酒
和米麯，以茅盛盖，候氣蒸漿滴，故名。〈《欽州靈山志》〉
缾面
江東初熟酒，諺云：缾面猶可比瓮頭。〈《蘭亭紀原》〉
沈釀
漢鄭泓為靈文鄉嗇夫，行官京洛，未至，宿一埭，名沈釀。道逢故友，四顧荒郊，酤酒無處，懷抱不開，乃以錢投水中，依次而飲，飲盡酣暢，皆得大醉。〈《漢書》〉
米汁
蘇晉嘗言彌勒綉佛好飲米汁，正與吾性合，常於市中飲酒，人不識也。
雙投、三抝
宋時酒名。
縹玉、金漿
罇盈縹玉之酒，爵獻金漿之醪。〈枚臯賦。〉梁人作蔗酒，名金漿。
椒芳、玉液
瓶瀉椒芳，壺開玉液。〈《文選》〉
金盤露、椒花雨
楊誠齋名酒軟瘦者曰金盤露，勁烈者曰椒花雨。
養生主、齊物論
唐子西謫惠州，名酒之和者曰養生主，勁者曰齊物論。〈《鶴林玉露》〉
釣詩鈎、掃愁帚
應呼釣詩鈎，亦號掃愁帚。〈東坡酒詩。〉
青州從事、平原督郵
桓公有主簿善別酒，有酒輙令先嘗，好者謂青州從事，惡者謂平原督郵。青州有齊郡，從事言到臍。平原有鬲縣，督郵言在膈上住。〈《說林》〉
上箬、下箬
吳興有箬溪，故取其上流、下流之水而名。〈《吳興志》〉
黃玉清、白玉清
田子名黃、白荼䕷。
月波、月醴
宋隆德酒名。
玉友、紅友
曾端伯名酒為玉友，劉跋作傳。
聖人、賢人
魏太祖禁酒，而人竊飲之，故難言酒，以清酒為聖人，濁酒為賢人。
君子、中人、下人、愚人
家造秫酒為君子，家造黍酒為中人，巷沽黍酒為下人，酸濁酒為愚人。
瓊花露、薔薇露
唐時酒名。
龍胎醴、樂浪酒、紫漿
俱見《酉陽雜俎》
玉醅、金醅、綠醅、春醅
皆酒名。
蓬萊春、風光春
唐人名酒多以春。
浮蟻、春螘、漂蟻、素蟻、白蟻、綠蟻
酒有泛齊，浮蟻在上洗洗然。〈《爾雅》〉浮蟻鼎沸。〈《文選》〉酒初酒開，其浮蟻如鼎之沸也。詩：浮蟻擅蒼梧。庾信詩：春螘未曾開。螘、蟻同。《初學記》漂蟻分布。詩：綠觴素蟻流霞飲。
雍宮集大成
雍都酒海也，梁奉常和泉病於甘，劉拾遺玉露春病於辛，皇甫別駕慶雲春病於醲。光祿大夫韋炳取三家酒合窨飲之，遂為雍都第一名。雍宮集大成，雍宮乃耀州青榼也。〈《稗史》〉
樂道羹
周維簡隱於洪洲西山，嘗云：得米三四石，作樂道羹七百二十椀，足了一年⽀費。
水綿襖
北人諺語，又名裏牽綿。
三之器
樽
〈尊，罇，𤮐，墫，[⿱尊皿]同。〉
汙尊而抔飲。〈禮運〉註：鑿地為樽。此樽名始也。〈《禮記》〉罍樽在阼，犠樽在西。
六尊
一犧尊，刻牛形，鑿背以受酒。一象尊，刻象形。一著尊，底著地無足。一太尊，太古瓦尊。一山尊，刻山雲形。皆待祭祀賓客之禮。夏山尊，殷著尊，周犧、象尊。
三彝
一曰灌尊。
夏后氏以雞彝，商以斚，周以黃目，此三彝之始。
琖、〈盞同。〉斚、爵
夏后氏以琖，殷以斚，周以爵。
泰
瓦尊，有虞氏之尊也。
觚
𨠋同。
〈鄉飲酒〉爵受二升。《說文》作三升。《韓詩外傳》作一升。觚，寡也，飲當少也。
角
以角為之，觸罪過也，受四升。
觶
觝、𧣨同。
觶，適也，當適可也。以角為之，受三升。
觛
小觶巵。
巵
六國以來多名曰巵。
甌
杯屬，古人多以金玉為之。
散
受五升。田子曰：散，分離也，客當散去也。
瓘
《左傳》曰：斚也。《廣韻》曰：受五升。
斗
取象於北斗，受十升。《周禮》作豆，俗作㪷。
卣
中尊也有三品：上彝三斗，中卣五斗，下罍六斗。〈《詩經》〉釐爾圭瓚，秬鬯一卣。
甒
紂臣昆吾作瓦甒，受五斗。《禮記》君尊瓦甒。《方言》罌，中寬，上銳，下砥。
罍
象雲雷，施不窮也。受一石。金罍，龜目酒尊，似壺。山罍，夏尊。雷罍，𤴐尊，漢孝王製。
鴟、瓻、瓶
大一石，小五斗。
棜、禁
出《禮記》大夫用棜，士用禁。皆承酒尊之器。
䀂、𥂫
盞也。
鍾
二𦈢謂之鍾。
𦈨
㼛、𤭓、鈃，同。
似鍾而頸長。
盌
椀、㼝，同。
小盂也。
𦈢
一曰瓿、㼴。
小瓦盆。秦人擊之以節歌盎也，實二鬴。
坎
《爾雅》小罍謂之坎。
經
陶人為酒器曰一經、二經、三經、四經、五經。
程
酒量名，十髮為程，十程為分。
白
罰爵也。大白，魏文侯浮之大白。
𨚡
破瓢為杯也。〈昬禮〉壻揖婦入，共牢而食，合𨚡而酳。
缸
傾樽與斟酌，四壁堆罌缸。〈韓詩。〉
㿿、椷、䀀、閜、𥂸、𥂓
桮也。秦晉之郊曰㿿。關東趙魏之間曰椷，或曰䀀，其大者謂之閜。吳越之間曰𥂸。齊右平原以東曰𥂓。桮其通語也。〈揚雄《方言》〉
觴
巵總名。奉觴、稱觴、舉觴、銜觴、覆觴、行觴、流觴、緩觴、濫觴，所見古史不一。
杯、聞
〈桮、盃、鈈、𠤯，同。〉
漢李尤〈杯銘〉曰：小之為杯，大之為聞，杯聞之用，無施不可。
武、文
飲器，大者曰武，小者曰文。〈《醉鄉日月》〉
罌
捧罌承糟。〈〈酒德頌〉〉唐左相貯酒於金罌。又，辛仲宜截竹為罌以酌酒，曰：吾性愛竹及酒，欲令二物相並爾。〈《襄陽耆舊傳》〉
匜
杯也，似（⿰缶希）。
鐺
孟信與老人以鐵鐺溫酒。〈《史記》〉鐺，煮酒器，象鼎而高，今通以為蒸飪之具。李白云：舒州杓，力士鐺。
𤬤、簞、𣛼、瓢
皆瓠勺也。
勺
杓同。
《禮．明堂位》曰：勺，夏以龍勺，商以疏勺，周以蒲勺。皆稞爵龍、疏、蒲，勺餙也。杓之具當有虞始創，故無餙。至夏后加以餙。杓，即勺也。祭祀曰勺，民用曰杓，其實一耳。或以勺所容不過升，而杓則加廣矣。
同
爵名，祭以酌酒。上宗奉同、瑁。〈〈顧命〉〉
盆
一曰盎。
盆，槃也，載酒而寘之座中也。杜詩：莫笑田家老瓦盆，自從盛酒長兒孫。
盂
禳田者，持一豚蹄，酒一盂，曰：五穀皆熟。所持者狹，所欲者奢。〈〈淳于髠傳〉〉
壺
圜器，壺便提挈，以故陶令挂於車上，呂公負於杖頭。《詩》云：顯父餞之，清酒百壺。
觥
酌彼兕觥。〈〈卷耳〉〉兕觥其觩。〈〈桑柔〉〉觥可受七升。兕如野牛，一角，善抵觸，故制罰爵，以為酒戒。
朋
《詩經》朋酒斯享。兩尊曰朋。
缾、罍
缾小，罍大，皆酒器也。《詩經》缾之罄矣，維罍之恥。
鎗
自晉以來，酒器多云鎗。故《南史》有銀酒鎗。
船
酒舟也。吳．鄭泉曰：願得美酒滿五百斛船，以四時甘脆置兩頭。晉．畢卓曰：給酒滿數百斛船，以四時甘味置兩頭。二事正相類。今酒船以金銀為之，內藏風帆十幅，注酒滿一分則一帆舉，飲乾一分則一帆落，真鬼工也。
㼚、𤬽、䍃、㽀、㼻、甀、瓿、甊、㽈
皆瓮也，出《方言》。
獸尊
晉元旦設白獸尊於殿廷，盖上施白獸，獻直言者，發此尊飲之。〈〈禮樂志〉〉
銅樽
韓王元嘉有一銅樽，背上貯酒而一足欹，滿則正立，不滿則傾。又為銅鳩，毡上摩之熱，則鳴如真鳩之聲。〈《朝野僉載》〉
黃目
鬰氣之上尊也。黃者，中也。目，氣之清明者也。言酌於中而清明於外也。〈《禮記》〉
九霞觴
許碏嘗醉吟云：閬苑花前是醉鄉，踢翻王母九霞觴，羣仙拍手嫌輕脫，謫向人間作酒狂。
常滿
周穆王時，西王母獻常酒杯。〈《十洲記》〉
鴟夷
一名滑稽。
漢代多以鴟夷貯酒。楊雄贊曰：鴟夷滑稽，腹大如壺，盡日成酒，人復借沽。
玄瓚、玉瓚
玄瓚，禮器。玉瓚，圭瓚也。以圭為柄，黃金為勺也。
盤盞
周官司尊彝之軄，六彝皆有舟。鄭司農云：舟，尊下臺，若今承盤。盖今世所用盤盞之象，其事已略見於《漢書》，則盤盞之起，亦法周人舟彝之制，而為漢世承盤之遺事也。
桮杓
沛公鴻門之會，不勝桮杓。〈〈項羽傳〉〉
陽燧
尊名，轉注吐酒不已。
𧖅勺
《楚辭》瑤漿𧖅勺。𧖅通作冪，以疏布盖尊也。
椰杯
林邑王與越王有怨，遣刺客得其首，因裊於樹，已而化為椰子。林邑王憤之，乃命製為飲器。越王當刺時，方大醉，故今椰漿味尚如酒，飲之可醉。
注子
一曰轉注。
唐元和初，酌酒用樽勺，雖十數人一樽一勺了無遺漏，未幾改用注子。〈《事始》〉
偏提
林和靖詩：身上祗衣麤直掇，馬前長帶古偏提。偏提，猶今酒鼈也，形如罌而盖、嘴、柄皆具。元和中，仇士良惡注子名同鄭注，乃去其柄，安絲著鞭而小異之，目曰偏提。
三雅杯
三㿿同。
閬州有三雅池，出潘遠《紀聞譚》云：昔有人修此池，得三銅器，狀如杯盞，上各有二篆字，伯雅、仲雅、紀雅，不知所由，乃名此池為三雅池。載覽魏文典云：靈帝末，斗酒直萬金。劉表一子好飲，乃制三爵，大曰伯雅，中曰仲雅，小曰季雅。今三雅池所得乃劉氏酒器也，大注一斗，中注七升，小注五升。
紫霞杯
會稽鄧經有紫霞杯，其造傳自宣和。徽宗嘗賜名太乙杯，飲酒可療弱疾。有學士為之贊曰：剖丹砂，割乳石，杵玄金、臼白璧，陽燧煌，方諸溢，離化精，坎成質，規其形，運乾則，虛其中，涵太極，假靈氣，薦瓊液，丹田滋，玉池潏，九蟲遁，三尸匿，齊日月，壽罔息，商厥功，疇敢匹，羽觴潛，太白斥，宋大觀，求所懌，錫以字，曰太乙，越之邑，鄧氏逸，器斯製，垂無斁。
大斗
酌以大斗，以祈黃耇。〈〈行葦〉〉太斗長三尺，謂從大器挹之於樽也。
文螺巵
漢武帝思李夫人，容色悲怨，侍者進以洪梁之酒，酌以文螺之巵。巵出波祗國，酒出洪梁縣。〈《拾遺記》〉
九曲盃
以螺為盃亦無甚奇，惟藪冗極灣曲可以藏酒，號為九曲螺盃。
叵羅
祖珽，神武宴僚屬，失金叵羅，於珽髻中得之。〈《北史》〉李詩：葡萄酒，金叵羅，吳姫十五細馬䭾。
不落
酒器也。樂天詩：銀花不落從君勸。馮玉家有水晶不落一枚。
鑿落
亦酒器。韓昌黎詩：酡顏傾鑿落。姜白石詩：剪燭屢呼金鑿落。
胡缾
唐太宗賜李大亮胡缾，曰：雖無千鎰，乃朕自御者。鄭子瑣言即今壺缾也。王昌齡詩：胡缾落膊紫薄汗。
朱提
瓶曰朱提。貞觀時，潛泉浮酒，通坫轉注瓶，受百斛，回紇數千人飲畢，尚不能半。漢朱提山出銀，韓退之「我有雙飲醆，其銀得朱提。」
小蠻
白居易詩：還擕小蠻去，試覔老劉看。方回云：小蠻，酒榼也，非舞腰。
巨觥
宋李仲容待讀善飲，號李萬回。真宗飲無敵，飲則召公。仲容曰：告官家免巨觥。
龍杓
牛僧孺，文宗賜彝樽龍杓，曰：精金古器，以比君子。
杜舉
知悼子卒，未葬。平公飲酒，師曠、李調，侍鼓鐘。杜蕢自外來，聞鐘聲，曰：安在。曰：在寢。杜蕢入寢，歷階而升，酌曰：曠飲斯。又酌曰：調飲斯。又酌，堂上北面坐飲之，降，趨出。平公呼之曰：蕢，曩者爾心或開予，是以不與爾言，爾飲曠何也。曰：子卯不樂，知悼子在堂，斯其為子卯也大矣，曠，太師也，不以詔，是以飲之。爾飲調，何也。曰：調，君之褻臣也，為一飲一食，忘君之疾，是以飲之。爾飲，何也。曰：蕢也，宰夫也，非刀匕是共，又敢與知防，是以飲之。公曰：寡人亦有過，酌而飲寡人。蕢洗而揚觶，公謂侍者曰：如我死，必無廢斯爵也。至于今既畢獻，斯揚觶，謂之杜舉。〈〈檀弓〉〉
解語杯
陶九成命美人捧荷花，擎杯心而飲。
五位瓶
南唐以銅為之，高三尺，圍八九尺，上下直如桶樣，安嵌盖其口，有微竅可傾酒，春日郊行，家家用之。
小海甌
耀州陶器，平底深盌，狀簡古。
酒杯藤
大宛藤香美，為杯以酌酒，有文章映徹可愛。〈《續博物志》〉
椰子榼
出廣州，張安國有詩，今有椰瓢、椰琖。
竹絲琖
㯶琖織成花鳥可愛。
㮦柃盂
其木出渤海國，文縷可愛，其癭可為孟。田子詩：全傾旋覆酒，滿注㮦柃盂。旋覆，花也。
飲器、椑榼
趙襄子漆智伯頭為飲器。又，匈奴破月氐王，以頭為飲器。又，元僧漆宋理宗髗骨為飲器。《史記》注：椑榼也，飲酒器。
鐵杯
漢武以鐵杯飲羌胡，不能舉。
瑪瑙榼
魏后奇器，容三升。玉縫之人稱西域鬼作。陳江總有瑪瑙盌賦。
蠡杯
用邁羽杯，珍踰渠椀。〈梁陸倕〈蠡杯銘〉〉半破瓢以酌水曰蠡。
車渠椀
玉屬，纖理縟文，出西域車渠國。〈魏文帝賦。〉曹植、應瑒、徐幹各有賦。
照世杯
出撒馬罕兒國。光明洞徹，照之可知世事。
美人壺
以銀範美人形髮中入酒，傍立一鳳，擎荷葉一片，以銀杯一枚置葉上，葉即少低，鳳口中吐酒，杯滿即止，不歉不溢。舉杯則葉仍浮起，鳳口曾無餘滴。飲盡，復置之，則復注如前。凡容酒十二杯，不煩人力，轉輸若神，不知起於何代。
桮落
盛杯器籠也。
杯圈
父母沒而杯圈不能飲焉，口澤之氣存焉爾。〈《禮．玉藻》〉圈、棬同，屈木所為，巵匜之屬也。
衢尊
古人以中衢設尊，過者斟酌，各得其宜。
水精杯
武德二年，西域罽賓國獻玻璃水精杯。
自煖杯
內庫有青酒杯，紋如亂絲，其薄如紙，以酒注之，溫溫然有氣相次如沸湯，名自煖盃。〈《開元遺事》〉一曰唐寧王有煖玉盃，不煖自熱。
神童盞
文宗時，宦豎專橫，頗以酣飲為娛，嬪御厭苦之，爭賂內執事，造金盞，以金蓮、荷葉、菱芡為玦束盤，其實中空，盞滿則潛引入盤中，人初不知也，遂有神童盞之名。
竹根
以竹根為飲杯也。〈《江淹集》〉杜詩：醉倒終同臥竹根。
癭木杯
松陵唱和有〈癭木杯詩〉。盖用木節為之，即田子石雲瓢之類。
蓮子杯
形如蓮蓬，中置銀仙人一，能浮能沈，周圍蓮子六枚，心中暗藏銀牌六面，上各有字，傍有莖入酒。初注酒則左浮一面，飲盡則沈。又注酒則右浮一面，飲盡亦沈。入酒則同而左右不紊，凡六注而周，其仙人則常偕浮偕沈也，非鬼工而何。
玉蓮杯
王永年嘗置酒延竇卞、楊繪，出其妻間坐，妻以左右掬酒以飲卞、繪，謂之曰白玉蓮花杯。〈《東軒筆記》〉
金蓮杯
一名雙鳬杯。
楊鐵崖躭好聲色，每於筵間見婦女有纏足纖小者，則脫其鞋，載以行酒，謂之金蓮杯。曰雙鳬者，人但知王喬飛舄事，而不知女人綉鞋亦名雙鳬。
紫金琖
牡丹詩有「國色朝酣酒，天香夜染衣。」句，明皇謂妃子曰：粧臺前飲一紫金琖。則此詩可見矣。〈《松窓雜錄》〉
服匿
陸遜博覽。竟陵王得古器，小口大腹方底，容七八升。澄曰：此名服匿，昔單于以與蘇武。王視器底有字，如澄言。〈《齊史》〉服匿，如甖，用受酒酪，東北界人呼小石甖。
青華酒杯
關關贈俞本明以青華酒盃，酌酒輒有異香，在內或有桂花、或梅、或蘭，視之宛然若影，酒乾亦不見矣。俞寶之。〈《真率齋筆記》〉
歇馬盃
開元中，天下康樂，自昭應縣至都門，官道左右當路布酒錢量數飲之，亦有施者為行人解乏，故路人號為歇馬盃，亦古人衢尊之義。
縹瓷、大⾢瓷
傾縹瓷以酌醽醁。〈〈笙賦〉〉陶器堅緻者。杜詩：大邑燒瓷輕自堅。
𥏐胡
椰子榼也。詩：𥏐胡雖木強，醇德真無涯。
流觴
晉武問曲水之旨。束晳曰：周公城洛邑，因流水泛酒，故逸詩云「羽觴隨波」。又秦昭王，三日置酒河曲，見金人捧水心之劍，曰：令君制有西夏，因此立為曲水。〈〈束晳傳〉〉引以為流觴曲水，列坐其次。〈〈蘭亭序〉〉
山尊
李白有〈山尊詩〉：尊成山岳勢，材是棟梁餘。
鱟魚殼、訶陵尊
訶陵國以鱟魚殼為酒尊。
瑠璃盌
王丞相與朝士共飲，舉瑠璃盌謂伯仁曰：此盌腹殊空，謂之寶器，何耶。答曰：此盌英英，誠為清徹，所以為寶。
托子
建中初，崔寧女以金盞無儲，病其熨指，取楪子承之，既啜而盃傾，乃以蠟環楪子，盃遂定，即遣匠以漆環易蠟。寧奇之製，名托子，遂行於代。
碧筒
魏鄭公愨避暑歷城之北林，取大蓮葉置硯格上，貯酒三升，以簪通其柄，屈莖如象鼻，傳翕之，名為碧筒。〈《酉陽雜俎》〉一名荷葉杯，一名象鼻杯。
酒器九品
李適之有酒器九品，蓬萊盞、海川螺、舞仙螺、瓠子巵、幔卷荷、金焦葉、玉蟾兒、醉劉伶、東溟樣。蓬萊盞，上有山，象三島，注酒以山沒為限。舞仙盞，有關捩，酒滿則仙人出舞，瑞香毬子落盞外。〈《逢原記》〉
酒魁
蜀器。象北斗，有魁柄。
青田榼
烏孫國。劉璋號青田壺。
七寶盌
隋文帝厥突崙器。
玻瓈七寶
唐玄宗以酌李太白。
玻瓈盌
韓詩：靈液屢進玻瓈盌。
銀鐺
釜屬，有耳足。齊明帝欲壞銀酒鐺。又，竟陵王子遺徐景山酒鐺。
神通盞
南唐文宗製。
玉琖、琥珀琖
皆宋乾德高昌國貢。
金魚英琖
陶穀製，琖中有園林美女之象。
兔絲盞
宋製。
藥王盞
蘇子瞻酒器。
琉璃巵
見傅咸賦。
竹罌
截竹飲酒，辛仲宣器。
沈香琖、瑇瑁琖、鶴頂杯
俱海南酒器。
丹砂杯、青霞杯
皆田子所名。
汕碗
折酒大器。汕，舒散也。
渾脫
酒器。〈《草木子》〉
銀平脫破觚、八斗金渡銀酒瓮
皆唐賜安祿山酒器。
流光爵
文帝流光寶爵，置之日中則光氣連天。〈《宣室志》〉
舞胡子
北齊蘭陵王為舞胡子，每會飲，王意所欲勸，胡子則捧杯揖之。〈《朝野僉載》〉
酒山撲滿、欹器
開元初，馬待封所造。酒山立於盤中，其盤徑四尺五寸，下有大龜承盤，機運皆在龜腹內。盤中立山，山高三尺，峰巒殊妙。繞山皆列酒池，池外復有山圍之。池中盡生荷，花及葉皆鍜鐵為之。花開葉舒，設脯醢珍果佐酒之物於花葉中。山南半腹有龍，藏半身於山，開口吐酒，下大荷葉中，有盃承之，盃受四合，龍吐酒八分而止，當飲者即取之。飲酒若遲，山頂有重閣，閣門即有催酒人具衣冠執板而出。於是歸盞於葉，龍復注之，酒使乃還，閣門即閉。如復遲者，使出如初，直至終宴，終無差失。山四面東西皆有龍吐酒，雖覆酒於池，池內有穴，潛引池中酒納於山中，其席闌終飲，池中酒無遺。欹器二，在酒山左右，龍注酒其中，虛則欹，中則平，滿則覆。即魯廟所謂侑坐之器也。〈《紀聞》〉
滿眼酤
酒器也。杜詩：為君沽酒滿眼酤。
康爵
康，虛也。《詩》酌彼康爵。
合匏
合巹謂破匏為之，即匏爵。〈《三禮圖》〉
風甌
漢成帝欲立飛燕，謝后歌歸風送遠之曲，以文犀著擊玉甌。酒酣，風起，后揚袖曰：仙乎，仙乎，去故而就新。〈《漢書》〉
金屈巵
御宴酒盂皆金屈巵，如菜椀而有手把子。〈《夢華錄》〉
盧罌
趙廣漢為京兆，突入霍禹第搜索私酤，椎破盧罌。
義樽
東坡在黃州，隣郡送酒，令置一器，謂之雪堂義樽。
酒海
雍都韋炳有酒海，受一斗。
漥尊、石尊
李適之、元次山酒器。
香螺、玉漥
皆酒杯名。〈《緯略》〉
蝦杯
廣州人取大蝦頭為杯。《南越志》南海以蝦頭為杯鬚。
蟹杯
因金銀為之，飲不得法則雙螯鉗其唇，必盡乃脫，其製甚巧。
鳳嘴杯
田集中曾載〈鳳嘴杯詩〉，已極其形狀，又聞投之以𬷚毒諸酒必裂，當時試之果然。今按有鳥名䴂鵰，大而勾長一尺，赤黃色，受二升，南人以為酒杯，或此類。或言鳳骨黑色向是白者，豈五色鳳骨異邪。
鸏䴀杯
鸏䴀，水鳥，黃啄長尺餘，南人以為酒器。〈《益州記》〉
螺杯
侃上成帝螺杯一枚。〈《陶侃故事》〉
鸚鵡螺
杯形如鳥頭，向其腹視似鸚鵡，故名。〈《南州異物志》〉
龍蠡杯
以大海螺刻其中為出水龍形，頭角宛然，底尖，以藤架盛之，出海南。
鵲尾杓
陳思王杓，柄長，置之酒樽。凡王欲勸酒者，呼之則尾指其人。〈《僉載》〉
燕羽觴
江南中書省宰相，飲器有燕羽觴一，似常盃而狹長，兩邊作飛燕羽形，塗以佳漆。
白雞盞
柳亨飲未嘗醉，有白雞盞，取其迅速也。〈《朝野僉載》〉
鸞觴
刻杯為鸞鳥之形。稽叔夜鸞觴酌醴。
鸂鶒巵
唐昭宗器。
銅鶴尊
元嘉銅尊，鶴形，注酒則一足倚，滿則正，不滿則傾。
火雞卵盃
注酒自熱。
越王鳥杯
越王鳥，似鳶而喙勾，可受二升，南人以為酒杯。
紫皮鴟
《漢書》師古曰：盛酒器。
鶴飛盞
周益公以一湯盞贈貧友，歸以點湯，纔注湯其中雙鶴舞，啜盡始滅，斟酒亦然。〈《夷堅續志》〉
抵鵲杯
類珉，淺黃色。
酒龍
以銅鑄為龍象，吐酒而飲之。
鸚鵡盃、鸕鷀杓
金母召羣仙宴於赤水，坐有碧金鸚鵡杯，白玉鸕鷀杓，杯乾則杓自挹，欲飲則杯自舉。〈《謝氏詩源》〉梁宴魏使，魏肇師舉鸚鵡杯，徐君房飲不盡。肇師曰：海蠡蜿蜒，尾翅皆張，非以為玩，亦以為罰，今日不得辭。〈《雜俎》〉海蠡刻鸚鵡形也。
羽觴
綴羽於上以速飲，故名。一曰觴輕，如鳥羽之飛。
集賢榼
唐明皇召張果，至，賜酒。曰：臣有弟子能飲。俄而小道士自殿簷而下，美風姿，善談笑，飲一斗不醉。果曰：不可更飲。又逼飲之，酒忽從頂出，仆地，乃一酒榼，集賢院物也。〈《續仙傳》〉
侍郎榼
李泌虛誕，有人送酒，對客云：麻姑送酒來，與君飲。忽門者曰：某侍郎取榼子。泌命倒還，無怍色。〈《國史補》〉
李白榼
倉州李廵官之子，夜讀書，有皁衣肥短人被酒而入，子懼走。其人曰：李白尚與我友。乃延坐，皁衣以蓆帽盛酒共飲。其父以磚擲之，皁衣走，帽乃酒榼盖，明日糞壤中得榼。故老云：此李翰林宅。〈《唐餘錄》〉
酒槪卷之一終

[book_title]酒槪卷之一
震旦醚民　沈　沈囦囦父　輯
海陵友弟　儲　煐君照父
韓濤如巨源父　校
一之源
太古無酒，用水行禮，謂之玄酒。《禮記》「玄酒在室」是已。〈酒誥〉朝夕曰：「祀茲酒。」帷天降命肇我民，惟元祀。乃知酒之始為祭祀設也。《戰國策》儀狄作酒，禹飲而甘之，曰：後世必有以酒亡其國者。因相沿為儀狄始作酒。予攷《神農本草》著酒之性味，《黃帝內經》亦言酒之致病，則非始於儀狄可知。或曰：王無功祠杜康，而以太樂令史焦革配，盖始自康也。夫杜氏本出於劉累，在商為豕韋氏，武王封之於杜，傳國至杜伯，為宣王所誅，子孫奔晉，遂有杜為氏者。是杜康或以善釀得名耳，謂酒始於康，益非矣。然則酒果誰始乎，予謂知者作之，後世循之而莫能廢，故聖人不絕人之所同好，用於郊廟燕享以為常，亦安知其始於誰也。古者食必祭先食，飲必祭先酒，初未嘗言所祭者為誰，天官考天有酒星，地輿圖地有酒泉，由此觀之，酒之作也，直與天地並矣。
二之名
玄酒
太古以明水為禮，後乃有玄酒，一曰元酒。
五齊
一曰泛齊，二曰醴齊，三曰盎齊，四曰緹齊，五曰沈齊。〈《周禮》〉齊者，造作而有節量之名。泛成而滓浮泛泛然，醴成而汁出渾厚而甜，盎成而潝潝然葱白色其味得中，緹成而紅赤色，沈成而滓沈於下則清矣。醴以上尤濁，盎以下差清，五者酒之始也。
三酒
一曰事酒，二曰昔酒，三曰清酒。〈《周禮》〉事酒，酌工事者之酒，味稍薄不可以久者。昔，熟而久者也，其味厚故可久。清，醇酒也，酒熟久則醇，醇久則清。
四飲
一曰清，二曰醫，三曰醬，四曰酏。〈《周禮》〉清，泲醴而為之。醫，釀粥而為之。醬，用米以漿，謂之酨漿，言米汁相將也。酏則稀粥之清者，可飲也。
醴、醆、粢、醍
醴醆在戶，粢醍在堂。〈《禮記》〉皆祭祀所用酒也。
醴酪
古有醴酪。〈《古史考》〉昔先王未有火化，後聖有作，然後修火之利，以為醴酪。〈〈禮運〉〉註云：蒸釀之也，盖其物出燧人作火之後爾。
醴泉
堯登山，山湧一泉，味如九醞，色如玉漿，號曰醴泉。
天酒
〈卽甘露也。〉
西北海外，有人長二千里，兩腳中間相去千里，腹圍一千六百里，但日飲天酒五斗，不食五穀魚肉，忽有饑時，向天乃飽。〈《神異經》〉
琬液
王母薦穆王琬液清觴。〈《初學記》〉
黃封、堯尊
皆御酒也。
湛露
喻御賜酒也。詩：湛露酌流霞。
瓊蘇
南嶽夫人飲王子喬瓊蘇綠酒。〈《南嶽夫人傳》〉
玉膏
一名玉酒。
瀛洲有玉膏，飲數升令人長生。〈《十洲記》〉
玄碧
安期先生與神女會於圓丘，醑玄碧之酒。〈劉向《列女傳》〉
縹清
曹植賦曰：蒼梧縹清。
秬鬯
伻來毖殷，乃命寧，予以秬鬯二卣，曰明禋。〈《尚書》〉註云：秬，黑黍也，一稃二米，和氣所生。鬯，鬰金香草也。
法酒
法酒猶言禮酌，謂不飲之醉也。一曰作酒合法也。一曰進止有禮也。
上尊
西漢重上尊酒，以賜近臣。酒有醇澆，乃分上、中、下之名。註云：糯為上尊，稷為中尊，粟為下尊，恐非。
美祿
酒者天之美祿，帝王所以頤養天下，享祀祈福，扶衰養疾，百福之會。〈《漢雋》〉
糜欽酒
糜欽棗，出真陵山，食一枚大醉，經年不醒。東方朔嘗遊其地，以一斛歸，進上。 上和諸香作丸，大若芥子，每集羣臣，取一丸入水，頃刻成酒， 味踰醇醪，謂之糜欽酒，又謂之真陵酒、仙薌酒。飲者香，經月不歇。〈《奚囊橘柚》〉
油囊酒
王方平降蔡經家，以千錢就餘杭一姥沽酒，得一油囊酒五斗許。〈《仙媛記》〉
蒲萄酒
西域有蒲萄酒，積年不敗，彼俗傳云可至十年，飲之醉，彌日乃解。〈《博物志》〉有人久積蒲萄，忘取，遂自成酒，芳甘酷烈。
桐馬酒
漢師學士十二人，給大官桐馬酒。〈《前禮樂志》〉舊註：以馬乳為酒，採桐葉乃成也。　李奇曰：漢武有桐馬官作酒。桐合作挏，推引也。以馬之乳為酒，撞挏乃成馬駱，味如酒，飲之亦醉，故呼馬酒。　韋革為皮兠，受數斗，盛馬乳撞挏之。
屠蘇
昔人居草庵，除夕遺里人藥，令囊浸井中，元旦取水置酒樽，名屠蘇酒，飲之不疫。　元日飲屠蘇酒，從小者起，有問董勛者，答曰：俗以小者得歲故賀之，老者失歲故罰之。〈《初潭集》〉
椒酒
元旦進椒酒，降神畢，各舉椒酒於其家長。〈崔寔《月令》〉
栢酒
元日服栢葉酒以祛疫。一云：元日飲辟惡酒。
婪尾
唐詩稱婪尾，則以老者後得酒，當有餘以優老。〈莊季裕《鷄肋》〉一云廵匝，末坐者連飲三杯，末坐遠，酒行到遲出，故連飲以慰，取貪婪之義。〈侯白《酒令》〉一云啉尾，白樂天詩：三盃藍尾酒。改「婪」字為「藍」，悞矣。
桑落酒
河中桑落坊井水所造也。〈《魏書》〉汝南王元悅以桑落酒餉人，極其媚諛。一云：西羌有桑落河，出馬乳，和葡萄壓之。庾信詩：蒲城桑落酒。杜甫詩：坐開桑落酒。張謂詩：不醉郎中桑落酒，教人無奈别離何。
索郎
試鶯家多美釀，試鶯不善飲，時為宋遷索取。試鶯曰：此豈為某設哉，祗當索與郎耳。因名酒曰：索郎。〈《真率齋別記》〉後人謂「索郎」為「桑落」反音，誤矣。
蘭生
漢武帝百味旨酒也。
玉薤
隋煬帝酒名，得法於胡人者也。
醽醁、翠濤
魏左相能治酒，名曰醹醁、翠濤，常以大金甖內貯盛，十年不敗。太宗常有詩賜公，云：醹醁勝蘭生，翠濤過玉薤，十日醉不醒，十年味不敗。〈《稗史》〉
桂酒、椒漿
奠桂酒兮椒漿。〈《楚辭》〉注：切桂於酒中。
青田酒
烏孫國有青城核，莫知其樹與花，而實大如五六斤瓠，空之盛水，俄而成酒，甚美。飲後更置水，隨成酒。宋有劉章曾得二枚，集賓設之，一核纔盡，一核又熟，可供二十客，名曰青田酒。〈《珊瑚鈎詩話》〉
白墮
劉白墮善釀，六月以罌貯酒，曝於日中，經旬，其味不動而愈香美。朝貴相餉，踰於千里，以其遠至，號曰鶴觴，亦名騎驢酒。永熙年中，青州刺史毛鴻賓齎酒之官，逢路盜刼之，皆醉，因執之，乃名擒奸酒。時人語曰：不畏張弓拔刀，唯畏白墮春醪。〈《伽藍記》〉
駐顏酒
立夏日，婦女作李會，取李汁和酒飲之，曰駐顏酒。〈《玄池子說林》〉
湘醽酒
衡陽縣有酃湖，釀酒醇美，謂之醽酒。〈《湘州記》〉詩：湘醽徒有酌，意塞不能持。晉平吳，始薦醽酒於廟，是已醽酒最有名，即魏太武得便大進者。
醁醽
穆帝正月朔朝會，賜眾客醁醽酒。〈《晉書》〉
河東酒
韋瓊，志尚夷簡，徵召不屈。帝勅有司日給河東酒一斗，號曰逍遙公。〈《語林》〉
含春玉
唐末馮翊，城外酒家門額上書云：飛空卻回顧，謝此含春玉。字末又書云：酒也。人謂呂洞賓題。
椒盧漿
後唐時，高麗遣廣平侍郎韓申乙來。申乙通書史，臨回，召對便殿，出新貢椒盧漿賜之。〈《稗史》〉
天祿
王審琦微時，與太祖相善，後以佐命功，情好尤切。性不能飲，每會宴，太祖不樂。一日酒酣，舉盃祝曰：審琦布衣之好，方共享富貴，酒乃天祿，何惜不賜飲耶。祝畢，顧審琦曰：第試飲之。審琦不得已飲盡，無苦，自是侍宴卽能飲，退還私第則如初。 〈《石林燕語》〉
二色酒
西門季女造二色酒，白酒中有墨花，斟於器中，花亦不散，其中有肝石故也。崔道旅以金、銀、銅錢來酤，曰：以我三樣錢，買君二色酒，欲辭得乎。〈《常新錄》〉
歡伯
謂酒之可愛，無貴賤賢不肖，夷夏共甘而樂之，歡伯之義本此。〈《易林》〉酒為歡伯，除憂成樂。
魚兒酒
裴晉公常以魚兒酒飲客。其法用龍腦凝結，刻成小魚兒狀，每用沸酒一盞，投一魚在其中，甚佳美。
黃羊酒
關右塞上有黃羊，無角，色類麞鹿，人取造酒，以荻管吸於瓶中。杜詩：「黃羊飯不羶，蘆酒還多醉。」謂此。
金蘭酒
燕西有金蘭山，汲其泉以釀，號曰金蘭酒。
崑崙觴
魏賈𤨿蒼頭善別水，常乘舟於黃河中，以匏瓠接河源水七八升，經宿色如絳，以釀酒，崑崙觴，芳味絕世。〈《酉陽雜俎》〉
𢸙酒
明朝有酒充君信，𢸙酒三缾寄夜航。〈《皮日休詩》〉𢸙酒，江外酒名。〈《沈約集》〉
醥醪
醥深碧色，酒之清者曰醥。崔浩嘗論事，帝大賜御醥醪酒及水晶鹽，曰：味卿言有如此鹽酒。
流香酒
淳熙時，初伏，周必大以待詔侍講，賜流香酒四斗。
洞庭春色
安定郡王以黃柑釀酒，謂之酒庭春酒，色香味三絕。趙德麟以黃柑釀酒，東坡作〈洞庭春色賦〉遺之。
梨花春
杭州釀酒趂梨花熟，號梨花春。白公詩：紅袖織綾誇柿葉，青旗沽酒趂梨花。
丑未觴
宋開運中，賜丑未觴。用牛羊脂為酥，置醇酒中煖消而後飲之。
崔家酒
後五代張白放逸，嘗題崔氏酒樓云：武陵城裏崔家酒，地上應無天上有，雲遊道士飲一斗，醉臥白雲深洞口。
金花酒
謂九日菊花酒也。詩：他鄉共酌金花洞。
酴醿
金花臘酒解酴醿。〈詩。〉
桃花酒
酒漬桃花而飲之，能除百病，好容色。
松花釀
何時故山裏，却醉松花釀。〈詩。〉一曰：松醪，山家酒也。又詩：松醪酒熟旁看醉。
三昧酒
低樹夕陽亭，共傾三昧酒。〈柳詩。〉
酥伽
天竺國謂酒為酥伽，後北僧多云般若湯，盖匿詞以避法禁耳。〈《稗史彙編》〉
九醞
〈一名九醇。〉 張華有九醞酒，每醉必令人轉展久之。偶故人來，與共飲，忘勅左右。至明，華視之，腹已穿，酒流床下。
消腸酒
張華為酒，煮三薇以漬麴糵釀酒，醇美。久含令人齒動，若大醉不搖蕩，使人腸爛，俗謂消腸酒。
若下
村人取若下水以釀酒，極美，故世傳若下酒。〈《輿地志》〉
宜春
安成宜春縣出美酒。〈《吳錄》〉
贊夏
酒則五麴、贊夏、蕤賓、顯名。〈《風土記》〉
簞醪
昔良將有饋簞醪者，投於河，令將士迎流而飲之，三軍乃樂為之死。〈《黃石公記》〉詩：簞醪結猛將。
凍酒、高寧酒
高昌遣使獻蒲桃乾凍酒。帝命杰公迓之，謂其使曰：蒲桃七是洿林，三是無半，凍酒非八風谷所凍者，又無高寧酒和之。使曰：其年風災，蒲桃不熟，故駁雜凍酒，奉王急命耳。帝問杰公羣物之異，對曰：蒲桃，洿林者皮薄味美，無半者皮厚味苦，酒是八風谷凍成者終年不壞，今嗅其氣酸，高寧酒滑而色淺，故云然。
黃流
鬰鬯也，釀秬黍為酒，築鬰金煮而和之，使芬芳也。〈《詩經》〉瑟彼玉瓚，黃流在中。
玉瀝
山中有雜桂，玉瀝乃共斟。〈《詩》〉
餘杭酒
十千兊得餘杭酒。〈丁仙芝詩。〉
麴生
唐葉法善有道術，一日會數朝士，滿座思酒。忽有人稱麴秀才，突入坐，少年美秀，談論不凡。法善以飛劍擊之，應手墮地化為瓶榼，中有美酒，共飲之。皆曰：麴生風味，不可忘也。〈《開元傳信記》〉
狂藥
石崇與裴楷、孫綽酣飲，而綽傲慢過度。崇欲表免之。楷曰：季舒酒狂，四海所知，足下飲人狂藥而責以正禮乎。〈《裴楷別傳》〉
竹葉
竹葉泛三清。〈詩。〉
郎官清
谷酒名。承君折送袁家紫，令我興發郎官清。〈詩。〉
拋青春
且可勒買拋青春。〈韓詩。〉
治聾酒
李濤，小字社翁。時李公昉為翰林學士，月給內醞。濤因春社寄昉詩云：社公今日沒心情，為寄治聾酒一瓶，惱亂玉堂將欲遍，依稀廵到第三廳。俗云社日酒，號為治聾酒。〈《賈氏談錄》〉
霹靂酒
暑月候雷霆時收雨水，淘米炊飯釀酒，名曰霹靂酒。〈《醉鄉日月》〉
百藥長
詔曰：酒為百藥之長。〈《前食貨志》〉
郫筒酒
郫人傾春釀於竹，苞以蕉葉文斷之以獻，號郫筒酒。又，郫出大竹，土人截以盛酒，故名。杜詩：酒憶郫筒不用沽。
生春酒
德宗即位，劍南貢生春酒。〈《本紀》〉
碧芳酒
房壽六月擣蓮花製碧芳酒，涼物也。〈《叩頭錄》〉
䲻腦酒
肅宗張皇后專權，每進酒常寘䲻腦酒，令人久醉健忘。〈《酉陽雜俎》〉
換骨膠
憲宗採鳳李花釀換骨醪，晉國公平淮西回，黃帕金瓶遠賜二斗。〈《叙聞錄》〉
真珠紅
小槽酒滴真珠紅。〈李賀詩。〉
茅柴酒
飲慣茅柴諳苦硬，不知如蜜有香醪。〈韓子蒼詩。〉謂苦硬之酒如茅柴火熖，易過也。
魯酒
楚會諸侯，魯、趙皆獻酒于王。主酒吏求酒於趙，趙不與，吏怒，乃以趙厚酒易魯薄酒，奏之。楚王以趙酒薄，遂圍邯鄲。故曰：魯酒薄而邯鄲圍。〈《淮南子》〉
十旬
酒一百日成也。九醞甘醴，十旬兼清。〈《南都賦》〉
快活湯
一名君子觴。
當塗一種酒麯皆發散藥見風即消，既不久醉，又無膓腹滯之患，人呼曰快活湯，又呼為君子觴。〈《萬花谷》〉
麻姑酒
以建昌麻姑山泉釀酒，得名。
百氏漿
百氏漿雜瑞樣酒，即百家酒。
臘酒
臘月造酒，四月成。〈《韋氏月錄》〉梅聖俞詩：「欲為三伏美，方俟十旬清。」即此。
乳泓
白酒也。詩：潑雪披雲得乳泓。
鷄鳴酒
即一宿酤也。
鯽魚酒
以線懸鯽置煮酒中。
蜜林檎
言味如蜜，色如林檎。
旋復酒
即夏菊花，生野中，取其能明目去疾。又名全復春。
榐酒
榐木汁可為酒。
嚴樹酒
瓊州有木名嚴樹，擣其皮浸以清水，以粳米釀和之。或取石榴花葉和醞，數日成酒，能醉人。〈《一統志》〉
菡蓞秋珠
田子之醞，多用花蕋，夏麯冬釀，名曰菡蓞秋珠。
樹頭酒
緬甸夷有樹頭㯶，高五六丈，結實大如掌。土人以麯納罐，懸置實下，劃實取汁，流於罐，以為酒。〈《一統志》〉
桃核酒
蜀後主有桃核二扇，每扇盛水五升，良久成酒，能醉人，更互貯水，以供其宴。〈《酉陽雜俎》〉
千里酒
出桂陽，飲之逾千里至家而醉。〈《南史》〉
千日酒
齊人田無已釀千日酒，過飲一斗，醉臥千日方醒。
官法酒
東坡云：今日於叔靜家飲官法酒，烹團茶，燒牙香，用諸葛筆，皆北歸善事。〈《外記》〉
安仁醽
拔黃袍以授酒，置廛以酌醽。〈潘岳賦。〉坡詩云：方傾安仁醽，草遣公遠嗅。
梅醞
坡云：惠酒絕佳，舊惠州以梅醞為冠，此又遠過之，牢落中得一醉之，適非小補也。〈《長公外紀》〉
澄明酒
扶餘國所貢，色紫如膏，飲之令人⻣香。〈《宣室志》〉
菊酒
戚夫人侍兒賈佩蘭，後出為段儒妻。說在宮內時，九月九日，佩茱萸，食蓬餌，飲菊酒，云令人長壽。菊舒時，並採莖葉，雜黍米釀之，至來年九月九日始熟，謂之菊花酒。〈《西京雜記》〉
百末
百末旨酒。〈《漢書》〉注：百華末酒，一云百米，百日之米酒也。
八色酒
唐太宗破高昌，收馬乳葡萄實，於苑中種之。并得其酒法損益造酒成八色，芳辛酷烈，頒賜羣臣，京師始識其味。
瑞露酒
帥司公廚酒也。經撫廳有井清冽，汲以釀，遂有名。
逡廵酒
韓湘子解造逡廵酒，能開頃刻花。
紅泥酒
謝公樓紅泥酒。張曲江詩：謝公樓上好醇酒，二百青蚨買一斗。罈用紅泥。
雲液
劉孝標云：松子玉漿，衛卿雲液。蘇詩：花前白酒傾雲液。又：揚州雲液却如酥。
黃酒
皇甫子奇以色如金而味醇且苦者名之曰酒賢。杜詩：鵞兒黃似酒。
綠酒
翡翠側身窺綠酒。〈秦少游詩。〉
甜酒
人生幾何春已夏，不放香醪如蜜甜。〈杜詩。〉量大厭甜酒，才高笑小詩。〈白詩。〉
玉浮梁
李白好飲玉浮梁，謂浮蛆酒脂也。〈《稗史彙編》〉
玉練槌
浦江月泉吟社詩：村酒柔情玉練槌。
瓮中雲
易毅夫所製坡詩：床頭一瓮雲。
滴酒
和米麯，以茅盛盖，候氣蒸漿滴，故名。〈《欽州靈山志》〉
缾面
江東初熟酒，諺云：缾面猶可比瓮頭。〈《蘭亭紀原》〉
沈釀
漢鄭泓為靈文鄉嗇夫，行官京洛，未至，宿一埭，名沈釀。道逢故友，四顧荒郊，酤酒無處，懷抱不開，乃以錢投水中，依次而飲，飲盡酣暢，皆得大醉。〈《漢書》〉
米汁
蘇晉嘗言彌勒綉佛好飲米汁，正與吾性合，常於市中飲酒，人不識也。
雙投、三抝
宋時酒名。
縹玉、金漿
罇盈縹玉之酒，爵獻金漿之醪。〈枚臯賦。〉梁人作蔗酒，名金漿。
椒芳、玉液
瓶瀉椒芳，壺開玉液。〈《文選》〉
金盤露、椒花雨
楊誠齋名酒軟瘦者曰金盤露，勁烈者曰椒花雨。
養生主、齊物論
唐子西謫惠州，名酒之和者曰養生主，勁者曰齊物論。〈《鶴林玉露》〉
釣詩鈎、掃愁帚
應呼釣詩鈎，亦號掃愁帚。〈東坡酒詩。〉
青州從事、平原督郵
桓公有主簿善別酒，有酒輙令先嘗，好者謂青州從事，惡者謂平原督郵。青州有齊郡，從事言到臍。平原有鬲縣，督郵言在膈上住。〈《說林》〉
上箬、下箬
吳興有箬溪，故取其上流、下流之水而名。〈《吳興志》〉
黃玉清、白玉清
田子名黃、白荼䕷。
月波、月醴
宋隆德酒名。
玉友、紅友
曾端伯名酒為玉友，劉跋作傳。
聖人、賢人
魏太祖禁酒，而人竊飲之，故難言酒，以清酒為聖人，濁酒為賢人。
君子、中人、下人、愚人
家造秫酒為君子，家造黍酒為中人，巷沽黍酒為下人，酸濁酒為愚人。
瓊花露、薔薇露
唐時酒名。
龍胎醴、樂浪酒、紫漿
俱見《酉陽雜俎》
玉醅、金醅、綠醅、春醅
皆酒名。
蓬萊春、風光春
唐人名酒多以春。
浮蟻、春螘、漂蟻、素蟻、白蟻、綠蟻
酒有泛齊，浮蟻在上洗洗然。〈《爾雅》〉浮蟻鼎沸。〈《文選》〉酒初酒開，其浮蟻如鼎之沸也。詩：浮蟻擅蒼梧。庾信詩：春螘未曾開。螘、蟻同。《初學記》漂蟻分布。詩：綠觴素蟻流霞飲。
雍宮集大成
雍都酒海也，梁奉常和泉病於甘，劉拾遺玉露春病於辛，皇甫別駕慶雲春病於醲。光祿大夫韋炳取三家酒合窨飲之，遂為雍都第一名。雍宮集大成，雍宮乃耀州青榼也。〈《稗史》〉
樂道羹
周維簡隱於洪洲西山，嘗云：得米三四石，作樂道羹七百二十椀，足了一年⽀費。
水綿襖
北人諺語，又名裏牽綿。
三之器
樽
〈尊，罇，𤮐，墫，[⿱尊皿]同。〉
汙尊而抔飲。〈禮運〉註：鑿地為樽。此樽名始也。〈《禮記》〉罍樽在阼，犠樽在西。
六尊
一犧尊，刻牛形，鑿背以受酒。一象尊，刻象形。一著尊，底著地無足。一太尊，太古瓦尊。一山尊，刻山雲形。皆待祭祀賓客之禮。夏山尊，殷著尊，周犧、象尊。
三彝
一曰灌尊。
夏后氏以雞彝，商以斚，周以黃目，此三彝之始。
琖、〈盞同。〉斚、爵
夏后氏以琖，殷以斚，周以爵。
泰
瓦尊，有虞氏之尊也。
觚
𨠋同。
〈鄉飲酒〉爵受二升。《說文》作三升。《韓詩外傳》作一升。觚，寡也，飲當少也。
角
以角為之，觸罪過也，受四升。
觶
觝、𧣨同。
觶，適也，當適可也。以角為之，受三升。
觛
小觶巵。
巵
六國以來多名曰巵。
甌
杯屬，古人多以金玉為之。
散
受五升。田子曰：散，分離也，客當散去也。
瓘
《左傳》曰：斚也。《廣韻》曰：受五升。
斗
取象於北斗，受十升。《周禮》作豆，俗作㪷。
卣
中尊也有三品：上彝三斗，中卣五斗，下罍六斗。〈《詩經》〉釐爾圭瓚，秬鬯一卣。
甒
紂臣昆吾作瓦甒，受五斗。《禮記》君尊瓦甒。《方言》罌，中寬，上銳，下砥。
罍
象雲雷，施不窮也。受一石。金罍，龜目酒尊，似壺。山罍，夏尊。雷罍，𤴐尊，漢孝王製。
鴟、瓻、瓶
大一石，小五斗。
棜、禁
出《禮記》大夫用棜，士用禁。皆承酒尊之器。
䀂、𥂫
盞也。
鍾
二𦈢謂之鍾。
𦈨
㼛、𤭓、鈃，同。
似鍾而頸長。
盌
椀、㼝，同。
小盂也。
𦈢
一曰瓿、㼴。
小瓦盆。秦人擊之以節歌盎也，實二鬴。
坎
《爾雅》小罍謂之坎。
經
陶人為酒器曰一經、二經、三經、四經、五經。
程
酒量名，十髮為程，十程為分。
白
罰爵也。大白，魏文侯浮之大白。
𨚡
破瓢為杯也。〈昬禮〉壻揖婦入，共牢而食，合𨚡而酳。
缸
傾樽與斟酌，四壁堆罌缸。〈韓詩。〉
㿿、椷、䀀、閜、𥂸、𥂓
桮也。秦晉之郊曰㿿。關東趙魏之間曰椷，或曰䀀，其大者謂之閜。吳越之間曰𥂸。齊右平原以東曰𥂓。桮其通語也。〈揚雄《方言》〉
觴
巵總名。奉觴、稱觴、舉觴、銜觴、覆觴、行觴、流觴、緩觴、濫觴，所見古史不一。
杯、聞
〈桮、盃、鈈、𠤯，同。〉
漢李尤〈杯銘〉曰：小之為杯，大之為聞，杯聞之用，無施不可。
武、文
飲器，大者曰武，小者曰文。〈《醉鄉日月》〉
罌
捧罌承糟。〈〈酒德頌〉〉唐左相貯酒於金罌。又，辛仲宜截竹為罌以酌酒，曰：吾性愛竹及酒，欲令二物相並爾。〈《襄陽耆舊傳》〉
匜
杯也，似（⿰缶希）。
鐺
孟信與老人以鐵鐺溫酒。〈《史記》〉鐺，煮酒器，象鼎而高，今通以為蒸�

[book_title]酒槪卷之二
震旦醚民　沈　沈囦囦父　輯
海陵友弟　陳王謨嘉甫父
張廷寀台甫父　校
四之釋
酒之言乳也，所以養身扶老也。〈《春秋斗樞運》〉酒，就也，所以就人性之善惡也。〈許慎《說文》〉一曰造也，吉凶所造起也。
酒，酉也，釀之米麴，〈酉懌而味美也。《釋名》〉
酴，酒母也。醴，酒一宿熟也。醪，汁滓酒也。酎，三重酒也。醨，薄酒也。醑，莤酒也。〈《說文》〉醴，稻米酒也。〈《儀禮》鄭玄注。〉麯，亦酒母也，又謂酒教、酒媒、酒酵。
𪌓，自關而西秦豳之間曰𪌓麰，大麥麴也。昔之舊都呼麰為麰𪌡。齊右河濟曰𪌡䴹，小麥麴也。北燕曰䴹麴。又䴽，細麥麴也。䵆有衣麴也。〈楊雄《方言》〉
凡黍為酒，陽據陰乃能動，故以麥釀黍為酒。〈《春秋緯》〉註：麥，陰也，是先漬麴，黍後入，故曰陽相感皆據陰也，相得而沸是其動也，凡物陰陽相感，非惟作酒。
夫飲之禮，不脫履而即序者謂之禮。跣而上坐謂之宴。能飲者飲之，不能飲者已之，謂之醧，一作䣿。齊顏色，均眾寡，謂之沈。閉門不出者謂之湎。故君子可以宴，可以醧，不可以沈，不可以湎。〈《韓詩外傳》〉
涗者，泲漉五齊而使清也。《禮記》曰：明水涗齊，貴新也。凡涗，新之也，其謂之明水也，由主人之絜著此水也。註：新，潔也，著明也。
縮酌用茅 ，明酌也。醆酒涗於清，汁獻涗于醆酒，猶明清與醆酒於舊澤之酒也。〈《禮記》〉〔註〕縮，泲也。縮酌者，醴齊濁必泲而後可斟酌也。用茅明酌，以茅覆籍而泲之，欲泲醴齊先用明酌和之也。盎齊曰醆，盎齊差清，先和清酒而後泲之。汁獻，謂摩娑秬鬯及鬱金之汁。又和盎齊摩娑泲之出其香汁，故云涗于醆酒。澤，讀為醳。醳者，和醳醴釀之名。記者言泲酒之法已廢，擬之則如今明清醆酒泲于舊醳之酒。
酎，以正月旦作酒，八月成，名曰酎。〈《西京雜記》〉醍，清酒也。醑，美酒也。䤒，好酒也。〈《少儀》〉醁，美酒也。醨，薄酒也。醴，滓汁酒也。
酒厚而美曰䣩，酒微濁曰醆，酒壞曰醋。
初熟酒曰醱䤑，一曰潑醅。重釀酒曰酘。開酒曰醱醅。乾酪曰𤑺蠡，一曰乾榨，一曰乾和，即今人不入水酒也。酒糟曰酪母，一曰䤙𨢎，一曰酒滓。
造酒曰釀，一曰醞。釀之再曰𨠜。
𥂖酒曰釃。釃酒者，或以筐，或以草泲之，而去其糟也，《禮》所謂「縮酒用茅」是也。《詩》釃酒有藇。藇，美貎。
酒之釃曰醥釃。白酒曰醝。厚酒曰醽。甚曰醙。
湑，釃也。酤，買也。有酒釃我，無酒酤我。〈《詩經》〉賣酒曰沽。買酒曰貰，當酒曰質、曰典、曰換、曰兌、曰鬻。
飲酒曰酑。相飲曰配。相強曰浮。飲盡爵曰釂。飲滿曰浮白。驗乾曰舉白。引滿舉白，引滿杯有餘白歷者舉罰之，一曰白。罰爵，名謂飲不盡者以此爵罰也。
受爵傳觴，酬酢飲也。酌而無酬酢曰醮。主進酒於賓曰獻。賓答之曰酢。主既飲酢爵又酌而先自飲以導之，然後酌而進於賓，曰醻。醻、酬同，導飲也。《詩》舉醻逸逸。言舉所奠之醻爵往來有序也。媵觚，〈燕禮〉主人媵觚於賓。媵，送也。
嘗，咀酒味也。《毛詩》嘗其旨否。杜：指點銀瓶索酒嘗。李：吳姫壓酒喚客嘗。
㪺，挹也，酌也，一曰仇。康爵，康，安也，酒所以安體也。《記》曰：崇坫康圭。此亦謂坫上之爵也。
君賜民共飲曰酺，酺，布也，王德布大飲酒也。漢律：三人已上無故羣飲者，罰。故賜酺得會聚飲食也。酺宴，即大宴也。合錢共飲曰醵。
當飲者皆跪奉觴曰賜灌，勝者跪曰敬養。〈《禮記．投壺》〉註：賜灌，謂蒙賜之飲也。敬養，言敬以此觴為奉養。
用酒洗腆，謂洗以致其潔，腆以致其厚也。〈〈酒誥〉〉溺於酒曰沈湎荒怠。厚於酒曰荒腆。樂酒無厭謂之亡。酗，醉怒也。酗而甚亂曰醟。不醉而怒曰奰。不飲而心醉曰清酣。宋人言酒酣曰白著。
樂聖，謂飲酒樂也。詩：樂聖且銜盃。酩酊，醉昏也。沈頓，醉倦也。病酒曰酲，一曰酲醲，亦曰中酒。
秩秩，有序也。溫溫，和易也。抑抑，慎密也。反反，顧禮也。皆醉而有威儀也。
醉而呼曰號。醉而喧曰呶。幡幡，輕數也。僊僊，醉而舞，軒舉狀。怭怭，媟慢也。僛僛，傾側狀。傞傞，不止也。皆醉而失儀也。
酒嗽口曰酳。酒至齒曰嚌。酒入口曰啐。〈鄉飲酒〉啐酒，成禮也。酒爛腸曰腐。飲酒而面赤曰酡。
《周禮》凡有秩酒者，以書契授之。謂月給有定數，書之於契以授之，使知所得之多少，執以取酒也。
公酒，謂公事而作酒，如饗燕飲射之類。禮酒，饗酒也，饗以訓恭儉，爵盈而不飲，所以為禮也。飲酒，燕酒也，燕以示慈惠，常飲之酒。〈《周禮註》〉
止酒，禁飲也。行酒，遞酌也。赴酒，赴席也。亡酒，逃席也。被酒，為酒所加也。《史記》高祖被酒。佐酒，助行酒也。《漢書》高祖召故人父老子弟佐酒。使酒，醉而罵坐也。《史記》孝文召季布，有言其勇，使酒難近，是已。搉酒，征民間酒也。獵酒，索飲也。攝酒，攝，整也，再用酒則更添益整而新之也。
飲瀝，杯中剩物也。飲所，言飲地也。飲帳，言飲宴之帳幕也。曲宴，曲，私也。宵宴，夜飲也。
預席曰⿒筵。初即席曰初筵。同宴曰駢筵。密坐野飲曰班草席地。灌，〈裸同。〉方祭之始，用鬱鬯之酒灌地，以降神也。三㝛，三祭，三咤。㝛，進爵也。祭，祭酒。咤，奠爵也。禮成於三，故云。〈〈顧命〉〉
送行酒曰餞路，曰祖席，曰道跋。迎歸酒曰輭腳，曰滌塵。飲餞，《詩》飲餞于禰。班餞，史：李光顏復還忠武，百官班餞。追餞，柳文：羣公追餞。迎餞，坡詩：還吹此曲相迎餞。
杔櫨、醡槽，釀具，皆壓酒器。槽床，注酒醡也。杜詩：「賴知禾黍收，已覺槽床注。」是已。
五之法
空桑穢飲，曰：空桑穢飲，醞以稷麥，以成醇醪，酒之始也。烏梅女䴷，甛醹九投，澄清百品，酒之終也。〈《酒經》〉
孟冬，命大酋，秫稻必齊，麴糵必時，湛熾必潔，水泉必香，陶器必良，火齊必得，兼用六物，大酋監之，無有差貸。〈《禮記》〉
〈周官〉漿人，嘗其王之六飲，水、漿、醴、涼、醫、酏，入於酒，而漿醴為先。〈《周禮》〉
酒感東方水、火、風之氣而成。〈《淮南子》〉
麴之於黍，永陰陽相制讎花自然。麴之於黍，猶鉛之於汞，陰陽相制，變化自然。
麥性陰，黍性陽。先漬麥而後投黍，是陽得陰而沸，故以麥釀黍而酒成焉。
飲家須察黍性陳新、天氣冷暖。春夏，黍性新軟，則先湯而後米，酒人謂之倒湯。秋冬，黍性陳硬，則先米而後湯，酒人謂之正湯。
釀酒須酴米偷酸，投醹偷甜。南人不善偷酸，所以酒熟入灰。北人不善偷甜，所以飲多令人膈上懊憹。
酒甘易釀，味辛難醞。
酒者，酉也。酉者，陰中也。酉用事而為收也。用而為散，散者，辛也。酒之名以甘辛為義，金木間隔以土為媒。自酸之甘，自甘之辛，而酒斯成。所謂以土之甘，合酒作酸。以木之酸，合土作辛。然後知投者所以作辛也。
酒有以投多為善，要在⾟釀相及，醹酒所以有韻，亦以其再投過也。桑落酒有六七投者。
魏賈思勰以夜半蒸炊，昧旦下釀，所謂以陰制陽，其義如此。
水無多少，拌加黍麥，以勻為度。
酒要之米力勝於麴，麴力勝於水，即善矣。
用酵四時不同，寒即多用，溫即減之。冬日用酵緊，用麯少。夏月用酵緩，用麯多。天氣極熱，置瓮於深屋。冬月溫室多用氈毯圍繞之。
大抵冬月盖覆，即陽氣在內，而酒不凍。夏月閉藏，即陰氣在內，而酒不動。此深得卯酉出入之義。
北人不用酵，祗用別案水，謂之信水。然信水非酵也，酒人以此候寒暖耳。
凡醞不用酵，即用發。醅來遲，則腳不正。祇用正發酒醅，最良。不然，則掉取淨面，絞令稍乾，和以麯糵，掛衡茅，謂之乾酵。
初用麪一斗，糠醋三升，水二担，煎漿及沸，投以麻油、川椒、葱白，候熟，浸米一石。越三日，蒸飯熟，及以元漿煎強半，及沸去沫，又投以川椒及麻油，候熟注缸面，入斗許飰及麪末十斤，酵半升。以元飯貯別缸，卻以元飰同下，入水二担，麯一十斤，熟踏覆之。既攪以水擺，越三日，止四五日，可熟。夏月約二三日可熟。其初，餘漿又加以水，浸米，每值酒熟，則取酵以相接續，不必灰其麯，只磨麥和皮，用清水搜作餅，令堅如石，初無它藥。〈新豐酒法。〉
南方之氓，以糯與秔，雜以卉藥而為餅。嗅之香，嚼之辣，揣之枵然而輕，此餅之良者也。吾始取麪而起肥之，和之以薑液，蒸之以使寸裂，繩穿而風捩之，愈久而益悍，此麴之精者也。米五斗以為率，而五分之，為三斗者一，為五升者四。三升者以釀，五升者以投，三投而止，尚有五升之贏也。始釀以四兩之餅，而每投以二兩之麴，皆澤以少水，取足以散解而勻停也。釀者必壅按而井泓之，三日而井溢，此酒之萌也。酒之始萌也，甚烈而微苦，盖三投而後平也。凡餅烈而麴和，投者必屢嘗而增損之，以舌為權衡也。既溢之，三日乃投，九日三投，通十有五日而後定也。既定，乃注以斗水，凡水必熟而冷者。凡釀與投，必寒之而後下，此酒之令也。既水五日乃篘，得三斗有半，此酒之正也。先篘，半日，取所謂贏者為粥，米一而水三之，揉以餅麴，凡四兩，二物并也，投之糟中，熟潤而再釀之，五日壓得斗有半，此酒之少勁者也。勁正合為四斗，又五日而飲，則和而力嚴而不猛也。篘絕，不旋踵而粥投之，少留，則糟枯中風而酒病也。釀久者酒醇而豐，速者反是，故酒三十日而成也。〈《東坡酒經》〉
神仙酒方：三月三日採山桃三兩三錢，五月五日採馬𨈆花五兩五錢，六月六日採芝麻花六兩六錢，十二月八日取水。春分日作麯，杏仁一百箇，白麪十斤，團雞子大，紙裹排四十九日。客來，取水一瓶，放麯一團，紙封瓶口，逡巡已成酒矣。
鄭君釀酒法：酒成，因以附子、甘草內酒中，暴令乾，如雞子大。一丸投一斗水，立成美酒。
白太傅辦酒味詩：甘露太甜非正味，醴泉雖潔不芳馨，杯中此物何人別，柔旨之中有典刑。
汝陽王璡，家有酒，法號為甘露經，四方風俗，諸家材料，莫不具備。
貞祐中，一民家自山中歸，見竹器所貯葡萄在空盎上，枝蒂已乾而汁流盎中，薰然有酒氣，飲之，良酒也。盖久而腐，自然成酒矣。別無製作。
李仲賓家有梨園，大樹一株歲收梨至二車。一歲忽盛生，售甚賤。有所謂山梨者，味極佳，用大甕儲數百枚，以缶盖而泥其口，意欲久藏。旋取食，久則忘之。及半歲後，至園中，聞酒氣薰人，因啓觀所藏梨，化為水，湛然甘美，飲之輒醉。回回國葡萄酒類此。
六之造
帝女儀狄造旨酒進禹。〈《史》〉
少康作秫酒。〈《世本》〉
杜康始造酒。
試鶯造酒名索郎。
餘杭姥造酒。
魏徵造酒，見前。
王元悅造桑落酒。
西門季女造二色酒。
韓湘子解造逡廵酒。
劉白墮造酒，即以白墮名。
王公權造荔枝綠。
廖致平造綠荔枝。
虢國夫人造鹿腸酒，又天聖酒。
籌禪師造酒，見前。
田子造花露酒、綠珠香液。
叚子新造黃嬌。
周弁翁造白醪，字曰秋玉。
劉拾遺造玉露春。
錢世昭造清醇。
王詵造碧香。
曹湜造介壽。
陳后主造紅梁新醞。
尚恭伯造玉井秋香。〈《薌林秋露》〉
謝玄卿造瓊飴仙酒。
陸放翁造至清堂酒。
潘正夫造慶源。
易毅夫造瓮中雲。
范才元造萼綠香。
胡長元造銀光。
鄭紳造清醑。
皇甫別駕造慶雲。
李瑋造袞醞。
張敦禮造靈液。
道士楊世昌造蜜酒。
王師約造瑤源。
李遵勗造金波。
曹晟造保平。
楊萬里造桂子香，又冷冽香。
蘇東坡造羅浮春，又松明酒，又黃州蜜酒，惠州桂酒。
范至能造雲露，又八桂酒，又萬里春。
高后香泉，向太后天醇，張皇后醽醁，朱太妃瓊酥，劉后玉腴，劉皇后瑤池，鄭皇后坤儀，太后瀛玉，惠恭后儀德。以上皆后妃家造。
蔡太師慶會，秦太師表勳，王太傅膏露，何太宰親賢。以上皆宰相家造。
鄆王瓊腴，肅王蘭芷，燕王凝醳，昌王瑞露，景王雲腴，濟王嘉成，又浮春，伍王椿齡，嘉王琬醑，越王建安郡王玉液，蔡王春泉，濮安懿王重醞。以上皆親王家造。
李和文駙馬獻卿金波，王晉卿碧香，張駙馬敦禮醽醁，曹駙馬詩字公雅成春，郭駙馬獻卿香瓊，大王駙馬瑤琮，錢駙馬清醇。以上皆戚里造。
童貫宣撫褒功又光忠，梁開府嘉羲，楊開府美誠。以上皆內臣造。
宋朝京師造酒，惟內酒坊法酒庫，上皇朝始置尚醞局，其外諸后殿、親王府與主第勳戚之家例許醞造，賜以美名如右。
七之出
古名酒所出：若下出烏程。九醞出宜城。蒲桃山西京。崔家酒出武陵。竹葉出豫北。燒春出劍南。石凍春出富平。土窟春出滎陽。桑落出陜西。郫筒出蜀。西市出汴京。淥水出康樂。醽醁出洛陽。富水出郢。雲液出揚州。黃羊酒出關右。梨花春出杭州。五骰出乾和。千日酒出中山。千里酒出程鄉。酃水出湘東。麯米春出雲安。紅泥出汀州。湓水出潯陽。穀溪春出蘭溪。豐和春出溫州。白薄出關中。錦波春出錦江。浮玉春亦錦江。春泉出蔡邸。秦淮春出建康。洞庭春出吳會。浮春出濟邸。皇都春出武林。留都春出江閫。宜春出安城。十洲春出海閫。海嶽春出西總。若空出秀州。麻姑酒出建昌。秋露白出新城。燒酒出潞州。菉豆酒出淮安。明星酒出洛陽。玉膏出瀛州。醽酒出衡陽。蓬萊春出越州。桂醑出博羅。金盤露出處州。
新豐蘭陵，荊南靈溪，象洞曲阿，蒲東嶺南，其地皆出名酒。以下宋時酒名。
三京出：北京香桂又法酒。南京桂香又北庫。西京玉液又荼䕷香。
四輔出：澶州中和堂，許州瀑泉。鄭州金泉。
河南出：真定府銀光。河間府金波又玉醞。德州碧琳。保定府軍知訓堂杏仁。定州中山堂又九醞。保定廵邊銀滌又著泉。賓州石悶又宣城。博州宜城又蓮花。衛州栢泉。棣州延相堂。思州揀米又細酒。洛州玉瑞又夷白堂玉友。邢州沙涪金波。磁州風麴法酒。深州玉醅。趙州瓊波。相州銀光又碎玉。懷州宜酲又香桂。定州瓜曲又著液。
河東出：太原玉液靜制堂。汾州甘露。隰州瓊漿。代州金波又瓊波。
陜西出：鳳翔府槖泉。河中府天祿又舜泉。陜西蒙泉。華州蓮花又承恩堂上尊。邠州靜照堂玉泉。瓊州江漢堂瑤泉。同州清洛清心堂
淮南出：楊州百桃。廬州金斗城，又杏仁。
江南西東出：宣州琳腴又雙溪。江寧府芙蓉，又百桃、清心堂。處州谷廉。洪州雙泉，又金波。杭州碧香，又白酒。蘇州木蘭堂，又白雲泉。明州金波。越州蓬萊。潤州蒜山堂。湖州碧瀾堂，又霅溪。秀州月波。
四川出：成都府忠臣堂玉髓，又錦江春，又浣花堂。梓州瓊波竹葉青。劍州東溪。漠州廉泉。合州金波，又長春。渠州蒲萄。果州香桂，又銀液。閬州仙醉。峽州重糜，又喜泉。夔州法醽，又法醞。
荊湖南北出：荊南金蓮堂。鼎州白玉泉。辰州法酒。歸州瑤光，又香桂。
福建出：泉州竹葉青。
廣南出：廣州仙泉。韶州換骨玉泉。
廣東出：青州揀米。高州舜泉，又清燕堂，又真珠泉。曹州銀光，又三酥，又白羊酥，又荷花。兗州蓮花香。鄆州光泉。濟州風鞠佛泉，又香桂。濰州重醞。登州朝霞。萊州玉液。徐州壽泉。濟州宜酥，又細波。單州宜醪杏仁。
京西出：汝州揀米。滑州風麴，又泉堂。金州清醽，郢州溪泉，又香桂。隨州白雲樓。唐州懷原、秘泉。蔡州銀液。房州瓊酥。襄州金波。鄧州香泉、寒泉、香菊、甘露。潁州銀滌、風麴。均州仙醇。河外府州歲寒堂。
市店出：豐樂樓眉壽，又和旨。〈卽白樊樓也。〉忻樂樓仙醪。〈卽任店也。〉和樂樓瓊漿。〈卽莊樓也。〉遇仙樓玉醞。鐵仙樓瑤醽。仁和樓瑤漿。高陽樓流霞。清風樓玉髓。會仙樓玉醑。八仙樓仙醪。四時樓碧光。列仙樓瓊液。千金樓仙醇。中山園子正店千日春。銀王店延壽。蠻王園子正店瑤光。邵宅園子正店法清大桶。張宅園子正店仙醁。方宅園子正店瓊酥。萬宅園子正店羊羔。梁宅園子正店美綠。小齊園子正店瓊波。楊皇后宅園子正店法清。
外國出：西域葡萄酒。烏孫青田核酒。烏丸東牆酒。劍南生春酒。高麗林盧漿。訶陵柳花椰子酒，椰子本出伽盧國，其地熱，衢植椰子木為蔭，剖其實，中有酒，能醉人。波斯沸菻肉汁酒。北虜馬湩酒。蘇綠國蔗酒，又梁人作著蔗酒。南蠻檳榔酒。扶南安石榴酒，《扶南傳》南海頓遜國有酒樹，似安石榴，採其花汁，停瓮中，數日成美酒，又甘蔗王瓜根酒。辰溪釣藤酒。赤土國甘蔗酒。真臘朋芽肉酒，又美人酒，《風土記》美人酒，於美人口中含而造之，一宿而成，尤異。渤泥國樹心酒，名巳尾樹。波斯二勒漿酒，謂庵摩勒、毗梨勒也，胡人采陀得花造酒名之。南茺女酒，女數歲釀醩置壺於水中，候女嫁，决水取，味甚美。今四夷酒，以暹羅為第一。元人酒哈剌基，又名答剌見，草木子即打辣酥。瑤琨，去玉門九萬里，有碧草如麥，割之以釀酒，則味如醇酎，飲三合，三旬不醒，飲甜溪水，隨飲而醒。〈《神異記》〉
八之稱
先酒。上古先作酒者。
酒正。酒正掌酒之政令，以式法授酒材。凡為公酒者亦如之。〈《周禮》〉酒正之出，日入其成，月入其要。
中士、下士、府、史、胥、徒。酒正，酒官之長。士、府、史、胥、徙，皆酒正分掌者也。
酒人。酒正之屬。
奄、女酒、奚。酒人也。奄，宦者。女酒，女人解作酒者。奚，給使令者。
大酋。酒熟曰酋，故名酒官曰大酋。
萍氏。掌謹酒者。《本草》述水萍之功，云能勝酒，命名取此。
酒材。凡資之以為酒者皆是。酒正以法式授酒材釀之。
監、史。凡此飲酒或醉或否，既立之監或佐之史。〈《毛詩》〉監、史皆察儀者，司正之屬。
酒官。《月令》命有司用六物，酒官監之。
酒友。白居易與皇甫明之為酒友。又以詩、酒、琴為三友。
觴正。魏文侯與大夫飲，使公乘不仁為觴政，曰飲不盡者，浮以大白。文侯不盡，不仁舉白浮君。〈《說苑》〉
酒吏。諸呂用事，劉章入侍高后宴飲，令章為酒吏。章曰：臣將種也，請以軍法行酒。酒酣，諸呂有一人亡酒，章拔劍斬之。太后業已許其軍法，亡以罪也。〈《史記》〉
飲材。材有三，謂善令、知音、大戶也。
明府。司酒令者。
律錄事。輔明府糺令有飲材者也。
觥錄事。罰酒人之不稱職者。
司舉。酒人之司貢舉也。
秘閣。助司舉者。
祭酒。漢博士擇聰明有威重者為祭酒。古者得主人饌，則老者一人舉酒祭地，稱祭酒。
酒客。李元忠迎齊神武。神武聞其酒客，未即相見。
司正。一人揚觶，乃立司正焉，知其能和樂而不流也。〈《禮記》〉
酒后。中古之時，未知麴蘗，杜康肇造，爰作酒醴，可名酒后。〈皮襲美序。〉
酒帝。唐詩：若使劉伶為酒帝，亦須封我醉鄉侯。
醉侯。种沈逸嗜酒，自號雲谿醉侯。又，皮襲美詩：他年謁帝言何事，請贈劉伶作醉侯。
酒狂。盖饒寬賀許伯入第，曰：無多酌我，我則酒狂。丞相魏侯笑曰：次公醒而狂，何必酒也。〈《漢史》〉
釀王、麴部尚書。汝陽王璡取雲夢石甃泛春渠以畜酒，作金銀龜魚浮沈其中為酌酒具，自稱釀王兼麴部尚書。
酒徒。酈食其謁軍門，衣儒衣冠。沛公使人謝曰：未暇見儒人。食其按劍叱使者曰：吾高陽酒徒，非儒也。沛公遽延入。〈《史記》〉又，山簡等稱高陽酒徒。
醉龍。蔡邕飲至一石，常醉在路上臥，人名曰醉龍。
醉聖。李白每醉為文，未嘗差誤。人目為醉聖。
酒仙。李白一斗為詩百篇，自名曰酒仙。
酒顛。張旭大醉，呼呌狂走，乃下筆，或以頭濡墨而書。既醒，自以為神，不可復得。世呼酒顛。
斗酒學士、五斗先生。王無功待詔門下省時，省官吏給酒日三升。或問：待詔何樂。答曰：良醞可戀耳。侍中陳叔達聞之，日給一斗號斗酒學士，無功常一飲五斗，因以為號。
酒家南董。無功采杜康、儀狄以來善酒者為譜。李淳風曰：王君酒家之南董也。〈《東臯子》〉
酒聖、飲宗。今祀宣父曰酒聖。夫無量不及亂觴之祖也，是為飲宗。
四配。阮嗣宗，陶淵明，王無功，邵堯夫。
十哲。鄭文淵，徐景山，嵇叔夜，劉伯倫，向子期，阮仲容，謝幼輿，孟萬年，周伯仁，阮宣子。
諸賢。山巨源，胡母彥國，畢茂世，張季鷹，何次道，李元忠，賀知章，李太白以下，祀兩廡。至若儀狄，杜康，劉白墮，焦革輩，皆以造酒得名，無關飲徒，姑祠之門垣，以旌釀酒者。
酒八仙。李白，賀知章，李適之，汝陽王璡，崔宗之，蘇晉，張旭，洲遂，為酒八仙。〈《唐史》〉
醉士。皮日休自稱醉士。
醉尹。白樂天自稱醉尹。
酒神。酒席之士，九吐而不減其量者為酒神。〈《醉錄》〉
醉吟先生。白居易稱醉吟先生。
醉民、酒民。元次山稱醉民，又稱酒民。
醉叟。种放自號醉叟。
醉翁。白樂天，蘇東坡，歐陽永叔，皆自稱醉翁。
酒黨。後馮方怨桓彬，誣為酒黨，廢卒于家。〈《史》〉
酒伴。多情懷酒伴。〈白詩。〉走覔東隣愛酒伴。〈杜詩。〉
酒吃。焦遂口吃，對客不能出一言，醉後酬答如注。時目為酒吃。〈《唐史拾遺》〉
酒姥。臨安裴氏姥，居一墩，採花醞酒，施貧士。
釀客。謂酒家也。
酒家胡。山谷詩：但見索酒郎，不見酒家胡。
酒傭。杜根逃難宜城，為酒家傭。〈《珊瑚鈎》〉
酒保。欒布困窮，為酒家保。
酒債。杜子美無錢賒酒，而詩言酒債。〈《詩話》〉
酒嫗。呼子先與酒嫗各騎狗仙去。
酒豪。潘璋好賒酤，償主至門，曰：後豪當還。
酒戶。唐人以飲多者為大戶，少者為小戶。
醉尉。李廣射獵至霸陵，尉醉呵止之，廣宿亭下。後廣為太守，請尉至軍，斬之。〈《史記》〉
酒藏吏。戴祥年十二病死，而蘇云天使其為酒藏吏。
六逸。李白，孔巢父，韓準，裴政，張叔明，陶沔，居徂徠山，曰沈飲，號竹溪六逸。
酒逸。面目或憎禪，倒冠聊酒逸。〈歐詩。〉
醉適。陶潛每一醉則大適，自稱醉適。
八伯。晉羊曼、郄鑒等任達好酒，時人呼為兗州八伯。
飲流、飲徒。古人以同好飲者為飲流。〈山谷詩：〉招得隣丁作飲徒。
油稅務、酒庫。宋元以來，設以給酒之所，凡郡邑皆有之。
九之量
堯飲千鍾，舜同。
孔子飲百觚。
子路飲百榼。平原君與子高飲，強子高酒曰：昔有遺諺，堯舜千鍾，孔子百觚，子路嗑嗑，尚飲百榼，古之賢聖無不能飲，子何辭焉。〈《孔叢子》〉
于定國為延尉，飲酒至數石不亂，治獄益精明。
淳于髠一斗亦醉，一石亦醉。
鄭康成飲一斛。
馬周命酒一斗八升獨酌。
山濤飲酒八斗方醉。帝欲試之，乃以八斗飲濤，密益其酒。濤至本量而止。〈《晉中興書》〉
周顗飲一石。顗渡江，雖日醉而恒云無對。一日有舊對者訪之，欣然出酒二石，對飲而罷。明日顗如故，視客已腐脇而死。
盧植飲一石不醉。〈《續漢書》〉
劉伶飲酒一石，至醒復飲五斗。〈《話林》〉
蔡邕飲一石。
焦遂飲五斗。
王績飲至五斗不亂。
李璡飲三斗。
滿寵、馬融、傅玄、劉京、魏舒、馮跋，飲皆可至石餘。
皇甫真飲石餘不亂。
孔珪飲七八斗。
劉藻能飲一石不亂。
陳後主與子弟日飲一石。
張安道飲酒初不言盞數，與劉潛、石曼卿每飲必云幾日。
鄧元起飲至一斛不亂。
南齊沈文季為吳興太守，飲至五斗，妻王錫女亦至三斗，對飲竟日而視事不廢。
裴弘泰自杯酌至𦨻船重二百餘兩，可為酒人之冠。
柳騫之飲一石不亂。
桓溫飲酒三升。
歐陽永叔、梅聖俞俱量可盡百許盞。
陸納止可二升。
蘇軾飲酒，終日不過五合。
十之飲
抔飲。上古無酒器，以手掬之而飲也。
瓢飲。以瓢而飲，不用尊也。
鄉飲。客爵居左，其飲居右，介爵，酢爵，僎爵，皆居右。〈《禮記》〉此鄉飲酒三爵奠置之所。　鄉飲酒之義，主人拜賓於庠門之外，入三揖而後至階，三讓而後升，所以致尊讓也。盥洗揚觶，所以致潔也。拜至，拜洗，拜受，拜送，拜既，所以致敬也。尊讓潔敬也者，君子之所以相接也。〈《禮記》〉立賓以象天，立主以象地，設介僎以象陰陽，立三賓以象三光。讓之三也，象月之三日而成魄也。四面之坐，象四時也。六十以上者坐，六十以下者立，明尊長也。六十者二豆，七十者四，八十者五，九十者六，明養老也。
射飲。大射之禮，耦進三揖而後升堂。射畢揖降，俟眾耦皆降，勝者揖，不勝者升，取觶立飲。
獨飲。王恭欲請江盧奴為長史，晨往，江猶在帳中。王坐，不敢言。良久乃得及，江不應，直喚人取酒，自飲一椀。王云：那得獨飲。江曰： 卿亦復須耶。乃酌與王。〈《世說》〉
對飲。謝譓不妄交接，門無雜賓。有時獨醉，嘗曰：入吾室者，唯有清風，對吾飲者，但當皓月。
羣飲。厥或告曰，群飲，汝勿佚，盡執拘以歸於周，予其殺。〈〈酒誥〉〉
燕飲。君燕居而自飲酒也。
頒飲。以酒匪頒賜羣臣也。
尸飲。尸飲五，君洗玉爵獻卿。尸飲七，以瑤爵獻大夫。尸飲九，以散爵獻士及羣有司。〈《禮記》〉
彝飲。彝，常也，〈《書經》〉無彝飲。
中飲。半酣也。詩：中飲顧昔心。
轟飲。王績云：恨不逢劉伶，與閉門轟飲。《東臯子序》
痛飲。崔咸遷陜觀察使，痛飲夜分，治事無差，吏稱為神。
狂飲。飲而放於禮法，不知節也。
攝飲。謂持酒往飲也。
酷飲、沈飲、劇飲、潑飲、躭飲、溺飲。皆縱酒而無檢束也。
崇飲。崇，尚也。《書》矧曰其敢崇飲。
豪飲、縱飲、暢飲。飲而放曰豪，飲而恣曰縱，飲而歡曰暢。
嗜飲。陳暄、鄭泉、种沈逸性皆嗜飲。
好飲，一曰無事飲。陳軫謂犀首曰：卿何好飲。曰：無事。〈〈陳軫傳〉〉
留飲。曾宗道與故人留酒肆飲。
邀飲。王弘欲識陶潛而不能致，潛常住廬山，弘令潛故人齎酒於半道邀之。及至，欣然便共飲。〈《世本》〉
畢飲。韓朝宗約孟浩然偕至京師，欲薦於朝，約日引謁。會孟有故人至，劇飲歡甚。或言與韓公約，不當後期。孟叱曰：業已飲矣，⾝行樂耳，遑恤其他。遂畢飲，不赴。〈《襄陽集》〉
酣飲。長孫澄雖不飲，好觀人酣飲，常恐客歸，別進異饌。
偷飲。鍾毓與弟會少有令譽，父繇晝臥，因共偷服散酒。父時覺，且托寐以觀之，毓拜而後飲，會飲而不拜。父詰其故，毓曰：酒以成禮，不敢不拜。會曰：偷本非禮，所以不拜。〈《世說》〉
盗飲。畢卓為吏部郎，比舍郎釀酒熟，卓因醉，夜至其瓮間取飲。主者謂是盗，執而縛之，知為吏部也，釋之。
節飲。謂飲而有限也。
斷飲。陳大卿生平好飲。一日同寮舉「知命者不立於巖墻之下」問之。陳曰：酒亦巖墻也。遂斷飲。〈《螢窓叢談》〉
避飲。東坡云：偶與客飲，孔常父見訪，方設席延請，忽上馬馳去，謂之避飲。
耐飲。王丞相性不耐飲。
就飲。魯宗道遷左諭德，真宗召之，久乃從酒家還。真宗問之，曰：有故人，臣家貧乏，故就酒家觴之。〈《宋書》〉
野飲。淵明家貧，不能常飲，况美酒乎。所與飲，多田野漁樵之人，班坐其間。《漁隱叢話》
會飲，聚飲。所飲非一客也。
了飲。石學士沈冥自品為了飲。
凍飲。謂夏月取酒居氷上飲之。
裸飲。晉光逸，字孟祖。胡母輔之等方散髮裸祖閉室酣飲，光逸將排戶入，守者不聽，便戶外脫衣露頂於狗竇中窺之大呌。輔之曰：他人決不能爾，必我孟祖也。呼人與飲，人呼裸飲。〈《語林》〉
泥飲。杜甫〈遭田父泥飲〉，謂醉如泥也。
巢飲。徐佺結巢海棠枝上，巢飲其間。又，石曼卿置身木杪而飲。
豕飲。阮咸至宗人間共集，不復用常杯斟酌，以大瓮盛酒圍坐相向，大酌時有羣豬來飲，直接去上便共飲之。〈《初潭集》〉何須接去更作牛飲其可。
鶴飲。曼卿自稱鶴飲。
鯨飲。詩：飲如長鯨吸百川。
牛飲。桀為酒池糟隄，縱靡靡之樂，一鼓而牛飲者三千人。〈《韓詩外傳》〉
鱉飲。劉潛輩以蓆藁自束，引首出而飲，復縮入，曰鱉飲。
鼻飲。漢時，越駱人相襲以鼻飲，與禽獸無異。
囚飲。石曼卿與客痛飲，露髮跣足著械，謂之囚飲。
鬼飲。亦石曼卿故事。
真率飲。謂飲而不尚虛文也。溫公為真率會，約酒不過數行。
文字飲。韓詩：不解文字飲。
蕉葉飲。東坡云：吾兄子明飲志不過三蕉葉，吾少時望見酒盞而醉，今亦能三蕉葉矣。
竹林飲。劉伶、阮籍、山濤、向秀、稽康、王戎、阮咸，坐竹林而飲。
河朔飲，一曰避暑飲。袁紹在河朔，至三伏大飲，云以避一時之酷暑。〈《典略》〉
長夜飲。長夜飲自紂始。信陵君被譖，謝病不朝，與客為長夜之飲，多近婦人，病酒卒。
十日飲。秦王遺平原君書：聞君高義，願與君為十日之飲。
十千飲。古云：未申十千之飲。詩：新豐美酒斗十千。又：美酒一斗價十千。又：十千美酒花期隔。
五色飲，五香飲。隋仁壽間，籌禪師入內造五色飲，以扶芳葉為青飲，柭楔根為赤飲，酪漿為白飲，烏梅漿為玄飲，江笙為黃飲。又作五香飲，第一沈香飲，次檀香飲，次蘭澤香飲，次雞⾆香飲，次松香飲。〈《大業志》〉
鑿⼱以飲。大夫使賓為親含，恐尸為賓憎穢，以巾覆尸面，而當口處鑿。〈《禮記》〉
與虎賁飲。孔融與蔡邕善。邕卒，有虎賁士貌類邕，每與同飲，曰：雖無老成人，尚有典刑。
與兵帥飲。謝奕嘗逼桓溫飲，溫走避，乃引溫兵帥共飲，曰：失一老兵，得一老兵，何損。
與三騶飲。謝幾卿性通脫，預樂遊宴不得醉而還，因詣道邊酒壚，停車褰慢，與車前三騶對飲。
與廟神飲。梁宗室猷，封汝臨侯，為吳興守。每祀酹楚王廟神，盡歡極醉，神飲亦有酒色。後為益州刺史，為賊齊狗兒所攻，神領數百騎來救，大破狗兒。〈《梁史》〉
飲品。曹參、蔣琬，飲醇者也。陸賈、陳遵，飲達者也。張師亮、寇平仲，飲豪者也。王元達、何承裕，飲儁者也。蔡中郎飲而文。鄭康減飲而儒。淳于髠飲而俳。廣野君飲而辨。孔北海飲而肆。醉顛、法常，非禪飲乎。孔元、張志和，非仙飲乎。楊子雲、管公明，非玄飲乎。白香山之飲適。蘇子美之飲憤。陳暄之飲騃。顏光祿之飲矜。荊卿、灌夫之飲怒。信陵、東阿之飲悲。其飲品各自有泒也。
飲有五合。光風霽月，快雨時雪，一合也。花開，釀熟，二合也。偶爾欲飲，三合也。小飲成狂，四合也。初鬱後暢，談機乍利，五合也。
飲有十乖。日炙風燥，一乖也。神情索莫，二乖也。特地排當，飲戶不稱，三乖也。賓主牽率，四乖也。草草應付，如恐不竟，五乖也。強顏為歡，六乖也。革履板摺，諛言住復，七乖也。刻期登臨，濃陰惡雨，八乖也。飲場遠緩，迫暮思歸，九乖也。客佳而有他期，妓讙而有別促，酒醇而沸，炙美而冷，十乖也。
飲有七宜。飲喜宜節。飲勞宜靜。飲倦宜詼諧。飲禮法宜瀟洒。飲亂宜繩約。飲新知宜閒雅。飲雜糅客宜逡廵却退。
飲有醉之宜六。醉花宜晝，襲其光也。醉雪宜夜，助其潔也。醉月宜樓，資其清也。醉暑宜舟，領其曠也。醉山宜幽，陶其趣也。醉水宜秋，泛其爽也。
飲有醉客之宜八。醉得意宜唱咏。醉將離宜鳴鼉。醉文人宜妙令無苛酌。醉俊人宜加觥盂旗幟。醉正人宜謹節奏章程。醉佳人宜微酡。醉豪客宜揮觥發浩歌。醉知音宜清喉檀板。
飲有酒徒之選十二。欵於辭而不佞者。愉於色而不靡者。怯猛飲而惜終懽者。聞令即解而不再問者。善戲謔而不虐者。語便便而不亂者。持屈爵而不分愬者。偕眾樂而惡外囂者。飛斚騰觚而德儀無愆者。坐端凝而神爽逸者。寧酣沈而不傾潑者。
飲有歡之徵十四。得其時。賓主久間。酒淳而主嚴。非觥罍不謳。不能令有恥。方飲不重膳。不動筵。錄事貌毅而法峻。明府不受請謁。廢賣律。廢替律。不恃酒。使勿譁勿暴。歌兒酒奴解人。
飲有不驩之候十七。主人恡。賓輕主。會客不投。殽核雜陳無序。妓驕而樂澁。室暗燈暈。議朝除家務。迭詼諧。刻觴政。錄事不綱。數易令坐馳。興居紛紜。附耳囁嚅。蔑章程而騁潑飲。醒木訥而醉嘮嘈。餙已非而尚議令。不諭令而疾擊手。
酒槪卷之二終

[book_title]酒槪卷之三
震旦醚民　沈　沈囦囦父　輯
海陵友弟　宮大壯貞吉父
凌似祖無念父　校
十一之評
酒既和旨，飲酒孔偕。〈《毛詩》〉
古人言：濁醪有妙理。
養生家當藏精反照，而酒亦可養生。〈劉伶詩：〉韜精日沈飲。〈阮籍詩：〉沈醉似埋照。
王佛大嘆言：三日不飲酒，覺形神不復相親。〈《世說》〉
孟萬年好飲喜酣暢愈多不亂。桓宣武問：酒有何好而卿嗜之。孟答曰：公但未知酒中趣耳。〈《孟嘉別錄》〉
种放嘗種秫自釀，曰：空山清寂，聊以養和。
王光祿云：酒正使人人自遠。〈《世說》〉
王衛軍曰：酒正自引人著勝地。〈《世說》〉
虞松方春以為握月擔風，且留後日，吞花臥酒，不可過時。〈《曲江春宴錄》〉
稽康曰：彈琴飲酒志願畢矣。
王忱曰：阮步兵胸中有壘隗，故須酒澆之。〈《何氏語林》〉
管輅頓仰三斗而清辯綺粲，楊雄酒不離口而太玄乃就。〈《抱朴子》〉
百末旨酒布蘭生。〈《漢書》〉
陶淵明得太守送酒，多以春秫雜投之，曰：少延清歡數日。〈《淵明別傳》〉
李元忠每曰：寧無食，不可使我無酒。
穆宗臨芳殿賞櫻桃，進涼州葡萄酒，帝曰：飲此頓覺四體融和，真太平君子也。〈《史》〉
蘇長公云：神勝功用，無捷於酒。〈《外紀》〉
釋法常云：酒天虛無，酒地綿遜，酒國安恬，無君臣貴賤之拘，無財利之圖，無刑法之避，陶陶焉，蕩蕩焉，其樂莫可得而量也，轉而入於飛捷都，則又蒙騰浩渺而不思覺也。〈《玉露》〉
或名酒為福水，或名酒為續命湯。
斷送一生惟有，破除萬事無過。韓詩纔去一字，便為切對。〈《後山詩話》〉
白樂天詩：何不飲美酒，胡然自悲嗟，俗號消憂藥，神速無以加，一杯驅世慮，兩杯反天和，三杯即酩酊，或笑任狂歌。
白太傅卯時酒詩曰：佛法讚醍醐，仙方誇沆瀣，未如卯時酒，神速功力倍，一杯置掌上，三嚥入腹內，溫若春灌腸，暄如日炙背，豈獨肢體暢，仍加志氣大，當時遺形骸，竟日忘冠帶，似遊華胥國，疑反混元代，一性既完全，萬機皆破碎，半醒思往來，往來吁可怪，寵辱憂喜間，惶惶二十載，前年辭紫闥，今歲拋皂盖，去矣魚返泉，超然蟬離蛻，是非莫分別，行止無疑礙，浩氣貯胸中，青雲委身外，捫心私自語，自語誰能會，五十年來心，未如今日泰，况茲盃中物，行坐長相對。〈《長慶集》〉
凡酒以色清味冽為聖，色如金而味醇且苦者為賢。然古人亦有好甜者，昌黎詩：「一尊春酒甘如飴，丈人此樂無人知。」禹錫詩：「湖魚香勝肉，官酒重於餳。」是已。又有好酷辣者，昌黎詩：「酒味既酷烈。」永叔詩：「滑辣發醅如玉醴。」是已。
酒色有以綠為貴者，白詩：傾如竹葉盈尊綠。有以黃為貴者，杜詩：鵝兒黃似酒。有以白為貴者，白詩：玉液滿金巵。有以碧為貴者，杜詩：重碧酣春酒。有以紅為貴者，李賀詩：小糟酒滴珍珠紅。
十二之僻
王忱嗜酒，醉輒經日，自號上頓。喭以大飲為上頓自忱始。〈《宋文帝文章志》〉
劉伶病酒，渴甚，從婦求酒。婦持器泣而諫曰：君飲太過，非攝生之道，宜斷之。伶曰：我不能自禁，惟當祝鬼神誓之耳，便可具酒肉。從之。伶跪而祝曰：天生劉伶，以酒為名，一飲一石，五斗解酲，婦人之言，慎不可聽。便引酒御肉，隗然復醉矣。〈《語林》〉
劉伶縱酒放蕩，或脫衣裸形在屋中，人見譏之。伶曰：吾以天地為宅舍，以屋宇為襌衣，諸君自不當入吾襌中。〈《晉記》〉
鴻臚卿孔羣好飲酒，王丞相語云：卿何為恒飲酒，不見酒家覆瓿布，日月糜爛。羣曰：不爾，不見糟肉，乃更堪久。羣嘗書與親舊：今年田得七百斛秫米，不了麯糵事。〈《世說》〉
陳暄沈湎過度，兄子秀致書止之。暄答云：昔周伯仁渡江，惟三日醒，吾不以為少。鄭康成一飲三百杯，吾不以為多。常譬酒猶水也，可以濟舟，亦可以覆舟。故江諮議有言：酒猶兵也，兵可千日而不用，不可一日而不備，酒可千日而不飲，不可一飲而不醉。美哉，江公可與論酒矣。何水曹眼不識杯鎗，吾口不離瓢杓，汝寧與何同日而醒，與吾同日而醉乎。政言其醒可及，其醉不可及也。速營糟丘，吾將老焉，爾無多言。〈《續文選》〉
劉伯倫以宇宙為狹，常乘鹿車，擕一壺酒，使人荷鍤隨之，曰：死便埋我。〈《語林》〉
王績嗜酒簡放，不樂仕進。晚以太樂署史焦革善釀，求為其丞。吏部以非流不許，績固請曰：此中有深意，竟除之。革死，妻送酒不絕，歲餘又死。績曰：天不使我酣美酒耶，棄官去。〈《東臯子》〉
陶淵明為彭澤令，公田三百畝悉令吏種秫稻。妻子固請種秔，乃使二頃五十畝種秫，五十畝種秔。
淵明嘗九日無酒，宅邊東離菊叢中摘盈把，坐而悵，望見一白衣人至，乃是王弘送酒，得便酣飲。〈《續晉春秋》〉
顏延之為始安郡，經過浔陽，日造淵明，每往必酣飲致醉，臨去留二萬錢與淵明。淵明悉送酒家，稍就取酒。〈《語林》〉
齊慶封嗜酒，以其內實，遷於盧蒲嫳氏，易內而飲酒。〈《左傳》〉註：內實，寶物妻妾也，移而居嫳家。
石曼卿喜豪飲，與劉潛飲，中夜酒竭，船中有醋斗餘，傾入酒中併飲之，明日酒醋俱盡。〈《語林》〉
畢卓為吏部郎，嘗謂人曰：右手執酒杯，左手執蟹𧑃，拍浮酒池中，便足了一生。〈《世說》〉
蘇晉作曲室為飲所，名酒窟。又，地上每一磚鋪一甌酒，計磚約五萬枚。晉曰：日率朋友次第飲之，取盡而已。〈《醉仙圖記》〉
蕭侍郎性通脫，常自解竈事，事畢餕餘便致醉。〈《語林》〉
阮籍聞步兵廚有貯酒數百斛及善釀者，求為步兵校尉。〈《魏氏春秋》〉
唐陽城為諫議八年，日夜飲酒。客欲諫止者，城揣知其意，強飲客，客醉即自引滿，客不得已與酬酢，或先醉臥。〈《唐史》〉
王、劉共酣宴於桓子野家，謝鎮西兄塟後往墓還，諸人門外迎之，把臂便下車，裁得脫幘著帽，酣宴半坐，乃覺未脫衰。〈《世說》〉
釋法常性英爽，酷嗜酒，無寒暑風雨嘗醉，醉即熟寢，覺則朗吟曰：優游麯世界，爛熳醉神仙。〈《留青》〉
阮宣子嘗步行，以百錢挂杖頭，至酒店便獨酣暢，雖當世貴盛，不肯詣也。〈《世說》〉
徐遜，魏尚書郎，時禁酒，遜私醉。趙達問曹事，曰：中聖人。達白太祖，祖怒。鮮於輔進曰：醉客謂酒清者為聖人，濁者為賢人，此醉言。爾後文帝問邈曰：頗復中聖人否。對曰：臣不能自懲，時一中之。〈《魏志》〉
謝莊子𤅢，劉勔子悛嘗同飲。悛曰：謝莊兒不可云不能飲。𤅢曰：苟得其人，自可流湎千日。〈《晉書》〉
桑文在江總席上曰：雖深盃百罰，吾亦不辭。〈《齊史》〉
石裕方明造酒數斛，忽解衣入其中，恣沐浴而出，告子弟曰：吾平生飲酒，恨毛髮未識其味，今日聊以設之，庶無厚薄。〈《酒中玄》〉
晉有羌人姚馥，渴於酒，人呼為渴羌。後武帝授以朝歌守，馥願充馬圉，時賜美酒以樂餘年。帝曰：朝歌，紂之舊都，地有酒池，故使老羌不復呼渴。馥固辭，遷酒泉太守。〈《拾遺記》〉
江鄰喜飲酒，人以酒召之，未嘗不往，飲未嘗不醉，已醉眠，人強起飲之，亦不辭也。或不能歸，即留宿人家。〈《貢父詩話》〉
艾子好飲，少醒日。門人相與謀曰：此不可以諫止，惟以險事休之，宜可誡。一日，大飲而噦。門人密抽彘腸致噦中，持以示曰：凡人具五臟方能活，今公因飲而出一臟，臟止四矣，何以生耶。艾子熟視而笑曰：唐三藏猶可活，况有四耶。〈《艾子》〉
十三之寄
曹參代蕭何為相，一遵何約束，日夜飲醇酒。卿大夫及賓客見參不事事，來者皆欲有言。至者，參輒飲以醇酒，度欲有言，復飲酒，醉而後去，終莫能開說，以為常。相舍後園近吏舍，日飲歌呼。從吏患之，無如何，乃請參遊園，聞吏醉歌呼，從吏幸相國召按之。而反取酒張坐飲，大歌呼與相應和。〈《史記》〉
李固既策罷，知不免禍，乃遣三子歸鄉里。李女文姬賢而有智，見三子歸，悲曰：李氏滅矣。密與二兄謀藏匿少弟爕，托言爕還京師。有頃難作，下郡收固三子。文姬乃告其父門生王成曰：君執義先公，有古人之節，今委君以六尺孤，李氏存滅其在君矣。成感其義，乃將爕乘江東下，入徐州界，變姓名，為酒家傭，而成賣卜於市，各為異人，陰相往來。爕從受學，酒家異之，意非恒人，以女妻爕，爕精專經學。十餘年間，梁冀既誅，求固後嗣，爕乃以本末告酒家，酒家具車重遣之，姊弟相見，悲感旁人。
陽城為諫議，見諸諫官言事細碎，無不聞，天子厭苦之。城方與二弟痛飲，有謁城者，城引與坐，醉之以酒。客辭，城輒自飲。客不得已，乃與之酬酢，或客先醉仆於席上，或城先醉臥客懷中，竟不聽客語。
何點，或乘柴車，或躡草履，恣心所適，致醉而歸，時人謂之通隱。在法輪寺，王子良就見之，點角巾登席，子良欣悅無已，遺以嵇叔夜酒杯、徐景山酒鐺。
謝朏為吳興，與弟𤅢於征虜渚別。指𤅢口曰 ：此中惟宜飲酒。至郡，致𤅢數斛酒，遺書曰：力飲此物，勿預人事。〈《齊書》〉
韓晉明好酒誕縱，招引賓客，朝庭欲處之貴要地，必以疾辭。告人云：廢人飲酒對名勝，安能作刀筆吏，披反故紙乎。
顏延之不能取容當世，宋文帝傳詔召之，頻不肯詣。常日但入酒肆，裸袒挽歌，了不應對。
皇甫亮三日不上省，文宣親詰其故，亮曰：一日雨，一日醉，一日病酒。
賀知章見李白，呼為謫仙人，因解金龜換酒為樂。
馬惟一太常好飲酒，每朝士宴集，雖不召亦自至，酒酣彈琵琶，彈罷賦詩，詩成起舞，時人愛其俊逸，謂之三絕。
李元忠雖居要任，惟飲酒自娛，時欲用為僕射。或言其常醉，不可。其子搔聞之，請節飲。元忠曰：我言作僕射，不勝飲酒樂，爾愛僕射，宜勿飲酒。
茅山元符宮有蘇養直像，自贊其上曰：松風颼颼，瘦藤在手，惟此白叟，獨全於酒。
周伯仁風德雅重，深達危亂，過江積年恒大飲酒，嘗經三日不醒，時人謂之三日僕射。
王孝伯言：名士不必須奇才，但使常得無事，痛飲酒，熟讀離騷，便可稱名士。〈《世說》〉
魏中山王見盧幼章，歎曰：盧郎有如此風神，惟須誦離騷，飲美酒，自為佳士。〈《新語》〉
王處仲每酒後，輙詠：老驥伏櫪，志在千里，烈士暮年，壯心不已。以如意打唾壺，唾壺盡缺。〈《世說》〉
王績，有父母無朋友，自字曰無功，以有道於已，無功於時也。起家以祿位，歷數職而進階，才高位下，天子不知，公卿不識，於是退歸，以酒德遊於鄉里。
無功以美酒之故，求為大樂丞，最為冗職，自無功居後，遂為清流。〈《唐書》〉
柳季雲性不拘檢，好彈琴飲酒，每出返家，人問有何消息，答曰：無所聞，縱聞亦不解。〈《世說》〉
袁粲為丹陽尹，嘗步白楊郊野間，遇一士人，便呼與酣飲。明日，此人謂被知遇，詣門求通。袁曰：昨飲酒無偶，聊相邀耳，勿復為煩。〈《宋書》〉
陶徵君居家，凡貴賤造之，有酒輙設。陶若先醉，便語客：我醉欲眠，卿可去。
五代干戈日尋，鄭雲叟隱於華山，與羅隱終日怡然對飲，有酒詩二十章，好事者繪為圖，以相餽遺。
戴仲若春日擕雙柑斗酒，人問何之，答曰：聽黃鸝聲，此俗耳針砭，詩腸皷吹。〈《說林》〉
魏延之好騎馬，遊里巷，遇舊知，輙據鞍索酒，得必傾盡，欣然自得。〈《宋書》〉
羊侃不飲酒而好賓遊，終日獻酬，同其醉醒。
趙子固嘗與一時好事諸人放舟湖上，飲酣脫帽以酒晞髮，箕踞歌離騷，旁若無人。
眭𡘆少有大度，好酒耽書，少與崔浩為友。浩為司徒，奏徵為其中郎，州郡逼遣入都，與浩相見，延留數日，惟飲酒談叙平生，不及世務。
蕭思話從太祖登鍾山北嶺，中道有磐石清泉。上使於石上彈琴，因賜以酒，謂曰：相賞，有松石間意。
蘇子美豪放不覊，好飲酒。在外舅杜祁公家，每夕讀書，以一斗為率。公密使覘之，子美讀《漢書》至「張良與客徂擊秦皇帝」，撫案曰：惜乎，擊之不中。遂滿引一大白。又讀至「臣起下邳，與上會於留，此天以臣授陛下。」又撫案曰：君臣相遇，其難如此。復舉一大白。公笑曰：有此下物，一斗不足多也。〈《世說》〉
東坡云：予飲酒終日，不過五合，天下之不能飲，無在予下者。然喜人飲酒，見客舉杯徐引，則予胸中為之浩浩焉，落落焉，酣適之味，乃過於客。閒居未嘗一日無客，客至，未嘗不置酒。天下之好飲，亦無在予上者。常以謂人之至樂，莫若身無病而心無憂，我則無是二者矣。然人之有是者，接於予前，則汝安得全其樂乎。故所至，常蓄善藥，有求則與之，而尤喜釀酒以飲客。或曰：子無病而多蓄藥，不飲而多釀酒，勞己以為人，何也。予笑曰：病者得藥，吾為之體輕，飲者困於酒，吾為之酣適，盖專以自為也。
顧榮為齊王冏主簿，冏驕恣，榮懼禍，終曰酣昏，後為中書待郎，不復飲。或曰：何前醉而後醒耶。榮懼禍乃更飲。
道士張酒酒，得錢即沽酒。一旦，入王屋山尸解。〈《括異志》〉
孔北海居家失勢，賓客日滿門，每嘆曰：坐上客常滿，尊前酒不空，吾無憂矣。〈《世說》〉
蘇晉曠浪，借酒逃禪。飲中八仙歌：蘇晉長齋綉佛前，醉中往往愛逃禪。
庾亮南樓坐月，急呼載酒來，老子於此，興復不淺。
慎伯筠秋夜待潮錢塘江，沙上露坐，設大酒尊及置一杯，對月獨飲，吟嘯自若。顧子敦適遇之，亦懷一杯對酌。伯筠不問，子敦亦不與語，酒盡各散。
陶潛曰：既醉之後，輙以數句自娛，紙墨遂多，別辭無次，聊命故人書之，以為談笑也。有客常同止，趣舍邈異景，一士長獨醉，一夫終年醒，醒醉還大笑，發言各不領。
白太傅有〈何處難忘酒〉詩三首，山谷和之，後系以數語云：樂天不溺於酒而寓之酒，故寄大夢於杯勺，而宛然道德規矩。彼無樂天之志，而欲從事於酒，皆仲尼叩脛之賓也。〈《黃山谷集》〉
晉人多言飲酒，有至於沈醉者，此未必意真在於酒，盖方時艱難，人各懼禍，惟託於醉，可以麤遠世故。盖自陳平、曹參以來已用此策，《漢書》記陳平於劉、呂未判之際，日飲醇酒，戲婦人，是豈真好飲耶。曹參雖與此異，然方欲解秦之煩苛，付之清淨，以酒杜人，是亦一術。不然，如蒯通輩無事而獻說者，且將日走其門矣。流傳至嵇、阮、劉伶之徒，遂全欲用此為保身之計。此意惟顏延年知之，故〈五君詠〉云：劉伶善閉關，懷情滅聞見，韜精日沈飲，誰知非荒宴。如是，飲者未必劇飲，醉者未必真醉也。後世不知此，凡溺於酒者，往往以嵇、阮為例，濡首腐脇，亦何恨於死耶。
十四之緣
包有魚，不利於客。有不速客三人來，敬之，終吉。〈《易經》〉三人都不乏緣。
漢山簡在荊襄，每飲於習家池，未嘗不大醉而還，曰：此是我高陽池也。襄陽小兒歌之，曰：山公時一醉，徑造高陽池，日暮倒載歸，酩酊無所知，復能乘駿馬，倒著白接䍦，舉手問葛彊，何如并州兒。〈《世說》〉緣之所寄，一往而深。
郭弘好飲，嘗曰：得封酒泉郡，實出望外。〈《叢書》〉是貪天緣以為已便者。
鄭泉性嗜酒，臨卒，謂同志曰：必葬我陶家之側，庶百歲後，化而成土，幸見取為酒壺，實獲我心矣。〈《語林》〉此猶張元伯之於范巨卿有生死之緣也。
崔宗之為侍御史，謫金陵，與李白善，詩酒唱和。〈《後山詩話》〉恰是一對有緣人。
李景讓事母孝，好奬士類，為左丞相。蔣伸嘗酌酒，曰：孝於家，忠於國者，飲此。客肅然。景讓起，卒爵。伸曰：無疑於公史。〈《唐書》〉非忠孝那能結此緣。
家述、常聿修仕偽蜀，二人皆滑稽。聿修伺述酒瓮將竭，叩門求飲，未通大道，已見罍恥，濡筆書壁曰：酒乾侯去，惟存呷大夫。〈《稗史》〉何其緣淺也。
白子高少好隱術，嘗為美酒給道客。一日有四仙人齎藥集其舍求酒，子高知非凡，乃欲取他藥雜之。仙人云：我亦有仙藥。於是賓客各出其藥，謂子高曰：卿藥陳久，可服吾藥。子高服之，因隨仙人飛去。〈《類林》〉仙緣固不易得。
羊琇冬月釀，常令人抱甕，須臾復易人，酒速成而味好。〈《世說》〉情之所鍾，可謂暱於緣矣。
楊子雲家貧，嗜酒。劉弅、侯芭等載酒從遊，問奇字。〈《楊雄傳》〉大雅緣第少此等賞鑒人。
王琨儉於財，用酒不過兩爵，輙云：此酒雖遇。〈《齊書》〉緣法淺。
東方朔常醉入殿中，小遺殿上，劾大不敬。張安世為光祿勳，小便殿上，主事自行法，安世曰：何以知其不反水漿耶。〈《息懶集》〉其緣在禮法之外，幾不為曲謹者彈射耶。
辛洞好飲而無資，常擕榼登人門，每家取一盞投之，號為簇酒。〈《叙閒錄》〉即謂之募緣也可。
顧元歎不飲酒，寡言笑。時每當飲酒歡宴，左右恐有酒失為元歎所覺，終不敢肆情。孫權常曰：顧公在坐，使人不樂。〈《魏史》〉無緣人幾敗乃公興。
王戎過王公酒壚，謂後車落曰：吾昔與稽叔夜、阮嗣宗酣畼於此，今思邈若山河。〈《晉書》〉緣之所牽令人不能忘情爾爾。
龍山康甫慷慨不羈，每日置酒於門邀留賓客，不住者贈過門錢，日費酒者鶴嘴缾二十。〈《放懷集》〉施緣之廣無如此者。
杜預作河橋成。武帝幸橋，舉觴勸預曰：非卿此功不能就。〈干寶《晉紀》〉功固高，緣亦不薄。
陳無咎宴，一客用一婢典斟，必十二而後使滿，以盡誠敬之道。〈《洛都要記》〉是篤於市緣者。
劉公榮與人飲酒，雜穢非類。人或譏之。答曰：勝公榮者，不可不與飲。不如公榮者，亦不可不與飲。是公榮輩者，又不可不與飲。故終日共飲而醉。〈《世說》〉交自有定情，緣又不妨於泛也。
白太傅飲酒詩：甘露太甜非正味，醴泉雖潔不芳馨，杯中此物何人別，柔旨之中有典刑。〈《長慶集》〉非有緣人安領得箇中趣。
李元忠坐樹下，擁被對壺，庭室蕪曠，便婢卷兩褥以質酒。〈《晉書》〉道是無緣却有緣。
呂洞賓橫佩一劍，凡三上岳陽樓醉飲。〈《草木子》〉這等緣索解人不得。
王無功乘牛駕驢出入郊郭，止宿酒店動經旬日。〈《東臯子》〉不了緣，一了又復索緣矣。
東坡倅杭州，不勝杯酌，部使者知公有才望，朝夕聚首，疲於應接，乃號杭倅為酒食地獄。後袁轂倅杭，適郡將不協，諸司緣此亦相疎。袁語親知曰：酒食地獄，正值獄空。傳以為笑。〈《稗史》〉緣之有合有不合如此。
房壽六月召客，坐糠竹簞，凭狐文几，編香藤為俎，刳椰子為杯，搗蓮衣製碧芳酒，調羊酪造含風鮓，皆涼物也。壽勸吳田以轆轤瓮，田懼其深，曰：但見龍門溪水濯麴糵腸耳。〈《叩頭錄》〉緣太濃措大家似難理會。
唐玄宗置麯精潭，砌以銀甎，泥以石粉，貯三辰酒一萬車，以賜當制學士等。〈《史諱錄》〉天假良緣更見寵異。
唐永州民間婚禮，號破酒，多致數百人。〈《唐書》〉是酒緣為色緣之先。
荊卿遊於酒，人□□一歌大風蕭蕭聲莽天地。〈《史記》〉有緣者可與共患難。
葉均在襄陽合燕，有裴弘泰後至，謝曰：願赦罪而取在席之器滿酌，而納其器。合座壯之。又有一銀器受酒一斗餘，一釂而挹。既去，均以為必腐腸而死，使觀之，見紗帽箕踞，稱銀器至二百餘兩。〈《彙編》〉酒有別腸非關緣也。
王勃屬文則酣飲，引被覆臥。〈《唐史》〉又引出文字緣。
蘇長公曰：雪齋清境，發於夢想，此間但有荒山大江，修竹古木，每飲村酒，醉後曳杖放腳，不知遠近，亦曠然天真。〈《外紀》〉緣在世法之外。
曲江貴家遊賞，則剪百花粧成獅子相饋遺。獅子有小蓮環，欲送則以蜀錦流蘇牽之，唱曰：春光且莫去，留與醉人看。〈《野乘》〉未審此緣討得否。
齊桓公醉而遺其冠，恥之，三日不朝。管仲曰：公胡不雪之以政。公因發倉廩賑窮三日。民歌曰：公何不更遺冠乎。〈《管子》〉是一人有緣而為萬民乞澤也。
范蜀公造長嘯堂，前有酴醿架，高廣可容數十客。每春季花繁，燕客其下，約有飛花墮酒中者，釂一大白。或笑語喧嘩之際，微風過之則滿座無遺。〈《百川學海》〉花下緣從無心而得。
明皇嘗登沈香亭，召太真妃，時卯醉未醒，扶掖而至，酡顏殘粧，不能再拜。帝笑曰：是豈妃子醉，乃海棠睡未足耳。〈《唐史》〉可謂妃子緣深，君王情重。
洛陽梨花時，人多擕酒樹下，曰：為梨花洗粧。〈《放懷集》〉亦是為梨花覓緣。
陶宗儀飲夏氏清越堂酒，半折正開荷花，置小金巵于其中，命歌姬捧以行酒。〈《小品》〉快緣非偶。
常元載不飲，羣僚強之，辭以鼻聞酒氣已醉。其中一人謂：可用術治之。即取針挑元載鼻尖，出一青蟲如蛇，曰：此酒魔也，聞酒即畏，去此何患。元載是日，已飲一斗，五日倍是。〈《玄山記》〉有魔無緣，無魔方有緣矣。
黃廷堅以不飲酒者為惡客，故云：破卯扶頭把一杯，燈前風味換仍回，高陽社裏如相訪，不用閒擕惡客來。元次山以非酒徒即為惡客，故曰：將船何處去，送客小回南，有時逢惡客，還家亦少酣。〈《貢父詩話》〉只為不能隨緣，便見惡客嬲人。
孫權大會將佐，命諸葛元遜行酒。至張輔吳前，張先有酒色，不肯飲，曰：此非養老之禮。權謂元遜曰：卿但令張公辭屈，乃當飲耳。元遜即難昭曰：昔尚父九十，秉旄仗鉞，猶未告老。今軍旅之事將軍在後，酒食之事將軍在先，何謂不養老也。張遂盡爵。〈《魏史》〉想是老將緣慳，故作大言。
徐穉以綿絮漬酒，裹炙鷄至塟家。〈《韻府》〉緣却是可憐。
十五之事
孔子射於矍相之圃，觀者如堵墻。使公罔之裘、序點揚觶而語，公罔之裘揚觶而語曰：幼壯孝弟，耆耋好禮，不從流俗，脩身以俟死，者否，在此位也，盖去者半，處者半。序點揚觶而語曰：好學不倦，好禮不變，旄期稱道不亂，者否，在此位也，盖勵有存者。〈〈射義〉〉
晉侯與齊侯晏，中行穆子相，投壺，晉侯先。穆子曰：有酒如淮，有肉如坻，寡君中此，為諸侯師。齊侯舉矢曰：有酒如澠，有肉如陵，寡人中此，與君代興。〈《左傳》〉
楚莊王賜羣臣酒，酒酣燈滅，有引美人衣者。美人即絕其冠纓而告王，取火來視。王曰：賜人酒，使醉失禮，奈何顯婦人之節而辱士乎。命左右曰：今日與寡人飲，不絕冠纓者不歡。羣臣皆絕去其冠纓而上火，卒盡歡而罷。〈《說苑》〉
漢高祖過沛置酒，酒酣乃擊筑為歌。〈《史記》〉
沛公先入關，項羽至與沛公會，謀因擊沛公，樊噲即帶劍擁盾入。項王曰：壯士，賜之巵酒。則與斗巵酒。噲飲之。王曰：賜之彘肩。噲覆楯於地，拔劍切而㗖之。王曰：壯士，復飲乎。曰：臣死且不避，巵酒安足辭。
司馬相如與卓文君還臨卭。文君賣酒當壚，相如著犢鼻褌，與傭保雜作，滌器於市中。〈《漢書》〉
相如還成都，以鷫鸘裘就市人陽昌䰞酒，與文君為歡。〈《西京雜記》〉
景公飲酒，夜移於晏子，前驅欵門曰：君至。晏子被玄端，立於門曰：諸侯得微有故乎，國家得微有事乎，君何為非時而夜辱。公曰：酒醴之味，金石之聲，願與夫子樂之。晏子對曰：夫布薦席，陳簠簋者，有人，臣不敢與焉。公曰：移於司馬穰苴之家。前驅欵門曰：君至。穰苴介冑操戟，立於門曰：諸侯得微有兵乎，大臣得微有畔者乎，君何為非時而夜辱。公曰：酒醴之味，金石之聲，願與將軍樂之。穰苴對曰：夫布薦席，陳簠簋者，有人，臣不敢與焉。公曰：移於梁丘據之家。前驅欵門，曰：君至。梁丘據左操瑟，右挈竽，行歌而出。公曰：樂哉，今夕吾飲也。微彼二子者，何以治吾國。微此一臣者，何以樂吾身。
秦王與趙王會澠池。秦王飲酒酣，曰：寡人竊聞趙王好音，請奏瑟。趙王鼓瑟。秦御史前書曰：某年月日，秦王與趙王會飲，令趙王鼓瑟。藺相如前曰：趙王竊聞秦王善秦聲，請奏缻。秦王怒，不許。相如進缻，因跪請。秦王不肯擊。相如曰：五步之內，臣請得以頸血濺大王矣。左右欲刃相如，相如張目叱之，左右皆靡。於是秦王不懌，為一擊缻。相如顧召趙御史書曰：某年月日，秦王為趙王擊缻。〈〈藺相如傳〉〉
張鏡與顏延之隣居，顏談議飲酒喧呼不絕，而鏡靜默。後鏡與客談，延之從籬邊坐聽，辭義清玄。指謂坐賓曰：此中有人。由是不復酣呌。
周主曦言：周維岳身甚小，何飲酒多。左右曰：酒有別腸，不必長大。曦欲剖視酒腸。或曰：殺維岳無人侍劇飲。乃捨之。
袁絲相吳，王驕日久。兄子種曰：南方卑濕，絲能日飲，亡何，可免禍也。
唐邢邵為西兗刺史，縣令妻日暮取人斗酒束脯，邵攝令責其取受，舉州不知所以。〈《唐史》〉
杜贈鄭虔詩：醉即騎馬歸，頗遭官長罵。以虔為廣文館學士，性嗜酒，不治事故也。
荊軻嗜酒，日與狗屠及高漸離飲於燕市，酒酣以往，高漸離擊筑，荊軻和而歌於市中相樂也，已而相泣，旁若無人者。〈《史記》〉
東坡生日，置酒赤壁磯下，踞高峰，俯鶻巢。酒酣，笛聲起於江上，使人問之，則進士李委。聞坡生日，作一曲曰〈鶴南飛〉以獻。呼之使前，則青巾紫裘腰笛而已。又奏一闕，嘹然有穿雲裂石之聲。坐客皆引滿。
東坡云：陶潛詩「但恐多謬誤，君當恕醉人。」此未醉時說也，若已醉何暇憂誤哉。然世人言「醉時是醒時」語，此最名言。張安道飲酒，初不言盞數，與劉潛、石曼卿但言當飲幾日而已。歐公盛年時，能飲百盞，然常為安道所困。聖俞亦能百許盞，然醉輙高叉手而語彌溫謹。此亦知其所不足而勉之，非善飲者。善飲者，淡然與平時無少異。若僕者，又何其甚，飲一盞而醉，醉味與數君何異，亦無所羨矣。
東坡帥定武，諸館職餞酒。坡舉白浮常少尹、歐陽、陳二校理，曰：三君但飲此酒，酒釂，當言所罰。三君飲竟，坡曰：三君為主司而失李方叔，可罰也。張舍人在坐，輙舉白浮東坡曰：先生亦當飲此。坡曰：何也。曰：先生昔知舉而遺之，與三君之罰均。舉坐大笑。
坡云：吾飲酒至少，常以把杯為樂。往往頹然坐睡，人見其醉，而吾中了然，盖莫能名其為醉為醒也。在揚州時，飲酒過午輒罷，客去，解衣盤礴，終日歡不足而適有餘。因追和淵明〈飲酒〉二十首，庶以彷彿其不可名者，示舍弟子由、并晁無咎云。
魏其侯過灌夫，欲與俱往賀武安。夫謝曰：夫數以酒失，得過丞相，丞相今者又與夫有郄。魏其曰：事已解。彊與俱。飲酒酣，武安起為壽，坐皆避席伏。已魏其侯為壽 ，獨故人避席耳，餘半膝席。夫不悅，起行酒，至武安。武安膝席曰：不能滿觴。夫怒，因嘻笑曰：將軍貴人也，屬之。後遂按前事，劾夫罵坐不敬。
李白自幼好酒， 於兖州間業平居多飲。又於任城縣搆酒樓，且與同志荒宴，少有醒時。嘗有醉吟詩曰：天若不愛酒，酒星不在天，地若不愛酒，地應無酒泉，天地既愛酒，愛酒胡愧焉，三杯通大道，五斗合自然，但得酒中趣，勿為醒者傳。
趙王武臣間出，為燕軍所得。燕囚之，欲求分地，使者往十餘輩輙殺。有廝養卒請往，當與趙王載歸。及燕，燕王問之，對曰：賤人希見長者，願請一巵酒。已飲，又問之。曰：賤人希見長者，願復請一巵酒。又與之酒，卒乃言曰：耳、餘名求趙王，實欲燕殺之，分趙自立耳。燕王以為然，乃歸趙王。養卒為御而歸。〈《新序》〉
劉藻為平東別將，辭孝文於洛水之南，孝文曰：與卿石頭相見。藻對曰：臣才非古人，度亦不留賊虜，而陛下輙當釃曲阿之酒，以待百姓。帝大笑曰：今未至曲阿，且以河東數石賜卿。〈《後漢書》〉
宋宣和中，士女觀燈者賜酒一杯。有夫婦並遊，宣傳聲急，夫不獲進，其婦蒙賜飲，輙懷其酒杯，謝詞一闕：「歸來恐被兒夫恠，願賜金杯作證明。」上賜之。
至德中，專以官爵賞功及收散卒，大將軍告身一通纔易一醉。
韋臯鎮蜀，虹垂首於筵吸酒，旬日拜中書。〈《祥驗集》〉
孔奕，有遺酒者，奕進曰：人餉吾兩罌酒，其一何故非也。視之，一罌果是水。奕曰：酒重水輕，提酒者手有輕重故耳。〈〈本傳〉〉
孫權侄濟嗜酒，曰：尋常行坐處，欠人酒緡，欲取此縕袍償之。
元楨云：昔曾於解縣飲酒，余為觥錄事。有人頻犯語令，連飛十數觥，不勝逃去，乃黃丞也。後奉使東川，至褒城驛，有黃明府見迎，問其前銜，即黃丞也。說前事，黃生惘然而悟，與之盡懽。
顧孟著以酒勸周伯仁，伯仁不受。顧移酒勸柱，曰：詎可便作棟樑自遇。周欣然，遂為襟契。〈《世說》〉
唐學士賜蓬池鱠，夏至頒氷及酒，以酒和冰而飲。禁中有郢水酒坊。
俞澹曉音律，荊公喜之。一日見公云：吾欲為浮屠，無錢買祠部。公欣然為買祠部，約日祝髮，過期，寂無耗。公問其然，澹徐曰：吾思僧亦不易為，祠部已送酒家還債矣。公大笑。〈《石林詩話》〉
蘇章，冀人。漢順帝時遷冀州刺史，歸召鄉里故人，箕踞大飲，盡平生懽，泣別曰：今日與故人飲者私恩也，明日冀州刺史公法也。鄉里無敢謁者。〈〈本傳〉〉
張鎮周，舒州人，為舒州都督。到州，就故宅召親故酣飲十日，曰：今日張鎮周猶與故人酣飲，明日之後則舒州都督治百姓耳。
漢高帝除秦苛法為簡易，羣臣飲酒爭功，高帝患之。叔孫通知上益厭也，願以諸弟子起朝儀。長樂宮成，羣臣皆朝，上置法酒，羣臣侍坐殿上皆伏，以尊卑次起上壽。觴九行，謁者言罷酒。御史執法，舉不如儀者，輙引去。竟朝罷酒，無敢失禮者。帝乃曰：五今日知為皇帝之貴也。
楚元王敬穆生，因生不嗜酒，每為之設醴，及王即位後忘設焉。生曰：可以逝矣，醴酒不設，王之意感，不去，楚人將鉗我於市。遂稱疾而退。
韋曜飲酒不過二升，初見禮異，密賜茶茗以當酒。至於寵衰，更見逼強，輒以為罪。
陳遵飲酒，賓客滿座，盡取客之車轄投於井中，留客飲宴，謂之投轄。
魏帝宴華林，謂神武曰：朝延有彈劾不避親戚諸王，可勸酒。神武言：惟崔暹一人敢以酒勸。〈《魏史》〉
先主時，天旱，禁私釀，吏於人家檢得釀具，欲論罰。簡雍從先主遊，見男女行道，謂先主曰：彼欲行淫，何以不縛。先主問其故，對曰：彼有其具，與釀者同。先主笑而止。〈《獨志》〉
王戎弱冠詣阮籍，時劉公榮在坐，阮謂王曰：偶有二斗美酒，當與君共飲，彼公榮者無與焉。二人交觴酬酢，公榮遂不得一杯，而言語談戲三人無異。或有問者，阮答曰：勝公榮者，不得不與飲酒。不如公榮者，不可不與飲酒。惟公榮，可不與飲酒。〈《世說》〉
何承裕為墊屋、咸陽二縣令，醉則露首跨牛趨府，往往召豪吏接坐引滿。吏因醉，挾私白事。承裕曰：此見罔也，當受杖。杖訖，復召與飲。〈《世說》〉
孟嘉為桓溫參軍。九日溫宴龍山，寮佐畢集。風至，吹嘉帽落，嘉不覺。溫使左右勿言，嘉良久如廁，溫令取還之，命孫盛作文嘲嘉。
王孝孫居護軍府中，時胡母彥國、王澄、傅暢、劉輿、荀邃、裴遐共齎羊酒詣護軍門，護軍驚曰：諸名士何得來。時孝孫已給府中養馬，諸名士便就馬廐下與孝孫炙羊飲酒為樂，不見護軍。
羅君章為桓宜武從事，謝鎮西作江夏，往檢校之。羅既至，初不問郡事，徑就謝數日飲酒而還。
羅友性嗜酒，當其所遇，不擇士庶。又好伺人祠，往乞餘食，雖復營署壚肆，不以為羞。桓溫常責之云：君太不逮，須食，何不就⾝求友，傲然不屑。答曰：就公乞食，今乃可得，明日已復無。溫大笑。〈《初潭集》〉
趙達嘗過知故，為之具食。食畢，謂曰：倉卒乏酒肴也。達因取盤中隻箸，再三縱橫之，乃言：卿東壁下有美酒一斛，又有鹿肉三斤。主人大笑，曰：以卿善射，故以相試。遂出酒肉酣飲。
元迎帝師至京，有旨令朝臣乘白馬郊迎。大臣俯伏進觴，帝師不為動。孛朮魯翀時為國子祭酒，舉觴立進曰：帝師，釋迦之徒，天下僧人師也。余孔子之徒，天下儒人師也。請各不為禮。帝師笑而起，舉觴卒飲。
太守歐陽歙署，郅惲為功曹。汝南舊俗十月享會，百里內縣皆齎牛酒，到府讌飲。臨享，歙曰：西都督郵繇延，稟性公方，摧破奸賊，不嚴而理，今與眾儒，共論延功，顯之于朝。惲于下座，愀然前曰：司正舉觥，以君之罪，告謝于天，按延資性貪邪，外方內圓，朋黨搆奸，罔上害人，所在荒亂，怨慝並作。明府以惡為善，股肱以曲作直。此既無君，又復無臣。惲敢再拜奉觥。歙色動，不知所言。門下掾鄭敬進曰：君明臣直，功曹言切，明府德也，可無受觥哉。歙意少解，曰：實歙罪也，敬受觥。
王大造桓南郡，設酒，王不能冷飲，語左右令溫酒。桓流涕嗚咽曰：犯我家諱。
顧憲之為建康令，清儉為政，甚得人和。故都下飲酒者醇旨輙曰：顧建康。謂其清且美焉。〈《宋書》〉
阮公鄰家婦有美色，當壚沽酒。阮與王安豐常從婦飲酒，阮醉便臥其側，夫始殊疑之，伺察終無他意。
晉武帝問孫皓，南人好作爾汝歌，頗能為否。皓正飲酒，因舉觴勸帝而言曰：昔與汝為鄰，今與汝為臣，上汝一杯酒，令汝壽萬春。帝悔之。〈《世說》〉
晉孝武時，長星見，心惡之。夜，華林園中飲酒，舉桮屬星云：勸爾一桮酒，自古何時有萬歲天子。〈《語林》〉
有長者詣陶侃，鄰人問曰：何不延之。侃曰：貧不能為禮。鄰人密於墻頭送濁醪炙雞，遂成終日之歡。
謝鎮西酒後於槃案間為洛中市肆工，鴝鵒舞甚佳。
胡叟至孝，燉煌汜潛善釀，每節送酒一壺與叟，以其常孝思也。〈《後魏史》〉
王允之總角從伯敦夜飲，允之辭醉先臥。敦與錢鳳謀逆，允之悉聞其言，慮疑己，便大吐。鳳出，敦果照視，見臥吐中，以為大醉。允之還，以敦謀白父舒與王導，俱啓明帝。〈《晉書》〉
楊維楨博雅，張士誠開宏文館延致之。楊心知其異圖也，至無一字一語，終日酒酣臥睡，及見朝廷頒酒士誠，楊以指寫塵卓云：山前日月風塵起，海上年年御酒來，如此風塵如此酒，老夫懷抱幾時開。
釋仲殊每歲禁烟前後，置酒饌以待來賓賞花者，不問親疎，謂之看花局。
巵載畏內特甚，未仕時，欲出則謁假細君。細君滴水于地，指曰：未乾前須歸。若去遠，則燃香印，搯至某所，以為還家之驗。因筵聚，方三行酒，戴色欲逃遁。朋友默曉，嘩曰：扈君恐砌水隱形，香印過界耳，是當罰也，我眾人撰新句一聯，勸酒一盞。眾以為善，乃俱起，一人捧甌吟曰：解稟香三令，能遵水五申。逼戴飲盡。一云：細彈防事水，短熱戒時香。一云：戰兢思水約，匍匐赴香期。一云：出佩香三尺，歸防水九章。一云：命繫逡廵水，時牽決定香。戴連沃六七巨觥，嘔吐淋漓。既上馬，羣笑曰：若細君恠遲，但云：被水香勸盞留住。〈《草玄雜俎》〉
溫嶠將去王敦，慮錢鳳為之奸謀，因敦行酒餞別，嶠起行酒，至鳳，擊鳳幘墜，作色曰：錢鳳何人，溫太真行酒而敢不飲。鳳跪而飲之。及發後，鳳謂敦曰：嶠於朝廷甚密，未必可信。敦曰：太真昨醉，小加聲色，豈得以此便相讒貳。由是鳳之謀不行。
梁武帝招延後進二十餘人，置酒賦詩，臧盾以詩不成罰酒一斗，飲盡，顏色不變，言笑自若。〈《梁書》〉
孝武甚親王國寶、王雅，雅薦王珣，帝欲見之。嘗夜與國寶相對，帝微有酒色，令喚珣。珣將至，已聞卒傳聲，國寶曰：王珣當今名流，陛下不宜有酒色見之，自可別詔也。帝以為然，遂不見珣。
唐高宗王后、蕭良姊為武昭儀所誣，囚之。帝念后，欲處置。武后詔杖二人百，剔手足，反接置釀甕中，曰：令二嫗⻣醉。數日死。
邵陵王綸鎮郢州，引吳興吳規為賓客。張纘為湘州，路經郢州，綸餞之。纘見規在坐，忽舉杯曰：吳規，此酒慶汝得陪今宴。規尋起還，其子翁孺見父不悅，問而知之，翁孺因氣結，是夜便卒。規恨纘悲兒，憤哭兼至，又殞。規妻深痛夫、子，翼日亦亡。時人謂張纘一杯酒殺吳氏三人。〈《梁書》〉
高帝幸東宮，召諸王燕飲酒，因遊玄圃園。長沙王晃捉華盖，臨川王映執雉尾扇，聞喜公子良持酒鎗，南郡王行酒，武帝與豫章王嶷及王敬則自捧肴饌。高帝大飲，賜武帝以下酒，並大醉盡歡焉。〈《齊書》〉
齊神武嘗在司州饗朝士，舉觴屬別駕宋游道曰：飲高歡手中酒者大丈夫，卿之為人，合飲此酒。〈《後魏書》〉
齊帝親愛河南王瑜，嘗在晉陽，手勅之曰：吾飲汾清二杯，勸汝鄴酌兩盌。
五代漢信恩，有從事來見，恩怒曰：必是獵酒。命典客飲而遣之。
張旭醉後唱竹枝曲，反覆必至九回乃止。〈《醉錄》〉
真宗問近臣：唐酒價幾何。丁晉公曰：斗直三百錢。上問何以知之。曰：臣觀杜甫詩「速須相就飲一斗，恰有三百青銅錢。」可稱善對。
寇準有飲量，每飲賓席常闔扉輟驂以留之。
陶潛在家，郡將侯陶，值其酒熟，取頭上葛巾漉酒，畢，還復著之。〈《宋書》〉
天有酒旗星，步天歌云：八星屈曲頭垂柳，近上三星號為酒。
章孝標詩：飲酒杯有浪。李建𤏩詩：新酒欲生波。名曰酒中波浪。
齊神武東出，李元忠以路車載濁酒奉迎。神武聞其酒客，未即見之。元忠下車，獨坐酌酒，擘脯食之，謂門者曰：本言公招延豪傑，今國士到門，不吐哺輟洗，其人可知。還吾刺，勿復通也。
宋人酤酒，懸幟甚高，酒有旗始見於此。或曰帘近有賦之者：無大無小，一尺之布可縫。或素或青，十室之邑必有。
馬殿幹喜賓客，有姬美艷能歌，時出佐酒，客有梁縣丞者頗黠與之目成。馬死，捐金得之。他日置酒觴容，陳無損在坐，酒酣舉杯屬梁曰：昔居殿幹之家，爰喪其馬，今入縣丞之室，毋逝我梁。
郭景初嘗夜出，為醉人所誣。太守詰其狀，郭笑曰：諺所謂「張公喫酒李公醉」。太守恠其言不屈，命作〈張公喫酒李公醉賦〉。郭立就，其畧云：事有不可測，人當防未然，張公自飲酒，李老何醉焉，清河丈人方肆杯盤之樂，隴西公子俄遭酩酊之愆。太守笑而釋之。
黃巾餘黨起西河白波谷，漢即擒白波，戮之如卷席然。故酒席傲之，以快人情也，唐人云「卷白波」本此。
胡适冬至日延客，以諸家羣遺之酒為具。坐客私相告戒，适疑而問之，一人曰：懼君家百氏漿。次曰：所畏者雜瑞樣耳。
《禮樂志》云：蔗漿祈朝醒。言甘蔗汁治酒病
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:08:15-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
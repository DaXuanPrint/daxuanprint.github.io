<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=gb18030">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="喜雨赋,n_颂,答贾曾令,将行释奠礼令,受禅制,褒魏知古进诗手制,赐魏知古手制,命张说等与两省侍臣讲读制,授姚元之兵部尚书同三品制,封张ブ,授张说中书令制,大赦制,赏定策功臣制,遣使宣抚诸道制,加封魏知古陆象先制,科屠割刑人骨肉者制,封张说褚无量制,幸东都制,封突厥可汗夫人吕氏孙氏制,加宋王成器等三公制,加刘幽求实封制,加宋王成器开府仪同三司制,授解琬朔方道后军大总管张知运副大总管制,举堪充将帅制,答张说进上党旧宫述圣颂制,斥李峤制,授卢怀慎同平章事制,授陆象先益州大都督府长史制,封叶法善越国公制,授崔">
<meta name="description" content="唐玄宗李隆基文集，据《全唐文》整理，共930篇。其中制212、诏357、敕154、诰13、批64、册文51、书29；有关宰相张说15、宰相张九龄57、玄元皇帝（老子）13、道士李含光20篇。其中有《禁弋猎诏》、《禁采捕诏》、《禁弋猎采捕诏》是让动物能更好的繁衍生息；而有《禁屠杀鸡犬诏》、《禁屠杀马牛驴诏》，不晓得老百姓能吃什么。_唐玄宗文集_全文在线阅读_唐玄宗文集_全文在线下载_大玄古籍书库">
<title>唐玄宗文集_李隆基_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">唐玄宗文集</span> <br/>
          作者： <span class="inputVal" id="bkauthor">李隆基</span> <br/>
          朝代： <span class="inputVal" id="bkdate">唐代</span> <br/>
          版权： <span class="inputVal" id="bkcopyright">玄之又玄 ^之大玄=W海o涯君是岸=山^吾为峰=大玄古籍店家出版</span> <br/>
          分类： <span class="inputVal" id="bktype">类书文集,文集,完结</span> <br/>
          字数： <span class="inputVal" id="bknum">[book_length]197289</span> <br/>
          说明： <span class="inputVal" id="bkdec">唐玄宗李隆基文集，据《全唐文》整理，共930篇。其中制212、诏357、敕154、诰13、批64、册文51、书29；有关宰相张说15、宰相张九龄57、玄元皇帝（老子）13、道士李含光20篇。其中有《禁弋猎诏》、《禁采捕诏》、《禁弋猎采捕诏》是让动物能更好的繁衍生息；而有《禁屠杀鸡犬诏》、《禁屠杀马牛驴诏》，不晓得老百姓能吃什么。</span> <br/>
          封面： <span class="inputVal" id="bkimg">Z_18536.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]唐玄宗文集
[book_author]李隆基
[book_date]唐代
[book_copyright]玄之又玄 ^之大玄=W海o涯君是岸=山^吾为峰=大玄古籍店家出版
[book_type]类书文集,文集,完结
[book_length]197289
[book_dec]唐玄宗李隆基文集，据《全唐文》整理，共930篇。其中制212、诏357、敕154、诰13、批64、册文51、书29；有关宰相张说15、宰相张九龄57、玄元皇帝（老子）13、道士李含光20篇。其中有《禁弋猎诏》、《禁采捕诏》、《禁弋猎采捕诏》是让动物能更好的繁衍生息；而有《禁屠杀鸡犬诏》、《禁屠杀马牛驴诏》，不晓得老百姓能吃什么。
[book_img]Z_18536.jpg


[book_title]喜雨赋
仰重华于齐政，步文命之彝伦。何天道之云远？亦明征之在人。迄中夏而自春，遘愆阳而为亢。云重结而复解，雨才滴而还障。山祠植圭而不答，田倚耒而怊怅。京兆来奏，音官撰曲，将土龙而矫首，请神巫而顿足。彼有凭而可举，予何抑而未许，恐岁凶之及人，宁天谴于我身。尔乃洁斋坛，五精是祠，暴立炎赫，三日为期。上帝临我，衷诚不欺。重泉蒸润，触石吐滋。平云黯而铺幕，密雨森其散丝。无雷无电，不震不眩；匪疾匪徐，乍合乍疏；泛草泊树，垂珠点露；过阙入楼，含烟杂雾；或喷薄而攒集，或淋漓而灌注；乱积水之圆文，拂微风之斜度。寰海浃而康乐，畎亩欣而相顾。丝管合兮夜将晓，芙蓉开兮日未暮。原夫雨之为德也：无小大之异情，无高卑之不平，无华朽之偏润，无臭薰之隔荣。喜夫雨之今应也，起一言而不舍，经累辰而广泻；纳清阴之浮凉，同颢气之飘洒；感作霖于殷命，讽其滂于周雅。家尚知乎礼节，国有望于丰霸。小阳台之神人，却大宛之走马。观云行而雨施，吾何事乎天下？

[book_title]n_颂
朕之兄弟，唯有五人，比为方伯，岁一朝见，虽载崇藩屏，而有暌谈笑，是以辍牧人而各守京职。每听政之后，延入官掖，申友于之志，咏常棣之诗，邕邕如，怡怡如，展天伦之爱也。秋九月辛酉，有n_千数，栖集于麟德殿之庭树，竟旬焉，飞鸣行摇，得在原之趣。昆季相乐，纵目而观者久之。逼之不惧，翔集自若。朕以为常鸟，无所志怀。左清道率府长史魏光乘，才雄白凤，辩壮碧鸡，以其宏达博识，召至轩槛，预观其事，以献其颂。夫颂者，所以揄扬德业，褒赞成功，顾循虚昧，诚有负矣。美其彬蔚，俯同颂云。
伊我轩宫，奇树青葱，蔼周庐兮。
冒霜停雪，以茂以悦，恣卷舒兮。
连枝同荣，吐绿含英，曜春初兮。
蓐收御节，寒露微结，气清虚兮。
桂宫兰殿，唯所息宴，栖雍渠兮。
行摇飞鸣，急难有情，情有馀兮。
顾惟德凉，夙夜兢惶，惭化疏兮。
上之所教，下之所效，实在予兮。
天伦之性，鲁卫分政，亲贤居兮。
爰游爰处，爰笑爰语，巡庭除兮。
观此翔禽，以悦我心，良史书兮。

[book_title]答贾曾令
比尝闻公正直，信亦不虚。寡人近日，颇寻典籍，至于政化，偏所留心。女乐之徒，亦拟禁断。公之所言，雅符本志。

[book_title]将行释奠礼令
夫谈讲之务，贵于名理，所以解疑辩惑，凿瞽开聋，使听者闻所未闻，视者见所未见。爰自近代，此道渐微。问《礼》言《诗》，惟以篇章为主，浮词广说，多以嘲谑为能，遂使讲座作俳优之场，学堂成调弄之室。啬夫利口，可以骧首先鸣；太元俊才，自当a首垂翅。舍兹确实，竞彼浮华，取悦无知，见嗤有识。假令曹张重出，马郑再生，终亦藏锋匿锐，闭关却扫者矣。寡人今既亲行齿胄，躬诣讲筵，思闻启沃之谈，庶叶温文之德。其侍讲等，有问难释疑，不得别构虚言，用相凌忽。如有违者，所司量事纠弹。

[book_title]受禅制
门下：继明嗣德，王者所以承天，尊祖奉先，圣人所以崇孝。敬上之礼，著乎重华；月朔之祠，袭乎文命。猗欤作颂，发流浚哲之祥；清庙升歌，思表配天之业。历选前载，可得而言。我国家首出开元，继文膺统。七代观德，至道洽于生人；三后在天，垂裕光于后嗣。太上皇帝道超寰表，功轶帝先，名言不测于乾行，仁智不知于日用。累让神器，非以黄屋为尊；俯膺大宝，盖为苍生屈志。黎人于变，淳化斯登，载怀脱屣，畴咨菲薄。竭让德之志，天眷莫回，陈拜首之诚，中襟逾邈。遂以寡昧，祗践宸居，循顾绍庭，载深寅畏。爰撰初吉，躬展肃雍，虔肆献之仪，申大号之典。神保之飨斯洽，介福之道攸宣。亿兆同欢，人祗同庆。恭承圣训，申兹霈泽。可大赦天下。

[book_title]褒魏知古进诗手制
卿所进《猎渭滨》十韵，三复研精，良增叹美。夫诗者志之，所以写其心怀，实可讽谕君主。是故扬雄陈《羽猎》，马卿赋《上林》，爰自风雅，率由兹道。予顷向温泉，观省风俗，时因暇景，掩渭而畋。方开一面之罗，式展三驱之礼，躬亲校猎，卿以从禽，岂意卿有箴规，辅予不逮。自非款诚夙著，其孰能继于此耶？今赐卿物五十段，用申劝奖。

[book_title]赐魏知古手制
卿以宰臣，往知大选。官人之委，情寄尤切。遂能端本革弊，忘私徇公，正色而行，厝心不挠。镜已澈则妍媸必鉴，衡已举则轻重罔违。朕远闻之，益用嘉叹。今赐衣裳一事，以示所怀。

[book_title]命张说等与两省侍臣讲读制
先王务本，君子知教；化人成俗，理国齐家；必由于学矣。朕往在储宫，旁求儒雅，则张说、褚无量等为朕侍读。《诗》不云乎：“如切如磋，如琢如磨”，斯之谓也。咸能发挥启迪，执经尊道，以微言匡菲德者，朕甚休之。自虔奉圣训，祗膺大宝，冀天下学士，靡然向风，实获我心。登于近侍，复欲勉听虚伫，论思献纳。孔子曰：“德之不修，学之不讲，是吾忧也。”岂食而不知其旨，耕而不知其耨，将何以因于义，求于善，补朕之阙，诲人罔倦哉？宜令银青光禄大夫守中书令上柱国燕国公张说、银青光禄大夫右常侍崇文馆学士兼国子祭酒上柱国舒国公褚元量等，公务之暇，于中书与两省侍臣讲读，其有昌言至诚，可体要经远者，仍令银青光禄大夫行黄门侍郎昭文馆学士上柱国中山郡开国公李V、银青光禄大夫行中书侍郎兼知制诰上柱国成安县开国男苏F与左右起居随事编录，三两（阙）进朕将亲览，庶施乎海内，始自京师，凤沼擅鸿都之游，中书有稷下之事，应须纸笔铺设等，令中书检校供拟。

[book_title]授姚元之兵部尚书同三品制
门下：王佐之重，师兵之任，旁求栋干，膺此具瞻。同州刺史姚元之，宏略冠时，伟才生代，识精鉴远，正词强学。有忠臣之操，得贤相之风，累践台衡，匡益斯在。顷居藩郡，循良是属。载怀一德，分命六官，谟允归，文武兼济。式凭帷幄之算，宜事韬钤之委，可兵部尚书同中书门下三品。

[book_title]封张ブ
门下：疏爵列土。是称王制，大功盛德，必建侯封。银青光禄大夫大理卿张ィ守道恭懿，饬躬明哲，诚亮邦国，实繁于华。爱同君亲，忠出于孝。比者潜申翊戴，屡挫凶慝，故以议存谋始，防在虑先。披荆之效不渝，采葛之谗遂起。粤自荒裔，升于王朝。追朱佑之前言，深启于天命；指萧何之旧事，独高于人杰。思宏赏内，用载盟书，惟邓乐郡，陪京奥壤。宜赐茅社，就旌采地，可封邓国公。赐实封三百户，余如故。主者施行。

[book_title]授张说中书令制
门下：咸有其德，委廊庙之宰；知无不为，归掖垣之成务。银青光禄大夫检校中书令上柱国燕国公张说，含和育粹，特表人师，悬解精通，见期王佐。立言布文武之用，定策励忠公之典，才冠代而不有，功至大而若虚。自顷宏益时政，发挥王道，万事必理，一心从V。以观其独，伯起慎于四知；常得其贞，叔敖谨于三省。故能深而不竭，久而弥芳，宣大号于紫宸，润昌图于清禁。我凭柱石，尔作盐梅，正名之谓，群议斯集。可守中书令，散官勋封如故，主者施行。

[book_title]大赦制
朕承累圣之洪休，荷重光之积庆。昔因多难，时属遘屯，宝位深坠地之忧，神器有缀旒之惧。事殷家国，义感神o，吟啸风云，龚行雷电。致君亲于尧舜，济黔首于休和。遂以孟秋，允升储贰；旋承内禅行，继体宸居。拜手之请空勤，让立之诚莫展，恭临亿兆，二载于兹。上禀圣谟，下凝庶绩，八荒同轨，瀛海无波。不谓奸慝潜谋，萧墙窃发。逆贼窦怀贞等，并以庸妄，擢在朝廷，毫发之效未申，邱山之衅仍积，共成枭獍，将肆奸回。太上皇圣断宏通，英谋独运，命朕率岐王范、薛王业等，躬事诛锄。齐斧一麾，凶渠尽殪。太阳朗耀，澄氛霭于天衢；高风顺时，厉肃杀于秋序。神灵叶赞，夷夏相欢。四族之慝既清，工百之祚方永。爰承后命，载阐休期，总军国之大猷，施云雨之鸿泽。承乾之道，既光被于无垠；作解之恩，思式覃于品物。当与亿兆，同此维新。可大赦天下，大辟罪已下，咸赦除之。五守礼加实封三百户，宋王成器、申王成义各加实封一千户，岐王范、薛王业各加实封七百户。文武官三品已上赐爵一级，四品已下各加一阶。内外官人被诸道按察使及御史所通恶状，咸宜洗涤，选日依资叙用。

[book_title]赏定策功臣制
大臣立事，夷险不易，良相升朝，安危所系。兵部尚书同中书门下三品郭元振，伟材生代，宏量镇时。经纶文章，今之王佐；出入将相，古之人杰。夙侍帷，畴咨庙堂，思志尧舜，以期管乐。朕往在储闱，洎登宝位，每观其人，闻义感激，愿判忠邪，立诚慷慨，密陈宏益，尔礤至矣，朕实嘉之。顷者枭獍兴谋，干戈作衅，太上皇命朕除讨，元振又驰奉宸极。始则赉予为弼，终则宁朕问安。可谓格于皇天，贯于白日。元恶既翦，物共为新，昌言是图，朕岂忘旧。宜开井邑，永誓河山。元振可封为代国公，食实封四百户，赐物一千段。以前中书侍郎王琚为户部尚书，封赵国公，食实封三百户。殿中监姜皎为工部尚书，封楚国公，食实封五百户。太仆少卿王守一为太常卿，封晋国公，食实封五百户。殿中少监李令问为殿中监，封宋国公，食实封五百户。

[book_title]遣使宣抚诸道制
昔者明王之御天下也，内有公卿，允厘庶绩，外有方伯，司牧群黎，犹惧至道未孚，淳风或替，故有巡狩之典，黜幽陟明，行人之官，省方察俗，用能遐迩咸V，情伪无遗，于变时雍，率其道也。朕祗膺嗣德，恭守帝图。上禀过庭之谟，下凭众庶之力，竭精思理，两载于兹。冀逮小康，渐跻至化，而区宇遐旷，风教未同，负长怀，责深在已。近者奸回构衅，窃起萧墙，宗社降灵，应时歼殄。今又恭承圣训，总统大猷，率彼百官，齐兹七政。恐仓廪不实，礼节未兴，吏靡息于贪残，人或滞于幽枉，永言于此，明发疚怀。今卜征未习，时迈仍远，宜分命轩，慰抚黎庶。毕构等并操履公清，识见明允，茂绩彰于历试，嘉誉满于周行，宜膺行李，载光原隰。所至之处，申谕朕心，并令并绝浮华，敦崇仁厚，务修孝弟，勤事农桑。耆老鳏茕，征人家口，不自存者，咸加恤问。德举言扬，惟贤是急。若有良才异行，藏器下僚，哲人奇士，隐沦屠钓，审知才行灼然者，各以名闻。凡百牧宰，洎乎吏人，咸悉朕心，各敬乃事，勤则不匮仁远乎哉！勉矣勖之，以副朕意。

[book_title]加封魏知古陆象先制
侍中兼太子左庶子梁国公魏知古，中书侍郎同中书门下三品陆象先，顷属艰虞，歼殄凶鬼，咸能仓卒之际，志不顾身，谟之初，邪莫干正。有罪斯服，抑惟王典，无言不酬，以劝臣节。俾加茅土，式宠盐梅。知古赐食实封二百户，物二百段。象先封兖国公，食实封二百户，赐物五百段。

[book_title]科屠割刑人骨肉者制
凡有刑人，国家常法，掩骼埋h，王者用心。自今已后，辄有屠割刑人骨肉者，依法科残害之罪。

[book_title]封张说褚无量制
无量执经传《礼》，敷畅微言，俾予游夫子之门，知先王之道者，侍讲之功也。说又定策监抚，谋始危言，防萌屯难，虑终竭节，以身许国，其诚动天。夫爵有德，封有功，眷彼茂勤，宜宏赏典。以桓荣之稽古，况萧何之指踪，是用钦若朝经，差其井赋。说可封燕国公，食实封二百户。无量可左散骑常侍兼国子祭酒，封舒国公，食实封二百户。

[book_title]幸东都制
黄门：朕闻遂物之宜，上则听其和乐；违人之欲，下则生于怨思：一物安可弗遂？万人安可固违？且先王卜征，观乎风俗；大易顺动，应乎天地：由是巡以五载，尚遍于人寰；设为两京，况称于帝宅？东幸西顾，其常也。然朕以行必清道，不为无事；至而供帐，是则有劳，故恤人之隐，忧人不足，于今四年矣。遂使东土耆老，倾心而凶樱恢谐公卿，屡言以沃朕。或谓国之中洛，王者上地，均诸侯之赋，当天下之枢，陆行漕引，方舟击大，费省万计，利窬十倍。更知夫便于物者，非自奉以怀安；嗟于人者，岂不诚而阻怨？于是乎见品汇之阜，因京坻之饶，则无夺农矣；陈太师之言，献史臣之颂，则无缺政矣。信可以备法驾，乘阳春，归于成周，布我时令。以来年正月五日。行幸东都，仍取北路，所司准式，主者施行。

[book_title]封突厥可汗夫人吕氏孙氏制
门下：突厥可汗夫人吕氏、孙氏等，毳幕来宾，锦车将命。单于侍子，荣已列于汉庭；阏氏贵人，宠宜加于蛮邸。吕氏可封瀚海夫人，孙氏可封纳款夫人。主者施行。

[book_title]加宋王成器等三公制
门下：古有知道于通，精辨于物，可以调阴阳，节风雨者，委之三事，以康万人，鼎铉之谓也。司空兼扬州大都督上柱国宋王成器、益州大都督兼右卫大将军申王成义、单于大都护兼右金吾卫大将军王守礼等，并明德茂亲，崇儒乐善，为国翰屏，当朝羽仪。岂其朱之诗，美则《缁衣》之咏，宁止爱均花萼，礼锡苴茅而已哉！必能论道经邦，佐朕为政，俾允升台之望，宜膺补衮之阙。成器可太尉兼扬州大都督，成义可司徒兼并州大都督，守礼可司空，勋如故。主者施行。

[book_title]加刘幽求实封制
门下：忠而获戾，时所叹息。赏以念勤，邦之懿典。金紫光禄大夫守尚书左仆射知军国重事监修国史上柱国徐国公刘幽求，长才伟度，博闻强学，周百虑以匡社稷，竭一心而在庙廊。故能见大义，临大节，智可以不俟终日，诚可以格于皇天。曩者恭参诛吕，款深从代，宏宣王化，保V朕躬。政方议于调铉，谤遂兴于盈箧。良相非罪，空吊长沙，古人有言，宁恩曲突。自翦元恶，旋居左揆，利更称于狐偃，勋莫逮于萧何。兼而有这，义固无赐，宜加土宇，永傅带砺。可加赐食实封二百户，余如故。主者施行。

[book_title]加宋王成器开府仪同三司制
宋王成器，温良恭俭，明允笃诚。朕之元昆，人之师表。间者鼎席虚位，台陛俟能，坚守辞让，愿移成命。宜联华于补职，更参议于论道。可开府仪同三司。

[book_title]授解琬朔方道后军大总管张知运副大总管制
门下：鼓旗中军。是推元帅，熊罴后劲，亦属武臣。金紫光禄大夫行左散骑常侍上柱国济南郡开国公解琬，学穷经史，才蕴韬略，握兵之要，克壮其猷。右领军卫大将军兼检校单于大都护镇守大使上柱国长平郡开国公张知运，久镇边庭，备详虏态，夺剑之勇，隐如敌国。并师旅是习，獯戎所惮，阴阳胜负，成诵在心。山川向背，若指之掌。寒胶已折，秋草具肥，宜屯细柳之营，俾作皋兰之气。琬可充朔方道后军大总管，知运可充朔方道后军副大总管，并准例发遣。主者施行。

[book_title]举堪充将帅制
将帅之任，军国斯重，御侮干城，良才是急。顷武臣多阙，戎政莫修。聆鼓鼙以载怀，筮熊罴而未遇。古今一也，何代无人？南仲方叔之俦，亦在用之而已。宜令京文武官，及朝集使五品以上，方举堪充将帅者一人，明扬幽侧，无限年位。务求实用，以副予怀。

[book_title]答张说进上党旧宫述圣颂制
往者中宗违代，国步微艰，天祚我唐，大命集于睿宗大圣贞皇帝。朕以寡昧，嗣守丕业，虔奉遗训，不敢怠遑。至天地休征，神人灵贶，皆先帝圣德之余庆，朕何力之有焉？至若登太行，留上党，颂功业，建都畿，休兵太原，为农上，并国之典礼，朕奉行之，何足称者。而群臣固请纪颂，众心难违。卿藻思菁华，扬过其实，自视虚缺，为愧尤多。

[book_title]斥李峤制
事君之节，危而不变，为臣则忠，贰乃无赦。特进赵国公李峤，往缘宗韦弑逆。朕恭行戡定，揖让之际，天命有归。峤有窥觎，不知顺逆，状陈诡计，朕亲览焉。以其早负辞学，累居台辅，忍而不言，特掩其恶。今忠邪既辨，具物惟新，赏罚傥乖，下人安劝？虽经赦令，犹宜放斥。矜其老疾，俾遂余生。宜听随子虔州刺史畅赴任。

[book_title]授卢怀慎同平章事制
门下：宰辅之任，谟猷是属，不有大才，孰康景化。黄门侍郎卢怀慎，贞良敦朴，孝悌仁厚。度量深于江海，坚清迈于冰雪。事皆体大，讵观非圣之书；心必在公，雅契维贤之典。故能危言正色，直道匪躬，比之微管，而求得说。宜宠琐闱，参乎鼎座。可同紫微黄门平章事。

[book_title]授陆象先益州大都督府长史制
入而弼政，虽伫忠贤；出则分忧，更资循理。中书侍郎同中书门下平章事三品兖国公陆象先，体含清雅，识备贞悫，早修学行，实允谟明。三蜀称殷，一都之会，重寄为邦，朝难其选。朕光宅四海，康惠兆人，乃眷所先，必自于远。故端寮载举，重臣攸属。可益州大都督府长史剑南按察使。

[book_title]封叶法善越国公制
道士叶法善，德包贞素，学究元微，预睹迭萌，亟申忠款。宜加宠命，以答懋功。仍遂乃怀，俾从真服。可授金紫光禄大夫鸿胪卿越国公兼景龙观主。

[book_title]授崔璩张毖朝散大夫制
崔元ァ⒄偶碇等，往以神龙之初，保V王室，奸臣所忌，谪居炎海，流落变衰，感激忠义。元ニ米永舨坷芍需常清才远韵，谨守专直。柬之嫡孙毖，祖考继殁，遗孤可伤。彼勋业之下沦，伫名贤之必复，是得景倩而悲仲宣者也。高皇封乐毅之后，武帝求萧何之裔，斯不远哉！昭于德音，缅怀前烈，宜加后命：璩、毖并可朝散大夫。

[book_title]黜陟内外官制
朕闻天为大者，孰先于育物；物最灵者，莫甚于爱人。故树之后王，以康兆庶，缅鉴前烈，深为远图。惧德之不修，化之未偃，寅畏夙夜，如临泉壑。然则畴咨命于四岳，黜陟在乎三载，既以百姓为心，明非一人独理。今之牧守，古称侯伯。贤者任之，则循良之迹著，不贤者任之，则怨苦之声作。每冀精于所择，委之俞往，岂时或颓靡，苟且尚多；何吏之殊尤，寂寞不嗣。静言政要，朕用怃然。间岁水旱，周于郡国，仓廪不蓄，闾阎荐饥。加以黜陟颇多，冗官增弊，至于处置，皆凭次举。当于京官内简宏才通识堪致理兴化者，量授都督、刺史等官，在外藩频有升进状者，量授京官。使出入尝均，永为常式。课最超等，必议升选，循默守常，必加黜免。昭昭赏罚，可不慎欤！昔子产相郑，以致和平；曹参相齐，贵于清静；清静则不扰，不扰则和平，和平则不争，不争则知耻。爱费而与休息，除烦而从简易。自当农者归陇亩，蚕者勤绩纺，既富而教，乃克有成。道德齐礼，不远期复，庶几在位，知朕此心。

[book_title]授王朔方道行军总管制
黄门：古者猃狁孔炽，匈奴浸骄，则设以三策，虽属备胡之典；方于五材，未闻去兵之义。不有行者，谁能捍之？正议大夫行鸿胪少卿上柱国朔方军副大总管王，倜傥多智，坚刚竭节，每读前史，思齐古人。辞家而志灭獯戎，报国而躬先将校。顷虞南牧，城彼朔方，萧关洞开，沙漠无事。既获全军之利，则维保塞之劳，嘉其善谋，必有成绩。昔北逐虏者，任专而决外；西护羌者，功遂而条上。用明分阃之重，式副齐坛之期。朝实佥谐，尔其俞往。可持节充朔方道行军大总管，仍兼安北大都护，丰安、定远、三城等军，及侧近州军，宜依旧例，并受节制。其安北都护府，移于中受降城安置。兵须足食，理藉加屯，今正农时，务及耕种。并缘边兵募，亦委量事通融，苟非切便，即（阙）停减总处置讫奏闻，即驰驿准例发遣。主者施行。

[book_title]封郭虔郭知运制
朕闻赏有功，报有德者，政之急也。若功不赏，德不报，则人何谓哉？云麾将军检校右骁卫将军兼北庭都护瀚海军经略使金山道副大总管招慰营田等使上柱国太原县开国子郭虔、宣威将军守右骁卫翊府中郎将检校伊州刺史兼伊吾军使借紫金鱼袋上柱国郭知运等，早负名节，见称义勇。顷者柳中金满，偏师御敌。萧条穷漠之外，奔迫孤城之下，强寇益侵，援兵不至，既守而战，背秋涉冬，枥马长嘶，戍人远望，谋以十胜，成其九拒。遂能摧日逐之遗种，斩天骄之爱息。岂耿恭、班超，独高前史；将廉颇、李牧，与朕同时。眷言茂勋，是所嘉叹，信可以畴其井邑，昭示遐迩，俾劳臣劝而懦夫立焉。虔可进封太原郡开国公，知运可封介休县开国公。

[book_title]答宋王成器等上表以兴庆旧里宅为宫制
朕昔与弟兄，联居藩邸，虔奉圣训，遂膺昌期。尝思杜之游，颇有芒砀之气。王等固陈符瑞，取则不远，拟备巡幸，推而弗居。虽府在京师，亦同于谯沛。式遵故事，宜依今请。

[book_title]禁百官与僧道往还制
如闻百官家多以僧尼道士等为门徒往还，妻子等无所避忌。或诡禅观，妄陈祸福。事涉左道，深敬箝唷Ｗ越褚押螅百官家不得辄容僧尼道士等，至家缘吉凶。要须设斋，皆于州县陈牒寺观，然后依数听去。仍令御史金吾明加捉搦。

[book_title]薛讷除名为庶人制
出师不臧，本于丧律，责帅归罪，闻于记言。并州大都督府长史兼左卫大将军和戎大武等诸军州节度大使同紫微黄门三品薛讷，顷者总戎御边，建议为首。暗于料敌，轻于接战，张我王师，剑之虏境。偏裨失节，乃斯令之不明；中军靡旗，则厥谋之不振。况雁门斩级，魏尚岂得论功；马邑亡辎，王恢必闻议罪。进退之咎，典刑攸属。且观其畴昔，颇尝输罄，每欲资忠效主，见义忘身，傥曹沫不死于辱，终能自奋。秦赦孟明之败，汉从李广之赎，古常有矣，朕每怀之。特缓严科，俾期来效，宜放其罪。所有官爵，并从除削。

[book_title]授岐王范华州刺史薛王业同州刺史制
黄门：周以鲁卫之亲，夹辅王室；汉以间平之宠，来朝京师。旁稽旧章，允迪前训。太常卿兼左卫率并州大都督岐王范、荆州大都督兼秘书监薛王业等，朕之同气，邦之伟才。周旋礼乐，佩服儒雅。爰职奉常，则坠典咸秩，是司外史，则群言罔遗。光我谟猷，敷于事典，日同问安之庆，时归受制之廷。出入重于楚元，始（阙）钦于沛献。家人抚爱，虽属于从梁；国史垂声，必期于分陕。乃眷畿辅不远^，漆沮既从，河华作镇。削桐所寄，磐石攸宜。遂其至公之请，伫听牧人之术。范可使持节华州诸军事兼华州刺史，太常卿勋封如故；业可使持节同州诸军事兼同州刺史，秘书监勋封如故。至州日须稍优游，不可烦以细务，自非大事及奏事，余并令上佐知。主者施行。

[book_title]命李延昌等屯兵秦州制
朕闻天生五材，废一不可，不教人战，是谓弃之。我国家光宅天下，守在海外，后于吊伐之义，岂穷兵以黩武；先以威德之怀，欲安人而和众。将戒不虞，谅不获已。突厥比通和好，颇负盟约，不有金革，孰宁疆场，不有师徒，谁捍牧圉。昔者命彼南仲，城于朔方，军出陇西，劳于渭北，此其备也。今寒露腓草，秋风扬尘，必顺时以致师，方休农以简卒。我图靖国，其在绥边。卫尉卿兼检校左金吾卫大将军凉国公李延昌，克树勋庸，遍该韬略，关张万人之敌，勇不顾身；程李二将之名，忠于卫主。董司戎事，行料兵权，可充陇右道防御大使。左武卫将军白道恭等，居运六奇，行谋百胜。早闻营平之议，思睹票姚之捷，可为之副。宜取朔方后军兵，及前年朝堂应募健儿等，总十万人，群牧马四万匹，于秦州成兰渭等州界，逐便屯集教练。仍书报赞普，共为声援。明加侦候，勿使失机。

[book_title]亲征吐蕃制
朕闻夷不乱华，既殊于中外，虏或犯塞，必兴于甲兵。我国家一戎定业，累圣膺期，干戚斯舞，梯航毕至。小蕃远寇，假息游魂，爰自昔年，慕我朝化，申以婚姻之好，结为甥舅之国。岁时往复，信使相望。缯绣以益其饶，衣冠以增其宠。鸿恩大造，特加于蛮貊，狼子野心，遂同于枭獍。在于亭障，颇闻惊扰，已命师徒，遄往追蹑。摧凶殄逆，今也其时，灭迹扫尘，期之不日。然以问罪之义，百王所以龚行；戒严之典，六军所以亲御。是用中宵按剑，昧晓求衣，岂自逸于崇高，而不勤于栉沐。眷兹右辅，远在西陲，虽驻跸之暂劳，观兵而决胜，宜取今月，择日进发。其差取后军四万人，诸色蕃兵二万人，京兆府兵一万人，飞骑二万人，量追三百里内兵留当下人充，万骑五万一千人，豳陇兵各二千人，岐州兵五千人，并集本州待进止。其马四万匹，取三百里内诸厩及府马充。所追兵马及押官委本州精简赴集。卫尉卿兼检校左金吾大将军王毛仲为左一军总管，右金吾将军康海源为副。左武卫大将军李昌为右一军总管，左武卫将军马卫为副。左羽林大将军赵成恩为左二军总管，右领军将军秦义礼为副。右羽林将军杨敬述为左三军总管，右领军将军鲜于庭诲为副。左羽林将军马崇为右三军总管，右监门将军执失善光为副。所司准式。俾其长驱陇坻，深入湟中，授以方略，扫清氛。其缘顿支供，务从省约。

[book_title]立郢王嗣谦为皇太子制
树之后王，所以辑宁黎献；承之储副，所以安固宗祧。故能崇四术之科，为万国之本。长幼君臣之序，齿胄知归；温文恭敬之风，群生攸属。古之制也，其在兹乎。郢王嗣谦聪睿夙成，端庄特秀。三雍礼乐，必也生知；五官词藻，居然暗合。体道为器，非假于学问；资灵授德，自符于神解。夏弦春诵，地义天经。立人之道既彰，为子之诚皆著。今升平在运，中外咸宁，将有事于元良，固不逾于三善，宜光近日之敏，俾则前星之耀。宜以来年正月四日备礼册为皇太子。所司准式。

[book_title]赠窦希d尚书左丞相制
存有其荣，殁有其赠，古之典也。希d有贤戚之美，登台阶之秩，冀其永年，俾作元老。不幸薨逝，用震悼于厥心，可赠尚书左丞相。

[book_title]量赏租庸如数制
凡诸郡县，仍令太守县令课劝农桑。先处分太守县令在任有增减户口成分者，所由司量为殿最。自今以后，太守县令廉能勾当租庸每年加数成分者，特赐一中上考。如二载之内皆有成分，所司录奏，超资与处分。

[book_title]封王守礼第二女华亭县主制
黄门：司空兼虢州刺史王守礼第二女，王门诞秀，师氏尚柔，婉凝芳，闲和顺则，伫仪膏族，俾锡脂田。可封华亭县主。

[book_title]禁厚葬制
自古帝王，皆以厚葬为诫，以其无益亡者，有损生业故也。近代以来，共行奢靡，递相仿效，浸成风俗，既竭家产，多至凋弊。然则魂魄归天，明精诚之已远；卜宅于地，盖思慕之所存。古者不封，未为非达。且墓为真宅，自有便房。今乃别造田园，名为下帐。又明器等物，皆竞骄侈，失礼违令，殊非所宜。戮尸暴骸，实由于此。承前虽有束约，所司曾不申明，丧葬之家，无所依准。宜令所司，据品令高下，明为节制：明器等物，仍定色数，乃长短大小；园宅下帐，并宜禁绝；坟墓茔域，务遵简俭；凡诸送终之具，并不得以金银为饰。如有违者，先决杖一百。州县长官，不能举察，并贬授远官。

[book_title]赠王海宾左金吾卫大将军制
盘矛赴敌，义光忠壮，免胄捐躯，情殷悼惜。故防御群牧使丰安军使右卫率府率王海宾，七萃桢干，万里长城。抱铁石于胸襟，运韬钤于掌握。属犬羊为寇，牧圉罹灾。出车徇其征讨，跃马先其掩袭，挫彼锋锐，歼厥渠魁。充国持边，伫终文略，建威临阵，忽丧骁雄，兴言震怀，思有褒美。宜加大将之礼，兼茂后昆之秩。

[book_title]封宋王成器长女安吉县主制
黄门：宋王长女，流芳桂邸，禀训梧宫，体自闲和，成其婉娩。玉笄始茂，金燧方严，爰宠锡于脂粉，俾开荣于汤沐。可封安吉县主，主者施行。

[book_title]授卢怀慎黄门监制
古称纳言，亦号常伯，厥命惟允，朕之股肱，俾V成绩，聿归良辅。黄门侍郎同紫微黄门平章事卢怀慎，气实温厚，生于蓟北，年始英妙，出相山东，王佐所期，人师攸属。考彼扬历，多所献替。学以充其忠谠，才以运其清明，所谓许国忘身，立朝正色。有仲山甫之节，成管夷吾之能，故其道弥尊，其心益下。可以辅我王度，弼于朕躬，用增辉于侍帷，宜拜宠于参乘。可检校黄门监，散官黄门如故。

[book_title]禁畜别宅妇人制
帝王之政，必厚风俗，男女不别，深蠹礼经，至如别宅妇人，久未悛革。近今检括，配入掖庭，将示小惩，使及知禁。朕∑溆藁螅尚在含宏，思屈常宪。许其迁善，特放出令府县即配嫁，不得影认更为藏匿，畜别宅人，容其自新，并宜放免。自今已后，更有犯者，并准法科断。五品已上，仍贬授远恶处官，妇人配入掖庭。纵是媵妾，亦不得别处安置，即为常式。

[book_title]春令行赦制
青春式序，阳和布气，万物熙熙，莫不遂其性而嘉其生也。申念愚人，干我王度，日陷坑阱，置之网罗。朕代天理物，为人父母，眷言囚系，良增隐恻，岂宪章之尚密，将教道之不明欤？顺时行令，抑惟常典，两京及天下见禁囚，除犯恶逆并造伪（阙）以前，宜决一百，配流岭南碛西诸州，其余一切放免。

[book_title]赐高丽莫离支及吐谷浑等大首领爵赏制
高丽莫离支高文简、聂跌都督聂跌思太、吐谷浑大首领刺史慕容道奴、郁射思大首领鹘屈颉斤、大首领刺史悉颉力、高丽大首领高拱毅等：或辽海贵族，或阴山宠裔。知则能勇，权而善谋。从事本藩，颉颃高位，料顺逆之道，知变通之节。或誓以沈族，或翻然庇身，共验郅支之亡，遂观由余之入。将军遇敌，永罢射雕，使者迎降，果闻乘传，弃寒苦之地，就阳和之泽，尔其诚矣，朕实休之。宜开土宇之封，式盛坛场之制。文简可封辽西郡王，食邑三千户，行左卫大将军员外置同正员，赐宅一区，马四匹，物六百段。聂跌思太可特进行右卫大将军员外置兼聂跌都督，封楼烦郡公。食邑三千户，赐宅一区，马三匹，物五百段。道奴可左威卫将军员外置兼刺史，封云中郡开国公，食邑二千户，赐宅一区，物四百段，马两匹。鹘屈颉斤可左骁卫将军员外置兼刺史，封阴出郡开国公，食邑二千户，赐马两匹，物二百段。悉颉力可左武卫将军员外置兼刺史，封雁门郡开国公，食邑二千户，赐马两匹，物四百段，宅一区。拱毅可左领军卫将军员外置兼刺史，封平城郡开国公，食邑二千户，赐马两匹，物四百段。鹘屈颉斤妻契赐物一百五十段，手力二人，各赐物五十段。

[book_title]授薛讷朔方道行军大总管吕埏祚杜宾客副总管制
古之命将帅训甲兵，所以宣威武而制戎狄也，自非栾却之裔，孙吴之才，何以总中军而绝大漠矣。右羽林军大将军上柱国河东郡开国公凉州镇军大总管薛讷。家代名将，国朝元臣，智涌泉源，气横雷电。庙堂之上，则宽而有谋，旗鼓之间，则勇而无挠。顷者单于地隔，骄子天亡，众已离心，魑魅悬首。今则须行吊伐，用灭逋逃，宜凭推毂之权，将待复巢之势。可持节充朔方道行军大总管。太仆卿吕延祚，谋虑经远，才明沈断，右威卫将军兼灵州刺史杜宾客，三军之雄，万人之敌，以之入幕，孰不师臧，曾谓出车，肃兹王命：并宜充副总管。

[book_title]命征辟东宫官属制
黄门：朕闻王者神器，天之大业，震百里而崇孟侯，照四方而建元子，其所由来尚矣。我国家参天贰地，济以丰功，祖武宗文，承于密命，顾循菲德，寅畏鸿名。太上皇命朕以位，卿大夫补朕之阙，佥谓率先自迩，稽古维新。国本之大，不可以不务，皇储之重，不可以不立。故宵衣当宁，闻义是将，朝服升阶，择贤而举。皇太子嗣谦，生知礼乐，性成仁孝。字孙之爱，则敬不绝驰；问竖之安，则恭而至寝。观其言精视牍，思敏题鞭，固以核东序之讨论，契南山之调护。今少阳践位，献岁发春，草树自荣，乾坤交泰，副君之榜，已别其宫，太史之书，更藏于府。帝图斯永，人望所归，庶符知子之明，岂独在予之庆。用施宽惠，光于政理。今望苑初开，端僚是切，天下有高才懋德，硕学纯儒，比迹春卿，齐名夏绮，具以征辟。

[book_title]选耆儒侍读制
朕听政之暇，常览史籍。事关理道，实所留心，中有阙疑，时须质问。宜选耆儒博学一人，每日入内侍读。

[book_title]放散围兵制
昔周有岐阳之L，汉有扶风之命，或讲师习武，夸胡曜威，故王者狩必以时，虞人招之以礼，时则远矣。朕自祗膺图，于今四年，每巡幸郊畿，不出百里，且爱力而节用，岂盘游而好乐。间者四方无事，百谷有成，因孟冬之月，临右辅之地，戒兹五校，爰备三驱，非谓获多，庶以除害。一昨长围已合，大绥未举，而夜闻朔风，天降微雪。狐裘且御，未免祁寒，鹑衣不充，宁堪冻露。朕便截狡兽，要轻禽，以此游娱，孰云矜恤。况为之父母，育彼黎元，中宵耿然，明发增惕。其围兵并放散，各赐布一端，绵一屯，围将赐物三十段，副使二十段，押官十段。岐州兵马于此给付，余兵马至京请受。

[book_title]幸凤泉汤制
诗人赋田，以备L狩之义；王者顺时，式展畋游之礼。顷者筑场神甸，清道子来，经上林之苑囿，指扶风之薮泽。虽猎将提鼓，虞人植旗，仍悯冱寒之节，不行肃杀之命。岂惟虞舜之典，咸秩山川；所冀周文之风，及于鸟兽。繇是罢还士卒，非重盘游，眷彼吏人，致有烦扰，所谓行者幸也，后来其苏，宜申恩惠，用符古者。所经州县供承顿官百姓，并造营幕桥道等事，宜令所司勘会奏闻，其缘御路及顿场麦苗有损者，亦令实具奏闻。

[book_title]授薛谦光东都留守元行冲副留守制
周命召]，相宅建邦；汉命萧何，留台作镇。眷言斯土，任在其人。太子宾客昭文馆学士薛谦光、右散骑常侍元行冲等：国之耆儒，朝之硕彦。举直错枉，清心不可容非；殚见洽闻，白首以之从学。履历时久，精明日新，必能慎固邦畿，保厘都邑。伫成居守之务，宜叶往俞之委。谦光宜充东都留守，行冲为副。

[book_title]幸凤泉降所过地方刑罪制
凡称原减，颇详故事，罪至死刑，宽其大戮，况听成有法，阅实无冤。属阳和上春，积雪未降。天地之于庶物，正亭之而毒之；皇王之抚兆人，宁以杀而止杀。申念重辟，恻然疚怀，特布湛恩，助兹生气。其犯斯刑者，宜决一百，配流远恶处；其犯杖配流者，宜免杖依前配流；已决及流三千里者，节级稍移近处；二千五百里以下，并宜配徒以殿。

[book_title]授王守礼襄州刺史制
黄门：树于藩屏，莫非亲属，居以形胜，必任亲贤。司空兼陇州刺史王守礼，德比闲平，贤于鲁卫。动不忘于仁恕，言必备于忠肃。入连花萼，拥驷来朝；出割竹符，凭熊往镇。眷兹樊邓，是称汉沔，惟城池之枕倚，乃川陆之雄要。故鸣驺戒路，建隼为邦，副朕陕东之美，更闻岘南之政。可使持节襄州诸军事兼襄州刺史，司空勋如故。至州日须稍优游，不可烦以细务，自非大事及奏事，余并令上佐知，主者施行。

[book_title]授郯王嗣直等都护制
黄门：虞放三苗，允归于敷德，周称二陕，用切于闻政。顷以骄子运微，匈奴气尽，愿为臣妾者，望塞款门，编我氓黎者，云属波委。北穷大漠，西被流沙，抚而柔之，佥曰分命。郯王嗣直，陕王嗣升，聪察天假，英明日新，忠肃恭懿，宽仁孝友。探沛易之彖象，自诣精微；读楚诗之比兴，能传丽则。故可扬威怀之旨，宣静镇之风，畀以藩翰，俾清疆埸。嗣直可安北大都护，仍充安抚河东关内陇右诸蕃部落大使；嗣升可安西大都护，仍充河西四镇诸蕃部落大使。右卫大将军兼安北大都护上柱国长平郡开国公张知运、右羽林大将军兼安西大都护四镇经略大使上柱国潞国公郭虔等：国之老臣，朝之宿将。（阙）长策，子房所以运筹；安边远图，充国所以言事。必能宽则得众，惠以养人，各绥一方，兼委贰佐。知运可安北副大都护，仍兼郯王府长史及安抚诸蕃副大使，虔可安西副大都护，仍兼陕王府长史安抚诸蕃副大使，余如故。主者施行。

[book_title]封契丹李失活奚李大T制
混一六合，纪纲四海。开物所以苞举华夷，列爵所以范围中外。契丹松漠州都督李失活、奚饶乐州都督李大T等：并材雄剑骑，家袭簪组，翻飞涿鹿之郊，高视无闾之地。往属诖惑，遂尔携离。海表为虞，在苞桑之厚戒，汇征顺命，乃连茹而同归。柔怀有章，宠渥斯在。俾侯利建，宜膺胙土之荣；上将师贞，仍允斋坛之拜。失活可封松漠郡王，食邑三千户，行左金吾卫大将军。大T可封饶乐郡王，食邑三千户，行右金吾卫大将军。并员外置，余如故。

[book_title]授源乾曜黄门侍郎同平章事制
门下：轩梦三相，舜举八元，咸伫人杰，以宣邦政。尚书左丞上柱国安阳县开男源乾曜，博文强学，达识周才。贞白可以励时，道义可以宏物，虚怀同于抱月，悬镜不疲利器。比于成风，_钟无滞，回可充左曹之驳议，翊中禁之谋猷，用参金铉之司，兼践玉台之制。可黄门侍郎同紫微黄门平章事，勋封如故。

[book_title]授宋Z吏部尚书苏F同平章事制
门下：虞廷称盛，任于夔龙，周邦以宁，属于闳散。是知出纳惟允，必藉英奇，启沃有光，实资茂彦。银青光禄大夫守刑部尚书上柱国广平郡开国公宋Z，宇量凝峻，执心劲直。银青光禄大夫行紫微侍郎兼知制诰上柱国许国公苏F，风检详密，藻思清华。或掌宪南宫，持平邦典；或代言西掖，匡辅政途。咸竭奉上之心，俱尽匪躬之节。九流俟其澄序，众务资其弼谐。宜委铨衡，兼侍帷幄。Z可守吏部尚书兼黄门监，F可同紫微黄门平章事，散官勋封，并各如故。

[book_title]赠王友贞银青光禄大夫制
贵德尊贤，饰终念往，此圣人所以理天下，厚风俗也。王友贞禀气元精，游心太朴。孝惟不匮，独贯于神明；道则难名，高谢于人代。言念锡类，方期镇俗，遽尔凋殂，良深〉俊Ｉ无大位，虽隔外臣之仪；殁有余荣，宜赠上卿之服。可赠银青光禄大夫，仍委州县长官，特加吊祭。

[book_title]命故密王元晓再从孙彻嗣爵制
兴灭国，继绝代，天下归心焉，况乃仁不遗亲，德必在祀，光复土宇，率繇教义者哉。故徐州刺史密王元晓，望重天人，地居藩屏，家邦伊赖，休戚是均。乃者王室多难，睿图中缺，凡我宗子，咸从殛窜。神龙初岁，宝运绍兴，爰命近属，以为后嗣。而胄绪凋翳。是非纷杂，昙子承隙，妄尸茅土。神且不歆非类，人亦奚祀非族。奠享无主，就怀恻然。其封元晓再从孙银青光禄大夫行太仆少卿员外置同正员东莞郡开国公彻为嗣密王，以奉其祀。

[book_title]并州置天兵军制
太原薄伐之地，句注出屯之所，兵戈不可以不习，亭障不可以不备。默啜鸣镝之余，自贻泯灭，骨咄禄男小杀，覆巢之余，仍敢陆梁。九姓等虽类颇亲，而仇雠久著。譬彼西戎，已献郅支之馘，同夫东越，初雪会稽之耻，深忧复怨，固请防萌。况高秋在律，胡风振野，正可以扬武功，顺杀气，扼兹地险，张我天威。宜于并州集兵八万众，置天兵军。并州长史上柱国张嘉贞，有文武之材，励公忠之操，较陈利害，频奏封章，必能料敌于未形，临宜以决胜，可充天兵军大使。并州司马王乔，典礼不易，其可用也，右监门卫中郎将薛徽，军旅之事，则尝闻焉，并为副。左拒辽阳之师，右连河上之戍，车徒列次，鼓角传声，俾其雷断一方，云横万里，宏兹庙算，称朕意焉。

[book_title]移蔚州横野军于代郡制
戢兵始于威武，扼险先于要害，以制悍俗，用绥远人。九姓等顷立勋庸，先除桀骜，列在蕃服，保其疆宇。然而犷戎颇近，寇盗时侵。虽文德未宏，武备素设，汉垣通于句注，夏屋枕于燕山，是称近胡，量藉遮虏，固可节其万部，成犄角之形；屯我六师，示张皇之势。其蔚州横野军，宜移于山北古代郡。大安城南仍置汉兵三万人，以为九姓之援。拔曳固都督颉质略等，并望雄蕃绪，声振朔垂。戎略既昭，兵旅惟缉，各陈武列，分统军政。颉质略出马骑三千人，充横野军讨击大使；同罗都督毗伽末啜出马骑二千人，充横野前军讨击大使；I都督比言出马骑二千人，充横野后军讨击大使；回纥都督夷健颉利发出马骑一千人，充大武军左军讨击大使；仆固都督曳勒哥出马骑八百人，充大武军右军讨击大使。左萦右拂，先偏后伍，作捍云代，指清沙漠。宣威料敌，度功蒇务，咨尔庶士，称朕意焉。其五都督讨击大使，各量给赐物一百匹，领本部落蕃本兵，取天兵军节度。其兵有事应须讨逐探候，量宜追集，无事并放在部落营生，并使本军存问，务使安辑。应修筑所及支运兵马粮等，所司亦与节度使商量处置。

[book_title]征突厥制
《书》称“四征不庭，绥厥兆民”，可以覆昏乱，执有罪，保大定功，利物惩慝。故高阳有九黎之伐，大舜有三苗之征，钦若圣谟，是为殷鉴。突厥杀穷漠余裔，大邦逋诛，恃其悍俗，未遵朝化。比为潜遁幽茫，隔阂华壤，固声朔之不被，将羁縻以畜之，而扰我诸蕃，窥我边境。今群方辑睦，重译会同，奉琛执贽者万数，请吏来王者亿计，咸以为众之所加，各自统领师徒，取其仇怨。拔悉密右骁卫大将军金山道总管处木昆执米啜、坚昆都督右武卫大将军骨笃禄毗伽可汗等，弧矢之利，所向无前。契丹都督左金吾卫大将军静析军经略大使松漠郡王李失活溪都督右金吾卫大将军静析军经略大使松漠郡王李失活、奚都督右金吾卫大将军保塞军经略大使饶乐郡王李大T等，士马之精，何往不克。并总戎云萃，贾勇风驰。西徒沙碛，至于德犍山下，东发海浦，期乎独活河上。九姓拔曳固都督稽洛郡王左武德大将军颉质略同罗都督右监门卫大将军毗伽末啜、霎都督右骁卫将军比言、仆固都督左骁卫将军曳勒哥等，种分业异，效节输忠，枭彼凶魁，扫除遗孽，并左犄右角，连营合围，故路绝飞走，计穷跃噬。然我国家以止戈存义，衅鼓伤仁，方欲先德后刑，有征无战，庶番之请，抑而莫从。皇天有命，将不获已。突厥杀若迷而知复，困即能通，革面虏庭，委身魏阙：解其缚，焚其榇，有逢伯之前闻；大者王，小者侯，即田横之故事。况默啜之子右金吾卫大将军右贤王默特勒逾伦自拔于乱，顷投于国，今不计其先人之僭，复加以右贤之宠。右威卫将军左贤王阿史那毗伽特勒、左武卫大将军燕山郡王火拔石失毕、左领军卫大将军阿婆啜阿史那褐多、右骁卫大将军贺鲁窒合真阿婆属等，或彼贵种，应系人思；或彼信臣，已归邦化。咸从众望，并锡尊官，随师以筹谋，采狄之情状，便立衙帐，令居塞垣。其首领百姓等，有能转祸为福，去逆效顺，爵赏之科，国朝有典，且发单于之使，谕其触网之徒，优而柔之。五申三令，傥覆巢未悟，沸鼎犹安，习苦为甘，闻言不信，则戈矛所接，玉石同焚。勉思良图，罔替成命。朔方道行军大总管银青光禄大夫右散骑常侍摄御史大夫王，长才多奇，大勇不斗，寄用捍城，隐当敌国，当出阃之寄，有辞第之公，故可总是中军，以宏上略。凡蕃汉三十万众，并取节度。《大戴礼》云：“王者之征，犹时雨也，至则人悦之矣。”俾夫武威外照，仁德内洽，用恢天声，以静边徼。布告遐迩，咸使闻知。

[book_title]赐隐士卢鸿一还山制
昔在帝尧，全许由之节；缅维大禹，遂伯成之高。则知天子有所不臣，诸侯有所不友，遁之时义大矣哉！嵩山隐士卢鸿一，抗迹幽远，凝情篆素。隐居以求其志，行义以达其道。云卧林壑，多历年载。传不云乎：“举逸民而天下之人归心焉。”是乃飞书岩穴，备礼征聘，方伫献替，式宏政理，而矫然不群，确乎难拔。静己以镇其操，洗心以激其流。固辞荣宠，将厚风俗，不降其志，用保厥躬。会稽严陵，未可名屈，太原王霸，终以疾归。宜以谏议大夫放还山林，岁给米百石，绢五十匹，充其药物，仍令州县送至隐所。欲知朝廷得失，具状以闻。

[book_title]封突骑施苏禄顺国公制
王翥怀柔，莫不率俾，礼其君长，必备典章。右武卫大将军员外置突骑施都督车鼻施啜苏禄，中部贵人，右贤豪绪。族系繁于朔野，郊廛拒于阴寒。自趋风入献，服义来归，爰奉戎索，实司边行。懋勋可纪，忠节是嘉，俾升绝席之尊，仍茂锡圭之宠。可左羽林军大将军员外置，仍封顺国公，食邑三千户，余如故，并赐锦袍钿带鱼袋七事，仍充金方道经略大使。所司备礼册拜。

[book_title]命宋Z苏F修国史制
古之良臣，实难其人，掌邦国之事，明劝惩之道，是以淑骏宏简，茂先博物，爰自重臣，式膺兼领。银青光禄大夫吏部尚书兼黄门监上柱国广平郡开国公宋Z，明允笃诚，有犯无隐。银青光禄大夫行紫微侍郎黄门平章事上柱国许国公苏F，忠肃恭懿，察微知章。并光我国祯，熙我帝载，在公闻山甫之颂，抗直有史鱼之节。王言斯典，曾是献替，君举必书，亦惟褒贬。宜鼎铉之任，更述《盘盂》之篇。并可修国史，余各如故。主者施行。

[book_title]亲谒太庙推恩制
朕闻理莫大于孝，所以通神明；事莫大于祀，所以谒宗庙。顾此薄德，获承丕绪，恭虔夙夜，弗敢遑宁。去岁爰命有司，增营太室，寻以匠者功就，饔人礼奉。虽是效是则，率由旧章，而不躬不亲，曷尽诚敬。粤自河洛，旋于京师，聿修斋祭，致用蠲洁。属群方骏奔，庶位咸旅，裸奠式受，感怀载殷。圣灵在天，若享精意，伊尔王公卿士，下逮黎蒸，道存念兹，惠乃锡类。七庙元皇帝以上，三祖枝孙，恐有失官序者，宜各与五品京官。皇祖妣诸家，有子孙今在选叙者，量加甄择。内外官三品以上有庙者，各赐绢三十匹，以修祭服俎豆。缘谒庙亚献王守礼、终献宋王宪各赐三百匹，夹侍岐王范、薛王业各赐绢二百五十匹。自余行礼及供奉，三品以上赐一百六十匹，四品一百四十匹，五品一百二十匹，六品一百匹，七品八十匹，八品六十匹，九品四十匹。卤薄六引官各减一等，押仗官又减一等。摄官依本官给。有兼充诸使者加一等。两京文武官并朝集使诸方道表，一品七十匹，三品六十匹，四品五十匹，六品七品四十段，九品三十段，从者加一等。皇亲诸亲准品等，礼仪置顿营幕使各赐物一百段，副使八十段，判官及修定仪注官各减三分之二。行所州县刺史上佐县令等，各准行从官与赐。其给赐人应两处以上者，从一多给，唯有庙官之赐听兼给。谒庙有所修造，专当官及当顿官始末不绝者，各赐一半上考。知顿州各免一年租及地税，傍州缘顿供承者亦准此。行事斋郎及权补充者各赐物十段，升阶者各赐物十五段，三卫飞骑万骑并仗内无品人等赐五段，十月正番卫士等各赐三段。缘道路及置营幕损百姓麦苗者，宜令州县检量，优还价直，余应得而制书缺载者，所司类例以闻。

[book_title]封怀宁郡王嗣英制
建侯树藩，命贤裂土，以戚属，乃率典常。司徒兼绛州刺史上柱国申王帧Ｓ窳址植剩银河疏液，厥保庆灵，未繁裔绪。宋王宪男嗣英，鲁廷学《礼》，楚馆闻《诗》，德辉日盛，忠概特立。宜其释犹子之序，居承嫡之位。庐江大郡，形胜攸属，用图尔居，莫如兹地。是锡分圭之宝，俾承磐石之宗。可封怀宁郡王，食邑三千户。

[book_title]赠王仁皎太尉益州大都督制
在昔王者旌贤睦姻，莫不存贲宠光，殁加礼册。故开府仪同三司王仁皎，神仙望族，礼乐通材，履道纯粹，执心夷简。自大邦有子，中闱作合，以外舅之劳。参上公之位。绩宣扬历，诚著始终，方保期颐，遽从薨落。兴言震悼，用恻于怀。宜依常典，式慰茔魂。可赠益州大都督，赠物三千段，米粟二千石。丧葬事并官供，务从优厚。仍赐东园秘器。宜令银青光禄大夫守工部尚书上柱国鼓城郡开国侯刘知柔摄鸿胪卿监护，通议大夫行京兆尹上护军崔琬为副，银青光禄大夫守太子詹事光禄大夫守太子詹事上柱国安南县开国侯庞承宗持节斋书吊祭，左庶子上护军白知慎为副，在京五品以上官，更须就吊。官为立碑。

[book_title]改封宋王宪为宁王制
爰分宝玉，载锡绥章，必在亲贤，致之侯甸。开府仪同三司兼泾州刺史上柱国宋王宪，仪表硕望，忠肃令名，艺总经书，才推礼乐。列上公之位，兼大藩之宠。瞻彼行围，旧称茅邑，孰如北地，今迩西都，宜考良日之封，用宏景风之命。可改封宁王，食邑三千户，余如故。

[book_title]皇太子加元服制
元良所以主匕鬯，奉社稷，贞于万国，祝以三加。皇太子居长德之地，务亲仁之道，爰就师保，克修志业，寝门问安而资敬，大学齿胄而征善，大猷且酌，元服宜申。史称周诵之年，傅纪鲁襄之礼，粤若敬始，谓之成人，逮兹建正，式展嘉事。可以来年正月加元服，所司择日奏闻，礼官博士，详考故实，允符令典。

[book_title]令所司简阅丈尺立样制
顷者以庸调无凭，好恶须准，故遣作样，以颁诸州。令其好不得过精，恶不得至滥，任土作贡，防源斯在。诸州送物，作巧生端，苟欲副于斤两，遂则加其丈尺。有至五丈为匹者，理甚不然，阔尺八寸长四丈，同文共轨，其事久行。立样之时，已载此数，若求两而加尺，甚暮四而朝三。宜令所司简阅，有逾于比年常例，尺丈过多者，奏闻。

[book_title]赠叶法善越州都督制
故道士鸿胪卿员外置越国公叶法善，天真精密，妙理幽畅，包括秘要，发挥灵符。固以冥默难原，希夷罕测，而情栖蓬阆，迹混朝伍，保黄冠而不拔，加紫绶以非荣。卓尔孤秀，泠然独往，胜气绝俗，贞风无尘。金骨外耸，珠光内映，斯乃体应中仙，名升上德。朕尝听政之暇，屡询至道。公以理国之法，数奏昌言。谋参隐讽，事宣宏益，叹徽音之未泯，悲悬解之俄留。何莫\遗，歼良奄及，永惟平昔，感怆于怀。宜申礼命，式贲泉壤，可赠越州都督。

[book_title]录京城囚制
五刑之用，以禁奸慝；三宥之设，以矜愚耄。朕永康四海，忧在兆人，俾遵大化，爰措庶狱。而愚妄之辈，抵犯或闻，向隅可哀，当宁兴轸。今天地既肃，申严在命，时分其令，罪则无留。载怀幽犴，思布生德，宜崇减死之恩，式明宥过之典。其京城内犯罪人等，时令按覆。其中造伪头首，及谋杀人断死者，决一百，配流岭南恶处。杂断罪死者，决一顿，免死配流远处。杂犯流移者，各减一等。杖罪已下并免。

[book_title]改公卿子弟京官为外僚制
源弼等父在枢近，深惟谦挹，恐代官之咸列，虑时才之未序，率先庶僚，崇是让德，既请外其职，复降官以授。《传》不云乎：晋“范宣子让，其下皆让”。“晋国之民，于是大和。”道之或行，仁岂云远。因令文武百寮，父子兄弟三人并任京司者，任自通融，依资次处分。

[book_title]科禁诸州逃亡制
国家祖武宗文，重熙累洽，克清寰极，大庇生人。元德独化，放乾元而资始；至道无名，合帝先而首出。自削平区宇，混一车书，六合晏然，百有余岁，则我文武之业，大造于上灵。朕嗣守丕运，缵承洪绪，恐不能诞敷前烈，光阐睿图，夙夜祗畏，如泉谷，曷尝不恭默思道，梦寐求政。从人之欲，每以万姓为心；屈己之劳，尝矜一物失所。但以法久而弊，法弊则通。制国以立法为先，教人以占著为事。自属清晏，人多偷怠，国章或弛，伪实繁。今正朔所及，封疆无外。虽户口既增，而税赋不益，莫不轻去乡邑，共为浮惰。或豪人成其泉薮，或奸吏为之囊橐，逋亡岁积，流蠹日滋。州县不以为矜，乡邻实受其咎。虽朕之薄德，罪则在予，非官无政，吏不守法耳。若浸以久安而肆之，则国之堤防，于是窬紊。今欲去其末而归其本，闭其邪而正其德，使法有所立，人知向方，是用恤孤穷，免逋贷，式广自新之路，俾申莫厚之恩。
诸州背军逃亡人，限制到日百日内，各容自首。准令式合所在编户情愿住者，即附入簿籍，差科赋敛于附入令式，仍与本贯计会停征。若情愿归贯，及据令式不合附者，首讫明立案记，不须差遣，先牒本贯知，容至秋收后递还。情愿即还者，听待本乡讫免今年赋租课役。如满百户以上，各令本贯差官，就户受领。过限不首，并即括取，递边远附为百姓。家口随逃者，亦便同送。若限外州县公私容在界内居停，及事有未尽，所司明为科禁。其天下勾征逋悬，及贷粮种子地税，在百姓限内，先有追收之文案未纳者，自开元七年十二月以前，并宜放免。官典隐欺，不在免限，将使百度伊始，万邦在宥，人复其业，官修其方，凡厥庶寮，各虔尔职，俾率训曲，以康政途。布告遐迩，使知朕意。

[book_title]授张说同中书门下三品制
门下：乾坤以阴阳化成，后王以辅相兴理，所以寅亮天工，缉熙帝图，非夫大贤，孰寄斯任。天兵军节度大使右羽林将军兼并州长史摄御史大夫燕国公兼修国史张说，挺其公才，生我王国。体文武之道，则出将入相；尽忠贞之节，亦前疑后丞。谅可以宏此大猷，总其邦政，允厘庶绩，保V皇家。可守兵部尚书同中书门下三品，勋封修国史如故。仍即驰驿赴京。

[book_title]幸并州制
朕顷自镐京，省方于雒。本以息转输之费，即河之殷，今属宗庙改修，礼崇昭事，永言配享，必在躬亲。又眷彼晋阳，是称重镇，将陈诗以问俗，式安边而训武。虽来往祗供，颇有烦役，而国之大事，不可云劳。宜以明年正月三日发雒幸并州，取便路还京。应须支计，所留准式，缘顿祗承，一事已上，并用当处官物，不许科敛百姓。其递运及从兵马官寮等，务须从减省。所在公私，并不得辄有进献，违者所繇州县官及进献人，各量事贬罚。布告遐迩，咸使闻知。

[book_title]流姜皎岭外制
秘书监姜皎，往属艰难，颇效诚信，功则可录，宠是以加。既忘盈满之戒，又亏静慎之道，假说休咎，妄谈宫掖，据其作孽，合处极刑。念兹旧勋，免此殊死，宜决一顿，配流钦州。

[book_title]诫宗属制
朕君临宇内，子育黎元。内修睦亲，以叙九族；外协庶政，以济兆人。勋戚加优厚之恩，兄弟尽友于之至，务崇敦本，克慎明德。今小人作孽，已伏宪章，恐不逞之徒，犹未能息。凡在宗属，用申惩诫。自今已后，诸王公主驸马外戚家，除非至亲以外，不得出入门庭，妄说言语。所以共存至公之道，永协和平之义，克固藩翰，以保厥休。贵戚懿亲，宜书座右。

[book_title]赠司马承祯银青光禄大夫制
混成不测，入寥自化。虽独立有象，而至极则冥。故王屋山道士司马子微，心依道胜，理会元远。遍游名山，密契仙洞。存观其妙，逍遥自得之场；归复其根，宴息无何之境。固以名登真格，位在灵官，林壑未改，遐霄已旷。言念高烈，有怆于怀，宜赠徽章，用光丹。可银青光禄大夫，号真一先生。

[book_title]授钟绍京郴州别驾制
漳州怀恩县尉员外置钟绍京，夙负艺能，早申诚节。录其殊效，赐以崇班。未答恩私，自招瑕累。雷雨作解，品物惟新。言念旧劳，稍加甄叙，可郴州别驾。

[book_title]禁百官交结匪人制
百官等禄秩既优，勋贤是寄，皆合守其正道，无宜听彼异端。至如卜祝之流，妄陈休咎，占候之辈，假征祥，诳惑既生，愆违斯作，因构谗慝，遂行讪毁。取陷网罗，良增叹息。惩一足以劝百，有犯不可无刑。奸狡以此累身，百僚诚宜饬已。自今已后，各宜谨慎，并不得与如此等色及无职人交游来往。仍令御史访察，有即弹奏，当加严罚。

[book_title]皇子纳妃制
龙楼内范，辅成元良之德；凤邸中闱，克谐乐善之美。自非门地兼茂，容则聿修，何以式副好逑，允兹华选。薛绦第六女，窦希{第四女，戚里承休，渭阳传庆，婉顺成性，柔闲有容。言必图史之规，动遵珩佩之节，惠问兰郁，清心玉映。足以俪青宫之宠，伉朱邸之义，式昭阃训，用光嫔则。绦女可皇太子妃，{女可庆王妃，仍令所司备礼，至都册命。

[book_title]封东光公主制
炎汉盛礼，蕃国是和。乌孙降公主之亲，单于聘良家之子。永惟前史，率同旧章。故成安公主女韦氏，六行克昭，四德聿备，渐公宫之训，承内家之则。属林胡拜命，捍塞无虞。柔远之恩，已归于上略；采楚之庆，载睦于和亲。宜正汤沐之封，式崇下嫁之礼。可封东光公主，出降饶乐郡王鲁苏。

[book_title]封燕郡公主制
汉图既采，蕃国是亲。公主嫁乌孙之王，良家聘毡裘之长，钦若前志，抑有旧章。余姚县主长女慕容氏，柔懿为德，幽闲在性，兰仪载美，蕙问增芳。公宫之教夙成，师氏之谋可则。今林胡请属，析津（阙）虽无外之仁，已私于上略，而由内之德，亦资于元女。宜光兹宠命，睦此蕃服，俾遵下嫁之礼，以叶大邦之好。可封为燕郡公主，出降与松漠郡王李郁于。

[book_title]并州置北都制
经邦创制，建都设险，必因时顺人，统物立极。我国家以神武圣德，应天受命，龙跃晋水，凤翔太原，建万代之模，为亿兆之主，犹成汤之居亳，有周之兴岐。顾朕眇身，纂承昌运，守宗社之大宝，恢中原之鸿业。叶时卜狩，始经此都，事本因心，情兼惟旧。近者嘉祥荐至，休瑞屡臻，此皆宗u降灵，神祗潜暨，岂予匪德，独享厥休。昔尧理唐郊，式建丹陵之地，汉居洛邑，更表南阳之都。今王业正兴，宫观犹在，列于边郡，情所未安，非所以恢大圣之鸿规，展孝思之诚敬。其并州宜置北都。改州为太原府，刺史为尹。司马为少尹，太原晋阳为赤县，诸县为畿县。官吏品第，视京洛两府条理。

[book_title]北都巡狩制
朕爰自雒，有事省方。乘发生之和，因豫动之庆，将欲恤鳏寡，问老疾，陈诗展礼，黜幽陟明，使滞伏必申，微物咸遂。其行幸所至处，宜令刺史县令存问百年老病鳏寡茕独及行人家。如有单贫不济不能存活者，量加赈给，其侍老仍各赐物三段。见禁囚徒，除十恶及身犯反逆，并造伪头首以外，自余杂犯流死等罪各减一等，徒以下放免。百姓有贤良，官人有清白，并令中书门下采访名闻。其贪浊之吏，委御史觉察弹奏。

[book_title]贬张嘉贞幽州刺史制
中书令张嘉贞，备位宰相，夙承恩命，不能励其公节，以训私门。其弟嘉v，顷缘奖爱，迁在清秩，凭宠自肆，黩货有彰。岂可仍践台阶，仪刑百辟，贬居藩守，俾肃朝伦。可幽州刺史。

[book_title]命张说兼中书令制
中书政本，实管王言，咨尔夏部，佥曰惟允。兵部尚书同中书门下三品燕国公张说，道合忠孝，文成典礼，当朝师表，一代词宗。有公辅之材，怀大臣之节。储宫侍讲，早申翼赞，台座谟，备陈匡益。入则式是百辟，出则赋政四方，嘉绩简于朕心，茂功著于王室。赉予良弼，光辅中兴，乃眷专车，是称枢密。宜兼出纳之任，式副具瞻之举。可兼中书令。

[book_title]祠后土获符瑞行庆制
自古受天之命，作神之主，崇德祀地，尽孝配亲，存乎礼经，不可阙也。朕承累圣之绪，仗卿士之力，方隅清谧，宇宙V安。北狩并都，南辕汾上，览汉武故事，修葺旧祠。时惟仲春，地气萌动，将先政本，为农祈谷。斋戒惟寅，粢盛惟洁，仲尼曰：“吾不与祭，如不祭。”岂非躬尽孝敬，以致神祗乎？而经始锰场１ΧΤ龅兀奠兹玉帛，荣光塞河，将何以幽答神心，上膺灵贶？朕又惧焉。今大典克举，美祥允洽，自天之v，岂予一人，思与百辟，同兹嘉庆。亚献王守礼终献宁王宪各赐物七百匹。申王轴王范薛王业各赐物五百匹，余升坛官，三品已上赐爵一等，四品已下各加一阶。应入三品五品，现任四品已上官先授三品四品已上阶经三十考者，六品已上官先授五品六品已上阶经十六考者，令所司勘责，奏听进止。诸缘大礼有职掌官赐勋两转，余陪位官赐勋一转。中书门下三品六尚书御史大夫食实封三品以上功臣，与各一子官。共立功万骑身亡殁者，虽预创业，不见劢时，念功思旧，情有感恻，并令所司检勘，亦各与一子官。改汾阴县为宝鼎县。官同升坛官例赐一阶。

[book_title]授张说中书令王同三品制
门下：周称内史，以司号令；汉曰尚书，是主喉舌。用平邦典，以佐王教。兵部尚书兼中书令张说，履道体正，经邦立言，吏部尚书王，忠肃刚简，博闻宏识：并才包王佐，望重时英，内训五品，外清九服，嘉谟必尽，庶绩允厘，宜参五臣之命，以正三台之象。说可中书令，可兵部尚书同中书门下三品。

[book_title]授王朔方节度使制
周建司马，以申九法；汉用丞相，兼抚四夷。伐畔柔服，于是乎在。朔方古郡，实曰新邦，虽夷狄已平，河县无事，境邻戎马，地杂牧，瞻言备豫，深仗威谋。王睃学综九流，才苞七德，武称敌国，文乃时宗。忧边之诚，所怀必尽。奉上之道，知无不为。出则守于四方，入则式是百辟。辨兹旗物，制我封疆，赏不失劳，举无遗德，俾凭庙堂之策，克平邦国之事。可持节兼朔方军节度大使。其河西陇右河东河北诸军征马，并委检察置之。

[book_title]躬享九庙制
崇建宗庙，礼之大者，聿追孝享，德莫至焉。今宗以立尊，亲无迁序，永惟严配，致用蠲洁。栋宇式崇，裸奠斯受，顾兹薄德，获承祀，不躬不亲，曷展诚敬。宜用八月十九日祗见九室。

[book_title]祀南郊制
帝王承天，必崇告类之典；文武尊祖，是遵严训之义。所以克荷成命，昭升前烈，盖王者之子道，乃圣人之神教。朕以寡昧，猥承丕绪，获主祭祀，一纪于兹。辅相之宜，下不足以被物；馨香之德，上不足以动天。故岁或不登，刑且未恤，内省为愧，大礼犹郁，星晷骤迁，夙夜祗惧。今四夷内附，诸侯率职，群生和洽，百物阜蕃。犹恐教或未孚，求之皇极，诚有不达，观于国风。故亲巡河东，祈谷上，神歆有答，岁物以丰。此皆先圣无疆之休，上元启佑之贶，冀因报谒，式展诚敬。宜以迎日之至，允备郊天之礼，所司详择旧典以闻。

[book_title]令举献岁旧章制
献岁之吉，迎气方始，敬顺天时，无违月令。所由长吏，可举旧章。

[book_title]授王邱等六人刺史制
昔皋繇与禹言，乃曰：“在知人，在安人”。此皆念在邦本，光于帝载。乾乾夕惕，无忘厥旨，而长吏不称，苍生靡宁，深思循良，以矫过弊。仍重诸侯之选，故自朝廷始之。王邱等行为时宗，才称人秀，实有懿德，著于有冠。加之善政，布在台阁，咸以恤修身之府，载深经国之图。朕所明知，躬自推择，是有烦卿之寄，用彰恤下之心。俾牧人宣条，无愧于明哲，而变风致理，可辑于遗黎。尔其克沃朕心，式钦往命。

[book_title]贬宇文融汝州刺史制
事君之节，在于匪躬，为臣则忠，期于无隐。黄门侍郎同中书门下平章事宇文融，幸藉艺能，俾承推择。往以封辑田户，漕运边储，用其筹谋，颇有宏益。三迁宪府，再入礼闱，仍仗以谟，委其密勿。虽十旬八拜，一日九迁，方此超腾，彼未为速。庶违尔弼，朕则伫于昌言；谋而不臧，近颇彰于公论。交游非谨，举荐或亏，将何以论道三台，具瞻百辟？宜辍中枢之位，在外藩之寄。可汝州刺史。

[book_title]改封嗣江王等为郡王制
国之宗盟，树以藩屏，用亲九族，以制万邦。朕恭默思道，懋勤庶政，将欲克复古训，贻范方来。顷以王国绝纪，旁宗入继，事非允正，奚妨命停。而立爱自亲，推恩由近，礼虽云异，情所未忘。况其嗣侯，已积年岁，永言主祭，因心怵惕。宜降殊常之泽，俾申敦睦之道。再从兄将作大匠嗣江王为信安郡王，秘书少监嗣蜀王为广汉郡王，再从叔太子员外率更令嗣密王彻为濮阳郡王，再从兄太子员外家令嗣越王思顺为中山郡王。

[book_title]褒赐尸利佛誓国制
尸利佛誓国三尸利陀罗拔麾，远修职贡，载勤忠款，嘉其乃诚，宜有褒赐。可遥授左武卫大将军，赐紫袍金钿带。

[book_title]追赠申王治惠庄太子制
德盛者必享休名，道高者必膺殊典，况人伦之重，义切因心，天属之深，情殷追远。故司徒申王郑睿哲聪明，本乎天性，温恭孝友，挺自生知。乐善好书，清猷迈于两献；深仁厚义，美化侔于二南。可谓具瞻百僚，仪刑列辟。朕将永康兆庶，方自友于。天不\遗，奄从薨逝，永惟仁范，哀恸缠怀。用表非常之荣，少寄天伦之戚，可追赠惠庄太子。宜令所司备礼，就加册命，陪葬桥陵。

[book_title]分遣蒋钦绪等往十道疏决囚徒宣慰百姓制
惟刑是恤，止杀之深仁，宁失不经，好生之大德。朕躬膺丕业，思济元元，下之陷辜，上教不至，在予之责，何咎于人。今履肇绪，阳和献岁，思布德泽，惠此囹圄。将宏恺悌之恩，以顺发生之气。其天下见禁囚徒，死罪宜降至配，流已下罪悉原之。都城内委中书门下当日疏决处分，京城委留守制到日处分。仍令中丞蒋钦绪往河南，大理少卿明圭往关内，刑部郎中张樽往河东，水部郎中崔恂往山南东道，右庶子高仲舒往江南西道，职方郎中郑绩往剑南道，秘书丞张履冰往淮南道，殿中侍御史孙济往陇右道，赞善大夫张景幽往河西道，右谕德李林甫往山南道，主客郎中张烈往江南东道，并即驰驿发遣。所至之处，疏决囚徒，宣慰百姓。其有穷乏交不存济，及侍老行人之家有疾苦者，各令州县量加医疗及赈恤。其岭南五府，碛西四镇，非流配效力等见禁囚徒，各委节度使及本管都督府处分。布告遐迩，知朕意焉。

[book_title]改封契丹松漠郡王李邵固为广化王奚饶乐郡王李鲁苏为奉诚王制
李邵固等，输忠保塞，乃诚奉国，属外寰中，无远不届。而华裔靡隔，等数有加，宜赐休名，俾承庆泽。

[book_title]禁断矫称敕使制
如闻在外州多有矫称敕使，诈乘传驿：或采药物，言将贡献；或妄云追人，肆行威福，如此等色，犹须禁断。若缘别使，皆发中使，以此参察，固易区分。宜令州县严加捉搦，勿容漏网。

[book_title]追赠岐王范为惠文太子制
褒崇名器，所以尊德也；光昭典礼，所以饰终也。况天伦之爱，亲亲之至乎。故太子太傅上柱国岐王范，特聪明，率由孝友，好书不倦，乐善无忘。固已作则列藩，仪型百辟。方凭鲁卫之政。率流雍穆之风，岂图辅德愆期，歼良奄及。想同气而莫遂，望骖驾而何追。言念平生，情深震动，宜国殊礼之命，用寄孔怀之哀。可追赠惠文太子。

[book_title]封故泽王男义制
先亲之义，所以敦叙，广封之道，所以利建。故泽王男义，渐庆元族，分荣帝系，早承光宠，列在戚藩。中因闲言，久不立嗣，既宗英有誉，而邦翰用崇，宜顺景风之典，俾宏宅土之命。可封嗣泽王。

[book_title]令户口复业及均役制
天下诸郡逃户，有田宅产业，妄被人破除，并缘欠负税庸，先以亲邻买卖，及其归复，无所依投。永言至此，须加安辑。应有复业者，宜并却还。纵已代出租税，亦不在征陪之限。国之役力，合均有无，比来应定门夫，殊非得所。每县中男多者，累载方始一差，中男少者，一周遂役数过，既缘偏并，岂可因循。自今已后，诸郡所载门夫，宜于当郡县通率准式纳课分配令得均平。

[book_title]崇礼玄元皇帝制
玄元皇帝，仙圣宗师，国家本系。昔草昧之始，告受命之期，高祖应之，遂于神降之所置庙，改县曰神山。近日庙庭，屡彰嘉瑞，虔荷灵应，祗庆载深。宜令本州择精诚道士七人，于龙角山庙中洁斋焚香，以崇敬奉。

[book_title]授萧嵩集贤院学士修国史制
明乎国史，所以宏阐大猷；观乎人文，所以化成天下。自非钩深学海，囊括词林，盛周公之典谟，悬仲尼之日月，何以纂叙鸿业，允谐佥能？兵部尚书兼中书令萧嵩，自天生德，惟国之桢，孝友温仁，禀于性与。明密忠谨，自然道合，礼乐资其黼藻，风雅由其发挥，足以掌书殿之秘文，史策之徽烈。论道而讲学，司论而记言，俾垂作范之规，用成不刊之典。可兼集贤院学士知院事兼修国史，余并如故，主者施行。

[book_title]赐王希夷致仕还山制
徐州处士王希夷，绝学弃智，抱一居贞，久谢嚣尘，独往林壑。属封峦展礼，侧席旌贤，贲然来思，克应嘉召。虽纡绮季之迹，已过伏生之年，宜命秩以尊儒，俾全高于尚齿。可朝散大夫守国子博士，听致仕还山。每岁春秋，州县致束帛酒肉，仍赐衣一副，绢一百匹。

[book_title]授庆王潭等诸州都督制
朕钦承丕绪，司牧黎元，讼息刑清，远安迩肃。思宏备位，式树藩维，列镇而考其政声，谋帅而训其戎旅。征皇汉之故事，并建亲贤；采分陕之遣尘，化行江汜。爰崇磐石，永固宗祧。庆王潭等，并禀秀玉林，分华琼苑，夙彰韶誉，久践义方。阅《礼》敦《诗》，好贤乐善，履忠肃而无替，遵法度而不愆。器蕴谋猷，才兼文武。任兹连帅，统彼元戎，干略攸归，贤能是择。分麾作镇，授钺专征，式茂朝章，宜恭嘉命。以庆王潭为凉州都督兼河西节度大使，忠王浚为单于大都护朔方节度大使，棣王洽为太原以北军州节度大使，鄂王涓为幽州大都督兼河北诸州节度大使，荣王晡京兆牧兼陇右节度大使，光王为艄阒荻级郊媪肽暇略大使，仪王潍为河南牧，颖王V为安东都护平卢军节度大使，永王泽为荆州大都督，寿王清为益州大都督兼剑南节度大使，延王洄为安西大都护兼四镇节度大使，盛王沐为扬州大都督。

[book_title]幸长安制
门下：观俗省方，所以爱人治国；尊崇庙号，所以事神享亲：钦若昔典，此言大哉！朕o膺鸿业，积念咸秦，去岁欲幸洛京，已发成命；旋属重营太庙，因将中止。诚以其绳则板，功且未即，展令效驾，信弗可违，终肆勤于东方，恒载驰于西土，流晷不驻，通丧永毕，象居始成，如在增慕：朕之兹志，日夕匪遑。可以诗陈肃邕，礼极祀，神明之奥，时惟雍州；稼穑有年，莫若关辅。王假用告，后来其苏，实获我心，俾从人欲。可以今年十月，取北路幸长安，所司准式，务在节省，无得劳费，主者施行。

[book_title]改道幸长安制
朕君临区宇，子育黎元，每怀勤恤，不欲劳烦。而镐京之地，陵寝所在，自展义河雒，已历岁年，所以式遵卜征，有事时迈，抑惟常典，宁敢惮劳。将欲西巡，元取北路，今同州有暴水，浸于邑居，载怀忧惕，无忘鉴寐，且从南路幸长安，所司准式。

[book_title]录囚制
朕作人父母，为天下君，岂将岩廊为逸，尝以亿兆为念，何尝不养之如子，视之如伤？驱彼代俗，跻之仁寿，使胜残之道，自我王政，好生之德，洽于人心。皆迁善以远罪，亦有耻而且格，靡然向风，以致刑措。今秋典戒令，理官议狱，〈擞拚撸犹闻抵冒。当宁发想，兴言疚怀，宜布惠和之泽，用申矜降之典，俾率土之内，知朕意焉。天下见禁囚，犯死罪者特宜免死，配流者配边州效力，徒已下罪并放免。官人犯赃罪，不在此例。其未有断结者，各处本犯定刑名，准此处分。

[book_title]优恤张守洁等制
故益州长史张守洁故桂州都督员嘉静等，并守委藩镇，克著忠勤，奄随化往，良深震悼。言念旅榇，犹在遐方，用国优恤，以慰泉壤。宜官造灵举，给传还乡，所缘葬事，并委有司支给。

[book_title]命备吐蕃制
慎守疆场，所以备不虞；训理甲兵，所以存禁暴。列代通典，有国永图。朕以虚薄，君临宇县，上奉天道，务在于生育；下顺人心，无隔于夷夏。柔服四裔，底绥万邦，慕义向风，尽为臣妾，纳贡述职，咸赴阙庭。惟吐蕃小丑，忘我大德，侵轶封域，抄掠边，言念于兹，无忘鉴寐。且本设方镇，以防缘边，至于警急，宜相救援。今故纠合诸军，团结劲卒，务令首尾相卫，心力叶同。张罗网之形，开犄角之势，俾穷寇进不能犯，退无所归。秣马练兵，观衅而动，屯田积谷，固敌是求，殄戎可期，战胜斯在。陇右通共团结马步三万九千人，临洮军团八千人，河源军团六千人，安人、白水军各团一千五百人，积石、莫门军各团二千人，河西道蕃汉兵团结二万六千人，赤水军团一万人，玉门、豆卢军各二千人，并依旧统领，以候不虞。更于关内征骁兵一万人，以六月下旬集临洮，十月无事放散。朔方取健儿手一万人，六月下旬集会州下，十月无事，便赴本道，候贼所向。贼于河西下，即令陇右兵取阁川，过朔方，合兵取新泉，与赤水军合势邀袭，令河源、积石、莫门兵取背掩扑。贼于河源下，朔方兵从乳漫渡河，并临洮军兵马河源军合势邀袭，赤水军取背掩扑。贼于凤林关下，朔方兵赴临洮，与鄯州兵合势邀袭，河源、积石兵取背掩扑。所要甲兵，遂便支候，公私营种，且耕且战，各宜训勖，以副朕怀。

[book_title]宣慰河北州县制
河北遭水处城傍及诸蕃投降人先令安置及州县被差征行人家口等：去年水潦，漂损田苗，频遣使人，所在巡抚，兼令州县，倍加矜恤，不知并得安存与否？今旧谷既没，新麦未登，丁壮既差远行，老少虑不支济。朕身居黄屋，念在苍生，每思优养，无忘鉴寐。今故遣中使左监门卫将军李善才重此宣慰，宜令州县简责。有乏绝者，准吏给粮，俾令安堵，以副朕意。

[book_title]顺时宥罪制
顷属初阳肇授，移辇新宫，因施惠布德，用顺时令。徒已下罪，并责保放营农，今详其刑格，亦非重罚，已释囹圄，不可更收，宜许自新，特从免放。

[book_title]令陇右河西备边制
陇右河西，地接边寇，虽令团练士卒，终须常戒不虞。如闻吐蕃尚聚青海，宜令萧嵩张志亮等，审察事势，倍加防御。当须蓄锐，以逸待劳。其当贼路要害军县处，须量加兵马，任逐便通融处置。仍拣择有干略人，简较明为探候，动静须知。主将已下，若捉搦用心，事无不理者，当加重赏。如废官慢盗，式遏乖所者，必严宪，仍晓示使各勉职，以副所委。其管城垒应筑未了者，并早令毕功，无致延缓，阙于备守。

[book_title]讨吐蕃制
昏迷反道，天地所以制罚，戎狄乱华，帝王所以耀武。吐蕃小鬼，频年犯塞，坏我城镇，虏我边人，言念征夫，良深愤惋。今北军羽骑，万弩齐发；山西飞将，百道争先。扫荡之期，在于晷刻，然赏罚必信，惩劝在焉。号令不明，忠勇何望？若回避纵敌，则国刑；如克隽擒凶，须悬军格。其河西、陇右、安西、剑南等州，节度将士以下，有能斩获吐蕃赞普者，封异姓王；斩获大将军者，授大将军；获次以下者，节级授将军中郎将。不限白身官资，一例酬赏；速令布告，咸使闻知。

[book_title]罢杜暹李元平章事制
出纳王言，发挥纶翰，宰相之任，选众推贤。检校黄门侍郎同中书门下平章事杜暹、同中书门下平章事李元等，咸励忠勤，用登枢揆。虽清以自牧，而道则未宏。不能同心戮力，以祗帝载，而乃肆怀相短，以玷朝纶。朕缘事鬼股肱。情惟隐蔽，掩其累而不率，遂其过而弥彰，将何以缉叙三光，仪刑百辟？宜回中禁，俾列专城。暹可荆州长史，元可曹州刺史。

[book_title]停源乾曜侍中制
尚书右丞相兼侍中源乾曜，十载持衡，一心自牧，台鼎斯重，管综维繁。虽功力在公，而暮年微疾，俾司端揆，罢剧中枢。宜停侍中，其尚书左丞相如故。

[book_title]贬齐汗麻察等制
朕闻四时之义，信在不言，三代之风，德以归厚。道可光乎训俗，理必由乎在位。有犯无隐，名教之攸先；上和下睦，宪章之惟旧。其有辩言乱政，实诫殷书；伪行登朝，深惩鲁典。朝请大夫守吏部侍郎上护军齐浣，累践清要，诚宜至公。承议郎守兴州别驾麻察，频经贬逐，理合迁善，乃交构将相，离间君臣，作谄黩之笙簧，是德义之蝥贼。都水监丞齐敷、灵州都督府兵曹参军郭禀等，趋走末品，奸谲在心，左道与人，横议于下。并青蝇可鉴，害马难容，或任高星象，或名微草芥，上耻大夫之辱，下羞徒隶之刑，特解严诛，宜从远逐。浣可高州良德县丞员外置长任；察可浔州皇化悬尉员外置长任；敷宜量决一百，长流崖州；禀亦量决一百，长流白州。仍并差使，驰驿领逐。虽万方之过，情切在予；而四罪以闻，刑其自尔。且如非贤勿理，食禄忧政，庶乎文武百辟，忠公事主。出惟长者之游，言必先王之道，光昭雅训，可不务乎？如或迹在不经，思出其位，虽轻勿赦，抑有常法。布之朝纲，知朕意焉。

[book_title]授裴光庭宏文馆大学业士制
政理鸿业，宏之者大贤；文儒盛美，典之者茂德。自非夔龙闻出，周孔挺生，则无以翊赞经纶，发挥图史者矣。侍中兼吏部尚书裴光庭，忠公性与，礼乐天资，为社稷之臣，总喉舌之任。仪刑百辟，则庶绩其凝；藻镜九流，则具瞻惟允。进规献替，明谟每竭，绝编蠹简，成诵不忘。固可以尚论之余，阐尊儒之义，经纬庙堂之略，论思秘馆之文。佥曰尔谐，斯于予理，往膺宠命，克昭丕绩。可充宏文馆大学士，余如故。

[book_title]加白履忠朝散大夫制
处士前秘书省校书郎白履忠，学优缃简，道贲邱园。探赜以见其微，隐居能达其志，故以汲引洙泗，物色夷门，素风自高，元冕非贵。几杖云暮，章秩宜加，俾承礼命之优，式副宠贤之美，可朝散大夫。

[book_title]放还白履忠制
卿孝悌立身，静退敦俗，年过耆耄，不杂风尘。盛德早闻，通班是锡，岂惟旌贲山薮，实欲奖劝人伦，且游上京，徐还故里。

[book_title]申严铜禁制
古者作钱，以通有无之乡，以平小大之价，以全服用之物，以济单贫之资。钱之所利，人之所急。然丝布财谷，人民为本。若本贱末贵，则人弃贱而务贵。故有盗铸者冒严刑而不悔，藏镪者非倍息而不出。今天下泉货益少，币帛颇轻。欲使天下流通，焉可得也。且铜者，馁不可食，寒不可衣，既不堪于器用，复不同于宝物，唯以铸钱，使其流布。宜令所在加铸，委按察使申明格文，禁断私卖铜锡，仍禁造铜器。所在采铜铅，官为市取，勿抑其价，务利于人。

[book_title]迎气东郊推恩制
皇王之大化，备载于所陈，必顺时而行政，将奉天而育物，考古之要，莫不由斯。朕自膺宝位，钦若上元，万物叶心，庶务简易。齐七政以察璇玑，劝兆庶而勤稼穑，日慎一日，于今二十年矣，何尝不夙夜祗畏，忧劳在怀，思致黎元，以宏政理。属献岁初吉，乘时布令。是用敦本复古，将必稽于月令，始谋作则，先有事于春郊。宜因展礼之辰，别布惟新之泽。其天下见禁囚徒，自开元十八年正月五日昧爽已前，大辟罪已下，罪无轻重，已发觉未发觉，已结正未结正，系囚见徒常赦所不免者，咸赦除之。其左降官及流移配隶安置罚镇效力之类，并宜量移近处。其官已复资，至叙用之时，不须为累。其流人配隶并一房家口者，所犯人情非劫害，身已亡殁，其家口放还。流人及左降官考满载满丁忧服满者，亦准例稍与量移。其亡官失爵，放还不齿，及诸色被停解免与替人等非犯赃者，宜令司存勘责，量加收叙。其衰老疾病者，仍与致仕官。天下百姓今年地税，并诸勾征欠负等色在百姓腹内未纳者，并一切矜免。亚献太子鸿赐物二千匹。终献宁王宪赐物一千匹。文武百官及有司职掌等各赐束帛有差。率土之内，赐T三日。其海内五岳四渎，及诸镇名山大川及灵迹，并自古帝王得道外仙，忠臣义士先有祠庙者，各令郡县逐处设祭。

[book_title]立齐太公庙制
乾坤冲用，阴阳所以运行，帝王大业，文武所以垂范。故四序在乎平分，五材资于并用。式稽乾坤之义，载明文武之道，永言旧章，斯典未洽，自我而始，爰备阙文。昔羲皇立弧矢之象，黄帝有甲兵之事，将以定祸乱，济生灵，分二柄而齐设，配两仪而共久。至若用之以仁义，行之以礼乐，龙豹卷舒而莫测，星辰应变而无方，谁其尸之？则齐太公之道也。故宣尼大圣，立文以化成；尚父维师，仗武而宏信。齐鲁之道列，亲贤之教兴，郁为政源，崇我王业。遂使金石之奏，永播于蹲龙之庭；蒸尝之享，不行于非熊之室。文武并设，斯不然矣。岂王风云季，礼没于前修；将帅是尊，庆彰于今日。式崇大典，垂裕后昆，宜令两京及天下诸州各置太公尚父庙一所，以张良配享。春秋二时，取仲月上戊日祭。诸州宾贡武举人，准明经进士行乡饮酒礼，每出师命将，辞讫发日，便就庙引辞。仍简取自古为将功业显著康济生人者十人，准十哲例配享。

[book_title]幸东都制
黄门：朕闻遂物之宜，上则听其和乐；违人之欲，下则生于怨思：一物安可弗遂？万人安可固违？且先王卜征，观乎风俗；大易顺动，应乎天地：由是巡以五载，尚遍于人寰；设为两京，况称于帝宅？东幸西顾，其常也。然朕以行必清道，不为无事；至而供帐，是则有劳，故恤人之隐，忧人不足，于今四年矣。遂使东土耆老，倾心而凶樱恢谐公卿，屡言以沃朕。或谓国之中洛，王者上地，均诸侯之赋，当天下之枢，陆行漕引，方舟击大，费省万计，利窬十倍。更知夫便于物者，非自奉以怀安；嗟于人者，岂不诚而阻怨？于是乎见品汇之阜，因京坻之饶，则无夺农矣；陈太师之言，献史臣之颂，则无缺政矣。信可以备法驾，乘阳春，归于成周，布我时令。以来年正月五日。行幸东都，仍取北路，所司准式，主者施行。

[book_title]加常芬公主实封制
常芬公主，公宫成训，归妹有仪，锡号疏封，虽已洽于前典，推恩食邑，犹未崇于后命。宜书沐赋之荣，式昭筑馆之义，可食实封五百户，用今年九月丁巳出降张去奢。所司详备礼物，式遵故事。

[book_title]发诸州义仓制
用天之道，分地之利，此庶人之事也，非济育无以致其功；务在三时，遵其五教，此邦家之典也，非悦劝无以成其业。朕当夜分思理，明发听朝，惠绥群元，若保赤子。议狱以缓死，薄征以息人。年谷颇登，时政庶缉。而家给之长，仍或未均，蕴利之徒，犹闻赘聚。静言其事，应有厥繇。如闻贫下之人，农桑之际。多阙粮种，咸求倍息，致令贫者日削，富者岁滋，非所谓益寡裒多，务穑敦本之方也。思宏惠恤，以丞贫窭。且义仓元置，与众共之，将以克济斯人，岂徒蓄我王府。自今已后，天下诸州，每置农桑，令诸县审责贫户应粮及种子，据其口粮贷义仓，致秋熟后，照数征纳，庶耕者成业，啬人知劝。生厚而德正，时顺而物成，国富家肥，于是乎在。凡厥主守，称朕意焉。

[book_title]宽宥天下囚徒制
行庆施惠，所以奉天时，缓刑恤狱，所以爱人命。今阳和布序，草木自荣，而或入于罪隶，婴于舂槁，同被亭育之恩，未畅生成之施。言念于此，深用悯然。思宏时令，以哀黎庶。应天下囚徒罪至死者，特宽宥配隶岭南远恶处。其犯十恶及造伪头首，量决一百，长流远恶处。流罪罚镇三年。其徒已下罪，并宜释放。其有官吏犯赃推未了者，仍推取实收定名讫，然后准降例处分。计赃一匹已上，及与百姓怨仇者，并不须令却上。其上都委中书门下疏理，京城委留守，天下诸州长官当日处理。其责保停务之类，并宜准此。

[book_title]追封安金藏代国公制
义不辞难，忠为令德，保v君主，安固邦家，则必荷宠光之休，膺土宇之锡。安金藏忠义奉国，精诚事君，往属酷吏肆凶，潜行谋构。当疑惧之际，激忠烈之诚，突刃剖心，保明先圣。见危授命，沮奸邪之慝；转祸存福，获明夷之贞。虽鸣玉衔珠，已备于休命，而畴庸疏爵，未洽于殊荣。宜锡宠于圭组，兼勒名于金石。

[book_title]幸北都制
昔之握皇网执大象者，或省方以肆觐，或巡狩以观风，故轩辕至崆峒之野，夏禹列涂山之会。虽往古遗事，先王高迹，观其出豫，稍涉遐远。朕自临驭天下，}绥人极，法驾罕顺动之仪，苍生多堇粗叹，每欲时迈，因而布和，惮于人劳，必也中止。惟彼尧俗，古风犹遽，方于谯郡，王业是同。西汉高皇，永怀于沛邑；东京数帝，每幸于舂陵。岂不远思乔木，无忘敬梓，况境乃近壤，城惟列都，既行幸是常，亦情礼兼遂。又嵩郡天险，方位土中，而陵寝地遥，攀望增感。且布政而行化，实展怀于志思，宜取今年十月十二日幸北都，便还西京，所司准式。

[book_title]命贡举加老子策制
老子《道德经》，宜令士庶家藏一本，每年贡举人，量减《尚书》、《论语》策一两条，准数加《老子》策，俾尊崇道本，宏益化源。今之此敕，亦宜家置一本，每须三省，以识朕怀。

[book_title]命李皓使吐蕃制
继好之义，虽属边鄙，受命以出，必在亲贤。事欲重于当时，礼故崇于殊俗。选众之举，无出宗英。工部尚书李皓，体含柔嘉，识致明允。为公族之领袖，是朝廷之羽仪。今金城公主既在蕃中，汉廷公卿非无专对，有怀于远，夫岂能忘。宜持节充入吐蕃使，所司准式发遣。

[book_title]遣使宣慰江南淮南等州制
去年江南、淮南有微遭旱处，河南数州亦有水损，百姓皇甫翼等咸谓能贤，式将朕命，其间乏绝，应须赈贷，便量事处置，回日奏闻。

[book_title]授韩休黄门侍郎同平章事制
思致雍熙，事求良辅，久勤梦寐，近在周行。尚书左丞韩休，蕴道宏深，秉德经远。清诚可以轨物，素行可以律人。一自登朝，备闻体国，志存公亮，诚合始终。而羽翼朕躬，金玉王度，人望是在，朝选无逾。宜拜命于琐闱，俾兼和于鼎实。可守黄门侍郎同中书门下平章事。

[book_title]允礼部尚书王邱致仕制
王邱夙负良材，累外茂秩，比缘疾疹，假以优闲。闻其家道屡空，翳药靡给，久此从宦，遂无余资。持操若斯，古人何远。且优贤之义，方册所先，周急之宜，激功攸在。其俸禄一事已上，并宜全给。式表殊常之泽，用旌贞白之吏。

[book_title]加张果封号制
恒州张果先生，游方之外者也。迹先高尚，深入窈冥，是混光尘，应召城阙。莫详甲子之数，且谓羲皇上人。问以道枢，尽会宗极。今特行朝礼，爰卑宠命。可银青光禄大夫，号曰通元先生。

[book_title]授裴耀卿侍中张九龄中书令李林甫礼部尚书制
门下：《春秋》之义，尚量卿才。王国克桢，莫先相位。用增其命，必正其名。中大夫守黄门侍郎同中书门下平章事宏文馆学士赐紫金鱼袋上护军裴耀卿、正议大夫中书侍郎同中书门下平章事集贤院学士副知院事兼修国史紫金鱼袋上柱国曲江县开国男张九龄，经济之才，式是百辟。正议大夫检校黄门侍郎赐紫金鱼袋上柱国李林甫，泉源之智，迪惟前人。既枢密载光，而亲贤称首，审能群会，所莅有孚，宁惟是日畴咨，故以多年历选，国钧系赖，邦礼克清，宜命曰鼎臣，置之廊庙。耀卿可银青光禄大夫守侍中，学士勋如故。九龄可银青光禄大夫守中书令，集贤院修国史勋如故。林甫可银青光禄大夫守礼部尚书，门下三品勋如故。主者施行。

[book_title]授信安郡王滑州刺史制
门下：训俗安人。是资良牧，弃瑕录用，兹为令典。使持节卫州刺史信安郡王，器能之美，宗室所推。才堪应务，久当于任委，防缺周身，因从于降黜。惟推念旧，义在睦亲，宜回传于方外，俾分符于近服。可滑州刺史。

[book_title]封李过折北平郡王制
高悬爵秩，以待勋庸，能者得之，固其宜也。契丹兵马官李过折，蕃中贵种，塞下雄才。其谋虑之深，既能转祸，当义勇之发，何异疾雷？故得积年逋诛，一朝荡涤。使鸟窜之众，复为戎人；鹰扬之师，且息边甲。言念诚节，宜超等数，特国象辂之封，仍异龙城之礼。可封北平郡王同幽州节度副大使。赐帛一千匹。

[book_title]授李尚隐户部尚书益州长史剑南节度采访使制
门下：司徒之职，事殷九赋；连帅之任，寄重十州。兼而统之，其在能者。银青光禄大夫守太子詹事上柱国高邑县开国子李尚隐，长才致用，直道为谋，大任亟登，晚节弥厉。临事克断，不敢于烦苛；去邪勿疑，无避于强御。必能内均土壤，外抚华戎，保息万人，俾修夏官之典，澄清三属，仍总使臣之务。可守户部尚书兼益州大都督府长史持节剑南节度营田副大使兼节度采访处置使，散官勋封如故。

[book_title]赠兖国公陆象先尚书左丞制
象先含和毓粹，体道居身，迹在区中，心游象外。懋昭丕德，光辅先朝，爰降优恩，是为师保。方期承命，以配上祥，厉疾无瘳，徽音遽隔。兴言念旧，震悼于怀，宜旌端揆之职，用光窀穸之事。赠尚书左丞，赙物二百段，米粟二百石。

[book_title]千秋节宴群臣制
自古风俗所传，岁时相乐，亦合因事，大小在人。朕生于仲秋，厥日惟五，遂为嘉节，庆感诚深。今属时和气清，年谷渐熟，中外无事，朝野V安，不因此时，何云燕喜？卿等即宜坐饮，相与尽欢。

[book_title]授庆王琮司徒制
门下：汝作司徒，以亲百姓。予有御侮，爰整六师。中外之寄，藩维是属。太子太师兼凉州大都督河西诸军州节度大使支度营田九姓长行转运使上柱国庆王琮，克勤于躬，允协厥训。每有志于敦学，常不忘于乐善。事上之道，忠顺在焉，举能之义，亲疏一也。固可委以邦教，受之广谋，勉图乃功，角替朕命。可守司徒，余如故。

[book_title]答侍中裴耀卿论服制手制
从服有六，此其一也。降杀之制，礼无明文，此皆自身率亲，用为制服，所有存抑，尽是推恩。朕情有未安，故令详议，非欲苟求变古，以示不同。卿等以为外族之亲，礼无厌降报服之制，所引甚疏。且姨舅者，属从之至近也。以亲言之，则亦姑伯之匹敌也，岂有所引者疏，而降所亲者服，又妇从夫者也，以姨舅，夫既有服，从夫而服，尤是睦亲，实欲令不肖者企及，贤者俯就，卿等宜熟详之。

[book_title]罢侍中裴耀卿中书令张九龄为尚书左右丞相制
门下：变和阴阳，仪刑端揆，自非人杰，孰副佥谐。金紫光禄大夫侍中宏文馆学士上柱国稷山县开国男裴耀卿，才实国桢，望为人范。怀匪躬之节，竭奉上之心。金紫光禄大夫中书令集贤院学士修国史上柱国始兴县开国男张九龄，器识宏远，文词博赡。负经济之量，有谋猷之能。自翼赞台阶，彝伦有序。直道之心弥固，謇谔之操逾坚，并可以仪刑百寮，缉熙庶绩。宜回掖垣之任，俾列宫师之表。耀卿可守尚书左丞相，九龄可尚书右丞相，散官勋封如故。主者施行。

[book_title]迁卫州长史卢见象等制
善为理者，固道在至公；能官人者，俾财无滞用。今之群吏，列于郡国，绩有可考，政或可观。既久于所职，当叙之以位。卫州长史卢见象等，顷在条察，克著声猷。计年有成，以时议进。期乎知劝，且曰：无遗彼欲速者，自炫而至。廉耻之道丧，干进之责深。悠悠斯人，朕无所取。凡百在位，宜悉乃怀。

[book_title]恤刑制
朕猥休运，多谢哲王。然而哀之情，小大必慎。自临寰宇，子育黎A，未尝极刑起大狱。上元降鉴，应以祥和思协平邦之典，致之仁寿之域。自今有犯死刑，除十恶罪，宜令中书、门下与法官详所犯轻重，具状奏闻。

[book_title]推恩臣庶制
崇德尚齿，三代丕义；敦风劝俗，五教攸先。其曾任五品已上清资官以礼去职者，所司具录名奏，老疾不堪厘务者与致仕。道士女冠，宜隶宗正寺。僧尼令祠部检校，百司每旬节休假，并不须亲职事，任追胜为乐。宣示中外，知朕意焉。

[book_title]命宇文晏袭封介国公制
《夏典》有虞宾之位，《周书》载微子之封，皆所以启迪前王，发挥后嗣。故介国公宇文超男晏，倬彼茂绪，曰予嘉客。肃雍成性，温润合礼。雅有助祭之容，宛是宜邦之具。爰复尔国，以承天休。可袭封介国公。

[book_title]废皇太子瑛为庶人制
朕躬承天命，嗣守先业，不敢失坠，将裕后昆。所以择元良，策奇器，为国之本。岂不谓然？太子瑛，幼而钟爱，爰加训诱。亲之师范，所望日新。年既长成，与之婚冠，而妃之昆弟，潜构异端。顷在东都，颇闻疑议，所以妃兄薛愿，流谪海隅。导之诲之，谓其迁善。驸马都尉薛锈，亦妃之兄也。今又煽惑，谋陷弟兄。朕之形言，愧于天下，教之不改，其如之何？盖不获已，归诸大义，瑛可废为庶人。鄂王瑶、光王琚等，自幼及长，爰加抚育。为择师资，欲其恭顺，而不率训典，潜起异端。及与太子瑛构彼凶人，同恶相济，亦既彰露，咸引其咎。孽由己作，义在灭亲。并降为庶人。驸马都尉薛锈，离间骨肉，惑乱君亲，潜通宫禁，引进朋党，陷元良于不友，误二子于不义，险薄之行，遂成门风。皆恶迹自彰，凶慝昭露。据其所犯，合严诛，言念琐姻，用申宽典。舍其两观之罚，俾就三危之窜。可长流州百姓。

[book_title]加乐安郡王瑗等实封制
门下：兄弟之子，于近属而特深；恩礼之情，在诸孤而更切。故惠宣太子男守鸿胪卿乐安郡王瑗等，咸自砥砺，克修名检，缵承先绪，休有令闻。能荣曲阜之封，不忝高阳之族。念往之恨，已无追于百身；抚存之恩，宜受赐于千室。可共食实封一千户。主者施行。

[book_title]迎春东郊制
自今已后，每年立春之日，朕当帅公卿亲迎春于东郊。其后夏及秋，常以孟月朔于正殿读时令，礼官即修撰仪注。既为常式，乃是常礼，务从省便，无使劳烦也。

[book_title]赠武惠妃贞顺皇后制
存有懿范，没有宠章，岂独被于朝班，故乃亚于施政。可以垂裕，斯为通典。故惠妃武氏，少而婉顺，长而贤明，行合礼经，言应图史。承戚里之华胄，升后庭之峻秩，贵而不恃，谦而益光。以道饬躬，以和逮下。四德粲其兼备，六宫咨而是则。法度在已，靡资珩佩，躬俭化人，率先。夙有奇表，将国正位，前后固让，辞而不受，奄至沦殁，载深感悼。遂使玉衣之庆，不及于生前；象服之荣，徒增于身后，可赠贞顺皇后。宜令所司，择日册命。

[book_title]封临晋公主制
汤沐建封，古今通典，岂独贵于宠数，亦兼崇于美名。第二女性与柔和，生知法度。率以师氏之训，成其天然之质。有行之礼，将及于笄年；备物之恩，俾开于井赋。可封临晋公主，食实封一千户。

[book_title]赠同安郡王太子少保制
犹子之恩，特深于情礼，睦亲之义，必备于哀荣。同安郡王，禀气淳和，执心忠顺。邦国垣翰，宗枝羽仪，磐石疏封，将期永固。逝川不舍，俄叹促龄，悼往之怀，因心所切。宜增宠命，用饰幽泉。可赠太子少保，葬事官给，陪葬桥陵。

[book_title]春郊礼成推恩制
皇王之化，载籍所陈，将奉天而育物，必顺时而行政。虽《礼》文则著，而亲祠盖阙。朕自膺宝历，且逾二纪。承宗社之降祉，赖公卿之叶心，万物阜成，庶务简易。思以黎献，臻夫仁寿，是用敦本复古，将必稽于月令，谋始作则，先有事于春郊。宜因展礼之辰，式布惟新之泽。其天下见禁囚，应犯死罪者，特宜免死，配流岭南。已下罪并放免。朕每念黎，弊于征戍，亲戚多别离之怨，关山有往复之勤，何尝不恻隐于怀，寤寐增叹。所以别遣召募，以实边军，锡其厚赏，便令常住。今诸军所召，人数向足，在于中夏，自可罢兵。既无金革之事，足保农桑之业。自今已后，诸军兵健，并宜停遣。其见镇兵，并一切放还。京畿之内，杂役殷繁，言念劬劳，岂忘优恤。顷以栎阳等县，地多咸卤，人力不及，便至荒废。近者开决，皆生稻苗，亦既成功，岂专其利。京兆府界内，应杂开稻田，并宜散给贫丁，及逃还百姓，以为永业。
《书》不云乎：“不作无益害有益。”《语》不云乎：“奢则不逊俭则固。”缅怀前古，尝折在心，将斫雕以为朴，期上行而下效。自今已后，王公不得以珍物进献，所司应缘，宫室修造，务从节俭，但蔽风雨，勿为华饰。至于金玉器物，诸色雕镂，朕缘蕃客所要，将充宴赏。今流俗之间，递相仿效，既损财于无用，仍作巧以相矜，败俗伤农，莫斯为甚，并一切禁断，以绝浮华。
古者乡有序，党有塾，将以宏长儒教，诱进学徒，化人成俗，率繇于是。斯道久废，朕用悯焉。宜令天下州县，每一乡之内，别各置学，仍择师资，令其教授。其诸州乡贡明经进士，每年引见讫，并令就国子监谒见先师。所司设食，学官等为之开讲，质问疑义。且公侯之裔，皆禀义方，学《礼》闻《诗》，不应失坠。容其侥幸，是渎化源。其于贵胄子孙，如闻近来宏文馆学士，多有不专经业，便与及第，深谓不然。自今已后，宜一依令式考试。朕之爵位，惟待贤能。虽选士命官，则有常调，而安卑遁迹，尚虑遗才。其内外八品以下官，及草泽间有学业精博，蔚为儒首，文词雅丽，通于政术，为众所推者，各委本州本司长官，精加搜择，具以闻荐。
发生之月，实在于行仁，利物之心，莫先于作善。先断捕猎，令式有文，所繇州县，宜严加禁止。其每年千秋节日，仍不得辄有屠宰。道释二门，皆为圣教，义归宠济，理在尊崇。其天下观寺，有绝无道士女冠僧尼者，宜量观寺大小，度六七人，简择灼然有经业戒行，为乡闾所推，仍先取年高者。凡百卿士，朕之同德，宜勉所职，以合时令。
礼有时施惠，义兼行赏，实为其时，固不可缺。亚献忠王_宜赐物一千匹，终献颍王敫赐物五百匹，王守礼、宁王宪各五百匹，庆王琮已下及长公主郡县主二王后京文武官赐帛各有差。天下诸州侍老，宜令所繇长官量赐酒肉，务在优养。今朝廷无事，天下和平，美景良辰，百官等任追胜为乐。宜即布告中外，咸使闻知。

[book_title]封蒙归义云南王制
古之封建，誓以山河，义在畴庸，故无虚授。西南蛮都大酋帅特进越国公赐紫袍金钿带七事归义，挺秀西南，是称酋杰。仁而有勇，孝乃兼忠。怀驭众之长材，秉事君之劲节。瞻言诸部，或有奸人，潜通犬戎。敢肆蜂虿。遂能躬擐甲胄，总率骁雄，深入长驱，左萦右拂，凡厥鬼类，应时诛翦。戎功若此，朝宠宜加。俾膺胙土之荣，以励捍城之士，复遣中使李思敬斋册书往册焉。

[book_title]贬萧嵩青州刺史制
王者立法，所贵无私，有过必惩，古之令典。太子太师萧蒿，累践清资，尝居重任，身宠茅土，家荣姻戚，人臣之贵莫二，止足之分当知。曾不是思，乃行非道。城南别业，地即膏腴，亩直千金，盖谓于此。遂将数顷，辄遣仙童。名位若斯，恩遇亦甚。昵于庸竖，更欲何求？静言其情，深所未谕。但久经任使，措在朝廷，自不饰观。良用惊听，岂可辅导太子，颉颃正人，宜从贬出，以肃纪纲。可青州刺史。

[book_title]贬张守圭括州刺史制
张守圭本自戎行，夙承任遇。去岁军务失实，乃命谒者监牛仙童宣谕朕意。辄便结托凡细，令其诡词，赂以百金，兼之数口恐惧边塞或容苟求遣谒轩墀。何不早自披露？用兹奉国，曷以为颜？犹念旧勋，俾从宽典。可括州刺史。

[book_title]答李林甫贺收安戎城手制
此城仪凤年中，羌引吐蕃，遂被固守。岁月既久，攻伐亦多，其城岩险，非力所制。朝廷群议，不令取之。朕以小蕃无知，事须处置，授以奇计，所以行之。获彼戎心，归我城守，有足为慰也。

[book_title]授吐火仙可汗等官爵制
德以柔远，兵以威敌，服而舍之，古之制也。突骑施吐火仙可汗骨啜、弟叶护颉阿波等，背化乘边，阻兵恃众，虽蚁聚为梗，或扰疆场。而王师所向，尽扌寿巢穴。悯其束身就戮，归命而朝，宜加宥过之典，载洽覃恩之命，俾厥弟兄，并膺光宠。或分茅土，复列钩陈。骨啜可左金吾卫员外大将军，仍封为循义王；颉阿波可右武卫员外大将军。

[book_title]封皇孙m等为郡王制
分命本枝，列于庶位，博考方册，斯为大猷。皇太子之子m等，观其器识，日以通敏。仁和之性自然，忠孝之诚克备，率由礼度，能禀义方。学既著于崇儒，材可使于从政。爰兹拜职，宜从紫绶之荣；勉尔修身，式副绿车之宠。可封m为广平郡王，儋为南阳郡王，为建宁郡王。为西平郡王，仅为新城郡王，n为颍川郡王。又封庆王之子俨为新平郡王，伸为平原郡王。棣王之子Q为汝南郡王，侨为宜都郡王。荣王之子Y〈（《新唐书・表》作“Y”，《传》作“俯”，《旧唐书・传》则又作“佩”）〉为济阴郡王，偕为北平郡王。仪王子之晡豫章郡王〈（按《新书・传》作“钟陵郡王”，《世系表》作“临川郡王”。《旧书・传》作
“供”，“钟陵郡王”并其名，亦复互异矣）〉，健〈（《新书・传・表》俱作“I”，《旧书・传》作“健”）〉为广陵郡王。颍王之子伸〈（与庆王之子同名。《新、旧书》皆同）为荥阳郡王。永王之子（为襄城郡王。寿王子伞矗ā缎率椤け怼ご》俱作“伞薄毒纱・
表》则作“径”）〉为济阳郡王。延王之子倬为彭城郡王。济王之子盐永嘉郡王。

[book_title]赠邬元崇棣州刺史制
故洪州人邬元崇，往者来应嘉诏，次于虢略。忽睹玄元皇帝，俾之升云空中，与言使戒天后，表国祚中兴之运，示宝历无疆之期。遂能不顾其身，来传此旨。竟遭幽絷，谅可伤嗟。自非竭节本朝，孰克犯颜兹日？宜加追赠，用慰幽魂。可赠棣州刺史。

[book_title]委刺史县令劝课制
古之为理，必顺时行令。献岁发春，仁气育物，直叶阳和之德，以勤播种之务。天下诸州，委刺史县令加意劝课。仍令采访使勾当，非灼然要切事，不得妄有追扰。其今月诸色当番人，有单贫老弱者，所司即拣择量放营农，至春末已来，并宜准此。

[book_title]封高阳公主制
用嘉成德，将及推恩，疏封锡号，礼典攸在。第二十女资身淑慎，禀训柔明。克备肃雍之仪，允彰图史之德。而方营鲁馆，宜启沁园，俾承宠于中闱，复增荣于列赋。仍食实封一千户。

[book_title]定大唐乐制
王者作乐，古之大猷。盖以殷荐上帝，严配祖考。况顺天地之理，开山川之风，发挥雅音，导达和气，揖让而理，不其盛欤？自战国以来，此道隳坏，但纪铿锵之节，宁探述作之深。历代因循，莫之改革。朕尝以听政之暇，缅寻前典。虽旧制之空存，而正声之多缺，将何以列彼祠祀，感于灵明。斯事体大，谅资合度，是用躬亲，有以裁校。定六律而为本，避五行之相克。哀慢淫过，去其弊也；清浊刚柔，适其中也。亦既协应，颇为成文。或得之于自然，乃不知其本故。岂上元幽赞，俾正缺遗者哉！方于六代之作，亦各一时之义也。乃命奉常，陈于祀事，用昭诚敬，且敦风俗。而王公卿士，爰及有司，频诣阙上言，请以唐乐名。斯至公事，朕安得而辞焉。然则《大咸》、《大韶》、《大》、《大夏》，皆以大字表其乐章，今之所谓，宜曰《大唐乐》。

[book_title]追谥宁王宪为让皇帝制
能以位让，为吴泰伯，存则用成其节，殁则当表其名。非常之称，旌德斯在。故太尉宁王宪，诞含粹灵，允膺大雅。孝悌之至，本乎中诚；仁和之深，非因外奖。率由礼度，雅尚文儒。谦以自牧，乐于为善。比两献而有光，与二南而合德。自出临方镇，入配台阶，逾励忠勤，益闻周慎。实谓永为藩屏，以辅邦家，曾不\遗，奄焉殂没，友于之痛，震恸良深。惟王朕之元昆，合升上嗣。以朕奉先朝之睿略，定宗社之阽危，推而不居，请予主鬯。又承慈旨，焉敢固违。不然者，则宸极之尊，岂归于薄德？茂行若此，易名是凭，自非大号，孰副休烈？按《谥法》：“推功尚善曰让”，“德性宽柔曰让”。敬追谥曰让皇帝。宜令所司择日，备礼册命。

[book_title]天宝改元制
神之降休，礼无不答，永言祀，必在躬亲。朕粤自君临，载宏道教，崇清净之化，畅玄元之风，庶乎泽及苍生，时臻寿域积以岁朋，未尝懈怠。岂谓微诚感通，烈祖降见，乃昭灵命，是锡宝符。因而求之，应言而获，亦既至止，果表殊征，谅惟秘词，不可详说。然邦家大庆，何以过焉？是知神仙所缄，造化同固，爰初有待，经韫匮而多时，潜应改元，若符契之相合。景福攸介，祗畏良深，而群官宗室，抗疏于外；元良诸子，屡请于中。逮夫缁黄，兼彼耆老，以至恳诚不已。前后相仍，愿加天宝之名，用易开元之号。顾惟菲薄，曷以当之？然则元训在乎钦承，人心难以推拒。顺天从众，义协至公。敬依所请，实用多愧。斯盖上元厚载，爰及百神。孚佑效灵，协于睿祖。幽赞惟新之历，克彰永代之祥，宜遵祀典，式陈昭报。可以来月十五日y玄元皇帝庙，十八日享太庙，二十日有事于南郊。宜令中书门下与礼官等，即详定礼仪，具录闻奏。应缘行事，及简较官等，各委有司，不须别差人执当。其北郊宜差公卿择日祭，五岳四渎及名山大川，各令所在长官备礼陈祭。务申诚敬，副朕意焉。

[book_title]令道教及天地乾坤字须半阙制
大道先于两仪，天地生于万物，是以圣哲之后，咸竭其诚。今后应缘国家致命，表疏簿书，及所试制策文章，一事已上，语指道教之词，及天地乾坤之字者，并一切半阙。宜宣示中外。

[book_title]追尊玄元皇帝父母并加谥远祖制
庇生人者，必崇于大道；受成命者，实赖于前烈。恭惟大圣祖玄元皇帝，道光太极，首出混元，宏敷妙门，广运真化。虽乘时御气，既超升于上清，而储祉发祥，每孚v于来裔，祚我宝运，格于皇天。爰自创业，迨于兹岁，频彰嘉贶，屡睹真容，使夫天清地宁，物阜人庶，六气时若，四夷来王，皆圣祖之感也，至道之应也。成功不宰，岂假于强名，降福无疆，敢忘忘昭报？是用荐徽号，增礼册，蠲洁以尽敬，躬亲以致诚。意既昭格，良深感庆，宜因展事，更广扬名。
夫圣人之生，乃先天地，应变无体，其德犹龙。虽冥之初，不知谁之子，而诞灵之后，亦必有先。圣祖父母，著在图牒。母益寿氏已崇徽号曰“先天太后”，父周正御大夫敬追尊为“先天太皇”，仍于谯郡置庙。自余一事以上，准先天太后庙例。昔契敷五教，殷以为祖，稷播百谷，周以配天。况咎繇迈种，黎人怀德，我之本系，千载弥光，敬追尊为德明皇帝。凉武昭王，朕十一代祖也。积德右地，炳灵中叶，奄有万国，兆先帝功，敬追尊为兴圣皇帝。其陵侧近，仍并禁樵牧，春秋二时，备礼致祭。且圣祖所理，本在诸天，将欲降灵，固宜取象，况为帝号，岂可名宫。其“玄元宫”宜为“太清宫”，西京改为“太清宫”，东京改为“太微宫”，天下诸郡改为“紫极宫”。两京宫内道士，宜先择有道行者一七人，自余于新度人中简择取添，满三七人为定额。仍各赐近城庄园各一所，并量赐奴婢等。其道士女道士，先令司封简较，不须更隶宗正寺，所置崇元署宜停。古人制礼，祭用质明，义既取于尚幽，情实缘于既殁。我圣祖湛然，尝在为道之宗，既殊有尽之期，须展事生之礼。自今已后，每圣祖宫有昭告，宜改用卯时已前行礼。
朕深唯复朴，将致无为，尝恐至理难明，元风未畅，不有时习，焉能化成。自今已后，每至三元日，宜令崇玄馆学士讲《道德》、《南华》等诸经，群公百辟，咸就观礼。庶使轩冕之士，尽宏南郭之风；寰海之内，咸为大庭之俗。其崇元馆大学士宜赐物一百匹，学士赐六十匹，直学士四十匹。宫内先配住道士各二十匹。宣布中外，令识朕怀。

[book_title]命金宪英袭封新罗王制
故开府仪同三司使持节大都督鸡林州诸军事兼持节宁海军使新罗王金承庆弟宪英，奕叶怀仁，率心尝礼。大贤风教，条理尤明；中夏轨仪，衣冠素袭。驰海琛而遣使，准云吕而通朝。代为纯臣，累效忠节。顷者兄承土宇，没而绝嗣，弟膺继及，抑惟常经。是用宾怀，优以册命，宜因旧业，俾承蕃长之名，仍加殊礼，载锡汉官之号。可袭兄新罗国王开府仪同三司使持节大都督鸡林州诸军事兼充持节宁海军使。

[book_title]九月荐衣陵寝制
祀者，所以展诚敬之心，荐新者，所以申霜露之思。是知先王制礼，盖缘情而感时。朕承丕业，肃恭祀事，至于诸节，尝修荐享。自流火届期，商风改律，载深追远。感动增怀。有《诗》著授衣，令存休浣，在于臣子，犹及恩私。恭事园陵，未标曲式。自今以后，每至九月一日，荐衣于陵寝，贻范千载，庶展孝思。且仲夏端午，事无典实，传之浅俗，遂乃移风。况乎以孝道人，因亲设教，感游衣于汉纪，成献服于礼文。宣示庶寮，令知朕意。

[book_title]命孔遂之袭封文宣公制
朕永维圣道，思阐儒风，故尊崇先圣，所以宏至教，褒奖后嗣，所以美前烈。文宣王三十五代孙通直郎前守王府文学褒圣侯孔遂之，纂承睿哲，克履中庸。三命益恭，敦素凭于祖业；百代必祀，光宠被于朝恩。积庆之余，既开于土宇；盛德不朽，宜传于带砺。可袭封文宣公兖州长史迁都水使者，食邑一千户。

[book_title]改年为载推恩制
履端正名，义取垂范，体元设教，在乎变通。虽沿革从宜，罔不稽古。朕缵复兴运，恭守睿图，尝恐至化犹微，淳风尚薄，未能臻华胥之俗，登可封之人。故未明求衣，日昃忘食，励精为理，思致雍和。历观载籍，详求前制，而唐虞之际，焕乎可述。用是钦若旧典，以协惟新，可改天宝三年为载。
今春事将兴，阳和布泽，发号施令之日，革故履新之时，宜宏在宥之恩，以助生成之化。其天下见禁囚徒，应杂犯罪死者宜各降一等。自余一切放免。其十恶及造伪妖妄头首，官吏犯赃，并奸盗等，害政既深，情难容恕，不在免限。凡诸郡县，仍令太守县令劝课农桑，其先处分太守县令在任有增减户口成分者，所繇司量为殿最。自今以后，太守县令兼能勾当租庸每载加数成分者，特赐以中上考。如三载之内皆成分，所司录奏，超资与处分。其丁户仍须案实，不得取虚挂之名，使亲邻代纳，受其奸弊。凡在黎献，实资存恤，一失生业，则流庸不归，每轸于怀，深可矜悯。诸色当番人应送资课者，当郡具申尚书省勾覆。如身至上处，勿更抑令纳资，致使往来辛苦。从闰二月至六月已来，其当上人中，有单贫老弱者，委郡县长官与所繇计会，便放营农。诸军征镇及在顿疾病者，委节度使速择放还。中外庶僚，勉修其职，各副朕意。宜布遐迩，咸使知闻。

[book_title]放免囚徒制
王者法天惠人，顺时行令，是惟旧典，用致和平。朕临御万邦，于兹三纪。宵衣旰食，民宏至化，尚恐天下郡县，囹圄滞留，不即疏决，以伤和气。今三农在时，宜助生育，庶覃宽宥之泽，以协上元之心。其天下见禁囚徒，应合死配流岭南。流已下罪并见徒，一切放免。其责保在外及追捉未获者，并同见禁例处分。其京城内，宜令中书门下即分往疏决，应合流人便配讫闻奏。其东京及北京兼诸郡，各委所繇长官准此处分。即宣示中外，咸使知闻。

[book_title]令详定九宫坛仪注制
惟神之主，必恭祀，率先之训，义在躬亲。朕钦若昊穹，子育黎庶，思通明灵之德，以洽和平之理，是修阙典，咸秩无文。如在之诚，久陈于郊庙，怀柔之至，亦遍于山川。况九宫所主，百神之贵，上分天极，下统坤维，阴骘生灵，功深亭育。故式昭新典，肇建明祠，将以为人，载祈孚佑。宜叶元辰之吉，用申大祭之记，可以今月立春，朕亲祀九宫坛。仍令中书门下与礼官等，即详定仪注奏闻。

[book_title]封和义公主出降宁远国王制
呼韩来享，位列侯王，乌孙入和，义通姻好。怀柔之道，今古攸同。宁远国奉化王骠骑大将军阿悉烂达干，志慕朝化，誓为边捍。渐声教而有孚，勤职贡而无阙。诚深内附，礼异殊邻，爰锡嘉偶，特申殊渥。四从弟前河南府阳城县令参第四女，质禀幽闲，性惟纯懿。承姆师之训导，宗人之光仪。固可以保合戎庭，克谐邦选，宜膺远好，以宠名蕃。可封和义公主，降宁远国奉化王。

[book_title]封太华公主制
肃邕禀德，邦化所崇，汤沐疏封，古训斯在。第二十一女，践修阃则，素承阿保之严；砥砺嫔仪，率由图史之范。璁珩既佩，柔愿无违，蕙问充昭，常华自著。肇施彩级，将具礼于辎Z；载锡粉田，俾申荣于井赋。可封太华公主，食实封一千户。

[book_title]封寿光公主乐成公主制
（阙）之德教始宫闱汤（阙）皇帝二十二女，二十三女，诞膺（阙）发令姿。颇沐公宫之训，遵师氏之则，顾史瞻图，日将月就，华宗叶庆，方从下嫁之仪；盛典申荣，式备开封之制。二十二女可封寿光公主，二十三女可封乐成公主。仍各食实封一千户。

[book_title]安养百姓及诸改革制
敕：爱人者天地之德，育物者阳和之气。朕立极行政，体元顺时，期于缉熙，致彼仁寿。今永惟春令，庆在发生，当万有之遂心，虞一物之失所。救人恤隐，虽已著于成式，施惠布德，俾更宏于新令。其天下百姓，有灼然单贫不存济者，缘租庸先立长行，每乡量放十丁。犹恐编户之中，悬磬者众，限数既少，或未优洽。若有此色，尚轸于怀。特宜每乡前放三十丁，仍准旨条处分，待资产稍成，任依恒式。其所放丁，委县令对乡村一一审定，务须得实，仍令太守子细案覆，本道使察访。如有不当者，本里正村正先决一百，配入军团，县令解，太守本道使不举者量贬降。七德为武，必先禁暴，五材并用，谁能去兵？自古盖非获已。关山远戍，虽多恋本之情，禄位高悬，终有懋功之赏。若能感激，信可优矜。其诸征行人家有兼丁，如载限向满，情愿自相替者，宜听。其家内应合更差防及诸杂差科，一切放免。
古者黜陟幽明，廉问风俗，匪惟察吏，亦以恤人。今考绩之期，已过于三载，求瘼之意，欲观于四方。宜即选择使臣，分往诸道，访察官吏善恶，巡问百姓疾苦，兼太守县令老耄者。比闻诸郡，或有损处，寻令赈恤，犹虑艰辛须更优矜，务使周济。其开元二十九载内外官所举太守县令等，朕以抚字之任，急于用贤，特令举亲，务欲求实。翘车既至，顿网无遗，不限登科，皆令效职。既推心而无负，期济理而有成。一自守官，向已终秩，思闻为政之绩，以观推荐之义。先有处分，必行赏罚，尤须审察，将复前言，回日并具状奏闻。且量地制邑，大小虽殊，置吏养人，远近如一。比来中下县令，或非精选，吏曹因循，徒务填阙天下。大率小县稍多，至于苍生，讵免其弊。若无优奖，岂致循良，既在得人，宁拘格限。宜令选人内取中外清资是明经进士应制明法并资荫出身有干局书判者，各于当色内量减一两选注选拟。赴任之日，仍令引见，朕当察审去就，其老弱者，更不得辄注。考满之后，准畿官等例三选听集。在任有政绩尤异者，三考外委本道采访使与通状，应是下下县，仍并升为中下县。又令长字人，不可蹙阙。比来补授，直至选时。亦有县在僻远，多不情愿，遂虚其位，累载阙人。既无本官，为政不一，户口逃散，莫不由兹。自今已后，宜令选司先量才注拟，如非时有事故等阙者，所有当月牒中书门下，于内外官中简择进拟遣。今所在京员外人数稍众，既无职事，颇亦滞才，其高品者，宜简择量授郡守。六品以下堪理人者，亦授县令，俾其效用，冀有成绩。天下郡县先有欠公廨本处，今既分税钱，并准式依本足例支给，使厚其禄，以竭其心。经国之制，省官为本，况分司揆务，既有常员，授职任人，须存定限。若逾程式，实紊纪纲，其内外六品以下员外官，至考满后一切并停，合依选例，自今已后，更不得注拟。其皇亲诸亲幼小，及诸色承恩授官军功技术内省左右龙武军并诸番官等，不在此限，所司仍具作条件处分。且礼经垂训，篇目攸殊，或未尽于通体，是有乖于大义。昔如尧命四子，所以授时，周分六官，曾不系月。先王行令，盖取于斯。苟分至之可言，何弦望之足举？其《礼记・月令》，宜改为《时令》。但五方定位，岳镇总其灵，万物阜成，云雨施其润，上帝攸宅，寰宇是仰。且岱宗西岳，先已崇封，其中岳等三方，典礼所尊，未齐名秩，永言光被，用叶灵心。其中岳神宜封为中天王，南岳神为司天王，北岳神为安天王。应须祭告，仍令所司择日闻奏。天下山水，名称或同，义且不经，多因于里谚，事若仍旧，何成于禹别？宜令所司，各据图籍改定讫奏闻。

[book_title]南郊推恩制
昭事昊穹，必惟殷祀，盖顺帝则而成政也。肃雍清庙，必惟严享，盖继先志而为孝也。则累圣之德在人，元阳之和在候，思所以达明灵之景贶，迪皇王之大猷者矣。朕夕惕宵衣，奉天缵业，勉思政道，惟怀永图。赖百辟庶官，辅予不逮，声朔无远，车书靡殊。加以乾符坤珍，日来月往，感福应之尤盛，惧明祠之未殷。且资父事天，因亲设教，沿情以达礼，广敬以推尊。时享之诚，宁宜异数，日举之馈，岂忘事生。是以畴咨故典，率循新礼，对越上灵，聿追严配。既而崇牙宿设，明德惟馨，敬尔臣工，骏奔执豆，陟降至止，乐遍礼成。精意上协，神休下答。宜广维祺之福，以覃作解之恩。其天下见禁囚徒，除十恶死罪，及官典犯赃，自余一切放免。自天宝元年已前，流人及配隶效力，左降官非反逆缘坐，其并量移近处。其中有年齿衰暮情可哀矜者，仍听致仕。朕承大道之训，务好生之德，施令约法，已去极刑，议罪执文，犹存旧目。既措而不用，亦恶闻其名。自今以后，断绞斩刑者，宜除削此条，仍令法官约近例详定处分。
三皇五帝，道冠开辟，创物垂范，功济生灵。继天之德，在坟典而昭著，勤人之祀，于礼文而尚阙，永言龟镜，宜示钦崇。其三皇宜置一庙，五帝亦置一庙，即令所司卜择吉地营建，仍以时致祭。其庙令太常寺简较。诸庙之主，礼有遵于合祭，同等则y，义亦取于旁通。惠宣太子等虽官为立庙，比来子孙自祭，或时物有阙，礼仪不备，兴言及此，良用怃然。宜与隐太子及懿德太子列次诸室，择拣一宽处同为庙，一应祭祀为乐馔等，并令官供。每差祭官，宜依常式，仍都置庙官及丞等。自余所废庙官等，并宜减省。奠献既昭，感思增达，恭惟阴教，在集祯祥。自献祖宣庄皇后张氏已下，祖父未有赠官，及一房子孙沈翳，所司即以名闻，将展裒崇，以申追慕。王业之初，群才佐命，中兴之后，元宰协心，且配食庙庭，必重勋德，循名册府，尚有阙遗。缅怀茂功，用增礼典，自今已后，太庙配享功臣，高祖室宜加裴寂、刘文静，太宗室加长孙无忌、李靖、杜如晦，高宗室加褚遂良、高季辅、刘仁轨，中宗室加狄仁杰、魏元忠、王同皎。文武之道，既惟并用，宗敬之义，不可独阙。其乡贡武举人上省，先令谒太公庙。每拜大将，及行师克捷，亦宜告庙。今胜残在运，无事为心，顾此朝仪，当符至理。既时非旰食，将至升平，而廷设杀刑，何成在宥。其每日立仗食设杖~等，并宜停废。立身扬名，所以广孝，流根自叶，亦在推恩，既切因亲之心，须开议事之制。其内外文武官五品已上官，父祖无资荫者，其所荫宜同子孙用荫之例。五服之纪，宜所及，三年之数，以报免怀。齐斩之殊，虽存出母之制，顾复之慕，何申孝子之心。其出嫁母，宜终服三载。祭祀之典，牺牲所备，将有达于虔诚，盖不资于广杀。况牛之为畜，人实有赖，既功施于播种，亦力被于车舆，此比余生，尤可矜悯。但前圣有作，难为尽废，明神克享，亦在深仁。自今已后，每大祭祀应用U犊，宜令所司量减其数，仍永为常式。崇我祖训，其惟道门，将以福助生灵，宏拯天下。诸观道士等，如闻人数今少，修行多阙，其欠少人处，宜度满七人。并取三十已上，灼然有道行经业者充，仍令所繇长官精加试练，采访使重复，勿使逾滥。度讫挟名奏闻。其诸观有绝无人处，亦量度三两人，准此简试。
选贤择能，尝虑不广。三府之辟，则惟采于大名，四科之荐，盖不通于小学。今承平既久，仕进多端，必欲远贲弓旌。载空岩穴，片善必录，末技无遗，天下诸色人中，通明一艺已上，各任荐举。仍委所在郡县长官，精加试练，灼然超绝流辈，远近所推者，具名送省，仍委尚书及左右丞诸司委御史中丞更加对试，务取名实相副，一时奏闻。
四渎五岳，虽差秩序，兴云播润，盖同利物，崇号所及，锡命宜均。其五岳既已封王，四渎当升公位，递从加等，以答灵心。其河渎宜封灵源公，济渎封清源公，江渎封广源公，淮渎封长源公。仍令所司择日，差使告祭。自古圣帝明王，忠臣烈士，陵墓有颓毁者，先令修葺，并禁樵采，岁月深久，摧坏或多，宜令所繇郡县，申明前敕处分，并五岳及诸名山大川，并令所在长官致祭。
诸郡义仓，本防水旱，如闻多有费损，妄作破除。自今已后，每郡差一上佐专知，除赈给百姓之外，更不得辄将杂用。天下百姓，今载应损郡逋租悬调诸色勾征变换等物，及诸延限者，并宜一切放免。征行之家，每令存恤，差科之际，或未优矜，自今已后，并准飞骑例蠲免。天下侍老，百岁已上赐绵帛五段，粟三硕，八十已上绵帛三段，粟二硕。仍令所在长官存问，各即分付。亚献太子_赐物二千匹，终献庆王琮赐物一千匹。京文武官各赐帛有差。天下赐T三日。

[book_title]授陈希烈左相制
门下：仲虺相汤，言宣雅诰，子鱼佐魏，任总中兵，将代天工，允凭时杰。光禄大夫门下侍郎同中书门下平章事集贤殿宏文馆学士崇元馆大学士太清太微宫使上柱国临颍县开国侯陈希烈，逸量宏达，英才卓迈。既履直而成范，亦资忠而炳德。学该流略，义惟守于经门；文丽风骚，言必诠于理要。自黄枢贰职，侍讲金华，紫府宏真，参谋玉铉。岁月逾久，而其道弥光。人师有属于在三，王度式歌于画一。畴咨既久，亮采惟熙。宜正貂蝉之荣，用兼喉舌之寄。可行左相兼兵部尚书，余如故。

[book_title]定礼部试帖经制
礼部举人，比来试人，颇非允当。帖经首尾不出，前后复取者也之乎颇相类之处下帖，为弊已久，须是厘革。礼部起今，每帖前后，各出一行。相类之处，并不须帖。

[book_title]授荣王琬安北大都护制
街画奥壤，戎夏所交，兵镇专城，藩卫攸重。开府仪同三司兼凉州牧单于大都护充持节朔方节度副大使荣王琬，温仁植性，孝友因心。言必备于忠肃，动必循于德义。爰就师傅，学行可观。载锡圭符，名器斯允，移郛筑垒，功存御要，距河临塞，筹切雄边。佥论所归，式遏斯寄。宜加外总之名，俾授中权之略。可兼安北大都护，余如故。

[book_title]上圣祖及诸庙帝后尊号推恩制
握乾图者，必禀于元命；宗道本者，允属于强名。是知顺物承天，谅通昭感之德；报功尊祖，贵叶崇高之义。朕祗荷丕业，恭临大宝，何尝不宵衣涤虑，菲食斋心。奉元圣之垂范，为苍生以祈福，自顷昊穹眷命。至道降休，玉芝再产。真容累见，嘉应荐来，罔知攸答。岂谓元记阴骘，秘牒混成，悬征造化之源，密纪仙灵之洞，庆崇真，昭锡朕躬，初验神传，竟彰天授，幽深累迹，既殊于人代；朴略奇象，固绝于名言。缅觌皇图，欠承道宝，微旨有属，寅畏增深。思申严敬之诚，以崇广大之业，谨上元元皇帝号曰“圣祖大道元元皇帝”。仍以来月五日，朕亲奉册礼。
国家文祖神宗，重熙累洽，无为之训垂v，清净之德在人，慎宁后昆，累承大业。是用钦元符之景命，归清庙之延祥，禀庆真源，光昭圣烈。谨上高祖神尧皇帝尊谥曰“高祖神尧大圣皇帝”，太穆皇后窦氏尊谥曰“太穆顺圣皇后”。太宗文武圣帝尊谥曰“太宗文武大圣皇帝”，文德圣皇后长孙氏尊谥曰“文德顺圣皇后”。高宗天皇大帝尊谥曰“高宗天皇大圣皇帝”，大圣则天皇后武氏尊谥曰“则天顺圣皇后”。中宗孝和皇帝尊谥曰“中宗孝和大圣皇帝”，和思皇后赵氏尊谥曰“和思顺圣皇后”。睿宗元真皇帝尊谥曰“睿宗元真大圣皇帝”，昭成皇后窦氏尊谥曰“昭成顺圣皇后，肃明皇后刘氏尊谥曰“肃明顺圣皇后”。庶彰祈精之感，降贻厥之元，符聿修诚〈（阙）〉达孝思于罔极。更以来月五日，于太清宫前恭礼。〈（阙）〉宁王宪、薛王业各赐物八百匹，忠王浚、棣王洽、鄂王辍⒐馔舻雀鞔臀锲甙倨ィ中书门下赐物五百匹，开府王毛仲赐物三百匹，皇亲五等已上，诸亲三等已上，及文武百寮各赐物有差。自古明王，因心以待人，由己以施物，故休戚共而忧乐同也。中书门下丞相尚书开府三司大将军父赠三品官，九卿三监十二卫监门羽林军五省长官三府尹大都督府长史父各赠四品官，五品以上清官父各赠五品官。凡所赠官，宜兼赠母邑号，俾夫群臣受荣，上延父母，先帝遣泽，下及幽冥。兴言及此，良多感叹。群臣一体，荣辱是同，龙蛇之歌，古今作诫。其唐元年两营立功官，三品以上与一子官，其四品以下选日优与进改。京府府供顿，免今年地税，诸道战亡人家，仰州县存恤，不支济者，量事赈给。诸军健儿，别敕行人，各赐勋两转。

[book_title]封广宁公主制
睦亲之训，必备恩荣，加命之贵，是存优宠。顺成公主诞姿中掖，习训公宫，惠心有孚，淑问斯著。夙蕴柔闲之操，克彰婉娩之规，式开汤沐，虽已申于筑馆，爰择井田，俾有光于改邑。可封广宁公主，依前实封一千户。

[book_title]封安禄山东平郡王制
寄重者位崇，勋高者礼厚，钦若古训，抑惟旧章。开府仪同三司兼右羽林军大将军员外置同正员御史大夫范阳大都督府长史柳城郡太守持节充范阳节度经略支度营田陆运押两蕃渤海黑水等四府节度处置及平卢军河北海运并管内采访等事上柱国柳城郡开国公安禄山，性合韬钤，气禀雄武。声威振于绝漠，捍御比于长城。战必克平，智能料敌，所以擢升台宪，仍仗旌麾。既表勤王之诚，屡申殄寇之略。顷者契丹负德，潜有祸心，乃能运彼深谋，累枭渠帅，风尘肃静，斥候无虞，不有殊恩，孰彰茂绩。疆场式遏，且薄卫霍之功；土宇斯开，宜践韩彭之秩。可封东平郡王，仍更赐实封二百户，通前五百户，余如故。

[book_title]改宗庙称告享制
春秋致享，用存昭敬。祝史陈信，必在正辞。苟名位之或乖，于上下而非便，故经称崇事，《易》载禺若，所以展祗肃，明等威。朕钦崇道本，嗣守丕业，每怀如在之诚，敢忘奉先之旨。礼或未达，情实匪宁。承前有事宗庙，皆称告享。兹乃临下之辞，颇亏尊上之义，静言斯称，殊未为允。自今已后，每亲告献太清宫、太微宫改为朝献，有司行事为荐献，亲告享庙改为朝享。有司行事为荐享，亲巡陵改为朝拜，有司行事为拜陵。应缘诸事告宗庙者改为奏，其郊天后土及祀，祝云敢昭告者，并改为敢昭荐。式崇宁礼，庶表因心。宣示中外，令知朕意。

[book_title]赠汝阳王Q太子太师制
睦亲之恩，理贯存殁；饰终之礼，义表哀荣。故特进上柱国汝阳郡王Q，植性谦和，执心恭懿。闻诗礼而禀训，用忠信而饬躬。修词立诚，不亏于道；依仁游艺，克著于名。况久践崇班，弥彰勤励。冀其永固藩翰，有光公族，奄兹殒殁，良多悯念。宜加宠赠，用旌幽穸，可赠太子太师。应缘丧葬，量事官供，仍令京兆尹一人简较葬事。

[book_title]改置黄帝坛制
王者临驭万国，莫不尊奉五岳，至于迎气致祭，必在辨方正位。朕丕承眷命，肃事严礼，庶有令于乾坤，用永垂于典实。加以厚德载物，莫先于土，推诚导气，必叶于时。在历数之有征，谅国家之所感，含宏广大，利用丰功。随王虽布于四方，归本且阙于中位。朕式明统绪，用答元符，爰创新仪，再修坠典。顷者每祝黄帝，乃就南郊，义实有乖，礼亦非便，稽诸体式，理固不然。宜于皇城内西南，就坤地改置黄帝坛，朕当亲祀，以昭诚敬。仍令中书门下与礼官，更审参详奏闻。

[book_title]赠庆王琮靖德太子制
追终悼往，谅著于国章，考行易名，匪私于天属。故司徒兼太原尹持节充河东道诸军节度大使支度营田等使上柱国庆王琮，地居长嫡，道茂中和，爰在幼冲，克光洲凇＜戎让贤之美，逾闻礼乐之风。加之雕琢文艺周旋礼乐，固力行以近仁，亦因心而为孝。自析圭胙土，藩翰式崇，授钺分符，权略斯远。年方在壮，未虞夭丧，疾瘵不救，悯惜良深。宜循加赠之典，式宠元储之位。可赠靖德太子，应缘丧葬，一事已上，宜并官供，仍令太子少师韦绦充监护使，京兆尹裴士淹充副。

[book_title]授杨国忠右相制
先王立政，必惟择贤，所以时亮天工，叶修人纪。总资三事，是属中书，审于百工，佥曰亚相。银青光禄大夫御史大夫判度支事权知太府卿兼蜀郡长史持节剑南节度使支度营田等副大使本道兼山南西道采访处置使两京太府司农出纳监仓祠祭木炭宫市长春九成宫使关内道及京畿采访处置使上柱国宏农县开国伯杨国忠，纯粹精明，悬解虚受。比之管乐，文多体要之词；拟于邴魏，武有韬钤之学。直方其道，简易能成。往自星郎，爰秉天宪，军国大政，宏益滋多，则造膝沃心，已期王佐，弥纶经济，同致雍熙。况南台冢宰，尤思藻鉴，西垣鼎座，深伫变和。会予宿心，升尔为相，宜兼密启，式总如纶。可守右相兼吏部尚书集贤殿学士修国史崇元馆大学士太清太微宫使，仍判度支及蜀郡大都督府长史剑南节度支度营田副大使本道兼山南西道采访处置使两京出纳勾当租庸铸钱等使并如故。

[book_title]赠杨郑国公制
裒德纪功，前王之令典，饰忠追远，有国之能事。况乎嗣生大贤，为朕良弼。应五百之数，该二八之美。调元而星辰以理，论道而阴阳以和。而宠命未宏，称谓犹褊，非所以崇推恩之重，广延赏之义也。右相兼吏部尚书判度支魏国公杨国忠亡父赠持节魏郡诸军事守魏郡太守，赤泉储祉，白环继业。膺积庆而诞德，钟具美而挺生。枝茂者根深，流长者源浚。是降英裔，阜成兆人。熙载而百度惟清，审衡而九流式序，佐我元化，格于皇天，信为名贤，实禀庭训，虽思人爱树，已有畴庸之策，而因条振叶，宜益封崇之事。俾以建之宠，仍超曳履之荣，既旌徽烈，用光泉壤。可赠武部尚书郑国公，母张氏可赠郑国夫人。

[book_title]加哥舒翰爵赏制
授钺登坛，所以理兵用武；益封命职，所以裒德畴庸。才杰者建希代之功，绩茂者有非常之赏。哲王令典，无或逾之。开府仪同三司兼鸿胪卿员外置同正员西平郡王判武部事摄御史大夫持节充陇右河西节度使支度营田长行转运九姓等副大使知节度事赤水军使上柱国凉国公哥舒翰，挺生朔陲，干城陇外。青蛇入笥，神发其祥，白武衔珠，天资我宝。美政以公惠著益，深略以果断能成。顷者犬戎包藏，祸盈恶稔，南援蛮落，东窥塞垣。特禀庙谋，厉八神于金匮；长驱戎境，历三军于玉堂。决水奔雷，固无前敌，屠城拔垒，靡有孑遗。收九曲之旧疆，开千里之沃壤。亭障卧鼓，既成禁暴之勋；屯田馈军，益以丰财之用。则议功行赏，厚礼酬劳，俾吴芮之忠，不独光于汉策；魏绛之乐，无擅美于（阙）仍兼望苑之荣，系以公田之锡。可开府仪同三司太子少保，加赐实封二百户，通前满五百户。赐音声小儿十人，庄园各一所，与一子五品官，更与两子官。用旌元帅之劳，以益三军之气也，余并如故。

[book_title]授韦见素同平章事制
门下：缉熙帝载，必候大贤，砥砺公才，允膺殊奖。银青光禄大夫行尚书吏部侍郎上柱国彭城郡开国公韦见素，风度宏远，操履贞固。怀至公之节，守难夺之诚。学富典坟，每思经济之义，文雄|绅，岂独雕虫之英。荐居东掖，顾问有光，累拜南宫，铨衡式序。清素之业，惠泽弥彰，尔惟不矜，朕志先定，信可发挥邦政，翊赞台陛，将宏梦卜之感，俾协苍生之望。可守武部尚书同中书门下平章事集贤院学士知门下省事，散官勋封如故。

[book_title]封葛逻禄叶护顿毗伽金山王制
葛逻禄叶护顿毗伽，特禀英姿，擅雄荒服，威信驭众，智略超群。仗宏义以立节，竭至诚而响顺。逆虏阿布思，邱山积衅，天地匪容，未就诛夷，仍兹鼠窜。遂能率引弓之旅，佐转战之师，生缚凶渠，咸歼丑类。虽不长元恶，顾神理之必诛，而与我同仇，乃忠勇之斯美。畴其茂绩，宠以殊荣。可开府仪同三司，封金山王，依旧充叶护。禄俸于北庭给。基叶护妻及母并封为国夫人。

[book_title]天长节推恩制
朕临驭万邦，迨今四纪，曷尝不虔诚至道，锐心庶政。昊穹孚v，俗致升平。仁寿之域渐登，太和之风斯在。比岁小有僭亢，颇非丰稔，遂使开仓赈乏，空圄恤刑，兼蠲徭省赋，故得家给人足。顷者农功正兴，而泽频阻，言念黎献，匪遑}宁。是用发于精诚，庶平昭鉴，至诚上达，膏两应期。俾夏苗如云，秋获不日，周览原野，宛同茨梁，岂惟有慰朕怀，实亦克符人庆。此皆上元垂贶，宗社降灵，岂曰朕躬，所能通感。属天长令节，盛德在金，爰因欢庆之辰，用申雷雨之泽。其天下见禁囚徒，有犯十恶及谋杀伪造头首罪至死者，特宜免死，配流岭南远恶处，自余一切释放。圣人积不涸之泉，王者用无穷之府，支计苟足，多赋何为？天下百姓今载租庸，并宜放半。所运粮储本资国用，太仓今既余羡，江淮转输艰劳，务在从宜，何必旧数？其来载水运入京宜并停。如闻天下诸郡逃户，有田宅产业，妄被人破除，并缘欠负租庸，亲邻货卖，及其归复，无所依投。永言此流，须加安辑。应复业者，宜并给还。纵已代出租庸，不在征赔之限。《书》云“咸秩群望”，《诗》曰“怀柔百神”，永惟明征，岂忘昭报。今秋稼穑，颇胜常年，实赖灵祗，福臻稔岁。其五岳四渎所在山川，及得道升仙灵迹之处，宜委郡县长官，至秋后各令醮祭，务崇严洁，式展诚享，无广屠宰，以备牲牢。其天下侍老，宜各量赐米麦。又亲人之要，令长为重，比虽精选，未尽征求。卓鲁之才或遗，蒲密之化安寄？宜令京官五品以上正员文官，三品以上正员武官，及郎中御史，各举堪任县令一人。具名申省，委有司试择奏授。其有善恶，赏罚与举主并同。僚佐限期，一时令集。王制下士视上农，周政庶士倍禄，若衣食既足，则廉耻乃知，至于资用靡充，或贪求不已。败名冒法，实此之繇。辇毂之下，尤难取给，其在两京文武九品已上正员，既亲于职务，可谓勤心。自今已后，每月给俸食杂用，防阁庶仆等，宜十分为率加二分，其同正员官加一分，仍永为常式，其南衙九品已上，并京兆府畿令等，宜共赐物二万匹。左右龙武军各赐一千匹。其唐元功臣，念言勋旧，宜异常伦。两军各赐物二千匹，余各有差。庶生成之泽，自叶而流根，庆赏之恩，繇衷以畅物。宜宣示遐迩，知朕意焉。

[book_title]令钱货兼用制
绫罗绢布杂货等，交易皆合通用。如闻市肆必须见钱，深非道理。自今已后，与钱货兼用，违法者准法罪之。

[book_title]置十道劝农判官制
人惟邦本，本固邦宁。必在安人，方能固本。永言理道，实获朕心。思所以康济黎庶，宠绥华夏，上副宗庙乾坤之寄，下答宇县贡献之勤，何尝不夜分辍寝，日旰忘食。然以眇眇之身，当四海之贵，虽则长想遐迩，不可家至日见。至于宣布政教，安辑逋亡，言念再三，其勤至矣，莫副朕命，实用恧焉。当永怀，静言厥绪，岂人流自久，招谕不还，上情靡通于下，众心罔达于上，求之明发，想见其人。当属括地使宇文融谒见于延英殿，朕以人必土著，因议逃亡，嘉其忠谠，堪任以事。乃授其田户纪纲，兼委之，都县厘革，便令充使，奉以安人。遂能恤我黎元，克将朕命，发自夏首，及于岁终，巡按所及，归首百万。仍闻宣制之日，老幼欣跃，惟令是从，多流泪以感朕心，咸吐诚以荷王命。犹恐朕之薄德，未孚于人，抚字安存，更冀良算。遂命百司长吏，方州岳牧，佥议庙堂，广征异见。群词盈于札翰，环省弥于旬日，庶广朕意，岂以为劳。稽众考言，谓斯折衷，欲人必信，斯于令行，凡尔司存，勉以遵守。夫食为人天，富而后教。经教彝体，前哲至言。故平籴行于昔王，义仓加于近代，所以存九年之蓄，收上中之敛。穰贱则农不伤财，灾馑则时无菜色，救人活国，其利博哉。今流户大来，玉田载理，敖庾之务，寤寐所怀。其客户所税钱，宜均充所在常平仓用，仍许预付价直，任粟麦兼贮，并旧常平钱粟，并委本道判官勾当处置，使敛散及时，务以矜恤。且分灾恤患，州党之常情，损余济阙，亲邻之善贷。故木铎云：徇里胥均功，夜绩相从，齐俗以赡。今阳和布泽，丁壮就田，言念鳏茕，事资拯助。宜委使司与州县商量，劝作农社，贫富相恤，耕耘以时。仍每至雨泽之后，种获忙月，州县常务，一切停减，使趋时急于备寇，尺璧贱于寸阴。是则天无虚施，人无遗力。又政在经远，功惟久著。今逃亡初复，居业未康，循逃户及籍外剩田，犹宜劳徕，理资存抚。其十道分判官，三五年内，使就厥功。令有终始，当道覆（阙）及须推刻，并以委之。不须广差余使，示专其事，不扰于人，政术有能，必行赏罚。其已奏复业归首，勾当州县每季一申，不须挟名，致有劳扰。其归首户，各令新首处与本贯计会年户色役，勿欺隐及其两处征科。宣布天下，使明知朕意。

[book_title]宣慰湖南制
震泽之南，数州之地，顷以水潦暴至，沱潜溃溢，既败城郭，复潴原田，连岁大歉，元元重困，馁殍相望，汉庸莫返。加之以师旅，烦之以赋役，哀我矜人。何以堪命？朕君临之道犹郁，牧养之政未宏，咎之所降，谅在于兹。虽天灾流行，则有恒数，而夕惕若厉，岂忘责躬。夫振人育物，《大易》之明义也。自汉魏以来，水旱之处，必遣使巡问，以安集之。国朝因其制焉，亦命近臣慰抚，俾喻求谟之意，用纾科敛之急。宜令中散大夫给事中贺若察往湖南宣慰处置。基百姓遭损不能自存者，应须赈给蠲免。宜与本道观察使商量，处置讫闻奏。仍贲诏书，体问周恤，宣示郡邑，令悉朕怀。

[book_title]赐汴王敬谥制
门下：缘情制礼，贤圣所不忘，以谥易名，古今之同贯。故右千牛卫大将军上柱国汴王敬，虽在龆龀，颇标嶷岐，率以训典，期于老成。裂地而封，是崇藩屏，享年不永，俄从天折。秀而不实，有以伤嗟，宜遵考行之义，以备饰终之典。可谥曰哀。

[book_title]诛姜庆初等并削裴仿官爵制
不敬之大在于毁犯陵园，自擅之重，切于矫诬诏令。有此乱常之道，必贻无赦之责。姜庆初自以顽劣，得参姻娅，录其先效，擢在西台。素无行能，已速官谤。朕永感霜露，式瞻松柏，以其职司，俾往}事。辄于禁域，擅凿连冈。当衣冠之出游，临岁月之所建，既有犯于神御，又不利于王室。知其不可，固有所专。(疑)一昨临遣，再三戒敕，无君弃命，凶蠹尤深。《书》不云乎：“刑故无小。”况释之明陵土之义，申屠致庙胫诛。死未云责，不忘私眷，特缓严刑，宜赐自尽。史忠烈王臣子等，忝从所职，敢有挟邪，事既同科，法当均罪，亦宜赐自尽。共家赀并收没。其驸马裴仿，虽不知情，合当缘坐，且削官爵，拘于私第。永清公主亦随在宅，仍绝朝参，使知敬惧。朕自君临，每思刑措，岂图戚里，干我国章。任匪其人，有惭所鉴，议法难恕，抚怀增伤。百辟卿士，知朕意焉。

[book_title]封新平郡主制
门下：惠宣太子第三十一女，柔姿婉训，淑德闲和，早习组r，备详图史。移天有礼，撰日于归，宜增列郡之封，允叶睦亲之计。可封新平郡主，主者施行。

[book_title]封安定郡主制
门下：故惠宣太子第三十女，肃雍成性，柔婉为容，禀训女师，克娴嫔则。爰占近日，用叶初笄，申锡美名，受封良邑。可封安定郡主，主者施行。

[book_title]授嗣泽王国子司业制
门下：嗣泽王，承派咸池，分辉扶景。锡圭前宠，纂周典之亲贤；磬石今隆，高汉朝之子弟。机彩明悟，神情峻拔，雅量夙成，宏才早著。儒庠教胄，适资于下帷，蕃郡理人，允求于别乘。衣冠就秩，宜颁列位之荣，井赋开疆，仍茂承家之业。可国子司业。

[book_title]加贵妃豆卢氏等食实封制
有德者位崇，有功者秩厚。事本关于国体，理无隔于邦媛。故周母有乱臣之名，汉嫔有比侯之爵。睿宗贵妃豆卢氏，贤妃王氏，性质阴礼，实毗内政，训行九御，誉满六宫。岁祀虽淹，徽音未昧，宜启非常之命，特赐汤沐之邑。可各食实封二百户。

[book_title]禁屠杀鸡犬诏
犬以守御，鸡以司晨，有用于人，不同常畜。好生之德，遍宜令及，自今并不得屠杀。

[book_title]诫励宗室诏
朕奉天明命，虔受睿图，而皇室子弟，未能称职。堂侄余庆、承煦、绍宗、行淹、祚洽，再从弟遂、志谦等，不能谨身奉法，而乃轻侮国章，摈斥边隅，未为塞责。朕悯其愚昧，屈法申恩，并追赴京，令于国子监安置读书。如悔过自新，克复先训，所司条奏，当议其官。皇宗亲更有左贬岭南边远州，非恶逆缘坐等色，亦宜准此。其有见任别驾，年齿尚幼，未堪理百姓者，宜委中书门下及新兴郡王晋李思训等简择追赴京，其禄俸一事已上，并委本州勾当，每季附送入京给付。其余庆等本州禄亦准此。宗亲中有才行灼然为众推挹者，按察使具名以闻，朕当擢以不次。自今后有犯赃私违礼经者，准法科处，刑兹无舍。庶敦睦之情，必闻于九族，自家刑国，允洽于群心。宜各勉励，以识朕意。

[book_title]禁州县严酷诏
法宪之设，期于无私，本以救人，盖非获已。故得情存于勿喜，折狱贵于哀矜。至如断决诸罪，皆著科条，若守而不失，自为良吏。如闻近日州县，罕习章程，率情严酷，或致殒殂。假令事应重辟，固当明启刑书，岂可辄因夏楚，轻绝人命。太上皇仁覃万宇，泽被群生，子爱黎，慎恤刑罚。予恭承天训，虔奉睿图，旰食载勤，纳隍兢虑。凡厥长吏，宜达此怀，务遵法式，勿仍前弊。如或有违，当严法。宣示黔庶，咸使闻知。

[book_title]缓修大明宫诏
卑宫致美，爱人之力，灵台罢营，重费之广。景彼前烈，吾无闲然。顷所以所居殿院，素非宏敞，时方暑雨，颇有蒸郁。上禀圣慈，式遵时令，将修别寝。顺彼高居。虽复庀徒所须，止于蕃匠，补葺所拟，无烦外力。然以麦秋爰及，农务方勤，维夏在辰，执役为弊。营之则众物有劳，而一身逸，罢之则我躬未泰，而萌庶安。夫生人树君，将利之也，劳人自奉，予所不为。其修大明宫，宜即待闲月，方使毕功。宣示具寮，使知予意。所有先役工匠，即优还价值，勿令悬欠，仍即放散。

[book_title]命诸州举贤才诏
致化之道，必于求贤，得人之要，在于征实。顷虽屡存贲帛，无辍翘车，而骏骨空珍，真龙罕觏。岂才之难遇，将举或未精；且人匪易知，取不求备。瑰琦失于俗誉，韬晦叹于后时，宜其博询州里，明扬幽侧，使管库无遗，迈轴咸举。其诸州有抱器怀才不求闻达者，命所在长官访名奏闻，武勇者具言谋略，文学者指陈艺业，务求实用，以副予怀。

[book_title]复薛崇简官爵诏
太平公主子薛崇简，执心奉国，励节忘私。早辩忠邪，每有规谏。因被嫌嫉，加以鞭笞，事不见从，忠实可纪。宜甄逆顺，复基官爵。仍赐姓李。

[book_title]赐乳母窦氏俸料准三品诏
燕国夫人窦氏，慈慧和顺，掌执礼经。女宪母师，独高柔则。朕在孩幼，躬劳乳养，远惟恩义，宁忘夙昔。瞻既往而莫追，见如存而永慕。抚渭城之事，未足为言；视南阳之书，益增其感。俾锡朝宠，微申朕怀。俸料禄课等，一准职事三品给。

[book_title]宣示亳州瑞木诏
瑞木表灵，奇文自现，用彰大庆，以福洪图。配五德于《易经》，迎万叶于休运。宣诚告谢，仍付史官。其桧片藏于内库，兼赐诸王宰辅及道众。

[book_title]答崔日用手诏
夫诗者，动天地，感鬼神，厚于人，美于教矣。朕志之所尚，思与之齐，庶乎采诗之官，补朕之阙。且古者封禅，升中靠成，朕以菲德，未明于至道。竦然以听，颇壮相如之词；惕然载怀，复惭夷吾之语。卿洽闻殚见，温故知新，建此发挥，益彰忠恳。岂非讨蓬山之籍，心不忘于起予，因兰殿之祥，言固深于启沃。朕循环览讽，用慰于怀。今赐卿衣裳一副，物五十段，以示无言不酬之信也。

[book_title]答张说进白乌赋诏
得所进白乌，符彩明媚，助日扬辉，白羽翩翻凌霜比色。况乎反哺斯重，能仁是高，对之有观，情不能已。又览所进，放言体物，词藻浏亮，寻绎研味，披玩无厌。所谓文苑菁华，词场警策也。今赏卿金五挺，银十挺。

[book_title]祈雨诏
朕闻诸《易》曰：“先天而天不违，后天而奉天时。天且弗违，况於人乎？”因斯而言，则君事於天，养於人，行月令，顺时物也。朕以不德，恭膺斯运，静言询政，每用忧劳。属献岁发春，东风解冻，土膏脉散，草树自乐，而天久不雨。元元何辜？孰可以授农事，拯彼饥者？岂布德利，施庆惠，尚不及欤？岂掩骼埋h，无麝无卵，尚不及欤，岂名山大川，修祭命祀，尚不及欤？钦若令典，惟增所惧，缅怀大猷，思补其阙。有司可稽春令，以称朕心。其有直谏昌言，宏益政理者，朕将亲览，罔或隐避。不急之务，一切停息。见禁囚徒，速令处置，宜从宽大，勿使称冤。本州本军刺史军将境内，所有名山大川，能兴云致雨者，并宜祈祭。其有僵尸暴骸，无主收敛者，亦仰埋掩。量致祭讫，各具状奏闻。应须酒脯，宜用官物。古者雪冤妇於东海，问刑人於北寺，则以旱之故，应时如响。至于山不童，泽不竭，使霈然以降，兴而致之，复何远也。将达精诚，务修蠲洁，俾幽坎遂性，飞走从宜，则冀天之爱人，月离于卑，禺禺之望，感而遂通。布告遐迩，令知此意。

[book_title]禁滥借鱼袋诏
朱紫贵服，所以分别班品，自非有德有功，不可轻为赏借。自今以后，诸军节度大使，灼然有知功劳，须权行给赏，任量借色及鱼袋，仍俱状奏。

[book_title]贬韦安石等诏
青州刺史韦安石、太子宾客韦嗣立、刑部尚书赵彦昭等，往在先朝，曲蒙厚赏，因缘幸会，久在庙堂。朋党比周，闻于行路，景龙之末，长蛇纵祸，仓卒之间，人神愤怨。未闻舍生取义，直道昌言，遂削太上皇辅政之辞，用韦氏临朝之策。比常隐忍，复以崇班，将期愧畏，稍惩前恶，而尚款回邪，苟安荣宠。宜从谪官之典，以励事君之节。安石可沔州别驾，嗣立可岳州别驾，彦昭可袁州别驾，并员外置。

[book_title]停诸陵供奉鹰狗诏
园陵之地，衣冠所游，凡厥有司，罔不祗事。礼存则先王是训，礼失则后代何观，钦若永图，敢忘旧典。顷者别致鹰狗，供奉山陵，至于料度，极多费损。况昔诫禽荒，既非寻常所用，远惟龙驭，每以仁爱为心。彼耕象与耘鸟，且增哀慕，岂飞苍而走黄，更备畋猎。有乖仪式，无益崇严，载怀亏紊，良深悚惕。诸陵所有供奉鹰狗等，并宜即停。

[book_title]停鹅鸭坊米粟诏
朕闻鹅鸭坊比供米粟，恨不早知，久令虚费。今百姓饥阻，未能周给，鸟享人食，是何理焉。其料宜即停，并鸡坊亦准此。

[book_title]令举实才诏
古之学士，始入小学见小节，入大学见大节，知父子长幼之序，君臣上下之位，然后师逸功倍，化人成俗，莫不由之。子不云乎：“远而有光者饰也。近而逾明者学也。”故道行于上，禄在其中，所谓贵于速成，不唯于迟达。自顷州里所荐，公卿之绪，门人众矣。孰嗣子音，国胄禺然，未臻吾道，至使钻仰之地，寂寥厥风。贵于责实，务于求仕，将去圣滋远，尚沿浇薄，为敦儒未宏，不行劝沮。朕承百王之末，居四海之尊，惟怀永图，思革前弊。何以发后生之智虑，垂先王之法则，朕甚惧之，敢忘于是。天下有业擅专门，学优重席，堪师授者，所在具以名闻。自今以后，贡举人等，宜加勖勉，须获实才。如有义疏未详，习读未遍，辄充举送，以希侥幸，所由官并彝宪，有司更申明条例，称朕意焉。

[book_title]量减员外官诏
今岁诸州，多非善轨，及京师每劳转运，员外等官，人数倍广。俸禄之辈，何以克周？诸色员外试检校官，除皇亲诸亲，及五品以上，并战阵要籍内侍省以外，一切总停。至冬放选，量状亦书判，与正员外官，其未经考者，先与处分，仍不拘选格听集。自今以后，除战功以外，非别敕，不得辄注拟员外等官。

[book_title]放还诸蕃宿卫子弟诏
我国家统一寰宇，历年滋多，九夷同文，四T来暨。夫其袭冠带，奉正朔，禺禺然响风而慕化，列于天朝，编于属国者，荩亦众矣。我则润之以时雨，照之以春阳，淳德以柔之。中孚以信之，元风既同，群物兹遂，莫不自天壤，穷海域，厥角以请吏，执贽以来庭，皇唐之德，于此为盛。今外蕃侍子，久在京国，虽威畏之及，自远毕归，而羁旅之志，重迁斯在。宜命所司勘会诸蕃充质宿卫子弟等，量放还国。契丹及奚延通质子，并即停追。前令还蕃首领等，至幽州且住，交替者即旋去。朕欲以鸟兽咸若，华戎俱泰，来则纳其朝谒之礼，去则随其生育之心，推我至诚，崇彼大顺，含宏之施，德莫厚焉。

[book_title]饬尚书诸司诏
尚书礼阁，国之政本，郎官之选，实藉良才。如闻诸司郎中员外郎，怠于理烦，业唯养望，凡厥案牍，每多停拥。容纵典吏，仍有货赇，欲使四方，何以取则？事资先令，义贵能改，宜令当司官长殷勤示谕，并委左右丞勾当。其有与夺不当，及稽滞稍多者，各以状闻。

[book_title]叙录薛讷等征吐蕃功诏
吐蕃小寇，僻处大荒，先朝外抚，许其内属。结以和戎之好，优以外臣之礼。野心易动，朝奖遄忘，不度德以量力，敢窥边而犯塞。薛讷等拥旌为将，按节持兵，驱之逐之，指期殄灭，使苞桑莫系，破竹无遗。实赖宗庙之灵，兼资将士之力。比来酬叙，多历岁年，命赏逾时，有乖劝善。已令紫微舍人倪若水就军叙录，即有处分。

[book_title]禁坊市铸佛写经诏
佛教者，在于清净，存乎利益。今两京城内，寺宇相望，凡欲归依，足申礼敬。下人浅近，不悟精微，睹菜希金，逐焰思水，浸以流荡，颇成蠹弊。如闻坊巷之内，开铺写经，公然铸佛。口食酒肉，手漫膻腥，尊敬之道既亏，慢狎之心斯起。百姓等或缘求福，因致饥寒，言念愚蒙，深用嗟悼。殊不知佛非在外，法本居心，近取诸身，道则不远。溺于积习，实藉申明。自今已后，禁坊市等不得辄更铸佛写经为业。须瞻仰尊容者，任就寺拜礼。须经典读诵者，勒于寺取读。如经本少，僧为写供。诸州寺观并准此。

[book_title]禁用珠玉锦绣诏
雕文刻镂，衣纨履丝，习俗相夸，殊途竞爽，伤风败俗，为弊良久。珠玉锦绣，概令禁断。准式三品以上饰以玉，四品以上饰以金，五品以上饰以银者，宜于腰带及御镫酒杯杓依式，自外悉铸为铤。妇人衣服，各随其夫子。其已有锦绣衣服，听染为皂，成段者官为市取。天下更不得采取珠玉，刻镂器玩。造作锦绣珠绳织成帖绦二色绫绮罗作龙凤禽兽等异文字及坚扌间锦文者，决杖一百，受雇工匠降一等科之。两京及诸州旧有官织锦坊悉停。

[book_title]褒楚国公姜皎诏
朕闻士之生代，始于事亲，中于事君，终于立身，此其本也。若乃移孝成忠，策名委质，命有泰山之重，义徇则为轻；草有疾风之力，节全则知劲。况君臣之相遇，而故旧之不遗乎。银青光禄大夫殿中监楚国公姜皎，簪绂联华，圭璋特秀。宽厚为量，体静而安仁；精微用心，理和而专直。往居藩邸，潜款风云，亦由彭祖之同书，子陵之共学。朕常游幸于外，至长杨社之间，皎于此时，与之累宿。私谓朕曰：“太上皇即登九五，王必为储副”，凡如此者数四。朕叱而后止，宁知非仆，虽玩于邓晨，可收护军，遂诃于朱v。皎复言于朕兄弟及诸驸马等，因闻彻太上皇。太上皇遽奏于中宗孝和皇帝，寻遣嗣虢王邕等鞫问。皎保护无怠，辞意转坚。李通之谶记不言，田叔之髡钳罔惮，乃为宗楚客、纪处讷等密奏，谪皎炎荒。中宗特降恩私，左迁润州长史。谗邪每构，忠恳逾深，戴于朕躬，忧存王室。以为天且有命，豫睹成龙之征；人而无礼，常怀逐鸟之志。游辞枉陷，旋罹贬斥，严宪将及，殆见诛夷。履危本于初心，遭险期于不贰，虽祸福之际，昭然可图，而艰难之中，是所赖。洎朕祗鹰宝位，又共翦奸臣，拜以宠光，不忘洲冢敬爱之极，神明所知。造膝则曾莫诡随，匪躬则动多规谏，补朕之阙，斯人孔臧，而悠悠之谈，嗷嗷妄作。丑正恶直，窃生于谤。考言询事，益亮其诚。昔汉昭帝之保霍光，魏太祖之明程昱，朕之不德，庶几于此。矧夫否当其悔，则灭宗毁族，朕负之必深，泰至其亨，则如山如河，朕酬之未补，岂流言之足听，而厚德之遂忘。谋始有之，图终可也。宜告示中外，咸令知悉。

[book_title]出宫人诏
古者三夫人、九嫔、二十七世妇、八十一御女，以备内职焉。朕恭膺大宝，颇修旧号，而六宫旷位，未副于《周礼》，八月算人，不行于汉法。至于姜后进谏，永巷脱簪，袁丝有言，上林引席，此则朕之所慕，未曾忘也。顷者人颇喧哗，闻于道路，以为朕求声色，选备掖庭。岂予志之未孚，何斯言之妄作？往缘太平公主辄进人入宫，朕以事须顺从，未能拒抑。见不贤莫若内省，欲止谤莫若自修，改而更张，损之可也。妃嫔以下，朕当简择，使还其家，宜令所司将军牛，今月十二日赴崇明门待进止。

[book_title]宴劳勇士诏
朕光宅四海，抚御百蛮，属疆场未宁，军国多费，每欲指挥方略，亲率军师，故召募尔等，拟从朕行。知尔等材力冠群，艺能拔萃，但以不教人战，岂知金鼓之声，授以兵律，方辨干戈之势，所以且遣薛讷等于陇右防御使，令教习尔等。既练韬钤，须明队伍，使投石拔剑，以励威锋，裹粮坐甲，待清逋寇。若能因机立效，遇敌邀勋，酬以官荣，必超格例，然后陪朕舆驾，从戎塞垣，俾尔先驱，敬听后命。今宴劳尔等，并赐钱三千贯，可节级领取，即宜好去。

[book_title]免崔涤从坐诏
明王垂训，则罪不相及，善人惧罚，则刑不可滥。由是每尝有言，岂坐赵括，鱼既从戮，宁遗叔向，古之道也，朕所务焉。卫尉少卿崔涤，竭诚奉国，忘躯事君。曾同下杜之游，颇寄中阳之旧。诚表于先觉，节全于后凋。其兄，素蓄异图，交结凶党。涤虽怀在原之急，深忧阖室之刑，动静则闻，始终必尽。为臣无隐，惟涤有之，言念厥功，曷云从坐。况老父就殒，诸兄继殁，摇落变衰，有闻矜悯。赏罚劝惩，宜判忠邪。涤家除兄一房外，余并不须为累。

[book_title]赐高年几杖诏
古之为政，先于尚老，居则致养，礼传三代；行则就见，制问百年。盖皇王之劝人，教黎庶之为子。朕寅奉休历，祗膺圣谟，因秋归而岁成，属星见于郊祀，念其将至，尤重乞言。俾伸恩于几杖，期布惠于乡国。九十以上，宜赐几杖，八十以上，宜赐鸠杖，所司准式。天下诸州侍老，宜令州县逐稳便设酒食，一准京城赐几杖。其妇人则送几杖于其家。

[book_title]收瘗吐蕃战没人诏
乞力徐等，天迷神怒，背义忘恩。悯其下人，制在凶帅。积骸暴露，润草涂原，言念于兹，岂忘恻隐。其吐蕃战死人等，宜令所在州县，速与瘗埋，俾有申于吊拯，庶无隔于华裔。

[book_title]追赐苏瑰实封诏
畴庸赏善，百王攸先，追远饰终，千载同德。故尚书左丞相太子少傅赠司空刑州大都督许国文贞公瑰，履正体道，外方内直，悉心奉上，卑身率礼。协赞帷幄，三朝有盐梅之任；燮谐台衮，九命为社稷之臣。先朝晏驾，衅起宫掖，国擅称制之奸，人怀缀旒之惧，凶威孔炽，宗祀几倾。顾命遗恩，太皇辅政。逆臣刊削，韦氏临朝。遂能首发昌言，侃然正色，列诸视听，暴于朝野。松已远，风烈犹存。缅怀诚节，良深耿叹。可赐实封一百户。

[book_title]练兵诏
比来缘边镇军，每年更代，兵不识将，将不识兵。岂惟缘路疲人，盖是以卒与敌。其以西北军镇宜加兵数，先以侧近兵人充，并精加简择。其有劳考等色，所司具以条例奏闻。战兵别简为队伍，专令教练，不得辄有使役。仍令兵部侍郎裴y、大常少卿姜皎往军州计会，便简支配。有见集后军兵，宜令兵部侍郎韦抗、紫微舍人王E即简择以闻。

[book_title]幸凤泉汤诏
陈诗展义，问俗观风，乃王者之所务也。顷属农事皆隙，岁功有成，近历酆镐，左连岐雍。见江山秀丽，沟塍绮错。长杨杜之间，竹林园果之富，相望于道，家给人足，谓之时迈，颇慰予怀。思所以问耆老，恤淹滞，举逸人，旌贤士，庶协巡游之典，以符行在之恩。驾所过之县见禁囚，徒以下咸宜放免，流以上罪具犯状奏听进止。古者亲问百年，存养耆老。年九十以上并笃疾各赐物四段，绵布各一束。

[book_title]宣慰突厥降户诏
北戎为患，南牧是膺，叛而伐之，服而舍之，春秋格言，是谓通典。葛逻禄阴山都督部落，骄天纵毒，候月为妖。桀骜之心久矣，胁从之祸深矣。而冒其携阻，思我恩化，来七旬而就格，逾万里而归诚，稽颡边陲，披肝塞下。宜令左散骑常侍解琬摄御史大夫持节往北庭，宣慰突厥部落缘边降户，要在便宜处分。

[book_title]赈河南河北诏
君以人为本，人以食为天。虽水旱虫螟代则常有，有一于此，胡宁不恤。间者河北、河南灾蝗水涝之处，闻其困弊，未获安存。念之怃然，不忘寤寐。宜令礼部尚书郑惟忠持节河南道宣抚百姓，工部尚书刘知柔持节河北道安抚百姓。其被蝗水之州，量事赈贷，务安其俗，称朕意焉。

[book_title]再赈河南河北诏
河南、河北，去年不熟，今岁亢旱，全无麦苗。虽令赈给，未能周赡，所在饥弊，特异寻常。如闻至今犹未得雨，事须存问，以尉其心。从此发使，又恐劳扰。宜降恩制，令本道按察使安抚。其有不收麦处，更量赈恤，使及秋收。仍令劝课种黍及旱谷等，使得接粮，应有事急要者，宜委使人量停。事有不便于人，须有厘革者，准此。

[book_title]禁私役兵士诏
古者名将在乎养兵，故疾则吮b，渴不先饮，抚循尉藉，恩义感激，所以奋不顾身，战无完阵。如闻诸将总管已下，不遵师律，多役兵士。帐中厌梁肉之娱，麾下罹勤瘁之色。人既劳力，军亦挫气，岂孙吴养士之方，韬钤用兵之法？春秋责帅，典宪斯在。自今已后，总管以下私使兵士计庸，以受所监临财物论。颁下诸军，咸使知悉。

[book_title]清厘滞狱诏
无知之徒，自罹刑宪，一遭缧绁，坐变星g，长吏依违，不时疏决。过成滞狱，岂曰当官。况三阳在辰，德泽思布，一物失所，勤恤是殷，惟怀永图，俾申幽枉。其所在见禁囚未断决者，令所在长官亲加按理。仍令御史及按察使访察。随事纠绳。

[book_title]赐北庭都护郭虔手诏
默啜残凶，倔强边徼，吐蕃小丑，孤负圣恩。我国家豫在怀柔，未遑吊伐，而乃敢肆蜂虿，屡犯疆陲。虔心蕴六奇，折冲千里，追奔迈于三搜，受降逾于万计。建功若此，朕实嘉之。

[book_title]禁创造寺观诏
天下寺观，屋宇先成。自今已后，更不得创造。若有破坏，事须条理，任经所繇陈牒简验，然后听许。

[book_title]命薛讷等讨吐蕃诏
命彼太师，闻乎周颂，安得猛士，钦若汉图。朕怀柔百蛮，茂育万姓，绥之则教人息战，靖之则去兵不用，故獯戎是逐。前史尝载，夷狄为乱，先王和征。所以罚其浸骄，征其即叙。朔方军垒，接太原之备胡；右地城池，控张掖之遮虏。是用诫于师旅，扬我兵威，谁其任之，肃此将命。右羽林军大将军上柱国河东郡开国公薛讷、左卫大将军上柱国太原郡开国公郭虔等，既明且哲，纬武经文。登坛有大将之容，辞第有忠臣之志。或斩其爱子，扫尘而清北风，或俘其名王，却地而尽西海，故可以率如罴之勇，当非熊之寄。然则井陉之间，昔不成列，河源之路，旧多凿空，设险而张远谋，总戎而献长策，俾尔之效，在于斯举。固当歼其种落，告成于王，岂为完我甲兵，逸而待寇，而已。讷可持节充凉州镇军大总管，赤水建康河源及缘边州军并受节度，仍与郭虔、张知运、杜宾客相知，共为表里，夙设方略。虔可持节充朔州镇大总管，和戎大武及并州以北缘边州军并受节度，仍与张知运、甄道一相知，共为犄角，勿失权宜。讷便特于凉州住，凉州都督杨执一为副大总管；虔于并州住，并州长史王为副大总管。宜排比兵马，精加教练，幽州有事，即令虔将和戎兵马，从常山土门与甄道一计会，共讨凶逆，其同华等兵，及精骑健儿并鞍马等，依三月十五日制，仍令远探，量事续遣。

[book_title]减膳省刑诏
司牧生人，爱之如子，眷兹灾旱，倍切忧勤。将理政不明邪？冤囚有滞邪？疠疵道长邪？阴阳气隔邪？何崇朝密云，布未洽也？载加寅畏，弗敢荒宁，诚不动天，叹深罪己。思从避减，以塞愆尤，俾月离有期，星退何远。朕今避正殿，减常膳，仍令诸司长官，各言时政得失，以辅朕之不逮。天下见禁囚徒中，或以痛自诬者，各令长官，审加详覆。疑有冤滥，随事案理。仍告于社稷，备展诚祈。诸州旱处，有山川能兴云致雨者，亦委州县官长，速加祷祀。

[book_title]命宰臣省察囚徒诏
惟刑恤哉，古之道也。朕抚临四海，茂育兆人，思致淳风，登之寿域。期画冠而不犯，故开罗而在宥。念兹下愚，自抵常法。时属盛夏，天其养生。在物最灵，惟人为贵。朕处台榭，犹有郁蒸之毒，彼居囹圄，能无怛之忧。故令宰臣，备加案察，省览所奏，用悯于怀。爰矜可恕之罪，必务惟轻之义，将布宽惠，俾从原减。应合书罪者，宜递降一等论。

[book_title]整饬吏治诏
向者朝廷无事，经费尚多，今则师旅方兴，支赡尤广，必资国力，以济军须。近以四海灾伤，频年饥馑，赋租减少，`榷亏悬，帑藏不充，公私重困。今岁三时不害，百谷用成，所在流民，渐闻归业，商旅之人稍众，山泽之利咸以通，郡邑征科，自然容易，务场课额，必有增盈，较量之闲，断可知矣。牧宰之任，选擢非轻，至于阜俗康民，丰财益国，乃为本职，固合用心。苟能一一躬亲，孜孜临莅，必绝滞凝之事，兼除侥幸之门，副我忧勤，显尔政绩，将求课最，须设科条。况藩侯郡守等，皆是良臣，各膺重委，尽倾诚款，以奉国朝，式当倚注之时，宜示劝惩之道。应天下诸州，各以系省钱谷秋夏征科为帐籍，一季一奏，一年赋税及限，更委在任一年，次年又不稽逋，听三周年为满，三年皆得办事，即与别议陟迁，如或才到任所，课绩不前，亦当即时罢替。其闲灾l之地，须明具敷陈，审其虚真，别有处分。
於戏！朕缵承大业，于兹三年，虔奉丕基，不敢失坠，兢兢业业，右履春冰，小信未孚，咎征斯降，旱蝗相继，连岁为灾，兵革未宁，四方多事，下惭黔首，仰愧苍穹。所赖将相公卿，元戎郡守，或先朝宿旧，或当代英贤，送往事居，始终如一，分忧共治，诚节弥坚，倚赖既深，倾输亦至，必能为国尽忠，临事公勤，不更假于指踪，固自知其陈力。凡百有位，宜体朕怀。

[book_title]缓征诏
古之为国者，藏之于人。百姓不足，君孰与足？比者山东邑郡，历年不稔。朕为之父母，欲安黎庶，恤彼贫弊，拯其流亡，静而思之，非不勤矣。今者风雨咸若，京坻可望，若贷粮地税，庸调正租一时并征，必无办法。河北诸州，宜委州县长官勘责，灼然不能支济者，税租且于本州纳，余不须征，却待至春中更别处分。有贷粮回簿等，亦量事减征。

[book_title]求言诏
朕以薄德，祗膺睿图，曾不能虚已淳源，励精至道，将致俗於仁寿，思纳人於轨训。幸乾坤交泰，风雨咸若，中外百寮，尽知戒惧，华夏万姓，颇亦欢康。犹恐人或未安，政有不惬，令外司置匦，侧门进状，封章论事，靡所不达，轩阶进规，於何不尽。曾无忤旨之罚，实有推心之期，岂朕之不诚，何人则未谕。如闻朝廷之内，g沓纷然，进不昌言，退多讪议。悬书以谤，国侨之患邓析；伪言而辨，孔子之诛少正。自昔为蠹，罔不在兹，求於理政，固宜惩绝。自今已後，制敕有不便於时，及除授有不称於职，或内怀奸忒，外损公私，并听进状，具陈得失。五品已上官，乃许其廷争，若轻肆口语，潜行诽谤，委御史大夫已下严加察访，状涉疑似，推勘奏闻。

[book_title]降大理系囚罪诏
朕祗鹰鸿图，嗣守丕业，何曾不驭朽增惕，纳隍在虑。六合之内，每勤}绥，五刑之属，尤用钦慎。然简书多窒惕之讼，圜扉有幽滞之人。淹恤逾时，羁缧相对，颇异哀矜之义，实惭恢疏之网。虽刑政之内，彼则自贻，而在予之责，终以多愧。其大理禁囚，前令详覆者，宜按所犯，轻者并放，重降一等，仍依令式处分。

[book_title]征越`诏
越`之地，羌犯边，孤我大恩，敢为小寇。虽螳螂举斧，自开屠灭之辰，而蜂虿有毒，仍藉讨除之势。右骑卫将军员外置同正员李元通，负卫霍之才，蕴孙吴之法。决胜千里，成诵在心，通知四夷，若指诸掌，故能闻敌思勇，好谋而成。宜发戎、泸、夔、巴、梁、凤等州羌兵三万人，马二千匹，并旧屯兵士，赴州讨击。贼纵退散，亦须穷其巢穴，杜绝飞走。使无遗类，在此举焉。

[book_title]命李全确往淮南授捕虎法诏
如闻洒淮南诸州大虫杀人，村野百姓，颇废生业，行路之人，常遭死失。州县不以为事，遂令猛兽滋多。泗州涟水县令李全确，前任宣州秋浦县令，界内先多此兽。全确作法遮捕，扫除略尽。迄今人得夜行，百姓实赖其力。宜令全确驰驿往淮南大虫为害州县，指授其教，与州县长官同除其害。缘官路两边去道各十步，草木常令芟伐，使行人往来，得以防备。

[book_title]诛长孙昕等诏
夫为令者自近而及远，刑罚者先亲而后疏。长孙昕杨仙玉等，凭持戚属，恣行凶险。轻侮常宪，损辱大臣，情特难容，故令斩决。今群官等累陈表疏，故有陈请。以阳和之节，非肃杀之时，援引古今，词义深恳。朕志虽从谏，情亦惜法，宜宽异门之罚，从听枯木之毙。即宜决杀，以谢百寮。

[book_title]禁僭用服色诏
彰施服色，分别贵贱，苟容僭滥，有乖仪式。如闻内外官绝无著碧者，皆诈著绿，以为常事。又军将在阵，赏借绯紫，本是从戎缺胯之服，一得以后，遂别著长袍，递相仿效。又入蕃使等别敕借绯紫者，使回合停，或有便著，曾无愧耻。宪司不能举劾，遂令此弊滋甚。自今已后，衙内宜专定，殿中侍御史本司官长，并量事贬降。

[book_title]更定满考日例诏
选人既多，比铨注过谢，了皆不及考，遂使每一年选人，即虚破一年，在于公私，俱不便利。自今已后，官人初上年，宜听通计，年终已来满二百日，许其成考。仍进迁考例，至来年考时并较。永为常式。

[book_title]答倪若水诏
朕先使人取少杂鸟，其使不识朕意，采鸟稍多。卿具奏其事，辞诚忠恳，深称朕意。卿达识周材，义方敬直，故辍纲辖之重，委以方面之权。果能闲邪存诚，守节弥固，骨鲠忠烈，遇事无隐，言念忠谠，深用嘉慰。使人朕已量事决罚，禽鸟并令放讫。今赐卿物四十段，用答至言。

[book_title]捕蝗诏
今年蝗虫暴起，乃是孳生。所繇官司，不早除遏，任虫成长，闲食田苗，不恤人灾，自为身计。向若信其拘忌，不有指麾，则山东田苗，扫地俱尽。使人等至彼催督，其中犹有推，以此当委官员责实。若有勤劳用命，保护田苗，须有褒贬，以明得失。前后使人等审定功过，各具所繇州县长官等姓名闻。此虫若不尽除，今年还更生子，委使人分州县会计，勿使遗类。

[book_title]令御史检察差科诏
关中田苗，令正成熟，若不收刈，便恐飘零。缘顿差科，时日尚远。宜令并功收拾，不得妄有科唤，致妨农业。仍令左右御史，检察奏闻。

[book_title]劝奖县令诏
抚字之道，在于县令。不许出使，多不得上考，每年选补，皆不就此官。若不优矜，何以劝奖？其县令在任，户口增益，界内丰稔，清勤著称，赋役均平者，先与上考，不在当州考额之限也。

[book_title]赐卢怀慎家帛粟诏
故银青光禄大夫检校黄门监上柱国渔阳县开国伯赠荆州都督卢怀慎，衣冠重望，廊庙周材，谟当三杰之一，学行总四科之二，等平勃之辅汉，同季文之相鲁。质邻于古，俭实可师，虽清白燕翼，k金非宝，然妻孥贫窭，担石屡空。言念平昔，弥深轸悼。宜恤凌统之孤，用旌晏婴之德。可赐其家物一百段，米粟二百石。

[book_title]更定两畿县令考满诏
比来两畿县令，经一两考即改。其行苟且，罕在政要。百姓弊于迎送，典吏因而隐欺。自今以后，皆令四考满，满日听依京官例选，仍不得辄续于前劳。

[book_title]简察驿路妄索供给诏
如闻两京间驿家，缘使命极繁，其中多有妄索供给。宜令御史刘升往南北两路简察，随事奏闻。

[book_title]命柳城复置营州诏
朕闻舞干戚者，所以怀荒远，固城池者，所以款戎夷。国家往有营州，兹为虏障，此北狄不敢窥觇东藩，由其辑睦者久矣。自赵文失于镇静，部落因此携离，颇见负涂之睽，旋闻改邑之叹。高墉填堑，故里为墟，言念于此，每思开复。奚饶乐郡王李大T，赐婚来朝，已纳呼韩之拜。契丹松漠郡王李失活，遣子入侍，弥嘉垒侯之节。咸申恳请，朕所难违，宜恢远图，用光旧业，其营州都督府，宜依旧于柳州置。管内州县镇戍等，并准旧额。太子詹事姜师度、贝州刺史宋庆礼、左饶卫大将军兼营田都督邵宏、郑州刺史刘嘉言、屯田员外郎游子骞等，并贞以干事，恪勤在公，爰精众官之遇，任以一方之役。师度可充营田支度及修筑使，游子骞为副。宏可兼充燕郡经略镇副使，仍兼知修筑使事。应须人夫粮等，一物已上，依别敕处分，有司仍速支配。师度等并驰驿发遣。

[book_title]遣使巡察河南北诏
伊昔明王，奉若天道，所宝惟谷，所使惟贤，故能务穑劝农，兴利除害。朕以薄德，纂承洪绪，政期克己，诚不动天。顷岁河南河北诸州，蝗虫为患，虽当道遣使除瘗，恐今又生育。天戒若此，朕甚惧焉，罪实在予，殃岂移岁。且牧宰之任，朝廷所委，苟得良材，式敷惠训。古有寿张飞逝，中牟不入者，斯其效也。刺史县令等，当各竭乃心，用攘厥患，方考休咎，大明黜陟，惟尔凡百，可不勉哉。宜令户部郎中蔡容往河北道，侍御史崔乔往河南道，观察风俗，问利害，便与州县筹度，随事处置，还日奏闻。

[book_title]征隐士卢鸿一诏
朕以寡薄，忝膺大位，尝恨元风久替，淳化未升，每用翘想遗贤，冀闻上皇之训。以卿黄中通理，钩深诣微，穷太一之道，践中庸之德，确乎高尚，足侔古人。故比下征书，伫谐善绩，而每辄辞，拒违不至。使朕虚心引领，于今数年。虽得素履幽人之贞，而失考父滋恭之命。岂朝廷之政，与生殊趋耶？将纵欲山林，往而不能返乎？礼有大伦，君臣之义，不可废也。今城阙密迩，不足为劳，便敕斋束帛之贶，重宣斯旨。想有以翻然易节，副朕意焉。

[book_title]戒谕吏部员外郎褚G等诏
朕居万人之上，以百姓为心，常恐有冤不申，有理见滞，忧勤庶绩，宵旰兴怀。且六官分事，四方取则。尚书郎皆是妙选，须称其职，焉可尸禄悠悠，曾无决断。昨者试令询问，遂有如此稽逋，动即经年，是何道理？至如行判程限，素编令式，今便准法科责，乃是寻常。但为积习宽疏，欲得申明告谕。自今已后，各宜惩革，若有犯者，别当处分。

[book_title]量减镇兵年限诏
王者制五服，绥四方，申画郊畿，慎固封守，是乃选徒兴役。御寇备边，钦若前载，率繇兹道。朕以薄德，绍膺丕运，奉天明命，为人父母。永隔绥养，鉴寐以之，每念征戍，良可矜者。其有涉河渡碛，冒险乘危，多历年所，远辞亲爱。壮龄应募，华首未归，眷此劳止，期于折衷。但碛西诸镇，道阻且长，数有替易。难于烦扰。其镇兵宜以四年为限，散之州县，务取富户丁多，差遣后量免户纳杂科税。其诸军镇兵，近日递加年限者，各依旧以三年二年为限，仍不得延留。其情愿留镇者，即稍加赐物。得代愿往，听令复行，为贵劳逸且均，公私咸适。宣布遐迩，识朕意焉。

[book_title]封永乐县主出降松漠郡王诏
故东平王外孙正议大夫复州司马杨元嗣第七女，誉叶才明，体光柔顺。葭莩懿戚，敦睦有伦。舜华靡颓，德容兼茂。属贤王慕义，于以赐亲，纳采问名，兹焉迨吉。宜升外馆之宠，俾耀边城之地。可封永乐县主，出降契丹松漠郡王李失活。婚之夜，遣诸亲高品，及两蕃太守，领观花烛。

[book_title]改明堂为乾元殿诏
古之操皇纲执大象者，何尝不上稽天道，下顺人极，或变通以随时，爰损益以成务。且衢室创制，度堂以筵，因之以礼神，是光孝德，用之以布政，盖称视朔，先王所以厚人伦感天地者也。少阳有位，上帝斯歆，此则神贵于不黩，礼殷于至敬。今之明堂，俯邻宫掖，比之严祀，有异肃恭。苟非宪章，将保轨物？由是礼官博士，公卿大夫，广参群议，钦若前古，宜存路寝之式，用罢辟雍之号。可改为乾元殿，每临御，宜依正殿礼。

[book_title]安置降蕃诏
分命督将，保宁疆场，且变无知之俗，长为不叛之臣，必也仁明，在乎清整。若脂膏不润，豪发无欺，开怀纳戎，张袖延狄，彼当爱官吏犹父母，安国家如天地，欲其亡散，庸可得乎？若其心不公，所视唯利，放纵部曲，阿容子弟，此乃求鹰r以驯乳，使豺狼以掌牧，欲其辑宁，庸可得也。往年赵文在营府，总统乖方，近日张知运在单于，征调失所，遂令东胡丧乱，北虏披猖，爰构征戍之勤，颇致疮痍之酷，言念于此，可为深戒。今诸蕃归降，色类非一。在蕃者则汉官押领，入附者或边陲安置。风俗未通，言语不达，至于蓄养，实务绥怀。宜令所在军州牧将等倍加存恤，申其冤，尽其理，问疾苦，知饥寒，公私不得有侵，巨细必令无扰。傥处驭多僻，恩威不孚，龟玉之毁，典刑斯及。御史出入，仍访察以闻。

[book_title]令奏事仍进先状诏
君臣之间，不当有隐，敷纳之事，必在无私。比年百司及诸使奏陈，皆侍仗下，颇乖公道，须有革正。自今已后，非灼然秘密不合彰露者，并令封状奏。如文书浩大事理交杂者，仍进先状，其史官自依旧例。

[book_title]优礼诸州乡贡明经进士诏
古有宾献之礼，登于天府，扬于王庭，重学尊儒，兴贤造士，故能美风俗，成教化，盖先王之所繇焉。朕以寡德，钦若前政，思与大夫群士，复臻于理。故他日访道，有时忘食，乙夜观书，宵分不寐。悟专经之义笃，知学史之文繁，永怀覃思。有足尚者，不示褒崇，孰云奖劝。其诸州乡贡明经进士，见讫宜令引就国子监谒先师。学官为之开讲，质问疑义。仍令所司优厚设食。两馆及监府得举人亦准此。其日朝请官五品以上及朝集使往观礼，即为常式。《易》曰：“学以聚之，问以辩之。”《诗》云：“如切如磋，如琢如磨”，此朕所望于贤才矣。

[book_title]命越王贞从孙琳嗣爵诏
九族以亲，克敦其教，百代必祀，允章厥德。故蔡州刺史越王贞，执心不回，临事能断。粤自藩国，勤于王家，光宅之后，宝图将缺。怀刘章之辅汉，追郑武之翊周，遂能奋不顾身，率先倡义，虽英谋未克，而忠节居多。嗣绝国除，年逾一纪，奠享沦废，朕甚悯焉。夫存或高功，殁有明祀，数屯则安众罹祸，时泰则城阳绍封，永言兴继，式备典册。其封贞从孙故许王男左监门卫将军员外置同正员夔国公琳为嗣越王，以奉其祀。

[book_title]令礼官条奏应行事诏
王者钦若天道，率繇时令。考六官之法，修五纪之化，故得灾害不生，休微委。朕绍膺洪业，于兹六载，每政理，思致和平。而阴阳未调，蝗水仍集，天之垂诫，朕甚惧焉。夫正月东郊，祈春赏士，孟冬北陵，迎寒恤孤。参四序之运行，稽五材之动用，弗协所尚，或罹于咎。且事必师古，礼重执文，将命有司，允迪厥训。自今已后，每吉月礼官条奏所行事，当斟酌古典，用孚于休，宣布朝廷，使知朕意。

[book_title]定致仕官俸诏
养老乞言，人惟求旧，尊儒尚齿，风化攸先。其致仕官所请物，宜令所司专定一官勾当，送至宅。

[book_title]整饬民风诏
尧屋可封，孔门无倨，此由淳风，彼洽德教。宏之在人，职归所属。如闻辇毂之下，闾阎之内，口无择言，行不近礼，则失长幼之序，岂仪刑之政。宜令府县长官左右金吾，明加训导捉搦。若有犯者，随事科绳。

[book_title]禁屠杀马牛驴诏
自古见其生不食其肉，资其力必报其功。马牛驴皆能任重致远，济人使用，先有处分，不令宰杀。如闻比来尚未全断，郡牧之内，此弊尤多。自今以后，非祠祭所须，更不得进献牛马驴肉。其王公以下，及天下诸州诸军，宴设及监牧，皆不得辄有杀害。仍令州县及监牧使诸军长官切加禁断，兼委御史随事纠弹。

[book_title]令详定宗庙社稷岳渎祭典诏
国之大在事在祀，神之所歆惟敬。洁诚而齐，精意以享，则可臻介福，致休祥。深虑有司，未副厥旨。所缘宗庙社稷岳渎等祭，宜令礼官博士斟酌古今，务加虔肃，合于典礼，即详定奏闻。

[book_title]放遣括获妇女诏
别宅安妇，先施禁令。往年括获，特已宽容，何得不悛，尚多此事。国有常法，宜于理，方画一于后刑，故三令以先德，俾从轻法，以愧其心。今所括获者，见任官征纳四季禄，前资准见任。自余诸色，并准九品官禄数纳粟。妇女并放出掖庭，即令京兆尹李朝隐求匹配嫁。行之京都，作戒天下。敢更犯者，一依常格。

[book_title]赐京官等俘获吐蕃牛马诏
王者六师，必有止杀，国之二柄，且贵先赏。今吐蕃背盟，我军献捷。执讯获丑，以舍于平人，归马休牛，不资于国用，利以和义，思与卿大夫共之。其马及优５龋并赐京文武五品已上清官及朝集使三品者，所繇节级分与。

[book_title]顺时决狱诏
时属正阳，事殷蚕穑，”肃蜞簦式多冤滥。宜宏慎恤之恩，俾助生育之德。其所有囚徒，除死囚已外，所司长官即疏决处分。

[book_title]禁策判不切事宜诏
我国家敦古质，断浮艳。《礼》、《乐》、《诗》、《书》，是宏文德，绮罗珠翠，深革弊风。必使情见于词，不用言浮于行。比来选人试判，举人对策，剖析案牍，敷陈奏议，多不切事宜，广张华饰。何大雅之不足，而小能之是炫。自今已后，不得更然。

[book_title]久任二千石诏
与我共理，惟良二千石。久于其政，然后化成。承前已来，颇多侥幸，但因入考，即有改转。自今以后，非灼然应黜陟者，更无迁易。敦此风俗，革其苟且。又旧例别驾，皆是诸亲。近年以来，颇多余色。先授者未能顿辍，已后自循旧制。去冬有因计入朝，不可更令却往，过考事了，并量事叙用。

[book_title]授潘好礼王府长史诏
分命诸王，典于大郡，谅存公道，以镇淳风。王禀性颇宽，驭下不肃，且复简贵，未详伦理。故选刚直，任之端寮，王家奴客等有违法网者，长史潘好礼随事检校科决。若王有诃怪，仰好礼具状闻彻。

[book_title]授卢鸿一谏议大夫诏
嵩山隐士卢鸿一，应辟而至。访之至道，有会淳风。爰举逸人，用劝天下。特宜与五品官，授谏议大夫。

[book_title]赈恤河南北诏
德惟善政，政在养人，必将厚生阜俗，利物宏义。朕奉若天命，嗣膺王业，思一物失所，以百姓为心。间者河北、河南，颇非善熟，人间粮食，固应乏少。顷虽分遣使臣，已令巡问，犹恐鳏独不能自存。凡立义仓，用为岁备，今旧谷向没。新谷未登，蚕月务殷，田家作苦，不有惠恤，其可以安？宜开彼仓储，时令贷给。况京坻转积，岁月滋坏，因而变造，为利宏多。将以散滞收赢，理财均施，所司合作条件，俾便公私。

[book_title]申禁滞狱诏
六卿分设，诸郡咸理，在于下人，合免冤滞。如闻越局侵务，背公向私，其伤则多，为政必紊。宜令天下州县，百司寮采，俱守乃曹，各勤所职。或有身名尚屈，刑罚不平，职役未均，征差无次，爰及侵夺，亦兼违负，凡人所诉，大略如斯。若县不为申，州必须理，州不能理，省必为裁。上下相持，冤讼可息。自今已后，诉事人等，先经县及州并尚书省披理，若所繇延滞，不为断决，委御史采访奏闻，长官已下，节级量贬。

[book_title]以苏瑰刘幽求配享睿宗庙庭诏
凡有功者铭，书于王之太常，祭于大A。司勋诏之，允所谓畴庸纪劳，颁赏旌善，藏于天府，享于庙庭，臣哉邻哉，其道光也。故尚书左仆射太子少傅赠司空荆州大都督许文贞公瑰，闲邪存诚，允迪厥德。故尚书右丞相太子少保郴州刺史徐国公幽求，闻义尽节，克茂乃勋。并仪刑群后，左右厥辟，直道罔缺，危言孔臧。景云末年，邦国多难，恺悌君子，服劳王家。或亲受顾，以安刘氏，或潜图翼赞，愿奉唐候。缵乃旧服，协于先契，宏济弼亮，厥猷茂焉。俾台小子嗣守文武之业，获奉宗庙之灵，实资元辅，是扬末命。兹予大享于先王，尔祖其从祀，以配我有唐之休烈。并可配享睿宗大圣贞皇帝庙庭。

[book_title]以桓彦范等配享中宗庙庭诏
皇舆肇建，必有辅佐之臣，天步多艰，爰仗经纶之业。故侍中谯国公桓彦范、侍中平阳郡公敬晖、中书令兼吏部尚书汉阳郡公张柬之、特进博陵郡公崔元ァ⒅惺榱钅涎艨す袁恕己等，并德惟神降，材与运生，道协台岳，名书谶纬。寅亮帝载，勤劳王家。参复禹之元谋，奉升唐之景命。虽殂谢既久，而勋烈益彰。抚彝鼎以念功，想旗常而增感。缅遵故实，用表徽懿，俾列在清庙，登于明堂，克申从祀之仪，式茂畴庸之典。并可配享中宗孝和皇帝庙庭。

[book_title]虑囚诏
皇天应人，必有所谓。此月少雨，盖非徒然。深虑系囚，或有冤滞。京城内诸司见禁囚徒，并以来日过，朕将亲虑。所司量准旧典，其杖以下情不可恕者速决，自余即放却。

[book_title]禁刺史进奉诏
两京来去，乃是寻常。缘顿所须，皆用官物。至于百姓，纵暂祗承，处置有条，不合辛苦。其中侵扰，莫非横干。或渔猎畜养，以将进献，触途使役，以徇声名，实由纪纲未树，教令不行。去年从京向都，尝亦处分。蒲州刺史程行湛、同州刺史李朝隐、陕州刺史姜师度，至其州界，咸有进奉，惜其能官善政，乃屈法收情。忆至于今，岂能无怪。冬中西幸，不可踵前。其有辄进送及饷遗，从官弁别有烦扰者，必科以法。御史明加纠察，随事奏闻。

[book_title]禁有司仗下独奏诏
有司及奏事，皆合对仗公言。比日已来，多仗下独奏。宜申明旧式，诰语令知。如缘曹吏司细务，及有秘密不合对仗奏者，听仗下奏。

[book_title]赐褚无量马怀素诏
朕于百事，考之无如文籍，先王要道，尽在于斯。是欲令经史详备，听政之暇，游心观览。

[book_title]命选官僚诏
修身贵乎慎始，笃学在乎自幼，朕诸子己各髫O，须闻诗礼，宜于儒官中。选德行耆宿三五人，入阁教授。

[book_title]遣使赈恤河南道诏
朕自临御天下，介于人上，万邦在念，百姓为心。慎日以兢，因时载惕，眷兹茂育，宁忘鉴寐。今岁河南诸州，颇多水潦，稼穑不稔，闾阎阻饥。方属西巡，更深东顾，不加存问，孰副优轸。宜令工部尚书刘知柔驰驿充使，往河南道巡历简问，应免租庸及赈恤，并量事便处分，兼察人民冤苦，官吏善恶，还日奏闻。宋、亳、陈、许之间，遭涝尤甚，其应缘赈恤，宜倍优赏。

[book_title]劝选人勤学业诏
明经进阶，虽著于甲令，儒道敦俗，宜申于旧章。其选人有能仕优则学，所业不废者，当在甄收，以示劝奖。其能旧经外更业者，准初出身例加阶。

[book_title]递还张希峤诏
比每昼至侧景，夜至分宵，期闻政要，用忘寝食。但能会理，不责其文。贝州张希峤上表，词义鄙浅，有同谐弄。据其不遵理度，固合与罪。恐后来正直，其谓我何？故特矜愚，不置于法。且令河南府示语，递还本贯。

[book_title]再减牧草税诏
调敛恶繁，差科在简，每思量人贱畜之政，轻徭薄赋之宜。厩马略配于诸军，课驹总留于畜牧，则应税之草，不假循前。今年所支，已减旧数，可于此数内。更三分减一。

[book_title]令孝经参用诸儒解易经兼帖子夏易传诏
《孝经》者，德教所先。自顷以来，独宗郑氏，孔氏遗旨，今则无闻。又子夏《易传》，近无习者，辅嗣注《老子》，亦甚甄明。诸家所传，互有得失，独据一说，能无短长。其令儒官，详定所长，令明经者习读。若将理等，亦可兼行。其作《易》者，兼帖子夏《易传》，共为一部，亦详其可否奏闻。

[book_title]令诸儒质定孝经尚书古文诏
《孝经》、《尚书》有古文本孔郑注，其中指趣，颇多驳，精义妙理，若无所归，作业用心，复何所适？宜令诸儒并访后进达解者，质定奏闻。

[book_title]令孝经并行孔郑帖易停子夏传诏
朕以全经道丧，大义久乖，淳感之性浸微，流遁之原未息，是用旁求废简，远及缺文，欲使发挥异说，同归善道，永惟一致之用，以开百行之端。间者诸儒所传，颇乖通义。敦孔学者，冀郑门之息灭；尚今文者，指古传为诬伪。岂朝廷并列书府，以广儒术之心乎？况孔郑大宗，固多殊趣，诸生会议，曾无所申，而推求小疵，其细已甚，聚讼之讹，人无则焉。其何郑二家，可令仍旧行用。王孔所注，传习者希，宜存继绝之典，颇加奖饰。子夏传逸篇既广，前令帖《易》者停。

[book_title]答宋Z论修德缓刑诏
在于朕躬，庶事戒慎。天下或恐不称所望，卿为朕耳目焉。上天降省，良有以也，深辅朕之不逮。

[book_title]亲虑囚诏
朕以匪德，嗣膺丕命，虽日慎为诫，政期以康。而天灾流行，诚或未感。自孟秋在候，雨泽愆足，永念农亩，用怀宵旰。在予之责，万方何罪？视人如伤，一物增怵。且夫修政之要，恤刑之重，虽得情勿喜，宁僭无滥。将恐此辈，犹有冤人，或伤于和，而作此厉。法惧明慎，事藉躬亲，故爰加案省，开其幽滞。虽士师不冤，时称阅实，而愚者自陷，朕甚⊙桑故屈常法，特申宽典。

[book_title]命诸州虑囚诏
爰自春首，颇愆甘泽，眷兹近甸，将损嘉苗。人天谓何，夙夜增怵，岂刑罚莫省，罪狱其纷，倘致吁嗟，是生灾亢。故京师囚系，亲虑原减，而郡县狴牢，将何慎恤？平分之道，载轸于怀，天下诸州见系囚徒，宜令所繇长官便虑，有司即此类作条件处分。

[book_title]遣官祈雨诏
今月之初，虽降时雨，自此之后，颇愆甘液。如闻侧近禾豆，微致焦萎，深用忧劳，式资祈请。某祷则久，常典宜遵，即令礼部侍郎王邱、太常少卿李皓分往华岳河渎祈求。

[book_title]集书目诏
比来书籍缺亡后多错乱者，良由籍历不明，纲维失序，或须披阅，难可简寻。今丽正殿写四库书，各于本库每部，别为目录。其与四库目不类者，依刘歆《七略》排为《七志》。其经史子集及天文，以时代为先后，以品秩为次第。其《三教珠英》既有缺落，宜依书目，随次修补，朕当披览，无使缺遗。

[book_title]罢请驾诏
东都道俗有来请驾者，东西来去，虽则为常，每岁来请，岂能无扰。宜以礼告示，仍于朝堂赐食，即发遗。并敕陆象先，莫令更相仿效。

[book_title]皇太子入学庆赐诏
儒道惟百王之政，元良乃万国之贞。属太学举贤，宾庭贡士，当其谒讲，故行齿奠。所以宏风阐教，尚德尊师，宜有颁赐，以承光宠。陪位官一品宜赐五十匹，二品三品四十匹，四品五品三十匹，六品七品二十匹，八品九品十五匹。缘行礼及职掌者各递加一等，六品以下五匹为等，五品以上十匹为等。坐主加二等，学生赐物三匹，待举者及诸方贡人各赐五匹。

[book_title]皇太子加元服庆赐诏
皇太子以守器之重，有成人之量。属阳和肇岁，甲子惟日，加乃元服，循于旧章。庆因雷，欢洎云上，王公卿士，中外采寮，布以慈惠，广兹颁赐。应在会官一品一百匹，二品九十匹，三品八十匹，四品六十匹，六品五十段，七品四十段，八品九品二十段。诸州都督刺史上佐诸军及副使亦同在会，例宜以当处物给。

[book_title]给复被灾州县诏
朕临御寰极，永思政理。黄屋成屈己之功，紫宸多在予之念。常恐微物或失，大道未臻，私奉睿图，载深寅畏。去年诸处，并多水旱，岁储不给，生业靡安，言念下人，用增忧旰。天下遭损州逋租悬调及勾征，特宜放免。

[book_title]命两京及诸州简兵诏
国家偃武教，修文德，百年于兹矣。自运属清平，人忘争战，俎豆之事，尝闻之矣。军戍之礼，我所未暇。且五材并用，谁能去兵？四方虽安，不可忘战。故《周礼》以军禁纠邦国，以L狩习戎旅，不教人战，是谓弃之。宜差使于两京及诸州，且拣取十万人，务求灼然骁勇，不须限以蕃汉，皆放番役差科。唯令团伍教练，辨其旗物，简其车徒，习攻取进退之方，陈威仪贵贱之等。俾夫少长有礼，疾徐有节，将以伐叛怀服，将以保大定功，叶于师贞，以宏武备。应须集期，及有蠲免，所司明为条制，另作优异法奏闻。

[book_title]褒姜师度诏
昔史起溉漳之策，郑白凿泾之利，自兹厥后，声尘缺然。同州刺史姜师度，识洞于微，智形未兆。匪躬之节，所怀必罄，奉公之道，知无不为。顷职大农，首开沟洫，岁功犹昧，物议纷如。缘其中款足嘉，委任仍旧。暂停九列之重，假以六条之察，旧藏过半，绩用斯多。食乃人天，农为政本。朕故兹巡省，不惮祁寒，将申劝恤之怀，特冒风霜之弊。今原田弥望，畎浍连属，繇来榛棘之所，遍为粳稻之川。仓庾有京坻之饶，关辅致珠金之润。本营此地，欲利平人，缘百姓未闲，恐三农虚弃，所以官为开发，冀令递相教诱，功既成矣，思与共之。其屯田内先有百姓挂籍之地，比来召人作主，亦量准顷亩割还。其官屯熟田，如同州有贫下欠地之户，自办功力能营种者，准数给付，余地且依前官取。师度以功特加金紫光禄大夫，赐帛三百匹。

[book_title]命张说修国史诏
肇有书契，是兴简册，所以彰乎得失，示以劝惩。非夫详而有体，辨而不华，含阳秋之蕴，总坟诰之赜，岂能光我司典，崇其立言。右羽林军将军摄御史大夫权检校并州大都督府长史持节天兵军节度大使燕国公张说，多识前志，学于旧史，文成微婉，词润金石。谅可以昭振风雅，光扬轨训，可兼修国史，仍赍史本就并州修撰。

[book_title]答蔡孚请宣示御制春雪春台望诗手诏
朕以听政之余，因时游瞩。观古人之制度，怀先王之卑菲，聊遇所览，直书其事。虽文词非丽，亦不忘于言。卿职在史官，君举必记，将以朕之素意，颁示庶寮，循讽表章，益深祗勉。

[book_title]按理枉滥诏
庸愚之人，自犯疏网，至于公宪，诚则难容。然服念泣辜，昔贤懿躅，惟刑是恤，不可暂忘。如闻囚徒，或有冤滞，久在幽絷，情何以堪。其外州已有使覆，京城内宜令中书门下就禁司按理，如有枉滥，随事奏闻。

[book_title]贬萧执圭卢季恂崔憬等诏
先王制法度，立师长，将以为理也。夫刺史者，受方岳之寄，为吏人之表，以宣法则，以树风教。故得人则河润九里，京师蒙其福，非材则虐流百城，黎庶受其害。所以汉宣云：“与我共理者，其惟良二千石欤？”中大夫前守岚州刺史萧执圭、通议大夫前守复州刺史卢季恂、中散大夫前守银州刺史崔憬等，各籍阶资，谬居藩牧。不率法度，情匪在公，凭此尸素，黩其货贿。岂有奉条察之委，居道化之先，颛利无厌，贪以败类。固上行而下效，岂澄源以正本，有面目，实亏风宪。虽罪无所漏，已置刑章，而情颇难容，宜从远谪。执圭宜除名，配隶营府，即差使所在驰驿领送至彼，不得东西。季恂可恩州司马，憬可施州司马，并员外置同正员。即发遣赴任。仍颁于郡国，以励在官。

[book_title]令州县举智勇诏
武有七德，所以安人禁暴；臣称三杰，所以战胜攻取。蜀乃一方之主，尚得孔明；齐为九合之君，斯繇管仲。况宇宙至广，人物至多，岂乏英贤，无闻韬略。盖用与不用，知与不知。今边境未清，统边须将，顷林胡暂扰，柳城非捷。北虏勿惊，西军莫振，罪繇失律，过在无谋。曹刿不言，宁知登轼之效，毛遂缄口，岂彰处囊之奇。长想古人，是思擢士。其有虽簪绂，犹晦迹于下流，或蕴智谋，尚沈名于大泽，不加精访，何以甄收？其两京中都，及天下诸州，官人百姓，有智合孙吴，可以运筹决胜；有勇齐贲育，可以斩将褰旗；或坐镇行军，足拟万人之敌；或临戎却寇，堪为一堡之雄：各听自举，务通其实。仍令州县，具以名进，所司遣立限期，随表赴集。

[book_title]禁差民马诏
如闻天下有马之家，州县或因邮递军旅，即先差遣帖助，兼定户之次。缘被此百姓嫌疑，多不养畜。遂令骑射之士，顿减曩时，益国富人，何繇可致？自今已后，诸州百姓，不问有荫无荫，若能每家畜马十匹已上。缘帖驿邮递及征行，并不得遍差遣帖助。若要须供拟，任临时率户出钱市买。定户及差重色役，亦不须以马充财数。

[book_title]加恩征行及当番卫士诏
诸府卫士，役重人微，既每征行，又当番上。言念艰辛，更无是过，不稍优矜，何以存济？自今已后，征行及当番处卫士，除公乘配手力厅事及复身以外，官人辄私抽役使，宜令御史金吾按察使严加采察。

[book_title]禁逃亡诏
四海清晏，百年于兹，虽户口至多，而逃亡未息，良繇牧宰之任，训道无方，不能绥抚，令其浮惰。且寰宇一统，天下为家，去此就彼，孰非州县？使其离乡者则亦无改，成其逋薮者何以居官？遂令邦赋不入，人伪斯甚。政术不理，岂过于兹。宜令所司商量，作一招携捉搦法奏闻。

[book_title]禁士女施钱佛寺诏
内典幽微，惟宗一相，大乘妙理，宁启二门。闻化度寺及福先寺三陛僧创无尽藏，每年正月四日，天下士女施钱，名为护法，称济贫弱。多肆奸欺，事非真正，即宜禁断。其藏钱付御史台京兆河南府勾会知数，明为文簿，待后处分。

[book_title]条制番夷事宜诏
制国立军，以为武备，安人和众，谅在师贞，必将简其车徒，务其LA。不教人战，何以训兵？今寰宇虽宁，燧燔时警，故设备边之政，更深用武之略。其剑南碛西关内陇右河东，北通燕蓟，既接边隅，是防夷狄，据山川险要，量寇贼多少，分置军旅，足成修备。有事赴敌，可以拉朽摧枯，无事养人，可以拔距投石。而将吏非谨，甲兵不修，加之侵暴，仍且役使。虽则屡提纲领，然犹故忽科条，岂法有未明，将官无所畏，永言此弊，增叹于怀。又诸道军城，例管夷落，旧户久应淳熟，新降更伫绥怀。如闻颇失于宜，蕃情不得其所。若非共行割剥，何乃相继离散。既往者理宜招讨，见在者须加安全。熟户既是王人，章程须依国法。比来表奏，多附汉官，或泄其事宜，不为闻达，或换其文状，乖违本情。自今已后，蕃臣应有表奏，并令自差蕃使，不须更附汉官。虽复化染淳风，终是情因本性。刑罚不中，心固不安，共有犯法应科，不得便行决罚，具状奏闻，然后科绳。咨尔军僚，勉我王事，兵必须贾勇奋力，马必须刍牧秩养，器仗必须磨砺，粮储必须赡积，驭蕃夷必须以威以恩，誓将士必须以罚以赏。辨于旗物，称尔戈矛，使有勇而知方，将料敌而常胜。所谓文武并用，国之大经，团结十万众兵，别令训习，分割数万匹马，皆有供须。什物备陈，行装具足，候时而动，我武惟扬。俾夫凉风至白露下，将以执有罪覆昏慝，宏厥戎略，振斯天声，清彼四方，期此一举。其诸军官吏，辄更私役兵，及侵渔一钱已上，兼失侦候，仍堕教习，仓储或乏，器械莫修，番部不能安，穷寇不能制，有一违犯，国有严诛。事或未同，仍令所司作条件处分。

[book_title]释放流徒等罪诏
自昔明王，恤人为念。朕君临宇县，子育黎庶，一物乖宜，常切纳隍之虑，万方有罪，再轸泣辜之责。故劝农务穑，国政攸先，舍过录功，帝图惟永。况麦风炎序，梅律辰，言念狴牢，情深恻隐。宜申缓狱之令，以布宥刑之泽。其天下见禁囚徒，犯流已下徒已上，特宜免以常科，并遣随军展效。仍令所司，明为年限条例，随便近诸军分配，冀能竭力勉树勋庸。其杖已下，即令释放，使务农业。

[book_title]诛康待宾免从坐诏
兰池胡久从编附，皆是淳柔百姓，乃同华夏四V，康待宾等，敢乱天常，俱为祸首。驱率群众，啸聚沙泉，使良善失业，而凶渠逞志，人祗发怒，魁首者并自诛夷；锋刃挥芒，阵敌者亦闻枭戮。元恶既尽，余党无多，本是胁从，初非尔罪，今乃潜窜，须示其诚。朕亭育苍生，皆同赤子，每一物之失所，宁寸心之得安，莫不念切在予，情深责己，故先之以德，亦宽之以恩。乃遣常侍赵元通，又命御史大夫韦抗，附以招慰，俱不禀承。傥滋蔓繁多，恐边涂炭，非愿勤于兵马，盖须申于吊伐。朔方军大总管王、陇右节度使郭知运等，虔奉庙谟，恭行天讨，所有杀戮，爰及俘囚。或因战敌相交，灼然好恶无辨，惊波繇是共溺，烈火所以俱焚，自孽谁尤，欲逃何去？已灭亡者，其如咎谴，未归附者，是可哀怜。或反侧怀忧，或嫌疑多惧，宜开自新之命，以矜莫大之罪。其胡贼及勾引诸蕃，同叛逃在山谷沙薮间疑惧不出者，并原其罪。宜令夏州都督阳钦明依前处分安慰，仍以左监门将军安庆为副，依理宣慰，量加招辑。各令复业，务使安存讫奏闻，若不顺从，犹持向背，须别处分，亦具奏来。

[book_title]分散化度寺无尽藏财物诏
化度寺无尽藏财物田宅六畜，并宜散施京城观寺。先用修理破坏尊像堂殿桥梁，有余入常住，不得分与私房，从贫观寺给。仍令御史张樽与礼部侍郎崔据、京兆尹孟温礼取元奏数，拣京城大德戒行灼然者共检校，量事均融，处置讫奏闻。诸州长官及按察司所察钱物，以委州使准此共勾当，散配处分讫申所司。

[book_title]安置北州诸蕃诏
国家天覆万方，子育庶汇。要荒所列，并入提封，日月所照，俱为臣妾，莫不熙我德泽，纳之仁寿，神人以和，鸟兽咸若。河曲之地，密迩京畿，诸蕃所居，旧在于此。自服王化，列为编，安其耕凿，积有年序。而翻然造谋，构此纷孽，劳我师旅，扰其边隅。不思亭育之爱，坐取灭亡之道。官军才及，一鼓而溃，虽肇其首谋，则有元恶，然率以从乱，咸为匪人。朕思宏其在宥之恩，振以好生之惠，伐彼有罪，舍其胁从，使反侧自安，胡T靡获，则张之衅，尔实自取，生成之德，我则有焉。宜令朔方军大总管兵部尚书王宣崇恩命，示以柔服。诸军战士，应须酬录功勋，及却投来吐浑党项左右厢降户杂藩，并胡残部落，或善恶未分，或久长取稳。若须厘革，一事已上，并委王叙录，处置讫奏闻。

[book_title]遣使宣慰百姓诏
朕身居九重，心在万姓，恐情未达下，政或乖方。顷者故命近臣，分道巡抚，为属农月，且停使车。今科稼方收，时亦将隙，命中书舍人何鸾等，宜所到之处，宣慰百姓，令悉朕怀。其有水旱之州，或须贷给，不可远更奏闻，宜便量事处置。征镇之家，各令州县检校优赏，其中无兼丁存济者，仍加赈恤。

[book_title]慰问盐夏两州百姓诏
如闻盐夏两州百姓及六州胡等，被胡贼杀掠。宜令御史韩朝宗、皇甫翼赍书分往慰问，便复损数，其被损之家，务令存恤。应须给贷蠲免，量事处置讫，回日奏闻。

[book_title]幸东都诏
王者观俗以赋政，考祥以省方，必将协于人和，而奉若天命。朕祗承鸿业，用康黎庶，思振德以惠物，岂劳人以尊己。顷年关辅之地，转输实繁，重以河塞之役，兵戎屡动，千金有费，九载未储，怀此劳轸，以增旰昃。且夫苟利于物，可随方而变通，将适于人，故因时以巡幸。卜雒万方之T，维嵩五岳之中，风雨之所交，舟车之所会，流通江汴之漕，探引河淇之运，利俗阜财，于是乎在。今欲省其费务，以实关中，即彼敖庾，少留河邑。乘岁阳之吉，展游顺之仪，岂惟龟筮不违，故亦询谋是协。修五礼，问百年，车舆动而不劳，玉帛会而胥悦，所谓先天以宏道，因人以为利也。宜以明年正月十五日幸东都。

[book_title]朝官子弟行与闲散官诏
如闻朝官子弟，未曾经历，即坐要司及京畿并州县理人官。或侍郎受财，追游怠堕，或瓷行决罚，妄作奸非，刑宪不可遍矜，父兄莫能训导，苟陷于法，良轸于怀。宜令本司及州府长官按实验察，有此色并少年未谙时事，可移与闲散官。

[book_title]令州军牒本贯放归兵募丁防诏
如闻诸道兵募丁防，年满应还或征役处分，及在路死者，不得所繇牒报，本贯无凭破除，仍有差科，亲邻受弊。宜令今年团日勘责同行火队，的知实死，即与破除。自今以后，每有兵募丁防放归，令州军具存亡夹名牒本贯。

[book_title]禁僧道掩匿诏
释道二门，施其戒律，缁黄法服，众亦崇尚，苟有逾滥，是无宪章。如闻道士僧尼，多有虚挂名籍，或权隶他寺，或侍养私门，以为词，避其所管，互相掩匿，共成奸诈，甚非清净之意也。自今已后，更不得于州县权隶，侍养师主父母。此色者并宜括还本寺观。

[book_title]诛王钧诏
国之设法，本以闲邪，苟无所施，虽立安用。朕以寡昧，缵承丕业，夙夜怵惕，恐不克胜。驭朽徒知其所危，涉川罔知其所济。是用寤寐永叹，常思罪己。冕旒不欲见其臧否，W纩不欲闻其是非，隐忍含容，十载于兹矣。不能使令行禁止，讼息刑清，家习礼让之教，人兴廉耻之节，此朕之不德也。河南府雒阳县主簿王钧，贪残其性，暴虐其心，轻侮我章程，残剥我黎献，处事不遵乎法理，黩货不知其纪极。此而可恕，孰不可容，且辇毂之下，事犹如此，想于远处，人何以堪。然而当发生之时，属阳和之月，朕情存恶杀，不加殊死，且从杖罪，以肃朝端，可与朝堂集众决杀。自今已后，内外官有犯贿至解免以上，纵使逢恩获免，并宜勿齿终身。御史宪司，职当推劾，不存纠举，多有颜情，纲纪不施，谁任其咎？又府县寮采，上下相承，犯法公然，无闻按诘。若或知而故纵，即是职务不举，各自思审，何以当官？自今已后，所进拟御史，皆须历职清白，众所推者，不得虚相引进，侥幸祈荣。凡厥朝臣，宜悉朕意。

[book_title]命张说兼领朔方节度诏
朔方之地，雍州之域，密迩关辅，是称河塞。顷者胡孽为寇，扰其居人，王师有征，戎事斯大。戍役之弊，边既勤，虽妖丑}清，而政理未洽。不有经制，曷云昭苏，且和众为武者，所以诘奸慝，总军命将者，所以训甲兵。匪夫大贤，孰允兹任。兵部尚书中书门下三品燕国公张说，天与明秀，自然才杰，光备九德，宏宣七政。爰掌邦理，实为国桢，谋而必忠，言则无隐。寅亮之美，用熙帝载。谈笑之余，更陈戎备。所谓善行樽俎，事立封疆，宜以上台之尊，遥统中军之任。可持节兼知朔方军节度大使，余如故。

[book_title]流裴景仙岭南诏
罪不在大本乎情，罚必在行不在重。朕垂范作训，庶动植咸若，岂严刑逞戮，使手足无措者哉。裴景仙幸藉绪余，超升令宰，轻我宪法，蠹我风猷。不慎畏知之金，讵识无贪之宝，家盈黩货，身乃逃亡。殊不知天孽可违，自愆难逭，所以不从本法，加以殊刑，冀惩贪暴之流，以塞侵渔之路。然以其祖父，昔预经纶，佐命有功，缔构斯重，缅怀赏延之义，俾协宽政之典。宜舍其极法，以窜遐荒。仍决杖一百，流岭南恶处。

[book_title]赈怀州诏
朕以怀州去年偏并不熟，宜令刺史崔子源察审问，贫下不支济者，量加赈贷。

[book_title]增置太庙九室诏
朕闻王者乘时以设教，因事以制礼，沿革以从宜为本，取舍以适会为先，故损益之道有殊，质文之用甚异。且夫至德之谓孝，所以通于神明，大事之谓祭。所以虔于宗庙。国家握纪命历，重光累盛，四方繇其继明，七庙可以观德。朕嗣守丕业，祗奉睿图，聿怀昭事，罔不恤祀。尝览古典，爰询庙制，远则殷周事异，近则汉晋道殊，虽礼文之不一，固严敬之无二。朕以为立爱自亲，始教人睦，立敬自长，始教人顺。是知政以道存，礼从时变，特因宜以创制，岂法古而限今。况恩以降杀而疏，庙以迁毁而废，虽式瞻古训，礼则不违。而永言孝思，情所未足，享尝则止，岂爱崇而礼备，有祷而祭，非德盛而流永。其祧室宜列为正室，将使亲而不尽，远而不祧。庙以貌存，宗由尊立，俾四时式荐，不间于毁主，百代靡迁，匪惟于始庙。所谓变以合礼，动而得中，严配之典克崇，肃雍之美兹在。又兄弟继及，古有明文。今中宗神主，犹居别处，详求故实，当宁不安。移就正庙，用彰大典，仍创置九室，宜令所司择日，启告移迁。

[book_title]禁殡葬违法诏
如闻百官及庶人家，殡葬颇违古则，无复哀戚，递相夸尚。富者逾于礼法，贫者殚其资产，无益于死，徒损于生，伤风败化，斯居壬酢Ｗ越褚押螅送终之仪，一依令式。至坟墓所，仍不得聚饮肉食，宜令所繇，严加禁断。更有违者，科违敕罪。

[book_title]北巡祠后土诏
王者承事天地以为主，郊享泰尊以通神。盖燔柴泰坛，定天位也，瘗埋泰折，就阴位也。将以昭报灵祗，克崇严配，爰逮秦汉，稽诸祀典。立甘泉于雍，祠后土于汾阴，遗庙岿然，灵光可烛。朕观风唐晋，望秩山川，肃恭明神，思致敬。将欲为人求福，以辅升平，合此神符，应于嘉德。宜以来年正月北巡狩，行幸至汾阴，以二月祠后土，所司准式。

[book_title]车驾次潞州庆赐诏
朕巡狩晋阳，观风问俗，肆觐群后，存问百年。诸侯待于境者，抑惟故事，今停跸潞州，劳以牛酒。其外州刺史及迎驾父老道士僧尼等，远来至此，颇亦艰辛，宜并令预会。刺史赐物四十匹，父老已下各赐物三匹。

[book_title]遗御史分巡诸道诏
国之三典，令于四方，岁终则巡，听其狱讼。顷因水旱，货食不足，或徭税征逸，多不折衷，或租调蠲除，事涉欺隐。皆吏之不称，政之不修，是用命兹使臣，委其详覆。徐楚璧等并清白自立，茂有政声。必使事合权宜，刑无冤滥，不损于物，有益于公。往敷厥休，副兹推择，并可摄监察御史，勾当租庸地税，兼覆囚。

[book_title]令诸州置医学博士诏
神农尝草，以疗人疾，岐伯品药，以辅人命。朕铨览古方，永念黎庶。或荣卫内壅，或寒暑外攻，因而不救，良可叹息。今远路僻州，医术全少，下人疾苦，将何恃赖？宜令天下诸州各置职事医学博士一员，阶品同于录事。每州写《本草》及《百一集验方》，与经史同贮。其诸州子录事各省一员，中下州先有一员者，省讫仰州补，勋散官充。

[book_title]令太史修漏刻诏
近日漏刻失时，或早或晚。宜令太史谨修尽职，勿使更然。如有愆违，委御史弹奏。

[book_title]幸河东推恩诏
朕君临宇内，子育黎元，岂以黄屋为尊，实以苍生为念，何尝不日旰忘食，未明求衣。虽身在九重，而情存六合，恐至道犹郁，大化未孚。昨因展义河东，祈谷上，肆觐群后，亲问高年，举滞赈穷，旌善黜恶，缉其坠典，酌于古训。今省方告至，祀云毕，思V庶官，务崇简易。河南河北，去岁水损，人或窃盗，吏或侵抑。不防害马，何以安人？或令御史，分道案行，量加赈给。诸州府马，阙数稍多，既合官填，复须私备，贫兵力致，实以为难。宜令所司，即勘会阙数，与闲厩使计会，取监牧马充。其行过处，缘顿及营幕，损百姓青苗，并令本州勘，以正仓酬直。怀泽两州，已免地税，潞州太原府，亦有给复。其汾晋蒲绛同华京兆河南供顿户，并宜免今年地税。郑卫雒相宜沁滋隰等州佐助夫役，虽日不多，终是往还辛苦，各免户内今年差科。缘顿所筑宫墙内，今并空闲，任本主耕种。缘路州县，有表荐官僚，及上书献颂者，中书门下审覆奏闻，量加进赏。发都简试，及诸色召募行从人，远将巡省，须收才用，并令所司，即作条例处分。内外官职田，恐侵百姓，先令官收，虑其禄薄家贫，所以别给地子。去岁缘有水旱，遂令总停。如闻卑官，颇难支济，量事优恤，使得自资，宜准元敕，给其地子。朱紫贵品，皆豫考劳。人臣事君，忠无二节，至如泛阶溥及，义取平均，岂独清官，偏得减考。自今已后，如泛阶应入五品，以十六考为定，入三品，以三十考为定。其有名贤宿德，及异迹殊状，虽不逢泛阶，或因选改之次，年考与节限同者，咸以名闻，仍为永例。今之刺史，古之诸侯，会玉汾，豫陪祀礼，宜令中书门下，商量奏闻。方今万类发生，春事方起，所司宜敬敷五教，敦劝三农，议缓刑狱，禁伤胎卵，罢妨农不急之务，减额外不要之官，各委长官，量事处分。宣示远近，副朕意焉。

[book_title]禁大T会人填溢诏
大T之会，与人同欢。或虑远方观者，来往狼狈，其四夜并宜开坊门，府县金吾，严加捉搦。

[book_title]饬御史刺史县令诏
如闻在外官人，罕遵法式，孤弱被抑，冤不获申。有理之家，翻遭逼迫，侵刻之吏，务欲加诬。州县有好长官，同寮岂敢违法？御史执宪，纲纪是司。多惜人情，未闻正色，内外同此，何致至公？宜令刺史县令严加捉搦，御史按其有犯弹奏。

[book_title]赐奚契丹等绢绵诏
公主出降蕃王，本拟安养部落，请入朝谒，深虑劳烦。朕知割恩，抑而未许，思加殊惠，以慰远心。奚有五部落，宜赐物三万段。其中取二万段先给征行游奕兵及百姓，余一万段与东光公主、饶乐王衙官、刺史县令。契丹有八部落，宜赐物五万段。与燕郡公主、松漠王衙官、刺史县令，其物杂以绢布，务令均平，给讫奏闻。

[book_title]令御史分巡河南北诏
河南河北，去岁虽熟，百姓之间，颇闻辛苦。今农事方起，蚕作就功，宜令御史，分往巡行。其有贷粮未纳者，并停到秋收。

[book_title]置判南曹官诏
文武选人，十月下解，既逼铨注，勘简难周。不能自亲，并委猾吏，恣成奸滥，为蠹尤深。自今已后，兵吏两司，专定员外两人，判南曹事。每年选毕，起五月一日，所是文状，即预勘责关简。判南曹官亲自就覆，每包攒作簿书，对本司长官连署印记，不得委其胥吏，勘责毕各具人数奏闻。其判南曹官，所司即进名，朕自简择。

[book_title]禁僧道不守戒律诏
缁黄二法，殊途一致，道存仁济，业尚清虚。迩闻道僧，不守戒律。或公讼私竞，或饮酒食肉，非处行宿，出入市廛，罔避嫌疑，莫遵本教。有一尘累，深坏法门。宜令州县官严加捉搦禁止。

[book_title]置劝农使诏
有国者必以人为本，固本者必以食为先。先王于是务其三时，前圣所以分其五土，劝农之道，实在于斯。朕抚图御历，殆逾一纪。旰食宵衣，勤乎兆庶，故兢兢翼翼，不敢荒宁。顷岁以来，虽稍丰稔，犹恐地有遗利，人多废业。游食之徒未尽归，生谷之畴未均垦，以是轸念，临遣使臣，恤编户之流亡，阅大田之众寡。至如百姓逃散，良有所繇。当天册神功之时，北狄西戎作梗。大军之后，必有凶年，水旱相仍，逋亡滋甚，自此成弊，于今患之。且违亲越乡，盖非获已。暂因规避，旋被兼并，既冒刑网，复损产业，居且常惧，归又无依，积此艰危，遂成流转。或因人而止，或庸力自资，怀土之思空盈，返本之途莫遂。朕虔荷丕构，子育万姓，立德非宜，而兹弊未革，纳隍驭朽，实切于心。既深在予之责，思宏自新之令。其先是逋逃，并宜自首。仍能服勤垄亩，肆力耕耘，所在闲田，劝其开辟。逐土任宜收税，勿令州县差科，征役租庸，一皆蠲放。若登时不出，或因此更逃，习俗或然，非以为法。且阻我诚信，是紊我大纲，爰及所繇，须加严限。且天下风壤，多有不同，地既异宜，俗亦殊习，固当因利制事，不可违人立法。宜令兵部员外郎兼侍御史宇文融兼充劝农使，巡按人邑，安抚户口，所在与官寮及百姓商量处分。乃至赋役差科，于人非便者，并量事处分，续状奏闻，务令安辑，勿使劳繁。当行赏罚之科，各竭忠公之力。所到之处，宣示百姓，达我劝人之心。

[book_title]令河西陇右等处防边诏
怀远夷，纳款附，国家常事也。边塞严，甲兵备，军旅本职也。虽万方和同，不可薄其武备，百蛮朝贡，不可轻其疆场。今年十月，东幸雒京，西北二边，倍宜严警。其河西、陇右、朔方、太原、幽州、平卢诸节度，咸宜裹粮坐甲，秣马利兵，明教队伍，远为侦候。使风尘预知，邀截有所，安我边鄙，威回戎狄。赏罚在兹，各宜砥砺。

[book_title]赐突厥袍带诏
可汗慕义向风，益以嘉尚。我国家金帛子女，务通和亲。然一为婚姻，将传永久，契约须重，礼数宜周。今来人既轻，礼亦未足，所以未定日月，令其且还。如和好不移，诚信无改，凡有所请，必当不违。国家信若四时，恩同天地，一言则定，何誓如之。必能结之神明，弥表彼之诚契，既无猜阻，任择其宜。诸所有商量，今已亲语哥解，更欲遣使，恐致劳烦。令寄可汗锦袍钿带银盘胡u，至宜领取。

[book_title]令蒲同两州平粜诏
蒲同两州，自春偏旱，虑至来岁，贫下少粮。宜令太原仓出十五万担米付蒲州，永丰仓出十五万担米付同州，减时价十钱，粜与百姓。

[book_title]恤缘边兵士诏
为国之道，莫不欲家给人足，令行禁止，而族谈者苦边疆之戍役，偶语者伤户口之雕残。且夫怀土重迁，人之常性，离邦去里，孰无其情。或委非其材，或政非其要，致令父不保子，兄不宁弟。井邑有流离之怨，道路有吁嗟之声，静言思之，良可叹息。是以昼分不食，夜不安寝，庶息彼弊政，就此凉风，故发使车，以巡郡县。其承前处置不便，不利于人，即宜当处商量，随事厘革。其缘边兵士等，或远辞乡壤，久事戎旃，饥寒而衣食不充，疾病而医药不拯，边烽忽警，将何以堪？宜令使人，各亲劳苦。其有年齿衰暮，或抱病羸弱，即与军司选择，给粮放还。行人之家，委州县优恤。所到宣抚，称朕意焉。

[book_title]答源乾曜等请封禅手诏
夫登封之礼，告禅之仪，盖圣人之能事，明王之盛业也。朕以眇身，王公之上，夙夜祗惧，恐不克胜，幸赖群公，以保宗社。至于休征符瑞，皆先帝遗爱，朕何赖焉？岂可以礼百神，觐群后，备岱亭之礼，展封祀之仪者哉。虽诚请是违，而宿心未暇。

[book_title]答源乾曜等重请封禅手诏
夫理定然后制礼，功成然后作乐。朕承奉宗庙，恐不克胜。未能使四海V安，此理未定也；未能使百蛮效职，此功未成也。焉可以扬景化告成功？虽欲答于神祗，终候安于兆庶，再省诚恳，恻怵良深。

[book_title]报裴y等请封禅手诏
自中朝有故，国步艰难，天祚我唐，大命集于圣真皇帝。朕承奉丕业，十有余年，德未加于百姓，化未覃于四海，将何以拟洪烈于先帝，报成功于上元？至若尧舜禹汤之茂躅，轩后周文之懿范，非朕之能逮也。其有日月之瑞，风云之祥，则宗庙社稷之余庆也。天平地成，人和岁稔，则群公卿士之任职也。抚躬内省，朕何有焉？难违兆庶之情，未议封崇之礼。

[book_title]允行封禅诏
自古受命而王者，曷尝不封泰山禅梁父，答厚德告成功三代之前，率繇斯义。自魏晋已降，迄至周隋，帝典阙而大道隐，王纲弛而旧章缺，千载寂寥，封崇莫嗣。物极而复，天祚我唐，武文二后，应图受。洎于高宗，重光累盛，承至理，登介邱，怀百神，震六合，绍殷周之统，接虞夏之风。中宗宏懿铄之休，睿宗穆粹清之道，巍巍荡荡，无得而称者也。朕昔戡多难，禀略先朝，虔奉慈旨，嗣膺丕业。是用创九庙以申孝敬，礼二郊以展严，宝菽粟于水火，捐珠玉于山谷，兢兢业业，非敢追美前王，日慎一日，实以奉遵遗训。至于巡狩大典，封禅鸿名，顾惟寡薄，未遑时迈，十四载于兹矣。今百谷有年，五材无眚，刑罚不用。礼义兴行，和气氤氲，淳风淡泊，蛮夷戎狄，殊方异类，重译而至者，日月于阙庭。奇兽神禽，甘露醴泉，穷祥极瑞者，朝夕于林Z。王公卿士，罄乃诚于中，鸿生硕儒，献其书于外，莫不以神祗合契，亿兆同心。斯皆烈祖圣考，垂裕余庆，故朕得荷皇天之景v，赖祖庙之介福，敢以眇身，而颛其让？是以敬承群议，宏此大猷，以光我高祖之丕图，以绍我太宗之鸿业。永言陟配，祗感载深。可以开元十三年十一月十日，式遵故实，有事泰山。所司与公卿诸儒，详择典礼，预为备具，勿广劳人，务存节约，以称朕意。所比封神仪注，兵马陪集，并皆条奏，布告遐迩。

[book_title]将封泰山断屠诏
自古明王，仁及万物。今助天孳育，方将告成。其缘祀祭，及在路供顿，牺牲饩牢，礼不可阙。除此之外，天下诸州，并令断屠，及渔猎采捕。驾回至京，都依常式。

[book_title]禁滥借鱼袋诏
朱紫贵服，所以分别班品，自非有德有功，不可轻为赏借。自今以后，诸军节度大使，灼然有知功劳，须权行给赏，任量借色及鱼袋，仍俱状奏。

[book_title]定犯盗人刑法诏
大德曰生，至重曰命。缅观前典，惟刑是恤。比来犯盗，先决一百，虽非死刑，大半殒毙。言念于此，良用恻然。自今已后，抵罪人合杖敕杖者，并宜从宽决杖六十。一房家口，移隶碛西。其岭南人移隶安南，江淮南人移隶广府，剑南人移隶姚`州。其碛西姚`安南人，各依常式。布告遐迩，使知朕意。

[book_title]赐兵士葬祭诏
阳和布气，庶物萌芽，仁者用心，无遗枯朽。自开元元年以来，诸军兵士殒殁，骸骨不归坟垄者，宜令军使为造棺，递送本贯，委州县府助其埋殡。河曲陇外，往岁战场，殂殁无归，阴雨犹哭。言念于此，良用恻然。亦委朔方陇右河西节度使聚敛骸骨，就高燥处同葬。祭以酒脯，高大筑坟，使久远标识。

[book_title]量助长征家口营种诏
乘塞守边，义不可辍，远征久戍，人亦告劳。朕身处九重，心在四远，因时遇物，无日不思。亭障有行役之勤，室家无杼轴之用。不少优恤，何以为安？方春发生，须急农事。其诸军长征人家单贫乏无力者，宜令本管州县劝率其家，助其营种，使有秋望。

[book_title]放免十二年以前积欠诏
元率地税，以置义仓，本防俭年，赈给百姓。频年不稔，逋租颇多，言念贫人，将何以济？今献春布泽，务叶时和，自开元十二年闰十二月以前，所有未纳悬欠地税宜放免。

[book_title]戒州县祗候御史诏
御史出使，举正不法。身苟不正，焉能正人？如闻州县祗迎，相望道路，牧宰o候，僮仆不若。作此威福，其正人何？自今以后，宜申明格敕，不得更尔。违者州县科罪，御史贬降。

[book_title]禁诉冤自刑诏
身体发肤，受之父母，不合毁伤。比来有诉竞之人，即自刑害耳目。自今以后，犯者先决四十，然后依法。

[book_title]幸孔子宅遣使以太牢祭墓诏
孔宣父诞圣自天，垂范百代，作王者之师表，开生人之耳目。朕增封岱岳，回銮泗滨，思阙里之风，想雩坛之咏，逖矣遗烈，慨然永怀。式遵祀典，用申诚敬，宜令礼部尚书苏F以太牢致祭。仍令州县以时祀享，复近墓五户，长供扫除。

[book_title]巡理滞狱诏
孟夏麦秋，尚决小罪，况天时渐热，深∠登簟Ｒ肆钪惺槊畔卵渤悄谇敉剑量事处置。畿甸徒囚，赤县县令疏理断决，勿滞禁人。

[book_title]禁左道诏
如闻道俗之间，妄有占筮。诳惑士庶，假说灾祥，兼符咒，遂行左道。先令禁断，不合更然。仍虑愚下，未能悛改，宜令所司申明格敕，严加访察。

[book_title]顺时决狱诏
时属正阳，事殷蚕穑，”肃蜞簦式多冤滥。宜宏慎恤之恩，俾助生育之德。其所有囚徒，除死囚已外，所司长官即疏决处分。

[book_title]给年满兵募程粮诏
朕为人父母，抚有海内，以百姓为心，恐一夫失所。至于兵募，尤令存恤。去给行赐，还给程粮，以此优矜，不合辛苦。如闻比来兵募年满者，皆食不充腹，衣不蔽形，驮幕什物，散落略尽。既不能致，便流浪不归，丁壮减耗，实繇于此。自今已后，诸镇兵募，每准额至交替时，所司预简勘，两月前奏闻。当差御史，分道简察，若涉欺隐，委御史弹奏。其有衣资尽者，量以逃死兵衣给三两军，使得支济。如病患者，递给驴乘，令及伴侣。

[book_title]遣官祭五岳四渎风伯雨师诏
五岳视三公之位，四渎当诸侯之秩，载于祀典，亦为国章。方属农功，颇增旱拢虔诚徒积，神道未孚。用申靡爱之勤，冀通能润之感。宜令工部尚书卢从愿祭东岳，河南尹张敬忠祭中岳，御史中丞兼户部侍郎宇文融祭西岳及西海河渎，太常少卿张九龄祭南岳及南海，黄门侍郎李皓祭北岳，右庶子何鸾祭东海，宗正少卿郑繇祭淮渎，少詹事张晤祭江渎，河南少尹李晕祭北海及济渎。且润万物者，莫先乎雨，动万物者，莫先乎风。眷彼灵神，是称师伯，虽有常祀，今更陈祈。宜令光禄卿孟温祭风伯，左庶子吴兢祭雨师，各就坛茫务加崇敬。但羞O藻，不假牲牢，应缘奠祭，尤宜精洁。

[book_title]遣使宣慰怀郑许滑卫等州诏
朕抚有天下，寅畏上元，思保太和，用康庶类。顷秋夏之际，水潦不时，怀、郑、许、滑、卫等州，皆遭泛溢。苗稼潦渍，屋宇倾摧。有切纳隍之忧，良深在予之责。宜令右监门卫将军知内侍省事黎敬仁速往宣慰，如有遭损之处，应须营助赈给。并委使与州县相知，量事处置。及所在堤堰不稳便干，简行其利害奏闻。

[book_title]遣使宣抚河南北道诏
顷秋夏之间，水潦方降，闾阎损坏，稼穑漂沦。尝恐一物之违，况乃数州之弊。故发中使，巡于外台，章奏屡闻，州乡稍辑。朕视之如子，若纳诸隍，于再于三，情犹驭朽，审求人瘼，更遣信臣。中丞兼户部侍郎宇文融，忠文竭诚，夙夜匪懈。当安人之任，有利简之能。眷彼使乎，宜膺其选。可往河南河北道遭水诸州宣抚，仍审察有不支济者，宜更量加赈贷。若屋宇损坏，牛畜俱尽，及征人之家不能自存立者，量事助其修葺。其有官吏纵舍，赈给不均，亦须纠正。回日奏闻。

[book_title]令都督刺史更访择举人诏
朕梦想贤才，咨谋列岳，遂因封祀，发诏搜扬。昨所临御道场，亲加策问，不称所荐，其数则多。乃闻膏粱之人，递相招致，邱园之俊，罕见褒外，岂朕劳求之意也。宜令都督刺史，审更访择，具以名荐。

[book_title]答宁王宪手诏
开府仪同三司兼太常卿宁王宪，秉德夷远，体道淳深。顷以茂亲，典司宗社，礼经之文既备，钟律之度已和。成而不居，谦以自牧。固辞兼领，情所重违。宜遂雅怀，俾停剧务。

[book_title]安存流民诏
近闻河南宋、沛等州百姓，多有沿流逐熟去者，须知所诣，有以安存。宜令本道劝农事与州县检责其所去及所到户数闻奏。

[book_title]贬陈州刺史李乐诏
陈州刺史李乐，诈盗受赃，其数甚广。法司断死，国有常刑。时属发生，特申宽典。宜免死，贬为钦州道化县尉员外置长任。

[book_title]赈给同~等州诏
同州~州，近属霖雨稍多，水潦为害，念彼黎人，载怀忧惕。宜令侍御史刘彦回乘传宣慰，其有百姓屋宇田苗被漂损者，量加赈给。

[book_title]缓逋赋诏
如闻关辅蚕麦，虽稍胜常年，百姓所收，才得自给，若无优假，还虑艰弊。其先欠百司职田，及诸色应合至蚕麦时征，已有处分讫。其公私旧债，亦宜停征，贫下百姓，有佣力买卖与富儿及王公已下者，任依常式。

[book_title]遣使宣抚河北诏
河北州县，水灾尤甚，言念蒸人，何以自给？朕当宁兴想，有劳旰昃，在予之责，用轸于怀。宜令所司，量支东都租米二十万担赈给。仍令魏州刺史宇文融充宣抚使，便巡抚水损，应须优恤，及合折免，并存闾舍。一事已上，与州县相知，逐稳便处置，务从简易，勿致劳扰。

[book_title]答张说进浑仪表诏
夫著明莫大乎日月，变通莫大乎四时。若法象无凭，则调理将失。朕博考前记，稽合旧章，有浑天之名，无运行之度。今故探彼遗意，成此浑仪，必当晷运无差，阴阳有序，此并卿所检校，以就厥功。所请录付史馆宣示百寮者，抚兹多愧，敬依来请。

[book_title]禁公私举放重利诏
养人施惠，患在不均，褒多益寡，务资适中。比来公私举放，取利颇深，有损贫下，事须厘革。自今已后，天下私举质宜四分收利，官本五分收利。

[book_title]申明存恤从征家口诏
诸军镇行人家，缘其身在征戍，事须优矜。比来频有处分，令州县长官，存问简较。如闻每事牵挽，不异居人，竟不存恤，是何道理？宜令所司，申明前后敕严加处分。如是侵扰，委御史台采访奏闻。

[book_title]令诸州祭名山大川诏
爰自首春，有愆时雨。朕忧勤黎献，精祷灵祗，遂蒙九元垂福，百神效祉，膏泽频降，嘉生繁育。眷彼山川，能兴云雨，报功享德，祀典存焉。诸州所管名山大川，宜令当处长官设祭，务尽诚敬，以昭典礼。

[book_title]答裴光庭等贺雨诏
政教不修，则阴阳隔并，精诚有感，则风雨顺时。顷自暮春，爰涉初夏，甘泽未降，农务是忧，所以亲结坛场，用伸祈祷。岂神聪意达，而应不逾时。斯实上元昭鉴之深，亦是卿等燮理之效。宜加勉励，以答灵心。

[book_title]答宋Z等贺雨手诏
顷自春涉夏，雨未流施，勤恤之心，切忧农务。是用宽刑宥过，减膳撤悬，责己祈天，躬亲祷祠。上元垂鉴，甘泽应时，嘉夏种之不愆，伫秋成之有望。爰与群公卿士，同荷休征，各勉其诚，敬承天德。

[book_title]答裴光庭贺雨手诏
爰自今春，时雨愆序，切忧农务，无忘寝兴。陕雒两郊，已闻流，而咸京近县，尚未霈。悯禾黍以疚怀，仰云汉而翘首。投龙致祭，亲祷灵池，誓移咎于薄躬，庶垂v于黎献。神道昭著，鉴此虔诚，甘泽应期，嘉生遂性。亦是卿等同心燮理。戮力谋猷，上下咸和，致兹休应。丰年可望，庆慰良深，麟凤飞翔，未为瑞也。

[book_title]报祀宗社诏
宗社垂v，阴阳顺成，甘泽应时，庶物繁育。祗奉灵庆，寅畏载深，宜令中书门下，肃事昭报。仍令所司，择日奏闻。

[book_title]饬州县承敕宣示百姓诏
凡制令宣布，皆所以为人。如闻州县承敕，多不告示百姓，咸使闾巷间不知旨意，是何道理？宜令所繇捉搦，应有制敕处分事等，令终始勾当，使百姓咸知。如施行有违，委御史访察奏闻。

[book_title]戒州县牧守诏
州县牧守等，并受朕之寄，助国为理，实冀其共康庶绩，俾V群，频经处分，合尽诚节。仍有不遵法式，自紊纪纲，贸迁营利：或纵亲识，侵暴下人；或在邮传，规求货马；诸如此类，不可具言。岂教之不明，而人之多僻，当宁遐想，深惕于怀。各宜徇公，以副所委。

[book_title]久雨赦宥诏
古之善为邦者，重人之命，执法之中，所以和气洽，嘉生茂。今秋京城，连雨隔月，恐耗其槁粒，而害于粢盛。抑朕之不明，何政之阙也？永惟久雨者，阴气凌阳冤塞不畅之所致也？持狱之吏，不有刑罚生于刻薄，轻重出于爱憎邪？《诗》曰：“此宜无罪，汝反收之”，刺坏法也。《书》曰：“与其杀不辜，宁失不经”，明慎刑也。“好生之德”，可不务乎？两京及诸州系囚，应推徒已下罪，并宜释放。死罪及流，各减一等。庶得解吾人之愠结，迎上天之福v。布告遐迩，知朕意焉。

[book_title]遣使巡问河南诏
河南道宋、亳、许、仙、徐、郓、濮、兖州奏旱损田，宜令右监门卫大将军黎敬仁往彼巡问。如有不支济户，应须赈恤。与州县长官相知，量事处置讫，回日具状奏闻。

[book_title]弛陂泽入官诏
所在陂泽，元合官收，至于编，不合自占。然以为政之道，贵在利人，庶宏益下，俾无失业。前令简括入官者，除昆明池外，余并任百姓佃食。

[book_title]放诸军兵募更番洗沐诏
边鄙未清，尚须式遏，既加镇守，遂劳力役。朕宵衣旰食，务在安人，求瘼恤隐，宜从简要。如闻诸军兵募，处置多乖，年满之日，逃亡甚众。自今已后，各委本道节度使及兵部侍郎裴光庭同检校，年终类会文奏。使健儿长镇，何以克堪？何公为五番，每一年放一番洗沐，远取先年人为第一番。周而复始，每五年共酬勋五转。

[book_title]禁妨农诏
献岁发生，阳和在候，乃眷庶，方就农桑。其力役及不急之务，一切并停。百姓间有不稳便事须处置者，宜令中书门下与所司，唤取朝集使，审向商量奏闻。

[book_title]授白知节彭州刺史诏
中大夫守灵州都督关内道支度营田副使检校浑部落使上柱国白知节，器蕴贞亮，材推干理，从政著绩，在公竭诚。而分牧得贤，元寮硕彦，宜膺往命，俾谐佥属。可使持节彭州诸军事守彭州刺史，散官勋封如故。主者施行。

[book_title]择堪边任诏
边远判官，多有老弱。宜令吏部每年于选人内，拣择强干堪边任者，随阙补授。秩满量减三两选与留，仍加优奖。

[book_title]答百寮请以八月五日为千秋节手诏
凡是节日，或以天气推移，或因人事表记。八月五日，当朕生辰，感先圣之庆灵，荷皇天之眷命。卿等请为令节，上献嘉名。胜地良游，清秋高兴，百谷方熟，万宝以成。自我作古，举无越礼，朝野同欢，是为美事。依卿来请，宣付所司。

[book_title]括检僧尼诏
僧尼数多，逾滥不少。先经磨勘，欲令真伪区分，仍虑犹有非违，都遣括检闻奏。凭此造籍，以为准绳。如闻所繇条例非惬，致奸妄转更滋生。因即举推，罪者斯众，宜依开元十六年旧籍为之，更不须造写。自今已后，纲维大德侍养权隶，不得辄于外取。

[book_title]春秋二祀及释奠并停牲牢诏
祭主于敬，神歆惟德，黍稷非馨，O藻可荐。宣尼阐训，以仁爱为先；句龙业官，以生植为本。普天率土，崇德报功，飨祀惟殷，l割滋广，非所以全惠养之道，叶灵祗之心。其春秋二祀及释奠，天下诸州府县等，并停牲牢，唯用酒脯，务在修洁，足展诚敬。自今已后，以为常式。

[book_title]命崔琳使吐蕃诏
吐蕃向化，遣使入朝，既怀旧恩，请继前好。今缘公主在彼，又复蕃客欲还，使于四方，必资德望。鸿胪卿崔琳，久历朝序，备晓政途，好谋而成，临事能断，俾衔国命，以赴蕃庭。宜令持节引入吐蕃使，所司准式发遣。

[book_title]答裴光庭诏
元元之教，家国是资，匪为先宗，贵申道本。所以首岁元日，因行春令，清净之政，期诸相国乎，为官择才，可以先淳素也。

[book_title]赠张说太师诏
宏济艰难，参其功者时杰；经纬《礼》、《乐》，赞其道者人师。式瞻而百度允厘，既往而千载遗范。台衡轩鼎，垂黼藻于当今；徽策宠章，播芳蕤于后叶。故开府仪同三司尚书左丞相集贤院学士知院事上柱国燕国公张说，辰象降灵，云龙合契。元和体其冲粹，妙有释其至赜。挹而莫测，仰之弥高。精义探系表之微，英辞鼓天下之动。昔侍春诵，绸缪岁华：含舂容之声，叩而尽应；蕴泉源之智，启而斯沃。授命兴国，则天衢以通；济用和民，则朝政惟允。司钧总六官之纪，端揆为万方之式。方宏风纬俗，返本于上古之初；而迈德振仁，不臻于中寿之福。于嗟不\，既丧斯文。宣室余谈，泠然在耳；玉殿遗草，宛留其迹。言念忠贤，良深震悼，是使当宁抚几，临乐彻悬，罢称觞之仪，遵往`之礼。可赠太师，赐物五百段。

[book_title]贬王毛仲诏
开府仪同三司兼殿中监霍国公内外闲厩监牧都使王毛仲，是惟微细，非有功绩。擢自家臣，升于朝位，恩宠莫二，委任斯崇。无涓尘之益，肆骄盈之至。往属艰难，遽兹逃匿。念深惟旧，义在优容，仍荷殊荣，蔑闻悛悔。在公无竭尽之效，居常多怨望之词。迹其深愆，合从诛殛，恕其庸昧，宜从远贬。可州别驾员外置长任，差使驰驿领送至任，勿许东西。

[book_title]放还罚镇配隶人诏
令式条流，科制明具，行之已久，亦便于人。比者天下勋官，加资纳课，又因犯入罪，罚镇配州。言念于兹，有乖宽恤，宜各依令式处分。其先罚镇及配隶人，未归者并即放还。

[book_title]中书门下等官赐钱造食诏
百灵降福，庶尹叶心；阴阳调而生植以滋，政理孚而黎献咸若；由庚知万物之乐，华黍洽三农之庆：信可以率礼辅仁，式歌且舞者矣。况生成式序，氤氲致和，卉物发荣，池Z含丽。思顺时令，以申惠泽，咸宜邀欢芳月，继赏春风。夙夜在公，既同咸一之理，休沐式宴，俾共升平之乐。中书门下及供奉官、嗣王、郡王、左右丞相、少傅、宾客、诸司三品以上长官、侍郎、郎官、少监、少卿、少匠、司业、少尹、两县令、都水使者、朝集使、上佐已上并杂处未赴任者，及东宫诸司长官中舍、中允、少詹事、谕德中郎率蕃官三品以上，至春末已来，每置暇日，宜准去年正月二十九日敕，赐钱造食，任逐胜赏。

[book_title]疏决囚徒诏
法以闲邪，刑以助化，因时而用，盖非获已。朕自临御天下，忧劳庶务。以至诚感物，道既有孚；以致理和人，仁或繇已。岂欲以刑制政，期于以化清刑。故不用殊绝之诛，每施宽大之令，而迁善者众，犯法者寡。断狱十数，闻诸有司。然犹一夫不获，在予实怀多愧。寰宇殷广，京都浩穰，系于徽糸黑，或未听理。逮捕斯扰，粮馈为劳，生业或亏，何以卒岁？言念于此，深用悯然。况今长嬴在辰，耘耨斯切，顺时立政，存于恤人。思宏在宽之典，庶无留狱之弊，其天下囚徒，即令疏决。其妖说盗贼，造伪头首，既深蠹时政，须量加惩罚。刑名致死者，各量决重杖一百，长流岭南。自余支党，被其诖误，矜其至愚，量事科罚，使示其惩创。流已下罪，并节级处分。令中书门下就大理及府县详理。

[book_title]禁僧徒敛财诏
释迦设教，出自外方，汉主中年，渐于东土。说兹因果，广树筌蹄，事涉虚元，渺同河汉。故三皇作V，五帝乘时，未闻方便之门，自有雍熙之化。朕念彼流俗，深迷至理，尽躯命以求缘，竭资财而作福，未来之胜因莫效，见在之家业已空。事等系风，犹无所悔，愚人寡识，屡陷刑科。近日僧徒，此风尤甚。因缘讲说，眩惑州闾，G壑无厌，唯财是敛。津梁自坏，其教安施？无益于人，有蠹于俗。或出入州县，假威权；或巡历乡村，恣行教化。因其聚会，便有宿宵，左道不常，异端斯起。自今已后，僧尼除讲律之外，一切禁断。六时礼忏，须依律仪，午后不行，宜守俗制。如犯者，先断还俗，仍依法科罪。所在州县，不能捉搦，并官吏辄与往还，各量事科贬。

[book_title]澄清佛寺诏
夫释氏之旨，义归真寂，爰置僧徒，以奉法教。而趋末忘本，摭华弃实，假托权便之门，以为利养之府，徒蠲赋役，积有奸讹。至于浮俗奔驰，左道穿凿。言念净域，浸成逋薮。非所以叶和至理，宏振王猷，宜有澄清，以正风俗。朕先知此弊，故预塞其源。不度人来尚二十余载，访闻在外有三十已下小僧尼，宜令所司及州府括责处分。

[book_title]禁僧俗往还诏
惟彼释道，同归凝寂，各有寺观，自合住持。或寓迹幽闲，潜行闾里，陷于辟，有足伤嗟。如闻远就山林，别写兰若，兼亦聚众，公然往来。或妄生缘，辄有俗家居止，即宜一切禁断。

[book_title]修整街衢坊市诏
京雒两都。是唯帝宅，街衢坊市，固须修整。比闻取土穿掘，因作秽污坑堑，四方远近，何以瞻瞩？顷虽处分，仍或有违，宜令所司，申明前敕。更不得于街巷穿坑及取土。其旧沟渠，令当界乘闲整顿疏决。墙宇桥道，亦当界渐修，不得广有劳役。

[book_title]答裴光庭等表贺幽州执奚寿斤诏
奚寿斤往因胁从，遂同逆命，俘虏而至，罪则难容。收其悔过之心，免其殊死之责。推诚待物，果获忠臣，此皆卿等辅翊之所致，岂朕薄德之能感。书之简册，以示将来。当斯美名，良用惭惕。

[book_title]严禁三考干求诏
设官分职，本资共理，无隔中外，更递出入。比者考官计年除改，缘其任久，堪与迁移，遂长侥求，争次入考。所司情故，公然遣来，若更因循，有损风化。今年考使事了，并勒还州，必政理著闻，当别有处分。其年齿衰暮，疾M绵积，无别愆违者，宜听致仕。

[book_title]宣抚河南诏
天生蒸民，树之司牧，将兴化济俗，育物阜时。朕对越明灵，作人父母，因地利以观穑，乐岁成而报功。斯于富庶，俾之宁辑，故尝纳隍夕惕，负晨兴，受一服则思绩之勤，务三时则忧畎亩之害，每因水潦方降，则使堤防必葺。去岁已来，频有处分，所繇简慢，或未躬勤，河南数州，致滋水损。州县牧宰，何以自安？被损之家，何以存济？宜令户部侍郎张敬舆宣慰简覆，如实有损，贫下不支济百姓，量事赈给，务令忧恤，称朕意焉。

[book_title]答裴光庭请修续春秋手诏
太上立德，其次立言，所以稽象纬而垂训诫也。卿博古知今，通才达识。处弼谐之任，则忠谠日闻；综坟籍之司，则文儒道长。今欲正人伦而美教化，因旧史而作《春秋》，斥班马之纰缪，继经传之褒贬，著述之美，当如斯焉。将以先朝，取朕裁定，虽宪章前烈，而事业相悬，卿且就功，随了续进。

[book_title]答萧嵩等请宣示祥瑞手诏
虔奉宗社，昭事天地，幸蒙垂v，降此祯祥。岂自厥中，以彰其外，归之于朕，是用多惭。宣付史官，依卿所请。

[book_title]相州改造厅衙诏
相州往缘亲王出牧，修造非常宏壮，兼之亭榭林木，故非臣下所居，遂使阙不安稳。宜令州司，即改造厅衙及刺史宅，其无用树等亦须除伐。自余州县有不安稳者，亦任量事移改。仍逐闲月渐修，不得劳扰百姓。

[book_title]许士庶寒食上墓诏
寒食上墓，礼经无文，近代相传，浸以成俗。士庶有不合庙享，何以用展孝思？宜许上墓拜扫，申礼于茔，南门外奠祭，撤馔讫泣辞。食馔任于他处，不得作乐。仍编入《五礼》，永为常式。

[book_title]令优才异行不限常例诏
古者诸侯举士，必本于乡曲；府庭署吏，亦先于行能。所以人自束，官无败政。及乎魏承汉弊，权立九品，今之吏部，用是因循。入仕寝多，为法转密，然于济理求才，未闻深识，持衡取士，徒立烦文，朕寤寐永怀，每以怊怅。夫琴瑟不调者，改而更张，法令不便者，义复何异？顷者有司限数，乃拘守循资，遂令铨衡不得拣拔，天下贤俊，屈滞颇多。凡人三十始可出身，四十乃得从事，更造格限，分品为差，若如所制之文，六十尚不离一尉，有才能者，始得如此，稍敦朴者，遂以终身。由是取人，岂为明恕？自今以后，选人每年总令赴集，仍旧以三月三十日为限。其中有才优业异，操行可明者，一委吏部临时擢用。贵于取实，何限常科，虽远郡下僚，名迹稍著，亦须甄拔，令其劝勉。俾人思为善之利，俗思进取之途。朕所责成，实在吏部，可举其大略，令有所依。比者流外奏申，乃引过门下，簿书堆盈于琐闼，胥吏填委于掖垣，岂是事宜，过为烦碎。自今以后，亦宜依旧。

[book_title]令僧尼无拜父母诏
道教释教，其来一体，都忘彼我，不自贵高。近者道士女冠，称臣子之礼，僧尼企踵，勤诚请之仪。以为佛初灭度，付嘱国王，猥当负荷，愿在宣布，盖欲崇其教而先于朕者也。自今已后，僧尼一依道士女冠例，无拜其父母，宜增修戒行，无违僧律，兴行至道，俾在于此。

[book_title]答李适之祭岳渎得雨贺表手诏
道贵以诚，神无不应。岂朕之先意，亦卿之用心。川岳效灵，甘霖并洽，请行赛礼，深得事机。宜宣付史馆，用依来请。

[book_title]答裴耀卿等手诏
《尚书》雅诰，《周易》精微。朕幼奉师资，未穷奥义，故时令讲说耳。至乎《庄子》及《道德经》，递为表裹，详其所指，触类繁多。既问广成之道，复得方明之相。况之今日，千载一时，故宏斯义，以喻卿也。编诸简牍，随卿意焉。

[book_title]答裴光庭诏
元元之教，家国是资，匪为先宗，贵申道本。所以首岁元日，因行春令，清净之政，期诸相国乎，为官择才，可以先淳素也。

[book_title]答萧嵩手诏
爰开集贤，引进儒道，退朝讲读，盖亦其常。岁月周旋，颇寻章句。其雅诰则稽之于古，以质于今，其道真则取之于真，不崇其放。理国之要，可不然乎？宣付史官，依卿所请。

[book_title]遣萧嵩往秦州致祭山川诏
秦州地震，谪见后土，朕每克念，何以臻兹？仲尼有云：“某祷久矣”，而精意以告，或通神明。徐国公萧嵩，地在辅弼，朝之端右，欲重将命，暂为此行。宜往秦州，致祭山川。凡缘所损百姓间事，皆委嵩随事处置。回日以闻。

[book_title]考试博学多才道术医药举人诏
博学多才道术医药举人等，先令所司表荐，兼自闻达，敕限以满，须加考试。博学多才举人限今来四月内集，道术医药举人限闰三月内集。其博学科试明经两史已上，帖试稍通者。多才科试经国商略大策三道，并试杂文三道，取其词气高者。道术医药举取艺业优长，试练有效者。宜令所繇，依节限处分。

[book_title]祭社复用牲牢诏
春秋祈报，郡县常礼。比不用牲，岂云血祭。阴祀贵臭，神何以歆？自今已后，州县祭社，特以牲牢，宜依常式。

[book_title]令两监生徒赴学诏
风化之本，其在庠序。去秋不熟，生徒暂令就舍。讲习之地，安可久闲。其两监生在外者，即宜赴学。

[book_title]报祀九庙岳渎天下名山大川诏
春来多雨，岁事有妨。朕自诚祈，灵祗降福。以时开霁，迄用登成，永惟休征，敢忘昭报。宜令所司择日享九庙，仍令高品祭五岳四渎。其天下名山大川，各令所在长官致祭。务尽诚洁，用申精意。

[book_title]刺史不准当年入考诏
朕忧于理人，委任牧宰，虽已分命，仍未尽诚。如闻刺史新除，所莅不过数月，即营入计。无心在州，政教阙如，朝计安在？自今已后，刺史到任，皆不得当年入考。若声绩稍著，奖拔未迟，何遽不安？自彰汲汲，其县令差使，先亦禁断。比闻在远，犹自故违。宜委诸道采访，申明处分，勿使如此。

[book_title]举贤良诏
门下：高明之天，资星辰以丽象；博厚之地，藉川岳而成形。况于帝王，体元立极，临驭万物，字养生民者乎？所以致治之君，远谗佞，近忠良，屈已以伸人，故能成其治。为乱之主，亲不肖，疏贤臣，虐下以恣情，用能成其乱。明君遵彼而兴国，暗主行此而亡身。是以朽壤毁于莲峰，巨蠹伤于翠叶。莲峰坠涧，竟无反岭之期；翠叶随风，终无归林之望。故知亡者难以复生，败者不可重全。所以御朽临冰，铭心自戒，宵兴旰食，侧席思贤。庶欲博访邱园，搜采英俊，弼我王道，臻于太平。可令天下诸州，明扬侧陋，所部之内，不限吏民，其有服道栖仁，澄心砺操，出片言而标物范，备百行以综人师，质高祖视于琳琅，人不间于曾闵，洁志邱园，扬名里\；或甄明政术，晓达公方，禀木铎于孔门，受金科于郑相，奇谟开发，明略可以佐时，识鉴清通，伟才堪于干国；或含章杰出，命世挺生，丽藻遒文，驰楚泽而方驾，钩深睹奥，振梁苑以先鸣，业擅专门，词高载笔；或辩调春囿，谈莹秋天，发研机于一言，起飞电于三寸，盖期奔箭，未遂扬廷，并宜推择，咸同举荐，以礼将送，具状奏闻。限以今冬。并与考使同赴。庶拟焚林之举，咸矫翼于岩廊；尺木之阶，方振鳞于游雾。翘心俊V，称朕意焉，主者施行。

[book_title]决断冤系诏
农作是时，人无弃日。所在狱讼，或有滞留。其都城已令中书门下疏理，其京城及北都各委留守，天下诸州委本道采访使及本州长官，随事决断，勿令冤系。徒以下罪，并量决罚便放。其官典犯赃，宜准常式。

[book_title]缓逋赋诏
如闻关辅蚕麦，虽稍胜常年，百姓所收，才得自给，若无优假，还虑艰弊。其先欠百司职田，及诸色应合至蚕麦时征，已有处分讫。其公私旧债，亦宜停征，贫下百姓，有佣力买卖与富儿及王公已下者，任依常式。

[book_title]禁买卖口分永业田诏
天下百姓口分永业田，频有处分，不许买卖典贴。如闻尚未能断，贫人失业，豪富兼并。宜更申明处分，切令禁止。若有违犯，科违敕罪。

[book_title]答萧嵩等请封嵩华二岳手诏
升中于天，帝王盛礼，盖谓臻兹淳化，告厥成功。今兆庶虽安，尚竭丰年之庆；边疆则静，犹有践更之劳。况自愧于隆周，敢追迹于大舜？顷年迫于万方之请，难违多士之心，东封泰山。于今惕厉，岂可更议嵩华，自贻惭恧。虽藉公卿，共康庶政，永惟菲薄，何以克堪。朕意必诚，宜断来表也。

[book_title]答张九龄等贺御注金刚经手诏
僧徒固请，欲以兴教。心有所得，辄复疏之。今请颁行，仍虑未惬。

[book_title]宗庙加笾诏
朕承祖宗福德，至于享祀粢盛，实思丰洁。礼物之具，谅在昭忠。其非芳洁，不应法制者，亦不可用。

[book_title]举孝弟力田诏
文学、政事，必在考言；孝弟、力田，必须审行。顷从一概，何谓四科？其孝弟力田举人，宜各自疏比来事迹。为乡闾所委者，朕当案覆，别有处分。

[book_title]诛武温Y等诏
武温Y聚合奸党，附权要，妄构异端，为其魁杰。兼有私秽，合当极法，宜重杖决一百。河南府福昌县主簿魏萱，前睦州桐庐县尉王延v，相为党与，朝夕谈议，既涉非违。宜各决一顿，长流窦州。

[book_title]置寿星坛诏
德莫大于生成，福莫先于寿考，苟有所主，得无祀之。今有上事者，言仲秋日月会于寿星，以为朕生于是月，欲以配社而祭，于义不伦。且寿星角亢也，既为列宿之长，复有福寿之名，岂惟朕躬，独享其庆，天下万姓，宁不是怀。盖秦时已有寿星祠，亦云旧矣。宜令所司特置寿星坛，尝以千秋节日修其祀典，申敕寿星坛宜祭老人星及角亢七宿，著之常式。

[book_title]放诸镇兵募诏
王者经略，以正区夏，武夫干城，式固封域，将以戢兵禁暴，安国庇人。朕所以选择忠良，镇守疆场，念践更之役，有徭戍之勤，备以武守，示之威惠，故得夷狄款附，靡然顺风，九有晏如，四方无事。虽备豫之诫，不可暂阙，而鳏茕之徒，思有矜悯。其天下诸州镇兵募及健儿等，或年月已久，颇亦辛勤，或老疾顿，或单弱贫窭，或亲老孤独，致阙晨昏。言念于斯，深用矜叹。宜委节度使及军州简择，有如此色，一切放还。咸宜精审，以称朕意。

[book_title]条制考试明经进士诏
致理兴化，必在得贤，强识博闻，可以从政。且今之明经进士，则古之孝廉秀才，近日以来，殊乖本意。进士以声韵为学，多昧古今，明经以帖诵为功，罕穷旨趣，安得为敦本复古，经明行修？以此登科，非选士取贤之道也。其明经自今已后，每经宜帖十，取通五已上，免旧试一帖。仍案问大义十条，取通六已上，免试经策十条，令答时务策三首，取粗有文性者与及第。其进士宜停小经，准明经例，帖大经十帖，取通四已上，然后准例试杂文及策，考通与及第。其明经中有明五经以上，试无不通者，进士中兼有精通一史，能试策十条，得六已上者，委所司奏听进止。其应试进士等唱第讫，具所试杂文及策，送中书门下详覆。其所问明经大义日，仍须对同举人考试，庶能否共知，取舍无愧。有功者达，可不勉与。

[book_title]贬卢怡诏
宰辅之任，简在朕心，亦既同德，是为一体。其有恶直丑正，以私害公，结构谗慝，图议离间，隳我轨度，莫甚于斯。御史中丞卢怡，累登清密，爰委绳准，宜遵国典，以正朝纲。而乃妄起猜嫌，辄为朋党，交通小吏，倾侧大臣，潜求罔极之言，欲陷无辜之善。虽浸润之谮，纵盈箧而不疑；而回邪之端，若燎火而难近。宜从远贬，以戒具寮。可潮州司马员外置。且清净者政之本，和平者国之福，朝多君子？可不务乎，如或妄动以干时，矫举以违道，递相好恶，便作比周，斯为乱常，必有明罚。凡厥在位，知朕意焉。

[book_title]免鄂王瑶妃韦氏罪诏
鄂王瑶妃韦氏，时标令德，作配藩邸。夫义已薄，妇道惟勤。规诫之言，无繇见纳，辅佐之道，空竭乃诚。但恭肃以奉上，每柔明以抚下，周旋礼度，固所未闻，不有家风，何至于此？今因罪累，例如本族。有善不纪，何以劝下？其韦氏不须为累。

[book_title]命诸道节度使募取丁壮诏
自天下一统，方隅底平，交趾西界于庸岷，流沙东洎于辽碣。烽亭既广，徭戍转增。朕永念征夫，无忘旰食，是用怀柔悍俗，宾礼戎臣，降子女以适其毡裘，捐缯玉以申其惠好，二十五年于兹矣。而情周万宇，信结群蛮，羌狄为父子之邦，瓯貊成冠带之国。海内无事，边方}宁。加以志道而一理得，清心而庶务简，和气来应，穰岁以臻。群生乐业而自怡，有司措刑而不用。今欲小康戎旅，大致升平，减停征徭，与人休息，诸方将相，三事公卿，宜协朕心，勉成良算。宜令中书门下与诸道节度使，各量军镇闲剧，审利害，计兵防健儿等作定额，委节度使放诸色征行人内及客户中召募，取丁壮情愿充健儿长任边军者，每岁加于常例，给田地屋宅，务加优恤，便得存济。每年逐季，本使具数报中书门下，至年终一时录奏。长驾远驭，事藉经久，无害始虑之谋，以规苟且之利。

[book_title]饬诸军不得辄赏借绯紫诏
绯紫之服，班命所崇，以赏有功，不得逾滥。如闻诸军赏借，人数甚多，曾无瓯别，是何道理？自今已后，除灼然有战功，余不得辄赏。

[book_title]简括诸军兵募诏
近闻诸军兵募，逃丧者多，傥或临戎，如何破敌？自今已后，每致交兵之时，令御史分住诸军，与节度使计议，简括奏闻。随事褒贬，以存劝戒。

[book_title]选宗子授台省京县等官诏
至公之用，本无偏党，唯善所在，岂隔亲疏。四从叔知政等，咸有才名，见推公族。秉惟清之操，兼致远之资。朕每虑同盟，有勤于德，尝悬右职，以劝其徒。先委宗卿，精为内举，量能考行，历载逾时，名数则多，升闻盖寡。光膺是选，谅在得人，固可擢以清要，迁于台阁，将观志于七子，冀齐名于八人。宜各悉行，伫闻成绩。《书》不云乎：“九族既睦，平章百姓。”冀繇内而理外，必自近而及远。凡今懿戚，可不慎欤！违道慢常，义无私于王法；修身效节，恩岂薄于他人。斯于率先，励我风俗，深宜自勉，以副明言。

[book_title]答李林甫请宣示御制训诫手诏
周公圣人，摄行王政，诫伯禽曰：“无以鲁国骄人。”朕方圣虽惭，岂忘诫子？聊示廷训，何足以宣布中外耶？

[book_title]谕河南河北租米折留本州诏
大河南北，人户殷繁，衣食之原，租赋尤广。顷年水旱，廒庾尚虚，今岁属和平，时遇丰稔。而租米所入，水陆运漕，缘脚钱杂，必甚伤农。务在优饶，惠彼黎庶，息其转输，大实仓储。今年河南河北应送含嘉太原等仓租米，宜折粟留纳本州。

[book_title]停今年漕运诏
河东陕运两使，每年常运一百八十万石米送京，近已减八十万石讫。今据太仓米数，支计有舒。务在息人，不欲劳弊，其今年所运一百万石亦宜停。

[book_title]禁取同华人充兵防诏
同华两州，精兵所出，地资辇毂，不合外支。自今已后，更不得取同华人充兵防。

[book_title]答李适之手诏
卿文勒石，诚为可重，故令儿子题额及阴，何所发挥？而劳致谢。球场宴乐，咸睦深慈。岂伊斐然，少能申写。卿为宗子，欲名教有归，记之史册，亦随卿意。

[book_title]褒赐郑少微等诏
官之为法，法有其官，寄以深仁，能行禁令。日者丛棘之地，乌鹊来巢。今结诸刑名，才逾五十。虽化源自远，亦钦慎使然。其郑少微等一十七人，各赐一中上考，仍兼赐少物，以存劝赏。

[book_title]定屯官叙功诏
屯官叙功，以岁丰凶为上下。镇戍地可耕者，人给十亩以供粮。方春，令屯官巡行，谪作不时者。

[book_title]答牛仙客等表贺吐蕃安戎城得泉手诏
城之还我，乃复其初。天意神心，自常幽赞，克济军旅，涌出双泉。不假梅林，有过疏勒。编诸竹帛，任卿意焉。

[book_title]答朝集使蒋钦绪等上尊号诏
礼贵正名，法无虚美。朕以薄德，嗣守丕图。常恐不逮，安敢自足。今群岳称引众善，劳加荣号。闻之增惕，奚可当仁？惟圣与文，焉得轻议？况太宗睿宗，俱称圣谥，予末小子，安敢同之？宜断来表。

[book_title]禁卜筮惑人诏
古之圣王，先禁左道，为其蠹政，犯必加刑。至如占相吉凶，妄谈休咎，假托卜筮，幻惑闾阎，矜彼愚蒙，多受欺诳。宜申明法令，使有惩革。自今已后，缘婚礼丧葬卜择者听，自余一切禁断。

[book_title]追谥孔子十哲并升曾子四科诏
宏我王化，在乎儒术。能发挥此道，启迪含灵，则生人以来，未有如夫子者也。所谓自天攸纵，将圣多能，德配乾坤，身揭日月，故能立天下之大本，成天下之大经。美政教，移风俗，君君臣臣，父父子子，人到于今受其赐，不其猗欤！於戏！楚王莫封，鲁公不用，俾夫大圣，才列陪臣，栖迟旅人，固可知矣。年祀寝远，光灵益彰，虽代有褒称，而未为崇峻，不副于实，人其谓何？朕以薄德，祗膺宝命，思阐文明，广被华夏，时则异于今古，情每重于师资。既行其教，合旌厥德，爰申盛礼，载表徽猷。夫子既称先圣，可追谥为文宣王，宜令三公持节册命。其文宣王陵并旧宅庙。量加人洒扫，用展诚敬。其后嗣褒圣侯，宜改为文宣公。至如辨方正位，著自礼经，苟非得所，何以示则？昔缘周公南面，夫子西坐。今位既有殊，坐岂依旧，宜补其坠典，永作成式。自今已后，两京国子监。夫子皆南面坐，十哲等东西列侍，天下诸州亦谁此。
且门人三千，见称十哲，包夫众美，实越等夷。畅元圣之风规，发人伦之耳目，并宜褒赠，以宠贤明。颜子既云亚圣，须优其秩，可赠兖公。闵子骞可赠费侯，冉伯牛可赠郓侯，冉仲弓可赠薛侯，冉子有可赠徐侯，仲子路可赠卫侯，宰子我可赠齐侯，端木子贡可赠黎侯，言子游可赠吴侯，卜子夏可赠魏侯。又夫子格言，参也称鲁，虽居七十之数，不载四科之目。顷虽参于十哲，终未殊于等伦，允稽先旨，俾循旧位，庶乎礼得其序，人焉式瞻。宗洙泗之丕烈，重胶庠之雅范，布告中外，咸使知闻。

[book_title]追赠曾参等六十七人诏
道可褒崇，岂限今古，追赠之典，旌德存焉。夫子弟子十哲之外，曾参等六十七，同升孔门，博习儒术。子之四教，尔实行之，亲奉微言，式扬大义，是称达者，不其盛欤？钦若古风，载崇元圣，至于十哲，亦被宠章，而曾子之伦，未有称谓。宜亚四科之士，以疏五等之封，俾与先师，咸膺盛礼。

[book_title]答牛仙客等请宣付玄元皇帝灵应手诏
顷欲渭北近游，梦中有命，神不守职，事不可行，出必有名，何容易也。赖元圣垂告，灵应果然，朕夙夜惊怀，福庆斯在。《春秋》记异，况在此乎？所请宜依。

[book_title]为玄元皇帝设像诏
不离于精，不离于真，以天为宗，以道为门，兆于变化，谓之圣人。吾祖也太上玄元皇帝尝从事于斯矣。惟穹昊厥初，则配神明，飨天地，育万物，惟皇受命，则师列辟，熙以大一。利泽施于四海，不言所利；德教加乎万姓，不称其德。将晦迹也，安乎守藏柱下；将行道也，适乎流沙Y宾。所谓神无方而道无体，冲用可见矣。
流长者慎其源，蒂固者深其根，猗欤那欤，克开厥后，翳我列祖，光启大中。岂玄元私乎有唐，惟玄元迈乎种德，岂玄元式受唐命，惟玄元存乎其人。是以累圣缉熙，重光缵茂。大化渐被乎八表，淳德殷流乎万国，则与天地有与立焉。惟小子多于前功，夙夜敬止，上承祖宗之余庆，下膺侯王之乐推，惕然深居，凛若驭朽。以为道德者百家之首，清净者万化之源，务本者立极之要，无为者太和之门。恭承垂裕之业，敢忘燕翼之训。故详延博达，讲讽精微，求所以理国理身，思至乎上行下效，亦云久矣。夫使天下万姓，饮淳德，食太和，靡然回心而向道，岂予寡薄，独能致此，盖凡百在位，所以咸熙。《书》曰：“元首康哉！股肱良哉。”又曰：“股肱惟人，良臣惟圣”，斯一德而共理也，岂至于今X乎！昔长缨紫衣，犹闻慕向，广眉高髻，且云变俗，何至道之难明，而元珠之久丧？古人有云：
“王者之于天下，犹一堂之上也。”盖谓同心同德，化流四裔，是诚在乎击豕垂踵之惑，革面向隅之哀，故往年布令，各家藏《道德》，冀德立而风靡，道存而日用，则朕之承祖业，尚家书，出门同人，无丑于天下矣。
《易》曰：“象也者，像此者也。”《经》曰：“窈冥中有精”，则窈冥之精，可以寻象求，不可以名言得也。故考图史，凡圣祖降代出处之迹，敢立象以尽其意焉。将自家而刑国，由中而及外也，庶乎知道者盈量而归，迷方者不远而复云。

[book_title]严禁左道诏
蠹政之深，左道为甚，所以先王设教，犯者必诛。去其害群，盖非获已。自今已后，辄有称佛法，因肆妖言，妄谈休咎专行诳惑，诸如此类，法实难容。宜令所在长官，严加捉搦。

[book_title]答牛仙客表贺紫宸殿乌巢手诏
所闻不如所见，故引卿等观之。颁示寰中，俯依来请。

[book_title]答牛仙客表贺宣政殿乌巢手诏
两殿巢禽，其义一也。但有惭德，深谢仁慈。颁示四方，随卿所请。

[book_title]给复徐泗等州诏
如闻徐泗之间，丝蚕不熟，虽庸课已纳，虑百姓艰辛，今年地税，特宜放免。

[book_title]释奠令摄三公行礼诏
先圣文宣王春秋释奠，宜令摄三公行礼，著之常式。

[book_title]禁丧葬违礼及士人干利诏
古之送终，所尚乎俭。比来习俗，渐至于奢。苟炫耀于衢路，复何益于泉壤，又凡庶之中，情理多阙，每因送葬，或酣饮而归，及寒食上墓之时，亦便为宴乐，在于风俗，岂成礼教。自今已后，其缘葬事有不依礼法者，委所由州县并左右街使严加捉搦，一切禁断。其有犯者，官人殿黜，白身人所在决一顿。凡士庶人，不兼二业。或有衣冠之内，寡于廉隅，专以货殖为心，商贾为利，须革其弊，以清品流。有犯者，委京都御史台及诸道采访使具以状闻，当另处分，宣布中外，咸使知闻。

[book_title]令内外官荐亲伯叔及弟兄子侄堪任刺史县令诏
朕所求才，待之若渴。既旌于岩穴，亦贲于邱园，片善必收，冀无遗逸。然士人藏器，众何以知？岂若父子之间，自相推荐。昔祁奚之举祁午，谢安之任谢元，良史书之，咸以为美。贤彦之士，何代无人？宁限嫌疑，致有拘忌。其内外官有亲伯叔及弟兄并子侄中，灼然有才术异能，风标节行，通闲政理，据资历堪充刺史县令者，各任以名荐，其卑官所举人，听于所繇长官处通状，一时录奏，其考试通人任用之后，如后有亏犯典宪，名实不相副者，所举之人，与其同罚，如政绩著闻，终始廉谨为众所知者，其所举人，与其同赏。

[book_title]答宰臣贺玄元皇帝玉像手诏
梦之正者，是谓通神，于惟圣容，果以诚应。岂朕德所及，而大道是兴，再省神灵，言犹在耳。将贻福业，代纪弥多。初告以行官，乃置于内殿，兼之大庆，允属朕躬。稽之《道经》以兹为宝，当慈育万姓，永答神明。卿等宗臣，宜同朕意，愿扬嘉应，安敢让焉。

[book_title]命两京诸路各置玄元皇帝庙诏
三皇之时，兆庶淳朴，盖由其上，以道化人。自兹厥后，为政各异。我烈祖玄元皇帝，禀大圣之德，蕴至道之精，著五千文，用矫时弊，可以理国家，超夫象繁之表，出彼明言之外。朕有处分，令家习此书，庶乎人用向方，政成不宰。虑兹下士，未达微言，是以重有发明，俾之开悟。期弱丧而知复，宏善贷于无穷。两京及诸州，各置玄元皇帝庙一所，每年依道法斋醮。兼置崇元学，生徒于当州县学生数内均融量置，令习《道德经》及《庄子》、《文子》、《列子》，待习业成，每年准明经举送至省。置助教一人，委所由州长官，于诸色人内精加访择补授，仍稍加优奖。

[book_title]令写玄元皇帝真容分送诸道并推恩诏
大道混成，乃先于天地。圣人至教，用明其宗极，故能发挥妙品，宏济生灵，使秉志者悟往，迷方者知复。以此救物，故无弃人，其孰当之？莫若我烈祖玄元皇帝矣。朕纂承宝业，重阐元猷。自临御以来，罔不夙夜，每涤虑凝想，斋心服形，礼谒于尊容，未明而毕事，将三十载矣。盖为天下苍生，以祈多福，不谓微诚上达，睿祖垂鉴，顷因假寐，忽梦真容，既觉之后，昭焉以观，瞻奉逾时，殊相自然，与梦相协，诚谓密降仙府，永镇人寰。告我以无疆之休，德音在听；表我以非常之庆，灵贶有期。乃昊穹幽赞，宗社储休，岂朕虚薄，能致兹事。若使寝之，乃乖祗敬，宜令所司，即写真容，分送诸道采访使。令当道州转送开元观安置。所在道士女冠等，皆具威仪法事迎候，像到，七日夜设斋行道。仍各赐钱，用充斋庆之费。自今已后，常令讲习《道德经》，以畅微旨。所置道学，须倍加敦劝，使有成益。是知真理深远，宏之在人，不有激扬，何由励俗？诸色人等，有能明《道德经》及《庄》、《列》、《文子》者，委所由长官访择，具以名闻，朕当亲试，别加甄奖。
至如道有三宝，慈居一焉，钦若至言，爰兹宥过。天下见禁囚徒，其十恶罪者，及造伪头首，并谋杀故杀袄讹宵人等，特宜免死配岭南。官人犯赃，据情状轻重事贬降，余一切免。且夫爱人之义，长之育之，务存清净，合于简易。至如州县造籍之年，因团定户，皆据资产，以为升降。其有小葺园庐，粗致储蓄，多相纠，便被加等。朕情为敦本，义在劝农，欲使野绝游人，国无旷土，安可得也。自今岁已后，且三五年间，未须定户。其中或有家资破散，检覆非虚，不可循旧差科，须量事与降。今者真容应见，古所未闻。福虽始于邦家，庆宜均于士庶。其亲王公主郡县主及内外文武官等，并量赐钱。至休假之辰，宜以素餐，用伸庆乐。诸道节度使及将士等，亦宜准此。其两京及诸州父老，亦量赐钱，同此欢宴。其钱以当处官物充。伊尔公卿，逮乎黎献，宜勉崇元化，共复淳源。宣布遐迩，明知朕意。

[book_title]遣使分巡天下诏
三载考绩，以鉴吏能，八使观风，因求人瘼，兹事体大，致理之繇。朕受命昊穹，临御寰夏，虑乎一物，有所不安，遍于万方，无忘轸念。而宇宙之内，官吏至多，倘有政失其宜，即万人受弊。崔翘等或文学有称，或贞白流誉，通于理道，励是公心。俾尔澄清，或当委寄。至于黜陟之道，国之所务，苟有不当，将何劝人？顷年使臣，例皆通状，其尽善者以多有请，求选调之资，不善者以凡碎见轻，贵奏课之数。若此衔命，岂副虚怀。卿等所到之州，宜具宣朕意。其百姓闲事，或有须厘革者，宜与所繇长官，商量处置，回日闻奏。其官吏中，有贪冒赃私，干犯名教，或衰老疾病无政理者，刺史已下，宜停务奏闻。其守职公清，为政尤异，事堪激劝，远近知者，具以名闻，其诸道有遭损下人，应须赈给，先频有处分，犹虑艰弊，岂忘矜恤，亦宜审与州县商量，务令周济。又闻河堤穿决，致有漂流，谅繇州县宽疏，不时修塞，亦便简行处置，勿使更然。其天下道学，固已有置者，并乡学等，此并切于生人，比来兴置，盖为教导，各宜敦劝，使有成益。其征镇之间，或有单贫老弱不自存济者，宜令怕繇，倍加优赏。其浮寄逃户等，亦频处分。顷来招携，未有长策。又江淮之间，有深居山洞，多不属州县，自谓莫徭。何得因循，致使如此？并与州县商量处置，一时录奏。卿等既当巡按，受委非轻，是宜勉尔良图，以副朝选，无或致有回避，不竭公忠。朕之责成，深宜自效。

[book_title]长流卢晖富州诏
晖素是妄庸，幸承资地，早升清列，爰典大藩。不能励彼公心，少申答效，而恣其鄙识，莫顾廉隅，黩货无厌，蠹政斯甚。或增加赋敛，或减截官钱，入己之赃，六百余贯，自外所犯，数倍于兹。况又役使人工，殆三十万。复有何要，辄作为劳。慢法徇私，触类非一。朕志存抚育，情切好生，特宽斧@之诛，俾从放流之典。可长流富州为百姓，与朕共理。伊尔列城，自顷以来，每加优异。凡在远近，固合周知，岂有受恩，而不尽节。照鉴若此，咸宜勉之。无或效尤，自投于网。

[book_title]停水驿诏
先置陆驿，以通使命，苟无阙事，雅适其宜。如闻河南江淮，兼有水驿，损人之费，驿甚觉劳也。且使臣受命，速赴程期，岂有自求闲安，故为劳扰？其应置水驿宜并停。

[book_title]放还老病军士诏
诸军行人，皆远离乡贯，捍彼疆场，动即逾年。言念艰劳，岂忘优恤。有疾病老弱不堪斗战者，委节度拣择放还。

[book_title]合祭天地诏
凡所祭享，必在躬亲。朕不亲祭，礼将有阙。其皇地祗，宜就南郊乾坤合祭。

[book_title]令葬埋暴骨诏
移风易俗，王化之大猷，掩骼埋h，时令之通典。如闻江左百姓之间，或家遭疾疫，因而致死，皆弃之中野，无复安葬。情理都阙，一至于斯。习以为常，乃成其弊。自今已后，宜委郡县长吏，严加诫约，俾其知禁，勿使更然。其先未葬者，即勒本家收葬。如或无亲族，及行客身亡者，仰所在村邻，相共埋瘗。无使暴露，庶叶礼经，诸道有此同者，亦宜准此。

[book_title]分道德为上下经诏
化之原者曰道，道之用者为德，其义至大，非圣人孰能章之。昔有周季年，代与道丧，我烈祖玄元皇帝乃发明妙本，汲引生灵，遂著元经五千言，用救时弊。义高象系，理贯希夷，非万代之能俦，岂六经之所拟。承习前业人等，以其卷数非多，列在小经之目。微言奥旨，称谓殊乖。自今已后，天下应举，除崇元学生外，其余所试《道德经》宜并停，仍令所司，更详择一小经代之。其《道经》为上经，《德经》为下经，庶乎道尊德贵，是崇是奉。凡在遐迩，知朕意焉。

[book_title]命李彦允等入宗正籍诏
古之宗盟，异姓为后。王者设教，莫遗其亲。殿中侍御史李彦允等奏称，与朕同承凉武昭王后，请甄叙者，源流实同，谱牒犹著。虽子孙千亿，各散于一方，而本枝百代，何殊于近属。况有陈请，所宜敦叙。自今已后，凉武昭王孙宝已下，绛郡、姑臧、敦煌、武阳等四房子孙，并宜隶入宗正，编诸属籍，以明尊本之道，用广亲亲之化。

[book_title]禁止生徒问难不经诏
古之教人，盖有彝训。必在劝学，使其知方。故每月释菜之时，常开讲座，用以发明圣旨，启迪生徒。待问者应而不穷，怀疑者质而无惑，宏益之致，不其然欤？或有凡流，矜于小辩。初虽论难，终杂恢谐，出言不经，积习成弊。自今已后，除问难经典之外，不得辄请。宜令本司长官严加禁止，仍委御史纠察。

[book_title]令天下诸观仍转本际经诏
善利万物，莫先乎大道，孚佑兆庶，实赖于尊经。朕每念黎庶，无忘惠养，尝冀尽登富寿之域，永无冻馁之虞。所以去年，具有处分，令天下诸观，转《本际仙经》。逮至今秋，果闻有岁。自非大圣昭应，孰臻于此。宜令天下道士及女道士等，待至今岁转经讫，各于当观设斋庆赞，仍取来年正月一日至年终已来，依前转《本际经》，兼令讲说，其所设斋度庆，亦宜准此。庶使远近蒙福，知朕意焉。

[book_title]饬敬祀社稷诏
社为九土之尊，稷乃五谷之长，春祈秋报，祀典是尊。而天下郡邑所置社稷等，如闻祭事或不备礼，苟崇敬有亏，岂灵祗所降，欲望和气丰年，焉可致也。朕永惟典故，务在洁诚，俾官吏尽心，庶苍生蒙福。自今已后，应祭官等庶事，宜倍加精洁，以副朕意，其社坛侧近，仍禁樵牧。至如百姓私社，宜与官社同日致祭。

[book_title]答中书门下表贺河西大破吐蕃诏
坐运奇谋，诚难与战。河西捷书相继，谓之伐叛，可豫图之。所请者依。

[book_title]颁重注孝经诏
化人成俗，率繇于德本，移忠教敬，实在于《孝经》。朕思畅微言，以理天下，先为注释，寻亦颁行。犹恐至赜难明，群疑未尽，近更探讨，因而笔削。兼为叙述，以究源流，将发明于大顺，庶开悟于来学。宜付所司，颁示中外。

[book_title]两京告享各择吉日诏
朕肃承宗祀，不敢怠遑，诚有未安，夙夜祗惕。顷时有事于太庙，两京同日告享。虽虔卜吉辰，俱遵上日，而义深如在，礼或有乖。自今以后，两京宜各别择吉日告享。

[book_title]遣使分祀岳渎诏
务农劝穑，虽因于天道，人和岁稔，实赖于神庥。顷者春夏之交，稍愆时雨，收获之际，复属秋霖。虑害农功，每祈孚v，遂得百神降福，群望效灵，既不为灾，仍多善熟。幽赞之德，普洽于生人，昭报之仪，式遵于祀典。宜令太子詹事嗣许王祭东岳，光禄卿嗣郑王希言祭中岳，宗正卿濮阳郡王彻祭西岳，少府监李知柔祭南岳，卫尉卿嗣天王祗祭淮渎，光禄少卿彭果祭河渎，所司择日录奏。其名山大川，有路近处亦合便祭，僻远处委所繇长官备礼致祭。务陈蠲洁，以达精诚。

[book_title]诛柳升诏
朕恭守丕业，临照百官，冀君臣一心，中外励节。长安县令柳升，往因推荐，彼周行，而乃禀性回邪，恣情聚敛，黩于货贿，紊我纪纲，是而可容，孰不可赦？故令鞠按，用致严刑。岂惟惩息奸源，抑欲庶寮知戒，况闻朝廷卿士，多与交游。比之匪人，门通赂遗。用宏宽典，咸为匿瑕。且古人以廉耻立名，清白贻范，苟亏斯节，谓忝前修。况身荷恩荣，家享重禄，陈力无纪，徇财已彰。取愧素餐，自投疏网，每念于此，良用怃然。凡在百寮，宜为殷鉴。仍宣示中外，令知朕怀。

[book_title]以今文缮写尚书诏
朕钦惟载籍，讨论坟典，以为先王令范，莫越于唐虞，上古遗书，实称于训诰。虽百篇奥义，前代或亡，而六体奇文，旧规犹在。但以古先所制，有异于当今，传写浸讹，转疑于后学。永言刊革，必在从宜。《尚书》应是古体文字，并依今字缮写施行。永念典谟，无乖于古训，庶遵简易，有益于将来。其旧本仍藏之书府。

[book_title]恤纩骑诏
育物者所贵于从宜，养人者必资于遂性，况加疾苦，岂忘哀矜。内外厢三卫广骑等，如闻因当上染患者，番满之后，既不胜皆致还乡，又不容在职掌将息，进退无据，何所依投，沟壑是忧，宜谋朝夕。永言及此，深轸于怀。自今已后，如有此色，宜移就三卫，厨给食料将养，各委左右金吾将军存意检校。所须药物，仍与太常计会，量事供拟，并差医人救疗。其诸门及街铺职掌人等，各移就本卫将食，所须食料，各委将军以当卫诸色回残官物等，且量事支给，其医药宜准内外厢例。自余诸色当番人等，有M疾者，并准此处分。其死者，各委所由，随事埋瘗，当日牒报本贯，令家人亲族，运致还乡。

[book_title]贬韩朝宗吴兴郡别驾员外诏
高平郡太守上柱国长山县开国伯韩朝宗，顷承荣奖，擢在神京。辄荐凶人，超登赤县，果彰贪秽，大获赃私。举非允当，己有比周之责，使之交易，更涉嫌疑之地。颇招物议，实紊朝章，宜从贬黜，用申惩戒。可吴兴郡别驾员外置。

[book_title]许上柱国外有余勋回授周亲诏
顷叙功劳，累增勋级，上柱国外，许及周亲。是谓赏延，载荣宗族，回充赐物，用厚朝恩。其准格上柱国外，有余勋回授周亲。

[book_title]答皇太子等表贺内道场灵异手诏
顷以献岁，亲祠百灵，岂精至之上昭，而祯祥之屡应。神言报休征之庆，黄素飞云汉之间。皆宗社降灵，福流寰宇，岂予微感，独能致之。所请宣示朝廷光于史册者，依。

[book_title]答中书门下贺玄元皇帝灵应手诏
朕精修道源，为人祈福，虽则每多昭应，未若此之殊祥。岂圣祖揆予之无私，灵真贶我之诚感，遂得休征之应，出自神言，勤请之词，上飞空境。永惟虚薄，何以当兹？然福逮苍生，深为慰也。所请者依。

[book_title]答陈希烈奏道士萧从一见玄元皇帝手诏
缵承丕业，遵修元训，精诚之至，冀在希夷。寡昧之德，宁期昭应。恭惟圣祖，屡降真容，仙卫接于云间，飙驾回于天路。又赐以无疆之寿，且欣以助成之言，严奉神休，良深祗庆。所请者依。

[book_title]定祀玄元皇帝仪注诏
尊祖奉先，必在于崇敬，辨仪正礼，所贵于缘情。伏以大圣祖玄元皇帝御气升天，长生久视，体重元而不测，与元化以无穷。真容屡现，宝符仍集。恭惟孚v，实表常存。比太清宫行事官皆具冕服，爰及奏乐，未易旧名，并告献之时，仍陈荚祝。既非事生之礼，岂是降仙之仪，且真俗殊伦，幽明异数，理有非便，亦在从宜。自今后，每于太清宫行礼，官宜改用朝服，兼停祝版，其告献辞及所奏乐章，朕当别自修撰。仍令所司，具仪注奏闻。

[book_title]引见诸州高蹈不仕举人诏
君子之道，所以正心志全贞吉也，逸人之学，所以励天下激浮躁也。朕每崇先训，以道化人，思致栖贞之士，用先咸在之列。是以频降束帛，冀空岩薮，虚怀式伫，明发不忘。卿等来应辟命，远致城阙，周文多士，既叶于旁求，虞舜畴咨，亦在于佥议。爰命台省，询于道业，或善行无迹，名实难窥，或大器晚成，春秋尚富。津涯未测，轮桷何施？事且隔于行藏，道以分于出处。其马曾、常广心、贺兰迪等三人，宜待后处分。崔从一、王允贻、韩宣、胡祭、赵元奖等五人，年鬓既高，稍宜优异。宜各赐绿衣一副，物二十段，余并赐十段。不夺隐沦之志，以成高尚之美，并宜坐食讫好去，仍依前给公乘还郡。

[book_title]尊道德南华经诏
王者天其祖，学者父其师。义有尊崇，情归孝敬。况我元宗道要，无名象先，犹龙莫测。昔尝问礼，烹鲜有论，历代攸尊，永惟重元，众教之父者也。朕缵承圣绪，祗服元言，乙夜观书，将求于道。虽理归绝学，信无取于筌蹄，然垂代作程，义必存乎文字。俾之大顺，亦合礼经。其坟籍中有载元元皇帝、南华等真人犹称旧号者，并宜改正。其余编录经义等书，亦宜以《道德经》列诸经之首。其《南华经》等不须编在子书。仍即令集贤院审详改定应旧号并科目讫，具宣付所司，仍颁示中外。

[book_title]改波斯寺为大秦寺诏
波斯经教，出自大秦，传习而来，久行中国。爰初建寺，因以为名，将欲示人，必修其本。其两京波斯寺宜改为大秦寺，天下诸府郡者，亦宜准此。

[book_title]定犯徒配军诏
刑之所设，将以闲邪，法不在严，贵于知禁。朕自临万国，向逾三纪。思宏至道之化，实务好生之德。比者应犯极法，皆令免死配流，所以市无刑人，狱无冤系。哀矜勿喜，冀洽于生灵，大小以情，宁忘于鉴寐。至于徒罪，虽非重刑，力役之外，不免拘絷，载罹寒暑，诚可矜量。自今以后，其犯罪应合徒者，并宜配诸军效力，庶感激之士，因以成功，宽大之恩，叶于在宥。且本置杖罪，是代肉刑，将以矜人，非惟重法。今官吏决罚，或有任情，因兹致毙，深可哀悯。其犯杖罪，情非巨蠹者，量事亦令效力。宜令所司作载限，仍立条例处分。

[book_title]答请宣示瑞鹿诏
宫苑之内，屡荐嘉祥。今又缟质霜毛，变林虞之兽族，殊姿驯性，实云驾之龙媒。允谓休征，用为慰也。所请者依。

[book_title]遣使巡按天下诏
黜幽陟明，所以察风俗，求瘼恤隐，所以尉黎蒸。不有其人，孰可将命？礼部尚书席豫等，亮直清节，经通大才，多识前言，备闲时政。或久膺任使，尝参八使之列，或夙蕴公忠，必副四方之委。永怀兆庶，用寄澄清。豫巡河北道，p巡京畿、关内及河东道，隐之巡东畿及河南道，见素巡山南东道、江南西道、黔中、岭南等道。麟巡河西、陇西、碛西等道，翘巡剑南及山南西道，光誉巡淮南及江南东道。其百姓之间，及官吏之辈，如事或未该，须有厘革者，仍委量事处置，回日奏闻。其岭南、黔中、碛西，途路遥远，若使臣一一自到，虑有稽迟，任各精择判官，准旧例分往。

[book_title]禁弋猎诏
永言亭育，全慈为本，况乎春令，义叶发生。其天下弋猎采捕，宜明举旧章，严加禁断。宣布中外，令知朕意。

[book_title]停不急之务诏
今土膏既动，农事将兴，丁壮就功，不可妨夺。其不急之务，一切并停。

[book_title]量减祭祀应用牛牲诏
祭祀之典，牺牲所备，将有达于虔诚，盖不资于广杀。况牛之为畜，人实有赖，既功施播种，亦力被车舆。自此余牲，尤可矜悯。况前圣有作，难为尽废，明神克享，亦在深仁。自今以后，每大祭祀应用U犊，宜令所司，量减其数。仍永为常式。

[book_title]增定祀典诏
皇王之典，聿循于百代，郊祭之义，允属于三灵。圣人既因时以制宜，王者亦缘情以革礼。朕丕承宝运，肃遵明，曷尝不克己斋心？虔恭夙夜，犹虑旧章或阙，诚敬未孚，有一于此，良深祗畏。且尊莫大于天地，祭莫大于祖宗，严配昭升，岂宜异数。今蒸尝之献，既著于常式，南北之郊，未展于时享。粢盛且略，对越何申？自今已后，每载四时孟月，先择吉日祭上帝，其以皇地祗合祭。以次日祭九宫坛，皆令宰臣行礼奠祭。务从蠲洁，称朕意焉。祭神如在，传诸古训，以多为贵，著自礼经。yk之仪，盖昔贤之尚质，甘旨之品，亦孝子之尽诚。既切因心，方资变礼，其已后享太庙，宜料外每室加常食一牙盘，仍令所司，务尽丰洁。发生振蛰，雷为其始，画卦陈象，威物效灵，气实本于阴阳，功乃施于动植。今雨师风伯，久列常祠，唯此震雷，未登群望，已后每祀雨师，宜以雷神同祭。朕承宗庙之福，为人神之主，事有未畅，义在得中，庶寅畏之诚，上达于郊庙，祈禳之典，载收于阙遗。凡在有司，各扬所职，倍宜恭肃，以叶灵心。

[book_title]许百官旬节休假不入朝诏
百工允，彰乎奉职，五日休浣，义在优闲。方贵无为之风，以宏多暇之政。朕钦崇至道，思致和平。今寰宇克宁，朝廷无事，将欲叶于淳古，岂惟臻于小康，当与群寮，畅兹娱乐。顷旬游宴赏，已放入朝，节假常参，未敷后命。公私叶庆，千载一时，上下同欢，自中及外。自今已后，每至旬节休假，中书门下及百官并不须入朝，外官等其日亦不须衙集。

[book_title]禁流贬人在路逗留诏
应流贬人，皆负罪谴，其中或舍其昧死，全彼余生，将宽常法，示有惩戒。如闻在路，多作逗留，郡县阿容，许其停滞，是何道理？自今已后，其左降官量情状稍重者，驰十驿已上赴任，流移人令押领纲典画时，递相分付。如更因循，尚有宽纵，所繇当别有处分。

[book_title]贬韦坚并免从坐诏
《书》曰：“无总货宝，生生自庸。”《传》曰：“官之失德，宠赂章也。”则古先哲王，不闻好货，垂以明戒，无易纪律。然法贵变通，罚宜平典，罪止其恶，过从宽宥，庶乎有劝，冀乎有惩。韦坚是司潭漕，妄事兴易，饷遗朝廷，计其积赃，数目甚广。朕以衣冠之士，岂往求之，而奸回之人，是为抑与。韦坚已别有处分，所司一切不问。咸令自新，冀有廉隅，成予德化，各思变节，无贰过焉。宣示中外，知朕此意。

[book_title]刊广济方诏
朕顷所撰《广济方》，救人疾患，颁行已久，计传习亦多。犹虑单贫之家，未能缮写，闾阎之内，或有不知。倘医疗失时，因致横夭，性命之际，宁忘恻隐。宜令郡县长官，就《广济方》中逐要者，于大板上件录，当村坊要路榜示。仍委采访使勾当，无令脱错。

[book_title]黜陟守令诏
朕忧彼黎元，寄之牧宰，尝虑授任非当，抚字乖方，顷所以设举亲之科，广得贤之路。爰初诣阙，亦既明试以言，及乎从政，必欲深考其实，悬之赏罚，要以始终。近日分遣使臣，因之巡察，善恶之验，事既足明，惩劝之端，言期可复。其杨懋等七人，黜陟使并奏清状，宜与改转。其所举主，六品已下付所司准此处分，五品已下各赐一上下考。李连等八人，既奏善状，除已改官者，至选日各减三两选，仍稍优与处分一中上考。赵~等六人，俱犯赃私，除已流贬者，自余并速准律科断。其举主各量犯者罪状轻重，咸从贬黜。仍宣示中外，咸使知悉。

[book_title]贬王琚江华郡司马诏
琚久经任使，历典藩条，恃朝廷之见宽，冒宪法而无惮。凡所莅职，罕著善声，自顷移官，益彰喧讼。志由贪败，政以贿成，所犯赃私，动盈千计。正名论罪，合流刑，宥过推恩，宜从贬任。可江华郡司马员外置。

[book_title]详定来年庙享及南郊合祀仪注诏
孝享宗庙，所以达思诚也，格于神祗，所以崇严敬也。则祈谷上帝，春祀先王，永惟因心，敢忘如在。朕承累圣之丕业。应上元之福佑，聿修柴瘗，虔奉蒸尝，常虑备物未丰，馨香莫达。顷以详诸旧典，创以新仪，清庙陈牲，特加于常饩。昊天冬祭，重增以时享，庶乎罄齐敬之勤，叶殷荐之义。况履兹霜露，载感惟深，瞻彼郊坛，有怀昭事。念礼归通变。谅期乎达诚，教在率先，必贵乎亲奠。宜以来载正月，朕亲谒太庙，便于南郊合祭。仍令中书门下即与礼官详定仪注，择日奏闻。兴言拜献，先深祗感，凡百有司，各供尔职。

[book_title]颁示道德经注孝经疏诏
道为理本，孝实天经，将阐教以化人，必深究于微旨。朕钦承圣训，覃思元宗，顷改《道德经》“载”字为“哉”，仍隶属上句，及乎议定，众以为然。遂错综真诠，因成注解。又《孝经》旧疏，虽粗发明幽晦，探赜无遗，犹未能备，今敷畅以广阙文。且妙本逾元，微言久绝，或怡然独得，或参以诸家，庶宏圣哲之规，用叶君亲之义。仍令集贤院具写，送付所司，颁示中外。

[book_title]禁采捕诏
今属阳和布气，蠢物怀生，在于含养，必期遂性。如闻荥阳仆射陂陈留郡蓬池等，采捕极多，伤害甚广。因循既久，深谓不然。自今已后，特宜禁断，各委所由长官，严加捉搦。辄有违犯者，白身决六十，仍罚重役；官人具名录奏，当别处分。其仆射陂仍改为广仁陂，蓬池改为福源池，庶宏大道之仁，以广中孚之化。

[book_title]流彭果诏
岭南五府经略采访使光禄少卿兼南海郡太守摄御史中丞彭果，顷者擢以非次，镇彼方隅，不能慎守名简，克副朝寄，而乃贪婪匪极，求欲无厌。官吏恣其侵渔，苍生受其涂炭，丑声转露，秽迹弥彰。及令推穷，并自招伏，计其赃数，十万有余。议以常科，法当殊死，但尚宽死，但尚宽典，免致严诛。宜从杖罚，俾徙荒徼，即就大理寺门决六十，除名长流凑溪郡。仍即差使驰驿领送至彼，捉搦勿许东西。

[book_title]令正月夜开坊市门诏
重门夜开，以达阳气。群司朝晏，乐在时和。属此上元，当修斋。其于赏会，必备荤膻。比来因循，稍将非便。自今已后，每至正月，改取十七十八十九日夜开坊市门。仍永为常式。

[book_title]赐杨慎矜等自尽并处置诏
左道乱常，邦家所禁，凶谋逆节，天地不容。户部侍郎兼御史中丞杨慎矜，潜蓄回邪，率由艰险，猥承门绪，得齿朝行。爰自卑微，谬加超擢，寄之帑藏，总彼均输。殊不知外矫清廉，内怀贪冒，趑趄百变，以此徇身；首鼠万端，专为罔上。触途苛刻，归怨国家。还俗僧史敬忠，凶慝逆徒，狂愚贱品。乃妄陈谶纬，别觊异图，密与交通，将期委质。仍自以亡国之后，克复攸归，遂乃手记灾祥，窥觎时变，言肆恶悖，心在不臣。恶迹既彰，款验咸服。戴天履地，面目何施，枭首夷宗，未云塞责。但以务宏大体，志在宽刑，尚免严诛，容其自毙。其杨慎矜宜赐自尽。其兄少府少监慎余、弟洛阳令慎名等，不合随从，并为同恶，亦宜令自尽。
其史敬忠首建逆谋，实为巨蠹，宜决重杖一百。鲜于贲诈称敬忠当王，附会凶人，宜决重杖六十，长流。其范滔妄说妖言，与之昵狎，宜决六十，长流岭南临江郡。其王庭耀既为佣作，终不论告，宜决四十，配隶黔中郡。杨慎矜外甥前通事舍人辛景凑，引致非类，成此祸端，宜决四十，配流岭南晋康郡。其义阳郡司马嗣虢王巨，虽则不涉凶谋，终与敬忠相识，宜解却官，于南宾郡安置。其太府少卿张u，素以妄庸，专行险。比缘慎矜荐引，骤历班荣，因此结交，潜为党援。况犯赃私，情逾难恕，宜决六十，长流岭南临封郡。其右威卫执戟天马监副监万俟承晖，妄蓄图书，与慎矜解说，潜相党附，为蠹实深，宜决重杖六十。其闲厩使殿中监韦衢，忝膺重寄，不存公道，受慎矜嘱请，为承晖奏官，谄黩愈彰，比周斯在，宜贬与远官。
应配流及安置人等，所在即差纲驿领送。其杨慎矜及兄弟并史敬忠有庄宅等，宜并官收。其家口男女等，并令所司准法，即配流岭南诸郡。其张u及万俟承晖、鲜于贲等男女并一房家口，亦准此配流岭南。其内外近亲，不可尚列班荣，及居京毂，宜令三司使即括实奏闻。且臣之事君，有死无二，匹夫徇义，犹或亡躯。岂有位亚六卿，任兼三独，父子相续，俱承重委，兄弟不次，皆列通班，而更阴图不轨，潜觊异望。静言此心，良可叹息。除恶务本，与众共之。令在惟行，盖非获已。中外寮庶，咸使闻知。

[book_title]赐故王男承宣等绯鱼袋诏
故王男承宣等，地惟戚属，器表温良，伯仲辉光，温温有裕。推恩之典，既叶于分官，赐服之荣，宜崇于宠命。

[book_title]答百僚表请加应道尊号手诏
祯祥者，所以合天人，鸿名者，所以彰德业。今封章继至，诚请甚勤，敬膺神休，允答人望。宜依来请。

[book_title]遣使祭岳渎四海诏
朕肃恭明祀，祈福上元，冀敷佑于黎蒸，将昭报于灵应。顷蛮夷款附，万里廓清，稼穑丰穰，群方乐业。岂惟菲德，以致元和，实赖神休，永绥景贶。思崇望秩，用展虔诚，宜令宗正卿褒信郡王G等，即分往五岳四渎及四海致祭。所经道次有名山大川，亦便致祭。务令精意，以称朕怀。

[book_title]却王公等请上尊号诏
朕欲使人述日用道，远亲誉。愿行其心，永守冲约。未允来请，宜识此怀。

[book_title]却群臣上尊号手诏
朕观上古人主，惟称帝王一字，秦汉以来，乃兼皇帝。朕以薄德，嗣守宝位，乾乾惕厉，惧不克胜，岂自崇饰，以招谴咎。虽迫公卿之请，终负平生之心。所请加尊号，甚无谓也。

[book_title]答李林甫等请颁示太子仁孝诗诏
诗者志之所之也，将以道达性情，宣扬教义耳。朕承五圣之业，万方之寄。主鬯叶于神心，元良贞于国本。美其克践仁孝，恭修友睦，深慰于怀，不觉形之讽咏。今请具写六章，颁示中外，兼编诸简策，以传不朽。亦欲自家刑国，以训人伦。宜依来请。

[book_title]停封西岳诏
自春以来，颇愆时雨，登封告禅，情所未遑。所封西岳宜停。

[book_title]敕吏部慎重注拟诏
吏部取人，必限书判。且文学政事，本自异科，求备一人，百中无一。况古来良宰，岂必文人。又限循资，尤难奖擢。自今以后，简择县令，但才堪政理。方圆取人，不得限以书判，及循资格注拟。诸畿望紧上中每等为一甲，委中书门下察问选择堪任者，然后奏授大理评事。其朝要子弟中庸，未历望畿县，便授此官，既不授文，又未经事，自今以后，有此色及朝要至亲，并不得注拟。

[book_title]致祭泾渭灞旱人诏
五材并用，时表上灵，八水分流，实称善利。京师奥壤，秦甸王畿，灞、和ㄓ阢、渭，涝汇于沣、椋蓄泄雷雨，滋育稼穑，虽惠泽已及于蒸民，而虔诚犹阙于祀典，聿崇精享，庶达明神。其泾、渭、灞、旱确炙，宜令礼仪使左庶子韦述取今月二十九日一时备礼致祭。务陈蠲洁，称朕意焉。

[book_title]答冯绍正贺雨手诏
黍稷垂成，实滋甘泽。既属久旱，怀忧匪宁。思拯黎元，靡神不祷。灵心昭鉴，降此休征。睹垂颖之可观，伫大获之为庆。编之青史，良有愧焉。

[book_title]禁刈禾充马槁诏
农为政本，食乃人天，必禾稼之及期，遂京坻之厚积。是以爱人存乎重谷，勤政在乎厚生，俗之所资，何急于此。如闻远近，每至秋中，谷禾熟时，即卖充马槁。苟求规利之心，殊害生成之性。静言期弊，实资惩革。自今以后，不得更然。其三京及天下诸郡，并委所繇长官，严加捉搦。如非成熟，不得辄刈。犯者量决四十，仍榜示要路，咸使闻知。

[book_title]禁赁店干利诏
南北卫百官等，如闻昭应县两市及近场处，广造店铺，出赁与人，干利商贾，莫甚于此。自今已后，其所赁店铺，每闲月估不得过五百文。其清资官准法不可置者，容其出卖。如有违犯，具名录奏。

[book_title]敕冀州刺史原复边仙观修斋诏
朕承唐运，远袭元元，载宏道流，遂有灵应。彼之女道丹台真人，白日上升，五云在御，不图好道，遂有明征，深为喜慰。卿旧相之子，家上元元，能叶心志，自兹目视，果成朕愿。虽上清云远，而旧相犹存，辽海虽别于千年，缑山复期于七日，窃冥响像，故亦依然。今因奏使回，便付少物，卿可于观所，宜修斋行道，以达朕意也。卿能至诚，必有通感，然道之为政，本贵无为，宜用乃心，化彼黎庶。

[book_title]许百官游宴诏
百辟叶心，交修皇极，所以天降休命，宝祚维新。今郊庙精，大礼克举，万方无事，九有忻心。属献岁芳春，上元望日，既当行庆之序，式广在镐之恩。自今后，非惟旬休及节假，百官等曹务无事之后，任追游宴乐。

[book_title]诸卫队仗绯色幡改赤黄色诏
三王继统，质文既不相袭；五德承时，服色遵于所尚。至于旗常改制，U翰异宜，所以表军国之容，合声名之度，事之大者，安可因循而已焉。国家膺枢纽之期，纂黄中之历。宪章垂范，运既属于维新；旗帜同色，义必在于革故。顷者俯纳群议，式明统绪，故得天人致和，风雨时若。岂朕躬菲德，克广睿图，实累圣鸿休，允膺景运。稽古之大，既有昭明，文物所资，理宜详正。其诸卫应队仗所用绯色幡等，并改为赤黄色，庶克遵于通变，谅有叶于从宜。其诸节度使并管内军使等，亦宜准此。

[book_title]答中书门下贺大同殿钟鸣手诏
朕斋心大同，缅觌真迹，岂精诚远感，而休应荐臻。今九华之钟，三清彻响，声闻金石，气含虚无。是知紫宸之宫，云Z降集；青童之府，烟景来游。将合律于云敖，表同和于阴则。灵仙坐接，福寿昭然，就惟嘉祥，良深庆慰。所请依。

[book_title]答中书门下贺写道德经五本手诏
朕躬承丕业，禀训无宗，霜露永怀，咸思罔极。伏以三清设教，五圣在天，克奉先灵，同心荐福。今玉版琼章，传之洞府；云囊缥帙，列在仙宗。庶以展永慕之心，兼以播淳风之化。编于简册，实用愧焉。

[book_title]答中书门下贺宫内柑子结实诏
枳橘之性，惟任土不迁，阴阳之和，实在感能致。且寒谷吹律，犹气变燕郊，则中枢化源，故物备京邑。今黄柑数株，丹实盈条，`露迎风，香逾江剑，金光珠泽，秀溢林庭。岂斯果之足珍，喜元和之必应，故合天道，信何远焉。所贺已知，仍依来请。

[book_title]礼神用真玉诏
礼神以玉者，盖取其精洁表心，温润合德。为器有象，正辞乃信。以达馨香，其在圭壁。倾来礼神六器，及宗庙奠玉，自冯绍正奏后，有司并用z。《礼》所谓君子贵玉而贱z，不可用也。朕精郊坛，严敬宗庙，奉惟新之祚，庇太平之人，则人力普存，备物以享，安可以z代玉，惜费事神？况国家之祈福，有万方之助祭，阙典必修，无文咸秩，岂于天地宗庙，奠玉有亏。自今已后，乾坤六器，宗庙奠玉，并用真玉，诸祀用z。如以玉难得大者，宁小其制度，以取其真。

[book_title]以李林甫兼领朔方节度诏
经邦论道，允属于贤才；保大定功，聿求于长策。不有兼领，孰张宠贤。开府仪同三司行尚书左仆射兼右相崇元馆大学士集贤院学士太清太微宫使修国史晋国公林甫，器惟国桢，材乃人范，文标楷式，学究精微。沃启之诚，罄嘉猷于造膝；清贞之节，尽公心于匪躬。自登于三事，式是百辟，具瞻惟允，茂绪居多。任总庙堂，既赞雍熙之化；智高帷幄，更资决胜之谋。宜因公辅之得，兼受元戎之寄。可兼安北副大都督持节朔方节度关内支度营田盐池押诸蕃部落副大使知节度事六城水运节度管内军郡采访处置等使，余并如故。

[book_title]令文武选人对众留放诏
政理之源，实惟选士；铨综之道，必在至公。比来文武选人调集者，及于留放，末日引通，甄鉴匪周，或纪纲不一，以资取舍，讵免流言。须议事以制法，亦因时而革弊。自今已后，吏部选人，宜审定格限颁示，令集铨之日，各量官资书判，状迹功优，据阙合留，对众便定。岂惟免淹时日，抑亦共表公平。见收者既无溢升，被放者亦当敛分，则自近及远，以绝幸求。其有宏词博学，或书判特优，超越流辈者，不过限以选数听集。其武部选人，试日较等功优，亦对众便从留放。仍永为常式，并作条件处分。

[book_title]禁官夺百姓口分永业田诏
周有均土之宜，汉存垦田之法，将欲明其经界，定其等威。食禄之家，无广擅于山泽；贸迁之伍，罕争利于农收。则岁有丰穰，人无胥怨，永言致理，何莫繇兹？如闻王公百官，及富豪之家，比置庄田，恣行吞并，莫惧章程。借荒者皆有熟田，因之侵夺；置牧者惟指山谷，不限多少。爰及口分永业，违法卖买，或改籍书，或云典贴，致令百姓，无处安置。乃别停客户，使其佃食，既夺居人之业，实生浮惰之端。远近皆然，因循亦久，不有厘革，为弊虑深。
其王公百官勋荫等家，应置庄田，不得逾于式令。仍更从宽典，务使宏通。其有同籍周期以上亲俱有勋荫者，每人占地顷亩，任其累计。某荫外有余，如旧是无勋荫地合卖者，先用钱买得，不可官收，限敕到百日内，容其转卖。其先不合荫，又荫外请射兼借荒，及无马置牧地之内，并从合荫者，并不在占限，官还主。其口分永业地先合买卖。若有主来理者，其地虽经除附，不限载月近远，宜并却还。至于价值准格并不合酬备，既缘先已用钱，审勘责其有契验可凭，特宜官为出钱，还其买人。其地若无主论理，不须收夺，庶使人皆摭实，地悉无遗，百姓知复于田畴，荫家不失其价值。此而或隐，罪必无容。
又两京去城五百里内，不合置牧地。地内熟田，仍不得过五顷已上十顷已下。其有余者仰官收。应缘括简共给授田地等，并委郡县长官及本判官录事相知勾当，并特给复业。并无籍贯浮逃人，仍据丁口量地好恶，均平给授，便与编附，仍放当载租庸。如给未尽，明立簿帐，且官收租佃，不得辄给官人亲识工商富豪兼并之家。如有妄请受者，先决一顿，然后准法科罪。不在官当荫赎，有能纠告者，地入纠人，各令采访使按覆，具状闻奏。使司不纠察，与郡县官同罪。自今已后，更不得违法买卖口分永业田，及诸射兼借公私荒废地。无马妄请牧田，并潜停客户有官者私营农，如辄有违犯，无官者决杖四十，有官者录奏取处分。
又郡县官人，多有任所寄庄，言念贫弱，虑有侵损。先已定者，不可改移。自今已后，一切禁断。今所括地授田，务欲优矜百姓，不得妨夺，致有劳损。客户人无使惊扰，缘酬地价值出官钱，支科之间，必资总统。仍令两京出纳使杨国忠充使，都勾当条件处置。凡在士庶，宜悉朕心。

[book_title]赐王p自尽诏
人臣无将，有必诛之义；王制所禁，在难舍之刑。银青光禄大夫、御史大夫兼京兆尹殿中监闲厩使、陇右群牧监使及天下户口色役和市、和籴坊作园苑、长春宫栽接并京畿及关内采访等使p，性本凶愎，行惟艰险。徒以早膺擢用，累践崇班，持宪尹京。委重斯大，八闲六尚，宠寄惟深。殊不知外饰公忠，干冒非据；内怀奸诈，包藏不测。任海川狂愚不逞，妖惑无良，而乃潜与通情，仍希非望。及觉彰露，便令灭口。韦会闻此事迹，话于私庭，遽令追掩，殒于县狱。邢f久怀逆谋，专构恶党。其弟焊，始终结约，常与交通。托云弟职其由，已令神明所殛。凶党伏辜，纵刑且疏，欲逃其罚。然天地虽广，何所容身，宜赐自尽。户部郎中王焊，蓄积枭獍之心，包藏狂悖之计，与逆人邢f，久深交，供其资粮，同为凶恶。自申款昵，十载于兹，所有逆谋，咸供谋画，此而不罚，其若法何？犹宽殊死之典，俾从杖刑之责。宜于朝堂，集众杖杀。

[book_title]禁战功虚冒诏
王者制军诘禁，师旅惟贞，饮至劳旋，赏罚必信。《易》曰：“在师中吉，承天宠也。”《传》曰“赏不失劳，俾人劝也”。若黩前典，何以化成？诸军节度使等，委任尤重，虽奉谋受律，去则捷归，而甄赏叙勋，率多非实。且为君者以信御下，为臣者以忠奉上，信不可失，忠不可亏，朕保而行之，庶能激励。且往前立功，皆令简覆，至于叙录，亦委别人。朕以将者国之腹心，朝之方岳，舍此不任，谁则竭诚？所以每一立功，咸委录叙，推心之道，斯亦极矣。近来诸军，滋弊尤甚，乃至奏蕃中事意，爰及破敌录功，触类凭虚，皆非摭实。或久在行阵，反被弃遗；或不践军戎，虚爵赏。银章紫绶，无汗马之劳；厚录崇班，皆亲援而致。使战士失望，侥幸竞驰，静言其繇，实在于此。且古者士农异处，军国殊容，所以国学上庠，以教胄子，撰车表貉，用训戎师，岂有家袭弓裘，身参卒伍。斯乃假名取进，其理昭然，皆因主将有私，遂乃公行嘱。已往之过，朕亦不言，将来自新，必期革弊。自今已后，朝要并监军中使子弟，一切不得将行。先在军者，亦即勒还。破敌叙功，事归案实。且虚妄事君，冒行惠，不惧于法，不畏于神，凡在庶僚，亦宜自戒。宣示中外，令知此怀。

[book_title]赠聂师道诏
询诸赠典，系乃彝章，启有厥由，于何不举。淮浙宣歙管内道门威仪逍遥大师问政先生为国焚修大德赐紫聂师道，早通元理，夙契真风，野鹤不群，孤云自在。昔太祖创基之际，已命焚修；及元勋匡国之初，早曾瞻敬。眷言道行，实冠元关。虽升遐屡历于光阴，而遗懿益隆于寰宇。况教门一请，台辅奏陈，且将启元墟，即回故里。是用加之峻秩，锡以崇阶，式表休恩，庶昭往行。可赠银青光禄大夫鸿胪卿问政先生。

[book_title]令御史宣抚河东诸郡诏
河东及河淮间诸郡，去载微有涝损，至于乏绝，已令给粮。如闻郡县尚未Q恤。方春在候，农事将兴，或虑百姓艰难，未能存济。宜每道各令御史一人即往宣抚，应有不支持者，与所繇计会，随事赈给。如当郡无令及不充，听取比郡者分付。务令胜致，以副朕怀。

[book_title]削李林甫官秩诏
为臣之道，贰则有辟，事君之致，将而必诛。故左仆射兼右相吏部尚书、上柱国晋国公、赠太尉广陵大都督李林甫，爰因宗室，奖以班序；逮履清贯，尤持矫饰。鄙诚患失，狡迹多端。朕待以勿疑，任当殊重，恩私逾分，崇高至极，乘据枢衡，二十余载。岂知外表廉慎，内怀凶险，筹谋不轨，觊觎非望。昵比庸细，谮害忠良，悖德反经，师心蕴慝。祸福生于喜怒，荣辱由其爱憎，使缙绅箝口，行路侧目。淫祀夜祷于神祗，厌胜家崇于蛊道。尊空养素，实繁有徒，既卑W禳，旋剿其命。阿布思振降塞上，委于绥缉，敢行交结，输竭深衷。严室焚香，要之誓信。指期撤警，纵以叛离。且肆犬羊之群，侵轶我疆场；方申犄角之契，图危我宗社。可隐之状，所不忍言。以亲党荐引，咸归（阙）；子息蕃多，曾无教诲。贪叨纳贿，依倚成奸，阋墙屡闻，败官相次。作伪滋久，晚节颇彰，含垢在予，犹示宏蔽。鬼得诛而溢尽，恶布露而难容。逮从讯鞫，事皆昭著，歼夷噍类，曷足惩愆；鞭斫尸棺，未云责塞。但以常经任使，特宽恒典。其在身所有官秩，并追除削，俾同凡庶，许其殡掩。
男前将作监岫，率由下劣，不承（阙）勖骄恣越度，过失弥深，且配流岭南及黔中延德郡。前司储郎中，配流苍梧郡；前太常少卿屿，配流临封郡；仍并除名，即纲驰驿领送。自余男有官者，令所司即勘会，亦除名。各配流岭南及黔中送恶郡。女在室并男未有官者，取其情愿，任随兄弟。朕念其驱策，尚怀仁恕，既贷生成之恩，赦其殒嗣之罚。仍每房各乞奴婢三两，并与缘身衣服粮食，使其存济。自余资产，一切官收，男孙有官者解却，无官者勒随父。并家口并续递途流，所至捉搦，勿许东西。纵会恩赦，不在量移之限。其林甫男女妻等，有罪非妄。惟其子婿谏议大夫杨齐u，睹其不善，寻有薄（阙）迹异同恶，颇申诚款。并自余至亲应合累者，续有处分。噫！尧谓达聪，四凶在列，周称盛德，三监m扰。知人之美，诚愧前言。明罚斯加，非无累叹。凡任咸自诫焉。

[book_title]严考课诏
循名责实，所以激群吏也；惩恶劝善，所以务至公也。苟黜陟之非当，何考课之足征。其内外文武官员外同正员并判试不厘务者，既无别效，兼有多年，比来因循，或与进考。据额既标节限，缘此遂多逾越，致令课最者见弃，无功者获升，奖劝之门，殊非允当。自今已后，并不在进考之例。其内外官初效，亦不在与限。台省官考，各委长官，比类才能功课褒升，不得一例申送，俾侥竞息心，功能励节。

[book_title]命陈希烈兼领秘书诏
国之载籍，政之本源，故藏于蓬山，缄以芸阁者，以为义府之代谟。三五以还，皆率兹道也，故每加求购，冀补逸遗。四部名目，悉索而来；七略条流，兼该颇尽。岂直羽陵之蠹简，汲冢之残编。如闻顷者以来，不存勾当。或诠次失序，或钩校涉疏，或擅取借人，或潜将入己。因循斯久，散失遂多。思革前弊，允资盛德。宜令左相兼武部尚书陈希烈充监秘书，令省图书。爰假丹青之余，以振铅黄之美。则金华侍讲，足继宠于班伯；石渠司籍，方嗣徽于刘向。至公之选，可不务乎。

[book_title]授安庆绪卫尉卿诏
王者出师，登坛择将，忠臣受任，干蛊成功。则君赏其勤，父成其训，名教斯在，宠秩是崇。银青光禄大夫鸿胪卿员外置同正员兼广阳郡太守同范阳节度副使上柱国柳城县开国男安庆绪，门传忠孝之义，庭禀韬钤之略。志气刚决，固敌是求。遂使榆塞息警，柳城罢锋，百胜深谋，举无遗策。可旌上将之功，用叶中行之吉。可特进行卫尉卿兼广阳太守，余如故。

[book_title]谕岭南州县听应诸色乡贡举诏
如闻岭南州县，近来颇习文儒。自今已后，其岭南五府管内白身有词藻可称者，每至选补时，任令应诸色乡贡举，仍委去使准式考试。有堪及第者，具状闻奏。如有愿赴京者亦听。其前资官并常选人等，有词理兼通，才堪理务者，亦任此选，及授此官。

[book_title]禁弋猎采捕诏
阳和布气，庶类滋长。助天育物，须顺发生。宜令诸府郡，至春末已后，无得苡猎采捕，严力禁断，必资杜绝。

[book_title]平粜诏
嘉谷不登，古今荐有，劝分之义，皇王善经。且丰熟以来，岁时颇久，岂有余粮栖亩。诚恐极贱伤农，所以积之京坻，用防水旱。爰自二载，稍异有年，粟麦之间，或闻未赡。比开仓贱粜，以济时须。虽且得支持，而价未全减。糇粮种子，尚虑不充。是用Q恤，俾之宽泰。在于处置，须均有无。今更出仓，务令家给，俾其乐业，式副朕心。宜于太仓出粜一百万石，分付京兆府与诸县粜，每升减于时价十文。河南府几，县出三十万石，太原府出三十万石，荥阳临汝等郡各出粟二十万石，河内郡出米十万石，陕郡出米二万石，并每升减时价十文，粜与当处百姓。应缘开场差官分配多少，一时各委府郡县长官处置，仍令采访使各自勾当。其太仓含嘉出粟，兼令监仓使与府县计会处分。其奉先、同官、华原等县，与中部郡地近，宜准诸县例数便于中部请受。其余县有司者仰准此。
其天下府县百姓，去载有损交不支济者，仰所繇审勘责，除有仓粮之外，仍便据籍地顷亩量与种子。京兆府及华阳、冯翊、扶风等郡，既是近辅须另优矜。虽非损户，或有乏少种子者，亦仰每乡量宜准给，并委采访使与府县长官计会，即与处置使及营农使。其种子既须好粟，仍取新地税分付京畿府郡。就草虽已加价，尚闻难办。宜委度支各与所繇计会，支料得至今载终已来，用足之外，应未送者，量事停减。
赈给粜仓，矜贫济乏，务从抚实，无使隐欺。如官人及富有之家，曲正并僦揽诸色，辄私侵粜，兼有乞取，或虚著人名，诈来请受者，其自五品已上官荫人等录奏，当别有处分。六品已下并白身者，便决一顿，仍准法科绳。所繇等官，不能觉察，及自抵犯者，亦与同罪。

[book_title]遣官祭天地五星诏
关辅郡邑，霈泽屡施，京城在近，时雨未降，是用轸虑，匪宁于怀。其诸郡坛，虽已勤请，攸资遍祭，庶达诚心。宜令吏部侍郎蒋烈今月二十五日祭天皇地祗，给事中王维等分祭于五星坛。务申虔洁，以副朕怀。

[book_title]展诸军士防秋年限诏
践更之役，固是循常，限约之间，必资通变。虽载满合替，而处置随时，况己在军中，复谙戎务，功名未遂，何必往来。其今载诸军应文武士等，宜并延留一载，仍准式给赐，式外更加赐物两段。

[book_title]遣官祭元冥风伯雨师诏
近日以来，时雨未降，在于宿麦，虑有所伤。虽忧勤之心，不忘于黎庶，而精诚之至，冀展于灵祗。宜令太子太师陈希烈祭元冥，光禄卿李~祭风伯，国子祭酒李麟祭雨师。仍取今年二十三日，各申诚请。务令蠲洁，如朕意焉。

[book_title]报祭岳渎诏
朕永念蒸人，祈谷上帝，而阴阳式序，风雨不愆。今获稼穑阜成，允赖神明幽赞也。顷者虔心精享，已申昭告。其五岳四渎及天下诸郡山川，近令秋后展祭，收获既就，农亩事隙，报功咸秩，抑惟其时。宜令所在郡县长官，即择良辰，以崇明祀。

[book_title]贬吉温诏
太中大夫沣阳长史员外置同正员吉温，顷因任使，辄肆威福。行刻物之法，人殆不堪；奋自贤之心，士无敢忤。况徇私倾险，公行毁誉。饰伪言而售诈，崇诡行以钓名。离贰朝廷，猜携伦伍。近皆发露，薄从贬黜，而作孽未弭，隐慝更彰。且纵奸非，逼人子女，复受贿赂，莫惧彝章。或侵渔田宅，取纳口马。尚恐诬谬，当令按劾。及寻枝叶，咸悉根源。人之无良，乃至于此。国有常宪，合极刑，时属阳生，特从宽议。宜谪遐裔，以戒庶寮。可晋康郡端溪县尉员外置长任，所在驰驿发遗。

[book_title]亲征安禄山诏
黄轩抚运，既统蚩尤之旅；炎汉应期，亦有陈g之伐。虽德合仁覆，或震雷霆之威；功侔载物，匪容原野之罪。盖所以除残救暴，伐罪恤人，圣帝贤君，孰能无此？朕以菲薄，缵承丕构。乘时御宇，惭继统于百王；旰食宵衣，轸纳隍于一物。多历年所，亿兆咸知。安禄山本自细微，擢之行伍，进小忠而自售，包巨猾以贪天。予每含容，冀其迁善，列在衣冠之右，授之师旅之权。赐予无涯，邀求罔极，凡经宠任，中外毕闻。今遂窃我干戈，欺我将士，妄宣密旨，假妖言。人畏凶威，苟从逼胁，称兵向阙，杀掠无辜。此而可原，孰不可忍？
前所出师命将，足以除凶去孽，仍闻阻兵西路，左次南辕。朕义在救焚，情存拯溺，虽螗螂举斧，自当屠溃；而蜂虿有毒，必藉讨除。今亲总六师，率众百万铺敦元恶，巡幸洛阳，将以观风，因之扫殄。太山压卵，未可喻其轻重；洪波注萤，不暇收其光焰。宜令所司，即择日进发。其河西、陇右、朔方，除先发番汉将士及守军郡城堡之外，自余马步军将兵健等，一切并赴行营，各委节度使统领，仍限今月二十日齐到。既缘翦除凶逆，暂赴东京，宫掖侍从，并令减省。至于供拟，都无所须，其扈从文武官及飞骑闲厩马家并诸色人等应食公粮者，并以官物支供。仍从此身赍锅幕，缘路并不须置顿，在于黎庶，固免劳烦。布告遐迩，宜知朕意。

[book_title]命皇太子监国仍亲总师徒东讨诏
通三立极，正维之业大；明两作离，继照之功博。是以贞我万国，必在元良，弼予一人，归之上嗣。将寄丈人之律，实资长子之师，亦既戒严，当除群慝。皇太子亨，仁明植性，孝友因心。禀上德之粹灵，宅中和之正气。恭敬之虔，岂伊桥梓，刚柔之适，无取韦弦。韫公忠而事君，总文武而行己，既不绝驰之美，可称问膳之勤。以三善之明，助百揆之务，迩安远肃，天平地成。属凶险负恩，称兵向阙，人神同愤，命尔抚军。将徼福于宗祧，以保安于社稷。凭天之德，何响不济？顺人之心，所战必克。庶清彼氛l，以宁我国家。宜令太子监国，仍即亲总师徒，以诛叛逆，取今月二十三日先发。所司准式，务从省便，无使劳烦。布告遐迩，咸令知悉。

[book_title]命皇太子即皇帝位诏
元子亨，睿哲聪明，恪慎克孝，才备文武，量吞海岳。付之神器，佥曰宜然。今宗社未安，国家多难，宜令即皇帝位，朕称太上皇。且天下兵权，宜制在中夏，朕据巴蜀，应座则难。其四海军权，先取皇帝处分，然后奏朕知。待克复上京，朕将凝神静虑，偃息大庭也。

[book_title]命群臣辅嗣皇帝诏
皇帝自幼仁孝，与诸子有异，朕岂不知。往十三年，已有传位之意，属其岁水旱，左右劝朕，且俟丰年。尔来便属禄山构逆，方隅震扰，示遂此心。昨发马嵬，亦有处分。今皇帝受命，朕心顿如释负，劳卿等远去，勉辅佐之。多难兴王，自古皆有，卿等乃心王室，以宗社为念，早定中原，吾之望也。

[book_title]加魏知古实封敕
魏知古去年七月已前，屡申启沃，每竭忠诚。奸臣有谋，先奏其兆，事君之忠，良可嘉叹。可更赐实封一百户。

[book_title]受太上皇诰敕
王公文武百官等，迩者事出不虞，凶邪构逆。赖天地叶德，宗社降灵，应时诛翦，朝野宁谧。庆慰之至，与卿等同怀。太上皇志尚无为，捐兹俗务，军国庶政，委成朕躬。祗奉圣谟，膺斯负重，顾惟菲薄，何以克堪？若临大川，罔知攸济。冀王公卿士，百辟庶寮，戮力同心，辅相休命，各尽诚节，共洽维新。

[book_title]平戎告庙敕
边境为患，莫甚于林胡；朝廷是虞，几烦于将帅。车徒屡出，刍粟载劳，使燕赵黎氓，略无宁岁；而山戎种落，常为匪人。近有野心，穷而归我，曾是怀附，每所绥柔，而不变枭声，辄为兽搏。幽州节度副大使张守圭等，乘间电发，表里奋讨，积年逋诛，一朝翦灭。则东北之，便以廓清，河朔之人，差宽征戍。皆上凭九庙之略，下仗群帅之功，今其凯旋，敢不以献。宜择吉日告九庙，所司准式。

[book_title]赈岐华等州敕
如闻三辅近地，豳陇之间，顷缘水旱，素不储蓄，嗷嗷百姓，已有饥者。方春阳和，物皆遂性，岂可为之君上，而令有穷愁。静言思之，遂忘寝食。宜令兵部员外郎李怀让、主爵员外郎慕容分道，即驰驿往岐、华、同、豳、陇等州指宣朕意：灼然乏绝者，速以当处义仓，量事赈给。如不足，兼以正仓及永丰仓米充。仍令节减，务救县绝者。还日奏闻。

[book_title]授徐有功子スЯ炅铍
徐ジ赣泄Γ昔为理官。时密刑网，遂能坚守忠直，每抗回邪，海内称其不冤，朝廷赖其惟恤。永言种德，必归余庆，宜甄嗣子，俾劝群臣。

[book_title]命张知运持节赴军敕
大漠南守，长河北介，地险可凭，天兵有警。夏潦方壮，冬冰未合，料敌安边，存乎备预。灵武道行军副大总管右领军卫大将军张知运，神气雄杰，兵谋果断。持军出塞，可使单于丧胆；抗敌临边，足令勇夫增气。宜令先持节赴军，简行处置，并缘边州军兵马等，亦委知运量事均融。仍与幽州刺史摄御史中丞强修计议，便宜支备。事讫，听暂入京奏事。姚崇职兼枢剧，未要即行，副既掌同，一依军令。

[book_title]遣使安抚江东敕
淮海惟扬。是称G险，山川重复，水陆殷凑。去岁田收，稍乖丰稔，今兹人庶，颇致饥乏。朕为之父母，深用惕然。近闻两泽应节，粳稻有望，目前之困，糊口犹切，思从蠲省，用救荒弊。宜令给事中杨虚受往江东道安抚存问，观察疾苦，详理冤滞。百姓间有伟才异行，藏鳞戢羽，隐沦屠博，栖迟阎闾；官人内有贪冒苟得，背公徇私，或洁己自修，养望充位者，还日各以名闻。所至之州，具令宣布。求瘼恤隐，称朕意焉。

[book_title]授苏V右补阙敕
苏V父往处台衡，实为柱石，直言正色，挫彼凶邪。顷者念功，锡以真赋。兄F又遵先诫，固辞令赏，泣血披诚，不忍移夺。自家刑国，父忠子孝，宜有褒崇，宠及兄弟。谏官之任，允属象贤，可右补阙。

[book_title]授薛讷陇右道防御大使敕
弃瑕录用，有国通典；舍罪责功，先王旧式。孽讷蕴韬钤之略，总文武之任，委以分阃，冀静边尘。遽闻丧律，实负朝寄，准其所犯，合严刑。言念老臣，宽其小衄，即舍孟明之罪，伫收冯异之功。可陇右道防御军大使。

[book_title]召募兵勇敕
戎狄凭陵，每劳征戍，比兴师旅，犹未扫除。缘边之人，颇有其患。朕为父母，实用忧勤。今欲亲按边疆，躬行吊伐，宜令朝廷召募勇夫壮士拔萃逸群者，称为屯卫飞骑，且各量与赐帛。行回之日，简入羽林。自余之人，取为长行。仍令兵部侍郎韦抗、紫微舍人王E即于朝堂简募。十日内具所得人姓名奏闻。

[book_title]行常平法敕
夫常平者，常使谷价如一。大丰不为之减，大俭不为之加，虽遇灾荒，人无菜色。自今已后，忽米价贵时，宜量出官米十万石，麦十万石，每日量付两市行人下价籴货。

[book_title]罢亲征吐蕃敕
犬戎背恩，豕荐为孽，犯塞侵牧，乘洮涉渭。朕王公之上，居司牧之尊，悯彼苍生，情勤整旅，戒严有日。先命偏师，前驱进讨，扼喉拊背，拉朽摧枯。今诸将追奔，相望献捷。遁逃已来，边鄙方宁。夫出师天上，观兵塞下，所以用威武也。念人劳弊，与人休息，所以畅恩惠也。彼戎狄之为患，必在诛夷；苟黎元之获安，宁资顺动。况去有徒费，追无所及，兼怀供帐之劳，宜辍共行之典。前取今月十二日亲征者宜停。

[book_title]幸新丰蠲复敕
惟此新丰，汤泉是出，古之顺豫，义兼巡省。顷者观风，数临兹地，以察冤滞，询于故老。闾里欢康，田畴垦辟。况冬降积雪，春期有年，且谚王游，果符时迈。虽千乘万骑，咸给于主司，而累月再来，颇勤于除扫。宜下复蠲之令，慰其望幸之心。新丰县百姓，免其一年杂差科；县官及温泉监官，经两度祗承者，与一中上考。

[book_title]优给二王后及隋后敕
二王后，每年四时飨庙牲，及祭服祭器，并官给。其帷帐，几案有阙，亦官给。主客司四时省问子孙，准同正三品荫。隋后每年给绢三百匹，米粟二百石，并春秋支给。仍准见承袭人，亲兄无分袭者与三分，余各一分。兄弟有得职事官者，其物即还见袭人。

[book_title]诛左感意敕
好生之德，虽叶于天意，止杀之义，用劝于先灵。仁者因而不犯，杀者岂以为暴。前廓州刺史左感意，顷居塞上，拨自行闲，薄效未输，率情狂鄙。轻侮彝宪，侵扰公司，赃数既多，割剥滋甚。曾饥狼之不若，固害马之宜除。比令按问，咸自承伏。且缘边人徭役辛苦，朕尝思惠养，特所哀怜。宁有作牧宣条，恣行非法，傥不悛于常典，何以塞彼深愆。宜其处置，以谢百姓。

[book_title]令蕃客国子监观礼教敕
夫国学者，立教之本，故观文之道，可以成化。庠序爰作，皆分泽于神灵；车书是同，乃范围于天下。近戎狄纳款，日归夕朝，慕我华风，孰先儒礼。由是执于干羽，常不讨而来宾；事于俎豆，庶几知而往学。彼蓬麻之自直，在桑葚之怀音，则仁岂远哉，习相近也。自今以后，蕃客入朝，并引向国子监，令观礼教。

[book_title]许卢怀慎去官养疾敕
留侯多病，汉皇许其颐养；吕蒙未瘳，吴王因而戚。此则古之义也。银青光禄大夫检校黄门监兼上柱国渔阳郡开国伯卢怀慎，大才宏识，资忠履信，学穷坟典，文纬邦国，朕之倚赖，人实具瞻。顷者忘身徇公，积劳为疠，竭诚抗表，固辞在职。方欲省其谋虑，专于导引，且凭针艾之术，副朕盐梅之期。宜听去官，许其养病。

[book_title]禁骊山樵采敕
骊山特秀峰峦，俯临郊甸。上分艮位，每泄云而作雨；下出蒙泉，亦荡邪而蠲瘵。乃灵仙之攸宅，惟邦国之所瞻。可以列于群望，纪在咸秩。自今以后，宜禁樵采，量为封域。称朕意焉。

[book_title]放姜皎归田敕
西汉诸将，多以权贵不全；南阳故人，并以优闲自保。观夫先后之迹，吉凶之数，较然可知，良有以也。太常卿上柱国楚国公监修国史姜皎，衣缨奕代，忠谠立诚。精识比于桥玄，密私方于朱v。朕昔在藩邸，早申款洽。当谓我以不遗，亦起予以自爱。及膺大位，屡锡崇班，茅土列爵，山河传誓，备蒙光宠，特冠等夷。朕每欲其戒盈，用克终吉，未若避荣公府，守靖私第，自宏高尚之风，不涉嚣尘之境，沐我恩贷，庇尔子孙。宜放归田园，以恣娱乐。散官勋封并如故。

[book_title]进蔬食并断都城屠宰敕
今在遏密，又逼忌辰。起今日后至来年正月上旬以来，并进蔬食，所司准式。此限内仍令都城禁屠杀。

[book_title]赐蒲州童子敕
蒲州童子吴豸之，薄缀小篇，兼记古事，不稍优异，无申奖劝。宜赐其父绢十匹，令更习学，便有成就。

[book_title]禁恶钱敕
古者聚万方之货，设九府之法，以通天下，以便生人。若轻重得中，则利可和义；若真伪相杂，则官失其守。顷者用钱不伦，此后深恐贫窭日困，奸豪岁滋，所以申明旧章，悬设诸样，欲其人安俗阜，禁止令行。

[book_title]度河南参军郑诜虢州朱阳县丞郭仙舟为道士敕
观其文理。是崇道法，至于时用，不切事情。宜各从所好，并罢官，度为道士。

[book_title]赐京畿县令敕
亲百姓之官，莫先于邑宰。成一年之事，特要于春时。卿等列在三畿，各知人务，宜用心处置，以副朕怀。农功不可夺，蚕事须勿扰，市狱在简，典正宜肃，徭赋须平，豪强勿恣。凡著贤能，必无旷职，即宜好去。

[book_title]令考试投匦人敕
诸投匦献书上策人，其中或有怀才抱器者，不能自达。宜令理匦使料简，随事探赜，仍加考试。如有可采，具状奏闻。

[book_title]禁屠敕
五月是斋，旧有常式。六月缘忌，特令断屠。宜令所事进蔬食，府县捉搦，勿令屠宰。

[book_title]复崔日用实封敕
唐元之际，逆党构凶，崔日用当时潜论其事。及于戡翦，实预元谋，而所食之封，后以例减。功既居多，特宜准初食之封，与二百户。

[book_title]流僧人怀照敕
怀照讹言，信无凭据，量其情状，终合微惩。宜遣播州安置，到彼勿许东西。冯待征等事，已经恩赦，特从释放。

[book_title]定母服齐衰三年敕
惟周公制礼，当历代不刊，况子夏为传，乃孔门所受。格条之内，有父在为母齐衰三年，此有为而为，非尊厌之义。与其改作，不如师古。诸服纪宜一依《丧服》文。

[book_title]赐关内河东河西入朝蕃酋等敕
嘉尔蕃酋，慕我朝化，相率归附，载变炎凉，而忠恳不渝，明诚勤励。深宜辑乃戎落，捍彼方隅，使烽火无惊，障塞咸谧，必厚赏崇班，当取富贵。朕比加恩贷，尔实安堵，恐衣服未尽充，灾患且未恤，永言于此，良用怃然。其今春不入朝都督衙官，并箭头将军在蕃者，已令王、张说、杨敬述等，取军中库物，各赐尔等衣一副。部落有疾苦，量给药物。无令田陇废业，含养失所。递相勉谕，以悉朕怀。

[book_title]遣祠南郊华岳温汤敕
顷岁未登，水旱不节。今春事方起，农桑是忧，祈于上元，福兹下土。式展郊之礼，以申诚请之心。宜令左常侍元行冲摄侍中祠南郊，太常长官分祭华岳温汤。

[book_title]铨择内外官敕
刺史古之通侯，公卿国之重臣。百揆时叙，必在得贤；万邦咸宁，期于共理。郎官出宰，仰于前事；方伯登台，闻之往躅。顷来朝士出牧，例非情愿，缘沙汰之色，或受此官，纵使超资，尚多怀耻。亦朝廷勋旧，暂镇外台，却任京都，无辞降屈，且希得人，众以为荣。为官择人，岂合如此。自今已后，诸司清望宫阙，先于牧守内精择都督刺史等要人，兼向京官中简授；其台郎已下除改，亦于上佐县令中通取。俾中外迭用，贤良靡遗。庶绩其凝，九功惟允，即令铨择，以副朕怀。

[book_title]赐朝集使敕
古者诸侯，岁时朝觐，将以陈其政理，用申考绩。今卿等受委亲民，远来会计，经途冒涉，曾并安好。朕每忧勤，念兹黎庶，悯其徭役未息，流寓莫归。是以当宁兴叹，中宵忘寝，永言共理，实冀分忧。凡有百姓，及鳏寡孤独，并乏绝之户，征镇之家，凡可矜恤，卿等此来，若何为养。今年稼穑，大率少似不丰，闾阎之间，有贮积否？至于百姓间事，朕欲委曲尽闻。卿等远来疲劳，卒难备对，且听寻亲知，续当序进，以问风化。

[book_title]令内外臣僚各举县令敕
户口安存，在于抚育，移风易俗，莫先令长。知人不易，此选良难，专委吏曹，或未精审。宜令在京五品以上清官，及诸州刺史，及四府上佐，各举县令一人，并限敕到十日内，京官封状进，外官附状奏。所举人得官以来，一任之中，能有善政，及不称所举，其举主应须褒贬。

[book_title]策试贡举人含元殿敕
卿等知蕴韬略，学综古今，乔木将迁，虚钟待扣。既膺旁求之辟，伫闻明试之言。各整尔能，对扬所问。古有三道，朕今减其二策，近无甲科，朕将存其上第，务收贤隽，用宁军国。并宜即存，缓详思之。

[book_title]赐贡举人朝堂坐食敕
兴化立理，急于隽贤，呈才效用，属在文武。朕恭默思道，寤寐劳求，长想幽仄，屡申征贲。今边隅未静，师旅时兴，属听鼓鼙，载怀屠钓。广求百夫之特，以作四方之守。总夫戎政，爰诏武臣，宏我风教，谅惟儒林。卿等或谋虑深远，或学艺该通，来应旌招，深副虚伫。并宜朝堂坐食讫，且归私第，即当有试期也。

[book_title]讨康待宾等敕
朕临御寰极，思养黎元。一物不安，则推沟轸虑；万方未V，则分阃兴忧。近者兰池叛胡，无端构孽，蠢尔凶丑，敢忘恩化。再令招谕，仍未归正，理绝矜容，事资扑灭。既从斯而背德，不获已而用兵。朕今发陇右诸军马骑掩其南，征河东九姓马骑袭其北，三城士卒截其后，六郡骁雄击其前，四面齐驱，万全直进，飞走无路，糜烂待毙。其蕃汉军将以下，战士以上，若生擒及斩获康待宾等一人，白身授五品。先是五品以上授三品。如临阵先锋，能破北胡部落，所获资财口马牛羊，并便入立功人等，一切不须官收，仍另加官赏。其叛人内有能自杀获送者，应酬官赏，乱常之罪，一切并原。正是忠臣愤激之时，壮士立功之日。恭行天罚，允叶人谋，摧枯拉朽，匪朝伊夕。布告军州，咸知朕意。

[book_title]禁重征租庸敕
如闻天睛诸州送租庸，行纲发州之日，依数收领，至京都不合有欠。或自为停滞，因此耗损；兼擅将货易，交折遂多。妄称举债陪填，至州重征百姓。或假贵要，肆行逼迫。江淮之间，此事尤甚。所由既下文牒，州县递相禀承，户口艰辛，莫不由此。自今以后，所有损欠，应须陪填。一事已上，并勒行纲及元受领所由人知。其受纳司不须为行下文牒，州县亦不得征打。仍委按察使采访，如有此色，所由官停却，具状奏。

[book_title]流蒋宠藤州敕
朕以菲德，恭承大宝，执天下之政，奉宗庙之灵，于今十载矣。何尝不日慎一日，虽休勿休，夙夜忧劳，无忘鉴寐。永惟万事之统，恐累三光之明。幸天地休和，群生乐业。尚且内惟辅弼，外咨牧宰，征谏纳善，举才任贤。伫求瘼以利人，思进道以益化。宇宙至大，军国事殷，虑一物之失所，当万方之重责。故设匦鼓以通谏，许士庶之进言，而政教未孚，浇讹日甚。献言者苟求自达，论事者多涉于妄。国子进士常州人蒋宠，学不师古，识未知今。或离间君臣，或非毁骨肉，固是异端阿僻之说，甚乘输忠效直之意。若浸以成风，则奸险道长，人而无礼，法所宜诛。朕志在好生，情求进善，恐求者未悟，傥默而不言。思存大猷，务设宽典，宜决杖一顿，移贯藤州为百姓。自今已后，贡举及陈奏上封者，必须景行循谨，无使侥幸成名。若制令有亏，礼刑致紊，失于政理，责在朕躬，则敬伫昌言，法当无隐。百辟兆庶，识朕意焉。

[book_title]停给职田敕
所置职田，本非古法，爰自近制。是以因循，事有变通，应须删改。其内外所给职田，从今年九月以后，并宜停给。

[book_title]诛裴景仙敕
有善必赏，所以劝能；有罪必诛，所以惩恶。代天理物，勤忧万姓，求瘼恤人，寄之牧宰。共理天下，实在于兹，裴景仙幸以绪余，素无名简，恣行贪冒，不惮典刑。聚敛之赋，向五千匹，肆其威虐，剥我黎元。自作何逃，仍更亡命，此而将舍，罪孰可诛？虽法有常科，合置投窜，而情在难恕，用申惩肃。宜令集众决杀，仍宣告遐迩。

[book_title]宴朔方军节度及将士敕
t总戎朔陲，经略万里，赋军籍马，精卒锐兵。自其有虞，莫不素练，而丑虏背诞，偏师致诛。谋若有神，取如俯拾，虽庙略之云远，亦将士之力焉。威武载扬，顽凶且慑，穷寇覆巢以奔北，群师掉鞅而来归。因其凯旋，聊加宴乐，各宜坐饮，相与尽欢。

[book_title]巡幸东都赐赉从官敕
出震雷豫，本乎观风，省方展义，期于利物。朕志惟忘己，情在顺人，爰采谣歌，式事巡幸。自转跸西镐，即宫东周，景暖风恬，无凛冽之惨；烟和气舒，佳晏温之色。俾夫军卫众庶，靡有郊寒之虞；岂非龟筮允臧，堪献卜征之吉。天人叶应，杏柚诚，感是休和，良以有慰。思覃庆泽，沃于行所。亲王赐物八十匹，嗣郡王六十匹，一品五十匹，三品四十匹，四品三十匹，六品二十五匹，七品二十匹，八品九品十匹。三卫引驾细引飞骑各四段，纩弩手募士主膳供饭及诸色白身人等各三段，知顿使知营幕使各六十匹。知顿御史三十匹，知驿御史及知顿判官和营幕官赐各加一等，入仗突厥吐蕃共赐物五百匹。令鸿胪据蕃望高下节级分付，供顿州百姓所据缘顿差科及充夫匠杂役供应等人，宜放今年地税，余户等免今年地税之半。应定名供顿县官各与一中上考。

[book_title]减东都禁囚等罪敕
献岁肇春，阳和感气，且是发生之日，实惟布德之辰。朕将幸秦京，言离雒邑，既省方以观俗，思宏恩以济人。载念狴牢，又恻襟抱。宜敷宽大之典，用敦祝泣之意。其都城内见禁囚徒，除身犯十恶，及造伪头首，余杂犯死流等，各减一等，徒以下并放。河南府遭水百姓，前令量事赈济。如闻未能存活。春作方兴，恐乏粮用，宜令王怡检问。不支济者，更量赈给，务使安存。

[book_title]幸并州推恩敕
朕躬承宝位，十有余年。荷累圣之昌图，膺三灵之眷命，日慎一日，虽休勿休。今省俗观风，肆觐群后，陈诗纳贾，亲问百年。虽念劳人，事资展礼。太原旧国，王业所兴，乃眷成周，西巡丰镐。因惟嗣汉，东至沛乡，皆会彼旧都，眷兹社。况兴王始封之地，鸿图创业之初，含育生灵，大造区宇。永惟丕构，顾惭贻厥，且称用武，戎役是殷，宜锡怀旧之恩，以顺发生之泽。太原府境内见禁囚徒，除十恶及造伪头首，余并放免。预宴官共赐物二千匹，父老及吏人等共赐物一万匹。百姓宜给复一年，九等户给复三年，元从家给复五年，其家籍见在，终身免征役。侍老年八十已上赐物五段，版授上县令，仍赐绯，妇人版授上县君；九十已上赐物七段，版授上州长吏，仍赐绯，妇人版授郡君；百岁已上赐物十段。版授上州刺史，仍赐紫，妇人版授郡夫人。孝子顺孙，义夫节妇，旌表门闾，终身勿事。基仍沈沦草泽，抱德栖迟，及武德功臣子孙，并元从子孙，才堪文武，并委府县搜扬，具以名荐。

[book_title]祠霍山敕
河东冀方，其镇惟霍，神为天吏，山有岳灵。在昔皇业初兴，肇蒙嘉祉，今者省方旋轸，重获休征。同受三神之贶，独忘百邑之礼。其霍山宜崇饬祠神，庙秩视诸侯。蠲山下十户，以为洒扫。晋州刺史春秋致祠。

[book_title]命王检阅朔方诸军敕
王者之师，有征无战。将以怀柔服叛，非欲黩武穷兵。犯令凌政则杜之，贼贤害人则伐之，维其封疆，辨其旗物，此皆夏官之政也。咨尔兵部尚书同中书门下三品朔方军节度大使上柱国中山郡开国公王，寅亮天地，弼予一人，频总元戎，克清河朔，师徒效力，武威远振。遗怀仁以思顺，殊类望声而款服，勋载王室，朕甚嘉焉。盖《六月》、《出车》，周美仲甫，古训是式，俾修我戎。宜以来月巡朔方，兼往河西、陇右、河东、河北等诸军，简较兵马，点阅器械，各与所管节度处置，务令得所。备预之道，其在兹乎。

[book_title]诸州府马数阙额以监牧马充敕
诸州府马，阙数稍多，既合官填，复须私备。贫兵力致，实以为难，宜令所司，即勘会阙数，与闲厩使计会，取监牧马充。

[book_title]贬王同庆赣县尉敕
朕问俗观人，务存节俭，先有处分，清许烦劳。王同庆违法扰人，借敛无纪，望乡科被，率户出鞋。屏风花盘，计盈数百，征求既广，般运又劳。以此字人，岂我良宰。宜书刑典，以诫具寮。

[book_title]示节俭敕
朕闻舞者，所以节八音而行八风，岂徒夸翊时人，眩曜耳目而已也。自立云韶内府，百有余年，都不出于九重。今欲陈于万姓，冀与群公同乐，岂独娱于一身。且珠翠绮罗，孰非珍玩，尝念百金之费，每惜十家之产。是以所服之服，俱非绮罗；所冠之冠，亦非珠翠。若弋绨之制，大帛之衣，德虽谢于古人，俭不忘于曩哲。庶群公观此，当体朕之不奢。

[book_title]重牧宰资望敕
朕欲妙择牧宰，以崇风化，亦欲重其资望，以励衣冠。自今已后，三省侍郎有阙，先求曾任刺史者。郎官阙，先求曾任县令者。

[book_title]赐益州长史张敬忠敕
敕益州长史张敬忠：顷者西南阻化，徭役殷繁，山川既接于夷戎，县道有劳于转输。自卿镇抚，百姓咸安。革弊迁讹，良多慰沃，岁阴寒极，比平安好。今赐卿衣一副，至领之。蜀州青城，先有常道观。其观所置，元在青城山中，闻有飞赴寺僧，夺以为寺。州既在卿节度，检校勿令相侵。观还道家，寺依山外旧所，使道佛两所，各有区分。令使内品官毛怀景、道士王仙卿往蜀川等州，故此遣书，指不多及。

[book_title]改丹水为怀水敕
不息恶木，忍渴盗泉，行道之人，避恶名也。朕常览《上党记》，称秦坑赵卒。血流丹谷，名其水为丹水者。省方此路，怀古恻然。邑号获嘉，地称修武，前王故事，将有所凭。宜改丹水为怀水，改丹水府为怀仁府。其乡里名号，亦仰州长官随事改易。

[book_title]令御史行斋敕
封祀告成，为万姓祈福，必资清洁，以副朕心。其行事官及斋郎应致斋者，宜令御史行斋，切勿容疏怠。

[book_title]慎选法官敕
比来所拟法官，多不慎择，或以资授，或未适才。宜令吏部，每年先于选人内精加简试，灼然明闲法理者留拟。其评事以上，仍令大理长官相加简择。并不得授非其人。

[book_title]令本州长官举人敕
朕闻以道得人者谓之儒，切问近思者谓之学，故以阳礼教让，则下不争，以阴礼教亲，则远无怨，岂非习无不利，教所繇生者乎。朕以厚儒林，辟书殿，讨论《易》象，研核道源，冀淳朴大行，华胥非远，而承平日久，趋竞岁积。谓儒士为冗列，视之若遗，谓吏职为要津，求如不及。顷亦开献书之路，观扬己之人，阙下之奏徒盈，席上之珍盖寡。岂宏奖之义，或有未孚，将敦本之人，隐而未见。天下官人百姓，有精于经史，道德可尊，工于著述，文质兼美，宜令本司本州长官，指陈艺业，录状奏闻。其吏部选人，亦令所司铨择，各以名荐，朕当明试，自观其能。若行业可甄，待以不次。如妄有褒进，必加明罚。

[book_title]以雨泽频降昭报山川敕
爰自首春，有愆时雨。朕忧勤祀献，精祷灵祗，遂蒙九元垂福，百神效祉，膏泽频降，嘉生繁育。眷彼山川，能兴云雨，报功享德，祀典存焉。诸州府所管名山大川，宜令当处长官设祭。务尽诚敬，以昭典礼。

[book_title]禁断奢侈敕
雕文刻镂伤农事，锦绣纂组害女红。粟帛之本或亏，饥寒之患斯及。朕故编诸格令，且列刑章，冀以还淳，庶皆知禁。如闻三公以下，爰及百姓等，罕闻节俭，尚纵骄奢。器玩犹擅珍华，车服未捐珠翠，此非法之不著，皆由吏之不举也。宜令所司，申明格令禁断。

[book_title]选皇太子诸王妃敕
所选皇太子及诸王等妃，既是百官子女，礼合避人。今追就府县，及过本司，未为得所。其应预妃者，宜令所司具名录奏，各令女及近亲，随使于命妇朝堂待进止。

[book_title]令州郡勾当诸税敕
诸州税及地税等，宜令州郡长吏专勾当，依限征纳讫。具所纳数，及征官名品申省。如征纳违限，及简覆不实，所由官并先与替，仍准法科征。

[book_title]禁和市反配违格敕
年支和市，合出有处，官既酬钱，无要率户。如闻州县不配有家，率户散科，费损尤甚。设令给假，亦虑隐藏。宜令所司更申明格敕：应欲反配，须审料度，所有和市，各就出处。

[book_title]加钱籴常平仓米敕
自今岁普熟，谷价至贱，必恐伤农，加钱收籴，以实仓廪。纵逢水旱，不虑阻饥，公私之间，或亦为便。宜令所在以常平本钱及当处物，各于时价上量加三钱，百姓有粜易者为收籴。事须两和，不得限数。配籴讫，具所用钱物及所籴物数申所司。仍令上佐一人专勾当。

[book_title]以玄元皇帝真容应见宣付史馆敕
道体无方，元宗有应。形标柱史，名叶新兴。宗庙垂休，生灵蒙福。宜付史馆，宣示四方。

[book_title]戒勉京畿县令敕
诸县令等：抚绥百姓，莫先于宰字；煦育黎人，须自于厥德。卿等日在京畿，各亲吏理，务在用心，以安疲瘵，庶期成政，以副朕怀。

[book_title]贬责罗希]张博济敕
前始安郡太守充当管经略使罗希]，幸此资序，叨居牧守。地列要荒，人多窜殛。尤加委任，冀绝奸讹，翻乃啸结逋逃，群聚不逞。应是流贬，公然安置；或差摄郡县，割剥黎；或辍借馆宇，侵扰人吏。不唯轻侮典宪，实亦隳坏纪纲。擢发数愆，岂多其罪。可贬海东郡海康尉员外置。张博济往回邪，迹惟凭恃，尝自抵犯，又坐亲姻。前后贬官，岁月颇久，逗遛不赴，情状难容。及命按举，仍更潜匿，亡命逭刑，莫斯为甚。并当切害，合峻常刑，宜于所在各决重杖六十。使夫为政之士，克守章程，负罪之人，期于悛革。凡厥在位，宜各悉心。

[book_title]准令王妻为妃敕
准令王妻为妃，文武官及国公妻为夫人。母加太字，一人有官及爵者，听从高叙。但王者名器，殊恩或颁异姓，妻合从夫受秩。甲令更无别条，率循旧章，须依往例。自今已后，郡嗣及异姓王，母妻并宜准令为妃。

[book_title]编户籍敕
诸户籍三年一造，起正月上旬，县司责手实计帐，赴州依式勘造。乡别为卷，总写三通。其缝皆注某州某县某年某籍。州名用州印，县名用县印。三月三十日纳讫，并装潢。一通送尚书省，州县各留一通。所须纸笔装潢，并皆出当户户口，内外一钱。其户每以造籍年预定为九等，便注籍脚。有折生新附者，于旧户后，以次编附。

[book_title]禁隐蔽人户等第敕
天下户等第未平，升降须实。比来富商大贾，多与官吏往还，递相凭嘱，求居下等。自今以后，不得更然。如有嘱请者，所由牧宰录名封进，朕当处分。京都委御史，外州委本道，如有隐蔽不言，随事弹奏。

[book_title]戒州县扰民敕
政在养人，人安其业。先王所以用明察之长，求忠信之师，务斯道也。朕勤恤庶政，保绥群元。济育之诚，不违于终食，听理之虑，每轸于宵兴。将使载其清净，息其劳费。如闻辇毂之下，政令犹烦。或广修器物，将有供溃换虿盍踩嘶В以充庖费。岂副朕薄赋轻徭息人减费之意。其雒阳令韦绍，县尉颜思宾，辄有科率，拟备祗供。虽事未行，终是专擅，宜贬出。河南尹孟温礼，虽不觉察，状异知情，宜特宽舍。自今已后，府县宜洗心惩革，不得更然。其或不悛，仍有劳扰，仰百姓即诣匦使，具状奏闻，辄不得稽壅。所犯之人，当有处分。

[book_title]颁示笺注道德经敕
昔在元圣，强著元言，权舆真宗，启迪来裔。遗文诚在，精义颇乖。撮其旨归，虽蜀严而犹病；摘其章句，自河公而或略。其余浸微，固不足数，则我玄元妙旨，岂其将坠。朕诚寡薄，常感斯文，猥承有后之庆，恐失无为之理。每因清晏，辄扣元关，随所意得，遂为笺注。岂成一家之说，但备遗阙之文。今兹绝笔，是询于众，公卿臣庶，道释二门，有能起予类于卜商，针疾同于左氏，渴于纳善，朕所虚怀。苟副斯言，必加厚赏。且如谀神自圣，幸非此流，悬市相矜，亦云小道。既其不讳，咸可宣言，勿为来者所嗤，以重朕之不德。

[book_title]破奚契丹告享陵庙敕
诛有罪，讨不庭，去其毒螫，登于仁寿，固以俯安庶类，仰叶灵心。顷以两蕃背恩，爰命龚伐，精意虔告，顺天行诛。干旄所指，不战而溃；山谷遗类，尽为俘馘。疾如震霆，动若神助。岂非昊穹垂福，陵庙降灵，故得万旅安全，一隅澄晏。永惟昭感之著，先洽顾怀之福，虔奉明灵，载深寅畏。宜令所司择日，发使告享诸陵庙。

[book_title]幸潞州敕
朕往在藩邸，游历潞城，岁月颇多，人情亦厚。今因巡省，再过此邦。初至欢呼，皆有繇衷之感；将去停立，益知恋生之诚。言念此心，孰不能变？虽天下为一，政有何殊？而王者无私，议不谓此，特宜优异，以纳群心。其潞府百姓丁壮等免征行，令其分番宿卫，定名长从。仍委长史韦虚心审问父老百姓等，如此处置可否？奏闻。

[book_title]赐百官九日射敕
大射展礼，先王创仪，虽沿革或殊，而遵习无旷。往有陈奏，遂从废寝。永鉴大典，无忘旧章。将射侯以观德，岂爱羊而去礼？缅维古训，罔大率由。自我而阙，何以示后？其三元射礼，即宜依旧遵行，以今年九月九日赐于安福楼下。

[book_title]命钱物兼用敕
货币兼通，将以利用，而布帛为本，钱刀是末。贱本贵末，为弊则深，法教之间，宜有变革，自今已后，所有庄宅口马交易，并先用绢布绫罗丝绵等。其余市买至一千以上，亦令钱物兼用，违者科罪。

[book_title]禁屠宰敕
道家三元，诚有科诫，朕尝精意，祷亦久矣，而初未蒙福，念不在兹。今月十四日十五日是下元斋日，都内人应有屠宰。令河南尹李适之勾当，总与赎取。其百司诸厨，日有肉料，变责数奏来。并百姓间。是日并停宰杀渔猎等兼肉料食。自今已后，两都及天下诸州，每年正月、七月、十月元日，起十三至十五，兼宜禁断。

[book_title]给复京畿关辅敕
百姓屡空，朕孰与足？言及于此，良所疚怀。如闻京畿及关辅有损田，百姓等属频年不稔，久乏粮储。虽今岁薄收，未免辛苦，宜从蠲省，勿用虚弊。至于州县不急之务，差科徭役并积年欠负等，一切并停。其今年租八等以下，特宜放免。

[book_title]以突厥可汗卒辍朝敕
情义所在，礼固随之，岂限华夷，惟其人耳。突厥毗伽可汗，顷者虽处绝域，尝以臣子事朕。闻其永逝，良用悼怀。务广宿恩，以制权礼。宜令所司，择日举哀。

[book_title]禁资课税户征纳见钱敕
天下百姓，正丁课轻，徭役所入，惟纳租庸，人以安之，国用尝足。比缘户口殷众，色役繁多，每岁分番，计劳入任，因纳资课，取便公私。兼租脚税户，权宜轻率，约钱定数，不得不然。如闻州县官僚，不能处置。凡如此色，邀纳见钱，或非时征纳，贱卖布帛。既轻蚕织，争务货泉，农桑之间，颇亦为弊。朕每思敦本，将以便人，期于省约，使致通济。自今以后，凡是资课税户租脚营窖折里等应纳官者，并不须令出见钱。抑遣征备，任以当土所司均融支料，尝令折衷。十道使明加简察，勿使乖宜。

[book_title]遣祭郊庙山川敕
时和年丰，神所福也，精意备物，祭之义也。朕每为苍生，尝祈稔岁，微诚有感，丕应乃彰。今宗社降灵，神祗效祉，三时不害，百谷用成，遂使京坻，遍于天下。和平之气，既无远而不通；祀之典，亦有期而必报。宜令兵部尚书兼中书令晋国公李林甫、工部尚书同中书门下三品国公牛仙客即分祭郊庙社稷，尚书左丞相裴耀卿祭中岳，礼部尚书杜暹祭东岳，御史大夫李适之祭西岳，太子宾客王邱祭北岳，国子祭酒张说祭南岳。其四渎四海四镇及诸名山灵迹等，各委所繇州长官祭。仍令所司，即择日闻奏。务修蠲洁之记，以致精明之德。冀申诚恳。如朕意焉。

[book_title]戒牧宰敕
朕本求牧宰，务在理人。前所策试，恐有遗逸，载令中书门下铨择，得卿等高科，副朕旁求之意。然郡县者国之本，牧宰者政之先，朕每属意此官，有殊余职。顷来刺史县令，我不得人，致令户口，未能安业，斯亦朕之不德，所以寤寐劳想，辞命旁求，搜扬所知，亲加试择。卿等实为举首，深副朕怀，今故与卿相见。卿等到任之日，百姓间有不安稳事，一一条奏，朕别加听察。伫卿政能，若一任之内，风化有闻，当擢以不次，有非常赏。若不达意，苟复因循，亦当有非常罚。朕此举可谓求仁得仁，何忧郡县不理。卿等且去，即与卿处分。

[book_title]赐刺史县令帛敕
卿等各能用心，副朕所委。今兹岁会，风政有归。是用激扬，以励清操。

[book_title]决杀张皇等兄弟敕
张皇等兄弟同杀，推问款承，律有正条，俱合至死。近闻士庶，颇有喧哗，矜其为父复仇，或言本罪冤滥。但国家设法，事在经久，盖以济人，期于止杀。各申为子之志，谁非徇孝之夫，展转相仇，相杀何限？咎繇作士，法在必行；曾参杀人，亦不可恕。不能加以刑戮，肆诸市朝。宜付河南府，告示决杀。

[book_title]与侍臣论服制敕
朕以为亲姨舅既服小功，则舅母于舅有三年之服，是受我而厚。以服制情，则舅母之服不得全降于舅也，宜服缌麻。堂姨舅古今未制服，朕思敦睦九族，引而亲之，宜服袒免。又郑元注《礼记》云：“同爨缌。”若比堂姨舅于同爨，亲则厚矣。又《丧服》传云：“外亲之服皆缌”，是亦不隔于堂姨舅也。若以所服不得过本，而须为外曾祖父母及外伯叔祖父母制服，亦何伤乎？是皆亲亲敦本之意，卿等更熟详之。

[book_title]听逃户归首敕
朕临御天下，二十四载，保尝不孜孜问政，业业兴忧。以一德一心，与万人请命，故宗庙降福，乾坤致和，使匈奴成父子之乡，犬戎为姻好之国。西南邛笮，皆曰内臣，东北林胡，是称边捍。何奉天之德，能远洽于戎夷；而安人之政，独不行于诸夏？使黎失业，户口凋零，忍弃榆，转徙他土，佣假取给，浮窳求生，言念于兹，良深恻隐。岂惟朕德所未及，教有未宏欤？亦由牧守专城，莫能共理，令长为邑，多或非才，俾猾吏侵渔，权豪并夺，故贫日蹙，逋逃岁增。若不开恩，何从迁善？天下逃户所在，特听归首，容至今年十二月三十日内首尽。其本贯有产业者，一切令还。若先无者，具户数闻奏，当别有处分。其有限外不首。潜匿亡归，靡怀亭育之恩，仍蓄逋亡之计，即当分命专使，在处搜求，散配诸军，以充兵镇，惩其犯命，替彼居人。仍各委采访使及刺史县令，明加晓谕，使知朕意。

[book_title]幸西京敕
以前议西幸，属岁不登，关辅之间，且欲无扰。今稼渐熟，漕运复多，而陵寝久违，蒸尝永感。农隙顺动，得非其时。前取今年十月幸西京者，以其月三日发东都，取南路。应缘顿所要，务从节减。所司明为条例，勿有烦劳。

[book_title]令诸州年终申报户口实数敕
朕以百姓为心，固非一人独理，委之牧宰，辑宁兆庶。若考论政绩，在户口存亡，不有甄明，何凭赏罚？自今以后，天下诸州户口，或刺史县令自离任者，并宜分明交付。州县仍每至年终，各具存亡及增加实数同申，并委采访使重复报省，所司明为课最，具条件奏闻。随事褒贬，以旌善恶。

[book_title]疏决禁囚敕
朕每思政本，先教后刑，而难迁之徒，抵罪犹众，幽系囹圄，绵历岁时。今渐向郁蒸，岂忘恻隐，仍虑持法者不谨，得罪者有冤，若无省察，何云哀矜？天下见禁囚，犯十恶死罪，及造伪头首劫杀人，先决六十，长流岭南远恶处。自外死罪，先决一顿，并流岭南。流罪情状重者决六十，轻者决一顿，决讫并放。徒已下并放。其有隐没诈情官物及盗，仍责保立限，征赋准节文处分。其官人犯赃合解免，仍勿令重上。都城内宜令中书门下，京城委留守，外州委本州长官，即疏决处分。

[book_title]度寿王妃为女道士敕
圣人用心，方悟真宰，妇女勤道，自昔罕闻。寿王瑁妃杨氏，素以端懿，作嫔藩国，虽居荣贵，每在精修。属太后忌辰，永怀追福，以兹求度，雅志难违。用敦宏道之风，特遂由衷之请，宜度为女道士。

[book_title]千秋节赐父老宴饮敕
今兹节日，谷稼有成，顷年以来，不及今岁。百姓既足，朕实多欢，故于此时，与父老同宴。自朝及野，福庆同之，并宜坐食，食讫乐饮。兼赐少物，宴讫领取。

[book_title]自东都还至陕州推恩敕
朕永怀西土，陵寝在焉，至自东都，诚慰罔极。兼兹巡省，且无怨思，杏柚望，多谢哲王，饮至之规，岂忘前典。其供顿州应缘夫役差科，并免今年地税。行从飞骑万骑三卫引驾监门各赐物五百段，兵广掌闲及诸色当番人各赐物三段，缘路供顿刺史县令及专知官各赐一中上考，从行有职掌武官赐勋一转。京兆及岐、同、华三州，畿辅之间，百役所出，至于征镇，又倍余州，其今年租，并依本州纳。其脚纵已支入京，亦令所司计折酬还。两京城内及京兆府诸县囚徒，反逆缘坐，及十恶故杀人造伪头首死罪，特宜免罪，长流岭南远恶处。其余杂犯死罪，隶配效力五年。流罪并放。罪人犯赃，量罪贬降。缘近顿所损麦苗，宜令州县即简括，量酬价直。畿内侍老九十已上，量赐酒面。鳏寡茕独及征行之家，宜令州县长官亲自存问，如有疾患，量加医药。使近甸之内，咸有赖焉。

[book_title]流宋廷晖周仁公裴裔敕
朕思致时和，每矜刑典，而贪叨之吏，抵犯自多，犹冀耻格，岂在哀矜。宣州溧阳令宋廷晖等，各效官荣，非无禄利，不能砥砺，乃黩货赃。使者绳违，刑曹定罪，并当极法，合正严科。然而发生在时，布泽兹始，永言恻隐，能无惠恤。乃期改过，且用轻刑，宜并配流，即差纲领送。虽止杀之义，颇乖于国体；而好生之德，冀洽于人心。教而不诛，庶乎不及，何必峻罚，然后为善。凡今在位，宜副此怀。

[book_title]改太庙官名敕
宗庙所奉，尊敬之极，因以名署，情所未安。宜令礼官详择所宜奏闻。

[book_title]录开元以来名臣事迹付史馆敕
朕君临万邦，多历年所。于今行事，动必见书，循以旧章，传诸实录。岂朕之独理，所赖良臣：或询谋以济其事，或规讽以成其道。开元以来，勋庸德业者，咸宜备叙。其身已没者，宜令子孙具录事迹送史馆。

[book_title]勤停蒲绛等州兵士敕
今边隅无事，寰宇V安，甸内置烽，诚则非要。其蒲、绛等二十二州，置兵士等共一万八千九十八人，宜并停，勒还本邑。

[book_title]迁擢宗正少卿崔秀等敕
古者官宿其业，吏不数变，实欲观其始终，因以别其能否。若用舍非当，迟速不备，是开趋竞之门，岂曰和均之道。宗正少卿崔秀等，名行早著，朝廷所推，各效一官，已经四载。器能有适，久次当迁，宜副佥谐，俾膺兹命。且承平日久，从任者多，必凭考绩，方为进转。但须慎守，岂滞其能，如或躁求，是招其累。速则不达，谦而必通，凡今庶寮，宜悉朕意。

[book_title]皇太子诸王改名敕
古之名子，必由象类，人道之大，可无慎乎？皇太子鸿及庆王潭以下，往所制名，或亦未当。今以德命，悉宜更之。太子鸿为瑛，庆王潭为琮，忠王浚为_，棣王洽为琰，鄂王渭为瑶，荣王晡琬，光王粑琚，仪王潍为遂，颍王V为d，永王泽为U，寿王清为瑁，延王洇为玢，盛王沐为琦，济王溢为环，信王沔为，义王y为n，陈王涣为圭，丰王澄为珙，恒王为，凉王Y为璇，汴王滔为`，及惠宁太子惠宣太子之子，皆改从玉。

[book_title]改诸庙署录宗正敕
宗正设官，司属籍。而陵寝崇敬，宗庙惟严，割隶太常，殊乖本系，奉先之旨，深所未安。自今已后，诸庙署并隶宗正寺。

[book_title]定关辅庸调敕
关辅庸调，所税非少，既寡蚕桑，皆资菽粟。常贱粜贵买，损费逾深。又江淮苦变造之劳，河路增转输之弊，每计其运脚，数倍加钱。今岁属和平，庶物穰贱。南亩有十千之获，京师同水火之饶。均其余以减远费，顺其便使农无伤。自今已后，关内诸州庸调资课，并宜准时价变粟取米，送至京，逐要支用。其路远处不可运送者，宜所在收贮，便充随近军粮。其河南、河北有不通水利，宜折租造绢以代关中调课。所司仍明为条件，称朕意焉。

[book_title]赐朝集使敕
古者诸侯，岁时朝觐，将以陈其政理，用申考绩。今卿等受委亲民，远来会计，经途冒涉，曾并安好。朕每忧勤，念兹黎庶，悯其徭役未息，流寓莫归。是以当宁兴叹，中宵忘寝，永言共理，实冀分忧。凡有百姓，及鳏寡孤独，并乏绝之户，征镇之家，凡可矜恤，卿等此来，若何为养。今年稼穑，大率少似不丰，闾阎之间，有贮积否？至于百姓间事，朕欲委曲尽闻。卿等远来疲劳，卒难备对，且听寻亲知，续当序进，以问风化。

[book_title]遣牛仙客往关内诸州安辑六州胡敕
古之降虏，皆置边郡，将遂畜牧之性，以示柔怀之德。河曲之北，先有六州，群胡编列，积百年余。往缘康待宾等，辄构凶党，自取诛夷。诖误蕃落，损害良善，因兹移隶，令其失业。永言恋本，宁不怀归？朕每念及，昆虫犹虑失所，况于此辈，岂忘安辑。如闻已有逃在关内诸州，及先招携在灵、庆州界者，宜委侍中牛仙客，于盐、夏等州界内，选土地良沃之处，都置一州，量户多少置县。其有先所隶州未来者一放归，各另据簿籍勘会。勿容虚假，处置讫闻奏。

[book_title]停孝弟力田举人考试记词策敕
孝弟力田，风化之本，苟有其实，示必求名。比来将此同举人考试词策，便与及第，以为常科。是开侥幸之门，殊乖敦劝之意。自今已后，不得更然。其有孝弟闻于郡邑，力田推于邻里，两事兼著，状迹殊尤者，委所由长官，特以名荐，朕当别有处分。更不须随考试例申送。

[book_title]停每年小团敕
天下诸州，每岁一团貌，既以转年为定，复有籍书可凭。何至劳烦，不从简易？于人非便，事资厘革。自今已后，每年小团宜停，待至三年定户日，一时团貌。仍令所司条件处分。

[book_title]始读时令推恩敕
朕仰稽古训，思致人和，爰发繇衷之旨，以行顺时之政。今孟夏初吉，三农在朝，礼先决于薄刑，义必宽于轻系。既听其令，用轸于怀。囹圄之间，少闻于冒犯；澄清之使，咸尽于忠公。犹虑吏有烦苛，人或冤滞。是爽和平之义，殊乖敬授之心。其天下见系囚徒，及事发应推身不禁者放。即遣使分往诸道，量事疏决，及宣布时令。除犯赃贿名教，十恶死罪，自余徒已下，特宜放免。回日奏闻，务在钦恤，以称朕怀。

[book_title]试文词举人赐食敕
古者求士，必择其才，考之以文，施于有政，自非体要，何用甄明？顷年以来，亦尝亲试。对策者众，而登科者少，盖繇宿构之词，不与所问相对，所以然也。卿等博达古今，聿膺推荐。朕之所问，皆有节目，宜指事而对，勿措游辞。并宜坐食，食讫就试。

[book_title]备辂车仪仗敕
古者分命公卿，巡谒陵寝，率皆乘辂，以备其仪。虽礼则是常，不可废阙，而事有适要，亦在变通。宜令太仆等司，每陵各支辂两乘，并仪仗等，送至陵所贮掌。既免劳烦，无亏肃敬。其公卿出城日如常仪，至陵所准此。

[book_title]以破奚契丹告庙敕
蕞尔狂胡，尚有余孽，近令讨袭，应时摧败。岂朕菲德，能茂厥功，此繇宗庙之灵，所以然也。宜择日告庙。

[book_title]命祭郊庙社稷岳渎敕
感而遂通，神之鉴也。祈而必报，礼之经也。今农已毕功，岁则大稔，就坻之积，寰海攸同。用陈蠲洁之荐，以答明之祉，宜令侍中牛仙客等分祭郊庙社稷岳渎等。其四海四镇及名山岳渎，使有道路由过者，亦宜便祭。

[book_title]定京畿职田敕
京畿地狭，人户殷繁，计丁给田，尚犹不足，兼充百官苗子，固难周济。其诸司官令分在都者，宜令所司具作定额，计应受职田，并于都畿给付。其应退地，委采访使与本州长官给贫下百姓。其应给职田，亦委采访使与所繇长官勘会同给。仍永为常式。

[book_title]令天下诸观转本际经敕
朕每念黎庶，无忘餐寐，冀其家给人足，富而且寿。宏济之方，莫如道教，大圣垂范，微言粲然。遵而行之，其应何速？况时将献岁，万物发生，既协阳和，或存惠养。宜令天下诸观，起来年正月一日至年终已来，常转《本际经》。其四大斋日，每百官斋之日，常令讲诵。庶泽及无外，称朕意焉。

[book_title]冀州献李嘉宠敕
李嘉宠土风所育，体干出群。因其器用之宜，俾在人门之次。可武卫长上，仍配左监门卫番上。

[book_title]赐张九龄敕
赠太师光庭，尝为重任，能徇忠节，忽随化往，空存遗事。其子屡陈诚到，请朕作碑，机务之繁，是则未暇。朝廷词伯，故以属卿。彼之行能，卿之述作，宛其鸿裁，因兹不朽耳。

[book_title]追赠邬元崇敕
洪州人邬元崇，往在文明年中，传玄元皇帝真诰于天后曰：“我国祚无穷，当千万君。”遂遭禁锢，因兹沦丧。自非忠义之士，感激过人，孰能不避死亡之诛，竟达神灵之命？宜与追赠，以慰泉壤。其子琼，亦依资授一官。

[book_title]褒赐韦坚等敕
古之善政者，贵于足食；欲求富国者，必先利人。朕思关辅之间，尤资殷赡。比来转输，未免艰辛，故置此潭，以通漕运，万代之利，一朝而成。将允叶于永图，岂苟求于纵观。其陕郡太守韦坚，始终检校，夙夜勤劳。赏以懋功，则惟常典，宜特与三品，仍改授一子三品京官，兼太守判官等并即量与改转。其专知检校始末不离潭所者，并孔目官，及至典选日，优与处分。仍委韦坚具名录奏。应役人夫等，虽各酬庸直，终使役日多，并放今年地税。且启凿功毕，舟楫已通，既涉远途，又能先至。永言劝励，稍宜甄奖。其押运纲各赐一中上考，准前录奏。船夫等宜共赐钱二千贯，以充宴乐。

[book_title]加庄文列庚桑四子为真人敕
昊穹眷命，烈祖降灵，休昭之仪，存乎祀典。庄子、文子、列子、庚桑子，列在真仙，体兹虚白。师元元之圣教，洪大道于人寰。观其微言，究极精义，比夫诸子，谅绝等夷。其庄子依号曰南华真人，文子号曰通元真人，列子号曰冲虚真人，庚桑子号曰洞灵真人。其四子所著改为真经，崇元学置博士助教各一员，学生一百人。

[book_title]禁地租外征桑课敕
如闻河东、河北，官人职田，既纳地租，仍收桑课。田树兼税，人何以堪？自今已后，官人及公廨职田有桑，一切不得更征私课。

[book_title]赐朝集使敕
古者诸侯，岁时朝觐，将以陈其政理，用申考绩。今卿等受委亲民，远来会计，经途冒涉，曾并安好。朕每忧勤，念兹黎庶，悯其徭役未息，流寓莫归。是以当宁兴叹，中宵忘寝，永言共理，实冀分忧。凡有百姓，及鳏寡孤独，并乏绝之户，征镇之家，凡可矜恤，卿等此来，若何为养。今年稼穑，大率少似不丰，闾阎之间，有贮积否？至于百姓间事，朕欲委曲尽闻。卿等远来疲劳，卒难备对，且听寻亲知，续当序进，以问风化。

[book_title]致祭关内名山大川敕
敬惟明神，普存于祀典；咸秩群望，式重于邦畿。顷者分命使臣，致诚岳渎山川，便近亦已有处分。其关辅之内，屡有陈祈，王者所都，礼亦异数。应关内名山大川，各委所繇郡长官，稍优于常礼致祭。于京兆府界，宜委萧照同与少尹分祭，倍崇精洁，以副诚祈。

[book_title]以冬至次日受朝敕
王者父事天，母事地，所以昭孝敬之道，通神祗之德。朕虔奉明命，备稽大猷，实在缘情，不惟相袭。伏以昊天上帝，义在尊严，恭惟祀典，每用冬至。既于是日有事于圆丘，更受朝贺，实深兢惕。自今以后，冬至宜以次日受朝，仍永为恒式。

[book_title]均平户籍敕
朕听政之余，精思理本，意有所得，庶益于人。且什一而税，前王令典，农桑异宜，旧制犹阙。今欲审其户等，拯贫乏之人；赋彼商贾，抑浮惰之业。优劣之际，有深察之明；闾里之间，无不均之叹。顷以人不欲扰，法贵从宽，所以比来，未全定户。今已经数载，产业或成，适可因兹，平于赋税。自今已后，每至定户之时，宜委县令与乡村对定。审于众议，察以资财，不得容有爱憎，以为高下。徇其虚妄，令不均平，使每等之中，皆称允当。仍委太守详覆。如有不平，县令录奏，量事贬降，其乡村对定之人，便与节级科罪。覆定之后，明立薄书。每有差科，先从高等，务兹不足，庶叶彝伦。

[book_title]迎李含光敕
尊师道德之重，仙真所钦，是以修斋，必有精感。况山惟地肺，会司命之福庭；坛迩天宫，则真人之旧馆。演弟子勤志，致苍生寿域，迢遥东望，日夕倾心。至于开春，伫回风驭，以慰渴贤之想，来敷元妙之教也。初秋尚热，尊师平安好，遣书，指不多及。

[book_title]命李含光建茅山坛宇敕
炼师李含光，道高紫府，学总黄庭，贲然来思，式敷至妙。既而属念茅岭，言访真经，近出咸秦，远游方外。朕载怀仙境，延伫勤修，将使九有之人，同归元教，三清之众，俯鉴遵行。岂徒梦寐华胥，驰诚碧落而已，想尊师建立真仪，所修坛宇，初至经构，殊用劳心。甚寒，得平安好，遣书，指不多及。

[book_title]置茅山修葺户敕
眷言仙府，帝连洞宫。青坛旧居，缅想灵迹；紫台新宇，焕启真宗。式彰崇奉之诚，爰置修葺之户。尊师等副朕兹意，清静宝持也。

[book_title]答李含光进紫阳观图敕
昨程元暹至，得所进图，具规矩矣。然崇饬仙观，祈望真游，若不幽邃清闲，岂降霓裳羽盖。且在科仪，犹有差降。至于仙真道众，故亦不可同居。所置紫阳观大院内，更不须著人居止。但作虚廊四合，清洁殿堂，以修香火，用候云驾。其道众等别院安置。今具图往，应所添加，亦入支科矣。尊师体真远识，含和内融，必能上合灵仙之心，下副钦崇之意也。甚寒，得平安好。遣书，指不多及。

[book_title]命诸道贺正表随京官元日同进敕
承前诸道差使贺正，十二月早到，或有先见。或有不见，其所贺正表，但送省司，又不同进，因循日久，于礼全乖。自今已后，应贺正使并取元日随京官例序立便见，通事舍人奏知，其表直送四方馆，元日仗下后一时同进。

[book_title]赐李含光号元静先生敕
道者是万有之宗，法者是九真之契。大圣以垂教，后学以进修。弟子比欲敬受经法，以未详严秘，又真经散逸，纰谬处多，近访得天真遗迹，至于科仪，无不条备，加以募写，一依戒旨。喜夙志之见遂，荷真灵之降恩。以今月十八日仰启三清尊君太师元师真师，洁斋受讫，载捧真文，恭披凤篆，将以运心太虚之境，以养谷神之寿也。其<贝危>信具依经传造足，今并投词，封以附往。尊师体道之要。含光之和，清简无为，与予合志。请为弟子以前件词及<贝危>信投茅山华阳洞天金坛灵府，以为明信，用证勤精。夫有德者尊以美号，则葛洪著抱朴之称，陶君有贞白之名。永言前修，事实不远，今号尊师为元静先生，以昭懿德彰高行也，故令使往。甚暄，尊师平安好，遣书，指不多及。

[book_title]答李含光谢赐法号敕
尊师秉德之和，探道之要，为弟子亲藏<贝危>信，以启灵真，且加号以表精修。衣服者所以展诚敬，是申崇尚之意，式赞仙阶之美也。所谢知。

[book_title]答李含光进灵芝敕
灵芝者，和气以生，真仙鉴植。昔轩辕至道，三秀屡芳。永惟贞符，载瑞兹日。黄辉朱采，八十一茎，色叶金方，数应阳吉。或连跗并萼，或双本同枝。出天洞以敷荣，就药坛而结秀。实旷代嘉贶，至感殊祥。尊师既陈词达诚，远致真锡，弟子敬受元吉，当服饵焉。甚热，平安好。

[book_title]答李含光贺仙药灵芝敕
炉开仙药，九真示传；院合灵芝，三茅鉴植。征之元录，盖未曾闻。唯魏伯阳豫兆于前，今李越成效之于此。朕当斋心以伺，专使往迎，与尊师同承道锡也。所贺知。

[book_title]命李含光投谢茅山敕
尊师所奏灵芝，信殊祥也。若彩云繁布，比芳兰芬馥。当紫阳之福地，叶丹诚之吉征，远与大同玉芝，遥为合应，斯仙真上v，尊师洁诚，是降休征，用深庆慰。今令将词及香投谢天洞，式凭高德，以达虔心也。

[book_title]赐李含光养疾敕
朕每重清真，亲乎有道，而览兹诚请，义在难违。俾遂乃怀，以就医药，亦既痊损，当早来旋。

[book_title]答李含光谢赐诗及物敕
尊师抱一守中，探微昭远，能回真洁，发挥道门。遂与太和先生启是仙宗，起予虔奉，崇饬灵迹，广求真经。则诗以宠行，物将厚意，永慰岐路，以彰礼贤也。所谢知。

[book_title]命李含光奉词诣坛陈谢敕
尊师远访名山，精求至教，建立坛宇，载写真经，庶事用心，殊劳倦也。朕志求道要，缅想真仙，将凭洁诚，以修元妙。今以十八日清斋洁坛，以受经诰。灵仙降v，祈有证明。今将词及香信等往，尊师当为宣扬科仪，奉词陈谢。庶上达仙宫，下垂昭应。甚暄，尊师得平安好，遣书，指不多及。

[book_title]遗使祭岳渎敕
朕祗肃群祀，祈在三农。冀幽赞之有凭，必昭报而无阙。宜令工部尚书郭虚己等分祭五岳四渎。

[book_title]停亲邻代输租庸敕
朕永念黎元，务宏爱育，所以惠政频及，善贷相仍，亦将克致和平，登于仁寿。如闻流庸之辈，渐变归复，浮食未还，其数非广。静言此色，并见其繇，盖为宰牧等授任亲人，职在安戢，稍有逃逸，耻言减耗，籍帐之间，虚存户口，调赋之际，旁见亲邻。此弊因循，其事遂久，寤寐兴念，良用怃然，不有厘革，孰致殷阜。其承前所有虚挂丁户，应征租庸课税，令近亲邻保代输者，宜一切并停，应令除削。各委本道采访使与外州相知，审细简覆，申牒所繇，分其逃还复业者，务令优恤，使得安存。纵先为代输租庸，不在酬还之限。

[book_title]禁采访使兼理郡县敕
本置采访使，令举天下大纲，若大小必由，是一人兼理数郡。自今已后，采访使考察善恶，举其大纲，自余郡悬所有奏请，并委郡守，不须干及。

[book_title]放举人并下第敕
朕祗膺宝历，殷鉴远图，虑草泽之遗贤，降弓旌于屡辟。是以三纪于兹，群材辐辏，或一言可纪，必适轮辕；一善有经，每加奖进。庶六合之内，靡然同风；四科之门，咸能一贯。何兹意之缅邈，而增修之寂寥！今者举人，深乖宿望。朕之所问，必正经史，卿等所达，咸皆少通。所问多否，以独鉴未周，必资佥议。爰命朝贤三事，精加详择。咸以为阙于聚学，莫可登科。至于每岁秀才，有司考试，帖经问策，兼以杂文。假如及第，在阶选序。今之将举，待以荣班，各非异才，孰可超奖？垦凿经传，且未精勤，俯拾青紫，岂宜幸觊？其怀才抱器举人并放，更习学，即好去，其有不对策罗嘉茂，既是白丁，宜于剑南效力。全不答所问崔慎惑、刘湾等，勒为本郡充学生之数，勿许东西。其所举官，各量贬殿，以示惩诫。

[book_title]答李含光谢赐诗敕
尊师以道枢宏济，以真宗启迪。来致元妙，去还云山。诗以见怀，用彰惜别也。所谢知。

[book_title]赐李含光物及香枣等敕
敬问元静先生：先生禀洁白之节，得黄中通理，学遍九流，逾守元默，心游八景，益混光尘，则密行高节，良可叹矣。然能屈独往之心，广宏济之道，缅迪真v，深启淳源，知前后所修功德，皆有感应。瞻望东南，驰心日夕。今附物及香枣等，尊师更为九度修功德也。庶使苍生承日用之福，外化有归顺之心，天下和平，惟道所庇。修功德了，当暂迂风驭，一至京来。甚寒，尊师比清畅，唐师回，遣书，指不多及。

[book_title]答李含光谢修斋醮敕
斋醮之仪，顾有模楷。将致诚恳，必仗精修。故屈尊师，敬申妙旨。知已事卑，良多愧也。所谢知。

[book_title]褒赐李含光敕
尊师思虑熟精，虔心斋洁，致福利物，其功实多。况择高流，同勤至道，精修不怠，嘉尚弥深。香信之资，用昭诚意也。

[book_title]长至日赐李含光敕
尊师以至道妙用，精诚感真，荐福朕躬，居宁寰宇。俯及长至，来庆休祥，履端之吉，是与同也。迟至来春，当共尊师相见。

[book_title]赐李含光物敕
尊师上清真修，不宏仙教，为朕致福，以庇苍生。三皇秘文，已承嘉应，河图内记，祈延福祥。虔诚之心，遥属茅岭，所寄少物，岂答勤劳。春景渐和，尊师比加宜也。

[book_title]命李含光修功德敕
敬问元静先生：昨弟子唐若倩至，具知去月十一日功德事毕。夫以至诚之心，精修之感，坛在仙境，宜按冲科，下庇苍生，上资宗社，永求福应，元感昭然。及知天地至和，人神胥庆，以降甘露，以表休符，则视履考祥，其旋元吉。今岁聿云暮，璇玑运行，不愧再劳。事缘万姓，今附香信往，至年下，且请尊师于所居修功德，以助履新。至来载春和，复请尊师于茅山，上为宗社，下为黎元，修河图大斋。应缘功德之物，触新再造。无以多劳，所利者广。又道德相亲，气味县合，诸山圣迹，多有异人，若有寻访尊师，当为弟子招致也。甚寒，尊师道体安和。唐若倩还，遣书，指不多及。

[book_title]禁茅山采捕渔猎敕
敕：江南东道采访处置使晋陵郡太守赛董琬，山岳上疏分野，下镇方隅，降福v于人，施云雨之惠。且茅山神秀，华阳洞天，法教之所源，群仙之所宅。固望秩之礼，中有典常；而崇敬之心，宜增精洁。自今已后，茅山中令断采捕及渔猎。四远百姓有吃荤血者，不须令入。如有事式申祈祷，当以香药珍羞，亦不得以牲牢等物。卿与所由，存心检校。渐寒，卿得平安好。

[book_title]令所司收换恶钱敕
钱货之用，所以通有无；轻重之权，所以禁逾越。故周立九府之法，汉备三官之制，永言适便，必在从宜。如闻京师行用之钱，颇多滥恶，所资惩革，绝其讹谬。然安人在于存养，化俗期于变通。法若从宽，事堪持久。宜令所司，即出钱三数十万贯，分于两市百姓间应交易。所用钱不堪久行用者，官为换取。仍限一月日内使尽，庶单贫无患，商旅必通。其过限辄违犯者，一事已上，并作条件处分。

[book_title]戒县令敕
唐虞分理，命以子男，周汉建官，委以令宰。朕稽古前哲，寤寐全才，委之铨衡，慎择铜墨。至于上敷朝政，下字淳人，亲其农桑，均其力役，使茕嫠者视之犹父母，俾匮乏者赖之以安全，然后八使类能，六条举最，擢以含香粉署，奖以秋简霜台。是乃立身效官，移忠入仕，荣家报国，岂不美欤！若徇己冒私，扰人败政，有怀润屋，无惧害公，岂惟刑网贻忧，抑亦名节隳替，盖士君子之所耻，亦名教之罪人，鸿渐于磐，岂不勉哉！今卿等将欲赴官，朕之所言，提撕之耳，所谓
“听讼，吾犹人也。必也使无讼乎！”况今之人也，与古人不殊；今之官也，与古官无别。谷璧铜印，其犹昔荣，而旧茂鲁恭，迥然无继。将劝奖之道不至，岂淳朴之风未还。抚事君临，载深厉惕。今者庶乎卿等，能副此心。赏既超伦，刑必当罪，各宜勉励，敷我皇猷。无谓天高，四听必达。并即于朝堂赐食，食讫好去。

[book_title]赛祭畿内名山敕
顷缘少雨，遍于致祭，旋降甘泽，实荷灵祗。其先令中使祭者，别有昭报。京兆府比来应有祈请处，并畿内名山灵迹，并令府县长官，各申赛祭。

[book_title]听国子监诸生还乡习读敕
国子监诸生等，既非举时，又属暑月，在于馆学，恐渐炎蒸。其有欲归私第，及还乡贯习读者，并听。仍委本司长官，具名申牒所由，任至举时赴监。东京监亦准此。

[book_title]序定朝仪敕
九族既睦，百官用序，至于班列，宜当分位。嗣王实先于主祭，国老有贵于乞言，比在朝仪，尚为闲杂，非所谓睦亲敦旧之义也。嗣王宜与开府仪同三司等致仕官各居本品之上，用为永式。

[book_title]曲宥苏良嗣敕
苏良嗣往者频被言告，指验非虚。朕以其年迫桑榆，情敦簪履，掩其恶迹，竟不发扬。洎乎归壤之辰，爰备饰终之礼。不谓因子，重发逆踪，所司执法论科，请申毁柩之罚。朕念劳志切，惟旧情深，是矜因赦之科，特降非常之霈。式延恩于朽骼，俾流渥于幽魂。特免斩棺之刑，宽其籍没之典。

[book_title]赐徐坚敕
得所进诗，甚有佳妙。风雅之道，斯焉可观。并据才能，略为赞述。具如别纸，宜各领之。

[book_title]加襄乐县主等实封敕
故惠宣太子女襄乐县主等，德禀贤王，名高淑女，资其婉顺，遘此偏孤。念远之德，惟恩是属。宜受赐于汤沐，俾承荣于敦叙。可各赐实封一百户。

[book_title]赐司马承祯敕
司马炼师以吐纳余暇，琴书自娱，潇洒白云，超驰元圃。高德可重，暂违萝薜之情；雅志难留，敬顺松乔之意。音尘一间，俄归葛氏之天台；道术斯成，顷缩长房之地脉。善自珍爱，以保童颜，志之所之，略陈鄙什。既叙前离之意，仍怀别后之资。故遣此书，指不多及。

[book_title]赐丹阳太守林洋等敕
敕：丹阳郡太守林洋及道俗父老百姓等，朕远遵元妙，载想灵仙。眷兹茅山，是为天洞，瑶坛旧观，余址尚存。道要真经，散落将尽，永言法宝，良用怃然。今为黎元，大崇道本。故令清修之士，建立真仪，访迹灵山，以新观宇。庶使元宗再阐，瞻奉知归，降福寰瀛，致之仁寿也。又比年以来，每遵清净，官吏有修良之美，农桑属丰稔之期，百姓之间，庶无乏绝也。微寒，卿及道俗父老百姓等平安好。遣书指不多及。

[book_title]答张说谢赐碑额表批
朕礼贤之志，恨不同时，旌善之怀，何隔今古。卿业崇启迪，功济艰难，尽人臣之忠节，成天下之美事。方接婚姻之礼，长荣带砺之族，润叶流根，不足多谢。

[book_title]答张九龄进白羽扇赋批
朕顷赐扇，聊以涤暑，卿立赋之，且见情素。词刘理妙，朕详之久矣。然佳彼劲翮，方资利用，与夫弃捐箧笥，义不当也。

[book_title]答张九龄让起复中书侍郎同平章事批
卿去岁礼闱，擢授枢密，实关政本，将倚为相。顷来升用，是会宿心。虽属家艰，已逾年序。不有至孝，谁能尽忠。若墨之义不行，苍生之望安在？谓此情难夺，岂成命可移？比日行在，伫卿促辔，今既至止，无劳固辞。朕以非常用贤，曷云常礼哀诉，即宜断表，今日便上。

[book_title]答张九龄以薛王有疾忧变容发请宣付史馆批
凡曰兄弟，岂同他人，况有疾疹，自成忧迫。不辞容发致改，且喜神心助人。虽用灵方，犹未痊平，顾兹德薄，实怀多虑。所请宣示，良或未然。

[book_title]答张九龄以薛王薨损膳请复膳批
兄弟之丧，人伦所重，哀废饮食，礼训有变。虽欲自抑，有如此情。

[book_title]答张九龄请施行御注道德经批
先圣说经，激时立教，文理一贯，悟之不远。后来注解，歧路增多，既失本真，动生疑误。朕恭承余烈，思有发明，推校诸家，因之祥释。庶童蒙是训，亦委曲其词，虑有未周，故遍示积学。竟无损益，便请宣行。朕之不才，甘失旨于先帝；卿等虚美，岂不畏于后生。循环此情，未知所适。可广示朝廷，有能正朕之失者，具为条件，录姓名以闻，当别加重赏。

[book_title]答张九龄请东北将士刊石纪功德批
事有难易，因图可否。小蕃背诞，恶贯已盈，人神弃之，指期可灭。今之克定，偶会夙心，记以史官，铭之乐石，颇矜功伐，不愿为之。伯献前请，朕已不纳，卿等苦论，载用多愧，使桓山之颂，复在兹乎！

[book_title]答张九龄请御注经内外传授批
此经宗旨，先离诸相，解说者众，证以真空。僧徒固请，欲以宏教，心有所得，辄复疏之。今请颁行，虑无所益。

[book_title]答张九龄请西幸改期宣付史馆批
初闻三辅之间，今岁善熟，朕缘陵寝，诚欲西行。然积虚累年，乍得小稔，即又聚食，所虑重难。倘夏麦不登，未免匮乏，百姓不足，朕孰与安？所以再三疚怀，欲去不忍。至于宫苑所乐，气候非宜，苟得人安，终不以此为念。卿可宣前旨，更俟后期。所请遍示朝列，及宣付史馆，说属烦也，任卿等自商量。

[book_title]答张九龄请为宁王写经宣付史馆批
道由先宗，钦承余庆，所祈福力，凭以真经。归谨至诚，匪存名教。所请者依。

[book_title]答张九龄贺康待宾克捷批
狂贼远来，无能支久，果自奔北，不扰边人。岂朕独见之明，固在大臣良算。所请宣付史馆者依。

[book_title]答张九龄贺北庭解围仍有杀获批
丑虏违方，我之有待，奔亡相次，天实诛之。镇抚四夷，故有贤相，权宜一策，何独朕躬。所贺知。

[book_title]答张九龄贺奚契丹离贰廓清有期批
比未穷巢穴，有慎佳兵。果自猜携，人神所弃。折冲樽俎，遥可图之。所贺知。

[book_title]答张九龄贺诛契丹贼可突干批
用兵之上者，修政于庙堂，折冲千里之外，此之谓也。小寇适降，复为翻动，边军除翦，有国常刑。朕方事藉田，而今献捷，当铸剑戟以为农器也。

[book_title]答张九龄贺破突厥批
两蕃归我，因用御边，北虏猖狂，欲有亲率。何则？驰骋之骑，突厥颇强；弓矢之功，契丹称劲。彼强也历远已弊，此劲也袭近而摧。势自不敌，况违天意，庙堂良算，亭障棱威，故合而有功，岂朕之独断。所贺知。

[book_title]答张九龄贺东北屡捷批
东归雨蕃，不孤含育。北制强虏，且知威信。自相攻伐，稍警边陲。屡有奔亡，非无逆顺。朕之早预，故亦常图。今乃归功，得无同体。

[book_title]答张九龄贺依所料赤山北无贼及突厥要重人死批
朕临御有年，更事多矣。天人之际，先意后合，此亦贼意可量，非朕谋之必中。将有可纪，任付史馆。

[book_title]答张九龄贺盖嘉运破贼批
方隅暂警，乃图其事。不出意外，且有杀伤。虽复啸聚边城，固应知难而退。鼎臣参佐，何独朕躬。所贺知。

[book_title]答张九龄贺贼鲁苏遁走批
朕以信抚远蕃，故当顺以归命。去顺为恶，天何容之？力屈计穷，果自奔散。卿等料其后事，亦以当然。所贺知。

[book_title]答张九龄贺雪批
岁律方穷，久无雨雪。顷者信宿，落而复收。朕用责躬，天实降鉴，皓然竟夕，将遍寰瀛。固在卿等宽和所致也。

[book_title]答张九龄贺侍讲遍赐衣物批
汉家用儒，倚以为相，卿等辅佐，朕亦论思。侍讲说诗，用符正道，既至匡益，特加章绶。是先敦奖，应会谋猷，因斯行诸，引进经术也。所贺知。

[book_title]答张九龄贺雨批
时愆膏雨，至于节日，以此之故，初无宴私。虽遵所请，忧乐相半。乐同和气，忧亦为阴，因兹霈然，若以诚应。方收晚岁，有同再熟，与卿同慰也。

[book_title]答张九龄贺雨晴批
雨以救旱，忽致秋霖，所虑害农，弥深罪己。明灵ZJ，遂与开霁，实因诚至，非谓德先。时麦既登，百谷有望，亦卿等同体之效。所贺知。

[book_title]答张九龄贺雨批
时愆膏雨，至于节日，以此之故，初无宴私。虽遵所请，忧乐相半。乐同和气，忧亦为阴，因兹霈然，若以诚应。方收晚岁，有同再熟，与卿同慰也。

[book_title]答张九龄贺雪批
岁律方穷，久无雨雪。顷者信宿，落而复收。朕用责躬，天实降鉴，皓然竟夕，将遍寰瀛。固在卿等宽和所致也。

[book_title]答张九龄贺祈雨有应批
朕每念元元，无忘夙夜。顷来少雨，是用精祈。所见征祥，果成其应。岂朕之德，天实为之。今则滂沱，与卿等同慰。请付史馆者依。

[book_title]答张九龄贺太阳不亏批
一昨有司奏太阳当亏，孰云交分，亦系休咎。朕之薄德，是用责躬，应蚀不蚀，且符至愿。昔汉家日蚀之变，则举贤良，招直谏，盖思补过以答其咎也。曷若勤于未兆，预以图之。招谏登贤，以先天意，当与卿等夙夜为心。所请付史馆者依。

[book_title]答张九龄贺祥云见批
朕钦藉元风，缅怀道力。上资宗庙，下浸元元，俾在潜通，乃至昭睹。愧畏相属，曷用当之？愿记史臣，以彰降鉴，岂朕所宜让也。所请者依。

[book_title]答张九龄贺麦登批
朕亲耕千亩，卿等佐之，谓之勤农，期于尽力。故园苑种麦，别殿筑场，训子劝人，因之表奏。粢盛荐寝，是契夙心，云日告休，易致昭感。欲书诸史策，卿实史官，任斟酌事宜耳。

[book_title]答张九龄贺御制开元文字音义批
象物成文，以行代教，传习浸远，疑误增多。不制其失，孰云端本？稍变条流，因之指授。且以相示，竟无可否。岂用兹小学，而归美乎？余依所请。

[book_title]答张九龄贺论三教批
顷因节日，会以万方，略举三教，未暇尽理。复兹一集，求之精义，不许游词，用服其心，以惩习俗。况会三归一，初分渐顿，理皆共贯，使自求之。卿等论道庙堂，化源何远？事关风教，任付史馆。

[book_title]答张九龄贺御注金刚经批
不坏之法，真常之性，实在此经，众为难说。且用稽合同异，疏决源流。朕位在国王，远有传法，竟依群请，以道元元。与夫《孝经》、《道经》，三教无阙，岂兹秘藏能有探详。所贺知。

[book_title]答张九龄贺皇太子制碑批
儿子等服勤师训，匪曰才能。初为此文，次令缮写，卿在左右，因以呈示。曾不箴规，乃致推美，将简朝列，得无愧乎？

[book_title]答张九龄贺上仙公主灵应批
道有默仙，谓之形解。古来既尔，今亦将然。童幼之年，伤其夭促，灵变之理，乃入元真。且与方外为心，不比人间结念。所请书诸国史，以袭元元，卿亦史官，任为凡例。兼请宣示者并依。

[book_title]答张九龄贺昭陵征应批
先帝应期，道光文武之业；亦既弃代，人畏轩辕之台。忝以丕承，罔不夙夜，每有启悟，形于动静。岂兹狂悖，劳我神兵，保v实深，戴贺增惕。古之灵应，未之前闻。所请宣付史官，并示朝列，固其宜也，并依。

[book_title]答张九龄谢加章绂批
卿早践中书，后牧边郡，因加此绂，义在优贤。今特赐卿，犹前命也。所谢知。

[book_title]答张九龄谢工部侍郎集贤院学士批
卿学府高标，士林贞干。论思之地，亦既优闲。弥纶之司，聊从庆务，别当奖擢，何乃谦郑克谢知。

[book_title]答张九龄谢知制诰批
昔掌王言，以宣国命，顷来相习，多事游词。卿旧在掖垣，已推才识，乃登书府，备探微奥，故有新命，宜副朕心。何所谦抑，谁与宣诚？

[book_title]答张九龄谢两弟移官就养批
卿之忠诚，本于孝行，亦既许国，每怀安亲。爰请二弟，近乡就养，申之孝友，递为隐犯。用嘉此请，故遂雅怀。所谢知。

[book_title]答张九龄谢中书侍郎批
此职抡才，十年虚位，以卿达识，所以酬庸。斟酌朝经，动关政本，当兹密命，宜喻朕怀。所谢知。

[book_title]答张九龄谢赐麦面批
岁比不登，朕每勤止，宫中闲处，粟麦兼滋。常候嘉苗，以近知远，亦既成熟，实用慰心。所以躬率诸子，是芟是刈。稼穑艰难，取知为国之本；宗庙致敬，实谓思于所先。既以荐新，余用分锡，卿等同体，固合共之。所请宣付史馆，任量其宜也。

[book_title]答张九龄谢赐药批
腊日所惠，固其常耳，信则微物亦有嘉名。与卿共之，何足为谢。

[book_title]答张九龄谢赐尺诗批
尺之为数，阴阳象之。宰臣匠物，有以似之。卿等谋猷，非无法度。因之比兴，以喻乃心。尽力钧衡，深知雅意。

[book_title]答张九龄谢太子书颂批
大臣作颂，以扬休声，铭之琬玉，亦资翰墨。太子鸿书则非工，身为国本，将示于后，因以命之。无能发挥，何所为谢。

[book_title]答张九龄谢两弟授官批
卿之昆弟，并著才能，去岁所谕，已有外分。既终祥缟，宜列朝衣，岂谓殊私，雅符公议。所谢知。

[book_title]答张九龄谢赐衣物批
藉卿政事，顷在g，今礼制已过，服用兹始。少许衣物，何足谢焉。

[book_title]答张九龄观御制喜雪篇陈诚状批
复缘讲读，便与希烈，未得付卿。今过有称扬，岂成献替。所期戮力，保合太和。今付一本，观唱和之美也。

[book_title]答张九龄谢赐御书喜雪篇批
比年少雪，遂罕秋成，恐阴律愆期，时无可望。孰云祷久，每事虔诚。雨雪骤盈，喜慰初集。率尔成作，书情而已，方示朝廷。

[book_title]答张九龄让赐宅批
比来官宅，随事借人，与卿宁居，用加修饰。已有处分，不烦让也。欲令师俭，虽则卿心，纵使增修，其如国命。况闻制度，不是宏博，大臣所处，亦以为宜。可择日移入。

[book_title]答张九龄让弟起复授官批
卿移孝于忠，自家刑国，诚有必尽，义实可嘉。人之同气，莫不相似，念卿才识，弟亦可知。朕欲登贤，俱在朝列，而尚居哀纪，愿留主祭。可以理夺，用允所求，待至缟祥，非无后命。

[book_title]答张九龄谢起祥除批
不可复见，惟余孝思，情礼所归，远近无别。卿当大任，朝夕谋猷，欲遂乃怀，其如重寄。既从夺礼，安得顾私，宜抑此情也。

[book_title]答张九龄进龙池圣德颂批
天启元符，以赞鸿业，朕诚薄德，曷用当之。既史册是书，而颂声复起，宗子固请，遂及于兹。卿之词旨，度越前辈，曲成意义，多所发挥。实灵命之克彰，因斯文之不朽。

[book_title]答张九龄谢弟授官批
朕之知卿，非在今日，君臣之际，何有闲言？故在增荣，有以昭亮，况卿令弟，尚沦卑秩。以公见授，何谓私恩？所谢知。

[book_title]答吴筠进元纲论批
尊师迹参洞府，心契冲冥，故能词省旨奥，义博文精，足以宏阐格言，发明幽致。朕恭承祖业，式播元风，览此真筌，深符梦想。岂惟披玩无荆将以启迪虚怀，其所进之文，用列于篇籍也。

[book_title]答司马承祯进铸含象镜剑图批
得所进明照宝剑等，含雨曜之晖，禀八卦之象，足使光延仁寿，影灭丰城。佩服多情，惭式四韵。

[book_title]答叶法善乞归乡表批
省表：具知师羽仪碧落，梁栋元门。迹虽系于人间，神自超于物累。方欲受三清之要，宣六气之和，资于朕躬，助以为政。且光庆之义，众妙所存，江海之心，此期难允。即宜断表，深体朕怀。

[book_title]答吴道子进画钟馗批
灵祗应梦，厥疾全瘳，烈士除妖，实须称奖。因图异状，须显有司，岁暮驱除，可宜遍识，以祛邪魅兼静妖氛。仍告天下，悉令知委。

[book_title]答濮阳郡王等请改修龙池圣德颂表批
夫颂者，美盛德之形容，每省朕躬，曷称奇纪。岁月斯积，符瑞屡臻，欲备叙之，复兹诚请。实赖人事，不遗神明。允来意也。

[book_title]答萧嵩请移家庙疏批
卿立庙之时，此地闲僻。今傍江修筑，举国胜游，与卿同之。须避喧杂，事资改作，遂令官司，承以拆除，终须结构。已有处分，无假致辞。

[book_title]答侍中裴光庭等上尊号表批
卿等思致君尧舜，欲加号圣文，朕内省虚怀，安敢当此。又太宗、睿宗，皆有圣谟，纂承祖号，安敢同称。幸体朕怀，宜断来表。

[book_title]答再请上尊号表批
圣文之名，称号所极。卿等致君尧舜，亦宜导以冲郑超驾前王，弥增夕惕。岂朕好誉之心内致，自矜之色外形，招此假词，以相虚美。静思反照，抚事求心。《诗》云：“我心匪石，不可转也。”幸悉所守，即断来章。

[book_title]答三请上尊号表批
惟圣与文，洪名极称。内省虚缺，安敢冒承。匪石之心，已具前答。方与卿等上调元气，下遂苍生，政削浮华，化归敦朴。升崇高之号，去满假之端，勉建皇极，以迎天v。悉此至言，宜断来表。

[book_title]答李齐古石台孝经表批
孝者德之本，教之所由生也，故亲自训注，垂范将来。今石台毕功，亦卿之善职。览所进本，深嘉用心。

[book_title]答颜真卿贺皇帝即位批
凶逆乱常，侵侮中夏，潼关失守，京国不宁。朕因涉岐梁，至于巴蜀，遂命皇帝，肇登宝历，爰靖妖氛。今官军益振，回纥效款，即拟南行，共为翦灭。卿忠惟奉国，孝则保家，怀不二之心，秉难夺之操。皇帝累申宠命，兼以崇班，宜有懋于深功，（一作宫）且用光于重守。

[book_title]营兴庆宫德音
门下：朕昔在藩国，此维邸第。乾坤未泰，阴阳尚蒙，则有神物效灵，祥符肇贶。飞嘉气于在田之际，涌瑞池于或跃之时，惟此旧居，式加新宇。周墙仅板于百堵，卑宫不阶于三尺。栋梁之用，毁撤所余，卿以纪天地之休征，贻子孙之俭约耳。属春令变始，时惟发生，万国来朝，千官入贺。既称觞以献寿，宜施惠以布德。况农桑在候，稼穑正兴，或幽彼囹圄，独隔阳和之泽；或迫于徭役，不遂农桑之务。言及于此，轸叹良深。其徒已下罪，脯令责保。其应当番兵丁匠等，灼然单贫者，所由勘会，并放营农，所在诉讼长官，随事疏理，勿使冤滞。非军国所要，余不急之务，一切并停。仍加劝课，循植农穑。其河北水损户，既属春事，虑有乏绝不支济者，宜委使与州县相度，量加赈恤。诸处行人之家，及鳏寡茕独不能自存者，州县长官亲加优抚，使得存济。应有差科，量事矜放。且宣风缉化，职在令长。有司铨藻之次，特宜审择其才。惟德与刑，为政之要。顷无闻于风化，多取威于楚，理人之道，其若是乎？愚昧之流，或轻抵犯，宜加晓谕，使识章程。其含生之类，不敢辄有屠杀，天下捕猎，亦宜禁断，仍严加捉搦。百司各遵时令，务宏宽大之典，使政理无私，称朕意焉。

[book_title]停颍王等节度诰
凿门命将，授钺专征。仗以方面之威，执夫赏罚之柄。邦家重任，固实在兹。颍王、永王、丰王等，朕之诸子，早承训诲。琢磨《诗》、《书》之教，佩服仁义之方。乐善无厌，好学不倦。顷之委任，咸缉方隅。今者皇帝即位，亲统师旅，兵权大略，宜有统承，庶若振纲，惟精惟一。颍王以下节度使并停。其诸道先有节度等副使，并令知事。仍并取皇帝处分。李岘未到江陵，永王且莫离使，待交付兵马了，永王、丰王赴皇帝行在。

[book_title]降永王U为庶人诰
臣子之节，君亲是奉。或志怀干纪，当义在灭私，盖前王所以持法割恩，垂涕行戮，言念及此，叹息弥深。顷以凶孽乱常，关畿暂阻。朕乘舆南幸，遵古公避狄之仁；皇帝受命北征，兴少康复夏之绩。犹以藩翰所寄，非亲莫可，永王U谓能堪事，令镇江陵，庶其克保维城，有裨王室。而乃弃分符之任，专用钺之威，擅越淮海，公行暴乱。违君父之命，既自贻殃；走蛮貊之邦，欲何逃罪？据其凶悖，理合诛夷，尚以骨肉之间，有所未忍。皇帝诚深孝友，表请哀矜。虽解绶全体，礼可行于曩制；而削土勿王，义亦著于前史。昔广川有罪，因废为人，常山免诛，爰将徙地。是用矜其万死，屈此九刑，宜宽伏@之命，俾黜折圭之典，可悉除爵土，降为庶人。仍于房陵郡安置，所由郡县，勿许东西。朕存训诱，勖之忠孝，不虞孱懦，遂至昏迷。申此典章，弥增愧叹。

[book_title]赠张九龄司徒诰
正大厦者，柱石之力；昌帝业者，辅相之臣。生则保其荣名，殁乃称其盛德，饰终未允于人望，加赠实存乎国章。故中书令张九龄，维岳降神，济川作相，开元之际，寅亮成功。谠言定于社稷，先觉合于蓍龟，永怀贤弼，可谓大臣。竹帛犹存，樵苏必禁。荆州之赠，相府未崇，爰从八命之秩，更进三台之位。可赠司徒，仍遣令使就韶州致祭者。

[book_title]令郡县采奏孝弟诰
至和育物，大孝安亲，古之哲王，必由斯道。朕往在春宫，尝事先后，问安靡阙，视膳无违。及同气天伦，联华棣萼，居尝共被，食必分甘。今皇帝奉而行之，未尝失堕。每有衔命而来，戒途将发，必肃恭拜跪，涕泗涟，左右侍臣，罔不感动。间者抱戴赤雀白狼之瑞，接武荐臻，此皆皇帝圣敬之符，孝友之感也。故能诞敷德教，横于四海，信可以光宅寰宇，永绥黎元者哉。其天下有至孝友弟，行着乡闾堪旌表者，郡县长官采听闻奏，庶孝子顺孙，沐于元化也。

[book_title]册元献杨太后诰
圣人垂范，是推顾复之恩；王者建极，抑有追尊之礼。盖母以子贵，德以谥尊。故妃宏农杨氏，特禀坤灵，久厘阴教。往以续涂山之庆，降华渚之祥，诞发异图，载光帝业，而册命犹阙，幽灵尚。夏王继统，方轸阳城之恩；汉后褒荣，庶协昭灵之称。宜于彼追册为元献太后。

[book_title]答皇帝让尊号诰
昊穹垂佑，宗社发祥。尔往在髫年，素彰岐嶷，洎乎问寝，日增孝敬。吾久勤庶务，常奉至真，特好清虚，寻将付托。尔以华戎锐士，扫定神州，功乃格天，德惟迈古。是用受兹国宝，加以大号，典章斯集，喜慰盈怀。实谓道应前王，何以志在让礼？克光丕业，以副至公，即断来表。

[book_title]答皇帝上尊号诰
汝孝以奉亲，明以御宇，上从君父之命，下顺黎元之欲。既宏茂，爰副崇名，千古攸高，百王是式，载循章奏，喜慰可知。予志每集虚，心尝遗照。方契真宗之旨，岂云称号之荣。汝就养无违，归尊有裕，载献从龟之吉，复当乙巳之辰。已备典章，当依来请。

[book_title]再答皇帝上尊号诰
三朝问礼，五让丕图。用殷后之师，载戡牧野；同周王之步，来入镐京。美英缣缃，功侔造化，命之守器，加以鸿名。扫厄运而有融，当乐推而难拒。予栖神道要，养志真元，邦家V宁，自多愉悦。

[book_title]答皇帝上尊号并让大圣字诰
天地肇启，皇王聿兴，故三王垂御图之迹，典坟著牧人之要，爰立邦家，其来尚矣。予承百王之遐运，继五圣之丕业，亭育区宇，宠绥蛮夷，罔不率从，多历年祀。顷者奸臣煽祸，中原构衅，汝睿略悬于两曜，鸿勋格于九天，终古莫俦，上天是赖，故加之大圣，建以崇名，用膺多福，何所与让？予夙达元妙，远寄真宰，凝神澹泊，足可自怡。至于宗庙陵原，常展庆矣，郊豫动，固陈仪焉。方期仙于上境，已遗荣于中域。汝欲归尊于父，实在因心，爰及朝臣，亦同恳愿。且无为于冲漠，又何取于徽名？宜悉此怀，用全至道耳矣。

[book_title]答皇帝三上尊号并辞大圣字诰
道高者必传其迹，德著者必享其名。汝廓净妖氛，载安社稷，万灵式叙，岂非大乎？两仪交泰，岂非圣乎？吾所以亲受宝符，自题徽号，宁惟对于列辟，谅已闻于率土。涣汗之出，理不可收，丝言之行，事必有在。将固智之道，是违亿兆之情，天地神祗，未以为当。宜膺景命，即断来章。

[book_title]赐皇帝进烧丹灶诰
孝感之极，通于神明，传于前史，迹罕彰灼，今日之事，不其效欤！吾比年服药物，比为金灶，煮炼石英，自经寇戎，失其器用。前日晚际，思欲修营，一昨早朝，遽闻进奉。有同符契，若合神明，此乃汝之因心，测吾之本意。岂惟此度，前后非一。则知惟睿作圣，惟德动天，再辟寰宇，重会父子。付托之际，古今未闻；色养之勤，书册不载。寤寐嘉叹，深慰于怀。宜颁示天下，宣付史馆。

[book_title]答皇帝表谢宣示进丹宠诰
王者域中之尊，孝者天下之本，兼而成务，厚莫重焉。而应物以和，奉亲以爱，由衷而举，有感必通。若不动于神明，岂能比于符契？且匹夫之绩，尚铭于鼎鼐，况天子之孝，不列于缣缃。故欲昭宣，示于中外，垂芳于来叶，光我国典也。

[book_title]遗诰
惟天鉴下，享年有期；惟人奉天，获没为善。予嗣承丕业，敬守宗祧，中昵人，几沦大宝。赖皇帝拨乱反正，戡难济时，幸以暮年，复兹安养，常惧有悔，以羞先灵。今病既弥留，殆将不寤，其国务之事，非予所图，哀制之间，兹审遣训者。皇帝不务(疑)厥疾未瘳，礼贵适时，或无封(疑)执。宜令天下吏人，令到出临三日，皆释服。无禁婚娶祠祀饮酒音乐。其殿中当临者，晓夕各十五举音，礼毕而罢。皇帝宜三日而听政，十三日小祥，二十五日大祥，二十七日而释服。以日易月，固有前闻。人子之念，皆所未忍，而艰难之际，万国事殷。其葬送之仪，尤须俭省，特宜裁改，无守常规。呜呼万方，勿乖予志。

[book_title]受禅告南郊文
皇帝臣某，敢以元牡昭告于皇皇上帝：上皇厌理万岁，凝情太古，释兹重责，（《文粹》作负）与道优游。宇宙不可以无君，宗社不可以无主，恭惟历数，猥当虚薄，惧忝帝位，固徉不免，遂膺大礼，以驭下人。敬择元日，告类上帝，惟神敷v四海，永绥天极。

[book_title]圣祖大道玄元皇帝加号册文
维天宝八载，岁次己丑，闰六月癸亥朔四日景寅，曾孙嗣皇帝臣隆基，奉册大圣高祖玄元皇帝。臣闻有万物者，必本乎大道，称谓所极，乃强名焉；通三才者，必存乎大宝，敬教所}，唯崇号焉。伏惟象帝启元，犹龙表圣，应代降迹，立言垂范。冲用之功，覆帱于天地，救济之德，亭毒于生灵。安裕邦家，克保丕业。顾以眇躬，缵承丕绪，永惟孚佑，以致太和。顷者玉芝再产，上记阴骘，是用恭膺景命，肃事鸿名。既刻元辰，荐彰佳贶，则有卿云散彩，瑞日重轮。钦承降鉴，载深兢惕，谨上加尊号曰“圣祖大道玄元皇帝”。伏惟昭膺盛典，永贻休烈。

[book_title]高祖神尧大圣皇帝加谥册文
维天宝八载岁次己丑闰六月癸亥朔四日景寅，孝曾孙嗣皇帝臣隆基，敢昭告于高祖神尧皇帝。伏惟乾坤合德，历数在躬，俯顺人心，肇兴王业。济生灵于涂炭，宏至理于声香，四海乐推，百蛮稽服，故得图应纬协，开国造邦。顾以眇德，缵承丕绩，永惟孚v，以致太和。顷者玉芝再产，上记阴骘，钦承景命，肃事鸿名。既刻元辰，荐彰嘉应，则有卿云散彩，瑞日重轮。恭惟降鉴，载深兢惕，谨上加尊谥曰高祖神尧大圣皇帝。伏惟俯鉴虔诚，昭升盛烈，祗奉典册，伏增感慰。

[book_title]太宗文武大圣皇帝加谥册文
维天宝八载，岁次己丑，闰六月癸亥朔四日景寅，孝曾孙嗣皇帝臣隆基，敢昭告于太宗文武皇帝。伏惟英哲自天，应期拨乱，翼戴元圣，大拯横流。九服载安，百蛮俾V，功冠开辟，德被生灵。故干戈之动，叶于汤武；文章之盛，悬于日月。克昌大业，永建皇图，顾以眇身，祗膺宝命，恭惟孚佑，以至和平。顷者玉芝再产，上记阴骘，是用钦承丕祉，肃事鸿名。既刻元辰，荐彰嘉应，则有卿云散彩，瑞日重轮。永惟降鉴，载深兢惕，谨上加尊谥曰太宗文武大圣皇帝。伏惟俯眷虔诚，昭升盛烈，祗奉典册，伏增感慰。

[book_title]高宗天皇大圣皇帝加谥册文
维天宝八载，岁次己丑，闰六月癸亥朔四日景寅，孝孙嗣皇帝臣隆基，敢昭告于高宗天皇大帝。伏惟继文缵圣，嗣武居尊，保合太和，缉熙庶绩。万邦作V，百度惟贞，兴吊伐之师，展对崇之礼，无有远迩，罔不率从。仁风汪洋，德泽滂沛，能事超于邃古，休声贯于列辟。顾以眇德，缵承丕绪，永惟孚佑，以致太平。顷者玉芝再产，上记阴骘，钦承景命，肃事鸿名。既刻元辰，荐彰嘉应，则有庆云散彩，瑞日重轮。恭惟降鉴，载深兢惕，谨上加尊谥曰高宗天皇大圣皇帝。伏惟鉴眷虔诚，昭升盛烈，祗奉典册，伏增感慰。

[book_title]中宗孝和大圣皇帝加谥册文
维天宝八载，岁次己丑，闰六月癸亥朔四日景寅，孝侄嗣皇帝臣隆基，敢昭告于中宗孝和皇帝。伏惟睿圣日跻，文思天纵，重昌大业，光启中兴。允昭嗣夏之功，克荷缵尧之绪，武以靖乱，文以经邦。流恺悌之风，布宽和之政，故三灵叶赞，百姓与能，庶绩成康，彝伦有穆。顾以眇德，缵承丕绪，永惟孚佑，以致太和。顷者玉芝再产，上记阴骘，钦承景命，肃事鸿名。既刻元辰，荐彰嘉应，则有庆云散彩，瑞日重轮。恭惟降鉴，载深兢惕，谨上加尊谥曰中宗孝和大圣皇帝。伏惟俯鉴虔诚，昭升盛烈，祗奉典册，伏深感慰。

[book_title]睿宗元真大圣皇帝加谥册文
维天宝八载，岁在己丑，闰六月癸亥朔四日景寅，孝子嗣皇帝臣隆基，敢昭告于睿宗大圣贞皇帝。伏惟睿哲齐圣，文思光泽，炳兹龙德，潜跃应期。靖难安人，克昌休运，臻于至道，惟怀永图。顾以眇身，嗣膺宝命，恭惟孚佑，以致太和。顷者玉芝再产，上记阴骘，是用钦承景贶，肃事鸿名。既刻元辰，荐彰嘉应，则有庆云散彩，瑞日重轮。恭惟降鉴，载深兢惕，谨止加尊谥曰睿宗元真大圣皇帝。伏惟俯眷虔诚，昭应盛烈，祗奉典册，伏增感慰。

[book_title]光天文武大圣孝感皇帝加号册文
维至德三载，岁次己亥，正月甲戌朔五日戊寅，太上皇若曰：古之握乾符，建皇极，社稷不可无主，帝王惟有攸归。则尧禅舜，舜禅禹，畏天命也；启嗣禹，武嗣文，从人望也。革命易姓，举至公于国；纂戎继统，用不私于亲。斯美大矣。朕承五圣之丕业，宅万国而为君，膺时抚运，载将四纪。梦帝与龄，实受多福，曷尝不虔恭至道，亭育群生。早厌黄屋之勤，每怀紫霄之驭。惟父知子，我有元良；惟君安人，久思付。皇帝天纵睿哲，日跻孝敬。率性之至，通于神明；财成之道，冠于宇宙。朕往以萧墙之难，克保宗社，故先帝俾予以主鬯。顷者中原之祸，期辑邦家，我于是命尔以仗钺。当经纶云雷之际，栉沐风雨之时，思契宿心，累有成命。而义不奉诏，谦不逾尊，至于再三，明兹恳让。洎即戎致讨，观兵朔漠，驱驭豪杰，用服乃功于明辟，天亦集大命于尔躬。推之至公，终陟元后。夫名以制义，器以昭德。今群公卿士，咸旅于庭，明听朕言，敷厥成训。於戏！奄有四海，克康兆人，光天之业也。经纶天地，戡定祸乱，文武之功也。雄图英算，大圣也。保国安亲，孝感也。今加徽号于皇帝曰“光天文武大圣孝感皇帝”，授传国玺受命宝符各一。上副于天，中契于神，下叶于人，三者朕无愧焉。永保累圣之鸿绪，对扬一人之休命。朕将访道峒山，追踪汾水，超然金阙之上，终以玉京之游。不其至或，良愿毕矣。宜令所司择日，即行册礼。

[book_title]册谥殇皇帝文
维开元二年，岁次甲寅，八月景辰朔日，皇帝若曰：於戏！咨尔襄王，象月降灵，自天生派，弱不好弄，长而勤书。衣冠待明，有清河之畏慎；狗马不玩，得淮南之恭俭。往以中宗晏驾，嗣位登皇，制于凶逆，是膺虚器。惧深祸乱，（阙）为扫除，推位太皇，诚请恳到。克遂雅怀，宜其受兹多福，享彼遐龄，而腠理俄缠，膏盲不救。感念亲懿，用隐悼于厥心。夫避德与能，传圣永祚。承万方之大福，在三让之高节，周之泰伯，王则有焉。岂可礼均藩臣，名齐列国，等昌邑之厌毒，同营阳之沦弃者哉。是用超于旧典，享以荣号，远推仁慈之心，特伤短折之寿。可谥为殇皇帝。仍遣某乙持节授册，宜膺宠灵，式慰泉壤，呜呼哀哉！

[book_title]册谥让皇帝文
维开元二十九年，岁次辛巳，十一月戊申朔二十五日壬申，皇帝若曰：於戏！古者崇德考行，犹谥大名，饰终追远，亦应徽册。况乃元昆之戚，天伦之重，岂循常典者哉。咨尔故太尉宁王宪，纯粹禀灵，冲和成象。孝友之性，发乎天然；仁义之道，彰乎日用。加以好学不倦，乐善有闻，休问掩于闲平，清猷光于鲁卫，实谓仪型邦家，保V藩维。景命不融，奄从薨逝，兴言震动，哀疚缠怀。惟王地居元子，合膺主鬯。昔朕上禀先训，克清群凶，遂固守智，恳让储副。然则深仁厚德，茂行已表于生前；宝位尊名，盛礼宁忘于没后。是用谥王为让皇帝。今遣使尚书左丞相裴耀卿、副使太常卿韦绦等持节礼册，因心之感，备物饰情。瞻典策而哀深，想棣华而望绝，所冀幽穸，嘉兹宠荣。

[book_title]册郢王为皇太子文
维开元三年，岁次乙卯，正月甲申朔四日丁亥，皇帝若曰：於戏！《书》不云乎：“一人元良，万邦以贞。”《易》不云乎：“黄离元吉，得中道也。”将以守监从抚，主器承祧。执经陈东序之容，端冕见南郊之礼。本支百代，宜哉福禄。咨尔郢王嗣谦，忠肃恭懿，元亨利贞。遵在镐之惠慈，禀生谯之祥应。学能知道，孝乃因心。书及春卿，悬推早秀。言穷叔誉，远愧生知。当试象之年，备成人之敏，九元赞命，百姓与能。正位少阳，钦惟大典，是用命尔为皇太子。其在靖恭尔位，聿修厥德。《诗》、《书》、《礼》、《乐》，敦说为本；父子君臣，威仪罔忒。寝门问竖，必视寒暄；望苑招贤，用资端直。使三灵合契，四海系心，延我累圣之业，积尔重辉之庆。必敬必戒，无怠无荒，钦哉，可不慎欤！

[book_title]册惠庄太子文
维开元十二年十一月甲申，皇帝若曰：於戏！夫缛礼所以饰情，崇名所以表德，义存追远，爱洽因亲。惟故司徒申王郑璇极禀灵，邦家维翰。体孝友以成性，用淳和而合道。沛献受《易》，率以呜谦；河间聚《书》，时其好学。加以出为方伯，宏宣六条；入登司徒，大敷五教。而天则不\，奄薨于行。留邸无期，同辇遂远，兴哀痛震动于厥心。夫先王演亲亲之恩，《春秋》著加等之义，上嗣之位，饰终在期。宜率茂典，以永徽猷，魂而有灵，式昭哀赠。

[book_title]册惠文太子文
维开元十四年，四月二十二日，皇帝若曰：呜呼！帝室之干，曷降年不永，天伦之戚，而因心有加，饰以徽章，孔怀之义也。咨尔太子太傅上柱国岐王范，孝友至性，聪达多才，乐善为词，言行俱敏，好学流誉，经传悉通。德既训于东宫，化且行于南国。而辅仁或爽，倚福无稽，奄忽迁殂，震悼何及。夫礼以情为体，欲增追远之数；行以名而尊，是图褒德之轨。故择兹茂典，崇以上嗣，言念逝者，用申友于。今遣工部尚书摄太尉卢从愿持节册王为灵文太子，魂而有灵，昭是哀赠。

[book_title]册忠王为皇太子文
维开元二十六年，岁次戊寅，七月戊寅朔二日己卯，皇帝若曰：於戏！受天命者，皇王之业大；为国本者，储副之位崇。所以上承宗祧，下固黎献。咨尔开府仪同三司单于大都护河东河北道行军元帅朔方军节度大使兼关内支度营田盐池押诸蕃部落等使上柱国忠王_，幼而夙成，长有宏量，佩服仁义，周旋礼乐。忠孝极于君亲，友爱闻于兄弟。正以率下，谦以持盈，识洞于微，智周于物。通刑政之大体，备文武之殊能。果于积德，乐于为善。凡此数美，常试皆能，岂矜知子之明，谅曰至公之义。况复仰稽天道，俯察人心，立长则顺，天所助也，议才则贤，人之望焉。是用命尔为皇太子。往，钦哉！尔其敬膺典册，无忘戒慎。思创业之艰难，知守器之为重，作贞万国，允协重明，以扬烈祖之耿光，永贻后嗣之成式，可不慎欤。

[book_title]册交河公主文
维开元二十一年，岁次癸酉，四月丁酉朔十五日辛亥，皇帝若曰：於戏！大邦为好，蕃服维宁，岂独元夫，亦资良偶。咨尔十姓可汗开府仪同三司鞒囟蓟ぐ⑹纺墙锲蘖构夫人李氏，柔懿成性，幽闲表仪。能修《关雎》之德，克奉O蘩之礼。自祗率辅佐，肃恭言容，载茂彤箴，允谐内则。是以崇宠蕃捍，怀柔远人，将适遐荒，更荣封邑。是用册尔为交河公主，尔其叶化蕃邦，竭诚妇道，膺兹宠命，可不慎欤？

[book_title]册建平公主文
维开元二十五年，岁次丁丑，九月十一日，皇帝若曰：於戏！修五礼者，必本于天秩；合二姓者，将厚于人伦。咨尔建平公主，秉质尚柔，因心克顺。默识阃帷之教，明征图史之言。黼藻四德，笙簧六行。河洲在咏，将叶于好逑；汤沐疏封，式昭于备礼。今遣使兵部尚书李林甫、副使中书侍郎徐安贞持节礼册。尔其受兹光宠，慎乃威仪，永保无疆之休，且为将来之范。可不慎欤。

[book_title]册临晋公主文
维开元二十六年，岁次戊寅，闰八月丁卯朔十六日壬午，皇帝若曰：於戏！古之帝女，下嫁诸侯，以正婚姻之懿纲，昭肃雍之令德。咨尔临晋公主，蹈和成性，体顺为心。颇协生知之敏，更承师氏之训。柔明益著，淑慎攸彰。兼四教而不违，勤六行而无尽＝日云吉，嘉礼有期，宜穆彝章，载光册命。今遣使侍中豳国公牛仙客、副使黄门侍郎陈希烈持节礼册。尔其克遵法度，用广徽猷，发明阃德，垂范于后。可不慎欤。

[book_title]册真阳公主文
维开元二十八年，岁次庚辰，二月戊子朔八日乙未，皇帝若曰：（阙）德崇妇道也，河洲之训，厚人伦也。咨尔真阳公主，柔顺因心，幽闲表质。雅着闺闱之则，能瞻图史之诚。徽章载茂，淑范无违。礼将及于有行，宠宜循于赋邑。今遣使兵部尚书兼侍中牛仙客副使黄门侍郎陈希烈持节礼册。尔其敬慎威仪，无致失坠，用膺宠命，克保宜家。可不慎欤。

[book_title]册兴信公主文
维开元二十九年，岁次辛巳，闰四月辛巳朔十八日戊戌，皇帝若曰：於戏！先王作则，女子有行，必开汤沐之封，以成肃雍之美。咨尔兴信公主，自幼及长，含和尚柔。鉴图史而思齐，勤组r而无尽Ｄ茏穹ǘ龋克茂幽闲。教于公宫，既昭雅训；归于外馆，宜穆彝章。今遣使吏部尚书兼中书侍郎徐安贞持节礼册。尔其益自修饰，不忘诚慎，俾昭淑问，贻永无穷。可不慎欤？

[book_title]册乐成公主文
维天宝五载，岁次景戌，七月辛亥朔二十二日壬申，皇帝若曰：於戏！三纲以正，王化是先；二姓之合，人伦式叙。下嫁之礼，厥惟旧章。咨尔乐成公主，毓质柔明，禀性闲婉。幼彰惠问，长有令仪。教以公宫，颇阅于图史；导以安则，克勤于纂组。琼笄既袭，绀绶斯荣。方谐卜凤之期，式叶从人之典。今遣特进行尚书右仆射兼左相吏部尚书晋国公李林甫持节册命。往钦哉！尔其祗率外礼，虔恭中馈，顺而不违，谦而不满，日新其德，以正家人。可不慎欤。

[book_title]册寿光公主文
维天宝五载，岁次景戌，八月辛巳朔十三日癸巳，皇帝若曰：於戏！家人以正，易著乎辞；女子有行，《诗》载其义。五化之本，妇道攸先。咨尔寿光公主，敏质柔闲，资性纯粹，芳衿内穆，淑问外宣。能遵阿保之训，颇闻《诗》、《书》之旨。炜兹彤史，既禀教于中闱；袭以琼笄，斯待年于外馆。黾谋允叶，鸾节方舒，率是旧章，式兹典礼。今遣使光禄大夫行门下侍郎同中书门下平章事陈希烈、副使中大夫给事中王寿持节礼册。往钦哉！尔其祗勤敬德，斧藻令仪，履顺居中，以永终誉。可不慎欤。

[book_title]册平昌公主文
维天宝五载，岁次景辰，十二月戊申朔九日景辰，皇帝若曰：於戏！婚姻之序，人伦为大，家道以正，王化乃贞。咨尔平昌公主，性质闲婉，襟灵敏悟，柔顺外彻，和惠内融。公宫道训，备闻勤俭之则；女史箴规，克慎言容之范。颇窥图象，既习，方修中馈之仪，式从下嫁之礼。Y车遵路，卺庋在庭，归尔好仇，申兹宠典。今遣使特进行尚书左仆射右相吏部尚书晋国公李林甫、副使朝散大夫守中书舍人李コ纸诶癫帷Ｍ钦哉！尔其虔修令德，祗服厥训，循于法度，宜尔室家。可不慎欤。

[book_title]册广宁公主文
维天宝九载，岁次庚寅，四月己未朔二十六日甲申，皇帝若曰：於戏！本于王化，正乃人伦，始于国风，彰于妇道。咨尔广宁公主，柔仪明婉，淑性和惠，端闲外肃，敏悟内昭。禀训公宫，法度彰于懿范；受教师氏，言容顺于阃德。颇闻图史，能习组r，方遵下嫁之仪，式备亲迎之礼。三星迨吉，百两于归，申以徽章，宏兹宠命。今遣使特进行左相兼兵部尚书崇元馆大学士集贤院宏文馆大学士上柱国颍川郡开国公陈希烈、副使正议大夫给事中权知刑部侍郎上柱国渭源县开国男李麟持节礼册。往钦哉！尔其祗膺典礼，勤修内则，宜尔室家，叶于雍肃。可不慎欤。

[book_title]追册让皇帝故妃元氏为皇后文
维开元二十九年，岁次辛巳，十一月戊申朔二十五日壬申，皇帝若曰：於戏！尊名备礼，所以悲友于也；恩亲袭号，所以申悼往也。让皇帝故妃元氏，门承华烈，代袭清猷，柔范夙著，徽音允穆。自伉俪天人，能修壶训，克茂诗箴之教，载修图史之文。岂谓福善无征，遽先殂逝，天伦有感，追悼兼怀。福贵从尊，事资饰赠。有行梁苑，早膺藩幼（疑）之荣；将y寿原，允叶椒房之位。是用册妃为恭皇后。今遣使尚书左丞相裴耀卿、副使韦绥持节礼册。章服式陈，典韦攸备，永惟神格，嘉是哀荣。

[book_title]册寿王杨妃文
维开元二十三年，岁次乙亥，十二月壬子朔二十四日乙亥，皇帝若曰：於戏！树屏崇化，必正阃闱，纪德协规，允资懿哲。尔河南府士曹参军杨元敫长女，公辅之门，清白流庆，诞钟粹美，含章秀出。固能徽范夙成，柔明自远，修明内湛，淑问外昭。是以选极名家，俪兹藩国，式光典册，俾叶龟谋。今遣使户部尚书同中书门下李林甫、副使黄门侍郎陈希烈持节册尔为寿王妃。尔其敬宣妇道，无忘姆训，率由孝敬，永固家邦。可不慎欤？

[book_title]册荣王郑妃文
维开元二十三年，岁次乙亥，十二月壬子朔二十七日戊寅，皇帝若曰：於戏！作配藩维，以正风训，莫不明慎聘纳，聿求仪范。咨尔前相州邺县令郑博古第二女，素闻淑哲，自禀幽闲，习玩不华，图史成则。宜其发祥茂族，高选当代。俾因邦媛之求，式叙阃闱之化。今遣使侍中裴耀卿、副使吏部侍郎席豫持节册尔为荣王妃。尔其勉兹孝敬，诫彼满盈，祗率大猷，永膺宠数。可不慎欤？

[book_title]册永王侯莫陈妃文
维开元二十六年，岁次戊寅，正月庚午朔十八日丁亥，皇帝若曰：於戏！燕翼之树，实属于维城；婚姻之礼，必求于宜室。咨尔右羽林军长侯莫陈超第五女，天资清懿，性与贤明。衣冠之绪，克禀于阃德；环佩之容，备详于闺训。是赖尚柔之质，以宏乐善之心。宜配藩维，用膺典册。今遣使金紫光禄大夫兵部尚书兼中书令集贤院学士修国史上柱国晋国公李林甫、副使中大夫中书侍郎集贤院学士上柱国徐安贞持节册尔为永王妃。尔其虔恭所职，淑慎其仪，惟德是修，以承休命。可不慎欤？

[book_title]册荣王薛妃文
维开元二十九年，岁次辛巳，三月壬午朔十八日己亥，皇帝若曰：於戏！古人大猷，谅在婚礼，必资令淑，以俪藩维。咨尔京兆府新丰县令薛t长女，地承华族，门传雅范。本幽闲之性，为礼教所成。循图览史，蹈和履顺，固可归于邸第，穆彼嫔风，是用命尔为荣王妃。今遣兵部尚书兼侍中牛仙客、副使黄门侍郎陈希烈持节礼册。尔其敬佩前规，克勤内则，式瞻清懿，垂美无穷。可不慎欤？

[book_title]册济王崔妃文
维开元二十九年，岁次辛巳，五月庚戌朔十四日癸亥，皇帝若曰：於戏！乃媵藩王，既开邸第，必求士女，以昭阃则。咨尔故绛州司士参军崔承宠长女，家承茂族，代袭清和。自幼及长，素有柔和之性；监图循史，夙懋幽闲之德。徽猷益著，淑问可嘉，是以膺兹宠章，主彼中馈，是用命尔为济王妃。今遣使兵部尚书兼侍中牛仙客、副使黄门侍郎陈希烈持节礼册。尔其敬佩箴训，克慎威仪，辅我维城，永崇盘石。可不慎欤。

[book_title]册信王卢妃文
维天宝二年，岁次癸未，七月戊戌朔二十一日戊午，皇帝若曰：於戏！建邦为屏，必勉于阃教，嘉耦曰妃，是赖于嫔则。咨尔前殿中省尚书辇局直长卢季融第三女，淑德贤明，令仪柔顺。含和自整，备详环佩之容；禀训有方，更出衣冠之族。实资女范，作配藩维，是用命尔为信王妃。今遗使尚书右仆射兼右相晋国公李林甫、副使银青光禄大夫行中书侍郎徐安贞持节礼册。尔其肃穆闺闱，虔恭礼度，克终妇道，以正国风。可不慎欤？

[book_title]同陈王韦妃文
维天宝四载，岁次乙酉，三月己未朔十九日丁丑，皇帝若曰：於戏！咨尔京兆府新丰县尉韦釜第八女，庆承华族，礼冠女师，钦若保训，践修德范。遵图鉴史，操尚幽闲；内则嫔仪，道彰柔顺。阴教之美，国风攸属，允资邦媛，作配藩闱。是用命尔为陈王妃。今遣使尚书左仆射兼右相吏部尚书修国史晋国公李林甫、副使中书舍人兼判刑部侍郎孙逖持节礼册。其率循懿行，懋昭令德，祗膺典册，可不慎欤？

[book_title]册寿王韦妃文
维天宝四载，岁次乙酉，七月丁卯朔二十六日壬辰，皇帝若曰：於戏！古之建封，式崇垣翰，永言配德，必择幽闲。咨尔左卫勋二府右郎将韦昭训第三女，育庆高门，禀柔中阃，动修法度，居玩琴瑟。夙闻师氏之学，素习公宫之礼。聿求贞懿，作俪藩维，爰资辅佐之德，以成乐善之美，是用命尔为寿王妃。今遣使光禄大夫行左相兼兵部尚书宏文馆学士李适之、副使金紫光禄大夫行门下侍郎集贤院学士兼崇文馆大学士陈希烈持节礼册。尔其钦承宠数，率由令则，敬恭妇道，可不慎欤？

[book_title]册广平郡王崔妃文
维天宝五载，岁次景戌，四月癸未朔十六日戊戌，皇帝若曰：於戏！朱邸传封，爰求嘉耦，琼笄作合，必择华宗。咨尔太子宫门郎崔长女，胄自轩冕，训承图记，柔闲内正，淑问外宣。既连荣于姻戚，且袭吉于龟筮，是用命尔为广平郡王妃。今遗使光禄大夫行门下侍郎陈希烈持节礼册。尔其虔奉仪则，祗膺典礼，克昌祚允，永固宗祧。可不慎欤？

[book_title]册凉王张妃文
维天宝九载，岁次庚寅，四月己未朔十七日乙亥，皇帝若曰：於戏！内则之礼，用穆人伦，中馈之义，以正家道。咨尔左卫率府亲府左郎将罗国公张安仁第二女，门承轩冕，族著清华，蕙德柔明，兰仪婉茂。早习组r之艺，克闻图史之规。懿范聿修，四德斯备，虔恭O藻之训，式彰珩璜之容。作俪英藩，允资令淑。今遣开府仪同三司行尚书左仆射兼右相吏部尚书崇文馆大学士监修国史上柱国晋国公李林甫、副使中大夫行中书舍人权知礼部侍郎事上柱国成纪县开国男李コ纸诓岫为凉王妃。尔其祗膺典礼，永绥宠命，可不慎欤？

[book_title]册东海神为广德王文
维天宝十载，岁次辛卯，三月甲申朔十七日庚子，皇帝若曰：於戏！四瀛宅日，百谷称王。望祀之礼虽申，崇名之典犹缺。惟东海浴日浮天，纳来宏往，善利万物，以宗以都。朕嗣守睿图，式存精享，神心允穆，每叶休征。今五运惟新，百灵咸秩，思崇封建，以展虔诚，是用封神为广德王。其光膺典册，保V寰宇，永清坤载，敷佑邦家。可不美欤
（此文下有“惟南海荡条炎州，包括溟涨，涵育庶类，以成厥德。惟西海汜滥，疏名清晏，表德成兹润泽。奠彼金方。惟北海限蛮阻夷，实资坎德，含奇蕴粹，实曰天池。”似非一篇。今从《唐大诏令》附注篇末。）

[book_title]册勃律国王文
维开元五年，岁次丁巳，五月庚子朔二十七日景寅，皇帝若曰：於戏！夫象贤种德，匪直诸华，开国承家，无隔殊俗。咨尔勃律国王苏弗舍利支离泥，卿历代酋渠，执心忠肃，遥申诚款，克修职贡。谢知信由其远略，郭虔所以足兵，行观郁成授首，何止匈奴断臂。是用命尔为勃律国王，尔宜善始令终，长奉正朔，宁人保国，庆及苗裔。往钦哉！其光膺典册，祗朕宠命，可不慎欤？

[book_title]册疏勒国王裴安定文
维开元十六年，岁次戊辰，正月戊戌朔十四日辛亥，皇帝若曰：万邦述职，无隔华夷，五等疏封，式固藩屏。咨尔疏勒阿摩支知王事左武卫将军员外置裴安定。诞灵蒲海，禀秀葱山。蕴义以立名，蹈仁而成德。虽日月所照，莫非王土，而烽燧时警，犹曰虏庭。遂能捍披边陲，归我声教，载阐畴庸之义，俾宏利建之风。今遣大理正摄鸿胪少卿乔梦松册尔为疏勒王。於戏！允迪由庚，勿替敬典，绥厥戎落，永为汉藩，尔往钦哉。

[book_title]册于阗王尉迟伏师文
践义立身，资忠成性，禀崆峒之气，威武右称；慕函夏之风，款诚必尽。功著沙漠，声闻阙庭，宜有褒崇，俾膺封建。今遣大理正摄鸿胪少卿乔梦松册尔为于阗王。於戏！祗若顺训，聿修令德，无怠无荒，以保土宇。尔往钦哉。

[book_title]册个失密国王木多笔文
维开元二十一年，岁次癸酉，四月丁酉朔五日辛丑，皇帝若曰：咨尔个失密国王木多笔：於戏！奕叶归顺，远舒诚节。修职贡之礼，受藩落之寄。时有代谢，兄亡北袭，保界山川，辑率黎庶，国有制度，俗尚清净，可不勉欤！今命尔为个失密国王。恭膺册命，往钦哉！

[book_title]册渤海郡王大钦茂文
皇帝若曰：於戏！王者宅中，守在海外，必立藩长，以宁遐荒。咨尔故渤海郡王嫡子大钦茂，代承绪业，早闻才干。昔在尔考，忠于国家，爰逮乐躬，当兹负荷。岂惟立嫡，亦乃择贤，休问可嘉，宠章宜及。是用命尔为渤海郡王。尔往钦哉！永为藩屏，长保忠信，效节本朝，作范殊俗。可不美欤。

[book_title]册顺义王莫贺咄吐屯文
维开元二十八年，岁次庚辰，三月丁亥朔二十二日戊申，皇帝若曰：於戏！茂秩攸升，疏封有命，宠荣斯及，必在英贤。咨尔石国王莫贺咄吐屯，代袭诚节，器标果断，尽忠向化，作捍蕃陲。顷以苏禄残妖，尚为边患。乃能纳其邻国，授以良图，候彼疆场，臬为表里。致令克清边徼，远辑殊方，实赖心膂，载宣勋力。静言褒异，非尔而谁？是用册尔为顺义王。尔宜敬慎王猷，抚宁部众，永保藩辅，可不慎欤！

[book_title]册突厥伽骨咄禄为可汗文
维开元二十八年，岁次庚辰，三月丁亥朔二十六日壬子，皇帝若曰：於戏！乃瞻阴方，代有君长。至于膺我盛礼，荣彼殊邻，必择其人，谅无虚授。咨尔突厥伽骨咄禄可汗，气禀崆峒，材雄朔漠，见事无惑，执心不渝，迄选代以来，结好中国。自缵承旧业，克继前修，远遣使臣，来朝阙下。义之所感，情实嘉焉，不有褒称，孰彰忠顺？是用册尔为可汗。今遣从弟右金吾卫将军质持节礼册。往钦哉！可汗其丕承徽章，益励名节，永保多福，以贻后昆。可不慎欤。

[book_title]册小勃律国王麻来兮文
於戏！王泽无偏，义宏于远迩；朝荣所厚，谅敦于款诚。咨尔麻来兮，代袭君长，家传忠信。地虽限于绝域，心每归于本朝。爰逮尔躬，足继前绪。素有驭下之略，益坚奉上之心。是用册尔为勃律国王。尔其敬膺典册，无忘节义，永保土宇，以贻子孙。可不慎欤！

[book_title]册突骑施大纛官都摩度阙颉斤文
维天宝元年，岁次壬午，六月甲戌朔二十二日乙未，皇帝诏曰：於戏！王者无外，不隔遐方，必揆忠款，是加宠命。咨尔骨咄禄毗伽都摩度阙颉斤，代袭荣望，名擅骁骑，信义有闻，部众称美。往在蕃任，受制凶威。元恶已除，能革心而向化；牙纛既立，克辅主以怀归。嘉尔诚心，载崇赏秩，是用命尔为三姓叶护。往钦哉！尔其祗奉典册，懋明忠顺，善翊君长，勉树勋庸。可不慎欤！

[book_title]册u拔萨惮国王为恭化王文
维天宝三年，岁次甲申，闰二月乙未朔二十二日景辰，皇帝诏曰：於戏！王化所及，礼在于怀柔；藩部有归，义存于册命。咨尔u拔萨惮国王阿鲁施多，志怀恭顺，深达智谋，宾以使臣，修其职贡。信义昭著，深可褒称，是用命尔为恭化王。尔其祗奉典册，懋遵风教，忠勤自励，始终无违。用率于遐邦，以宣我朝命，可不慎欤！

[book_title]册突骑施伊里底密施骨咄禄毗伽为十姓可汗文
维天宝三载，岁次甲申，六月癸巳朔十二日甲辰，皇帝诏曰：於戏！覆焘之德，岂隔于华夷；绥怀之道，实贵于忠顺。咨尔突骑施伊里底密施骨咄禄毗伽，承其宗绪，达于智谋，能和众心，以致宁静。载执蕃礼，远效恳诚，节义昭明，深可嘉尚。是用命尔为十姓可汗。往钦哉！尔其懋膺典册，祗奉朝化，蹈此忠信，保于始终。用主于远方，以光其宠命，可不慎欤！

[book_title]册Y宾国王勃匐准文
维天宝四载，岁次乙酉，九月乙卯朔二十二日景子，皇帝诏曰：於戏！远方恭顺，褒锡宜优，累代忠勤，宠章斯及。咨尔Y宾国王男勃匐准，宿承信义，早竭款诚，宁彼下人，二蕃安静。继其旧业，万里来朝，秉节不逾，恳怀弥著。愿情之至，深可嘉焉！是用册命袭Y宾国王及乌苌国王，仍授右骁卫将军。往钦哉！尔其肃恭典册，保尚忠义。承膺于宠命，以率于遐蕃，可不慎欤！

[book_title]册十姓突骑施移拨可汗文
爵以酬庸，德以怀远，乃建蕃国，抑惟旧章。十姓突骑施移拨可汗骨咄禄毗伽俱支，效款输诚，志称勇烈。克保忠贞之节，且兼射御之能。信义无愆，边隅是赖。加以不从恶党，远慕华风，言念尔劳，载怀嘉尚。眷兹部伍，必仗材雄，宜式拜于宠命，俾有膺于殊礼。可册为十姓突骑施移拨可汗。

[book_title]册帅国王素迦文
於戏！赏劳之制，必崇名器，怀柔之典，无替畴庸。咨尔帅国王勃特没兄素迦，代竭忠诚，僻居遐裔，夙怀智识，早闻勇义。顷以勃特没于乡不孝，于国不忠，而卿报屈既深，久被沦弃。今恶党已殄，凶徒就擒，卿遂能输忠赤于朝廷，表仁惠于蕃部。永言郊节，宜膺旌赏。是用册尔为帅国王。尔其丕荷国恩，克修蕃礼，子孙万代，长保宠荣。岂不美欤？可不慎欤！

[book_title]册骨咄国王罗金节为叶护文
维天宝十一载，岁次壬辰，正月己卯朔二十四日壬寅，皇帝诏曰：於戏！畴赏懋功，无隔于中外；怀荒恤远，谅归于典谟。咨尔骨咄国王罗金节，夙遵声教，志尚忠节，作捍边疆勤效斯著。顷者以群丑拨动，方欲胁从，而忠恳不渝，始终弥固。言念于此，嘉尚良深。是用授尔骠骑大将军，仍册为叶护。尔其祗膺典礼，慎守封疆，贻庆子孙，受兹宠锡。可不美欤？

[book_title]册突骑施黑姓可汗文
维天宝十二载，岁次癸巳，九月己亥朔六日甲辰，皇帝若曰：咨尔骨咄禄毗伽突骑施黑姓可汗特进登里伊罗密施，立国惟信，表贤在忠。既效信以推诚，亦旌忠而懋赏。卿才略备举，知勇兼资。强足抗敌，威能率下。故得甲兵孚训，族类怀仁，既响顺以移风，亦事大而知礼。是用载加荣秩，式崇锡命。今授卿特进，为突骑施可汗，卿敬勉良图，光昭盛典，保我疆场，恶我寇仇。俾业固山河，福绥种落，永弘恩宠，可不慎欤！

[book_title]册骨咄禄三姓毗方伽颉利发文
维天宝十二载，岁次癸巳，九月己亥朔六日甲辰，皇帝若曰：咨尔骨咄禄伊难如三姓毗方伽颉利发，夫崇德报功，帝王之事；讲信修睦，人臣之礼。卿久佐藩部，备吏戎落，知荐居不可，以早宾朝。北蕃之俗，不能自理，远仗皇威，深悟变通，克知成败。岂惟款塞之恳，常有捍边之心。言念披诚，有增嘉叹。今授卿左羽林军大将军员外置同正员，兼赐册书铁券，永执蕃礼，无替华风，克终令名，常保禄位。可不慎欤！

[book_title]赐三姓叶护都摩度阙颉斤铁券文
於戏！善于国者，尝必加焉。自古哲王，率由斯道。咨尔三姓叶护左羽林军大将军员外置同正员骨咄禄毗伽都摩度阙颉斤，素称骁悍，兼蕴智谋。当苏禄之时，虽力有所阙，而恳诚之至，乃朕则知。元恶既除，效勤弥亮，果能率众相归降，斯尽节于朝廷，且立功于疆场。信义若此，嘉尚良深，是用授卿宠章，荣彼蕃部。今赐卿丹书铁券，传之子孙，就固河山，有如日月，可不慎欤！

[book_title]赐护密国王子颉吉里匐铁券文
咨尔护密王子颉吉里匐，夫藩捍所寄，惟信是从，节义可称，中远弗隔。卿之先代，尝附国朝，通使有常，书译相次。自卿父继立，近阻强邻，被制凶威，有乖夙志。今遂能献诚款，潜归怀，自非心悟远图，何以克存失意？念此诚恳，嘉尚尤深。今赐卿丹书铁券，以旌忠孝。长表信义，永傅子孙，日月同明，山河齐久。可不美欤？可不慎欤！

[book_title]赐突骑施黑姓可汗铁券文
维天宝十二载，岁次癸巳，九月己亥朔六日甲辰，皇帝若曰：咨尔骨咄禄毗伽突骑施黑姓可汗登里伊罗密施，惟皇建极，声教及于遐荒；惟帝念功，礼命加于恭顺。卿虽拥在沙漠，常捍烟尘，识进退存亡之端，知古今成败之数，久率藩部，归化朝廷，兼拒凶（阙），挫其侵轶。精贯白日，义光青史，绩用累著，嘉尚良深。今授卿特进，册为突骑施可汗。重爵贵号，以崇其宠，丹书铁券，以表其忠。宜保始终，就固诚节，山河带砺，福禄长存。可不慎欤！

[book_title]赐故石国王男G俱车鼻施进封怀化王并铁券文
维天宝十二载，岁次癸巳，十月戊辰朔十四日辛巳，皇帝若曰：咨尔故石国顺义王男G俱车鼻施，夫柔远之道，必先文德；录诚之美，是加命礼。卿之先代，累宾朝化，列在藩王。卿又能效节输忠，克复居宇，捍边率下，循职修贡。信彰夷落，义贯幽明，言念恳诚，良多嘉尚。今授卿特进，仍封怀化王，并赐丹书铁券，以表忠赤。宜执于恭顺，保于终始，每资犄角之用，永固山河之宠。可不美欤！

[book_title]谒陵大赦文
祀之大者，莫尊于严享；德之至者，莫加于孝敬。故周庙颂《思文》之章，汉陵躬展事之礼。因心斯在，敢不肃祗。我国家应天受期，骏惠丕命，继武宗文之德，重熙累洽之盛，故以道高系表，首冠帝先。朕以眇身，获保鸿业。往属多难，时逢国屯，推戴神宗，纂复兴运，允迪前烈，载康兆人。此盖仗卿士之谋，叶人祗之赞，岂伊薄德，敢承天庥。
露往霜来，久积园陵之思；秋尝夏E，聿思孝飨之诚。乃夏朔辰，祥芝产于太室；及秋吉日，珍木瑞于神宫。对越上灵，拜兹嘉贶。顷以秋稼未实，民役尚劳。每事害农，岂惟在予有咎之责；因亲设教，恐违先旨恤隐之方。今三时已和，百礼斯洽，崇牙宿设，万舞在庭。敬尔臣工，骏奔执豆，蠲洁为喜，明德惟馨。有来雍雍，载怀怵惕之思；至止肃肃，如闻叹息之声。降格有终，缠感罔极，瞻弓剑而莫及，捧镜奁而哽咽。始自桥岳，终奉梁山，紫气升于寿宫，甘露遍于陵树。白兔驯扰，瑞草呈祥。恭惟昭陵，载感王业，肆台小子，夙奉睿图。及斋戒虔诚，率祗祀典，圣容昭见，灵迹尤彰。每四方多虞，中国有事，虽升龙已远，而跃马如神。及配奠寿宫，亲闻\跃，幽明合庆，今古未闻。盖皇天眷于我唐，神心昌于后嗣。延祚之祉，岂独在予一人；锡类之恩，宜广覃于四海。可大赦天下。
自开元十七年十一月二十二日昧爽已前，大辟罪已下，罪无轻重，已发觉未发觉，已结正未结正，系囚见徒常赦所不免者，咸赦除之。自先天已来，有杂犯经移近处流人，并配隶碛西瓜州者，朕舍其旧恶，咸与惟新，并宜放还。其反逆缘坐长流及城奴，量移近处。编附为百姓，左降官量移近处，官人有亡官失爵齿力未衰者，量加收录。天下百姓无出今年地税之半，如已征纳，听折来年。逋租悬调在百姓腹内者，一切放免。孝子顺孙，义夫节妇，旌表门闾，终身勿事。诸州侍老，百岁已上赐帛十段。九十已上赐五段，八十已上赐三段．献陵、昭陵、定陵官吏并管陵县官各别加一阶，陵户并放从良，终身洒扫陵寝。仍每陵侧近取百姓六乡，以供陵寝，永勿徭役。自古帝王贤臣将相陵墓，宜令所在州县致祭。内外文武官，三品已上加爵一等，四品已下各赐一阶。亚献皇太子鸿赐物二千匹，终献应王潭赐物一千匹，王守礼、宁王宪、薛王业各赐物八百匹，忠王浚、棣王洽、鄂王涓、荣王辍⒐馔舻雀鞔臀锲甙倨ァＶ惺槊畔麓臀镂灏倨ィ开府王毛仲赐物三百匹。皇亲五等已上，诸亲三等已上，及文武百寮各赐物有差。
自古明王，因心以待人，曲已以施物，故休戚共而忧乐同也。中书门下丞相尚书开府三省大将军父并赐三品官，九卿三监十二卫监门羽林军五省长官三府尹大都督长史父各赠四品官，五品已上清官父各赠五品官。凡所赠官宜兼赠母邑号，俾夫群臣受荣，上延父母；先帝遗泽，下及幽冥。兴言及此，良多感叹。君臣一体，荣辱是同，龙蛇之歌，古今作戒。其唐元年两营立功官，三品已上与一子官，其四品已下选日优与进改，京兆府供顿县免今年地税。诸道战亡人家，仰州县存恤，不支济者量事赈济。诸军健儿别敕行人各赐勋两转。

[book_title]改元大赦文
古者君临大宝，子育黎民，爰当御历之初，宜布惟新之令，将冀昭苏品物，荡涤瑕疵，大推作解之恩，俾乐咸亨之运。恭以明宗皇帝经纶草昧，统御寰瀛，垂衣而八表归心，负而十年无事，必谓盘维永固，鼎社无迁，立万代之基图，为百王之轨范。洎遗弓剑，遂起干戈，逆竖延灾，宗英失守，劫夺神器，侮乱天常，诛戮至亲，虐害无告，顾予何咎，忽有异谋，无名而大举甲兵，不道而广劳生聚，寰中板荡，天下惊骚，内外离心，遐迩积怨，嗷嗷士庶，若无所依。契丹皇帝不忘先朝，特存旧好，亲提锐旅，远殄群凶，未整鹳鹅，尽歼蛇豕。而复念中原之无主，悯四海之倒悬，欲泰群情，特申大义，猥惟凉德，俾纂宝图，成命不回，固让莫得。殷汤以东征西怨，乃践帝图；夏禹以地平天成，遂兴王业。矧予寡昧，有愧推崇，虽勉副群心，恭临大位，将何以祗膺眷v，统和人神？以是驭朽兴怀，宵衣在念，跻生民于富寿，保社稷于延洪。颁历纪年，既有遵于典册；推恩行庆，将普及于幽遐。宜改长兴七年为天福元年，大赦天下。十一月九日昧爽已前，应在京及诸州郡邑罪犯，及曾受伪命职掌官吏，并见禁囚徒，已结正未结正，已发觉未发觉，罪无轻重常赦所不原者，咸赦除之。应曾相连贼党军人百姓，有奔窜山谷者，一切不问，任归本贯。如却愿在军者，亦仰所司申送，当令本军收管。易俗移风，宜遵善教，尊本敬始，自有常规。明宗朝所行敕命法制，仰所在遵行，不得改易。悉力为时，罄财助国，苟不推于恩信，亦何示于赏酬？自举义已来，应借率人户，及经抄括商旅资财钱物，委所司明置文籍，候平定之后，当议给还。京城将士，降附军戎，自举义已来，悉闻忠荩，宜加赏赍，以劝勤劳。应在京诸军将领兵士等，候并破贼寨，当议各加优赏。有没于王事者，各与赠官，其子孙并与量才叙用。文武官寮等，久输推戴之诚，宜示奖酬之道。应在京文武官寮，及军府将校并劝进官等，兼前资官内，自五月后来未曾分掌职任，并各与迁转官资。自五月后来已曾受官者，不在此限。其军府诸色职掌将吏等，已及押衙职者，并与加官。未及押衙职者，各与递迁职次。应超魏府行营及系侍卫诸军将校等，并已加恩外，所有六军及诸道本城并替换在诸处将校未加恩者，凡执干戈，皆为社稷，虽守役或分等闪，而倾心尽著勤劳，且被渥恩，各升官秩，用奖输忠之效，俾坚御侮之诚。其六军及诸道州府本城并替换在诸处将校未加恩者，宜令并与依资转官。仍令六统军及诸道州府，据前项军都，自副将已上，分析名衔申奏。盐麦之利，军府所须，倘不便于户人，宜别从于条制。所期济众，无患妨公，在京盐货，元是官场出籴自今后并不禁断，一任人户取便籴易，仍下太原府，更不得开场粜货，其L每斤与减价钱三十文。恩推掩骼，义显烛幽，允谐遐迩之心，冀叶阴阳之序。应自举义已来，或有因事抵法之人，及九月十四日后，杀戮贼寇，所在暴露骸骨，未有骨肉收认无主者，委逐处长吏埋瘗。弓旌聘士，岩穴征贤，式光振鹭之班，将起维驹之咏。应山林草泽贤良方正隐逸之士，委逐处长吏切加采访，咸以名闻，当议量才叙任。昨以寇戎久在郊境，颇伤禾稼，赋租应近畿五十里内，委逐处令长检覆，当与免今秋税租差科。
於戏！甘泽配天，万物以之膏润；震雷出地，百卉繇是发生。将欲道和气于八方，示深仁于三面，永康圣历，普洽民心。凡百庶寮，洎方伯连帅，克奉明恩，勉扬厥职，共臻至化，称朕意焉，赦书日行五百里，敢以赦前事言者，以罪罪之。布告中外，咸使闻知。

[book_title]加应道尊号大赦文
惟天法道，惟后奉天，既合德以降符，必执象以明本，则上元眷命，有以丕承，大宝鸿名，斯为公义。朕缵宗社之重，扬文武之烈，克勤匪懈，服道齐心。允迪元猷，聿求至理，日慎一日，三纪于兹矣。区夏大宁，灵祗集贶，而公卿宗子，耆艾法流，佥曰玉芝白鱼，神言瑞景，天之应也。敦信兴礼，务本崇儒，人之应也。化洽而风俗还淳，气和而疵疠不作，天启道运，其保让焉？上答元符，愿增徽号，披诚诣阙，累上封章。挚请愈勤，恳词难夺。以今日敬膺典册，曰开元天宝圣文神武应道皇帝。
式副人神，感惧交集，宜广恩于善贷，俾协庆于惟新，可大赦天下。自天宝七载五月三十日昧爽已前，大辟罪已下，罪无轻重，已发觉未发觉，已结正未结正，系囚见徒，当赦除之。其左降官及流移配隶安置罚镇效力之数，并稍与量移。亡官失爵，放归不齿，及诸色被停与替非衰老疾病者，宜令所司量加收叙。人和年登，休运斯属，轻徭省赋，惠政攸先。将洽小康，必宏厚贷，其天下百姓来载租庸，并宜放免，及诸色勾征等，亦一切放免，自古帝王，建邦受命，必敬先代，以循旧章。周备礼文，既存三恪之位；汉从损益，唯立二王之后。自兹已降，且复因循，将广继绝之恩，宏复古之道。宜于后魏子孙中，简择谱属灼然相承者一人，委所司勘责，准@公例定为三恪。
陵庙所奉，典职惟崇，事虽更于有司，任岂循于常秩。其宗正卿宜与大常卿同品，其少卿及丞亦宜准此。又上古之君，存诸号氏，虽事先书契，而道著皇王，缅怀厥初，宁忘咸秩。其三皇已前帝王，宜于京城共置一庙，仍与三皇五帝庙相近，以时致祭。自古受命之主，创业之君，皆经济艰难，戡定祸乱，虽道谢于往古，乃功施于生人，用率典章，亦从祀。其历代帝王肇迹之处，未有祠宇者，宜令所繇郡县，量置一庙，以时享祭。仍取当时将相德业可称者二人配祭，仍并图画立像。如先有祠宇享祭者，亦宜准此。式闾表墓，追贤纪善，事有劝于当时，义无隔于异代。其忠臣义士，孝妇烈女，史籍所载，德行弥高者，所在亦置一祠宇，量事致祭。
古者乡有塾，党有庠，所以明尊卑之义，正长幼之序，风化之道，义在于兹。先置乡学，务令敦劝。如闻郡县之间，不时训诱，闾巷之内，多亏礼节，致使言词鄙亵，少长相凌，有黩清猷，何成雅俗？自今已后，宜令郡县长官申明条式，切加训导。如有礼义兴行，及纪纲不立者，委采访使明为褒贬，具状闻奏。道教之设，淳化之源，必在弘阐，以敦风俗。顷列四经之科，将冠九流之首，虽及门求进，颇有其人，而睹奥穷微，罕闻达者。岂专精难就，为劝奖未弘。天下诸色人等，有通《道德经》及《南华》等四经，任于所在自举，各委长官考试申送。其崇元馆生，自今已后，每至选日，宜减于常例，次为留放。
朕每以道元有属，思竭精诚，经教所在，岂忘崇奉。且宗其道者师其人，行其教者尊其礼。晋琅琊王公府舍人杨真人，护军长史许真人，丹阳上计掾许真人，皆道著妙门，感通元阙，降高真之迹，为上清之宗。后汉张天师，教达元和，德宗太上，正一之道，幽赞生灵。梁中散大夫贞白陶先生，高尚尘表，博达元微，综辑真经，传授后学，并令有司审定子孙，将有封植，以隆真嗣。天师册为太师，贞白册赠太保。其洞、宫、山，各置坛祠宇，每处度道士五人，并取近山三十户，蠲免租税差科，永供洒扫。诸郡有自古得道升仙之处，虽先令醮祭，循虑未周。宜每处度道士二人，其灵迹殊尤功应远大者度三人，永修香火。其茅山紫阳观取侧近二百户，太平、崇元二观各一百户，并蠲免租税差科，长充修葺洒扫。应天下灵山仙迹，并宜禁断樵采弋猎。如闻山林学道之士，每被搜括，且法之防邪，本有所以。至于宿宵妖讹，亡命聚众，诱陷愚人，故令禁断，郡县遂一概迫逐，使志道之士不得安居。自今已后，审系清洁，更不得恐动，以废修行。其五岳四渎名山大川，各令本郡长官致祭。朕刻意真经，虔诚至道，冀凭元v，永锡黔黎。每朝礼三清，则宵衣忘寝；或斋戒一室，则蔬食精专。不以勤躬为倦，务以徇物为心。况于宰杀，尤加恻隐。自今已后，每月十斋日，不得辄有宰杀。又闾阎之间，例有私社，皆杀生命，以资宴集。仁者之心，有所不忍，永宜禁断。
且因亲设教，式本于人伦；自叶流根，必逮于荣养。内外文武职掌官有五品已上，其父祖见在无官者，宜各授一官，仍令致仕，其祖母见在，准母例处分。京官五品已下正员，如父母已没未有官者，宜追赠，所司勘会，即与处分。睦亲之义，因心不忘。前开府仪同三司窦曳，顷以容纳微人，颇亏宪典。永怀舅氏，追感渭阳，宜申国恩，再复荣秩。可开府仪同三司，仍放优闲，不须朝会。王泽无私，岂殊于中外；天瑞有庆，频属于京辇。宽大之典，则以博覃；施惠之恩，特申曲被；其京城父老，宜各赐物十段，七十已上仍版授本县令，其妻版授县君。六十已上，版授本县丞。天下侍老，百岁已上版授下郡太守，妇人版授郡君。九十已上版授上郡司马，妇人版授县君。八十已上版授县令，妇人版授乡君。仍并即量赐酒面。内外见任文武官，九品已上宜各赐勋两转，其京文武官见在京及致仕，并陪位官诸方通表使及月番官等，一品赐物一百匹，二品三品八十匹，四品五品五十匹，六品七品三十匹，八品九品二十匹，两京留守各八十匹。其节度采访使并诸充官使未回者，并同在京例赐物。贵妃杨氏，禀性柔和，因心忠孝，克慎闺壶。蹈礼循《诗》。加以勤志元宗，协诚严奉，率励宫掖，以迪《关雎》。宜赐物三千匹。嫔御等赐物有差。其太真观虽先度人，住持尚少，宜更度道士七人。太子_宜更赐物二千匹，庆王琮已下各赐物有差。率土之内，赐T三日。

[book_title]加天地大宝尊号大赦文
自昔皇王受命，必降于元符；天人协心，乃彰于大号。朕缵承元绪，虔奉睿图，何尝不精意真宗，专心庶政。幸以边隅}定，风雨时若。人和岁稔，且洽于时雍；极瑞殊祥，荐臻于昭应。故得玉芝再产，秘牒元通。至道降休，先圣储祉，顾惟菲德，曷以克当？是用祗荐崇名，永扬洪烈。群公百辟，援义比事，诚请不已，固辞不获。以今日敬膺典册，曰开元天地大宝圣文神武应道皇帝。徽章载茂，寅畏增深，宜因稽古之典，式布惟新之泽，可大赦天下。
自天宝八载闰六月五日昧爽已前，大辟罪已下，罪无轻重，已发觉未发觉，已结正未结正，系囚见徒常赦所不免者，咸赦除之。朕永惟风教，渐冀还淳，至于宏贷之名，亦思复古。其天下百姓丈夫户头者，宜各赐爵一级。征镇之役，其来久矣，虽存素备，谅在变通。顷者用兵，盖非获己。今西戎摧殄，北虏归降，南蛮东夷，咸来稽颡，亦可谓四海无事，万里廓清。减戍息人，思宏善贷，其军镇兵非切要可均减者，宜令本镇节度使与所司商量处置奏闻。其百姓有频经征戍者，已后差点之次，不在此限。高年给侍，义存养老，因时定式，务广仁恩。其天下百姓丈夫七十五已上，妇人七十已上，宜各给一人充侍，任自拣择。至八十已上，依常式处分。唐虞省刑，画冠不犯，秦汉制法，密网维烦，理乱之源，得失斯在。朕常想淳古，务崇敦朴，刑期不滥，政协无为。岂惟守于升平，庶有臻于大道。顷者详诸条目，已从简易，至于结断，尚虑深刻，所贵从宽，示其知禁。宜令中书门下与刑部大理寺法官审更详定。法律之间，有所不便者，具条目闻奏。
E之礼，以存序位；质文之变，盖取随时。国家系本仙宗，业承圣祖，重熙累盛，既锡无疆之休，合享祭神，思宏不易之黄。自今已后，每遇E，并于太清宫圣祖前设位序正。上以明陟配之礼，钦若元宗；下以尽虔恭之诚，无违至道。比来每缘E，时享则停，事虽适于从宜，理或亏于必备。已后每缘E，其常享无废。享以素馔，三焚香以代三献。又奉先追远，礼惟昭德，崇福展敬，义在因心。自今已后，献祖宣皇帝、宣庄光皇帝、光懿皇后忌日，宜令京城一日设斋，太祖景皇帝、景烈皇后、代祖元皇帝、元贞皇后忌日，京城三日行道。
元宗妙本，实备微言，垂范传策，将宏至化。朕所以发求道之使，远令搜访，因听政之余，亲加寻绎。既判讹谬，爰正简编，必有阐扬，以敦风教。今内出一切道经，宜令崇元馆即缮写，分送诸道采访使，令管内诸郡转写。其官本便留采访郡太一观持诵。圣人垂训，盖先于道，学者宗本，必有其师。文宣王与圣祖同时，俱为教首，虽考言比德，理在难名，而问礼叙经，迹彰亲授。思广在三之义，用崇得一之尊，宜于太微宫圣祖前，更立文宣王遗像，与四真人列侍左右，且道降真符。
天有成命：藏之于密，则取固名山；彰之以类，则发祥星洞。况灵仙所集，宜表殊休。太白山可封为神应公，所繇四时祭祀。其金星洞改为嘉祥洞，所管华阳县改为真符县。仍置一祠宇，仙人台下置一观。两京并十道于一大郡亦宜置一观，并以真符、玉芝为名。每观度道士七人，修持香火。户部侍郎兼御史中丞王p，以才授委，以忠奉上。顷命精求元记，克协神心，宜旌乃诚，俾正章绶，特与三品。其李浑等三人，既亲传真诰，因获元符，当有甄明，用旌福应。宜令中书门下量其所能，具状闻奏，当别处分。又九州之镇，实著礼经；三代之典，必崇望秩。事既属于报功，义有符于锡命。其九州镇山，除入诸岳外，并宜封公。仍各置祠宇。已有祠宇者，量更增修。其五岳四渎，虽载常祀，储庆发祥，当申昭报。宜令所在长官各陈祭礼，名山大川，亦量事致祭。天下侍老，并量赐酒面。内外见任文武官职事官，三品已上赐爵一级，四品已上加一阶。其京文武官在京及诸色陪位官通表使等赐帛有差。率土之内，赐T三日。

[book_title]南郊大赦文
皇天眷命，必顺于五行；哲后驭时，实遵于三统。考古之道，何莫繇斯。朕钦若上元，嗣守丕业。察璇衡以齐政，念稼穑以劝人，日慎一日，四十载于兹矣。何尝不夙夜祗畏，忧劳在怀，思致黎元，臻夫至理。幸以刑清俗阜，天成地平。万方}宁，群物咸遂，虽惭大化，且谓小康。此皆至道储祉，宗社敷v，岂骒菲薄，而克致焉。然则上稽历象，傍采舆议，爰以土德，承汉火行，是凭《大易》之辞，用绍前王之烈。祯祥累应，正闰攸分，不改旧章，惟新景运。属献岁初吉，乘地布和，是用展祀崇礼，竭诚昭报，庶协发生之序，载覃雷雨之泽，可大赦天下。自天宝十载正月十一日昧爽已前，大辟罪已下，罪无轻重，已发觉未发觉，已结正未结正，系囚见徒常赦所不免者，咸赦除之。其左降官及流移配隶安置罚镇效力之类，并稍量移近处。其官已复资，至叙用之日，不须为累。其流人配隶并一家往者，所犯人情非切害，身已亡没，共家口放还。流人及左降官考满载满丁忧服满者，亦准例稍与量移。其亡官失爵，放还不齿，其诸色放停解考免与替人等，非犯赃者，宜令所司勘责，量加收叙。其衰老疾病者，仍与致仕官。天下百姓今载地租并诸色勾征欠负等色，在百姓腹内未纳者，并一切放免。且京兆府及三辅三郡，百役殷繁，自今已后，应差防丁屯丁，宜令所繇支出别郡。
礼者，所以训导人俗，昭事明祗，所宜增修，以会其本。况国之大典，在于精，必资备礼，以彰尊奉。自今已后，设祭南郊，荐献太清，荐享太庙，其太尉行事前一日，于致斋所具羽仪卤簿，公服引入，朕亲授祝版，乃赴清斋，用展诚敬。夫孝子奉亲，生极敬爱，殁有思戚，霜露之感愈深；祭以严恭，蒸尝之敬如在。且庙者貌也，取像存焉，是礼繇于情，因心则感，太庙宜置内官，以备严奉。仍于庙外另造一院安置，庶申罔极之思，无忘事生之礼。岳渎山川，蕴灵毓粹，云雨之泽，利及生人，春秋之义，存乎祀典。况正其运序，式遵咸秩，其五岳四渎及诸镇山，宜令专使分往致祭。其名山大川及诸灵迹，并自古帝王及得道升仙忠臣义士孝妇烈女有祠庙者，各令郡县长官逐便致察。其有陵墓屋宇颓毁者，量事修葺，合应禁樵采，宜申明捉搦。四海攸广，百川朝宗。德乃灵长，道惟善利。就言泽润，义在封崇。其四海宜并封王，仍差使备礼册祭。每顺时行令，奉道施法，天心不违，灵鉴不远。且去载长至，庚子御辰，今兹建元，辛卯应历。立春乃标于岁首，上己更协于清明，此气序和调，乾坤交泰。既正东方之位，咸归启运之祥，则政贵宏通，上符天意。况法以辅德，刑以闲邪，岂在烦苛，必资简易。朕永怀至理，思致还淳，每轸哀矜之心，屡申宽大之诏，实欲人皆知禁，化洽无为。顷者已令法官，每刊刑典，犹虑尚乖大体，未副朕怀。再令中书门下与刑部大理寺审加详定，务从宽典。
夫共理亲人，在于郡守县令。今二千石朝廷精择，咸得其人。县令委之选司，虑未尽善。孰若连职同官，见有踪迹，宜令天下太守，各举堪任县令一人，善恶赏罚，必及所举。所司仍明作条例，每搜罗贤俊，旌贲邱园，犹虑遁迹藏名，安卑守位，瞻言及此，寤寐思焉。其诸色人中，有怀才抱器，未经荐举者，委所在长官审访，具名录奏。《礼》之《王制》，垂范作程，亦既观德，训人孝敬。故天子七庙，诸侯五庙，大夫三庙，士一庙，孝享奉先，亦各有辨。今三品已上，乃许立庙，永言广敬，载感于怀。其京官正员四品清望官，及四品五品清官，并许立私庙。京官五品已上正员清资官阶相当，并五品已上正员外清官父母，先亡殁无官号者，并与追赠。又父有封爵，合传授子孙，或缘申请迟违准式，遂停承袭。如有此色，自开元以来，宜令所司审加勘责，灼然合袭者，特宜许袭。天下侍老，百岁已上赐绵帛五段，粟五石；八十已上绵帛三段，粟三石；丈夫七十五已上，妇人七十已上，绵帛二段，粟两石。太清宫道士各赐物三十段，陪位道士共赐五百段。亚献太子_赐物二千段，终献荣王琬赐物一千段，文武百官及有职掌，各赐物有差。率土之内，赐T三日。

[book_title]加证道孝德尊号大赦文
王者事天明，事地察，修身慎行，孝德彰矣。故风化天下，和睦兴焉。致敬宗庙，祖考来格，是则礼莫大于严享，孝莫大于扬名，有以通于神明，有以光于四海。朕承真之道，缵圣之业，钦若先训，惟怀永图。宝俭宝慈，无为而理；自南自北，有截来威。五教聿兴，家服仁孝；四灵咸盛，物应纯诚。百辟公卿，万方夷夏，佥奉元贶，征长发于真源；屡荐鸿名，愿昭彰于至德。封章守阙，于再于三。加以圣祖锡符，元中启迪，天心垂裕，荣光降临，敢不丕承，固执冲让。乃展因心之义，以宏推尊之典，虔上册礼，斋肃思成。入室v然，敢忘于目；出户而听，庶几有闻。扬美谥于无疆，展永怀于罔极。且敬从拜后，礼既尊先，式副群心，以允成义，以今日敬膺典册，曰开元天地大宝圣文神武证道孝德皇帝。大号载崇，祗若增惧，宜因布和之序，式宏在宥之泽，可大赦天下。
自天宝十三载二月九日昧爽已前，大辟罪已下，罪无轻重，已发觉未发觉，已结正未结正，系囚见徒常赦所不免者，咸赦除之。官人犯入己赃，不可更令却上，后不须为累。其左降官并稍量移近处。反逆缘坐流配之色，宜与量移。其王p、李林甫、柴崇耀、阿布思等，并寄任非轻，包藏特甚，原情议法，深所难容。况日月未淹，罪坐尤重，即从宽宥，何以惩肃？应缘亲累流配者，并不在该及之限。左降官承前遭忧，皆不得离任。孝行之道，所未宏通，情理之间，深可哀恤。如有此类，宜并放归。仍申省，计至服满之日，准法处分。自今已后，编入常式。其中有非反逆缘坐，及情理切害，有父母年老，不任相随，无昆弟养者，许停官归侍；及有身已衰老，久罹谴责，愿停官者，委本道采访使简择，具名牒中书门下，然后放还。鳏寡茕独乏绝者，量加赈给。三载黜陟，百王令典，殿最之迹，廉问攸归。欲更别遣使臣，虑有烦扰。今载宜委本道采访使，具官人善恶奏闻，以申劝阻。
自临御以来，四十余年，朴延想，寤寐求贤。林薮无遗，旌招不绝，犹虑升平已久，策业增多，至于征求，或遗僻陋。其博通坟典，洞晓元经；清白著闻，词藻宏丽；军谋出众，武艺绝人者，任于所在自举。仍委郡县长官精加铨择，必取才实相副者奏闻。朕尊崇先谥，霜露增感，于以孝思，无忘锡类。其内外见任官阶，俱是三品已上，父未有五品官及无官已亡殁者，宜各赠五品官；及母无邑号者，亦与追赠。其见任四品五品清官官阶俱是五品已上者，亡父母先无官号，亦准此追赠。且厚其风俗，五教之旨聿兴；贲于邱园，十翼之风斯在。其士庶间，众推孝弟，异代义居，高尚确然，隐遁岩穴者，委采访使博访闻荐。其孝义之人，已经旌表，雍睦无易，纯至有终，著美乡闾，深可嘉尚，各赐勋两转，以彰德行。
天下侍老，百岁已上版授本郡太守，妇人版授郡夫人，各赐绵帛五段，粟三石；八十已上版授本县令，妇人版授县君，各赐绵帛两段，粟两石。
太清宫阙，圣祖仙居，频降休征，屡贻启迪，不有优异，岂表殊常？其本宫道士宜各赐物三十段，道门威仪王虚真赐物五十段。陪位大德各赐物二十段，因心推崇，增上美谥，惟官统职，必在正名。今以太常尊事宗庙，安可别署为名，礼不逼尊，情期达敬。五陵署改为台，其献陵台等五令及丞并升一阶，以彰崇奉。五岳四渎及名山大川，并灵迹之处，先贤祠庙，各委郡县长官致察。其有陵墓祠宇颓坏者，量情修葺。
亚献皇太子_赐物一千段，终献荣王琬赐物五百段，其余各赐阶爵有差。其郡守县令，职在亲人，必务公勤，以康黎庶。凡所推择，皆竭乃诚，宠锡之间，须甄异等。普恩之外，太守等并赐爵一级，县令赐勋两转，庶期勉励，以表朕心。其京文武官，一品赐物一百匹，二品八十匹，三品七十匹，四品五品五十匹，六品七品各三十匹，八品九品各二十匹。北京留守节度采访使并京官准敕出使未回者，所赐物并同见在例。左相陈希烈，纯粹之道，载穆朝廷；文儒之风，式瞻师表。且协和时令，翊赞升平，柔嘉其德，克壮元老。与一子五品官，赐物五百匹。摄太尉奠瓒上册书宝册读册右相杨国忠，当朝正色，百僚纲纪，廉节遗身，三阶柱石。况发挥孝理，润色鸿猷，金玉王延，典礼增缉。不有殊等，何用为劝？宜与一子三品官，仍与一子王品官，更赐物五百段。左仆射安禄山，以贞一之心，总文武之任，出清北落，入赞南宫，既押登歌，又挥宝册，与一子官，更赐物四百匹，摄太尉张均，太清宫祠及修仪注等使，普恩之外，又赐物一百匹。武德功臣及贞观初宰辅等，缅想忠义，感会风云，用集大勋，肇兴王业。其有子孙零落，冠冕陵夷，无任官宦者，宜令所司勘责，依资与一人京官。唐元勋臣，绩参缔构，录劳念旧，每于怀。普恩之外，宜放一子出身，如已出身，所司依资与一官。率土之内，赐T三日。

[book_title]幸蜀郡大赦文
朕以薄德，嗣守神器，何尝不乾乾惕励，勤念苍生。至于水旱或愆，则祷祠请罪；边鄙微扰，则斋戒思过。聿来四纪，人亦小康，盖祖宗之灵，卿大夫之助也。是以推心将相，不疑于物，而奸臣凶党，负信背恩。创剥我黎元，暴乱我函夏，皆朕不明之过，岂复尤人哉。杨国忠厚敛害时，已肆诸原野；安禄山乱常构祸，尚逋其斧钺。朕用巡巴蜀，训励师徒，命元子北略朔方，诸王分守重镇，合其兵势，以定中原。将汤涤烦苛，大革前弊，思与亿兆，约法惟新。上以奉宗庙神o，不以宁华夷动植，可大赦天下。其天宝十五载八月一日昧爽已前，大辟罪已下，常赦所不免者，咸赦除之。自兵兴已来，有破家者，一切与雪，流人一切放还。左降官各还旧资，内外文武官节级赐阶爵。安禄山胁从官，有能改过自新，背逆归顺，并原其罪，优与官赏。

[book_title]封泰山玉牒文
有唐嗣天子臣某，敢昭告于昊天上帝：天启李氏，运兴土德，高祖太宗，受命立极。高宗升中，六合殷盛，中宗绍复，继体丕定。上帝眷v，锡臣忠武，}绥内难，推戴圣父。恭承大宝，十有三年，钦若天意，四海晏然。封祀岱岳，谢成于天，子孙百禄，苍生受福。

[book_title]祀后土文
恭惟坤元，道昭品物，广大茂育，畅于生成，庶凭休和，惠及黎献。博厚之位，粤在汾阴，肃恭时巡，用昭旧典。敬以琮币牺牲，粢盛庶品，备兹瘗礼，式展诚悫。

[book_title]奠让皇帝文
隆基曰：一代兄弟，一朝存殁，家人之礼，是用申请，兴言感思，悲涕交集。大哥孝友，近古莫俦，尝号五王，同开邸第。远自童幼，洎乎长成，出则同游，学则同业，事均形影，无不相随。顷以国步艰危，义资克定，先帝御极，日月照临。大哥嫡长，合当储贰，以功见让，爰在薄躬。既嗣守紫宸，万几事总，听朝之暇，得展于怀。十数年间，棣华凋落，谓之手足，惟有大哥。今复沦亡，邈然无对，以兹感慕，何恨如之？然以厥初生人，孰不殂谢，所贵光昭德行，以示崇高。立德立名，斯为不朽，大哥事迹，身没让存。故册曰让皇帝，神之昭格，当兹宠荣。况庭训传家，Q等申让，善述先志，实有遗风成其美也。恭惟绪言，恍焉如在，寄之翰墨，悲不自胜。

[book_title]策道德经及文列庄子问
朕听政之暇，尝读《道德经》、《文》、《列》、《庄子》，其书文约而义精，词高而旨远，可以理国，可以保身。朕敦崇其教，以左右人也。子大夫能从事于此，甚用嘉之。夫古今异宜，文质相变，若在宥而不理，外物而不为，行邃古之化，非御今之道。适时之术，陈其所宜。又礼乐刑政，所以经邦国；圣智仁义，所以序人伦。使之废绝，未知其旨。《道德经》曰：“绝学无忧”，则乖进德修业之教，《列子・力命》曰：“汝奚功于物”，又违惩恶劝善之文。二旨孰非，何优何劣？《文子》曰：“金积折廉壁垄”，宜申其义，《庄子》曰：“恬与和交相养。”明征其言，使一理混同，二教兼举，成不易之则，副虚伫之怀。

[book_title]让皇太子表
臣性本凡愚，识无久远，夙承训诲，未达礼经，俾践元良，是轻主鬯，顾惟孱懦，何以克堪。然臣顷总戎麾，恭凭睿略，在臣何力，妄欲贪天。且五帝三王，立嗣殊制王者家天下以传子，帝者官天下以传贤。胡有居五帝之时，行三王之礼，臣虽不敏，窃谓非宜。乃知古之正统不以年，树后不以嫡明矣。若以臣居嫡而废德，在长而舍贤，恐大道淳风，隐而不见。伏以天下之公器，不可虚涉，宗庙之宏纲，不可轻举。伏惟陛下敦三善之本，审万国之贞，不可以私授为心，但可以推贤为虑，则陛下享唐虞之德，臣蒙伯邑之名。乞回圣慈，俯寝恩命。

[book_title]让禅位表
神器者，天下之大宝，受与者，帝王之大节。臣义兼隐犯，诚深敬爱，凡所点陈，理无苟免。国家盛德，创物垂范，虽时始百年，而运经厄会。陛下振清庙之徽光，荡偾怪氛慝，绍膺永命，导扬洪休，千载一期，实仰元造。便欲抗心太素，独善鸿元，登平之俗，未跻于下武，卜代之期，辄亏于一篑。伏愿沛然易虑，俯顺群心，则区宇永宁，人神胥悦。若命在必遂，诚无所感，必将陨越为期，窜伏无地。

[book_title]赐林邑国王建多达摩书
卿国在海南，远通朝贡，所献方物，深达款诚。今赐卿马两匹，宜知朕意。

[book_title]赐碛西节度使阿史那献书
十姓部落，比多款附。蕞尔都担，敢为背诞。以卿忠果，令其讨伐，遂斩首丧元，并及妻，兼复胡禄屋阙啜等五万余帐。壶浆塞陌，襁负而来，自非信着远蕃，何以翕然至此。边陲宁谧，卿是赖。虽郑吉之护南道，班超之临西域，无以过焉。言念勤劳，岂忘鉴寐。

[book_title]赐突厥书
我与突厥，素通婚好，和亲之道，岂自今日。顷为小女，且缓其期，亦可汗之久无报也。今者若真心诚请，来岁未赊，任自择日，当遣公主出嫁。可汗遣一王子来此宿卫，以申两国之好，岂不美耶！

[book_title]赐三姓葛逻禄书
三姓葛逻禄及拔悉密首领部落等：卿等上祖已来，忠赤于国。往缘默啜背叛，遂被胁从。非是本心，朕深知悉。闻卿等首领，皆是中良，虽在远方，尝愿归化。具知此意，深用嘉之。况今突厥天亡，事势如此，在于豪杰，多被诛夷，所有诸蕃，各自奔散。知者料事，不可失时。倘或沈吟，必招祸患。宜即递相晓论，劝率早来。且金山故地，水草丰美，安置部落，还于此处，庶事之间，倍令优恤。务取安泰，胜于往时，兼有重赏高官，以待卿等。今故遣使宣慰，宜悉朕心。

[book_title]慰谕李杰敕书
长孙昕等，朕之密戚。不能相遵以礼，而使凌犯衣冠。虽以极刑，未足谢罪。卿志气忠亮，为国柱臣，宜以刚肠疾恶，勿以凶人介意。

[book_title]再赐三姓葛逻禄书
三姓葛逻禄大漠都督特进朱斯阴山都督谋雒匐鸡元池都督实力胡鼻等：卿积代以来，为国藩捍。比缘默啜侵扰，中间屡阻款诚。遂能改图，不远而复，每思忠节，嘉叹实深，已频遗书，当达此意。然金山安置，虽是旧居，未知初来，并得好否？默啜凶忍，神怒天亡。岂惟不识朕恩，亦乃负于卿等。复仇雪耻，今正其时。度卿等忠勇之诚，校彼残遗之孽，取之有同拾芥，灭之何异摧枯？兵威暂临，必自面缚，故命鸿胪卿郑嘉祚赉告身袍带等驰往宣慰，便与卿等计会，乘其衰弱，早就翦除。如或因循，更令聚结，非直有妨于此，亦是不利于卿。进退筹量，固在于速。其能捉获默啜者，已立赏格，付嘉祚将往，宜各勉思，以赴朝委。今寄卿等锦袍钿带，并刀子砺石，至并可领取。

[book_title]赐郭虔等玺书
朕闻师克在和，不在于众；怀远以德，不独以兵。卿等或宿将重名，或贤王贵种，咸负才略，受任边疆，当须戮力同心尽诚报国，舍嫌窒隙，忘躯立事。近得表状，更相异同。又请益兵，乃非长算，自从开四镇，立诸军，控扼有常，置额久定。即卿等所统，蕃汉相兼，以之制边，绰有余裕。在乎善用，岂藉所加。或云突骑施围逼石城，则缘史献致寇；或云葛逻禄征集兵马，则被虔沮谋。进退遂有两端，谗邪必然三至。若大将不协，小人间之，自保不遑，何功可就？卿等去日，朕已面谕，不谓即今，尚犹如此。且史献十姓猷长，先拜可汗，一方黎庶，共知所属。突骑施部落虽云稍众，当应履信思顺，安可恃力争高？虔顷将嘉言，且以忠道，此际尤资史献，未可即来入朝。苏禄先是大将军，未经制命，今故遣左武卫翊府中郎将王惠充使，宣我朝恩，册为国公，令职朝序。并赐物二千段及器物等，务于绥怀得所，不欲征讨示威。史献前拟发兵葛逻禄，其时遣众，虑于劳扰，当更审思。其中权宜，属在卿等，王惠回日，一一奏闻。昔相如能屈廉颇竟展功业；寇恂不较贾复，终承教命。率由公道，匪徇私情。明镜灵龟，各以为鉴。

[book_title]赐突骑施书
卿远贡忠信，请献驼马。朕元默为神，淡泊为德。税彼部落，则有劳费。已敕有司，不令辄受。深领厚意，宜体至怀。

[book_title]赐突厥玺书
国家旧与突厥和好之时，蕃汉非常快活。甲兵休息，互市交通，国家买突厥马羊突厥将国家彩帛，彼此丰足，皆有便宜。自三四十年已来，不似旧时法用，总缘默啜可汗失信，遂令使命不通。一口称和，一心即背，每将兵马，常抄边军。天嗔地知，人怨神怒，身被诛灭，岂不由兹。今可汗承破亡之遗余，验违负之得失，祸福斯在，吉凶可见。计合早相依附，如何久事迟回。仍袭甘凉，复行抄劫初闻为恶，不能无怪。赖自遣使，至此通和。国家如海之容，如天之覆，不念既往之过，以纳将来之诚。可汗若实好心，求为和好，计彼此百姓，各得自安，斟酌一生，更亦何虑。若言无准定，意有翻覆，还似往日可汗，又违今时明信，不烦更差使命徒，再遣往来。至于边疆，不任侵掠，自当更拟，宜审思之。

[book_title]赐契丹衙官静柝军副大使可突干书
自从松漠郡王殂殁，已遣使吊祭。卿蕃部大臣，众情所望，事生送死，惟义与忠，并敦旧好，以副深委。近得捍藩使薛泰表云：突厥杀儿到大雒扬言，万众欲抄两蕃。左手有急，右手不助，既在一身，得其自勉力捍。时须觉察，审防奸诈。自从默啜破败，残贼困穷，非时远来，冒死邀利。以卿智勇，制彼狂愚，拉朽摧枯，不足为喻。深思此便，以效忠功，动静与宋庆礼等筹度，勿失事理。

[book_title]报吴兢书
天子临书，是为盛业；史官秉笔，必伫良才。著作强记洽闻，时议咸许，牧州典郡，此类何求？岂转要以从闲，乃回难而就易。私愿或惬，公道若何。

[book_title]赐突厥玺书
国家旧与突厥和好之时，蕃汉非常快活。甲兵休息，互市交通，国家买突厥马羊突厥将国家彩帛，彼此丰足，皆有便宜。自三四十年已来，不似旧时法用，总缘默啜可汗失信，遂令使命不通。一口称和，一心即背，每将兵马，常抄边军。天嗔地知，人怨神怒，身被诛灭，岂不由兹。今可汗承破亡之遗余，验违负之得失，祸福斯在，吉凶可见。计合早相依附，如何久事迟回。仍袭甘凉，复行抄劫初闻为恶，不能无怪。赖自遣使，至此通和。国家如海之容，如天之覆，不念既往之过，以纳将来之诚。可汗若实好心，求为和好，计彼此百姓，各得自安，斟酌一生，更亦何虑。若言无准定，意有翻覆，还似往日可汗，又违今时明信，不烦更差使命徒，再遣往来。至于边疆，不任侵掠，自当更拟，宜审思之。

[book_title]赐新罗王金兴光书
所进牛黄及金银等物，省表具知。卿二明庆祚，三韩善邻，时称仁义之乡，代著勋贤之业。文章礼乐，闻君子之风；纳款输诚，效勤王之节。固蕃维之镇卫，谅中外之仪表，岂殊方悍俗，可同年而语耶。加以慕义克勤。述职逾谨，梯山航海，无倦于阻修；献币贡琛，有常于岁序。守我王度，垂诸国章，乃眷恳诚，深可嘉尚。朕每晨兴伫念，宵衣待贤，想见其人，以光启沃。俟卿觏止，允副所怀。今使至，知婴疾苦，不遂祗命，言念遐阔，用增忧劳。时候暄和，想痊复也。今赐彩绫五百匹，帛二千五百匹，宜即领取。

[book_title]赐新罗王金兴光书
所进牛黄及金银等物，省表具知。卿二明庆祚，三韩善邻，时称仁义之乡，代著勋贤之业。文章礼乐，闻君子之风；纳款输诚，效勤王之节。固蕃维之镇卫，谅中外之仪表，岂殊方悍俗，可同年而语耶。加以慕义克勤。述职逾谨，梯山航海，无倦于阻修；献币贡琛，有常于岁序。守我王度，垂诸国章，乃眷恳诚，深可嘉尚。朕每晨兴伫念，宵衣待贤，想见其人，以光启沃。俟卿觏止，允副所怀。今使至，知婴疾苦，不遂祗命，言念遐阔，用增忧劳。时候暄和，想痊复也。今赐彩绫五百匹，帛二千五百匹，宜即领取。

[book_title]赐李光书
朔川兵马，飞狐要害，委卿经略，随事防虞。比来东夷，颇尽诚款。如闻突厥，常欲侵渔。部落渐移向东，固亦须有备预，野营团练，今正其时。卿若入朝，谁当处置？宜识此意，且未须来。

[book_title]赐瓜州刺史墨离军使张守圭沙州刺史贾思顺书
吐蕃小寇，干我边鄙，频经丧衄，竟不悛惩。卿等早怀勇烈，久司戎旅，各效忠诚，暗申计略。远闻决胜，嘉慰良深。守圭及思顺并宜赐紫，其立功人叙录具状奏闻，必要据实，勿使逾滥。今内出绯紫袍，卿等领取，量功分赏。其被伤人仍给医药，使得安全。阵亡人具名录奏，当加优赠。

[book_title]赐金城公主书
金城公主，远降殊方，}宁蕃落。载怀贞顺之道，深明去就之宜，能知其人，而献其款，忠节克著，叹美良深。所进物等并领得。今寄公主多少信物，至宜领取。所请物并一依来奏文。

[book_title]赐吐蕃赞普书
朕君临宇县，子育黎元，因百姓以为心，惧万方之有罪，昔文成远嫁，将以宠光彼国。岂无武力，盖取曲成。寻以纷纭，有侵亭障。重以婚姻之故，旋师衽席之间。又降金城，以敦前好。所期疆场无垒，书轨攸同。更闻权在强臣，遂复违约失顺，干戈未息，道路称叹。今有使臣远来，方悉忠诚弥固。舅甥之礼，万里如初；协和之勤，一心逾亮。义节可尚，情见乎词。朕以公主在蕃，亲爱之极，纵有违负之过，讵移骨肉之情。深明至怀，知得良算。至于止戈为武，国之大猷，怀远以德，朕之本意。中外无隔，夷夏混齐，托声教于殊方，跻含灵于仁寿，朕之深旨，来使具知。剑南去年生羌就戮，虽边将有此举动，是彼使来以前，自兹已后，更无讨袭。诸军所守，侵掠并停。今故使御史大夫崔琳往申信约，所有陈请，咸不相违。并所进器物，并依数领得，今寄多少信物，至宜领取。

[book_title]赐新罗王金兴光书
所进牛黄及金银等物，省表具知。卿二明庆祚，三韩善邻，时称仁义之乡，代著勋贤之业。文章礼乐，闻君子之风；纳款输诚，效勤王之节。固蕃维之镇卫，谅中外之仪表，岂殊方悍俗，可同年而语耶。加以慕义克勤。述职逾谨，梯山航海，无倦于阻修；献币贡琛，有常于岁序。守我王度，垂诸国章，乃眷恳诚，深可嘉尚。朕每晨兴伫念，宵衣待贤，想见其人，以光启沃。俟卿觏止，允副所怀。今使至，知婴疾苦，不遂祗命，言念遐阔，用增忧劳。时候暄和，想痊复也。今赐彩绫五百匹，帛二千五百匹，宜即领取。

[book_title]赐小勃律国王难泥书
惟尔代雄荒服，为国藩卫。居万里之外，竭一心之忠。用能潜应王师，克翦悖寇，葱河失险，青海无波，使我威灵远加。由尔诚节克著，言念功效，叹美良深。今册尔为本国王，并赐衣带，至宜领取。

[book_title]吊突厥可汗弟阙特勒书
皇帝问突厥伽可汗：国家惠绥黎蒸，保V函夏，无有远迩，思致和平，俾有厥休，共登仁寿之域。既罹于咎，岂忘匍匐之救，况可汗久率忠顺，屡通款诚，既和好克修，固灾患是恤。今闻可汗阙特勒没丧，良用怃然。想友爱情深，家国任切，追念痛惜，何可为怀？今申吊赙，并遣致祭，可喻意旨，荐兹礼物。

[book_title]赐康国王乌勒书
卿僻在遐荒，久修诚款，情深本国，志慕钦风。节义著于家邦，忠孝兼于臣子，言念恳到，叹美良深。所请各依，可知朕意。

[book_title]赐杜暹敕书
卿素以清直，兼之勤干，自委居守，每事多能。政肃官寮，惠及黎庶。城隍宫室，随事修营，且有成功，不疲人力。甚善甚善，慰朕怀也。

[book_title]吊渤海郡王大钦茂书
念卿亡父，素励诚节，与善无征，奄至殂谢，兴言求往，轸念良深。卿是长嫡，当袭父位，宜全忠孝，以继前踪。今故遣使持节册命，兼申吊祭。

[book_title]赐突骑施可汗书
朕与可汗结为父子，恩义所感，骨肉何殊？可汗乃信彼小子，自生疑阻，前后使往，非不具论。自尔已来，当所迷也。使至省表，已变其节。过而能改，善莫大焉。既效忠诚，深可嘉尚。朕本意相待如初，父子之间，更敦前好。凡为君须守信义，不信则身危。若外饰甘言，内藏奸诈，未能有损，终必自伤。想可汗通明，固不至于此。巧言似实，深宜察也。若忠信不易，更复何忧？千秋万岁，俱享多福，故令中使，专达少信，悉朕意焉。

[book_title]赐三姓葛逻禄书
三姓葛逻禄及拔悉密首领部落等：卿等上祖已来，忠赤于国。往缘默啜背叛，遂被胁从。非是本心，朕深知悉。闻卿等首领，皆是中良，虽在远方，尝愿归化。具知此意，深用嘉之。况今突厥天亡，事势如此，在于豪杰，多被诛夷，所有诸蕃，各自奔散。知者料事，不可失时。倘或沈吟，必招祸患。宜即递相晓论，劝率早来。且金山故地，水草丰美，安置部落，还于此处，庶事之间，倍令优恤。务取安泰，胜于往时，兼有重赏高官，以待卿等。今故遣使宣慰，宜悉朕心。

[book_title]报宋王成器献牛马助军书
塞草具腓，秋风已劲。张国容会军实者，孰先于此乎？国家之情，助其费用，周旋省览，以慰所怀。

[book_title]与宁王宪等书
昔魏文帝诗云：“西山一何峻，高高殊无极，上有两仙童，不饮亦不食。赐我一丸药，光耀有五色。服药四五日，身轻生羽翼。”朕每思服药而求羽翼，何如骨肉兄弟天生之羽翼乎？陈思有超代之才，堪佐经国之务，绝其朝谒，卒令忧死。魏祚未终，遭司马宣王之夺，岂神丸之效也。虞舜至圣，舍傲象之愆以亲九族，九族既睦，平章百姓，此为帝王之轨则，于今数千载，天下归善焉，朕未尝不废寝忘食钦叹者也。顷因余暇，妙选仙经，得此神效方，古老云：服之必验。今分此药，愿与兄弟等同享长龄，永无限极。

[book_title]赐葛逻禄叶护玺书
卿归心向化，守节安边，常献忠诚，无失蕃礼。见不善，如鹰r之逐鸟雀；嫉为恶，似农夫之除蔓草。信义若此，嘉叹良多。阿布思负恩至深，为众所弃。卿能为擒获，送其形骸。且此贼投卿，本缘穷蹙，苟欲延命，元非好心。卿密察奸谋，俾其就戮，卿之智略，难可比方。又闻数男，今见在彼，种类既恶，留用何为？倘蕴习顽凶，搅扰蕃落，处置不及，追悔无繇。可宜送来，绝其后患。卿今载已前俸禄，并令京军给付，后虑其辽远，任于北庭请受。所请印信并译语人官，并依来表。今则别有少物赐卿，至宜领取。

[book_title]孝经注序
朕闻上古，其风朴略。虽因心之孝已萌，而资敬之礼犹简。及乎仁义既有，亲誉益著。圣人知孝之可以教人也，故因严以教敬，因亲以教爱。于是以顺移忠之道昭矣，立身扬名之义彰矣。子曰：“吾志在《春秋》，行在《孝经》。”是知孝者德之本欤。《经》曰：“昔者明王之以孝理天下也，不敢遗小国之臣，而况于公侯伯子男乎。”朕尝三复斯言，景行先哲。虽无德教加于百姓，庶几广爱刑于四海。
嗟夫！夫子没而微言绝，异端起而大义乖。况泯绝于秦，得之者皆煨烬之末；滥觞于汉，传之者皆糟粕之余。故鲁史《春秋》，学开五传，国风雅颂，分为四诗。去圣逾远，源流益别。近观《孝经》旧注，驳尤甚。至于迹相祖述，殆且百家；业擅专门，犹将十室。希升堂者，必自开户牖；攀逸驾者，必骋殊轨辙。是以道隐小成，言隐浮伪。且传以通经为义，义以必当为主。至当归一，精义无二，安得不翦其繁芜而撮其枢要也？
韦昭、王肃，先儒之领袖；虞翻、刘邵，抑又次焉。刘炫明安国之本，陆澄讥康成之注，在理或当，何必求人？今故特举六家之异同，会五经之旨趣，约文敷畅，义则昭然。分注错综，理亦条贯，写之琬王，庶有补于将来。且夫子谈经。志取垂训，虽五孝之用则别，而百行之源不殊。是以一章之中，凡有数名，一句之内，意有兼明，具载则文烦，略之又义阙，今存于疏，用广发挥。

[book_title]起义堂颂序
尧以天下禅舜，舜以天下禅禹，禹将宅百揆，总万国，一让于稷l，再让于皋繇。稷l先举，彼商与周以之更盛；皋繇后大，我国家于兹受命。非舜以考天而畴咨，审灵命之阴骘；非禹以享天而德让，知历数之有归。及乎元元间出，光大前庆，垂道德而统运，依清虚而立法，天祚我李，厥惟旧哉！
并州起义堂者，皇天造帝之初，高祖誓众之地也。隋氏失御，国乱无象，小道自贤，大才胥忌。惟宫室陂池之好，惟沈湎暴慢是保。上帝不歆，黎人咸戚，六军逾海而东败，万乘过江而南覆。豺狼入邑，m争人，黔首嚣然，方将无诉。我高祖感之，乃龙跃晋水，凤翔太原，百神前驱万姓来奔。开咸阳，入天门，用汤武之兵，静新室之乱。遵唐虞之典，承太王之基，率百官受终于文祖，辑五玉班瑞于诸侯。类圆方之礼备，封功爵德之议允，约法惟简，代虐以宽，子惠困穷，怀柔蛮貊。金石一变，日月重华，近古以来，未有革命易姓若此之盛者也。非天私我有唐，惟天v于积德；非唐求于人庶，惟人怀于累仁。当此之时，太宗内启圣谋，外行专断，躬擐甲胄，跋履山川，驾英雄而为奥主，一区域而定大业。周《诗》曰：“昊天有成命，二后受之。”信今之谓也。若夫修德以降命，奉命以造邦，源浚者流工，根深者叶茂，天人报应，岂相远哉。观周之兴，始于后稷、公刘，承以太王、王季，皆勤俭忠厚，克广前烈。至于文王成之，武王启之，康王安之，故卜代三十，卜年八百，天所命也。我唐之兴也，始于皋繇元元，承以景皇元帝，皆立言迈德，垂裕后昆。至于高祖受之，太宗有之，高宗守之，中宗复旧业，睿宗新景福，比之周室，我何谢焉？且如陈德明刑，庶其躬稼之绩；元宗道要，小其避狄之仁。化流率土，狭其江汉之域；义宁大朝，羞其牧野之战。故武德中，太行出大声曰：“唐兴理万年，”盖天之所命，年代未可涯也。仲尼曰：“惟天为大，惟尧则之。”又曰：“韶尽美矣，又尽善也，”非至德，其孰能如此其大者乎！”
於戏！先后舍元子而立予主鬯，烦大位而付予天下。自高祖创业，百有六战，钦承丕绪，十有四载。东西南北，无思不服，山川鬼神，亦莫不宁，实惟艺祖储福之所致，岂予幼孙菲德之所及。方将运心于元妙之境，厉志于造化之炉，发令为祥符，施惠为霖雨，任贤为两曜，仗能为四时，俾天之下，有形者遂全，怀生者自足。树铺野茧，田种嘉谷，斫雕为朴，捐珠弃玉，追大庭而齐风，梦华胥而同俗。非曰能尔，愿凭宗u而效焉。
癸亥之岁，献春正月，济河横汾，省方展义，存问黎老，缅慕本邦，城郭岿然，桑梓如旧。鉴风物之忧思，寻王业之艰难，惟高祖若天地之开辟，化成万类；惟太宗若日月之照昨，光于四表。举晋阳之甲，除君侧之盗；由唐侯之封，升天子之号。肇基发迹，实在于兹。仙驾无所，或顾怀于旧土；灵魄无方，傥来归于此堂。郡县之所宜严奉，前人有言曰：礼不忘本，乐殊其德。如姬咏周原，而刘歌沛邑，国我烈祖，如闻叹息之音；嗟尔后人，无忘成功之颂。

[book_title]送李含光赴金坛诗序
广陵李炼师，上清品人也。抚志云霞，和光代俗。为予修福灵迹，将赴金坛，故赋诗宠行，以美其志。

[book_title]送李含光还广陵诗序
炼师气远江山，神清虚白。道高八景，而学兼九流。每发挥元宗，启迪仙，延我以玉皇之祚，保我以金丹之期。敬焉重焉，深惜此别。因赋诗以饯行云耳。

[book_title]后土神祠碑序
古之王者，皆受天命，礼乐有权，神祗是主。郊兆所设，虽定于厥居；精灵所感，则通乎其变。大抵归正，旁行不流，惟创制者为能之，亦安在守文而已。上祠者，本魏地k邱之旧，而汉家后土之宫。汾水合河，梁山对麓，地形堆阜，天然诡异。隆崛勿而特起，忽盘纡而斗绝，景象相传，ZJ如在。有物不可以终否，有典不可以遂废，故推而行之，神而明之，岁在癸亥，始有事于兹焉。
在昔后王，时迈省方，柴燎告至，幽隐胥洎。大舜则五载一巡，武帝则三岁一祭，古今代变，人神礼烦，朕就为损益，折以法度，一纪再驾，亦无闲焉。二十年冬，勒兵三十万，旌旗亘千里，校猎上党，至于太原。赫威戎于朔陲，沛展义于南夏。肆觐群后，道有以大备；怀柔百神，文无而咸秩。先是有司宿设，恪敬乃事。己未师次于斋宫，庚申亲祀于后祗。圣考在天，侑而作主，何礼不举，靡神不遍。往者汉氏之祠也，牲以养牛，五岁茧栗，所以贵其诚；藉以采席，六重槁秸，所以尚其质。事与古反，义不经见。朕因其地而不因其仪，取其得而不取其失。凡牲币法物之事，歌舞接神之类，咨故实于方泽。不遂过于元鼎。此皆公卿大夫，鸿生钜儒，献其方闻，匡于不逮，朕何有也。且王者事天明，事地察，示有本，教以孝，柰何郊丘之礼，犹独以祈谷为名者耶？
於戏！享于至诚，锡以繁祉。黄云盖于神鼎，降光烛于灵坛。自昔已然，乃今复见。斯固阴精有所寓，宝气为不诬，虽寂寥而不动，亦动之而斯应。顾朕之不德，灵感何从？赖累圣储祉，福流所致。乃眚灾肆赦，与物更始，大赉天下，有庆兆人。山川鬼神，鸟兽鱼鳖，莫不允若，莫不咸宁。此所以承覆载，报生植，资元元，尽翼翼，岂与夫封禅有牒，专在求仙，秘祝有辞，密于移过而已！

[book_title]西岳太华山碑序
天有四序，星辰辨其分；地有五方，山岳镇其域。阴阳交畅，则品物形矣；精气相射，则神祗著矣。西岳太华山者，当少阴用事，万物生华，故曰华山。踞中土西偏，当七官正位，是称西岳。披图以察削成，而四方信焉；立表以算其高，五千仞明焉。石壁磔竖而雄竦，众山奔走而倾附。其气肃，其势威，其行配金，其辰直酉。前对华阳之国，后压华阴之郡，左抱桃林之塞，右产蓝田之玉。谅少昊在之下都，即蓐收之别馆也。
轩帝游焉，以会众神；虞舜柴焉，以觐群后。爰自夏氏，迄于隋室，朝延五姓，载历三千，祀典相因，旧章未改，坛场庙宇，何代不修，一祷三祠，无岁而缺。所以报生殖，事灵神，不有怠也；故亦祥休明，灾淫慝，未尝爽也。皇天眷v，馨我烈祖，奄有万方，逮乎六叶。郊天地，望山川，精意必达，坠典咸甄，亦命州将，四时告虔，加视王秩，进号金天。若是何者？抑有由焉，予小子之生也。岁景戌，月仲秋，膺少昊之盛德，协太华之本命。故常寤寐灵岳，ZJ神交。玉帛未陈，幽赞必先意而启；椒醑虽薄，景福杲应期而集。元感昭赛，可一二而道邪。记云：“下有方士真人，金鼎石室；上有明星玉女，仙草瑶池。”茅龙一去，毛女千祀，前代帝王，多有侥觊。朕学牺文之道，故非斯人之徒。忧在至道之不宏，不忧富贵之无永；患在苍生之不理，不患年寿之若流。以功施四海为长生，以业传百代为不死。焉羡置集灵之宫，虚望非福；立存仙之殿，劳思轻举者哉！於戏！维岳配天，上弼予志。予欲大康兆人，岳翼予欲。定礼乐谐神人，岳听予思。其维岳降神，生此多士，无俾申甫，专美于嵩。语酌古训，心通神境，善而不答，诚而不应，未之有也，岳其念哉。
十有一载，孟冬之月，步自京邑，幸于洛师，停銮庙下，清眺仙掌，云拂石床，霓裳可接，风过松岭，仙驾如闻。久勤报德之愿，未暇封崇之礼。迟回刻石，梗概铭山，万姓瞻予，言可复也。

[book_title]上方大洞真元妙经品序
朕闻寥廓之际，真宰存焉。溟胫初，圣人利见，其教善贷而不有，其道日用而惟新。则焕乎云篆仙书，秘乎瑶篇玉简。非握图授之后，不能行其教；非栖真宅元之士，不能窥其文。明真有科，太上留诫，为务度人，归依大道。是者真元圣主，上方开化，无极太上，灵宝天尊。居一气化均之天，九清自然之国，翠华阙庭，紫真宫掖，升千光云殿，登七珍宝座。俯视苍生，崇猷或略。于是天尊，宣扬教范，命真仙之众，传经化人。诵之者履天尊之域，行之者游太上之乡，故《洞元灵宝太上天关经》云：“上方玉虚，明皇天尊，见轻清之形仪，衣苍穹之冠履，运春夏秋冬之动植，主君臣父子之枯荣，统三界仙凡修短，祸福增减。”是以图立形仪，欲代人归命信礼，而求长生，仍可敬之。伏闻称赞上方天尊忏文。钦哉！至圣至真，五境出三罗之界；无颠无顶，八方朝七宝之宫。统黄上之天元，镇中央之地极。威光奕奕，神德巍巍，精叩感通，至诚善应。如人礼念恭信，则见存获福；香花供养，则已往生天。普愿归依，同成道果。

[book_title]一切道经音义序
朕闻大道幽深，妙门虚寂，龟山之文不测，龙汉之旨难窥。况复记录渐讹，年龄浸远。黄庭妙简，或逢燕彘之疑；缥府真言，多有鲁鱼之失。遂令玉京后进，览秘篆而无从；金阙群游，习灵符而有误。恭惟老氏，国之本宗，遗述元经，朕之夙好，详其乖舛，深可吁嗟。爰命诸观大德，及两宫学士，讨论义理，寻绎冲微。披《珠丛》、《玉篇》之众书，考《字林》、《说文》之群籍。入其阃阈，得其菁华。所音见在《一切经音义》，凡有一百四十卷。其音义目录及经目，不入此数之中。庶以宣阐青元，发挥碧落，毗助风化，训导黎。令其志希夷，永绝陶阴之惑；归心徼妙，长祛晋亥之迷云尔。

[book_title]道德真经疏释题词
老子者，太上元元皇帝之内号也。元元道宗，降生伊亳，肃肃皇祖，命氏我唐。垂裕之训，无疆之祉，长发远祥，系本瓜瓞。其出处之迹，方册备记。道家以为玉晨应号，马迁谓之隐君子，而仲尼师之。翻经中其太谩，问礼叹乎龙德，是孔某无间然矣。在周室久之，将导西极，关令尹喜请著书，于是演二篇焉。明道德生畜之源，罔不尽此，而其要在乎理身理国。
理国则绝矜尚华薄，以无为不言为教。故《经》曰：“道常无为而无不为。侯王若能守，万物将自化。”又曰：“我无为而人自化，我无事而人自富，我好静而人自正，我无欲而人自朴。”理身则少私寡欲，以虚心实腹为务。故《经》曰：“常无欲以观其妙。”又曰：“不贵难得之货”，“不见可欲。”又曰：“塞其兑，闭其门，挫其锐，解其纷”，而皆守之以柔弱雌静。故《经》曰：“柔胜刚，弱胜强。”又曰：“知其雄，守其雌。”此其大旨也。
及乎穷理尽性，闭缘息想，处实行权，坐忘遗照，损之又损，元之又元，此殆不可得而言传者矣。其教圆，其文约，其旨畅，其言迩。故游其廊庑者，皆自以为升堂睹奥，及研精覃思。然后知其于秋毫之端，万分未得其一也。《经》曰：“有物混成，先天地生。”“吾不知其名，字之曰道，强为之名曰大。”故知大道者，虚极妙本之强名，名其通生也。《庄子》曰：“太初有无。”有无者，言有此妙无也。又曰：“无有无名。”无名者，未立强名也。故《经》曰：“无名天地之始”，强名通生曰道。故《经》曰：“有名万物之母。”《庄子》又曰：“物得以生谓之德。”德，得也。言天地万变旁通，品物皆资妙本，而以生成得生为德。故《经》曰：“道生之，德畜之。”则知道者德之体，德者道之用也。而经分上下者，先明道而德次之也。然体用之名可散也，体用之实不可散也。故《经》曰：“同出而异名。”同谓之元。语其出，则分而为二：咨其同，则混而为一。故曰：“可散而不可散也”。则《上经》曰：“是谓元德。”又曰：“孔德之容。”又曰：
“德者同于德。”又曰：“常德不离。”《下经》曰：“失道而后德。”又曰：“反者道之动。”又曰：“道生一。”又曰：“大道甚夷。”是知体用互陈，递明精要，不必定名于上下也。经，径也，言通径也。又常也，言通径常行之道。
每惟圣祖垂训，贻厥孙谋，听理之余，伏勤讲读。今复一二诠疏其要妙者，书不尽言，粗举大纲，以裨初学者尔。

[book_title]赐源乾曜张说考中上词
源乾曜謇謇匪躬，谦谦自牧，正身率下，直道事人。无闻伐己之功，每立致君之节。顾问则出纳斯允，左右则启沃居多。德行可称，自宜升擢。张说以道佐时，以忠处事，颜虽不犯，尝闻献替之诚；言则不谀，自得谋猷之体。政令必俟其增损，图书又藉其刊削。才望兼著，理合褒升，并考中上。

[book_title]颜子赞
杏坛槐市，儒述三千。回也亚圣，某也称贤。四科之首，百行之先。秀而不实，得无恸焉。

[book_title]张说献诗赞
德重和鼎，功逾济川。词林秀发，翰苑光鲜。

[book_title]卢奂赞
专城之重，分陕之雄。人多惠爱，性实谦冲。亦既利物，存乎匪躬。为国之宝，不坠家风。

[book_title]叶法善像赞
昂昂高士，潇洒孤峙。却立排烟，乘霓控鲤。果然不伐，为而不恃。驭风泠然，与物终始。

[book_title]徐坚赞
校文天禄，论经上庠。华词宛丽，雄辨抑扬。

[book_title]王文郁画贵妃像赞
万物去来，阴阳反复。百岁光阴，宛如转毂。悲乐疾苦，横夭相续。盛衰荣悴，俱为不足。忆昔宫中，尔颜类玉。助内躬蚕，倾输素服。有是德美，独无五福。生平雅容，清缣半幅。

[book_title]玄元皇帝像赞
我大圣祖诞敷众妙，光宅上清，贻厥孙谋，屡彰幽赞。昼现殊相，空浮瑞色。七耀五明之服，玉童金媛之仪。道释人天，作礼瞻奉。昔真诰传于羊角，宝祚无疆；今宸仪炳于龙岩，妖氛将殄。岂惟历代师授，前王得一；斯乃宗社降祥，后昆惟万。申命藻绘，示诸郡国。若对寥阳之宇，如临太极之庭。赞曰：
猗我烈祖，阐教乘时。理身理国，曰希曰夷。上开仙洞，俯视灵姿。昭融至道，叶赞无为。岩谷增丽，丹青罔追。神光烁烁，淑景迟迟。当朝称庆，列郡来斯。福祚流衍，千龄在兹。

[book_title]张天师赞二首
邈彼炎汉，天图中缺。万汇消残，三灵荡越。惟师应运，神威迅发。躬侍元元，亲传秘诀。妖毒云驱，崇山剑裂。大布声教，全清蛊孽。一振无为，永光有截。鸾鹤斯迈，丹青是设。玉相真仪，传芳不歇。
邈矣真仙，孤高峻节。气贯穹冥，元元示诀。落落神仪，亭亭皓月。诛邪斩精，鬼驱鬼彻。汉代明威，流传不绝。

[book_title]令长新戒
我求令长，保V下人，人之所为，必有所因。侵渔浸广，赋役不均，使夫离散，莫保其身。征诸善理，寄尔良臣，与之革故，政在惟新。调风变俗，背伪归真，教先为富，惠恤于贫。无大无小，必躬必亲，责躬劝农，其惟在勤。墨绶行令，孰不攸遵，曷云被之，我泽如春。

[book_title]黄道游仪铭
孰为天大，此焉取则。均以寒暑，分诸晷刻。盈缩不愆，列舍不忒。制器垂象，永鉴无惑。

[book_title]衡山九真观钟铭
铸于郡，悬于观，天长地久福无算。

[book_title]石桥铭
山壤献灵，融结推功。穹隆云梁，飞云架空。悬流下激，绝岸旁通。烟华溟鳎矫矫翔龙。旭日樱蜿蜿腾虹。愿接天孙，以助登封。

[book_title]庆唐观纪圣铭
神也者，妙有物而为言，化也者，应无方而成象。言岂立神之主，象征宰化之知。苟言象之不存焉，则神化或几乎息矣，穷神而极化者，其唯至圣之人乎。我远祖元元皇帝，道家所号太上老君者也。建宗于常无有，立行于不昧。知雄守雌，为天下G；知白守辱，为天下谷。故能长上古而日新，雕众形而化淳，齑万物而不为戾，泽万代而不为仁。巍乎不睹其顶，深乎不测其极。复归无物，存教迹以立言；奄有太清，感圣期以利见。肇我高祖之提剑起晋，太宗之仗钺入秦，鹏抟风云，麟斫日月。
夏臣丑而已去，殷鼎轻而未徙，老君乃洗然华皓，白骥朱髦，见此龙角之山，示我龙兴之兆。语绛州大通堡人吉善行曰：“吾而唐帝之祖也，告吾子孙，长有天下。”于是一开赤伏，而万姓宅心；一麾白旄，而六合大定。传曰：“有声之声，不过百里；无声之声，延及四海。”非夫神唱明德，翕叶人祗者欤！善行以武德三年二月初奉神教，恐无明征，未之敢泄。至四月，老君又见，曰：“石龟出，吾言实。”于时太宗为秦王讨宋金刚，总戎汾绛，晋州长史贺若孝义以其状上启。遽使亲信杜昂就山礼谒。俯仰之际，灵貌察焉。昂驰还曰：“信矣！”乃遣昂、善行乘驿表上，比至长安，适会郇州献瑞。石龟有文曰：“天下安，千万日。”高祖征其二异，拜善行朝散大夫，命舍人柳宪往祠焉。玉帛既陈，尊仪复见。其始觌也，杲杲炅炅，若红峰绿岭，吐春日之光景；其却隐也，萧萧条条，若雨息云消，视秋天之寥。来莫知其所自，去莫辨其所往。出于寂寞，入于恍惚，盖不可得而详诸。
汾阳之龙角山者，天地降福之庭，高祖用师之道。峰上有华池灵府，下有石穴洞宫。气接姑射，集神仙之别馆；脉通霍镇，润珠玉之邻家。高祖以云辔频回，霓裾累{敝衣}，故版庙于行过之所，划坛于受命之场，刻饰圣容，彩绘真卫。神光离合，殿堂宛转于空间；云气踟躇，笙磬往还于天路。因改浮山县名神山焉，志灵应也。是岁仲秋及五年三月，晋州奏老君言：“我亳庙之中枯柏更生，子孙当王。”又云：“我神兵助军伐刘黑闼，立夏当平。”事果如言，皆先事之识也。尔后太宗贞观，则云泊于庙宇；高宗垂拱，则卿云涌于神座。今又祠中柏树，蒲萄袅而托根，门端O木；枯枝蓊而还茂，叠黛丰本。扑翠繁柯，聚祥烟青霭；^^一色，散佳气葱郁。麟麟万重，识者以为太和畅陈朽之征，王会纳殊邻之象。惧彼虚应，摇然夕惕。
朕演灵金根，纂命璇，笃学道记，常味至言。是用假涂礼乐，宿仁义，寻末以窥本，澄粗以诣精。为无为于此心，事无事于天下，而宗社大福，寰县小康，实上祖惠无疆之休，亦下人率自然之化。夫唯幽容昭见，伟事也；神告帝符，瑰瑞也；发祥善行，吉类也；庆云重作，鸿懿也；戎果附植，合异也；槁干华滋，蕃炽也。此六者，兴王之嘉祉，旷历之绝记者已，朕不敏，颇闻君子之教矣。继其父者天其祖，习其训者父其师，揄扬道德，情存孝敬。商颂美乎成汤，周雅尊乎后稷，先王之旧典也。吾岂坠其文哉！夫戴角之类，龙为之长。羊也定形而不易，龙也神化而无端。龙盖五土之精，国家乘土而王，故改山号名龙角焉。乃铭金石，以彰灵变。词曰：
思文圣祖，元默雷声。混兮无名，超兮至清。清入神舍，名损物假。身尊元元，后有天下。高祖凤翔，云举晋阳。太宗龙战，风趋秦甸。龙角仙都，王师戒涂。圣形入有，神言出无。瑶衣玉骑，告帝天符。神方据我，人亦来苏。乃立清室，微微谧谧。众仙停跸，乃兴庆云。氛氛氲氲，再瑞明君。庭有柏兮，远果寄秀。门有根兮，条更茂。顾惭菲德，蒙神之v。诵我道经，介我神听。继明五圣，事三灵。请从格言，天德出宁。大道幽荫，湛滋广接。意路何阶，言津难涉。化有影响，神无华叶。

[book_title]纪泰山铭
朕宅帝位，十有四载。顾惟不德，懵于至道，任夫难任，安夫难安。兹朕未知，获戾于上下，心之浩荡，若涉于大川。赖上帝垂休，先后储庆，宰衡庶尹，交修皇极。四海会同，五典敷畅，岁云嘉熟，人用大和。百辟佥谋，倡予封禅，谓孝莫大于严父，谓礼莫尊于告天，天符既至，人望既积，固请不已，固辞不获。肆予与夫二三臣，稽《虞典》，绎汉制，张皇六师，震叠九宇，旌旗有列，士马无哗。肃肃邕邕，翼翼溶溶，以至于岱宗，顺也。
《尔雅》云：“泰山为东岳。”《周官》曰：“兖州之镇山。”实惟天帝之孙，群灵之府。其方处万物之始，故称岱焉；其位居五岳之伯，故称宗焉。自昔王者，受命易姓，于是乎启天地，荐成功，序图录，纪氏号。朕统承先王，兹率厥典，实欲报元天之眷命，为苍生之祈福，岂敢高视千古，自比九皇哉！故设坛场于山下，受群方之助祭，躬封燎于山上，冀一献之通神。斯亦因高崇天，就广增地之义也。乃仲冬庚寅，有事东岳，类于上帝，配我高祖，在天之神，罔不毕降。粤翌日，禅于社首，侑我圣考，祀于皇祗，在地之神，罔不咸举。暨壬辰，觐群后。上公进曰：天子膺天符纳介福，群臣拜稽首千万岁。庆答欢同，陈诫以德。大浑叶度，彝伦攸叙，三事百揆，时乃之功。万物由庚，兆人允殖，列牧众宰，时乃之功。一二兄弟，笃行孝友。锡类万国，时惟休哉！我儒制礼，我史作乐，天地扰顺，时惟休哉！蛮夷戎狄，重译来贡，累圣之化，朕何慕焉！五灵百宝，日来月集，会昌之运，朕何感焉，凡今而后，儆乃在位，一王度，齐象法，榷旧章，补缺政，存易简，去烦苛，思立人极，乃见天则。
於戏！天生蒸人，惟后时V，能以美利利天下，事天明矣。地德载物，惟后时相，能以厚生生万人，事地察矣。天地明察，鬼神著矣。惟我艺祖文考，精爽在天，其曰“懿予幼孙，克享上帝。惟帝时若，馨香其下。”丕乃曰“有唐氏文武之曾孙隆基，诞锡新命，缵戎旧业，永保天禄。子孙其承之。”予小子敢对扬上帝之休命，则亦与百执事，尚绥兆人，将多于前功，而毖彼后患。一夫不获，万方其罪予，一人有终，上天其知我。朕惟宝行三德：曰慈、俭、谦。慈者覆无疆之言，俭者崇者崇将来之训，自满者人损，自谦者天益。苟如是，则轨迹易循，基构易守。磨石壁，刻金记，后之人听词而见心，观末而知本，铭曰：
惟天生人，立君以理，惟君爱命，奉天为子。代去不留，人来无已，德凉者灭，道高斯起。赫赫高祖，明明太宗，爰革隋政，奄有万邦。罄天张宇，尽地开封，武称有截，文表时邕。高宗稽古，德施周溥，茫茫九夷，削平一鼓。礼备封禅，功齐舜禹，岩岩岱宗，b我神主。中宗绍运，旧邦惟新，睿宗继明，天下归仁。恭己南面，s化醇，告成之礼，留诸后人。缅予小子，重基五圣，菲功伐高，匪德矜盛。钦若祀典，丕承永命，至诚动天，福我万姓。古封泰山，七十二君，或禅奕奕，或禅云云。其迹不见，其名可闻，祗y文祖，光昭旧勋。方士虚诞，儒书龌龊，佚后求仙，诬神检玉。秦灾风雨，汉污编录，德未合天，或承之辱。道在观政，名非从欲，铭心绝岩，播告群岳。

[book_title]通微道诀碑文
人者道之子，道者人之母。子不知母，谓之不孝；人不识道，谓之至愚。故上士能勤行，下士惟大笑。背道求道，从迷至迷。朋鱼在水中，水为鱼命；人在道中，道为人生。道去则人亡，水渴则鱼困，不知即身以求道，而乃徇福以丧真，何其误欤？遂积不义之财，以为布施；弃无为之教，别云修善。岂知善本破恶，不合邀名，施本济人，不合求报哉！求道者以心为舟，以信为车。车用在于运，舟用在于虚。常取不足，勿求有余。静心而不系者，虚舟也；运动而不倦者，信车也。今将告尔以元言之首，施勿求福，而福自至；斋勿贪功，而功自备；心勿向邪，而道自致。施而求主，福必不足；斋而贪功，是谓有欲；向邪求道，是谓聋俗。忠者臣之分，孝者子之心。柔弱为趋道之津，诚敬乃入真之驭。不益己，不损物。以不贪为宝，以知足为富。内保慈俭，外能和同。念身何来，从道而有，少私寡欲，夷心注元，若然者，可为勤行之士。尔其勖哉，尔其勖哉！夫大道坦坦，去身不远，修之于身，其德乃真。尔当慎汝身，洗尔心，内养五神，外合一气；去万恶，增万善，长生久视，沐浴元波。真经之旨毕于是，不死之方尽于是。尔其勖哉！

[book_title]杨碑
（阙二字）易与天地准，故君子洗心焉。夫出处审乎时，默语存乎道，简易成其大，劳谦（阙一字）于吉（阙五字）有人（阙七字）公（阙四字）右相国忠之父也。纯孝足以合礼，移忠足以和义，体仁足以长人，贞固足以干事。包大易之四德（阙六字）莫京（阙十二字）以嗣者矣。公讳，字仲，华阴人也。叔虞翦圭，自周封晋；伯乔食菜，受邑君杨。氏族之先也，黄雀四环（阙九字）洁白（阙五字）五公四代乘车轮者，两汉百人，门阀之宗也。公曾祖汪，隋国子祭酒吏部尚书戴国公，探道秉德，（阙四字）大父令本，库部郎中（阙一字）沂（阙一字）三郡守。讲信修睦，不陨厥问，烈考志谦，青城令，追赠陈留太守。修辞辩学，薄游以取荣；冲用晦德，积庆以垂裕。（阙六字）有（阙一字）光公承（阙二字）之阴骘，体积善之阳报。气禀清白，生资礼乐。故艺能无不总，博览无不该。尝读书至事亲章，乃辍卷长叹曰：夫子志在《春秋》，（阙二字）之（阙一字）行在《孝经》，（阙二字）也乃（阙一字）心所至誓不违亲。然鸣鹤远闻，招弓屡辟，确乎不拔，皆以色养恳辞。青城府君每加诲诱，俾之从政。公乃（阙五字）面承大人庭训，孝乎惟孝，友于兄弟，施于有政，是亦为政也。府君乃抚而慰之，就成雅志。自是三十余载，非躬荐甘旨，不以洁（阙十一字）定非（阙一字）疾无（阙二字）之忧致（阙一字）养极三牲之乐。当时君子议以为难，及丁家艰，哀毁逾制，遂结庐墓左，手植松楸，郡县以孝闻。服满召（阙五字）以旌（阙一字）行，迁延不行者久之。或曰：生极其养，不违亲以易身。孝本乎仁，岂怀宝而迷国。又太夫人有苦切之诫，乃应命焉。换左卫兵曹，以（阙四字）州司士转杭州司士（阙四字）职及栾棘仅起，衰麻外除，谓楚禄万钟，永无及已。孔门四教，庶有立乎？乃息心参调，优游著述，寻以亲（阙七字）察使察罪举能，（阙二字）元武令公（阙一字）从政也。蕴中和以息机，推诚信以动物，草木无夭，况人庶乎。鬼神知感，况豪右也。所以堂上鸣琴，（阙八字）所在（阙五字）用公之道，行公之志，推以一邑，持宰天下，亦信然乎。神欺辅仁，位不充德，亭伯劳于郡掾，仲躬止于太邱，（阙六字）时宰窃位而（阙一字）叹命之不偶。（阙三字）犹今享年五十有一。开元五载，遘疾终于元武之县廨。公始自解褐应召，及乎易篑归（阙一字）凡六徙（阙六字）者三（阙一字）人者一（阙四字）之屯（阙一字）无慢恚于三黜；以之造次，必周旋于四科。传曰：“涅而不缁，磨而不磷。”公之谓矣。夫人中山张氏，仆射（阙六字）州希（阙一字）之（阙一字）女。恭俭之德，训于公宫，贞信之教，行于嫔族。命之不造，华年早凋。以开元二十七年十月十六日，合葬于岐阳之安平山南原，礼也。天宝七载，追赠魏郡太守，夫人中山郡夫人。其孤国忠，济美代业，应期王佐，则我有社稷，尔能卫之；我有廊庙，尔能宰之。叶和九功，九功惟序。平章百姓，百姓昭明。俾九流衣冠，万邦黎献。丕乃大言曰：“咸有一德，思皇万年。”时惟尔劳，时惟尔弼。若然者，虽我君臣之（阙二字）契理运亦乃祖（阙二字）之训贻厥门风。于是美（阙二字）之克家，霈春泽以流叶。天宝十二载三月，重赠公武部尚书，追封郑国公。夫人郑国夫人。所以彰父教子忠，君嘉臣节也。俾万载（阙十一字）希音则钜鹿名将，空深汉主之怀；阙里先师，逾愧鲁侯之诔。铭曰：
先王至德，训人惟孝。倬哉杨侯，独立名教。
宏道由己，聚学依仁。＠节，谆谆奉亲。
明惟其物，暗不欺神。（阙十二字）颜冉其伦。
君子委和，嵩神属庆。挺生王宰，精微亚圣。
光尔前烈，毗予大政。
延赠夏卿，追封旧郑，
安平原兮岐之阳，（阙三字）兮（阙二字）乡。（阙三字）兮（阙三字）冥冥归兮泉路长。
独九京之丰石，播终古兮名扬。

[book_title]叶法善碑铭
故金紫光禄大夫鸿胪卿越国公景龙观主赠越州都督叶尊师碑铭
朕闻轩辕三皇之盛者尊广成，唐尧五帝之盛者师尹寿。夫以圣人之道，教圣人之才，守之七日，又守之九日，朝彻而后能见。独是道也，入水不濡，蹈火不k，啸叱风雨，鞭笞魔魅，无方而后能进；独是神也，神则惟变，道亦旁通，苟得其人，抑所谓神道设教者也。师讳法善，字道元。自诸梁食采，是谓叶公，邑亦如之，因而命氏，则昔为南阳人也。曾祖道兴，祖国重，父慧明，赠歙州刺史。贲邱园者，一贯吾道，食旧德者，百代可知。故名溢宇宙之中，身在江海之上，则今为古括人也。至隋大业，岁在景子，法师是生，凡六百四十二甲子。洎我开元，岁在庚申，形解升云，则春秋百有七矣。其生也，年长而色若孺子；其化也，委蜕而神则默仙。尝从朕游，仰之弥高，钻之弥坚，藏察无象，钩致之测。若言匡国辅主，鼓舞发挥焉，朕可推而尊之，不可得而臣也。
其始终出处之迹，可得而言者。初师甫七岁，涉江而游。迨及三年，人以为溺。及还，问其故？则曰：三青童子引之，憩于华堂峻宇，咽灵药，吸云浆，太上镇之，是以留也。十五中母死，又见昔青童曰：天台茅君飞印印其腹，始殊绝，良久豁如。师以灵应感通，殊尤若此。遂乃杖策游诸名山，远访茅君而遇。岳骨上起，目瞳正方，冰雪绰约，嫣焉微笑，曰：尔来乎！尔名已登仙格，身逢魔试，故此相救，宜勉之！当以辅人弼教为意，无汲汲于去来也。由是便于青城赵元阳受遁甲步元之术，于嵩高韦善俊传八史云F之道。宴息于括苍罗浮，往还于蓬莱方丈。灵图秘诀，仙符真度，宝录生券，冥感空传。临目而万八千神，咽胎而千二百息。或潜泳水府，或飞步火房，或剖腹涤肠，勿药自复；或刳肠割膜，投符有加；或聚合毒味，服之自若；或征召鬼物，使之立至；嗬叱群鬼，奔走众神，若陪隶也。故海内称焉，千转万变；先朝宠焉，一昼三接。
朕在藩邸，累闻道要，及临宇县，虚伫昌言。奸臣寓谋，凶丑僭逆，未尝不先事启沃，亟申幽赞，故特加紫绶，以大公侯之封。而确固黄中，不乘轩冕之赏，可谓德博而施，道尊而光者也。适来无迹，为夫子之时；迩去无吝，为夫子之顺。岁在鹑尾，月鹑火是也。返真悬解，翊日追赠越州都督，逾月归藏于括苍之山。免朝章，从夙志也。先生幼有奇质，长标特操，神照体外，骨秀形表。故万先生目之曰：子书成仙格，方自仙宫，吾将及乐为同僚也。信哉！《易》曰：“君子或出或处。”出者无山林之逸，处者无轩冕之贵，虽道同则应，而迹异难兼。先生养神太和，观妙元牝，君子或处之盛也；金印袭贵紫绶方来，君子或出之盛也。非夫道臻博大，德合神明，其孰能与于此也？故于王室则承恩者五代，当朕时则传道者数人，皆曰宗师，无间然矣。夫为文者纪其实，称德者尚其训。先生知余，余宁不述。训寓言而无愧，可披文而相质。铭曰：
忽然勃然，莫不出焉。
油然浏然，莫不入焉。
百昌之源，万化之泉。
于此观妙，实云列仙。
列仙伊何，销化却老。
观妙伊何，岂假至道。
旁通幽赞，神变灵造。
淫词厉阶，无隐不讨。
讨逆辅顺，功就佐时。
藏往察微，业与神期。
章绂加等，方来不欺。
视缘若遗，恍然我思。
大有元吉，黄中通理。
默仙委蜕，玄达无已。
叶县凫飞，辽城鹤止。
玄风盛烈，郁乎千祀。
开元二十七年，岁在己卯，十二月己未，朔二十六日，乘化而往，彼则悠哉。不忘旧情，纪诸事迹。仙山海畔，碑石依然。

        </div>
      </div>
    </div>
  </div>
</div>
<!--update:2025-08-29 17:54:09-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
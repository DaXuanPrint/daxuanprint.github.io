<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,序,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,附录,渊颖集全文在线阅读,渊颖集全文在线下载,大玄古籍书库">
<meta name="description" content="元代诗文别集。12卷。吴莱撰,吴莱私谥为“渊颖先生”。《四库全书》曾据两江总督采进本编入别集类。本集为吴莱门人宋濂所编,卷首有3序:至正十二年(1352)胡翰序、刘基序、胡助序。后2序未署年月,均应作于至正年间。卷1为赋,卷2-4为诗,卷5-12为文。其中影响较大的《观日赋》风格近于汉赋,延祐七年(1320)以《春秋》举荐但未中选,吴莱东游昌国,于盘陀石观日出并作此赋以明志。吴莱的诗仅为3卷,但很受诗评家重视,清人王士禛《论诗绝句》说:“铁崖乐府气淋漓,渊颖歌行格尽奇。耳食纷纷说开宝,几人眼见宋元诗。”(">
<title>渊颖集_吴莱_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">渊颖集</span> <br/>
          作者： <span class="inputVal" id="bkauthor">吴莱</span> <br/>
          朝代： <span class="inputVal" id="bkdate">元代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]129992</span> <br/>
          说明： <span class="inputVal" id="bkdec">元代诗文别集。12卷。吴莱撰,吴莱私谥为“渊颖先生”。《四库全书》曾据两江总督采进本编入别集类。本集为吴莱门人宋濂所编,卷首有3序:至正十二年(1352)胡翰序、刘基序、胡助序。后2序未署年月,均应作于至正年间。卷1为赋,卷2-4为诗,卷5-12为文。其中影响较大的《观日赋》风格近于汉赋,延祐七年(1320)以《春秋》举荐但未中选,吴莱东游昌国,于盘陀石观日出并作此赋以明志。吴莱的诗仅为3卷,但很受诗评家重视,清人王士禛《论诗绝句》说:“铁崖乐府气淋漓,渊颖歌行格尽奇。耳食纷纷说开宝,几人眼见宋元诗。”(第16首)他还提到“吴立夫长句瑰玮有奇气”(《选古诗凡例》)。吴莱的文,以18岁时所作《谕日本书》(应即指《论倭》)较有名,“人谓其有终军、王褒之风”(胡翰序),被认为古之能言善辩者也不过如此。胡助评其为文时说:“他人恒苦其浅陋,立夫独患其宏博也。”宏博正是他为文的特点。本书目录之后,有吴莱之子吴士谔所写的1则附记,据此可知本集编成于至正二十六年(1366),由宋濂据其家藏文集选编成书。本集有元代原刊本传世,并曾影印编入《四部丛刊》,是比较常见的善本。另外,《金华丛书》之中也收入了《渊颖集》,《丛书集成》曾据以排印行世。</span> <br/>
          封面： <span class="inputVal" id="bkimg">Z_19064.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]渊颖集
[book_author]吴莱
[book_date]元代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗文集,完结
[book_length]129992
[book_dec]元代诗文别集。12卷。吴莱撰,吴莱私谥为“渊颖先生”。《四库全书》曾据两江总督采进本编入别集类。本集为吴莱门人宋濂所编,卷首有3序:至正十二年(1352)胡翰序、刘基序、胡助序。后2序未署年月,均应作于至正年间。卷1为赋,卷2-4为诗,卷5-12为文。其中影响较大的《观日赋》风格近于汉赋,延祐七年(1320)以《春秋》举荐但未中选,吴莱东游昌国,于盘陀石观日出并作此赋以明志。吴莱的诗仅为3卷,但很受诗评家重视,清人王士禛《论诗绝句》说:“铁崖乐府气淋漓,渊颖歌行格尽奇。耳食纷纷说开宝,几人眼见宋元诗。”(第16首)他还提到“吴立夫长句瑰玮有奇气”(《选古诗凡例》)。吴莱的文,以18岁时所作《谕日本书》(应即指《论倭》)较有名,“人谓其有终军、王褒之风”(胡翰序),被认为古之能言善辩者也不过如此。胡助评其为文时说:“他人恒苦其浅陋,立夫独患其宏博也。”宏博正是他为文的特点。本书目录之后,有吴莱之子吴士谔所写的1则附记,据此可知本集编成于至正二十六年(1366),由宋濂据其家藏文集选编成书。本集有元代原刊本传世,并曾影印编入《四部丛刊》,是比较常见的善本。另外,《金华丛书》之中也收入了《渊颖集》,《丛书集成》曾据以排印行世。
[book_img]Z_19064.jpg


[book_title]提要
钦定四库全书　　　　　集部五
渊頴集　　　　　　　　别集类四【元】
提要
【臣】等谨案渊頴集十二卷元吴莱撰莱字立夫浦阳人延佑中复科举之制以春秋贡於乡试礼部不第後以荐署饶州路长芗书院山长未行而卒年仅四十四其门人金华宋濓等私諡为渊頴先生据其諡议取经义元深为渊文词贞敏为頴也莱与黄溍柳贯并受业於宋方凤再传而为宋濓遂开明代文章之派故年不登中夀身未试一官而在元人中屹然负词宗之目与溍贯相埒遗稿甚夥濓为摘其有关学术议谕之大者编为斯本青田刘基序之碑文諡议一卷别为附録张纶林泉随等曰吴立夫谕倭书盖其十八岁时所作规模仿司马相如谕蜀文其末所述谕其王之言虽古之辨士莫能过也其他大游观日两赋与夫形释秦誓论补牛尾歌词等篇皆雄深卓絶真先秦先汉间作者黄溍亦称其文崭絶雄深类秦汉间人皆未免溢量胡助谓他人患其浅陋而莱独患其宏博斯笃论矣王士祯论诗絶句有曰铁崖乐府气淋漓渊頴歌行格尽奇耳食纷纷说开宝几人眼见宋元诗实举以配杨维桢士祯所选七言古诗乃録莱而不録维桢盖维桢为词人之诗莱则诗人之诗恃气纵横与覃思冶炼门户固殊士祯论诗絶句作於任杨州推官时而古诗选一书则其後来所定所见又深也乾隆四十六年九月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]序
渊頴集序
太上有立德其次有立功其次有立言三者不同苟有一焉皆足以立乎天地之间而无愧於为人矣自世之言者陋文章之习而高德行之士伸一人於千万人之上其意将以惩夫末流之敝云尔非所以显道神德行也古之圣人德修於身矣而又欲天下皆如吾身之修也岂惟天下皆如吾身之修哉而又欲後世皆如吾身之修也天下尽乎人矣吾身可以及之後世非止乎今也吾身乌得而及之是则吾德之所被而吾功之所树者亦軿矣然圣人必欲使天下後世皆有以及焉则立言其可少哉六经圣人之文也所以为天地立心为生民立命为万世开太平者非细故矣由是以降苟非申韩之刑名管商之功利仪秦之捭阖孙吴之隂谋杨朱墨翟老庄释氏之淫辞邪说则凡是非不诡於圣人者其於人心世教岂尽无所禆益哉翰尝读贾谊董仲舒之文而恨当世不能尽用及观扬雄之太玄法言又叹时人少有知者以为豪杰之不遇大率如斯故不待论其言之传否而深为有国者惜之南北混一以来朝廷太平之治垂及百年仁恩福泽结在人心而纪纲法度寖不能无弛先生当延佑天历之间尝慨然有志当世之务矣其拟谕白本书盖其十八时所作也人谓其有终军王褒之风其论守令盐荚楮币事逮今十有余年执政者厘而正之往往多如其说先生析辞指事援笔顷刻数百言驰骋上下要不失乎正虽处山林未尝忘情天下使其在官守言责之列推明古者所以立极成化之道为吾君吾相言之当不止是也而先生命不与时偶器不求人售素又羸弱多疾未中岁而早卒今之着于篇者殆犹未尽其藴也初浦江有宋儒者曰方韶父先生师法为学者所宗知名之士如侍讲待制柳公皆出其门晚得先生尤奇其才而以斯文望焉先生貌寝陋言语若不出诸口而敏悟过人得於天性少尝从族父幼敏家窃取书观之族父知而叩之靡不成诵博闻强记与之游者皆自以为不及会有司举进士遂以春秋中乡试北至燕东浮于海好为瓌奇雄伟之观见人固守章句意颇陋之然则先生之所负抱者为何如哉惜其学不见於用而世之知者鲜也门人宋濓惧其泯而不传乃彚次其诗文为集若干卷俾翰为之序鸣呼翰昔受教於先生窃观先生之所以用其心者期以立乎天地之间无愧於为人焉耳乌暇较一世之短长哉故论而序之信是集之不可不传也先生讳莱字立夫至正十有二年秋八月二十六日门人金华胡翰谨序

[book_title]卷一
钦定四库全书
渊頴集卷一
元　吴莱　撰
大游赋【并序】
毗陵道士盛允升东游会稽予闻其风神颖异被服萧爽盖将自是而汗漫六合者也张君子长约同送之赋用是作遂题曰大游
夫何一高士兮独旷视乎八区朝吾车之夙驾兮夕予至於清都仰天路之迢递兮挟陵阳而与俱遡刚风而頫倒景兮浮沆瀣而噏青霞蜚廉起而前导兮击靊霳使後驱素蜺夭矫而为缨茀兮神凤?褷以掲?恍大游之所历兮抚四海其无家唶尘浊之不可以止息兮吾将抵乎崐崘之遗墟嗟东辕之我蹞兮探宛委之嵌穴帝禹告予以所藏兮发涛江之涨雪登桐栢之崭岩兮瞰赤城之嶱飊蓬峤而我欲径到兮恐蜃楼之明灭歘南转而弭节兮过灊霍之层峰放盛唐之滙怒兮梁鱼鼈而蹑蛟龙掎巫峡之台观兮莽峨嵋之云松泝丹丘予定不死兮跻羽国以从容忽浩歌而西迈兮适金天之沃野遵黄河而趿石室兮王母被发以啸处寻泰一与九嵕兮贯华隂之幽岨招韩衆而许度世兮固肉人之弗遑遽覩廼北折而亟去兮出鴈门之严寒恒岳緜亘乎不絶兮缒碣石於弥漫搜赤舄於遗榛兮簸楼船乎狂澜候鷄鸣而直上日观兮吾特痛夫僊学之艰难伊天地之晦冥兮倏陵谷之迁徙邅女娲之陮阜兮顾嵩少之起经阳都之酒家兮哜王屋之石髓披河上之灵诠兮摘漆园之奥指惟小别而千龄兮复一瞬以万里划狐鸟之丘垤兮洞蟪蛄之年纪心委蛇而自神兮形旷荡其离滓信吹万之不同兮恒抱一以终始胡久居乎寰内兮欲絶出於大荒扳建木而与为陟降兮絙铁鏁於无旁瞻帝车之中运兮闯阊阖以上征屈轩辕之蜷伏兮耿招摇之燿鋩引弧井之垒落兮炫奎璧之图章繙龙汉之宝历兮彻郁蓝之神乡幸寘身於一气兮卒齐夀於三光宜凡夫之秽浊兮又孰契夫大道而翺翔自放怀於天外兮眇累块於千亿惕世途之嶮巇兮戹蠭螘之营役岂耽名而嗜利兮或酣酒而溺色谅金石之销泐兮竟丘垄之堆积唉吉云之钜薮兮緤步景而我服叹甘露之灵罋兮和水玉以为食彼筞精之有书兮吾尚惧夫青籙之弗得将蘂珠之不远兮尽蝌蚪而莫识懿周流而至此兮聿笑傲以言旋乐自然之日月兮揽无鞅之风烟压洞庭之浩渺兮屣林屋之联緜龙威蚴蟉而跱踞兮宝镇晃朗而瑛鲜廼霄峥之欲枿兮觉鼎竈之犹然爥大还而蝉蜕兮击小有以鹤翩躬虚无而不宅兮味澹泊以为渊等古今於一轨兮混生死其同鄽俨坐在而立蜕兮藴执袂与拍肩真山泽之一臞兮夫岂论乎三?暨九仙固道术之所致兮曷曲询而究旃驰笺语而往诀兮却永存於上玄
海东洲盘陀石上观日赋
粤东游乎海徼兮得伟观於阳阿登盘陀之叠石兮路?□以巍峩天鸡号而夜半兮暾欲出於重波恍玄幕之沉黑兮惚火轮之荡摩缅羲和之有御兮扶木煜其将花渺汤谷之不可以里兮届高舂其几何嗟世寰之安在兮尚昧冥而未旦睹帝车之邪迤兮耿星宿於霄汉渐岛屿之奣鲜兮益淼茫而弥漫恐闤闠之犹尔梦寐兮类蛰虫之惽乱胡乾极之牵掣兮俨机轴之翕张固隂泉之爚炯兮焕潜燧之奋扬炜踆乌之?煟灿烂兮渇喙解羽藐以迭砀戫烛龙之毁焫飒昱兮炽頟煽目□其方骧县燔镜之荧灼炭熺兮鲛人泉客劀濯有光振赬鼔之焱熽炫煇兮北落壁垒□嶙前行指彩虹之抱戴珥璚兮璀错爣□缪绸遹皇想朱鸟之次舍轨度兮豁达蔺轹□閜燿鋩乘寒涝潮水之傎倒推荡兮散晓赮霞气之轇轕彩章廼蜚腾於寥廓兮竟瞑眩於混茫繄高抗乎氛曀兮仅啓明之独烁歘远麾之黂爝兮遽羣动之尽躩川后潜精而窟藏兮海童觑曜以犇愕鲛鼍扬鬐拨鬛以悠漾兮鸿鹤刷毛挟翅而陵薄莽琅琊之跻台兮?鲸山而昼其?也閴罗浮之瞷井兮滉蜃穴而夜其爚也迅夸娥之杖策兮惧追逐而莫之跳逴也怒鲁阳之挥戈兮恠盘礴之弗吾?彠也惟圭臬之可测兮奈隙驹之焉托恒鞠明而究曛兮遂壮凋而老铄昔圣贤之有法兮实盖浑之同天矧链石而凝质兮复断鳌而镇渊将渤澥之凿竁兮沦谷底而迭燃抑崐崘之□峙兮绕岩腹而互旋岂文身黑齿之俯迩所出兮贯裸壤以相连或崦嵫蒙汜之远压所没兮罄汃国之穷壖叹严冰与嬲雪兮旷古莽之鲜觉常眠惕重蒸与叠爇兮焮炎丘之毒瘴霾烟谅衆人之懵陿兮特蜂螘之扑缘伟小儿之辩智兮虽睿哲而勿宣彼凡俗之多故兮遇曙朝而即竞诚旦昼之梏亡兮向晦昬而暂定纷仕学之攘争兮集农商之鬭迸淫末作以相资兮侈利心之百穽傥桑榆之不复灭没兮尽夺时而力政愿郁仪之恒若溟涬兮庶保躬而固命叫晓筹而催辟兮警宵柝而告静信举筴而豫知兮幸闻钟而深省何观瞻之不足兮重徙倚以盘桓光已通於一跃兮影奚候於三竿逮层溟之毕露兮屹东霍之岩峦念列仙之独往兮扼羡门於波澜划孤啸而陟降兮撤蒙蔀以忻欢顾秦越之邈不相及兮又焉论夫远近於长安
罗浮凤赋【并序】
罗浮凤者海南小禽也家君自岭峤囘挈之北上予嘉其身负文采拔去幽阻而欲自售其羽仪也是知士之抱道德怀文章无微不闻无远不达岂肯久滞於天涯海角之墟而遂已乎虽然予愧多矣乃为赋曰
惟海邦之异产挺羽族之光华育火德而有燿控离垣以为家迤赤土之重涨眇丹丘之僻遐顾性命之浅薄特盘桓於烟霞原夫自南自北载蜚载止蜚不妄集栖必倒跱青饰衣衿绀流爪觜信凤薮之多奇类龟台之所使吮夕秀於紫芝嚼寒香於琼蘤虽斥鷃之同羣固鸾凰之等美於是本山川之迢递羡体气之自然胡虞衡之弗及隔瘴疠以能全戒罗氏而弋举命岛夷以笼迁望上林而奉进跋神岳以增妍念安期之蓄养受抱朴之矜怜守一枝於岭木得数粒於嵓泉忽兽圈之可近任虵徼之长捐尚蓬蒿之改观何鼎俎之容羶当其缅南国之蒸烁泝古龙之沉隘宜禀赋之尔殊渺狼?之昬昧裸黑质而无缯瓮鳞躯以弗靧奈屋居之何有望鱼鼈而犇沛胡鹪□之种族独黼黻以藻绘矧秋莎而臆兰匪距金与羽芥献丽容而自媒炫灵表而罔害将尤物之移人岂凡禽之一概若乃考黔嬴之所毓锺品彚而降祥负英姱而可贵閟草莽而愈彰心恒驰於北阙迹曷屏於东冈荐董贾之术业炽渊云之辞章伟畎谷之文翟谅备采而有光逖炎洲之孔鹬或聚冠以见戕幸全生而特遇肯处远以囘翔傥迟延於岁月恐灭没於殊荒然则偶时景之和畅跂阊阖以凝竚稽师旷之补经验冶长之辨语感轩阁之衔图副舜庭之率舞声格磔而应弦势盘旋而列簴祠爰居而眩惑奏鶡雀以笑侮卵条支而必致毛拂菻而曷举彼寻常之猥陋虽篱落其若阻相盛德之休明谓万里而来覩是故士当贵而自重世何嫌於处卑罄山谷之巢穴奓朝廷之羽仪仰天地之广大拔圣贤於穷羇极英材之衒鬻忍道德之掷遗恻朔风以吹野惨寒雪以刮肌屹碧梧而弗实挺篁竹以无枝鼓乘传之壮志藴弃繻之妙姿奈贰负之久梏窘侏儒之长饥庶飞抟於鹏路终饮啄於龙池尚兹鸟之比数遂历言而咏斯
叹疾赋
伊天地之常运兮何我生之遘屯罹终岁之奇蹇兮斵一元之淑醇莽门径其委草兮凄户牖以凝尘寘冠衣而不理兮念动履之艰辛揆世寰之有植兮本胎气之禀育粤襁抱而多戹兮谓乳湩之不足胡肌髓之朘削兮仅侧身而于陆矧食饮之稀薄兮略餔糜於鼎餗顾庐伍之同处兮杂悲欢与惨哭唶寒暑之中人兮逞菑淫而瘅毒谅轇轕之无已兮竟沉痼而反覆尚何药之起予兮幸我神之来复惟圣人之所慎兮俨前训之蓍龟信躯命之实切兮曷战兢而自持奈衰风之窃发兮挟沴血以侵斯渐黄槁而痿蹶兮致漦泗以殿屎高山□其伤阳兮痛坏木之无枝广泽淤而积隂兮惧穷鱼之弗移傥湔肠而浣胃兮特汤剂之我遗庶扶形而矫摩兮固俞扁之可期当田野之萧索兮忽雪霜之交挚彼蠢翘之有知兮廼坯蛰而自閟龙何潜而弗蜚兮蠖何屈而弗肆相昆蚑之各以其时兮岂长臝之多怼昼犇躩而亟思兮夜睅鳏以忘寐人痾攻螫而戕贼兮世恙灌熏而颠踬煽狐狸之老姧兮舞鬼蜮之遗智恐病危之或然兮临渊谷而增惴纷邃古之开物兮实钜灵之毓龢精日月之照烛兮窍风雷之嘘呵寘头颅而上峙兮象山岳之巍峩县肺臓以中居兮通脉络若江河盖全躯而至贵兮宜摄性以享遐肯节宣之乖逆兮恣荣卫之慝讹抟羽苞而觅燧兮殆烧?之见加扬凌桮以搅沸兮虽金石其谓何彼衆人之丰硕兮胡衰我而霉瘠举世竞於涂隧兮独牀衽以栖息矧一旦之即安兮置事功而弗获恐後日之并无此身兮虚名实而罔绩缅嵩少之有隐兮曰烟霞之膏肓指龟筴之可簭兮怀椒醑而降祥彭祖伛偻而下窥兮尚援藤乎若惊接舆跰????以自鉴兮窘霖雨而肆狂汉史病而留滞兮感封禅之从行唐杰惫而悲愤兮赋棠梨以惋伤顾真材之岂不尔遇兮恍景耀之弗彰笯鸾翎而使飞兮?骥足以待骧况我躬之蹭蹬兮愈迟暮以潜藏惜修名之未立兮笑鬓发之先霜抗龙文之鼎鼐兮摘虎首之鞶囊吾尚拟夫列仙之可学兮佩丹诀而不敢忘
起病鹤赋【并序】
予少多病尝作病鹤赋以自况盖言讷然如不出口身退然如不胜衣後虽稍自振於时亦不克也然其稾已不存矣呜呼予病久且痼其尚可以未起乎起之在我而已於是复作起病鹤赋并以示知我者
伊元造之播物有九臯之灵禽禀幽心於藻质散缟翅与玄衿掎嵩丘之石室瞰蓬岛之清浔眇八紘於一举旷千里之遥临然而山多藏隂野积氷雪老松无柯百草肃杀圆吭塞喑弱胫摧折赤精眵昬纎趾蹩胡志向之殊卑尚光仪之迥洁匿平林而羃迷压巨壑之谺裂是以前瞻怳後顾襂褷投踪灌木憇影沙坻静非驯扰动若馽羁徘徊萧索踯躅险巇奈世氛之混浊忆天路之孤危望鸿鶬而不及愍燕雀之陵欺俯争枝於斥鷃远絶轨於长离顾云海之日隔窘稻粱之恒饥幸樊笼之匪触岂矰缴之来施亦何恙之不已廼历年而留兹至若高步自怡啸呼同侣拉飒思奋踉蹡起舞风生则虚旷露陨则凄楚拊青田之故巢睨华表之遗柱夷采薇於嵓谷宪含糗於环堵驷蹇剥而罕逢鸿激亢以多忤唏胎化之尚然睠帝乡而延竚抗衆彚而不羣惧终身之畸旅於是韬养既久栖跱载宁土木内蓄火金外形梳理碎玉劀除残腥羡门许其彳亍玄俗惜其竛竮擿武丁之寓篆发缑?之藏经服仙人之上乘拥太古之遐龄故能一洗尘滓直遡寥廓仰拂紫宫回翔金阁过夷羊於南维窥壁垒於北落濯长河之奔流凌倒景之照爚导素蜺之飘扬撄鹑鸟以距攫躔建木之絶标哜神芝之奇药然後希一真而永固超无极而磅礴曰复予之本初竟谁辨其所至之垠鄂惟天地之一指忽古今之纷更人何穷而不达物何悴而不荣将人物之多变岂禽鸟之异情苟相时而能动虽处困而必亨是故邦治身出身显道行奉周庐於旦夕视万乘若友生负文章之绮丽驰论议之崇谹一赐则明珠白璧再宠则三事九卿方解兹之旧絷庶息我之前黥可无心於禄位终不日而蜚鸣大舜来凤於乐奏宣尼致麟於文成聊援毫而兴起又孰不仰德而闻声
狙赋
我观世间何异厥狙狙公执技役我庭除投瓜齕果豢养饱腴牵绳拽鏁奋踯啸呼侧身舑舕恐?足跗□项矐矆变幻首颅动因颐指静类橜株怳惚错愕满堂胡卢粤自童幼被彩弄雏长跳短躩嬉戏有余忽然壮强精干猛躯急操袭取智虑毕输亦复病苦顦顇困臞佯颠诈死灵药在壶岂或老衰涕泗垢洿曲顒伛膑鸠杖给扶相彼仕达绰有时誉巧张乡评雄跨宦衢文驰觚牍武执戟殳横施爪距愤磔牙须高门县薄伺候趦趄豪戚势卿语话嗫嚅白虎献议铜龙握枢模棱唐手霹雳汉符升堂踞坐呵喝拥驱弃律舞法鞭梏刻刳神姧出没拉彘扼貙顽贪集戾盗鹿攘羭贵与利期货贝具储宠则骄至跋踬同涂胶目塞耳褫冠裂裾行遭戮辱泣赴刑辜载观富盛擅尔里闾经营家室粉饰体肤连樯白粲负郭黄淤沼池鱼鼈埘槛鸭猪业可必得事在必图姱奢服履湎液杯杅穷声丝竹极色丽姝弗农崇廥匪贾积帑自晨及暮鸿弋兔罦分房割奥谇帚德耡齿霜?齾舌电□嘘侵贫并弱欺懵侮愚春花秋叶更菀逓枯先笑後号去车就途胡然比附竟作睽孤馁哉气力孰不丘墟当其为人尚有以娱残骸断胔蝼螘鸢乌或者为鬼抑又可歔鳞肌角鬛魑魅夔魖一时之顷幸不汝拘衆人尽然殆不我诬周公之衣勉强曳娄吴王之矢巧捷速殂身何置网手且将荼畴云智谲有是勤劬假灵木客通怪山都虽则多幻盍忘尔初呜嘑兹世莽矣一区视其有作意在觊觎悲欢交禅福祸并趋小苛可略山岳弗殊治安何玩兵乱卒瘏暴秦殄楚劲越戕吴三国鼎立材勇与俱龙虎鸟蛇阳阵隂谟五部云扰羌戎相屠弓弩甲旗北骑南舻椎击敲批却窽骨軱攻战围禁形势亢虚塞关在前慎不可踰芽蘖在後沦胥以铺时风哀乐史笔赏诛医国无术铸人曷模天开地辟四海蘧庐人消物尽万世须臾惟狙拔扈盘踞自如昔非刻狗今岂乘狐我思世故何计有无缉之成赋用戒薄夫
定命赋
昔岐周之懿哲兮垂末躅於勾吴延州来之闳博兮秉世德以作模予既禀此美质兮参两间而与俱日礲砺以颉颃兮违陋巷而适通都膺文华之被体兮结儁逸以先驱翩黄鹄之千里兮炯骊龙之吐珠掎山丘其峻峭兮汨河海之盘纡奇材未得以自致兮恐薄俗之沦胥叱玄夫为予枚卜兮徵吉繇以弗渝曰心远而迹滞兮何时命之独拘怊怊其旷怀兮惕惕以深省收羣嚣於一默兮守不动於真静规豪举於鸿冥兮混牧刍乎鹿町胡魁梧之数奇兮彼朴钝则犹天幸遵大路岂不可兮莽荆棘使吾骋亦欲逃於空虚兮走赤日将焉避影聿轩骞以有行兮仍轗轲甘所屏离当世之纷纭兮合自然於溟涬羌造化之无象兮妙机关之翕张丛生植之各异兮肖智愚以何常役中心之閧杂兮煽六凿之披猖朝奔腾靡所止兮夕偃息怳若有亡洒屏翳之淋漓兮吹招揺之耿光曶而出於神奇兮儵又臭腐不得当邈自古之若兹兮哀吾生之不淑畸汝形而益臞兮怪汝志之弥蹙言謇涩以少味兮步跰????无所投足奋骹?而衆?兮割肯綮以旁触惟先儒之谈王兮固卓立以忤俗环车辙而至老兮陈诡诗以遭逐问兰陵悲芳草兮登邹峄感乔木慊素衷之陻戹兮緜千祀其芬馥彼瞢闇之弗思兮行狭邪如平陆托黄老而险盭兮攻春秋以阿曲乱鳬鹤之短长兮冲泾渭之清浊不率循於中正兮每侥幸以致夫颠覆岂昔吾之自奋兮今独有此沉忧托松柏之幽?兮招鹿麋而与俦俯环堵之湫隘兮犹采椽之雕锼驾柴车之朴素兮亦炫燿其华輈等羮藜乎粱肉兮齐衣敝於貂裘穷匪通其不鄙兮贱无贵以何羞嗤予音之寡和兮誉汝器之无不周斯视听之既狭兮曾不遇旷与娄麒麟出而野死兮鸣鸾凤之啾啾幸定命之有在兮肯他岐之往谋何艳阳之骀荡兮破寒谷之飕飀谅勾萌之毕达兮虽壅阏其无由不吾用则亦已兮况斗絶於荒陬终越秣以燕刷兮夫何足以自尤
尚志赋
惟太区之寥廓兮纷庶物之凭生藐予身之中处兮郁予志而不得逞窃独嗜此古学兮指前哲以作程味诗书之醇粹兮猎道德之精英悼世俗之驰骛兮吾何有乎我行将岁月之不我与兮兀淹留而无所成沉忧以气索兮却立而质?攻蹩而狭步兮守耵聍谓真聩?了目以雾披兮猋奇肱而风厉堕泰华以施簪兮缩长河约之带翔矞皇之晻蔼兮叱麒麟使承盖神若唏而犇腾兮劒鼋鼍乎涛濑招屏翳予擗帷兮斩蚩尤以褰斾折建木以指麾兮唉曜灵之西迈将欲往彼鸿蒙兮授予筴乎霄汉亦或悲此肮脏兮发商歌於达旦溘世氛之溷浊兮嘘天籁乎崖窾薄高丘以闯远海兮恒惝怳而不顾返何儃徊以难进兮曰□□而则然顔子默而乐道兮曾不满夫一箪原生澹其居贫兮尚蓬蒿之没垣彼岂不谈王术兮甘穷櫩之藐艰秉中心之皦日兮轻外物若浮云谅当时之谓惫兮犹千载称其贤阽吾生之沉抑兮将有继乎古先炳予室之虚白兮纚予文於太玄莽歙歘与时化兮希噌吰而道存弃骐骥而蹀躞兮登蹇□乎前轩淫桑濮之嘈杂兮九韶漠焉无闻固泰豆之不世出兮又何见夫荣猨彼何人哀时命兮每嗟卑而叹屈曷不尚予之志兮仰孟氏之遗则繄老农之力田兮且多种而鲜获矧奇士之环辙兮虽冻馁其奚恤增萤爝以日晶兮积埃而山崱向污泥求夜光兮经刼火见垂棘惟傅岩之版筑兮扳南箕以兴国亦有渔厥磻溪兮擢赤鲤以予翼挺尔躬之豪崛兮肯受人之羁勒惇邹鲁之雅言兮建燕赵之姱节糅琼爢而我餐兮罗翡翠以为服秉剞劂而剸裁兮锵和鸾以游息抚鸿荒其若今兮观六合为予窄齐穷达於一涂兮与圣贤而同域翩丹穴之蜚凤兮粲九苞之翕赩将乘之以觐舜文兮孰知予情之至极
索居赋
粤吾生之寡好兮恒孤陋以索居步中庭以自念兮心抑郁而不舒阽予身之兀处兮抚万化之殊涂岂寰区之汝陿兮杳不知其所趋惟世氛之溷浊兮尚蓬藋之藏匿将奋迅而激昂兮又邅回以沉默去衆人之佻巧兮膺太朴以坚饬纷荆棘之柅行兮谓卭崃其绳直肩重任之迢遥兮固邪许之不力傥泛驾之有求兮策罢驽且焉止息巡檐隙而咏歌兮撼户以悲恻何初日之成言兮乃弃予而不我即彼昔游之为豪举兮曾同处乎险囏羌结交以鼓勇兮肯羁圉之遑安抗沙尘而志得兮巍弁冕之星攅既文虉之炳燿兮嗤薜萝以为寒仰睇远而弗及兮莽浮云之弥漫俯听幽而若来兮哀风激夫溪湍汨寥□其无景兮甘崛强以此蟠徒离羣以萧飒兮庶神气之我完折松枝而拂石兮又植之以青兰宜道义之擩哜兮肯肥癯之异观董生之谈王兮且有称於不遇贾谊之明治兮谪长沙而径去将屠贩之污下兮恐纷纷而改度逮曲学之肆行兮使吾儒之愆素古固有此混淆兮矧予今之驰骛宁穷达之措怀兮曰美人之迟暮循自然之天运兮芳草蔼其发荣倚漓岏之絶壁兮临万仞之潭泓欵浅渚以澹沱兮乐儵鱼之不惊构危巢其惴栗兮恍若闻乎鼯鼪非山林之忘反兮奈世务之所婴手不得以竖指兮目又何能以逃睛因樗散之乏用兮托考盘之遗声永言抱此幽独兮庸讵释夫我怦
贫女赋【并序】
予春秋二十有二尝偃蹇不得志因读史记感甘茂贫女分辉隣烛之语故作是赋以广之
伊太钧之坱圠兮敷动植於八紘兹女蹇其居贫兮乃困苦而不得生惟室家之萧索兮属多难之来并空辗转其寤寐兮魂惕惕如有惊顾儋石之不储兮支墙屋之欹倾印鼠迹於牀尘兮网蛛丝於门楹胡蓝缕而不完兮又机杼之无声凛寒风之中人兮感促织之宵鸣拂败奁之残蠧兮旧镜黯以羞明铜钗折其半股兮乱鬟鬓之纵横拈竹筐之素缕兮箴欲涩而不行亦何心於组紃兮况鸳鸯之能成挟故絮以假寐兮耿寒焰於孤檠谁哀吾之窈窕兮幸自保其坚贞嗟父母之鞠我兮美裳衣而藏匿矧栉风而沐雨兮身乃罹於荆棘忍须臾於沟壑兮岂敢休乎蚕织欲一衒其盛年兮纵粉黛而无色羌鑚穴与踰垣兮谓善淫之为惑庶容德之可全兮虽冻馁其奚恤彼隣姬之纎巧兮日靓糚以登楼缀木难之充耳兮挿翡翠之搔头骋兹心之娱冶兮学赵舞与齐讴佩堦兰以求媚兮祗怨旷之怀忧信怙宠以取乐兮尽夙夜於衾裯飞琼觞以娇醉兮秉银烛而懽游恨兀兀以独处兮欲从汝以为谋细娱聿其可翫兮重桑濮之贻羞写予心於沟水兮恐年华之迟暮甘蓬葆而不耻兮岂蛾眉之见妬且絶世而特立兮逮倾城而弗寤廼蕉萃之或弃兮纵效颦而罔顾纷采彼之柔桑兮轻掷金於行路苟力操乎井臼兮微隐德吾谁慕繄二南之发政兮由夫妇之所推化尚及於草木兮独不抚乎嫠利遗秉与滞穗兮岂年登而啼饥傥卒岁之无褐兮何功裘之足为慨兹道之愈远兮指古人以自期聊援瑟而一鼓兮遂声之以为诗诗曰有美一人兮东邻子耀金珠兮列纨绮弄姿饰鬓兮匪桃伊李朝为春风兮暮则流水曰妍曰丑兮云谁之使见肘决踵兮我乐乎此乐吾之乐兮勿伤吾贫宠之一失兮金屋生尘固荣艳之匪望兮又何必怨夫阳春
渊頴集卷一

[book_title]卷二
钦定四库全书
渊颖集卷二
元　吴莱　撰
观孙太古周天二十八宿星君像图
大圜杳何极鳌柱屹不倾日月光最耀衆星莽纵横周天二十八错粲各有名荒哉审厥象晃朗夺目睛东垣青龙崛西圉白虎狞翾飞鸟隼状偃伏龟蛇精紫宫自然拱银汉无复声五行所经纬甘石知性情上界足官府神人居穆清韡晔逞幻怪顤顟振铿轰跳踉鬼脚捷舑舕兽面赬裳衣互躶袭角鬛纷披鬇岂其太白变嬉戏类孲孾或者荧惑动威怒流欃枪照临多芒角躔次在缩赢揣摩过人料彩绘匪世程伊谁驾一气得以导九阬想像陵倒景观游无层城虚空何宫宇苍莽孰节旌毋宁秉笔际溘此埃风征凡夫本狭见四顾惟寰瀛夜义冰澨呀罗刹炎徼瞠鲛女卖绡出狗夫衔筯争祗欵列宿质却混殊方氓山神对我博刻石华山陉海神靳我画浪卷沧海鲸天神讵可识万古欺聋盲星占世有职画史吾奚评
病起读列子冲虚至德真经杂题八首
太虚无停运万化緫一区机钤妙出八气质夐然殊春鸟春花艳秋虫秋草枯荣华岂我有变灭仅须曳彭殇何夀夭尧跖孰贤愚生年甘肉食死骨委鸢乌吾知形骸在坐此力命拘矻矻焉得已悲哉天地炉
世间岂有极海外犹齐州日月更出没江河却同流夸娥追即死章亥步曷周蠓蚋生不久鲲鹏背吾游神瀵涌滋穴巨鳌戴蓬丘想像或可到徘徊独怀忧南方祝发裸北国鞨巾裘逍遥特尔分智者善自谋
黄帝居大庭华胥尝默存穆王望西极肆意游崐崘虚空乃不阂梦觉絶无垠感变岂起灭精神遽飞骞鲁儒久迷错周役恒呓昬蕉鹿真未辩烛龙妄相炖古莽多睡眠阜落但步犇幻化自来往至人宁汝论
世人有至巧何者能自然作衺出技艺行险弄机权孔周神劒光偃师舞倡妍泰豆计木涂甘蝇观蝨悬气钧但一范物化匪吾镌洪纎各以正动植悉根天公输制云梯墨翟献飞鸢微矣执规矩彼夫恶得贤
神巫善相人壶子如湿灰扁鹊巧发药季梁病弗治一形苟脱落纯气固委虵随火出石壁泳珠没淫隈彼或蜩翼得此犹沤鸟疑中心既怵殆外物尽坑谿干殻即木叶皮肤类婴孩远矣列姑射吾为荣啓期
古人合神物魑魅悉将迎虫蛾亦麇至鹰鵰即旗旌分庐通异类禽兽解音声牧正得虎心狙公识狙情羲农状牛蛇圣德泊无名廉来挟犀象暴行恣狺争淳浇日以散物我两相惊後世自鱼肉伤兹横目氓
大道无屈曲多岐竟忘羊穷通偶然值倚伏焉可防枯梧元若险白犊讵非祥弃车儒着盗坠鼠侠攻倡情慾心不灭宦?迭相攘君臣道未息服食竞犇亡日暄疑狐貉芹枲胜肉粱宜哉爰旌日喀喀死路旁
此日忽过隙居人恒鲜欢毫毛悉为我体节欲求完大盗窃名爵小廉舍豆箪熊鱼徒两得利义肯兼安马医自不辱燕技毋庸干时势尚未至事功良独难萧条白麻履惨澹青藓冠长啸答鸣鹤北风江水寒
送郑献可南归莆田寄周公甫
自昔道术本一原後来杂沓乃异辕粤从西汉始立传独守章句称专门唐人疏义不改旧宋代理学交相敦吾知衆儒此间出遂指濂洛为雄藩当时莆田有先达信尔夹漈好弟昆发挥圣贤本根殖评驳迁固枝叶繁典礼会通尚可志仪章器数畴能言居然韦编塞箧笥旋用束帛徵丘园惠施五车却陿隘方朔千牍徒飞骞公车奏上欠大用屋壁藏在传诸孙世家相承几谱系宗庙所重真璵璠马图隂阳太极秘麟史衮斧天王尊文苑儒林各穾奥父风祖德犹光炖一朝更簉列宿次何事夐隔勾陈垣岁晚东游幸我接江城极论余空樽海上山川恍可到闽中耆旧嗟无存考亭过从即阙里丽泽讲习或艾轩至正须求汝墨斵大和定许吾篪埙微飊翾翻剔橘蠧积霰叫啸招梅魂别怀未尽苦竹雨归路亟趂扶桑暾周君故人我同病名郡重席特尔温尺剑毋令紫气隐寸胶曷救黄流浑子鱼舟通牡蛎浦丹荔树暗桄榔村摛笺送客复有忆卓矣人物撑乾坤
新得南海志观宋季崖山事蹟
故国今安在新营忽此山藩王收末烬义将扞边关典礼存周法威仪复汉班开衙旗帜动结寨舳舻环节制通江逻枪牌集洞蛮龙涛多击磢岭峤半榛菅置阵移官港帷宫泊女湾狗流疑尾扫龙殒莫髯攀奠殡须求继驱驰独任艰抢攘残戍屋杀戮罄居闤玳瑁洲仍隔珊瑚岛并跧乾餐烓竈减卤饮辘轳悭道断无前援民哀有老鳏飓掀云赤晕鲸鬪雹朱殷大业从舟尽元戎弃仗闲炎丘朝服袭贝阙御弓弯?仆堕冠冕娇孾泣劒鐶驶騠冲栅象精卫避笼鹇败气徒延喘英飊欲起孱一沈知有决再缚惧何顔去矣曾青盖行哉彼翠鬟城危嗟呗閙井辱痛脂斑出督空悬令回军却筭锾蜀泸家失奥襄汉国忘月照丹心苦风扬白骨顽谀儒轻战勇秽史进降姧世远神终在天高泪或潸绮罗归北府疆理混南寰毒浪悲潺内烟氛苍莽间一时磨石处万里凯歌还
早秋偶然作寄宋景濂
我病三月久问言此何时山林日揺落草木欲变衰忽来临青镜何故摘白髭千里复万里远哉鸿雁期去年忆吾父羇客在广州今年忆吾父官属大长秋汉宫戒御服周典进膳羞惜兹不得去目断五城楼西风吹梧桐一叶两叶积故书翻有尘雄剑挂在壁时非合穷困事到即辉赫除却双鹿行门前少人迹故人三两人江北久羇旅寻香古径风步屧长廊雨蓴鲈最有味稻蟹纷难数我欲往从之蛮潮正掀舞悠悠秋夜长梦觉秋月霁有材宁及人无学敢求蜕挥来河水弦削作泰山砺吁嗟祁孔宾得失毫发际士欲知自重今人犹古人马卿志封禅扬子述美新当时文字间万世宠辱伸董京不可作愁絶麟乎麟北山有古寺修竹炎天凉蛟龙踞两涧鹳鹤鸣层冈心台月照白鼻观烟通香可思未可到咏此招隐章陈生爱神仙百日常病十手攀琪树枝口诵蕊珠笈山衣纵横披石廪伛偻入何如一尊酒自解忧思集自来闲作诗瘦岛与穷郊瘦将阙粱肉穷或潜榛茅水流苔间石花亚竹外梢圣愚总灰灭何苦发笑嘲往者东入海飘然任所如大风戕波浪飞雪洒舳舻壮志昔尚少狂游今并无誓登盘陀石重望扶桑墟
泰山高寄陈彦正
泰山一何高高哉极青天世人欲上不可上层巗峭壁徒攀缘望中絶顶路已断石穴上出铁锁下絙历碌相鈎连谁欤爱奇者步步喜若癫一心不顾死只手捩长烟毛羣惊回少虎豹羽族跕堕多乌鸢浩气刚风抟结虚空作世界蜚龙捷鬼凿开混沌巢神仙道逢四五叟含笑使来前黄冠皓发傲几榻野菜素粥铺盘筵自非尔愿力何计此留连当知仰扣暧昧云霄有顶处得不俯慑嶃巗箐栈无穷渊嗟兹大凡夫行尸走肉真腥羶段?思家最可惜李绅恋俗终难镌举头告神人苦乏风马与电鞭藤萝束缚即缒下但见松柏橚槮数万仞石棱突屼横戈鋋古来秦汉东封不到此惟问梁父并肃然日观嵯峨恍在下蓬莱浩渺空楼船彼云鲸可射此谓狗能牵安期羡门一往不复返文成五利受宠骤贵祈长年仙人自有真至道何由传逖焉龙汉延康纪去授金璫玉佩篇
胡仲申至
自予与子别三载不几见白云日高飞恍若觌子面我病久不出衡门寄幽眷子来尚予思?路踏苍蒨当轩坐甫定笑语起我倦新文十余篇笔墨擅百链口传发秦壁竹简凿晋竁考论无差爽风雅有正变世儒弄俗学雅曲极荧衒羣羊虽冒虎草悦豺则战谁其制横溃或者瘳瞑眩牛毛独不多麟角时一现朝廷方太平炎海忽驰箭人材需更急巗谷遽乘传终然务涵蓄可以待推荐问子古丈夫何人久贫贱首峩远游冠双眼烂如电西上石头城大江流一线袖中羽猎赋云气拥宫殿燕山去子咫万里障氷霰壮哉子此志我喜手脚旋抚劒为子歌张灯趣子宴俄其送子归赠子端溪砚行行恐自今宛转异乡县天霜被四野老马困蒿菣圣人犹待时中道匪狂狷蠧鱼不负子籖架三万卷我岂犇竞徒东劳复西鷰
观陈彦正观景拄杖歌
山人拄杖手自携满杖刻画类土圭春秋星辰本不错彼啓我闭畴能齐日出扶桑照蒙汜南北广轮定几里老羲奉驾何太速三足神乌为之使旦朝举杖向天移插表测景少参差骐骥过隙不踰晷蟾蜍吐波同报时世间惜把天机泄杖底强称量日月蛟螭变去甲鳞生霹雳搜来光彩灭自从宣夜无法传纷然周髀与浑天嵩高窥候尚一律二极隐见仍分躔日南交爱通海陆海中诸星却未瞩雁门寰蔚絶龙沙铁勒须臾羊胛熟天高地远渺八紘章亥竖亥脚力争出入安穷足议论经营鲜备空玑衡我朝华戎早一统山梯海航万国共火峤尾闾侵暑热骨桥魑魅压氷冻古今阳城一岳台三十六度增减来郭公新制十五表天下日影无纎埃吾知浑天为中国东南海际殊倾侧周髀本因勾股得崐崘当中标四极茫茫堪舆一气浮邹衍九州复九州蚍蜉蚁子托大树大树所托终难求嗟哉周浑说未定拄杖在手与日竞一行历术久成书康节算学知何如
观秦丞相斯邹峄山刻石墨本碑
邹峄之山在何处始皇立石改名号史籀古文相斯变蛟龙盘屈独精到自都咸阳制六合曰救黔首烹强暴盭深擅更秦新法繁缛尽剗周末造扫除井田设斗甬荡灭封建废圭瑁收兵铸鐻销凶器斥塞筑城斮枭惊当时大开阿房殿万世永戴黄屋纛胡亥矜慢不改辙赵高指麾岂谓孝四极巡游何功德羣臣刻颂直羿奡金虎沦亡竟不守白蛇劒死徒惊噪荀卿着书本性恶弟子承学愈言耄古今圣贤使阁束五三载籍遭煨爆越人鸟骇汝苦兵蕲卒狐呼汝召盗宜哉东市得具刑矧痛吾儒有名教太平真君一拽倒枮篁野莽火就燥篆家法妙尚鈎勒枣木字肥略顔貌阳氷石经欲鷇乳楚金□匾犹躇蹈文章谀佞合镌削笔墨瓌絶强则傚小斋客至无寒具明窗浄几急洒扫後代续刋纵肤浅先秦遗迹信堂奥鹅鼻峰头不可上魑魅昼泣骇熊豹会寻碣石探之罘乘兴去浮沧海櫂
观齐谢玄卿五泄山遇仙记奇题五泄山寺
曩闻一奇士深入五泄行五泄何处所长溪遶崇冈微风生天籁急瀑洒石梁金磬夐欲响缟衣烂回光绮妓开朱阁灵仙坐玉堂伛偻即进谒裵遽鸣璫幸汝得大药於兹赴玄乡玄乡且留宴秽脏勿发狂高座琼煇施碧帏琳华张芝英杂桂脑螭髓间凤浆太容挥四弦王母弹八琅羽旗素蜺骞黼毂螣蛇骧眼珠便爽朗肌骨遂馨香日星恍在下海岳极渺茫嗟予颇探胜古路但纵横青童邈不见宝刹屹相望山峰插烟雾潭级跳氷霜蝼螘小窟穴蜉蝣乱飞扬终然云锦笈照以虎鞶囊千年或顷刻万里忽扶桑谢卿独自往矫首盍囘翔笑采金明草浮顔安可常
送郑彦贞仲舒叔侄北游京师
郑君系本自义门门首植表孝义敦祖孙九世类一日聚族千指通晨昬酒食巵匜口共饫衣裳椸架身同温家宜富饶积粟布里或饥窭资饔飱大宗小宗寖以邈东眷西眷畴寻源复除曷下省府令延誉靡间乡闾言礼俗兴衰顾不重风声劝慕犹兹存袖中怀文扣所部行矣望阙期轩骞燕然何许水陆隔越驿踰月舟车犇邹峄邳山岱岳竦蜀江邗渎河流浑榆关崇墉峙虎駮碣石涨海浇蛟鼋北州尘沙遽万里天邑气象雄微垣昇平多年正黼扆郡国麇至骈肩跟五柞长杨剑戟接控弦突骑旌旗翻鸿鴈飞鸣羽未肃鱼龙变化光相炖世涂人事岂可测儒术政理须攀援嗟予昔者忝俊造翘足到今劳梦魂乘时一去欲迅奋抱病日剧徒丘园阮郎竹林夕并秀韦氏花树春仍繁荣亲显已在此举惜不往饯空罍樽
严陵应仲章自杭寄书至赋此答之
故旧何悬絶闲居欲反招幽并风雪紧楚越水云遥短褐缁尘破长镡宝气销门垣成隐逸笔牍到畊樵逆旅呼灯夕修闱彻棘朝囊书题荟蕞发论献刍荛舌焰真熏灼胸兵剧鍜乘轩南国鹤解镟朔庭鵰斡运天垂斗蜚腾海作潮荃兰骚地变橘柚贡年凋色采黄朱黻音声徵角韶潜身甘蛰蠖赋命类苕鹩筮仕龟无兆攻经教有条秦灰完竹帛汉粕味箪瓢画品翎毛贵鷄塲爪距骄文章通政理道义胜官僚岁月嗟悠久湖江耐寂寥花浓携酒榼柳霁卖饧箫制虎揺金锡驱鼋驾赭桥流连光景晚播荡别离謡世笑乌非鹊吾怜狗续貂呼号三刖璞忼慨五陵镳落落山中桂丛丛涧底苖依然百将略付与霍嫖姚
富春新创关将军庙成吴子中携卷索题
吴生病起有怪闻梦中识得髯将军香火乞灵自此掲庙门酾酒椶榈云我曾久读名将传紫金焰眼赬玉面汉鼎离强分割楚锋剽狡轻攻战天荒地老路不通魂升魄降骴秋蓬神仙负剑乃兵解巫觋传芭真鬼雄壮夫本合荆州死严祀何哉富春里只今江左四祠无狄公髯乎髯乎独不恨见孙江东
题钱舜举张丽华侍女汲井图
景阳宫中景阳井手出银瓶牵素绠铅华不御面生光宝帐垂绡花妬影临春结绮屹层空璧月琼枝狎客同鸳鸯戏水池塘雨蛱蝶寻香殿阁风日高欢宴骄若诉牀脚表章昬不寤吴儿白袍战鼔死洛土青盖降船渡井泥无波井栏缺半点胭脂污绯雪蕙心兰质吹作尘目断寒江锁江铁
题李伯时宝津骑士校马射图
东都天子幸宝津左右突骑多近臣少年据鞍即齐足青柳绦绡不遗镞前手引弰如附枝後手放箭箭不知羽林劒客尘雾弥兰筋蕙腕雹声驰先朝射技兵恨弱旧栅球门马惊跃军书到夏风喷河使节通辽雪跑幕南宫试士亲见来笔下俊逸真龙媒澄心一纸依稀在画家六法犹神彩谁欤醇驷谁牛车收尽骐骥策蹇驴男儿虚用悬门弧呜呼壮哉彼武夫
题姚文公草书杜少陵诗手轴崔仲德所藏
彭蠡东流白泱泱匡庐五老青开张我公晏坐展诗史灯下搦管草数行目了手熟快掣电笔銛纸捣明含霜鸾凤盘回恣舞跃蛟龙崛强高腾骧当知所贵务道德况复不朽传文章中州故家胄子出累代耆夀真儒光搢珽端绅尚色正操觚染牍仍谋长藉令锺王可退让势与董贾同翺翔大兵昔者溃汉鄂南士何处潜茅篁北风被发亟死水明月跨马劳追亡程朱学术此萌蘖姚许论次极审详立馆过庭竟两得蒐经摭传畴殚量圣朝混一辟海岳勲武杂还铭旗常麟阁镌词照百世鷄林定价惊殊方绀宇琳宫鼎负力丰碑钜碣戈垂鋩英华熛发永不灭翰墨游戏聊徜徉崔君妙年幸侍坐安陆遗槀曾取将半披丹绘久舒卷满幅萦绾苦袭藏吾观河汾数来往敢愧籍湜或汗僵修杗短桷未收拾已矣我公今栋梁
问五脏
我问昔生我系胎果何神上颅下负趾五脏交错陈胎经已不足乳湩复不匀黔?不我职粉饰强为人自宜多菑害无以保命真元气日啙败客邪作艰屯彼何瓠而肥言貌勇若震此何霉而瘠肢骨弱不伸嗟夫赋命间岂不汝由因我诚不汝慊赢啬胡不均五精被我恼诉我苍苍旻恍然欲我答天道汝当遵粤自汝有生躔次逆星辰矧从汝生後戕贼逮汝身心兮本中居与汝相主宾汝何不只敬狂役类风轮坎离渐违行龙虎起战嗔一元竟不守散入万微尘惟脾制水谷四体承华津肴胾噤汝口酒浆絶沾唇司禄不上计畀汝藜藿贫饥肠常九囘苦吻添荆榛何天不汝锡服用无箱囷抑汝弗事天寝食失鼎茵天本不病汝汝实使病臻汝仍不耐病虚躁复善颦内亏但外养衆药聚毒芬金石草木虫乱投剧斧?五精恒不宁乖沴积相熏寒增热或壮顷刻异氷薪当知汝五脏独不与汝亲何庸汝反诘鬬我似越秦吁哉一脏损五脏遽不醇齿牙渐凋?肤肉还削皴汝徒职汝职躯殻有君臣天曾尽赋汝造化匪不仁我闻五精言凿凿緫有伦曰人本之天辟若泥在钧一时巧相值万物混无垠圣愚且同臝毛介与角鳞我惟有心肝是号横目民心肝既属我荣卫盍絪緼徧历燥湿滑备尝酸醎辛虐汝重役汝汝得我缁磷蚯蚓尚无脏静夜解唱呻蝴蝶亦复然翾飞媚阳春彼宁心肝具物性各有循蜉蝣或土化死生仅昬晨自今我即安无往不宠珍忍令百岁後销变为烟磷曲肱便莞簟就口取膮臐五精速归脏大宅集灵氛张毅喜犇走热中果如焚单豹好容顔饥虎特汝隣二者乃天道我将何所云作诗示同党聊以博笑忻
题永嘉唐氏清节处士卷
永嘉古郡控海隈东望万里连蓬莱龙湫喷天作雪下雁荡拔地穿云开自宜逸人此遁迹表以清节无留埃吾知出处本一轨肯使物我长相猜昔人可仕最解隐圭窦不扫藏崔嵬醉阆骑驴或市过吟逋放鹤终船回今人可隐独愿仕驽马并驾驱喧豗兰台文章与世变梓泽宾客随尘来就中好高欲远引否则希进将难媒路途九折足险恶岩壑千叠多风雷直从黄流屹砥柱净洗黑月收炲煤道义荣华果异趣夷齐跖蹻徒惊鎚於焉冥心混标鹿况复旷眼穷紘垓春秋栽花色拥砌伏腊酿黍香浮杯何山樵苏采茷蒨某水钓泳航湾洄平居苟求食饮遂至乐奚问容顔摧伊予颇读隐逸传恨不径蹑烟霞堆素行传家即政令虚名掩实须根荄晴窗抚卷尽达者秃笔落纸谁诗材人生大节要礌礌慎勿枉筑怀清台
白发辞寄答陈时父
昔予头燥发未茁今我头枯发先折童心尚在顔貌改满鬓苍华点霜雪朝来抱镜看未真镜里相逢类两人东都贫孟叹孤劒西丘老康悲故茵乌髭每怕不得素素栉何庸问衰暮枫林叶底变风烟药草茎边虚雨露自非神仙刘阮俦世间容有几春秋情知鹳鹤长朱顶得见鸳鸯会白头
黑海青歌
越山山有黑海青长拳快眼健羽翎三年笼养未得饱万里骁俊犹飞星黄芦老苇日摧折白鹭文鶬看磔裂腥沾石碛吹远风髓击寒冈散轻雪伊人脱手本凡禽岁晚连绦到上林钳奴素贱多奇骨骑士虚豪即侠心晋宫邸废身欲死燕国云销草如砥嗟非鸾凤高杳冥望尽狐狸衆披靡当时奉使探远巢两徼驰兵闻勇鏖南土谁知此鸷猛北州骤见争惊号天鵞薄天垂两翼海青虽黑打可得太平八极无不通函谷何问关西东
小至日观三山林霆致日经作
昔在江左国闽人有林霆白衣召上殿口诵致日经卦爻遽可验声乐洞杳冥燮调久不职民物将何宁前朝百丧乱四鄙长羶腥辟王真赘旒兵衅剧建瓴蓍龟强占决福极矧兆形一元不汝体万蛰安能醒自今发孔壁兹欲论汉廷春秋纪菑害河洛推奥灵日星本照燿川岳恒流停犇腾狗吠野播荡鲸翻溟於世或间有匪天谁所令天功巧旋斡圣造务德刑勾萌草荄甲毨鸟羽翎和风足气运化景多年龄私疑彼磬错否者此钟莛徵冬即花绽羽夏因雪零隂阳特挥霍律吕暂听荧毋庸缇室琯便叶茅堦蓂嗟予偶抚卷默坐但空厅亚岁肇历数祥云满郊垧羲和不可作蠧简犹余青董生尚尔溺霆也吾镌铭
大食缾
西南有大食国自波斯传兹人最解宝厥土善陶埏素缾一二尺金碧灿相鲜晶荧龙宫献错落鬼斧镌粟纹起点缀花穟蟠蜿蜒定州让巧薄邛邑鬭清坚脱指滑欲堕凝瞳冷将穿逖哉贾胡力直致鲛鰐渊常嗟古器物颇为世所捐襆衫易冠衮盘盎改豆笾礼图日以变戎索岂其然在时苟适用重译悉来前大寰幸混一四海际幅员县度缚绳絙娑夷航革船凿空发使节随俗混民编汉玉堆椟笥蕃罗塞鞍鞯城池信不隔服食奈渠迁轮囷即上据鼎釜畴能肩挿葩夺艳冶盛酪添馨羶当筵特见异博识无庸诠藏之或论价裹此犹吾毡珊瑚尚可击碛路徒飞烟彼还彼互市我且我桮圈角貒独不出记取征西年
时傩
古人重傩疫时俗事禬禳岁阳欲改律舆鬼寖耀鋩厉神乃恣肆魃并猖狂侲僮幸成列巫觋陈禁方虎头眩金目玄制炳赤裳桃弧敺菑沴豆砾毙瘅刚八灵悉震慴六合高褰张清宁信不害动静维吾常世涂颇险盭人魅更跳梁狐鼠戴巾帻夔魖窃香囊煎熬到膏髓击剥成痏疡乘风作国蠧抵隙为民殃自从九鼎没谁使百怪藏瘃寒服褫帛饥窭食闭粮芦花蔽汝体橡栗馋吾肠地肤竟卷去天孽俱凋伤神荼欲呀啖蟠木蔓不长蒙倛强顔貌枯竹无耿光圣言谓近戏五祀徒惊惶惜?六典废述此时傩章
岁初喜大人囘自岭南遂携儿谔北行送之
乍喜吾亲返还携稚子行风沙千里道雨露九重城旧帆江潮远新装岭瘴清长秋官属盛去可接簪缨此去知何处飘然惜尔年尘飞驰马埓雪拥读书毡日观跻攀外云台献纳边文园宁久病要奏上林篇
溪行望故友黄明远槐塘新墓
往代衣冠日已赊故山棺椁此为家经诠义辟中州鲁乐调辞讥下里巴涕泪无从余宿草文章可惜等风花嗟兹便欲酬鷄絮目驻前溪有落霞
?南宜蒙子解渇水歌
广州园官进渇水天风夏热宜蒙子百花醖作甘露浆南国烹成赤龙髓棕榈亭高内撤餐梧桐井压沧江乾栢观金茎擎未湿蓝桥玉臼捣空寒小甖封出香覆锦古鼎贡余声撼寝酒客心情辟酒兵茶僧手段侵茶品阿瞒口酸那得梅茂陵肺消谁赐桮液夺胡酥有气味波凝海椹无尘埃向来暑殿评汤物沉木紫苏闻第一岭南六祖禅师菩提树下藏发瓮子图歌
蕲州黄梅峙佛塲新州獦獠识水香菩提树间好晏坐五色头发腾毫光金刀剔落受法戒瓦瓮瘗藏传不坏捩回万夫矗梁栋陶冶千圣掀炉鞴南海标来刹十围北宗望断六铢衣尘镜本空空即本风幡非动动还非山僧礼拜山鬼护一花五叶开如故宝缕青悬雪岭烟神珠绀结丹丘露世人长物合剃除谢公枉矣施髭须唐年画笔石未泐大鉴坛经谁读得
夜听李仲宏说广州石门贪泉
大粤控南海茫然天地陬石门屹有限巗瀑蓄为湫何哉清洁名坐与贪浊侔使轺一杯饮蛮贿即茧抽金珠混宝蛤孔翠烂相缪乌文暎呿陀器物穷雕锼?鬐蛟龙悚织毳虎豹愁岛屿刮欲竭民夷起争仇圣王不忘远姧暴合汝邮灵若尚啬货恶风无时休馋波半桮杓渇沫万戟矛气机乃日变掊克非人谋私疑势至极实尔衅所由妖巫挟左道峒獠称豪酋支祁妄解鏁蝘蜓怒翻舟人鮓或并命吏商岂良筹逝将寻泉源纎滓忽不留复思漱泉濑麄秽悉以瘳洗除崐崘窟疏沦渤澥流一尘了不动六合严如秋嗟吾此身小幸独为国忧从兹斥聚敛矧彼畜羊牛马援空薏苡王阳但衣裘百世不易操呜呼我贤侯
北方巫者降神歌
天深洞房月漆黑巫女击鼓唱歌发高梁铁镫悬半空塞向墐户迹不通酒肉滂沱静几席筝琶朋摘凄霜风暗中铿然那敢触塞外祆神唤来速陇坻水草肥马羣门巷光辉燿狼纛举家侧耳听语言出无入有凌崐崘妖狐声音共叫啸健鹘影势同飞翻瓯脱故王大猎处燕支废碛黄沙树休屠收像接秦宫于阗请騧开汉路古今世事一渺茫楚禨越鬼几灾祥是邪非邪降灵塲麒麟被发跨地荒
天台山花蕊石笔架歌
天台高山屹苍空山神染石填青红良工琢之手运风阁我彩笔虚玲珑勾芒香动土膏发蓬莱髓流花作骨一双粉蝶迷宿魂五色斑龙蜕幽窟古砚南披黯淡滩摩挲鸲眼映猪肝低窥墨池渤澥碧仰视书镇嵩峰寒满案层峦何处所宛陵老兔论功绪锦绣心膓吐有云莓苔面貌凝为雨翰林学士生花笔京洛新来花様出浮花浪蕊一扫间叹息扬雄白我玄
题南平王锺傅醉搏虎图
南平酒行山险巇日暮猛虎相抱持仆夫辟易不敢近双手现出十狻猊口乾大喊眼光烁腰无寸铁起徒搏沙飞石走风爪牙草折林摧雪龈齶人强兽勇尽力争形格势禁过用兵英雄变化动霹雳富贵偪拶收欃枪老罢当路叱貉子指挥六州称刺史摩挲虎须淮甸鬬啖嚼虎胆闽城靡少年本是贫少年狂卒成功等醉癫盗应有道幸窃柄王竟不死还横鋋一时豪特谁与画千古画图专足戒投弓弃箭浪纷纷马上愧杀裴将军
题袁子仁所藏巴船出峡图
巴山一带高崔嵬巴江万里从天来前夫疾挽後夫催黄牛白狗遽船开晓风东囘水西上淫澦堆头伏如象盘旋鸟道怕张帆汨没龙渊惊掉桨世人性命重涛波吴盐蜀麻得利多怪石急流须勇退贪夫险魄漫悲歌神禹酾江江更恶五丁凿路空巗崿舟船可坐尚发危栈阁能行终泪落嗟兹举目无不然直愁平地即山川至喜亭边聊酹酒长年三老好摊钱
观唐明皇羯鼓録後赋歌
上皇天宝全盛年花奴抱鼔踏御筵头如青山屹不动手似白雨敲圆棬大声嘈嘈忽放肆都昙答腊矧敢前小声笼笼复嘌杀耶婆色鸡最可怜风吹宫墙欲罢笛月照逻逤徒挥弦纎萝不起见秋爽万杏争发催春妍雅琴清商却尔叱蕃部坐伎还相宣招来燕蓟有巨盗打破河渭无人烟古先圣人本淡薄堂上堂下俱宿县音和气顺遽感召鸟兽率舞殊蹁蹮後世辟王寖靡靡朝歌北里因师延迷魂淫思苦宛转钟磬散乱终沉渊吁嗟西京正宸极骋望两海际幅员金瓯一缺遂不补宝鼎大震几於迁心贪音技日蚀甚坐铲藩限空茫然一时戎夷共衽席满耳鼓乐皆戈鋋宋公守正好宰相鲁山花甆闻献豜百年治乱总由天羯鼓遗声传不传
观隋王度古镜记後题
王家有古镜轩氏昔铸成太一来护冶玄冥与储精日月锺璀璨龟蛇助威狞万灵吐真水全体洞泰清彩奁出未半冰片弄光晶宝匣收不动玉鳞闻呴声有身尚变化无翼欲飞行恍然百世後流落汾隂城高士观即赏胡僧识还惊金鈆拭膏泽绦碧穿屋楹墙垣照可彻脏腑烛能莹涕泣念鹦鹉悲酸逢豹生一朝忽屏迹六幕黯不明狐狸递隐现魑魅莽纵横皮肤峻刮削骨髓穷敲榜雷风傥有作厉虐敢纷更嗟吾幸居山猿鹿与我争嗟吾愿渡海鲛鰐恐并迎杨氏雀环在张公龙劒并因兹访洞穴得不振冠缨
叶天师松阳卯山石螺子歌
松阳卯山屹嵯峨满山灵蜯攅蜂窠化生形模但土石融结浑沌空江河天高地老忽古色海涨桑沦千载黑蜗儿舍窄雨含浆螺女泉枯风陨翼岷峨刼灰本岛湄上党乱殻宁流澌依稀巗妖弄伎俩想像洞乳堆蛟螭元造出生还入死百万臝虫那得似神仙道术徒销解蝼螘乌鸢尽残骴呜呼灵蜯定终天叶师法筵尚几传问何不种丹丘不死草人世食之无死槁
观淮隂龚翠巗所修古棋经
淮隂老人古棋经广陵大幕青油厅一江对垒静昼日三楚结阵铿流星东南宾客少驰檄白黑纹楸即强敌坐隐萦回建旌斾手谈劈?藏矛戟世间风雨长百变身佩安危知几战崐河割破半藩篱涨海扫空全局面乐矣军中有此娱攻城掠野类兵书宫殿寝园终草莽冕旒章服到鲛鱼君不见蜀山妇姑三十六破屋数间昬不烛夜来教得王积薪满眼长安胡马尘
观唐薛调刘无双传戏作刘无双歌
刘家无双妙春华双眉杨柳脸莲花父母衣裳惜不嫁黄银蹙绣鸳鸯纱泾原军动霜刃起灞滻尘扬奔骑止宫阙回兵扫荆棘掖庭数罪输桃李富平押衙老有心句曲道士药如金毡车开幕望陵树彩笔擘牋听苑禽一时刎颈空来送中路赎骸还掩恸收魂召魄秦地愁诡姓藏身楚乡梦古今侠者天下闻当风沥血即功勲手摽长剑重死许薄命佳人泪零雨
东夷倭人小摺叠画扇子歌
东夷小扇来东溟粉笺摺叠类凤翎微飇出入挥不停素绘巧艳含光荧银泥蚌泪移杳冥锦屏罨画散红青皓月半割蟾蜍灵紫云暗惹鲛鱼腥徐市子孙附飞舲奝然家世杂梵经文身戴弁旧仪形对马絶景两浮萍殊方异物须陈廷富贾巨舶窥天星祝融嘘火时所丁岛滨卖箑送清泠白龙浸皮暑欲醒玉阶涵水夜扑萤蓬莱僊人降辎軿扶桑茧丝结彩綎祖洲芝草酿緑醽穹龟巨鼋动遭刑海神惜宝轰雷霆鄙夫卧病临虚扃蒲葵百柄称使令冰浆蔗液但满瓶石榻被发气自宁新罗一念终飘零涂修雉尾吾何铭
题晋刘琨鷄鸣舞劒图
我行洛阳大道边一双苍鹅飞上天惜哉春水御沟去化作胡儿饮马泉前山鷄鸣夜欲半古劒随身舞凌乱白光虎跃腾雪霜神气龙蟠贯星汉望中沙漠衣正寒举手颠倒发冲冠鹿卢蹻动即千里兰子戏成徒七盘人生岂无志事往仅有泪疲兵独困守剧虏翻强鸷孔融才踈不足多袁绍衆盛空黄河代公土地仍同患段国风尘漫助戈世间壮士但老死冻铁沉埋何处使千秋万岁青金虬恨不铸得刘并州
读书
我病久不出满牀摊我书困仍枕书卧醒即味道腴上下千百载累然犹贯珠夏商既相因秦汉渐不如辞华日已胜理义几精麄但要务真实何心成蠧鱼古人有精力常欲开广涂圣文尚埃灭铅椠宁复余谁欤志气鋭或者事功趋数行史家纸随作黄土墟吾诚不及此矫首叹以歔拨书寘牀上所愧为世儒
饮酒
昔我不解饮病来持一觥一觥亦已醉二竖敢相撄忽然秋毫大况乃泰华轻岂其隂阳足妄使龙虎争氷蚕氷为山火鼠火烘城一元本同气万物却异情机关有大运禀受通羣氓转移苟不定颠倒尚何营百年定几时愁赋空余声跰????起自鉴面目吁可惊试攀松树枝复揽芝草茎但当尽此酒不在学长生
黄布帱歌
吴中女儿工治莎织成黄布轻绮罗裁为黄帱四角起覆我病体清凉多平生受用白木枕人参草席圑花锦长吟或似闲攻战大隐全胜好官品上天下地我中央崐崘海水泻四旁南通炎丘日色炽北委寒壑凝氷霜彼哉寒冻此炎毁穿透皮肤蒸骨髓招徕独鹤风有声扫退羣蚊月如水流金烁石况可逃磨牙吮血尚呶呶心烦欲待竹奴熨背痒讵得麻姑搔我曾无术?天下天如穹庐盖四野困来一觉少行人梦过十洲犹走马君不见黄布帱昨日夏去今日秋珍重少陵诗语在微躯此外更何求
夜观古乐府词忆故友黄明远明远曾作乐府考録汉魏晋宋以来乐歌古词
忆昔黄君美如玉老屋青灯雨间宿起翻案上奇诡词前後千年乐家曲予方弱冠学讴歌去问诗骚法若何伟兹欲继三百五佗尽虾蟹此蛟鼍就中齐代及秦楚巾拂鞞铎争传谱清商雅部粲然文骑吹箫铙雄者武心力涵泳到手力抄撮来口力有白醭目力无纎埃时时弄笔便着句花木禽鱼古今趣北岸垂纶杨柳枝东邻着屐樱桃树自此相逢二十春一朝门巷閴生尘浅殡蓬虆冻螘嘬荒庐寂寞妖狐嚬人世本无金石夀简编零落安能久艺文着録数百家一二仅存谁不朽一二不朽终峥嵘岁远寖恐山渊平嗟君尚爱古乐府夜半枌风知此声
观唐沈玢续仙传
手展仙书向此朝起予俗病对芭蕉室间半夜云璈动嵓缝千年雪髓消闲说茅龙骑太白賸闻木鹤降仁娇秦车汉辇穷天下望断蓬莱并寂寥
华山仙子紫丝盛露囊歌
华山西望屹苍空甘露晓降栢叶中红绣丝囊挹在手赤松鹤驭翩长风太平天子千秋节花萼楼前百撤黳珀含光映冻酒紫霜结液涵甜雪问囊经纬何所成桑洲蚕茧五色明问囊嘘吸何所似栢观铜掌抗高茎谁欤献萤弄煇?或者贡云合溟漠神仙可学仅沾濡夀禄无期还笑乐古来服食乃若兹一扫秽浊余肝脾啖蛤踞龟何处覔伐毛洗髓到今疑秋月泓泓露泚泚华山玉浆起人死彼哉醉胡彼渇羌朱顔緑发安得常诸暨张敬仲家有太一真人莲叶舟及海上人槎二画轴胡允文题予亦效作二首寄之
华山青莲揺上清白玉巨藕浸碧泓太一真人来降精黄须绀发浮沧瀛手披素书悄无声坐喝明月逆云行蓬莱驾羽飇风轻宛渠乘螺岛雪萦芰荷裳衣挟仙琼鱼鼈媵御神娲迎大游小游按层城君棊臣棊镇威狞九宫五福莽纵横祠官修俎灵爽呈閟殿留鏁光岳争欃枪遁芒天路平蛟龙捧趺溘上征卯金校雠郁万嵘藜杖吹焌夺目睛扶桑阳谷晓曜赬龟台石室暮飞霙东公西母拥回旌望中灭没忽若惊海只稽首西南倾曷不从之学长生
琅琊台上望海门西厌澒洞寻河源神涛八月吐复吞灵槎万里拥蛟鼋风号雨蚀硬轮囷苔封枝节虫蚁根海人爱奇踏飞掀琼缨玉弁秋缤繙乾糒熟脯岁饔飱黄龙叱作蝘蜓犇天吴拔首惧却蹲前竀倒景放光炖高攀铁锁拓藩垣彼牵者牛孰乌犍彼织有女孰婵媛箕斗龟鼈荡若喷雷公霹雳惨无魂老石支机类瑶琨客星犯汉极怪惛周伯蓬芮历劫存刚飇浩气荡尔痕上帝冯怒罪厥阍叱下直瞰扶桑暾蜀庄大笑手欲扪及早来归到崐崘
忆寄方子清时子清久留吴中
一别嗟何处相思抚旧蹊月明施濑北云起蠡巗西跋涉舟车动过从笈箧携隣光因借烛道味肯吹虀好学萤分照论交雁择栖丘园心薜荔海国气鲸鲵卷帙籖翻蠧讴吟砚发黳经筌参老易乐府録铙鼙治法推周稼淳风仰汉绨谈玄知野马考字守家鸡土域标鞮象天图辨煇?遗文多废坠妙契极端倪独树盘桓久平芜眺望低霜林红玳瑁雾雨碧玻瓈屏迹依狐兔销愁对鹭鷖尘书投梵夹美饷挈童觿槲叶时遮峒藤梢或罥谿龙居瞡雪瀑虎路蹑霞梯出入恒联袂追随几杖藜竹山香□峤花岛绣湖堤尚义开黉始延儒振席齐生徒修枣脯祭品授葅臡锦石看还数苍松倚却题吾伊朝屡集浑灏夜同稽自谓菖为歜人疑谷似稊中悁真抑郁外物总筌蹄岁序空流迈涛波益惨凄故袍寒擘茧雄劒滑膏鹈緑映牵帆水红黏曳屧泥娃宫钗钿拾甫里笔牀齎鹤市歌喉引鲈乡鱠手□吴趋夸粉黛越产购珠犀富业连橙圃菑霖满稻畦占归仍浩渺结客重酸嘶彼此身如寄参商梦欲迷蓬飞甘扫轨桂落得通闺侠眼收丹电仙襟化素霓贫期金埒骋贱许玉阶跻病矣长忧痼闲哉敢恨睽剪除须尔镊磨刮更予篦本欲睎王贡兹犹慕阮嵇猖狂疏奏牍輭弱谢畊犁习静求神悟超羣畏俗挤清琴乘有鲤钜弩跖非鼷教驾传衔辔观隅识橑枅锄芝黧受谪抱璞刖闻啼性命缘穷鬼功名属嬖奚悠悠鸾与凤泯泯鹿将麑白谷今安驷青霄古执珪毋宁枉隐逸辛苦等黔黎
椀珠伎
椀珠闻自宫掖来长竿宝椀手中回日光正高竿影直风力旋空珠势侧当时想像鼻生葱宛转向额栽芙蓉筯头交筯忽神骇矛叶舞矛忧技穷昔人因戏存戒惧後人忘戒但戏豫汉朝索橦险还愁晋世桮柈危不寤徘徘徊徊夺目睛欹欹倾倾献玉璎滑涎器从龙堂出煇?命与鬼骨争君不见王家大娘材艺絶勤政楼前戴竿折市人讙笑便喧城惊动金吾白梃声
宋度宗御书福王庆夀宫扇
汉家诸侯奉大统会稽故邸王封重岁周甲子夀筵开宾客满堂宫扇来掖庭嫔御侍图史圣笔逡巡鸾凤似清风外扑龙阜花明月中涵镜湖水南国为家日已微礼官考礼是邪非前殿君臣朝玉笏後宫父子曳珠衣火德盛时尚有扇金商振处无兵战兵头老铁化降云扇底生绡沾泪霰自从一葬息妇原恨身不见孝崇园越州司户眉胜雪旧箧凄凉那忍说
方景贤宋景濂夜坐观吴中杂诗遂及宣和博古图为赋此
壮岁何心老一儒东游饱食有江鲈诗宗鹤膝蜂腰体礼象龙头豕腹图三士操琴知尔达八公遗药忍吾臞吴中胜处多朋故话尽寒宵燎叶炉
寒夜忆吴伯雍摘阮寄歌
钱唐吴肃善四弦始平太守旧曲传晋人风流百世後铿我手指抱膝前邹峄孤桐斵美玉神螭拔首蟾嵌腹檿桑茧韧氷色丝孔翠翎敷锦香褥一摘再摘秋风微三摘四摘秋月?头辉五摘徘徊南国泣楚女叹湘妃六摘揄扬古调韶咸象箾听来稀七摘八摘复九摘乾旋坤囘羣龙百怪尽屏迹高如海门潮水飞霹雳远似天河泻出大荒零数滴骤如昆阳战鬬犀象虎豹股栗乱投橶缓似句曲燕饮云璈洞簧宛转降瑶席恍兮清角惚流徵驺虞伐檀锵以起凄兮号钟憀韵泉折杨黄荂空嗑然信哉阮咸出入琴琶造此法岂用蓬莱海上舣棹万里求成连妙得伶伦律吕玄中玄粤从东都官大予洛阳焚烧到钟簴杜夔柴玉各有主宋识击节余歌舞西朝荀朂亲校来杜夔旧律多不谐阮咸却趋太乐论新律乐节高厉民风哀当时谓咸神解朂暗解土中玉尺短一米古来成均雅乐竟沉沉幸尔故冢阮琴传到今呜呼今乐与古乐辟雍老儒悲絶学桑濮巴渝日已繁翕纯皦绎俱緜邈南风久不生凤凰久不鸣敛君四弦我耳清天下耳根无正声
渊頴集卷二

[book_title]卷三
[集部,别集类,金至元,渊颖集]
钦定四库全书
渊頴集卷三
元　吴莱　撰
蜂分
白日照我牖羣蜂乱飞扬胡然立国邑意各擅侯王细腰峙窟宅修股负糇粮搜寻百花丛吸饮灵露浆长雄据要剧孙子孕蕃昌班茅宁建社促队欲殊疆秦年贱亲戚强壮遽分张唐朝富丁口寛狭或徙乡嗟兹大寰内壹是争阋塲物生岂不微翾扰廼其常龙伯数千丈巨躯果何藏鹄人仅三尺么麽具冠裳肖翘本殊异性命可比方中心苦见役外患复难防当时一割裂在处几披猖桮棬寘酖毒窔与发刀枪龙号声殷雷虎鬭齿啮霜纷纭彼楚汉彷佛此燕凉蝼螘尚有知槐檀互相攘蜾臝祝它虫衔泥穴枯桑天机久已泄世网孰为纲委形混衆万观物讵能详岁寒野草死寒菊弄余芳羣蜂我尔恤矫首慨以慷
客夜闻琵琶弹白翎鹊
白翎鹊东海来十里五里何摧穨一飞飞上青云际再飞飞堕黄沙堆少年臂名鹰齐出?骏马放鹰一驰跃与鹊相上下身佩木弓射必命中中曡双蹀血芟毛天欲雪摩云压草地多风冲突三边有意气指挥八极无英雄白翎鹊西海去千里万里何轩翥一飞飞上贺兰山再飞飞过铁门关少年领强兵乘胜即转战戟头吹火光旗帜舞秋练手持生铁刀空城鸟雀尽死鏖麋鹿疮痍无处避角貒踯躅向人号收拾广轮奠郡邑肃清星岳静波涛白翎鹊东海西海都驱廓太常召见日月出治定礼行功成乐作大雅清商久寂寥鵾鷄逻逤多弦索上林花开早浮艶榆塞叶落终回薄一声高一声低一声慑懦百虎豹一声束缚千鲸鲵白头汉士闻先拍青眼边人听却啼君不见康崐崘罗黑黑开元絶艺倾一国若还睹我白翎辞二十四弦弹不得
陈彦理昨以汉石经见遗今承寄诗索石鼓文答以此作
横山先生多古玩太学石经分我半魏公世藏资州本金石录中还散乱当时爱奇巧收拾笔画昭囘映云汉流传到我乃不远虬甲凤毛真可惋自从得此未有报岐右石鼓天下观昔则敲火今断臼骆驼载归石尽烂仓沮以後即史籀先代遗宝列圭瓒中郎变篆生八分二者不敌何足算先生嗜书出法帖青桐琧璧手脱掔漆书蝌蚪不通俗蛇蚓蟠结强涂窜先生博学抱圣经焚膏继晷日耽翫韦编铁擿只纸传邹鲁精髓合淹贯国子门开尘没城蓬莱阁废草堆岸春秋徒闻璧可假道德讵信鹅能换古今所重在周典周史面目极□□圣心不死不在石日月行天旦复旦吾家故纸本不惜骊颔有珠吾欲锻向来见辱亦云然焦尾之余争免爨先生安坐幸勿躁岁晚相逢笑拍案屏除许事不须说好与吾儒峙桢干
小园见园丁缚花
我嗟衆草木高出陵云端丛生或满地品彚可不完山园我栽莳作此小屈蟠龙头何其蠢凤翼乃若干胡然赞化育任意骋雕剜勾萌欲旁达节目终液樠萦回挟烟彩刻剥献雨瘢立身既不直生理寖凋残春阳彼一时花发黄白丹歌讴杂舞吹酒炙盈桮柈岁晚忽焉至北风吹汝寒皮肤早蝎蚀骨髓愳枯乾圣人治天下万国无不讙视民本如伤动植緫相安刑名威雪雹劒戟血波澜庙堂苟失策闾里转穷殚异哉彼园丁此况儒尔冠人生但心勤若处得体胖我方即移汝前有苍藓坛世非郭槖駞何以垂鉴观
题钱君辅紫芝图
我闻钱子古丈夫早岁丧亲伏墓庐血泪迸空百草枯神芝挺发黄土垆一茎三秀?以敷圆钉宝盖屹相扶醴泉灌注含膏腴紫云覆护连根株山灵地媪侈厥符鸟啁兽躅助号呼削杖苴絰麻布襦毁容恶服絶复苏孝悌有王贯斗枢卉木荣华孝之余里闾耉长起叹吁痛心疾首矧可摹夫孰非亲堂上居日严祗敬本一躯夫孰非子膝下娯风树悲挠弗待予爱生戚死自古初德鉏谇帚俗易趋刳分?奥类向隅较计丝粟遽异储被薪委壑餧鸢乌酣酒嗜炙酗桮杅衰虽在身孝已渝天荐厥祉天亦诬信哉纯孝与世殊史笔值此合特书素冠所刺今不无朱草有神锡尔孤琅玕玉树岂得如岱衡恒华五岳都玄黄赤白拥趾髗列仙山泽或疗臞瑞不为孝徒区区天寒岁晚霜霰踈慎终追远在我儒匪丹伊青绘此图後有过者尚式车
题天台山张节妇卷
古人重首教夫妇系民彞自从初御轮礼有亲结缡百年主家室中馈务倡随溘先苟不待从一幸无亏世途日趋下贞节谁肯持於焉见菅蒯早岁哭繐帷荼毒守几席恶笄毁容仪旦夕执酳奠春秋动悲思病姑坐堂上躬养我巵匜稚孩倚牀侧慈训我书诗奉老当以终抚孤敢如遗白头誓不爽黄土讵有知我生何恻恻我死廼吾期惜哉欢娯际捐我少艾时鸾镜尘已蚀锦衾泪还缁史管独不炜春裳忍为私因之念三季似此实女师谷风或弃背行露且陵欺咏歌可劝讽开卷益叹咨从来桑濮地不废柏舟辞
题彭云溪南安军新建东坡载酒堂
南粤故墟篁竹乡东坡旧游海渺茫蛮山蜑水环为疆生黎熟獠共翺翔良辰胜日衔桮觞践虵茹蛊盘腥芗前列荔丹与蕉黄峨眉英气压四方自来金马与玉堂豪迈絶俗觚牍将雄?九州若毫芒唾视一世孰雁行顔驷蹇剥白首郎赵壹坎抱饥肠天欲劳尔使望洋一身去国不得藏山川烟雾与耿光诗名道价极焜煌有美一人婉清扬俛仰陈迹辟新堂岁时桂酒酳椒浆飇轮羽盖顾蒸尝和丘凤鸟翼方骧汪野龙鱼负鞶囊呜呼使君汉循良呜呼使君唐辞章高山景行屹相望一时短矣千载长超然被髪下大荒
贞女引记予所闻於兰溪钱彦明者
北方有达者官守托闽壖一笑侍盥栉千金得婵姢晨歌云母幌夜舞荔枝筵春桃独不艶秋柳遽无年於焉榛笄毁遂以檟榇迁音容讵可睹涕泣空余涟墓埏但未殉牀第更谁妍越鸾悲掩镜齐雉痛鸣弦人子当尽道妾生敢移天手泽尚不忍家风岂其愆吾何惜吾躯汝惧辱尔先郡庭给过所江驿逓归船邮兵即前防缆卒复後牵时时数钗珥处处阅槖饘心坚务玉白鼻截愧瓦全指波着重誓抗节脱饥涎世故日已下民彛孰能然狭邪情比絮桑濮步安莲阏氏弄琵琶青塚俗曷鎸昭仪出感业椒壁孽多羶况兹大丈夫自许古圣贤百行偶一败反经欲称权畴知生死间便见粲与渊吁嗟此贞女傥或继史编
得大人书喜闻自赛音布拉克复回大都赋寄宣彦高
一纸江南到屋扉高秋漠北奉宫闱金微驻跸踰唐塞铁勒鸣弰接汉畿緜蕞行朝因?玉蹛林望祭类游衣明年草赋呈亲去想像汾隂扈从归
次韵柳博士五泄山纪游
首路东冈几屈蟠青天束峡望来悭林多鹿豕山为国瀑有蛟龙海共寰客子杖藜依树石神仙楼阁幻茅菅吾知此处宜招隐讵减淮南大小山
日晓行呼野鹤羣山溪五级洗巗氛虹霓射壁从空现霹雳搜潭到地闻桑苎茶铛遗冻雪偓佺药杵落晴云飘然早已同仙术老我会探岳渎文
一点刚风削玉蓉仙山肺腑閟重重眼穿上界成官府舌卷西江得祖宗鹫?鸡峰浑未到龙湫雁荡岂多逢年来卧病吾环堵负却诗家九节筇
百越名山最阻修遥空缚下紫金虬孙生隐在闻长啸屈子骚成赋远游鱼鸟从容还自得龙蛇混杂不同流自今便欲鎸嵓石俗驾能来尚掩羞
方景贤囘闻吴中水涝甚戏效方子清侬言
客来自吴土示我吴侬言吴侬岁苦水谓是太湖翻太湖四万顷三江下流泄疏瀹久无人淤污与海絶东风一鼓荡暴雪如颓城屋扉蚌蛤上畦畎鱼龙争嘉种不得入种亦悉烂死民事何所成食天俱在水富豪仅藏蓄官府更急粮贫窭徒囏馁妻子易徙乡散行向淮壖随处拾稆粟虽然远乡土庶可完骨肉东吴本富盛数岁偶凋残世非欲茧丝官曷任虎冠国家自充实财赋有渊薮给复当我及安宁到鸡狗何人讲平凖何人议河渠荒政固有典水利复有书龙蛇方未敺鸿雁尚在泽纵令可还定何计免沟壑何时水幸退我得列稻禾水退泥尽出草屫更捞虾我思告朝廷来岁不可待毋庸水争地便放江达海客今听我言我欲解侬忧所争但一水民气庶今瘳自从唐季来吴越无兵岁至于宋南徙淮蜀此都会大田连阡陌居第拟侯王锦衣照车骑玉食溢酒浆居然甲东南遂以侈济侈掊克自此多凋瘵亦以起天宁不汝恤有此水潦淫要令沃土瘠民得生善心岂惟生善心且用戒掊克采诗观民风愿踵太史职
题毗陵承氏家藏古钱
我观泉志颇识钱古今钱品不一传历山铸金史靡纪泉府职币开其前五铢半两日以变榆荚鹅眼争相缘重轻子母信有制周郭肉好俱完全吾知圣人利世用要在百货得懋迁农夫红女致不易尺布斗粟储为渊嗟哉後王弊自此竟使匹庶握利权剪皮凿鍱伪莫禁执籖障簏悭称贤国储何当调度乏民食矧是盐先潜交鬼神欲着论臭衒富贵仍开鄽冶卒铜工各皷鞴偏垆盗铸多烟烻一朝变通别改弊余尽沉朽徒埋船承君好古此收拾宝玩有若编埒然大贝南金特啬厚玄圭博璧同瑛鲜汉官受一洁簠簋晋士挂百酣桮棬白水真人笑有?上清童子猜非僊古钱勿用幸久聚古货难賫空精甄时能抚摩却秽梦坐与饕浊收馋涎世间万楮畏可尽牀脚一瓮踏欲癫试看营室鏁星处何似扬州骑鹤年
送宣彦昭北赴京师
去年春风来我已送子兄今年春风来我复送子行大江多波浪雨雪塞路程老河贯梁楚汴泗割浊清梁山汇为泺荷藕欲抽茎漳流直达海葭菼莽纵横饮馔去乡异市逢寒食????游从到处阔骑听上林莺帝都示四方宾客聚百城白兽耀戟?红鸾拥旗旌乍见须璧马再谈遽公卿终然凤鵷集耻作鰕蟹并况子昔我学自期可俊英平时抚砚匣尽夜对灯檠古今更成败举舌即深评北南几水陆肆意勿遐征子兄特精干胸次有甲兵被服抗侠窟跻攀接侯鲭笑披鹰鹘论绦縼手所擎错金琵琶槽弦索发奇声二难苟若此何地不铿轰贡生弹冠待王粲倒屣迎上书合自衒趣召使衆惊尚期施展间归作闾巷荣嗟吾久抱疢望子但目瞠因之念吾儿迟子谒国黉吾儿早失学所至类孩婴幸令得好友庶免諡愚氓前园川海棠紫蔓乱垂璎起挥双玉壶畅此孤劒情当知子愿欲本不慕肥轻行哉自此远谷口吾躬耕
白鼻騧
白鼻騧白鼻騧当轩迥立喷风沙名骥留良定北土蹇索价犹东家青松缚柳晓安皁红锦裁韀春暎草支遁心机爱神骏伏波骨力轻衰老去年禁马无马骑天下括马数马皮浮湛乡闾万事足笑傲品秩千金羁幸哉汉武重?政往矣刘聪真覆镜立防战备要马稀藏富民寰须马盛向来河陇色为羣目极川原乱若云庶人徒行未足恤世间醇驷何由得
宋景濂郑仲舒同游龙湫五泄予病不能往为赋此
知尔能携一短筇寺前突屼定何峰九天管龠来飞鹤三岛楼台守蛰龙闲欲啸歌先目往病嫌登陟转身慵西源山石东源水岂但渠家有赤松
诸暨北郭潘节妇卷後题
天地昔立极圣人本有防辟之制洪水瀦蓄以为常不然遽汜溢随处恣披猖终将大节挠寖我彜伦伤南州彼何人北郭得新孀盛年丧所天临镜毁旧糚春秋奉馈祀暇乃治蚕桑岂惟育稚幼抑且礼尊嫜尊嫜日已老稚幼俨成行托孤生当尽从一死则藏乘时或弃背促嫁更衣裳畴悲膏沐容毕命松栢冈世人如轻尘风至即飘扬我身类完玉火烈愈燿光自来菅蒯姿曾不异姫姜毋宁窈窕者化敬着一乡一乡尚谓狭千载頋不长吾其抚野草可但感严霜起操膝间琴弹作双凤凰凤凰不再下寒月照屋梁
送郑浚常北游京师【浚常浦江人其家自冲素处士绮至今九世同居人以一家三代称焉】
治世日少事朝廷正求贤信哉男儿志观此万里天一行本不易当路即翩翩亲朋送糗精傔从戒舟船自裁适时服年貌逞余妍起吟侠游传宾客务相先功名抗云表气槩贯斗躔心驰上谷塞望极黄河壖向来全燕地碣石远相连只今帝王都阊阖俨在前嗟峨广寒殿嶱神岳巅金陂水流雪翠屿花满烟杨柳十二街人家竞秋千骐骥八尺龙官曹燿鞍鞯荧煌许霍势灿烂春尝权倾身渐风动炙手遽电烻奉书善衒鬻希宠巧攀缘匪文说礼律伊武学兵鋋牛毛岂不多麟角独尔专屠狗或隐市探骊盍沈渊世方重孝义瓜瓞况绵延家规既建立门榜复旌蠲族居且百口僮指亦及千迹兹乃政令得不遗貂蝉吾知鲁儒生文物但炳然美哉万石君惇朴最可传须令便繻弃勿直待砚穿归乘使者传踏却别时筵嗟予日以倦一夕三四迁病余两足弱无异夔怜蚿沼田徒欲疏服贾特肇牵里闾不过此磨灭畴能鎸
喻东泉学道止酒自书止酒诗座右戏寄
何故欲止酒自吟止酒词酒何负於人杯杓遽不持我虽不解饮见饮辄喜之何疑酒乱性屏去无醇醨乃言执道要危坐息犇驰行思驾羽轮久矣梦肉芝凤鸾守炉鼎龙虎擅崛奇狂酲不我毒痛饮非吾师终然彼先酒昔者祀狄仪笑挥金叵罗倒着白接?常人溺妄境世虑动棼丝争如醉酩酊得以混希夷神仙矧多幻狡狯无不为遨游市舍长调谑酒家姬唱歌便烂漫冠佩任倾欹吾知麻姑过解与阳都期惕哉学仙侣身若槁木枝云胡千瓢量政类断乳儿欢伯却恨诉麴生亦嗟咨丹室尚恍惚醉乡终弃遗万一君上天酒星恐君疑抑且君得封酒泉并须移竹溪清风处栗里落照时二子岂不饮千秋长若斯
柳博士寄诗张如心朱仲山方夀父盖悯乡枌之凋瘁而叹友道之寂寥也借韵和呈
忆昔献赋蓬莱宫蓬莱圣人日月容虽随贤材集北阙竟与隐逸归东蒙朝耕暮耘但力穑羮藿饭菽空尸饔俗方同流见踽踽国有历骋闻渢渢遨游自知喜侠行学业何得亲儒宗多年仅守薜荔雨昨夜寖感梧桐风私嗟泮芹幸可采况复乡梓宜吾恭齗然秖觉洙泗异岿尔孰谓灵光同略志皮毛马埒贵贾余角距鸡塲雄似公讲明特造理愧我篆刻真雕虫前贤近曾数粤谢大耋远或传淮龚典胄终推道德富铭功更许辞章丰惟其草玄志凖易肯以乞巧比送穷孙康雪檠敢我废雷焕星剑须相从当今耆英讵几在独不数载繄吾逢千里黄河屹砥柱一声霹雳鞭羣龙
韩吉父座上观汉阳大别山禹栢图
大别名山如伏鳌大别古栢如立猱旧闻夏后手所植直轧南国无蓬蒿洪水曾当洚洞极圣躬乃此胼胝劳乘舟荆衡地可尽作贡云梦天争高一时栽榯托所历千载摩抚繄其遭本根盘拏屹屓屭枝叶挺拔森旌旄碍日吟风耸楚阻欺霜傲雪鏖秦饕夜行夏首影弄月晓舣鄂渚声吹涛信哉冥灵欲等寿材比杶干终称豪屏除菑翳虎豹泣镇断夔魍蛟龙逃匠石徘徊却丧斧篙工睥睨宁维舠吾知嘉木辨尔雅但惜芳草遗离骚平生环辙苦未到幸此画笔何从操岂非神明护正直使在方汉雄城壕楼桑出墙尚久特巨栎蔽社犹坚牢惟兹所重有圣德坐见余物真秋毫自来刘李富宫室命下荆蜀刮土毛一荣一枯验世道勿翦勿伐临江臯穆满苍茫黄竹咏重华惨澹苍梧号逖然万古万万古西望叹息同沾袍
寄吴正传
日晚天寒揽敝裘西南目尽瀫江流养生有论空成嬾招隐无骚却好游雁鹄吟风灯照几蛟龙跃雪劒鸣韝平生自笑飞腾暮幸矣心犹与道谋
观莆田刘公掖垣日记後题
炎正昔中溃王者遂南服四明有史氏三世秉国轴人君恩稠叠祖父势熏熇倾家几攀附快意即诛戮幸兹遭大变何苦图起复虽然承天宠得不覆公餗谏官奏疏上胄子伏阙哭所当终衰絰弗许觐黄屋时惟我刘公草制方儤宿掖垣备日记宸听烦再渎相门恒出相耕钓亦可卜国事非家事孝忠同一躅北风吹天地沧海翻岳渎浩也议不战长江境弥?彼嵩乃弦张名阃将鹿逐夹攻既通使恢筭岂遗镞指麾及燕晋洗荡到瀍谷兵威偶小振相业竟难续晏安尔江沱颛擅我姑孰人材遽如此王气合终籙从来论国是独不惧国覆盖棺久自定荆棘忽蔽目望断八公山功高九州督囬首百年间远哉迁固录
楼彦珍北游京师予病不及往饯岁晚有怀并寄彦昭浚常
日晚北风起少年方远游徘徊上谷塞眺望黄河流峥嵘十月冰朔色压九州荧煌大明殿御道接龙楼时廵向滦水腊雪拥蓟丘前驱鸾凤旗後乘貂鼠裘尚食丰宴饫教坊乐箜篌百官散城邑驼马尽归休自今帝王都想尔观览周却疑书传间不谓秦汉优何家非许史无客不枚邹投轮即雨集挥袂遽云浮东航扶桑隅西笮崐崘陬变化指頋异刍荛立言收文物彼洛禊土音吾越讴私将窃禄志勇赴随阳谋随阳即泽雁窃禄岂梁鶖美玉献剑佩精金镂帣韝出门亟装束行路肯滞留布韦漫老耋乡里惟田畴功名幸一遇蝼螘尚公侯学问敢强饰黍稷待耡耰当令竹帛上直与先达侔毋使萤爝光萧然寸草秋嗟予久抱疢饯酒弗及篘念尔忽万里征梦或见求宣生颇俊逸郑子复绸缪趾高有捷步胷正无昬眸早看拜家庆共许动宸旒传车定不碍关钥便若抽杏花开如锦杨柳满陌头去时小儿女来诧真骅骝
偶阅昌国志赋得补怛洛迦山图
甬东东际控东荒蓬莱北界?石梁天风吹来黑水国海雨洒过青龙洋宝陀山高此孤絶善财洞近争巉裂黄金沙土结香云白玉树花飘瘴雪扶桑岛上接鯷人棋子湾头望马秦安期先生脱赤舄羲和女子扶朱轮晨鷄鸣声日观立老蜃楼台潮候急释迦方域舶船通娑竭世家宫殿湿君不见海人稽首扣海矶鲛鼍不动护仙衣紫竹栴檀何处所毗陵频伽独飞舞
送俞观光学正赴调京师
崑崘东南禹九州山高海阔峙以流齐秦相龚一分丘梁魏何有真浮沤天邑当中控四陬先生去矣不可留二十起家今白头独骑麒麟诵春秋我无粮食无车舟出门笑看双吴鈎神气化作青金虬大江有路通淮州汴河急下蛟鼋愁吕梁犇谼压黄楼故墟荒草项与刘泽蛇台马一战收东连钜野荷花稠泰山鳬绎倚鲁邹北泝衡漳冰凌浮滹沱碣石带白沟田光荆轲尚夷犹掷鼃屠狗何烦求天门荡荡开长楸日暮道远吾骅骝谁欤遇者多公侯眼中劳苦问所由南土有客非常俦百年文献尚汝优公车奏牍幸早投孔姬礼乐正旁搜齐楚辨智虚前筹佐朝肉藿岂异谋庾信诗赋但雕锼朔风吹尘织卉裘炕牀煤炭手足柔韭虀豆粥却满瓯真珠滴槽酒或篘伐狐燖兔进庶羞妖歌漫舞陈箜篌老当益壮在此游选曹已似执劵酬皂鵰一飞即掣韝先生去矣听我讴悠然独酌更马周长安索米毋庸忧
送宋景濂楼彦珍二生归里
我生本孤陋偶到越江头如何彼二子直泝越江流子来我欲去子去我仍留留子子不住送子使人愁我且与子酒西风吹子裘问子何所学将通鲁春秋圣心久不白圣髓空旁搜圣经但至正贤传相戈矛晋臣忠如预汉士?有休发挥一王法褒绌五等侯经筌未可弃墨守或为雠我今岂谓能子幸与经谋嗟哉我何学半世成倦游焚膏正自苦奏牍不见收我迂世所诮我病我难瘳子何不即达说我东家丘我宁不及子请子更归求毋徒挺迢嶤亦莫变浮沤山鷄伏鹄?我尚与此侔勖哉敢不力前路无停驺
同陈枥夀登卧龙山望海亭却观贾相故宅或云越大夫种墓在山上
昨日新雨已行登卧龙冈征衣忽我薄絶顶极寒凉监湖水自涸蓬岛屹相望神鸦弄落景海蜃连扶桑前朝尚未远列甸或称疆王孙只草绿相府空莲香高明岂有瞰土木竟为□兴衰一以变贵富何能常山灵司羁辙古隧閟兵防毋宁甲楯栖卒使良弓藏哀哉大夫种直不脱剑鋩荒云但墓穴乌喙却悲伤功成偶不退苦胆不思尝炙手既可热重奎果何光史文幸明白忠死期不亡萧然北风树为搅铁石肠
脉望
天地常育物尔何为蠧鱼鱼形不在泽蠧我万卷书於兹亥豕间偶值神仙字咀穿以百余变化何容易多应直如髪亦或圜中?天星必降气仰望固不移惟人万物灵耳目鼻口具曾不如彼虫正由不学故童年便有习白首尚难精人书两无涉物我每相争谁其希圣贤竟自杂部伍圣人不汝药使作聋与瞽太虚但一理玄造岂停机竹蜩因雨蜕橘蠧得风飞神仙非凡人物化乃罔测何哉我瀛蓬独不挿羽翼张郎不解事强欲学神仙醉生且不悟梦死更茫然起看蠧鱼形明月秋满几汝毋听我歌笑倒抱朴子
同吴正传咏龚岩叟小儿高马图
北平猨臂久不侯伏波矍铄空持矛并州小儿十岁许双足捷走真骅骝金鞍玉勒丝辔络肉鬛风雪齗齶郊衢一跃自矜骄血气未完先躏跞汉皇神武驾英雄西极飞来八尺龙城东鬭鸡尔尚可碛外鸣剑吾无功初阳却照长楸道白髪奚官泣枯草悠悠翠盖与鸾旗老矣骅骝那得知
浦阳十景
仙华岩雪
手倚晨扃一渺漫山神拥出玉漓岏光侵道者祠星室迹破樵家斵药坛石笋撑空穿宿暝天机织素挂余寒俄然唤醒西南梦怕作松州徼外看
白石湫云
独上南山最上头朝隮一点便成湫岩腰动石风初起海眼输泉雨欲流蜥蜴含珠光照夜靊霳卷铁黑沈秋明当去挟骑龙叟直到扶桑第几洲
龙峰孤塔
老眼前头尺五天真龙角上正攀缘?抚白马驮经过想像玄鳗护塔眠梵呗将囬知磬絶神珠欲陨见灯悬何妨晏坐初禅界蠛蠓纷飞即大千
宝掌冷泉
乍拨山亭木叶堆老僧千岁喝巗开天从白石云根出地带青泥雪髓来竹影自深斜映月鱼腥不到半凝苔世间梦渇知多少可待金茎露一杯
月泉春诵
古木樷中息世諠老生力学掩溪门危弦未絶人须听蠧简多忘我欲温白兎流光分石色苍龙拥沫验沙痕从今更浚源头水莫待投胶与救浑
潮溪夜渔
昨夜寒潮与此通荒溪尚趂百川东行依桕树林头月钓拂芦花屿畔风挿竹侵沙鱼槴短篝灯映草蟹碕空太公远矣吾将隐赤鲤何书在腹中
南江夕照
偶出官桥倚落曛诗家触景漫纷纷弹琴在峡惊闻瀑罨画为溪喜得云竹筱晚深樵弛儋莎根秋短牧归羣道旁更有枌榆树欲脱荷衣藉酒醺
东岭秋隂
几点晴云着树梢寒山苍莽类城壕鷄豚日落声相接鹳鹤风凉势自高小径残榛分岭脊平畴浄绿带溪毛朝来雨足多秋意井上无人事桔橰
深褭江源
半遶山根但一洼真源凿破杳无涯清澄灌或於陵圃窈窕寻犹博望槎积雨冲堤蜗自国微烟羃渚鹭专沙欲行复坐皆云水只属骚人与钓家
昭陵仙迹
一掌嵯峨是玉京连峰欲向鼎湖倾高张黼座龙随下静拥珠軿虎独行白雪松扉双立影清风药井倒吹声长歌为问西王母却把荷花与送迎
雨晴
久雨雨不絶长嗟春暮时棃花一片雪杨柳但青枝日出散我步闲云结幽姿山岚扑小牖涧水激中坻对景且欢乐逢年须轸饥萧条并日食叹息东门糜救菑幸亟救移粟将畴移吏商自有计钱虏渠何私物情正懔懔淫潦乃见欺空甔本汝旧美麦尚今兹我生颇好古当务独不知毋宁坐复起得诵书与诗古人不我待去矣安能追我不识古人陈言果为谁拨书既自笑抚席更深思逖逖千载後此心谁我期
盗发亚父塜
楚王昔尊楚亚父楚人今发亚父墓南山凿石下悬棺宝气烛天知剑处当年奉剑重瞳光左右膝走诸侯王剑锋扫秦柄夺汉梁楚辟作驰兵塲起撞玉斗唉竖子战肉乌鸢骨蝼蚁乌江得死不得葬愤胆寃肠终不死东陵老盗曾脍肝丞相摸金仍置官大儒挥椎小儒唱奇宝拔窆蛟龙寒君不见秦皇一死骊山改亚父犹能数千载我今岂识亚父谁鳬雁秋风散银海
刘龙子歌
刘龙子龙子出山龙母死一双赤鲤媵来多玄鼋独战翻天河山头种枫高不得枫叶落波秋正黑潜游蟹断岛无人饱啖虾须?作国巢湖龟眼看欲红邛都鱼头辟为宫絶磴悬梁但一勺云绡雾縠余长风刘龙子龙子为龙犹念母桮江沼海归何所砚中墨水吾乞汝昨夜虵医送飞雨
刘仲卿上昇歌
金华山金华山有古洞天遥问射声何校尉忆从修炼得神仙神仙之人本英杰老弱移家家洞穴乘軿晓结芝草云击节秋飞鹤翎雪溪间白石齿齿岭畔赤松无枝呼鹿不逢玉女收羊乃见小儿嗟洞高兮高若崖嗟洞深兮深若井中心一念能灭情夹脊双关遽朝顶七月十五神仙来天乐自响石廪开风伯吹尘万万里月光幻出琼瑶台玄霜宝露泻一杯麒麟凤凰两徘徊上寿等天地下寿直到耉与台翩然被髪游蓬莱
檐下曝背听客话吕安抚夏贵杂事
老翁曝日坐头髪乱如丝历言前朝事恍似震业时东南立国久天子重西陲长江一户限钜敌千熊罴吕家好兄弟身拥襄汉危围深救不至望絶但孤师戈兵空鹤膝部伍尚鱼丽居民并习战结束类鲜卑炮车烧楼橹斤斧遽已施榷塲漫互市军垒竟登陴夏贵本小校戎行早驱驰当街苦醉酒袒跣受鞕笞双瞳夜照路面刺鬭锋旗积功到大阃绫诰叠若坻沐薰乃得见感激有涕洟英雄颇用术血死矧敢辞上流忽以溃淮楚屹不支终同祖约走恨比刘琨罹芜湖十三万钲鼓且弃之人力不至此百年知者谁
卫将军歌闻有得汉卫青玉印者赋之
昔闻卫将军起自卫子夫姊为皇后弟为奴亲提汉兵北击边旌旗剑戟罗熊貙指麾六郡良家子输给三边幕府租血流余吾断斥堠魂骇老上烧穹庐天子召见锡印符铙歌骑吹凯入都推牛酾酒啓鞠室飨士论功悬箭箶平阳故侯丈二殳寡主忸怩膝走趋两儿佩绶光耀躯外虓内煽絶代无荆玉寸方温且腴古文缪篆姓名俱虎螭压纽巧盘拏楯鼻磨墨急檄书史传数纸丘山如王侯蝼蚁但须臾土花苔叶空馍糊何人手曾秉钧枢何人身已返頴孥昔贫今富鼠作虎昔富今贫鹄化鳬感时抚旧叹以吁淮隂钟室彭越葅良弓猛狗谚不诬卫青玉印千载余珍重汉皇宏远模
五泄东源有地度可十数亩後负山前则石河如带幽敻深窈盖隐居学道者可筑室偶赋一诗属陈彦正
越中五泄古名山东源峻岭空云间老石崚嶒欲见骨天河泻破莓苔湾蛟龙缩身似蜥蜴魑魅出没司神奸雷公一声忽下击鸟迹不到犹重关青华仙真旧治所碧落侍从登清班穴疑彩狻据一柱户想铜兽衔双鐶凤驭鸾鞭白羽耀芝楼菌阁朱茎殷梯梁未絶或可值洞府寖远多愁顔向曾褰衣得揭涉别拟凿径通茅菅寛弘颇占十数亩夐静粗觉非人寰涧流带绾玉缭绕峦翠髻拥花斓斒截断尘埃与世隔构成栋宇宁吾悭陈君寻常有道力况此跬步临幽潺虚室光明白不动宝炉温养丹将还丈夫出处我已定驰字早寄孤飞鹇休拘崑仑并涨海遇有胜处同跻攀
楼光远家观宋绶景德卤簿图
东朝盛文物四海极丰富粉饰郊祀间驰驱汉唐旧奉常夙有掌卤簿列前後车軨麾飞黄戟盾服错绣?胠龙虎动扈卫鸳鹭簉嵯峨屹丘岳灼爚罗星宿陈兵金吾队择马騊駼廐严须呵八神喜欲拚百兽祖宗所继承宇宙徧包覆上公敬执笾天子亲献酎灵光旍旗林缛典礼乐囿威仪一以整琐碎无不究时惟正垂拱国幸息战鬭玉策恐人闻帛书疑鬼授纷纭务欺阿制作穷刻镂老幼咸骏犇穹示揔歆臭中诚廼根本外貌特肤腠封宁重?绳飨或贵型馏居安昧危机致治?乱窦文华终耗财武弱益招寇虽然喧一朝孰得燕末胄五辂忽已没三京杳难救惜其初讨论盍不返朴陋临风披此图叹息我臣绶
双林寺观傅大士顶相舍利及耕具故物
古稠大山趋古原古寺突兀倚山根小溪前流未及渡白塔岋起高蹲蹲传公故宅奉香火厦屋万间周四垣梁朝到今数百载兜率说法天中尊世曾出世役妻子家或渔槴随犂犍道冠儒履忽一变胡膜梵呗争骏犇萧衍老公坐玉殿舍身建刹开只园花幡乱飞欲满席拍板歌唱闻槌门云光灵异竟何有仉?怪神宁复言藕丝袈裟上所赐奇锦照耀扶桑暾龙宫四万八千卷宝藏一转百鬼掀贝多遗文白氎像经律论疏洪其源黄罗绣褥裹顶骨舍利五色摩尼炖一牛眠云已化石双鹤覆雨仍轩骞刼风吹地日渐坏楼阁树林无半存青檮并耸碧宇上落叶散到人家村浮屠仁祠始自汉文罽华盖何翻翻梁时佞佛特太甚宗祀断血徒饔飱父兄子弟且学佛絶灭恩爱生雠寃台城矗天或死守边骑乘衅真游魂幸灾乐祸却环视入室操戈攻啮吞蜡鵞厌埋家难远乌幔囚辱兵氛昬人天小果岂不有宇宙缺齾畴能藩一朝佛出救不得沧海搅作黄河浑傅公家居自天属时复耕耨不惮烦朝廷聦明頋不及塔庙涌出如云屯长干空迎佛爪发满国欲饱民膏腱羣僧无功并仰食我佛独不忧黎元惜哉後王永不寤前後丧乱同一辕後民皈向复未已拱手礼跪骈肩跟呪口波澜岂祝蟒禅心寂默犹拘猿终然百欺几一遇世俗琐琐吾何论
题方景贤护法寺壁枯木竹石
山从崐崘西北来北经黄河积石到碣石南亘青城峨嵋几万里南岳山头夜见日緜聨崛起惟天台絶顶下视东海如一杯仙奕坛开纎篁扫雨嫋嫋碧神丹鼎冷老桧拔出号风叱雷就中片顽皮冻骨老石块势若千百岁後突兀偃蹇角起相磓山人前身本在南岳祝融峰下住踏上天台石桥看瀑布东峰月上学写影山精野魅哀号涕泣爱惜枯树白道猷拄杖拄开蛇口起不得蛟子龙孙盘旋纠结塞满行路砚泓一滴淡墨水涨作玄云黑雨归无处槎槎枒枒蒙蒙茸茸蜻蜓翼薄但如縠螳蜋臂硬欲张弓盘根错节蚀倒千寻樗栎麤枝大叶蔽杀三尺蒿蓬崑崘山前囘龙頋祖有此胜絶景蔚蓝天上天光照着下土境界缺缺齾齾不辨西东东海老仙笑上面桑田海水海水桑田翻翻覆覆眼曾亲见秦皇汉武?宫广室尽写巴蜀材大如梁柱小似薪槱何尝识遍帝令混沌七日死天下盲聋见草悦见豺战未闻神龙有力时飞入长安城中戴宫殿
金华山游双龙冰壶二洞欲往朝真洞晚不可到
金华三十六洞天高崖巨壑多风烟老石斗瓮寒鸣泉蛮花铁树森戈鋋鸟兽絶迹鬼魅?清境?窱巢神仙虚泓啮趾蟇颐然怪凿霩落辟屋櫋凉飇倒鞴噏欲穿冻乳冰髓伛就船荧光爥冥竹炬?积藓躂屩跣却?危栋结宇深扃键曲房密合极邃延囷仓敛穧列町?椸架韣卷冠裳悬钟栾鼓簴屹不迁彩霞宝盖烂瑛鲜蜚幢舞节恍後前乖龙夭矫角鬣全穹龟络蛇白以玄狻头象脚伏?猭蟾蜍蚀月囚重潫霙霜霰雪凝真铅灵溪流潺截中边秘穴漆黑局背肩神阍峻拒亟我旋暗井瞰腹抱豁圆仰窍断繘瞩或颠妖蛟产?滑吐涎冰帘洒空万琲联冯夷海国瀦为渊窥觇欲下手足拳悔惧咋舌恐有愆谽其奥室别据巅茑萝藤蔓乱纠纒蝙蝠翅股挂复翾蜥蜴弄雹窟宅专梵质蕃饰垂蹁蹮宝缨珠珞穷雕鎸精英象物得气先上踞下伏総一甄齾磴陟絶愁攀缘嗟予学道苦未坚起搴昌阳望延年乾堪坤舆自方寰禀生受有吾拘挛羽毛鳞介正或偏飞潜动植过百千宫居竈食类螘蝝酸醎淡澁朽臭羶揭监照面益削朘运剑剖腹猛涤湔贪赢啬厚务死权息黥补劓吁谁贤我疑神仙住渺緜黄庭欝璘内景烻芙蓉城阙麒麟軿蓬莱楼阁鱼龙鞭服闾卖瓜俗骨痊道华啖枣彭仇捐白河炤燿踏斗躔沧海搅碎观桑田盍独閟此使世癫我卜我筮还筳篿喝开二洞薄八埏翩然直驾鹤与鸢
景阳宫登初阳台谒抱朴子墓
人生扰扰间颇觉天地窄我忆抱朴子高台睨空碧初阳出山上照破万古石丹光动鼎铛雾气浮冠舄遗书上下卷道妙或黄白老衰及病瘦辛苦为形役岂伊凤鸾姿终以狐兎宅尸解本无形肉飞宁复迹郑君曾有传勾漏恍所历降子倘可问稚川特未隔幽林来魍魉缺井守蜥蜴神仙果何人海岳长戱剧世传老耼死吾谓方朔谪虚坟谁所为怪树独悲激满前湖与山秋色落几席因兹些尔魂目送云边翮
大佛寺问秦皇系缆石
手抚一片石昔为沧海漘始皇或系缆万里浩无津世间本妖妄何处有仙真蓬莱不可到弱水空飙轮徐生忽以去方士先避秦童男继童女五谷杂货珍岛屿止不返蛟龙化其民非惟长年药永隔战马尘人君却未悟望望转东廵山鬼觉将死海鱼祠作神侯生奉图籙讥谏极所陈骊山閟鳬雁金椁竟沈沦惜兹鉴不远遗迹留千春经营大屋覆刻斵青莲身汉唐几英主覆辙犹尔遵我恐石有语神仙多误人
湖北岸小寺问参寥泉
古寺湖水上寺门但菰蒲一泉湛如玉岩骨旱不枯粤从参寥凿得与盖壤俱东坡或茗宴西岭犹松竽人谁问诗侣世颇笑酪奴瓦甃纵然在木瓢知已无汲古宜汲深尘心非辘轳别禅胜别味俗舌空醍醐老僧久不识香灺冷宿盂卓哉郡太守遗像拥眉须闲来试我酌雾雨变须臾尚持金芙蓉便踏赤鯶鱼
戒珠寺後登蕺山谒王右军遗像
小立天地窄前登万山阻越王采蕺处秋緑空榛莽古祠复何人遗像寄梵宇柳老题扇桥荷香弄鵞浦典午当衰乱神州渺淮楚经略欲驰兵保障期按堵奸温多大志诞浩却浪许护军曾参综牋疏极心膂庙谋不可胜野战徒争武内外未协和英雄岂豪举泗口聊进屯谯城遽犇沮事势日趋异朝廷孰撑拄去官宁忤违誓墓独酸苦父子但法书功勲緫尘土青缃每收拾彩笔余图谱草隶俱入妙云龙竞掀舞崔蔡须抗行羊殷特奴虏一鷖或有识野鹜纷难数平生破布被漫以指画肚起扣故墨池长鲲战风雨
射的山龙瑞宫问阳明洞天洞盖是禹穴
意行得古洞忽到阳明天人传是禹穴愧我匪史迁上摩青冥出涌作芙蓉巅下开巨石窟欝以藤萝纒自昔乘四载於兹理百川岳渎通脉络蛟螭被拘挛真长或可待宛委空风烟衣冠竟一窆简札犹遗编世间後百世龙鬼巧相挻安能洗涤尽却见鸿荒前惜哉不可及恐此复偶然黄庭或秘景绦府尚灵仙精英倚怪木狡狯戱神泉无论凤文舄肯降狐鸟筵长啸望天末白云年复年
次韵胡仲申云门纪行
会稽多名山乘兴我欲去忽携一日粮便踏青萝路前峰如鸿骞後岭类鹄举吾知杖藜间肯负鞋韈句有湖但一曲天影余秋宇有泾曾载樵石齿乱蠭午绀花吹澹香琪树动幽慕何哉廓落洞得不精灵聚长吟空人我旷视渺今古候神轩辕久藏简宛委暮老檐云倚龙丹甃雪凝乳诗亭了如初笔塚将化土闲挑苔窟泉静爇栢炉雾荒凉相劒客错寞卖扇姥纷其尘迹改恍尔烟霏护起追千载怀高纵太遐步私嗟勾践世保国深且阻胆薪苦或尝犀练勇如赴复疑始皇时刻颂岑絶处鲍臭尚求僊蛇妖徒泣妪沈埋九宝鼎笑傲两芒屦交子支道林侣我许玄度兴亡鸟呼风富贵鬼啸雨秽墟幸有遭盘谷谁争所行从篔簹径坐泊菡萏浦白鹤杳未攀紫骝骄可伍搜奇本自兹济胜吾已屡秦崦或西枝郢江犹北渚镜虚忘往来轮转系成住平生几心期终夜真梦语桂榛方招隐芝蕊不药痼身尤出处难地以穷通悟一目须见罗四鍭竟如树推材宜乡里选德因庠序修名实之宾慎动静有主人思佛可佞我谓儒非腐山岳何屹然事功急先务执舆且周流沮溺却问渡信兹我孔孟直不老邹鲁远游吾尔俱沧海极东泝
韩蕲王花园老卒歌
蕲王手种红锦花十载不挂铁錏鍜花园老卒守花树睡着花砖闻曙鸦白头白尽身无事古塞沙尘战余骑多士如云足健儿一奇在腹终憔悴青铜万缗满地光宝函矫节赐夷王宫糚粉?去酣酒海货珠賝归压樯王家舍儿惊吐舌御府珊瑚碎飞雪口犹乳臭却帐前矍铄一翁嗟弃捐君不见天下英雄本卒伍左鼻成龙右鼻虎颈血淋漓思衅鼓史传沈埋谁比数花落花开几风雨
观姚文公集记赵江汉旧事
江左一丸国北兵临鄂城鄂城小不敌围堑泣孤赵公本儒士皓首困欃枪老身念未死势肯举降旌坐随清野民虏入骠骑营凄其尽忠义愤使衅鼓钲长揖上堂阶五弦偶铿鍧黄须何鲜卑指下尚正声中原真有人大将世豪英幕府喜致汝军师岂徒惊终然类脱兎夜即葬鯈鲸两目嗔欲裂汨罗我同贞和门遽出令逻卒复纵横扶持返旧路慰劳赐冠缨古今多分溃光岳极战争干戈自有责黼?合祼京演畴庶不惮经渎孰重轻从知道在己讵用死易生汴土久不守金源遂交撑纷纷戎马间务以儒术鸣遗经益南徙义理却後瞠繁章仅北往礼乐要抗衡平阳卖瓜叟立教绘国黉诗书得笺疏江汉畀律程当时乃世运何士非我桢楚材仍与晋汉学特逃嬴藏敛或徵气鼓箧须播精荧煌一王事卓荦千载成陆机但辨语庾信空衰情我且用我法吁嗟我仁卿
读穆天子传
我闻昔日穆天子身骑八骏走万里左骖右服疾风起盗骊山子为之使巨蒐鹄血饮至齿王母戴胜被奇诡海山爥银烂光毁赤水瑶池望盈咫白云歌謡乐忘死西极化人形虑徙清都帝居腾廼止日月河海眩远迩变幻疾徐过一指积苏累块怳不峙室宫狐鸟馔蝼蚁梦虚觉实知者几局天蹐地焉可恃嗟哉穆王造厥理诗人祈招着本纪秦皇汉武睎逸轨燕齐术士从风靡目荧耳聍狭听视攻啮皮肤遗骨髓蟠桃花开照海水生不谐乐死空诔禀生受质鼻口耳揷牙戴发肩股趾织毛缉纑?苎枲驰骋快意恣游履明琼?鱼发笑喜弹筝酌酒铿角徵天真自然絶增毁上摩青冥荡若砥刚风倒景列星晷下临厚壤叠若垒桑麻冠带际龙鬼一身?孑等粟秕四维上下剧迤逦圉居絷处奴隶比束贫缚病动牵掎蜚扬恨不鸟两翅跐蹈恨不百足豸浮湛里閈曷时已頋瞻形骸吁可鄙我披我书我欲褫思为穆王执鞭弭泰山沧海步我跬岁月迈矣我博髀游侠者非仙者是流荡忘返独不耻长筇化龙几化麂芝草琅玕森茷?我来丹台述仙史泛观八极从此始满天白月无尘滓
题画墨梅
北风吹倒人古木化为铁一花天下春万里江南雪
题赵大年林塘秋晚图
老景青黄笔底收晴鳬冷鴈共汀洲王孙画学空花竹惆怅铜驼陌上秋
渊頴集卷三

[book_title]卷四
[集部,别集类,金至元,渊颖集]
钦定四库全书
渊頴集卷四
元　吴莱　撰
古屏上宫人戱婴图
我爱古宫掖迢嶤凌碧空美人拂旦起残月愁帘栊小鬟捧香立飘作烟雾蒙弄婴偶一笑舞鹤遽来同新花正炫昼侧手碎繁红亦有双蛱蝶踉蹡扑深丛岂其圣贤书行墨曾未通俨然袍笏具意气早称雄云胡歉汝内但取华厥躬尘凝孔鸾扇绣?鹦鹉笼纷纭争旗鼓出入杂冠童凡诸戏玩物色色各论功太平忽已久天地逥春风能羣礼序鴈絶妬诗歌螽常嗟汝齿壮得不苦乃公却令十六院弗及少从戎心知一以痼鼻息徒长虹世故多变易家居果痴聋惜哉岁月老千里吹蒿蓬为抚腰下玦乌啼洛城东
粤山白鹊陈彦理同赋
粤山白鹊何毵毵今所骤见古所谈满地蓬蒿出复没凡禽岂或同鸠?如何天然有此洁直以日浴无余黔金精炼成向月窟缟夜飞过凌霜潭灵须驾河恍若一静欲绕树惊能三玉臼蓝桥质已蜕霓裳水殿神犹酣休徵不使毕弋得异羽未许樊笼谙?耿终随处士传音和盍趂弥陀龛鸿雁塞门但乡北鹧鸪裸壤空思南晋人禽经此或载萧氏瑞志吾将参情知太古至德世谓巢可俯?可探投诗与君且一笑幸勿缁涅令渠慙
夜听杨元度说宣和内宴杂事
北风吹庭柯秋士惨不悦颇怀炎德衰一旦幅员裂当思付畀重但孕骄淫孽中宫日沈湎内伎增舞列圣人自鸣筝丞相齐按节奇花入纲运法酒从流歠画图恍有见帷薄知甚?乱宁逥波奉赋岂好色设君心既已荡国步惊欲蹶妖狐空献颦幸鼠不塞穴坐令汴河冰变作燕塞雪玉铉乃一震金瓯可无缺由来治乱间一是兴亡辙丰侯早着戒褒姒竟为厉乹坤独不大瓮盎相起灭於兹闻十愆得不仰前哲
寄喻国辅张宜之
手挟残编只蠧尘山林着我最闲身槁梧可据瞑须熟华黍虽亡补欲真危坐但看灯作晕远游还觉脸生鳞相思正是多风雨沧海无涯可问津
检故庋得故洪贵叔所书李铁枪本末寄洪德器
天地昔未一朔南遂分疆中原久丧乱白刃皎如霜李全本崛强手挟但铁枪山东数十城叱作古战场茫然即断指设誓如刳羊一朝与旌节正面将假王云何引盗贼遽尔升堂隍岂其弱能立当彼骄则亡日落山海暗羣龙血玄黄陈安偶从晋侯景徒祸梁於人欲使诈在国须谋长大福岂无妄佳兵终不祥谁令送死处竟以抱甲僵汉盘忽已折周鼎那能常吁兹抚旧墨我涕徒为滂俛仰千古意悲风啸枯桑
读汉武内传寄戴仲游
我问学仙子神仙何所求翩然王母使特降五城楼白云起复?丹掖戒凉秋黄麟杂赤虎旌帜欝蚴蟉上元三角髻闻命亦来游玉女列左右容眸眄如流神光乃上爥衆乐发空讴益易尚可化奢淫直难抽从知扶广受或用栢梁收五岳形已秘灵飞籙仍幽毋将刳尔命但欲返诸柔一洗狐鸟俎长辞蟪蛄丘向时恍有见方士殊悠悠平凖暴海内发兵困遐陬琪花栖倒景瑶草遍玄洲终成泄道要寖使增愆尤鄙夫忽自笑颓俗奚其媮机关出鬼蜮利欲生螟蟊崐崘一万里得去那能留为尔遣此什尘簪早须投
同喻国辅题人温日观蒲萄
佛者本西域蒲萄亦来西奈何此善画无或渠所携我曾考其故初与汉使偕上林乃有馆葱岭何须梯天时自不同地气忽以迷结子且磊磊县藤更高低先几日已露薄德不及稽终令白氎像远从双狻猊从兹故国木伴尔禅家栖幽心恍有得烂墨研为泥宜哉一挥洒遽若无町畦依稀可少辨变作天投蜺万古空朔色南山竟朝跻画工尚逸品游戏徒筌蹄岂伊吾无人何往非耄倪岂伊吾无物桃李緫成蹊此皆外所产敢与中州齐为尔抚此卷长歌欲惊嘶
岁晚怀戴子寿就寄翁君授
东南大海吹长波乱山几曡堆嵯峨我所思兮欲如何戴子谓我不我过四明学官列象仪书则稽古诗猗那六经圣髓工渐摩仓颉字林考隶科青灯挂壁岂有他黄虀苦澁余醎鹾平湖沆漺足芰荷目力可及发咏歌慈溪先生双鬓皤小出乃为礼所罗曲台淹中却不颇擩哜道真得者多先生昔曾举汉科我亦同往超江河仰窥天门光可劘豁然叱落千丈坡就中乖龙卧为梭掀云喷雹输蛟鼍吕梁悬水无盘涡况肯遽数蟹与蠃彼哉贫女凝秋蛾地窄袖短空傞傞郄钟毁釡不必和灵谈鬼啸衆所呵北行何有尘没靴南归讵可梦骆駞一朝竟撤码碯珂独立吾今衣薜萝芝飱竹饮皆沉痾十载未复仍委蛇先生一再来挥戈坐将挟箸尝其膰大松偃蹇徒高歌小草乐育尚菁莪清庙梁柱可垩磨万世学术从丘轲文风自振祛烦苛士论况辨仡与番分正句读嗟吾讹丘园岁暮犹婆娑明当沐发阳之阿从公共饱天山禾更不去理墙头莎
浦阳旧有明月泉久而不应今乃疏道其源似颇与弦望晦朔之间相为消长者遂作是诗
大区何浑沦元气乃潜泄忽然为山水无往不融结遥天偶一照厚地空余冽盈将光共生涸与魄同灭玄机自消长至理谁圆缺发挥虽有在窥测尚未决枯查曾几栖断洑遽中裂半倚岚翠云微通海潮雪昔人来推求於此得表蕝虚亭奚其敞静甃独不啮岁年竟悠远沙石渐填咽宁加疏瀹功肯使见闻亵恍疑合图经环坐到稚耋倘非蟹投碕几类鲋处辙纎纎浮晶彩湛湛浸寥泬旧观方尔还真源可吾?争言彼月行岂为兹泉设萧丘胡长寒汉井或再热逝寻白兎公直探神龙穴狂歌水仙词击碎如意折
吉祥寺
一昔逢寒食行吟采物华风生敲槛竹雨湿堕船花曲坞青龙树长滩白鹭沙囬看江上水直去到吾家
病齿
我生本多病一瘦恒踽踽试问玉陇君何为忍吾苦自其初龀时排次已不伍每闻编贝如方朔仅虚语信哉骨之余所托车与辅舌神乃中居犹赖汝疆圉有身竟攻残元气徒啙窳毋庸蠧斯蚀尚谓刚可吐寻常薄滋味势不劳吞咀麄殽及硬饼错列空匕俎岂伊类门枢不动固先腐软糜幸能飱梨栗稀复睹我思天地间民物总胞与尔自本属吾安能遽秦楚龃龉或更生华池仍发乳常摐真我师为说养生主今年吾壮强三十逾六五更後三十年零落何足数起呼白驴公堇酒且酌取谁欤刘师服高咏聊戏侮
王滹南太山石室
我将呼巨鳌沧海欲掀播於兹玉鼎沦遽使金瓯破兵氛塞中原卦气协大过谁封函谷关便扫太微座长矛左右盘劲矢五十个歌凤几能来跨骡吾得莝当其一手麾岂止千夫和力须坼老拳事且居奇货真儒虽有材用武竟无佐青云飞遐心白羽洒宝唾抚时乃纷纶结客仍轗轲人生足穷通世故更吊贺荧然冻雾中仰见明星大宜哉泰阶平返汝云壑卧专门尚吾醇致弊徒尔蓌既为梁鸿逃复戹龚胜饿从知大耋嗟肯以淫威挫擦泪且泣岐闻风犹起懦滹河自波涛石室今堀堁寥寥纾我哀苦语不成些
楼光远出示先贤图像及汉季石本杂碑
世人不好古我独思古先居然图像间得见古圣贤远之或千载近亦数百年精神果何在面貌犹尔妍凡民一其生覆帱乃同天纷纭日就灭委弃随乌鸢矧兹丹青笔巧类造化甄惟心却不死匪绘尚能传岂伊来玉垒仍似画凌烟衣冠从代改俎豆与周旋前人後所哀後者复为前辗转哀未尽苍茫但长川我今已後古古碣空余鎸水石久欲泐蛟虯起相纒当风遽堕泪讵减岘山巅庶以名德在终为日星悬
寄陈生
落日未落山我所思兮抗崭岩岂其徒行固不可亦有健马可着衔胡然独处不我即坐以鲁史攻詀諵更疑弄笔发古帖先汉废碣求鎸劖於兹孰不我倾倒但或嗜好殊酸醎结交似子乃有得肯使系属非斿縿今年一出本浪战满地揷棘畴能监鹿卢大剑区冶铸灵鬼夜泣蛟龙函早是铅銛不我辨弯弧底用窥荧欃纵尔奇文聚怪鹬正如絶力鞭神羬邯郸道上尚故步我要我襋空余纎毋宁容刀与墨水枉使衆口相为谗秋风吹江晚正急薄暮径去悬蒲帆自期共作制胜策酷类田父收卢毚杏花一色直不远绣线巧蹙行春衫黄精苗枯不足惜白木敢负吾长鑱嗟哉卤莽又灭裂但有荑稗无人芟待教将投乃壶哨犹恐未陈即鼓儳参乎赐也必贯一曰啖曰陆俱通凡寻常可力自不力不畏天显兼民嵓子来不来我亦别深褭深处多松檆临篇草草遽报我愁思满臆何庸缄
寄相仲积求观郑北山雪竹赋并画卷
古人不可作雪竹有奇思郑公咏骚词或者攻绘事向来拈笔间才士巧相值谁从岁寒窥便得瑚琏器东国正扰攘靖康更无二上天忽同云大地惟朔吹玄隂知已凝积羽忍不坠狂曾鹅炙求困及蚁浆馈离明乃煌煌劲节特一致秦关收甲兵蜀阃拥旗帜每疑一寸心长挺千亩翠学行尚吾时穷达等墨戱相君本弥甥年耄常拭眦自应守遗文重袭在箧笥满山苍竹林凡本緫顦顇因之寄君诗为洒怀古泪
西域种羊皮书褥歌寄李仲羽
波斯谷中神夜语波斯牧羊供别部当道剚刃羊可食土城留种羊胫骨四围筑垣闻杵声羊子还从胫骨生青草丛抽脐来断马蹄踣铁绕垣行羊子跳踉却在草鼠王如拳不同老饫肉筵开塞馔肥裁皮褥作书林宝南州侠客遇西人昔得手褥今无伦君不见冰蚕之锦欲盈尺康洽年来贫不贫
同方子清观管子内业
之人东隣居为发架上箧吁嗟管夷吾遗我以内业古书本少见古道给不跲遗文久灰烬琐语特枝叶为儒每更端务学多涉猎远驰盍求心近眩将失睫纷纶诸子间变乱圣王法百家各为主一理宁足摄彼哉所施教何得不我协士乡自宜然伯政吾甚捷当其解而囚岂谓射中脇利源鱼盐开兵武剑戟接私疑聃庄言或混孔孟牒鬼神通幽奥诗礼借光?操存性情常食饮精气浃於焉核天人不独滕齿颊杨朱说力命列子道已杂管氏役权谋圣门讵容躐茫茫大江流可望不可楫朝来有微云却倚青岌嶪
陈彦理有汉一字石经云是王魏公家故物予得其六纸盖石文剥落者太半纸尾犹存蔡邕马日磾字
先圣去已久世传惟六籍後儒各专门穿凿多变易蔡邕在季汉章句正指擿八分自为书刋定乃勒石太学诸老生讲论颇充斥远方竞来观摹仿无不获东京忽丧乱盗贼恣跳踯古碑四十六兵火空余迹熹平历正始洛土重求索卫侯师邯郸三体精笔画煌然立其西学者常啧啧史书竟差舛一字几不觌北都如迁鼎西国类藏璧砥柱或沦亡隋宫犹作磶於兹特隶科早已等瓦砾宁知一字遗不与中郎隔唐人试书学小学发光赜魏公蓄纸本六纸忍捐释馍糊千莓苔纠结万蜥蜴圣文空往烬圣髓尚余沥粤从秦以来儒术经五厄到今厄者几日月愈辉赫甚哉石为经争似经在壁此石不独存吾心竟谁惕
和陶渊明咏贫士
长吟望天地宛转无所依岂不有达者穷櫩少光辉此心未能信何力求奋飞生虽百夫特死共一貉归行寻灵芝草不救岁晚饥去矣甔石竭焉知沟壑悲
大道忽巳丧翻然念羲轩今我去之久十年躬灌园存者耿日月余如飘风烟身名易汨没文字勤磨研磨研何所事先觉有遗言杨朱谈力命列子亦称贤
山日凄以夕起弹緑绮琴清哉积雪曲自昔无知音世间纷且扰贫与惫相寻春江变作酒野鸟令人斟敝衣时所弃华驷衆争钦不有丈夫气徒为行路心
上天无停曜日月会降娄山林少过辙二鸟鸣相酬亦有五采凤飞来为岐周姬公世不作白屋多怀忧逢时倘一用华士非吾俦函谷空逐客傅岩乃旁求
人生自沈静岂得非意干宜哉扬执戟三世不徙官穷冬无完褐尽日止一餐美芹终不献晨曝尚余寒手种老松树苍然霜雪顔正尔有佳思清风吾掩关
举世尚驰骛飘如风中蓬上书争眩鬻言语自称工谁欤持清节乃见楚两龚黄尘随手扫白月与心同有荣方觉辱无屈岂求通誓追辽海鹤揷翅以相从
少小负奇志常思观九州垂成舍冠冕去结巢许俦朝餐秋柏实夕漱醴泉流长贫士之常独往非我忧求马但得骨尚能千金酬日望芳草长毋烦怨灵?
望会稽山
自我行至越因之成越吟会稽乃巨镇雄拔天东南东南谁开辟大禹世所钦外夷岛屿接支子祧庙临磬鞀或声谏欙橇惟力任收功黄能化画道应龙深衣冠千年窆玉帛万国沈荒烟专车骨落日望狩心盛德蔑以过遗祠尚兹歆渤澥敛余涨苍梧分远隂前迎莲花渚後拥竹箭林犹逥剡曲棹肯鼓玉门琴秦皇旧时辇散乱何可寻欲去不忍去追游更表今
次定海候涛山
悲歌忽无奈天海何渺茫放舟桃花渡囬首不可量南条山断脉北界水画疆居然清泠渊枕彼黄茅冈朝渗日星黑夜凄金碧光蹲虎岩掎伏鬬鸡石乖张磨砻越湛卢荡汨吴余艎函波视若亩巨壑深扶桑招徕或外域贸易丛兹乡嗢咿燕国语傎倒龙文裳方物抽所宝水犀警非常驱鰌作旗帜驾鼈为桥梁似子万里眼徒倚千尺樯稍疑性命轻终觉意气强寄言漆园叟此去真望洋便携学仙子被发穷大荒
登岸泊道隆观观有金人闯海时斫柱刀迹因听客话蓬莱山紫霞洞
客舟半夜发举目流滔滔倏然风万里谁谓水一篙幽岛不可辨乱嶕出如鳌侵晨始登岸身静心实劳小径连沮洳玄扃閟蓬蒿弹涂争走穴杰步拥朱怪花络璀璨隂木森萧骚东都昔奔溃南海纷战艘檐楹偶潜伏部伍争遁逃将施攻城火尚见斫柱刀黄屋祛晓祲翠华湿秋涛运往龙蜕久人来鹤飞高曲峦迷丹鼎清沼烛鬓毛毋烦踞龟殻自此辞卢敖
起行海东洲重险忽已渡由来产神奇正为孤絶故幽芳岝峉搜?蛰高嶅赴荒烟凄暗潮旭日照晴树似闻蓬莱山去此特跬步蟠根屹中立发乳森外护紫气蒸作霞玄浪激为雾古穴通若舆灵文读不句赤玉舄者谁黄金阙何处常疑方士说未省仙子遇芝草空汉廷鲸鱼压秦路彼犹莫能得今我独何据冯夷开水宫御寇控风驭从渠指虚无此计恐迟暮
次韵姚思得
日予北渡黄河渊春秋大法孰敢奸读书未成复学劒径去有若脱兎然少年结束多纨绮酒酣击筑忘宫徵浩歌挥泪望诸坟千载玉龙吟不死中州小住交游絶梦落蓬莱天海阔乖螭倚石气犹云老蚌凌波光亦月逢人浪说文字塲久矣相马悲骊黄薜荔纫衣白谷里蒹葭拂棹沧洲旁荒尘满眼谁知己子独来看能徙倚试裁五色絺绘纹机杼无声几寒女凉风鵰鹗高复高力扫培塿增迢嶤仙槎一往划河汉肯踏人间金背鳌夕泛海东寻梅岑山观音大士洞遂登盘陀石望日出处及东霍山囘过翁浦问徐偃王旧城
山月出天末水风生晚寒扁舟划然往万顷相渺漫星河白摇撼岛屿青屈盘远应壶峤接深已云梦吞蟠木系予缆扶桑缨我冠寸心役两目少试鲸鱼竿
起寻千步少穹石塞行路怒涛所摐击徒以顽险故卓哉梅子真与世良不遇上书空雪衣烧药廼烟树玄螭时侧行缟鹤一逥頋从之招羡门沧海昼多雾
茫茫瀛海间海岸此孤絶飞泉乱垂缨险峒森削铁天香固遥闻梵相俄一瞥鱼龙互围绕仙鬼惊变灭舟航来旅游钟磬聚禅悦笑捻小白花秋潮落如雪
长啸山石裂我今在东溟游目出重徼搴衣穷絶陉奇氛抱珥赤远影摩空青想像晹谷水徘徊烛龙形晨昬相经络稚耋不得宁岂若柯斧烂看棊了千龄
遥观杳无极宛与东霍隣悲夫童男女去作鱼鼈民紵屿尚余聚蓬山宁尔神古棹苔驻迹仙枰竹祛尘裋褐徒为拂飞槎邈难亲好携支机石去跃织女津
笑挥百川流东赴无底壑青天分极边白浪屹为郭卉裳或时来椎髻亦不恶投珠鲛人泣淬劒龙子愕海宫眩鳞纕商舶丰贝错盍不呼巨鹏因风泝寥廓
老篙逥我舟沙屿晚烟起苍茫鱼盐塲寂历鼓吹里人民悲旧主岁月祀遗址终损玉几研不救朱弓矢东西八骏马今古万蝼螘此事如或然须湔会稽水
我行半天下始到东海隅水落嶕石出中飞两鹈鹕情知瓌奇产势与险阻俱在夷岂必陋虽圣犹乘桴吭风丹穴凤尾雨青丘狐幸随任公子不愧七尺躯
初海食
乍秋冒重险增我愁恨端故人喜我来为我具杯盘盘中何所有海族纷攅攅盲风吹衣惨蜑雨洒席寒春鱼白如刀小棹凌碧湍淡菜类山结互钁就石剜水母或潮卷蝤蛑乃泥蟠蛟鼍惜不得况问龟与鼋其余亦琐碎充此一日欢洗濯烟瘴气磨砻沙淤瘢非欤嗜土炭否则殊醎酸珍须压?脔异且轻马肝?味分罩网腥涎杂瓢箪奈何齐鲁邦徒设邾莒餐对之辄弃置谁谓吾腹寛川泽礼当尔勿云行路难
望马秦桃花诸山问安期生隐处
此去何可极中心忽伤悲乱山揷沧海千叠壮且奇信哉神仙宅而养云雾姿雕锼鬼斧缺刮濯龙湫移坎窞森立剑槎枒割灵旗微涵赤岸水暗产琼田芝老生今安在方士不我欺经过燕齐靡出没楚汉危挟山作书镇分海为砚池残花锦石烂淡墨珠巗披柬溟地涵蓄北极天干维玉舄投已远桑田变难期誓追凌波步行折拂日枝羽丘杳如梦玄圃深更疑岂无抱朴子去我廼若遗空余炼药鼎尚有樵人知
次高桥观张循王战处
日落见烟火江流秋渐清高桥足舟楫小浦连茭菁尚闻父老语前此盗纵横悲心北岳狩洒泪南海征疲民挈衣避义士嚼血争叫嚣无人境隳突七十城磨楯扫急檄击铜持短兵病廵鱼丽阵穷?伏弩营水犀怒且武风鹤遥传声发挥铙鼓曲申画带砺盟文石班不紊黄金鼎重撑汉仪整以暇唐室尤光晶搜箭已林薙泊帆仍陆行旧庙凋细柳新田满香秔豺狼久息鬭罔两空余惊奇哉第一战永激万古情
还舍後人来问海上事诗以荅之
去家才五旬恍若度一岁岂不道路艰周流东海?故人喜我返来问海何如所经何城邑相去几里余我言始戒涂尚在越西鄙随波到勾章满目但积水人云古翁洲遥隔水中央一夜三百里猛风吹倒樯初从蛟门入极是险与恶白浪高於山神龙曶以跃似雪复非雪倚樯欲上看舟子禁不可使入舟中蟠寻常重?命今特类儿戱信哉昌黎言有海无天地掀掀终达岸盐卤间黄芦人烟寄岛屿官府犹村墟水族纷异嗜鱼蟹及螊????我宁不忍餐救尔相吐沬荒尘栖予发旭日照我身似闻六国港东压扶桑津或称列仙居去此亦不远蟠木秋更花蓬莱辟真馆我非不愿往此险何可当天吴有牙爪出没黑水洋於奇岂易得似足直一死方去徒自惊既归亦云喜珍重故人言勿以险为奇兹行已侥幸慎勿疾乎夷虽然此异乡固是难久客圣出风且恬时清海如席我犹爱其然恨不少淹留尔毋为我惧遭此千丈虬试看尘世间甚彼大瀛海衣裳日沈溺篙橹相奔溃奔溃孰能救沉溺将奈何口呿舌不下聊为故人歌
夜读魏伯阳参同契
大道如大鎛人谁撞寸莛奇音一以振俗耳焉能聆伯阳崛且异真契垂光荧文词信博瞻纬候兼通灵收功水火鼎泄秘龙虎经玄象既自育化机那得停金砂渐合质玉液初流形鸿蒙凿巨窍太一临玄扃易系本覆谬关雎仍丁宁孔子或尸假文王犹梦龄庶圣虽不语神仙岂徒冥下愚等蠕动尘骨多羶腥彼殊不我即异学遂蝗螟夜寐恍一接昼思转拘囹八石搜燥烈胡麻撷芳馨汉祀穷五畤秦游俯沧溟非麟尚绊足类凤甘笯翎似此期不死哀哉几时醒鄙夫亦素隐妙语思黄庭勿为两高弟傎倒迷日星徘徊化鹤柱想像屠牛硎茯苓傥可煮笑倚长松青
去岁留杭德兴傅子建梦得句云鼋鼍沧海赋龙马赤文书间以语予及其乡人董与几山空岁晚恍然有怀为续此诗却寄董
触目怀招隐兴歌托遂初俗尘多汨没天籁几吹嘘晚景翻蒙汜秋潮泄尾闾祥云旗凤鸟瘴雨弩鲸鱼洒泪鲛人室漂魂建木墟鼋鼍沧海赋龙马赤文书上谷空豪举西河久索居蛮琛遗翡翠鲁价掩璠璵远矣鸣箭悠哉薄笨车影摇青薜荔光璨白芙蕖自昔攻占哔于今载耒耡弹冠身有待铸砚志非虚苏子从横术韩生内外储乾坤瞻魏阙日月梦周庐炫燿螭雕佩蹁蹮隼建旟裂衣腾朔漠胶棹入黄淤赵女弦鸿鹄奚儿驾駏驉词林应聘汝侠窟肯愁予结骑幽并窄论交楚越踈奇功生鼎鼐猛气死籧篨药物金鵞采兵钤赤鲤渔中条分雍豫四序出堪舆小榻琴心展长缨劒胆舒按图稽獬豸酒笑鶢鶋野屐偏求蜡山巾尚着綀贫犹思禄仕老不废畊畲卓踔才终用猖狂习未除文章同一默岁月或三余荣竹登玄圃然藜问石渠定须追乐毅端为谢曹蜍
得杭州书闻虞绍宗新为文学掾归建安
起纾千里怀云物转寥邈想像闽峤间虞生寔超卓自云後雍公光彩动南朔昔曾郎孝廉今乃掾文学私悲窘时命念欲从先觉词章竟韬晦意气终坚确栽培信梁柱剪截徒楹桷凖绳纵不颇斤斧虚加斵大将比伊周小或希管乐毋然栎社散亦勿牛山濯犹思浪奔走岂料俱屯剥搜林拔凤毛掠野?麟角舂撞航大河荦确屐乔岳麻衣半尘土彩笔纷电雹骥马恒苦饥蛾眉复謡诼心迷燕士金泪尽楚臣璞彼贤犹箪瓢虽圣且猎较长疑返旧隐稍见蒙新渥泰坛礼尊彞清庙歌龠箾行乘德辉下遽忍鸡鹜啄贫居予薜萝友道尔兰药青灯供缪悠白屋许敦朴才踈世不用达者讥数数有暇姑治田相看在帷幄
杜?行
南山北山啼杜?杜?花发山欲然千枝万朶惜未得中有一抺巴陵烟休说铜梁并玉垒摇荡春光余泪水五丁凿路少人行石镜生尘妖骨死东风青鸟来何处中宫移植销魂树不如归去便归家谁其友者扬州花
题韩蕲王湖上骑驴图
秋风泗水沈周鼎泪湿吴天荆棘冷黄河北岸旌节回信誓如城打不开沿?撤备无人守虮蝨尘埃生甲胄散尽千兵只童骑餐来斗饭空壶酒西湖杨柳烟波寒照见从前刀剑瘢宫中孰与论颇牧塞上宁知无范韩事去英雄甘老死此手犹能为公起劝人莫问故将军身是清凉一居士
梦巗南老人
文章余耿光耆旧日僵卧昼思见其人夜梦如识路恍惚疑尚存苍茫沓难据青山真隐沦缟发老韦素?名可千秋狭世空旦暮何哉白玉埋肯有黄金铸从知萧散姿已是神仙具阊阖摩日月蓬莱拂云雾玄鹤来颉颃赤虬下驰骛车舆清泠风粮食沆瀣露怜予此流落爱我终游豫云胡萦苦心曷不纵遐步岩香返梅魂岭物输桂蠧铿其弄琴书俨若陪杖屦凄凉枳棘丛寂历芭蕉树我泪无处倾荒江自东注
山中人
白日出复没胡独劳我生所务在卒岁朝夕强营营当春治农器土脉亦瘅盈薄言艺黍稷庶以观其成凉风一披拂塲圃如坁京冻户犹亩首康衢或歌声於兹尚不给野有菜色氓毋宁拾橡栗起视牀头缾
贫贱素所有岂辞辛与勤清晨腰我斧往伐西山薪高岩屹巨壑蛇虎气逼人衣裳既不完出入在荆榛日日一接淅釜甑恒生尘白石几时烂青烟空满隣家徒四立壁冬令方行春亦有偓佺子翛然为世珍
岁晚筋力倦长歌守穷庐尘函散缥帙且复少嗫嚅文章信小技世故交相驱拨书置牀上我岂为蠧鱼自从童习之白首愈纷如卓彼先圣人欲开後世愚文绣岂不佳舆台同一躯但当乐道义肯恤吾身癯
去经十数里霜露凄枯田蓑笠既挂壁桔橰亦倚垣相从尽隣曲言笑仍喧喧惟此老瓦盆酒浆稍罗前奈何不解饮而喜鲸吸川有如善泅人观者乃在船寸心久已醉双眼方醒然世俗正驰骛悲哉东西阡
仙华岩麓寻释子若空不遇
仙华山高高岌峩峭壁攅峰飞欲堕之人辟世此结庐林末萧然见烟火来穿綫路一何危拥出莲宫兹亦夥青鲜生堦本不芟白云着户元无鏁麋鹿能游侣岂非鹪鹩易足巢应可泉经巨石沼分声花亚?篁檐映朶屈伏心机入幽险安排位置归平妥私隣海鹤相颉颃竟类春蚕自纒裹鄙夫多病每栖迟奔走十年增坎坷徒思一枕学吐纳甚似同川讥袒裸紫芝旧曲歌尚愤黄独长鑱种仍惰功名欲达拟烹鲜道路虽遥宁驷跛晚彩凝霞谷倚筠朝光出日潮移柁信哉神仙最踈旷悲矣习俗真丛脞当今大隐招已久或者玄居到还颇云胡虚室却栖尘矧肯纵谈能炙輠纠结蛇蛟翠走根荧煌火齐香悬果假饶人境不相关题破芭蕉知有我
画马行
凉秋八月霜皓皓白鴈惊飞散蓬葆川原蓄牧万马来扬鬛攅蹄齕枯草渔阳突骑自有真奚官翦拭倾城闉素丝结辔美无价绣罽披鞯骄向人当涂奋掷森崛壮一旦纷腾入天仗父老东城接鬭鸡稚儿内苑随调象煌煌京洛鸣和铃犇走万里如流星筋力追风乌鹊厉精神喷雾蛟龙冥往年踊跃将一?寂寞而今空见画黄金铸式犹峥嵘多少地上骐驎行
秋夜效梁简文宫体
无奈凉夜永起登楼上头鹊翻金殿宿萤近玉阶流梧桐老叶恨芙蓉新蕊愁婕妤团扇上那得不惊秋曾是昔年宠如今谁与同秋猎长杨苑夜幸猗兰宫琼杯香泫露翠袖薄禁风将心与明月流入君帷中柳博士自太常出提举江西儒学来访宿山中
一扫空山鹿豕踪车如流水马如龙黄麾法仗知宸辇青史勲名问景钟宣室受厘端有召曲台传礼尚为容少年作赋将投献东北孤云是岱宗
尚有欧曾旧典刑森然人物照青冥身从北阙攀燕桂梦压西江食楚萍万里毳袍春值雪千年龙剑夜占星此身恨不轻簦笈的的根源在一经
送俞子琦赴鄱阳却寄董与几高骏良李仲羽
昔予泊京都逆旅无所馆柳侯教国子予实同里閈洎君中外姻辛苦托萤案?希邯郸步共洒临淄汗北风吹老榆青荚落零乱流来金水河一派春波涣上林始罢猎万姓方纵观画车挟缇骑冲突何可算故人我董生曾是秋闱冠相携高李徒往往妙辞翰当塲许英俊与国峙桢干雍容讲都俞洁浄稽象彖心怀有道徵迹逐交游散岂非泛驾材中路乃羁绊去矣江上居兼葭渺无岸幸君捧省檄而此莅侯頖尚应念尔祖文采殊焕烂儒科既裒然阁职仍宣赞直将远犹告慎勿细娯翫焉能尊瓦缶反不用圭瓒卓彼九臯鹤长鸣知夜半毰毸吾羽毛踊跃在云汉
柳博士出示太原郁金江陵三脊茅汝宁蓍草
柳侯往京国十载却归沐自言守奉常朝夕近黄屋乾包暨坤涵上下俱渗漉从知敬神人岂止蕃草木郁鬯本晋产始祼已芬馥菁茅楚所贡既奠酒以缩灵蓍上蔡来五十备一束九畴乃稽疑初筮曾不凟恭惟当宁圣永锡中国福庙堂有垂绅?境无折镞礼经官并举宗祀物皆足陟降俨如在馨香荐惟肃夏后列包匦周家用圭玉方?四时祭定取柔日卜八佾陈羽龠鸾刀割騂犊郊丘递云讲柴望随可复幸兹敦孝理久则变风俗似渠不世见焜燿惊我目猗那特不坠绵蕞何烦録太平此其符有暇发汝椟
江南曲寄周公甫
东风吹人千万里青苹花发前湖水江南女子木兰舟却采苹花泛流水水流花发春光好失时不采花应老年少吴侬歌懊恼白晳容顔半枯槁倏然来矣双彩鳬化作汝舄穿云衢汝佩复解江妃珠龙宫蛟室本不隔相期更有潇湘客
秋千行寄赵季良时赵留京邑
京城寒食来沽酒城北城南暎杨柳人家欢笑踏秋千杏板丝绳相对悬宫锦翻衣真富贵俗躯走肉尽神仙徘徊宛转当风立春晚多风吹汝急秋千已坠蹴踘空华镳翠鞁拥青騘轩辕台前日月近无终国里山川同远方羇旅纷驰逐燕赵佳人美如玉燕歌赵舞欢未足去年芳草今年緑
读诸子
嗟嗟文后师下及周公政岂待战无为戎衣天下定【鬻子】何年守藏吏默默与道居玄牝傥不死青牛空着书【老子】大道终自然王家始多难益人不在贤卜鼎年已半【文子】不仁为人害仁反愁我身毋为小尧舜有愧猖狂民【亢仓子】不忘中带鈎解缚堂阜下徒知领一乡剑戟试狗马【管子】徒闻处士议未有救时功为贤倘不尚沦没草莱中【慎子】同异既莫辨坚白何由分徒将臧三耳惊倒平原君【公孙龙子】真梦本非梦万事蕉下鹿力命每相持御风身乃足【列子】其书虽瓌玮其言乃参差自齿百家学仲尼何可欺【庄子】用兵捷如神四国莫予侮宫中斩爱姬取胜在柏举【孙子】勒兵既有令处战岂无权事功不见世徒说尉秦年【尉缭子】儒服说兵机爱兵如爱子能劝魏侯德终随楚王死【吴子】人仁国无功人勇国无法名实两俱存何从操赏罚【尹文子】节用礼益奢非攻战愈多尧舜病博施其如兼爱何【墨子】隂阳或为菑天地岂无厚身杀道不行竹刑果何有【邓析子】稷下三祭酒兰陵陈诡诗刚道人性恶坑儒将自兹【荀子】小夫太多端秦法日已变咄哉文武都在德不在战【商子】羇臣用密策身死不得保意将取邯郸宗国已如扫【韩非子】子思言仁义不愧素王孙王风委战国赖有壁书存【孔丛子】淮南招九流好道不能一空读方士书宁知左官律【淮南子】法言凖论语三世不徙官草玄固自好美新良独难【扬子】三光正分裂世士有不遇虽通百家言尚着六合赋【刘子】续书不到秦元经犹数魏徒操虞氏琴孰识河汾意【文中子】琐微论之妙欷歔哀之深五代干戈际千年邹鲁心【聱隅子】
荔枝行寄王善父
炎云六月光陆离人在闽南餐荔枝荔支日餐三百颗红緑亚林欺衆果绦罗系梱蜡封蔕尚食擎盘献青琐涪州岁贡与此同意欲移根来汉宫天生尤物不用世沾洒蜑雨吹蛮风蛮风蜑雨振林薮西域蒲萄秋压酒劝君莫近杨太真传说骊山尘污人
明月行寄傅嘉父
上天有明月来自沧海东蛮潮夜卷冯夷宫海门一线惊欲射江面楼台耸千尺冰岸雪崖屹不动水犀组练皆勍敌越人喜泅技已痒明月光中吾得赏飞来白鹤晋清角跳出长鱼汉踈网北风吹起芦花秋笑抚钱王铁箭头襆衣枕斧此何处乌鹊无枝空绕树
寄张子长
世岂无推挽人谁有典刑稍怀南国彦恒愧北山灵万里麻衣敝千年竹简青羲文先索象鲁颂或歌駉杞梓儒林挺鱼龙侠窟鯹尘埃蒙结緑粉黛饰娉婷脱略苏张穽渐摩管乐硎道途余雪屫巗穴但云扃本拟陈三策吁嗟守一经踪卑沦燕雀踪远及榛梃种菊行荒援看松俯絶陉仙棋闲度日旅劒懒占星故里青桐巷双溪白鹭汀交游多握手岁月此忘形志气需来哲才华压妙龄秦坑收末烬汉粕浸奇馨正器陈笾豆专门识鼎鉶犇腾鞭用骏袒裼割分腥卓立撑乔岳孤流混浊泾鹊飞时或布鲸吼扣非莛别袂逢秋怯隣灯入夜荧沈沈犹在野宪宪欲扬廷舜殿瞻仪凤尧阶数历蓂螭坳文锦褥兽闼紫金钉列徼环霄汉游车发震霆紬书官命史吹律乐求伶迅奋君须竞栖迟我未宁檐风欹警枕井雨泣羸缾古陌垂杨柳空山老茯苓只今驰尺楮何所问南溟
二月六日雨书都城旧事
燕南赵北吹黄尘九天宫阙生紫云十二门开衢路直画轮騘马多行客岁寒殿外柳才青金水河?冰尚白鸡人传漏放晓朝文石分班押百僚南阳近亲最舞蹈京兆耆旧争歌謡教坊供奉饰玉女钟能钟声鼔能鼓锦来西蜀被玄驼肉出太官飱猛虎初日扶桑稍照人内筵锡宴杏花春沐犊騂牲泰畤祀鸾旗翠盖骊山廵东风万里飘寒雨我昔所闻今不睹快然呼酒倾一壶茂陵徐生曾上书
姑苏台歌寄方养心
姑苏台南阊阖开姑苏台北鸿鴈来春花秋月几时好步?寻芳去如扫寃胥愤血空海潮老濞妖糚又烟草少年为客谁我令千里汝犹谈一经黄龙挟舟夜有雨白虎司剑天无星山中菖蒲十二节未肯落尽青头发姑苏台上愁杀人身在勾吴望於越
遣儿谔初就学
起攀青桂枝高蹈素所仰尝言天下事历历指诸掌沧海杳无波泰堦真有象辛勤余十年盍不愧吾党童髫向予曾稚齿已在襁儒术云世传圣功要蒙养丰芑务诒谋宋苖宁揠长远游且或非多学肯汝强薜萝衣相结沙石劒可磢於心苟深造举世独不赏薰风昨夜至韶乐锵遗响邈然怀古人我岂久榛莽
观梁四公记
奇士自古有我闻梁四公来从何处所遂到大江东举朝无留难当扆亦动容胸襟狭海岳舌颊翻雷风发挥衆女国充拓扶桑宫巨鹜产骏逸灵貂披蒙茸非欤沈渊鼎或者射日弓至人倘可遇天地那能穷孔姬着礼法嬴汉流横纵淫辞一以詖幻术纷如蠭齐人颇志怪晋室余谈空岂其羁狂猘犹谓得象龙洞冥久不作神异将无同咄哉衆耳目千载多盲聋
书宗简忠公家传及部曲记
势极崇必圮天方猎元元兵甲暴草野大河为塞垣猗欤我宗公往作汴北门蕃戎斜曳戟盗贼望风犇老罴尚当道力攫气欲吞四頋万骑集中严一旗尊吴越僻且遐梁宋仍垕完誓逥龙头幰身属豹尾鞬周鼎没未获鲁戈挥转昏居巢有死愤骆谷无留屯一二遗部曲东南却轩骞犹撑半天下少救千丈浑鸡鸣夜舞劒邈矣逖与琨於兹读公传义士古所敦
琼花引重寄方养心
扬州琼花天下无扬州明月照江都青鸾缟凤何趐翅神仙司花不委地瑶宫玉色空彩侍十里殊帘揾春泪东风半夜吹城郭梁宋山川一盘礴冰悬雪积不改柯二十四桥余水波扬州琼花人不睹扬州明月来无所世上繁华我不知扬州芍药犹传谱
哭妙观上人
试续高僧传之人又寂寥降娄星野近印度雪山遥颇忆连牀夜相逢补衲朝名诠披梵庋妙趣挹诗瓢鹿苑千年振龙宫一念超舐齗看上界收涕隐南条玉尘悬青壁金环搅素潮松花香雨熟栢子缕烟消入观占流注持斋洗血膋慧刀中宝劒禅乐里云韶日月莲珠转尘埃氎像飘交穿秦岭屐梦压楚江桡荣竹曾幽石煎茶或堕樵病从天海窄愁向岁寒凋古涧犹泉水荒园但药苗黔娄衾不足灵运笠空挑土浄随心得池灰付刼烧断砖开士塔飞瀑应真桥巳矣成长往悲哉拟大招向来吟息处秋气日萧萧
娄约禅师玻瓈瓶子歌秋晚寄一公
玻瓈瓶子西国来顔色绀碧量容桮老娄禅师澡身处秋水浸空菱叶开大身无?小无碍天地山河等尘壒收藏霹雳归泬寥束缚蛟龙作澎湃浮屠善幻本犂靬同泰佞佛多衣冠壶公楼宇犹魂梦媚儿纲运絶胝瘢北山杉桧定湢室梁皇肉眼徒屈膝松花玉露洗还香栢子金烟熏欲漆灵璨阁前逢一师手亲传玩到今疑尚箴膏肓起废病稽首乞师杨柳枝
昭华琯歌
咸阳宫昭华琯白玉琢成三尺短美人南国遥辇来齐讴赵瑟巧盘逥洞房更衣待月上音伎逐色穿云开天光摇地势动山林冥海水涌犇腾万骑压城破错愕双矛鏖敌悚临洮举杵送役夫碣石挟弩射鲸鱼泗亭夜行老妪泣蕲泽秋戍妖狐呼一吹吹向乐中变再吹吹作寰内战天教汉祖见还惊可惜秦皇惊不见岂伊伶伦嶰谷法凤鸣节节足足久无声岂伊後庭伴侣戒亡国璧月琼枝乐不得自时厥後日淫荒立部坐部陈丝簧花奴羯鼓打渔阳禄山舞马登舞牀昭华吹秦不吹唐呜呼昭华落何乡宋沇尚及万宝常何如听风听水奏伊凉悔不去问龟兹王
古侠客行
长安天阙制九州河北列镇类诸侯私剑纵横常满路锦袍结束耀珠韝初月三更动千里红线女郎胜男子金合书名斗柄高绣帏被发心神死使臣单骑急叩城唇齿两河休用兵帐前盗贼在隣道陴外旌旗无硬营浩歌置酒红线去夜义飞天渺何处昔日骄鸎晓雨花今朝脱兎秋风树当筵一笑却生尘累赐千金岂頋身磨勒踏垣獒犬伏水精缒海蛰龙嗔世上出没几红线纎夫细儿徒股战不尽英雄草泽间教人恨杀虬须传
观唐昭陵六骏石像图
汾阳帝子天下雄起乘六骏即六龙扫除关河玉腕雪芟刈陇坂花鬛风长安渭水开前殿枭摧獍殄闻酣战刍料登槽彻鼓钲阵瘢着体传弓箭人马骁矜一代豪治功?定圣躬劳羽林旌旗晓色静沙苑监牧秋云高磊磈拳毛?犇腾特勒骠武周金刚惊走趠荧煌飒雾紫错愕什伐赤建德世充愁辟易最好青骓骨相殊魁奇更得白蹄乌千官尽堋山沟域万骑齐瘖石像图九嵕寝园压幽阻太子率更题赞语形容迅奋银甲鬬汗雨沾濡铁衣举周王八骏但周流王母乐讌崐崘丘汉家九骏空逸轨神驹远产余吾水壮哉六骏古今稀金粟堆南又一时後代子孙曾不鉴诗人膓断望云骓
东吴行
我怀天地开辟初乾动神静焉能踰女娲断鳌立四极鳌足峙峙交相扶穷山絶谷緫一水千里万里浇归墟就中积隂不得泄日剂月荡淫为瀦似闻东吴薄海际天欲少畀蛟龙居惊飇卷浪类鹘没涨雾磢石疑鲸呿大田黍稻一以尽宁独岸苇兼汀芦规橅西方失塔庙想像北里移笙竽甚哉善崩不可筑哀尔民物空号呼碣石苞沦岂或有淇园下楗浑如无人言白圭过夏禹岁晚多冻犹徵夫爰居避风亦已久精卫衔木徒区区又闻杭睦二州境前者淫潦忍见屠秪怜吾妪视龟眼孰使汝头真戴鱼洪范五行竟不讲春秋灾异何其愚从来妖德不相胜幸为泰阶陈六符
女杀虎行
山深日落猛虎行长风振木威鬇鬡父樵未归女在室心已与虎同死生扬睛掉尾腥满地狭路残榛苦遭噬岂非一气通呼吸徒以柔躯扼强鸷君不见冯妇来下车衆中无人尚负嵎又不见裴将军出鸣镝一时鞍马俱辟易丈夫英雄却不武临事趦趄汗流雨关东贤女不足数孝女千年传杀虎
扬子江头遇仙行
晴沙猎猎吹林莽日晚南犇命如缕延秋门上乌更啼扬子江头暗风雨就中五马一马龙独据沧海超河宗尘侵犀筯不复饫鬼瞰宝玦难为容蓬莱仙人按城堡萧国芎藭何足道民族无凭指素波刀圭不用挼灵草万里苍茫岂所闻须臾变灭但荒云东南王气今冥漠梦入三山见楼阁
送杨文仲典史归余姚
杨君东去山巃嵸白髪三年余种种我来相送出江郊飞絮扑舟烟雾重回思始见色可挹岂恨屡往门能踵芙蓉映幕云气生苜蓿分盘日光动信知邑舍颇清净畴谓民?极单覂芳春有景仅桑麻俭岁无秋徒秸徵科得考宁敢问案牍持平终不拥间因武具治鍜恒启刑书苏梏拲惟其巽入混瑕垢直以优游傲荣宠素鹇久蓄衣共洁瘦焉多骑骨尤耸香凝图画居自闲味絶荤羶食非冗且将厚本植根茎何况推仁完毨嗟哉世事更变化眼识儿郎尽珪珙臯比拥座早私淑笔墨专场乃真勇劒驰梁宋或操镡弦击邳郯行缴鸗交游已定肯论心学习相符须贯统曩曾大海泝空阔聊拟翁洲覔铅澒蜡屐穿林草木愁蒲帆压岛鲸鼍悚每令故友役吟梦犹笑青年伏畊陇道途窅窅身更远勲业悠悠志仍巩送君便欲东过越龙井泉头看晴涌山杯一釂复怆然古曲何能效罗嗊
烈妇行
落日沉海云压城官军多载妇女行大弓劲箭自山下顔色如灰愁上马我生不惯生马驹存者吾子亡吾夫毋宁完身吐玉雪忍使馁肉当熊貙青枫岭头?回浦血指画岩心独苦老螭叩地救未及芳草迷天泪零雨卓哉一死可百年此事已过永泰前黄沙野塞多降骨忠义传中收不得
月出东林客窻上疑梅花影
朔风何处寒梅发江水悠悠路超忽逢花不语疑见人对影非真却因月纵使无花意自同谁知有影色俱空囘头不见东林树犹胜罗浮是梦中
秋月杂诗六首和黄明远
凉露几时白朔风吹鴈寒游侠岂不乐山林已摧残晶荧龙尾劒错落虎皮冠寄谢五陵子焉知竹路难明月出东山流光射窻牖美人曼声歌翠袖拂南斗别离终不常欢乐讵能久笑折青桂枝凉风吹我手黄尘满天地沧海悲鹘没从来学仙人不在豪侠窟豹舄既飘颻蜺旌何翕忽因之把酒杯坐啸青山月西风披白苹楚客自枯槁扳龙思上天勲业苦不早遐心随落鸿短发等衰草亦有芙蓉花嫣然为谁好寂历林下扉莓苔日应积少年非隐沦南陌事行役书劒稍猖狂衣冠多烜赫何用击树枝空山歌白石代有远游子出门独徘徊自托羽林籍谁倾鹦鹉杯尘生走马埒草上呼鹰台极目渺沧海聊纾千里怀
次□吴正传观柳林罢猎
又见天星动羽林东风罢猎総駸駸麒麟剪罽雕鞍密翡翠翻裙彩仗深三月宜春多别馆百年正始自遗音相如纵有千金赋未必君王肯幸临
次韵吴正传都城寒食
悠然独酌舞春衫千障黄尘客未谙铁骑引驼沙草北雕弧惊鴈塞云南太平天子回中望齐国先生稷下谈犹有七香车几两晓来风雨定谁骖
从丞相花园入庆寿寺
我来燕山游侠场九衢飞沙白日黄大车高马纷腾骧宾客追逐如风狂丞相花园雕玉房杏枅枌橑相低昂雪崖氷谷寒不僵土脉瘅盈芒树长美人素手行琼觞清歌艳舞调丝簧鸎金蝶粉醉有香燕丹遗俗今则常倚城孤塔屹宝坊天仙夕降飘鸣铛青旗绦节狻猊牀凌冬翠栢列两行下引碧窦跨虹梁谁欤造者完顔王衰年上寿面生光第一斋僧厌谏章九州四海遂不康寒烟蔓草吁可伤萧然极目捎平冈燕南赵北天茫茫快骑黄鹄归故乡
漷州
四月一日尚緜衣知是故乡花片飞白头慈母倚门久目断天南无鴈归
数株杨柳弄轻烟舟泊漷州河水?牛羊散野春草短敕勒老公方醉眠
沧州
荒亭贳酒壮心违目极东州雾雨微百里齐封沧海接千年禹迹浊河非暗尘掉马呈金辔衰草看羊着锦衣犹记上年鸣鼓夜满船灯火越歌归
次韵傅适道虎陂闸舟中
少年解唱邯郸曲惟有埀杨夹堤緑夜来谁弄焦尾琴弹作东风雉登木虎陂闸里水生烟荆门山头星照船争似扬州春十里一双鸾信待君传
方养心欲游泰山用前韵作思仙词复和之
浩歌起作游仙曲黄鹤无期瑶草緑神人结屋泰山颠手拂浮云扳建木一笑齐州九点烟天风吹断蓬莱船还上高丘看远海有书莫遣麻姑传
夕乘月渡荆门闸
初更渡荆门触眼舟楫乱堤吏时一呼举篙类鱼贯野鸡悄无声行子空扼腕緑树烟霭沈清波月光烂分凉短衣披习静单帻岸羇愁本难祛美景聊此翫荒荒东原平泯泯鲁济断岁俭菅蒯繁时康萑苻散秋槎别星河晓梦窥日观悬知平生奇历览天下半长衢红尘腥古调白石粲徒聚几州铁肯餐三斗炭人生空自怜岁序忽已换出门更呼车春浅氷未泮
新开河口同方养心望东岳
羣山突兀来崑仑緜亘万里如儿孙云何泰山压东鲁峭立独作羣山尊高摩苍穹几千仞倒入巨海相吐吞风云欱纳制水旱日月隐见开晨昏尝思一举小天下俯视人世争諠諠邹峄如锥掎远翠黄河若带浇余浑自从无怀讲封禅金绳石?半不存文园草文亦已死汉帝需礼终难论朝驰蒲轮木石老夜弭玉节虬龙翻世今极治四海谧事有未举羣臣奔伊予远游困羇旅复此翘望愁攀援偏怜灵芝太古邑不到上界勾陈垣浮云微茫数尺树落日惨澹三家村宁知东廵颂功德但祝南面安黎元之人素谢域中恋谁遣巫阳招尔魂平生空持赤玉舄此去恐负青霞言苦吟梦入太白雪长啸衣带扶桑暾居然飘零断地脉久矣倘怳谈天根我还呼酒酹苍藓笑挟服闾骖羡门醉中同驾六鳌去何用囘首悲乾坤
皂角林观刘錡战处
东都何惨澹南土剧萧骚往往隳战鬬於焉出英髦为君竟如寄立国已不高家供敌人赂岁奉使客艘乾坤忽掀簸城郭皆动摇狡兎手可攫长蛇心更饕精荧金锁甲翕赩橘红袍厉矛终抉腕投鞭遽填壕云何大兵压尚谓和好牢白波横天险清野卷地毛将营皂林斫军舰采石鏖大星遽崩殒沧海争遁逃向非伊人在久矣凄烟蒿龙虎空野竞狐狸遂寒嘷信史独未着奇功果谁褒因之怀旧迹一吊楚江臯
风雨渡扬子江
大江西来自巴蜀直下万里浇吴楚我从扬子指蒜山旧读水经今始睹平生壮志此最奇一叶轻舟傲烟雨怒风皷浪屹於城沧海输潮开水府凄迷灔澦恍如见漭滉扶桑杳何所须臾草树皆动摇稍稍鼋鼍欲掀舞黑云鲸涨颇心掉明月贝宫终色侮吟倚金山有暮钟望穷采石无朝橹谁欤敲齿况能神或有伛身言莫吐向来天堑如有限日夜军书费传羽三楚羇民类鱼鳖两淮大将犹罴虎锦帆十里徒映空铁锁千寻竟然炬桑麻夹岸收战尘芦苇成林出渔户宁知造物揔儿戱且揽长川入樽俎悲哉险阻惟白波往矣英雄几黄土独思万载疏凿功吾欲持觞酹神禹
送方养心归余姚
切切复切切行子惨不悦嗟此四方志出门弥激烈孤踪眇泗沂远眼穷恒碣急吹半天来曾氷千尺裂高车少停轮健马空嚼雪雄劒弹无声敝衣不得结鲁邹谁学经齐赵几奇节商歌敲树枝汉礼表茅蕝向时曾买舟一往脱羁绁汴流入汪洋庐阜陵嵽嵲弃家洗尘埃求道希老耋微烟锦囊解宿露瑶草茁故国尚遗雉前王多覆辙夷门迷战区艮岳守狐孽轻鞍小驷残劲矢天狼折肯动箕子歌虚贻晋人吷从来识时务往往在俊杰神仙真缪悠民物正骚屑兹游固云佳所学终不竭缟发宁恕人寒灯遽明灭归寻赤城幽坐视沧海泄遥空飞胥涛厚地坼禹穴穷冬息山樊长夏仍擉鼈那能事轻举但可容踈拙一笑同越吟毋烦用燕说为君看白云还记此时别
至杭闻胡汲仲先生没去秋奉柩建昌
我舟东至杭直下追落鹘悲风吹白苹胡子闻已卒昨秋载柩去素绋照扬粤卜兹建昌城无地可埋骨上天果何心耆旧半已没英豪气俱凋盖壤名独兀斯文西汉来大旨六朝刼其间虽振之与世每摩窣纷拏曲学阿磔裂淫辞淈狞飇劒蒯缑幻彩衣绣圣经黯日晶贤传?烟?终无萌蘖生就此断菑蹷嘻公追古先旷视眇穷发陈言去如遗至理昭若揭远唳翀泬寥孤撑植摧杌舜韶资搏拊般斧赖剞劂以兹白谷遗而有金銮谒调琴空缁帷掞赋止铩瞂征尘恒碣蒙教雨淮海浡守儒终剿刚从仕类熛发漉盐数泥锉飞檄招岛筏幸焉栉民垢殊莫裨主阙平时负韦素晚节老占毕佳友将米醪野僧献衣袜耵矃耳鹤泉??目鲸月生为列仙臞立谢豪侠窟似子本踈庸为士非诡崛持衡乃藻监泛驾略衔橜同门溢江汉共道耀参伐将令异蚖肆肯使增兽狘于今我多惭固已遭一刖悁结余旧氊轩骞岂黔突将来杳微茫逝者真咄咄宜哉贞耀諡称彼甘棠笏公往知我谁翻然采螊????怊怅西北云从以泛溟渤
寄柳博士
试续儒林传南州定几人清标腾凤翼素手截鲸鳞卓荦初观国轩腾早致身燕秦争骋侠邹鲁共称醇旅劒浑如淬家毡在一振於焉徵有道自此教成均学术诸生识才名六馆亲土牀然烛夜茸帐给餐晨上下笙镛间纵横俎豆陈岐原周鼓老阙里魏碑真白日需前席青云仰後尘山林稽猛駮文字到祥麟岂独呻占毕犹应逐缙绅讨论抽秘典扈从得良臣絶漠幽洲暗沧波碣石隣鸾旗飞旖旎革辂压轮囷御苑材官集离宫突骑廵赤狐翻远译黄鼠割时珍法酒蒲萄熟天花芍药春遡风沙鹘健冲雪野駞驯北海谁求隐东都或对宾三关宁设险八极?归仁怅望怀今古赓歌迈等伦短衣曾见宠长铗每忘贫共往仍聨驷同吟更接茵玉山森巨石金水濯芳津本拟追枚乘终然愧郤诜鹿鸣来已再鹏击去何因色挺淮王桂香生楚客苹圣朝初荐士江汉有垂纶
寄吴正传
自昔携手燕南门长风洒雪衣不温向来所见梦一觉今纵欲语舌复呑日斜忼慨与子别班马跳跃东西奔色摩中州翠岳耸波濯列壤黄河浑指麾齐秦击快鹘凌厉楚汉抽枯鼋彼虽失矣幸得此英气挟酒犹飞骞常忆仲春大羽猎九衢弦直归乘辕彩女纷行引乐伎材官夹道罗弓鞬须臾纷腾一万骑足所未及尘为昬中使计功促筵秩崑仑玄圃惟目存威凤文章倏能集祥麟郊薮将不諠信知天邑自壮丽谁使游士争扳援悲哉小草有远志随即大挫栖丘樊恢奇俊伟莫子若便可上拂勾陈垣来乘东楚又一载此地闻旧称雄藩居民杂作他郡剧治道小试平生言秋行荒壖翠稻实夜舣巨泺明珠炖定应矫首谓予懒青桂无花能返魂幽屐穿林鸾鹄唳大瓢挹海鱼龙掀达须出仕穷且隐肯以一腐终乾坤
一笑
一
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:28:10-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
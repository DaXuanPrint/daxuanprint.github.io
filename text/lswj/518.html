<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷首上,卷首下,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,庾子山集全文在线阅读,庾子山集全文在线下载,大玄古籍书库">
<meta name="description" content="十六卷。北周庾信撰,清倪璠注。倪璠字鲁玉。浙江钱塘。(今杭州)人。康熙四十四。(1705)年举人。官内阁中书舍人。见闻博洽,好为骈体文,又长于史学。著有《神州古史考》、《方兴通志文》及《补辽金元三史艺文志》。此编以吴兆宜所笺《庾开府集》合众手以成。乃详考诸史,作年谱冠于集首。又旁采博收,重为注释。其中如《小园赋》前一段本属散文,而璠以为用古韵。未免失之穿凿。《汉书·艺文志》别“栩阳”赋五篇,自是人姓名。《而信哀江南赋》乃云栩阳亭有《离别之赋》。唐山夫人《安世房中歌》桂华二字,自属篇名。“冯冯翼翼,承天之则">
<title>庾子山集_庾信_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">庾子山集</span> <br/>
          作者： <span class="inputVal" id="bkauthor">庾信</span> <br/>
          朝代： <span class="inputVal" id="bkdate">南北朝</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]541112</span> <br/>
          说明： <span class="inputVal" id="bkdec">十六卷。北周庾信撰,清倪璠注。倪璠字鲁玉。浙江钱塘 (今杭州)人。康熙四十四 (1705)年举人。官内阁中书舍人。见闻博洽,好为骈体文,又长于史学。著有《神州古史考》、《方兴通志文》及《补辽金元三史艺文志》。此编以吴兆宜所笺《庾开府集》合众手以成。乃详考诸史,作年谱冠于集首。又旁采博收,重为注释。其中如《小园赋》前一段本属散文,而璠以为用古韵。未免失之穿凿。《汉书·艺文志》别“栩阳”赋五篇,自是人姓名。《而信哀江南赋》乃云栩阳亭有《离别之赋》。唐山夫人《安世房中歌》桂华二字,自属篇名。“冯冯翼翼,承天之则”二句,乃下章之首;而信《皇帝云门舞歌》乃云“清野桂冯冯”。皆显然舛误。璠依违其词,不加驳正,亦失之附会。然比核史传,实较吴本为详。集末彭城公夫人尔朱氏墓志铭、伯母东平郡夫人李氏墓志铭并考核年月,证以《文苑英华》,知为杨炯之文误入信集。辨证亦颇精审。有《四库全书》本,《摛藻堂四库全书荟要》本,《湖北先正遗书》本,《四部备要》本等。</span> <br/>
          封面： <span class="inputVal" id="bkimg">Z_18707.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]庾子山集
[book_author]庾信
[book_date]南北朝
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗文集,完结
[book_length]541112
[book_dec]十六卷。北周庾信撰,清倪璠注。倪璠字鲁玉。浙江钱塘 (今杭州)人。康熙四十四 (1705)年举人。官内阁中书舍人。见闻博洽,好为骈体文,又长于史学。著有《神州古史考》、《方兴通志文》及《补辽金元三史艺文志》。此编以吴兆宜所笺《庾开府集》合众手以成。乃详考诸史,作年谱冠于集首。又旁采博收,重为注释。其中如《小园赋》前一段本属散文,而璠以为用古韵。未免失之穿凿。《汉书·艺文志》别“栩阳”赋五篇,自是人姓名。《而信哀江南赋》乃云栩阳亭有《离别之赋》。唐山夫人《安世房中歌》桂华二字,自属篇名。“冯冯翼翼,承天之则”二句,乃下章之首;而信《皇帝云门舞歌》乃云“清野桂冯冯”。皆显然舛误。璠依违其词,不加驳正,亦失之附会。然比核史传,实较吴本为详。集末彭城公夫人尔朱氏墓志铭、伯母东平郡夫人李氏墓志铭并考核年月,证以《文苑英华》,知为杨炯之文误入信集。辨证亦颇精审。有《四库全书》本,《摛藻堂四库全书荟要》本,《湖北先正遗书》本,《四部备要》本等。
[book_img]Z_18707.jpg


[book_title]提要
钦定四库全书　　　　　集部二
庾子山集　　　　　　　别集类一【周】
提要
【臣】等谨案庾子山集十六卷周庾信撰
国朝倪璠注璠字鲁玉钱塘人康熙乙酉举人官内阁中书舍人是编以吴兆宜所笺庾开府集合衆手以成之颇伤漏略乃详考诸史作年谱冠於集首又旁采博蒐重为注释其中如小园赋前一段本属散文而璠以为用古韵未免失之穿凿汉书艺文志别栩阳赋五篇自是人姓名而信哀江南赋乃云栩阳亭有离别之赋唐山夫人安世房中歌桂华二字自属篇名冯冯翼翼承天之则二句乃下章之首而信黄帝云门舞歌乃云清野桂冯冯皆显然舛误璠依违其词不加驳正亦失之附会然比核史传实较吴本为详哀江南赋一篇引据时事尤为典核集末彭城公夫人尔朱氏墓志铭伯母东平郡夫人李氏墓志铭并考核年月证以文苑英华知为杨炯之文误入信集辨证亦颇精密不以稍伤芜冗为嫌也乾隆四十六年六月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷首上
钦定四库全书
庾子山集卷首上
钱塘倪璠编
年谱
梁武帝
【梁书本纪曰帝讳衍字叔达小字练儿姓萧氏与齐同承淮隂令整之後齐明帝崩遗诏以帝为都督雍州刺史永元三年二月帝发襄阳十二月斩东昏南康王即帝位进帝位相国总百揆封十郡为梁公备九锡之礼进爵为王齐帝下诏禅位天监元年夏四月即位於南郊在位曰十九年崩尊为武帝庙曰高祖葬於修陵】
天监十二年　癸巳
【武帝即位之十二年也陆倕新刻漏铭曰天监六年大岁丁亥哀江南赋称大清二年为戊辰知是年岁在癸巳又以滕王逌序已亥年六十七岁逆数之信当以是年生】
天监十三年　甲午
【秋七月立皇子纶为邵陵王绎为湘东王纪为武陵王　隋书地理志梁武帝除暴宁乱奄有旧吴天监十三年有州十三郡三百五十县千二百二十二其後务恢境宇多有析置至大同中州一百七郡县亦称於此】
天监十四年　乙未
天监十五年　丙申
【是岁魏明帝诩熙平元年】
天监十六年　丁酉
【春诏织锦者不得为仙人鸟兽之形以其裁翦有乖仁恕宗庙牲牢皆代以麫荐用蔬果朝野喧嚣以为宗庙去牲乃是不复血食帝终不从按武帝溺情释教实起於此】
天监十七年　戊戌
天监十八年　巳亥
【夏帝於无碍殿受佛戒】
普通元年　　庚子
【是岁魏正光元年】
普通二年　　辛丑
普通三年　　壬寅
普通四年　　癸卯
【是年简文帝以晋安王为雍州刺史信父肩吾为晋安王国常侍王每徙镇肩吾常随府在雍州被命与刘孝威等十人抄撰衆籍丰其果馔号高斋学士】
普通五年　　甲辰
普通六年　　乙巳
【是岁魏孝昌元年】
普通七年　　丙午
大通元年　　丁未
【本纪云初帝创同泰寺至是开通大门以对寺之南门取反语以协同泰自是晨夕讲义多由此门三月辛未幸寺舍身甲成还宫大赦改元大通以符寺及门名及简文帝为太子时有望同泰寺浮图诗子山集中奉和同泰寺浮屠即此寺也　信时年十有五岁侍梁眧明太子东宫讲读滕王逌序信年十五侍梁东宫讲读赋云兰成射策之年是也按天监元年立皇子统为皇太子至中大通三年薨知为梁昭明太子时也】
大通二年　　戊申
【是年春魏明帝崩夏魏大都督尔朱荣推奉孝庄帝是为永安元年】
中大通元年　巳酉
【六月都下疫甚帝於重云殿为百姓救苦设斋以身为祷按赋云设重云之讲即此殿也　秋九月朱雀航华表灾按朱雀航即後太清二年庾信屯兵处　九月帝舍身同泰寺羣臣以钱一亿万奉赎皇帝三请乃许】
中大通二年　庚戌
【夏四月幸同泰寺设平等会　是岁魏庄帝永安三年秋魏庄帝杀其权臣尔朱荣仆射尔朱世隆奔高都奉长广王晔为主而弑孝庄帝年号建明集中碑志所称永安以来魏室大坏又云洛邑乱离当涂危遏盖指是事】
中大通三年　辛亥
【夏四月皇太子薨六月立昭明太子子欢为豫章郡王誉为河东郡王詧为岳阳郡王　秋七月立晋安王纲为皇太子信父肩吾为梁太子中庶子掌管记东海徐摛为右卫率摛子陵及信并为抄撰学士文并绮艳世号徐庾体时信为湘东国常侍转安南府参军年十九岁　十月上幸同泰寺升法座为四部衆说湼盘经十一月微幸说般若经自後每岁幸焉　是岁魏尔朱兆又废其主晔而奉节闵皇帝为普泰元年又魏渤海王高欢举兵信都别奉渤海太守朗为主改普泰为中兴】
中大通四年　壬子
【春立临川王宏子正德为临贺郡王　嫡皇孙大器为宣城郡王　邵陵王纶有罪免为庶人　是岁魏高欢平尔朱氏废节闵帝及自所奉渤海故王朗而奉平阳王修是为孝武帝永熙元年】
中大通五年　癸丑
【是岁魏孝武用侍中斛斯椿之言疑忌高欢杀其党司空高乾始与欢有隙】
中大通六年　甲寅
【是年春魏秦州刺史侯莫陈悦杀关西大行台贺拔岳夏夏州刺史宇文泰收岳击悦斩之孝武以泰为关西大行台　秋魏孝武帝出屯河桥高欢将兵淮河孝武西奔长安以宇文泰为丞相秉政欢追至华隂而还别奉清河王庶子善见为主徙都邺魏於是始分为两孝武既至关中又与泰不合未几遇鸩而崩】
大同元年　　乙卯
【是岁西魏文帝宝炬大统元年宇文泰封安定郡公】
大同二年　　丙辰
【冬十二月与东魏通和】
大同三年　　丁巳
【秋东魏人来聘使兼散骑常侍张臯聘於东魏是年高欢自蒲津伐西魏使大都督窦泰攻潼关春宇文泰击窦秦斩之欢走秋宇文泰攻东魏弘农拔之冬高欢自蒲津击西魏泰与战於沙苑大破之俘斩七万欢走泰遂济河击蒲坂汾绦皆下之还屯冯翊又使开府独孤信攻洛阳拔之梁陈以西多降西魏集中诸碑志所称战河桥复弘农解华山围平沙苑阵皆是年事魏之大统三年也】
大同四年　　戊午
【夏东魏人来聘秋使兼散骑常侍刘孝义聘於东魏】
大同五年　　巳未
【冬东魏人来聘使兼散骑常侍柳豹聘於东魏】
大同六年　　庚申
【秋东魏人来聘遣散骑常侍陆晏子报聘】
大同七年　　辛酉
【夏东魏人来聘遣兼散骑常侍明少遐报聘冬东魏人来聘遣兼散骑常侍袁狎报聘　十二月於宫城西立士林馆延集学者赋云开士林之学即是馆也】
大同八年　　壬戌
【春安成郡人刘敬躬挟左道以及江州刺史湘东王绎遣中兵曹子郢讨擒之送於都斩之建康市按滕王逌序信时为郢州别驾使与湘东王论中流水战事丑徒闻其名德遂即散奔赋云论兵於江汉之君在是年也　时年三十】
大同九年　　癸亥
【冬益州刺史武陵王纪进号征西将军开府仪同三司】
大同十年　　甲子
【三月幸京口城北固楼因改名北顾南史梁宗室传云蔡谟起楼其上以置军实是後崩坏项犹有小亭又云武帝登北顾亭曰江右有反气骨肉为戎有赋云遭东南之反气按太清乱後诸镇猜嫌骨肉屠害武帝之言竟为验矣】
大同十一年　乙丑
【夏东魏人来聘南史纪年不载聘魏本传累遣通直散骑常侍聘於东魏文章辞令盛为邺下所称滕王逌序使魏在湘东水战之後又以魏书考之当在是年集中有将命至邺诗又有将命至邺酬祖正员诗北齐书云祖珽弟孝隐魏末为散骑常侍迎梁使时徐君房庾信来聘名誉甚高魏朝闻而重之按魏书武定三年梁遣散骑常侍徐君房通直常侍庾信十月遣中书舍人魏瑾使梁滕逌序称还本国为正员郎杂俎称信对宴魏使　信时年三十有三　以上大同三年至十一年东魏未聘及梁朝报聘赋所谓王歙为和亲之侯班超为定远之使是也及侯景内附而东魏絶与东魏通和而侯景反矣】
中大同元年　丙寅
【夏四月同泰寺灾本纪云始天监中沙门释宝志为诗曰昔年三十八今年八十三四中复有四城北火酣酣帝使周舍封记之及灾帝啓封见舍手迹为之流涕帝生於甲辰三十八尅建业之年也遇灾岁实丙寅八十三矣四月十四日实起火之始遂至丧乱云按武帝天监元年至明年太凊元年凡四十七年是梁朝承平之世赋云五十年中冮表无事是也太清二年遂有侯景之乱矣　时信为东宫学士领建康令年三十有四】
太清元年　　丁卯
【正月东魏相渤海王高欢薨二月已卯句虹贯日庚辰东魏司徒侯景求以河南十三州内属壬午以景为大将军封河南王大行台承制如邓禹故事赋云渔阳有阁左戍卒离石有将兵都尉又云饮其瑠璃之?赏其虎豹之皮是也　三月幸同泰寺设无遮大会上释御服服法衣行清净大舍名曰羯磨帝升尤严殿讲堂坐师子讲金字三慧经舍身羣臣以钱一亿万奉赎皇帝赋云谈劫烬之灰飞辨长罜之夜落是也　东魏高澄嗣事为渤海王遣其将慕容绍宗围景於长社景急乃求割鲁阳长社东荆北兖请救於西魏方解围八月诸军北征以南豫州刺史箫明为大都督以大将军侯景録行台尚书事十一月慕容绍宗大败萧明於寒山明被俘执是侯景内附而东魏絶也】
太清二年　　戊辰
【赋云戊辰之年是也　春侯景与慕容绍宗战於涡阳景大败走保夀春河南地复入东魏秋七月使兼散骑常侍谢斑聘於东魏通和八月戊戌侯景举兵反是与东魏通和而侯景反也　甲辰使开府仪同三司邵陵王纶都督衆军讨景　冬十月侯景袭谯州进攻陷历阳已酉景自横江济采石辛亥至建邺故赋云建亥之月建邺梁之所都本故金陵故赋云大盗移国金陵瓦解及伤心赋所谓二男一女并得胜衣金陵丧乱相继亡没皆指是年之乱　景反以临贺王正僡为平北将军都督京师诸军屯丹阳郡正德辛衆附贼十二月已木景立萧正德为天子於南关前赋云王子召戎奸臣介胄谓正德也　庚辰邵陵王纶等入援进军胡头与贼戟贼败绩赋云镇北之负誉矜前风飈洁然者也　十二月丙辰司州刺史柳仲礼前衡州刺史韦粲等并帅军入援推柳仲礼为大都督即赋申子是　信时年三十六岁赋云信年始二毛即逢丧乱是遇乱之年三十有六也　本传时为东宫学士领建康令侯景作乱简文命信率宫中文武千余人营於朱雀航北及景至彻航始除一舶见贼军皆着铁面遂弃军走南塘游军复闭航渡景皇太子以所乘马授王质配精兵三千使援庾信质至领军府与贼遇未阵便奔景乘胜至阙下按退後即潜迹西奔滕王逌序所谓出往上流者也】
太清三年　　巳巳
【正月柳仲礼帅衆分据南岸贼济军於青塘袭破韦粲营粲拒战死赋所谓护军慷慨忠能死节者也　庚申白虹贯日三重赋云白虹贯日　二月侯景遣使求和盟於西华门下　时景奸计既成乃表陈帝失复举兵向阙时四方征镇入援者三十余万莫有阙志自相抄夺而已赋云官守无奔问之人于戚非平戎之战又云晋郑靡依鲁卫不睦谓诸援军也　丁卯贼攻?宫城纵兵大掠巳亥贼矫诏遣石城公大欵解外援军庚午侯景自为都督中外诸军事大丞相録行台事辛未援军各散　四月帝忧愤寝疾五月丙辰帝崩於净居殿时年八十六帝为景所制御膳亦被裁抑疾久口告索蜜不得再曰荷荷遂崩赋云探雀鷇而未饱待熊蟠而讵熟是也辛巳太子即皇帝位立宣城王大器为皇太子立当阳大心为寻阳郡王　简文即位以信父肩吾为度支尚书】
简文帝
【梁书本纪曰帝讳纲字世绩小字六通武帝第三子昭明太子母弟也天监五年封晋安王大通三年昭明太子薨立为皇太子太清三年台城陷皇太子坐永福省见侯景神色自若无惧容武帝崩即皇帝位在位二年崩承圣元年尊为简文帝庙号太宗葬庄陵】
大宝元年　庚午
【正月朔火赦改太清四年为大宝元年西魏尅安陆执司州刺史柳仲礼尽有汉东地按侯景攻城仲礼开门降贼至是复屈西魏赋云功业天枉身名埋没矣　二月侯景攻下广陵景逼帝幸西州夏湘东王使将军王僧辨攻杀河东王誉誉弟岳阳王詧以雍州入西魏　秋七月贼行台任约】
【寇冮州刺史寻阳王大心以州降之按梁书及南史庾肩吾传肩吾为度支尚书时上流诸蕃并据州拒侯景景矫诏遣肩吾喻当阳公大心大心寻举州降贼肩吾因逃入东後臧帅宋子仙破会稽购得肩吾欲杀之寻释以为建昌令仍间道奔江陵赋云既奸囘之奰逆终不悦於仁人是也　八月相东王绎遣领军将军王僧辨逼郢州邵陵王纶弃郢州走　九月乙亥侯景自进位相国封二十郡为汉王十月乙未景又逼帝幸西州曲宴自加宇宙大将军都督六合诸军事　是岁夏五月丙辰东魏静帝逊位於齐】
大宝二年　辛未
【二月邵陵王纶走至安陆董城为魏所攻见杀为王僧辨逼之军溃故赋云才子并命俱非百年又云夏口滥逵泉之诛是也　三月侯景悉兵西上於大?跨水筑城名曰扞国四月景遣宋子仙袭陷郢州乘胜西上号二十万聨旗千里按本传台城陷後信奔江陵时侯景悉兵西上信方在道途遇景袭郢之兵故赋云吹落叶之扁舟飘长风於上游彼锯牙而鈎爪又偱江而习流　闰四月侯景园巴陵六月乙巳解围宵遁秋七月景还至建业按景军败信得度郢州赋云落帆黄鹤之浦藏船鹦鹉之洲盖江夏地也又按王僧辨平郢之後湘东王封萧韶为长沙王郢州刺史南史梁宗室传云韶昔为幼童庾信爱之有断袖之欢衣食所资皆信所给遇客韶亦为信传酒後为郢州信西上江陵途经江夏韶接信甚薄坐青油幕下引信入宴坐信别?有自矜色信稍不堪因酒酣乃径上韶床践蹋肴馔直视韶面谓曰官今日形容大异近日时宾客满坐韶甚慙耻知是时信在郢州年三十九岁　八月戊午侯景废帝为晋安王幽於永福省害皇太子大器等冬十月王伟等进觞於帝既醉寝伟隽进土囊王修纂坐上帝崩於永福省时年四十九伟彻户扉为棺迁殡於城北酒库中赋云车侧郭门筋县庙屋又与诸子大器大心大□大球大昕及寻阳王诸子二十人俱见害故云更不遇於浮邱遂无言於师旷以爱子而托人知西陵而谁望皆哀简文帝也　景迎豫章王栋即皇帝位改元天正又矫萧栋诏禅位伪号太始元年侯景传云台城既陷武帝尝语人曰侯景必为帝但不久耳破侯景宇成小人百口天子为帝景以辛未年十一月十九日篡位壬申三月十九日败得一百二十日而景以三月一日便往姑熟计在宫殿足满十旬其言竟验　信奔冮陵元帝承制除御史中丞赋云悞尸承於御史按王僧辨平郢信至郢州奔江陵当在七月後元帝承制时也　信至江陵居城北三里宋玉旧宅即八世祖庾滔故居赋云诛茅宋玉之宅是也时信父肩吾亦奔江陵历江州刺史领义阳大守封武原县侯卒梁书云肩吾逃入建昌久之方得赴江陵未几卒赋云信生世等於龙门辞亲冋於河洛用太史公事汉书迁生龙门天子始建汉家之封太史公留滞周南不得与从事发愤辛子迁适及见父於河洛之间按明年元帝即位肩吾已卒是亦不得与从事也时信适奔江陵始一见父遂尔遭丧事同河至承圣元年十一月帝即位时巳近小祥袭父爵为武康县侯明肩吾之卒在是年也】
元帝
【梁书本纪曰帝讳绎字世诚小字七符武帝第七子也天监十三年封湘东王侯景陷建邺王冲等请为太尉都督中外诸军事不许又请为司空以主诸侯亦弗听及简文帝即位改元大宝帝以简大制於贼臣卒不遵用简文帝崩王僧辨等奉表劝进帝不许时巨寇尚存帝木欲即位乃下令断表明年平景乃即位於江陵在位三年绍泰元年尊为孝元皇帝庙号世祖】
承圣元年　　壬申
【二月玉僧辨衆军发自寻阳帝驰檄四方购获景及逆者封万户开国公绢布五万疋赋云西楚霸王剑及繁阳谓元帝讨景之师也三月僧辨等平景传首江陵元帝命枭於市三日然後煮而漆之以付武库赋云剖巢燃穴奔魆走魅埋长狄於驹门斩蚩尤於中冀燃腹为灯饮头为器　四月乙巳益州刺史武陵王纪僭位於蜀年号天正　五月甲申以开府仪同三司江州刺史王僧辨为司徒赋云司徒之表里经纶谓僧辨也　以陈霸先为佂北大将军开府仪同三司徐州刺史　齐人贺平侯景　八月武陵王纪率巴蜀之衆东下遣护军陆法和屯巴峡以拒之赋云营军梁溠蒐乘巴渝　十一月丙子帝即位於江陵改太清六年为承圣元年赋云中宗之夷凶靖乱大雪寃耻去代邸而承基迁唐郊而纂祀谓元帝也帝即位信转右卫将军封武康县侯加散骑侍郎赋云谬掌卫於中军时年四十是岁魏废帝钦元年】
承圣二年　　癸酉
【正月以史部尚书王褒为尚书仆射　五月甲申魏大将尉迟迥进兵逼巴西潼州刺史杨乾运以城纳迥巳丑武陵王纪军至西陵七月武陵王纪衆人溃帝命樊猛斩纪赋云荆门遣廪延之戮是也八月戊戌尉迟迥平蜀　仆射王褒等请徙都建邺帝不从赋云既无谋於肉食非所望於论都九月齐遣郭元建及将邢果远步陆污萨东方老帅衆顿合肥赋所谓齐交北絶也】
承圣三年　　甲戌
【赋云穷于甲戌谓承圣三年甲戌也　是岁魏废帝三年春正月始作九命之典以叙内外官爵以第一品为九命第九品为一命改流外品为九秩亦以九为上人改置州郡及县改东雍为华州北雍为宜州南雍为蔡州华州为同州北华为鄜州东秦为陇州南秦为成州北秦为友州东荆为淮州南荆为昌州东夏为延州南夏为长州东梁为金州南梁为隆州北梁为静州阳都为汾州南汾为勲州汾州为丹州南为寜州南岐为凤州肉洛为上州南广为淯州南襄为湖州西凉为甘州西郢为鸿州西益为利州东巴为集州北应为辅州怛州为均州沙州为深州寜州为麓州义州为岩州新州为温州江州为沔州西安为盐州安州为始州并州为随州肆州为塘州冀州为顺州淮州为纯州杨州为颍州司州为宪州南平为昇州南郢为归州青州为眉州凡改州四十六置州一改郡一百六改县二百三十集中碑志历称诸州故备録於此余同此例　是月魏帝为相安定公所废而立齐王廓是为恭帝元年魏相安定公即周太祖宇文泰也先使魏使宇大仁恕来聘齐使又至江陵帝接仁恕有阙魏相安定公憾焉七月安定公至原州帝追使请据旧图以定疆界又连结于齐言辞悖慢泰口古人有言天之所弃谁能与之其萧绎之谓乎九月乙巳使柱国万纽于谨来攻赋所谓秦患西起也十月丙寅魏军至襄阳梁王萧詧率衆会之赋云虽借人之外力实萧墙之内起又云积天下之一家遭东内之反气谓萧詧也十一月丁亥魏军至栅下是日帝犹赋诗不废戊申胡僧佑朱买臣等出战买臣败缋僧佑中流矢□赋云鬼火乱於平林殇魂游於新市盖偒中与之臣战阙而死也辛亥魏军大攻帝亲临阵督战军败帝见执如梁王萧詧营甚见诘辱十二月辛未魏人戕帝赋云中兴道锁穷于甲戌即是年也帝崩时年四十七愍怀太子元艮及始安王方略等皆见害赋云捡乱之主忽焉中兴之宗不祀伯兮叔兮冋见戮於犹子言皆为萧詧所害也魏人立萧詧为梁王居冮陵城东资以一州之地其襄阳所统尽归於周赋云以鹑首而晹秦天】
【何为而此醉　江陵陷汝南王大封尚书左仆射王褒以下并为俘以归长安乃选百姓男女数万口分为奴婢小弱者皆杀之本传聘於东魏属大军南讨遂留长安是江陵未陷之先信已至长安赋云提挈老幼关河累牟滕土逌序携老入关蒸蒸色养然子山出聘不得老幼并擕明是江陵献俘之日信本江陵名士特为太祖所知推恩礼送故信老幼皆在长安又小园赋云薄晚闻□老幼相携蓬头王霸之子椎髻梁鸿之妻　江陵?信仕西魏拜使持节抚军将军右金紫光禄大夫大都督寻进车骑大将军仪同三司时年四十有二】
敬帝
【梁书本纪曰帝讳方智字慧相小字法真世祖第九子也承圣三年十一月冮陵陷王僧辨陈霸先以帝为太宰承制奉迎还京师四年七月以帝为皇太子九月即帝位改元泰绍在位三年逊位於陈帝为江隂王薨於外邸时年十六追谥敬皇帝】
泰绍元年　　乙亥
【即承圣四年也三月齐送贞阳侯萧明来主梁嗣至东关遣吴兴太守裴之横拒之七月僧辨纳贞阳侯萧明入建邺即伪位年号天成以帝为皇太子司空陈霸先袭杀王僧辨黜萧明而奉帝焉赋云南阳较书去之已远上蔡逐猎知之何晚拟连珠云刘琨之英略典知自免皆伤僧辨也　九月丙午帝即位十月巳巳大赦改元壬子加司空陈霸先尚书令都督中外诸军事震州刺史】
太平元年　　丙子
【九月大赦改元司徒陈霸先进位丞相録尚书事是岁魏恭帝三年春魏依周礼立六官　十月乙亥魏相安定公宇文泰薨遗令兄子护辅世子觉以为政魏帝诏以岐阳之地封觉为周公十二月庚子禅位即周孝闵帝是也周闵帝践阼信封临凊县子邑五百户除司水下大夫出为弘农守赋云譨东海之滨遂餐周粟集中有忝在司水看治渭桥诗王褒集有和庾司水治渭桥诗弘农有五张寺冇温汤集中弘农郡五张寺碑温?碑皆是时作也　时年四十有四】
太平二年　　丁丑
【冬十月辛未帝逊位於陈陈受命奉帝为江隂王改为永定元年赋云有妫之後将育於姜输我神器居为让王又云用无赖之子弟举江东而全弃谓陈霸先也按建邺既非梁有信遂无所可归拟连珠云乌江舣檝知无路可归白雁抱书定无家可寄虽极思念乡关实无归陈之志矣是岁周闵帝元年及九月周冢宰宇文护杀闵帝而奉明帝又为明帝元年】
周明帝
【周书本纪曰帝讳毓小名统万突火祖长子也大统十四年封宁都郡公孝闵帝践阼进位柱国岐州刺史及闵帝废晋公护遣使迎帝於岐州九月癸亥即天王位在位四年崩谥曰明庙号世宗】
二年　　　　戊寅
【明帝即位之二年也　正月乙未以大冢宰晋公护为太师　是月梁故观宁侯萧永卒信着思旧铭铭云岁在摄提呈居监德知是年正月也一作鹑首在是年五月　正月丁巳雍州置十二郡又於河东置蒲州河北置虞州弘农置陕州正平置绦州宜阳置熊州邵郡置邵州按弘农置陕州时信为弘农守是其治也　三月改雍州刺史为雍州牧京兆郡守为京兆尹以广业修城二郡置康州葭卢郡置文州　六月戊子大雨霖诏公卿大夫士爰及牧守黎庶等各上封事谠言极谏无有所讳　分长安为万年县并治京城　是岁陈永定二年】
武成元年　　巳卯
【明帝改天王称皇帝复建年号曰武成　正月已酉太师晋公护上表归政帝始亲览万机军旅之事护犹总马祀闵帝歌辞云升舆芒刺动入位据关寒谓晋公护也　初改都督诸州军事为总管三月癸巳陈六军帝亲擐甲胄迎太白於东方八月以大将军安城公宪为益州总管九月宪】
【为齐国公　大将军天水公广为梁州总管　正平公招为赵国公招好属文学庾信体词多轻艳皇弟俭为谯国公　逌为滕国公　天水公广为蔡国公　高阳公达奚武为郑国公　武阳公】
【豆卢寜为楚国公】
武成二年　　庚辰
【正月癸丑朔火会羣臣於紫极殿始用百戏焉本传迁骠骑大将军开府仪同三司司宪中大夫进爵义城县侯滕王适序云入为司宪中大夫尝正旦赋诗云云其王事之中优游如此集中有正旦上司宪府诗未详何年正旦按子山出守弘农例必三年报最是岁为麟趾学士得预校书当在入为司宪之後故附録於此北史庾李才传云武成二年与庾信王褎并为麟趾学士集中有预麟趾殿校书和刘仪同　二月双白鹤飞集上林园大将郑伟布弋设置并皆禽获信作鹤赞序称武成二年春二月天子愍焉信奏亊阶墀立使为赞知信时在长安为司宪中大夫时也　三月辛酉重阳阁成会羣公列将卿大夫及突厥使者於芳林园赐钱帛各有差夏四月帝因食遇毒遂崩集中和宇文内史入重阳阁悼明帝也　是岁陈文帝天嘉元年】
武帝
【周书本纪曰帝讳邕字祢罗突太祖第四子也母曰吒奴太后大统九年生於同州孝闵践阼拜大将军出镇同州世宗即位进柱国蒲州刺史武成元年封鲁公领宗师二年世宗崩遗诏传位於帝在位七年崩谥曰武庙号高祖】
保定元年　　辛巳
【正月以大冢宰告国公护为都督中外诸军事令五府总於天官　庚成祠圆丘壬子祠方丘甲寅祠盛生帝於南郊乙卯祠太社按後周宪章周礼圆丘宜在冬至方丘宜在夏至南郊祠感生帝宜在正月上辛今并在正月未冾古制时帝即位未久虽行周礼未臻雅正天和元年初造山云舞以备六代至建德三年乐成始有可观隋志後周圆丘及南郊并正月上辛此用庚戌甲寅时武帝初立其制未足凭也　已巳祠太庙班太祖所述六官焉　景子大射於正武殿赐百官各有差　二月于洮阳置洮州　甲午朝日於东郊　按是年为辛巳马射赋云岁在昭阳盖辛年也三月三日华林园马射拟在是年赋无岁支周史不载难以详考武帝时惟是年辛巳及天和四年辛卯有两辛年是年武帝初立正月大射於正武殿是月景寅改八丁兵为十二丁兵时方示武之日华林马射在是年者为长史或缺文也　五月景午封皇子贇为鲁国公　晋公护获五斗以献集中有为晋阳公进玉律秤尺升斗表　六月乙酉遣治郤正殷不害等使于陈本传南北通好之时惟放王克殷不害等即是人也　十一月陈遣使来聘是月齐孝昭帝薨弟长广王湛代立是为武成帝】
保定二年　　壬午
【正月丁未以陈主弟顼为柱国送还江南按陈尚书周弘正自周还弘正以陈天嘉元年往长安迎宣帝明帝之武成二年也天嘉三年自周还武帝之保定二年也集中有别周尚书弘正诗又有送周尚书弘正二首重别周尚书二首皆是时作闰月已丑诏柱国以下帅都督以上母妻授太夫人夫人郡君县君各有差集中谯国夫人步陆孤氏以下诸篇称夫人郡君县君皆此例矣　二月癸丑以久不雨降宥罪人京城三十里内禁酒梁主萧詧薨　以大将军蔡国公广为秦州总管四月已未於伏流城置和州　六月已亥以柱国蜀国公尉迟迥为大司马分山南荆州安州襄】
【州江陵为四州总管　七月晋国公命凿石阙之谷信着终南山义谷铭铭序曰周保定二年岁次壬午七月云云　九月陈遣使来聘　十月辛亥帝御大武殿大射公卿列将皆会戊午讲武於少陵原分南军州置恭州集中有从驾观讲武诗十一月丁卯以大将军赵国公招为柱国又以招为益州总管集中上益州上柱国赵王二首奉报赵王出师在道赐诗和赵王送峡中军和赵王途中五韵皆是时作】
保定三年　　癸未
【正月辛未改光迁国为迁州壬辰乞银城置银州四月乙未以柱国郑国公逹奚武为太保按公夫人即郑氏见墓志　壬戌诏百官及民庶上封事极言得失五月甲子朔避正寝不受朝旱故也甲戌雨　七月庚午陈遣使来聘　九月巳丑初令世袭州郡县者改为五等爵州封伯郡封子县封男　十月乙巳以开府杞国公亮为梁州总管　庚戌陈遣使来聘】
保定四年　　甲申
【五月丁亥改礼部为司宗大司礼为礼部大司乐为乐部按信後为司宗中大夫之职司宗大夫即古宗伯礼官後周依周礼建六官故改礼部为司宗矣　六月庚寅改御伯为纳言　八月丁亥以柱国齐公宪为雍州牧　九月若干凤为徐国公集中有侍从徐国公殿下军行　陈遣使来聘闰月巳亥以大将军长孙俭为柱国　十月癸亥大将军陆通蔡国公广并为柱国通即谯国夫人步陆氏之父也　甲子诏大将军大冢宰晋国公护率军伐齐总大军出潼关贺娄公碑文云大冢宰任总机衡是勤王略是也　十一月甲午柱国蜀国公尉迟迥率师围洛阳柱国齐国公宪营於邙山晋公护次於陕州齐王宪碑文云保定四年与大司马蜀国公围金墉城师临洛浦则广武营奔兵上邙山则河桥路断是也十二月壬戌齐师渡河晨至洛阳诸军惊散至夜引还贺娄公碑文云中途甚雨未获围原军师闻丧不成侵宋亦言是战无功矣】
保定五年　　乙酉
【正月庚子令荆州安州江陵等总管并隶襄州总管府以柱国大司空卫国公直为襄州总管　二月诏陈国公纯等如突厥逆女辛威碑文云被使领命出西凉州奉迎突厥皇后又宇文广墓志云奉诏向甘州迎皇后即其事也　三月戊子柱国楚国公豆卢宁薨　四月齐武成禅位於其太子纬自称太上皇帝　六月辛未诏曰江陵人年六十五以上为官奴婢者已令放免其公私奴婢有年至七十以外者所在官司宜赎为庶人　十月辛亥改函谷关城为通洛防　是月庚申柱国楚国公岐州刺史慕容寜葬信着碑文　十一月丁未陈遣使来聘　周冠军公夫人乌石兰氏以是年葬信作墓志】
天和元年　丙戌
【正月辛巳露寝成幸之令羣臣赋古诗京邑耆老并预会焉颁赐各有差癸未大赦改元百官普加四级　丁未於宕昌置宕州　以柱国昌寜公长孙俭为陕州总管　遣小载师杜果使於陈　二月戊申以开府中山公训为蒲州总管集中就蒲州使君乞酒蒲州刺史中山公许乞酒一车未送即是人也　二月六日周陇右总管长史豆卢永恩葬信着碑文　三月景午祠南郊　四月陈文帝葬子伯宗嗣立是为天康元年　五月庚辰帝御正武殿集羣臣亲讲礼记吐谷浑龙润王莫昌率户内附以其地为扶州　六月景午以大将军抱罕公辛威为柱国　九月乙亥信州蛮冉令贤向五子王反诏开府陆腾讨平之　十月甲子初造山云儛以备六代之乐】
天和二年　　丁亥
【正月丁亥初立郊丘坛壝制度其制注详第六卷歌辞　四月乙已省东南诸州以颍州归州溳州均州入唐州油州入纯州鸿州入淮州洞州入湖州睢州入襄州宪州入昌州　六月辛亥尊所生母叱奴氏为皇太后戊寅陈湘州刺史华皎率衆来附遣襄州总管卫国公直等将兵援之因而南伐集中有送卫王南征诗　壬辰以大将军谯国公俭为柱国　九月卫国公直等与陈将淳于量吴明彻战於沌口王师失利元定以步骑数千先渡遂投江南是岁陈废帝光大元年】
天和三年　　戊子
【正月辛丑祠南郊按南郊用正月上辛此时始正所谓夏正郊夭祀感精帝灵威仰之神也後周以始祖献侯莫那配之如古后稷配天之义禘其祖之所自出以其祖配之者也注详第六卷歌辞三月癸卯皇后阿史那氏至自突厥　甲寅以蔡国公广为陕州总管　是月二十日周太傅郑国公夫人郑氏薨於某月葬信作墓志　四月辛巳齐国公宪为大司马　五月庚戌祠太庙　八月齐请和亲遣使来聘诏军司马陆逗兵部尹公正报聘焉步陆碑云齐国通和封人受使以公有出境之才见命张?之礼是其事也　癸酉帝御大德殿集百寮及沙门道士等亲讲礼记　十月癸亥祠太庙　十一月陈安成王顼废其主伯宗而自立足为宣帝　十二月齐武成帝薨】
天和四年　　己丑
【正月辛卯遣司会河阳公李纶等会葬於济仍吊赙焉集中有司会河阳公新造山池寓日诗河阳公即纶也　二月八日周大都督杨林伯长孙暇夫人罗氏薨以某年葬信作墓志　二月癸亥以柱国昌寜公长孙俭为□州总管　戊辰帝御大德殿集百寮道士沙门等讨论释老义集中有奉和阐弘二教应诏诗　三月二十日後魏骠骑将军荆州刺史贺抜夫人元氏葬信作墓志　四月齐遣使来聘二十七日信代陕西总管作移齐河阳执事文　五月已丑帝制象经成集百寮讲说集中有象戏赋进象经赋表　六月筑原州及泾州东城　八月庚辰盗杀孔城防主以其地入齐九月辛卯遣柱国齐国公宪辛衆於宜阳筑崇德等城　十一月十日复作移齐河阳执事文】
【是月辛亥柱国昌寜公长孙俭薨以某年葬信作碑文　是岁陈宣帝太建元年】
天和五年　　庚寅
【七月以柱国谯国公俭为益州总管　十月周骠骑大将军开府侯莫陈道生葬信作墓志铭　十一月五日周柱国大将军大都督冋州刺史尔锦永葬有碑文　是月梁故郢州刺史周大将军义兴公萧世怡葬信作墓志铭　十二月平越巂置西宁州　是冬济将斛作明月寇边於汾北筑城自华谷至于龙门】
天和六年　　辛卯
【正月诏柱国齐国公宪率师御斛律明月　田弘为柱国　三月齐国公宪自龙门渡河斛律明月退保华谷宪攻抜其新筑五城　甲午大将军杞国公亮为秦州总管　庚子鴈门公田弘率师取齐宜阳等九城　太安公阎庆南阳公叱罗恊等并为柱国按废即集中抗表致仕者也恊即长孙夫人罗氏之父　五月景辰中山公训为柱国按训晋公护世子为蒲州刺史至建德元年从蒲州徵赴京师子山就蒲州使君乞酒许乞酒一车未送者也　六月周大将军赵公宇文广葬信着墓志铭　八月癸酉省掖庭　乐後官罗绮工人五百余人　十月十日陇东郡公侯莫陈君夫人窦氏葬信作墓志铭　十一月六日周大将军襄城公郑伟葬信作墓志铭　是月十六日周安昌公夫人郑氏葬信作墓志　又大将军闻嘉公柳遐葬信作墓志铭称天和某年附録於此　是年齐王宪伐齐信同卢恺并从军行有同卢记室从军诗】
建德元年　　壬辰
【春正月帝幸玄都观亲御法座讲说公卿道俗论难事毕还宫集中有奉和法筵应诏诗　二月赵国公夫人纥豆陵氏葬信作墓志志称天和七年三月景辰诛大冢宰晋国公护　癸亥以太傅蜀国公尉迟迥为太师松滋公夫人尉迟氏墓志云父太师柱国公是也　柱国邓国公窦炽为太傅按炽为赵国夫人纥窦陵氏之父见墓志　齐国公宪为大冢宰碑文云建德元年进爵为王仍拜大冢宰是也　柱国枹罕公辛威为大司寇碑文作天和元年为异　四月甲戌以滕国公逌为柱国诏荆州安州江陵等总管停隶襄州　庚寅追尊略阳公为孝闵皇帝　癸巳立鲁国公贇为皇太子　五月壬戌帝以大?集百官於庭诏求直言公卿各引咎自责其夜澍雨　八月十二周大将军司马裔葬信着碑文又作墓志铭　十月庚午诏冮陵所获俘虏充官口者悉免为民十一月二十二日谯国夫人步陆孤氏葬信作墓志】
建德二年　　癸巳
【春正月辛丑祠南郊　乙巳以柱国鴈门公田弘为大司空碑文作元年　大将军徐国公若干凤为柱国集中侍从徐国公殿下军行即若干凤也乙卯祠太庙　是月周柱国大将军大都督同州刺史尔绵永夫人赫连氏合葬信着碑文　闰月已巳陈遣使来聘　二月二十三日周车骑大将军赠小司空宇文显葬信作墓志铭　是月省雍州内八郡并入京兆冯翊扶风咸阳等郡　三月癸巳省六府诸司中大夫以下官府置四司以下大夫为之官长上士贰之　夏四月巳亥祠太庙　五月十一日周太子少保陆逞薨以明年正月葬信步步陆碑文六月庚子省六府员外诸官皆为丞　秋七月已巳祠太庙自春末不雨至於是月壬申集百寮於大德殿帝责　罪己问以治政得失戊子雨　九月乙丑陈遣使来聘　冬十月癸卯齐遣使来聘　甲辰六代乐成帝御崇信殿集百官以观之按天和元年冬十月甲子初建山云儛以备六代之乐至是乃成武帝造山云儛其辞多出于子山之手集中郊庙燕社歌是也其圆丘方泽五帝歌辞采入隋志　冬陈拔夀阳斩王琳按王琳不受陈命实梁室之忠臣军败为吴明彻所杀子山尝寄诗云独下千行泪闻君万里书其见重如此　周大将军阎庆以是年抗表致仕集中有为阎大将军乞致仕表】
建德三年　　甲午
【正月壬戌册柱国齐国公宪卫国公直赵国公招谯国公俭滕国公逌并进爵为王　巳巳祠太庙三月癸酉皇太后叱奴氏崩帝居倚庐朝夕共一□米羣臣表请累旬乃止诏皇太子贇总厘庶】
【政　五月庚申葬文宣皇后於永固陵帝徒跣至陵所辛酉诏行三年之丧縗麻之节苫庐之礼率遵前典以申罔极公卿上表固请俯就权制过葬即吉帝不许引古礼答之羣臣乃止於是遂申三年之制五服之内亦令依礼按复周宪章周礼复行三年之丧其制最为尽善叱奴氏有庙集中有献文宣皇太后歌辞　十月景申御正杨尚希礼部卢恺使於陈恺即诗集卢记室也　戊辰雍州献苍鸟集中有齐王进苍乌表时齐王为雍州牧矣　是月十五日周仪同松滋公夫人尉迟氏葬信作墓志　十一月戊午以柱国大司空上庸公陆腾为泾州总管】
建德四年　　乙未
【正月戊辰以柱国枹罕公辛威为寜州总管碑文云授寜州总管都督七州诸军事即为河州大中正　二月二十四日周大将军崔说葬信着碑文三月景辰遣小司寇淮南公元倬等使於齐按是秋高祖亲戎东讨伟遂为齐人所执至六年齐平伟方见释集中有赠司寇淮南公诗和淮南公听琴闻弦断淮南公即元伟也　甲戌以柱国赵王招为雍州牧　是月周车骑大将军张慈葬信着贺娄公碑文　四月二十五日周柱国大将军纥于弘葬信着碑文纥干弘即田弘也　七月下诏伐齐赵王招为後三军总管答赵王啓云张幕全韩连营上地是也时赵王为雍州收　济王宪率衆二万趣黎阳　壬午上亲率六军衆六万直指河隂八月丁未拔之进攻子城未充上有疾还降拔三十余城皆弃而不守　是月周骠骑大将军冠军伯柴烈李夫人葬信作墓志　闰十月以柱国齐王宪为上柱国　信时为洛州刺史为政清净夷人安之时陈氏通好南北流寓之士各许还其旧国陈氏乃请王褒及信等十数人高祖惟放王克殷不害等信及褒并留而不还按南史殷不害传太建七年自周还陈是岁陈太建七年陈氏请褒及信周朝惜而不遣即是年也时年六十有四】
建德五年　　丙申
【二月辛酉遣皇太子斌巡抚西土仍讨吐谷浑戎事节度并宜随禨专决三月壬寅至自同州文宣皇后服再朞戊申祥集中移虏留使文入境以来国祥甫迩按武帝服三月祥二月太子巡抚西土知虏谓吐谷浑浑王遣使入境以来国祥甫迩也六月辛亥祠太庙　九月已酉帝总戎癸亥帝至晋州遣齐王宪率精骑二万守雀鼠谷齐王碑文云又加王精兵六万长围晋州自尔即为前锋横行入邺是也　齐衆溃遂克晋州齐主留安德王延宗守晋阳而奔邺延宗自称帝遂攻拔之】
建德六年　　丁酉
【正月乙亥齐王传位於其太子恒改元承光自号为太上皇壬辰帝至邺齐王先於城外掘堑竖栅癸已帝率诸军围之齐人拒守诸军奋击大破之遂平邺集中有奉和平邺应诏诗贺平邺都表表云莅政东藩不获躬到关庭遣主簿陪臣曹敏奉表以闻是信时为洛州刺史在洛州为长安之东故云东藩　是月遣吐谷浑使信作移虏留使文按移文云某入境以来国祥甫迩自秋迄冬未申款接又云时当献岁惟新三元告庆阳和既动泽渐万邦便当遣使相随永敷隣睦故移知浑王遣使在建德五年二月留至是年正月发遣归国故作移文也　六月癸亥於河州鸡鸣防置旭州甘松防置芳州广州防置弘州　七月景戌行幸洛州巳丑诏山东诸州举有才望者赴行在所共论政事得失信时为洛州刺史有奉报寄洛州诗寻微为司宗中大夫　十一月稽胡反遣齐王宪率军讨平之齐王碑文亦序其事　诏自永熙已来冮陵良人没为奴婢者并宜放免所在附籍一同民伍】
宣政元年　戊戌
【正月壬午行幸邺宫分湘州广平郡置洺州清河郡置贝州黎阳郡置黎州汲郡置卫州分定州常山郡置怛州分并州上党郡置路州辛卯行幸怀州癸巳幸洛州诏於怀州置宫　三月戊午於蒲州置宫废同州及长春二宫大将军王軏破陈师於吕梁擒其将吴明彻等俘斩三万余人明彻志铭亦称其事周封彻为怀德郡公　六月丁酉帝崩　甲于诛上柱国齐王宪碑文云二十八日齐王宪薨】
宣帝
【周书本纪曰帝讳贇字乾伯高祖长子也建德元年立为皇太子宣政元年六月高祖崩即皇帝位在位二年传位於太子衍自称为天元皇帝大象二年崩谥曰宣葬定陵】
大象元年　　巳亥
【按滕王逌序岁在屠维龙居渊献春秋六十有七知是年已亥子山年六十七也　正月癸巳改元大成　癸卯封皇子衍为鲁王戊午立鲁王衍为皇太子二月辛巳传位於皇太子衍改大成元年为大象元年帝於是自称天元皇帝所居称天台冕有二十四旒车服旗鼓皆以二十四为节皇帝衍称正阳宫集中有贺传位於皇太子表　四月乙巳祠太庙　五月辛亥以洺州襄国郡为赵国以荆州新野郡为滕国令赵王招滕王逌等并之国按滕王以是年撰庾开府集二十卷在新野制序寄至长安子山作啓谢之遥寄於彼故云至邺可期从梁有日又云鱼肠尺素鴈足数行书此谢辞终知不尽皆遥寄之文也　是年信以疾去职】
大象二年　　庚子
【四月已已祠太庙　巳卯诏死罪并降从流流罪从徒五岁刑已下悉皆原宥壬午幸中山祈雨至咸阳宫雨降按集中有喜晴应诏诗同顔大夫初晴和赵王喜雨和李司录喜雨诸篇自明帝二年保定三年建德元年二年并冇祈雨喜雨之事子山诸诗以英华类聚一处未详何年所作故备録焉　五月乙未宣帝寝疾诏隋国公杨坚入侍丁未追赵陈越代滕五王入朝巳酉帝崩矫制以隋国公坚受遗辅政七月丁未隋公杨坚为都督内外诸军亊赵王招以谋执政被诛　是月二十八日陈将吴明彻卒於长安至八月十九日寄葬京兆信作墓志　八月丁卯封上柱国抱罕公辛威为宿国公移相州於安阳分相州阳平郡置毛州昌黎郡置魏州　九月辛丑分潼州管内新遂普合及卢州管内泸戎六州并隶信州总管府壬子陏公杨坚为大丞相寻加大冢宰五府总於天官　十一月十日周兖州刺史广饶公郑常葬常赐姓宇文集中有宇文公神道碑又着郑常墓志铭　十二月甲子大丞相隋国公杨坚进爵为王以十郡为国　丁未滕王逌以谋执政被诛】
静帝
【周书本纪曰帝讳衍後改为阐宣帝长子也大象元年正月封鲁王立为皇太子二月宣帝於邺宫传位授命居正阳公二年宣帝崩帝入居天台废正阳宫大定元年二月禅位於隋五月壬申崩谥曰静葬恭陵】
大定元年　　辛丑
隋开皇元年
【正月壬午改大象三年为大定元年　二月庚申隋王杨坚为相国总百揆侦九锡之礼甲子隋王杨坚称尊号改为开皇元年按北史隋开皇元年庾信卒滕王序已亥为六十七岁知子山卒时年六十九岁也又按辛咸碑文开皇元年七月某日反葬河州碑铭犹出信手子山之殁当在秋冬矣】
璠按庾子山以梁武帝天监十二年癸巳某月日生大通元年丁未十有五岁侍梁东宫讲读起家湘东王国常侍转安南府参军中大通三年辛亥年十九岁晋安王为皇太子与父肩吾及东海徐摛摛子陵并为抄撰学士宫中号徐庾体大同六年壬戌三十岁为郢州别驾时安城郡人刘敬躬反信与湘东王论中流水战事深为武帝所赏遂擒敬躬斩之都市大同十一年乙丑三十三岁为通直散骑常侍与徐君房聘于东魏中大同元年丙寅三十四岁为东宫学士领建康令太清二年戊辰年三十有六遇侯景之乱简文帝命以本官率宫中文武千人营朱雀航北景至以衆先退遂尔西奔至大宝三年辛未三十九岁夏四月途遇侯景袭郢之兵濳迹江夏景退至郢州时刺史萧韶昔爲幼童与信有断袖之欢信至接信甚薄是年秋奔江陵元帝承制除御史中丞遂遭父丧时年四十承圣元年壬申四十一岁转右卫将军袭爵武康县侯加散骑常侍承圣三年甲戌四十二岁聘于西魏属大军南讨遂留长安是年魏师来伐岳阳王率衆会之江陵陷魏人戕帝立萧詧为梁王都江陵献俘长安信为魏相安定公所知其老幼入关特蒙礼送由是烝烝色养矣即以是年仕魏拜持节抚军将军右金紫光禄大夫都督寻进车骑大将军仪同三司敬帝太平元年魏恭帝之三年也魏禅周二年梁亦禅陈於是陈氏王江表矣周孝闵帝践阼时年四十有五封临清县子邑五百户除司水下大夫出为弘农守迁骠骑大将军开府仪同三司司宪中大夫进爵义城县侯周闵帝即位明帝立帝好文学深加优礼武成二年四十七岁与王褒庾季才等并为麟趾学士得预校书俄拜洛州刺史明帝崩武帝立亦复好之如明帝焉建德四年陈之太监七年也南北通好陈氏乃请王褒及信十数人高祖惟放王克殷不害等信及褒并惜而不遣时年已六十四矣建德六年犹治洛州寻徵为司宗中大夫宣帝大象元年已亥六十七岁以疾去职是年滕王逌撰集二十卷静帝大定元年即隋开皇元年辛丑六十有九卒自梁武帝天监十二年至隋开皇元年凡六十九年谨纂年谱四十五岁敬帝太平二年以上梁未亡时皆取南朝旧朔每年附録东西二魏及岳阳西附江陵立故主之仇陈氏南迁建邺蹈让王之辙子山既餐周粟此二十三年用後周年号末附梁陈二主犹魏志也信仕周位望通显凡历二十八年以夀终信事母以孝闻惟丁母忧未详何年其孝情毁至曾为晋公所叹当在获诛之前建德以上事也余备列年谱南北二史凡于子山集中有相发明者亦兼及之昔汉有二帝魏称三祖求之异代且曰才难信在江南则有梁武帝二子简文元帝及过江北则有周太祖二子世宗高祖并新情艳发雅辞云委又得滕赵诸王周旋款至皆一时之俊君臣酬唱之际文人遇合可谓至矣
庾子山集卷首上

[book_title]卷首下
钦定四库全书
庾子山集卷首下
钱塘倪璠纂注
本传
庾信字子山南阳新野人祖易【周书本传云齐徵士】父肩吾【周书云梁散骑常侍中书令】竝南史有传【注见滕王序】信幼而俊迈聪敏絶伦博览羣书尤善春秋左氏传身长八尺腰带十围容止颓然有过人者【周书此下云起家湘东国常侍转安南府参军时肩吾为梁太子中庶子掌管记云云】父肩吾为梁太子中庶子掌管记东海徐摛为右卫率摛子陵及信竝为抄撰学士父子东宫出入禁闼恩礼莫与比隆既文竝绮艳故世号徐庾体焉【南史曰徐摛字士秀东海剡人也晋安王纲入为皇太子转家令兼管记寻带领直摛文体既别春坊尽学之宫体之号自斯而始子陵字孝穆王立为皇太子东宫置学士陵充其选北史文苑传曰徐陵庾信分路扬镳其意浅而繁其文匿而采辞尚轻险情多哀思文中子曰徐陵庾信古之夸人也其文诞按徐庾竝称盖子山江南少作宫体之文也及至江北而庾进矣是以轻险之目楚既失之夸诞之评齐未为得】当时後进竞相模范每有一文都下莫不传诵累迁通直散骑常侍【周书曰累迁尚书度支郎中通直正员郎出为郢州别驾寻兼通直散骑常侍】聘於东魏文章辞令盛为邺下所称【梁大通六年魏武帝永熙三年魏武帝西都长安为西魏高欢别奉清河王庶子善见为主徙都邺是为东魏魏於是始分为两隋书地理志曰魏郡邺县东魏所都按子山聘魏南史梁书纪年阙文考魏齐诸书子山副徐君房将命至邺魏令祖孝隐卢孔景等宴梁使故集中有将命至邺酬祖正员诗祖正员即祖孝隐也及魏使尉瑾魏肇师来聘梁朝又令庾信徐君房同宴魏使其文章辞令皆足称也北齐书祖珽传云珽弟孝隐魏末为散骑常侍迎梁使时徐君房庾信来聘名誉甚高魏朝闻而重之接对者多取一时之秀卢孔景之徒并降阶摄职更逓司宾酉阳杂俎云梁徐君房劝魏使尉瑾酒一噏即尽笑曰奇快瑾曰卿在邺饮酒未尝倾巵武州已来举无遗滴君房曰我饮实少亦是习惯微学其进非有由然庾信曰庶子年之高卑酒之多少与时升降使不可得而度魏肇师曰徐君年随情少酒因境多未知方十复作若为重轻又云梁宴魏使魏肇师举酒劝陈昭曰此席已後便与卿少时阻阔念此甚以凄眷昭曰我钦仰名贤亦何已也路中都不尽深心便乖隔泫叹如何俄而酒至鹦鹉杯徐君房饮不尽属肇师肇师曰海蠡蜿蜒尾翅皆张非独为玩好亦所以为罚卿今日真不得辞责信曰庶子好为术数遂命更满君房谓信曰相持何乃急肇师曰此谓直道而行乃非豆萁之喻君房乃覆椀信谓瑾肇师曰适信家饷致醁酒数器泥封全但不知其味若为必不敢先尝谨当奉荐肇师曰每有珍藏多相费累顾更以多惭又曰庾信作诗用西京杂记事旋自追改曰此吴均语恐不足用也魏肇师曰古人托曲者多矣然鹦鹉赋祢衡潘尼二集并载奕赋曹植左思之言正同古人用意何至於此君房曰词人自是好相采取一字不异良是後人莫辩魏尉瑾曰九锡或称王粲六代亦言曹植信曰我江南才士今日亦无举世所推如温子昇独擅邺下常见其词笔亦足称是远名近得魏收数卷碑制作富逸特是高才也按子山为通直散骑常侍聘魏及还为正员郎魏人来聘对宴魏使其文章辞令如此】还【滕逌序云还本国为正员郎】为东宫学士领建康令【隋志丹阳郡建康县】侯景作乱梁简文帝命信率宫中文武千余人营於朱雀航及景至信以衆先退【南史贼臣传曰侯景魏之怀朔镇人也事尔朱荣为定州刺史高欢诛尔朱氏景以衆降稍至吏部尚书欢使拥兵十万专制河南仗任若己之半体太清元年二月遣其行台郎中丁和上表求降帝封景河南王大将军使持节督河南北军事大行台承制如邓禹故事二年八月景遂发兵反建康令庾信率兵千余人屯航北及景至彻航始除一舶见贼军皆着铁面遂弃军走南塘游军复闭航度景皇太子以所乘马授王质配精兵三千使援庾信质至领军府与贼遇未阵便奔景乘胜至阙下】台城陷後信奔於江陵【台城本吴後苑城晋建康宫城江陵汉南郡江陵是】梁元帝承制除御史中丞及即位转右卫将军封武康县侯加散骑侍郎【周书作常侍】聘於西魏【周书作来聘於我以其为一代端史也今以子山之志故录是篇若春秋郑志宋志矣】属大军南讨遂留长安江陵平累迁仪同三司【周书云江陵平拜使持节抚军将军古金紫光禄大夫大都督寻进车骑大将军仪同三司】周孝闵帝践阼封临清县子【周书邑五百户】除司水下大夫出为弘农郡守迁骠骑大将军开府仪同三司司宪中大夫进爵义城县侯俄拜洛州刺史信为政简静吏人安之【周书为政简静上有多识旧章四字】时陈氏与周【周书作朝廷】通好南北流寓之士各许还其旧国陈氏乃请王襃及信等十数人武帝惟放王克殷不害等【周书列传曰王襃字子渊琅邪临沂人也美风仪善谈笑博览史传尤工属文元帝出降襃与王克刘?宗懔殷不害等数十人俱至长安世宗即位笃好文学时襃与庾信才名最高特加亲待帝每游宴命襃等赋诗谈论常在左右南史列传曰王克美容貌善容止仕梁历司徒右长史尚书仆射台城陷仕侯景位太宰侍中録尚书事景败克迎候王僧辩僧辩诮克曰王氏百世卿族便是一朝而坠仕陈位尚书右仆射又孝义传曰殷不害字长卿陈郡长平人也性至孝事老母养小弟勤剧无所不至魏平江陵失母所在时天寒雪冻死者填满沟壑不害行哭寻求声不暂辍过见死人沟中即投身捧视举体冻僵水浆不入口者七日始得母尸即江陵权殡与王襃庾信俱入长安自是蔬食布衣枯槁骨立见者莫不哀之大建七年自周还陈除司农卿位至给事中是陈氏请襃及信在大建七年周武帝之建德四年也】信及褎竝惜而不遣寻徵为司宗中大夫【周书武帝纪云保定四年五月丁亥改礼部为司宗】明帝武帝【周书作世宗高祖称其庙号也】竝雅好文学信特蒙恩礼至於滕赵诸王【滕王逌赵王招也】周旋欵至有若布衣之交羣公碑志多相托焉惟王襃颇与信埒自余文人莫有逮者【周书论曰王襃庾信奇才秀出牢笼于一代是时世宗雅词云委滕赵二王雕章间发咸筑宫虚馆有如布衣之交由是朝廷之人闾阎之士莫不忘味於遗韵眩精于末光犹丘陵之仰嵩岱川流之宗溟渤也然则子山之文发源于宋末盛行于梁季其体以淫放为本其词以轻险为宗故能夸目侈于红紫荡心逾于郑卫昔杨子云有言诗人之赋丽以则词人之赋丽以淫若以庾氏方之斯又词赋之罪人也按子山少年宫体之作当时习称徐庾及至晚年又与王襃竝埒而後世无庾王之目若欲品藻斯文子山之作求之六季罕有其俦徐王二家难可提衡矣至其乡关之文竝多哀思是亦大雅之遗而令狐以为夸目荡心词赋之罪殆不然矣】信虽位望通显常作乡关之思乃作哀江南赋以致其意【周书备载其文】大象初以疾去职【大象周静帝年号】隋开皇元年卒有文集二十卷【隋开皇元年即周静帝大定元年也静帝禅位于隋改元开皇信卒时年六十九岁按此及滕王序竝称文集二十卷惟隋书经籍志称後周开府仪同庾信集二十一卷疑隋平陈以後得扬都之文较滕王本增多一卷也周书卒不纪年亦不记其文集此为较详矣】文帝悼之赠本官加荆雍【周书作淮】二州刺史子立嗣【谢赵王啓云某息荀娘荀娘疑即庾立小字旧唐书贼薛举传曰仁杲举长子也多力善骑射军中号万人敌然所至多杀人纳其妻妾获庾信子立怒其不降磔于猛火之上渐割以啖军士按此知立亦志节之士也】
原序
周　滕王逌　撰
【滕王逌周文帝子也周书列传曰滕闻王逌字尔固突少好经史解属文武成初封滕国公建德三年进爵为王六年为行军总管与齐王宪征稽胡逌破其渠帅穆友等还除河阳总管宣政元年进位上柱国其年伐陈诏逌为元帅节度诸军事大象元年五月诏以荆州新野郡邑万户为滕逌出就国明年朝京其年冬为隋文帝所害国除逌所着文章颇行於世　按此序大象元年滕王在新野时作所撰止魏周着述不及梁时盖以太清罹乱江陵兵燹之故今集中多杂南朝旧作又非滕王故本矣序出文苑英华今录为弁首加注释焉】
盖闻五声调应则宫徵成其文【左传晏子曰五声六律杜预注云五声宫商角徵羽】八音克谐则弦管和其韵【尚书曰八音克谐周礼大师职云八音金石土革丝木匏竹也】所以周南召南之篇为风人之首小雅大雅之作实王政之由【子夏诗序曰关雎后妃之德也风之始也雅者正也政有大小故有大雅焉有小雅焉诗谱曰周召者禹贡雍州岐山之阳地名大雅小雅者周室居西都丰镐之时也】复其【英华疑作有】阳春白雪之唱郢中之曲弥高【宋玉对问曰客有歌於郢中者其为阳春白雪国中属而和者不过数十人其曲弥高其和弥寡】秋风黄竹之词伊上之才尤盛【穆天子传曰天子游黄台之丘猎於苹泽有阴雨天子乃休日中大寒北风雨雪有冻人天子作诗三章以哀之曰我徂黄竹员閟寒乃宿於黄竹孔安国曰伊水出陆浑山地理志云伊水出弘农卢氏县东熊耳山东北入洛时穆王都西京故曰伊上】遂能弘孝敬叙人伦移风俗化天下兼夫吟咏情性沉郁文章者可略而言也【扬雄为方言刘歆与雄书曰非子云澹雅之才沉郁之志不能成此书】开府司宗中大夫义成【周书作城】公庾信字子山南阳新野人也【周书武帝纪云保定四年五月改礼部为司宗隋书地理志襄阳郡谷城县旧曰义城置义城郡又西魏益州有义城郡义城县庾氏之先本鄢陵人晋世居新野元帝时徙江陵周书北史及此序皆云南阳新野以其本新野人盖西晋时邑居也注见哀江南赋】若夫有周之时掌庾原其得姓皇晋之代太尉阐其宗谱【左氏传曰献太子之傅庾皮之子过是庾氏得姓之先为掌庾大夫在於有周之时哀江南赋云掌庾承周矣诗大雅甫田曰曾孙之庾又楚茨云我庾维亿毛传曰露积曰庾郑笺曰庾露积谷也周语曰野有庾积包咸论语注曰十六斗为庾史记文帝纪曰发仓庾应劭曰水漕仓曰庾胡广汉官解诂曰在邑为仓在野为庾索隐曰郭璞注三苍云庾仓无屋也或云尧时有掌庾大夫以官命氏按梁元帝庾承先墓志云悠哉掌庾兴自陶唐伯舅居晋连镳渭阳谓唐尧时已有掌庾至太尉庾亮为晋外戚也晋书曰庾亮字元规明穆皇后之兄咸康六年薨赠太尉亮父琛在外戚传琛永嘉初为建威将军过江为会稽太守子山八世祖滔亦随晋元帝过江为散骑常侍且滔未徙江陵之先滔居新野而明穆皇后之族家于鄢陵是太尉亮乃信远祖之族非其本祖也以其晋世椒房氏族极盛故称引之云阐其宗谱矣】舄奕氤氲布在方策国史家牒世并详焉【班固典引曰舄奕乎干载注蔡邕曰舄奕光曜流行貌吕向曰舄长奕盛也周易曰天地氤氲万物化生礼记郑注云方版也策简也说文曰牒札也】八世祖滔散骑常侍领大着作遂昌县侯【晋书地理志遂昌县属东阳郡北史庾季才传云八世祖滔随晋元帝过江官至散骑常侍封遂昌侯徙居南郡江陵哀江南赋云彼淩江而建国始播迁於吾祖分南阳而赐田裂东岳而胙土诛茅宋玉之宅穿径临江之府是滔为徙居江陵一代之祖也梁元帝庾肩吾墓志云掌庾命族世济琳琅遂昌开国蝉聨冠冕是也】祖易徵士隐遁无闷确乎不拔【二语出易】宋终齐季早檀英声【南史列传曰庾易字幼简新野人也徙居江陵易志性恬静不交外物齐临川王映表荐之饷麦百斛易辞不受以文义自乐安西长史袁承钦其风赠以鹿角书格蚌盘蚌砚白象牙笔并赠诗曰白日清明青云辽亮昔闻巢许今覩台尚易以速理几竹翘书格报之建武三年诏徵为司空主簿不就卒梁元帝庾肩吾墓志云父易高尚其道肥遁居贞关吏早逢夙表真人之气少微晚映还彰隐士之星哀江南赋亦称其祖为少微真人天山逸民矣刘氏国号曰宋萧氏国号曰齐言易在宋齐二代有盛名也】父肩吾散骑常侍中书令文宗学府智囊义窟鸿名重誉独步江南【梁书列传曰庾肩吾字子慎八岁能赋诗特为兄於陵所友爱初为晋安王国常侍王每徙镇肩吾常随府历王府中郎云麾参军并兼记室参军中大通三年王为皇太子兼东宫通事舍人除安西湘东王录事谘议参军俄以本官领荆州大中正累迁中录事谘议参军太子率更令中庶子初太子在藩雅好文学时肩吾与东海徐摛等同被接赏及居东宫又开文德省置学士肩吾子信摛子陵等充其选太清中侯景寇京都及太宗即位以肩吾为度支尚书时上流诸蕃并据州拒侯景景矫诏遣肩吾喻当阳公大心大心寻举州降贼肩吾因逃入建昌久之方得赴江陵未几卒文集行於世南史本传云肩吾字慎之为晋安王国常侍王每徙镇肩吾常随府在雍州及奔江陵历江州刺史领义阳太守封武康侯卒赠散骑常侍中书令余同梁书梁元帝集中有中书令庾肩吾墓志铭後汉书崔駰传赞曰崔为文宗世擅雕龙史记曰秦樗里子号智囊汉书曰晁错号智囊後汉书曰鲁匡王莽时为羲和有术数号智囊晋书曰宣帝举兵废曹爽桓范出赴丧宣帝曰智囊往矣又杜预号智囊义窟未详江南楚地战国时荆郢间俱称江南肩吾家本江陵哀江南赋楷模盛於漳滨亦谓江陵也】或昭或穆七世举秀才且珪且璋五代有文集贵族华望盛矣哉【七世自滔至肩吾凡七世也五代肩吾肩吾父易易父道骥骥父玫玫父某凡五代也玫父未详昭穆如父为昭子为穆左传文之昭也武之穆也诗大雅云如珪如璋令闻令望谢承後汉书曰郭林宗叹刘儒有珪璋之质南史庾於陵文集十卷隋书经籍志梁度支尚书庾肩吾集十卷其余文集史或缺文按此知子山以上五代皆有文集也　按文苑英华本此下有幼而清惠唯良之美称共治之能十三字接佩犊带牛有侔龚遂至王公名贵尽为虚襟接信降山岳之隆緼烟霞之秀至出为弘农守职实剖符寄深分竹下接加以冥心资敬笃信天伦云云以子山少长爵秩推之明是错简今为改正仍存旧本以备参考】信降山岳之灵【英华作隆】緼烟霞之秀器量侔瑚琏志性甚松筠【论语曰瑚琏也郑注曰黍稷器夏曰瑚殷曰琏世说曰谢混问羊孚何以器举瑚琏羊曰故当以为接神之器】妙善文词尤工诗赋穷缘情之绮靡尽体物之浏亮【陆机文赋曰诗缘情而绮靡赋体物而浏亮】诔夺安仁之美碑有伯喈之情箴似扬雄书同阮籍【晋书曰潘岳字安仁辞藻絶丽尤善为哀诔之文续汉书曰蔡伯喈为郭林宗作碑曰吾为人作铭未尝不有惭容惟有郭有道碑颂无愧耳後汉书曰初扬雄依虞箴作十二州二十五官箴其九箴亡阙後涿郡崔駰及子瑗刘騊駼增补十六篇胡广复作四篇名曰百官箴凡四十八篇世说曰魏朝封晋文王为公备礼九锡文王固辞不受公卿将校当诣府敦谕司空郑中驰遣信就阮籍求文籍时在袁孝尼家醉扶起书札为之无所点定乃写付使时人以为神笔】少而聪敏绮年而播华誉龆岁而有俊名孝性自然仁心独秀忠为令德言及文词穿壁未勤映萤愈甚【西京杂记曰匡衡字穉圭勤学而无烛隣舍有烛而不逮衡乃穿壁引其光以书映其光而读之续晋阳秋曰车胤字武子南平人胤就业恭勤博览不倦家贫不常得油夏月则练囊盛数十萤火以继日焉】若乃德圣两礼韩鲁四诗【汉书儒林传曰梁戴德延君戴圣次君德号大戴为信都太傅圣号小戴以博士论石渠至九江太守由是礼有大戴小戴之学又曰韩婴燕人孝文时为博士景帝时至常山太傅婴推诗人之意而作内外传燕赵间言诗者由韩生又曰申公鲁人也独以诗经为训故兰陵王臧既从受诗已通事景帝为太子少傅免去武帝使安车蒲轮束帛加璧徵鲁申公云四诗者汉书艺文志曰汉兴鲁申公为诗训诂而齐辕固燕韩生皆为之传三家皆列于学官又有毛公之学按鲁申公齐辕固燕韩生三家加赵人毛公此四诗也志又云诗经二十八卷鲁韩齐三家应劭曰申公作鲁诗后苍作齐诗韩婴作韩诗按此三诗加毛公作毛传亦四诗也】九流七略之文万卷百家之说【汉书曰九流有儒家流道家流阴阳家流法家流名家流墨家流从横家流杂家流农家流又曰刘歆总羣书而奏其七略故有辑略有六艺略有诸子略有诗赋略有兵书略有数术略有方技略博物志曰蔡邕有书近万卷淮南子曰百家异说各有所出後汉书伏湛传曰永和元年诏无忌与议郎黄景校定中书五经诸子百家艺术注云中书内中之书也艺文志诸子凡一百八十九家言百家举其成数也】名山海上金匮玉版之书鲁壁魏坟缥帙缃囊之记【司马迁报任安书曰仆诚着此书藏诸名山後汉书曰荀爽遭党锢隐於海上又遁汉滨以着书为事题为新书凡百余篇任昉王文宪集序云海上名山之旨是也太史公序曰石室金匮之书索隐曰国家藏书之处汉书鼂错传曰平阳侯窋等曰刻於玉版藏於金匮後汉书张衡传曰清河宋景以历推言水灾伪称洞视玉版汉书鲁恭王传曰恭王好治宫室坏孔子旧宅以广其宫闻钟磬琴瑟之声遂不敢坏於其壁间得古文经传王隐晋书束晳传曰太康元年汲郡民盗发魏安厘王冢得竹书漆字科斗之文有周易上下经二卷纪年十二卷琐语十一卷周王游行五卷说穆王游行天下之事今谓之穆天子传郭璞穆天子传序曰太康二年汲县民不准盗发古塜所得书也汲者战国时魏地也案所得纪年盖魏惠成王子今王之塚也於世本盖襄王也亦见杜预春秋後序梁昭明文选序云词人才子则名溢於缥囊飞文染翰则卷盈乎缃帙吕向曰缥青白色囊有底袋也用以盛书缃浅黄色也帙书衣也刘熙释名曰缃桑也如桑叶初生之色也缥犹漂漂浅青也有碧缥有天缥有骨缥各以其色所象言之也】莫不穷其枝叶诵其篇简【言以上诸书皆能穷究也】岂止仲任一见之敏世叔五行之速【後汉书曰王充字仲任会稽上虞人也家贫无书常游洛阳市肆阅所卖书一见辄能诵忆遂博通衆流百家之言又曰应奉字世叔汝南南顿人也少聪明自为童儿及长凡所经履莫不暗记读书五行俱下】强记独絶博物不羣年十五侍梁东宫讲读【为梁昭明太子东宫讲读也时梁武帝大通元年哀江南赋云王子滨洛之岁兰成射策之年始含香於建礼仍矫翼於崇贤是东宫讲读时年十五矣】虽桓驎十四之岁答宿客之诗【文士传曰桓驎伯父乌官至太尉驎年十四在座乌告客曰吾此弟子知有异才殊能作诗赋客乃作诗曰甘罗十二杨乌九龄昔惟二子今则桓生驎即应声答曰邈矣甘罗超等絶伦伊彼杨乌命世称贤嗟予蠢弱殊才伟年仰慙二子俯愧过言】鲁连十二之年杜坚离之辨【鲁连子曰齐辩士田巴服徂丘议稷下毁五帝罪三王服五霸离坚白合同异一日服千人有徐劫者其弟子曰鲁仲连年十二号千里驹往请田巴曰臣闻堂上不奋郊草不芸白刃交前不救流矢急不暇缓也今楚军南阳赵伐高唐燕人千万聊城不去国亡在旦夕先生奈之何若不能者先生之言有似枭鸣出城而人恶之愿先生勿复言田巴曰谨闻命矣巴谓徐劫曰先生乃飞兔也岂直千里驹巴终身不谈】匪或斯尚同日语哉【言桓驎鲁连二子不是过也】玉墀射策高等甲科公孙金马之时仲舒鸿渐之日未能连类曾何足云【汉书曰匡衡射策甲科以不应令除为太常掌故师古曰儒林传说岁课甲科为郎中乙科为太子舍人丙科补文学掌故又汉书曰公孙弘拜为博士待诏金马门扬雄解嘲云公孙创业於金马是也汉书赞曰公孙弘卜式儿寛皆以鸿渐之翼困於燕雀又云儒雅则公孙弘董仲舒儿寛】解褐授安南府行参军尺木未阶高衢方骋【吴志太史慈传注云孙策出教曰龙欲腾翥先阶尺木王粲登楼赋曰假高衢而骋力】寻转尚书度支郎中壮岁精练必以吏能上象列宿非因忿气【汉官典职云尚书郎初从三署诣台试初上台称守尚书郎中岁满称尚书郎三年称侍郎凡三十三人选吏能者为之华峤後汉书曰馆陶公主为子求郎不许赐钱千万明帝谓羣臣曰夫郎中上应列宿出守百里苟非其人则民受其殃】夜不离阁无愧於黄香开雾覩天有同於乐广【後汉书曰黄香字文强江夏安陆人也尝独止宿台上昼夜不离省闼王隐晋书曰乐广字彦辅南阳淯人也为尚书令卫瓘见而奇之命诸子造焉曰每见此人莹然若开云雾覩青天】仍为郢州别驾刺史之半骥足斯展【郢州汉之江夏吴曰武昌是也隋志江夏郡旧置郢州庾亮答郭豫书曰别驾旧与刺史别乘同宣王化於万里者其任居刺史之半安可任非其人蜀志吴将鲁肃遗先主书曰龎士元非百里才也使处治中别驾之任始当展其骥足耳】於时江路有贼梁先主使信与湘东王论中流水战事丑徒闻其名德遂即散奔深为梁主所赏【南史武帝纪云大同八年春安城郡人刘敬躬挟左道以反江州刺史湘东王绎遣中兵曹子郢讨擒之送於都斩之建康市哀江南赋云论兵於江汉之君是也先主梁武帝也梁书云天监十三年立皇子绎为湘东王】盖善战者不阵此之谓乎【谷梁传曰善师者不阵善阵者不战注云帅衆素严不须耀军列阵也】兼通直常侍使於魏土接对有才辩【本传聘於东魏文章辞令甚为邺下所称赋云拭玉於西河之主是也】虽子贡之旗鼓陈说仲山之专对智谋无以加也【史记曰端木赐卫人字子贡利口巧辞一出存鲁乱齐破吴强晋而霸越韩诗外传曰孔子游於景山之上子路子贡顔渊从孔子曰登高必赋小子愿言者何其愿丘将啓汝子贡曰两国构难壮士列阵尘埃涨天赐不持一尺之兵一斗之粮解两国之难用赐者存不用赐者亡孔子曰辩士哉诗大雅蒸民云保兹天子生仲山甫又曰王命仲山甫式是百辟出纳王命王之喉舌赋政于外四方爰发肃肃王命仲山甫将之邦国若否仲山甫明之毛传曰仲山甫樊侯也】还本国为正员郎职位清显以望以实又为东宫领直春宫兵马竝受节度龙楼兰錡宠寄逾隆【本传云为东宫学士哀江南赋云遂崇文而会武又有掌兵典午之词知东宫领直节度兵马故简文帝命信率宫中文武千余人是其任兼文武者也汉书成帝纪曰上常急召太子出龙楼门张晏曰门楼上有铜龙若白鹤飞廉之为名也西京赋曰武库禁兵设在兰錡】值侯景簒逆攻围淮海建康宫殿非无流矢之兵丹阳帝居遂有生荆之痛【梁书武帝纪云太清二年侯景陷建业三年台城陷五月武帝崩简文帝即位改元为大宝元年冬十月侯景逼帝幸西州曲宴自加宇宙大将军都督六合诸军事二年废帝为晋安王矫帝诏以为次当支庶宜归正嫡禅位於豫章王栋使吕季略令帝写之帝书至先皇念神器之重思社稷之固越升非次遂主震方呜咽不能自止贼衆皆为掩泣乃幽帝於永福省冬十月帝崩景以辛未年十一月十九日簒位建康梁之所都汉之丹阳郡也隋志丹阳郡江宁梁置丹阳郡及南丹阳郡有秣陵建康同夏三县礼记曰鲁庄公及宋人战於乘丘县贲父御马惊败绩县贲父死之圉人浴马有流矢在白肉公曰非其罪也遂诔之淮南子曰白刃合流矢接吕氏春秋云子胥曰嗟乎吴朝必生荆棘矣汉书伍被曰臣今见宫中生荆棘】出往上流来归全楚【本传侯景作乱梁简文帝命信率宫中文武千余人营於朱雀航及景至信以衆先退台城陷後信奔於江陵江陵楚地汉书项籍传曰古之王者地方千里必据上游文頴曰水之流上游或作流汉书音义曰旧名江陵为南楚吴为东楚彭城为西楚时元帝承制江陵统属三楚故云来归全楚】於时州后即湘东王【梁元帝也时元帝承制江陵】其後封豕既诛长蛇受戮湘东有雪耻之功淮海有勤王之旅同少康之复夏若太戊之绍殷即於荆江骤置文物【梁书元帝纪云大宝二年十月简文帝崩王僧辩等奉表劝进帝不许而四方表劝前後相属乃下令断表承圣元年二月王僧辩衆军发自浔阳帝驰檄四方购获景封万户开国公绢布五万疋三月僧辩等平景传首江陵斩贼左仆射王伟於江陵市四方征旗王公卿士复劝进乃许之即位於江陵左氏传曰吴为封豕长蛇流灾上国封豕喻侯景也湘东雪耻谓平侯景也淮海勤王谓王僧辩等军也左传狐偃曰求诸侯莫如勤王又哀元年伍员谓吴子曰昔有过浇灭夏后相后缗方娠逃出自窦归於有仍生少康焉逃奔有虞有田一成有衆一旅以收夏衆遂灭过戈复禹之绩史记曰殷道衰诸侯或不至帝太戊伊陟为相殷复兴诸侯归之故称中宗】复为梁後主萧绎御史中丞【绎梁元帝讳也本传元帝承制除御史中丞晋书职官志曰御史中丞本秦官也秦时御史大夫有二丞其一御史丞其一为中丞中丞外督部刺史内领侍御史受公卿奏事举劾按章汉因之元夀二年御史中丞为台主历汉东京至晋因其制以中丞为台主】中兴司直具瞻斯在【诗云邦之司直又云民具尔瞻】贵戚敛手豪族屏气【後汉书曰鲍永为司隶校尉鲍恢为都官从事帝曰贵戚且宜敛手以避二鲍谢承後汉书曰吴郡王闳为冀州刺史不畏豪族後汉书曰李膺拜司隶校尉诸黄门常侍皆鞠躬屏气】迁散骑常侍右卫将军丰貂右弭戎章再徙【应劭汉官仪曰侍中金蝉右貂貂取内劲悍而外温润王隐晋书曰顾凯之拜散骑常侍表云不悟陛下圣思所加登之常伯之列饰以貂璫之晖戎章再徙谓为右卫将军也】阮籍非好之职郑默参乘之官【晋书阮籍传曰高贵乡公即位封关内侯散骑常侍籍本有济世志属晋魏之际天下多故名士少有全者籍由是不与世事遂酣饮为常又郑默传曰默为散骑常侍武帝出祀南郊诏使郑默骖乘】着德廊庙切问近对【史记曰贤人深谋於廊庙尔雅曰室有东西厢曰庙犍为舍人曰殿有东西小堂也蔡质汉仪曰侍中常伯切问近对喻旨公卿】拜武康县开国侯【晋书地理志云吴兴郡武康县故防风氏国】开国承家信圭是执河带山砺贻厥於后【谓肩吾封武康县侯子山袭父爵也周易师卦云大君有命开国承家周礼诸侯之礼执信圭汉书功臣表封爵之誓曰使黄河如带泰山若砺国以永存爰及苗裔应劭曰带衣带也砺砥砺也】即以本官奉使大国【谓聘西魏也】光华重出原隰再来【诗云皇皇者华于彼原隰】太祖夹辅魏朝作相关右【太祖周太祖宇文泰魏之安定公也高欢之乱太祖奉帝都长安故曰作相关右】三分有二九合一匡【出论语】德迈晋宣雄踰魏武【晋宣帝司马懿魏武帝曹操也谓周太祖将有魏室功业过於晋魏二君也】功高网地道映在田【吕氏春秋曰汤见祝网者置四面汤收其三面置其一面汉南之国闻之曰汤之德及禽兽矣四十之国归之人置四面未必得鸟汤去其三面以网其国四十非徒网鸟也易曰见龙在田利见大人君德也】亦见子山赐职如旧属我太祖献策魏帝命将荆衡【谓平江陵也元帝纪云先是魏使宇文仁恕来聘帝接仁恕有阙魏相安定公憾焉使于谨来攻是江陵之师为周太祖献策也安定公周太祖也】寻值本朝青盖入洛【续汉志曰王车朱班轮青盖左右騑驾三马本朝谓周也时未受禅爲王爵故曰青盖】於是拾节入仕乃沐霸恩改授使持节车骑大将军仪同三司戎号光隆比仪台铉【天文志有三台周易云鼎玉铉】高官美宦有踰旧国【旧国谓梁也庄子曰旧都旧国】又迁骠骑大将军开府义城公王沉晋代始受此荣黄权魏时首膺斯命【晋书曰王沉字处道太原晋阳人也武帝受禅以使命之勲转骠骑将军进爵为公蜀志曰黄权字公衡巴西阆中人也先主以权为镇北将军督江北军以防魏师先主自在江南及吴将军陆议乘流断围南军败绩先主引退而道隔絶权不得还故率将所领降於魏景初三年权迁为车骑将军仪同三司】降在季世秩居上品爵为五等荣贵两朝【晋书职官志曰开府仪同三司汉官也殇帝延平元年邓骘为车骑将军仪同三司仪同之名始自此也及魏黄权以车骑将军开府仪同三司开府之名起於此也骠骑车骑将军开府者皆为位从公诸公及开府位从公者品秩第一五等公侯伯子男也两朝谓魏周也】出为弘农郡守职实剖符寄深分竹【本传云周孝闵践阼封临清县子除司水下大夫出为弘农郡守隋志云河南陕县後魏置陕州弘农郡又志称弘农郡弘农旧置西恒农郡後周废汉书文帝纪曰初与郡守为铜虎符竹使符张晏曰符以代古之圭璋从简易也师古曰与郡守为符者谓各分其半右留京师左以与之】佩犊带牛有侔龚遂【汉书曰龚遂为渤海太守躬率以俭约劝民务农桑民有带持刀剑者使卖剑买牛卖刀买犊曰何为带牛佩犊春夏不得不趋田亩秋冬课收敛益畜果实菱芡劳来循行郡中皆有畜积吏民皆富实讼狱息止】桑枝麦穗无谢张堪【後汉书曰张堪字君游光武时为渔阳太守捕击奸猾赏罚必信吏民皆乐为用乃於狐奴开稻田八千余顷劝民耕种以致殷富百姓歌之曰桑无附枝麦穗两岐张君为政乐不可支】入为司宪中大夫帅掌三勑之法助宣五禁之书秋府得人於斯为盛【易曰君子以明罚勑法三勑疑作三刺礼记曰司寇正刑明辟以听狱讼必三刺郑注一曰讯羣臣二曰讯羣吏三曰讯万民周礼司刺掌三刺三宥三赦之法又曰士师掌国之五禁之法以左右刑罚一曰宫禁二曰官禁三曰国禁四曰野禁五曰军禁皆以木铎狥之於朝书而悬於门闾秋府谓司宪大夫即古秋官司寇之职也】尝正旦上府赋诗曰诘旦啓门阑繁辞拥笔端苍鹰下狱吏獬豸饰刑官司朝引玉节盟载捧珠盘穷纪星移次归余律未殚雪高三尺厚冰深一丈【英华作寸】寒短笋犹埋竹香心未起兰孟门久失路扶摇忽上抟栖乌还得府弃马复归栏荣华名义重虚薄报恩难枚乘还起疾贡禹遂弹冠方垂莲叶剑未用竹根丹一知悬象法讵思垂钓竿【注见第四卷诗集】其王事之中优游如此出为洛州刺史【隋志河南洛阳後魏置司州东魏置洛州後周置东京六府总管】德茂褰帷才膺刺举【後汉书曰贾琮为冀州刺史旧典传车骖驾垂赤帷裳迎于州界及琮之部升车言曰刺史当远视广听纠察美恶何有反垂帷裳以自掩塞乎乃命御者褰之百城闻风自然竦震其诸臧过者望风解印绶去汉官仪曰刺举州事】吏不敢贿人不忍欺【後汉书曰杨震为荆州刺史知其民王密举为茂才除昌邑县令震改为东莱太守路经旧径密夜怀金十金奉公公不受密曰无知莫若夜公曰天知神知我知汝知何谓无知汉书曰韩延夀为束郡守民不忍欺】上洛童儿如逢郭汲商山故老似值刘弘【後汉书曰郭汲在并州素结恩德及後入界所到县邑老幼相携始至行部到西河美稷有儿童数百各骑竹马道次迎拜汲辞谢之及事讫诸儿复送至郭外问使君何日当还汲谓别驾从事计日当告之行部既还先期一日汲为违信於诸儿遂止於野亭须期乃入晋书曰刘弘字和季沛国相人也有干略政事之才太安中使持节南蛮校尉荆州刺史又为镇南将军都督荆州诸军事讨斩张昌悉降其衆弘劝课农桑寛刑省赋岁用有年百姓爱悦位至车骑将军开府弘子璠为顺阳内史江汉之间翕然归心父老追思弘虽甘棠之咏召伯无以过也言子山在洛如郭汲之治并州刘弘之镇襄阳也上洛商山皆洛州地汉书弘农郡有上洛县四皓隐於商山】复为司宗中大夫总辖礼府佐治春卿辨九拜之仪教六诗之义【周礼宗伯礼官之职云辨九?一曰稽首二曰顿首三曰空首四曰振动五曰吉?六曰凶?七曰奇?八曰褎?九曰肃?以享右祭祀?音拜又云教六诗曰风曰赋曰比曰兴曰雅曰颂谓司宗大夫即古宗伯礼官之职是为春官故云礼府春卿矣】自梁朝筮仕周世驱驰至今岁在屠维龙居渊献春秋六十有七【尔雅曰太岁在已曰屠维在亥曰大渊献盖巳亥年也岁阳在已谓岁干也岁阴在亥谓岁支也时周静帝大象元年已亥岁也隋开皇元年辛丑信卒年六十九岁】齿虽耆宿文更新奇才子词人莫不师教王公名贵尽为虚襟加以冥心资敬笃信天伦孝实人师刑推士则【世说曰陈仲举言为士则行为世范】愠喜不形於色忠恕不离於怀【世说王戎云与嵇康居二十年未尝见其喜愠之色忠恕见论语】矜简俨然师心独往似陆机之爱弟若韩康之养甥【晋书曰陆机字士衡弟云字士龙又曰韩伯字康伯颍川长社人为殷浩甥浩素赏爱之小园赋云韩康则舅甥不别是也此云韩康养甥当是康伯之甥按康甥卞鞠世说曰韩康伯母殷卞鞠是其外孙又曰韩康伯母隐古几毁坏卞鞠见几恶欲易之答曰我若不隐此女何以得见古物以韩伯字康伯故曰韩康与後汉逸民韩伯休为异也】环堵之间怡怡如也【礼记曰环堵之室】屡聘上国特为太祖所知江陵名士惟信而已绸缪礼遇造次推恩明帝守文偏加引接武皇英主弥相委寄【本传世宗高祖竝雅好文学信特蒙恩礼】密勿王事多历岁年自携老入关亟移灰琯【晋书乐志曰取弘农宜阳金门竹为琯河内葭莩为灰以候气气至者灰去】烝烝色养勤同扇席【尚书曰克谐以孝烝烝又弗格奸潘岳闲居赋曰尚能违膝下色养而屑屑从斗筲之役乎晋书曰王延事亲尽色养夏则扇席冬则以身温被】及丁母忧杖而後起病不胜哀青鸾降宿树之祥白雉有依栏之感【谢承後汉书曰方储字圣明幼丧父事母母终自负土成坟种奇树千株鸾鸟止其上续汉书曰申屠蟠陈留外黄人九岁丧父哀毁过礼庐於塚侧致甘露白雉之祥】晋国公庙期受托为世贤辅【周书云晋荡公护字萨保太祖之兄邵惠公颢之少子也太祖西巡至牵屯山遇疾驰驿召护护至泾州见太祖而太祖疾已绵笃谓护曰吾形容若此必是不济诸子幼小寇贼未宁天下之事属之於汝宜勉力以成吾志护涕泣奉行至云阳而太祖崩护秘之至长安乃发丧时嗣子冲弱强寇在近人情不安护纲纪内外抚循文武於是衆心乃定孝闵践阼拜大司马封晋国公】见信孝情毁至每日悯嗟尝语人曰庾信南人羁士至孝天然居丧过礼殆将灭性【礼记丧服制曰毁不灭性不以死伤生也孝经曰毁不灭性圣人之教也】寡人一见遂不忍看其至德如此被知亦如此昔在扬都有集十四卷值太清罹乱百不一存及到江陵又有三卷即重遭军火一字无遗今之所撰止入魏巳来爰洎皇代凡所着述合二十卷分成两帙附之後尔【按此及北史皆云文集二十卷惟隋书经籍志称二十一卷集中诗赋多杂梁时旧作疑是平陈後所得增多一卷且今所贻留亦非滕王故本大抵建业之文犹有存者而江陵军火无遗一字矣】余与子山夙期欵密【本传滕赵诸王周旋欵至知滕王与子山其交最为欵密也】情均缟紵契比金兰【左氏传曰吴公子札聘於郑见子产如旧相识与之缟带子产献紵衣焉易系辞曰二人同心其利断金同心之言其臭如兰】欲予制序聊命翰札幸无愧色非有绚章方当贻范搢绅悬诸日月焉【後汉书曰郭泰卒同志者乃共刻石立碑蔡邕为文既而谓涿郡卢植曰吾为碑铭多矣皆有慙德惟郭有道无愧色耳马融论语注曰绚文貌司马相如封禅书曰因杂搢绅先生之略术臣瓒曰搢赤白色绅大带扬雄答刘歆书曰张伯松不诵雄之文然亦有以奇之曰是悬诸日月不刋之书也】
庾子山集卷首下

[book_title]卷一
[集部,别集类,汉至五代,庾子山集]
钦定四库全书
庾子山集卷一　　　　　　周　庾信　撰
钱唐倪璠纂注
赋
三月三日华林园马射赋【并序】
【华林园起自魏明帝名芳林园齐王芳改为华林干宝晋纪泰始四年二月上幸芳林园与羣臣宴赋诗观志应贞有晋武帝华林园集诗按周书明帝时会羣公及突厥使者於芳林园魏在邺都晋在洛阳後周承其名或名华林或名芳林其为长安别舘洛下旧宫是所未详　又按本序暂离北阙聊宴西城赋云日下泽宫筵阑相圃怅徙跸之留欢眷回銮之余舞知华林园是长安城西别苑可以朝出暮归者也幸华林园当是武帝事注见序文】
臣闻尧以仲春之月刻玉而游河【尚书中候曰帝尧即政七十载修坛河洛仲月辛日礼备至於日稷荣光出河龙马衔甲赤文緑色临坛吐河论语考比谶曰仲尼云吾闻尧率舜等游首山观河渚乃有五老游渚五老曰河图将浮龙衔玉苞刻版题命可卷金泥玉检封书成知我者重瞳黄姚视五老飞为流星上入昴】舜以甲子之朝披图而廵洛【顾野王玉符瑞图虞舜时黄龙洛水出诣舜鳞甲成字舜即位与三公临观黄龙五采负图出舜前】夏后瑶台之上或御二龙【易归藏曰昔者夏后启筮享神於晋之虚作为璿台於水之阳瑶台璿台也山海经曰大乐之野夏后啓於此舞九代马乘两龙】周王玄圃之前犹骖八骏【穆天子传舂山之泽清水出泉温和无风飞鸟百兽之所聚先王所谓县圃又曰天子之骏赤骥盗骊白义踰轮山子渠黄骅骝绿耳八骏之乘是也亦见列子郭璞纪年曰穆王十七年西征於崑仑见西王母淮南子曰昆仑去地一万一千里上有曾城九重或上倍之是谓阆风或上倍之是谓玄圃】我大周之创业也【宇文氏国号曰周】南正司天北正司地平九黎之乱定三危之罪【楚语曰少昊氏之衰九黎乱德人神杂扰不可方物颛顼受之乃命南正重司天以属神火正黎司地以属民使复旧常无相侵凟其後三苗复九黎之德尧复育重黎之後不忘者使复典之以至於夏商故重黎氏世序天地唐尚书云火当为北北隂位也尚书窜三苖於三危】云纪御官鸟司从职【左传郯子曰昔黄帝氏以云纪故为云师而云名少皥摰之立也凤凰适至故为鸟师而鸟名凤鸟氏历正也玄鸟氏司分者也伯赵氏司至者也青鸟氏司啓者也丹鸟氏司闭者也祝鸠司徒也鴡鸠司马也鳲鸠氏司空也爽鸠氏司寇也鹘鸠氏司事也】皇王有秉历之符玄珪有成功之瑞【庄子广成子谓黄帝曰得吾道者上为皇而下为王郭象注皇王殊迹随世异名尚书曰禹鍚玄圭告厥成功】岂直天地合德日月光华而已哉【易曰夫大人者与天地合其德日月合其明】皇帝以上圣之姿膺下武之运【皇帝谓周武帝也赋云岁在昭阳盖岁阳为辛而不详其岁隂按子山入魏而後两历辛年武帝保定元年为辛巳天和六年为辛卯幸华林园马射於史不载以意推之当为武帝也墨子曰上圣立於天子其次立於三公毛诗序曰下武嗣文也王元长曲水诗序皇帝体膺上圣运锺下武】通乾象之灵啓神明之德夷典秩宗见之三礼夔为乐正闻之九成【尚书帝曰咨四岳有能典朕三礼佥曰伯夷帝曰俞咨伯汝作秩宗夔命汝典乐教胄子又箫韶九成】克巳备於礼容威风总於戎政【左传曰古也有志克已复礼仁也史记曰孔子陈俎豆设礼容】加以卑宫菲食【见论语】皂帐绨衣【贾谊治安策曰且帝之身自衣皁绨师古曰绨厚缯也】百姓为心四海为念西郊不雨即动皇情东作未登弥回天眷【易云密云不雨自我西郊尧典平秩东作孔传曰岁起於东而始就耕谓之东作】兵革无会非有待於丹乌【尚书帝验曰太子发渡河中流火流为乌其色赤又王子年拾遗记越王入吴国有丹乌夹王飞故句践之霸也起望乌台言丹乌之瑞也】宫观不移故无劳於白鷰【王子年拾遗记魏禅晋之岁北阙下有白光如鸟雀之状时飞翔来去有司奏闻帝使罗之得一白鷰以为神物於是以金为樊置於宫中旬日不知所在论者云金德之瑞昔师旷时有白鷰来巢捡瑞应图果如所论白色叶於金德师旷晋时人也古今之议相符焉】银瓮金船【顾野王瑞应图曰王者宴不及醉则银瓮出庄子音义瓮乌送反同瓮礼运郑注器谓若银瓮丹甑也瑞应图曰王者德盛则金人下乘金船游王後池】山车泽马【礼记山出器车礼斗威仪曰其政太平山车垂钩孝经援神契曰德至山陵则山出根车泽出神马】岂止竹苇两草共垂甘露青赤三气同为景星【晋中兴书曰甘露降耆老得敬则松柏受之尊贤容衆则竹苇受之史记天官书曰天精而见景星景星者德星也其状无常常出於有道之国精汉书作腥孟康曰腥精明也有赤方气与青方气相连赤方中有两黄星青方中有一黄星凡三星共为景星也】雕题凿齿识海水而来王【山海经雕题国在郁水南又曰大荒之中有山名曰融天海水南入焉有人曰凿齿羿与凿齿战於夀华之野羿射杀之羿持弓凿齿持盾郭璞曰凿齿亦人也齿如凿长五六尺因以为名】乌弋黄支验东风而受吏【汉书西域传自玉门阳关出南道历鄯善而南行至乌弋山离南道极矣服?曰三十六国乌弋最在西地理志曰自天甘都卢国船行可二月余有黄支国民俗略与珠厓相类其州广大户口多多异物自武帝以来有译长属黄门应劭曰黄支在曰南之南去京师三万里顔延年曲水诗序云回面受吏向曰谓受郡县之化】於时玄鸟司历苍龙御行【左传曰玄鸟氏司分者也正义曰说文云燕玄鸟也释鸟云燕燕鳦郭璞曰诗云燕燕于飞一名玄鸟齐人呼鳦诗云天命玄鸟月令云玄鸟至之日是一名玄鸟也或单呼燕或重名燕燕异方语也此鸟以春分来秋分去故以名官使之主二分天官书曰东宫苍龙文耀钩曰东宫苍帝其精为龙周礼马八尺巳上为龙月令天子居青阳左个乘鸾路驾苍龙】羔献冰开桐华萍生【月令献羔开冰在仲春之月又曰仲春之月桐始华淮南子曰季春之月桐始华萍始生诗义疏曰澹水上浮萍麤大者谓之苹小者为萍季春始生可糁蒸为茹又可苦酒淹就酒也】皇帝幸於华林之园玉衡正而泰阶平阊阖开而勾陈转【尚书璿玑玉衡以齐七政汉书曰愿陈泰阶六符孟康曰泰阶三阶也应劭引黄帝泰阶六符经曰泰阶者天子之三阶上阶上星为男主下星为女主中阶上星为诸侯三公下星为卿大夫下阶上星为士下星为庶人三阶平则隂阳和风雨时不平则稼穑不成冬雷夏霜天行暴令好兴甲兵修宫榭广苑囿则上阶为之坼也应劭曰阊阖天门也三辅黄图宫之正门曰阊阖天文志曰钩陈六星在紫宫中钩陈口中一星曰天皇大帝其神曰耀廹宝主御神灵执万神图星经後句四星为四辅其句陈六星为六宫亦主六军】千乘雷动万骑云屯【东都赋千乘雷动万骑纷纭】落花与芝盖同飞杨柳共春旗一色【张衡西京赋云芝盖九葩春旗青旗也月令载青旗衣青衣服苍玉淮南子云建青旗注熊虎曰旗言杨柳与春旗皆青色也】乃命羣臣陈大射之礼【周礼宗伯礼官曰大射王出入令奏王夏及射令奏驺虞释云大射谓将祭祀择士而射於西郊虞庠学中】虽行祓禊之饮即同春蒐之仪【风俗通曰周礼女巫掌祓除疾病禊者洁也於水上?洁也已者祉也邪疾已去祈介祉也韩诗外传郑国上已於溱洧两水上祓除不祥裴子野宋略曰文帝元嘉十一年三月禊饮乐游苑作诗诏顔延年作序萧子显齐书曰武帝永明九年三月三日幸芳林园禊饮朝臣勑王融为序文三月三日祓禊之饮旧有之矣今用马射合古春蒐也周礼大司马职中春教师旅遂以蒐田左氏传曰春蒐夏苖秋猕冬狩杜预云蒐索择取不孕者】止立行宫裁舒帐殿【天子行所在名曰行宫帐殿天子行幸所在以帐为殿也】阶无玉璧既异河间之碑户不金铺殊非许昌之赋【河间碑汉灵帝事艺文类聚载後汉张超灵帝河间旧庐碑云树中天之双阙崇冠山之华堂通楼间道丹阶紫房金葱鬰律玉璧内璫许昌地名鱼豢典略曰魏明帝将东廵恐夏热故许昌作殿名曰景福既成命人赋之何晏赋云青琐银铺是为闺闼注银铺以银铺首也长门赋云排玉户而撼金铺洛阳宫殿簿曰许昌景福殿七间言此行宫帐殿不必有金玉之丽也】洞庭既张承云乃奏【庄子黄帝张乐於洞庭之野淮南子有虞氏其乐咸池承云九韶】驺虞九节狸首七章【驺虞乐章名在召南之卒章周礼射人职曰王射乐以驺虞九节诸侯射乐以狸首七章郑司农曰驺虞圣兽也】正绘五采之云壶寜百福之酒【礼记曰失诸正鹄郑注画布曰正栖皮曰鹄疏云正鹄皆鸟名也正音征绘画文也考工记曰绘画之事杂五色诗公尸来燕来寜尔酒既清公尸燕饮福禄来成又曰干禄百福壶盛酒器也】唐弓九合冬干春胶【周礼唐弓以授学射者使者劳者又曰天子之弓合九而成规又弓人曰冬析干则易春液角则合上云鹿胶青白马胶赤白牛胶火赤鼠胶黑鱼胶饵犀胶黄郑注皆谓煮用其皮或用角】夏箭三成青茎赤羽【子虚赋曰右夏服之劲箭索隐曰按夏羿善射者又服箭之室故云夏服又夏后氏有良弓其矢亦良六韬曰陷坚阵攻强敌以大黄参连弩飞凫电景矢自副注云电景青茎赤羽以钢为首韩诗外传曰赤羽如日】於是选朱汗之马校黄金之埒【汉书武帝神马出渥洼水中为太一歌云沾赤汗兮沫流赭应劭曰大宛马汗血沾濡也世说王武子好马买地作埒编钱匝地竟埒时人号曰黄金埒】红阳飞鹊紫鷰晨风【皆良马名张协七命曰驾红阳之飞燕李善注或云骏马图有含阳即红声之悞铣曰红阳人也有良马名飞燕尸子曰我得而治民则马有紫鷰兰池西京杂记文帝有紫鷰骝等名刘劭赵都赋良马则飞兔奚斯常骊紫鷰黄子曰骏马有晨风黄鹄皆取鸟名马言疾走若飞也晨风鹞属】唐成公之肃爽海西侯之千里【左氏传曰唐成公如楚有两肃爽马子常欲之弗与三年止之唐人窃马而献之子常子常归唐侯贾逵云色如霜纨马融说肃爽雁也其羽如练高首而修颈马似之天下希有故子常欲之爽音霜或作驌驦汉书上以李夫人兄李广利为贰师将军封海西侯又曰贰师将军斩大宛王获汗血马应劭曰大宛旧有天马种蹋石汗血号一日千里】莫不饮羽衔竿吟猿落雁【韩诗外传楚熊渠子夜行见寝石以为伏虎弯弓而射之没金饮羽竿箭干衔竿亦没矢也吟猿养由基事落雁更嬴事皆言其善射也注详见下文】钟鼓震地尘埃涨天酒以罍行肴由鼎进【罍酒器诗曰我姑酌彼金罍毛传金罍酒器也周礼王旦举鼎十有二物皆有俎郑注杀牲盛馔曰举鼎十有二牢鼎九陪鼎三】采则锦市俱移钱则铜山合徙【益州记锦里在益州南筰桥东流江南岸以锦为市汉书文帝赐邓通蜀道铜山得自铸钱邓氏钱布天下其富如此又吴王濞传云吴有豫章郡铜山濞招致天下之亡命者益铸钱有两铜山故云合徙也西京杂记并载其事】太史听鼓而论功司马张旃而赏获【周礼鼓人职云掌教六鼓之音声以节音乐以和军旅以正田役教为鼓而辨其声用又司马云中春教振旅司马以旗致民平列陈如战之陈辨鼓铎镯铙之用尔雅因章曰旃郭璞曰以白练为旒因其文章不复画之周礼云通帛为旃】上则云布雨施下则山藏海纳【上林赋云绿林流泽云布雨施郭璞曰言徧山野也山藏海纳即上林赋所谓江河为阹泰山为橹者也师古曰因江河以遮禽登泰山而望获言田猎之广远耳阹音袪】实天下之至乐景福之欢欣者也【诗曰君子万年以介景福】既若木将低金波欲上【若木日也金波月也楚辞折若木以拂日汉书乐章云月穆穆以金波师古曰言月光穆穆若金之流波也】天顾惟穆宾歌惟醉【诗天子穆穆诗序既醉太平也醉酒饱德人有士君子之行焉笺云旅酬下徧羣臣至於无算爵故云醉焉】虽复暂离北阙聊宴西城【按此知华林园是长安城西别舘也】即同酆水之朝更是岐山之会【左传椒举曰成有岐阳之会康有酆宫之朝杜预曰酆在始平鄠县东有云台康王於是会诸侯周成王归自奄大蒐於岐山之阳岐山在扶风美阳县西北】小臣不举奉诏为文以管窥天以蠡酌海盛德形容岂陈梗槩【东方朔客难曰以管窥天以蠡测海注管竹管也蠡蚌蛤也东京赋曰其梗槩如此薛综注梗槩不纤密言粗举大纲也】
岁次昭阳月在大梁【史记历书云昭阳作噩四年索隐曰昭阳辛也尔雅作重光作噩酉也辛酉岁今云昭阳盖辛年也而岁支不详尔雅曰大梁昴也西陆昴也昭四年左传曰古者日在北陆而藏冰西陆朝觌而出之杜元凯以西陆为三月日在大梁之次汉书律历志大梁初胃七度谷雨中昴八度清明终於毕十一度知大梁为三月也】其日上巳其时少阳【西京杂记三月上已张乐於流水上已即三月三日也汉书丙吉传云方春少阳用事】春史司职青祗效祥【春史谓太史也青祗谓青帝也其神勾芒晋张协诗云春郊礼青祗】徵万骑於平乐开千门於建章【西京赋大驾幸乎平乐之舘汉书曰建章宫度为千门万户】属车酾酒复道焚香【扬雄酒箴曰鸱夷滑稽腹大如壶尽日盛酒人复借酤常为国器载於属车师古曰天子属车常载酒食故有鸱夷也属音之欲反小雅伐木云酾酒有藇毛传云以筐曰酾正义曰酾酒者或用筐或用草於今犹然左传曰尔贡苞茅不入无以缩酒是也汉书注云上下有道故曰复音复三辅旧事曰桂宫周回四十里内有复道横度西至神明台】皇帝翊四校於仙园【一作翊四围於帝闲】回六龙於天苑【上林赋云扈从横行出乎四校之中文颖曰凡五校今言四者一随天子乘舆也一作帝闲者周礼校人云天子十有二闲马六种楚辞曰维六龙於扶桑曹子建与吴质书曰抑六龙之首翰曰六龙日车也史记天官书参西有勾曲九星三处罗一曰天旗二曰天苑三曰九斿正义曰天苑十六星如环状在毕南天子养禽兽之所稀暗则多死亡汉仪注太仆牧师诸苑三十六所师古曰养鸟兽通名为苑故谓牧马处为苑】对宣曲之平林望甘泉之长坂【上林赋曰西驰宣曲三辅黄图宣曲宫在昆明池西孝宣帝晓音律常於此度曲因以为名甘泉宫有长平坂司马相如赋曰登陂陀之长坂兮】华盖平飞风乌细转路直城遥林长骑远【崔豹古今注华盖黄帝所作也与蚩尤战於涿鹿之野常有五色云气金枝玉叶止於帝上有花葩之象故因而作华盖也西京赋曰华盖承辰天毕前驱注云华盖星覆北斗王者法而作之晋天文志华盖九星所以蔽覆帝座天子之华盖象之郭延生述征记长安宫南灵台有相风铜乌遇风乃动一曰长安灵台上有相风铜乌千里风至此乌乃动】帷宫宿设帐殿开筵旁临细柳斜界宜年【周礼为帷宫设旌门郑注谓王行昼止有所展肆若食息张帷为宫则树旌以表门王融曲水诗序缇帷宿置善曰周礼注云在旁曰帷在上曰幕帐殿注见前三辅黄图细柳观在长安西北三辅旧事汉文帝大将军周亚夫军於细柳今呼古檄是也上林赋云掩细柳郭璞曰细柳观名在昆明池南宜年疑蕲年黄图云蕲年宫在雍】开鹳【一作鹤】列之阵靡鱼须之旃【左氏传曰郑翩愿为其鹳其御愿为其鹅杜注鹳鹅皆阵名一作鹤列庄子君必无盛鹤列於丽谯之间鹤列陈兵也子虚赋曰靡鱼须之桡旃郭璞曰以鱼须为旒旌通帛为旃也】行漏抱刻前旌载鸢【续汉书曰孔壶为漏浮箭为刻下漏数刻以考中星昏明星焉张衡漏水转浑天仪制曰铸金铜人为胥徒居壶之左右以左手抱箭右手指刻以别天时之早晚也礼记曰前有尘埃则载鸣鸢鸢?也言画於旌旗之上以取象焉】河湄薙草渭口浇泉【尔雅曰水草交曰湄释名曰湄眉也临水如眉临目也周礼有薙氏掌山泽芟除草菅郑注掌杀草谓除道也渭口浇泉者言取渭水荡涤也】堋云五色的晕重圆【堋射埒也的晕谓射候之中如月晕也】阳管既调春弦实抚【律历志竹曰管律有十二阳六为律隂六为吕丝曰弦】总章协律成均树羽【三辅黄图明堂之制舜曰总章薛综曰舜明堂以草盖之名曰总章魏志曰明帝立总章魏荀氏传曰勖为光禄大夫公以魏杜夔所定律品检校大乐总章鼓吹八音与律吕吕向曰总章礼官也汉书李延年为协律都尉周礼大司乐掌成均之法以教建国之学校而合国之子弟焉诗曰崇牙树羽】翔凤为林灵芝为圃【白虎通云黄帝时凤凰蔽日而至食常竹实栖常梧桐终身不去景福殿赋翔岐阳之鸣凤水经注天目山上有霜木皆是数百年物谓之翔凤林虽非其地翔凤之名古有之矣汉书武帝纪甘泉宫芝九茎连叶作芝房歌】草衔长带桐垂细乳鸟啭歌来花浓雪聚【三齐记曰郑玄教授不期山山下生草大如?叶长一尺余坚刃异常土人名曰康成书带庄子桐乳致巢司马彪曰桐子似乳着其叶而生其巢似箕鸟喜巢其中也鸟啭歌来花浓雪聚言游此林圃啼鸟成歌落花如雪也】玉律调钟金錞节鼓【玉律用玉琯吹之有十二律阳六黄钟太簇姑洗蕤宾夷则无射隂六林钟南吕应钟大吕夹钟中吕也孟康汉书注律得风气而成声风和乃律调也周礼鼓人职云以金錞和鼓以金镯节鼓郑注錞錞于也圜如雄头大上小下乐作鸣之与鼓相和】於是咀衔拉铁逐日追风【顔师古汉书注衔马衔也说文马勒口中衔行马者咀含味也拾遗记周穆王八骏四超影逐日而行崔豹古今注始皇有马名追风王融曲水诗序云逐景追风之骑逐日逐景也说文景日光也即俗影字】并试长楸之埒俱下兰池之宫【曹植诗云走马长楸间翰曰古人种楸於道故曰长楸三辅黄图籣池宫始皇三十一年为微行咸阳与武士四人俱夜出逢盗兰池渭城县有兰池宫又尸子云马有兰池之名矣】鸣鞭则汗赭入埒则尘红【乐志沾赤汗兮沫流赭顔延年赭白马赋膺门沫赭汗沟走血】既观贤於大射乃颁政於司弓【毛苌诗传曰射礼有三有大射有宾射有燕射正义曰大射者将祭择士於射宫也周礼司弓矢掌六弓四弩八矢之法辨其名物而掌其守藏与其出入中春献弓弩中秋献矢箙及其颁之有王弧夹庾唐大六者矣】变三驱而画鹿登百尺而悬熊【画鹿麋侯也悬熊熊侯也周礼天官司裘职曰王大射则共虎侯熊侯豹侯设其鹄诸侯则共熊侯豹侯卿大夫则共麋侯皆设其鹄】繁弱振地铁骊蹋空【繁弱弓名左氏传曰封父之繁弱王逸楚辞注曰纯黑为骊吕氏春秋曰驾铁骊穆天子传八骏有盗骊郭注盗骊为马细颈骊黑色也蹋空谓腾虚空而行也】礼正六耦诗歌九节【周礼射人职云王以六耦射三侯三获三容乐以驺虞九节五正郑注九节析羽九重设於长杠也言节者容侯道之数也乐记曰明乎其节之志不失其事则德成而功立九节者九十弓大射礼曰大侯九十】七札俱穿五豝同穴【左氏传曰养由基蹲甲而射之穿七札焉召南卒章云一发五豝毛传豕牝曰豝】弓如明月对堋马似浮云向埒【刘熙释名曰弦月半之名也其形一旁曲一旁直若张弓弛弦也西京杂记曰文帝自代还有良马九匹一名浮云】雁失羣而行断猿求林而路絶【战国策更嬴与魏王处京台之下更嬴谓魏王曰臣能虚发而下鸟魏王曰然则射可至此乎更嬴曰可有鸿雁从东方来更嬴以虚弓发而下之王曰射之精可至此乎更嬴曰此孽也王曰先生何以知之对曰其飞徐者其创痛也悲鸣者久失羣也故创未发而惊心未忘闻弦音烈而高飞故创怯也淮南子曰楚有白猿王自射之则搏矢而顾使养由基射之始调弓矫矢未发而猿抱树号矣】控玉勒而揺星跨金鞍而动月【玉勒金鞍以金玉为之揺星挟矢也动月张弓也谓乘马上而挟矢张弓也周礼考工记盖弓二十有八以象星也又云弧旌枉矢以象弧也动月注见上文】乃有六郡良家五陵豪选【汉书曰汉兴六郡良家子选给羽林期门师古曰六郡谓陇西天水安定北地上郡西河又高祖都长安徙诸齐田楚屈昭景及诸功臣於长陵後世世徙吏二千石高赀富人及豪杰兼并之家於诸陵强本弱末以制天下西都赋北眺五陵谓长安阳茂平此五陵也】新回马邑之兵始罢龙城之战【汉书曰汉兵约单于入马邑而纵兵单于不至遂絶和亲自马邑军後五岁之秋汉使四将各万骑击胡关市下将军卫青出上谷至龙城龙城单于祭天处】将军戎服来参武讌尚带流星犹乘奔电【将军之称起於左传魏舒梗阳之狱阎没女寛曰岂将军食之而有不足杜预曰魏子中军帅故谓之将军正义曰晋使卿为军将谓之将中军将上军此以魏子将中军故呼为将军及六国以来遂以将军为官名盖其元起於此左传郑子产献捷於晋戎服将事杜元凯云戎服军旅之衣异於朝服周礼司服云凡兵事韦弁服郑注云韦弁以韎韦为弁又以为衣裳也武讌者谓射行燕礼也毛苌诗传云有燕射之礼也流星奔电神骏也陈琳答东阿王牋曰譬犹飞兔流星超山越海龙骥所不能追崔豹古今注秦始皇有七名马追风白兔蹑景奔电飞翮铜爵神凫】始听鼓而唱筹即移竿而标箭马喷沾衣尘惊洒面石堰水而浇园花乘风而绕殿熊耳刻杯飞云画罍【熊耳按礼器爵上有两柱取饮不尽之义戒其过也言其竞举象两熊耳也周礼郑注山罍刻而画之为山云之形史记梁孝王有罍樽直千金郑德曰上盖刻为云雷象应劭曰诗云我姑酌彼金罍罍有云雷之象以金饰之】水衡之钱山积织室之锦霞开【汉书宣帝纪本始二年以水衡为平陵徙民起第宅注云水衡与少府皆天子私藏也三辅黄图织室在未央宫又有东西织室织作文绣郊庙之服有令史】司筵赏至酒正杯来【周礼春官宗伯云司几筵下士二人郑注筵亦席也铺陈曰筵藉之曰席又云掌五几五席之名物辨其用与其位释曰大射席在虞庠又天官冢宰有酒正之官郑注酒正酒官之长又曰酒正掌酒之政令以式法授酒材辨五齐之名三酒之物马融广成颂曰酒正按队】至乐则贤乎秋水欢笑则胜上春台【庄子有至乐篇秋水篇老子曰衆人熙熙如享太牢如登春台秋兴赋云登春台之熙熙是也】既而日下泽宫筵阑相圃【毛诗疏射义曰天子将祭必先习射於泽宫泽者所以择士也已射於泽宫然後於射宫射中者得与於祭不中者不得与是先王将祭必射以择士也泽宫是习射射宫乃行大射云毛苌诗传孔子射於矍相之圃观者如堵墙】怅徙跸之留欢眷回銮之余舞【崔豹古今注警跸所以戒行徒也周礼跸而不警秦制出警入跸谓出军者皆警戒入国者皆跸止也一曰跸路也谓行者皆警於涂路也銮铃也楚辞鸣玉銮之啾啾回銮谓驾旋也舞一作武】欲使石梁衔箭铜山饮羽【阚子曰宋景公使弓人为弓九年乃成公曰何其迟也弓人对曰臣不复见矣臣之精尽於此矣献弓而归三日而死景公登虎圈之台援弓而射之矢踰於西霜之山集於彭城之东其余力犹饮羽於石梁水经注泗水之上有石梁焉故曰吕梁昔宋景公以弓工之弓弯弧东射矢集彭城之东饮羽於石梁即斯梁也】横弧於楚水之蛟飞镞於吴亭之虎【孔丛子曰楚王张繁弱之弓载忘归之矢以射蛟於云梦又汉书武帝南廵狩至於盛唐望祀虞舜於九疑登灊天柱山自寻阳江亲射蛟中之亦楚地也吴亭即庱亭吴志建安二十三年孙权将如吴亲乘马射虎於庱亭马为虎所伤权投以双戟虎却废常从张世击以戈获之庱音摅陵反四子讲德论曰走箭飞镞释器云金镞翦羽之镞方言云关西曰箭江淮谓之镞则镞者?镞之矢名也】况复?已无为【出论语】南风在斯【乐记云昔者舜作五弦之琴以歌南风】非有心於蜓翼岂留情於戟枝惟观揖让之礼盖取威雄之仪【尸子曰楚庄王命养由基射蜻蛉曰吾愿生得之养由基援弓射之拂左翼尔雅曰虰蛵负劳郭云即蜻蛉也江东呼狐黎字林云一名桑根陶注本草云一名蜻蜓是也後汉书吕布传曰袁术遣将纪灵等步骑三万以攻备备求救于布布率步骑千余往趋之乃令军侯植戟于营门布弯弓顾曰诸君观布射戟小支中者当各解兵不中可留决鬭布即一发五中戟支灵等皆惊言将军天威也言志不在於技艺之末惟取揖让威雄之礼仪耳】
小园赋
【小园赋者伤其屈体魏周愿为隐居而不可得也其文既异潘岳之闲居亦非仲长之乐志以乡关之思发为哀怨之辞者也】
若夫一枝之上巢父得安巢之所【巢父山父也谯周古史考曰许由夏常居巢故一号巢父琴操曰许由夏则居巢冬则穴处饥则仍山而食渴则仍河而饮尧大其志禅为天子放发优游可以安已不惧非以贪天下也庄子曰鹪鹩巢林不过一枝】一壶之中壶公有容身之地【神仙传曰壶公常悬一壶空屋上日入之後公跳入壶中人莫能见惟费长房楼上见之知非凡人也赋之发端言一枝一巢犹可栖迟游息已本长安羁旅之人结庐容身而已不必有高堂邃宇也】况乎管寜藜牀虽穿而可坐【高士传曰管寜字幼安北海朱虚人常坐一木榻积五十年未常箕踞榻上当膝皆穿】嵇康鍜竈既煗而堪眠【文士传曰嵇康性絶巧能鍜铁家有盛柳树激水以园之夏天甚清凉恒居其下傲戏乃身自鍜家虽贫有人说鍜者康不受直惟亲旧以鸡酒往与啖清谈而已】岂必连闼洞房南阳樊重之第【後汉书曰樊宏南阳湖人父重其所起庐舍皆有重堂高阁陂池灌注西都赋门闼洞开说文闼门也薛综西京赋注宫门小者曰闼枚乘七发云洞房清宫连闼谓门闼相连属也洞通也谓相当也】绿墀青琐西汉王根之宅【汉书元后传曲阳侯王根骄奢僭上赤墀青琐孟康曰以青画户边镂中天子制也师古曰青琐刻为连环文而青涂之也说文墀涂地也礼天子赤墀】余有数亩敝庐寂寞人外聊以拟伏腊聊以避风霜虽复晏婴近市不求朝夕之利【左传昭三年曰景公欲更晏子之宅曰子之宅近市湫溢嚣尘不可以居请更诸爽垲者辞曰君之先臣容焉臣不足以嗣之於臣侈矣且小人近市朝夕得所求小人之利也】潘岳面城且适闲居之乐【晋书潘岳作闲居之赋以歌事遂情焉其辞曰退而闲居於洛之埃赋又曰陪京泝伊面郊後市杨佺期洛阳记曰城南七里名曰洛水是其居面城也】况乃黄鹤戒露非有意於轮轩【左传闵二年曰卫懿公好鹤鹤有乘轩者周处风土记曰鸣鹤戒露】爰居避风本无情於钟鼓【左传文二年曰臧文仲祀爰居鲁语曰海鸟曰爰居止於鲁东门之外三日命国人祭之展禽曰今兹海其有灾乎夫广川之鸟皆知避其灾是岁海多大风冬暖尔雅爰居一名杂县郭注云汉元帝时有大鸟如马驹时人谓之爰居樊光云似凤凰江淹诗咸池飨爰居钟鼓或愁辛言懿公好鹤故鹤有乘轩而黄鹤非有意於轮轩也臧文不知故祀爰居而爰居本无情於钟鼓也以喻魏周强欲已仕而已本无情於禄仕也】陆机则兄弟同居【世说曰蔡司徒在洛见陆机兄弟住参佐廨中三间瓦屋士龙住东头士衡住西头士龙为人文弱可爱士衡长七尺余作钟言多慷慨】韩康则舅甥不别【晋书曰韩伯字康伯颍川长社人又殷浩传浩甥韩伯浩素赏爱之随至徙所经岁还都浩送至渚侧咏曹顔远诗云富贵他人合贫贱亲戚离因而泣下子山本吴人流寓长安引此二人皆羁旅之时也】蜗角蚊睫又足相容者也【庄子曰有国於蜗之左角曰触氏有国於蜗之右角曰蛮氏相与争地而战伏尸数万逐北旬有五日而後反尔雅郭注云蜗牛音瓜蜗角喻小也崔豹古今注蜗牛陵螺也形如螔蝓殻如小螺热则自悬於叶下野人结圆舍如蜗牛之殻故曰蜗舍亦曰蜗牛之舍也山海经青要之山是多仆累郭云仆累蜗牛也晏子春秋东海有虫巢於蚊睫飞乳去来而蚊不为惊臣婴不知其名而东海渔者命曰焦冥　以上似赋序至尔乃句始是赋然以古韵按之若夫以下疑用韵语盖赋之发端非序文也今附读於後所音徙班固西都赋云缭以周墙四百余里离宫别馆三十六所古无四声徙与地第皆通韵矣眠疑作眂汉书叙传云伯惶恐起眂事注眂古视字视亦今韵之上声者也至西汉王根之宅句换韵下皆从之寂寞人外外鱼厥切黄庭经云洞视得见无内外存漱五牙不饥渴与腊同韵风霜疑作风雪利力蘖切如厉之音烈矣乐读如栎楚辞弃彭咸之娯乐兮灭巧倕之绳墨至非有意於轮轩句换韵轩许斤切陆云夏府君诔曰丘园靡滞鸾骥冯轩岂方伊类捉发躬勤风防愔切楚辞曰上葳蕤而防露兮下泠泠而来风孰知其不合兮若松柏之苦心又曰乘鄂渚而反顾兮叹秋冬之绪风步余马兮山臯低余车兮芳林钟鼓疑倒文鼓钟小雅有鼔钟之诗钟鼓鼓钟随文上下钟字如中之切为渚仍周易讼卦中与成同韵矣陆机至又足相容同前韵容音淫楚辞曰贤士穷而隐处兮亷方正而不容子胥谏而靡躯兮比干忠而剖心若云陆机则同居兄弟韩康则不别舅甥甥字亦同韵然古赋用韵或至数语一见今依文读之至又足相容乃成音也凡者也等字皆助语之辞不在韵列如易象去也字诗去兮及之乎矣等字读之成韵楚辞招?去些字大招去只字皆七言诗也或云五言始苏李七言始魏帝岂知去此助语自三百篇俱备其体矣子山用古韵处见此赋数语及喜晴应诏勅自疏韵诗】尔乃窟室徘徊聊同凿坯【左氏传曰郑伯有耆酒为窟室而夜饮酒击钟焉杜预曰窟室地室淮南子曰顔阖鲁君欲相见而不肯使人以币先马凿坯而遁之扬雄解嘲曰或凿坯以遁言已纵酒昏酣脱落政事亦如隐士凿坯而遁也】桐间露落柳下风来【世说云王?尝行至京口射堂於是清露晨流新桐初引恭目之曰王大故自濯濯】琴号珠柱书名玉杯【琴有柱以珠为之江淹恨赋云横玉柱而沾轼吕延济曰瑟有柱以玉为之知琴瑟皆有柱饰以珠玉矣汉书曰董仲舒说春秋事得失玉杯蕃露清明竹林之属数十篇十余万言】有棠梨而无馆足酸枣而非台【汉书曰甘泉有封栾棠梨扬雄甘泉赋云度三峦兮偈棠梨翰曰度三峦山息棠梨舘也水经注曰酸枣县城西有韩王望气台孙子荆故台赋序曰酸枣寺门外夹道左右有两故台访之国老云韩王听讼观台高一十五仞虽楼榭泯灭然广基似於山岳召公大贤犹舍甘棠区区小国而台观隆崇骄盈於世以鉴来今故作赋云蔑丘园之逦迤亚五岳之嵯峨言壮观也谓园中但有梨枣而无台舘之丽矣】犹得欹侧八九丈纵横数十步【欹侧不正貌小尔雅曰五尺谓之墨倍墨谓之丈孟康曰南北为纵东西为横小尔雅曰跬一举足也倍跬谓之步司马法曰六尺为步】榆柳两三行棃桃百余树【尔雅云榆白枌郭注曰枌榆先生叶却着荚皮色白尔雅曰柳有柽旄杨三种说文云柳小杨也尔雅云棃山摛疏云在山曰摛人植之曰棃又桃有荆桃冬桃山桃之别言园中有此榆柳棃桃四种树木也】拨蒙密兮见牕行欹斜兮得路【范蔚宗乐游应诏诗曰遵渚攀蒙密】蝉有翳兮不惊雉无罗兮何惧【月令曰寒蝉鸣尔雅郭璞注云寒螿也方言云蝉楚谓之蜩宋卫谓之螗蜩陈郑谓之蜋蜩秦晋谓之蝉海岱谓之?其小者谓之麦蜇有文者谓之螓尔雅云弊者翳郭注云树?翳覆地者言蝉有树翳弊故不惊也按尔雅释雉有五曰翬鹞鶅鵗鷷左传五雉是也又有鷮雉鸿雉鷩雉海雉翟雉雗雉鵫雉皆雉类也说文曰罗以丝罟鸟也高诱曰罗鸟网也言雉无网罟可不惧也】草树混淆枝格相交【言园中草树随其所长不加修葺也格音阁树高长枝为格】山为篑覆地有堂坳【言园之极小任其自然而成山水也论语曰譬如为山未成一篑包咸曰篑土笼也庄子曰覆杯水於坳堂之上则芥为之舟置杯焉则胶水浅而舟大也崔云堂道谓之坳司马云涂地令平支遁亦谓有坳垤形也坳於交反】藏狸并窟乳鹊重巢【顔师古急就篇注云狸一名豾江淮陈楚谓之为猍其子?鹊者亦因声以为名也其为鸟也知来作巢则避太岁淮南子曰鸟鹊识岁之多风去乔木而巢扶枝】连珠细茵长柄寒匏【谢万春赋云草靡靡以成茵连珠细茵者言其草实可食历历如贯珠也又按茵席也或言细草连贯如珠若铺茵席也世说曰陆士衡诣刘道真刘无他言惟问东吴有长柄壶芦得种来不论语何宴注云匏瓠瓜也】可以疗饥可以栖迟【高士传四皓歌曰煜煜紫芝可以疗饥诗曰衡门之下可以栖迟言已在小园并鸟兽以栖迟食草实以疗饥无求於安饱也】?区兮狭室穿漏兮茅茨檐直倚而妨?户平行而碍眉【言园小而处所亦极狭漏也妨?碍眉言其低也庾阐着狭室赋墨子曰尧舜茅茨不剪】坐帐无鹤支牀有龟【神仙传曰介象字元则会稽人也吴王徵至武昌甚尊敬之称为介君诏令立宅供帐皆是绮绣遗黄金千镒从象学隐形之术後告言病帝以美梨一奁赐象象食之须臾便死帝埋葬之以日中死晡时已至建邺所赐梨付苑吏种之吏後以表闻先主即发棺视之惟一符耳帝思之与立庙时时躬往祭之常有白鹤来集座上迟回复去坐帐无鹤者言已无仙术可归建邺也时梁都建邺思归故国矣抱朴子曰史记龟策传云江淮间居人为儿时以龟支牀至後死家人移牀而龟犹生此亦不减五六十岁也不饮不食如此之久而不死其与凡物不同亦远矣亦复何疑於千岁哉仙家象龟之息岂不有以乎支牀有龟者喻巳久住长安若龟支牀矣】鸟多闲暇花随四时心则历陵枯木发则睢阳乱丝【历陵地名汉属豫章郡宋书五行志曰永嘉六年七月豫章郡有樟树久枯是月忽更荣茂水经注曰豫章城之南门曰松阳门门内有樟树高七丈五尺大二十五围枝叶扶疎垂?数亩应劭汉官仪曰豫章郡树生庭中故以名郡矣此树尝中枯逮晋永嘉中一旦更茂丰蔚如初咸以为中兴之祥也按历陵即禹贡敷浅原虽所属逓迁是即豫章枯木矣又地理志曰梁国睢阳故宋国按墨翟宋人也吕氏春秋曰墨子见染素丝者而叹故云睢阳乱丝言园中虽有花鸟可乐而已心灰如槁木髪白如乱丝也乱丝言蓬头白发其色若素丝也又按史记梁孝王筑东苑广?阳城七十里西京杂记曰梁孝王游於忘忧之舘集诸游士各使为赋枚乘柳赋云于嗟细柳流乱轻丝是亦睢阳乱丝然不如素丝之义兼类白发也】非夏日而可畏异秋天而可悲【左传云赵盾夏日之日也杜预曰夏日可畏宋玉曰悲哉秋之为气也言心中惟有怖畏悲凉而已不复知有乐也】一寸二寸之鱼三竿两竿之竹【字林曰竿竹挺也】云气?於丛蓍金精养於秋菊【史记龟策传曰闻蓍生满百者其下必有神龟守之其上必有云气覆之传曰天下和平王道得而蓍茎长丈其丛生满百茎礼记曰季秋菊有黄华玉函方云甘菊九月上寅日采名曰金精】枣酸梨酢桃榹李薁【尔雅曰樲酸枣郭璞曰树小实酢马第伯封禅记曰酢梨酸枣尔雅曰榹桃山桃郭璞曰实如桃而小不解核疏云生山中者名榹桃谢灵运酬弟诗曰山榹发红萼薁山李也即诗所云唐棣草木疏曰粤李一名雀梅一名车下李所在山皆有其华或白或赤六月中熟大如李子可食】落叶半牀狂花满屋【以上言园中草木繁茂也】名为野人之家是谓愚公之谷【後汉书曰桓帝延熹中幸竟陵过云梦临沔水百姓莫不覩者汉隂父老独耕不辍尚书郎张温异之下道百步自与言父老曰我野人耳不逹斯语刘向说苑曰齐桓公出猎逐鹿而走入山谷之中见一老公而问之是为何谷对曰愚公之谷桓公曰何故对曰以臣名之桓公曰今视公之仪状非愚人也何以为公名对曰臣请陈之臣故畜?牛生子而大卖之而买驹少年曰牛不生马遂持驹去傍邻闻之以臣为愚故名此谷为愚公之谷言其如隐士之居也】试偃息於茂林乃久羡於抽簪【言已位望通显实非其好有隐遁之志也以下皆言隐居之事潘岳秋兴赋曰仆野人也偃息不过茅屋竹林之下论衡曰山种枣栗名曰茂林兰亭记云茂林修竹锺会遗荣赋曰散发抽簪永纵一壑通俗文曰帻道曰簪】虽有门而长闭实无水而恒沉【陶潜归去来辞曰门虽设而长关庄子曰与世违而心不屑与之俱是陆沉者也郭注云人中隐者譬无水而沉曰陆沉】三春负耡相识五月披裘见?【皇甫谧高士传曰林类者魏人也年且百岁底春披裘拾遗穗於故畦并歌并进孔子适卫望之於野顾谓弟子曰彼叟可与言者子贡请行逆之陇端又曰披裘公者吴人也延陵季子出游见道中有遗金顾披裘公曰取彼金投鎌公瞋目拂手而言曰何子处之高而视人之卑五月披裘而负薪岂取金者哉季子大惊既谢而问姓名公曰吾子皮相之士何足语姓名也】问葛洪之药性访京房之卜林【抱朴子自序曰抱朴子姓葛名洪字穉川丹阳句容人也终日默然邦人咸称为抱朴之士是以洪着书因自号焉其内篇言神仙方药鬼悖变化养生延年禳邪却病之事属道家其外篇言人间得失世事臧否属儒家晋书葛洪传曰洪师事南海太守上党鲍玄玄亦内学逆占将来见洪深重之以女妻洪洪傅玄业兼综练医术有金匮药方一百卷肘後要急方四卷汉书曰京房字君明东郡顿丘人也治易事梁人焦延夀其说长於灾变分六十四卦更直日用事以风雨寒温为候各有占验房用之尤精】草无忘忧之意花无长乐之心【萱草一名紫萱又呼为忘忧草述异记曰吴中书生呼为疗愁花嵇中散养生论云萱草忘忧崔豹古今注曰欲忘人之忧则赠之以丹棘丹棘一名忘忧草使人忘其忧也名医别录曰萱草今之鹿葱傅咸紫华赋序曰紫华一名长乐花言已在长安既无求於当世又即境伤怀视园中花草皆含忧也】鸟何事而逐酒鱼何情而听琴【庄子曰昔者海鸟止於鲁郊鲁侯御而觞之庙鸟眩视悲忧不敢饮一杯三日而死韩诗外传曰昔伯牙鼓琴而渊鱼出听喻已宜如飞鸟栖深林当若游鱼潜重渊今乃失其故性非所乐也】加以寒暑异令乖违德性【言其忧劳成疾也以下皆言其寝疾之事】崔駰以不乐损年吴质以长愁养病【後汉书曰窦宪为车骑将军辟崔駰为掾宪擅权骄恣駰数谏之及出击匈奴道路愈多不法駰为主簿前後奏记数十指切长短宪不能容稍疎之因察駰高第出为长岑长駰自以远去不得意遂不之官卒於家魏略曰吴质字季重与徐干等并见友於太子二十二年魏大疫诸人多死故太子与质书质报之曰质已四十二矣白发生鬓所虑日深实不复若平日之时也但欲保身勅行不蹈有过之地以为知已之累耳游宴之欢难可再遇盛年一过实不可追】镇宅神以薶石厌山精而照镜【淮南毕万术曰埋石四隅家无鬼汉黄门令史游急就篇曰石敢当顔师古注曰敢当言所当无敌也按今俗居当冲道犹埋石书石敢当其遗意也薶即埋字抱朴子登涉篇曰万物之老者其精能假托人形以眩惑人目而常试人惟不能於镜中易其真形耳是以古之入山道士皆以明镜九寸已上悬於背後则老魅不敢近人注见第三卷诗搜神後记曰王文献曾令郭璞筮已一年吉凶璞曰当有小不吉利可取广州二大甖盛水置牀张二角名曰镜好以厌之至某时撒甖去水其灾可消至日忘之?失铜镜不知所在後撒去水乃见所失铜镜在於甖中甖口数寸镜大尺余王公复令璞筮镜甖之意璞云撒甖违期故至此妖邪魅所为无他故也使烧车辖而镜立出山精亦邪魅也注见枯树赋】屡动庄舄之吟几行魏颗之命【史记曰越人庄舄仕楚执珪有顷病楚王曰舄思越则越声不思越则且楚声往聼之犹尚越声也王仲宣登楼赋曰庄舄显而越吟左氏传曰魏武子有嬖妾武子有疾命颗曰必嫁是妾疾甚则曰必以殉及卒颗嫁之曰从其治命言已去梁即魏常思故国疾病至於昏乱也】薄晩闲闺老幼相擕蓬头王霸之子椎髻梁鸿之妻【谓已老幼皆入长安也後汉书曰太原王霸少立高节光武时连徵不仕妻亦美志行同霸与同郡令狐子伯为友後子伯为楚相而其子为郡功曹子伯乃令子奉书於霸车马服从雍容如也霸子时方耕於野闻宾至投耒而归见令狐子怚怍不能仰视霸目之有愧容客去而久卧不起妻怪问其故曰吾与子伯素不相若向见其子容服甚光举措有适而我儿曹蓬头历齿未知礼则见客有慙色父子深恩不觉自失耳妻曰君少修清节不顾荣禄今子伯之贵孰与君之高奈何忘宿志而慙儿女子乎霸屈起而笑曰有是哉遂终身隐遁又曰梁鸿字伯鸾娶同县孟氏女始以装饰入门七日而鸿不答乃更为椎髻者布衣操作而前鸿大喜曰此真梁鸿妻也按哀江南赋云提挈老幼关河累年又滕王逌序云信擕老入关蒸蒸色养及丁母忧杖而後起是子山有老母也又谢赵王赉丝布啓云某息荀娘昨蒙恩赐是子山有幼子也又报赵王惠酒诗云穉子还羞出惊妻倒闭门子山虽为羁旅老幼妻子并在於周矣】燋麦两瓮寒菜一畦【马汧督诔曰?陈焦之麦刘熙孟子注曰今俗以五十亩为大畦】风骚骚而树急天惨惨而云低【後汉书张衡思玄赋曰寒风凄而未至兮拂穹岫之骚骚注云骚音修王粲登楼赋曰天惨惨而无色】聚空仓而雀噪惊懒妇而蝉嘶【汉苏伯玉妻盘中诗曰空仓鹊常苦饥崔豹古今注云蟋蟀一名吟蛩秋初生得寒则鸣一云齐南呼为懒妇宋均曰促织蟋蟀也立秋女功急故趣之诗疏络纬鸣懒妇惊促织也惊懒妇者非蝉而云蝉嘶言促织之鸣类蝉嘶也且以此名虫若懒妇鱼矣】昔草滥於吹嘘藉文言之庆余【言已仕梁时也韩子曰齐宣王使人吹竽南郭处士请为王吹竽粟食与三百人等宣王死文王即位一一听之处士乃逃或云韩昭侯严使一一聼之乃知滥也吹嘘谓吹竽也易坤卦文言曰积善之家必有余庆谓已仕梁承先世之德也】门有通德家承【一作藏】赐书【後汉书曰郑玄字康成北海高密人国相孔融深敬於玄履屣造门告高密县为玄特立一乡曰郑公乡云昔东海于公仅有一节犹或诫乡人侈其门闾矧郑公之德而无驷牡之路可广门衢令容高车号曰通德门汉书叙传曰班彪字叔皮与仲兄嗣共游学家有赐书内足於财好古之士自远方至父党扬子云以下莫不造门门有通德者谓祖易为齐徵士若汉郑公乡矣家承赐书者按梁书文学传云庾於陵字子介博学有才思有文集十卷弟肩吾八岁能赋诗特为於陵所友爱又为东宫学士文集行於世於陵为肩吾仲兄若班嗣矣子山承之大庾小庾又若叔皮孟坚也】或陪玄武之观时参凤凰之虚【三辅旧事曰未央宫北有玄武阙三辅黄图曰汉宫殿有凤凰殿西京赋曰凤凰鸳鸾也】观受厘於宣室赋长杨於直庐【汉书曰文帝思贾谊徵之至入则上方受厘坐宣室上因感鬼神事而问鬼神之本苏林曰宣室未央前正室也应劭曰厘祭余肉也音僖扬雄作长杨赋三辅黄图曰长杨宫在今盩厔县东南三十里陆机洛阳记曰吾常怪谒帝承明庐问张公张公云魏明帝在建始殿朝会皆由承明门然直庐在承明门侧汉书张宴注云直宿所止曰庐本传云父肩吾为梁太子掌管记及信并为抄撰学士父子在东宫出入禁闼恩礼莫与比隆是其事也】遂乃山崩川竭冰碎瓦裂大盗潜移长离永灭【言梁武帝太清二年侯景之乱也史记周本纪云伯阳甫曰山崩川竭亡国之徵也後汉书光武赞曰炎政中微大盗移国注云大盗谓王莽簒位也西汉遭王莽之簒光武迁都洛阳建邺遭侯景之乱元帝迁都江陵故云是矣】摧直辔於三危碎平途於九折【高诱曰三危西极山名汉书曰王阳为益州刺史行部至卭僰九折坂叹曰奉先人遗体奈何数乘此险杜笃首阳山赋曰九坂萎?而多艰言其多危难也】荆轲有寒水之悲苏武有秋风之别【言聘於西魏也史记曰荆轲入秦燕丹饯之易水高渐击筑歌曰风萧萧兮易水寒汉书曰苏武字长卿以天汉元年使匈奴二十年不降还为典属国喻已出聘魏国身留长安也】关山则风月凄怆陇水则肝膓断絶【言在西魏时有乡关之思也古乐府有关山月秦川记曰陇西郡陇山其上悬岩吐溜於中岭泉渟因名万石泉北人升此而歌有云陇头流水鸣声幽咽遥望秦川肝膓断絶】龟言此地之寒鹤讶今年之雪【水经注引车频秦书曰苻坚建元十二年高陆县民穿井得龟大二尺六寸背文负八卦古字坚以石为池养之十六年而死取其骨以问吉凶名为客龟太卜佐高梦龟言我将归江南不遇死於秦高於梦中自解曰龟三万六千岁而终终必亡国之徵也为谢玄破於淮肥自缢新城浮图中秦祚因即沦矣子山引此谓已思归江南不欲客死於秦也刘敬叔异苑曰晋太康二年冬大寒南州人见二白鹤语於桥下曰今兹寒不减尧崩年也於是飞去龟言此地之寒者言已时在西魏如客龟也鹤讶今年之雪者言元帝死若尧崩矣按江陵陷在冬十一月至十二月魏人戕帝故以寒雪为言】百灵兮倏忽光华兮已晩【言已壮年逢此丧乱光隂瞬息遂成暮齿伤其遂老於此也】不雪雁门之踦先念鸿陆之远【山海经曰雁门之水出於雁门之山雁出其间汉书段会宗为都护谷永闵其老予书戒曰愿吾子因循旧贯毋求奇功终更亟还亦足以复雁门之踦应劭曰踦只也会宗从沛郡下为雁门又坐法免为踦只不偶也踦音居宜反易渐卦九三爻辞曰鸿渐于陆夫征不复虞翻曰高平称陆谓初已变坎水为平三动之坤故鸿渐于陆初已之正三动成震震为征为夫而体复象坎阳死坤中坎象不见故夫征不复也不雪雁门之踦者言已踦只不偶也先念鸿陆之远者言已远征不复反也】非淮海兮可变非金丹兮能转【国语赵简子叹曰雀入於海为蛤雉入於淮为蜃郭璞游仙诗云淮海变微禽吾生独不化抱朴子曰郑君惟见授金丹之经又曰九转内神鼎中金丹有一转至九转之法言国破家亡以致屈节非如淮海之内能变蜃蛤金丹之药可转烘炉盖伤之也】不暴骨於龙门终低头於马坂【三秦记曰龙门山在河东界禹凿山断门一里余黄河自中流下两岸不通车马鱼登者化为龙不登者点额暴腮而返又交州记曰有堤防龙门大鱼登者化成龙不得过曝腮点额血流此水恒如丹池战国策曰昔骐骥驾盐车上吴坂迁延负辕而不敢进遭伯乐仰而鸣之知伯乐知已二语喻巳不能死节致罹此辱也】谅天造兮昧昧嗟生民兮浑浑【易曰天造草昧淮南子曰茫茫昧昧从天之道又曰浑浑沉沉孰知其前言天道昧昧不可问也】
竹杖赋
【竹杖赋者庾子山哀愤之所为作也桓宣武平荆州喻江陵之陷也楚丘先生信自谓也台城陷後信奔江陵仕於元帝江陵楚地故号楚丘先生名父之子言父肩吾有盛名也虽有闻於十室幸无求於千里者信聘西魏身留长安故无远求也寡人有铜鐶灵夀以下喻魏周逼已以仕也中国明於礼义闇於知人者言已无情於禄仕也世变市朝以下言身经乱离忧干扶疎以下言悲忧易老予此衰矣虽然有以谓国破家亡之故伯玉何嗟丘明惟耻言不能死节身存名辱也九棘龎眉至或非乖理明已非周室亲故不当蒙此恩礼也末复悲歌庾信之文可谓篇篇有哀矣】
桓宣武平荆州【假设桓宣武以起赋端也宣武桓温也桓温别传曰温字元子谯国龙亢人汉五更桓荣後也父彜有识鍳温少有豪迈风气为温峤所知累迁琅邪内史进镇西大将军镇西夏时逆?未诛余烬假息温亲勒部卒建旗致讨清荡伊洛展敬园陵薨諡宣武侯世说云桓征西治江陵城甚丽注引盛弘之荆州记曰荆州城临江汉临江王所治时梁元帝都江陵即荆州城也魏相安定公令于谨来伐遂陷江陵故假桓宣武平荆州为喻也温别传又曰温以永和元年自徐州迁荆州刺史在州寛和百姓安之晋书桓玄书曰朕皇考宣武王圣德高邈又案晋康帝建元十二年三月姚襄入於许昌太尉桓温讨平之徙其余衆三千余家於江汉之间执周成而归是其事也】外白有称楚丘先生来诣门下【刘向新序曰昔者楚丘先生行年七十披裘带索往见孟尝君】桓帝【一作公】曰【按晋书桓温废主立威有不臣之迹至其子桓玄始簒位称帝以喻周文帝宇文泰至其子闵帝始受魏禅时泰相魏为安定公江陵之伐皆由於泰子山本梁朝旧臣故深怪之不引真人但取桓宣武为比直称桓帝下曰寡人岂其紫色蛙声耶可以观文人之寓意矣】名父之子流离江汉孤之责矣【名父谓肩吾也侯景之乱子山奔江陵是为流离江汉也汉书萧育传曰大将军王凤以育名父子着材能除为功曹左传哀六年楚昭王曰江汉濉漳楚之望也杜预曰四水在楚界】及命引进乃曰噫子老矣鹤发鸡皮蓬头历齿【鹤发白发也鸡皮言其绉也庄子曰蓬头突髩登徒子好色赋曰蓬头挛耳齞唇历齿说文曰历犹疎也】廼是江汉英灵衡荆杞梓【尚书曰荆及衡阳惟荆州孔安国曰北据荆山南及衡山之阳也左氏传曰如杞梓皮革自楚往也】虽有闻於十室幸无求於千里【论语曰十室之邑必有忠信刘越石诗曰邓生何感激千里来相求】寡人有铜鐶灵夀银角桃枝【常璩华阳国志曰巴地竹木之璝者有桃枝灵寿左思三都赋曰灵寿桃枝刘逵注云灵寿木名也出涪陵县桃枝竹属也出垫江县二者可以为杖尔雅曰桃枝四寸有节郭璞注曰今桃枝节间相去多四寸竹谱曰篔簹射个箖箊桃枝魏书云武帝赐杨彪银角桃枝一枚以章旧德】开木瓜而未落养莲花而不萎【干宝搜神记曰吴时有徐光者尝行术於市里从人乞瓜其主勿与便从索瓣杖地种之俄而瓜生蔓延生花成实乃取食之因赐观者鬻者反视所出卖皆亡耗矣凡言水旱甚验过大将军孙綝门褰衣而趋左右唾践或问其故答曰流血臭腥不可耐綝闻恶而杀之斩其首无血及綝废幼帝更立景帝将拜陵上车有大风荡綝车车为之倾见光在松树上拊掌指挥嗤笑之綝问侍从皆无见者俄而景帝诛綝按吴志綝废亮立休惧因求出屯武昌休许焉武昌荆州地及下王敦皆在武昌故子山引之沈约宋书五行志曰王敦在武昌铃下仪仗生华如莲花状五六日不萎落此木失其性而为变也干宝曰铃阁尊严者之仪铃下主威严之官今狂花生於枯木又在铃阁之间言威仪之富荣华之盛皆如狂花之发不可久也其後终以逆命没又加戮是其应也一说此花孽也於周易为枯杨生华亦见干宝搜神记及晋书五行志诗曰无木不萎萎槁也江陵之伐由岳阳安定诸君信所不悦引此二语妖异之词也】迎仙客於锦市送游龙於葛陂【言於蜀郡而得此杖也益州记曰锦里在益州南筰桥东流江南岸以锦为市後汉书费长房传曰壶公与一竹杖曰骑此任所之则自至矣既至可以杖投葛陂中也长房乘杖须臾来归自谓去家适经旬日而已十余年矣即以杖投陂顾视则龙也家人谓其久死不信长房曰往日所葬乃竹杖耳乃发冢剖棺杖犹存焉章怀太子注云陂在今新蔡北】先生将以养老将以扶危【学士年长者谓之先生】先生笑而言曰中国明於礼义闇於知人心之忧矣【中国谓国中也言君国中虽明礼义而不知人所以为忧也如葛覃之诗施於中谷毛传以为谷中今反文盖微辞也心之忧矣出诗】惟我生民虽复疎条劲柘促节贞筠杖端刻鸟角首图麟岂能相予此疾将予此身【说文曰柘桑也筠竹皮也後汉书曰仲秋案户比民年七十者授之以玉杖长尺端以鸠为饰鸠食不噎之鸟故取之一说汉高祖与项羽战败帝遁於泽中时鸠鸣其上追者以为必无人遂得脱及即位作鸠杖以扶老刘向别录有麒麟角杖赋言人之生老病死皆有常数虽劲柘贞筠之材刻鸟图麟之丽终不能延年却病是杖无所用也以喻高爵厚禄无所加於我矣】若乃世变市朝年移陵谷猿吟鹰厉风霜惨黩楚汉争衡袁曹竞逐兽食无草禽巢无木【诗曰高岸为谷深谷为陵古出夏门行曰市朝人易千年墓平汉书项羽大破汉军多杀士卒睢水为不流魏志官度之战袁绍军大溃余衆伪降曹操尽坑之前後所杀八万人喻魏师至人如鸟兽无所依也】於时无惧而栗不寒而战【於时以下喻江陵之陷西魏将男女数万口尽俘以归也淮南子尧戒曰战战栗栗汉书魏勃退立股战而栗师古曰战惧之甚也】胡马哀吟羌笳凄啭亲友离絶妻孥流转玉关寄书章台留钏【李陵书曰胡笳互动牧马悲鸣吟啸成羣胡马哀吟羌笳凄啭者言远适异国有别离之惨也亲友离絶妻孥流转者喻魏人分男女数万口皆为奴婢献俘长安也汉书地理志曰龙勒有玉门关後汉书班超疏曰但愿生入玉门关晋记云王逹妻卫氏太安中为鲜卑所掠路由章武台留一书并钗钏访其家又陆机羽扇赋云昔楚襄王会於章台之上言章华台也史记秦王坐章台汉书云张敞走马章台街秦地亦有章台之名然无留钏知其谓章武台也说文钏尺绢切臂环也】寒关凄怆羁旅悲凉疎毛抵於矰缴脆骨被於风霜【喻江陵之败子山已留长安若失羣鸟也左氏传曰羁旅之臣班固两都赋曰抚罿鸿御矰缴周礼曰矰矢也郑康成曰结缴於矢谓之矰矰高也说文曰缴生丝缕也声之若切淮南子曰雁衔芦而飞以避矰缴】发种种而愈落眉髟髟而竞长【言梁亡之後巳狼狈流离遂至衰老也左传卢蒲嫳曰予发如此种种予奚能为服?通俗文曰发垂而髟潘岳赋曰斑髩髟以承弁兮说文曰髟长发猋猋也髟所衔切又必周切眉髟髟者言眉之长垂如发也】是以忧干扶疎悲条郁结【假竹之枝干以明心七发曰中郁结之轮菌根扶疎以分离说文扶疎四布也】宿昔僛丑俄然耄【一作耆】耋【淮南子曰视毛嫱西子犹?丑也高诱曰?头也方相氏黄金四目衣赭稀世之?丑貌非生人也但其像耳目?丑言极丑也广雅曰?丑也?音欺僛丑当作?丑说文僛醉舞貌礼记曰八十曰耄尔雅曰耋老也郭璞曰八十为耋刘熙释名曰七十曰耄头发白髦髦然也八十曰耋耋铁也皮肤变黑色如铁也一作耆者周礼八十曰耆言其悲忧忽成丑老也】变田凤於承宫改阳文於鬷蔑【三辅决録曰汉灵帝殿柱题堂堂乎张京兆田郎顔氏家训引此云用论语题京兆人田凤也後汉书曰承宫字少子琅邢姑幕人也永平中拜博士迁左中郎将数纳忠言朝臣惮其节名播匈奴时北单于遣使求得见宫显宗勅自整饰宫对曰翟眩名非识实者也臣状丑不可以示远宜选有威容者帝以大鸿胪魏应代之淮南子曰不待脂粉芳泽而性可悦者西施阳文也高诱曰阳文古之好女许慎曰楚之好人也左氏传曰鬷蔑恶杜预曰恶丑貌也言乱离改节悲忧易老如美貌化为丑人也阮嗣宗咏怀诗云　朝为媚少年夕暮成丑老即此意也】潘岳秋兴嵇生倦游桓谭不乐吴质长愁并皆年华未暮容貌先秋【潘岳秋兴赋序曰於时秋也故秋兴命篇春秋三十有二始见二毛感秋而兴此赋也赵至与嵇蕃书曰去矣嵇生永离隔矣汉书曰长卿故倦游文颖曰倦疲也言疲厌游学也後汉书曰桓谭上疏言谶记之非帝省奏不说其状有诏会议云台所处帝谓谭曰吾欲谶决之谭默然良久曰臣不读谶帝问其故谭复极言谶之非经帝大怒曰桓谭非圣无法将下斩之谭叩头流血良久乃解出为六安郡丞意忽忽不乐道病卒魏志曰吴质字季重济隂人以文才为文帝所善官至振威将军质答魏太子牋云今质已四十二矣白发生髩所虑日深实不复若平日之时也】予此衰矣虽然有以非鬼非蜮乃心忧矣【左传医和曰非鬼非食惑以丧志诗曰为鬼为蜮笺云蜮短狐干宝捜神记曰有物处於江中其名曰蜮一曰短狐能含沙射人所中者头痛发热剧者至死言已之衰老乃为故国非有所惑若其淫溺惑乱有如鬼蜮乃可忧也】未见从心先求顺耳【见论语】伯玉何嗟丘明惟耻【庄子曰蘧伯玉行年五十而知四十九年之非行年六十而六十化论语曰左丘明耻之孔注曰左丘明鲁太史按子山述怀诗云惟有丘明耻无复荣期乐丘明之耻岂匿怨而臣其人耶】拉虎捭熊予犹穉童观形察貌子实悲翁【曹子建七啓曰批熊碎掌拉虎摧斑说文曰拉搦也声卢合切捭撃也声补买切穉幼禾也声直利切言巳状貌虽老搦虎撃熊尚如童穉之年喻已犹可有为愤辞也子貌虽少一老翁矣】别有九棘龎眉三槐暮齿【周官曰三槐三公位焉左九棘孤卿大夫位焉右九棘公侯伯子男位焉郑司农曰槐之言怀也言怀来人於此欲与谋也树棘以为位者取其赤心而外刺象以赤心而有刺也龎苍杂色也汉武故事曰武帝辇郎署见顔驷龎眉皓发】孔光谢病袁逢致仕【汉书曰孔光为太师称病辞位太后诏赐太师灵寿杖黄门令为太师省中坐置几太师入省中用杖赐餐十七物然後归老於第官属按职如故後汉书曰袁逢字周阳以累世三公子寛厚笃信着称於时後为司空卒於执金吾朝廷以逢尝为三老特优礼之】吴濞不朝杨彪丧子【史记曰吴王濞高帝兄刘仲之子也高帝立为吴王稍失藩臣之礼称疾不朝天子赐吴王几杖老不朝後汉书曰杨彪子修字德祖为曹操所杀操见彪问曰公何瘦之甚对曰愧无日磾先见之明犹怀老牛舐犊之爱操为之改容魏书黄初二年公卿朝朔旦并引故汉太尉杨彪待以客礼赐延年杖及冯几谒请之日便使杖入】明公此赠或非乖理【言如孔光以下此四君者竹杖之赠或非乖礼喻魏与周不当以爵禄与已也按上文称桓宣武为帝宣武自命孤寡而楚丘先生仅以明公称之犹诸侯之礼矣】先生乃歌曰秋藜促节白藋同心终堪荷筱自足驱禽一传大夏空成邓林【左氏传曰斩之蓬蒿藜藋而共处之说文曰藜草也声郎实切戴凯之竹谱曰杞发苦竹促节薄齿说文曰藋堇草也一曰拜啻藋声徒吊切又竹谱曰筱出鲁郡堪为笙也又曰细筱大簜书曰筱簜既敷郑注筱箭也论语曰遇丈人以杖荷筱包曰筱竹器汉书曰张骞使大夏见蜀布卭竹杖又律历志曰黄帝使伶伦取竹於大夏之西山海经曰夸父与日逐走入日渴欲得饮饮於河渭河渭不足北饮大泽未至遂渴而死弃其杖化为邓林言藜藋在野是其真性且可用以荷筱驱禽若竹之制以为杖而死者过半即庄子义台露寝之义喻已无羡於荣华而魏周强欲已仕哀其失故也】
卭竹杖赋
【寓意与竹杖赋同汉书曰张骞言使大夏时见蜀布卭竹杖问所从来曰从东来身毒国可数千里得蜀贾人市三辅黄图曰天子遣使求身毒国市竹而为昆明所闭天子欲伐之乃作昆明池象之以习水战即此竹矣刘逵蜀都赋注曰卭竹出兴古盘江以南竹中实而高节可以为杖戴凯之竹谱曰竹之堪杖莫尚於卭卭其恭切】
沉冥子游於巴山之岑取竹於北隂【沉冥若子虚之属假立以为端也汉书曰蜀严沉冥久幽而不改其操孟康曰蜀郡严君平沉深玄默无欲幽深难测也扬子曰蜀庄沉冥李轨注曰沉冥犹玄寂泯然无迹之貌卭竹出蜀巴蜀接境故云游於巴山之岑尔雅曰山小而高岑郭云言岑崟也吕氏春秋曰昔黄帝令伶伦作为律伶伦自大夏之西乃之阮隃之隂取竹於嶰谿之谷高诱曰大夏西方之山阮隃山名山北曰隂】?娟高节寂历无心霜风色古露染斑深每与龙锺之族幽翳沉沉【?娟见楚辞江淹诗曰寂历百草晦善云寂历雕疎貌张衡南都赋其竹则籦笼?篾篾刀叶反?音谨广韵曰龙锺竹名世言龙锺谓其年老如竹之枝叶揺拽不能自禁也】文不自殊质而见赏蕴诸鸣凤之律制以成龙之杖【汉书律历志曰黄帝制十二筩以听凤之鸣为十二律王子年拾遗记曰岑华山在西海上有象竹截为管吹之为翠凤之鸣述异记作蔓竹神仙传曰费长房以杖投葛陂中顾视则龙也又邓德明南康记曰南野县有汉监匠陈邻其人通灵夜尝乘龙还家其妻怀身母疑与外人通密看乃知是邻乘龙龙至家辄化青竹杖邻内致户前母不知因将杖去须臾光采满堂俄而飞失杖乃御双鹄还又列仙传曰呼子先者汉中阙下卜师也寿百余年夜有仙人持二竹竿至呼子先骑之乃龙也上华隂山又神仙传曰苏仙公尝持一竹杖时人谓曰苏生竹杖固是龙也历谛传记竹杖之成龙者多矣】拔条劲直璘斌色滋和轮人之不重待羽客以相贻【甘泉赋曰马犀之璘?注音斌埤苍曰璘?文貌也晋灼曰?音豳向曰璘?宝物文采也说文曰滋益也声子之切轮车轮说文曰车有辐曰轮轮人作车轮之人言扶杖则安步当车矣非有车轮之重也羽客羽人也山海经有羽人之国不死之民言待此不死之民以相与也】青春欲暮白云来迟谋於长者操以从之执末而献无因自持【楚辞大招曰青春受谢白日昭只穆天子传云西王母为天子謡曰白云在天山?自出道里悠远山川间之将子无死尚能复来礼记曰谋於长者必操几杖以从之郑注云从犹就也言少年不可再得神仙亦复来迟於是谋於长者用操此杖矣执末而献无因自持者礼记曰献杖者执末疏云末拄头地也拄地不浄不可向人故执以自向持净头以授与人也】诸蔗虽甘不可以倚【嵇含草木状曰诸蔗一曰甘蔗按诸蔗对下彼藜知蔗之种类不一故云诸蔗若诸葛矣崔瑗杖铭曰诸蔗虽甘犹不可杖曹植矫志赋曰诸蔗虽甘杖之必折言诸蔗类竹味虽甘而脆不可倚以为杖也】彼藜虽实不可以美【庄子曰子贡见原宪原宪杖藜应门言藜虽实可以为杖而非美物也】未若处不材之间当有用之始【庄子曰庄子行於山中见大木枝叶繁茂伐木者止其旁而不顾也庄子曰此木以不材得终其天年舍於故人之家故人喜命竖子杀雁而烹之杀不能鸣者明日弟子问於庄子曰昨日山中之木以不材得终其天年今主人之雁以不材死先生将何处庄子笑曰周将处夫材与不材之间吕氏春秋曰圣人之於物也无不材孔子以六尺之杖论贵贱之等辨亲疎之义高诱注曰材用也又庄子云惠子谓庄子曰言无用庄子曰言无用而始可与言用矣夫地非不广且大也且人之所用容足耳然侧足而垫之致黄泉人尚有用乎惠子曰无用庄子曰然则无用之之为用也明矣】鲁分以爵汉锡以年昔尚尔齿今
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:26:08-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
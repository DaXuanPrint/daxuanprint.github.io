<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=gb18030">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="乾象典第一卷,乾象典第二卷,乾象典第三卷,乾象典第四卷,乾象典第五卷,乾象典第六卷,乾象典第七卷,乾象典第八卷,乾象典第九卷,乾象典第十卷,乾象典第十一卷,乾象典第十二卷,乾象典第十三卷,乾象典第十四卷,乾象典第十五卷,乾象典第十六卷,乾象典第十七卷,乾象典第十八卷,乾象典第十九卷,乾象典第二十卷,乾象典第二十一卷,乾象典第二十二卷,乾象典第二十三卷,乾象典第二十四卷,乾象典第二十五卷,乾象典第二十六卷,乾象典第二十七卷,乾象典第二十八卷,乾象典第二十九卷,乾象典第三十卷,乾象典第三十一卷,乾象典第三十二">
<meta name="description" content="历象汇编是中国古籍中有关气象天文内容的汇编。清康熙时广罗古今群籍有关记载,分门别类比排而成。原系陈梦雷所编,雍正时改由蒋廷锡修撰。收入《古今图书集成》。上海中华书局按康有为藏本于1934年缩小影印。陈梦雷,字则震,号有斋,福建候官人。清代学者。曾编有《盛京通志》、《承德县志》、《海城县志》、《闲止书堂集钞》、《松鹤山房诗文集》等。1701年据诚亲王胤祉颁发的协一堂藏书及家藏的1万多卷图书,分门别类编成一集。雍正登基后,被流放东北,卒于戍所。蒋廷,清康熙举人。常熟人。字扬孙,号西谷。工诗善画。著有《尚书地">
<title>古今图书集成历象汇编乾象典_陈梦雷_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">古今图书集成历象汇编乾象典</span> <br/>
          作者： <span class="inputVal" id="bkauthor">陈梦雷</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 ^之大玄=W海o涯君是岸=山^吾为峰=大玄古籍店家出版</span> <br/>
          分类： <span class="inputVal" id="bktype">类书文集,类书,完结</span> <br/>
          字数： <span class="inputVal" id="bknum">[book_length]1323836</span> <br/>
          说明： <span class="inputVal" id="bkdec">历象汇编是中国古籍中有关气象天文内容的汇编。清康熙时广罗古今群籍有关记载,分门别类比排而成。原系陈梦雷所编,雍正时改由蒋廷锡修撰。收入《古今图书集成》。上海中华书局按康有为藏本于1934年缩小影印。陈梦雷,字则震,号有斋,福建候官人。清代学者。曾编有《盛京通志》、《承德县志》、《海城县志》、《闲止书堂集钞》、《松鹤山房诗文集》等。1701年据诚亲王胤祉颁发的协一堂藏书及家藏的1万多卷图书,分门别类编成一集。雍正登基后,被流放东北,卒于戍所。蒋廷,清康熙举人。常熟人。字扬孙,号西谷。工诗善画。著有《尚书地理今释》等书。雍正时奉命重编《古今图书集成》。其第1编即《历象汇编》(其他5编为方舆、明伦、博物、理学、经济)。《乾象典》记天地、阴阳、五行、日月、星晨、及风、云、雾、雨、电、霜、露、烟、火等,共21部100卷。本汇编资料丰富,类别编排合理。在其中找古今气象或天文的资料,十分方便。大体有关气象方面的资料,可在《乾象典》中找寻;</span> <br/>
          封面： <span class="inputVal" id="bkimg">Z_18462.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]古今图书集成历象汇编乾象典
[book_author]陈梦雷
[book_date]清代
[book_copyright]玄之又玄 ^之大玄=W海o涯君是岸=山^吾为峰=大玄古籍店家出版
[book_type]类书文集,类书,完结
[book_length]1323836
[book_dec]历象汇编是中国古籍中有关气象天文内容的汇编。清康熙时广罗古今群籍有关记载,分门别类比排而成。原系陈梦雷所编,雍正时改由蒋廷锡修撰。收入《古今图书集成》。上海中华书局按康有为藏本于1934年缩小影印。陈梦雷,字则震,号有斋,福建候官人。清代学者。曾编有《盛京通志》、《承德县志》、《海城县志》、《闲止书堂集钞》、《松鹤山房诗文集》等。1701年据诚亲王胤祉颁发的协一堂藏书及家藏的1万多卷图书,分门别类编成一集。雍正登基后,被流放东北,卒于戍所。蒋廷,清康熙举人。常熟人。字扬孙,号西谷。工诗善画。著有《尚书地理今释》等书。雍正时奉命重编《古今图书集成》。其第1编即《历象汇编》(其他5编为方舆、明伦、博物、理学、经济)。《乾象典》记天地、阴阳、五行、日月、星晨、及风、云、雾、雨、电、霜、露、烟、火等,共21部100卷。本汇编资料丰富,类别编排合理。在其中找古今气象或天文的资料,十分方便。大体有关气象方面的资料,可在《乾象典》中找寻;
[book_img]Z_18462.jpg


[book_title]乾象典第一卷
天地总部汇考一
《易经》《系辞上传》
天一，地二。天三，地四。天五，地六。天七，地八。天九，地十。〈本义〉此言天地之数，阳奇阴偶，即所谓河图者也。天数五，地数五，五位相得而各有合。天数二十有五，地数三十。凡天地之数，五十有五。此所以成变化，而行鬼神也。
〈本义〉天数五者，一、三、五、七、九，皆奇也；地数五者，二、四、六、八、十，皆偶也。相得谓一与二、三与四、五与六、七与八、九与十，各以奇偶为类，而目相得。有合谓一与六、二与七、三与八、四与九、五与十，皆两相合。二十有五者，五奇之积也。三十者，五偶之积也。
《礼记》《曲礼》
天子祭天地。
〈注〉吕氏曰：冬至日祭天；夏至日祭地。〈大全〉陈氏曰：天子祭天地，诸侯不敢僭天子而祭天地。
《月令》
孟春之月，天气下降，地气上腾。天地和同，草木萌动。
又
孟秋之月，天地始肃，不可以赢。
又
孟冬之月，地始冻。
又
命有司曰：天气上腾，地气下降。天地不通，闭塞而成冬。
又
仲冬之月，地始坼。
又
命有司曰：土事毋作，慎毋发。盖毋发室屋及起大众，以固而闭，地气沮泄。是谓发天地之房。
《春秋纬》《感精符》
人主与日月同明，四海合信。故父天、母地、兄日、姊月。
《河洛纬》《括地象》
西北为天门，东南为地户。
〈注〉天不足西北，是天门；地不满东南，是地户。
《大戴礼》《曾子天圆》
单居离问于曾子曰：天圆而地方者，诚有之乎。曾子曰：离，而闻之云乎。单居离曰：弟子不察，此以敢问也。曾子曰：天之所生上首，地之所生下首。上首之谓圆，下首之谓方。如诚天圆而地方，则是四角之不掩也。且来，吾语汝。参尝闻之夫子曰：天道曰圆，地道曰方。方曰幽而圆曰明。明者，吐气者也，是故外景；幽者，含气者也，是故内景。故火曰外景，而金水内景。吐气者施，而含气者化，是以阳施而阴化也。阳之精气曰神，阴之精气曰灵。神灵者，品物之本也，而礼乐仁义之祖也，而善否治乱所兴作也。阴阳之气，各尽其所，则静矣。偏则风，俱则雷，交则电，乱则雾，和则雨。阳气胜则散为雨露，阴气胜则凝为霜雪。阳之专气为雹，阴之专气为霰；霰雹者，一气之化也。毛虫毛而后生，羽虫羽而后生；毛羽之虫，阳气之所生也。介虫介而后生，鳞虫鳞而后生；介鳞之虫，阴气之所生也。唯人为裸匈而后生也，阴阳之精也。毛虫之精者曰麟，羽虫之精者曰凤，介虫之精者曰龟，鳞虫之精者曰龙，裸虫之精者曰圣人。龙非风不举，龟非火不兆，此皆阴阳之济。兹四者，所以役圣人之精也，是故圣人为天地主，为山川主，为鬼神主，为宗庙主。圣人慎守日月之数，以察星辰之行，以序四时之顺逆，谓之历；截十二管，以宗八音之上下清浊，谓之律也。律居阴而治阳，历居阳而治阴。律历迭相治也，其间不容发。圣人立五礼以为民望，制五衰以别亲疏，和五声之乐以导民气，合五味之调以察民情，正五色之位，成五谷之名。序五牲之先后贵贱。诸侯之祭，牲牛，曰太牢；大夫之祭，牲羊，曰少牢；士之祭，牲特豕，曰馈食。无禄者稷馈，稷馈者无尸，无尸者厌也。宗庙曰刍豢，山川曰牺弧８盍徐瘗，是有五牲。此之谓品物之本，礼乐之祖，善否治乱之所由兴作也。
《晋书》《天文志》
古言天者有三家，一曰盖天，二曰宣夜，三曰浑天。汉灵帝时，蔡邕于朔方上书，言宣夜之学，绝无师法。周髀术数具存，考验天状，多所违失。惟浑天近得其情，今史官候台所用铜仪，则其法也。立八尺圆体而具天地之形，以正黄道；占察发敛，以行日月，以步五纬。精微深妙，百代不易之道也。官有其器而无本书，前志亦阙。蔡邕所谓周髀者，即盖天之说也。其本庖牺氏立周天历度，其所传则周公受于殷商，周人志之，故曰周髀。髀，股也；股者，表也。其言天似盖笠，地法覆，天地各中高外下。北极之下为天地之中，其地最高，而滂沱四P，三光隐映，以为昼夜。天中高于外衡冬至日之所在六万里，北极下地高于外衡下地亦六万里，外衡高于北极下地二万里。天地降高相从，日去地恒八万里。日丽天而平转，分冬夏之间日前行道为七衡六间。每衡周径里数，各依算术。用勾股重差，推晷影极游，以为远近之数，皆得于表股者也。故曰周髀。又周髀家云：天员如张盖，地方如棋局。天旁转如推磨而左行，日月右行，随天左转，故日月实东行，而天牵之以西没。譬之于蚁行磨石之上，磨左旋而蚁右去，磨疾而蚁迟，故不得不随磨以左迥焉。天形南高而北下，日出高，故见；日人下，故不见。天之居如倚盖，故极在人北，是其证也。极在天之中，而今在人北，所以知天之形如倚盖也。日朝出阳中，暮入阴中，阴气暗冥，故没不见也。夏时阳气多，阴气少，阳气光明，与日同辉。故日出即见，无蔽之者，故夏日长也。冬天阴气多，阳气少，阴气暗冥，掩日之光，虽出犹隐不见，故冬日短也。宣夜之书云，惟汉秘书郎S萌记先师相传云：天了无质，仰而瞻之，高远无极，眼瞀精绝，故苍苍然也。譬之旁望远道之黄山而皆青，俯察千仞之深谷而窈黑。夫青非真色，而黑非有体也。日月众星，自然浮生虚空之中，其行其止皆须气焉。是以七曜或逝或住，或顺或逆，伏见无常，进退不同，由乎无所根系，故各异也。故辰极常居其所，而北斗不与众星西没也。摄提、填星皆东行，日行一度，月行十三度，迟疾任情，其无所系著可知矣。若缀附天体，不得尔也。成帝咸康中，会稽虞喜，因宣夜之说，作安天论。以为天高穷于无穷，地深测于不测。天确乎在上，有常安之形；地块焉在下，有居静之体。常相覆冒，方则俱方，员则俱员，无方员不同之义也。其光曜布列，各自运行，犹江海之有潮汐，万品之有行藏也。葛洪闻而讥之曰：苟辰宿不丽于天，天为无用，便可言无，何必复云有之而不动乎。由此而谈，稚川可谓知言之选也。虞喜族祖河间相耸，又立穹天论云：天形穹隆如鸡子，]其际周，接四海之表，浮于元气之上。譬如覆奁以抑水而不没者，气充其中故也。日绕辰极，没西而还东，不出入地中。天之有极，犹盖之有斗也。天北下于地三十度，极之倾在地卯酉之北，亦三十度，人在卯酉之南十馀万里，故斗极之下不为地中，当对天地卯酉之位耳。日行黄道绕极，极北去黄道百一十五度，南去黄道六十七度，二至之所舍以为长短也。吴太常姚信造昕天论云：人为灵虫，形最似天。今人颐前多临胸，而项不能覆背。近取诸身，故知天之体，南低入地，北则偏高。又冬至极低，而天运近南，故日去人远，而斗去人近，北天气至，故冰寒也。夏至极起，而天运近北，而斗去人远，日去人近，南天气至，故蒸热也。极之高时，日行地中浅，故夜短；天去地高，故昼长也。极之低时，日行地中深，故夜长；天去地下浅，故昼短也。自虞喜、虞耸、姚信，皆好奇徇异之说，非极数谈天者也。至于浑天理妙，学者多疑。汉王仲任据盖天之说，以浑仪云：旧说天转从地下过，今掘地一丈辄有水，天何得从水中行乎。甚不然也。日随天而转，非入地。夫人目所望，不过十里，天地合矣；实非合也，远使然耳。今视日入，非入也，亦远耳。当日入西方之时，其下之人亦将谓之为中也。四方之人，各以其近者为出，远者为入矣。何以明之，今试使一人把大炬火，夜半行于平地，去人十里，火光灭矣；非灭也，远使然耳。今日西转不复见，是火灭之类也。日月不员也，望视之所以员者，去人远也。夫日，火之精也；月，水之精也。水火在地不员，在天何故员。故丹阳葛洪释之曰：浑天仪注云：天如鸡子，地如鸡中黄，孤居于天内，天大而地小。天表里有水，天地各乘气而立，载水而行。周天三百六十五度四分度之一，又中分之，则半覆地上，半绕地下。故二十八宿半见半隐，天转如车毂之运也。诸论天者虽多，然精于阴阳者。张平子、陆公纪之徒，咸以为推步七曜之道，度历象昏明之C候，校以四八之气，考以漏刻之分，占晷景之往来，求形验于事情，莫密于浑象者也。张平子既作铜浑天仪于密室中，以漏水转之，令伺之者闭户而唱之。其伺之者以告灵台之观天者曰：璇玑所加，某星始见，某星巳中，某星今没，皆如合符也。崔子玉为其碑铭曰：数术穷天地，制作侔造化，高才伟艺，与神合契。盖由于平子浑仪及地动仪之有验故也。若夫果如浑者，则天之出入行于水中，为的然矣。故黄帝书曰：天在地外，水在天外。水浮天而载地者也。又易曰：时乘六龙。夫阳爻称龙，龙者居水之物，以喻天。天，阳物也，又出入水中，与龙相似，故以比龙也。圣人仰观俯察，审其如此，故晋卦坤下离上，以C日出于地也。又明夷之卦离下坤上，以C日入于地也。需卦乾下坎上，此亦天入水中之象也。夫天为金，金水乃相生之物也。天出入水中，当有何损，而谓为不可乎。故桓君山曰：春分，日出卯，入酉，此乃人之卯酉。天之卯酉，当值斗极为天中。今视之乃在北，不正在人上。而春秋分时，日出入乃在斗极之南。若如磨右转，则北方道远而南方道近，昼夜漏刻之数不应等也。后奏事待报，坐西廊庑下，以寒故暴背。有顷，日光出去，不复暴背。君山乃告信盖天者曰：天若如推磨右转而日西行者，其光景当照此廊下稍而东耳，不当拔出去。拔出去是应浑天法也。浑为天之真形，于是可知矣。然则天出入水中，无复疑矣。又今视诸星出于东者，初但去地少许耳。渐而西行，先经人上，后遂西转而下焉，不旁旋也。其先在西之星，亦稍下而没，无北转者。日之出入亦然。若谓如磨右转者，日之出入亦然，众星日月宜随天而回。初在于东，次经于南，次到于西，次及于北，而复还于东，不应横过去也。今日出于东，冉冉转上，及其入西，亦复渐渐稍下，都不绕边北去。了了如此，王生必固谓为不然者，疏矣。今日径千里，围周三千里，中足以当小星之数十也。若日以转远之故，但当光曜不能复来照及人耳，宜犹望见其体，不应都失其所在也。日光既盛，其体又大于星多矣。今见极北之小星，而不见日之在北者，明其不北行也。若日以转远之故，不复可见，其北入之间，应当稍小，而日方入之时乃更大，此非转远之徵也。王生以火炬喻日，吾亦将借子之矛以刺子之J焉。把火之去人转远，其光转微，而日月自出至入，不渐小也。王生以火喻之，谬矣。又日之入西方，视之稍稍去，初尚有半，如横破镜之状，须臾沦没矣。若如王生之言，日转北去有半者，其北都没之顷，宜先如竖破镜之状，不应如横破镜也。如此言之，日入北方，不亦孤孑乎。又月之光微，不及日远矣。月盛之时，虽有重云蔽之，不见月体，而夕犹朗然，是光犹从云中而照外也。日若绕西及北者，其光故应如月在云中之状，不得夜便大暗也。又日入则星月出焉。明知天以日月分主昼夜，相代而照也。若日常出者，不应日亦入而星月亦出也。又按河、洛之文，皆云水火者，阴阳之馀气也。夫言馀气也，则不能生日月，可知也。顾当言日阳精生火者可耳。若水火是日月所生，则亦何得尽如日月之员乎。今火出于阳燧，阳燧员而火不员也；水出于方诸，方诸方而水不方也。又阳燧可以取火于日，而无取日于火之理，此则日精之生火明矣；方诸可以取水于月，而无取月于水之道，此则月精之生水了矣。王生又云：远，故视之员。若审然者，月初生之时及既亏之后，何以视之不员乎。而日食或上或下，从侧而起，或如钩至尽。若远视见员，不宜见其残缺左右所起也。此则浑天之理，信而有徵矣。
《宋书》《天文志》
言天者有三家，一曰宣夜，二曰盖天，三曰浑天。而天之正体，经无前说。马书、班志，又阙其文。汉灵帝议郎蔡邕于朔方上书曰：论天体者三家，宣夜之学，绝无师法。周髀术数具存，考验天状，多所违失。惟浑天仅得其情。今史官所用候台铜仪，则其法也。立八尺圆体，而具天地之形，以正黄道；占察发敛，以行日月，以步五纬。精微深妙，百世不易之道也。官有器而无本书，前志亦阙而不论。本欲寝伏仪下，思惟微意，按度成数，以著篇章。罪恶无状，投畀有北，灰灭两绝，势路无由。宣问群臣，下及岩穴，知浑天之意者，使述其义。时阉官用事，邕议不行。汉末吴人陆绩善天文，始推浑天意。王蕃者，庐江人，吴时为中常侍，善数术，传刘洪乾象历。依乾象法而制浑仪，立论考度曰：前儒旧说，天地之体，状如鸟卵，天包地外，犹壳之裹黄也。周旋无端，其形浑浑然，故曰浑天也。周天三百六十五度五百八十九分度之百四十五，半露地上，半在地下。其二端谓之南极、北极。北极出地三十六度，南极入地亦三十六度，两极相去一百八十二度半强。绕北极径七十二度，常见不隐，谓之上规；绕南极七十二度，常隐不见，谓之下规。赤道带天之，去两极各九十一度少强。黄道，日之所行也。半在赤道外，半在赤道内，与赤道东交于角五弱，西交于奎十四少强。其出赤道外极远者，去赤道二十四度，斗二十一度是也。其入赤道内极者，亦二十四度，井二十五度是也。日南至在斗二十一度，去极百一十五度少强是也。日最南，去极最远，故景最长。黄道斗二十一度，出辰入申，故日亦出辰入申。日昼行地上百四十六度强，故日短；夜行地下二百一十九度少弱，故夜长。自南至之后，日去极稍近，故景稍短。日昼行地上，度稍多，故日稍长；夜行地下，度稍少，故夜稍短。日所在度稍北，故日稍北。以至于夏至，日在井二十五度，去极六十七度少强，是日最北，去极最近，景最短。黄道井二十五度，出寅入戌，故日亦出寅入戌。日昼行地上二百一十九度少弱，故日长；夜行地下百四十六度强，故夜短。自夏至之后，日去极稍远，故景稍长。日昼行地上，度稍少，故日稍短；夜行地下，度稍多，故夜稍长。日所在度稍南，故日出入稍南，以至于南至而复初焉。斗二十一，井二十五，南北相觉四十八度。春分日，在奎十四少强；秋分日，在角五少弱。此黄赤二道之交中也。去极俱九十一度少强，南北处斗二十一、井二十五之中，故景居二至长短之中。奎十四，角五，出卯入酉，故日亦出卯入酉。日昼行地上，夜行地下，俱百八十度半强。故日见之漏五十刻，不见之漏五十刻，谓之昼夜同。夫天之昼夜，以日出入为分；人之昼夜，以昏明为限。日未出二刻半而明，日已入二刻半而昏，故损夜五刻以益昼，是以春秋分之漏昼五十五刻。三光之行，不必有常，术家以算求之，各有同异，故诸家历法参差不齐。洛书甄曜度、春秋考异邮皆云周天一百七万一千里，一度为二千九百三十二里七十一步二尺七寸四分四百八十七分分之三百六十二。陆绩云：天东西南北径三十五万七千里，此言周三径一也。考之径一不啻周三，率周百四十二而径四十五，则天径三十二万九千四百一里一百二十二步二尺二寸一分七十一分分之十。周礼：日至之景，尺有五寸，谓之地中。郑众说：土圭之长，尺有五寸。以夏至之日，立八尺之表，其景与土圭等，谓之地中。今颍川阳城地也。郑元云：凡日景于地，千里而差一寸，景尺有五寸者，南戴日下万五千里也。以此推之，日当去其下地八万里矣。日邪射阳城，则径天之半也。天体员如弹丸，地处天之半，而阳城为中，则日春秋冬夏，昏明昼夜，去阳城皆等，无盈缩矣。故知从日邪射阳城为天径之半也。以勾股法言之，傍万五千里，勾也；立八万里，股也；从日邪射阳城，弦也。以勾股求弦法入之，得八万一千三百九十四里三十步五尺三寸六分，天径之半，而地上去天之数也。倍之，得十六万二千七百八十八里六十一步四尺七寸二分，天径之数也。以周率乘之，径率约之，得五十一万二千六百八十七里六十八步一尺八寸二分，周天之数也。减甄耀度、考异邮五十五万七千三百一十二里有奇。一度凡千四百六里百二十四步六寸四分十万七千五百六十五分分之万九千三十九，减旧度千五百二十五里二百五十六步三尺三寸二十一万五千一百三十分分之十六万七百三十分。黄赤二道，相与交错，其间相去二十四度。以两仪推之，二道俱三百六十五度有奇。是以知天体员如弹丸。而陆绩造浑象，其形如鸟卵，然则黄道应长于赤道矣。绩云天东西南北径三十五万七千里，然则绩亦以天形正员也。而浑象为鸟卵，则为自相违背。古旧浑象以二分为一度，凡周七尺三寸半分。张衡更制，以四分为一度，凡周一丈四尺六寸。蕃以古制局小，星辰稠概；衡器伤大，难可转移。更制浑象，以三分为一度，凡周天一丈九寸五分四分分之三也。御史中丞何承天论浑象体曰：详寻前说，因观浑仪，研求其意，有以悟天形正员，而水周其下。言四方者，东D谷，日之所出，西至縻幔日之所入。《庄子》又云：北溟之鱼，化而为鸟，将徙于南溟。斯亦古之遗记，四方皆水C也。四方皆水，谓之四海。凡五行相生于金，是故百川发源，皆自山出。由高趣下，归注于海。日为阳精，光耀炎炽。一夜入水，所经鹘摺０俅ü樽，足于补复。故旱不为减，浸不为益。径天之数，蕃说近之。大中大夫徐爰曰：浑仪之制，未详厥始。王蕃言：《虞书》称在璇玑玉衡，以齐七政。则今浑天仪日月五星是也。郑元说：动运为机，持正为衡，皆以玉为之。视其行度，观受禅，是非也。浑仪，羲和氏之旧器，历代相传，谓之玑衡，其所由来，有原统矣。而斯器设在候台，史官禁密，学者寡得闻见。穿凿之徒，不解玑衡之意，见有七政之言，因以为北斗七星，k造虚文，托之谶纬。史迁、班固，犹尚惑之。郑元有赡雅高远之才，沈静精妙之思，超然独见，改正其说，圣人复出，不易斯言矣。蕃之所云如此。夫候审七曜，当以运行为体，设器拟象。焉得定其盈缩，推斯而言，未为通论。设使唐、虞之世，已有浑仪，涉历三代，以为定准，后世聿遵，孰敢非革。而三天之仪，纷然莫辩，至扬雄方难盖通浑。张衡为太史令，乃铸铜制范。《衡传》云：其作浑天仪，考步阴阳，最为详密。故知自衡以前，未有斯仪矣。蕃又云：浑天遭秦之乱，师徒丧绝，而失其文，惟浑天仪尚在候台。案既非舜之璇玉，又不载今仪所造，以纬书为穿凿，郑元为博实，偏信无据，未可承用。夫璇玉，贵美之名；玑衡，详细之目。所以先儒以为北斗七星，天纲运转，圣人仰观俯察，以审时变焉。史臣案：设器象，定其恒度，合之则吉，失之则凶，以之占察，有何不可。浑文废绝，故有宣、盖之论，其术并疏，故后人莫述。扬雄法言云：或人问浑天于雄。雄曰：落下闳营之，鲜于妄人度之，耿中丞象之，几几乎莫之违也。若问天形定体，浑仪疏密，则雄应以浑仪答之。而举此三人以对者，则知此三人制造浑仪，以图晷纬。问者盖浑仪之疏密，非问浑仪之浅深也。以此而推，则西汉长安已有其器矣。将由丧乱亡失，故衡复铸之乎。王蕃又记古浑仪天度并张衡改制之文，则知斯器非衡始造，明矣。衡所造浑仪，传至魏、晋，中华覆败，沈没戌虏；绩、蕃旧器，亦不复存。晋安帝义熙十四年，高祖平长安，得衡旧器，仪状虽举，不缀经星七曜。文帝元嘉十三年，诏太史令钱乐之更铸浑仪，径六尺八分少，周一丈八尺二寸六分少，地在天内，立黄赤二道，南北二极规二十八宿，北斗极星，五分为一度，置日月五星于黄道之上，置立漏刻，以水转仪，昏明中星，与天相应。十七年，又作小浑天，径二尺二寸，周六尺六寸，以分为一度，安二十八宿中外宫，以白黑珠及黄三色为三家星，日月五星，悉居黄道。盖天之术，云出周公旦访之殷商，盖假托之说也。其书号曰周髀。髀者，表也，周天之数也。其术云：天如覆盖，地如覆盆，地中高而四P，日月随天转运，隐地之高，以为昼夜也。天地相去凡八万里，天地之中，高于外衡六万里；地上之高，高于天之外衡二万里也。或问盖天于扬雄。扬雄曰：盖哉。盖哉。难其八事。郑元又难其二事。为盖天之学者，不能通也。刘向五纪说，夏历以为列宿，日月皆西移，列宿疾而日次之，月宿迟，故日与列星昏俱入西方；后九十一日，是宿在北方；又九十一日，是宿在东方；九十一日，在南方。此明日行迟于列宿也。月生三日，日入而月见西方；至十五日，日人而月见东方；将晦，日未出，乃见东方。以此明月行之迟于日，而皆西行也。向难之以鸿范传曰：晦而月见西方，谓之x。x，疾也。朔而月见东方，谓之侧匿。侧匿，迟不敢进也。星辰西行，史官谓之逆行。此三说，夏历皆违之，迹其意，好异者之所作也。晋成帝咸康中，会稽虞喜造安天论，以为天高穷于无穷，地深测于不测。地有居静之体，天有常安之形。论其大体，当相覆冒，方则俱方，员则俱员，不同之义也。喜族祖河间太守耸又立穹天论云：天形穹隆，当如鸡子]，其际周接四海之表，浮乎元气之上。而吴太常姚信造昕天论曰：常览《汉书》云：冬至日在牵牛，去极远；夏至日在东井，去极近。欲以推日之长短，信以太极处二十八宿之中央，虽有远近，不能相倍。今昕天之说，以为冬至极低，而天运近南。故日去人远，而斗去人近；北天气至，故冰寒也。夏至极起，而天运近北，斗去人远，日去人近，南天气至，故炎热也。极之高时，日行地中浅，故夜短；天去地高，故昼长也。极之低时，日行地中深，故夜长；天去地下浅，故昼短也。然则天行寒依于浑，夏依于盖也。按此说应作轩昂之轩，而作昕，所未详也。凡三说，皆好异之谈，失之远矣。〈此篇内第十三，张入赤道内极者，句监本十七史俱同，极字下，恐遗一字。〉
《隋书》《天文志》
古之言天者有三家，一曰盖天，二曰宣夜，三曰浑天。盖天之说，即周髀是也。其本庖牺氏立周天历度，其所传则周公受于殷商，周人志之，故曰周髀。髀，股也。股者，表也。其言天似盖笠，地法覆，天地各中高外下。北极之下，为天地之中。其地最高，而滂沲四P，三光隐映，以为昼夜。天中高于外衡冬至日之所在六万里，北极下地高于外衡下地亦六万里。外衡高于北极下地二万里。天地降高相从，日去地恒八万里。日丽天而平转，分冬夏之间，日所行道为七衡六间。每衡周径里数，各依算术。用勾股重差，推晷影极游，以为远近之数，皆得于表股也，故曰周髀。又周髀家云：天圆如张盖，地方如棋局。天旁转如推磨而左行，日月右行，天左转，故日月实东行，而天牵之以西没。譬之于蚁行磨石之上，磨左旋而蚁右去，磨疾而蚁迟，故不得不随磨以左回焉。天形南高而北下，日出高，故见；日入下，故不见。天之居如倚盖，故极在人北，是其C也。极在天之中，而今在人北，所以知天之形如倚盖也。日朝出阴中，暮入阴中，阴气暗冥，故从没不见也。夏时阳气多，阴气少，阳气光明，与日同晖。故日出即见，无蔽之者，故夏日长也。冬时阴气多，阳气少，阴气暗冥，掩日之光，虽出犹隐不见，故冬日短也。汉末，扬子云难盖天八事，以通浑天。其一云：日之东行，循黄道。昼中规，牵牛距北极北百一十度，东井距北极南七十度，井百八十度。周三径一，二十八宿周天当五百四十度，今三百六十度，何也。其二曰：春秋分之日，正出在卯，入在酉，而昼漏五十刻。即天盖转，夜当倍昼。今夜亦五十刻，何也。其三曰：日入而星见，日出而不见，即斗下见日六月，不见日六月，北斗亦当见六月，不见六月，今夜常见，何也。其四曰：以盖图视天河，起斗而东入狼弧间，曲如轮。今视天河直如绳，何也。其五曰：周天二十八宿，以盖图视天星见者当少，不见者当多。今见与不见等，何出入无冬夏，而两宿十四星当见，不以日长短故，见有多少，何也。其六曰：天至高也，地至卑也，日托天而旋，可谓至高矣。纵人目可夺，水与景不可夺也。今从高上山，以水望日，日出水下，景上行，何也。其七曰：视物近则大，远则小。今日与北斗近我而小，远我而大，何也。其八曰：视盖饔氤捣间，近杠毂即密，益远益疏。今北极为天杠毂，二十八宿为天鞣，以星度度天，南方次地星间当数倍。今交密，何也。其后桓谭、郑元、蔡邕、陆绩各陈周髀，考验天状多有所违。逮梁武帝于长春殿讲义，别拟天体，全同周髀之文，盖立新意，以排浑天之论而已。宣夜之书，绝无师法。唯汉秘书郎郗萌，记先师相传云：天了无质，仰而瞻之，高远无极，眼瞀精绝，故苍苍然也。譬之旁望远道之黄山而皆青，俯察千仞之深谷而窈黑。夫青非真色，而黑非有体也。日月众星，自然浮生虚空之中，其行其止，皆须气焉。是以七曜或逝或住，或顺或逆，伏见无常，退进不同，由乎无所根系，故各异也。故辰极常居其所，而北斗不与众星西没也。晋成帝咸康中，会稽虞喜，因宣夜之说，作安天论，以为天高穷于无穷，地深测于不测。天确乎在上，有常安之形；地块焉在下，有居静之体。当相覆冒，方则俱方，圆则俱圆，无方圆不同之义也。其光曜布列，各自运行，犹江海之有潮汐，万品之有行藏也。葛洪闻而讥之曰：苟辰宿不丽于天，天为无用，便可言无。何必复云有之而不动乎。由此而谈，葛洪可谓知言之选也。喜族祖河间相耸，又立穹天论云：天形穹隆如鸡子，]其际，周接四海之表，浮乎元气之上。譬如覆奁以抑水而不没者，气充其中故也。日绕辰极，没西还东，而不出入地中。天之有极，犹盖之有斗也。天北下于地三十度，极之倾在地卯酉之北，亦三十度。人在卯酉之南十馀万里，故斗极之下，不为地中，当对天地卯酉之位耳。日行黄道绕极，极北去黄道百一十五度，南去黄道六十七度，二至之所舍，以为长短也。吴太常姚信，造昕天论云：人为灵虫，形最似天。今人颐前多临胸，而项不能覆背。近取诸身，故知天之体，南低入地，北则偏高也。又冬至极低，而天运近南，故日去人远，而斗去人近，北天气至，故冰寒也。夏至极起，而天运近北，而斗去人远。日去人近，南天气至，故蒸热也。极之高时，日行地中浅，故夜短；天去地高，故昼长也。极之低时，日行地中深，故夜长；天去地下，故昼短也。自虞喜、虞耸、姚信，皆好奇徇异之说，非极数谈天者也。前儒旧说，天地之体，状如鸟卵，天包地外，犹之裹黄，周旋无端，其形浑浑然，故曰浑天。又曰：天表里有水，两仪转运，各乘气而浮，载水而行。汉王仲任，据盖天之说，以驳浑仪云：旧说天转从地下过。今掘地一丈辄有水，天何得从水中行乎。甚不然也。日随天而转，非入地。夫人目所望不过十里，天地合矣。实非合也，远使然耳。今视日入，非入也，亦远耳。当日入西方之时，其下之人亦将谓之为中也，四方之人各以其近者为出，远者为入矣。何以明之。今试使一人把大炬火，夜行于平地，去人十里，火光灭矣。非火灭也，远使然耳。今日西转不复见，是火灭之类也。日月不圆也，望视之所以圆者，去人远也。夫日，火之精也。月，水之精也。水火在地不圆，在天何故圆。丹阳葛洪释之曰：《浑天仪注》云：天如鸡子，地如中黄。孤居于天内，天大而地小，天表里有水。天地各乘气而立，载水而行，周天三百六十五度四分度之一。又中分之，则半覆地上，半绕地下，故二十八宿，半见半隐。天转如车毂之运也。诸论天者虽多，然精于阴阳者少。张平子、陆公纪之徒，咸以为推步七曜之道，以度历象昏明之C候，校以四八之气，考以漏刻之分，占晷影之往来，求形验于事情，莫密于浑象也。张平子既作铜浑天仪于密室中，以漏水转之，与天皆合，如符契也。崔子玉为其碑铭曰：数术穷天地，制作侔造化。高才伟艺，与神合契。盖由于平子浑仪及地动仪之有验故也。若天果如浑者，则天之出入行于水中为必然矣。故黄帝书曰：天在地外，水在天外，水浮天而载地者也。又易曰：时乘六龙。夫阳爻称龙。龙者，居水之物以喻天。天，阳物也。又出入水中，与龙相似，故比以龙也。圣人仰观俯察，审其如此。故晋卦坤下离上，以C日出于地也。又明夷之卦离下坤上，以C日入于地也。又需卦乾下坎上，此亦天入水中之象也。天为金，金水相生之物也，天出入水中，当有何损，而谓不可乎。然则天之出入水中，无复疑矣。又今视诸星出于东者，初但去地少许耳。渐而西行，先经人上，后遂转西而下焉，不旁旋也。其先在西之星，亦稍下而没，无北转者。日之出入亦然。若谓如磨右转者，众星日月宜随天而回，初在于东，次经于南，次到于西，次及于北，而复还于东，不应横过去也。今日出于东，冉冉转上，及其入西，亦复渐渐稍下。都不绕边北去。了了如此。王生必固谓为不然者，疏矣。今日径千里，其中足以当小星之数十也。若日以转远之故，但当光曜不能复来照及人耳，宜犹望见其体，不应都失其所在也。日光既盛，其体又大于星。今见极北之小星，而不见日之在北者，明其不北行也。若日以转远之故，不复可见，其北入之间，应当稍小。而日方入之时，反乃更大，此非转远之徵也。王生以火炬喻日，吾亦将借子之矛以刺子之X焉。把火之人，去人转远，其光转微，而日月自出至入，殊不渐小也。王生以火喻之，谬矣。又日之入西方，视之稍稍去，初尚有半，如横破镜之状，须臾沦没矣。若如王生之言，日转北去者，其北都没之顷，宜先如竖破镜之状，不应如横破镜也。如此言之，日入北方，不亦孤孑乎。又月之光微，不及日远矣。月盛之时，虽有重云蔽之，不见月体，而夕犹朗然，是月光犹从云中而照外也。日若绕西及北者，其光故应如月在云中之状，不得夜便大暗也。又日入则星月出焉，明知天以日月分主昼夜，相代而照也。若日常出者，不应日亦入而星月出也。又案河、洛之文，皆云水火者，阴阳之馀气也。夫言馀气，则不能生日月可知也，顾当言日精生火者可耳。若水火是日月所生，则亦何得尽如日月之圆乎。今火出于阳燧，阳燧圆而火不圆也。水出于方诸，方诸方而水不方也。又阳燧可以取火于日，而无取日于火之理，此则日精之生火明矣。方诸可以取水于月，无取月于水之道，此则月精之生水了矣。王生又云：远，故视之圆。若审然者，月初生之时及既亏之后，何以视之不圆乎。而日食或上或下，从侧而起，或如钩至尽，若远视见圆，不宜见其残缺左右所起也。此则浑天之体，信而有徵矣。宋何承天论浑天象体曰：详寻前说，因观浑仪，研求其意，有悟天形正圆，而水居其半，地中高外卑，水周其下。言四方者，东曰D谷，日之所出；西曰縻幔日之所入。《庄子》又云：北溟有鱼，化而为鸟，将徙于南溟。斯亦古之遗记，四方皆水C也。四方皆水，谓之四海。凡五行相生，水生于金。是故百川发源，皆自山出，由高趣下，归注于海。日为阳精，光曜炎炽。一夜入水，所经焦竭。百川归注，足以相补。故旱不为减，浸不为益。又云：周天三百六十五度三百四分之七十五。天常西转，一日一夜，过周一度。南北二极，相去一百一十六度三百四分度之六十五，即天经也。黄道邪带赤道，春分交于奎七度，秋分交于轸十五度，冬至斗十四度半，夏至井十六度半。从北极扶天而南五十五度，则居天四维之中，最高处也，即天顶也。其下则地中也。自外与王蕃大同。王蕃浑天说，具于晋史。旧说浑天者，以日月星辰，不问春秋冬夏，昼夜晨昏，上下去地中皆同，无远近。《列子》曰：孔子东游，见两小儿38。问其故。一小儿曰：我以日始出去人近，而日中时远也。一小儿曰：我以为日初出远，而日中时近也。言初出近者曰：日初出大如车盖，及其日中裁如盘盖。此不为远者小近者大乎。言日初出远者曰：日初出时沧沧凉凉，及其中时，热如探汤，此不为近者热远者凉乎。《桓谭新论》云：汉长水校尉平陵关子阳，以为日之去人，上方远而四旁近。何以知之。星宿昏时出东方，其间甚疏，相离丈馀，及夜半在上方，视之甚数，相离一二尺。以准度望之，逾益明白，故知天上之远于旁也。日为天阳，火为地阳。地阳上升，天阳下降。今置火于地，从傍与上诊其热，远近殊不同焉。日中正在上，覆盖人，人当天阳之冲，故热于始出时。又新从太阴中来，故复凉于其西在桑榆间也。桓君山曰：子阳之言，岂其然乎。张衡《灵宪》曰：日之薄地，其明也。由视明，明无所屈，是以望之若大。方其中，天地同明，明还自夺，故望之若小。火当夜而扬光，在昼则不明也。月之于夜，与日同而差微。晋著作郎阳平束晰，字广微，以为旁方与上方等。旁视则天体存于侧，故日出时视日大也。日无小大，而所存者有伸厌。厌而形小，伸而体大，盖其理也。又日始出时色白者，虽大不甚，始出时色赤者，其大则甚，此终以人目之惑，无远近也。且夫置器广庭，则函牛之鼎如釜；堂崇十仞，则八尺之人犹短。物有陵之，非形异也。夫物有惑心，形有乱目，诚非断疑定理之主。故仰游云以观月，月常动而云不移，乘船以涉水，水去而船不徙矣。安岌云：余以为子阳言天阳下降，日下热。束晰言天体存于目，则日大，颇近之矣。浑天之体，圆周之径，详之于天度，验之于晷影，而纷然之说，由人目也。参伐初出，在旁则其间疏，在上则其间数。以浑验之，度则均也，旁之与上，理无有殊也。夫日者，纯阳之精也。光明外曜以眩人目，故人视日如小。及其初出，地有游气，以厌日光，不眩人目，即日赤而大也。无游气则色白，大不甚矣。地气不及天，故一日之中，晨夕日色赤，而中时日色白。地气上升，蒙蒙四合，与天连者，虽中时亦赤矣。日与火相类，火则体赤而炎黄，日赤宜矣。然日色赤者，犹火无炎也。光衰失常，则为异矣。梁奉朝请祖曰：自古论天者多矣，而群氏纠纷，至相非毁。窃览同异，稽之典经，仰观辰极，旁瞩四维，睹日月之升降，察五星之见伏，校之以仪象，覆之以晷漏，则浑天之理，信而有徵。辄遗众说，附浑仪云。考灵曜，先儒求得天地相去十七万八千五百里，以晷影验之，失于过多。既不显求之术，而虚设其数，盖夸诞之辞，宜非圣人之旨也。学者多因其说而未之革，岂不知寻其理欤，抑未能求其数故也。王蕃所考，校之前说，不啻减半。虽非揆格所知，而求之以理，诚未能遥趣其实，盖近密乎。辄因王蕃天高数以求冬至，春分日高及南戴日下去地中数。法，令表高八尺与冬至影长一丈三尺，各自乘并而开方除之为法。天高乘表高为实，实如法，得四万二千六百五十八里有奇，即冬至日高也。以天高乘冬至影长为实，实如法，得六万九千三百二十里有奇，即冬至南戴日下去地中数也。求春秋分数法，令表高及春秋分影长五尺三寸九分，各自乘并而开方除之为法。因冬至日高实，而以法除之，得六万七千五百二里有奇，即春秋分日高也。以天高乘春秋分影长实，实如法而一，得四万五千四百七十九里有奇，即春秋分南戴日下去地中数也。南戴日下，所谓丹穴也。推北极里数法，夜于地中表南，傅地遥望北辰细星之末，令与表端参合。以人目去表数及表高，各自乘并而开方除之为法。天高乘表高数为实，实如法而一，即北辰细星高地数也。天高乘人目去表为实，实如法，即去北戴极下之数也。北戴斗极为空桐。〈原本此处阙七字，无可考。〉日去赤道表里二十四度，远寒近暑而中和。二分之日，去天顶三十六度。日去地中，四时同度，而有寒暑者，地气上腾，天气下降，故远日下而寒，近日下而暑，非有远近也。犹火居上，虽远而炎，在旁，虽近而微。视日在旁而大，居上而小者，仰瞩为难，平观为易也。由视有夷险，非远近之效也。今悬珠于百仞之上，或置之于百仞之前，从而观之，则大小殊矣。先儒弗斯取验，虚烦翰墨，夷途顿辔，雄辞析辩，不亦迂哉。今大寒在冬至后二气者，寒积而未消也。大暑在夏至后二气者，暑积而未歇也。寒暑均和，乃在春秋分。后二气者，寒暑积而未平也。譬之火始入室，而未甚温，弗事加薪，久而逾炽。既已迁之，犹有馀热也。〈此篇内扬雄难盖天第五条，恐有错落字，而原刻本皆如此，不便擅改。〉
《宋程と柳轩杂识》《天地形体》
天周九九八十一万里〈见春秋元命苞〉。地去天九万里〈见徐整长历〉。地广东西二万八千里，南北二万六千里〈见河图括地象〉。自东极至于西极，五亿十万九千八百步〈见山海经〉。山林之大，川泽之注，菜菹之生，鸟兽之聚者，九百一十万八千十四顷。

[book_title]乾象典第二卷
天地总部汇考二
《明阳玛诺天问略》
天有几重及七政本位问答：
问：贵邦多习历法。敢问太阳太阴之说何居。且天有几重。太阳太阴位置安属。曰：敝国历家详论此理，设十二重焉。最高者，即第十二重，为天主上帝诸神圣处，永静不动，广大无比，即天堂也。其内第十一重，为宗动天。其第十、第九动绝微，仅可推算，而甚微妙，故先论九重，未及十二也。十二重天其形皆圆，各安本所，各层相包，如裹葱头。日月五星列宿在其体内，如木节在板，一定不移，各因本天之动而动焉。
问：人居地上，依其目力所及，独见一重，自东而西一日、一周耳。今设十二重，何徵。曰：万物或静或动，静者独有一静，是静无动。动者独有一动，是动无静。终古以来未有一息之内能动静互现者也。未有二动并出，能此动东去，彼动西行者也。于其运动相反，可知其体有同异矣。今恒见日月五星列宿，其运动各各相反，便知所丽之天原非一重。日月相反运动于朔望，见之朔，日月共躔一度。望，日月相远半周。月每日自西而东行十三度有奇。日每日约行一度五。星所离日月列宿，每日各异，其相近相远亦各时刻不同。因知各有其本重所丽之天，可C五星之有五重天也。列宿诸星相近相远，终古恒同，因知其所丽天终古恒同，而可C其有第八重天也。夫日月诸星，本动之天，皆自西而东也，天左旋，日月五星右行，贵国先儒亦已晰之矣。今举目而视之，日生于东，没于西。月与诸星随之以旋。其自东而西者，又昭昭然。此必有一天焉为之王宰，为之牵属，而日月诸星之天，因之则九重天是也。故自东而西者，宗动天也。自西而东者，日月诸星之天也。自西而东者，日月诸星之本动也。自东而西者，日月诸星之带动也。明乎二动，得天体也。第九、第十重天，其说甚长，宜有专书备论。问：自东而西、自西而东。二动既相反矣。今宗动天自东而西，日月诸星之天自西而东，何不为相反运动哉。曰：所谓相反运动，是一物自发二动，非有自外转动。如一人在船中，船顺风自东而西，人逆行自西而东，则自西而东，人之动也，自东而西，人之因船带动也。虽有二动，非相反动。又如车轮上有蚁行自南而北，其轮之转自北而南，实见此蚁行有二动，而非相反。何也。一从自动，一从外带故也。日月诸星之动，何不其然。
问：今观有异运动，从星而出。星行于天，如鸟于空中，如鱼于水内矣。天何所沓九重焉分。曰：鱼、鸟一时独有一动，诸星之动则非一也。盖星行一时之际，自西而东，亦自东而西焉，所谓相反运动也。特有九重天以干之故。非一物自发二动耳。且天体甚坚，非水可比，胡能穿之两天之连不容一物又焉分哉。
十二重天图
十二重天图说
问：既有十二重天，敢问太阳何位。曰：自下往上在第四位，七政之中也。日得其中为其本所，光及馀政，暄及下地，故也。为其本所者，七政之中，日最贵尊。贵尊之物得其中位，一定之势也。光及馀政者，星月无光，恒借日之光以为光。试观月之于日，合则魄，远则弦，对则望，随其近远以为明焉。五星列宿，亦复如是。盖日居其中，适得上下照映也。暄及下地者，日光在中，下济万物，气以暄之，乃得调和。若居最上，则温暖不及，诸物难以滋生。若居最下，则燥热太甚，诸物受其滤稹９嗜盏弥姓中和之理，万物之宜也。诸天本位可视上图。
日天本动及日距赤道度分问答
赤道则第十一重，宗动天之分中也。周天三百六十度，去南极九十度，去北极亦九十度，为赤道。所谓天之中，而其南北二极天之极也。黄道则第四重日天之分中也。周天三百六十度，南北亦各距九十度，为黄道。所谓日天之中也。日天本动自西而东，其南北二极，离宗动天赤道之极二十三度半。黄道以南以北，离赤道二十三度半，为冬夏至。黄道以东以西与赤道相交，为春秋分。
黄赤道二分二至图
黄赤道二分二至图说
如右图。甲乙为赤道，宗动天之中。丙丁为赤道南北二极。己戊为黄道日天之中。庚辛为黄道南北二极日天。庚辛二极，离宗动天丙丁二极各二十三度半日天。己戊黄道，离宗动天甲乙赤道二十三度半而为冬夏至。黄道赤道相交于壬癸而为春秋分。宗动天自东而西一日一周，因而带动其下十重诸天，亦自东而西一日一周。日一日约行一度，一岁一周，故自戊冬至至壬春分为九十度九十日，自壬春分至巳夏至，自巳夏至至癸秋分，自癸秋分至戊冬至亦然。略论三百六十五日有奇，一周天也。宗动天自东而西，一日一周，即此周日之间，日之自西而东自行一度。人只见其自东而西左旋而已。初不见其右行者，何也。以其外动之自东而西者甚疾，内动之自西而东者甚迟故也。然而因其近远天顶可以C之，春分以后日过赤道北而上，秋分以后日过赤道南而下。其上其下，非日有偏行，缘与宗动天不同极耳。试看上图，庚辛为日天之极，若日轮在戊，冬至以至壬春分渐上，以至巳夏至亦上，过巳夏至至癸秋分即下，至戊冬至亦下。上下由于本天之极，原离赤道之极二十三度半，故日轮居本天之中，亦离赤道南北二十三度半，而春秋分必相交。乃知气不参差，无以成化，时不寒暑，无以合序，物不错杂，无以生文。倘日天二极与宗动天同，则日动恒在赤道下，绝无距度，安得有东西运行之异，以行变化，而称贞观贞明之体哉。
日轮正居日天之中，日天动而日轮亦动。日天运行之一周，如于宗动天画一道焉，所谓黄道也。终古如是，故日轮恒躔黄道，一道不出入于南北界，非如月，五星之出入于十二度内也。其上下四时，各有定度，不稍前后也。黄道周天三百六十度，分为四分，每分九十度，为四象限，又一象限分六分，每分十五度，为一节气，共二十四节气。
日轮远近分寒暑图
日轮远近分寒暑图说
如右图，自冬至至春分，则周天象限也。分得九十度，每节气十五度，则六节气也。自春分至夏至，自夏至至秋分，自秋分至冬至，亦然。日轮躔冬至初度至九十度，在赤道外，而最远于天顶，故自立冬至立春皆寒，而冬至在其九十度之中，故其寒尤甚。自立春至立夏因日渐近赤道，而稍近于天顶，故其时暖于冬至，凉于夏至，正交赤道，谓春分也。自立夏至立秋因日在赤道上，而夏至则最近于天顶，故其时甚热。自立秋至立冬，日渐下而离天顶，其时稍冷于夏至，甚于春分，亦交赤道，所谓秋分也。夫春秋分皆躔二道之交，其离天顶同，则其成寒暑宜亦同，缘春日阴气塞满，大地日光虽照，难成温热，秋日阳气焦灼，无所不暴，日轮虽下，难成寒气，故春秋二季，日离天顶并同而寒暑不同也。
日自春分至夏至行九十度，为六节气。自夏至至秋分亦然。四象限虽各行九十度，而其距赤道之纬度则非九十度，游移不出二十三度半也。故九十度为黄道自东而西之度数，而二十三度半为黄道距赤道南北之度数也。盖春秋分日，日躔二道之交，过春分日离赤道向夏至，而渐远赤道，过此则又渐近赤道矣。自秋分至冬至，自冬至至春分亦然。
二十四气日轮距赤道远近图
二十四气日轮距赤道远近图说
如右图，甲乙为赤道，丙丁为冬夏二至，距赤道二十三度半。假如日轮在春分，则于赤道无距度，自春分至清明则日行十五度，而其距度非十五度，乃六度十九分也。自立夏至小满此十五日之间，其远非六度而为四度也。自芒种至夏至，亦非四度而为一度弱也。故近交差多，近至差少，而其差非同也。欲知每节气及每日日躔黄道距赤道几何度分，依上图可得焉。假如清明初日，日距赤道度分，上是清明初度，下是白露初度，两界相对，次用一线或界尺，隐取两界，循直线视所，当丙丁线度分得六度，因知清明白露初日日距赤道六度也。又清明五日，处暑十日，其离甲乙赤道亦同，故捡取清明五度，处暑十度为两界，次依法视于丙丁，得七度强，即其距度也。馀仿此。问：太阳平行，一日一度，一岁三百六十五度，自春分至秋分，半岁，宜行一百八十二度半，半周天，自秋分至春分亦然。今不其然。大统历：太阳自春分至秋分有空度，自秋分至春分有隔度，即今甲寅年春分至秋分四月二十二日空一度，五月二十日，六月十四日亦有空度，秋分至春分十月十一日、二十二日皆隔一度，十一月十二日、十二月十五日亦隔一度，其非平行，何也。曰：此理甚广，非可易罄。凡求日距赤道度分，测北极出地多寡，定诸节气真日，算二食之真时刻，皆以此理为最急也。今姑举其略，依上论七政，各有本天，所丽各有异动，然其本天之中心不与地之中心同一心也。故其行转于地体之面，一周自非可谓平行也。宗动天之黄道心，与地球心一也，则其行于地面一周，恒为平行矣。则七政之天，虽不平行转于地体之面，然于其本天之中心平行转也。
宗动天与黄道不同心图
宗动天与黄道不同心图说
如右图，甲为宗动天之黄道，乙为太阳之天，丙为太阳天之中心，丁为地及宗动天之中心。则视宗动天与地球同心，其上半天于其下半天实为平分，故其行转于地面必亦平行也。日天中心乃与地中心不同一处，其上半天与其下半天亦非平分，故其行转于地面必非平行。盖日行从戊过乙至己在地球止行，其半周分在太阳本天，则已行大半周矣。此以上之黄道亦然。故自春分至秋分，太阳之天大分在上，自秋分至春分，其在下之分不及半也。自春分至秋分行十二节气，半周天而多八度。自秋分至春分以黄道论，亦行十二节气，而于本天则其行不及半周也。因知日行半黄道，自春分至秋分必迟，而自秋分至春分必速，此非日天不平行，以与宗动天黄道非同心故也。
问：日天此理何以徵乎。曰：其所以然，自有别论，今独徵定节气之日也。西国历家测验节气，测得太阳自春分至秋分必须一百八十七日，自秋分至春分止须一百七十八日。大统历半周共有一百八十二度，故太阳行夏至节气，以其本天每日一度，一百八十七日则行一百八十七度。而黄道半周原当行一百八十二度，以每日一度算之，为有馀，故于夏至节气有空度。日行冬至节气，黄道自秋分至春分亦当行一百八十二度，而本天止行一百七十八日，乃依每日一度之算而不足，故有隔日。乃知春分至秋分黄道一百八十二度，本天行一百八十七日，日多度寡，必须空日可以合之。秋分至春分黄道一百八十二度，本天一百七十八日，度多日寡，必须隔日可以合之，因此冬夏节气于周天度数亦不平分。盖节气太阳行黄道之十五度也。日行夏节气其所行十五日而于黄道非行十五度，故不可以十五日定其一节也。冬节气亦然。欲得其真确，须依上法而定其限焉。故于夏有以十六日，日行黄道之十五度而一节气足。于冬有以十四日日行黄道之十五度而一节气足。
问：大统历自春分至秋分恒算得一百八十二日，非一百八十七日也。如甲寅年春分日为二月十四日，秋分日为八月十八日，乃扣至一百八十二日，足者自秋分至春分亦然。其皆为平分，何也。曰：定节气法有二：其一以太阳所行于本天度分。其一以所行黄道度分。大统历定节气非依黄道度分，乃以日行本天度分定之。若论黄道度，则所谓春秋分必在日躔二道之交。今大统历恒前三日而得春分，后三日而得秋分。日轮于本天已行至一百八十二日，然实未躔二道之交，故诸节气俱因此有前后。西洋历家则依太阳所行黄道度分而定诸节气矣。此法以得真确本日甚便。盖测验以得日轮高下为急，而日轮高下由于其所躔黄道度分也。
日蚀问答
问：日蚀所以。曰：日蚀，非日失其光，乃月掩其光也。月之天在日天之下，朔时月轮正过日轮之下，南北同经，东西同纬，故掩其光，若有失之耳。
月正当日下见食图
月正当日下见蚀图说
如右图：甲为日，乙为月，丙为人居地面。月轮隔在其中，使日光不能照地面而人目不能见日轮也，因知日食非各处共有之，或一处见食，别处见光，或一处全食，别处半食。皆目随地异也。闻贵国先时一年日食，司天言当几分，草泽言当几分，后卒如草泽言说者，以为算法疏密使然，实不尔也。
月不正当日下不尽见食图
月不正当日下不尽见食图说
如右图：丙地面，乙月轮，甲日轮。居丁者正见月于日，故见全食，居戊者斜见月于日，故见半日食，居己者不见月于日，故全不见食。如欲得日食时刻最准，先须得七政经纬度及正斜视法，不然即交食分数测验躔度，悉不可算，悉不可定。故吾国历家穷究此理，以为历准别有备论。今特略言食理也。试观居房内者，房中有烛以照四方，若于东方有掩光者，必坐东者不见其光，而坐南北西方者得光也。各方如是。如灭其光，则居诸方内者四方见烛无光矣。与食同理也。若月食，则所食全缺分秒，万人万目共作是观，别无同异，与日不同。
问：日蚀由于月掩其光。凡每朔时日月同度，又正过其下，宜皆得食。今不尽然，何也。曰：日躔惟一黄道，终古无出其外也。月于黄道有时在南在北，故月道半出黄道北，半出黄道南而为南北二交。吾国所谓龙头龙尾是也。朔时若月在二交之外，或南或北，与日非经纬同度，不能掩日光也。南北为经，东西为纬，凡是朔日，经度必同，如更同纬度，适在二交之上，乃能掩其光而食耳。
日月同经度不同纬度不食图
日月同经度不同纬度不食图说
如右图：月道交黄道于龙头龙尾。甲为月道，在黄道南，丙在北。试使月朔时在龙头，则经纬同度，月正过日轮之下，掩其光而食焉。如朔时月在甲，黄道之南，日乃在乙，黄道之上。而纬不同度，则日在北，月在南矣，故不食也。
问：日食若因月天在日天之下，则水星金星天亦在日天之下，而不见掩其光，月天在金水二星之下，月亦宜掩其光而金水有食如日矣。今其食不显何也。曰：水星金星虽正过日轮之下，而有与日同度时。然金星大于水星，而日大于金星一百倍，二星之体比日体甚小，岂能掩其光而使人不见日也。吾国历家遇金水二星与日同度，恒见日轮中有黑点，以星体不能全掩日体故也。月轮正过二星之下，亦宜掩其星光，使人不见，今不显其食如日者，非月不能掩之，乃二星之光甚微，其体甚小，故不明显也。
问：天地浑仪说曰：地球大于金星三十六倍又二十七分之一，大于月轮三十八倍又三分之一，是金星大于月轮也，夫月轮能掩日光则金星更大亦何不掩日光乎。曰：凡物以形相掩，非惟论其大小，又当计其远近。盖人目视物之时，自目至物之体射两直线为直角形，故愈近于目其物虽小而径愈大，愈远于目其物虽大而径愈小。
金星在月上不掩日光图
金星在月上不掩日光图说
如右图：甲为人目，庚为物体。甲乙、甲己为人目所射两直线，则径愈近愈小，愈远愈大，故戊大于丁，而丁大于丙也。试以人手隔目，手愈近于目，则愈掩物体矣，是故金星虽大于月，乃在月天之上，去人目甚远，故不能掩日光也。月虽小于金星，乃在金星天之下，去人目最近，故能掩日光也。此其理也。
问：日大于月固矣，日轮较地球不知其大有几。曰：吾国历家著明此理，有论甚广，测七政高下及大小之度分，有器甚准，日大于地一百六十五倍又八分之三。欲徵之，宜知圆光照圆体之影也。圆光若照圆体同大，其影广恒等，而无穷。若照圆体更大，其影渐大，而亦无穷。若照圆体更小，其影渐小，而有尽。
日轮大于地光影渐小图
日轮大于地光影渐小图说
试观右图：甲为圆光，乙为圆体，丙为体影。第一图，甲圆与乙圆体相等，丙影亦等，无穷尽矣。第二图，甲圆光大于乙圆体，丙形渐小，而有尽矣。第三图，甲圆光小于乙圆体，丙影渐宽大，而亦无穷矣。太阳照地之时，地影非恒等，亦非渐大，譬之物影，其为渐小而有尽，如第二图也。则以日轮圆光大于地形也。地之影渐锐而小至有尽焉，甚明也。凡星月无光，借日之光，太阳照及其体，则光生焉。不然则否。倘日与地等，地或更大焉，则其影为无穷之影，宜射荫直过诸星之天，必见诸星有食焉者矣。今惟地体甚小，锐影有尽，不到诸星之天，故日光无碍照及木火土以及列宿诸天，而诸星恒明光无朦也。其地影之尽可过第一第二重天至第三重天，而不及第四重天，所以月因地影得食而诸星不食也。地球一周三百六十度，每度二百五十里。日天一周，亦三百六十度，其每一度有数万馀里焉。吾国历家有器量得日天之度，每半度为日一全径。因知其圆形，亦得数万馀里而非地形可比。譬如山高二十馀里，上有人焉。居下者视之如小鸟也。日天之高，自地面至太阳中心，相隔一千六百万馀里。今视日轮，如小车轮，犹之二十里高山，视人如鸟矣。
问：太阳早晚出入时，近于地平见大，午时近于天顶见小，何也。曰：地球悬于空际居中，无著其四际，离天诸方同一无近远也。以理论之，其在东西出入方也。太阳离地凡一千六百万馀里矣。而人立地面或自东视西或自西视东，半径几一万五千里焉。以一千六百万馀里又加以一万五千里，人之视日宜小也。日在午方，从下视上，止一千六百万馀里，人之视日宜大也。今宜小而反大，宜大而反小者，此非由于地之远近也，湿气使然也。盖夜中水气恒上腾，气行空中悉成湿性，湿以太阳自下而上映带，而来晃漾焉，蓬勃焉。人望之以为如是其大耳。若太阳当空，浮翳尽扫，无所映隔，真体明净，较之旦暮为小。凡月与诸星见于地平必有湿气障隔尔，时所见亦必大于午时，试观水中所见或石或木必大于水外者，皆湿性之势也。
问：人在地面视东视西者，半径各得一万五千里，岂以人之所立恰在地中乎。曰：地是圆体，人之所立无论远近中边，从其所立分之各得一半。
昼夜时刻随北极出地各有长短问答
问：昼夜长短不一，时刻亦异，何也。曰：昼夜长短，由于太阳及南北极出入地平也。北极出地即夏至昼长夜短，冬至昼短夜长。南极出地反是。其时势异也。为此夏至，为彼冬至，故昼短夜长。为此冬至，为彼夏至，故昼长夜短。南北二极与地平，则其地昼夜恒平。故昼夜长短由于太阳及极出入地也。南北为纬度，东西为经度，各一周三百六十度，人在地面凡居经度一带之内者，其昼夜长短恒同，其日出入及昼夜时刻则异。盖经度之自东而西者，人之所居，或东或西，虽各不同而纬度之三十度者，皆为三十度。四十度者，皆为四十度也。此同纬度者也。若纬度之异者，自赤道以至极下，其昼夜长短各异矣。
人居地四围各以天顶日轮为时早晚图
人居地四围各以天顶日轮为时早晚图说
如右图：地为圆体，悬于空际，上下四旁，皆有人居。四方之人各以所居子午线为午时，太阳在东方。甲居东方者为午时。日轮在其天顶故也。乙居西方者，即为卯时，日轮至天顶须三时故也。丙亦居西方者，即为子时，日轮以至天顶须六时故也。诸地相去，自东而西，莫不皆然。地球自南而北，三百六十度一周，每一度二百五十里，日轮每刻平行天度，三度四十五分，如两地相去，九百三十七里半，则尽隔为一刻。相去七千五百里，则相隔为一时。因知居东方者，若得午时。自此逐渐往西，即为巳，为辰，为卯，为寅，为丑，为子。天下自东而西，时刻各异，各以日轮到本处子午线为午。正初刻昼夜长短恒同者，盖以北极出地多寡定为时刻多少，所以自东而西一带，但经度相同，地方其离，北极皆同，则昼夜长短亦同。
南北纬度自赤道至极下昼夜时刻，随地各有长短。盖居赤道下者，以赤道为天顶，而其南北二极正与地面相平。地平之交于诸节气线，皆当正中，故其昼夜长短恒平也。北极出地，则地平之交节气非其正中矣，故所分上下亦非平分。夏至则其线大分在上，而昼长夜短。冬至则其线小分在上，而昼短夜长。今欲知赤道之下昼夜常平，后图详之。
以赤道为天顶昼夜常平图
以赤道为天顶昼夜常平图说
如右图，即见人居此地，以赤道为天顶，又南北极出入地，次见地平线相交于诸节气之线，正当中而六时在地平上，六时在下，故太阳或行夏至或冬至或春秋分线上，必六时在地面上，而为昼，六时在下，而为夜。其诸节气，日出必卯正初刻，日入必酉正初刻，即昼夜常平可知也。但其影稍异，冬夏二至略长于春秋分之时，此有别论，今不详之。自赤道北行二百五十里，见北极出地一度，赤道离天顶南亦一度。若行二千五百里，即北极出地，南极入地，赤道离天顶南俱差十度。自赤道下至北极下，每行二百五十里皆差一度，其赤道线偏在天顶南，即诸节气线亦偏于南，不与地平线相交于正中以为平分，故昼夜时刻各有长短焉。昼夜长短皆从北极出地而生。今以北极出地四十度作法，馀可推焉。
北极出地四十度昼夜长短图
北极出地四十度昼夜长短图说
如右图：北极出地南极，入地四十度。赤道在天顶南亦四十度。地平线交于诸节气线非其正中，其交夏至线也，于寅正二刻四分，故昼长五十九刻七分，每日九十六刻，其馀三十六刻八分为夜，甚短。因其线大半在地平上，故自春分经夏至至秋分皆为昼长而夜短。地平线交冬至在辰初一刻十一分，故夜长五十九刻七分，其馀三十六刻八分为昼，甚短。因其线大半在地平下，故自秋分历冬至至春分皆为夜长而昼短。可知昼夜长短由于南北二极出入地也。如右图，欲知顺天府每节气昼夜刻各几何，则视本日节气在地平线上时刻，即昼在下时刻，即夜也。假如于夏至线视地平线，交于寅正二刻以上得二十九刻十一分，是从日出至午正初刻数加一倍，即从午正初至日入得五十九刻七分为昼刻分，所馀刻分即夜刻分也。诸节气亦然。又欲知日出入时刻，即视地平线于本节气相交某时刻即得。欲知随节气朦胧影刻各几何，亦视本节气自朦胧线以上至地平线皆黄昏昧爽刻分也。
北极出地三十二度昼夜长短图
北极出地三十二度昼夜长短图说
凡昼夜长短时刻，由于南北极出入地与所居纬度之不同也。天顶近于赤道，则北极出地度数少，即昼夜长短亦少。天顶远于赤道，则北极出地度分多，即昼夜长短亦多。
故应天府北极出地三十二度半，顺天府四十度强，即多七度半，其昼夜长短亦自不同。欲知所差几何，试观北极出地四十度强，图地平线交夏至线于寅正二刻四分，故顺天府夏至昼长五十九刻七分。观北极出地三十二度半，图地平线交夏至线于寅正三刻十二分，故应天府夏至昼长五十六刻六分。计差三刻，其馀节气以法对之，亦然。又欲知日出入及朦胧影时刻各异，如上法可求。
因右三图，即知昼夜时刻，随北极出地，各有长短。北极不出地，因赤道为天顶，左右节气半在地上，半在地下，故昼夜必恒平也。北极出地或二十度，其赤道在天顶南二十度左右，节气皆偏于南二十度，故昼夜必有长短也。盖人居赤道下者，恒见半天。若北极出地二十度，南极必入地二十度。人居赤道北二十度者，其所见天北方，必多二十度，而能见赤道下者之所。不见南方，必少二十度，而不见赤道下者之所。得见人恒得见半天故也。夏至节气在赤道北，其二十度之分现在地面上，故得昼长。冬至在赤道南，其二十度之分隐在地面下，故得昼短。其北极出地三十四十五十度者，其理并同。独至出地六十七度半，则不同也。试观浑仪，若北极出地十度，夏至昼长二刻。若出二十度，长五刻。出三十度，长八刻。出四十度，长十二刻。出五十度，长十八刻。出六十度，长二十六刻。出六十七度，长四十八刻。其长四十八刻者，夏至线不交地平，而全见在地平上，冬至全在地平下，故夏至日太阳行地面上不入地平，昼长九十六刻无夜。冬至日太阳行地面下不出地平，夜长九十六刻无昼。北极出地七十度，五夏节气线小满、芒种、夏至、小暑、大暑皆在地平上，五冬节气线小雪、大雪、冬至、小寒、大寒皆在地平下。其北极出地七十度者，从小满历夏至、夏至历大暑，凡六十日。太阳斜行地上，不入地下即六十日，全为昼，无夜。小雪以后，历冬至，冬至历大寒，凡六十日，太阳斜行地下，不出地上，即六十日全为夜，无昼。若北极出地八十度，则夏十节气皆在地平上，冬在下，昼夜长短全为百二十馀日。若北极出地九十度，则此地以北极为天顶，以赤道为地平，赤道北诸节气全在地平上，赤道南诸节气全在地平下，而半年为昼，半年为夜矣。
北极为天顶半年为昼半年为夜图
北极为天顶半年为昼半年为夜图说
试观右图，北极在天顶，赤道为地平，从春分历夏至迄秋分，诸节气在地平上。从秋分历冬至迄春分，诸节气在地平下。即见此地日躔赤道，春分以后出地，日轮渐高，至夏至，二十三度半。以后渐下，至秋分。故半年恒周行于地平之上，而全为一昼。秋分以后入地，日轮渐下，至冬至，二十三度半。以后渐高，至春分。故半年恒周行于地平之下，而全为一夜。日出入地平十八度内，皆为朦胧影时刻，故此地春分以前，月半为昧爽，秋分以后，月半为黄昏也。
或曰：一年，半为昼，半为夜，何以证之。曰：吾西国人亲所经历，其愈近北极者，夏至日昼愈长，夜愈短。夏至日有全十二时为昼，有全三十日为昼，全六十日为昼，全六月为昼。历历身涉，不可疑也。依浑天仪论之，其理不得不然也。试于中国亦可见焉。中国本境自南十八度起至北四十二度止。人从最南北行，每二百五十里必更一度，渐北渐移。夏至日昼长夜短，而京师北土之夏至日，长于广东南土之夏至。广州北极出地二十三度半，夏至日五十三刻十一分为昼，馀四十二刻四分为夜。又以江西较之，南昌府北极出地二十九度，夏至日五十五刻七分为昼，馀四十刻八分为夜。视广东昼夜长短差二刻。南京北极出地三十二度半，夏至日五十六刻六分为昼，馀三十九刻九分为夜，视广东昼夜长短差三刻，视江西差一刻。山东济南府北极出地三十七度，昼长五十八刻四分，馀为夜。即昼长于广东五刻，于江西三刻，于南京二刻。京师北极出地四十度，其昼夜长短所差愈多，从此可推自十八度以至四十二度，各处不同。又推知自四十二度至九十度，昼夜渐长渐短，以至半年为昼，半年为夜，足徵矣。
昼夜长短，日出入时刻，朦胧影刻分，皆以北极出地多寡，及所交节气之日为准。宜随地随气立算，不可执一处以概他方也。故为列图。如左图中，最上横书一行为诸节气，本日从冬至至夏至次第一直行为各省所宜用。本图及其地北极出地多寡，次得日出一行，此行横书作二行：一为日出刻数；一为日出分数。次日入一行及昼夜长短朦胧影。其行各横书作二行：一为刻数，一为分数。假如欲知顺天府立冬或立春日日出入时刻、昼夜长短、朦胧影刻，分则视左各图而例得第一图为其本图。次检取图中立冬本行及右日出行相对，得卯正三刻十三分，其馀相对如是。而得日入申正四刻二分，昼长短四十刻四分，夜长短五十五刻十一分，朦胧影六刻七分。其馀节气亦然。馀图视法亦然。依西历每日九十六刻每时八刻算。
图缺图缺图缺缺浙江邻近地方日出日入刻分缺图缺图缺图缺图缺图缺图缺图缺缺图缺图缺图缺图缺图缺图缺图缺图缺缺图缺图缺图缺图缺图缺图缺图缺缺月在第一重天及测验月景问答
问：太阴在何重天。曰：第一重天。最近于地者，是也。吾徵之，日食，由于月掩其光，且恒见月体能掩水与金星，则月天必居其下矣。依表景之理亦可徵也。立表取景光体远于地面得景短，光体近于地面得景长。今西国历家以表景测验，日月高下，日轮高于地平五十度，月轮亦高于地平五十度，然而所得日光表景则短，月光表景则长也。
日月表景长短图
日月表景长短图说
如右图：甲乙为地平，丙为表。视日轮高于地平五十度，月轮亦高五十度，即日光从表端至丁，月光从表端至戌，戊影长于丁影，明也。是知月天必在其下，而近于地面也。
月天南北二极，各离宗动天之极二十三度半，与日天同。故月行亦交黄道，而其躔黄道非如日轮也。日轮恒行黄道一路，月轮之路非一，乃出入黄道南北五度。故中国历家曰：月有九道，其出入相交处谓之龙头龙尾。详见前日食图。月本动自西而东，每日约行十三度有奇。朔时日月同度至第三日及第四日即见，月轮在日轮之东，至上弦离太阳九十度，望日正相对，百八十度半周天。非月行最疾，何能离日如是乎。然其自东而西，日月诸星其动并同，无有疾迟，以其皆为宗动天所带故也。
问：月光每日不同，何故。曰：月体及诸星之体，与本天之体一也。第天体透光如玻璃，而月与星之体坚凝不能透光耳。故日光全照月天，天体直透不能发光。月星坚凝不透，故耀日光而发照焉。徵之朔日及上下弦可知也。月体无光，恒借太阳之光，故日光照及其体则明，不及其体则暗。如使月本有光，则近于日、远于日其光恒一，绝无消长矣。今朔则月全无光，上弦渐长，下弦渐消，必借于日明也。日天在上，月天在下，日光在月恒照半体。朔日日月同度，月正居日之下，日光独照其向上之半，不照其向下之半，人居地上独能见其无光之下半，而不见其有光之上半，故朔之日视月全无光也。过朔日则月东行而渐离于日，日轮在西，月亦受光于西。愈近于日，日光愈照其上面。愈远于日，日光愈照其下面。以离太阳有远近，故其光无时不消长也。
月受日光地上见晦朔弦望图
月受日光地上见晦朔弦望图说
如右图：甲为日轮在上，乙为月轮在下，丙为地上，目力所及以视月光，见月轮在乙，正居日下，日光全照向上半体。而向下半体，日所不及者，绝无光焉。故朔日则月全无光，月在丁虽日光皆照其半，然大半居天内，目力独见其小分也。月在戊、在己亦然。月在庚乃正相对于日轮，日光全照其向下之半，目力得见。而其向上者无光，人目俱所不及焉。故望日月光满全也。过望日后，目力渐不能及，月光渐消以至无光焉。
问：月借日光，光有消长，乃诸星之光恒见满圆，而无消长，何也。曰：诸星与月其借日光不同也。月天在日天之下，月受其光，近远一异，消长不同。诸星之天居日天之上，日光照星，恒照其下面，虽或近或远于日，而其下面恒有光，故居地上者视星恒有光也。
诸星天在日上亦受日光地影不隔星光图
诸星天在日上亦受日光地影不隔星光图说
如右图：甲为日轮，乙为诸星之天，居日天之上，丁为地形，丙为地影，即见日光恒照诸星下面，而居地上者，恒见其下面有光。且月食由于地影，地影之锐有尽，不及诸星之天，故诸星之光不朦也。
月食问答
问：望日，月与日正对，则月光当满圆矣。然而或全无光，或一分有光一分无光，其故何也。曰：地滦于十二重天之中央，如鸡卵黄在青之中央。故日由西照地，地必有景射东；照东必有景射西。夫日轮恒在黄道上，若遇望日，而月轮亦在黄道上，与日正对，望则地抡细羧铡⒃轮间，月轮必入地景之内，太阳不能照之，故失光而食矣。渐出地景之外，太阳能照之，乃渐复得原光也。若浑然相对全失光，若一分对一分不对，对者失光，不对者否矣。因知月轮失光而食悉由于地景也。
月食由地影所蔽图
月食由地影所蔽图说
如右图：甲为日轮，乙为地拢丙为地影，丁为月轮，即见日、月正对，故月轮全居地影之内。而居地上者视月无光。月无光，则食也。
问：日轮值望，必与月正相对，相对，月必过地影，过影必当每望食矣。今月之遇食不过什一焉。地影之说毋乃碍乎。曰：日轮恒行黄道上，不出入内外，地体之影正对于日，亦必在黄道上不出入内外焉。月轮惟行龙头龙尾之上，得行黄道，故望时月轮适当龙头，龙尾适过地影之内，则食。若出黄道内外或南或北，地影不便不能食，即食，亦分秒不同。此望日，日月虽对而亦不能常食也。
问：日月正对，则相远必百八十度，半周天也，故月在地平上，日必居其下；日在地平上，月必居其下。然有月食，而日、月皆在地平上，则月食非由地影矣。何也。曰：从古至今，凡月食皆以望日为限，其相远必半周天，不然不食也。月食时，日、月俱在地平上者，或日在西以将入，月在东以始出；或月入而日出也。夫月将出而日将入，其视月在地平者，非月全出也，则海水或湿气所影映也。盖地平傍近恒有湿气，清微如烟，或空中对月轮偶有轻薄白云，或值当海水，皆能令月影映于其内，而目力所成宛一月焉。此视法之理也。固有别论。今试于空盘，若盘底内置一钱，人渐远于盘或八步，或十馀步，盘内之钱已不见矣。令斟水满盘，即仍八步或十馀步，而钱忽见之。何也。所视非钱体也，钱影也。然则地平之见月，非月体也，月影也。问：月食时刻不同，或所食时长，或时短，何也。曰：月食长短由于地体之影，及月轮之行也。月天之内别有小轮以带月，为带月轮。此小轮之动与月天之本动非同一也，乃月天行自西而东，小轮其上半周行自东而西，其下半周行自西而东，故月轮近远于地心恒异也。月轮若居小轮之下，必近于地；若居小轮之上，必远于地也。地景渐锐而有尽，其愈近于地愈宽，愈至于锐愈狭。若月行小轮之下，所经影界宽，故食久；若行小轮之上所经影界狭，故食暂也。小轮之说，及其上半周何得行自东而西，其下半周自西而东，别有正论。
月食时刻长短由月轮轮行有高下及地影有广狭图
月轮有高下地影有广狭图说
如右图：甲为日轮，乙为地形，丙为小轮，丁为地影渐锐，故影宽于戊而狭于己。月行地影之内，在戊小轮之下，必久于在己。在己小轮之上，必速于在戊。故其时刻长短异也。因知二食之时刻长短由于地影及月轮之行也。
朔日既过，月光渐长，望日以后，其光渐消，则月行地平上，其光非同也。盖月轮每日自西而东约行十三度。朔日以后，每日离日轮亦十三度，故朔日日轮入地平，而月在日东十三度，为三刻，未入地也。次日又离十三度，次日亦然。以至于望月与日正相对，故日入地下而月出地上也。望日以后月渐近于日，以至合璧焉。因知居地面者，其有月光。朔日以后，每日多三刻，望日以后，每日少三刻。欲知每日多寡，试观左图第一上圈，月日自初一日至第三十日也。第二中圈，月在地上每日有光几刻也。第三内圈，一刻之分也。假如初六日，欲知日入以后，月光照地几何刻分，视上圈第六日即得，第二圈六日正下十九刻，与三圈三分。
朔后月光长望后月光消时刻早晚及光多寡图
朔望后，月光消长，时刻早晚，及光多寡图说。
问：既朔日以后，月光渐长，又每日离日轮十三度，则第二日日入地平，月在日东十三度远，则月高于地平亦十三度远。自第二日以后，宜无不见月光者，乃今之见光，或在朔后二日，或在三日，或在四日，其不同，何也。曰：其故由于地平及黄道也。人居地面，而以见月光者，必月轮在地平上高十二度方可得见。不然则否。盖月之度数有离日轮之度，有离地平之度，月光之见否，由于离地平之高低，不由于离日轮之远近也。故黄道交于地平不同，有斜相交，有正相交。朔时日月同度，若其同度在于斜交之宫，则居地面者迟见月光也。若在于正交之宫，则速见其光也。
合朔后第二日即见月光图
合朔后三四日见月光，与第二日见月光图说。合朔后三四日见月光，与第二日见月光图说。
视右二图：甲乙为地平；丙丁为黄道；戊为月轮，在地平上；己为日轮将入地平。第一图乃甲乙地平斜相交于丙丁，黄道戊月轮虽离己日轮十三度或十五度，乃其高于地平，非十二度，故合朔之次日，其月虽离日轮十三馀度，因未至地平十二度高，故居地面者，第二日不能见其光，或在第三第四日之间也。第二图：甲乙地平乃正相交于黄道，戊月轮之离日轮及地平并同也。故均为行十三度，而其第二日巳高于地平十二度，故得即见月光。云：又月因有逆顺，行亦有离太阳迟速，逆行时必迟离太阳，顺行时必速离太阳，此其故也。
凡右诸论，大约则据肉目所及测而已矣。第肉目之力劣短，曷能穷尽天上微妙理之万一耶。近世西洋精于历法。一名士务测日月星辰奥理，而哀其目力顿，则造k一巧器以助之。持此器观六十里远，一尺大之物，明视之无异在目前也。持之观月，则千倍大于常观。金星大似月，其光亦或消或长，无异于月轮也。〈按此器即今日之远镜。欲知天体，必观于日月之行，故采天问略所论。日月交食诸国而天地之形体可得其概矣。〉

[book_title]乾象典第三卷
天地总部汇考三
《历象图说》引
忆自束发趋庭，先君子常慨小学残废，六艺失传，咿喔空文，人鲜实用。因授六书九数，俾令考索赋。畀鲁钝而性癖耽奇，辄以馀暇旁涉天官乐律。凡人所不乐为者，则伏读沈思至忘寝食，博访宿学明师，久而有得新知。执友鲜可与言，言亦不解。自用怡悦而已。岁壬戌有从问历象之说者，篝灯商确，随笔记之，说所难明。又先为之图，图说各二十馀篇，实未定稿也。其八月，已有举予图说锓之于板者，后又以图说属余增补注解而别刻之。然此直据一时问答，姑指大凡，既多挂漏，尤恐舛讹，碌碌风尘，未遑订正也。壬午秋，访友人于半圃，以律、历象数之类垂委参考，乃别笔为图说若干首，较之前刻似为精，皆历源历理之根柢也。由此而究心焉，期与天运符合，庶几无误。学者因识简端以俟君子考正焉。
浑天形体图
浑天形体图说
言天者：惟浑天最密。天包地外，地居天中，虽实体小大悬殊而轮周，内外符合。今略举形似，姑为大小两圜，人物切附小圜而生，随所在而上戴。大圜则为天顶，其下对冲则地底也。折取其半，而直贯天地之中心为横线，曰地平。则地半与天半相应处也。天自东徂西，健运不息，有不动处为其枢纽，曰北极、南极。南北极之中横带天，古称赤道，以限东西之经度，如瓜之有轮，而南北极则两端之蒂也。中土所见，北极恒出地而高，南极恒入地而隐。两极既出入于地平，其赤道遂斜倚于南方，于是有北极出地高度，又有赤道在午位地平上高度，有北极距天顶之度，又有赤道距天顶之度，度如弧背，盖天家以勾股推之则为直线之边，以弦长当弧背，故不若浑天之密。又大圜消息，理可互求。知北极出地高弧，即知赤道距天顶之度。知赤道地平上高弧，即知北极距天顶之度。举一反三，实为易简云。
南北极差图
南北极差图说
古人言：天圆地方。天固圆矣，地果方乎。曰：言其德耳，非形之果方也。万象皆出于圆，况地凝天中，焉得不与之应。大戴礼曾子问言之矣。今观北极出地度数，南北直行，辄二百馀里而高下差一度。如顺天府地平测北极高四十度，南至云南测北极高二十馀度，愈南则极高，度数愈少。至海外则北极下至地平。云自顺天府北行至边外，测北极高六十馀度。愈北则极高，度数愈多，逾北海则北极当上至天顶。可知地较天形不啻太虚之点尘，而静处至中。轮廓周应亦同一浑然之体。此于北极高下而验南北纬度之差者也。
东西里差图
东西里差图说
一日之时，因日行所照而定。凡日出于东方为卯正，于南方为午入，于西方为酉日。随天左旋一日十二时，遍历全周三百六十度。每时之行为太虚之三十度，下照于地是生里差。东西相去三十度，先后差一时。相去九十度，先后差三时。相去一百八十度，则差半日而昼夜相反矣。如日在东，东方之人以为午，而南方以为卯。日在西，西方之人以为午，而南方以为酉。此差三时也。日在南，南方之人以为午，而东方以为酉。又南方之午，而西方以为卯，亦差三时。然西方之卯，而东方即以为酉，则差半日矣。此之卯，彼可以为酉，则此之午，非即彼之子乎。此所谓昼夜相反者也。日之行由时而刻分递析之。地之经亦由度而分秒递析之。东西之差，无一不与天日相应。故名里差时刻。
各曜本天图
各曜本天图说
各曜丽天本皆平行，而累代测改未易。合天者缘各居一重本天，有高下远近，又各系诸轮为运动之本。古今推测渐就详密，本天为大圜，度有不齐必加减而后均。乃有第一轮圈，名为均轮。犹未均齐，必有相济乎均轮者，则第二轮圈，名为小轮。而光体所在，别有系属。〈详后次轮〉而后周行于小轮，小轮心行于均轮，均轮心行于本天。顺逆不齐，牵引联络而适得均齐之度。如图，未午丑子曰各曜本重之天。天包地外，以地心为心，本重天上系均轮，高丙卑辛，圈其心。未，在本重天。向午右行，均轮上系小轮，近远圈，其心高在均轮上。向丙左行，小轮上又系光体之轮，〈次轮详后〉在小轮上，自近向轮右行。凡本重天之均轮心，未至午三十度。均轮上之小轮心，高至甲亦三十度。古法谓之入历入转限，新法谓之平引数。而光体之在小轮上，近至次必六十度，则加倍平引矣。本重天未至巳六十度，均轮高至乙亦六十度，小轮近至轮则一百二十度。本重天未至辰、均轮高至丙，皆九十度。小轮近至远则一百八十度。本重天未至卯、均轮高至丁，皆一百二十度。小轮近至左则二百四十度。本重天未至寅、均轮高至戊，皆一百五十度。小轮近至小则三百度。本重天未至丑、均轮高至卑，皆一百八十度。小轮近复至近则三百六十度。此自最高起算也。本重天丑至子、均轮卑至巳，皆三十度。小轮近至圈则六十度。本重天丑至亥、均轮卑至庚，皆六十度。小轮近至上则一百二十度。本重天丑至戌、均轮卑至辛，皆九十度。小轮近至远则一百八十度。本重天丑至酉、均轮卑至壬，皆一百二十度。小轮近至右则二百四十度。本重天丑至申、均轮卑至癸，皆一百五十度。小轮近至行则三百度。本重天丑至未、均轮卑至高，皆一百八十度。小轮近又至近则三百六十度。此自最卑起算也。由此运行之迹，而别成近次轮远虚线。本天形与本重天同大而偏高偏卑，遂不以地为心，而别有其本天心。凡言迟速加减者，以此本天为主，以其轮圈各有大小，其行各有左右多寡，故迟速而生加减。然大小左右多寡而实皆平行，故加减而其度适均。此于无法中而有定法者也。日月木火金其理皆同。
本天加减图
本天加减图说
各曜本重天包于地外，其中心即地心也。因均轮小轮上有高卑远近，而别成一虚线。本天形偏高偏卑不能以地心为心，即与本重天之心亦不相合矣。最高起行迟为H，限其差为减。最卑起行速为I，限其差为加。夫各曜右转，今古平行，何以有迟速耶。盖从高右行至H，此本天平行度也。本天心出直线指其实度，而地心出直线指其视度，则实度本大而视度觉小矣。必于所推平行实度之中，减其大小之差，而后得人目所见之度。故高至卑半周谓之H限。从卑右行至x亦本平行度也。本天心出直线指其实度，而地心出直线指其视度，则实度本小而视度觉大矣。必于所推平行实度之中，加其大小之差，而后得人目所见之度。故卑至高半周谓之I限。又凡近最高左右之半周远于地而行迟，近最卑左右之半周近于地而行速，H初限之差固当减H末限，虽在I半周渐消，其H而亦减，I初限之差，固当加I末限。虽在H半周渐消，其I而亦加，此本天高卑而有加减之源也。
太阴次轮图四
太阴次轮图二太阴次轮图二
太阴次轮图三太阴次轮图说太阴次轮图三太阴次轮图二太阴次轮图三
太阴次轮图说太阴次轮图二太阴次轮图三
太阴次轮图说太阴次轮图说
均轮之心行于本天，小轮之心行于均轮。此各曜之所同也。乃各曜光体又行于次轮，而次轮之心行于小轮。惟太阴系于小轮，而行者不以次轮之心而以次轮之边，故其迟疾加减，与各曜有不同者，次轮起于距日之远近，亦各曜之所同也。乃五星之次轮，木火土与日一合而行一周；金水与日再合而行一周。惟太阴次轮与日一合而行再周，故其迟疾加减与各曜尤有不同者。次轮边界从合朔起系于小轮为最近半周，上弦而至远矣。一周复于近为望，又半周下弦而远，再周复于近而合朔矣。次轮以此朔望点系于小轮上，右转周行。既倍于小轮心行于均轮之度，而月体之行于次轮，周者又一合朔，而有再周。由是均轮既有高卑，小轮又有远近，次轮上复有朔望二弦。而太阴之所在，测其经度而有迟疾，测其纬度而有出入，测其光体周径而有损益。象数可徵，皆古法之所未备。如一图，均轮心行至辰，小轮心自高行至丙，各一象限。次轮朔望点必自近至远行一百八十度。其平实之差为一均数。若月在次轮，弦点则更有实经之差，〈二三均〉当并于一均，为极大之减均也。〈占名迟疾差〉二图均轮心行至戌，小轮心自卑行至辛，各一象限。次轮朔望点必自近至远行一百八十度，其平实之差为一均数。若月在次轮，弦点则更有实经之差，当并于一均，为极大之加均也。〈古名疾差〉三图均轮心行至午，小轮心自高行至甲，各三十度。〈H初限〉次轮朔望点在小轮上，必自近至次行六十度，其平实之差为一均数，若月在次轮自次向弦行至月，则有实经之差当损其一均。馀平经之差为定减均也。四图均轮心行至亥，小轮心自卑行至庚，各六十度。〈I初限〉次轮朔望点在小轮上，必自近至上行一百二十度，其平实之差为一均数，若月在次轮自上行至月，则有实经之差当益其一均。得平经之差为定加均也。
右对各曜本天全图观之。
土星次轮图
火星次轮图火星次轮图
木火土次轮图说火星次轮图
木火土次轮图说木火土次轮图说
次轮本于距日之远近。凡星在次轮上半周最远，人自地见其与日合度而伏，日行速而前进，星行迟而在后，则先日东出而晨见。日愈进，星愈后。至次轮下半周之初，人视星自上而下同于不行，为前留。至次轮下半周最近，人视星与日对冲而为望。至次轮下半周之末，人视星自下而上又同于不行，为后留。乃后日西入而夕见，至次轮上半周复于最远，则日追及星，而又合伏为次轮之一周。凡在次轮上半周为顺行，为疾行。盖次轮心在本重天右行，而星在次轮亦右行也。在次轮下半周为迟行，为逆行。盖星虽循次轮顺行而在下半周则逆，次轮心而左故反见迟退也。星行次轮无不顺天，右转者而以日之疾行，前进者较之则成左旋之势。用日星两行之差为次轮宫度，故与金水次轮有别。又前留之后，后留之前为逆行之界，退望之前为晨见之界，退望之后为夕见之界。自合伏最远，至退望最近。两界相联别成一本天，形与本重天同大。此木火土三星之所同也。而火在次轮前后留及退望时，则本天直入太阳，本天之内而近于地，此火星之不同于木土者也。又次轮与本天之比例俱有定数，惟火星则时大时小，且与日各在本天最高则见大，在最卑则见小，与目视相反，此尤火星之大不同于各星者也。
水星次轮图缺缺金水次轮图说
金水本重天与太阳同大，故太阳本天即为二星本天也。次轮心行于本天，而星行于次轮，半在本天外，半在本天内。星自次轮最远起，人在地见其与日合度而伏，星行速而前进，则后日西入而夕见，星愈前行至次轮下半周，人视星自上而下同于不行，为前留。至下半最近，星又与日合度而伏。过此又视星自下而上复同于不行，为后留。乃先日东出而晨见，至次轮上半周，追及日于最远，而又合伏，为次轮之一周。凡在次轮上半周为顺行，为疾行。盖轮心在本天右行，而星在次轮亦右行也。在次轮下半周为迟行，为逆行。盖星虽循次轮右行，而在下半周则逆轮心而向左也。前留之后，后留之前为逆行之界。又次轮一周，星与日合度者，再前为顺合。星在上，日在下也。后为退合。日在上，星在下也。因次轮小不能包地，故与木火土三星不同。退合之前为夕见之界，退合之后为晨见之界。又太白昼见，古无推步之术，今测定次轮交入本天内，则近于地，而得昼见之界。再以纬度南北加减而定昼见之期。此又金星之不同于水星者也。
水星本天图
水星本天图说
水星丽天平行右转，均轮小轮与各曜本无殊致，惟光体所系周行小轮者，独三倍于平引，与各曜之二倍者不同。小轮上之度二倍平引而与地不同。心之本天虽有高卑，而仍然一浑圆圈周也。三倍平引而与地不同。心之本天既有高卑，又有长短，而成上宽下窄之阍残危其行度加减遂与各曜大异。如图，未午丑子曰水星本重之天，以地为心。本重天上系均轮高卑圈，其心未在本重天向午右行，均轮上系小轮近远圈，其心高在均轮上向丙左行，小轮上又系光体之轮。〈次轮详后〉在小轮上自近向次右行，凡本重天之均轮心，未至午，均轮上之小轮心高至甲为平引，各行三十度而光体之在小轮。上自近至次必九十度，则三倍平引矣。本重天未至巳、均轮高至乙，皆六十度，小轮近至远则一百八十度。本重天未至辰、均轮高至丙，皆九十度。小轮近至小则二百七十度。本重天未至卯、均轮高至丁，皆一百二十度。小轮近复至近则三百六十度。本重天未至寅、均轮高至戊，皆一百五十度。小轮近至次〈四百五十度去一全周馀〉则九十度。本重天未至丑、均轮高至卑，皆一百八十度。小轮近至远〈五百四十度去全周馀〉则一百八十度。此自最高起算也。本重天丑至子、均轮卑至巳，皆三十度。小轮远至小则九十度。〈若自本重天未起至子，则均轮自近至小，各二百一十度，而小轮自近复于近又至小，则六百三十度。他仿此推〉本重天丑至亥、均轮卑至庚，皆六十度。小轮远至近则一百八十度。本重天丑至戌、均轮卑至辛，皆九十度。小轮远至次则二百七十度。本重天丑至酉、均轮卑至壬，皆一百二十度。小轮远复至远则三百六十度。本重天丑至申、均轮卑至癸，皆一百五十度。小轮远至小〈四百五十度去三百六十〉则九十度。本重天丑至未、均轮卑至高，皆一百八十度。小轮远至近〈五百四十度去三百六十〉则一百八十度。此自最卑起算也。由此运行之迹，而别成近次远小虚线，本天形偏高偏卑不以地为心。又阍捕上宽下窄，遂别有其本天之心。凡言迟速加减者，以此本天为主，馀与各曜同理。
水星本天加减图
水星本天加减图说
其理与各曜同。从本天心出直线指其实度，从地心出直线指其视度。较其大小，则加减之理自明。此加减之数，古法谓之盈缩迟疾差，新法谓之第一加减均数是也。又水星本天不为整圆而为阍病Ｇ按宋从醒灾者，太西穆尼阁始以心行推测洵创获矣。但疑为纵长形尚与天道未密，今以小轮上三倍之行推定实为横阔阍苍啤
各天远近次第图
各天远近次第图说
古言天家七政与恒星共在一重天，而错杂下上于太虚，说已疏矣。后乃有九重天之说。一月、二水、三金、四日、五火、六木、七土、八恒星、九宗动，各曜之丽天犹木节之在板，各天之次第犹葱本之相包。审尔则在远者不能近，在近者不能远。其光体之大者无时而小，小者无时而大。何七体经时而小大而薄蚀凌犯之分秒有不同。又凡五星在顺合左右，则光体见小。在退望退合左右，则光体见大。可知各天远近在均轮小轮，所差尚少，至次轮远近遂生变差。如火星天本在日天之外，及退望左右，则直入日天之内而甚近于地，故所见光体大小悬殊。因显日月恒星之天皆以地为心，五星环绕向日，时伏时见，而其天直以太阳为心。然后各重天体远近有序，益C古志所载。陵犯掩蚀之异多非信史。试观月天最近于地，自日星以上月皆得而掩之，古志所称星入月而不见星，为月蚀星是也。星入月而见星，为星蚀月非矣。金水有时在日上，若经纬合度而日掩星。有时在日下，若经纬合度而星掩日。日中黑子是也。自火木土以上金水皆得而掩之，而谓互相掩者，非矣。火能掩木土，而不能掩于木土。木能掩土而不能掩于土。土能掩恒星而不能掩木火。以下诸曜其理同。
黄赤道交图
二道交周图说
赤道以虚位横络天体为一圜。日行之圜名为黄道。与赤道如二环相交，半在赤道外，半在赤道内。在内离赤道极远为夏至，在外离赤道极远为冬至。自外交内为春分，自内交外为秋分。曰四象限也。秋分与冬至中间为立冬，冬至与春分中间为立春。春分与夏至中间为立夏，夏至与秋分中间为立秋。八分黄道曰八节也。仿此，十二分之曰十二宫，二十四分之曰二十四气，而日行黄道一周矣。黄道出入赤道而日躔纬度因有南北，距地平之高度因有高下，午正表影因有消长，昼夜出入时刻因有短长，凡一岁而一周。月星各有其道，又出入相交于黄道，其体势与黄赤道之交大略相似。有相交之两点，亦有极远之两点。但黄道之极远赤道至二十三度半，而月道之极远黄道不过五度。又黄道之极远赤道岁有常度，月星之道极远黄道时而多寡不等。则以距日次轮又有加减也。
十二宫三种图三
十二宫三种图二十二宫三种图二
十二宫有三种分法图说十二宫三种图二
十二宫有三种分法图说十二宫有三种分法图说
周天浑圜之体，古人分为十二宫以析躔度。或于赤道分之，或于黄道分之，此人所知。而不知十二宫分法实有三种，一斜分十二宫，一直分十二宫，一横分十二宫，各有所用。黄赤道之宫，不过斜分之一种耳。如赤道以南北极为枢，以赤道为轮而分之，其势斜倚，〈如第一图〉以限赤道上之经纬。若黄道则以南北黄极为枢，以黄道为轮而分之，势亦斜倚，〈借第一图观之〉以限黄道上之经纬。及二道相交而经度有先后，纬度有出入，用为推步加减，治历明时之纲，此斜分之十二宫也。随人所在以天顶地底上下相对为枢，以地平圆周为轮而分之，其势直。〈第二图〉东方为卯，南方为午，西方为酉，北方为子，以限地平四面周围之经纬度，用以测景审方，开山立向，十兆居宅，消沙纳水，此直分之十二宫也。又随人所在以地平南北子午正中相对为枢，以地平正东至天顶，天顶至地平正西，地平正西至地底，地底至地平正东一周为轮而分之，其势横。〈第三图〉东方为卯，天顶为午，西方为酉，地底为子，以限地平，上下出入一周之度，用之以立命，宫十二位以观各曜之能力，照临之吉凶，定天时之燠寒，年岁之丰俭，人物之灾祥，此横分之十二宫也。今人不能研求法象，止执斜分宫界，即用以审方，故方位无凭。即用以立命，故命数不验。并有不知黄赤道经纬之差，古今历宫界之辨者，卤莽蔑裂，岂不谬哉。
《历象图说旧本》浑天总象图
浑天总象图说
天包地外以两极为枢，地居天中，地平适当，天径之半分、两极之中为赤道。自地中上指为天顶，两极为赤道之宗，天顶为地平之宗，距赤道地平各得平周四之一。〈历家省日象弧〉地面迁转则极高度数不齐。〈地向北行则北极渐高，向南行则北极渐下。〉天顶经纬易度，〈向东行则天顶亦东，向西行则天顶亦西。南北亦然。〉北极赤道与天顶地平，参相距亦互相视，〈北极高度视赤道距天顶之弧，北极距天顶度视赤道距地平之高弧〉○言浑天者，谓天包地如卵裹黄，然则卵圜而黄亦圜矣，又谓之地平，何哉。新历言地之体圆，斯得其实。古称天圆地方者，语乎其动静之性尔。故曾子曰：天道曰圆，地道曰方。如地之果方，则是四角之不掩也。又天地对言盖亦以道相配，实则天大地小。以天视地，不过一撮，共四方，上下去天极阔，而其度数道里皆均，非能横亘其中与天相际也。然地形虽圆而小，而人周围附居随所立以望四远，目力所极皆适得圜形之半，则虽圜而与平体不二，虽小而与际天之理不殊。就一处窥天一方立法，虽谓之地平可也。惟极轮晷蚤晚永短之差，究交食实高望高之异，则知今日之测转为精密。昔所谓景中而已。i景已正而未中，八表同昏，万方皆昼，真无是理矣。
平周经度图
平周经度图说
两极出圜线至赤道以剖经度作平限，全周三百六十。○经度者以南北直下分之，中间阔，两头狭。阔狭皆以三百六十度为准，以正宫分以限平度者也。其度在赤道正得一度之广，去赤道渐远渐狭。
平周纬度图
平周纬度图说
赤道居两极之中，距南距北横历各九十度为准。○纬度者以赤道为中，其南北至两极皆以平度分之。所以验日月五星之行，道表里远近，而推其交食凌犯之详者也。
同升经差图
同升经差图说
黄赤道经度各自其极而纵剖，二道斜交互形大小，分后黄道率小于赤道，故同升之积，赤道少而黄道多，渐远渐大一象弧而平。至后黄道率大于赤道，故同升之积，赤道多而黄道少，渐远渐小亦一象弧而平。〈月星之道斜交黄道，而与之同升。与此同理。〉○赤道正当天腰，黄道斜带，赤道两道各有平度。因其相交而比之则阔狭不等，何也。腰度最广而渐近两端则渐狭。今以赤道为主而以黄度准之，则在二至者黄道之腰度，而赤道之两端也。故二至日行一度，而见其馀于一度也。至于二分则两道皆腰度矣。然其时赤道平而黄道斜，故二分日行一度而见其不及一度也。二至日度虽大而昼夜晷刻之差少，二分日度虽小而昼夜晷刻之差多。由其自南而北、自北而南之势，二至则纡，二分则径，是以永短进退或迟或速也。○新说言天有数重，盖一气运旋而有高下，如曾云叠浪之比与。然其说有赤极则天枢也，又有黄极日天之枢也。是虽一气运旋，而其枢不同也。愚意不独日与天，自恒星五纬与月，皆宜有其极焉。今若以赤极即为恒星之极，则极星去不动处有古今远近之差，列宿纬度亦有古今南北之异。是以不动处为极者，宗动之极，非恒星之极也。恒星有极则月五星可知。然而日月五星之极可指其处，其周道明也。恒星之极未可知，其周道在数万年之后，而今未察也。或曰：极者群动所宗一而已矣。若是其多与曰众极起于一极，故曰宗动如树。然众干根于一根，而又各以干为之根，是以长条远扬横出斜向而不为与根背也。如曰不然，则日月星宿皆须共行一道而后可。今既各有其道，则其道必在其本天腰围折中之处微，枢何以运之。但月五星虽各有道而皆与黄道近，故其枢亦与黄极近。而恒星岁差，随黄道行其极必当更近，则是月五星恒星并宗，黄极东行又共宗，宗动之极为一日一周，西运之枢，故曰众极根于一极也。
斜升纬差图
斜升纬差图说
各曜升降，随赤纬之南北为早晚，黄道既出入赤道，月星之道又出入黄道。以出入黄道，故有在两道之南者、北者，界其间者，各据所入黄道经纬辨之。○在北则入地后赤道而疾见，在南则入地先赤道而迟见。凡日行冬夏与月星出入黄赤道表里，其理皆同。
黄道交周图
黄道交周图说
黄道斜交于赤道，自春分交北，至夏至而极。北距赤道最远，转而南行，至秋分交赤道之南，至冬至而极。南距赤道最远，又转而北行，至春分复交于赤道。凡四象弧而一周。每周退天之分为岁差。○郑世子黄钟历议云：黄道斜络于二十八宿之间，如人运课团，丝丝缠络，虽重复参差而周道则一。譬如月之出入黄道，每交退移变动不居，日出入于赤道，大率亦然。但月之退移也著，而日之退移也微。古人造历，初未之觉，以为天周即岁周。晋虞喜始觉之，因损岁馀益天周，立岁差法，历代治历者宗焉。初喜以天体为三百六十五度二十六分乃四分之一有馀岁，策为三百六十五日二十四分乃四分之一不足，计五十年而差一度。宋何承天以岁差太速，改周天为三百六十五度二十五分半，周岁为三百六十五日二十四分半，百年差一度。祖冲之以四十五年差一度。隋刘焯以七十五年差一度。唐傅仁均以五十五年差一度。僧一行以八十二年差一度。自后，诸历各各不同。宋历多在七十五度左右。惟统天历取大衍岁差率八十二年。及开元所距之差五十五年，折中得六十六年。三分年之二为日退移一度之限，故谓周天三百六十五度二十五分七十五秒，周岁六十五日二十四分二十五秒，百年差一度半。又谓上古岁策多，后世岁策少，故上古岁差少，后世岁差多。元授时历从之，比之诸家亦近密矣。○按古以岁差为太阳移度，新法以岁差为恒星行度。步法虽同而推本则异。然恒星原有移动，验之实测而太阳轨景万古不殊。则新法之理长也。恒星行岁万分度之百四十二弱，约七十年馀而差一度，但所谓度者以三百六十为率，与古不同。○统天历谓古今岁策有多少，即授时百年消长之说也。然自授时后，又复长，则此法不可用。而岁差因之有多少者，亦复不的矣。至于诸历所定差分，或增或减，皆取验于当时者耳。夫以寻尺仪表，仰究苍形，失之纤微，年久则著。虽有圣者，莫适为中。惟取精密附近之数，施于协用，而使畴人专家世明其说。体泽火之象，数十年而一修正，斯为坐致之通术，无敝之至法矣。
昼夜永短图
昼夜永短图说
昼夜生于日之出入。日道斜交而随天左旋。二分日交赤道出入于卯酉最中，地平上下其度适均，故昼夜平。夏至前后日躔赤道内，出入于卯酉之北，天度分界，地平上多下少，故昼长夜短。冬至前后日躔赤道外，出入于卯酉之南，天度分界，地平上少下多，故昼短夜长。北极愈高，长短之差愈甚。〈广东极高二十三度半，其夏日冬夜各五十三刻十一分，冬日夏夜各四十二刻四分。京师极高四十度，其夏日冬夜各五十九刻七分，冬日夏夜各三十六刻八分。此分是以一刻十五分约之。〉○自古天地道里日月轨景之说多矣。至于今日，其说弥详。以为地在天中止一弹丸，上下四方大气束之，周围度数与天相应。环地上下皆有国土人物。各以戴天为上，履地为下。南北东西随处改观，昼夜寒温因之互异。赤道之下其地最热，其景则四时常均，无有短永。按其燠热凉寒之节，盖一年而两其四时也。近两极处其地最寒，景则短者极短，长者极长。至有数日常昼常夜者，数旬常昼常夜者，正当两极之下，恒以半年为昼，半年为夜，而昼夜寒暑合矣。惟距赤道二十三度至四十度许，其地寒不极寒，热不极热，温和可居，其景则与冬夏进退长短之极皆无过十之七。此寒暑昼夜之交和气之会也。中国九州正当黄道北轨，距赤道二十三度之外，起于广州，夏至戴日之下迤逦而北。至于夏至去日十六度许，则今直隶也。自直隶越塞而北，风气弥寒，昼夜之刻弥长弥短。自广州航海而南，风气弥热，昼夜之刻渐无冬夏矣。此说得之亲历实测，非驺庄荒忽者，比而今日远贾内贩，飘泊周游，道其所至，光景风候，悉与推法符合。故知天地之大变化万端，未可迹其一域，疑其区际盖自周公周髀之书已察言之，于后大儒亦有心知其意而发其理者，并述于左，以徵信学者云。○周髀之说，以为天象盖笠，地法覆，北极下地高，四P而下，则今地圜之说也。不言南极者，阙于所不见也。既以北极为中，而又曰天如倚盖，亦就中国言之也。极旁四方之地，昼夜易处，加四时相及〈谓北方日中，南方夜半，东方早晨，西方晚暮，子午卯酉，每加四个时辰，然后相追及〉即今经度节气时刻之说也。北极左右，夏有不释之冰。中衡左右，冬有不死之草。〈言其极寒极热〉中衡左右，五b一岁再熟。北极之下，物有朝生暮〈赤道之下有两春秋、两冬夏，故一岁再熟。北极之下以半年为昼、半年为夜，故朝生暮〉即今纬度五带之说也。自汉扬雄、蔡邕皆不信盖天之术。更今二千年，理始明晓。然周官大司徒土圭之法，则未尝及此者。土圭测景，为九州之内择建都畿设尔，九州之地南则景短，之时多暑。北则景长，之时多寒。东则景夕，之时多风。西则景朝，之时多阴。故惟洛邑土中为天地四时之所交合，阴阳风雨之所和会。多暑多寒者，由去日近远也。多风多阴，则以濒海负山之故。乃通气之为，非容光之变也。周公相九土之中和而立王国，故不及周髀之事。且经以存信，术以稽异，具九州之理于经，而尽六合之变于术。言各有所当矣。○明道程子曰：据测景，地以三万里取中，若有穷也。然有至一边已及一万五千里者，而天地盖如初也。然则地形有高下，无适而不为中，此天地之化所以不可穷也。若有不易之中，则须有左右前后四隅，虽百千万里终有尽处。又曰：地既无适而不为中，则日无适而不为精也。至寅则寅上有光，至卯则卯上有光，气行满天地之中，知此则知生物之理。又曰：今人所定天体且以目定尔。向有于海上见南极星者，则所见盖未尽也。昔在泽州尝三次食韭，始食怀州，次食泽州，又次食并州，数百里间气候之争如此。以此差之，须争半岁。如此，则有在此冬至，在彼夏至者，然其为冬夏一尔。观程子三章之言，则地之浑圜无端，日之随处朝暮，气候之南朔互易。盖皆以理推而得之。世有拘于所见，蔽于大象者，乃曰：日月丽天万里同晷。自周礼明文，先目之为不经，况商高之学，久失其传者乎。今日天家之言，乃所以为往圣前贤之助也。
晨昏朦景图
晨昏朦景图说
日体光大，东升之先，西没之后，距地平十八度，以下皆有光，谓之朦景。〈古名昏明分〉朦景刻数之差，一因日躔纬度而多寡不同，近二分少，近二至多，而夏至更多。〈江南春秋分五刻十一分，冬至六刻七分，夏至六刻十三分〉一因北极出地而多寡不同。〈夏至日广东六刻，京师八刻十二分。古法概定为二刻半者非〉○度有阔狭，亦有斜直，所谓地平下十八度有朦景者，地平下半浑圆之高弧纬度皆阔度也。又直度也，而天度惟赤道腰围最阔，渐远则狭。又惟地居赤道下日行度最直，渐远则斜。设地居赤道下，又直春秋分，则以阔度〈谓日行赤道〉准阔度，〈谓地平下距纬〉即当以十八度为朦景之时刻矣。〈凡论时刻并以赤道度〉若二至时则以狭度〈谓日行在赤道南北〉准阔度，〈谓地平下距纬〉其朦景时刻必在十八度以上矣。是则二至朦景多于二分者，因度有阔狭而天下皆同，虽地居赤道之下，亦然也。又设地在赤道北，〈即中国地土〉则虽春秋分日行赤道〈其度本阔〉而以斜度〈地在赤道北，则地平下日道亦偏于北，而成斜势〉准直度，〈谓地平下距纬〉朦景时刻必增矣。〈直下十八度者所当斜度必十八度以上〉若二至时，则度既狭而势又斜，朦景时刻必倍增矣。〈斜度当直度既有所增，而所增者仍为狭度，其增必倍〉是则偏北地势朦景增多者，因度有斜直而愈北则愈多。〈如京师多于江南，江南又多于浙闽，皆以距赤道下愈远而朦景愈多〉夏至弥北，故尤多于冬至也。〈准此论之，地在赤道南者，地愈南，朦景愈多，而冬至亦多于夏至。〉

[book_title]乾象典第四卷
天地总部总论一
《易经》《坤卦》
天地变化，草木蕃。天地闭，贤人隐。
〈程传〉四居上近君而无相得之义，故为隔绝之象。天地交感，则变化万物，草木蕃盛。君臣相际而道亨，天地闭隔则万物不遂，君臣道绝，贤者隐遁。四于闭隔之时，括囊晦藏，则虽无令誉可得无咎。言当谨自守也。
《泰卦》
泰，小往大来，吉，亨。
〈本义〉泰，通也。为卦，天地交而二气通，故为泰。正月之卦也。小谓阴，大谓阳。
象曰：泰，小往大来，吉，亨。则是天地交而万物通也，上下交而其志同也。内阳而外阴，内健而外顺。内君子而外小人，君子道长，小人道消也。
《否卦》
否之匪人，不利君子贞，大往小来。彖曰：否之匪人，不利君子贞，大往小来。则是天地不交而万物不通也。上下不交而天下无邦也。内阴而外阳，内柔而外刚，内小人而外君子，小人道长，君子道消也。
〈本义〉否，闭塞也，正与泰反。
《谦卦》
彖曰：谦亨。天道下济而光明，地道卑而上行。
〈程传〉天之道以其气下际，故能化育万物，其道光明。下际：谓下交也。地之道以其处卑，所以其气上行交于天，皆以卑降而亨也。
天道亏盈而益谦。
〈程传〉以天行而言，盈者则亏；谦者则益。日月阴阳是也。
地道变盈而流谦。
〈程传〉以地势而言，盈满者倾变而反陷，卑下者流注而益增也。
《豫卦》
天地以顺动，故日月不过，而四时不忒。
〈大全〉厚斋冯氏曰：日月之行，景长不过南陆，短不过北陆。故分至启闭，不差其序，以顺阴阳之气而动也。
《复卦》
复，亨。出入无疾，朋来无咎。反复其道，七日来复。利有攸往。
〈本义〉复，阳。复生于下也，剥尽则为纯。坤十月之卦，而阳气已生于下矣，积之u月，然后一阳之体始成。而来复，故十有一月其卦为复。以其阳既往，而复反，故有亨道。又内震外坤，有阳动于下，而以顺上行之象，故其占又为己之出入，既得无疾，朋类之来，亦得无咎。又自五月ヘ砸灰跏忌。至此七爻而一阳来复，乃天运之自然。故其占又为：反复其道。至于七日，当得来复，又以刚德方长，故其占又为利有攸往也。反复其道：往而复来，来而复往之意，七日者，所占来复之期也。〈大全〉节齐蔡氏曰：阳自建午之月渐消、渐剥，至建子之月而为复。在卦经，七爻于时经七月，故曰七日来复，不言月而言日者，犹诗所谓一之日二之日也。
彖曰：复亨，刚反动，而以顺行，是以出入无疾，朋来无咎。反复其道，七日来复，天行也。利有攸往，刚长也。复，其见天地之心乎。
〈本义〉积阴之下，一阳复生。天地生物之心，几于灭息，而至此乃复可见。在人则为静极而动，恶极而善，本心几息而复见之端也。程子论之详矣。而p子之诗亦曰：冬至子之半，天心无改移。一阳初动处，万物未生时。元酒味方淡，大音声正希。此言如不
信，请更问包羲。至哉言也。学者宜尽心焉。〈大全〉程子曰：复，其见天地之心，一言以蔽之曰：天地以生物为心。
《咸卦》
天地感，而万物化生，圣人感人心而天下和平；观其所感，而天地万物之情可见矣。
〈程传〉天地二气交感而化生万物，圣人至诚，以感亿兆之心，而天下和平。
《恒卦》
恒：亨，无咎。利贞，利有攸往。彖曰：恒，久也。刚上而柔下，雷风相与，巽而动，刚柔皆应，恒。恒，亨，无咎。利贞，久于其道也；天地之道，恒久而不已也。利有攸往，终则有始也。日月得天而能久照，四时变化而能久成，圣人久于其道而天下化成。观其所恒，而天地万物之情可见矣。
《大壮卦》
大壮，利贞。彖曰：大壮，大者壮也；刚以动，故壮，大壮利贞，大者正也。正大而天地之情可见矣。
〈程传〉天地之道，常久而不已者，至大至正也。
《解卦》
天地解而雷雨作，雷雨作而百果草木皆甲拆。
〈程传〉天地之气开散交感而和畅，则成雷雨；雷雨作而万物皆生发甲拆，天地之功由解而成。
《益卦》
天施地生，其益无方。
〈程传〉天道资始，地道生物。天施地生化育万物，各正性命，其益可谓无方矣。
《ヘ浴
天地相遇，品物咸章也。
〈程传〉天地相遇，则化育庶类，品物咸章，万物章明也。
《萃卦》
观其所聚，而天地万物之情可见矣。
〈大全〉云峰胡氏曰：咸之情通；恒之情久；聚之情一。然其所以感，所以恒，所以聚，则皆有理存焉。如天地圣人之感，咸之理也。如日月之得天；圣人之久于其道，恒之理也。萃之所谓聚以正顺天命，聚之理也。
《革卦》
天地革而四时成。
〈程传〉天地阴阳推迁改易而成四时，万物于是生长成，终各得其宜。革而后四时成也。
《归妹卦》
彖曰：归妹，天地之大义也。天地不交而万物不兴；归妹，人之终始也。
〈程传〉一阴一阳之谓道。阴阳交感，男女配合，天地之常理也。天地不交，则万物何从而生。女之归男，乃生生相续之道。男女交而后有生息，有生息而后其终不穷，前者有终，而后者有始，是人之终始也。
《丰卦》
日中则昃，月盈则食；天地盈虚，与时消息。
〈程传〉天地之运，亦随时进退也。
《节卦》
天地节而四时成。
〈程传〉天地有节，故能成四时；无节则失序也。
《系辞上传》
天尊地卑，乾坤定矣；卑高以陈，贵贱位矣；动静有常，刚柔断矣；方以类聚，物以群分，吉凶生矣；在天成象，在地成形，变化见矣。
〈本义〉天地者，阴阳形气之实体；乾坤者，易中纯阴纯阳之卦名也；卑高者，天地万物上下之位；贵贱者，易中卦爻上下之位也。动者，阳之常；静者，阴之常。刚柔者，易中卦爻阴阳之称也。方，谓事情所向，言事物善恶各以类分。而吉凶者，易中卦爻占决之辞也。象者，日月星辰之属；形者，山川动植之属；变化者，易中著策卦爻，阴变为阳、阳化为阴者也。此言圣人作易，因阴阳之实体，为卦爻之法象。
是故刚柔相摩，八卦相荡。
〈本义〉此言易卦之变化也。六十四卦之初，刚柔两画而已。两相摩而为四，四相摩而为八，八相荡而为六十四。
鼓之以雷霆，润之以风雨。日月运行，一寒一暑。
〈本义〉此变化之成象者。
乾道成男，坤道成女。
〈本义〉此变化之成形者。此两节又明易之见于实体者。
乾知大始，坤作成物。
〈本义〉知，犹主也。乾主始物而坤作成之。承上文男女而言乾坤之理，盖凡物之属乎阴阳者，莫不如此。大抵阳先阴后，阳施阴受，阳之轻清未形，而阴之重浊有迹也。
乾以易知，坤以简能。
〈本义〉乾健而动，即其所知，便能始物而无所难，故为：以易而知大始。坤顺而静，凡其所能皆从乎阳而不自作，故为：以简而能成物。
易则易知；简则易从。易知则有亲；易从则有功。有亲则可久；有功则可大。可久则贤人之德；可大则贤人之业。
〈本义〉人之所为如乾之易，则其心明白。而人易知如坤之简，则其事要约而人易从。易知则与之同心者多，故有亲；易从则与之协力者众，故有功。有亲则一于内，故可久；有功则兼于外，故可大。德，谓得于己者；业，谓成于事者；上言乾坤之德不同，此言人法乾坤之道。至此则可以为贤矣。
易简而天下之理得矣，天下之理得而成位乎其中矣。
〈本义〉成位，谓成人之位。其中，谓天地之中。至此则体道之极功，圣人之能事，可以与天地参矣。
又
夫乾其静也，专其动也，直是以大生焉。夫坤其静也，翕其动也，辟是以广生焉。
〈本义〉乾坤各有动静，于其四德见之。静体而动用，静别而动交也。乾一而实，故以质言而曰大。坤二而虚，故以量言而曰广。盖天之形虽包于地之外，而其气常行乎地之中也。
《系辞下传》
天地之道，贞观者也。日月之道，贞明者也。天下之动，贞夫一者也。
〈本义〉观，示也。天下之动，其变无穷。然顺理则吉，逆理则凶，则其所正而常者，亦一理而已矣。〈大全〉程子曰：天地之道，常垂象以示人，故曰贞观。日月常明而不息，故曰贞明。
夫乾确然示人易矣，夫坤P然示人简矣。
〈本义〉确然，健貌，P然，顺貌。所谓贞观者也。
又
天地之大德曰生。
〈大全〉朱子曰：天地以生物为心。盖天地之间，品物万形，各有所事。唯天则确然于上，地则P然于下，一无所为，只以生物为事。
又
天地s，万物化醇；男女构精，万物化生。
〈本义〉s，交密之状。醇，谓厚而凝也。
又
易之为书也，广大悉备。有天道焉，有人道焉，有地道焉，兼三才而两之。故六六者，非他也，三才之道也。
〈本义〉上二爻为天，中二爻为人，下二爻为地。
《说卦传》
昔者圣人之作易也，幽赞于神明而生著，参天两地而倚数。
〈本义〉天圆地方。圆者一而围三，三各一奇，故参天而为三方者。一而围四，四合二偶，故两地而为二。
又
昔者圣人之作易也，将以顺性命之理。是以立天之道，曰阴与阳；立地之道，曰柔与刚；立人之道，曰仁与义。兼三才而两之，故易六画而成，卦分阴分阳，迭用柔刚，故易六位而成章。
又
乾为马，坤为牛。
〈大全〉吴氏曰：健而行不息者，马也。顺而胜重载者，牛也。项氏曰：马，乾象，故蹄圆。牛，坤象，故蹄坼。
又
乾为首，坤为腹。
〈大全〉丘氏曰：首，会诸阳尊而在上。腹，藏诸阴大而容物。
又
乾，天也，故称乎父。坤，地也，故称乎母。
《书经》《泰誓》
惟天地，万物父母；惟人，万物之灵。聪明作元后，元后作民父母。
〈蔡注〉大哉。乾元万物资始。至哉。坤元万物资生。天地者，万物之父母也。天地生物而厚于人，天地生人而厚于圣人。其所以厚于圣人者，亦惟欲其君长乎民，而推天地父母，斯民之心而已。
《礼记》《礼运》
夫礼，必本于天，ビ诘亍
〈陈注〉礼本于天，天理之节文也。バб玻效于地者，效山泽高卑之势，为上下之等也。
又
天生时而地生财。
〈陈注〉四时本于天，百货产于地。
又
天秉阳，垂日星；地秉阴，窍于山川。〈大全〉长乐陈氏曰：天以清秉阳。在天者成象，则日星是也。地以浊秉阴。在地者成形，则山川是也。
又
祭帝于郊，所以定天位也。祀社于国，所以列地利也。
〈陈注〉天子致尊天之礼，则天下知致尊君之礼。故曰定天位。食货所资皆出于地，天子亲祀后土正为表列地利，使天下知报本之礼也。
又
天不爱其道，地不爱其宝，人不爱其情。故天降膏露，地出醴泉。
《礼器》
礼也者，合于天时，设于地财，顺于鬼神，合于人心，理万物者也。是故天时有生也，地理有宜也，人官有能也，物曲有利也。故天不生，地不养，君子不以为礼，鬼神弗飨也。
〈陈注〉合于天时，天时有生也，谓四时各有所生之物。取之当合其时。设于地财，地理有宜也，谓设施行礼之物，皆地之所产财利也。然土地各有所宜之产，不可强其地之所无。如此自然顺鬼神，合人心，而万物各得其理也。
《乐记》
大乐与天地同和，大礼与天地同节。
《孔子f居》
子夏曰：三王之德参于天地。敢问何如斯可谓参天地矣。孔子曰：奉三无私以劳天下。子夏曰：敢问何谓三无私。孔子曰：天无私覆，地无私载，日月无私照，奉斯三者以劳天下。此之谓三无私。其在诗曰：帝命不违，至于汤齐，汤降不迟，圣敬日跻，昭假迟迟，上帝是o，帝命式于九围，是汤之德也。天有四时：春秋冬夏。风雨霜露，无非教也。地载神气，神气风霆，风霆流形，庶物露生，无非教也。
〈陈注〉此言天地之无私也。春夏之启，秋冬之闭，风雨之发生，霜露之肃杀，无非天道至公之教也。载，犹承也。由神气之变化致风霆之显设，地顺承天施故能发育群品，形犹迹也。流形所以运造化之迹，而庶物因之以生，此地道至公之教也。
《乡饮酒义》
天地严凝之气，始于西南，而盛于西北，此天地之尊严气也，此天地之义气也。天地温厚之气始于东北，而盛于东南，此天地之盛德气也，此天地之仁气也。
《老子道德经》《虚用篇》
天地不仁，以万物为刍狗。
〈注〉天施地化，不以仁恩，任自然也。天地生万物，人最为贵，天地视之如刍草、狗畜，不责望其报也。
又
天地之间，其犹橐a乎。虚而不屈，动而愈出。
天地间空虚，和气流行。故万物自生，人能除情欲、节滋味、清五藏，则神明居之也。橐a中空，虚又能有声气，言虚空无有屈，竭时动摇之，益出声气也。
《成象篇》
元牝之门，是谓天地根。
根，元也。言鼻口之门，是乃通天地之元气所从往来。
《韬光篇》
天长地久。天地所以能长且久者，以其不自生，故能长生。
说天地长生久寿以喻教人也。天地所以独长且久者，以其安静，施不责报。不如人居处，汲汲求自饶之私，夺人以自与，以其不求生，故能长生不终也。
《法本篇》
昔之得一者，天得一以清，地得一以宁，神得一以灵，谷得一以盈，万物得一以生，侯王得一以为天下贞。其致之一也。天无以清，将恐裂。地无以宁，将恐发。神无以灵，将恐歇。谷无以盈，将恐竭。万物无以生，将恐灭。侯王无以贞，而贵高，将恐蹶。
《汉・王充・论衡》《谈天篇》
儒书言：共工与颛顼争为天子，不胜，怒而触不周之山，使天柱折，地维绝。女娲销五色石以补苍天，断鳌足以立四极，天不足西北，故日月移焉；地不足东南，故百川注焉。此久远之文，世间是之言也。文雅之人怪而无以非，若非而无以夺，又恐其实然，不敢正议。以天道人事论之，殆虚言也。与人争为天子，不胜，怒触不周之山，使天柱折，地维绝。有力如此，天下无敌。以此之力，与三军战，则士卒蝼蚁也，兵革毫芒也，安得不胜，之恨，怒触不周之山乎。且坚重莫如山，以万人之力共推，小山不能动也。如不周之山，大山也。使是天柱乎。折之固难，使非柱乎。触不周山而使天柱折，是亦复难。信颛顼与之争，举天下之兵，悉海内之众，不能当也。何不胜之有。且夫天者，气邪，体也。如气乎，云烟无异。安得柱而折之。女娲以石补之，是体也。如审然，天乃玉石之类也。石之质重千里，一柱不能胜也。如五岳之巅不能上极天。乃为柱，如触不周上极天乎。不周为共工所折，当此之时，天毁坏也。如审毁坏，何用举之断鳌之足，以立四极。说者曰：鳌，古之大兽也。四足长大，故断其足，以立四极。夫不周山也，鳌兽也。夫天本以山为柱，共工折之代以兽足。骨有腐朽，何能立之久。且鳌足可以柱天体必长大不容于天地，女娲虽圣，何能杀之。如能杀之，杀之何用。足可以柱天，则皮革如铁石，刀剑矛戟不能刺之，强弩利矢不能胜射也。察当今，天去地甚高，古天与今无异，当共工阙天之时，天非坠于地也。女娲，人也。人虽长，无及天者。夫其补天之时，何登缘阶据而得治之。岂古之天若屋庑之形，去人不远。故共工得败之，女娲得补之乎。如审然者，女娲以前齿为人者，人皇最先。人皇之时，天如盖乎。说易者曰：元气未分混沌为一，儒书又言：溟梗气未分之类也。及其分离，清者为天，浊者为地。如说易之家，儒书之言，天地始分，形体尚小，相去近也，近则或枕于不周之山，共工得折之，女娲得补之也。含气之类，无有不长，天地含气之自然也。从始立以来，年岁皆多，则天地相去广狭，远近不可复计。儒书之言，殆有所见。然其言触不周山而折天柱，绝地维，销五石补苍天，断鳌之足以立四极，犹为虚也。何则山虽动，共工之力不能折也，岂天地始分之时，山小而人反大乎。何以能触而折之。以五色石补天，尚可谓五石若药石治病之状，至其断鳌之足以立四极，难论言也。从女娲以来久矣，四极之立自若鳌之足乎。
邹衍之书，言天下有九州禹贡之土。所谓九州也，禹贡九州。所谓一州也，若禹贡以上者九焉。禹贡九州，方今天下九州也。在东南隅，名曰赤县。神州复更有八州，每一州者四海环之，名曰：稗海。九州之外，更有瀛海。此言诡异，闻者惊骇。然亦不能实然否，相随观读讽述以谈，故虚实之事，并传世间，真伪不别也。世人惑焉，是以难论。案邹子之知不过禹。禹之治洪水以益为佐，禹主治水，益之记物，极天之广，穷地之长，辨四海之外，竟四山之表，三十五国之地，鸟兽草木，金石水土，莫不毕载。不言复有九州。淮南王刘安召术士伍被左吴之辈，充满宫殿，作道术之书，论天下之事，地形之篇，道异类之物，外国之怪，列三十五国之异，不言更有九州。邹子行地不若禹益，闻见不过被吴，才非圣人，事非天授，安得此言。案禹之山经，淮南之地形以察，邹子之书，虚妄之言也。太史公曰：禹本纪言：河出昆，其高三千五百馀里，日月所于辟隐为光明也，其上有玉泉华池，今自张骞使大夏之后，穷河源恶，睹本纪所谓昆者乎。故言九州山川，尚书近之矣。至禹本纪，山经所有怪物，余不敢言也。夫弗敢言者，谓之虚也。昆之高，玉泉华池世所共闻。张骞亲行，无其实。案，禹贡九州，山川怪奇之物，金玉之珍，莫不悉载。不言昆山上有玉泉华池。案太史公之言，山经禹纪虚妄之言。凡事难知，是非难测。极为天中，方今天下，在禹极之南，则天极北必高，多民。禹贡东渐于海，西被于流沙，此天地之极际也。日刺径千里，今从东海会稽鄞98察日之初出，径二尺，尚远之验也。远则东方之地尚多，多则天极之北，天地广长不复訾矣。如是，邹衍之言未可非，禹纪山海淮南地形未可信也。邹衍曰：方今天下，在地东南，名：赤县，神州、天极为天中。如方今天下，在地东南，视极当在西北，今正在北；方今天下，在极南也。以极言之，不在东南。邹衍之言，非也。如在东南，近日所出，日出时，其光宜大。今从东海察日，及从流沙视日，小大同也。相去万里，小大不变，方今天下，得地之广，少矣。雒阳九州之中也。从雒阳北顾，极正在北。东海去雒阳三千里，视极亦在北。推此度，从流沙视极亦必复在北。东海流沙，九州东西之际也，相去万里。视极犹在北者，地小居狭，未能辟离极也。日南之郡，去雒且万里，徙民还者，问之，言日中之时，所居之地未能在日南也。度之，复南万里，或在日之南，是则去雒阳二万里，乃为日南也。今从雒地察日之去，远近非与极同也。极为远也，今欲北行三万里，未能至极下也。假令之至是，则名为距极下也。以至日南五万里，极北亦五万里也。极北亦五万里，极东西亦皆五万里焉。东西十万，南北十万，相承百万里。邹衍之言，天地之间有若天下者九。案周时，九州东西五千里，南北亦五千里，五五二十五，一州者二万五千里，天下若此，九之乘二万五千里，二十二万五千里，如邹衍之书，若谓之多，计度验实反为少焉。
儒者曰：天，气也。故其去人不远。人有是非，阴为德害，天辄知之，又辄应之。近人之效也。如实论之，天体非气也。人生于天，何嫌天无气，犹有体在上，与人相远。秘传或言：天之离天下六万馀里，数家计之三百六十五度一周，天下有周度，高有里数，如天审气，气如云烟，安得里度。又以二十八宿效之，二十八宿为日月舍，犹地有邮亭，为长吏廨矣。邮亭著地亦如星舍著天也。案附书者，天有形体，所据不虚，由此考之则无恍惚明矣。
《宋・p子・皇极经世》《观物内篇》
物之大者，无若天地，然而亦有所尽也。
乾，阳物也；坤，阴物也。乾坤谓之物，则天地亦物也。天地有物之大者耳，既谓之物，则亦有所尽也。然而有所谓悠久无疆者，固未尝尽也。
天之大，阴阳尽之矣；地之大，刚柔尽之矣。
立天之道曰阴与阳；立地之道曰柔与刚。天地之道不过阴阳刚柔而已。
阴阳尽而四时成焉；刚柔尽而四维成焉。夫四时四维者，天地至大之谓也。
阴阳消长而为寒暑，一寒一暑，而四时成焉。刚柔交错而有夷险，一夷一险，而四维成焉。四时者，天之道；四维者，地之理也。万物由是而生，由是而成也。万物由是而生，由是而成，斯所以为大者也。
凡言大者，无得而过之也，亦未始以大为自得。故能成其大，岂不谓至伟、至伟者与。
大哉。乾元，万物资始。至哉。坤元，万物资生。物之资始资生，可谓大矣。然不自以为大，故能成其大也。
天生于动者也，地生于静者也。一动一静，交而天地之道尽之矣。动之始则阳生焉，动之极则阴生焉，一阴一阳，交而天之用尽之矣。静之始，则柔生焉；静之极，则刚生焉，一刚一柔，交而地之用尽之矣。
天圆，故主动。地方，故主静。动之始则阳生，本乎动者也。天虽主动，动之极则阴生，有时而静矣。静之始则柔生，本乎静者也。地虽主静，静之极则刚生，有时而动矣。此所谓一动一静，交而天地之道尽之矣。盖言其体，则天动而地静；言其用，则天有阴阳。阴静而阳动也，地有柔刚，柔静而刚动也，是天地皆有动静也。此所谓一阴一阳，交而天之用尽之矣；一刚一柔，交而地之用尽之矣。
动之大者，谓之太阳；动之小者，谓之少阳。静之大者，谓之太阴；静之小者，谓之少阴。
统言之，则曰阴阳刚柔，阴阳刚柔又有小大，则为太阳少阳，太阴少阴，太刚少刚，太柔少柔也。
太阳为日。
日者，至阳之精也。故太阳为日，在地则为火，先天图以乾为日，乾之位在正南。
太阴为月。
月者，至阴之精。得日气而有光，故太阴为月，在地则为水，先天图以兑为月，兑之位在东南。
少阳为星。
星者，日之馀，有光而现，故少阳为星，在地则为石，先天图以离为星，离之位在正东。
少阴为辰。日月星辰交而天之体尽之矣。
辰者，天之土不见而属阴，故少阴为辰，在地则为土，先天图以震为辰，震之位在东北。
太柔为水。
水者，天下至柔之物也。其性润下，故太柔为水，在天则为月，先天图以坤为水，坤之位在正北。
太刚为火。
火者，天下至刚之物也。其性炎烈，故太刚为火。在天则为日，先天图以艮为火，艮之位在西北。
少柔为土。
土之为物亦柔也，其性软缓，故少柔为土。在天则为辰，先天图以坎为土，坎之位在正西。
少刚为石。
石亦刚物也，其性坚，故少刚为石。在天则为星，先天图以巽为石，巽之位在西南。此图系辞所谓天地定位，山泽通气，雷风相薄，水火不相射是也。此所谓伏羲八卦也，或曰皇极经世。舍金木水火土，而用水火土石，何也。曰：日月星辰，天之四象也。水火土石，地之四体也。金木水火土者，五行也。四象四体，先天也；五行，后天也。先天，后天之所自出也。水火土石，五行之所自出也。水火土石，本体也；金木水火土，致用也。以其致用，故谓之五行。行乎天地之间者也。水火土石，盖五行在其间矣，金出于石，而木生于土，有石而后有金，有土而后有木，金者从革而后成木者，植物之一类也。是岂舍五行而不用哉。五行在其间者，此之谓也。皇极经世用水火土石，以其本体也。洪范用金木水火土，以其致用也。皆有所主，其归则一。或曰：先天图八卦次序与所为之物与周易不同，何也。曰：先天图八卦次序始于乾而终于坤，此先天也。伏羲八卦也。
周
易自帝出乎震，至成言乎艮。此文王八卦也，非独八卦如此，六十四卦亦不同也。伏羲易无文字，独有卦图，阴阳消长而已。孔子于系辞亦尝言之矣。圣人立法不同，其道则相为先后始终，而未尝不同也。此皆有至理，在乎信道者详考焉。
水火土石交，而地之体尽之矣。
混成一体，谓之太极；太极既判，初有仪形，谓之两仪；两仪又判，而为阴、阳、刚、柔，谓之四象；四象又判，而为太阳、少阳、太阴、少阴、太刚、少刚、太柔、少柔、而成八卦。太阳、少阳、太阴、少阴，成象于天而为日月星辰；太刚、少刚、太柔、少柔，成形于地而为水火土石。八者具备，然后天地之体备矣。天地之体备，而后变化生成万物也。所谓八者，亦本乎四而已。在天成象，日也；在地成形，火也。阳燧取于日而得火，火与日本乎一体也。在天成象，月也；在地成形，水也。方诸取于月而得水，水与月本乎一体也。在天成象，星也；在地成形，石也。星陨而为石，石与星本乎一体也。在天成象，辰也；在地成形，土也。自日月星之外高而苍苍者，皆辰也；自水火石之外广而厚者，皆土也。辰与土本乎一体也。天地之间，犹形影声响之相应象。见乎上体，必应乎下，皆自然之理也。盖日月星辰，犹人之有耳目口鼻。水火土石，犹人之有血气骨肉。故谓之天地之体阴阳刚柔，则犹人之精神。而所以主耳目口鼻，血气骨肉者也，故谓之天地之用。夫太极者，在天地之先而不为先；在天地之后而不为后；终天地而未尝终；始天地而未尝始；与天地万物圆融和会，而未尝有先后始终者也。有太极，则两仪、四象、八卦、以至于天地万物，固已备矣。非谓今日有太极而明日方有两仪，后日乃有四象八卦也，虽谓之曰：太极生两仪，两仪生四象，四象生八卦，其实一时具足。如有形则有影，有一则有二、有三，以至于无穷，皆然。是故知太极者，有物之先，本已混成；有物之后，未尝亏损。自古及今，无时不存，无时不在，万物无所不禀，则谓之曰命；万物无所不本，则谓之曰性；万物无所不主，则谓之曰天；万物无所不生，则谓之曰心。其实一也。古之圣人穷理尽性以至于命；尽心知性以知天；存心养性以事天，皆本乎此也。
日为暑。
太阳为日，暑亦至阳之气也。
月为寒。
太阴为月，寒亦至阴之气也。
星为昼。
少阳为星，昼亦属阳。
辰为夜。
少阴为辰，夜亦属阴。
暑寒昼夜交，而天之变尽之矣。
日月星辰交，而后有暑寒昼夜之变，有暑寒昼夜之变，而后岁成焉。
水为雨。
雨者，水气之所化。
火为风。
风者，火气之所化
土为露。
露者，土气之所化。
石为雷。
雷者，石气之所化。然四者又交相化焉。故雨有水雨，有火雨，有土雨，有石雨。水雨则为Q霈之雨；火雨则为若暴之雨；土雨则为A之雨；石雨则为雹冻之雨。所感之气如此，皆可以类推也。
雨风露雷交，而地之化尽之矣。
水火土石交，而后有雨风露雷之化，有雨风露雷之化，而后物生焉。
暑变，物之性。
物之性属阳，故为暑之所变。
寒变，物之情。
物之情属阴，故为寒之所变。
昼变，物之形。
形可见，故属阳，为昼之所变。
夜变，物之体。
体有质，故属阴，为夜之所变。
性情形体交，而动植之感尽之矣。
性情形体交，而后有动植之感，感者，唱也，阳唱乎阴也。
雨化，物之走。
雨润下，故走之类，感雨而化。
风化，物之飞。
风飘扬，故飞之类，感风而化。
露化，物之草。
露濡润，故草之类，感露而化。
雷化，物之木。
雷奋迅而出，故木之类。感雷而化然，飞走草木又更相交错而化，如木之类，亦有木之木，有木之草；木之飞，木之走，其他皆可以类推也。
走飞草木交，而动植之应尽之矣。
走飞草木交，而后有动植之应。应者，和也。阴和乎阳也。性情形体本乎天者也，走飞草木本乎地者也。本乎天者有感焉，本乎地者有应焉。一感一应，天地之道，万物之理也。
走感暑而变者，性之走也；感寒而变者，情之走也；感昼而变者，形之走也；感夜而变者，体之走也。飞感暑而变者，性之飞也；感寒而变者，情之飞也；感昼而变者，形之飞也；感夜而变者，体之飞也。草感暑而变者，性之草也；感寒而变者，情之草也；感昼而变者，形之草也；感夜而变者，体之草也。木感暑而变者，性之木也；感寒而变者，情之木也；感昼而变者，形之木也；感夜而变者，体之木也。性应雨而化者，走之性也；应风而化者，飞之性也；应露而化者，草之性也；应雷而化者，木之性也。情应雨而化者，走之情也；应风而化者，飞之情也；应露而化者，草之情也；应雷而化者，木之情也形；应雨而化者，走之形也，应风而化者，飞之形也；应露而化者，草之形也；应雷而化者，木之形也。体应雨而化者，走之体也；应风而化者，飞之体也；应露而化者，草之体也；应雷而化者，木之体也。
天地之生物，所以万殊而不同者，以感应之交错也。感应之交错，所以谓之变化也。易曰：方以类聚，物以群分，此之谓也。
性之走，善色；情之走，善声；形之走，善气；体之走，善味。性之飞，善色；情之飞，善声；形之飞，善气；体之飞，善味。性之草，善色；情之草，善声；形之草，善气；体之草，善味。性之木，善色；情之木，善声；形之木，善气；体之木，善味。走之性，善耳；飞之性，善目；草之性，善口；木之性，善鼻。走之情，善耳。飞之情，善目；草之情，善口；木之情，善鼻。走之形，善耳；飞之形，善目；草之形，善口；木之形，善鼻。走之体，善耳；飞之体，善目；草之体，善口；木之体，善鼻。
物有声色气味，人有耳目口鼻，此只言人物之有所合也。天地之生物，皆以其类而有所合焉。
夫人也者，暑寒昼夜无不变，雨风露雷无不化，性情形体无不感，走飞草木无不应，所以目善万物之色，耳善万物之声，鼻善万物之气，口善万物之味。灵于万物，不亦宜乎。
暑寒昼夜无所不变，雨风露雷无所不化，性情形体无所不感，走飞草木无所不应，然后能生而为人。故惟人为能目善万物之色，耳善万物之声，鼻善万物之气，口善万物之味。不独耳目口鼻能善万物之声色气味，而心之官又能善万物之理。此所以灵于万物也。盖天地，巨物也，分而为万物。万物各得天地之一端能，备天地兼万物者，人之谓也。故能与天地并立而为三才。孟子曰：万物皆备于我。唯圣人然后能践形，能践形，则能反身而诚之求诸己，而天下之理得矣。众人则日用而不知，役于万物而丧其良贵，虽谓之人，曾何异于物哉。
《张子・正蒙》《太和篇》
太和，所谓道。中涵浮沉，升降动静，相感之性，是生s，相荡胜负，屈伸之始。其来也，几微易简。其究也，广大坚固。起知于易者，乾乎。效法于简者，坤乎。散殊而可象，为气。清通而不可象，为神。不如野马，s不足谓之太和，语道者知此谓之知道。学易者见此谓之见易。不如是，虽周公才美，其智不足称也已。
太虚无形，气之本体。其聚其散，变化之客形尔。至静无感，性之渊源。有识有知，物交之客感尔。客感客形，与无感无形，惟尽性者一之。
天地之气，虽聚散攻取百涂，然其为理也顺而不妄。气之为物，散入无形，适得吾体，聚为有象，不失吾常。太虚不能无气，气不能不聚而为万物，万物不能不散而为太虚，循是出人是皆不得已而然也。然则圣人尽道其间兼体而不累者，存神其至矣。彼语寂灭者往而不反；徇生执有者物而不化，二者虽有间矣，以言乎失道则均焉。
聚亦吾体，散亦吾体，知死之不亡者，可与言性矣。知虚空即气，则有无隐显，神化性命，通一无二。顾聚散出入，形不形，能推本所从来，则深于易者也。若谓虚能生气，则虚无穷气有限，体用殊绝。入老氏有生于无自然之论，不识所谓有无混一之常。若谓万象为太虚中所见之物，则物与虚不相资，形自形，性自性，形性天人不相待，有陷于浮屠，以山河大地为见病之说。此道不明，正由懵者略知体虚空为性，不知本天道为用，反以人见之小，因缘天地明有不尽，则诬世界乾坤为幻化，幽明不能举其要，遂躐等妄意而然不悟。一阴一阳，范围天地，通乎昼夜。三极，大中之矩，遂使儒佛老庄混然一途。语天道性命者，不罔于恍惚梦幻，则定以有，生于无，为穷高极微之论。入德之途，不知择术而求，多见其蔽于而陷于淫矣。气t然太虚，升降飞扬，未尝止息。易所谓s，庄生所谓生物以息相吹野马者，与此虚实动静之机，阴阳刚柔之始，浮而上者，阳之清；降而下者，阴之浊。其感遇聚散为风雨，为霜雪，万品之流形，山川之融结，糟粕煨烬，无非教也。
气聚则离明得施而有形；气不聚则离明不得施而无形。方其聚也，安得不谓之有。方其散也，安得遽谓之无。故圣人仰观俯察，但云知幽明之故，不云知有无之故。盈天地之间者，法象而已。文理之察，非离不相睹也。方其形也，有以知幽之因；方其不形也，有以知明之故。
气之聚散于太虚，犹冰凝释于水。知太虚即气则无无。故圣人语性与天道之极，尽于参伍之神变易而已。诸子浅妄，有有无之分，非穷理之学也。
太虚为清，清则无碍，无碍故神反清为浊，浊则碍，碍则形。
凡气清则通，昏则壅，清极则神。故聚而有间，则风行而声闻，具达清之验，与不行而至，通之极与。
由太虚有天之名；由气化有道之名；合虚与气有性之名；合性与知觉有必之名。
鬼神者，二气之良能也。圣者至诚，得天之谓；神者太虚，妙应之目。凡天地法象，皆神化糟粕尔。
天道不穷寒暑已，众动不穷屈伸已，鬼神之实不越二端而已矣。
两不立则一不可见，一不可见则两之用息。两体者，虚实也，动静也，聚散也，清浊也，其究一而已。
感而后有通，不有两则无一。故圣人以刚柔立本。乾坤毁则无以见易。
游气纷扰合而成质者，生人物之万殊；其阴阳两端循环不已者，立天地之大义。
日月相推而明生；寒暑相推而岁成；神易无方体，一阴一阳，阴阳不测，皆所谓通乎昼夜之道也。
昼夜者，天之一息乎。寒暑者，天之昼夜乎。天道春秋分而气易，犹人一寤寐而魂交，魂交成梦，百感纷纭，对寤而言，一身之昼夜也。气交为春，万物揉错，对秋而言，天之昼夜也。气本之虚，则湛本无形，感而生则聚而有象，有象斯有对，对必反，其为有反斯有仇，仇必和而解，故爱恶之情同出于太虚而卒归于物欲。倏而生，忽而成，不容有毫发之间，其神矣夫。
造化所成，无一物相肖者，以是知万物虽多，其实一物无。无阴阳者，以是知天地变化，二端而已。
万物形色，神之糟粕。性与天道云者，易而已矣。心所以万殊者，感外物为不一也。天大无外其为感者，s二端而已。
物之所以相感者，利用出人莫知其乡一，万物之妙者与。
气与志，天与人，有交胜之理。圣人在上，而下民咨。气，壹之动志也；凤凰仪志，壹之动气也。
参两篇
地所以两分，刚柔男女而效之，法也。天所以参一，太极两仪而象之，性也。
一物两体，气也。一故神，两故化，此天之所以参也。地纯阴凝聚于中，天浮阳运旋于外，此天地之常体也。恒星不动，纯系乎天，与浮阳运旋，而不穷者也。日月五星逆天而行，并包乎地者也。地在气中，虽顺天左旋，其所系辰象随之，稍迟则反移徙而右尔。间有缓速不齐者，七政之性殊也。月阴精，反乎阳者也。故其右行最速。日为阳精，然其质本阴，故其右行虽缓，亦不纯系乎天。如恒星不动，金水附日，前后进退而行者，其理精深。存乎物感可知矣。镇星地类然根本五行，虽其行最缓，亦不纯系乎地也。火者亦阴质，为阳萃焉。然其气比日而微，故其迟倍日。惟木乃岁一盛衰，故岁历一辰。辰者，日月一交之次，有岁之象也。凡圜转之物，动必有机。既谓之机，则动非自外也。古今谓天左旋，此直至粗之论尔。不考日月出没，恒星昏晓之变。愚谓在天而运者，惟七而已。恒星所以为昼夜者，直以地气乘机左旋于中。故使恒星河汉回北为南，日月因天隐见太虚，无体则无以验其迁动于外也。
天左旋，处其中者，顺之少迟，则反右矣。
地物也，天神也。物无u神之理，顾有地，斯有天，若其配然尔。
地有升降，日有修短。地虽凝聚不散之物，然二气升降其间，相从而不已也。阳日上地，日降而下者，虚也。阳日降地，日进而上者，盈也。此一岁寒暑之候也。至于一昼夜之盈虚升降，则以海水潮汐验之，为信然。间有小大之差，则系日月朔望其精相感。
日质本阴，月质本阳，故于朔望之际，精魄反交，则光为之食矣。亏盈法，月于人为近，日远在外，故月受日光，常在于外。人视其终初如钩之曲，及其中天也，如半璧，然此盈亏之验也。
月所位者，阳。故受日之光，不受日之精，相望中弦则光为之食，精之不可以二也。
日月虽以形相物，考其道，则有施受健顺之差焉。星月金水受光于火日，阴受而阳施也。
阴阳之精互藏其宅，则各得其所安。故日月之形，万古不变。若阴阳之气，则循环迭至，聚散相荡，升降相求，s相揉，盖相兼、相制，欲一之而不能。此其所以屈伸无方，运行不息，莫或使之不曰性命之理，谓之何哉。
日月得天，得自然之理也，非苍苍之形也。
闰馀生于朔，不尽周天之气，而世传交食法与闰异术，盖有不知而作者尔。阳之德主于遂，阴之德主于闭。
阴性凝聚，阳性发散。阴聚之阳必散之，其势均，散阳为阴，累则相持为雨而降，阴为阳得则飘扬为云而升。故云物班布太虚者，阴为风驱敛聚而未散者也。凡阴气凝聚阳在内者，不得出则奋击而为雷霆。阳在外者，不得入则周旋不舍而为风。其聚有远近虚实，故雷风有小大暴缓。和而散则为霜雪雨露；不和而散，则为戾气琐病Ｒ醭Ｉ⒒菏芙挥谘簦则风雨调寒暑正。
天象者，阳中之阴。风霆者，阴中之阳。
雷霆感动虽速，然其所由来亦渐尔。能穷神化所从来，德之盛者与。
火日外光能直而施，金水内光能辟而受。受者随材各得，施者所应无穷。神与形，天与地之道与。
水曰曲直，能既曲而反申也。金曰从革，一从革而不能自反也。水火，气也。故炎上润下与阴阳升降，土不得而制焉。木金者，土之华实也。其性有水火之杂，故木之为物，水渍则生，火然而不离也。盖得土之浮华于水火之交也。金之为物，得火之精于土之燥，得水之精于土之濡，故水火相待而不相害，铄之反流而不耗，盖得土之精实于水火之际也。土者，物之所以成始而成终也，地之质也，化之终也。水火之所以升降，物兼体而不遗者也。
冰者，阴凝而阳未胜也。火者，阳丽而阴未尽也。火之炎，人之蒸，有影无形，能散而不能受光者，其气阳也。阳陷于阴，为水；附于阴，为火。
《横渠先生文集》《西铭》
乾称父，坤称母。予R藐焉，乃混然中处。故天地之塞吾其体，天地之帅吾其性，民吾同胞，物吾与也。大君者，吾父母宗子。其大臣，宗子之家相也。尊高年，所以长其长；慈孤弱，所以幼其幼。圣其合德，贤其秀也。凡天下疲癃、残疾、茕独、鳏寡，皆吾兄弟之颠连而无告者也，于时保之，子之翼也。乐且不忧，纯乎孝者也。违曰悖德，害仁曰贼，济恶者不才，其践形惟肖者也。知化则善述其事，穷神则善继其志。不愧屋漏为无忝，存心养性为匪懈恶，旨酒崇伯子之顾。养育英材，颖封人之锡类不弛劳而底豫，舜其功也。无所逃而待烹，申生其恭也。体其受而归全者，参乎勇于从而顺令者，伯奇也。富贵福泽将厚吾之生也，贫贱忧戚庸玉汝于成也。存吾顺事，没吾宁也。

[book_title]乾象典第五卷
天地总部总论二
《朱子全书》《天地》
天地初间，只是阴阳之气，这一个气运行，磨来磨去，磨得急了，便19许多渣滓。里面无处出，便结成个地在中央，气之清者便为天，为日月，为星辰，只在外常周环运转，地便只在中央不动，不是在下。
天运不息，昼夜辊转，故地榷在中间，使天有一息之停，则地须陷下，惟天运转之急，故凝结得许多渣滓在中间。地者，气之渣滓也。所以道轻清者为天，重浊者为地。
问天有形质否，曰：只是个旋风，下软上坚。道家谓之刚风。人常说天有九重，分九处为号，非也。只是旋有九耳。但下面气较浊而暗，上面至高处则至清至明耳。
天地始初，混沌未分时，想只有水火二者。水之滓脚便成地。今登高而望，群山皆为波浪之状。便是水泛如此。只不知因甚么时凝了，初间极软，后来方凝得硬。问：想得如潮水涌起沙相似。曰：然。水之极浊便成地；火之极清便成风霆、雷电、日星之属。
问：自开辟以来，至今未万年，不知已前何如。曰：已前亦须如此。一番明白来又问：天地会坏否。曰：不会坏，只是人无道极了，便一齐打合混沌。一番人物都尽又重新起。又问：生第一个人时，如何。曰：以气化二五之精，合而成形。释家谓之化生，如今物之化生者甚多，如虱然。
方浑沦未判，阴阳之气混合幽暗。及其既分，中间放得开阔光朗，而两仪始立。p康节以十二万九千六百年为一元，则是十二万九千六百年之前又是一个大阖辟，更以上亦复如此。直是动静无端，阴阳无始，小者大之，影只昼夜便可见。五峰所谓一气，大息震荡无垠，海宇变动，山勃川湮，人物消尽，旧迹大灭，是谓鸿荒之世。尝见高山有螺蚌壳，或生石中，此石即旧日之土，螺蚌即水中之物。下者却变而为高，柔者却变而为刚。此事思之至深，有可验者。
问：天地未判时，下面许多都已有否。曰：只是都有此理，天地生物千万年，古今只不离许多物。
地却是有空阙处，天却四方上下都周匝无空阙。逼塞满，皆是天地之四向，底下却靠著那天，天包地其气无不通，恁地看来浑只是天了，气却从地中迸出，又见地广处。
天包乎地，天之气又行乎地之中，故横渠云：地对天。不过。
问：天地之所以高深。曰：天只是气，非独是高，只今人在地上便只见如此高要之连，地下亦是天。又云：世间无一个物事大，故地恁地大，地只是气之渣滓故厚而深也。
天地，但阴阳之一物，依旧是阴阳之气所生也。康节言：天依形，地附气，所以重复而言不出此意者，惟恐人于天地之外别寻去处故也。天地无外，所以其形有涯，而其气无涯也。为其气极紧，故能扛得地住。不然，则坠矣。气外更须有躯壳甚厚，所以固此气也。若夫地动只是一处动，动亦不至远也。
古今历家只是推得个阴阳消长界分尔，如何得似康节说得那天依地，地附天，天地自相依附。天依形，地附气。底几句。
问：天依形，地附气。曰：恐人道下面有物，天行急，地阁在中。
天明则日月不明，天无明，夜半黑，淬淬地，天之正色。天只是一个大底物，须是大著心肠看他，始得以天运言之。一日固是转一匝，然又有大转底时候，不可如此偏滞求也。
天转也，非自东而西也。非旋环磨转，却是侧转。问：康节论六合之外，恐无外否。曰：理无内外，六合之形须有内外。日从东畔升西畔沈，明日又从东畔升，这上面许多，下面亦许多，岂不是六合之内。历家算气只算得到日月星辰运行处，上去更算不得，安得是无内外。
问：天地之心亦灵否，还只是漠然无为。曰：天地之心不可道，是不灵。但不如人恁地思虑。伊川曰：天地无心而成化，圣人有心而无为。问：天地之心，天地之理。理是道理，心是主宰底意否。曰：心固是主宰底意，然所谓主宰者即是理也。不是心外别有个理，理外别有个心。又问：此心字与帝字相似否。曰：人字似天字，心字似帝字。
问：天地无心，仁便是天地之心。若使其有心，必有思虑，有营为。天地曷尝有思虑来。然其所以四时行百物生者，盖以其合当如此便如此，不待思维此。所以为天地之道。曰：如此，则易所谓：复其见天地之心正大，而天地之情可见。又如何如所说：o说得他无心处耳。若果无心，则须牛生出马，桃树上发李花，他又却自定。程子曰：以主宰谓之帝，以性情谓之乾。他这名义自定心，便是他个主宰处。所以谓天地以生物为心。
天地别无勾当，只是以生物为心。一元之气运转流通，略无停间，只是生出许多万物而已。问：程子谓，天地无心而成化，圣人有心而无为。曰：这是说天地无心处，且如四时行，百物生，天地何所容心。至于圣人则顺理而已，复何为哉。所以明道云：天地之常以其心普万物而无心，圣人之常以其情顺万事而无情。说得最好。问：普万物莫是以心周遍而无私否。曰：天地以此心普及万物，人得之遂为人之心，物得之遂为物之心，草木禽兽接著遂为草木禽兽之心。只是一个天地之心尔。今须要知得他有心处，又要见得他无心处。只恁地说不得。
万物生长是天地无心时，枯槁欲生是天地有心时。造化之运如磨上面，常转而不止。万物之生似磨中，撒出有粗有细，自是不齐。又曰：天地之形，如人以两碗相合，贮水于内，以手常常掉开则水在内不出，稍住手则水漏矣。
天在四畔，地居其中。减得一尺，地遂有一尺气。但人不见耳。此是未成形者。及既浮而上降而下，则已成形者若融结，糟粕煨烬即是气之渣滓，要之皆是示人以理。
昼夜运而无息，便是阴阳之两端。其四边散出纷扰者便是游气。以生物之万殊如面磨相似，其四边只管层层散出天地之气，运转无已。只管层层生出人物，其中有粗有细，如人物有偏有正。
帝是理为主。
苍苍之谓天运转周流不已，便是那个。而今说天有个人在那里批判罪恶，固不可说道全无主之者，又不可这里要人见得。
问：经传中天字。曰：要人自看得分晓也，有说苍苍者，也有说主宰者，也有单训理时。
天以气而依地之形，地以形而附天之气。天包乎地，地特天中之一物尔。天以气而运乎外，故地榷在中间P然不动，使天之运有一息停则地须陷下。季通云：地上便是天。
天地不恕，谓肃杀之类。
问：天有形质否。曰：无。只是气旋转得紧急如风，然至上面极高处转得愈紧，若转才慢则地便脱坠矣。道家有高处有万里刚风之说，便是那里气清紧，低处则气浊故缓散。想得高山更上去立人不住了。那里气又紧，故也。离骚有九天之说，注家妄解云：有九天。据某观之，只是九重。盖天运行有许多重数，里面重数较软至，外面则渐硬。想到第九重只成硬壳相似，那里转得又愈紧矣。
生物之初，阴阳之精自凝结成两个，盖是气化而生，如虱子自然爆出来。既有此两个，一牝一牡，后来却从种子渐渐生去，便是以形化万物皆然。
天地，形而下者。乾坤，形而上者。天地，乾坤之形壳。乾坤，天地之性情。
夫乾，其静也专，其动也直。是以大生焉。夫坤，其静也翕，其动也辟。是以广生焉。本义云：乾一而实，故以质言而日大。坤二而虚，故以量言而曰广。学者不晓，请问。曰：此两句解得极分晓，盖言以形言之，则天包地外，地在天中，所以说天之质大。以理与气言之，则地却包著天，天之气却尽在地之中。地尽承受那天之气，所以说地之量广大。只是一个物事，一故实从里面便实出来，流行发生只是一个物事。所以说乾一而实。地虽是坚，然却虚，所以天之气流行乎地之中，皆从地里发出来，所以说坤二而虚。用之云：地形如肺形，质虽硬而中本虚，故阳气升降乎其中无所障碍，虽金石也透过去。地便承受得这气，发育万物，曰：然要之天形如一个鼓鞴，天便是那鼓鞴外面皮壳子，中间包得许多气，开阖消长。所以说乾一而实地只是个物事，中间尽是这气升降往来，缘中间虚，故容得这升降往来。以其包得地，所以说其质之大，以其容得天之气，所以说其量之广。非是说地之形有尽故以量言也，只是说地尽容得天之气，所以说其量之广尔。
或问：伊川说以主宰谓之帝，孰为主宰。曰：自有主宰。盖天是个至刚至阳之物，自然如此，运转不息，所以如此，必有为之主宰者。这样处要人自见得，非言语所能尽也。因举庄子孰纲维是，孰主张是十数句，曰他也见得这道理。
列子曰：天积气，日月星宿亦积气，中之有光耀者，此言得之。或问：天地坏也不坏。曰：既有形气，如何得不坏。但一个坏了，便有一个生得来。〈以上语类〉
问：康节天地自相依附之说，燔以为此说与周子太极图、程子动静无端，阴阳无始之义一致，非历家所能窥测。曰：康节之言大体固如是矣。然历家之说亦须考之，方见其细密处。如礼记月令疏及晋天文志皆不可不读也。〈答李敬子〉
问：清浊以气言，刚柔美恶以气之为质，言清浊恐属天，刚柔美恶恐属地。曰：陈了翁云，天气而地质，前辈已有此说矣。〈答徐彦章〉
天地之间，品物万形，各有所事。惟天确然于上，地P然于下，一无所为，只以生物为事。故易曰：天地之大德曰生。而程子亦曰：天只是以生为道。其论复见天地之心，又以动之端言之，其理亦已明矣。然所谓以生为道者，亦非谓将生来做道也。〈答张钦夫〉
康节所著渔樵对问，论天地自相依附，形有涯而气无涯，极有条理。当时想是如此说，故伊川然之。〈答吕伯恭〉
《天度》
日月所会是为辰。注云：一岁日月十二会，所会为辰。十一月辰在星纪，十二月辰在元枵，之类是也。然此特在天之位耳。若以地而言之，则南面而立，其前后左右亦有四方十二辰之位焉。但在地之位一定不易，而在天之象运转不停。惟天之鹑火加于地之午位乃与地合，而得天运之正耳。
问：天道左旋，日月星辰右转。曰：自疏家有此说，人皆守定。某看天上日月星不曾右转，只是随天转。天行健，这个物事，极是转得速。且如今日日与月星都在这度上，明日旋一转，天却过了一度，日迟些便欠了一度，月又迟些又欠了十三度。如岁星须一转争了三十度，要看历数子细，只是璇玑玉衡。疏中载王蕃浑天说一段极精密，便是说一个现成天地了。其说曰：天之形状似鸟卵，地居其中，天包地外。犹壳之裹黄，圆如弹丸。故曰：浑天。言其形体浑浑然也。其术以为天半覆地上，半在地下，其天居地上见者一百八十二度半强，地下亦然。北极出地上三十六度，南极入地下亦三十六度，而嵩高正当天之中极南五十五度。当嵩高之上，又其南十二度为夏至之日道。又其南二十四度为春秋分之日道。又其南二十四度为冬至之日道。南下去地三十一度而已是。夏至日北去极六十七度，春秋分去极九十一度，冬至去极一百一十五度，此其大率也。南北极持其两端，其天与日月星宿斜而迥转也。
问：或以为天是一日一周，日则不及一度，非天过一度也。曰：此说不是。若以为天是一日一周，则四时中星如何解不同，更是如此，则日日一般，却如何纪岁。把甚么时节做定限。若以为天不过而日不及一度，则趱来趱去，将次午时便打三更矣。因取礼记月令疏指其中说早晚不同，及更行一度两处，曰此说得甚分明。其他历书都不如此说，盖非不晓，但习而不察，更不去子细检点。而今若就天里看时，只是行得三百六十五度四分度之一。若把天外来说，则是一日过了一度。蔡季通尝有言，论日月则在天里，论天则在太虚空里。若去太虚空里观，那天自是日月滚得不在旧时处了。又曰：天无体，只二十八宿便是天体。日月皆从角起，天亦从角。起日则一日运一周。依旧只到那角上，天则一周了又过角些子。日日累上去，则一年便与日会。蔡仲默天说亦云天体至圆，周围三百六十五度四分度之一，绕地左旋，常一日一周而过一度。日丽天而少迟，故日行一日，亦绕地一周，而在天为不及一度，积三百六十五日九百四十分日之二百三十五而与天会，是一岁日行之数也。月丽天而尤迟，一日常不及天十三度十九分度之七，积二十九日九百四十分日之四百九十九而与日会，十二会得全日，三百四十八馀分之积又五千九百八十八，如日法九百四十而一得六不尽，三百四十八通计，得日三百五十四九百四十分日之三百四十八，是一岁月行之数也。岁有十二月，月有三十日，三百六十日者，一岁之常数也。故日与天会而多五日九百四十分日之二百三十五者，为气盈。月与日会而少五日九百四十分日之五百九十二者，为朔虚。合气盈朔虚而闰生焉。故一岁闰率则十日九百四十分日之八百二十七，三岁一闰，则三十二日九百四十分日之六百单一，五岁再闰，则五十四日九百四十分日之三百七十五，十有九岁七闰，则气朔分齐，是为一章也。此说也分明。
或言：嵩山本不当天之中，为是天形欹侧，遂当其中耳。曰：嵩山不是天之中，乃是地之中。黄道赤道皆在嵩山之南，南极北极天之枢纽，只是此处不动，如磨脐，然此是天之中至极处，如人之脐带也。
天一日周地一遭，更过一度。日即至其所赶不上一度，月不及十三度。天一日过一度，至三百六十五度四分度之一则及日矣。与日一般是为一期。
天日月星皆是左旋，只有迟速。天行较急，一日一夜绕地一周三百六十五度四分度之一，而又进过一度。日行稍迟，一日一夜绕地恰一周，而于天为退一度。至一年方与天相值在恰好处，是谓一年一周天。月行又迟，一日一夜绕地不能匝，而于天常退十三度十九分度之七至二十九日半强，恰与天相值在恰好处，是谓一月一周天。月只是受日光，月质常圆不曾阙，如圆隆Ｖ挥幸幻媸苋展狻Ｍ日，日在酉，月在卯，正相对受光为盛。天积气上而劲，只中间空为日月来往。地在天中不甚大，四边空有。时月在天中央，日在地中央，则光从四旁上受于月，其中昏暗便是地影。望以后，日与月行便差，背向一畔相去渐渐远，其受光而不正。至朔，行又相遇，日与月正紧相合，日便蚀无光，月或从上过或从下过，亦不受光。星亦是受日光，但小耳。北辰中央一星甚小。谢氏谓：天之机亦略有意，但不似天之枢。较切。
历家言天左旋，日月星辰右行。非也。其实天左旋，日月星辰亦皆左旋。但天之行疾于日，天一日一周更搀过一度，日一日一周恰无赢缩，以月受日光为可见。月之望正是日在地中，月在天中，所以日光到月四畔更无亏欠，惟中心有少d翳处，是地有影蔽者尔。及日月各在东西，则日光到月者，止及其半，故为上弦。又减其半，则为下弦。逐夜增减，皆以此推。地在天中不为甚大，只将日月行度折算可知。天包乎地，其气极紧。试登极高处验之，可见形气相催紧束而成体。但中间气稍宽，所以容得许多品物。若一例如此气紧，则人与物皆消磨矣。
浑仪可取，盖天不可用。试令盖天者做一样子，如何做只似个雨伞，不知如何与地相附著。若浑天须做得个浑天来。
有能说盖天者，欲令作一盖天仪，不知可否。或云：似伞样，如此则四旁须有漏风处，故不若浑天之可为仪也。〈以上语类〉
天经之说，今日所论乃中其病，然亦未尽。彼论之失正坐，以天形为可低昂反覆耳。不知天形一定，其间随人所望，固有少不同处。而其南北高下自有定位。政使人能入于弹圆之下以望之，南极虽高，而北极之在北方，只有更高于南极，决不至反入地下而移过南方也。盖图虽古所创，然终不似天体。孰若一大圆象钻穴为星而虚，其当隐之规以为瓮口，乃设短轴于北极之外以缀而运之，又设短柱于南极之北以承瓮口，遂自瓮口设四柱小梯，以入其中，而于梯末架空，北入以为地平，使可仰窥而不失浑体耶。古人未有此法，著其说以示后人，亦不为无补也。〈答蔡伯静〉星室之说俟更详看，但云：天绕地左旋一日一周，此句下恐欠一两字。说：地处却似，亦说得有病。盖天绕地一周了更过一度，日之绕地比天虽退，然却一日只一周而无馀也。〈答蔡仲默〉
《性理会通》《天地》
程子曰：凡有气，莫非天。凡有形，莫非地。
天地之中理必相直，则四边常有空阙处。空阙处如何，地之下岂无天。今所谓地者，特为天中一物耳。如云气之聚以其久而不散也，故为对。凡地动者只是气动，凡所指地者只是土，土亦一物尔，不可言地更须要知坤元承天，是地之道也。
天地动静之理，天圜则须转，地方则须安静。南北之位岂可不定下。所以定南北者，在坎离也。坎离又不是人安排得来，莫非自然也。
天地之化，一息不留，疑其速也。然寒暑之变甚渐。冬至之前，天地闭塞，可谓静矣。日月运行，未尝息也。则谓之不动，可乎。故曰：动静不相离。
天只主施，成之者，地也。
天地生物之气象，可见而不可言。善观于此者，必知道也。
道则自然生万物。今夫春生夏长了一番，皆是道之生。后来生长不可道，却将既生之气，后来却要生长。道则自然生生不息。
天理生生相续不息，无为故也。使竭智巧而为之，未有能不息也。
地气不上腾，则天气不下降。天气降而至于地。地中生物者皆天气也。无成而代有终者，地之道也。万物始生也，郁结未通，则实塞于天地之间。至于畅茂，则塞意亡矣。天之所以为天，本何为哉。苍苍焉耳矣。其所以名之曰天，盖自然之理也。
诗书中凡有个主宰意思者，皆言帝。有一个包含遍覆底意思，则皆言天。
天地之化虽荡然无穷，然阴阳之度，寒暑昼夜之变，莫不有常久之道。所以为中庸也。
天地所以不已，有常久之道也。人能常于可久之道，则与天地合。
天地以虚为德，至善者虚也，虚者天地之祖，天地从虚中来。
或问：天帝之异曰以形体谓之天，以主宰谓之帝，以至妙之功用谓之鬼神，以性情谓之乾，其实一而已。所自而名之者，异也。夫天专言之，则道也。
万物之始，气化而已。既形气相禅，则形化长而气化消。
天地之化既是二物，必动已不齐。譬之两扇磨，行便其齿齐不得齿齐，既动则物之出者，何可得齐。转则齿更不得复齐，从此参差万变，巧历不能全也。气之所钟有偏正，故有人物之殊。有清浊，故有智愚之等。
造化不穷，盖生气也。近取诸身于出入息气，见阖辟往来之理。呼气既往，往则不反，非吸既往之气而后为呼也。
凡物之散其气遂尽，无复归本原之理。天地间如洪炉，虽生物销铄亦尽。况既散之气，岂有复在天地造化，又焉用此既散之气。其造化者自是生气，此气之终始开辟便是易，一阖一辟谓之变。
时所以有古今风气人物之异者，何也。气有淳漓，自然之理。有盛则必有衰，有终则必有始，有昼则必有夜。譬之一片地始开荒田，则其收谷倍，及其久也，一岁薄于一岁，气有盛衰故也。至于东西汉以来，人才文章皆别，所尚异也。尚所以异，亦由心所以为心。所以然者，只为生得来如此。至如春夏秋冬所生之物各异，其栽培浇灌之宜亦须各以其时，不可一也。只如均是春生之物，春初生得又别，春中又别，春尽时所生又别。
西北与东南人才不同，气之厚薄异也。
问：太古之时人物同生乎。曰：然。纯气为人，繁气为物乎。曰：然。其所生也无所从受，则气之所化乎。曰：然。致堂胡氏曰：夫天非若地之有形也。自地而上无非天者。昔人以积气名其象以倚，盖名其形皆非知天者。庄周氏曰：天之苍苍，其正色邪。言天无色也。无色则无声无臭，皆举之矣。日月星辰之系乎天，非若山川草木之丽乎地也。著明淼，列躔度，行止皆气机自运，莫使之然而然者，无所托也。若其有托，则是以形相属，一丽乎形，能无坏乎。
朱子曰：伊川云：测景以三万里为准，若有穷。然有至一边已及一万五千里者，而天地之运盖如初也。此言盖误。所谓升降一万五千里，中者谓冬夏日行南陆北陆间，相去一万五千里耳。非周天只三万里。天之外无穷，而其中央空处有限。天左旋而星拱极仰观可见，四游之说则未可知。然历家之说乃以算数得之，非凿空而言。若果有之，亦与左旋拱北之说不相妨。如虚空中一圆拢自内而观之，其坐向不动而常左旋。自外而观之，则又一面四游以薄四表而止也。
问：晋志论浑天以为天外是水，所以浮天而载地。是如何。曰：天外无水，地下是水载。
或问：大钧播物还是一去便休也，还有去而复来之理。曰：一去便休耳。岂有散而复聚之气。
西山真氏曰：按杨注荀子有曰：天无实形，地之上空虚者皆天也。
庸斋许氏曰：天地之大乃阴阳自虚自实，前无始后无终者也。大概有时而混沌，有时而开辟耳。伏羲之前，吾不知其几混沌而开辟矣。所谓混沌而开辟者，以阴阳之运有泰否，阴阳之气有通塞。方其泰而通也，天以清而浮于上，地以凝而填于下。人物生息繁滋于其中。复有英君谊辟相继为主，而人极以立以两间之开辟者，如此宜不至于再为混沌矣。然阴阳之运不能以常泰，阴阳之气不能以常通，上下或历千万百年或历数万年，泰者有时而否，通者有时而塞。至于否塞之极也，则天之清以浮者浊而低，地之凝以填者裂而泄，人物之生息繁滋者亦歇灭而萎败。当此之时，五行之用皆废，而水火之性独悖逆焉。火不为离虚之明而偏于沈伏，水不为坎陷之满而偏于沸腾，二者虽皆反常而成天地之混沌者，水也。前日之开辟者，至此又成一混沌矣。天地每成一混沌，所不死者有元气焉。唯其元气不死，故阴阳之否者终于泰，阴阳之塞者终于通。或历数百年，或历数千年，天之低以浊者又复清而浮，地之裂以泄者又复凝而填，人物之歇灭萎败者又复生息繁滋。此阴阳之运气已泰而通，则前日之混沌者复为之开辟矣。然天地由开辟而混沌者，固以其渐由。混沌而开辟者，亦以其渐方。开辟之初，又必有聪明神圣者继天为王，而人极以复立伏羲。盖当一开辟之初也。
《续性理会通》《王廷相阴阳管见辩》〈明何塘作阴阳管见王廷相作此辨之〉
易有太极是生两仪。两仪者，阴阳也。太极者，阴阳合一而未分者也。阴有阳无，阴形阳神，固皆在其中矣。故分为两仪，亦不过分其本有者。若谓太虚清通之气为太极，则不知地水之阴自何而来也。
柏斋谓：神为阳，形为阴。又谓：阳无形，阴有形矣。今却云：分为两仪亦不过分其本有者。既称无形，将何以分。止分阴形是无阳矣。谓分两仪，岂不自相矛盾。使愚终年思之而不得其说。望将阴阳有无分离之实再为教之。柏斋又谓以太虚清通之气为太极，不知地水之阴自何而来。嗟乎。此柏斋以气为独阳之误也。不思元气之中万有俱备，以其气本言之有蒸有湿。蒸者能运动为阳为火，湿者常润静为阴为水。无湿则蒸靡附，无蒸则湿不化。始虽清微郁则妙合而凝神乃生焉。故曰：阴阳不测之谓神。是气者形之种，而形者气之化。一虚一实，皆气也。神者，形气之妙用，性之不得已者也。三者一贯之道也。今执事以神为阳，以形为阴，此出自释氏仙佛之论，误矣。夫神必藉形气而有者，无形气则神灭矣。纵有之亦乘夫未散之气而显者，如火光之必附于物而后见。无物则火尚何在乎。仲尼之门论阴阳必以气，论神必不离阴阳。执事以神为阳，以形为阴，愚以为异端之见矣。
道体兼有无，阴为形，阳为神，神无而形有，其本体盖未尝相混也。释老谓自无而有，诚非矣。浚川此论出于横渠，要其归则与老氏无而生有者无异也。释氏则实以有无并论，与老氏不同。止不可不知也。所未精者，论真性与运动之气为二，及以风火为形耳。阴阳管见中略具此意，有志于道者，详之可也。浚川所见出于横渠，其文亦相似。
柏斋言道体兼有无，亦自神无形有来，此不须再辩。愚谓道体本有本，实以元气而言也。元气之上无物，故曰太极。言推究于至极，不可得而知。故论道体必以元气为始，故曰有虚。即有气，虚不离气，气不离虚，无所始无所终之妙也。气为造化之宗枢，安得不谓之有执事。曰释老谓自无而有，诚非矣。又谓余论出于横渠，要其归则与老氏合。横渠之论与愚见同否且未暇辨，但老氏之所谓虚，其旨本虚无也，非愚以元气为道之本体者。此不可以同论也。望再思之。
日，阳精，盖火之精也。星虽火馀，然亦有其体矣。阴止受火光以为光者，如水与水精之类也。犹月之小者也。风雷虽皆属阳，然风属天之阳，雷属火之阳，亦不可混。至于云则属阴水，今独不可谓之阳也。
阴阳即元气，其体之始本自相浑不可离析，故所生化之物有阴有阳，亦不能相离。但气有偏盛，遂为物主耳。星陨皆火，能焚物，故谓星为阳馀。柏斋谓云为独阴矣。愚则谓阴乘阳耳，其有象可见者，阴也。自地如缕而出，能运动飞扬者，乃阳也。谓水为纯阴矣。愚则谓阴挟阳耳，其有质而就下者，阴也。其得日光而散为气者，则阳也。但阴盛于阳，故属阴类矣。
天阳为气，地阴为形。男女牝牡，皆阴阳之合也。特以气类分属阴阳耳。少男有阳而无阴，少女有阴而无阳也。寒暑昼夜管见有论，至于呼吸则阳气之行不能直遂，盖为阴所滞而相战耳。此屈伸之道也。凡属气者皆阳，凡属形者皆阴，此数语甚真。然谓之气则犹有象，不如以神字易之，盖神即气之灵，尤妙也。
愚尝验经星河汉位次景象终古不移，谓天有定体，气则虚浮。虚浮则动荡，动荡则有错乱，安能终古如是。自来儒者谓天为轻清之气，恐未然。且天包地外，果尔轻清之气何以乘载地水，气必上浮，安能左右旋转。汉S萌曰：天体确然在上，此真至论。智者可以思矣。柏斋惑于释氏地水火风之说，遂谓风为天类以附成天地水火之论，其实不然。先儒谓风为天体旋转荡激而然，亦或可通。今云风即天类，误矣。男女牝牡，专以体质言，气为阳而形为阴，男女牝牡皆然也。即愚所谓阴阳有偏盛，即盛者恒主之也。柏斋谓男女牝牡皆阴阳相合是也。又谓少男有阳而无阴，少女有阴而无阳，岂不自相背驰。寒暑昼夜以气言，盖谓屈伸往来之异，非专阴专阳之说。愚以董子阳月阴月辨之详矣。呼吸者，气机之不容已者。呼则气出，出则中虚，虚则受气，故气入。吸则气入，入则中满，满则溢气，故气出。此乃天然之妙，非人力可以强而为之者。柏斋谓阳为阴滞而相战，恐无是景象，当再体验之何如。柏斋又谓愚之所言凡属气者皆阳，凡属形者皆阴。以下数语甚真，此愚推究阴阳之极言之，虽葱苍之象亦阴，飞动之象亦阳，盖谓二气相待而有离。其一不得者，况神者生之灵，皆气所固有者也。无气则神何从而生。柏斋欲以神字代气，恐非精当之见。
土即地也，四时无不在。故配四季。水温为火热之渐，金凉为水寒之渐。故配四时特生之序。不然耳，五行家之说自是一端，不必与之辨也。火旺于夏，水旺于冬，亦是正理。今人但知水流而不息，遂谓河冻川冰为水之休囚。而不知冰冻为水之本体。流动为天火之化也。误矣。
柏斋曰：土即地，四时无不在。愚谓金木水火无气则已有，则四时日日皆在，何止四季之月。今土配四季，金木水火配四时，其馀无配时月。五行之气，不知各相退避乎。即为消灭乎。突然而来抑候次于何所乎。此假象配合，穿凿无理，甚较然者，世儒惑于邪妄而不能辨，岂不可哀。柏斋又曰：五行家之说自是一端，不必与辨。愚谓学孔子者当推明其道以息邪说，庶天下后世崇正论，行正道，而不至陷于异端，可也。何可谓自是一端，不必与辨。然则造化真实之理，圣人雅正之道，因而蒙蔽晦蚀，是谁之咎。其谓水旺于冬尤为痼疾。夫夏秋之时，肤寸霭霭，大雨时行，万流涌溢，百川灌河，海潮为之啸逆，不于此时而论水旺，乃于水泉闭涸之时而强配以为旺，岂不大谬。又谓：今人但知水流而不息，遂谓河冻川冰为水之休囚，而不知冰冻为水之本体，流动为天火之化，嗟乎。此尤不通之说。夫水之始化也，冰乎。水乎。使始于冰，虽谓冰为水之本体，固无不可矣。然果始于冰乎。水乎。此有识者之所能辨也。夫水之始，气化也。阳火在内，故有气能动。冰雪者，雨水之变，非始化之体也。安可谓之本裂肤堕指，而江海不冰，谓流动为天火之化得乎哉。
人之神与造化之神一也，故能相动。师巫之类不可谓无。浚川旧论天地无知鬼神，无灵无师巫之术，今天地鬼神之说，变矣。而师巫犹谓之无如旧也，何哉。此三事一理也。特未思耳。神能御气，气能御形，造化人物无异，但有大小之分耳。造化神气大，故所能为者亦大。人物神气小，故所能为者亦小。其机则无异也。州县小吏亦能窃人主之权以行事。此师巫之比也。行祷则求于造化之神也。设位请客，客有至不至，设主求神，神有应不应。然客有形，人见之。神无形，人不能见也。以目不能见遂谓之无，浅矣。此木主土偶之比也。蒸水为云，洒水为雨，摇扇起风，放炮起雷，皆人之所为也，皆人之所共知也。此虽形用主之者，亦神气也。师巫则专用神气而不假于形者也。通此则邪术之有无可知矣。浚川论人道甚好，特天道未透耳。盖其自处太高，谓人皆不及己，故谓己见不可易耳。吾幼时所见与浚川大同，后乃知其非。吾料浚川亦当有时而自知其非也。
慎言此条，乃为师巫能致风云雷雨而言，故曰雨D风霆天地之德化，而师巫之鬼不能致耳。或能致者，偶遇之也。至于邪术亦未尝谓世间无此，但有之者亦是得人物之实气而成，非虚无杳冥无所凭藉而能之也。如采生折割，如涤目幻视等类，与师巫之虚无杳冥能致风雨不同，皆藉人物之实气。柏斋又谓造化之神气大，故所能为者亦大。人物神气小，故所能为者亦小。其机则无异矣。愚则谓天所能为者，人不能为，人所能为者天亦不能为之。师巫若能呼风唤雨，何不如世俗所谓吹气成云、e唾成雨、握手成雷、拂袖成风，顷刻之间，灵异交至。又何必筑坛敕将祭祷旬朔以待其自来，岂非诳惑邪。俗士乃为信之，悲哉。柏斋又谓州县小吏亦能窃人主之权，以为师巫能窃天神之权。愚以为过矣。小吏人主皆人也，所窃皆人事也，故可能。师巫人也，风雨天也，天之神化，师巫安能之投铁于渊龙起而雨。此乃正术亦非冥祈不可同也。又谓设位请客有至不至，如师巫求神有应不应。此皆为师巫出脱之计。请客不至，或有他故。求神不应，神亦有他故邪。此可以发笑。又谓蒸水为云，洒水为雨，摇扇起风，放炮起雷，为人神气所为，不知此等云雨风雷真邪，假邪。若非天道之真，不过物象之似耳。与师巫以人求天有何相类。且师巫专用神气而不假之以形，不知是何神灵听师巫之所使，抑师巫之精神邪。此类说梦，愚不得而知之。其谓愚论人道甚好，特天道未透。盖自处太高，谓人皆不及己，故执己见不可易。又谓向时所见与浚川大同，后乃知其非，吾料浚川亦当有时自知其非。此数言教愚多矣。但谓自处太高谓人不及己，此则失愚之心也。夫得其实理则信，不得其理此心捍格不契，何以相信。使刍荛之言会于愚心，即跃然领受，况大贤乎。谓人不及己执所见而不易，此以人为高下而不据理之是非者之为也。愚岂如是。望体恕幸甚。柏斋又云神能御气，气能御形，似神自外来不从形气而有。遂谓天地太虚之中，无非鬼神能听人役使，亦能为人祸福。愚则谓神必待形气而有，如母能生子，子能为母主耳。至于天地之间，二气交感，百灵杂出，风霆流行，山川冥漠，气之变化，何物不有。欲离气而为神，恐不可得。纵如神仙尸解，亦人之神乘气而去矣。安能脱然神自神，而气自气乎。由是言之，两间鬼神百灵显著，但恐不能为人役使，亦不能为人祸福耳。亦有类之者，人死而气未散，乃凭物以祟人，及夫罔两罔象、山魈水夔之怪来游人间，皆非所谓神也。此终古不易之论，望智者再思之，何如。
读祸福祭祀之论意，犹谓鬼神无知觉作为，此大惑也。人，血肉之躯耳，其有知觉作为，谁主之哉。盖人心之神也。人心之神，何从而来哉。盖得于造化之神也。故人有知觉作为，鬼神亦有知觉作为。谓鬼神无知觉作为，异于人者，梏于耳目闻见之验，而不通之以理，儒之浅者也。程张不免有此失。先圣论鬼神者多矣。乃一切不信，而信浅儒之说，何也。岂梏于耳目闻见之迹，而不能通之以理者乎。
易曰：积善之家，必有馀庆。积不善之家，必有馀殃。语曰：祸福无门，惟人自召。故知人之为善为恶乃得福得祸之本。其不顺应者，幸不幸耳。故取程子答唐棣之论。乃为训世之正。今柏斋以祸福必由于鬼神主之，则夫善者乃得祸，不善者乃得福。鬼神亦谬恶不仁矣。有是乎。且夫天地之间，何虚非气，何气不化，何化非神，安可谓无灵。又安可谓无知。但亦冥恍惚，非必在在可求，人人得而摄之。何也。人物巨细，亦夥矣。摄人必摄物，强食弱智，戕愚众暴，寡物残人，人杀物，皆非天道之当。性命之正，世之人物相戕相杀，无处无之，而鬼神之力不能报其冤，是鬼神亦昧劣而不义矣。何足以见灵异。故愚直以仲尼敬鬼神而远之以为至论，而祭祀之道以为设教，非谓其无知无觉而不神也。大抵造化鬼神之迹，皆性之不得已而然者。非出于有意也，非以之为人也。其本体自如是耳。于此而不知，皆浅儒诬妄，惑于世俗之见，而不能达乎至理者矣。此又何足与辨。
先圣作易见造化之妙，有有形无形之两体，故画奇耦以象之，谓之两仪见无形之气，又有火之可见者，有形之形，又有水之可化为气者，故于奇之上又分奇耦，耦之上亦分奇耦，谓之四象。是画易之次第，即造化之实也。乃谓其局而谬误矣。
易有太极是生两仪，两仪生四象，四象生八卦。此圣人推论画易之原，非论天地造化本然之妙用也。函谷当时往往准易以论造化，愚尝辞而病之。柏斋前谓：太极为阴阳未分，两仪为阴阳已分。似也。今于生四象又谓圣人见无形之气，又有火之可见有形之形，又有水之可化为气者，故于奇之上又分奇耦，耦之上亦分奇耦，谓之四象。嗟乎。此论为蛇添足，又岂自然而然之道哉。先儒谓四象为阴阳刚柔四少，乃本易中之所有者，后人犹议其无据，今乃突然以形气水火名之于易，戾矣。形气，易卦未尝具论，水火卦有坎离，此而名之，岂不相犯。求诸要归，大抵柏斋欲以易卦之象附会于造化，故不觉其牵合穿凿至此耳。嗟乎。易自p朱以来，如先天后天，河图五行任意附入者已多，及求诸六十四卦何曾具。此后学自少至老读其遗文迷而不省，又为衍其馀说日胶月固而不可解，使四圣之易杂以异端之说，悲哉。
天地未生，盖混沌未分之时也。所谓太极也，天神地形。虽曰未分，实则并存，而未尝阙一也。太虚之气，天也，神也，以形论之则无也。地则形也，非太虚之气也。以形论之则有也。分为天地，与未分之时无异也。谓儒之道无无无空者，非也。神与形合则物生，所谓精气为物也。神去形离，则物死，所谓游魂为变也。神存人心性是也，无形也，形在人血肉是也，无知也。方其生也，形神混合，未易辨也。及其死也，神则去矣，去者固无形也。形虽尚在，固已无知而不神矣。此理之易见者也，乃谓儒道无无无空，何也。此说出于横渠，不足为据，盖横渠见道亦未真也。老氏谓万物生于有，有生于无，误矣。横渠力辨其失，及自为说，则谓太虚无形气之本体，其聚其散变化之客形耳。客形有也生于无形，此与老氏有生于无者何异。是无异同浴而讥裸裎也。释氏犹知形神有无之分，过于横渠，特未精耳。
太虚太极阴阳有无之义，已具于前，不复再论。但源头所见各异，故其说遂不相入耳。愚以元气未分之前，形气神冲然皆具。且以天有定体，安得不谓之有，不谓之实。柏斋以天为神为风，皆不可见。安得不谓之无，不谓之空。今以其实言之，天果有体耶，果止于清气耶。远不可见，故无所取证耳。若论天地水火本然之体，皆自太虚种子而出道体，岂不实乎，岂不有乎。柏斋谓儒道有无有空，不过以天为神，遂因而误之。如此，且夫天包地外，二气洞彻，万有莫不藉之以生，藉之以神，藉之以性。及其形坏气散，而神性乃灭，岂非生于本有乎。柏斋以愚之论出于横渠与老氏万物生于有，有生于无，不异。不惟不知愚，即老氏亦不知矣。老氏谓万物生于有，谓形气相禅者，有生于无，谓形气之始本无也。愚则以为万有皆具于元气之始，故曰儒之道本实，本有，无无也，无空也。柏斋乃取释氏犹知形神有无之分，愚以为此柏斋酷嗜仙佛，受病之源矣。
五行生成之数诚妄矣。有水火而后有土之说则亦未也。天地水火，造化本体，皆非有所待而后生也。木金则生于水火，土相交之后，正蒙一段论此甚好。但中间各有天机存焉。天神无形，人不能见。故论者皆遗之。此可笑也。浚川所见高过于函谷，函谷所见多无一定。细观之，自见今且不暇与辨也。
柏斋谓天地水火造化本体，皆非有所待而后生。愚则以为四者皆是元气变化出来，未尝无所待者也。天者气化之总物，包罗万有而神者也。天体成则气化属之天矣。故日月之精交相变化，而水火生矣。观夫阳燧取火于日，方诸取水于月，可测矣。土者水之浮滓得火而结凝者，观海中浮沫久而为石，可测矣。金石草木水火土之化也，虽有精粗先后之殊，皆出自元气之种。谓地与天与水火一时并生，均为造化本体。愚窃以为非然矣。
老氏谓有生于无。周子谓无极而太极生二五。横渠谓太虚无形生天地糟粕。所见大略相同。但老氏周子犹谓神生形、无生有，横渠则谓虚与形止由气之聚散，无神气有无之分，又不同也。予窃谓论道体者，易象为至，老子周子次之，横渠为下。盖以其不知神形之分也。
神形之分，魂升而魄降也。古今儒者孰不知之。今谓老氏周子知之，横渠不知，岂不冤哉。大抵老氏周子不以气为主，诚以为无矣。与柏斋以神为无同义，与横渠气之为物，散入无形，适得吾体，大相悬绝。夫同道相贤，殊轨异趋。柏斋又安能以横渠为然。嗟乎，以造化本体为空为无，此古今之大迷。虽后儒扶正濂溪无极之旨，曰无声无臭，实造化之枢纽，品汇之根柢。亦不明言何物主之，岂非谈虚说空乎。但形神之分能知阴阳，果不相离则升而上者，气之精也。降而下者，气之迹也。精则为神为生为明灵，迹则为形为死为糟粕。神之气终散归于太虚不灭息也，形之气亦化归于太虚为腐臭也。则造化本体安得不谓之有，安得不谓之实。老释之所谓有无有空者，可以不攻而自破。世儒谓理能生气者，可以三思而自得矣。望柏斋以意逆志，除去葛藤旧见，当自契合。
地上虚空处皆天，天气可谓聚矣。是岂有形而可见乎。天变为风，风之猛者，排山倒海。气之聚益显矣。谓之离明得施，有形可见，得乎。故曰：阳为神，无聚散之迹，终不可见。而张子之论未至也。予初著管见多引而不发，盖望同志深思而自得之也。忽而不察者，皆是矣。因复引而伸之，然不能尽言也。其馀则尚有望于世之君子焉。
地上虚空谓之皆气则可，谓之皆天则不可。天自有体，观星象河汉确然不移，可以测知。且天运于外，无一息停，虚空之气未尝随转，谓地上皆天恐非至论矣。风之猛者，排山倒海，谓气之动则可，谓气之聚则不可。夫气之动由力排之也，力之排由激致之也。激之所自天机运之也。此可以论风矣。谓天运成风则可，谓天即风则不可。气虽无形可见，却是实有之物。口可以吸而入，手可以摇而得，非虚寂空冥无所索取者。世儒类以气体为无，厥睹误矣。愚谓学者必识气本，然后可以论造化。不然，头脑既差，难与论其馀矣。
阴阳不测之谓神，地有何不测而得谓之神邪。若谓地之灵变，此自天之藏于地者耳。非地之本体也。
柏斋曰：阴阳不测之谓神，地有何不测而谓之神。愚则以为后坤发育，群品载生，山川蕴灵，雷雨交作，谓地不神，恐不可得。又曰：地有灵变，此天藏于地者，非地本体。若然，则地特一大死物矣。可乎。愚则以为万物各有禀受，各正性命，其气虽出于天，其神即为已有，地有地之神，人有人之神，物有物之神，谓地不神则人物之气亦天之气，谓人物不能自神可乎。此当再论。
张子谓：太虚无形气之本体。其聚其散，变化之客形。形生于无形，此与老子有生于无之说何异。其实造化之妙，有者始终有，无者始终无，不可混也。呜呼。世儒惑于耳目之习熟久矣。又何可以独得之意强之哉。后世有扬子者，自相信矣。
愚尝谓天地水火万物皆从元气而化，盖由元气本体具有此种，故能化出天地水火万物。如气中有蒸而能动者，即阳即火。有湿而能静者，即阴即水。道体安得不谓之有。且非湿则蒸无附，非蒸则湿不化，二者相须而有，欲离之不可得者。但变化所得，有偏盛而盛者尝主之。其实阴阳未尝相离也。其在万物之生亦未尝有阴而无阳，有阳而无阴也。观水火阴阳未尝相离，可知矣。故愚谓天地水火万物皆生于有，无无也，无空也。其无而空者，即横渠之所谓客形耳。非元气本体之妙也。今柏斋谓神为无形为有，且云有者始终有，无者始终无，所见从头差异如此，安得强而同之。柏斋又云后世有扬子云自能相信，愚亦以为俟诸后圣必能辨之。
《王可大象纬新篇》
浑天之说何如。曰：合四围上下，周天之度而浑沦以论之也。其状何如。曰：天体正圆，半在地上，半在地下，北极为枢，自东旋西也。其体何如。曰：天之形远不可测，观经星不动乃知有体耳。先儒以为积气何也。曰：气虚而浮，浮则变动无常，观三垣十二舍，河汉之象终古不移，非有体质，安能如是。S萌记曰：天确然在上，有常安之形是也。予亦以为然。何以运而不息。曰：动以气机，势之不容自己也。p子天地自相依附之说非乎。曰：}之转于水，机在外也。匏之浮于水，空在内也。观此，则天之所依可知。瓶倒于水而不沈，瓮浮于水而不坠，内虚鼓之也。观此，则地所附可知。故曰：天动于气机，地浮于窍虚。诸书言六合道里之数然乎。曰：土圭表景之法近之盖有所传据者也。古者土圭测日必置五表，地中置中表，表立八尺之木，以夏至之日测之，其景北一尺五寸与土圭相等，谓之地中。千里而南置南表，表北得景一尺四寸，其地于日为近南而多暑。千里而北置北表，表北得景一尺六寸，其地于日为近北而多寒。千里而东置东表，昼漏未半日景已夕，其地于日为近东而多风。千里而西置西表，昼漏已半日未中央其地于日为近西而多阴。中表为四方之则，四表明中表之正。由是天地之内四旁上下之道里，四时风雨之和戾可得而推矣。或曰：地距千里恐寒暑未必遽尔。顿异曰：独不见河朔相去江南特千馀里尔，河朔之冬草木黄落，而江南草卉凌冬犹青，况千里而南岂不愈热。千里而北岂不愈寒。当日南无景之区，而其暑岂不愈炽。阴山瀚海之涯，而其寒岂不愈冽哉。由是观之，愈西愈阴，愈东愈风，其理亦可推矣。安谓其不然乎。六合道里之数信乎。曰：自土圭之法测之则然。然则天地之广远孰得而量之。其法每地千里景差一寸，阳城之景一尺五寸中也，南至日南表下无景，是日南去阳城一万五千里矣。立八十为实，表之长数也。旁立十五为法，土圭之长数也。以勾股算之，得八万一千三百九十四里有奇，此天项至地之数也。倍之得十六万二千七百八十八里有奇，即天径之数也。以周径之法乘之，得五十一万三千六百八十七里有奇，即周天之数也。观周天径之数，则地四方相距之数可推矣。土圭之法，周公以来相传如此，诸书论地远至百万，大章竖亥所步多至亿万，皆过。日月之表荒忽怪诞不可据信也。或曰：北极，天顶也。中国在北极之南，非天顶也。曰：是则然也。周人以日至之度算天，故不得不如是。北极之上杳无所凭，乌得据而施算。地有升降，日有短，其说然乎。曰：此不达。天体高下黄道南北而为是说也。何以言之。经星井鬼近极，斗牛远极，此南北两端，日黄道必经之处。日躔井鬼之次当天极高之体，且于人近见日之度常多，故昼晷长。日躔斗牛之次当天最低之体，且于人远见日之度常少，故昼晷短。地在天内浮于水上，冬夏之平犹一日也。儒者不达乎。此遂以日之短，以地之升降隐蔽而然，误矣。正蒙曰：阳日上，地日降而下者，虚也。阳日降，地日进而上者，盈也。此一岁寒暑之候也。自今观之，二气之通塞，皆日之进退主之。日，大火也，故近极而暑，远极而寒。寒则地气闭塞而不达，暑则地气畅达而发育，此一岁寒暑之所由也。若如正蒙所言，不惟寒暑不由于日，而日之短亦不由于天体之高下，皆地之升降主之矣，可乎。地有四游之说，何如。曰：此缘地有升降，相因而误者也。何以言之。既曰：日之短由于地之升降矣。而日之行道又有南北之殊，不以地有四游形之，则与地有升降为日之短未免相碍。故以立夏为南游近日也，立冬为北游远日也。今迹其说论之，其曰：春游过东三万里，夏游过南三万里，周公测日自阳城至日南一万五千里，而日在表下无景，况三万里其星辰河汉之位次宁不有大变移者乎。而北极北斗天汉之位次，其高下东西未尝有一度之爽。所谓四游三万里之说，岂不谬乎。鲍氏无以辨此，遂谓地与星辰俱有四游升降。嗟乎傅会之甚，乃至于此。且夫天不见其体，以星汉为体。今曰星辰与地皆四游升降，是地在天内，初未尝动，与夫东游过天三万里之说，岂不相背虽。曰傅会以成昔人之论而实，不自觉其非矣。然则自汉以前，以周髀论天何如。曰：周髀之法，谓天如覆盖，以斗极为盖枢，今之中国在枢之南。天体中高，四旁低下，日月旁行绕之，其光有限。日近则明而为昼，日远则暗而为夜，恒在天上，未尝入地。但以人远不见如入地耳。盖器测景而造用之日久，不同于祖。术数虽在，多有违失。故史官不用，遂失其传。其理实与浑天无异。南史曰：浑天覆观以灵宪为文，盖天仰观以周髀为法，覆仰虽殊，大归一致是也。惜乎今不见其术也。
《章潢图书编》《天地总论》
易道乾一而实，故以质言而曰大。坤二而虚，故以量言而曰广。朱子谓此两句说得极分晓。盖曰以形言之，则天包地外，地在天中。所以说天之质大。以理与气言之，则天之气却在地之中，地尽承受得天之气，所以说地之量广。天只是个物事，一故实从里面便实出来流行发生，只是一个物事，所以说乾一而实。地虽坚实，然却虚。天之气流行乎地之中。皆从里面发出来，所以说坤二而虚。用之云地如肺，形虽硬而中本虚，故阳气升降乎其中，无所障碍，虽金石也透过去。地便承受得这气发育万物要之。天形如一个鼓鞴，天便是那鼓鞴外面皮壳子，中间包得许多气开阖消长，所以说乾一而实。地中间尽是这气来往升降，缘中间虚，故容得这气来往升降，以其包得地，所以说其质之大，以其容得天之气，所以说其量之广。非是说地之形有尽，故以量言也。只是说地尽容得天之气，所以说地之广尔。今历家用律吕候气，其法最精。气之至也，分寸不差。便是这气都只地中透出来，如十一月冬至用黄钟管距地九寸以葭灰实其中，至之日气至灰去，晷刻不差。
天空虚而其状与鸡卵相似，地局定于天中，则如鸡卵中黄。地之上下四围盖皆虚空处，即天也。地所以悬于虚空而亘古不坠者，天行于外，昼夜旋转而无一息停也。天北高南下而斜倚，故北极出地三十六度。黄道周匝于天腹，日月则行于虚空之中，而昼夜不离黄道。隋书谓日入水中。妄也。水由地中行不离乎地，地之四表皆天，安得有水。谓水浮天载地，尤妄也。冬至之日昼则近南极，而行在天之南方，而阳气去人甚远，故寒夜则潜于地底之虚空，而阳气正在人之足下，所以井泉温。夏至之日，昼则近北极而行，正在人之顶上，而阳气直射于下，故热。夜潜于地外，在北方之虚空处而阳不在地底，所以井泉冷。万物春而生，夏而长，由地底太阳之气自下蒸上也。秋而收，冬而藏，由太阳之气去地底以渐而远也。此理昭然，而昧者自不知耳。
《天地东西南北温凉寒暑》
帝曰：天不足西北，左寒而右凉。地不满东南，右热而左温。其故何也。岐伯曰：阴阳之气，高下之理，太少之异也。东南方阳也，阳者其精降于下，故右热而左温。西北方阴也，阴者其精升于上，故左寒而右凉。是以地有高下，气有温凉。寒凉者胀下之。温热者疮汗之。下之则胀已，汗之则疮已。此腠理开闭之常，太少之异耳。
《天地运旋变化》
天体，东西南北经纬三十五万七千里，每一方距八万九千二百五十里。自地至上八万里，以日照阳城之半为中，乃天体正圆也。以古法算之，南极七十二度隐而不见，谓之下规。北极七十二度见而不隐，谓之上规。每度比人间二千九百三十里七十一步二尺七寸四分。总而算之，每度皆三千里。自下度之，每度如日轮之大三百六十五，周络四方以行七政。虽位分四方，体无定常。旦暮视中星以知方所。其体健而不息，其行如璧周旋。自东运至南，自南运至西，自西运而入北，自北运而出东，推行以序，渐积寒暑以成岁功。二仪随以出没，五纬随以伏留，列舍随以隐见。七政非不行也，天行速而七政行缓，如负戴以周运也。夫天一气也，气分东南为阳，而日随阳升于东南。气分西北为阴，而日随阴入于西北。盖东南阳气盛于自然，故日出于东方D谷，炽于南方明都，而显丽于正昼。西北阴气盛于自然，故日入于西方昧谷，藏于北方幽都，而晦伏于半夜。炎夏天道南行，阳盛之方，日出寅入戌，以阳盛于阴，日影随长。穷冬天道行北，阴盛之方，日出辰入申以阴盛于阳，日影随短。春秋行于正中，日出卯入酉而影随停，且南为明都，天体所见，日月五星至是明显。北为幽都，天体所藏，日月五星入是隐晦。两都各异，天体一也。日月五星入幽都，阴盛之极，所以不明。非天入于地也。若天入地，则地中为日月所照而明，何得名地为幽都壤欤。雨出天气，霜雪肃寒皆自天降。盖天体阳而其用阴也。云出地气，风烟蒸郁皆自地出，盖地道阴而其用阳也。天不足于西北，则阳弱而阴盛，西北之化常多风寒，地厚天低，日气易及乃生，其和以成万物。地不足于东南，则阴弱而阳盛，东南之化常多炎热。江南陂湖水泉所聚，四五月时阳气上蒸，其水脉时复为雨化为寒，热方得其中，乃成万物。且春首三阳上出天地气相交通，近水则阳蒸水气以成烟雾，近卤则阳蒸卤气以成云霭，近山则阳蒸山气以成昏霾，皆笼日蔽天。春夏则东南气如烟火，秋冬则西北气如暝。此天道化令之常，皆无关于休咎也。
《天地只是阴阳二气》
唐孔氏曰：阴，荫也，阴气在内奥荫。阳，扬也，阳气在外发扬。伏羲见阴阳之数，画一奇以象阳，画一偶以象阴。阳一而施，阴两而承，本一气也。生则为阳，消则为阴，二者一而已。阳来则生，阳去则死。万物生死，主乎阳，则归之于一也。盖天地是劈。初阴阳之气结成，立其大者以为之主，便是个胚模子，然后为父为母，生人生物，千变万化，皆不出此。所以充塞宇宙何。莫非阴阳之气都离两个物事不得。造化之初，以气造形，故阴阳生天地。以形寓气，故天地转阴阳。汉董仲舒始推出阴阳，为儒者宗，是故儒者知阴阳，则知天地而万事万物无馀奥矣。
《天地所以为天地论》
虚谷问：云有天然后有地，有天地然后有五行。地固不能敌天之大，水亦不当过地之多。以意推之，天形之内皆气也。地体浮于天气之中，天气贯于地体之中。海至深至阔，犹有地以为之底。流至于无地之处则无底而天下之水皆入于天地之气。日一夜一昼行地一次，所以助天之气。@其水以归于无。似胜乎沃焦尾闾之说。鲁斋答：云予儿时侍东里叶公知天者也。问乘查之事。谓：水从海逆入天河，循环天地中，只是许多水往往来来。不然水溢无去处，则天下浸杀。公笑而不答。有客从傍代对谓：海有沃焦石，水至一吸，而乾有尾闾穴，水至一泄而尽。愚曰：吸与泄有限，而水无穷，终不之信。及阅隋志谓：阳精炎炽，入水则竭，百川归注，足以相补。故旱不减，而浸不溢。此说固善。又遗了气而说未莹。今先生不取沃焦尾闾而取日众聩，俱醒真名言也。然愚犹又即水与气之说以求印证焉。葛洪释天曰：地居天内，天大而地小，表里有水，天地各乘气而浮此。以水与气并言也。何承天曰：天形正圆而水居其半，地中高外卑，水周其下。日东出D谷，西入縻幔亦曰咸池。四方皆水，故云四海。此专以水言也。虞耸曰：天形穹窿如鸡子，幕其际周接四海之表，浮于元气之上。譬如覆奁于水而奁不没，气充其中也。p子曰：其形也有涯，其气也无涯。程叔子曰：有气莫非天。岐伯对黄帝问曰大气举之，皆以气言者也。愚谓言水不言气，水从何生。言水与气而不言日，二者何从消长。合而论之，水也气也日也三者相与循环于无穷，此天地之所以为天地也。
《诸儒论天地总说》
或问：天地之形，p子依附之说是矣。朱子之说，何如。朱子说天地间只有阴阳二气，只一个磨来磨去，磨得急了，19得许多渣滓在里面无处出，便结成地在中央。气之清者便为天，为日月，为星辰。又说天初生想只是水火二者，水之滓脚便成地，今登高而望群山皆为波浪之状，只不知因甚么时凝了。初间极软后来方凝得硬。又说五峰所谓一气大息，震荡无垠，海宇变动，山勃川湮，人物消尽，旧迹大灭，是谓洪荒之世。尝见高山有螺蚌壳或生石中，此石即旧日之土螺蚌即水中之物。下者却变而为高，柔者即变为刚，此数条通说错了。以朱子前说恰似天才初生。这一番至五峰螺蚌之说尤可笑也。鸿荒之世至宋不知几千万年矣。尚有螺蚌哉。此朱子笃信之过也。殊不知天地乃无始无终者也。止有一明一暗耳。明了又暗，暗了又明。所谓万古者，一日之气象是也。到得暗时虽然昏黑不曾坠败，就似人间睡著一般，其气尚流通。人睡著之时，人虽不知，然气息一呼一吸，未有一息之停。是以知天地虽昏黑，其呼吸未尝停也。月何为昏黑也。为无阳也。盖天地到了戌亥纯是一团阴气通，是此阴气烟雾塞了日通无光。然虽昏黑，天地之形质未尝败坏，春华秋实之草木并凡有血气者皆不生了。至阳生天依旧开了，以天属阳故也。天虽开，然阳尚微，至寅之时，三阳开泰，天地交构，所以依然春华秋实，生起血气之物来。

[book_title]乾象典第六卷
天地总部艺文一
《天文》〈按篇内音X鸢字典不载音释未详〉后汉・黄宪
徐渊游于蜀山，见苍禽集西冈之坡，顺风而交鸣，徐渊异之，归而问诸徵君曰：此何禽也。曰：其苍o乎。o之孕，不精而感，不交而生。其感也以风；其生也以睨。此之谓气化。其鸟载于尔雅者也。子不闻觚竹之荒，有鸟曰，翼生于股，荧惑见则孕，是以禽而感于星也。嘉陵之墟有鸟曰，临溪而啄影则孕，吐于口而生，是感于水也。扶桑之野有鸟曰摇光，感日之精，千载一孕，其形如龟，是感于日也。此三禽者，尔雅不得而载焉。由此观之，凡海外之荒国，其不名之禽，无称之兽，恶可穷哉。是地无穷而物亦无穷也。曰：然。则天地果有涯乎。曰：日月之出入者，其涯也。日月之外则吾不知焉。曰：日月附于天乎。曰：天外也。日月内也。内则以日月为涯，故躔度不易而四时成。外则以太虚为涯，其涯也不睹日月之光，不测躔度之流，不察四时之成，是无日月也，无躔度也，无四时也。同归于虚，虚则无涯，是以日月之外，圣人不能范围之，而作历。日月之内，圣人不能损益之，而成象。故历者循其迹而作者也。曰：天上旋也，左耶。右耶。曰：清明不动之谓天。动也者，其日月星辰之运乎。是故言天之旋非也，规天而作历犹非也。验诸运焉，云尔已矣。曰：何谓分野。曰：上古之舆壤地无纪，不贡不赋，穴居而野处。后圣为之经画九州以镇其民，人奠其山川，颁其贡赋，地于是乎有纪。由此观之，圣人别九州而纪地，所以配天之文也。非缘星而纪也。夫星辰之茫昧亦未尝屑屑，然而为之分，是故象纬者天之文也。九州者地之纪也。天地异位而合化，故圣人之烈照于天。若分野之所谓，则六经之未述者，吾奚徵。曰：渊也闻鲁王好天文，谭星之士四方辐辏而进，子何隐厥艺哉。曰：懈人纪而贪天文惑孰甚，吾未之学，不敢进也。
《天地赋》〈有序〉晋・成公绥
赋者，贵能分。赋物理，敷演无方，天地之盛，何以致思矣，历观古人未有之赋，岂独以至丽无文难以辞赞，不然，何其阙哉。遂为天地赋。
惟自然之初载兮，道虚无而元清。太素纷以混淆兮，始有物而混成。何一元之芒昧兮，廓开辟而著形。尔乃清浊剖分，元黄判离，太极既殊，是生两仪，星辰焕列，日月重规，天动以尊，地静以卑，昏明迭荩或盈或亏。阴阳协气而代谢，寒暑随时而推移。三才殊性，五行异位，千变万化，繁育庶类。授之以形，禀之以气，色表文，声有音律。覆载无方，流形品物，鼓以雷霆，润以庆云。八风翱翔，六气氤氲。T行蠕动，方聚类分，鳞殊族别，羽毛以群。各含精而容冶，咸受范于陶钧。何滋育之罔极兮，伟造化之至神。若夫悬象成文，列宿有章。三辰烛曜，五纬重光。河汉委蛇而带天，虹霓偃蹇于昊苍。望舒弭节于九道，羲和正辔于中黄。众星回而环极，招摇运而指方。白虎峙踞于参井，青龙垂尾于氐房，元龟匿首于女虚，朱鸟奋翼于星张。帝皇正坐于紫宫，辅臣列位于文昌。垣屏络绎而珠连，三台差池而雁行。轩辕华布而曲列，摄提鼎峙而相望。若乃徵瑞表祥，灾变呈异，交会薄蚀，抱晕带珥，流逆犯历，谴悟象事。蓬容著而妖害生，老人形而主受喜。天矢黄而国吉祥，彗孛发而世所忌。尔乃旁观四极，俯察地理。川渎浩汗而分流，山岳磊落而罗峙。沧海沆漭而四周，悬圃隆崇而特起。昆吾嘉于南极，烛龙曜于北n。扶桑高于万仞，寻木长于千里。昆镇于阴隅，赤县据于辰巳。于是八十一域，区分方别。风乖俗异，险断阻绝。万国罗布，九州并列。青冀白壤，荆衡涂泥。海岱赤埴，华梁青黎。兖带河洛，扬有江淮。辨方正土，经略建邦，王圻九服，列国一同，连城比邑，深池高墉，康衢交路，四达五通。东至D谷，西极泰鳎南暨丹穴，北尽空同。遐方外区，绝域殊邻，人首蛇躯，鸟翼龙身，衣毛被羽，或介或鳞，栖林浮水，若兽若人。居乎大荒之外，处于巨海之滨。于是，六合混一而同宅，宇宙结体而括囊。元运浑流而无穷，阴阳循度而率常。回动纠纷而乾乾，天道不息而自。统群生而载育，人托命于所系。尊太一于上皇，奉万神于五帝。故万物之所宗，必敬天而事地。若乃共工赫怒，天柱摧折，东南俄其既倾，西北豁而中裂。断鳌足而续毁，玉石而补缺。岂斯事之有徵，将言者之虚设。何阴阳之难测，伟二仪之L阔。坤厚德以载物，乾资始而至大。俯尽鉴于有形，仰蔽视于所盖。游万物而极思，故一言于天外。
《释天地图赞》郭璞
祭地肆瘗，郊天致烟。气升太一，精沦九泉。至敬不文，明德惟鲜。
《浑天赋》唐・杨炯
显庆五年，炯时年十一，待制弘文馆。上元三年，始以应制举补校书郎。朝夕灵台之下，备见铜浑之象。寻返初服，卧病丘园。二十年而一徙，官斯亦拙之效也。代之言天体者，未知浑盖孰是。代之言天命者，以为祸福由人。故作浑天赋以辨之。其辞曰：
客有为宣夜之学者，喟然而言曰：旁望万里之黄山而皆青翠，俯察千仞之深谷而皆黝黑。苍苍在上，非其正色。远而望之，无所至极。日月载于元气，所以或中而或昃。星辰浮于太空，所以有行而有息。故知天常安而不动，地极深而不测。可以为观象之准绳，可以作谈天之楷式。有称周髀之术者，冁然而笑曰：阳动而阴静，天迥而地游。天如倚盖，地若浮舟。出于卯，入于酉，而生昼夜。交于奎，合于角，而有春秋。天则西北既倾，而三光北转。地则东南不足，而万穴东流。比于圆首，前临胸者，后不能覆背。方于执炬，南称明者，北可以言幽。此天与而不取，恶遑遑而更求。太史公有B其容，乃盱衡而告曰：楚既失之，齐亦未为得也。言宣夜者，星辰不可以阔狭有常。言盖天者，漏刻不可以春秋各半。周三径一，远近乖于辰极。东井南箕，曲直殊于河汉。明入于地葛稚川，所以有辞。日应于天桓君山，由其发难。假苏秦之不死，既莫知其为说，傥隶首之重生，亦不能成其算也。二客尝闻浑天之事欤。请为左右扬榷而陈之原。夫杳杳冥冥，天地之精，混混沌沌，阴阳之本。何太虚之无碍，伟造化之多端。南溟玉室之宫，爰皇是宅。西极金台之镇，上帝攸安。地则方如棋局，天则圆如弹丸。天之运也，一北而物生，一南而物死。地之平也，影长而多暑，影短而多寒。太阴当日之冲也，成其薄蚀。众星傅月之光也，因其波澜。乾坤阖辟，天地成矣。动静有常，阴阳行矣。方以类聚，物以群分，吉凶生矣。在天成象，在地成形，变化见矣。部之以三门，张之以八纪。其周天也，三百六十五度。其去地也，九万一千馀里。日居而月诸，天行而地止。载之以气，乘之以水。生之育之，长之畜之，亭之毒之，盖之覆之。天聪明也，圣人得之。天垂象也，圣人则之。其道也，不言而信。其神也，不怒而威。验之以衡轴，考之以枢机。三十五官，有群生之系命。一十二次，当下土之封畿。中衡外衡，每不召而自至。黄道赤道，亦殊途而同归。表里见伏，圣人于是乎发挥。分至启闭，圣人于是乎范围。可以穷理而尽性，可以极深而研几。天有北斗，杓携龙角，魁枕参首。天有北辰，众星环拱，天帝威神。尊之以耀魄，配之以勾陈。有四辅之上相，有三公之近臣。华盖岩岩，俯临于帝座。离宫奕奕，旁绝于天津。列长垣之百堵，启闾阖之重。文昌拜于大将，天理囚于贵人。泰阶平而君臣穆，招摇指而天下春。东宫则析木之津，寿星之野。箕为敖客，房为驷马。天王对于摄提，皇极临于宦者。左角右角，两曜之所巡行。阴间阳间，五星之所次舍。后宫掌于燕息，太子承于冢社。宗人宗正，内外叙于邦家。市楼市垣，货殖毕陈于天市。北宫则灵龟潜匿，蛇伏藏。匏瓜宛然而独处，织女终朝而七里。登渐台而顾步，御辇道而徜徉。闻雷霆之隐隐，听⒐闹。南斗主爵禄，东壁主文章。须女主布币，牵牛主关梁。羽林之军，所以除暴乱。垒壁之阵，所以备非常。西宫则天潢咸池，五车三柱，奎为封豕，参为白虎，胃为天仓，娄为众聚。旄头之北宰制其胡虏，天毕之阴蓄泄其云雨。大陵积尸之肃杀，参旗九逯部伍。樵苏之地，出入于园苑。万亿之资，填积于仓庾。南宫则黄龙赋象，朱鸟成形，五帝之座，三光之庭，伤成于钺，诛成于@，祸成于井，德成于衡。执法者，廷尉之列，大夫之象。少微者，储君之位，处士之星。天弧直而狼顾，军市晓而鸡鸣。三川之郊，鹑火通其耀。七泽之国，翼轸寓其精。南河北河，象阙于是乎增峻。左辖右辖，边荒于是乎自宁。乃有金之散气，水之精液。法渭水之横桥，像昆池之刻石。岁时占其水旱，沧溟应其潮汐。织女之室，汉家之使，可寻饮牛之津，海上之人易觌日也者。众阳之长，人君之尊，天鸡晓唱，灵乌昼Z。扶桑临于大海，若木照于昆。太平太蒙所以司其出入，南至北至所以节其寒温。龙山御烛不能议其光景，夸父弃策无以方其骏奔。月也者，群阴之纪，上天之使，异姓之王，后妃之事，方诸对而明。水浃重晕匝而边风驶才盈，蚌蛤则边骑先侵，适斗麒麟则暗虎潜值。五星者，木为重华，火为荧惑，镇居戊己，斯为土德。太白主西，辰星主北，俯察人事，仰观天则。比参右肩之黄，如奎大星之黑。五材所以致用，七政于焉不忒。同舍而有四方，分天而利中国。赤角犯我城黄，角天之争，五星同色，天下偃兵。趋前舍为盈，退后舍为缩。盈则侯王不宁，缩则军旅不复。或向而或背，或迟而或速。金火犯之而甚忧，岁镇居之而有福。观众星之部署，历七曜而驱驰。定天下之文所以通其变，见天下之赜所以象其宜。然后播之以风雨，威之以霜霰。或吐雾而蒸云，或击雷而鞭电。一旬而太平感，肤寸而天下遍。白日为之昼昏，恒星为之不见。尔乃重明合璧，五纬连珠，青气夜朗，黄云旦扶。握天镜，受河图，若曰：赐之以福。此明王圣帝之休符。至如怪云妖氛，冬雷夏雪，日晕长虹，星流伏鳖。阴有馀而地动，阳不足而天裂。若曰：惧之以灾。此昏主乱君之妖孽。昔者颛顼之命，重黎司天而司地。陶唐之分，仲叔宅西而宅东。其后，宋有子韦，郑有裨灶，魏有石氏，齐有甘公。唐都之推星，王朔之候气，周文之视日，吴范之占风。有以见天地之情状，识阴阳之变通。诗曰：谓天盖高。语云：惟天为大，至高而无上，至大而无外。四时行焉，万物生焉。群臣莫尊于上帝，法象莫大于皇天。灵心不测，神理难诠。日何为兮右转，天何为兮左旋。盘古何神兮立天地，巨灵何圣兮造山川。螟何细兮，师旷清耳而不闻，离朱拭目而无见。鹏何壮兮，抟扶摇而翔九万，运海水而击三千。龟与蛇兮异其短长之质。椿与菌兮殊其大小之年。钟何鸣兮应霜气，剑何仗兮动星躔。列子何方兮御风而有待。师门何术兮验火而登仙。鲁阳挥戈兮转于西日。陶侃折翼兮登乎上元。女何冤兮化精卫。帝何耻兮为杜鹃。争疆理者有零陵之石，闻弦歌者有盖山之泉。若怪神之不语，夫何述于此篇。以天乙之武也，焦土而烂石。以唐尧之德也，襄陵而怀山。以颜回之贤也，贫居于陋巷。以孔丘之圣也，情希乎执鞭。冯唐入于郎署也，两君而未识。扬雄在于天禄也，三代而不迁。桓谭思周于图谶也，忽焉不乐。张衡术穷于天地也，退而归田。我无为而人自化，吾不知其所以然而然。
《三无私赋》〈以平上去入为韵〉范荣
天得一以清，地得一以宁，日月得一以明。圣人法之，以化成无私之谓，莫之与京，三者不忒，天下和平。天之道也，存乎至轻。潜运而三光是丽，不言而四时是行。夏以长，春以生，亭毒之德，以无私覆为名。地之义也，为利至广，大流百川，细包草莽。因金风而物成熟，遇木德乃气腾上。且无私载坤德存乎易象。月之来，日之往，无幽不烛，有形斯仰。其照无私，实至明而称朗。若天地不能存之以信，则生成之理息。日月不能存之以明，则终古之道爽。苟不朱历羲和得其所掌，我天子今之有是御。因无私以成心，每宵衣以达曙，奉此三道，守而勿去，大象是执，选贤为急。昭昭为大，与天地而相参。明明鉴下，齐日月而出入。天光发乎幽滞，仁声振于潜蛰。俦阳之德，因时行而有阶。起予者商，想兹道而无级。苟志斯道立之斯立，当轴者斯焉取斯。何忧乎地芥之难拾。
《渔樵问答》宋・邵雍
樵者问渔者曰：天何依。曰：依乎地。地何附。曰：附乎天。曰：然则天地何依何附。曰：自相依附。天依形，地附气，其形也有涯，其气也无涯。有无之相生，形气之相息。终则有始，终始之间，共天地之所存乎。天以用为本，以体为末。地以体为本，以用为末。利用出入之谓神。名体有无之谓圣。唯神与圣能参乎天地者也。小人则日用而不知，故有害生实丧之患也。夫名也者，实之客也。利也者，害之主也。名生于不足，利丧于有馀。害生于有馀，实丧于不足，此理之常也。养身必以利。贪夫则以身徇利，故有害生焉。立身必以名，众人则以身徇名，故有实丧焉。窃人之财谓之盗，其始取之也，唯恐其不多也，及其败露也，唯恐其多矣。夫贿之与赃，一物也，而两名者，利与害故也。窃人之美谓之徼，其始取之也，唯恐其不多也，及其败露也，唯恐其多矣。夫誉与毁，一事也，而两名者。名与实故也。凡言朝者，萃名之所也。市者，聚利之地也。能以不争处乎其间，虽一日九迁，一货十倍，何害生实丧之有耶。是知争也者取利之端也。让也者，趋名之木也。利至则害生，名兴则实丧。利至名兴而无害生实丧之患，唯有德者能之。天依地，地附天，岂相远哉。
《天地万物造化论》王柏
原夫未判之初，有太易，有太初，有太始，有太素。太易者，未见气者也。太初者，气之始也。太始者，形之始也。太素者，质之始也。气形质而未相离乃谓之混沌。混沌已分，乃开天地。天形如弹丸，半覆地上，半隐地下。其势斜倚，故天行健。北高故极出地三十六度，南下故极入地三十六度。周天三百六十五度四分度之一，昼则自左而向右，夜则自右而复左。气积于阳而其精外明者谓之日。气积于阴而其魄含景者谓之月。体生于地精浮于天者谓之星。五行之精是谓五纬。经星则丽天而左行，七政则违天而右绕。日之径千里，昼夜所经谓之一度。仲夏躔东井而去极近，则昼长而夜短。仲冬躔南斗而去极远，则昼短而夜长。日之周天以岁计，月以朔计。二十八宿日之所经为黄道。横络天腹中分二极者为赤道。春秋二分，日循赤道，平分天体，昼夜中停。春夏之交，阳极生阴，则阳升于天而生暑。秋冬之交，阴极生阳，则阴际于天而生寒。日行三百六十度而成岁，馀度之未周者为五日之强。月行二十九日半而及于日，其不足者六日之弱。以不足乘其馀，岁得十一日，积而成月，则置闰。三岁一闰，五岁再闰，十有九年而为闰七，是谓一章，则馀分尽矣。昼夜百刻而辰周十二，故以八刻二十八分为一时，积六千分成昼夜，五日为候，三候为气，六气为时，四时为年，而天地备矣。乾道变化，二气流行，阴气凝聚。阳在内者不得出，则激搏而为雷。阳在外者不得入，则周旋不舍而为风。阳与阴夹持，则磨轧有光而为电。阳气正升为阴气所乘，则相持而为雨。阴与阳得助其飞腾，则飘r而为云。阴干于阳而气薄不能以掩日，则虹见。阳伏于阴而气结不能以自收，则雹降。月星布气阴感之，则肃而为霜。阳感之，则液而为露。上寒而下温，则霜不杀物。上温而下寒，则雨而不冰。风不宜温而温，则雨凝而为雪，阳纵而阴翕之也。雷不当出而出，则雪霰交至，阳亵而阴乘之也。然自天地剖判以来，裨海环之中国，外如赤县神州者九，乃有大瀛海环其外天地之际焉。天地冲和之气悉萃诸华，而有衣冠仁义礼乐之风。殊方水土之精溢于尤物，不过沈沙栖陆瑰异之产，盖气偏也。彼穷荒远徼如日本、如流沙、如悬度，此其地多热。如雪山、如漏天、如卢龙，此其地多寒。皆日月所偏照，梯航所罕通浸，不与中国类。亦气中之穷也。南北为经，东西为纬。东极以至西极二亿三万五百里七十五步。南北亦如之。雒阳东抵扶桑u二万里，次则日本一万五千里。其地温燠，西W安息二万五千里，南至大秦八千里，其地嚣热。南抵真腊二万里，次则扶南一万三千里，其地炎暑。北抵流鬼一万五千里，次则驳马一万四千里，其地常雪。驿传至此极矣。天地初分，只有水火，水便是地，火便是日星也。土之所附，其气融结，则峙而为山。水之所趋，其势蓄泄，则流而为川。山气暮合而为岚，水气朝降而为雾。地势峻极，起自西北，故昆乘地之高而东驱，嵩山据地之中而南骛。两山并驱，其中必有水。两水夹行，其中必有山。水流东极，气虚而散，如沃焦釜无有遗馀。往者既消，来者复息。水流东极，其应于月者为潮。盖日为阳精，阴之所依。月为阴灵，潮之所附。朔望之际，月近于日，故月行疾而潮应大。朔望之后，月远于日，故月行迟而潮应小。春为阳中，阴生于午而昼潮大。秋为阴中，阳生于子而夜潮大。一昼一夜而再至，亦犹岁之春秋而月之朔望云耳。若夫乾道成男，坤道成女。凝体于造化之初，二气交感，化生万物。流形于造化之后。灵于万物者为人，散于动植者为物。天一生水，在人为精。地二生火，在人为神。天三生木，在人为魂。地四生金，在人为魄。天五生土，在人为体。受精于阴，其聚而能灵者，魄也。受气于阳，其散而能神者，魂也。头圆象天，足方象地。嘘而温者，阳也。吸而凉者，阴也。羽虫三百有六十，而凤为之长。毛虫三百有六十而，麟为之长。甲虫三百有六十，而龟为之长。鳞虫三百有六十，而龙为之长。裸虫三百有六十，而人为之长。此乾坤之美也。故太平之人仁，丹穴之人智，太蒙之人信，空同之人武，坚土之人刚，弱土之人肥，墟土之人大，沙土之人细，息土之人丑，轻土之人多利，重土之人多迟。清水音小，浊水音大，湍水人轻，迟水人重。山气多男，泽气多女，石气多力，暑气多夭，寒气多寿，陵气多贪，衍气多仁。惟中国禀太和，五性全备，为无亏。人之一身分配五行，而造化之理具焉。五行一阴阳也。人诚有之，物亦宜然。鸡知将旦，鹤知夜半，不类信乎。人狎鸥而机忘，犬吠屠而机露，不类智乎。虎啸而风生，龙T而云起。将雨而鱼{，将风而鹊下，不类感应乎。燕知戊己，虎知破冲，巢居知风，穴居知雨，不类几先乎。蠖屈而求伸，狨断而求活，不类自全乎。蝼蚁之君臣，鸿雁之兄弟，出乎类也。乌鸢之知爱，豺獭之有祭，反其本也。毛羽鳞介之类如此，至于草木，可类举焉。松柏郁苍而知其叶自根流，豫章盘固而知其本盛末茂，橘u淮而枳，蒿处陆而艾，藻寄根于水，葵倾心于日，桂枝之下草不植，麻黄之D雪不积。观木而可验晴雨，占草而可知水旱。兔丝不土而蔓，映果无花而实。芡近阳而性暖，菱背日而性寒。莲实下垂则取其象以治心，胡桃瓤缩则资其形以敛肺。生于西者物多辛。生于南者物多燥。东北二物亦然。麦受六阳之全，故就实而昂。稻分阴阳之半，则未实而俯。菽禀火气至水旺而枯，荠禀水气至土旺而绝。衍沃之区以种而毓人力所及。不毛之地以气而化雨露所成。有根本，则有枝干。有花实，实中有仁。而生生不穷之理具焉。故曰：天开于子，地辟于丑，人生于寅，循环无端，孰窥其际。自非圣人，后天地而生，知天地之始，先天地而殁，知天地之终者，畴克然哉。大哉，易也。斯其至矣。
《论天地》元・史伯v
天问集注：地则气之渣滓，聚成形质者，但以其刺于劲风旋转之中，故得以兀然浮空甚久而不坠耳。黄帝问于岐伯曰：地有凭乎。岐伯曰：大气举之。亦此谓也。按p子：天地自相依附之言至矣，尽矣。朱子此说亦不过推广邵子之说而言尔。本无可疑，所未晓者，气运水动，地若无可根著，则不免有随气与水而动之患。况地之广厚。虽曰以气行乎其中故得浮而不沈，然以极重之物无所根著，乃能久浮而不沈，于心终有所未达者，不知如何。愚切以意度之，地若有所根著，则其势当在下。在下则当天之南枢入地三十六度处。何以知之。盖天半在地上，半在地下，此特就地面言之尔。地有如此之广博，则必有如此之深厚。今地之在水面者可见，在水下者不可见。是则地之深厚皆在下也。深厚既皆在下，则天之半在地下者宜多为容不与地之所不得。如半在地上者之空虚矣。况水面之地，北高南下，而东南又有不满之处，以此度之，则天之两极所以北高而南下者，正以地之形势亦北高而南下也。如此，南方水下之地当极深极厚，其下必有所根著之处矣。天体绕地左旋无停息时，地若有所根著宜在南枢不动之处，非地之形质根著乎天也。天若果有非实非虚之体运乎地外，则南枢所在必当亦有非实非虚之体与地相贯通矣。如此，则地之所以兀然浮空久而不坠者，非惟大气有以举之，亦天体有以贯之。譬如花中之实，其根蒂若不相连，则生意何由而相通哉。至于气之运乎地外，水之束乎气中者，自与此不相妨也。臆度之说如此，岂其然哉。姑志于此云尔。按书传引浑天之说曰：天之形状似鸟卵，地居其中，天包地外，如卵之裹黄。圆如弹丸。故曰：浑天，言其形体浑浑然也。其术以为天半覆地上，半在地下。其天居地上见者一百八十三度半强，地下亦然。北极出地上三十六度，南极入地下亦三十六度。以此观之，是地正当天之中也。然地有如此之广博，宜必有如此之深厚。今特地面正当天之中耳，是地之深厚皆在下也。愚既已言于前矣。又按文公天问注曰：地则气之渣滓，聚成形质者，但以其刺于劲风旋转之中，故得以兀然浮空甚久而不坠耳。今自地以上何尝见有所谓如劲风之气哉。地下若亦如此，则水与地何所承载而自立耶。意者自地以上皆为化生人物之区域，若即有如劲风之气行乎其间，则化育何以宁息而得遂哉。如此则至刚至劲之气宜在去地几万里之上，近天象所丽之处而后运也。以在上者推之，则四方与在下者宜亦皆然。如此，则地与水之在下者当极深极厚，在四方者当极广极博，必充满逼塞于大气旋转之中而后可。是故地与水之外即劲气之所旋转，劲气之内即是地与水之所充塞。气之与水与地相去无毫发间。然则在下地形终极之处，与天体相接不相接，非愚所能及也。姑志所疑，以俟知道者而请问焉尔。以前所论观之，则在内者，上虚而下实，皆是宁静之区。在外者，东升而西没，方是刚劲之气。内外相依附，动静相表里，而天地之体段可识矣。愚尝于清夜之间仰瞻星象森罗，可以想见，混沦磅R圆方高广之度。虽曰：天大地小，然形气固各当有分量。若形自有限，气独无涯，则气大形小辽绝已甚，无乃阴阳不相称乎。以愚度之，气是运动发散之物，若无范围之于外，将恐空虚无极。则在外周遍之势难。亦恐外散则在内刚劲之力减，故必有范围之者，然后有至刚至劲之气，外薄乎范围之体而不得出，则内依乎宁静之区而不停运，而相依相附，自有不容不然者矣。又按：在易之离彖传曰：日月星辰丽乎天，百b草木丽乎地。圣人以日月星辰对百b草木而言，以天对土而言。以此观之，则天为有体耶。无体耶。愚不得而知也。但若以为日月星辰即天之体，则土之体不可但以百b草木当之。明矣。以百b草木不可为土之体，推之则天之体与日月星辰之体二欤。一欤。愚亦不可得而知也。姑志于此，以俟知道者而请问焉。浑天说曰：天之形状似鸟卵，地居其中，天包地外，犹卵之裹黄，圆如弹丸。故曰：浑天言其形体浑浑然也。佛氏以为：有须弥山，山之四畔有四大部州，总名娑婆世界。日月星辰皆围绕山腰而行。南昼则北夜，东以为夕，西以为旦。其在三方亦然。如浑天之说，则天大于地。如须弥山之说，则地大于天。天大于地，则以无涯之气囿有限之形。所谓大气举之，劲气所束是也。若然则伊川所疑：桌置地上，地置何处之问。此说可以答之。地大于天，则须弥山与四大部州至高大极广，不知当于何处安放，此不通之论也。如浑天之说则天半覆地上，半在地下，唯北极去地三十六度，故绕北极七十二度，常见不隐可也。如须弥山之说，则山既极高，北郁单越与南阎浮提，西夔拿尼与东汾维岱，皆隔山不相见，日月星辰绕山腰而行，方其在北者，则南皆不之见，可也。今绕北极七十二度，星辰何故常在山腰南畔。并不行到其馀三方，并不为山所遮隔耶。此又不通之论也。佛氏往往窃盖天周髀之说而少变之，以为此说反不如盖天斗极居中，故常见之说为可通。盖佛氏本不知天之形状如何，又不肯自以为不知，故谬为此说，且务欺诳愚世，以掩覆其有所不知之羞而已。易乾大象天行健语录曰：惟胡安定说得好。因举其说曰：天形苍然，南极入地下三十六度，北极出地上三十六度。状如倚杵，其周则一昼一夜行九十馀万里，人一呼一吸为一息。一息之间天行已八十馀里，人一昼一夜有万三千六百馀息。故天行九十馀万里。灵耀论云：一度二千六百三十二里，千四百六十一分里之三百四十八，周百七万九百一十三里者，是天周圆之里数也。径三十五万七千九百七十一里。此二十八宿周回直径之数也。书许氏丛说引晋天文志，以夏至之日景而以勾股法计之，自地上去天得八万一千三百九十四里三十步五尺三寸六分。此天径之半。倍之得十六万二千七百八十八里六十一步四尺七寸二分，以周率乘之径率，约之，得五十一万三千六百八十七里六十八步一尺八寸二分，此周天之数也。今以其数分之，每度计一千四百单六里一百四十三步三尺五寸七分三八毫。离骚天问所行几里，朱子注曰：历家以为周天赤道一百七万四千里。愚按胡氏谓一息天行八十里，则万三千六百息，当有一百八万八千里。今但言故天行九十馀万里，岂一时计算之未审耶。抑后人传写之有误耶。但胡氏皆以有馀言之，则亦大约如此而已。今以息数所积校之灵耀所载，仅差万有馀里而已。而晋志所计乃不及一半，何其相辽绝如此。以愚度之，当以胡氏说息数所积及灵耀论所言里数为当。盖天内是地，地形之广约作十万里，海水亦作地算，天体若不如此大，如何容得地在中间，形气相依。形既如此广，气若不极其厚，如何束得形住。如何举得形起。况地在天中，日月丽天而行，月常受日光为光，惟地小天大，故地之四外空旷辽廓。日月之行虽有隔地之时，然天去地远，则日光无时不旁出地外，而月常得受之以为光。故必如灵耀论径三十五万之说，然后地之四面各有十馀万里之空，日光乃不为地所碍尔。若如晋志径十六万里之说，则地之四面仅各有二三万里之空，日光安得不为地所碍耶。姑志臆说，以俟知者而问焉。
《辨天外之说》明・杨慎
邵康节曰：天何依。依乎地，地何附。附乎天。天地何所依附。曰自相依附。自斯言一出，宋儒标榜而互赞之，随声而妄衍之。朱子遂云：天外更须有躯壳甚厚，所以固此气也。天岂有躯壳乎。谁曾见之乎。既自撰为此说，他日遂因而实之。曰：北海只挨著天壳边，过似曾亲见天壳矣。自古论天文者，宣夜周髀浑天之书，甘石、洛下、闳之流皆未尝言。非不言也，实所不知也。若邵子朱子之言人所不言，亦不必言也。人所不知，亦不必知也。人所不问，亦不必问也。庄子曰：六合之外，圣人存而不论。此乃切要之言。孰谓庄子为虚无异端乎。元人赵缘督始稍正邵子之诞，而今之俗儒已交口议之。又丘长春，世之所谓神仙也，其言曰：世间之事尚不能究，况天外之事乎。由是言之，则庄子长春乃异端之正论。而康节、晦翁之言则吾儒之异说矣。本朝刘伯温，古甘石洛下之流，其言曰：天有极乎。极之外何物也。天无极乎。凡有形必有极，理也，势也。是圣人所不能知耳。非不言也。故天之行，圣人以历纪之。天之象，圣人以器验之。天之数，圣人以算穷之。天之理，圣人以易究之。天之所s，人无术以知之者，惟此耳。今不曰不知，而曰不言，是何好胜之甚也。呜呼。伯温此言其确论乎。其曰：好胜者，盖指宋儒之论天者。予尝言东坡诗：不识庐山真面目，只缘身在此山中。盖处于物之外方见物之真也。吾人固不出天地之外，何以知天地之真实欤。且圣贤之学，切问近思，亦何必天外之事耶。
天地总部艺文二〈诗〉
《两仪诗》晋・傅元
两仪始分元气清，列宿垂象六位成。日月西流景东征，悠悠万物殊品名。圣人忧代念群生。
《一元吟》宋・邵雍
天地如盖轸，覆载何高极。日月如磨蚁，往来无休息。上下之岁年，其数难窥测。且以一元言，其理尚可识。一十有二万，九千馀六百。中间三千年，迄今之陈迹。治乱与废兴，著见于方策。吾能一贯之，皆如身所历。
《观物诗》前人
地以静而方，天以动而圆。既正方圆体，还明动静权。静久必成润，动极遂成然。润则水体具，然则火用全。水体以器受，火用以薪传。体在天地后，用起天地先。
天地总部选句
楚宋玉《大言赋》：方地为车，圆天为盖。
汉贾谊《鹏赋》：天地为炉，造化为工。阴阳为炭，万物为铜。
《焦赣易林》：播天舞地，扰乱神所。
魏曹植《庖牺赞》：龙瑞名官，法地象天。〈又〉神龟赋：下夷方以则地，上规隆而法天。
晋陆机《演连珠》：虐暑熏天，不减坚冰之寒。涸阴凝地，无累陵火之热。
陆云《九悯》：规方地而式矩，仪穹天而承规。
宋谢庄月赋：柔o雪凝，圆灵水镜。
鲍照《与妹书》：凌跨长陇，前后相属，带天有匝，横地无穷。〈又〉《芜城赋》：廛\扑地，鼓吹沸天。
齐张融《海赋》：分浑始地判，气初天作成，万物为山为川。
梁陶弘景《解官表》：臣闻：尧风冲天，颍阳振饮河之谈。汉德括地，商阴峻餐芝之气。
陈徐陵《侯安都德政碑铭》：绵天渗l，浃地虔刘。隋薛道衡《老氏碑》：四维纪地，八柱承天。
许善心《神雀颂》：御地七神，飞天五老。
唐杨炯《少室山碑》：青霞起而照天，白露生而匝地。王勃《舍利塔碑》：雕镌备勒飞禽走兽之奇，藻绘争开复地重天之美。
张文成《实性寺碑》：莲开青目，毫光照于四天。花艳丹唇，顶彩周于十地。
王维《京兆尹张公德政碑》：火燎将至，{天铄地。崔融《请修书表》：昔者明王学以化人成俗，古之君子文以纬地经天。
刘长卿《冰赋》：如雪覆地，若云披天。
彭朝曦《勤政楼视朔观云物赋》：静以法地，动而合天。白行简《斗为帝车赋》：何有象而著天，何无迹而行地。蒋防《望海日初出赋》：赤玉之盘烛地，黄金之镜帖天。唐王绩诗：三山银作地，八洞玉为天。
卢照邻诗：缛彩遥分地，繁光远缀天。
骆宾王诗：赏洽袁公地，情披乐令天。
崔日知诗：赋成先掷地，词高直锾臁
杜甫诗：弱水应无地，阳关已近天。〈又〉大声吹地转，高浪拍天浮。
高适诗：碣石辽西地，渔阳蓟北天。
岑参诗：客厌巴南地，乡邻剑北天。
白居易诗：青苔扑地连宵雨，白浪掀天尽日风。李绅诗：花界无声地，慈宫有相天。
杜牧诗：拂天闻笑语，特地见楼台。
宋苏轼诗：清风缘厥詹惺睿素月流天扫积阴。〈又〉千章古木临无地，百尺飞涛泻漏天。
陈与义诗：谈天安用如邹子，扫地还应学赵州。杨万里诗：滴地酒成冻，喧天鸦诉寒。
陆游诗：云埋废苑呼鹰地，雪暗荒郊射虎天。

[book_title]乾象典第七卷
天地总部纪事
《易经・系辞下传》：古者，庖牺氏之王天下也，仰则观象于天，俯则观法于地。观鸟兽之文与地之宜，近取诸身，远取诸物。于是，始作八卦以通神明之德，以类万物之情。
《通鉴前编》：伏羲削桐为琴，面员法天，底平象地。《路史》：伏羲命潜龙氏造甲子以命岁时，配天为干，配地为枝。枝干配类以纲，维乎四象。
《通鉴前编》：古者，民茹草木之实，食禽兽之肉，未知耕稼。炎帝因天时，相地宜，勰疚耜，揉木为耒，始教民艺五谷，而农事兴焉。
《路史》：黄帝有熊氏。帝问于鬼臾曰：上下周纪其有数乎。对曰：天以六节，地以五制。周天纪者，六期为备。终地纪者，五岁为周。五六合者，岁三千七百二十气为一纪。六十岁千四百四十气为一周。太过不及，斯以见矣。乃因五量，治五气，起消息，察发敛，以作调历。《通鉴前编》：帝作冕垂旒，充纩为元。衣黄裳以象天地之正色。旁观翟草木之华，乃染五采为文章，以表贵贱。
《管子・五行篇》：昔者，黄帝得蚩尤而明于天道，得大常而察于地利。蚩尤明乎天道，故使为当时。大常察乎地利，故使为廪者。
《史记・五帝本纪》：帝颛顼高阳者，静渊以有谋，疏通而知事，养材以任地，载时以象天。
自序：昔者在颛顼，命南正重以司天，北正黎以司地。《通鉴前编》：帝喾高辛氏，顺天之义，知民之急。取地之财而节用之，抚教万民而利诲之。
《路史》：尧得舜服泽之阳，问以天下曰：我欲致天下，为之奈何。对曰：执一亡失，行微亡怠。中信无倦，而天下自来。问以奚事，对曰：事天。问以奚任，对曰：任地。又问奚务，对曰：务人。
《虞书・大禹谟》：帝曰：俞地平天成，六府三事，允治万世，奚赖时乃功。
《吕子行论》：尧以天下让舜，鲧为诸侯，怒于尧曰：得天之道者为帝，得地之道者为三公。今我得地之道而不以我为三公。以尧为失论，欲得三公，怒甚猛兽，欲以为乱。
《拾遗记》：帝尧在位，圣德光洽。河洛之滨，得玉版方尺，图天地之形。又获金璧之瑞文字炳列，记天地造化之始。
《庄子・知北游篇》：舜问乎丞曰：道可得而有乎。曰：汝身非汝有也。汝何得有夫道。舜曰：吾身非吾有也。孰有之哉。曰：是天地之委形也。生非汝有，是天地之委和也。性命非汝有，是天地之委顺也。孙子非汝有，是天地之委蜕也。故行不知所往，处不知所持，食不知所味。天地之强，阳气也。又胡可得而有耶。
《周礼・春官》：大宗伯以苍璧礼天，以黄琮礼地。
《管子・山权数篇》：桓公问于管子曰：请问权数。管子对曰：天以时为权，地以财为权，人以力为权，君以令为权。失天之权，则人地之权亡。桓公曰：何谓失天之权则人地之权亡。管子对曰：汤七年旱，禹五年水，民之无卖子者。汤以庄山之金铸币而赎，民之无卖子者。禹以历山之金铸币而赎，民之无卖子者。故天权失，人地之权皆失也。故王者岁守十分之参，三年与少半成岁，三十一年而藏，十一年与少半藏，参之一不足以伤民，而农夫敬事力作，故天毁地凶旱水u，民无入于沟壑乞请者也。此守时以待天权之道也。〈三年与少半以下原本恐有错讹〉
《左传》：秦获晋侯以归晋，大夫反首拔舍，从之。秦伯使辞焉，曰：二三子，何其戚也。寡人之从君而西也，亦晋之妖梦是践。岂敢以至晋。大夫三拜，稽首曰：君履后土而戴皇天，皇天后土，实闻君之言。群臣敢在下风。乃舍诸灵台。大夫请以入。公曰：晋人戚忧以重我，天地以要我。不图晋忧，重其怒也。我食我言，背天地也。重怒难任，违天不祥，必归晋君。
《列子・天瑞篇》：杞国有人忧天地崩坠，身无所寄，废寝食者。又有忧彼之所忧者，因往晓之曰：天积气耳，亡处亡气，若屈伸呼吸，终日在天中行止。奈何忧崩坠乎。其人曰：天果积气，日月星宿不当坠耶。晓之者曰：日月星宿亦积气，中之有光耀者，只使坠亦不能有所中伤。其人曰：奈地坏何。晓者曰：地积块耳，充塞四虚，亡处亡块，若躇步蹈，终日在地上行止。奈何忧其坏。其人舍然大喜。晓之者亦舍然大喜。长庐子闻而笑之曰：虹霓也，云雾也，风雨也，四时也，此积气之成乎天者也。山岳也，河海也，金石也，水火也，此积形之成乎地者也。知积气也，知积块也，奚谓不坏。夫天地，空中之一细物，有中之最巨者，难终难穷，此固然矣。难测难识，此固然矣。忧其坏者，诚为大远。言其不坏者，亦为未是。天地不得不坏，则会归于坏，遇其坏时，奚为不忧哉。子列子闻而笑曰：言天地坏者，亦谬。言天地不坏者，亦谬。坏与不坏，吾所不能知也。虽然彼一也此一也，故生不知死，死不知生。来不知去，去不知来。坏与不坏，吾何容心哉。
《左传》：刘康公成肃公会晋侯伐秦，成子受于社，不敬。刘子曰：吾闻之，民受天地之中以生，所谓命也。是以有动作礼义威仪之则以定命也。国之大事在祀与戎。今成子惰弃，其命矣，其不反乎。
《国语》：晋孙谈之子周适周，事单襄公，襄公有疾，召顷公而告之曰：必善晋，周将得晋国。其行也文，能文则得天地。天地所胙小而后国。夫敬文之恭也，忠文之实也，信文之孚也，仁文之爱也，义文之制也，知文之与也，勇文之帅也，教文之施也，孝文之本也，惠文之慈也，让文之材也。象天能敬，帅意能忠，思身能信，爱人能仁，利制能义，事建能知，帅义能勇，施辩能教，昭神能孝，慈和能惠，推敌能让。此十一者，夫子皆有焉。天六地五，数之常也。经之以天，纬之以地，经纬不爽，天之象也。文王质文，故天胙之，以天下夫子被之矣。《左传》：子大叔见赵简子，简子问揖让周旋之礼焉。对曰：是仪也。非礼也。简子曰：敢问何谓礼。对曰：吉也闻诸先大夫子产曰：夫礼，天之经也，地之义也，民之行也。天地之经而民实则之。则天之明，因地之性，审行信令，祸福赏罚，以制死生。生好物也，死恶物也。好物乐也，恶物哀也。哀乐不失，乃能协于天地之性，是以长久。简子曰：甚哉。礼之大也。对曰：礼上下之纪，天地之经纬也。民之所以生也，是以先王尚之。
《庄子・知北游篇》：冉求问于仲尼曰：未有天地可知耶。仲尼曰：可古犹今也。冉求失问而退。明日复见曰：昔者吾问，未有天地可知乎。夫子曰：可古犹今也。昔日吾昭然，今日吾昧然。敢问何谓也。仲尼曰：昔之昭然也，神者先受之。今之昧然也，且又为不神者求耶。无古无今，无始无终，未有子孙而有子孙可乎。冉求未对。仲尼曰：已矣。未应矣。不以生生死，不以死死生。死生有待耶，皆有所一体。有先天地生者物耶，物物者非物，物出不得先物也，犹其有物也。犹其有物也无已。圣人之爱人也，终无已者。亦乃取于是者也。《国语》：楚昭王问于观射父曰：周书所谓重黎，实使天地不通者，何也。若无然，民将能登天乎。对曰：非此之谓也。少之衰也。九黎乱德，民神杂揉，不可方物。颛顼受之，乃命南正重司天以属神，命火正黎司地以属民，使复旧常，无相侵渎，是为绝地天通。
《庄子・齐物论》：南郭子綦隐几而坐，仰天而嘘嗒焉，似丧其耦，颜成子游立侍乎前曰：何居乎形固可使如槁木，而心固可使如死灰乎。今之隐几者，非昔之隐几者也。子綦曰：偃不亦善乎。而问之也。今者吾丧我，汝知之乎。汝闻人籁而未闻地籁，汝闻地籁而未闻天籁。夫子游曰：敢问其方。子綦曰：夫大块噫气，其名为风，是唯无作，作则万窍怒耄而独不闻之乎。山林之畏佳大木。百围之窍穴，似鼻，似口，似耳，似，似圈，似臼，似洼者，似污者，激者，y者，叱者，吸者，叫者，号者，a者，咬者，前者唱于而随者唱喁。冷风则小和，飘风则大和，厉风济则众窍为虚，而独不见之调调之刁刁乎。子游曰：地籁则众窍是已，人籁则比竹是已，敢问天籁。子綦曰：夫吹万不同而使其自已也。咸其自取，怒者其谁邪。
《天下篇》：南方有倚人焉，曰黄缭。问天地所以不坠不陷，风雨雷霆之故，惠施不辞而应，不虑而对，遍为万物说，说而不休，多而无已，犹以为寡。益之以怪，以反人为实，而欲以胜人为名，是以与众不适也。弱于德，强于物，其涂T矣。由天地之道观惠施之能，其犹一蚊一虻之劳者也。其于物也何庸。
《汉书・灌夫传》：武安侯田鼢劾灌夫骂坐不敬，捕灌氏支属。魏其侯窦婴上书，召入，具言：灌夫醉饱，事不足诛，丞相以他事诬罪之。因言鼢短。鼢曰：天下幸而安乐无事，鼢得为肺腑。所好音乐、狗马、田宅，鼢所爱倡优巧匠之属。不如魏其灌夫，日夜招聚天下豪桀壮士与论议，腹诽而心谤，n视天，a画地，辟睨两宫。间幸天下有变，而欲有大功。臣乃不如魏其等所为。《扬子・法言・问神篇》：或问神曰：心，请问之。曰：潜天而天，潜地而地。
《世说》：晋武帝始登阼探策得一，侍中裴楷曰：臣闻天得一以清，地得一以宁，侯王得一以为天下贞。帝说。《旧唐书・姜师度传》：师度好沟洫，所在必发众穿凿。先是，太史令傅孝忠善占星纬，时人为之语曰：傅孝忠两眼看天，姜师度一心穿地。
《闻见杂录》：丁晋公尝忌杨文公。一日诣晋公，既拜而髯拂地。晋公曰：内翰拜时髯拂地。杨起视其仰尘曰：相公坐处幕漫天。
《宋史・陆九渊传》：九渊字子静，生三四岁，问其父天地何所穷际。父笑而不答，遂深思至忘寝食。
《在田录》：高祖游食四方，时尝露宿野中，作诗自述云：天为罗帐，地为毡。日月星辰伴我眠。鞠躬不敢长，伸脚恐踏山河社稷穿。
《豢龙子》：或问：天地有始乎。曰：无始也。天地无始乎。曰：有始也，未达。曰：自一元而言有始也。自元元而言无始也。
天地总部杂录
《易经・乾卦・文言》：九五，本乎天者亲上，本乎地者亲下。则各从其类也。〈程传〉本乎天者如日月星辰，本乎地者如虫兽草木。阴阳各从其类，人物莫不然也。
坤上六文言：阴疑于阳必战，为其嫌于无阳也，故称龙焉。犹未离其类也。故称血焉。夫元黄者，天地之杂也。天元而地黄。〈本义〉坤虽无阳，然阳未尝无也。血阴属，盖气阳而血阴也。元黄，天地之正色，言阴阳皆伤也。豫彖传：豫顺以动，故天地如之，而况建侯行师乎。坎彖传：天险不可升也。地险山川丘陵也。王公设险以守其国。〈大全〉临川吴氏曰：不可升者，无形之险。山川丘陵，有形之险。
《明夷・上六》：不明晦，初登于天，后入于地，象曰：初登于天，照四国也。后入于地，失则也。
《系辞上传》：易与天地准，故能弥纶天地之道。仰以观于天文，俯以察于地理，是故知幽明之故。〈大全〉朱子曰：故是幽明之所以然者，昼明夜幽，上明下幽。观昼夜之运，日月星辰之上下，日出地上便明，日入地下便幽。天文有半边在上面，须有半边在下面，可见天文幽明之所以然也。南明北幽，高明深幽，观南北高深，可见地理幽明之所以然也。
与天地相似故不违。知周乎万物，而道济天下，故不过。〈本义〉天地之道知仁而已。知周万物者，天也，道济天下者，地也。知且仁，则知而不过矣。
范围天地之化而不过。〈本义〉天地之化无穷，圣人为之范围，不使过于中道，所谓裁成者也。
广大配天地。〈大全〉南轩张氏曰：乾之大，生以资其始。坤之广，生以流其形。此广大配天地也。
夫易，圣人所以崇德而广业也。知崇礼卑，崇效天，卑法地，天地设位，而易行乎其中矣。〈本义〉穷理，则知崇，如天而德崇。循理，则礼卑，如地而业广。〈大全〉朱子曰：天地设位，而易行乎其中，阴阳升降便是易。易者，阴阳是也。
法象莫大乎天地。〈大全〉徐氏曰：法谓效法，象谓成象。万物之生有显有微，皆法象也，而莫大乎天地。
天生神物，圣人则之；天地变化，圣人效之。
《系辞下传》：子曰：乾坤，其易之门耶。乾，阳物也。坤，阴物也。阴阳合德，而刚柔有体，以体天地之撰，以通神明之德。〈本义〉诸卦刚柔之体，皆乾坤合德而成。
天地设位，圣人成能。〈本义〉天地设位，而圣人作易以成其功。
《诗经・小雅・正月篇》：谓天盖高，不敢不局。谓地盖厚，不敢不。〈朱注〉言遭世之乱，天虽高而不敢不局，地虽厚而不敢不。
《礼记・乐记》：乐者，天地之和也。礼者，天地之序也。〈又〉天高地下，万物散殊，而礼制行矣。〈又〉乐者，敦和率神而从天礼者。别宜居鬼而从地。故圣人作乐以应天，制礼以配地。礼乐明备，天地官矣。〈又〉地气上齐，天气下降。阴阳相摩，天地相荡。鼓之以雷霆，奋之以风雨，动之以四时，之以日月，而百化兴焉。如此则乐者，天地之和也。〈又〉及夫礼乐之极乎天而蟠乎地，行乎阴阳而通乎鬼神，穷高极远而测深厚乐，著大始而礼居成物。著不息者，天也。著不动者，地也。一动一静，天地之间也。故圣人曰：礼乐云。〈又〉清明象天，广大象地。〈又〉是故大人举礼乐，则天地将为昭焉。天地D合，阴阳相得，煦妪覆育万物，然后草木茂，区萌达，羽翼奋，角k生，蛰虫昭，苏羽者妪，伏毛者孕，鬻胎生者不，而卵生者不~，则乐之道归焉耳。
《祭法》：燔柴于泰坛，祭天也。瘗埋于泰折，祭地也。用U犊。
《经解》：天子者，与天地参。故德配天地，兼利万物。《乡饮酒义》：宾主象天地。〈陈注〉赞皇浩斋曰：立宾以象天，所以尊之也。立主以象地，所以养之也。《周礼・冬官・考工记》：轸之方也，以象地也。盖之圜也，以象天也。〈订义〉郑锷曰：圣人与天地合其德，与日月合其明，无所往而不与之俱。故或以宫室而象之，或以衣裳而象之，或以圭璧旌旗而象之，而又作车以象之。夫车以载乘不过一器耳，而天地日月之象实具焉。王者乘之，岂徒然哉。期得覆载照临之道于俯仰之间也。夫舆本方也，为之轸以承之，其制亦方，方而在舆之下，所以象地形之方也。不以舆象之，而取于轸者，盖轸又在舆之下故也。轮人为盖，其形必员，员而在车之上，所以象天形之员也。轮亦员而不以为象者，盖轮虽员而运乎下。惟盖则员而覆乎上，故也。《尚书・考灵耀》：从上临下八万里，天以圆覆，地以方载。《尚书・璇玑钤》：上清下浊，号曰天地。
《春秋元命苞》：天如鸡子，天大地小，表里有水，地各承气而立，载水而浮，天转如车毂之过。
《河图括地象》：天有五行，地有五岳。天有七星，地有七表。天有八气，地有八风。天有九道，地有九州。天有四维，地有四渎。天有九部八纪，地有九州八柱。
《洛书・甄耀度》：元气无形，匈匈隆隆，偃者为地，伏者为天。
《老子道德经・象元篇》：有物混成，先天地生，寂兮寥兮，独立而不改，周行而不殆，可以为天下母。吾不知其名，字之曰道。〈又〉故道大，天大，地大，王亦大。域中有四大，而王居其一焉。人法地，地法天，天法道，道法自然。《文子・上德篇》：天覆万物，施其德而养之，与而不取，故精神归焉。与而不取者，上德也。是以有德，高莫高于天也，下莫下于泽也。天高泽下，圣人法之，尊卑有叙，天下定矣。地载万物而长之，与而取之，故骨骸归焉。与而取之者，下德也。下德不失德，是以无德。地承天，故定宁。地定宁，万物形。地广厚，万物聚。定宁无不载，广厚无不容。地势深厚，水泉入聚，地道方广，故能久长。圣人法之，德无不容。
《关尹子・二柱篇》：一运之象，周乎太空。自中而升为天，自中而降为地。〈又〉天地虽大，有色有形，有数有方，吾有非色非形、非数非方，而天天地地者存。〈又〉梦中、鉴中、水中，皆有天地存焉。欲去梦天地者，寝不寐。欲去鉴天地者，形不照。欲去水天地者，盎不汲。彼之有无，在此不在彼。是以圣人不去天地，去识。〈又〉天非自天有为天者，地非自地有为地者，譬如屋宇舟车待人而成，彼不自成。知彼有待，知此无待。上不见天，下不见地，内不见我，外不见人。
《管子・宙合篇》：天地，万物之橐也。宙合有橐天地，天地苴万物，故曰万物之橐。宙合之意，上通于天之上，下泉于地之下，外由于四海之外，合络天地以为一裹，散之至于无间，不可名，而山是。大之无外，小之无内。故曰：有橐天地，其义不传。
《白心篇》：天或维之，地或载之。天莫之维，则天以坠矣。地莫之载，则地以沉矣。
《五行篇》：天道以九制，地理以八制。
《形势解》：天公平而无私，故美恶莫不覆。地公平而无私，故小大莫不载。〈又〉天生四时，地生万财，以养万物而无取焉。明主配天地者也，教民以时，劝之以耕织，以厚民养，而不伐其功，不私其利。故曰能予而无取者，天地之配也。
《列子・天瑞篇》：子列子曰：昔者，圣人因阴阳以统天地，夫有形者生于无形，则天地安从生，故曰有太易，有太初，有太始，有太素。太易者未见气也。太初者气之始也。太始者形之始也。太素者质之始也。气形质具而未相离，故曰浑沦。浑沦者，言万物相浑沦而未相离也。视之不见，听之不闻，循之不得，故曰易也。易无形埒，易变而为一，一变而为七，七变而为九。九变者，究也。乃复变而为一。一者，形变之始也。清轻者上为天，浊重者下为地。冲和气者为人。故天地含精，万物化生。子列子曰：天地无全功，圣人无全能，万物无全用。故天职生覆，地职形载，圣职教化，物职所宜。然则天有所短，地有所长，圣有所否，物有所通。何则生覆者不能形载。形载者不能教化。教化者不能违所宜。宜定者不出所位。故天地之道非阴则阳，圣人之教非仁则义，万物之宜非柔则刚。此皆随所宜，而不能出所位者也。
《庄子・齐物论》：天地一指也。万物一马也。
人间世：绝迹易无，行地难为，人使易以伪为，天使难以伪。
《大宗师》：今大冶铸金，金踊跃曰：我且必为镆铘。大冶必以为不祥之金。今一犯人之形而曰人耳。人耳，夫造化者必以为不祥之人。今一以天地为大炉，以造化为大冶，恶乎，往而不可哉。
《天地篇》：天地虽大，其化均也。
《天道篇》：天不产而万物化，地不长而万物育，帝王无为而天下功。故曰：莫神于天，莫富于地，莫大于帝王。故曰：帝王之德配天地。《天运篇》：天其运乎。地其处乎。日月其争于所乎。孰主张是。孰纲维是。孰居无事而推行是。意者，其有机缄而不得已耶。意者，其运转而不能自止邪。
《秋水篇》：知天地之为米也。知豪末之为丘山也。则差数睹矣。〈又〉师天而无地，师阴而无阳，其不可行明矣。
《至乐篇》：天无为以之清，地无为以之宁。故两无为相合，万物皆化。芒乎。芴乎。而无从出乎。芴乎。芒乎。而无有象乎。万物职职，皆从无为殖。故曰：天地无为也，而无不为也。人也孰能得无为哉。〈又〉髑髅曰：以天地为春秋，虽南面王，乐不能过也。
《达生篇》：天地者，万物之父母也。
《庚桑楚篇》：至人者，相与交食乎地，而文乐乎天，不以人物利害相撄。
《徐无鬼篇》：圣人并包天地，泽及天下，而不知其谁氏。是故生无爵，死无谥，实不聚，名不立，此之谓大人。狗不以善吠为良，人不以善言为贤，而况为大乎。夫为大不足以为大，而况为德乎。夫大备矣莫若天地。然奚求焉而大备矣。〈又〉吾所与吾子游者，游于天地。吾与之邀乐于天，吾与之邀食于地，吾不与之为事，不与之为谋，不与之为怪，吾与之乘天地之诚，而不以物与之相撄。
《外物篇》：阴阳错行，则天地大w。于是乎有雷有霆，水中有火。
《天下篇》：天能覆之，而不能载之。地能载之，而不能覆之。大道能包之，而不能辩之。
《荀子・天论篇》：天，不为人之恶寒也而辍冬。地，不为人之恶辽远也而辍广。
《吕子・圜道篇》：天道圜，地道方，圣王法之，所以立上下。何以说天道之圜也。精气一上一下，圜周复杂，无所稽留，故曰天道圜。何以说地道之方也。万物殊类殊形，皆有分职，不能相为，故曰：地道方。
《大乐篇》：太一出两仪，两仪出阴阳，阴阳变化，一上一下合而成章。浑浑沌沌，离则复合，合则复离，是谓天常。天地车轮，终则复始，极则复反，莫不咸当。日月星辰，或疾或徐，日月不同，以尽其行。四时代兴，或暑或寒，或短或长，或柔或刚。万物所出，造于太一，化于阴阳。
《淮南子・m真训》：有始者，有未始有有始者，有未始有夫未始有有始者。有有者，有无者，有未始有有无者，有未始有夫未始有有无者。所谓有始者，繁愤未发萌兆，牙檗未有形埒，垠裎尬奕淙洌将欲生兴，而未成物类。有未始有有始者，天气始下，地气始上，阴阳错合，相与优游竞畅于宇宙之间，被德含和，缤纷茏苁，欲与物接而未成兆朕。有未始有夫未始有有始者，天含和而未降，地怀气而未扬，虚无寂寞，萧条霄无有，彷佛气遂而大通冥冥者也。有有者，言万物掺落，根茎叶青葱苓茏，萑d炫煌，飞蠕动，T行喙息，可切侑把握而有数量。有无者，视之不见其形，听之不闻其声，扪之不可得也，望之不可极也，储与扈冶，浩浩瀚瀚，不可隐仪揆度而通光耀者。有未始有有无者，包裹天地，陶冶万物，大通混冥，深闳广大，不可为外析豪剖芒，不可为内无环堵之宇，而生有无之根。有未始有夫未始有有无者，天地未剖，阴阳未判，四时未分，万物未生，汪然平静，寂然清澄，莫见其形，若光耀之间于无有，退而自失也。
《精神训》：古未有天地之时，惟象无形，窈窈冥冥，芒[漠闵，骱瓒矗莫知其门。有二神混生，经天营地，孔乎莫知其所终极，滔乎莫知其所止息。于是乃别为阴阳，离为八极，刚柔相成，万物乃形，烦气为虫，精气为人。是故精神，天之有也。而骨骸者，地之有也。精神入其门，而骨骸反其根，我尚何存。是故圣人法天顺情，不拘于俗，不诱于人，以天为父，以地为母，阴阳为纲，四时为纪，天静以清，地定以宁。万物失之者死，法之者生。
《时则训》：天为绳，地为准。绳之为度也，直而不争，修而不穷，久而不弊，远而不忘，与天合德，与神合明。所欲则得，所恶则亡，自古及今不可移。匡厥德孔密，广大以容，是故上帝以为物宗。准之为度也，平而不险，均而不阿，广大以容，宽裕以和，柔而不刚，锐而不挫，流而不滞，易而不秽，发通而有纪，周密而不泄，准平而不失，万物皆平，民无险谋，怨恶不生，是故上帝以为物平。
《太元经》：天穹窿而周乎下，地旁薄而向乎上，人而处乎中。天浑而撵，故其运不已。地P而静，故其生不迟。人驯乎天地，故其施行不穷。〈又〉天奥西北，郁化精也。地奥黄泉，隐魄容也。
《白虎通》：天者，何也。天之为言镇也，居高理下为人镇也。地者，易也。言养万物怀任交易变化也。始起之天始起。先有太初，后有太始。形兆既成，名曰太素，混沌相连，视之不见，听之不闻，然后剖判。清浊既分，精出曜布，度物施生，精者为三光，号者为五行。行生情，情生汁中，汁中生神明，神明生道德，道德生文章，故乾凿度曰太初者，气之始也。太始者，形兆之始也。太素者，质之始也。阳唱阴和，男行女随也。天道所以左旋，地道右周，何以为天地动而不别，行而不离，所以左旋右周者，犹君臣阴阳相对之义。男女总名为人，天地所以无总名，何曰天圆地方。不相类，故无总名也。君舒臣疾，卑者宜劳，天所以反常行，何以为，阳不动，无以行其教，阴不静，无以成其化。虽终日乾乾，亦不离其处也。故易曰：终日乾乾，反覆道也。
《张河间集・灵宪》：太素之前，幽清元静，寂寞冥默，不可为象。厥中惟灵，厥外惟无。如是者永久焉。斯谓溟滓，盖乃道之根也。道根既建，自无生有，太素始萌，萌而未兆，并气同色，浑沌不分。故道志之言，云有物浑成，先天地生，其气体固未可得而形，其迟速固未可得而纪也。如是者，又永久焉。斯谓庞鸿，盖乃道之干也。道干既育，有物成体，于是元气剖判，刚柔始分，清浊异位，天成于外，地定于内。天体于阳，故圆以动。地体于阴，故平以静。动以行施，静以合化，堙郁构精，时育庶类，斯谓太元，盖乃道之实也。在天成象，在地成形，天有九位，地有九域，天有三辰，地有三形，有象可效，有形可度，情性万殊，旁通感薄，自然相生，莫之能纪。于是人之精者作圣，实始纪纲而经纬之、八极之，维径二亿三万二千三百里。南北则短减千里，东西则广增千里。自地至天半于八极，则地之深亦如之。通而度之，则是浑已将覆其数，用重勾股悬天之景，薄地之义，皆移千里而差一寸得之。过此而往者未之或知也。未之或知者，宇宙之谓也。宇之表无极，宙之端无穷。天有两仪以舞道中，其可睹枢星是也。谓之北极在南者不著，故圣人弗之名焉。〈又〉阳道左迥，故天运左行。有验于物，则人气左羸形左缭也。天以阳迥，地以阴淳，是故天致其动禀气舒光，地致其静承施候明。天以顺动不失其中，则四序顺至，寒暑不减，致生有节，故品物用。生地以灵静，作合承天，清化致养四时而后育，故品物用成。
《阴符经中篇》：天地，万物之盗。
《广雅・释天》：太初气之始也。生于酉仲，清浊未分也。太始，形之始也。生于戌仲，清者为精，浊者为形也。太素，质之始也。生于亥仲，已有素朴而未散也。三气相接，至于子仲，剖判分离，轻清者上为天，重浊者下为地，中和者为万物。
天围辟南北二亿三万三千五百里七十五步，东西短减四步，周六亿十万七百里二十五步。从地至天一亿一万六千七百八十七里。下度地之厚，与天高等。
《翼庄》：天地者，万物之总名也。
《无能子・圣过篇》：天地未分，混沌一气。一气充溢，分为二仪，有清浊焉，有轻重焉。轻清者上为阳，为天。重浊者下为阴，为地矣。天则刚健而动，地则柔顺而静。气之自然也。天地既位，阴阳气交，于是裸虫鳞虫毛虫羽虫甲虫生焉。〈又〉天与地，阴阳气中之巨物尔。裸鳞羽毛甲五灵，因巨物合和之气，又物于巨物之内，亦犹江海之含鱼鳖，山陵之包草木尔。
《纪见篇》：且万物之名，亦岂自然著哉。清而上者曰天。黄而下者曰地。烛昼者曰日，烛夜者曰月。以至风云雨露，烟雾霜雪，皆妄作者强名之也。人久习之，不见其强名之初，故沿之而不敢移焉。昔妄作者，或谓清上者曰地，黄下者曰天，烛昼者月，烛夜者日，今亦沿之矣。
《续博物志》：《尔雅》既曰：释天不得不略言其趣，凡有六等，一曰盖天，文见周髀如盖在上。二曰浑天，形如弹丸，地在其中，天包其外，犹如鸡卵白之绕黄。扬雄、桓谭、张衡、蔡邕、陆绩、王肃、郑元之徒并所依用。三曰宣夜，旧说云殷代之制。四曰昕天，昕读为轩，言天北高南下，若车之轩。吴时姚信所说。五曰穹天，云穹窿在上，虞氏所说。六曰安天，晋时虞喜所论。郑注考灵耀云天者纯阳，清明无形，圣人则之，制v玑玉衡以度其象。如郑此言，则天是太虚，本无形体，但指诸星运转以为天耳。
天周圜三百六十五度四分度之一，按考灵耀云：一度二千九百三十二里，千四百六十一分里之三百四十八，周天百七万一千里者，是天圆周之里数也。以围三径，一言之则直径三十五万七千里，此为二十八宿周回直径之数也。然二十八宿之外，上下东西各有万五千里，是为四游之极，谓之四表。四表之内，并星宿内总有三十八万七千里，然则天之中央上下正半之处，则一十九万三千五百里，地在于中，是地去天之数也。
《谭子・天地篇》：天地盗太虚生，人虫盗天地生，B盗人虫生。B者，肠中之虫也。我精气，铄我魂魄，盗我滋味，而有其生。有以见我之必死，所以知天之必颓。天其颓乎。我将安有。我其死乎。B将安守。所谓奸臣盗国，国破则家亡，蠹虫蚀木，木尽则虫死，是以大人录精气，藏魂魄，薄滋味，禁嗜欲，外富贵，虽天地老而我不倾，B死而我长生，奸臣去而国太平。《蠡海集》：天气通于鼻，地气通于口，鼻受气，口受味，天阳有馀，故鼻窍未尝闭。地阴不足，故口常闭。必因言语饮食而方开也。
鼻通天气而疏豁，是以动息往来无碍，口通地气而吝啬，是以纳食味而不出。反此者病也。
天食人以五气，五气由鼻入，鼻通天气也。地食人以五味，五味由口入，口通地气也。
天降五气，地产五味。然味之生也，必质于五气，五气化而皆澹，雨露霜雪之类是也。则凡五味之微者，兼气存焉，得天地之和也。
人受天地之气形以生，而独异于禽兽虫鱼者，由其得天地纯全故也。天形圆而在上，人之首能应之。地形方而在下，人之足能应之。四时运于表，四肢应之于外。五行处于里，五藏应之于内。百骸莫不应之于天地阴阳。是以人为万物之灵，独异于禽兽虫鱼而可参乎天地也。
人之身，法乎天地，最为清切。且如天地以巳午申酉居前在上，故人之心肺处于前上。亥子寅卯居后在下，故人之肾肝处于后下也。其他四肢百骸莫不法乎天地，是以为万物之灵。
天以五气育万物，故雨露霜雪之自天降者，皆无味。地以五味养万物，故自地生者皆具五味焉。
天赋气，气之质，无性情。雨露霜雪，无性情者也。地赋形，形之质，有性而无情。草木土石，无情者也。天地交则气形具，气形具则性情备焉。鸟兽虫鱼，性情备者也，鸟兽虫鱼之涎涕汗泪得天之气，鸟兽虫鱼之羽毛鳞甲得地之形，岂非其气形具而备性情乎。水居地上，阳分精浮而附于天为气，气行乎天。气潜地下，阴分精浮而附于地为水，水行乎地。气，阳也。始于东而盛于南。水，阴也。始于西而盛于北。天行阳分，自东升而西沈。天行阴分，自西沈而东升。沉则气化水，升则水化气。大海不盈溢者，气之精浮于地，水生于西北，而止息于东南。气生于东南，而降坠于西北。气不输精，则万物为之枯槁。水不输精，则巨海为之泛溢。是故气输精于地，水输精于天。水之流必归于东南者，天地之形西北高而东南低，水皆发于西北而聚于东南。气之行必归于西北者，日月之躔东南壮而西北残，气皆发于东南而聚于西北。阴阳升降之义，气也，水也。一体而二用。
九天九地之说，盖以气之升降而言。自春分气升于天，九十日而极为夏至矣。故曰：九天。自秋分气降于地，九十日而极为冬至矣。故曰：九地。是以二至为升降，始终之极位。
《路史》：事有不可尽究，物有不可臆言。众人疑之圣人之所稽也。易有太极，是生两仪。老氏谓：有物混成，先天地生。而荡者遂有天地权舆之说。夫太极者，太一也，是为太易。列R寇曰：有形生于无形，天地之初有太易，有太初，有太始，有太素。太易者，未见气。太初者，气之始。太始者，形之始。太素者，质之始。气与形质具而未离曰浑沦，视之不见，听之不闻，循之不得，故曰易。易无形埒，易变而为一，一变而为七，七变而为九。九者，究也。九变复而为一。一者，形变之始也。清轻而骞者为天，重浊而坠者为地，冲粹而生者为人。天地s，万物化醇，男女会精，万物化生而庶汇繁矣。《扪虱新话》：傅奕与萧r论佛。r曰：地狱正为是人设耳。张唐卿著唐史发潜遂曰：苍天之上，何人见其有堂。黄泉之下何人见其有狱。然予观国史补李肇云：天堂无则已，有则贤人生。地狱无则已，有则小人入。如此，则又何必较其有无耶。
《琅旨恰罚汗蒙溱嘏问九天先生曰：天地毁乎。曰：天地亦物也。若物有毁，则天地焉独不毁乎。曰：既有毁也，何当复成。曰：人亡于此，焉知不生于彼，天地毁于此，焉知不成于彼也。曰：人有彼此，天地亦有彼此乎。曰：人物无穷，天地亦无穷也。譬如蛔居人腹，不知是人之外，更有人也。人在天地腹，不知天地之外，更有天地也。故至人坐观天地一成一毁，如林花之开谢耳，宁有既乎。
姑射谪女曰：天上地下，而人在中，何义也。九天先生曰：谓天外地内则可，谓天上地下则不可。天地人物不犹鸡卵乎。天为卵壳，地为卵黄，人物为卵白。姑射谪女曰：人能出此天地，而游于彼天地乎。曰：能也。驾无形之马，御大虚之车，一息之顷，无不出也。无不游也。天地虽多，在吾心也。吾心虽大，无为体也。汝其游矣乎。
《潜溪邃言》：人在天地间，犹蚁之在磨。欤磨之转西为东，回南作北，蚁初不知也。天地之运也亦然。人曷知乎。《刘氏杂志》：天有南北极，如瓜果有前后蒂，尖天分十二宫，如瓜果分十二瓣。近极处度狭，而当天腰处度阔，如瓜果之瓣近蒂尖者狭，而当腰者宽也。天之顶心当嵩高山下阳城，而地之顶心为昆参差不相对者。天地间，东南暑热，西北寒凉，地在寒凉方者坚凝高峙，而在暑热方者融液坍塌。故东南多水，西北多山。合东南多水西北多山处均平论，则地仍以嵩高山下阳城为中，但取最高顶心处则昆为中也。《井观琐言》：平阳史氏伯v，亦近代博考精思之士，然揣摩太甚，反成傅会。所著管窥外编其持论多无一定之见，如论天地，既谓天属气，地属形，形实气虚。气能载形，虚能载实。而主邵子有限无涯之说矣。复谓天亦有非虚非实之体，以范围之内为劲气所充，上为三光所丽。既主朱子天外无水，地下是水载之言，而谓天包水、水载地、地浮于水上矣。复疑地不免有随气与水而动之患，必不能久浮而不沉，而谓南枢入地处必有所根著，与天体相贯通。论月食既疑先儒月为日中暗处所射之说，而主张衡暗虚之说，以为暗虚只是大地之影矣。复疑影当倍形，如此则月光常为地影所蔽，失光之时必多，而谓对日之冲与太阳远处往往自有幽暗之象在焉。既谓天大地小，地遮日之光不尽，日光散出地外，月常受之以为明，是本沈括月本无光日耀之乃光之言矣。复谓月与星皆是有光，但月体半光半晦，月常面日，如臣主敬君，此其光所以有盈亏之异论。置闰既谓置一闰而有馀则留所馀之分，以起后闰置两闰而不足，则借下年之日以终前闰矣。复谓置闰之年，其馀分未必无馀而不可有所欠，论日月之运，既主横渠天与日月皆左旋之说，而谓日月与天同运，但不及其健则渐退而反右矣。复自背其说，而有二人同行之喻。谓历家右转之说自有源流，未可以先儒所学之大而小之。凡此等处，屡言屡变，乍彼乍此，进退皆无所据，其曰天有范围，地有根著，则近于无稽之妄谈，而沦于小智之私矣。臣敬君与二人同行之譬，尤为不达事理。大抵天地日月之理，虽亦格物穷理者，所当理会，然既未可目击，难以遥度，则不如姑以先儒所正言者为据，暂且放过，而于天理人事之切近者致详焉可也。苟于此用心太过，则龟跤多，且终不能以豁然而无碍也。
《观微子》：天地以分而殊名也，其实一物也。故专言之则曰天而已矣。以地之上下四旁皆天也，通山泽贯金石何莫非天。
天地非翕聚专一，无以化生万物。吾人非蓄养贞固，无以发挥大业。要哉，静也。宁惟寿乎。
冥影契天地混沌之说，非也。无初也。天如卵白，亦非也。无形也，天之苍苍，亦非也。无色也。能见大块面目者寿。
山河大地皆天也，而求天于天则无。
天地，一人身督脉，经泥丸遵夹脊而至尾闾河源，自云汉下星宿海，而入归虚。
古言开辟至今，惟天不增不减，土有增有减，山有减无增，水有增无减，土山水皆地也。统言之，地亦不增不减。然其形体亦改变矣。其于人也，形体有减无增，嗜欲有增无减，惟天命之性不增不减。
《震泽长语》：周天三百六十五度，然天体无定，占中星以知方位。天行健而不息，如磨之旋，自东运而南，南而西，西而北，北而又东，以为昏明寒暑，二仪运而出没，五纬随而起伏，列舍就之隐见。炎天道南行，日出于寅，入于戌，阳盛于阴也。日影随短穷冬北行，日出于辰，入于申，阴盛于阳也。日影随长春秋天道行于正中，日出于卯，入于酉，阴阳平也。日影随停，南为明都，天体所见也。日月五星至是则明。北为幽都，天体所隐也。日月五星至是则晦。日月五星至北都而晦，非天入于地也。若天入于地，则日月随之地中，为日月所照，安得为幽都哉。此说与浑天不同，然亦不为无理，故著之。
《玉堂漫笔》：周天三百六十五度四分度之一，天本无度，因日一昼夜所躔阔狭而名，盖日之行也三百六十五日之外又行四分日之一，一年而一周。天以一日所行为一度，故分为三百六十五度四分度之一。星辰之相去月，五星之行躔，皆以其度度焉。盖天之有度，犹地之有里也。一度略广三千里，周天大略一百一十万里，上下四方径各三十六万里。后汉地理志，度各二千九百三十二里，周天积一百七万九百一十三里，径三十五万六千九百七十一里，又按学林，云地与星辰四游升降于三万里之中，则地至天万五千里尔。按唐书一行，梁令瓒候之度广四百馀里，上下四方径各五万馀里。周天实一十六万里，地上地下各八万里，天道幽远，术家各持一说，宜并存之。
天圆如倚盖，半覆地上，半隐地下。北极出地三十六度，绕极七十二度常见者，谓之上规。南极入地三十六度，绕极亦七十二度常隐者，谓之下规。
《太平清话》：医书中有天地脉图，曰气趋东南，文章太盛，是亦天地一病。
《海涵万象录》：予幼时，戏将猪水胞盛半胞水，置一大乾泥丸于内，用气吹满胞，毕见水在胞底，泥丸在中。其气运动如云，是即天地之形状也。此太虚之外必有固气者。
《湛若水新论》：天地之初也至虚。虚无有也，无则微，微化则著，著化则形，形化则实，实化则大。故水为先，火次之，木次之，金次之，土次之。天地之终也，至塞塞者，有也，有则大，大变而实，实变而形，形变而著，著变而微。故土为先，金次之，木次之，火次之，水次之。微则无矣而有生焉。有无相生，其天地之终始乎。
天外无地，地亦天也。气无所不贯天体，物而不遗。故地不足以配天，而曰天地者，以形而言耳。而儒者谓减地则益天，盖未睹其理焉。
《子元案垢》：易，阳奇阴偶，天一地二，宋人易义：一而大谓之天，二而小谓之地。一大二小，天示字也。天曰神，地曰示。
《玉笑零音》：心如天运，谓之勤。心如地宁，谓之慎。天匪勤则不能广运，地匪慎则不能久持。乾之自强，天心也。坤之厚载，地心也。
《林泉随笔》：荀子天地比注曰：天无实形，地之上空虚者皆天也。此说最为有功。朱子言天在四畔，地居其中，减得一尺，地遂有一尺气，但人自不觉耳。其言盖本于此。
《脉望》：天地相去八万四千里，自天以下三万六千里应三十六阳候。自地以上三万六千里，应三十六阴候。所谓天上三十六，地下三十六，中间一万二千里，乃阴阳都会之处，天地之中也。
《广庄逍遥游》：一人身量，自顶至踵五尺，三百六十骨节之中，三万六千种尸虫族焉。凡有目者即有明，是彼未尝无昼夜日月也。凡有足者即有地，是彼未尝无山岳河渎也。有嗜欲者即有生聚，是彼未尝无父子夫妇养生送死之具也。m而为疥，彼知趋利。肤中之虮，出之甲上，奔走如骛，彼知畏死。吾安知天地非一巨丈夫邪。娑婆世界非其一骨节之虚空虚邪。人物鸟兽、贤圣仙佛，非其三万六千中之一种族邪。经曰：毛发爪齿，皮肉筋骨，皆归于地。吾是以知地特发毛之大者。唾涕脓血，津液涎沫，皆归于水，吾是以知水特唾涕之大者。暖气归火，动转归风，吾是以知风火特喘息之大者。天地得其大不为有馀，人得其小不为不足，虫处其内不为逼狭，人据其外不为广廓，天地以成住坏空为劫，虫以生老病死为劫，肘间之虫笑指节为夷狄，肤间之虫语以牙甲叱为怪诞，尚不信身外有人，又况人外之天地邪。由此推之，极情量之，广狭不足以尽世间之大小，明矣。拘儒小士乃欲以所常见常闻，辟天地之未曾见未曾闻者，以定法缚己，又以定法缚天下。后世之人勒而为书，文而成理，天下后世沈魅于五尺之中，炎炎寒寒，略无半罅可出头处，一丘之貉，又恶足道。
《齐物论》：天地之间，无一物无是非者，天地是非之城也。
《槎庵燕语》：古人有失意则怨天，今人有失意则怨地，故多迁葬。
《枕谭》：张文成太卜判有枫天枣地之语，初不省所出，后见唐六典三式云六壬卦局以枫木为天，枣心为地，乃知文成用此。
《书蕉》：十方三世所有一切世界，皆悉具四种相劫，谓成住坏空。成而即住，住而续坏，坏而复空，空而又成，连环无端，都将成住坏空。八十辘轳结算一十三万四千四百万年为始终之极数，所为一大劫也。《偶谈》：在天成象，而丽天者无形，非象在地，成形而丽地者，无象非形。若不信，拔宅升天，试看殒星为石。

[book_title]乾象典第八卷
天地总部外编
《起世经》：佛告诸比丘言：诸比丘如一日月，所行之处，照四天下。尔所四天下世界有千日月，诸比丘此则名为一千世界，诸比丘千世界中千月、千日、千须弥山王、四千小洲、四千大洲、四千小海、四千大海、四千龙种性、四千大龙种性、四千金翅鸟种性、四千大金翅鸟种性、四千恶道处种性、四千大恶道处种性、四千小王、四千大王、七千种种大树、八千种种大山、十千种种大泥犁、千阎摩罗王、千阎浮洲、千瞿陀尼、千弗婆毗提诃、千郁多究留、千四天王、天千三十三天、千夜摩天、千兜率陀天、千化乐天、千他化自在天、千诸摩罗天、千梵世天。诸比丘，彼梵世中有一梵王，威力最强，无能降者，统摄千梵自在王。领云：我能作、能化、能幻。云：我如父，与诸事中，自作如是x大语言。即生我慢如来，不然所以者何。一切世间各随业力，现成此世。诸比丘，如此小千世界，犹如周罗名千世界。诸比丘，尔所周罗一千世界，是名第二中千世界。诸比丘如一第二中千世界，尔所中千、一千世界，是名三千大千世界。诸比丘，此三千大千世界一时转合，一时转合已而还复散；一时转散已而复还合；一时转合已而安住。如是，世界周匝转烧，名为败坏；周匝转合，名为成就；周匝转住，名为安立，是为无畏。一佛刹土，众生所居。诸比丘，此大地厚四十八万由旬，边广无量。诸比丘，此之大地住于水上，水住风上，风依虚空。诸比丘，此大地下所有水聚，彼水聚厚六十万由旬，边广无量。彼水聚下所有风聚，彼风聚厚三十六万由旬，边广无量。诸比丘，其大海水最甚深处，深八万四千由旬，边广无量。诸比丘，其须弥山王入海水中八万四千由旬，出海水上亦八万四千由旬。诸比丘，须弥山王其底平正，下根连住大金轮上。诸比丘，其须弥山王于大海中，下狭上广，渐渐宽大，端直不曲，牢固大身，微妙最极，殊胜可观，四宝合成所谓金银、琉璃、玻璃。生种种树，其树郁茂。出种种香，其香远熏，遍满诸山。多众圣贤，最大威德胜妙天神之所住止。诸比丘，须弥山王上分之中，四方有峰，其峰傍挺角出，各高七百由旬，微妙可喜，七宝所成，所谓金、银、琉璃、玻璃、赤真珠、砗磲、玛瑙等。之所庄严，曲临海上。诸比丘，其须弥山下有三级诸神住处，其最下级纵广六十由旬。七重墙壁，七重栏J，七重铃网，复有七重多罗行树，周匝围绕，可喜端正。其树皆以金、银、琉璃、玻璃、赤真珠、砗磲、玛瑙等七宝所成。其诸墙壁各有四门。彼一一门有诸垒堞，具足庄严。重阁辇轩、却敌楼橹、台殿房廊、树林苑等，并诸池沼池，出妙华，众杂香气。有种种树、种种茎叶、种种花果，悉皆具足。亦出种种微妙诸香，复有诸鸟，各出妙音鸣声。间杂和雅清彻。其中分级，纵广四十由旬，所有庄严七重墙壁，栏J铃网，多罗行树，可喜齐平，周匝端正，亦为七宝，金、银、琉璃、玻璃、赤真珠、砗磲、玛瑙等之所校饰。门观楼阁、台殿、园池、果树，及以众鸟，皆悉具足。其上分级，纵广二十由旬，七重墙壁，乃至诸鸟，各出妙音。诸比丘，其下级中有夜叉住，名曰：手。其中级中有诸夜叉，名曰：持N。其上级中有诸夜叉，名曰：常醉。诸比丘，须弥山半，四万二千由旬，中有四大天王宫殿。诸比丘，须弥山上有三十三诸天宫殿，帝释所住三十三天，向上一倍有夜摩诸天宫殿住。其夜摩天向上一倍，有兜率陀诸天宫殿。其兜率天向上一倍，有化乐诸天宫殿住。其化乐天向上一倍，有他化自在诸天宫殿住。其他化自在天向上一倍，有梵身诸天宫殿住。其他化上梵身天下于其中间，有魔波旬诸宫殿住。倍梵身上有光音天，倍光音上有遍净天，倍遍净上有广果天，倍广果上有不粗天。广果天上不粗天，下其间别有诸天宫住，名为无想。众生所居。倍不粗上有不恼天，倍不恼上有善见天，倍善见上有善现天，倍善现上则是阿迦尼吒诸天宫殿。诸比丘，阿迦尼吒上更有诸天，名无边虚空处天、无边识处天、无所有处天、非想非非想处天，此等尽名诸天住处。诸比丘，如是之处，如是界分，众生所住。如是众生若来若去，若生若灭，边际所极，是世界中诸众生辈，有生老死堕。在如是生道中住，至此不过。是故说言娑婆世界，无畏刹土，自馀一切诸世界中，亦复如是。诸比丘，须弥山王北面有洲，名郁多究留。其地纵广十千由旬。四方正等，而彼人面还似地形。诸比丘，须弥山王东面有洲，名弗婆毗提诃，其地纵广九千由旬，圆如满月，彼间人面还似地形。诸比丘，须弥山王西面有洲，名瞿陀尼，其地纵广八千由旬，形如半月，彼诸人面还似地形。诸比丘，须弥山王南面有洲，名阎浮提，其地纵广七千由旬，北广南狭，状如车厢。其中人面还似地形。诸比丘，须弥山王北面以天金所成，照彼郁多究留洲。东面以天银所成，照彼弗婆毗提诃洲。西面以天玻璃所成，照彼瞿陀尼洲。南面以天青琉璃所成，照此阎浮提洲。
诸比丘，于此东方有诸世界，转住转坏，无有间。时或有转成、转住、转坏。诸比丘，南西北方转成、转住、转坏，亦复如是。诸比丘，譬如五段轮，除其轴却转，无暂住、无暂间时，略说如是。如是又如夏雨，其滴粗大相续，下注无有休间。如是东方南西北方，成住坏转无有停住，时亦复如是。诸比丘，于其中间复有三灾。何等为三，一者火灾，二者水灾，三者风灾。其火灾时，光音诸天首免其灾。水灾之时，遍净诸天首免其灾。风灾之时，广果诸天首免其灾。云何火灾。诸比丘，火灾之时，诸众生辈有于善行所说，如法正见成就，无有颠倒，具足而行十善，业道得无觉观，二禅不用功修，自然而得尔。时彼等诸众生荤，以神通力住于虚空，住诸仙道，住诸天道，住梵行道。如是住已受第二禅。无觉观乐。如是，C知成就，具足身坏即生光音天。处地狱，众生畜生。众生阎摩罗世，阿修罗世，四天王世，三十三天夜摩兜率化自乐天。他化自在，及摩身天乃至梵世，诸众生辈于人间生，悉皆成就无觉无观快乐。C知身坏，即生光音天处，一切六道，悉皆断绝。此则名为世间转尽。诸比丘云，何世间住已转坏。诸比丘，若有于彼三摩耶时，及无量时，长远道时，天下亢旱，无复雨泽，所有草木一切乾枯，悉无复有。譬如苇荻青刈之时，不得雨水。乾枯朽坏，皆无复有如是。如是诸比丘，天久不雨，一切草木悉皆乾枯，亦复如是。诸比丘，一切诸行亦尔无常，不久住，不坚牢，不自在。破坏法可厌离，可求解脱，复次诸比丘于彼时，有迦梨迦大风吹散八万四千由旬，大海水已于下即出，日之宫殿掷置海上。须弥留山王半腹，四万二千由旬安日道中。诸比丘，此名世间。第二日出，所有诸小陂池，江河一切乾竭，悉无复有。诸比丘，一切诸行悉皆无常，略说如前，可求免脱。复次诸比丘，略说如前，大风吹海出日，宫殿置日道中，是名世间。第三日出，所有一切大陂大池，大河及恒河等一切大河，悉皆乾竭，无复遗馀。诸行亦尔如是世间。第四日出，所有大水大池，所谓善现大池，阿那婆达多大池，曼陀o尼大池，蛇满大池，等悉皆乾竭，无复有馀。诸行亦尔如是世间。第五日出，其大海水渐渐乾竭，初如脚踝已下，减少乃至犹如膝已下，减乃至半身，或复一身，二三四五六七人身，已下乾竭。诸比丘，其五日出，大海水减半，多罗树乃至一多罗树，或二三四五六七多罗树减乃至半，俱卢奢，或一二三四五六七俱卢奢减，乃至半由旬减，或一二三四五六七由旬而减，乃至百由旬，减或二三四五六七百由旬减。诸比丘，其五日出，大海之水千由旬减，乃至二三四五六七千由旬减。诸比丘，其世间中，五日出时，彼大海水略说，乃至七千由旬，馀残住时，或至六五四三二一千由旬，在如是乃至七百由旬，其水残。在或至六五四三二一百由旬，在或七由旬，其水残。在或复六五四三二一由旬水，在或复减至七俱卢奢，其水残，在乃至六五四三二一俱卢奢。水馀残住在。诸比丘，其世间中，五日出时，彼大海水深七多罗，馀残而在。或复六五四三二一多罗树水，馀残而在。或如七人其水残在，或复六五四三二一或复半人，或膝已下，或至踝骨，其水残在。又五日时，于大海中少分有水，馀残而住，如秋雨时，于牛迹中少分有水如是。如是，五日之时，彼大海中亦复如是。又诸比丘，五日之时，彼大海中于一切处，乃至涂脂水，无复遗馀。诸比丘，一切诸行亦复如是。无常不久，须臾暂时，略说。乃至可厌可离，应求免脱。复次诸比丘，略说如前。乃至六日出现世时，其四大洲并及八万四千小洲，诸大山等，须弥留山等，悉皆起烟，起已复起，犹如瓦师欲烧器时，器上火焰一时俱起，其火大盛，充塞遍满。如是，如是，其四大洲及诸山等烟起猛壮，亦复如是。略说，乃至诸行无常应求免脱。复次诸比丘，略说如前。七日出时，其四大洲，并及八万四千小洲，诸馀大山及须弥留山王等，皆悉洞然，地下水际并尽乾竭。其地聚既尽，风聚亦尽，如是火大焰炽之时，其须弥留山王上分七百由旬，山峰崩落，其火焰炽，风吹上烧梵天宫殿，乃至光音，其中所有后生光音宫殿下者，诸天子辈不知世间劫转坏成，及转成住，皆生恐怖惊惧、战悚。各相谓言：莫复火焰来烧光音诸宫殿也。是时，彼处光音天中诸天子辈，善知世间劫坏成住，慰喻其下诸天子言：汝等仁辈，莫惊莫畏。所以者何，仁辈昔有光焰亦至于彼时。诸天子闻此语已，即便忆念往昔时光，忆念彼光不离于心，故有此名，名曰：光天。彼等如是，极大炽盛猛焰洪赫，无有馀残灰墨鹘。可得知别诸比丘，诸行如是。略说乃至，可求免脱。诸比丘云，何世间坏已复成。诸比丘，彼三摩耶，无量久远不可计。时起大重云，乃至遍覆梵天世界，如是覆已注大洪雨，其雨滴粗如车轴，或有如杵，经历多年，百千万年而彼水聚，渐渐增长，乃至梵天世界为畔。其水遍满，然彼水聚有四风轮之所住持。何等为四所，谓一者住，二者安住，三者不堕，四者牢主。时彼水聚雨断已后，还自退下，无量百千万u^那，当于尔时。四方一时有大风起，其风名为阿那毗罗。吹彼水，聚波涛，沸涌搅乱不住，于中自然出生泡沫。然其泡沫为彼阿那毗罗大风之所吹掷，从上安置作诸宫殿，微妙可爱。七宝间成，所谓金、银、琉璃、玻璃、赤真珠、砗磲、玛瑙等宝。诸比丘，此因缘故，梵身诸天有斯宫殿诸墙壁等世间出生。诸比丘，如是作已。时彼水聚即便退下，无量百千万u^那。略说如前。四方风起，名曰阿那毗罗，大风吹掷，沸沫即成宫殿，名魔身天垣墙住处，如梵身天无有异也。唯有宝色，精妙差降，上下少殊。如是造作他化自在，诸天宫殿化乐，诸天宫殿墙壁。其次造作删兜率陀诸天宫殿，其次夜摩诸天宫殿，如是出生，具足悉如梵身诸天。次第而说，诸比丘，时彼水聚复渐退下，无量百千万u^那，缩而减少，如是停住。彼水聚中，周匝四方，自然起沫，浮水而住，厚六十八百千由旬，广阔无量。譬若泉池及以泺中，普遍四方，有于漂沫，覆水之上。弥罗而住如是。如是诸比丘，彼水聚中，普四方面，泡沫上住，厚六十八百千由旬，广阔无量，亦复如是。诸比丘，时彼阿那毗罗大风吹，彼水沫即便造作，彼须弥留大山王身，次作城郭，杂色可爱，四宝所成，所谓金、银、琉璃、玻璃等诸妙宝。诸比丘，此因缘故，世间便有彼须弥留山王，出生如是。诸比丘，又于彼时毗罗大风吹，彼水沫于须弥留山王上，分四方化作一切山峰，其峰各高七百由旬，杂色微妙，七宝合成，乃至砗磲、玛瑙等宝。以是因缘，世间出生诸山峰岫。彼风如是次第又吹其水上沫，为三十三诸天众等造作宫殿。其次复于须弥留山，东南西北半腹中间，四万二千u^那处，为彼四大天王造作诸宫殿，住城壁垣墙杂色，七宝可爱，端严如是。讫已。尔时，彼风又吹水沫于须弥留山王半腹，四万二千u^那中，为月天子造作大城，宫殿处所，杂色七宝，成就庄严，如是作已。风复聚沫，为日天子造作七日诸天宫殿，城郭楼橹，七宝杂色，种种庄严，以是因缘，世间有斯七日宫殿安置住持。又诸比丘，彼风次吹，其水聚沫，于须弥留大山王所造作三处域郭，庄严杂色，七宝乃至砗磲玛瑙等宝，如是城聚，世间出生。诸比丘，时彼阿那毗罗大风次吹水沫于海水上，高万由旬，为于虚空诸夜叉辈造作玻璃宫殿城郭。诸比丘，此因缘故，世间便有虚空夜叉宫殿城壁，如是出生。诸比丘，时彼阿那毗罗大风次吹水沫于须弥留大山王边，东西南北各各去山一千由旬，在大海下造作四面阿修罗城，杂色七宝，微妙可爱，乃至世间有此四面阿修罗城，如是出生。复次阿那毗罗大风吹彼水沫于须弥留大山王外，掷置彼处，造作一山，名曰祛提罗迦。其山高广各有四万二千由旬，杂色七宝，庄严成就，微妙可观。诸比丘，此因缘故，世间便有祛提罗迦山，如是出生。复次阿那毗罗大风吹彼水沫于祛提罗迦山外，掷置彼处，造作一山，名曰伊沙陀罗。其山高广各有二万一千由旬，杂色可爱，七宝所成，乃至砗磲、玛瑙等宝。诸比丘，此因缘故，世间便有伊沙陀罗山，如是出生。复次阿那毗罗大风吹彼水沫掷置伊沙陀罗山外，于彼造作一山而住，名曰由乾陀罗。其山高广一万二千由旬，杂色可爱，乃至为彼砗磲玛瑙七宝所成。诸比丘，此因缘故，世间便有由乾陀罗山王，出生如是。次第作善现山，高广正等六千由旬。次复造作马片头山，高广正等三千由旬。次复造作尼民陀罗山，高广一千二百由旬。次复造作毗那耶迦山，高广正等六百由旬。次复造作彼轮圆山，高广正等三百由旬。杂色可爱，所谓金银、琉璃、玻璃、及赤真珠、砗磲、玛瑙等诸七宝之所成就，广说如上。祛提罗迦造作无异。诸比丘，此因缘故，世间有斯轮圆山出。复次阿那毗罗大风，吹彼水沫散掷置于轮圆山外，各四面住，作四大洲，及八万小洲，并诸馀大山。如是展转造作成就。诸比丘，此因缘故，世间便有斯四大洲并及八万小洲，诸大山等次第出现。复次阿那毗罗大风，吹彼水沫掷四大洲及八万小洲，须弥留山王并馀诸大山之外安置住立，名曰大轮圆山。高广正等六百八十万由旬，牢固真实，金刚所成，难可破坏。诸比丘，是因缘故，大轮圆山世间出现。复次阿那毗罗大风，吹掘大地，渐渐深入，即于其处，置大水聚湛然而住。诸比丘，此因缘故，世间之中便有大海，如是出生。复何因缘其大海水如是咸苦，不中饮食。诸比丘，此有三缘。何等为三，一者从火灾后，无量时节、长远道中起大重云住持弥覆，乃至梵天，然后下雨，其雨滴大广说如前，彼大雨汁洗梵身天诸宫殿，已次洗魔身诸天宫殿，他化自在诸天宫殿，化乐宫殿，删兜率陀诸天宫殿，夜摩宫殿。洗已复洗，如是大洗。彼等洗时，所有咸卤辛苦等味悉皆流下。次洗须弥留大山王身，及四大洲八万小洲，自馀大山井轮圆等。如是浇渍流注，洗荡其中，所有咸苦辛味，一时并下，堕大海中。诸比丘，此一因缘，其大海水咸不中饮。复次其大海水为诸大神大身，众生之所居住。何等大身，所谓鱼鳖、虾蟆、獭虬、宫毗罗低摩耶低寐弥罗低寐兜罗兜罗祁罗等，其中或有身百由旬，或有二百三四五六七百由旬。如是大身在其中住彼等所，有屎尿流出，皆在海中。以是因缘，其海咸苦而不中饮。诸比丘，此名第二咸苦因缘。复次其大海水又被往昔诸仙所咒，仙咒愿言愿汝成盐味不中饮。诸比丘，此是第三咸苦因缘，其大海水咸不中饮。复次于中有何因缘，大热鹘撸世间出生。诸比丘，若此世间劫初转时，于彼三摩耶其阿那毗罗大风聚彼六日，宫殿城郭掷置于彼大海水下，其安置处，即于彼住其大水聚皆悉消尽，不曾盈。诸比丘，是因缘故，世间有是大热鹘撸示现出生。此名世间转坏已成。复次云何名世间转坏已成。住诸比丘，譬如现今世间成已如是住立，有其火灾于中。云何复有水灾。诸比丘，其水灾劫三摩耶时，彼诸人辈有如法，行说如法，语正见成就，无有颠倒，持十善行，彼诸人辈当得无喜。第三禅处不劳功力，无有疲倦，自然而得。时彼众生得住虚空，诸仙诸天梵行道中，得住中已欢喜快乐，即自称言：快乐仁辈。此第三禅，如是快乐。尔时彼处诸众生辈即共问彼得禅众生，彼便答言：善哉仁辈。此是无喜第三禅，道应如是。知彼等众生，知已成就。如是无喜。第三禅道禅成已，CC已思，惟思惟已，住身坏命，终生遍净天。如是下从地狱众生，阎罗世中，阿修罗中，四天王中，乃至梵世光音天下，诸众生辈一切处，一切有皆断尽。诸比丘，是名世转复次于中。云何世间转，已而坏。诸比丘，有三摩耶，无量久远长道时节大云遍覆，乃至光音诸天已来，雨沸灰水无量多年，略说。乃至百千亿年。诸比丘，彼沸灰水雨下之时，消光音天，所有宫殿悉皆灭尽，无有形相，微尘影像可得识知。譬如以酥及生酥等掷置火中，消灭然尽，无有形相可得验知如是。如是彼沸灰水雨下之时，消光音天诸宫殿等亦复如是，无相可知。诸比丘，诸行无常，破坏离散，流转磨灭，不久须臾亦复如是。可厌可患，应求免脱。诸比丘，如是梵身诸天魔身化乐，他化自在兜率夜摩诸宫殿等，为沸灰雨，浇洗消灭，略说如前。似酥入火，融消失本无有形相，亦复如是，乃至一切，诸行无常，应求免离。诸比丘，彼沸灰水雨下之时，雨四大洲八万小洲，自馀诸山须弥留山，消磨灭尽，无有形相，可得记识，广说如前。应可患厌，如是变化。唯除见者乃能信之。此名世转。住已转坏。复次云何转坏已成。诸比丘，于时起云，注大水雨，经历多年，起风吹沫，上作天宫，广说乃至如火灾事，是为水灾。复次云何有于风灾。诸比丘，其风灾时，诸众生辈如法修行，成就正念，生第四禅。广果天处其地狱中，众生舍身还来人间，修清净行，成就四禅，亦复如是。畜生道中，阎罗世中，阿修罗中，四天王，天三十三天夜摩兜率化乐，他化及魔身天梵世光音，遍净少光等成就四禅。广说如上。诸比丘，是名世间转成。云何转坏。诸比丘，于彼无量久远道中，有大风起，彼之大风，名僧迦多。诸比丘，彼和合风吹于遍净诸天宫殿，令其相著揩磨坏灭，无有形相馀残可知。譬如壮人取二铜器于两手中，相揩破坏，磨灭消尽，无有形相可得识知。彼和合风吹遍净天宫殿，磨灭亦复如是。诸比丘，一切诸行无常，破坏不久，须臾乃至可厌，应求免离。如是，次吹光音诸天宫殿，吹梵身天宫殿，魔身诸天，他化自在化乐夜摩诸天宫殿，相打相揩，相摩相灭，无形无相，无影无尘，可知其相。诸比丘，一切诸行亦复如是，败坏不牢，无有真实，应当厌离，早求免脱。诸比丘，彼僧伽多大风，吹四大洲八万小洲并馀大山，须弥留山王举高一拘卢奢，分散破坏，或二或三，四五六七拘卢奢，已分裂散坏，或次举高一u^那，二三四五六七，或吹举高百u^那，二三四五六七百u^那，分散破坏，或吹举高千u^那，二三四五六七千u^那，或复举高百千由旬，分散破坏，彼风如是，吹破散坏，无形无相，无如微尘馀残可知。譬如有力壮健丈夫手撮一把麦46，令碎掷向虚空，分散飘r，无形无影，如是，如是，彼风吹破诸洲诸山，亦复如是。唯除见者，乃能信之。此名世间转住已坏。复次世间。云何坏已转成。诸比丘，彼三摩耶，无量年岁，长远道中，起大黑云，普覆世间，乃至遍净诸天，居处如是覆已，即降大雨，其雨滴粗，犹如车轴。或有如杵相续注下。如是多年，百千万岁，而彼水聚深广远大，乃至遍净满。其中水四种，风轮持如前说，乃至吹沫造遍净宫，七宝杂色显现，出生一一，悉如火灾水灾，次第而说。诸比丘，是名世间坏已转成。云何世间转成已住。诸比丘，譬如今者，天人世间，转成已住。诸比丘，如是次第有于风吹，此等名为世间三灾。复次诸比丘，彼三摩耶，世间转已如是成时，其众生辈多得生于光音天上，彼等于彼天上生时，身心悦欢喜为食，自然光明，又有神通，乘空而行，得最胜色年寿，长远安乐而住。诸比丘，彼三摩耶，世间转坏。其转坏时，虚空无物，于梵宫中有一众生福业命，尽从光音天下，来生彼梵宫殿中，不从胎生，忽然化有是梵天，名娑婆婆帝为如是，故有此名生。诸比丘，彼时复有自馀众生福业寿，尽从光音天舍身，命已于此处生，身形端正，亦以欢喜持为饮食，自然光明，有神通力，腾空而行，身色最胜。即于此间长远久住，彼等于此如是住时，无有男女，无有良贱，唯有众生众生名也。如是得名。复次诸比丘，当于如是三摩耶时，此大地上出生，地肥凝然而住。譬如有人熟煎乳讫，其上便有薄膜而住，或复水上有薄膜住如是，如是。诸比丘，或复于三摩耶时，此大地上生，于地肥凝然而住。譬如钻酪成就生酥有于如是，形色相貌其味有如无蜡之蜜尔。时彼处诸众生辈其中有生贪性，众生作如是念，我于今者，亦可以指取味而尝。乃至我知此是何物。时彼众生作是念已，即以其指齐一节间取彼地味，向口而尝，吮已意喜。如是一过再过三过即生贪著，次以手抄，渐渐手掬，后遂抟掬而恣食之。时彼众生如是以手抟掬食，时于彼复有自馀人辈见彼众生如是啖已，即便相学，竞取而食。诸比丘等，彼众生以手如是抟掬地味食啖之，时彼等身形自然涩恶，皮肤粗厚，躯体浊暗，色貌改变，无复光明，亦更不能飞腾虚空。以地肥故，神通灭没。诸比丘，如前所说，后亦如是。彼三摩耶世间之中便成黑暗。诸比丘，为如是故，世间始有大暗出生。复次云何于彼时节，世间自然出生日月。彼三摩耶现星宿形，便有昼夜，一月半月年岁时节名字而生。诸比丘，尔时日天，大胜宫殿从于东出，绕须弥留山王半腹于西而没，西向没已，还从东出尔。时众生见彼日天大宫殿已各相告，言诸仁者辈还，是日天光明，宫殿再从东方出，已右绕须弥留山半腹西没，再三见已，各相谓言诸仁者辈。此是彼天光明流行，是天光明流行世也，是故称言修梨耶修梨耶。故有如是名字出生。《列子・汤问篇》：殷汤问于夏革曰：古初有物乎。夏革曰：古初无物，今恶得物。后之人将谓今之无物，可乎。殷汤曰：然则物无先后乎。夏革曰：物之终始，初无极已。始或为终，终或为始，恶知其纪。然自物之外，自事之先，朕所不知也。殷汤曰：然则上下八方有极尽乎。革曰：不知也。汤固问。革曰：无则无极，有则有尽，朕何以知之。然无极之外复无无极，无尽之中复无无尽，无极复无无极，无尽复无无尽。朕以是知其无极无尽也，而不知其有极有尽也。汤又问曰：四海之外奚有。革曰：犹齐州也。汤曰：汝奚以实之。革曰：朕东行至营，人民犹是也问：营之东复犹营也。西行至豳，人民犹是也问：豳之西复犹豳也。朕以是知四海四荒四极之不异是也。故大小相含无穷极也。含万物者亦如含天地，含万物也。故不穷。含天地也故无极，朕亦焉知天地之表不有大天地者乎。亦吾所不知也。然则天地亦物也，物有不足，故昔者女娲氏炼五色石以补其阙，断鳌之足以立四极，其后共工氏与颛顼争为帝，怒而触不周之山，折天柱，绝地维。故天倾西北，日月星辰就焉。地不满东南，故百川水潦归焉。《史记・三皇本纪》：共工氏与祝融战，不胜，而怒，乃头触不周山，崩，天柱折，地维缺。女娲乃五色石以补天，断鳌足以立四极，聚芦灰以止滔水。于是地平天成，不改旧物。
《徐整长历》：天地混沌如鸡子，盘古生其中，万八千岁。天地开辟，阳清为天，阴浊为地，盘古在其中，一日九变，神于天，圣于地，天日高一丈，地日厚一丈，盘古日长一丈。如此万八千岁，天数极高，地数极深，盘古极长。后乃有三皇，数起于一，立于三，成于一，盛于七，处于九，故天去地九万里。
《决疑要注》：汉武凿昆明池极深，悉是灰墨，无复土。举朝不解，以问东方朔。朔曰：臣愚，不足以知之。可试问西域胡。帝以朔不知，难以移问。至后汉明帝时，外国道人入来洛阳，时有忆方朔言者，乃试以武帝时灰墨问之。胡人云：经云：天地大劫将尽，则劫烧，此劫烧之馀。乃知朔言有旨。
《葛洪・枕中书・真书》曰：昔二仪未分，溟牒魑从谐尚危天地日月未具，形如鸡子，混沌元黄。已有盘古真人，天地之精，自号元始天王，游乎其中。溟刖四劫，天形如巨盖，上无所系，下无所依。天地之外辽属无端，元元太空无响无声，元气浩浩如水之形。下无山岳，上无列星。积气坚刚、大柔服维。天地浮其中，展转无方，若无此气，天地不生。天者，如龙旋回云中，复经四劫。二仪始分，相去三万六千里。崖石出血成水，水生元虫，元虫生滨牵，滨牵生刚须，刚须生龙元。始天王在天中心之上，名曰玉京山。山中宫殿并金玉饰之，常仰吸天气，俯饮地泉，复经二劫，忽生太元玉女，在石涧积血之中，出而能言，人形具足，天姿绝妙，常游厚地之间，仰吸天气，号曰太元圣母。元始君下游见之，乃与通气结精，招还上宫。当此之时，二气s，覆载气息，阴阳调和，无热无寒，天得一以清，地得一以宁。并不复呼吸，宣气合会相成，自然饱满，大道之兴，莫过于此。结积坚固，是以不朽。金玉珠者，天地之精也。服之，与天地相毕。元始君经一劫乃一施，太元母生天皇，十三头，治三万六千岁。书为扶桑大帝，东王公号曰：元阳父。又生九光元女，号曰：太真西王母，是西汉夫人。天皇受号，十三头后生地皇，地皇十一头，地皇生人皇，九头，各治三万六千岁。圣真出见，受道天无为，建初混成天任于令，所传三皇天文是此所宣，故能召请天上大圣及地下神灵，无所不制，故天真皇人，三天真王驾九龙之舆是也。次得八帝大庭氏，庖羲、神农、祝融、五龙氏等，是其苗裔也。今治五岳，是故道隆上代，弊极三王。三王夏禹、殷汤、周武也。是以淳风既浇，易变而礼兴。礼为乱首也。周末阳弱而阴强，国多寡妇。西戎金兵起而异法兴焉。既而九州湮没，帝业荒芜，此言验也。后来方有此事。道隆之代，其人混沌，异法之盛，人民猾伪也。洪曰：此事元远，非凡学所知。吾以庸才，幸遭上圣眄目，论天地之奥藏，畅至妙之源本，辄条所诲铭之于素，以为绝思矣。夫无心分之人，慎勿以此元始告之也。故置遗迹，示乎世之贤耳。
《元真子・碧虚篇》：无涯者辩伯也。涯之言曰：黄郊之帝曰祗卑，紫微之帝曰神尊，碧虚之帝曰灵荒。祗卑王于地，山河草木属焉。神尊王于天，日月星汉属焉。灵荒王于空，风雷云雨属焉。碧虚和平，二帝有方。春之会，俄而祗卑上腾，神尊下降，遇于灵荒之野。灵荒之帝虚位郊迎，倾国所有，积肉成霞，散酒成雨，电走雷奔，风歌云舞，累月为中道主。二帝愧灵荒之厚德，令碧虚之不安，争让国以延灵荒之帝。神尊曰：朕有天。祗卑曰：朕有地。灵荒怪天地之名，问之曰：朕之仰观不异碧虚，朕之a察不异碧虚，碧虚之外又奚物。帝言天地，厥状若何。祗卑曰：朕之地体大质厚，资生元元，中高外垂，其势坤层，然如坛辏物，尊围八极，海环九山，骨岩石，毛草木，肉土而脉泉，汗露而气烟，江河川渎乱奔流，人虫鸟兽纷往还。愿帝之下而游焉。神尊曰：朕之天体虚形高资，始化化中，员外转其行乾，穹然如帐帱，物尊五星，交列宿粲，边层轮日月，中文带河汉，绝云霞，列仙天宫殿。愿帝之上而居焉。灵荒未之信，曰：天如帐胡县乎其上，地如坛厥下乎何安。神尊曰：天之帐非上县飘轮下载，常左旋，三光随之以西迁。祗卑曰：地之坛有湫盘凝浮其上，所以安。灵荒曰：飘轮斡灵生，湫盘奚物盛，愿闻之。祗卑曰：飘轮遍乎下，湫盘所以停，帝何疑。灵荒曰：噫。天地之形，造化信然。实如所论，固当息焉。朕之空茫唐鳎同无不通，无内无外，无西无东，旷阆漭荡，苍茫清冥，含日月之光，震雷霆之声，挂虹U之色，飞龙鸾之形，朕坐而游之，卧而泅之，泛然飘u，皆可停，豁乎。包乎。母廓乎。坚乎。寿非春夏之能生，非岁年之能朽。先天地不见其初，后天地不见其久。若然者，安能弃朕之长，无寄君之暂有哉。于是，二帝谢灵荒之言，退还故府。祗卑降黄郊，神尊升紫微，数月不泰。然天地为之闭。红霞子问乎碧虚子曰：造化之端，自然之元，其体若何霄。愿游夫子之域而观之，岂得闻邪。于是碧虚子然有间，豁然晴容而晓颜。咏乎太寥之上，为空洞之歌，谓之曰：无自而然，自然之元。无造而化，造化之端。廓然悫然。其形圆，阖尔之视，绝尔之思。可以观。红霞子曰：若霄者，倏遨而忽游，请驾乎言霄，愿乘之以逍遥，不暇辞夫子而观焉。于是，碧虚子导之曰：无自而然，是谓元然。无造而化，是谓真化之元也。之真也。无元而元，是谓真元；无真而真，是谓元真。驰言曰：无然乎，其然一乎然，然后观乎。自然无化乎，其化一乎。化然后观乎。造化无元乎。其元一乎。元然后观乎。真元无真乎。其真一乎。真然后观元真。逸言曰：真真乎元。元元乎真。元乎无真乎真。真真乎无元乎元元。然后登太寥之天。夫无有也者，有无之始也。有无也者，无有之初也。无有作有无立，而造化行乎其中矣。夫造化之兴也，空以遍之，风以行之，水以聚之，识以感之，气以通之，而万物备乎其中矣。空遍而体存，风行而用作，水聚而有见，识感而念生，气通而意立。体存故可以厚本，用作故可以明渐，有见故可以观变，念生故可以知化，意立故可以详理。是知本可厚者，空之体也。渐可明者，风之用也。变可观者，水之有也。化可知者，识之念也。理可详者，气之意也。是故风水竞变，物其物而不同。识气多端，意其意而不一斡乎。乾而能常浮乎坤，而能长运之而无穷，生之而无方，化之而无边，因之而无疆。原其原者，夫何谓欤。造而化之，存乎初太，而极之存乎无，自而然之存乎虚无，而住之存乎妙。观其所存，而造化之元可见矣。
《红霞子》：明乎造化之域，患乎屡空之色。于是披红阳之光，餐碧寥之气，以实其容绝庆吊之礼，寡亲朋之问，独与太虚游。往来高会，仆风应门，烛月继夜而寂谈不辍，味俗享贵者闻之造焉。睹其空巷荒庐，色不胜忧，心为之耻。谓之曰：我躬不阅，遑恤造化。红霞子曰：吾为造化知己，罔有弗详，而造化独不吾知，致有所乏。吾无惭于造化，造化有愧于吾。吾将往而诟之，以慰君之忧，浣君之耻。于是驾红阳之驹，乘碧寥之舆，拂衣东辕，经诸无之国，遇同空，将假道焉。同空曰：君何为者而届乎斯。曰：吾红霞子也。将诟诸造化，愿假道于君。同空问之曰：孰为造化。奚为假道。红霞子曰：为物之宰主曰造化。藉君之国行曰假道。同空曰：若然者，朕之东无化可造，朕之国无道可假。君其改途。红霞子于是拂衣南驰。经自然之域，遇化元，将假道焉。化元曰：子何为者而届乎斯。曰：吾红霞子也。将诟诸造化，愿假道于君。化元诘之曰：夫造化，朕兄弟之国也。子弗闻乎。假朕之道，诟朕之亲，朕之仇也，师徒将攻之。红霞子于是拂衣西驱。经无住之邦，遇因本，将假道焉。因本曰：子何为者而届乎斯。曰：吾红霞子也。将诟诸造化，愿假道于君。因本拒之曰：假道之资，子弗闻乎。子有飞空之乘，与照虚之璧，吾将为子启关。红霞子曰：使吾有璧乘之资，尚弗诟诸造化。无假道于君哉。于是拂衣北趋。经太极之野，遇生首，将假道焉。生首曰：子何为者而届乎斯。曰：吾红霞子也。吾将诟诸造化，愿假道于君。生首诃之曰：子何知之晚也。夫造化之椋可知而不可邻，可闻而不可亲，虽欲假子之道，其何以至。子将诟之，无乃不可乎。于是红霞子闻生首之诃兀焉，丧有徘徊踌躇，还辔旋舆，经元原之郊，迷失途于牧道。童子神与易浴乎元川而遨，于是问津焉。二童曰：夫子奚氏也。跋涉虚无，蒙犯烟霄，车马有游空之倦，何之而问乎津。红霞子曰：吾红霞子也。吾尝知造化，而造化弗吾知，使吾乏资身之用，为味俗之耻。吾将诟诸造化。吾适东辕西驱，南驰北趋，而假道于四方。东至于诸无，南至于自然，西至于无住，北至于太极，四之皆不遇。诸无有同空之问，无住有因本之拒，太极有生首之诃，自然有化元之诘。吾念日暮途远，旋吾之舆归乎寰中，于斯迷津，幸哉而遇子，敢欲问焉。然子为谁也。伟哉而文于言哉。二童曰：吾谓神之与易也。吾与造化牧道于元郊，吾适为六塞之戏，俱亡其道。吾惧造化之责，踌躇而迁延，因浴乎元原。且吾之有道忧，尚敢见造化。奈何夫子以俗耻而干吾。君赖夫子有诸侯之诘，无然一忤造化之念兹。元原之上，岂可复观吾二童之泅游哉。夫子辞寰中而来，未睹造化，茫然迷津而问途，欲迷旧居，将何面目以见寰中之父兄乎。胡弗解裳浴焉。同泅随波泛涛，聊以游遨俟。吾白图之成将近，夫子而谒诸造化，不亦尔豁乎。红霞子于是V然，浮光沈影，溯濑沿波，与二童乘元涛之腾澹，泛六合之外，倏忽至造化之境，自然奉常然衣，太极进无极食，焕然盈造化之域。红霞子与二童披而餐之，光荣洞六合之内，然后谒乎化真，顾而a于寰中，惭代俗之荣耻，皆妄观乎化真，唯惧造化之知其将诟也。于是听造化问二童道之所在。二童曰：无亡无不亡。道不离乎皇之乡。造化欣然。曰：无有其有者，无亡其亡。无不有其不有者，无不亡其不亡。放乎元原之郊而无边。童子得牧道之方矣。于是红霞子盈自然，衣充太极，食乐造化，言荷造化，力揖造化。与二童眷然而退，将还旧居。是行也，与太虚遇于同空，太虚曰：自子之观造化也，索焉离居，萧然荒庐，念子寰中无恙。红霞子曰：吾适也，面造化容，意造化心，耳造化言，吾知至道之无有也。吾岂见寰中之有无哉。化之元也，原乎有者，观其无，原乎无者。观其有，奚以状其然邪。容之为言也，冥其灵乎也精，茫其唐乎也荒。故曰：冥灵精之难明，茫唐荒之难详，殊万形之无穷，异万心之无方，是以昔之登太寥观化元者，知其运乎。工而未央，作太寥之歌，曰化元灵哉。碧虚清哉。红霞明哉。冥哉。茫哉。惟化之工无疆哉。非夫同万形之殊，殊万形之同，一万心之异，异万心之一。驰不想而届乎冥茫之端倪者，则何以环游太无，观造化之无矣。
《云笈七签》：外国放品隐元内文经云：天地五方，皆有制御，刚柔之色，使不得落。其地深二十亿万里，得润泽，润泽下二十亿万里得金粟泽，金粟泽下二十亿万里得金刚铁泽，金刚铁泽下二十亿万里得水泽，水泽下八十亿万里得大风泽，大风泽下五百二十亿万里乃刚维，天地制使不陷。如今日月星辰为风所待也，学者不知地下之境润色深浅，即五帝不过兆身于外国之境也。
东方弗于岱九万里之外极豪林之墟，其国音铭呵罗提之国，国地形正员，土色如碧脂之鲜，无有山阜，广狭九十万里，其国人形长二丈，寿四百岁，国有六音之铭，是高上始气置于外国胡老之品，高上恒吟歌，其音以化胡老之人，令知外国有不死之教。其国人皆行礼而诵其音，是得四百岁之寿，无有中夭之命。上学之士知外国地色，恒吟咏六品之音者，则致胡老仙官卫兆之身，九年自然得游呵罗提之国，与胡老交言，变化飞空游行东极之境也。
南方阎浮利三十万里之外极洞阳之野，其国音则铭伊沙u之国。国地平博，无有高下，土色如丹，广狭八十一万里。其国人形长二丈四尺，寿三百六十岁。国有六音之铭，是高上置于外国越老之品。高上恒吟歌，其音以化越老之人，令知其国有不死之教。其国人皆行礼而诵其音，是得三百六十岁之寿，无有中夭之命。学者知外国地色，恒吟咏六品之音者，则致越老仙官卫兆之身，九年自然得游伊沙u之国，与越老交言，变化朱宫飞行南阳之境也。
西方俱耶尼七十万里之外极浩素之垄，其国音则铭尼维罗绿那之国。国地形多高垄，与天西关相接，土色白如玉，广狭六十八万里。其国人形长一丈六尺，寿六百岁，国有六音之铭，是高上置于外国氏老之品。高上恒吟歌，其音以化氏老之人，令知其国有不死之教。其国人皆行礼诵咏其音，是得六百岁之寿，无有中夭之命。学者知外国地色，恒吟咏修行，则致氐老仙官卫兆之身。九年自然得游尼维罗绿那之国。与氐老仙官交言，能飞行元虚游戏浩素之垄也。
北方郁单五十万里之外国极朔阴之庭，其国音则铭旬他罗之国。国地长流平演，土色黑润，广狭五十八万里。其国人形长一丈二尺，寿三百岁。国有六音之铭，是高上置于外国羌老之品。高上恒吟歌，其音以化羌老之人，令知其国有不死之教。其国人皆行礼而诵咏其音，是得三百岁之寿，无有中夭之命。学者知外国地色，恒吟咏修行，则致羌老仙官卫兆之身，九年自然得游旬他罗之国，与羌老交言，飞行元虚游宴朔阴之庭也。
上方九天之上，清阳虚空之内，无色无象，无形无影，空洞之铭，元精青沌。自然之国，以青气为世界，上极无穷，四覆诸天。则高上玉皇万圣帝真受生之根元，寿命无量，惟劫为年。其空洞之内亦有六音之铭，则元始置于真皇自然之品，高上吟歌，其音以延群仙，令知元空有无量之真，其国玉皇万圣帝真，皆行礼悉吟咏其音，是得无量之寿。学者知空洞之色，吟咏修行，则致三元下降，五帝诣房，授兆灵音。九年则得乘驾浮云，上造玉清太空之中也。
中国直下极大风泽去地五百二十亿万里，纲维地源制使不落，土色如金之精，中国音则铭太和宝真无量之国。中岳昆即据其中央，诸天之别名。上有元圃七宝珠宫，与天交端上真飞仙之馆，中国周回百二十亿万里，其国人形长九尺，皆学导引之术，寿一千二百岁，国有六音之铭，是高上置于中国之品，高上玉皇帝君，悉吟咏其音，以化中国伧老之人，令知其国有不死之教。其国人皆修上清之道，行礼诵咏，是得寿一千二百岁，无有横夭之年。学者知中国地色，吟咏修行，则伧老仙官卫兆之身，九年自然与伧老交言，元察太空飞行上清。
诸天内铭九地三十六音，以元始同存，空灵建号，结自然之名，表于九元，演流外国三十六音。如是天地各有三十六分。天则有三十六天王，以应三十六国。地则有三十六土皇，以应三十六天。天王典真，土皇主仙。为学不知天之内音，则天王不领兆名，不知地下之音，土皇则不灭兆迹，闭不得仙。有见其文，受其诀音，天王元鉴、七圣刻篇、西龟定录、东华书名，土皇灭尸落迹，九阴保举上清，五灵敬护，十界扶迎周流，六国平灭群凶，五兵摧伏天魔束形，九年乘空飞行，上清真道高妙不得，妄宣轻泄。宝音七祖充贵，己身殒亡，三涂五苦，万劫不原。上真之士慎科而行。诸天王恒以八节及月朔之日，游观无崖，历戏云房，逍遥玉清。流盼十方于明霞之上，恒咏诸天内音飞元之章。上庆天真内欢神衿玉响虚朗琼韵合音。当此之日，五老浮位，九帝临轩，四司鉴试，五帝卫灵，众真齐唱万仙礼音。三光停晖，七元焕明，山海静波，诸天肃清，八素散华，四皇拂尘，灵风扬香，绿霞吐津，天元溟耄玉虚含欣。朗朗高清之馆，渺渺大漠之中，洞虚入微，周览无穷。有得其道与帝结朋，勤诵其章，位准仙王，德同诸天，寿齐三光。
凡学上仙之道，志登玉清。奉礼帝尊，而不知三十六天之音，飞元之章，则三十六天王不领兆名，徒为精勤。天不降真，四司不敬，五帝不迎，天魔侵真，终不成仙。欲飞行元虚，游晏五岳，而不知九地三十六土皇内名，则九阴不落兆尸，九地不灭兆迹，徒劳幽山，望飞反沈。欲行此道，每至八节月朔日沐浴，清斋入室，烧香朝礼诸天，北向叩齿三十六通，微咒曰：兆臣甲乙志慕神仙，八庆之日朝礼天尊上，愿腾景乘空，落烟飞超玉清洞游诸天中，愿变形致五神，升入月门，仰啜八骞，石景水母，玉胞飞根，长披朱日，与光同存，下愿四极，授我口言，西华侍卫，役使金晨，携提五老，八景同轩，上庆交合，五愿开陈。得如所愿，体合自然，真灵下降，赐登上仙。毕便六拜，仰咽六气，次西向六拜，咽六气，次南向六拜，咽六气，次东向六拜，咽六气，次西北六拜，咽六气，次东南六拜，咽六气，合六方三十六拜，朝三十六天。毕，还北向平坐咏三十六天飞元之章一遍。竟，又六拜，六咽气，都止也。此高上朝三十六天上法，行之九年，天降云舆，三光诣房，书名玉清刻简，青宫四司右列，十界敬迎，乘空飞行，上升玉宸。其法高妙，不得妄宣轻泄。宝文七祖充责身役鬼官，长闭三徒，万劫不原。
高上九元三十六天，内音第一无上元景无色郁单无量天，英勃天王姓混，讳罗。第二无形清微天，化升天王姓冯，讳提阿沙。
第三无精波罗褥天，元黑天王姓云，讳奎零。
第四入色水无量亿罗天，飞宗天王姓王，讳阿卫。第五无极洞清上上禅善无量寿天，云罗天王姓裨，讳。第六元微自然上虚禹馀天，梵咽天王姓罗，讳彼犁茶。
第七元清上无那首约诤天，元那天王姓梵，讳摩首波。
第八梵行上清气稽那边净天，云携天王姓骞，讳首苛。
第九无穷洞虚极上须延天，回摩天王姓泽，讳罗。
第十元梵玉虚无精气罗迦净月天，云阿天王姓周，讳阿迦须。
第十一气元元达上灵赤天重慕天，王姓丹，讳清净t。
第十二大梵元无气离和行如天世毕天，王姓周，讳分若。
第十三无极上灵玉虚元洞寂然天，家王天王姓津，讳。第十四宝梵无色上真气潘罗元妙天，云持天王姓随，讳梨沐音。
第十五飞梵行真上元答谩福德天，部利天王姓王，讳惟离。第十六云梵流精中元近际淳天，世良天王姓朱，讳梨蔼。
第十七元上洞极无崖不骄乐天，流芬天王姓凝，讳霍。第十八大梵元青元精答和近际天，元深天王姓阿，讳明秀。
第十九行梵紫虚上元首带快见天，洞干天王姓刘，讳且房。
第二十虚梵上清化灵须u结爱天，飞衣天王姓彭，讳移那。
第二十一上极无景洞微化应声天，玉携天王姓辉，讳。第二十二大梵九元中元气阿那给道德天，葵天王姓捷，讳尼ァ
第二十三行梵元清下灵气须达天，总几天王姓周，讳难首。
第二十四极梵洞微九灵气须带阿那天，九曲天王姓竺，讳明和。
第二十五无名至极洞微梵宝天，〈原阙两字〉天王姓精，讳雾云。第二十六微梵元天气带扇给道德天，〈原阙两字〉天王姓洛，讳须阿摩。
第二十七虚梵天气蝉然识慧天，〈原阙两字〉天王姓云，讳元u。第二十八空梵中天绩元伊檀天，〈原阙两字〉天王姓朱，讳仲生。
第二十九太极无崖紫虚洞幽梵迦摩夷天，世罗天王姓云，讳。第三十绿梵自然识慧入天，云九天王姓迦，讳释文罗。
第三十一元梵大行无景无所念慧天，宗提天王姓伊，讳檀阿。
第三十二天云梵上行维先阿檀天，正群天王姓仲，讳云勋勃。
第三十三无色元清洞微波梨答和天，〈原阙两字〉天王姓王，讳灵。第三十四洞微元上梵气阿竭含那天，〈原阙两字〉天王姓桓，讳堕世宗。
第三十五元上绿梵灭然天，〈原阙两字〉天王姓朱，讳u云弥。
第三十六极色上行梵泥维先若那天，〈原阙两字〉天王姓袁，讳员珠。
三十六天内名生于空洞，元气之先，文华表见题于昆之山，高上音其玉，文上相集。其妙篇禀受太空自然之章。上标元图，中统六国三十六音，下总九地三十六土。皇灵篇洞畅玉慧虚鲜，皆天王之游歌，空元之宝章，六六韵合，四四齐真，九帝分号。三十六天万气总隶，普领群仙，上极无崖无色，下极洞源洞渊，诸为上真飞仙，不禀玉音，则不得游观无崖之天。有得其文，天王书名刻字，紫扎结录玉晨。三十六年w得上登无色之天，下洞九地之源，上妙之道不传下仙。轻泄宝音，七祖充责，身负刀山，三徒五苦，万劫不原。
洞渊九地三十六音内铭第一垒色润地，正音土皇姓秦，讳孝景椿。
第一垒色润地，行音土皇姓黄，讳昌上文。
第一垒色润地，游音土皇姓青，讳元文基。
第一垒色润地，梵音土皇姓蜚，讳忠阵星。
第二垒刚色地，正音土皇姓戊，讳坤文光。
第二垒刚色地，行音土皇姓郁，讳黄母生。
第二垒刚色地，游音土皇姓元，讳乾德维。
第二垒刚色地，梵音土皇姓长，讳皇萌。
第三垒石脂色泽地，正音土皇姓张，讳维神保。第三垒石色脂泽地，行音土皇姓周，讳伯上仁。第三垒石脂色泽地，游音土皇姓朱，讳明车子。第三垒石脂色泽地，梵音土皇姓庚，讳文敬士。第四垒润泽地，正音土皇姓贾，讳云子高。
第四垒润泽地，行音土皇姓谢，讳伯无元。
第四垒润泽地，游音土皇姓己，讳文秦阵。
第四垒润泽地，梵音土皇姓行，讳机正方。
第五垒金粟泽地，正音土皇姓华，讳延期明。
第五垒金粟泽地，行音土皇姓黄，讳龄我容。
第五垒金粟泽地，游音土皇姓云，讳探无渊。
第五垒金粟泽地，梵音土皇姓蒋，讳通八光。
第六垒金刚铁泽地，正音土皇姓李，讳上少君。第六垒金刚铁泽地，行音土皇姓范，讳来力安。第六垒金刚铁泽地，游音土皇姓长，讳李季元。第六垒金刚铁泽地，梵音土皇姓王，讳驷女容。第七垒水制泽地，正音土皇姓唐，讳初生映。
第七垒水制泽地，行音土皇姓吴，讳正法图。
第七垒水制泽地，游音土皇姓汉，讳高文彻。
第七垒水制泽地，梵音土皇姓京，讳仲龙首。
第八垒大风泽地，正音土皇姓葛，讳元升先。
第八垒大风泽地，行音土皇姓华，讳茂云长。
第八垒大风泽地，游音土皇姓羊，讳真洞元。
第八垒大风泽地，梵音土皇姓周，讳尚敬原。
第九垒洞渊无色刚维地气，正音土皇姓极，讳无上元。
第九垒洞渊无色刚维地气，行音土皇姓升，讳虚元浩。
第九垒洞渊无色刚维地气，游音土皇姓赵，讳上伯元。
第九垒洞渊无色刚维地气，梵音土皇姓农，讳勤元伯。
右九垒之地极，下洞渊洞源，纲维天地，制使不落。上则去第一垒五百二十亿万里，下则无穷无境无边无际，皆网维之气。如是第九垒土皇以三月一日，六月二日，九月三日，十二月四日，一年四过，乘五色云舆，九色飞龙，执中元命神之章，从伧老仙官，耀天羽骑万二千人上诣波梨答和天，奏九地学道，得仙人名，言于四天之主。
凡学上法，当以其日日入时入室，向太岁，黄书白纸上四土皇内音服之，叩齿十二通，仰存四土皇姓讳，悉著元黄五色之衣，头戴九元通天宝冠，足著五色师子交交之履，执文身保命之符，乘黄霞飞舆，从五帝玉女三十六人，飞行上升波梨答和天，便咒曰：四象迥周，九精洞灵，皇老应符，腾虚入清，四通八达，飞霞紫琼，上登金华，奉对帝灵，记仙元，录青宫，刻名得道，白简封字，七灵九垒，灭尸东井，形三九，降真我道已明。得乘飞景，上登玉庭，毕心拜九拜，咽气十二通，止行之。三十六年得乘黄霞飞Z，上升波梨答和之天，九地九垒，直下九重，合三十六音，三十六土皇上应三十六天，中应三十六国，如是土皇皆位齐玉皇之号，但分气各治，上下之别名耳。土皇三十六年转号上清之宫，袭三十六天之王，玉司之官。于九垒之下，皆举学道得仙之名，上奏九天天王。为学不知九垒地音三十六土皇内讳，九地不灭兆迹，九天丞相不受兆名，五岳不降云舆，五帝不卫兆身，徒明外国之音，故不得匡会而升也。故天地人各禀三，三之气三合成真，然后得仙也。
凡知九地之音三十六土皇内讳，则九气丈人恒以四方五色灵官防卫兆身，出入游行登陟五岳，则仙官侍送灭魔威试降致神真，九年飞空坐在立亡三十六年，上升太清，居世得有此文，七元九祖则为九气，命灵上皇司官奉卫形骸抚慰灵魂，蒿里父老丘丞相掾皆为驱除，无复拘闭谪役之患，居则在地保安无凶，十二守将营捍八门通真致神，欲富则富，欲官则官，欲仙则仙，欲神则神，此道秘妙，非可言。宣上相青童禀受高上口诀宝篇妄泄灵文，七祖充役，万劫不原。
若欲登山住止，及安居宅，审地吉凶。当以戊己之日，黄书九地三十六音文白纸上，置所居中央，以盆覆之。三宿开看，若有黄色润纸，大吉。若有青色，则下有死灵之尸。若有白色，则凶。若有赤色者，则惊恐。若有黑色者，则主财宝。若有紫色者，得神仙。都不异则止，可三年安过，此必折伤。
东方呵罗提国第一品铭正音无夷，第二品铭正音波泥，第三品铭正音久难，第四品铭正音吉罗，第五品铭正音无思，第六品铭正音云芝。
东方去中国九十万里，外名为呵罗提之国，一名日生国，国外有扶桑在碧海之中。地一面方万里，上有太帝宫，太真王之别治，其上生林如桑，皆数千丈，大者三千围，两两同根而生，有实赤如桑椹，仙人所啖食，体作金光色，其实皆九千岁一生。又有生洲在扶桑外，西接蓬莱，地面方二千五百里，去岸二十三万里。上有仙家数万人，地无寒暑，时节温和，多生神仙芝草，食之飞空而行。扶桑东又有祖洲，在东海之中，地方五百里，去岸七万里，上有不死芝草，形状似菰苗，长三四尺，一名养神芝，其叶似菰生不丛株，食之飞行上清，已死之人覆之则生，神奇妙药。入其国宜知其名存。胡老仙官采之于祖洲，思其色而服之，三年面有流光，延寿万年。〈原阙二字〉自然有仙人赍此神物降送于身也。
南方伊沙u国第一品铭正音盈华，第二品铭正音王家，第三品铭正音握魔，第四品铭正音耀葩，第五品铭正音武都，第六品铭正音飞蒲。
南方去中国八万一千里外，名阎浮黎之外极，洞阳之野，国名伊沙u之国，一名火庭天竺之国。国外有长洲，一名青丘，在南海辰巳，地方五千里。去四方之岸二十万里，则生天树，长三千丈。大者二千围，甚多灵药，甘液玉英无所不有。其上有民，人皆寿三百六十岁。又有灵狐之兽，大者如犬，色如金，叫声响四千里，威制虎豹万禽，得衣其毛，寿同天地。青丘左则有风山，山恒震声，上有紫府宫，天真神仙玉女所游观。又有炎州，在南海中央，地方二千里，去岸九万里。上有风，生兽似豹，青色，大如狸，积火连天烧之，经月不死，毛亦不然，斫刺不入，以铁锤交锻其头数千下乃死。张口向风，须臾复活，以石上菖蒲塞其鼻即死。取其脑和菊花服之，寿同天地。又有火林山，出中有火光兽，大如鼠，毛长三四寸，或赤或白。于是夜半望山上林木，及此兽光照如然火，取其兽毛作布，名之火浣布。小污以火烧之即鲜白，则伊沙u国人所衣得此毛，仙人降形，学者存其国之音，思越老仙官三十六年，神人当以此兽及本国神奇之物献送于兆也。西方尼维罗绿那国第一品铭音曰华莲，第二品铭音曰高轩，第三品铭音曰明身，第四品铭音曰土缠，第五品铭音曰星震，第六品铭音曰朱天。
西方去中国六万里，外名俱耶尼之外极，皓素之垄寒穴之野，则尼维罗绿那之国，一名云胡月支国。国人寿六百岁，国外则有流洲在西海之南，地方三千里，去东岸十九万里。其上有仙家数万，上有山，生昆吾之石，治石成铁作剑，光明照洞如水精，割玉如土。凤麟洲在海中央，地方一千五百里，四面有弱水，鸿毛所不浮。上有仙家数千，凤麟为群，上有吉光之兽如狸，能作胡语，声如梵音，与其国人通言。兽毛生光奕奕，悉仙人所衣，得衣其毛，寿同天地。学者存其国音，氐老仙官，三十六年，当献送昆吾之剑、吉光之兽于兆也。
北方旬他罗国第一品铭音曰元家，第二品铭音曰文多，第三品铭音曰山芦，第四品铭音曰武都，第五品铭音曰盈家，第六品铭音曰元摩。
北方去中国五万里，外名郁单极朔阴钩陈之庭，国名旬他罗之国，一名天镜之国。国人寿三百岁，国外则有元洲方七千二百里，四面是海，去岸三十六万里。上有太元都仙伯真公，所治有N|之鸟如浮气。〈西〉丘山名为风山，与天西北门连界，金堂玉室宫府〈西〉金玉紫芝是三天所治，其外则有元洲，地方三千里，去南岸十万里。上生五芝元涧，涧水如蜜，饮之与天地同年。中有三万仙家，悉饮此水，得仙不死。学者存其国音，羌老仙官，三十六年，降献元涧，五芝水也。上方元精青沌自然，国第一品铭正音重权，第二品铭正音玉金，第三品铭正音三林，第四品铭正音正精，第五品铭正音吸铃，第六品铭正音录婴。
上方九天之上，清阳恢空之内，无色无象，无形无影，空洞之铭，元精青沌，自然之国。一名洞澳清衍之国。以青气为世界上极无穷，四覆诸天，惟有玉虚紫馆，结空洞之烟，而虚元清沌之内也。为学存高上之音，则天人授子飞仙之方。
中央太和宝真无量国第一品铭正音，山芦第二品铭正音，世家第三品铭正音，嵯峨第四品铭正音，盈华第五品铭正音，翟葩第六品铭正音罗那。
中国四周百二十亿万里，下极大风，泽五百二十亿万里，昆处其中央，弱水周匝绕山，山高平地三万六千里，上三角面方长万里，形似偃盆。中央小狭上广。其一角正北千辰星之精，名曰阒风台。一角正西，名曰元圃台。其一角正东，名曰昆宫。一处有积金为天墉城面方千里，城上安金台五所，玉楼十二，其北户山承渊，山并其支辅，又有墉城。金台玉楼相似，如一流精之阙光碧之堂，琼华之室，紫翠丹房，景云烛日，朱霞九光，西王母之所治。上通璇玑，元气流布，五常王衡普引九天之澳，灌万仙之宗，根天地之纽，万度之柄矣。上生金银之树，琼柯丹宝之林，垂苏瑚以为枝结，玉精以为实。其树悉刻题三十六国音诸天玉文，上栖紫鹅凤鸾、白雀、朱鹗、A鸡、灵鹄、赤鸟、青鹊，下则飞禽游兽与昆同生。初无死耗，但元文宝经，隐书古字，有千二百亿万言，在元圃之上，积石之阴。仙人有九万人，皆停散于灵山。学者恒诵诸天内音，外国三十六音，地下九垒之音。九年，仙人自当降送灵山之神奇。三十六年，得乘五色云舆上登昆之山也。
《王文禄补衍・天地终始篇》：天地终始谓一大劫，劫坏时，火灾将起。天久不雨，所种不生。依山泉源四大i河悉竭。久后有大黑风暴起，吹使海水两披，取日宫置须弥山半，安日道中，七日轮次第现出。一日出，百草树木，一时凋落。二日出，四大海水渐涸。三日出，四大海水转消。四日出，四大海水浅、阿耨达池竭。五日出，四大海水竭尽。六日出，大地烟生火起，从须弥山至三千大千刹土靡不悉烧。七日出，大地、须弥山崩坏洞然，诸宝爆裂，焰震动至梵天尽成灰墨，此名器世间。
已坏满二十中劫，坏已复二十中劫，住过七火灾，已从此生。水界起坏，器世间如水消盐，此水界与器世间一时俱没，没已复二十中劫，住过七水灾，已复七水灾从此生。风界起坏器世间，如风乾支节复消尽。此风界与器世间已坏。
坏劫后名空劫。经无量久劫欲成。时火自灭，起大重云，注大洪雨，滴如车轮，复经无量时，雨止水聚从下，水轮涌沸水上，腾漂浸决，遍满梵天，四风轮所住持水渐退下尔。时四大风起H然，飘击吹彼水聚混乱不停，水中自生大沫，聚大风，吹沫掷置空中，从上造梵天宫七宝间成，水更退下，湛然停住四方浮沫。水上深厚周阔，大风吹沫复造须弥山，又吹沫四面散掷造四大洲、八万小洲，并馀大山周匝安置尔。时大有大黑风，吹大水聚底漂出日月，置须弥山半安日道中，绕须弥山洞照四方，炙退水湿。又大风吹掘大地渐深入，置大水聚为四大海，是故风界吹起，火界蒸炼，地界坚实。
四千五百六十年为一大元数之终，四百五十六年为一小元数之终，阳厄五，阴厄四，阳为旱，阴为水，初入元百，六年有厄，故曰：阳九百六之会。
天地久矣。曷经历之。曷言之传之也。曰：神圣心具，六通洞见，无始不闻。昆明劫灰，西域至人能知耶。乌可泥目睫之近，而并废万劫之变也。

[book_title]乾象典第九卷
天部汇考
《尔雅》《释天》〈疏〉
河图括地象云：易有太极，是生两仪，两仪未分，其气混沌。清浊既分，伏者为天，偃者为地。释名云：天，显也，在上高显。又云：天，坦也。坦然高远。说文云：天，颠也，至高无上。从一大也。春秋说题辞云：天之言显也，居高理下，为人经纪，故其字一大以镇之。此天之名义也。天之为体，中包乎地，日月星辰属焉。然天地有高下之形，四时有升降之理，日月有运行之度，星辰有次舍之常。既曰释天，不得不略言其趣，故其形状之殊，凡有六等。一曰：盖天，文见周髀，如盖在上；二曰：浑天，形如弹丸，地在其中。天包其外，犹如鸡卵，白之绕黄。扬雄、桓谭、张衡、蔡邕、陆绩、王肃、郑元之徒并所依用；三曰：宣夜，昔说殷代之制，其形体事义无所出以言之；四曰：昕天，昕读曰轩，言天北高南下，若车之轩。是吴时姚信所说；五曰：穹天，云穹隆在上。虞氏所说，不知其名也；六曰：安天，是晋时虞喜所论。案郑注考灵曜云：天者，纯阳清明无形，圣人则之，制v玑玉衡，以度其象。如郑此言。则天是太虚，本无形体，但指诸星之运转以为天耳。但诸星之转，从东而西，凡三百六十五日四分日之一，星复旧处。星既左转，日则右行，亦三百六十五日四分日之一，至旧星之处，即日一日之行而为一度，计二十八宿，一周天凡三百六十五度四分度之一，是天之一周之数也。天如弹丸，围圜三百六十五度四分度之一，案考灵耀云：一度二千九百三十二里，千四百六十一分里之三百四十八，周天百十万一千里者，是天圜周之里数也。以围三径一言之，则直径三十五万七千里。此为二十八宿周回直径之数也。然二十八宿之外，上下东西各有万五千里，是为四游之极，谓之四表。据四表之内，井星宿内，总有三十八万七千里。然则天之中央上下正半之处，则一十九万三千五百里，地在于中，是地去天之数也。郑注考灵耀云：地盖厚三万里，春分之时，地正当中，自此地渐渐而下。至夏至之时，地下万五千里，地之上畔，与天中平。夏至之后，地渐渐向上，至秋分地正当天之中央，自此地渐渐而上。至冬至，上游万五千里，地之下畔，与天中平。自冬至后，地渐渐而下，此是地之升降于三万里之中，但浑天之体虽绕于地，地则中央正平，天则北高南下。北极高于地三十六度，南极下于地三十六度。然北极之下三十六度常见不没，南极之上三十六度常没不见。南极至北极，一百二十一度，馀若逐曲计之则一百八十一度。馀若以南北中半言之，谓之赤道去南极九十一度，去北极亦九十一度。馀此是春秋分之日道。赤道之北二十四度为夏至之日道去北极六十七度也。赤道之南二十四度，为冬至之日道去南极亦六十七度。地有升降，星辰有四游。又郑注考灵耀云：天旁行四表之中，冬南夏北，春西秋东，皆薄四表而止。地亦升降于天中，冬至而下，夏至而上。二至上下，盖极地厚也。地与星辰俱有四游升降。四游者，自立春地与星辰西游，春分，西游之极，地虽西极，升降正中，从此渐渐而东，至春季复正。自立夏之后，北游。夏至，北游之极，地则升降极下，至夏季复正。立秋之后，东游。秋分，东游之极，地则升降正中，至秋季复正。立冬之后，南游。冬至南游之极，地则升降极上，至冬季复正。此是地及星辰四游之义也。星辰亦随地升降。故郑注考灵耀云：夏日道上与四表平，下去东井十二度为三万里，则是夏至之日上极万五千里，星
辰下极万五千里。故夏至之日下至东井三万里也。日有九道。故考灵耀云：万里不失九道谋。郑注引河图帝览嬉云：黄道一，青道二，出黄道东，赤道二，出黄道南，白道二，出黄道西，黑道二，出黄道北，日春东从青道，夏南从赤道，秋西从白道，冬北从黑道。立春，星辰西游，日则东游。立夏，星辰北游，日则南游。春分，星辰西游之极，日东游之极，日与星辰相去三万里。夏至，则星辰北游之极，日南游之极，日与星辰相去三万里。以此推之，秋冬仿此可知。计夏至之日，日在井星当嵩高之上，以其南游之极，故在嵩高之南万五千里。所以夏至有尺五寸之景也。于时日又上极，星辰下极，故日下去东井三万里也。然郑四游之说，元出周髀之文，但二十八宿从东而左行，日从西而右行，一度逆沿二十八宿。案汉书律历志云：冬至之时，日在牵牛初度。春分之时，日在娄四度。夏至之时，日在东井三十一度。秋分之时，日在角十度。若日在东井则极长八尺之表尺五寸之景。若春分在娄，秋分在角，昼夜等八尺之表七尺五寸之景。冬至日在斗牛，则日极短八尺之表一丈三尺之景。一丈三尺之中去其一尺五寸，则馀有一丈一尺五寸之景。是冬夏往来之景也。凡于地千里而差一寸，则夏至冬至体渐南渐下，相去十一万五千里。又考灵耀云：正月假上八万里，假下一十万四千里，所以有假上假下者。郑注考灵耀之意，以天去地十九万三千五百里。正月雨水之时，日在上假于天八万里，下至地一十一万三千五百里。夏至之时日，上极与天表平也。后日渐向下。故郑注考灵耀云：夏至，日与表平。冬至之时，日下至于地八万里，上至于天十一万三千五百里也。委曲具考灵耀注，凡二十八宿及诸星，皆循天左行，一日一夜一周天。一周天之外，更行一度，计一年三百六十五周天四分度之一。日月五星则右行，日一日一度，月一日一十三度十九分度之七，此相通之数也。今历象之说，则月一日至于四日行最疾，日行十四度。馀自五日至八日行次疾，日行十三度。馀自九日至十九日，行则迟，日行十二度。馀自二十日至二十三日，又小疾，日行十三度。馀自二十四日至于晦，行又最疾，日行一十四度。馀此是月行之大率也。二十七日，月行一周天，至二十九日半，月及于日，与日相会，乃为一月。故考灵耀云：九百四十分为一日，二十九日与四百九十九分为月。是一月二十九日之外，至第三十日，分至四百九十九，分是过半，二十九分也。馀仿此。月阴精，日为阳精，故周髀云：日犹火，月犹水。火则外光，水则含景。故月光生于日所照，魄生于日所蔽，当日则光盈，就日则明尽。京房云：月与星辰，阴者也。有形无光，日照之乃有光。先师以为日似弹丸，月似镜体，或以为月亦似弹九，日照处则明，不照处则暗。按律历志云：二十八宿之度，角一十二度，亢九，氐十五，房五，心五，尾十八，箕十一。东方七十五度，斗二十六，牛八，女十二，虚十，危十七，营室十六，壁九。北方九十八度，奎十六，娄十二，胃十四，昴十一，毕十六，觜二，参九。西方八十度，井三十二，鬼四，柳十五，星七，张十八，翼十八，轸十七。南方一百一十二度，丑为星纪，初斗十二度，终婺女七度。子为元枵，初婺女八度，终于危十五度。亥为埚ぃ初危十六度，终于奎四度。戌为降娄，初奎五度，终于胃六度。酉为大梁，初胃七度，终于毕十一度。申为实沈，初毕十二度，终于井十五度。未为鹑首，初井十六度，终于柳八度。午为鹑火，初柳九度，终于张十七度。巳为鹑尾，初张十八度，终于轸十一度。辰为寿星，初轸十二度，终于氐四度。卯为大火，初氐五度，终于尾九度。寅为析木，初尾十度，终于斗十一度。五星者，东方岁星，南方荧惑，西方太白，北方辰星，中央镇星。其行之迟速俱在律历志，更不烦说。元命包云：日之为言，实也。月，阙也。刘熙释名云：日实也，光明盛实。月，阙也，满则阙也。说题辞云：星，阳精之荣也。阳精为日。日分为星，故其字，日下生也。释名云：星，散也。布散于天。又云：阴，荫也。气在内奥荫也。阳，扬也。阳气在外发扬。此等是阴阳日月之名也。祭法：黄帝正名百物。其名盖黄帝而有也。或后人更有增足。其天高地下，日盈月阙，觜星度少，井斗度多，日月右行，星辰左转，四游升降之差，二仪运动之法，非由人事所作，皆是造化自然。先儒因其自然，遂以人事为义，或据理是实，或k虚不经。既无正文可凭，今皆略而不录。
穹苍，苍天也。
〈注〉天形穹隆，其色苍苍，因名云。
春为苍天。
〈注〉万物苍苍然生。
夏为昊天。〈注〉言气皓旰。
秋为F天。
〈注〉F，犹悯也。悯万物凋落。
冬为上天。
〈注〉言时无事在上，而临下而已。〈疏〉按诗传云：苍天以体言之，尊而君之，则称皇天。元气广大，则称昊天。仁覆闵下，则称F天。自上降监，则称上天。据远视之，苍苍然，则称苍天。毛公此传当有成文，不知出何书。李巡云：古时人质仰视天形穹隆，而高其色苍苍，故曰穹苍。是苍天以体言之也。皇君也，故尊而君之，则称皇天。昊，大貌，故言其混元之气，昊昊广大，则称昊天。F，闵也，言其以仁慈之恩覆闵在下，则称F天。从上而下视万物，则称上天。据人远而视之，其色苍苍然，则称苍天。又李巡注此云：春，万物始生，其色苍苍，故曰苍天。夏，万物盛壮，其气昊昊，故曰昊天。秋，万物成熟，皆有文章，故曰F天。冬，阴气在上，万物伏藏，故曰上天。今尚书欧阳说：春曰昊天，夏曰苍天，秋曰F天，冬曰上天。谨按尚书尧典，羲和以昊天总敕以四时。故知昊天不独春也。左传：夏四月，孔丘卒，称曰F天不吊。非秋也。尔雅者，孔子门人所作，以释六艺之言，盖不误也。春气博施，故以广大言之。夏气高明，故以远大言之。秋气或生或杀，故以闵下言之。冬气闭藏而清察，故以监下言之。皇天者，至尊之号也。六艺之中，诸称天者，以情所求言耳。非必于其时称之。浩浩昊天，求天之博施。悠悠苍天，求天之高明。F天不吊，求天之生杀，当得其宜。上天同云，求天之所为，当顺其时也。此之求天，犹人之说事，各从其主耳。
《易纬》《稽览图》
天有十二分，以日月之所躔也。
《春秋纬》《元命苞》
天不足西北，阳极于九，故周天九九八十一万里。
《孝经纬》《援神契》
周天七衡六间者，相去万九千里八百三十三里三分里之一，合十万九十里。从内衡以至中衡，中衡以至外衡，各五万九千五里。
《河洛纬》《甄耀度》
周天三百六十五度四分度之一，夫一度为千九百三十二里，则天地相去六十七万八千五百里。
《吕子》《有始览》
凡四极之内，东西五亿有九万七千里，南北亦五亿有九万七千里。极星与天俱游，而天枢不动。
《淮南子》《天文训》
天坠未形，冯冯翼翼，洞洞，故曰大昭。道始于虚H，虚H生宇宙，宇宙生气。气有汉垠，清阳者，薄靡而为天。重浊者，疑滞而为地。清妙之合专易，重浊之凝竭难。故天先成而地后定。天地之袭精为阴阳，阴阳之专精为四时，四时之散精为万物。积阳之热气生火，火气之精者为日。积阴之寒气为水，水气之精者为月。日月之淫，为精者、为星辰。天受日月星辰，地受水潦尘埃。昔者，共工与颛顼争为帝，怒而触不周之山，天柱折，地维绝。天倾西北，故日月星辰移焉。地不满东南，故水潦尘埃归焉。天道曰圆，地道曰方。方者主幽，圆者主明。明者吐气者也。是故火曰外景。幽者含气者也，是故水曰内景。吐气者施，含气者化。是故阳施阴化。天之吐气，怒者为风。地之含气，和者为雨。阴阳相薄感而为雷，激而为霆，乱而为雾。阳气胜则散而为雨露，阴气胜则凝为霜雪。毛羽者，飞行之类也。故属于阳。介鳞者，蛰伏之类也，故属于阴。日者，阳之主也。是故春夏则群兽除，日至而麋鹿解。月者，阴之宗也，是以月虚而鱼脑减，月死而蠃{。火上，水下流。故鸟飞而高，鱼动而下。物类相动，本标相应。故阳燧见日，则然而为火。方诸见月，则津而为水。虎啸而谷风至，龙举而景云属，麒麟38而日月食，鲸鱼死而彗星出，蚕珥丝而商弦绝，贲星坠而勃海决。人主之情，上通于天，故诛暴则多飘风，枉法则多虫螟，杀不辜则国赤地，令不收则多淫雨。四时者，天之吏也。日月者，天之使也。星辰者，天之期也。虹U彗星者，天之忌也。天有九野，九千九百九十九隅，去地五亿万里。五星八风二十八宿，五官六府，紫宫、太微、轩辕、咸池，四宫天阿。何谓九野。中央曰钧天，其星角亢氐，东方曰苍天，其星房心尾。东北曰变天，其星箕斗牵牛。北方曰元天，其星须女虚危营室。西北方曰幽天，其星、东壁、奎娄。西方曰：昊天，其星胃昴、毕。西南方曰：朱天，其星觜参东井。南方曰：炎天，其星舆鬼柳七星。东南方曰：阳天，其星张翼轸。何谓五星。东方木也，其帝太，其佐句芒，执规而治春，其神为岁星，其兽苍龙，其音角，其日甲乙。南方火也，其帝炎帝，其佐朱明，执衡而治夏，其神为荧惑，其兽朱鸟，其音徵，其日丙丁。中央土也，其帝黄帝，其佐后土，执绳而制四方，其神为镇星，其兽黄龙，其音宫，其日戊己。西方金也，其帝少昊，其佐蓐收，执矩而治秋，其神为太白，其兽白虎，其音商，其日庚辛。北方水也，其帝颛顼，其佐元冥，执权而治冬，其神为辰星，其兽元武，其音羽，其日壬癸。太阴在四仲，则岁星行三宿。太阴在四钩，则岁星行二宿。二八十六，三四十二，故十二岁而行。二十八宿日行十二分度之一，岁行三十度十六分度之七，十二岁而周。荧惑常以十月入，太微受制而出，行列宿，司无道之国，为乱为贼，为疾为丧，为饥为兵。出入无常，辨变其色，时见时匿。镇星以甲寅元始建斗，岁镇行一宿，当居而弗居，其国亡土。未当居而居之，其国益地。岁熟日行二十八分度之一，岁行十三度百一十二分度之五。一十八岁而周。太白元始，以正月甲寅与荧惑晨出东方，二百四十日而入，入百二十日而夕出西方，二百四十日而入，入三十五日而复出东方，出以辰戌，入以丑未。当出而不出，未当入而入，天下偃兵。当入而不入，当出而不出，天下兴兵。辰星正四时，常以二月春分效奎娄，以五月夏至效东井舆鬼，以八月秋分效角亢，以十一月冬至效斗牵牛。出以辰戌，入以丑未，出二旬而入。晨候之东方，夕候之西方。一时不出，其时不和。四时不出，天下大饥。何谓八风。距日冬至四十五日，条风至。条风至四十五日，明庶风至。明庶风至四十五日，清明风至。清明风至四十五日，景风至。景风至四十五日，凉风至。凉风至四十五日，闾阖风至。闾阖风至四十五日，不周风至。不周风至四十五日，广莫风至。条风至则出轻系去稽留，明庶风至则正封疆修田畴，清明风至则出币帛使诸侯，景风至则爵有位赏有功，凉风至则报地德祀四郊，闾阖风至则收县垂琴瑟不张，不周风至则修宫室缮边城，广莫风至则闭关梁决刑罚。何谓五官。东方为田，南方为司马，西方为理，北方为司空，中央为都。何谓六府。子午、丑未、寅申、卯酉、辰戌、巳亥是也。太微者，太乙之庭也。紫宫者，太乙之居也。轩辕者，帝妃之舍也。咸池者，水鱼之囿也。天阿者，群神之阙也。四宫者，所以为司赏罚。太微者，主朱雀。紫宫执斗而左旋，日行一度以周于天。日冬至峻狼之山，日移一度，月行百八十二度八分度之五。而夏至牛首之山，反覆三百六十五度，四分度之一而成一岁。天一元始正月建寅，日月俱入营室五度，天一以始建七十六岁，日月复以正月入营室五度无馀。分名曰一纪，凡二十纪，一千五百二十岁，大终日月星辰复始。甲寅元日行一度，而岁有奇，四分度之一。故四岁而积，千四百六十一日而复合。故舍八十岁而复，故曰：子午、卯酉为二绳，丑寅、辰巳、未申、戌亥为四钩。东北为报德之维，西南为背阳之维，东南为常羊之维，西北为号通之维。日冬至则斗北中绳，阴气极，阳气萌。故曰冬至为德。日夏至则斗南中绳，阳气极，阴气萌，故曰：夏至为刑。阴气极，则北至北极，下至黄泉，故不可以凿地穿井。万物闭藏，蛰虫首穴，故曰德在室。阳气极，则南至南极，上至朱天，故不可以夷丘上屋，万物蕃息，五谷兆长，故曰德在野。日冬至则水从之，日夏至则火从之，故五月火正而水漏，十一月水正而阴胜。阳气为火，阴气为水，水胜故夏至湿，火胜故冬至燥。燥故炭轻，湿故炭重。日冬至，井水盛，盆水溢，羊脱毛，麋角解，鹊始巢。八尺之修，日中而景丈三尺。日夏至，而流黄泽石精出，蝉始鸣，半夏生，蚊虻不食，驹犊鸷鸟不搏黄口。八尺之景修，径尺五寸。景修则阴气胜，景短则阳气胜。阴气胜则为水，阳气胜则为旱。阴阳刑德有七舍，何谓七舍。室、堂、庭、门、巷、术、野。十二月，德居室三十日。先日至十五日，后日至十五日，而徙所居各三十日。德在室，则刑在野。德在堂，则刑在术。德在庭，则刑在巷。阴阳相得，则刑德合门。八月二月，阴阳气均，日夜分平，故曰：刑德合门。德南则生，刑南则杀，故曰：二月会而万物生，八月会而草木死。两维之间，九十一度十六分度之五而升，日行一度十五日为一节，以生二十四时之变，斗指子则冬至，音比黄钟。加十五日指癸，则小寒，音比应钟。加十五日指丑，则大寒，音比无射。加十五日指报，德之维，则越阴在地。故曰：距日。至四十六日而立春，阳气冻解，音比南吕。加十五日指寅，则雨水，音比夷。则加十五日指甲，则雷惊蛰，音比林钟。加十五日，指卯，中绳故曰：春分。则雷行，音比蕤宾。加十五日指乙，则清明。风至，音比仲吕。加十五日指辰，则谷雨，音比姑洗。加十五日指常，羊之维，则春分尽。故曰：有四十六日而立夏。大风济，音比夹钟。加十五日指巳，则小满，音比太蔟。加十五日指丙，则芒种，音比大吕。加十五日指午，则阳气极，故曰：有四十六日而夏至，音比黄钟。加十五日指丁，则小暑，音比大吕。加十五日指未，则大暑，音比太蔟。加十五日指背，阳之维，则夏分尽，故曰：有四十六日而立秋。凉风至，音比夹钟。加十五日指申，则处暑，音比姑洗。加十五日指庚，则白露降，音比仲吕。加十五日指酉，中绳，故曰：秋分。雷戒蛰虫北乡，音比蕤宾。加十五日指辛，则寒露，音比林钟。加十五日指戌，则霜降，音比夷。则加十五日指号通之维，则秋分尽。故曰：有四十六日而立冬。草木毕死，音比南吕。加十五日指亥，则小雪，音比无射。加十五日指壬，则大雪，音比应钟。加十五日指子，故曰：阳生于子。阴生于午。阳生于子，故十一月曰冬至。鹊始加巢，人气钟首，阴生于午，故五月为小刑。荠麦亭历枯，冬生草木必死，斗杓为小岁，正月、建寅、月从左行，十二辰，咸池为大岁，二月建卯，月从右行，四仲终而复始。大岁迎者辱，背者强。左者衰，右者昌。小岁东南则生，西北则杀，不可迎也，而可背也，不可左也，而可右也。其此之谓也。大时者，咸池也。小时者，月建也。天维建元，常以寅始起，右徙一岁而移，十二岁而大周天，终而复始。淮南元年冬，太一在丙子，冬至甲午，立春丙子，二阴一阳，成气二，二阳一阴，成气三，合气而为音，合阴而为阳，合阳而为律。故曰：五音六律。音自倍而为日，律自倍而为辰。故日十而辰。十二月日行十三度七十六分度之二十六。二十九日九百四十分日之四百九十九，而为月。而以十二月为岁。岁有馀十日九百四十分日之八百二十七，故十九岁而七闰。日冬至子午，夏至卯酉，冬至加三日则夏至之日也。岁迁六日，终而复始。壬午冬至，甲子受制木用，事火烟青七十二日。丙子受制火用，事火烟赤七十二日。戊子受制土用，事火烟黄七十二日。庚子受制金用，事火烟白七十二日。壬子受制水用，事火烟黑七十二日，而岁终。庚子受制，岁迁六日，以数推之，七十岁而复至甲子，甲子受制则行柔惠，挺群禁，开阖扇，通障塞，毋伐木。丙子受制则举贤良，赏有功，立封侯，出货财。戊子受制则养老鳏寡，行鬻，施恩泽。庚子受制则缮墙垣，修城郭，审群禁，饰兵甲，儆百官，诛不法。壬子受制则闭门闾，大搜客，断刑罚，杀当罪，息关梁，禁外徙。甲子气燥浊，丙子气燥阳，戊子气湿浊，庚子气燥寒，壬子气清寒。丙子干甲子，蛰虫早出，故雷早行。戊子干甲子，胎夭卵，鸟虫多伤。庚子干甲子，有兵。壬子干甲子，春有霜。戊子干丙子，霆。庚子干丙子，夷。壬子干丙子，雹。甲子干丙子，地动。庚子干戊子，五谷有殃。壬子干戊子，夏寒雨霜。甲子干戊子，介虫不为。丙子干戊子，大旱菰封摺Ｈ勺痈筛子，大刚，鱼不为。甲子干庚子，草木再死再生。丙子干庚子，草木复荣。戊子干庚子，岁或存或亡。甲子干壬子，冬乃不藏。丙子干壬子，星坠。戊子干壬子，蛰虫冬出其乡。庚子干壬子，冬雷其乡。季春三月，丰隆乃出，以将其雨。至秋三月，地气下藏，乃收其杀。百虫蛰伏，静居闭户，青女乃出以降霜雪。行十二时之气以至于仲春二月之夕，乃收其藏而闭其寒。女夷鼓歌，以司天和，以长百谷，禽鸟草木。孟夏之月，以熟谷禾，雄鸠长鸣，为帝候岁。是故天不发其阴，则万物不生。地不发其阳，则万物不成。天圆地方，道在中央。日为德，月为刑。月归而万物死，日至而万物生。远山则山气藏，远水则水虫蛰，远木则木叶槁。日五日不见，失其位也。圣人不与也。日出于D谷，浴于咸池，拂于扶桑，是谓晨明。登于扶桑，爰始将行，是谓d明。至于曲阿，是谓旦明。至于曾泉，是谓蚤食。至于桑野，是谓晏食。至于衡阳，是谓隅中。至于昆吾，是谓正中。至于鸟次，是谓小还。至于悲谷，是谓J时。至于女纪，是谓大还。至于虞渊，是谓高舂。至于连石，是谓下舂。至于悲泉，爰止其女爰息其马，是谓县车。至于虞渊，是谓黄昏。至于蒙谷，是谓定昏。日入于虞渊之汜，曙于蒙谷之浦，行九州七舍，有五亿万七千三百九里。禹以为朝昼昏夜。夏日至则阴乘阳，是以万物就而死。冬日至则阳乘阴，是以万物仰而生。昼者，阳之分。夜者，阴之分。是以阳气胜则日而夜短，阴气胜则日短而夜。帝张四维，运之以斗，月徙一辰，复反其所。正月指寅，十二月指丑，一岁而匝，终而复始。指寅，则万物P，律受太蔟。太蔟者，蔟而未出也。指卯，卯则茂茂然，律受夹钟。夹钟者，种始荚也。指辰，辰则振之也，律受姑洗。姑洗者，陈去而新来也。指巳，巳则生巳定也，律受仲吕。仲吕，中充大也。指午，午者忤也，律受蕤宾。蕤宾者，安而服也。指未，未者昧也，律受林钟。林钟者，引而止也。指申，申者呻也，律受夷则。夷则者，易其则也，德以去矣。指酉，酉者饱也，律受南吕。南吕者，任包大也。指戌，戌者灭也，律受无射。无射，入无厌也。指亥，亥者阂也，律受应钟。应钟者，应其钟也。指子，子者兹也，律受黄钟。黄钟者，钟已黄也。指丑，丑者纽也，律受大吕。大吕者，旅旅而去也。其加卯酉，则阴阳分，日夜平矣。故曰：规生矩，杀衡长，权藏绳，居中央，为四时根。道曰：规始于一，一而不生，故分而为阴阳，阴阳合和而万物生。故曰：一生二，二生三，三生万物。天地三月而为一时，故祭祀三饭以为礼。丧纪三踊以为节。兵重三罕以为制。以三参物，三三如九，故黄钟之律，九寸而宫，音调因而九之，九九八十一。故黄钟之数立焉。黄者，土德之色。钟者，气之所种也。日冬至，德气为土，土色黄，故曰黄钟。律之数，六分为雌雄，故曰十二钟，以副十二月。十二各以三成，故置一而十，一三之为积，分十七万七千一百四十七，黄钟大数立焉。凡十二律黄钟为宫，太蔟为商，姑洗为角，林钟为徵，南吕为羽。物以三成，音以五立，三与五如八，故卵生者八窍，律之初生也。写凤之音，故音以八生。黄钟为宫，宫者，音之君也。故黄钟位子，其数八十一，主十一月，下生林钟。林钟之数五十四，主六月，上生太蔟。太蔟之数七十二，主正月，下生南吕。南吕之数四十八，主八月，上生姑洗。姑洗之数六十四，主三月，下生应钟。应钟之数四十二，主十月，上生蕤宾。蕤宾之数五十七，主五月，上生大吕。大吕之数七十六，主十二月，下生夷则。夷则之数五十一，主七月，上生夹钟。夹钟之数六十八，主二月，下生无射。无射之数四十五，主九月，上生仲吕。仲吕之数六十，主四月，极不生。徵生宫，宫生商，商生羽，羽生角，角生姑洗，姑洗生应钟，比于正音，故为和应。钟生蕤宾，不比正音，故为缪。日冬至音比林钟，浸以浊。日夏至音比黄钟，浸以清。以十二律应二十四时之变。甲子，仲吕之徵也。丙子，夹钟之羽也。戊子，黄钟之宫也。庚子，无射之商也。壬子，夷则之角也。古之为度量、轻重，生乎天道，黄钟之律修九寸，物以三生，三九二十七，故幅广二尺七寸。音以八相生，故人修八尺。寻自倍，故八尺而为寻。有形则有声，音之数五。以五乘八，五八四十，故四丈而为匹。匹者，中人之度也。一匹而为制，秋分E定，E定而禾熟，律之数十二。故十二E而当一粟，十二粟而当一寸。律以当辰，音以当日，日之数十，故十寸而为尺，十尺而为丈。其以为量，十二粟而当一分，十二分而当一铢，十二铢而当半两。衡有左右，因倍之，故二十四铢为一两。天有四时以成一岁，因而四之，四四十六，故十六两为一b。三月而为一时，三十日为一月，故三十b为一钧。四时而为一岁，故四钧为一石。其以为音也，一律而生五音，十二律而为六十音。因而六之，六六三十六，故三百六十音，以当一岁之日。故律历之数，天地之道也。下生者，倍以三除之。上生者，四以三除之。太阴元始建于甲寅，一终而建甲戌，二终而建甲午，三终而复得甲寅之元。岁徙一辰，立春之后，得其辰而迁其所顺。前三后五，百事可举。太阴所建，蛰虫首穴而处，鹊巢乡而为户。太阴在寅，朱鸟在卯，勾陈在子，元武在戌，白虎在酉，苍龙在辰。寅为建，卯为除，辰为满，巳为平，主生。午为定，未为执，主陷。申为破，主衡。酉为危，主杓。戌为成，主少德。亥为收，主大德。子为开，主太岁。丑为闭，主太阴。太阴在寅，岁名曰：摄提格。其雄为岁星，舍斗牵牛以十一月与之，辰出东方，东井舆鬼为对。太阴在卯，岁名曰单阏。岁星舍须女虚危，以十二月与之。晨出东方，柳七星张为对。太阴在辰，岁名曰：执除。岁星舍营室东壁，以正月与之。晨出东方，翼轸为对。太阴在巳，岁名曰：大荒落。岁星舍奎娄，以二月与之，晨出东方，角亢为对。太阴在午，岁名曰：敦。岁星舍胃昴毕，以三月与之，晨出东方，氐房心为对。太阴在未，岁名曰协洽，岁星舍觜参，以四月与之，晨出东方，尾箕为对。太阴在申，岁名曰：馓病Ｋ晷巧岫井舆鬼，以五月与之，晨出东方，斗牵牛为对。太阴在酉，岁名曰：作噩，岁星舍柳七星张，以六月与之，晨出东方，须女虚危为对。太阴在戌，岁名曰：阉茂，岁星舍翼轸，以七月与之，晨出东方，营室东壁为对。太阴在亥，岁名曰：大渊献。岁星舍角亢，以八月与之，晨出东方，奎娄为对。太阴在子，岁名曰：困敦。岁星舍氐房心，以九月与之，晨出东方，胃昴毕为对。太阴在丑，岁名曰：赤奋若。岁星舍尾箕，以十月与之，晨出东方，觜参为对。太阴在甲子，刑德合东方，宫常徙所不胜，合四岁而离，离十六岁而复合。所以离者，刑不得入中宫而徙于木，太阴所居。曰：德辰，为刑德。刚曰日倍因，柔曰徙。所不胜刑，水辰之木，木辰之水，金火立其处。凡徙诸神，朱鸟在太阴前，一钩陈在后，三元武在前，五白虎在后，六虚星乘钩陈，而天地袭矣。凡日甲刚，乙柔，丙刚，丁柔，以至于癸。木生于亥，壮于卯，死于未，三辰皆木也。火生于寅，壮于午，死于戌，三辰皆火也。土生于午，壮于戌，死于寅，三辰皆土也。金生于巳，壮于酉，死于丑，三辰皆金也。水生于申，壮于子，死于辰，三辰皆水也。故五胜生一，壮五，终九。五九四十五，故神四十五日而一徙，以三应五，故八徙而岁终。凡用太阴，左前刑，右背德，击钩陈之冲辰，以战必胜，以攻必克。欲知天道，以日为主，六月当心，左周而行，分而为十二月。与日相当，天地重袭，后必无殃。星正月建营室，二月建奎娄，三月建胃，四月建毕，五月建东井，六月建张，七月建翼，八月建亢，九月建房，十月建尾，十一月建牵牛，十二月建虚。
星宜言日，明堂月令，孟春之月，日在营室。仲春之月在奎娄。季春之月在胃。此言星正月建营室，误也。
星分度，角十二、亢九、氐十五、房五、心五、尾十八、箕十一四分一。斗二十六、牵牛八、须女十二、虚十、危十七、营室十六、东壁九、奎十六、娄十二、胃十四、昴十一、毕十六、觜二、参九、东井三十三、舆鬼四、柳十五、星七、张、翼各十八、轸十七，凡二十八宿也。星部地名，角、亢，郑。氐、房、心，宋。尾、箕，燕。斗、牵牛，越。须女，吴。虚、危，齐。营室、东壁，卫。奎、娄，鲁。胃、昴毕，魏。觜、参，赵。东井、舆鬼，秦。柳、七星、张，周。翼、轸，楚。岁星之所居，五谷丰昌。其对为冲，岁乃有殃。当居不居，越而之他处，主死国亡。太阴治春，则欲行柔惠温凉。太阴治夏，则欲布施宣明。太阴治秋，则欲修备缮兵。太阴治冬，则欲猛毅刚强。三岁而改节，六岁而易常，故三岁而一饥，六岁而一衰，十二岁一康。甲齐、乙东夷、丙楚、丁南夷、戊魏、己韩、庚秦、辛西夷、壬卫、癸越、子周、丑翟、寅楚、卯郑、辰晋、巳卫、午秦、未宋、申齐、酉鲁、戌赵、亥燕。甲乙寅卯，木也。丙丁巳午，火也。戊己四季，土也。庚辛申酉，金也。壬癸亥子，水也。水生木，木生火，火生土，土生金，金生水。子生母曰义母，生子曰保子，母相得曰专母，胜子曰制子，胜母曰困。以胜击杀胜而无报，以专从事而有功，以义行理名立而不堕，以保畜养万物蕃昌，以困举事破灭死亡。北斗之神有雌雄，十一月始建于子，月从一辰，雄左行，雌右行。五月合午谋刑，十一月合子谋德。太阴所居，辰为厌日，厌日不可以举，百事堪舆徐行。雄以音知雌，故为奇辰。数从甲子始，子母相求，所合之处为合十日。十二辰周六十日凡八合，合于岁前则死亡，合于岁后则无殃。甲戌燕也，乙酉齐也，丙午越也，丁巳楚也，庚申秦也，辛卯戎也，壬子赵也，癸亥胡也，戊戌己亥韩也，己酉己卯魏也。戊午戊子，八合天下也。太阴小岁星日辰五神皆合，其日有云气风雨，国君当之。天神之贵者，莫贵于青龙，或曰天一，或曰太阴。太阴所居，不可背，而可乡。北斗所击不可与敌。天地以设，分而为阴阳，阳生于阴，阴生于阳，阴阳相错，四维乃通。或死或生，万物乃成。T行喙息，莫贵于人。孔窍肢体，皆通于天。天有九重，人亦有九窍。天有四时以制十二月，人亦有四肢以使十二节。天有十二月以制三百六十日，人亦有十二肢以使三百六十节。故举事而不顺天者，逆其生者也。以日冬至数来岁正月朔日五十日者，民食足。不满五十日，日减一斗。有馀日，日益一升。有其岁司也。摄提格之岁，岁早水晚旱，稻疾，蚕不登，菽麦昌，民食四升。寅在甲，曰阏逢单阏之岁，岁和，稻菽麦蚕昌，民食五升。卯在乙，曰旃蒙执除之岁，岁早旱，晚水，小饥，蚕闭，麦熟，民食三升。辰在丙，曰柔兆大荒落之岁，岁有小兵，蚕小登，麦昌，菽疾，民食二升。巳在丁，曰强圉敦之岁，岁大旱，蚕登，稻疾，菽麦昌，禾不为，民食二升。午在戊，曰著雍协洽之岁，岁有小兵，蚕登，稻昌，菽麦不为，民食三升。未在己，曰屠维馓仓岁，岁和，小雨行，蚕登，菽麦昌，民食三升。申在庚，曰上章作鄂之岁，岁有大兵，民疾，蚕不登，菽麦不为，禾虫，民食五升。酉在辛，曰重光掩茂之岁，岁小饥，有兵，蚕不登，麦不为，菽昌，民食七升。戌在壬，曰元]大渊献之岁，岁有大兵，大饥，蚕开，菽麦不为，禾虫，民食三升。困敦之岁，岁大雾，起大水，出蚕，稻菽麦昌。民食三升。子在癸，曰昭阳赤奋若之岁，岁有小兵，早水，蚕不出，稻疾，菽不为，麦昌，民食一升。正朝夕先树一表，东方操一表，却去前表，十步以参望，日始出北廉，日直入，又树一表于东方，因西方之表以参望，日方入北廉则定，东方两表之中与西方之表，则东西之正也。日冬至，日出东南维，入西南维，至春秋分，日出东中，入西中。夏至出东北维，入西北维，至则正南。欲知东西南北广袤之数者，立四表以为方一里。先春分，若秋分十馀，日从北表参望。日始出及旦以候相应，相应则此与日直也。辄以南表参望之，以入前表数为法，除举广除立表袤，以知从此东西之数也。假使视日出入前表中一寸，是寸得一里也。一里积万八千寸，得从此东万八千里。视日方入，入前表半寸，则半寸得一里，半寸而除一里积寸，得三万六千里，除则从此西里数也。并之东西里数也，则极径也。未春分而直，已秋分而不直，此处南也。未秋分而直，已春分而不直，此处北也。分至而直，此处南北中也。从中处欲知中南也。未秋分而不直，此处南北中也。从中处欲知南北极，远近从西南表参望日。日夏至始出，与北表参，则是东与东北表等正东万八千里，则从中北亦万八千里也。倍之南北之里数也。其不从中之数也。以出入前表之数益损之，表入一寸，寸减日近一里。表出一寸，寸益远一里。欲知天之高，树表高一丈，正南北相去千里，同日度其阴，北表二尺，南表尺九寸，是南千里，阴短寸南二万里，则无景，是直日下也。阴二尺而得高一丈者，南一而高五也。则置从此南至日下里数，因而五之为十万里，则天高也。若使景与表等，则高与远等也。〈篇中多讹字，无从校正，悉照原本〉
《扬子太元经》《九天》
有九天，一为中天，二为羡天，三为从天，四为更天，五为天，六为廓天，七为咸天，八为沈天，九为成天。
《刘熙释名》《释天》
天豫司，兖冀以舌腹言之天，显也。在上高显也。青徐以舌头言之天，坦也，坦然高而远也。春曰：苍天，阳气始发，色苍苍也。夏曰昊天，其气布散，皓皓也。秋曰F天，F，闵也。物就枯落，可闵伤也。冬曰上天，其气上腾，与地绝也。故月令曰：天气上腾地气下降，易谓之乾。乾，健也。健行不息也。又谓之元。元，悬也。如悬物在上也。
《魏张揖博雅》《释天》
东方昊天，东南阳天，南方赤天，西南朱天，西方成天，西北幽天，北方元天，东北蛮天，中央钧天。〈昊音@俗作昊〉天围辟南北二亿三万三千五百里七十五步，东西短减四步，周六亿十万七百里二十五步，从地至天一亿一万六千七百八十七里，下度地之厚，与天高等。
《朱子全书》《天度》
天有三百六十度，只是天行得过处为度。天之过处便是日之退处，日月会为辰。
天道与日月五星皆是左旋，天道日一周天而常过一度，日亦日一周天，起度端、终度端，故比天道常不及一度。月行不及十三度十九分度之七。今人却云月行速，日行迟，此错说也。但历家以右旋为说，取其易见日月之度耳。
天行至健，一日一夜，一周天必差过一度，日一日一夜，一周恰好，月却不及十三度有奇，只是天行极速，日稍迟一度，月又迟十三度有奇耳。因举陈元滂云：只似在圆地上走，一人过急一步，一人差不及一步，又一人甚缓差数步也。天行只管差过，故历法亦只管差。尧时昏旦星中于午，月令差于未，汉晋以来又差，今比尧时似差及四分之一。古时冬至日在牵牛，今却在斗。
或问：天道左旋，自东而西，日月右行，则何如。曰：横渠说：日月皆是左旋。说得好，盖天行甚健，一日一夜，周三百六十五度四分度之一又进过一度。日行速，健次于天，一日一夜，周三百六十五度四分度之一正，恰好比天进一度，则日为退一度，二日天进二度，则日为退二度。积至三百六十五日四分日之一，则天所进过之度，又恰周得本数。而日所退之度，亦恰退尽本数，遂与天会而成一年。月行迟，一日一夜三百六十五度四分度之一行不尽，比天为退了十三度有奇，进数为顺天而左，退数为逆天而右，历家以进数难算，只以退数算之。故谓之右行。且曰：日行迟，月行速。
问：周天之度，是自然之数，是强分。曰：天左旋，一昼一夜行一周而又过了一度，以其行过处一日作一度，三百六十五度四分度之一方是一周，只将南北表看，今日恁时看时有甚，星在表边，明日恁时看这星又差远，或别是一星了。
天文有半边在上面，须有半边在下面。
有一常见不隐者为天之盖，有一常隐不见者为天之底。
叔器问：天有几道。曰：据历家说有五道，而今且将黄赤道说，赤道正在天之中，如合子缝模样，黄道是在那赤道之间。
天最健，一日一周而过一度。日之健次于天，一日恰好行三百六十五度四分度之一，但比天为退一度，月比日大，故缓，比天为退十三度有奇。但历家只算所退之度，却云日行一度，月行十三度有奇，此乃截法。故有日月五星右行之说，其实非右行也。横渠曰：天左旋，处其中者顺之，少迟则反右矣。此说最好。书疏玑衡，礼疏星回于天，汉志天体，沈括浑仪，议皆可参考。
天左旋，日月亦左旋，但天行过一度，日只在此，当卯而卯，当午而午，某看得如此。后来得礼记说暗与之合。
《续性理会通》《王可大象纬新篇》
夫天行一周昼夜，百刻配以十二时，一时得八刻，总而计之，共九十六刻。所馀四刻，每刻分为六十分，四刻则当二百四十分也。布之于十二时，间则一时得八刻二十分，将八刻截作初正各四刻，却将二十分零数分作初。初正、初微、刻初、初刻者，十分也。正初刻者，十分也。既有初、初刻、正初刻，非一时十刻乎。一时十刻，非百二十刻乎。
岁差法，尧时冬至躔在虚一度，夏至在柳十四度，春分在胃十二度，秋分在氐十度。至唐开元大衍历，冬至日躔在斗十度，夏至在井十度，春分在奎七度，秋分在轸十四度。宋统元历，冬至在斗二度，夏至在井十六度，春分在奎初度，秋分在轸七度。此历代之历可验者如此。盖天行之度有馀，日月所行之度不足，故天运常外平而舒，日道常内转而缩，其势不得不然也。由是，天渐差而西，岁渐差而东。历随时占候修改，求与天合又不得不然也。汉自邓平改历之后，洛下闳谓八百年后当差一度。当时史官考诸上古中星知太初历已差五度，而闳未究。盖古之为历未知有岁差之法，其论冬至日躔之宿一定而不移，不知天目会道不得均齐，馀分积久度数必爽。今岁之日躔在冬至者，视去岁冬至之躔常有不及之分。至晋虞喜始觉其差，乃以天为天，岁为岁，立差法以追其变而算之，约以五十年日退一度。然失之大过。宋何承天倍增其数，约以百年退一度，而又不及。至隋唐刘焯取二家中数以七十五年为近之，然亦未甚密。至唐僧一行乃以大衍历推之，得八十三年而差一度。自唐以来，历家皆宗其法，然犹未也。至元朝郭守敬算之约六十六年而差一度，算已往减一算算将来加一算而岁差，始为精密。至今二百馀年，台官推演又多不合天道识者，往往奏请再改历。元以正岁差。嗟乎，天动，物也。进退盈缩，未免小有不齐，一定之法，不可拘也。刘焯取虞、何二家中数定以七十五年。当时善矣。至唐而复差，僧一行定以八十三年，时谓合天矣。至宋元之交，而复差。许衡、郭守敬定以六十六年，当时以为精矣。至今又复有差。然则一定之法，顾可拘执也哉。况法亦自有权宜者。如定岁之法，四期馀一日，一日之数分于四期，则二至之定，每疑于丝忽之间，须酌量以定无常。准者定日之法，一日变为九百四十画者，以气有不尽之数难分也。每月三十日，二气盈四百一十一画，二十五秒一朔，虚四百四十一画，积盈虚之数以成闰，故定朔必视四百四十一画之前后，以为IH。故定朔每疑于一画之间，要亦须酌量以定无常。准者如日月交食之法，时刻分秒最为精微。及至半秒难分之处，亦须酌量以定，无常准焉。夫至之丝忽，朔之一画，食之半秒，积之岁久则皆差失，不合原算矣。以天道不齐之动加以岁久必差之法，欲守一定之算，夫安可得。是故随时考验以求合于天，此为至当。尧时，冬至在虚，于今岂可固执也哉。
天之运无己，故无度数，以日行所历之数为之。日行三百六十五日有馀，与天会，故天之度有三百六十五度四分度之一也。是日与度会为一，日与月会为一，月与天会为一，岁月之晦朔弦望历于日之义也。月会日而明尽，故曰晦，初离日而光苏，故曰朔，月与日相去四分天之一，如弓之张，故曰弦月，与日相去四分天之二相对，故曰望。
天体至圆，周围三百六十五度四分度之一，绕地左旋，常一日一周而过一度。日丽天而少迟，故日行一日亦绕地一周，而在天为不及一度。积三百六十五日九百四十分日之二百三十五，而与天会，是一岁日行之数也。月丽天而尤迟，一日常不及天十三度十九分度之，积二十九日九百四十分，日之四百九十九而与日会。十二会得全日，三百四十八馀分之积又五千九百八十八。如日法，九百四十而一得六不尽，三百四十八通计，得日三百五十四九百四十分日之二百四十八，是一岁月行之数也。岁有十二月，月有三十日，三百六十者一岁之常数也。故日与天会而多五日九百四十分日之二百三十五者，为气盈。月与日会而少五日九百四十分日之五百九十二者，为朔虚。合气盈、朔虚而闰生焉。故一岁闰率则十日九百四十分日之八百二十七三，岁一闰则三十二日九百四十分日之六百单一五，岁再闰则五十四日九百四十分日之三百七十五十。有九岁七闰，则气朔分齐，是为一章也。故三年而不置闰，则春之一月入于夏，而时渐不定矣。子之一月入于丑，而岁渐不成矣。积之之久，至于三失闰，则春皆入夏，而时全不定矣。十二失闰，子皆入丑，岁全不成矣。其名实乖戾，寒暑反易，农桑庶务皆失其时，故必以此馀日置闰月于其间，然后四时不差，而岁功得成矣。推闰歌括云：欲知来岁闰，先算至之馀，更看大小尽，决定不差殊。谓如来岁合置闰，止以今年冬至后馀日为率，且以今年十一月二十二日冬至，则本月尚馀八日，则来年之闰当在八月。或小尽，止馀七日，则当闰七月。若冬至在上旬，则以望日为断十二日足，则得起一数焉。推节气歌括云：中气与节气但有半月隔，若要知仔细，两时零五刻。谓如正月甲子日子时初刻立春，则数至己卯日寅时正一刻，则是雨水节正。推立春歌括云：今岁先知来岁春，但看五月五日三时辰。谓如今年甲子日子时立春，明岁合是己巳日卯时立春，若夫刻数则用前法推之。

[book_title]乾象典第十卷
天部总论
《易经》《乾卦》
乾：元亨，利贞。
〈本义〉伏羲仰观俯察，见阴阳有奇偶之数，故画一奇以象阳，画一偶以象阴。见一阴一阳，有各生一阴一阳之象，故自下而上，再倍而三，以成八卦。见阳之性健，而其成形之大者为天，故三奇之卦，名之曰乾，而拟之于天也。三画已具，八卦已成，则又三倍其画，以成六画，而于八卦之上各加八卦，以成六十四卦也。此卦六画皆奇，上下皆乾，则阳之纯而健之至也。故乾之名，天之象，皆不易焉。元亨，利贞，文王所系之辞，以断一卦之吉凶，所谓彖辞者也。元，大也。亨，通也。利，宜也。贞，正而固也。文王以为乾道大通而至正，故于筮得此卦，而六爻不变者，其占当得大通，而必利在正固，然后可以保其终也。
初九，潜龙勿用。
〈本义〉初阳在下，未可施用，故其象为潜龙，其占曰勿用。
九二，见龙在田，利见大人。
〈本义〉九二，刚健中正，出潜离隐，泽及于物，物所利见。故其象为见龙在田，其占为利见大人。
九三，君子终日乾乾，夕惕若厉，无咎。
〈本义〉九阳爻三阳位，重刚不中，居下之上，乃危地也。然性体刚健有能。乾乾，惕厉之象，故其占如此。
九四，或跃在渊，无咎。
〈本义〉九阳四阴，居下之上，改革之际，进退未定之时也，故其象如此。
九五，飞龙在天，利见大人。
〈本义〉刚健中正以居尊位，如以圣人之德居圣人之位，故其象如此。
上九，亢龙有悔。
〈本义〉阳极于上，动必有悔，故其象占如此。
用九，见群龙无首，吉。
〈本义〉六爻皆变刚而能柔，吉之道也。
象曰：大哉，乾元。万物资始，乃统天。
〈本义〉此专以天道明乾义，又析元亨利贞为四德，以发明之。而此一节首释元义也。大哉，叹辞，元大也，始也。乾元，天德之大始，故万物之生，皆资之以为始也。又为四德之首，而贯乎天德之始终，故曰统天。
云行雨施，品物流形。
〈本义〉此释乾之亨也。
大明终始，六位时成，时乘六龙以御天。
〈本义〉此言圣人大明乾道之终始，则见卦之六位，各以时成，而乘此六阳以行天道，是乃圣人之元亨也。
乾道变化，各正性命，保合大和，乃利贞。
〈本义〉变者，化之。渐化者，变之。成物所受为性，天所赋为命，太和阴阳会合，冲和之气也。各正者，得于有生之初。保合者，全于已生之后。此言乾道变化无所不利，而万物各得其性命以自全，以释利贞之义也。
首出庶物，万国咸宁。
〈本义〉圣人在上，高出于物，犹乾道之变化也。万国各得其所而咸宁，犹万物之各正性命而保合太和也。此言圣人之利贞也。盖尝统而论之，元者，物之始生。亨者，物之畅茂。利则向于实也，贞则实之成也。实之既成，则其根蒂脱落，可复种而生矣。此四德之所以循环而无端也。然而四者之间，生气流行，初无间断，此元之所以包四德而统天也。
象曰：天行健，君子以自强不息。〈本义〉天，乾卦之象也。凡重卦皆取重义，此独不然者。天一而已，但言天行则见其一日，一周而明日，又一周，若重复之象，非至健不能也。君子法之，不以人欲害其天德之刚，则自强而不息矣。〈大全〉问：健足以形容乾否。朱子曰：可。伊川曰：健而无息之谓乾，盖自人而言，固有一时之健，有一日之健，惟无息乃天之德。胡氏曰：天者，乾之形。乾者，天之用。天形苍然，南极入地下三十六度，北极出地上三十六度，状如倚杵，其用则一昼一夜行九十馀万里，人一呼一吸为一息，一息之间，天行已八十馀里，人一昼一夜有万三千六百馀息，故天行九十馀万里，天之行健可知。故君子法之，以自强不息云。
又
乾元者，始而亨者也。利贞者，性情也。
〈本义〉始则必亨，理势然也。收敛归藏，乃见性情之实。
乾始能以美利利天下，不言所利，大矣哉。
〈本义〉始者，元而亨也。利天下者，利也。不言所利者，贞也。或曰：坤利牝马，则言所利矣。
大哉乾乎。刚健中正，纯粹精也。
〈本义〉刚以体言健，兼用言中者，其行无过，不及正者，其立不偏，四者乾之德也。纯者不杂于阴柔，粹者不杂于邪恶，盖刚健中正之至极，而精者又纯粹之至极也。或疑乾刚无柔，不得言中正者，不然也。天地之间本一气之流行而有动静，尔以其流行之统体而言，则但谓之乾而无所不包矣。以其动静分之，然后有阴阳刚柔之别也。
六爻发挥，旁通情也。时乘六龙以御天也。云行雨施，天下平也。
〈本义〉旁通，犹言曲尽，圣人时乘六龙以御天，则如天之云行雨施，而天下平也。
又
夫大人者与天地合，其德与日月合，其明与四时合，其序与鬼神合。其吉凶先天而天弗违，后天而奉天时。天且弗违而况于人乎。况于鬼神乎。
〈本义〉人与天地鬼神本无二理，特蔽于有我之私。是以牿于形体而不能相通。大人无私，以道为体，曾何彼此先后之可言哉。先天不违，谓意之所为默与道契，后天奉天，谓知理如是奉而行之。
《书经》《皋陶谟》
天叙有典，敕我五典五哉。天秩有礼，自我五礼有庸哉。同寅协恭和衷哉。天命有德，五服五章哉。天讨有罪，五刑五用哉。政事懋哉，懋哉。
〈大全〉朱子曰：因其生而第之，以其所当处者谓之叙。因其叙而与之，以其所当得者谓之秩。许多典礼都是天叙天秩下了。圣人只是因而敕正之，因而用出去而已。德之大者，则赏以服之大者。德之小者，则赏以服之小者。罪之大者，则罪以大底刑。罪之小者，则罪以小底刑。尽是天命天讨，圣人未尝加一毫私意于其间。
天聪，明自我。民聪，明天明，畏自我。民明，威达于上，下敬哉，有土。
〈蔡注〉天之聪明，非有视听也。因民之视听以为聪明。天之明畏，非有好恶也，因民之好恶以为明畏。民心所存即天理之所在。
《益稷》
帝庸作歌曰：敕天之命，惟时惟几。
〈蔡注〉几，事之微也。惟时者，无时而不戒敕也。惟几者，无事而不戒敕也。
《说命》
惟天聪明，惟圣时宪，维臣钦若，惟民从V。
〈蔡注〉天之聪明，无所不闻，无所不见，无他公而已。人
君法天之聪明，一出于公，则臣敬顺而民亦从治矣。
《高宗肜日》
祖己乃训于王曰：惟天监下民，典厥义降。年有永，有不永，非天夭民，民中绝命。
《泰誓上》
天佑下民，作之君，作之师，惟其克相。上帝宠，绥四方。
又
天矜于民，民之所欲，天必从之。
《泰誓中》
天视自我，民视。天听自我，民听。
《泰誓下》
天有显道，厥类惟彰。
《洪范》
惟天阴骘下民，相协厥居，我不知其彝伦攸叙。
〈蔡注〉武王之问盖曰：天于冥冥之中，默有以安定其民，辅相保合其居止，而我不知其彝伦之所以叙者如何也。
《君]》
天命不易，天难谌。
《礼记》《礼器》
天道至教，圣人至德。
〈陈注〉天道，阴阳之运，极至之教也。圣人，礼乐之作，极至之德也。
《郊特牲》
万物本乎天，人本乎祖，此所以配上帝也。
又
祭天扫地而祭焉，于其质而已矣。
《哀公问》
公曰：敢问君子何贵乎天道也。孔子对曰：贵其不已，如日月东西相从而不已也，是天道也。不闭其久，是天道也。无为而物成，是天道也。已成而明，是天道也。
又
仁人之事亲也，如事天。事天，如事亲。
〈陈注〉方氏曰：事亲如事天者，所以致其尊而不欲其亵也。事天如事亲者，所以求其格而不欲其疏也。
《老子道德经》《任为篇》
天之道，不争而善胜，不言而善应，不召而自来，A然而善谋。天网恢恢，疏而不失。
天不与人争贵贱，而人自畏之；天不言，万物自动应以时；天不呼召，万物皆负阴而向阳，A宽也。天道虽宽博善谋虑，人事修善行恶，各蒙其报也。天所网罗，恢恢甚大，虽疏远，司察人善恶无有所失。
《天道篇》
天之道，其犹张弓乎。高者抑之，下者举之。有馀者损之，不足者补之。天之道，损有馀而补不足。人之道则不然，损不足以奉有馀。孰能以有馀奉天下，唯有道者。是以圣人为而不恃，功成而不处，其不欲见贤耶。
天道暗昧，举物类以为喻也。言张弓和调之，如是乃可用。夫抑高举下，损强益弱，天之道也。天道损有馀而益谦常，以中和为上。人道则与天道反也。世俗之人损贫以奉富，夺弱以益强也。言谁能居有馀之位，自省爵禄以奉天下不足者乎。惟有道之君能行也。圣人为德，施不恃其报也，功成事就，不处其位，不欲使人知己之贤，匿功不居荣，畏天损有馀也。
《任契篇》
天道无亲，常与善人。
《管子》《形势篇》
天道之极，远者自亲。人事之起，近亲造怨。万物之于人也，无私近也，无私远也。巧者有馀，而拙者不足。其功顺天者，天助之。其功逆天者，天违之。天之所助，虽小必大。天之所违，虽成必败。顺天者有其功，逆天者怀其凶，不可复振也。
《荀子》《天论篇》
天行有常，不为尧存，不为桀亡。应之以治则吉，应之以乱则凶。强本而节用，则天不能贫。养备而动时，则天不能病。修道而不贰，则天不能祸。故水旱不能使之饥渴，寒暑不能使之疾，祆怪不能使之凶。本荒而用侈，则天不能使之富。养略而动罕，则天不能使之全。倍道而妄行，则天不能使之吉。故水旱未至而饥渴，寒暑未薄而疾，祆怪未至而凶。受时与治世同，而殃祸与治世异。不可以怨天，其道然也。故明于天人之分，则可谓至人矣。不为而成，不求而得，夫是之谓天职。如是者，虽深，其人不加虑焉。虽大，不加能焉。虽精，不加察焉。夫是之谓不与天争职。天有其时，地有其财，人有其治，夫是之谓能参。舍其所以参，而愿其所参，则惑矣。列星随旋，日月递照，四时代御，阴阳大化，风雨博施，万物各得其和以生，各得其养以成，不见其事而见其功，夫是之谓神。皆知其所以成，莫知其无形，夫是之谓天。唯圣人为不求知天。天职既立，天功既成，形具而神生，好恶喜怒哀乐藏焉，夫是之谓天情。耳目鼻口，形能各有接而不相能也，夫是之谓天官。心居中虚以治五官，夫是之谓天君。财非其类以养其类，夫是之谓天养。顺其类者，谓之福，逆其类者，谓之祸，夫是之谓天政。暗其天君，乱其天官，弃其天养，逆其天政，背其天情，以丧天功，夫是之谓大凶。圣人清其天君，正其天官，备其天养，顺其天政，养其天情，以全其天功。如是则知其所为，知其所不为矣。则天地官而万物役矣。其行曲治，其养曲适，其生不伤，夫是之谓知天。故大巧在所不为，大智在所不虑。所志于天者，已其见象之可以期者矣。所志于地者，已其见宜之可以息者矣。所志于四时者，已其见数之可以事者矣。所志于阴阳者，已其见知之可以治者矣。官人守天而自为守道也，治乱。天耶。曰：日月星辰瑞历，是禹桀之所同也。禹以治，桀以乱，治乱非天也。时耶。曰：繁启蕃长于春夏，畜积收藏于秋冬，是又禹桀之所同也。禹以治，桀以乱，治乱非时也。地耶。曰：得地则生，失地则死。是又禹桀之所同也。禹以治，桀以乱，治乱非地也。诗曰：天作高山，大王荒之，彼作矣。文王康之，此之谓也。天不为人之恶寒也而辍冬，地不为人之恶辽远也而辍广，君子不为小人匈匈也而辍行。天有常道矣，地有常数矣，君子有常体矣。君子道其常，小人计其功。诗曰：何恤人之言兮。此之谓也。楚王后，车千乘，非知也。君子啜菽饮水，非愚也，是节然也。若夫心意修德行，厚知虑明，生于今而志乎古，则是其在我者也。故君子敬其在己者，而不慕其在天者。小人错其在己者，而慕其在天者。君子敬其在己者，而不慕其在天者，是以日进也。小人错其在己者，而慕其在天者，是以日退也。故君子之所以日进，与小人之所以日退，一也。君子小人之所以相悬者在此耳。星坠木鸣，国人皆恐，曰：是何也。曰：无何也。是天地之变，阴阳之化，物之罕至者也。怪之可也，畏之非也。夫日月之有蚀，风雨之不时，怪星之党见，是无世而不常有之。上明而政平，则是虽并世起，无伤也。上而政险，则是虽无一至者，无益也。夫星之坠，木之鸣，是天地之变，阴阳之化物之罕至者也。怪之可也，畏之非也。物之已至者，人祆则可畏也。耕伤稼，耘耨失秽，政险失民，田稼秽恶，籴贵民饥，道路有死人，夫是之谓人n。政令不明，举错不时，本事不理，夫是之谓人n。礼义不修，内外无别，男女淫乱，则父子相疑，上下乖离，寇难并至，夫是之谓人n。n是生于乱，三者错，无安国。其说甚迩，其甚惨，勉力不时，则牛马相生六畜作。祆可怪也，而不可畏也。传曰：万物之怪，书，不说无用之辩，不急之察。弃而不治，若夫君臣之义，父子之亲，夫妇之别。则日切磋而不舍也。雩而雨，何也。曰：无何也。犹不雩而雨也。日月食而救之，天旱而雩小筮，而后决大事，非以为得求也，以文之也。故君子以为文，而百姓以为神，以为文则吉，以为神则凶。在天者莫明于日月，在地者莫明于水火，在物者莫明于珠玉，在人者莫明于礼义。故日月不高则光辉不赫。水火不积则润不博。珠玉不睹乎外，则王公不以为宝。礼义不加于国家，则功名不白。故人之命在天，国之命在礼。君人者，隆礼尊贤而王，重法爱民而霸，好利多诈而危，权谋倾覆幽险而尽亡矣。大天而思之，孰与物畜而制之。从天而颂之，孰与制天命而用之。望时而待之，孰与应时而使之。因物而多之，孰与骋能而化之。思物而物之，孰与理物而勿失之也。愿于物之所以生，孰与有物之所以成。故错人而思天，则失万物之情。百王之无变，足以为道贯。一废一起应之以贯，理贯不乱不知，贯不知应变，贯之大体未尝亡也。乱生其差，治尽其详，故道之所善，中则可从，畸则不可。为匿则大惑，水行者，表深，表不明则陷。治民者，表道。表不明则乱。礼者，表也。非礼，昏世也。昏世，大乱也。故道无不明，外内异表，隐显有常，民陷乃去。万物为道，一偏；一物为万物，一偏；愚者为一物一偏，而自以为知道，无知也。慎子有见于后，无见于先。老子有见于诎，无见于信。墨子有见于齐，无见于畸。宋子有见于少，无见于多。有后而无先，则群众无门。有诎而无信，则贵贱不分。有齐而无畸，则政令不施。有少而无多，则群众不化。书曰：无有作好，遵王之道。无有作恶，遵王之路。此之谓也。
《宋・张子・正蒙》《天道篇》
天道，四时行，百物生，无非至教。圣人之动，无非至德，夫何言哉。
天体物不遗犹仁体，事无不在也。礼仪三百，威仪三千，无一物而非仁也。昊天曰明，及尔出王。昊天曰旦及尔游衍。无一物之不体也。
上天之载，有感必通。圣人之为，得为而为之也。天不言，而四时行。圣人神道，设教而天下服。诚于此，动于彼，神之道与。
天不言而信，神不怒而威。诚，故信。无私，故威。
天之不测谓神，神而有常谓天。
鼓万物而不与，圣人同忧，天道也。圣不可知也。无心之妙，非有心所及也。
天之知物，不以耳目心思，然知之之理，过于耳目心思。天视听以民，明威以民，故诗书所谓：帝天之命，主于民心而已焉。
化而裁之，存乎变。存四时之变，则周岁之化可裁；存昼夜之变，则百刻之化可裁。推而行之，存乎通。推四时而行，则能存周岁之通；推昼夜而行，则能存百刻之通。
神而明之，存乎其人。不知上天之载，当存文王。默而成之，存乎德行。学者常存德性，则自然默成而信矣。存文王则知天载之神，存众人则知物性之神。谷之神也有限，故不能通天下之声。圣人之神，惟天，故能周万物而知。
圣人有感无隐，正犹天道之神。
有天德，然后天地之道可一言而尽。
天部艺文一
《天问》楚屈原
日，遂古之初，谁传道之。上下未形，何繇考之。
〈朱注〉遂，往也。道，犹言也。上下谓天地也，问往古之初，未有天地，固未有人，谁得见之，而传道其事乎。
冥昭瞢，谁能极之。冯翼惟象，何以识之。〈瞢，莫邓反。与暗同，又作暗。冯，皮冰反〉
冥，幽也。昭明也，谓昼夜也。瞢暗，言昼夜未分也。极，穷也。冯翼，氤氲浮动之貌。淮南子云：天地未形，冯冯翼翼。又曰：未有天地，惟象无形，窈窈冥冥，莫知其门。此承上问。时未有人，今何以能穷极而知之乎。○右二章四问，今答之曰：开辟之初，其事虽不可知，其理则具于吾心。固可反求而默识，非如传记杂书，谬妄之说，必诞者而后传，如柳子所讥也。
明明，惟时何为。阴阳三合，何本何化。〈化叶虎为反〉
明，即谓昼夜之分也。时，是也。谷梁子曰：独阴不生，独阳不生，独天不生，三合然后生。○此问盖曰明必有明之者，必有之者，是何物之所为乎。阴也，阳也，天也，三者之合，何者为本，何者为化乎。今答之曰：天地之化，阴阳而已，一动一静，一晦一朔，一往一来，一寒一暑，皆阴阳之所为，而非有为之者也。然谷梁言天而不以地对，则所谓天者理而已矣。成汤所谓上帝降衷。子思所谓天命之性是也。是为阴阳之本，而其两端循环不已者，为之化焉。周子曰：无极而太极，太极动而生阳，动极而静，静而生阴，静极复动，一动一静，互为其根。分阴分阳，两仪立焉。正谓此也。然所谓太极，亦曰理而已矣。
圜则九重，孰营度之。惟兹何功。孰初作之。
圜，谓天形之圆也。则法也。九阳数之极，所谓九天也。
斡维焉系，天极焉加，八柱何当，东南何亏。〈斡一作莞并音管〉
斡，说文曰毂，端杳，则是车毂之内以金为莞而受轴者也。维，系物之縻也。天极，谓南北极。天之枢纽常不动处，譬则车之轴也。盖凡物之运者，其毂必有所系，然后轴有所加。故问此天之斡维，系于何所，而天极之轴何所加乎。河图言：昆者，地之中也。地下有八柱，互相牵制，名山大川，孔穴相通。素问曰：天不足西北，地不满东南。注云：中原地形，西北高，东南下，今百川满凑东之沧海，则南北东西高下可知。故又问：八柱何所当值，东南何独亏阙乎。
九天之际，安放安属。隅隈多有，谁知其数。〈属音注数所句反〉
九天，即所谓圜则九重者。际，边也。放，至也。属，附也。隅，角也。○右三章六问，今答之曰：或问乎p子曰：天何依。曰：依乎地。地何附。曰：附乎天。天地何所依。附曰：自相依附。天依形，地附气，其形也有涯，其气也无涯。详味此言，屈子所问昭然若发湟印５天之形圆如弹丸，朝夜运转，其南北两端后高前下，乃其枢轴不动之处。其运转者亦无形质，但如劲风之旋，当昼则自左旋而向右，向夕则自前降而归后，当夜则自右转而复左，将旦则自后升而趣前。旋转无穷，升降不息，是为天体而实非有体也。地则气之渣滓聚成形质者，但以其束于劲风旋转之中，故得以兀然浮空，甚久而不坠耳。黄帝问于岐伯曰：地有凭乎。岐伯曰：大气举之，亦谓此也。其曰九重，则自地之外气之旋转益远、益大、益清、益刚，究阳之数而至于九则极清、极刚而无复有涯矣。岂有营度而造作之者。先以斡维系于一处，而后以轴加之，以柱承之，而后天地乃定位哉。且曰：其气无涯，则其边际放属隅隈多少固无得，而言者亦不待辩说而可知其妄矣。东南之亏乃专以地形言之，初无预乎。天也。
天何所沓，十二焉分，日月安属。列星安陈。
沓，合也。此问天与地合会于何所，十二辰谁所分别乎。陈，列也。言日月众星安所系属，谁陈列也。○上章所问，天何所属，并地而言，此所问乃为天地相接之处何所沓也。今答之曰：天周地外，其说已见上矣，非沓乎地之上也。十二云者，自子至亥十二辰也。左传曰：日月所会，是谓辰。注云：一岁日月十二会所会为辰。十一月辰在星纪，十二月辰在元枵之类是也。然此特在天之位耳。若以地而言
之，则南面而立，其前后左右亦有四方十二辰之位焉。但在地之位一定不易，而在天之象运转不停，惟天之鹑火加于地之午位，乃与地合，而得天运之正耳。盖周天三百六十五度四分度之一，周布二十八宿，以著天体而定四方之位。以天绕地则一昼一夜，适周一匝而又超一度。日月五星亦随天以绕地。而唯日之行，一日一周，无馀无欠。其馀则皆有迟疾之差焉。然其悬也，固非缀属而居。其运也，亦非推挽而行。但当其气之盛处，精神光耀，自然发越，而又各自有次第耳。列子曰：天积气耳。日月星辰亦积气中之有光耀者。张衡、灵宪曰：星也者，体生于地，精成于天，列位错峙，各有攸属。此言皆得之矣。
出自汤谷，次于蒙汜，自明及晦，所行几里。〈汤音阳汜音似上声〉
次，舍也。汜，水涯也。书云：宅芬脑唬D谷即汤谷也。尔雅云：西至日所入为大蒙。即蒙泛也。○此问一日之间日行几里乎，答之曰：汤谷蒙汜固无其所，然日月出水乃升于天，及其西下又入于水，故其出入似有处所。而所行里数，历家以为周天赤道一百七万四千里，日一昼夜而一周，春秋二分，昼夜各行其半，而夏长冬短，一进一退，又各以其什之一焉。
夜光何德，死则又育。厥利维何，而顾菟在腹。〈菟与兔同〉
夜光，月也。死，其晦也。育，生也。○此问月有何德，乃能死而复生。月有何利，而顾望之菟常居其腹乎。答曰：历家旧说，月朔则去日渐远，故魄死而明生。既望则去日渐近，故魄生而明死。至晦而朔则又远日而明复生，所谓死而复育也。此说误矣。若果如此，则未望之前，西近东远，而始生之明当在月东。既望之后，东近西远，而未死之明却在月西矣。安得未望载魄于西，既望终魄于东，而迦找晕明乎。故惟近世沈括之说，乃为得之。盖括之言曰：月本无光，犹一银丸，日耀之乃光耳。光之初生，日在其傍，故光侧而所见才如钩，日渐远则斜照而光稍满，大抵如一弹丸，以粉涂其半侧视之，则粉处如钩，对视之，则正圆也。近岁王普又申理其说曰：月生明之夕，但见其一钩。至日月相望而人处其中，方得见其全明，必有神人能凌倒景旁，日月而往参其间，则虽弦晦之时，亦得见其全明，而与望夕无异耳。以此观之，则知月光常满，但自人所立处视之有偏有正，故见其光有盈有亏。非既死而复生也。若顾菟在腹之问，则世俗桂树蛙兔之传其惑久矣。或者以为日月在天如两镜相照，而地居其中，四旁皆空水也。故月中微黑之处，乃镜中天地之影，略有形似而非真有是物也。斯言有理，足破千古之疑也。
女岐无合夫，焉取九子。伯强何处。惠气安在。〈在叶音紫〉
女岐，神女，无夫而生九子。伯强，大厉疫鬼也，所至伤人。惠，顺也。惠气，谓和气也。○此章所问三事，今答之曰：天下之理一而已，而有常变之不同。天下之气亦一而已，而有顺逆之或异。夫乾道成男，坤道成女，凝体于造化之初，二气交感，化生万物，流形于造化之后者，理之常也。若姜、简狄之生稷契，则又不可以先后言矣，此理之变也。女岐之事，无所经见，无以考其实。然以理之变而观之，则恐其或有是也。但此篇下文，复有女岐易首之问，则又未知其果如何耳。释氏书有九子母之说，疑即谓此。然益荒无所考矣。惠者，气之顺也。厉者，气之逆也。以其强暴伤人，故为之名字，以著其恶耳。初非实有是人也。气之流行，充塞宇宙，其为顺逆，有以天时水土之所值，有以人事物情之所感，万变不同，亦未尝有定在也。
何阖而晦。何开而明。角宿未旦，曜灵安臧。〈臧与藏同〉
阖，闭户也。开，辟户也。阴阖而晦，阳开而明。角，亢东方星。旦，明也。曜灵，日也。○此问何所开阖而为晦明，且东方未明之时，日安所藏其精光乎。答曰：晦明之问，前屡发之。其实亦阴阳消息之所为耳。阳息而辟，则日出而明。阴消而阖，则日入而暗。又何疑乎。角宿固为东方之宿，然随天运转，不常在东。古经之言多假借也。日之所出，乃地之东方。未旦则固已行于地中，特未出地面之上耳。
不任汨鸿，师何以尚之。佥曰：何忧。何不课而行之。
鲧事，见尚书汨治也。鸿，大水也。师，众也。尚，举也。佥，众也。课，试也。○问鲧才不任治鸿水，众人何以举之。尧知其不能，而众人以为无忧，尧何不且小试之。而遽行其说也。答曰：鲧之才可任治水，当时无过之者，故众举之。尧则固知其方命圮族而不可用矣。四岳又请姑且试之，故尧不得已而用之耳。
鸱龟曳御，鲧何听焉。顺欲成功，帝何刑焉。〈听叶平声〉
鸱龟事，无所见。旧说谓鲧死为鸱龟所食。鲧何以听而不争乎。特以意言之耳。详其文势与下文应。
龙相类似，谓鲧听鸱龟曳御之计而败其事。然若且顺彼之欲，未必不能成功。舜何以遽刑之乎。然若此类无稽之谈，亦无足答矣。
永遏在羽山，夫何三年不施。伯禹腹鲧，夫何以变化。
永，长也。遏，犹禁止也。羽山，在东海中。施，谓刑杀之也。左传曰：乃施邢侯。此问鲧功不成，何但囚之羽山而不施以刑乎。禹，鲧子也。腹，怀抱也。诗曰：出入腹我。○此又问禹自少小习见鲧之所为，何以能变化而有圣德乎。答曰：舜之四罪皆未尝杀也。程子以为，书云殛死，犹言贬死耳。盖圣人用刑之宽例如此，非独于鲧为然也。若禹之圣德则其所禀于天者，清明而纯粹，岂习于不善所能变乎。
纂就前绪，遂成考功。何续初继业而厥谋不同。
纂，集也。绪，丝端也。○此问禹能纂代鲧之遗业而成父功，何继续其业而谋乃不同如此乎。答曰：鲧禹治水之不同，事见洪范。盖鲧不顺五行之性，筑堤以障润下之水，故无成。禹则顺水之性而导之使下，故有功。书所谓决九川、距四海、浚畎浍距川。孟子所谓禹之行水，得水之道，而行其所无事是也。程子曰：今河北有鲧堤而无禹堤，亦一证也。
洪泉极深，何以K之。地方九则，何以坟之。〈泉当作渊〉
洪泉，即洪水。九，则谓九州之界。如上所谓圜则也。坟，土之高者也。○此问洪水滥，禹何用K塞而平之。九州之域，何以出其土而高之乎。答曰：禹之治水行之而已，无事于K也。水既下流则平土自高而可宫可田矣。若曰必K之而后平，则是使禹复为鲧，而父子为戮矣。柳子对曰：行鸿下P，厥丘乃降焉。填绝渊，然后夷于土。此言是也。
应龙何画。河海何历。〈一作河海应龙，何画何历。失韵非是〉
有鳞曰蛟龙，有翼曰应龙。历，过也。山海经曰：禹治水，有应龙以尾画地，即水泉流通，禹因而治之也。柳子对曰：胡圣为不足，反谋龙知畚锸，究勤而欺画厥尾。此言得之矣。
鲧何所营。禹何所成。康回凭怒，地何故以东南倾。
鲧禹事已见上六章，此不复答。旧说康回，共工名也。凭，盛满也。列子曰：共工氏与颛顼争为帝，怒而触不周之山，折天柱，绝地维，而天倾西北，日月星辰就焉。地不满东南，百川水潦归焉。此亦无稽之言，不答可也。
九州安错。川谷何础６流不溢，孰知其故。〈匆艋А
错，置也。矗深也。水注海曰川，注川曰溪，注溪曰谷。○此章二问，今答之曰：九州所错天地之中也。川谷之粗诹髦会也。不溢之故，则列子曰：渤海之东不知几亿万里有大壑焉，实为无底之谷。名曰：归墟。八九野之水，天汉之流，莫不注之，而无增无减焉。庄子曰：天下之水莫大于海，万川归之，不知何时止而不盈。尾闾泄之，不知何时已而不虚。柳子曰：东穷归墟，又环西盈脉穴，土区而浊浊清清，坟垆渗疏，渗渴而升，充融有馀，泄漏复行，器运粒又何溢为。三子之言，递相祖述，而柳又明归墟之泄，非出之天地之外也。但水入于东而复绕于西，又渗缩而升，乃复出于高原而下流于东耳。此其说亦近似矣。然以理验之，则天地之化，往者消而来者息，非以往者之消复为来者之息也。水流东极，气尽而散如沃焦釜，无有遗馀，故归墟。尾闾亦有沃焦之号，非如未尽之水，山泽通气而流注不穷也。
东西南北，其修孰多，南北顺椭，其衍几何。〈椭一作堕一作隋〉
椭，狭而长也。衍，馀也。○此问四方长短若何。若谓南北狭而长，则其长处所馀又计多少也。答曰：地之形量固当有穷，但既非人力所能遍历，算术所能推知，而书传臆说又不足信，唯灵宪所言八极之广原于历算。若有据依，然非专言地之广狭也。柳对谓其极无方，则又过矣。
昆县圃，其居安在。增城九重，其高几里。〈居与居同〉
昆，据水经在西域，一名阿耨达山，河水所出非妄言也。但县圃、增城、高广之度，诸怪妄说，不可信耳。
四方之门，其谁从焉。西北辟启，何气通焉。〈辟一作开〉
补，注引淮南子说昆虚旁门有数，其西北隅开门以纳不周之风。今不敢信。
日安不到，烛龙何照。羲和之未扬，若华何光。
旧注以为，天之西北，幽冥无日之国，有龙衔烛而照之。其有日处，日未出时，又有若木赤华照地也。夫日光弥天，其行匝地，固无不到之处。此章所问尤是儿戏之语，不足答也。
何所冬暖。何所夏寒。焉有石林，何兽能言。
答曰：南方日近而阳盛，故多暖。北方日远而阴盛，故多寒。今以越之南、燕之北观之，已自可验。则愈远愈偏，而有冬暖夏寒之所，不足怪矣。石林，未详。礼曰：猩猩能言，不离禽兽。今南方山中有之。
焉有龙虬，负熊以游。〈虬或在龙字上，以韵叶之非是〉虬，见上。馀未详。
雄虺九首，倏忽焉在。何所不死。长人何守。〈倏与倏同死一作老〉
虺，蛇属。尔雅云：博三寸，首大如擘。倏忽，急疾貌。招魂说，南方之害，雄虺九首，往来倏忽，正谓此也。不死之人，则山海经、淮南子屡言之，固未可信。然俗传山中有人，年老不死，子孙藏之鸡窠之中者。亦或有之，不足怪也。长人则国语所谓防风氏，守封禺之山者。山今在湖州、武康县。
靡九衢，华安居。灵蛇吞象，厥大何如。
靡，未详何物。九衢，言其枝九出耳。山海经有四衢五衢之语是也。，麻之有子者。山海经云：浮山有草，其叶如。又云：南海内有巴蛇，身长百寻，其色青黄赤黑，食象三年而出其骨。注云：南方蚺蛇亦吞鹿，消尽乃自绞于树。腹中骨皆穿鳞甲间出，亦此类也。
黑水元趾，三危安在。延年不死，寿何所止。
黑水、三危，皆见禹贡。元趾，未详。素问曰：真人寿敝天地无有终时。至人益其寿命而强，亦归于真人，圣人形体不敝，精神不散，亦可以百数。
鲮鱼何所。o堆焉处。羿焉日，乌焉解羽。〈o音祈〉
鲮鱼，鲤也，一云陵鲤也，有四足，形似鼍而短小，出南方。山海经曰：西海中近列姑射山有陵鱼，人面人手鱼身，见则风涛起。北号山有鸟，状如鸡而白首鼠足，名曰o雀。食人射也。淮南言：尧时十日并出，草木焦枯，尧命羿仰射十日，中其九日，日中九乌皆死，堕其羽翼，故留其一日也。春秋元命苞三足乌者，阳精也。柳云：山海经曰：大泽方千里，群鸟之所生及所解。穆天子传曰：北至旷原之野，飞鸟之所解其羽。旧说非是。按今唯陵鲤，人所共识。其馀则有无不可知。而日之说尤怪妄不足辩。解羽如柳说则别是一事，然如旧说为日中之乌，而借解羽二字以问于义，亦通。顾亦无足辩耳。
禹之力献功，降省下土方，〈句绝〉焉得彼纳脚，而通之于台桑。
此问禹以勤力献进，其功先因使省下土四方，当此之时，焉得彼纳绞现女，而通夫妇之道于台桑之地乎。书曰：娶于涂山辛壬癸甲。涂山在寿春东北濠州也。吕氏春秋曰：禹娶涂山氏女，不以私害公，自辛至甲四日，复往治水。
闵妃匹合，厥身是继，胡为嗜不同味，而快晁饱。
闵，忧也。言禹所以忧无妃匹者，欲为身立继嗣也。下二句未详。
启代益作后，卒然离A，何启惟忧，而能拘是达。
益，禹贤臣也。作，为也。后，君也。离，遭也。A，忧也。旧说禹以天下禅益，天下皆去益而归启，是代益作后也。于是，有扈不服，启遂与之大战于甘，故曰离A。问启何以能思，惟所忧，而能代益伐扈，以达拘执之嫌乎，旧说如此，未知是否，不敢答也。
皆归射，而无害厥躬，何后益作革，而禹播降。
此章之义未详。
启棘宾商，九辩九歌，何勤子屠母，而死分竟地。
棘宾商，未详。九辩九歌，已见骚经。窃疑棘当作梦，商当作天，以篆文相似而误也。盖其意本谓启梦上宾于天而得帝乐以归。如列子史记所言。周穆王、秦穆公、赵简子梦之帝所，而闻钧天广乐，九奏万舞之类耳。屠母，疑亦谓淮南所说：禹治水时，自化为熊以通S辕之道，涂山氏见之而惭，遂化为石，时方孕启，禹曰：归我子。于是石破北方而启生。其石在嵩山。见汉书注：竟地，即化石也。此皆怪妄不足论，但恐文义当如此耳。
帝降夷羿，革孽夏民，故射夫河伯，而妻彼雒嫔。〈旁作射〉
帝，天帝也。夷羿，诸侯弑夏后相者也。革，更也。孽，忧也。言变更夏道为万民忧患。传曰：河伯化为白龙，游于水旁，羿见射之，眇其左目。羿又梦与洛水神妃交，亦妄言也。
冯珧利决，封g是射，何献蒸肉之膏，而后帝不若。
冯，满也。言引满也。珧，弓名也。尔雅弓以蜃者谓之珧。珧，蜃甲也。射礼有决，注云：决，犹]也。以象骨为之，著右大擘指，以钩弦]体也。后帝，天帝也。若，顺也。言羿猎射封g以其肉膏祭天帝，天帝犹不顺羿之所为也。柳子对曰：夸夫快杀鼎g以虑饱馨膏腴，帝叛德恣力胡肥合舌喉，而滥厥福。
浞娶纯狐，眩妻爰谋，何羿之射革，而交吞揆之。
寒浞，见骚经。眩，惑也。爰，于也。言浞娶于纯狐氏女，眩惑爱之，遂与浞谋杀羿也。射革，礼所谓贯革之射。左传所谓蹲甲而射之彻七札焉者，言有力也。吞，灭也。揆，谋度也。言何羿之射艺勇力而其众乃交进而吞谋之乎。此即骚经所谓淫游佚畋而乱流，鲜终者也。
阻穷西征，岩何越焉。化为黄熊，巫何活焉。
此章似又言鲧事，然羽山东裔，而此云西征已不可晓。或谓越岩堕死，亦无明文。左传言鲧化为黄熊，国语作黄能，按熊兽名能，三足鳖也。说者曰：兽非入水之物，故是鳖也。说文又云：能，熊属，足似鹿。盖不可晓。或云东海人祭禹庙，不用熊白及鳖为膳，岂鲧化为二物乎。
咸播黍，莆q是营，何繇并投，而疾鲧修盈。
黍，黑黍也。说文黍，禾属而黏也。莆，疑即蒲字。蒲水草可以作席。q，乱也，与萑同。左氏云：萑苻之泽是也。馀未详。
白U婴，胡为此堂。安得夫良药，不能固臧。天式从横，阳离爰死，大鸟何鸣，夫焉丧厥体。〈音拂〉
旧注引列仙传云：崔文子学仙于王子侨，子侨化为白U，而婴持药与之，文子惊怪，引戈击U，因堕其药。俯而视之，子侨之尸也。须臾化为大鸟，飞鸣而去，事极鄙妄，不足复论。
号起雨，何以兴之。撰体胁鹿，何以膺之。
旧说，翳雨师名也。号，呼也。兴，起也。又言天撰十二神鹿，一身八足两头，独何膺受此形体乎。此章大抵荒诞无说，今亦不论。
鳌戴山\，何以安之。释舟陵行，何以迁之。
鳌，大龟也。击手曰\。旧注引列仙传曰：有巨灵之龟，背负蓬莱之山，而\舞。事亦见列子，下二句未详。
惟浇在户，何求于嫂。何少康逐犬，而颠陨厥首。女岐缝裳，而馆同爰止。何颠易厥首，而亲以逢殆。
浇，浞之子也。旧说浇无义，淫u其嫂，往至其户，佯有所求，因与淫乱。夏少康因田猎，放犬逐兽，遂袭杀浇而断其头。颠，倒也。陨，坠也。女岐，浇嫂也。言女岐与浇淫u，为之缝裳，于是共舍而宿止。少康夜袭得女岐头，以为浇，因断之。故言易首。不知何据。
汤谋易旅，何以厚之。覆舟斟寻，何道取之。
汤与上句过浇，下句斟寻事不相涉，疑本康字之误。谓少康也。斟寻，国名也。杜预云：斟灌、斟寻夏同姓，诸侯相失国，依于二斟，为浇所灭。其子少康为虞庖正，有田一成，有众一旅，遂灭过浇。祀夏配天，不失旧物也。旅谓一旅五百人也。覆舟，言夏后相已倾覆于斟寻之国。今少康以何道而能复取浇乎。
桀伐蒙山，何所得焉。妹嬉何肆，汤何殛焉。
桀伐蒙山之国而得妹嬉，因此肆其情意，故为汤所殛，放之南巢也。
舜闵在家，父何以鳏。尧不姚告，二女何亲。
闵，忧也。无妻曰鳏。姚，舜姓也。问舜孝如此，父何以不为娶乎。尧妻舜而不告其父母，二女何自而与之相亲乎。程子曰：舜不告而娶，固不可，尧命瞽使舜娶，舜虽不告，尧固告之矣。尧之告也，以君治之而已。
厥萌在初，何所意焉。璜台十成，谁所极焉。
亿，度也。论语曰：亿则屡中。璜，美玉也。成，重也。言贤者预见萌芽之端，而知其存亡，非虚亿也。纣作象箸而箕子叹，预知象箸必有玉杯，玉杯必盛熊蹯豹胎，如此必崇广宫室，纣果作玉台十重糟丘酒池，以至于亡也。
登立为帝，孰道尚之。女娲有体，孰制匠之。
旧说伏羲始画八卦，修行德道，万民登以为帝，谁开导而尊尚之乎。传言女娲人头蛇身，一日七十化，其体如此，谁所制匠而图之乎。上句无伏羲字，不可知，下句则怪甚而不足论矣。
舜服厥弟，终然为害，何肆犬豕。而厥身不危败。
服，事也。言舜弟象施行无道，舜犹服而事之。然象终欲害舜，施犬豕之心，烧廪K井。舜为天子，卒不诛象，何耶。说见下眩弟章。
吴获迄古，南岳是止，孰期去斯，得两男子。
此章未详，旧注以两男子为太伯、虞仲，未知是否。
缘鹄饰玉，后帝是飨，何承谋夏，桀终以灭丧。
后帝谓殷汤也。言伊尹始仕，因缘烹鹄鸟不羹，修玉鼎以事汤。汤贤之，遂以为相，承用其谋而伐夏桀，终以灭桀也。此即孟子所辩割烹要汤之说，盖战国游士谬妄之言也。
帝乃降观，下逢伊挚，何条放致罚，而黎服大说。
帝谓汤也。担伊尹名也。条，鸣条也。黎，众也。言汤观风俗而逢伊尹，遂用其谋伐桀于鸣条，而放之南巢，天下众民大喜悦也。致罚，即汤诰所谓致天之罚也。
简狄在台，喾何宜。元鸟致贻，女何喜。
简狄，帝喾之妃也。元鸟，燕也。贻，遗也。言简狄侍帝喾于台，上有飞燕堕遗其卵，喜而吞之，因生契也。事见商颂说，见女岐章。
该秉季德，厥父是臧，胡终弊于有扈，牧夫牛羊。
此章未详。诸说亦异，补曰：言启兼秉禹之末德，而
禹善之，授以天下。有扈以尧舜与贤，禹独与子，故伐启。启伐灭之，有扈遂为牧竖也。详此，该字恐是启字。字形相似也。但牧夫牛羊未有据，而其文势似启，反为扈所弊，不可考也。
干协时舞，何以怀之。平胁曼肤，何以肥之。
干，盾也。协，合也。时，是也。言舜以干羽合是舞于两阶，何以怀有苗而格之也。下句未详。旧说云：平胁曼肤，肥泽之貌。言纣为无道，天下乖离，当怀忧癯瘦，何反肥盛若此乎。二事不相似，时相去又远，未知其果然否。
有扈牧竖，云何而逢。击床先出，其命何从。
竖，童仆之未冠者。旧说有扈氏本牧竖之人耳。因何逢遇，而得为诸侯乎。启攻有扈之时，亲于其床上击而杀之，其命何所从出乎。此亦无所据，而牧竖之说又与上章相表里，未详其说。
恒秉季德，焉得夫朴牛。何往营班禄，不但还来。
旧说，朴，大也。言汤常能秉持契之末德出猎，而得大牛之瑞。其往猎也，不但驱驰往来而已，还辄以所获得禽兽，遍施惠禄于百姓也。此篇言秉季德者再，而其说不同如此，盖本文已不可考，而说者又妄解也。
昏微遵迹，有狄不宁，何繁鸟萃棘，负子肆情。
旧说，人循微之道为戎狄之行者，不可以安其身。谓晋大夫解居父聘吴，过陈之墓门，见妇人负其子，欲与之淫u，妇人则引诗刺之曰：墓门有棘，有^萃止，言虽无人，棘上犹有^。汝独不愧也。今详其说，上二句迂曲难解，下事亦无所据补。引列女传陈辩女事，又无负子肆情之意，要皆不足论也。
眩弟并淫，危害厥兄，何变化以作诈，而后嗣逢长。
眩弟，惑乱之弟也。问何象欲杀舜，变化作诈，而舜为天子，反封象于有庳，使其后嗣子孙长为诸侯乎。孟子云：仁人之于弟，不藏怒，不宿怨，封之有庳，富贵之也。知此则知其说矣。
成汤东巡，有莘爰极。何乞彼小臣，而吉妃是得。
有莘，国名。极，至也。小臣，谓伊尹也。言汤东巡至于有莘，乞丐伊尹，因得吉善之妃以为内辅也。史记曰：阿衡欲干汤，而无繇乃为有莘氏媵臣。谓此也。然以孟子观之，则为此说者妄矣。
水滨之木，得彼小子，夫何恶之媵有莘之妇。
旧说，小子谓伊尹。媵，送也。言伊尹母妊身，梦神女，告之曰：臼灶生蛙，亟去无顾。居无几何，臼灶中生蛙，母去东走，顾视其邑，尽为大水。母因溺死，化为空桑之木。水乾之后，有小儿啼水涯，人取养之，既长大，有殊才。有莘恶其从木中出，因以送女。谬妄甚明，不必辩也。
汤出重泉，夫何罪尤不胜心伐帝，夫谁使挑之。
重泉，地名，在冯翊郡。史记所谓夏台也。言桀拘汤于此，而复出之。汤既得出，遂不胜众人之心，而以伐桀。是谁使桀先拘汤，以挑之乎。
会晁争盟，何践吾期。苍鸟群飞，孰使萃之。
旧说武王将伐纣，纣使胶鬲视武王师。胶鬲问曰：欲以何日至殷。武王曰：以甲子日。胶鬲还报纣，会天大雨，道难行，武王昼夜行。或谏曰：雨甚。军士苦之。请且休息。武王曰：吾许胶鬲，以甲子日至殷，令报纣矣。吾甲子日不到，纣必杀之，吾故不敢休息，欲救贤者之死也。遂以甲子日朝，诛纣，不失期也。下二句不可晓。注云：苍鸟，鹰也。言将帅勇猛如鹰鸟群飞，惟武王能聚之。诗曰：惟师尚父，时惟鹰扬是也。未知是否。
列击纣躬，叔旦不嘉，何亲揆发定周之命，以咨嗟，授殷天下，其位安施，反成乃亡，其罪伊何。
叔旦，武王弟周公也。嘉，善也。揆，度也。犹言帝度其心。发，武王名。史记言：武王至，纣死，所射之三发，以黄钺斩其头，悬之太白之旗。此所谓列击纣躬也。然未见周公不喜，与其咨嗟，以揆武王使定周命之事。盖当时犹有其传，而今失之也。此问周公既不喜列击纣躬，何为又教武王使定周命乎。盖周公但不喜亲斩纣头之事耳。固未尝不欲定周之命，而王天下以传子孙也。后四句不可晓。似谓天既授殷以天下，而今亡之，使其位何所施耶。盖唯反其所以成者，是以至于灭亡，而其为罪，果何事耶。但语意太简，未有以见其必然耳。
争遣伐器，何以行之。并驱击翼，何以将之。
争遣伐器，谓泰誓言：群后以师毕会也。并驱击翼，谓六韬曰：翼其两旁，疾击其后，言武王之军人人乐战，并驱而进之也。问此二者何以使之然耶。
昭后成游，南土爰底，厥利维何。逢彼白雉。〈底音止〉
昭后，成王孙。昭王瑕也。成，犹遂也。底，至也。昭王南游至楚，楚人凿其船而沉之，遂不还也。杜预云：昭王南巡狩涉，汉船坏而溺。二说不同，未知孰是。白
雉事无所见。旧注谓周公时，越裳氏尝献之。昭王德不能致，而欲亲征逢迎之，亦恐未必然也。
穆王巧，夫何周流。环理天下，夫何索求。
方言云：，贪也。贾生所谓：品庶生是也。巧，言巧于贪求也。史记曰：周穆王得骥温骊骅骝J耳之驷，西巡狩，乐而忘归。徐偃王作乱，造父为穆王御，长驱归周以救乱。环，旋也。左传云：穆王欲肆其心周行天下，将必有车辙马迹焉。祭公谋父作祈招之诗以止王心，王是以获没于o宫。
妖夫曳f，何号于市。周幽谁诛。焉得夫褒姒。
褒姒，周幽王之嬖妾也。昔夏后氏之衰也，有二龙止于夏庭而言曰：余褒之二君也。夏后布币糈而告之，龙亡而k在椟而藏之，传三代莫敢发。至厉王之末，发而观之，k流于庭，化为元鼋，入王后宫。后宫处妾遇之而孕，无夫而生女，惧而弃之。先时有童谣曰：弧箕服，实亡周国。后有夫妇相牵引行卖是器于市者，以为妖怪执而戮之。夜得亡去，闻所弃女啼声，哀而收之。遂奔褒。褒人后有罪，乃入此女以赎罪，是为褒姒。幽王惑而爱之，为废申后及太子宜臼，而立以为后，遂为申侯犬戎所杀也。
天命反侧，何罚何佑。齐桓九合，卒然身杀。
反侧，言无常也。九，纠通用。卒，终也。齐桓公任管仲，九合诸侯一匡天下，任竖刁易牙诸子相攻，死不得敛，虫流出户，与见杀无异一人之身，一善一恶，天命反侧，罚佑不常，皆其所自取也。
彼王纣之躬，孰使乱惑。何恶辅弼，谗谄是服。
惑纣者，内则妲己，外则飞廉、恶来之徒也。服事也，言纣憎辅弼，不用忠直之言，而专用谗谄之人也。
比干何逆，而抑沈之。雷开何顺，而赐封之。
此言纣之恶辅弼而用谗谄也。比干，纣诸父也。谏纣，纣怒乃杀之，而剖其心。雷开，佞人也。阿顺于纣乃赐之金玉，而封爵之也。
何圣人之一德，卒其异方，梅伯受醢，箕子详狂。〈详音佯〉
方，术也。梅伯，纣诸侯也，忠直而数谏纣，纣怒乃杀之，菹醢其身。箕子见之，欲去不忍，遂被发详狂而为奴。二人德同，而术异也。
稷维元子，帝何竺之。投之于冰上，鸟何燠之。
元，大也。稷，帝喾之子弃也。帝，即喾也。竺，义未详，或曰厚也，或曰笃也。皆未安。稷事见诗大雅及史记曰：后稷，名弃。其母有邰氏女，曰姜，为帝喾元妃，出野，见巨人迹，悦而践之，遂身动如孕者。居期而生子。姜以无父而生，弃之于冰上，有鸟以翼覆荐温之。以为神，乃取而养之。诗曰：先生如达是首生之子也。故曰：元子。既是元子，则帝当爱之矣。何为而竺之耶。弃之冰上，则人恶之矣。鸟何为而燠之耶。以此言之，则竺字当为天祝，予之祝，或为夭夭是林，烈陨近而讹耳。
何冯弓挟矢，殊能将之。既惊帝切激，何逢长之。
冯，引弓持满也。其它文多不可晓。注以为后稷补以为武王，未知孰是，今姑阙之。
伯昌号衰，秉鞭作牧，何令彻彼岐社，命有殷国。
伯昌谓周文王，始为西伯而名昌也。号衰，号令于殷世衰微之际也。秉鞭，策牧者之事也，言服事殷而为之执鞭，以作六州之牧也。彻，通也。岐社，太王所立岐周之社也。武王既有殷国遂通岐周之社于天下，以为大社。犹汉初令民立汉社稷也。
迁藏就岐，何能依殷。有惑妇，何所讥。
言太王始与百姓徙其宝藏来就岐下，问何能使其民依倚而随之。惑妇，谓妲己也。问有何事可讥乎。
受赐兹醢，西伯上告，何亲就上帝罚殷之命以不救。
西伯，文王也。言纣醢梅伯以赐诸侯，文王受之以祭告语于上帝。帝乃亲致纣之罪罚，故殷之命不可复救也。
师望在肆，昌何识。鼓刀扬声，后何喜。
师望，太师吕望，谓太公也。昌，文王也。言太公在市肆而屠，文王何以识知之乎。后，亦谓文王也。吕望鼓刀在列肆，文王亲往问之。吕望对曰：下屠屠牛，上屠屠国。文王喜，载与俱归。此问何但闻其鼓刀之声，而亲往问之乎。然此与猎于渭滨而得太公之说不同，盖当时好事者之言，犹伊尹负鼎，百里自鬻之比惜乎。孟子时无问者，不得并掊击之也。然则其问亦不足答矣。
武发杀殷，何所悒。载后集战，何所急。
言武王发欲诛殷纣，何所悒而不能久忍，遂载文王之柩于军中以会战，何所急而然也。此亦当时传闻之语，故为伯夷扣马之词，亦有父死不葬之云，与此皆误也。
伯林雉经，维其何故。何感天抑地，夫谁畏惧。
旧注以此为晋太子申生之事，未知是否。
皇天集命，惟何戒之。受礼天下，又使至代之。言皇天集禄命以与王者，何不常有以戒之，而使至于危亡乎。王者既受天之礼命而王天下，天又何为使它姓代之乎。其警戒之意至深切矣。
初汤臣挚，后兹承辅，何卒官汤，尊食宗绪。
言汤初举伊尹以为凡臣耳，后知其贤，乃以备凝丞辅翼也。官，如官卿之适之官。言终使汤为天子，尊其先人以王者礼乐祭祀，绪业流于子孙也。
勋阖梦生，少离散亡，何壮武厉。能流厥严。
勋，功也。阖，吴王阖庐也。梦，阖庐祖父寿梦。寿梦卒，太子诸樊立，诸樊卒，传弟馀祭，馀祭卒，传弟夷末，夷末卒，当传弟札。札不受，夷末之子王僚立，阖庐，诸樊之长子，次不得为王。少离散亡，放在外，乃使专诸刺王僚，代为吴王，以伍子胥为将，破楚入郢。是能壮其猛厉勇武，而流其威也。
彭铿斟雉，帝何飨。寿命永多，夫何长。
彭铿，彭祖也。旧说铿好和滋味进雉羹于尧，尧飨之而锡以寿考至八百岁。庄子以为上及有虞，下及五伯是也。但此本谓上帝，已为妄说，而旧注以为尧，又妄之尤也。
中央共牧，后何怒。蜂蛾微命，力何固。〈蛾古蚁字〉
此章之义未详，当阙。
惊女采薇，鹿何v。北至回水，萃何喜。
此章未详，亦当阙。
兄有噬犬，弟何欲。易之以百，两卒无禄。
旧注以此为秦公子针之事，然与左传不同，未知是否。
薄暮雷电，归何忧。厥严不奉，帝何求。
此下皆不可晓，今阙其义。
伏匿穴处，爰何云。荆勋作师，夫何长。悟过改更，我又何言。吴光争国，久余是胜。何环穿自闾社丘陵，爰出子文。
吴光，即阖庐也。子文，楚令尹38谷于菟也。左传曰：若敖娶于郧生斗伯，比若敖卒，从其母，畜于郧，淫于郧子之女，生谷于菟，实为令尹子文。夫子称其忠，事见论语，它则不可晓矣。
吾告堵敖以不长。
楚人谓未成君而死者曰敖堵。敖者，楚文王子成王兄也。
何试上自，予忠名弥彰。〈试一作议〉
《天赞》宋・何承天
轩辕改物，以经天人。容成造历，大挠创辰。龙集有次，星纪乃分。
《遂古篇》梁・江淹
仆尝为造化篇，以学古制，今触类而广之，复有此文，兼象天问以游思云尔。
闻之遂古大火然兮，水亦溟胛扪谋哔狻Ｅ娲炼石补苍天兮，共工所触不周山兮。河洛交战宁深渊兮，黄炎共38涿鹿川兮。女岐九子为氏先兮，蚩尤铸兵几千年兮。十日并出尧之间兮，羿乃毙日事岂然兮。嫦娥奔月谁所传兮。丰隆骑云为灵仙兮。夏开乘龙何因缘兮。傅说托星安得宣兮。夸父邓林义亦艰兮。建木千里乌易论兮。穆王周流往复旋兮。河宗王母可与言兮。青鸟所解路诚兮。五色玉石出西偏兮。昆之墟海此间兮。去彼宗周万二千兮。山经古书乱编篇兮。郭释有两未精坚兮。上有刚气道家言兮。日月五星皆虚悬兮。倒景去地出云烟兮。九地之下如有天兮。土伯九约宁若先兮。西方蓐收司金门兮。北极禺强为常存兮。帝之二女游湘沅兮。霄明烛光向j煌兮。太一司命鬼之元兮。山鬼国殇为游魂兮。迦维罗卫通最尊兮。黄金之身谁能原兮。恒星不见颇可论兮。其说彬炳多圣言兮。六合之内心常浑兮。幽明诡怪令智纲狻：油悸迨槲信然兮。孔甲豢龙古共传兮。禹时防风处隅山兮。春秋长狄生何边兮。临洮所见又何缘兮。蓬莱之水浅于前兮。东海之波为桑田兮。山崩邑沦宁几千兮。石生土长必积年兮。汉凿昆明灰炭全兮。魏开济渠螺蚌坚兮。白日再中谁使然兮。北斗不见藏何间兮。建章凤阙神光连兮。未央钟生华鲜兮。铜为兵器秦之前兮。丈夫衣Z六国先兮。周时女子出世间兮。班君丝履游泰山兮。人鬼之际有隐沦兮。四海之外孰方圆兮。沃沮肃慎东北边兮。长臂两面赤乘船兮。东南倭国皆文身兮。其外黑齿次裸民兮。侏儒三尺并为邻兮。西北丁零又乌孙兮。车师月支种类繁兮。马蹄之国善腾奔兮。西南乌弋及Y宾兮。天竺于阗皆胡人兮。条支安息西海_兮。人迹所极至大秦兮。珊瑚明珠铜金银兮。琉璃玛瑙来杂陈兮。砗磲水精莫非真兮。雄黄雌石出山垠兮。青白莲华被水滨兮。宫殿楼观并七珍兮。穷陆溟海又有民兮。长股深目岂君臣兮。丈夫女子及三身兮。结胸反舌一臂人兮。踵交胫与羽民兮。不死之国皆何因兮。茫茫造化理难循兮。圣者不测况庸伦兮。笔墨之暇为此文兮。薄暮雷电聊以忘忧又示君兮。
《天赋》唐・刘允济
臣闻：混成发粹，大道含元，兴于物祖，首自胚浑。分泰阶而立极，光耀魄以司尊。悬两明而必照，列五纬而无言。驱驭阴阳，裁成风雨。叶乾位以凝化，建坤仪而作辅。错落九垓，i八柱。灿黄道而开域，辟紫宫而为宇。横斗枢以旋运，廓星汉之昭回。总三统之迁易，乘五运之递推。察文明而降祥瑞，观草昧而动云雷。托璇枢之妙术，应玉管之浮灰。柔克斯高，听卑逾广覆帱千容，包含万象，载光道德，聿符刑赏。既霆震而霜威，亦春生而夏长。其功不测，其变惟神。大哉其施，旷乎其仁。周八而化育，笼四海而陶钧，虽感通而下济，终辅翼而无亲。登大宝于上皇，发神图于下帝。凭理乱而倚伏，候昏明而开闭。遘尧舜以降祯休，遇辛癸而呈l。历成败而无爽，在兴亡而必契。深机不测，神化灵长。虽覃恩于列圣，必归功于有唐。发星辰而效祉，杂烟云以降祥。大猷载洽，景贶斯彰。浃庶品以光被，乐群生于会昌。轶大庭而包太昊，孕元顼而掩朱襄。见乾心之祚圣，即灵运之无方。造化唯远，生成不极。沾广惠于禽鱼，预湛恩于动植。非测管以能喻，岂戴盆之可识。欣大赉于天成，激长歌于帝力。

[book_title]乾象典第十一卷
天部艺文二
《天对》唐・柳宗元
蒋之翘曰：《天问》者，乃屈原之所作也。汉王逸序云：屈原放逐，忧心愁悴，彷徨山泽，经历陵陆，嗟号F昊，仰天叹息。见楚有先王之庙及公卿祠堂，图画天地、山川、神灵、琦玮、h婕肮攀ハ凸治镄惺拢因书其壁，呵而问之，以渫愤懑，舒写愁思，乃假天以为言焉，故作天问。此子厚取天问所言，随而释之，遂作天对云。
问曰：遂古之初，谁传道之。上下未形，何由考之。冥昭瞢，谁能极之。冯翼惟象，何以识之。
对曰：本始之茫，诞者传焉。鸿灵幽纷，曷可言焉。骱谖眇，往来屯屯。
骱冢微昧也。晰，明也。屯，难也。
庞昧革化，惟元气存，而何为焉。
易天造草昧注：造物之始，始于冥昧。
问：明明，惟时何为。阴阳三合，何本何化。
对：合焉者三，一以统同。
《柳自注・谷梁传》：独阴不生，独阳不生，独天不生，三合然后生。王逸以为天地人，非也。
吁炎吹泠，交错而功。
吴人谓水曰泠泽。
问：圜则九重，孰营度之。惟兹何功，孰初作之。
对：无营以成，沓阳而九。
沓，积也。九，阳数之极。所谓九，天也。
转{浑沦，蒙以圜号。冥凝元，无功无作。
{，车盛膏器也。古者车行，常载脂膏以涂轴。故轴滑易行，即其器也。或云：{，车毂转貌。
问：斡维焉系，天极焉加。
对：乌邢滴，乃縻身位。
校待也。《淮南子・帝维》曰：维运之以斗，东北为报德之维，西南为背阳之维，东南为常羊之维，西北为号通之维。注四角为维也。
无极之极，漭非垠。
《张衡灵宪》：八极之极，径二亿三万二千三百里。漭，水大貌。垠，岸也。
或形之加，孰取大焉。
天极谓南北极，天之枢纽，常不动处。譬则车之轴也。故对言其如为有形之加，则物孰有大于此者。正谓无极之极，故耳。
问：八柱何当。东南何亏。
对：皇熙，胡栋胡宇，完离不属，焉恃夫八柱。
《素问》：天不足西北，地不满东南。注：中原地形，西北高，东南下。今百川满凑东之沧海，则四方之高下可知。《河图》言昆者，地之中也。地下有八柱，柱广十万里，有三千六百轴互相牵制。名山大川孔穴相通。
问：九天之际，安放安属。
对：无青无黄，无赤无黑，无中无旁，乌际乎天则。
则，法也。即所谓圜则九重者。
问：隅隈多有，谁知其数。
对：巧欺淫诳，幽阳以别。无隈无隅，曷譬厥列。
《淮南子》：天有九野，九千九百九十九隅，故对言之。谓天地至大，何方何隅，不可以数穷也。
问：天何所沓，十二焉分。
对：折i剡j，午施旁竖。
折，断也。楚人名结草折竹以卜曰i。剡，削也。《离骚》索}茅以ji兮，命灵氛为余占之。
鞠明究曛，自取十二，非余之为，焉以告汝。
曛，日入馀光。一岁日月凡十二会，所会为辰。
问：日月安属。列星安陈。
对：规S魄渊，太虚是属。
规魄，谓日月也。
棋布万荧，咸是焉托。
言列星如棋形之布置也。荧，明也。
问：出自D谷，次于蒙汜，自明及晦，所行几里。
对：轴旋南画，轴奠于北。
浑天之法，天地之形如鸡子，北耸而南下，故北极常不没，南极常不见。其转如车轴，日月星辰常下回也。
孰彼有出次，惟汝方之侧。平施旁运，恶有谷汜。
次，舍也。谷，D谷。《书宅・芬摹吩唬D谷汜蒙汜。《尔雅》：西至日所，入为大蒙。
当焉为明，不逮为晦，度引久穷，不可以里。
《淮南子》：日出于D谷，浴于咸池，拂于扶桑，沦于蒙谷，入于虞渊之汜，曙于蒙谷之浦，行九州七舍，有五亿万七千三百九里。历家以为周天赤道一百七万四千里，日一昼夜而一周。春秋二分，昼夜各行其半，而夏长冬短，一进一退，又各以其什之一焉。
问：夜光何德，死则又育。厥利惟何，而顾兔在腹。对：S炎莫俪，渊迫而魄，遐违乃专，何以死育。
俪，偶也。S炎，谓日。魄，月也。死，晦。育，生也。此对之意如历家旧说，云月朔则去日渐远，故魄死而明生。既望则去日渐近，故魄生而明死。至晦而朔，则又远日而明复生，所谓死而复育也。
元阴多缺，爰感厥兔。不形之形，惟神是类。
谓月中有兔，元阴之所感也。
问：女岐无合夫，焉取九子。
对：阳健阴淫，降施蒸摩，岐灵而子，焉以夫为。
女岐，神女，无夫而生九子。
问：伯何处。惠气安在。
对：怪l冥更，伯乃阳，顺和调度，惠气出行，时届时缩，何有处乡。
伯，大厉疫鬼，所至伤人。
问：何阖而晦。何开而明。
对：明焉非辟，晦焉非藏。
问：角宿未旦，曜灵安藏。
对：孰旦孰幽，缪躔于经。苍龙之寓，而廷彼角亢。
躔，日月行次也。亢，星名。《尔雅》：寿星，角亢也。《国语》：辰角见而雨毕。注：辰角，大辰，苍龙之角。见者，朝见东方建戌之初，寒露节也。问言角宿未旦者，指东方苍龙之位耳。谓东方苍龙角亢之宿，虽日出之方而其晦明，固自有经度也。
问：不任汨鸿，师何以尚之。佥曰何忧。何不课而行之。对：惟鲧DD，邻圣而孽。
《王子年・拾遗记》云：夏鲧治水无功，沉于羽川，化为元鱼，大千尺。后遂死，横于河海之间。
恒师蒙，乃尚其圮。
师，众也。尚，举也。圮，毁也。此谓鲧之不任治洪水，众论不明，不察其方，命圮族而举用之也。
后惟师之，难O使试。
，恨张目也。O，鼻茎蹙O也。此谓四岳举鲧，尧曰：吁蛟铡Ｙ菰唬菏钥赡艘眩非乐于用之也。
问：鸱龟曳衔，鲧何听焉。顺欲成功，帝何刑焉。永遏在羽山，夫何三年不施。
对：盗堙息壤，招帝震怒，赋刑在下，而投弃于羽方。陟元子以引功定地。
堙，塞也。招，举也。引，嗣也。《山海经》：鲧窃帝之息壤以堙洪水。帝令祝融杀鲧于羽。《郊书・洪范》：鲧堙洪水汨陈其五行，帝乃震怒，鲧则殛死。禹乃嗣兴。《淮南子》：凡鸿水渊薮，自三百仞以上，二亿三万三千五百五十里，有九渊，禹乃以息土填洪水以为名山。注：息土不耗减，掘之益多，故以填洪水也。羽山在东海中。
胡离厥考，而鸱龟肆喙。
考，谓禹之父鲧也。喙，口也。鸱、龟事无考。旧说谓鲧死为鸱龟所食也。
问：伯禹腹鲧，夫何以变化。纂就前绪，遂成考功。何续初继业而厥谋不同。
对：气孽宜害而嗣续，得圣污涂而芙蕖，夫固不可以类。
芙蕖，荷总名，谓荷之生于淤泥中，以喻禹之生于
鲧也。
胝躬L步。
《列子・杨朱篇》：身体偏枯，手足胼胝。注：胝，皮厚也。又足茧也。扬子巫步多。《禹注》谓：姒氏治水土，涉山川，病足，故行跛也。
桥J瞩邸
桥，谓以铁如椎，头长半寸，施之履下，以上山不蹉跌也。J，形如箕，`行泥上。郑劳。踣，僵也。瞩畚嚼途缍顿仆也。
厥十有三载，乃盖考丑宜仪刑，九畴受是，元宝昏成。厥孽昭生于德，惟氏之继，夫孰谋之式。
《史记》：禹伤父鲧功之不成，乃劳身焦思，居外十三年，过家门不敢入。《洪范》：鲧则殛死，禹乃嗣兴，天乃锡禹《洪范九畴》。
问：洪泉极深，何以之。
对：行鸿下P，厥丘乃降焉。填绝渊然后夷于土。问：地方九则，何以坟之。
对：从民之宜乃九于野，坟厥贡艺而有上中下。
九，则九州之界也。坟，土之高者也。此言坟厥，贡艺
又似有区别之义焉。
问：应龙何画。河海何历。
对：胡圣为不足，反谋龙智，畚锸究勤而欺画厥尾。
《山海经》云：禹治水有应龙以尾画地，即水泉流通。禹因而治之。子厚谓不然也。
问：鲧何所营。禹何所成。康回冯怒，地何故以东南倾。对：圜焘廓大，厥立不植。地之东南亦已西北，彼回小子胡颠陨尔力。夫谁骇汝为此而以天极。
圜，天体也。焘，溥覆照也。陨，从高下也。，辱也，扰也。《列子》：共工氏子与颛顼争为帝，怒而触不周之山，折天柱，绝地维。故天倾西北，日月星辰就焉。地不满东南，百川水潦归焉。康回，共工名也。
问：九州安错。川谷何础
对：州错富媪，爰定于趾。
坤为母，故称媪也。
躁川静谷，形有高庳。
水注海曰川，注川曰溪，注溪曰谷。庳，短也。
问：东流不溢，孰知其故。
对：东穷归墟，又环西盈，脉穴土区而浊浊清清。
《列子》：渤海之东不知几亿万里，有大壑焉。实惟无底之谷，名曰归墟。八九野之水，天汉之流，莫不注之，而无增无减焉。
坟垆疏，渗渴而升，充融有馀，泄漏复行。
《说文》：垆，黑刚土也。书下土坟垆注下者。垆，垆疏也。渗下漉也。《庄子》：天下之水莫大于海，百川归之不知何时止而不盈，尾闾泄之不知何时已而不虚。
器运粒又何溢为。
朱熹曰：柳子明归墟之泄，非出之天地之外也。但水入于东而复归于西，又渗缩而升，乃复出于高原，而下流于东耳。此其说亦近似矣。然以理验之，则天地之化，往者消而来者息，非以往者之消复为来者之息也。水流东极，气尽而散，如沃焦釜无有遗馀，故归墟尾闾亦有沃焦之号，非如未尽之水，山泽通而流注不穷也。
问：东西南北，其孰多。
对：东西南北，其极无方。夫何鸿洞而课校长。
鸿，大也。洞，通也。《淮南子》：合四海之内，东西二万八千里，南北二万六千里。注：子午为经，卯酉为纬。言经短纬长也。禹乃使太章步，自东极至于西极，二亿三万三千五百里七十五步。使竖亥步，自北极至于南极，二亿三万三千五百里七十五步。注：海内有长短，极内等也。其他诸说不同。
问：南北顺椭，其衍几何。
对：茫忽不准，孰衍孰穷。
问：昆县圃，其居安在。对：积高于乾，昆攸居。
《水经》：昆山在西北，去嵩高五万里，地之中也，其高万一千里。河水出其东北。陬又昆之山三级，下曰樊桐，中曰元圃，上曰层城。
蓬首虎齿，爰处爰都。
《山海经》：西海之南，流沙之滨，赤水之后，黑水之前，有大山，名昆之丘。其下有弱水之渊环之。其神蓬首戴胜虎齿而善啸者，名西王母也。
问：增城九重，其高几里。
对：增城之高，万有三千。
《淮南子》：昆虚中有增城九重，其高万一千里百一十四步二尺六寸。《东方朔・十洲记》：昆山有三角，一角正东名曰昆宫，其处有积金为墉城，面方千里，城上安金台五所，玉楼十二。此云万有三千，其说不同，诞实未详。
问：四方之门，其谁从焉。
对：跷蚂酆，迭出于时，时之丕革，由是而门。
《黄帝・素问》：天不足西北，左寒而右凉。地不满东南，右热而左温。《淮南子》：昆虚旁有四百四十门。
问：西北辟启，何气通焉。
对：辟启之通，R气之元。
《淮南子》：昆虚玉横维，其西北隅北门开，以纳不周之风。
问：日安不到，烛龙何照。
对：龙口燎，爰北其首。九阴极冥，厥朔以炳。
《旧说》：天地之西北有幽冥无日之国，有龙衔烛而留照之。《山海经》：西北海之外，赤水之北，有章尾山，有神人而蛇身面赤，其瞑乃晦，其视乃明。是谓烛龙。
问：羲和之未扬，若华何光。
对：惟若之华，禀羲以耀。
《广雅》：日御曰羲和。月御曰望舒。《山海经》：东南海外有羲和之国，有女子名曰羲和，是生十日，常浴日于甘渊。又灰野之山有树，赤叶赤华，名曰若木。日所入处，生昆西附西极也。又《淮南子》：若木在建木西，未有十日其华照下。《地注》：若木端有十日，状
如莲珠，华光光照其下也。
问：何所冬暖。何所夏寒。
对：狂山凝凝，冰于北至，爰有炎洲，司寒不得以试。
《山海经》：狂山无草木，冬夏有雪，狂水出焉。《东方朔・十洲记》：南方有炎洲，在南海中，其地方二千里。《淮南子》：南至委火炎风之时，北方之极，有冻寒积冰、雪霰霜露，漂润群水之野。
问：焉有石林。何兽能言。
对：石胡不林，往视西极。
《左思・吴都赋》：虽有石林之，请攘臂而靡之。虽有雄虺之九首，将抗足而之。按：赋以石林与雄虺同称，则石林当在南方矣。然子厚云：石胡不林，往视西极。《淮南子》又云：西方之极，石城金室。其说未知孰是。
兽言EE，人名是达。
《说文》：E，F语也。《山海经》：鹊山有兽，类猕猴。被发垂地，名曰猩猩，知人名，其为兽如豕而人面。
问：焉有龙虬。负熊以游。
对：有虬O蛇，不角不鳞，嬉夫元熊，相待以神。
有角曰龙，无角曰虬翘。按龙虬负熊之说，子厚之对既无所据，而朱子亦以未详。然考之古文，能熊二字互相为用。如《左传》：尧殛鲧于羽山，其神化为黄熊以入水。《国语》又作黄能。释文以熊兽属，非入水之物，故是鳖也。《尔雅》：鳖三足曰能，况俗所传能为龙，使龙行能，必先之。又《酉阳杂俎》云：龙头上有一物，如博山形，名尺木。龙无尺木不能升天。兹天问龙虬负熊，直此说耳。
问：雄虺九首，倏忽焉在。
对：南有怪虺，罗首以噬，倏忽之居，帝南北海。
虺：蛇属。《尔雅》：博三尺，首大如擘。《招魂》：南方雄虺九首，往来倏忽。注：倏忽，疾急貌。考之文义两处正同。王逸乃以倏忽为电光，既失其旨矣。而子厚之对又直取《庄子》南海之帝为倏，北海之帝为忽而言。又自注。倏忽在《庄子》甚明，王逸以为电，非也。则不第缪误特甚，而又使雄虺一句为无所D问，岂亦屈原之本意乎。
问：何所不死。长人是守。
对：员丘之国，身民后死。
《山海经》：不死民在交胫国东，其人黑色，寿不死。注：圆丘上有不死树，食之乃寿。有赤水，饮之不老。
封分守，其横九里。
封范山在吴越之间，汪芒氏之国。《鲁国语》：吴隳会稽获巨骨焉，问之仲尼，仲尼曰：昔禹致群臣于会稽之山，防风氏后至，禹杀而戮之，其骨专车。客曰：敢问谁守为神。仲尼曰：山川之灵，足以纪纲天下者，其守为神。客曰：防风氏何守也。仲尼曰：汪芒氏之君也，守封分山者也。为漆姓，在虞夏商为汪芒氏，于周为长翟，今为大人，长之极。几何。仲尼曰：长者不过十数之极也。注：今之湖州武康县东有防风山，山东二百步有禺山，防风氏庙在封范山之间。《春秋谷梁传》：文公十一年，叔孙得臣败狄于咸。长狄也，射其目，身横九亩。
问：靡九衢，华安居。
对：有九岐，厥图以诡。
《说文》：，无根浮水上而生者。《山海经》：宣山上有桑焉。其枝四衢。注：枝交互四出。又少室山有木，名帝休，其枝五衢。注：树枝交错相重互出，有象路衢，故柳自注云：逸以为生九衢中，谬矣。
浮山孰产，赤华伊。
《山海经》：浮山有草焉，其叶如麻。赤华即华也。《尔雅・释草》：有麻，麻有子曰疏，麻一名。
问：灵蛇吞象，厥骨何如。
对：巴蛇腹象，足觌厥大，三岁遗骨，其已号。
《山海经》：南海内有巴蛇，身长百寻，其色青黄赤黑，食象，三岁而出其骨，君子服之，无心腹疾。
问：黑水元趾，三危安在。
对：黑水淫淫，穷于不姜。元趾则北，三危则南。
《尚书》：禹贡导黑水，至于三危，入于南海。按：黑水出张掖鸡山，自三危山南流至文单国，谓之扶南江。至奔陀国，入于南海。元趾未详。
问：延年不死，寿何所止。
对：仙者幽幽，寿焉孰慕。短长不齐，咸各有止。胡纷华漫汗而僭，谓不死。
《黄帝・素问》：上古有真人，寿蔽天地，无有终时。中古有至人，益共寿命而强者也。其次有圣人者，形体不敝，精神不散，亦可以百数也。《淮南子》：吾与漫汗期于九垓之外。注：漫汗不可知也。
问：鲮鱼何所。o堆焉处。
对：鲮鱼人貌，迩列姑射。
鲮鱼，鲤也，一云陵鲤也。有四足，形若鼍而短小，出南方。《山海经》：西海中近列姑射山，有陵鱼，人面人
手鱼身，见则风涛起。《风土记》：鲮鱼腹背皆有刺如五角菱。
o雀峙北号，惟人是食。
《山海经》：北号山有鸟，状如鸡，而白首鼠足虎爪，名曰o雀。食人。故《柳自注》谓：堆当为雀。王逸以为奇兽，非也。
问：羿焉日。乌焉解羽。对：焉有十日，其火百物。羿宜炭赫厥体，胡庸以枝屈。
《山海经》：黑齿之北曰汤谷，居水中有扶木，九日居下，枝皆戴乌。《淮南子》：尧时十日并出，草木焦枯，尧命羿仰射十日，中其九日，日中九乌皆死，堕其羽翼。故留其一日也。
大泽千里，群鸟自解。
《柳自注》：《山海经》：大泽千里，群鸟之所生及所解。又《穆天子传》：北至旷原之野，飞鸟之解其羽。问作乌字当为鸟。后人不知，因配上句，改为乌也。今按旧说为日中之乌，而借解羽二字，于义亦通。如柳说则别是一事，详其句法，亦非大乖。误者并存之。
问：禹之力献功，降省下土方，焉得彼纳脚，而通之于台桑，闵妃匹合，厥身是继，胡为嗜欲不同味，而快晁饱。对：禹惩于续，母矩胶希离厥肤，三门以不视，呱呱之不a，而孰图厥味，卒燥中野民，攸宇攸暨。
此谓禹娶纳绞现女，虽念继嗣之重，而勤劳不顾其家，非徒欲饱快一朝之情。盖欲民安其居也。
问：启代益作，后卒然离。对：彼呱克臧俾姒作夏献，后益于帝，谆谆以不命，复为叟者，曷戚曷孽。
旧说《书甘誓》：启作后，有扈不服，启遂与大战于甘。
问：何启惟忧，而能拘是达，皆归射，而无害厥躬。〈按朱
注，此章之义未详
〉
对：呱勤于德，民以乳活。扈仇厥正，帝授柄以挞凶，穷圣庸夫孰克害。
问：何后益作革，而禹播降。
对：益革民艰，咸粲厥粒，惟禹授以土，爰稼万亿，违溺践，休居以康食。姑不失圣天，胡往不道。问：启棘宾商，九辩九歌。
对：启达厥声，堪舆以呻辨同容之序，帝以73嫔。〈73音茂〉
问言棘宾商未详。朱子以为棘当作梦，商当作天，以篆文相似而误也。盖其意本谓启梦上宾于天，而得帝乐以归。如《列子》《史记》所言。周穆王、秦穆公、赵简子梦之帝所，而闻钧天广乐，九奏万舞之类耳。况《山海经》云：夏后氏上三嫔于天，得九辩与九歌以下。又《骚经》云：启九辩与九歌，夏康娱以自纵。是也。子厚之对亦似知商为天字之意，而梦之误。棘，宾之误。嫔所未闻者也。
问：何勤子屠母，而死分竟地。
对：禹母产圣，何副厥旅。彼淫言乱，聪馘以不处。
副，判也，裂也。膂，脊骨也。《帝王世纪》：禹b剥母背而生。翘按：勤子屠母，详其文势，上句方言启事而未有所问，则此句不应，反说禹初生时事。故朱子引淮南所说：禹治水时自化为熊，以通S辕之道，纳绞霞之而惭，遂化为石，时方孕启。禹曰：归我子。于是石破北方，而启生。其石在嵩山竟地即化石也。此皆怪妄不足论，但恐文义当如此耳。，口也。馘，耳也。
问：帝降夷羿，革孽夏民，胡射夫河伯，而妻彼雒嫔。对：夷羿滔淫，割更后相。夫孰作厥孽，而诬帝以降。
《左传》：昔有夏之衰，羿自锄迁于穷，因夏民以代夏政，恃其射也。不修民事，而淫于原兽。帝谓帝天也。
震皓厥鳞，集矢于皖。肆叫帝不谌，失位滋。有洛之，焉妻于狡。
皓，白也。谌，诚也。，侮易也。，好也。河伯化为白龙，游于水旁。羿见射之，眇其左目。河伯上诉天帝，天帝曰：使汝深守神灵，羿何从得射。汝今为虫兽，当为人所射。固其宜也。羿又梦与雒水神宓妃交接也。
问：冯珧利决，封g是射。何献蒸肉之膏，而后帝不若。对：夸夫快杀，鼎g以虑饱。馨膏腴帝，叛德恣力。胡肥台舌喉，而滥厥福。
问言羿猎射封g，以其肉膏祭天帝，天帝犹不顺羿之所为也。封g，神兽也。台，我也。
问：浞娶纯狐，眩妻爰谋，何羿之射革，而交吞揆之。对：寒谗妇谋，后夷卒戕。荒弃于野，俾奸民是臧。举土作仇，徒怙身弧。
寒寒浞夷羿也。《左传》：羿不修民事，而淫于原兽。寒浞，伯明氏之谗子弟也。信之使为己相。浞，行淫于内，施赂于外。虞羿于田树之，诈慝以取其国家。羿田将归家，臣逄蒙杀而烹之。浞因羿室生浇及殪，恃其谗慝诈伪，而不德于民，使浇用师灭斟灌及斟寻氏。夏遗臣靡自有鬲氏收二国之烬以灭浞，
而立少康。少康灭浇于过，后杼灭殪于戈。有穷由是遂亡。
问：阻穷西征，岩何越焉。化为黄熊，巫何活焉。
对：鲧殛羽岩，化黄而渊。
问：咸播黍，莆q是营，何由并投，而鲧疾修盈。对：子宜播稚，于丘于川。维莞维蒲，维菰维芦，丕彻以图。民以欢以都。
子谓禹，鲧之子也。先种曰，后种曰稚。诗s宫稚，菽麦莞草也。蒲冰草可以为席。菰，雕菰也。
尧酷厥父厥，子激以功。克硕厥祀，后世是郊。
《左传》：鲧化为黄熊，入于深渊，实为夏郊三代祀之。
问：白U婴，胡为此堂。安得夫良药，不能固臧。天式从横，阳离爰死，大鸟何鸣。夫焉丧厥体。
对：王子怪骇，U形裳。衣褫操戈，犹懵夫药良。终鸟号以游，奋厥篚筐。髂莫谋，形胡在胡亡。
褫，夺衣也。《列仙传》：崔子文学仙于王子侨，子侨化为白U，而婴持药与之。子文惊怪，引戈击U，因堕其药，俯而视之，子侨之尸也。须臾化为大鸟，飞鸣而去。
问：号起雨，何以兴之。
对：幽阳潜爨，阴蒸而雨。冯以兴，厥号爰所。
，翳，雨师名也。
问：撰体胁鹿，何以膺之。
对：气怪以神，爰有奇躯。胁属支偶，尸帝之隅。
胁，两膀也。属，连也。鹿，神鹿。旧注：天撰十二神鹿，一身八足两头。
问：鳌戴山\，何以安之。
对：宅灵之丘，掉焉不危，鳌厥首而恒以恬夷。
《列子・汤问篇》：渤海之东有五山焉。岱舆、员峤、方壶、瀛洲、蓬莱。其山高下周旋三万里，所居之人皆仙圣之种。五山之根，无所连著。帝命禺疆使巨鳌十五，举首而戴之，迭为三番，六万岁一交焉。五山始峙而不动。
问：释舟陵行，何以迁之。
对：要释而陵，殆或谪之，龙伯负骨，帝尚窄之。
要，当作恶，音乌。《列子・汤问篇》：龙伯之国有大人，举足不盈数步，而暨五山之所。一钓而连六鳌，合负而趋。归其国，灼其骨，以数焉。帝凭怒，侵灭龙伯之国，使i侵小龙伯之民，使短。
问：惟浇在户，何求于嫂。何少康逐犬，而颠陨厥首。女岐缝裳，而馆舍爰止。何颠易厥首，而亲以缝殆。对：浇以力，兄~聚之。康假于田，肆克宇之。既裳既舍，宜咸坠厥首。
，妒也。又恋，惜也。《礼记》：夫惟禽兽无礼，故父子聚~。浇，浞之子也。旧说浇无义，淫u其嫂，往至其户，佯有所求，因与淫乱。夏少康因田猎放犬逐兽，遂袭杀浇而断其头。坠，颠，陨也。女岐，浇嫂也。言女岐与浇淫u，为之缝裳，于是其舍而宿止。少康夜袭，得女岐头，以为浇，因断之。故言易首，然亦无所据。
问：汤谋易旅，何以厚之。
汤与上句过浇，下句斟寻事不相涉。疑本康字之误，谓少康也。子厚乃实以汤事对之。
对：汤奋癸旅，爰以伛拊。载厥德于葛。以诘仇饷。
癸，夏桀名。伛拊，谓矜怜抚掩之也。《尚书》：汤与桀战于鸣条。仲虺之诰乃葛伯仇饷，初征自葛始，攸徂之民，室家相庆曰：形液螅后来，其苏民之戴，商厥惟旧哉。
问：覆舟斟寻，何道取之。
对：康复旧物，寻焉保之。覆舟喻易，尚或艰之。
斟寻，国名。杜预曰：斟灌、斟寻，夏同姓诸侯。后相失国，依于二斟，为浇所灭。其子少康为虞庖正，有田一成，有众一旅，遂灭过浇，祀夏配天，不失旧物也。覆舟，言夏后相倾覆于斟寻之国也。
问：桀伐蒙山，何所得焉。妹喜何肆，汤何殛焉。
对：惟桀嗜色，戎得蒙昧，淫处暴娱，以大启厥伐。
《国语》：昔夏桀伐有施，有施人以妹喜女焉。注：有施喜姓之国。妹喜其女也。
问：舜闵在家，父何以鳏。尧不姚告，二女何亲。
对：瞽父仇舜。鳏以不俪。尧专以女，兹俾引厥世。
以女妻人曰女。《尚书》女于时观，厥刑于二女，降二女于，I嫔于虞。
惟蒸蒸翼翼，于之I。
《尚书・尧典》：父顽母ǎ象傲克谐，以孝AA。又水之I，舜之所居也。
问：厥萌在初，何所意焉。璜台十成，谁所极焉。
对：纣台于璜，箕克兆之。
璜，美玉也。问言贤者预见萌芽之端，而知其存亡，非虚亿也。纣作象箸而箕子叹，预知象箸必有玉杯，玉杯必盛熊蹯豹胎，如此必祟广宫室。纣果作玉台十重糟丘酒池，以至于亡。
问：登立为帝，孰道尚之。对：惟德登帝，师以首之。
登帝，谓匹夫而有天下者，舜禹之类是也。旧注以为伏羲，无据，特以下句为女娲故耳。
问：女娲有体，孰制匠之。
对：娲躯虺号，古以类之。胡曰日化七十，工获诡之。
娲，古风姓天子也。《山海经》：女娲之肠化为神，处栗广之野。注：女娲古神女帝。人面蛇身，一日中七十变，其肠化为此神。《列子》：女娲氏，蛇身人面，牛首虎鼻，此有非人之状，而有大圣之德。
问：舜服厥弟，终然为害；何肆犬豕，而厥身不危败。对：舜弟视厥仇，毕屠水火。夫固优游以圣，而孰殆厥祸。
屠水火，焚廪浚井也。
犬于德，终不克以噬，昆庸致爱，邑鼻以赋富。
，当作狺，犬38声也。有庳，国名。象所封通作鼻。
问：吴获迄古，南岳是止，孰期去斯，得两男子。
对：嗟伯之仁，逊季旅岳。雍同度厥义，以嘉吴国。
伯，谓泰伯。季，谓季历。雍，谓仲雍也。《史记・吴世家》：吴泰伯、弟仲雍皆古公父之子，而王季历之兄也。
问：缘鹄饰玉，后帝是飨。何承谋夏桀，终以灭丧。对：空桑鼎殷，谄羹厥鹄。
《列子》：伊尹生于空桑。详见后。水滨之木，得彼小子。注：《史记・殷纪》：阿衡欲干汤而无由，乃为有莘氏媵臣，负鼎俎以滋味说汤，致于王道。即所问烹鹄鸟之羹，修玉鼎以进也。
惟轲知言，{焉以为不。仁易愚危，夫曷揆曷谋。咸逃丛渊，虐后以刘。
虐后，谓桀也。刘，杀也。
问：帝乃降观，下逢伊怠：翁醴胖路＃而黎伏大说。对：降厥观于下，匪挚孰承。
挚，伊尹名。此谓相汤以成功者，非伊尹孰承之也。
条伐巢放。
《书》：伊尹相汤伐桀，遂与桀战于鸣条之野。又成汤放桀于南巢。
民用溃厥疣，以夷于肤，夫曷不谣。
疣，赘也。此谓鸣条之伐，南巢之放，如民之痈疽，决而肤革平安，无不说者也。《书》：攸徂之民，室家相庆。曰：形液螅后来其苏。
问：简狄在台，喾何宜。元鸟致贻，女何喜。
对：喾狄祷C，契形于胞。胡乙49之食，而怪焉，以嘉。
C，祭也。古者求子祠于高C。乙，燕也。
问：该秉季德，厥父是臧，胡终弊于有扈，牧夫牛羊。对：该德引孝，蓐收于西。爪虎手钺，尸刑以司慝。
《左传》：少氏有四叔，曰重，曰该，曰修，曰熙。实能金木及水，使该为蓐收，世不失职，遂济穷桑。《山海经》：西方蓐收，金神也。左耳有毒蛇乘两龙，面目有毛虎爪执钺。《国语》：虢公梦在庙有神人，面白毛，虎爪执钺，立于西阿。公觉，命史ㄕ贾，史ㄔ唬喝缇之言，则蓐收也。天之刑神也。
牧正矜矜，浇扈爰踣。
朱熹曰：该秉季德。王逸以为汤能秉契之末德，而厥父契善之，以契为汤父。固谬。柳又以为即左传所云，少氏之子该为蓐收者，亦与有扈事不相关。惟洪氏以为启者近之疑，该即启字转写之误也。言启兼并禹之末德而禹善之，授以天下。有扈以尧舜与贤，禹独与子。故伐启，启伐灭之。有扈遂为牧竖也。但详其文势，乃似启反为有扈所毙，而牧夫牛羊者，不知何说。下章又云有扈牧竖亦不可晓。岂以少康尝为牧正而误耶。大率此篇所问有扈羿浞事或相并，盖其传闻之误，当阙之耳。
问：干协时舞，何以怀之。
对：阶干以娱，苗革而格。不迫以死，夫胡狃厥贼。
《尚书・大禹谟篇》：三旬，苗民逆命，帝乃诞敷文德，舞干羽于两阶。七旬，有苗格狃相狎也。
问：平胁曼肤，何以肥之。
对：辛后I狂，无忧以肥。肆荡施厥体，而充膏于肌。
问平胁曼肤未详。旧说指纣，亦无所据。若然则平字当是辛字之误矣。辛，纣名也。I，童昏也。
啬宝被躬，焚以旗之。
《史记》：武王伐纣，纣兵败。纣走入，登鹿台，衣其宝玉之衣，赴火而死。武王遂以黄钺斩纣头，悬之太白之旗。
问：有扈牧竖，云何而逢。击床先出，其命何从。
对：扈释于牧，力使后之。民仇焉宇，启床以佟
旧说：有扈，本牧竖耳。因何逢遇而为诸侯。启攻之，亲击于床上而杀之也。伲斩也。
问：恒秉季德，焉得夫朴牛。何往营班禄，不但还来。对：殷武踵德，爰获牛之朴。夫惟陋民是冒，而丕号以之。卒营而班，民心是市。
朴，大也。旧说汤常能秉持契之末德出猎，而得大牛之瑞，不但驰驱往来而已，还辄以所获遍施禄
惠于百姓也。
问：昏微遵迹，有狄不宁。何繁鸟萃，棘负子肆情。对：解父狄淫，遭悫以赧。彼中之不目，而徒以色视。
晋大夫解居父聘乎吴，过陈之墓门，见妇人负其子，欲与之淫佚，肆其情欲。妇人则引诗刺之曰：墓门有棘，有^萃止。此言解父有夷狄淫佚之行，遭愿悫之妇，宁有不愧赧也。
问：眩弟并淫，危害厥兄，何变化以作诈，后嗣而逢长。对：象不兄龚，而奋以谋盖。圣孰凶怒，嗣用绍厥爱。
孟子谟，盖都君咸我绩。
问：成汤东巡，有莘爰极，何乞彼小臣，而吉妃是得。对：莘有玉女，汤巡爰获。既内克厥合，而外弼于德。伊知非妃，伊之知臣，曷以不识。
有莘，国名。《史记》：阿衡欲干汤而无由，乃为有莘氏媵臣，谓此也。
问：水滨之木，得彼小子，夫何恶之，媵有莘之妇。对：胡木化于母，以蝎厥圣。喙鸣不良，谩以诡正。尽邑以垫，孰译彼梦。
蝎，木中蠹虫。译，传言也。《旧说》言伊尹母妊身，梦神女告之曰：臼灶生蛙。急去无反。居无几何。臼灶中有生蛙，母去东走，顾视其邑，尽为大水，母因溺死，化为空桑之木。水乾之后，有小儿啼水涯，人取养之，既长大有殊才，有莘恶伊尹从木中出，因以送女也。翘按传记：皆谓伊尹生于空桑。孔子亦生于空桑。春秋孔演图云：孔子母颜氏徵在游大陂之泽，梦黑帝使请己，己往梦交语曰：汝乳必于空桑中。觉则若感，生丘于空桑首，类尼丘山，故以名。干宝云：颜氏生孔子于空桑之地，今名空窦，在鲁南山。空窦中无水，当祭洒扫以告，辄有清泉自石门出，足以周用。祭讫，泉枯。今俗名女陵山。况史又有空桑之瑟，则知空桑本地名，非树也。已载，见骚注}缪。
问：汤出重泉，夫何罪尤。不胜心伐帝，夫谁使挑之。对：汤行不类，重泉是囚。
《前汉志》：左冯翊有重泉。《史记》：桀不务德，召汤囚之夏台，是也。
违虐立辟，实罪德之由。师凭怒以割，癸挑而雠。
谓汤从众欲，以割正有夏桀，实有以启之，非汤之所忍为。
问：会晁争盟，何践吾期。苍鸟群飞，孰使萃之。对：胶鬲比k，雨行践期。捧盎救灼，仁兴以毕随。鹰之咸同，得使萃之。
《旧说》：武王将伐纣，纣使胶鬲视武王师，胶鬲问曰：欲以何日至殷。武王曰：以甲子日。胶鬲还报纣，会天大雨，道难行。武王昼夜行。或谏曰：雨甚，军士苦之，请且休息。武王曰：吾许胶鬲以甲子至殷，今报纣矣。吾甲子日不到，纣必杀之。吾故不敢休息。欲救贤者之死也。遂以甲子日朝，诛纣，不失期也。苍鸟，鹰也。言将帅勇猛，如鹰鸟群飞，惟武王能聚之。《诗》曰：惟师尚父，时惟鹰扬。是也。
问：列击纣躬，叔旦不嘉，何亲揆发，定周之命以咨嗟。对：颈纣黄钺，旦孰喜之。民父有，嗟以美之。
旦，武王弟，周公也。，《说文》：理也，福也。列击纣躬按史记：武王至纣死所，射之三发，以黄钺斩其头，悬之太白之旗是也。然未见周公不喜与其咨嗟之事。王逸注：武王始至孟津，八百诸侯不期而到，皆曰：纣可伐也。白鱼入于王舟，群臣咸曰：休哉。周公曰：虽休勿休。未详所据。
问：授殷天下，其位安施。反成乃亡，其罪伊何。
对：位庸庇民，仁克莅之。纣淫以害，师殛圯之。
圯，毁也。此谓武王之仁，足以庇民。而纣之不道，众所共弃也。
问：争遣伐器，何以行之。并驱击翼，何以将之。
对：咸逭厥死争，徂器之翼，鼓颠R欢舞靡之。
《六韬》曰翼，其两旁疾击其后。言武王之军，人人乐战，并驱而进之。以为二者，何以使其然。而子厚之对直谓天下咸避虐政，故勇于奋击，如此耳。
问：昭后成游，南土爰底，厥利惟何，而逢彼白雉。对：水滨玩昭，荆陷弑之。
《左传》：僖公四年，齐侯伐楚。管仲曰：昭王南征而不复，寡人是问。楚子曰：昭王之不复，君其问诸水滨。
缪迓越裳，畴肯雉之。
交趾之南有越裳国。周公居摄，越裳重译而献白雉，昭王不顾其德不能致，乃南巡狩，欲亲迓越裳，而求白雉焉。
问：穆王巧，夫何为周流。环理天下，夫何索求。对：穆懵祈招，猖徉以游。轮行九野，惟怪之谋。胡绐娱载胜之兽，觞瑶池以迭谣。〈载，音戴。礼记：载与戴同〉
懵，不明也。《山海经》：西王母状如人，狗尾蓬头，戴胜善啸。
问：妖夫曳f，何号乎市。周幽谁诛，焉得夫褒姒。对：孺贼厥诜，爰其弧。幽祸以夸，惮褒以渔。淫嗜蔑杀，谏尸谤屠。孰鳞k以徵，而化鼋是辜。
《史记・周本记》：昔夏之衰有二神龙，止于夏庭而言曰：余褒之二君也。夏帝十请其k而藏之。于是龙亡而k在椟。传至厉王发而观之，k流于庭化为元鼋，以入王宫。后宫童妾遭之而孕，无夫生子，惧而弃之。宣王时，童女谣曰：弧箕服，实亡周国。闻有夫妇卖是器者，使执而戮之，逃于道，而见乡者后宫童妾所弃妖子，哀而收之，奔于褒。褒人有罪，请入童妾所弃女子者于王，以赎罪。是为褒姒。王见而爱之，生子伯服，竟废申后，以褒姒为后。后犬戎遂杀幽王骊山下。
问：天命反侧，何罚何佑。
对：天邈以蒙，人厶以离。
厶，音私。《说文》：奸邪也。《韩非子》：仓颉造字，自营为厶，通作私。
胡克合厥道，而诘彼尤违。
问：齐桓九会，卒然身杀。
对：桓号其大，任属以傲。幸良以九合，逮孽而坏。问：彼王纣之躬，孰使乱惑。何恶辅弼，谗谄是服。对：纣无谁使惑，惟志为首。逆图倒视，辅谗以J宠。问：比干何逆，而抑沈之。雷开何顺，而赐封之。
对：干异召死，雷济克后。
《史记・殷本纪》：纣愈淫乱，比干曰：为人臣者，不得不以死争。乃狂谏。纣怒曰：吾闻圣人心有七窍。剖比干以观其心。雷开，纣佞臣。
问：何圣人之一德，卒其异方。梅伯受醢，箕子详狂。
梅，音浼。醢，音海。详即佯字。
对：文德迈以被，芮鞫顺道。醢梅奴箕，忠咸丧以丑厚。
梅伯，纣诸侯也。《淮南子》：桀纣燔生人，辜谏者，醢鬼侯之女，菹梅伯之骸。《史记》：纣为淫佚，箕子谏不听，乃被发佯狂为奴，遂隐而鼓琴以自悲。翘按问言圣人同德异术，特为梅箕以发难耳。子厚乃以文王质成虞芮事对之，荒谬殊甚。此特承王逸之误也。
问：稷维元子，帝何竺之。投之于冰上，鸟何燠之。对：弃灵而功，笃胡爽焉。翼冰以炎，盍崇畏焉。
《史记》：后稷其母有邰氏曰姜，为帝喾妃。出野见巨人迹，心忻然说，欲践之。践之而身动如孕者。居期而生子，以为不祥，初欲弃之，因名曰弃。诗：生民诞之寒冰，鸟覆翼之。
问：何冯弓挟矢，殊能将之。既惊帝切激，何逢长之。对：既岐既嶷，宜庸将焉。纣凶以启，武绍尚焉。
按：冯弓挟矢实未知所指。王逸以为后稷。洪兴祖以为武王，皆未安。然子厚引诗以对承逸之误也。
问：伯昌号衰，秉鞭作牧。何令彻彼岐社，命有殷国。对：伯鞭于西，化江汉浒。易岐社以太国之命，以祚武。
《史记》：纣以西伯为三公，赐弓矢斧钺，得专征伐。诗汉广以文王之道被于南国，美化行乎江汉之域。所作岐社，太王所立岐周之社也。武王既有殷国，遂通岐周之社于天下，以为太社。
问：迁藏就岐，何能依。
对：u梁橐囊，膻仁蚁萃。
蚁慕羊肉，羊肉膻也。此言民以太王之仁而归之，如蚁之慕膻也。
问：殷有惑妇，何所讥。
对：妲灭淫商，j民以亟去。
《国语》：殷辛伐有苏，有苏氏以妲己女焉。殷辛惑之，毒j四海，故民皆亟去。
问：受赐兹醢，西伯上告，何亲就上帝罚，殷之命以不救。
对：肉梅以颁，乌不台诉。孰盈癸恶，兵躬l祀。
台，我也。梅伯事见前。此谓纣醢梅伯以赐诸侯，西伯受之以祭，告语于上帝。此天所以亲致纣之罚。故殷之命至于绝而不续也。
问：师望在肆，昌何识。鼓刀扬声，后何喜。
对：牙伏牛渔，积内以外萌。岐目厥心，t视显光。
《史记・齐世家》：太公望吕尚者，东海上人，姓姜氏，以渔钓奸周西伯。西伯出猎，遇太公于渭阳。谯周曰：姓姜，名牙。《战国策》：太公望老妇之逐夫，朝歌之废屠。《淮南子》：太公之鼓刀。注：河内汲人有屠钓之困。t，明也。周官有视t。
奋力屠国，以髀髋厥商。
《旧说》：吕望鼓刀在列肆，文王亲往问之，对曰：下屠屠牛，上屠屠国。文王喜，载与俱归。
问：武发杀殷，何所悒。载尸集战，何所急。
对：发杀昌逞，寒民于烹。惟栗厥文考，而虔子以徂征。
发，武王名也。寒民于烹，为救民于虐焰之中。栗谓以栗为主也。《史记》：武王东观兵至于孟津，为文王木主，载以车中军，武王自称太子发，言奉文王以伐，不敢自专也。
问：伯林雉经，维其何故。何感天抑地，夫谁畏惧。
对：中谮不列，恭君以雉。
《左传》：晋献公伐骊戎，骊戎男女以骊姬归，生奚齐。骊姬嬖欲立其子，使太子居曲沃。姬谓太子曰：君梦齐姜必速祭之。太子祭于曲沃，归胙于公。姬毒而献之，泣曰：贼由太子。太子奔新城。十二月戊申，缢于新城。《国语》：雉经于新城之庙。注：雉经头枪而悬死也。《礼记》曰：再拜稽首乃卒。是以为恭世子也。
胡P讼蛲贼，而以变天地。
P，说文，虫，侧行者：蛲，腹中虫，以譬骊姬。
问：皇天集命，惟何戒之。受礼天下，又使至代之。对：天集厥命，惟德受之。引怠以弃，天又v之。
问：初汤臣担后R承辅。何卒官汤，尊食宗绪。
对：汤抵合，祚以久食。昧始以昭，末克庸成绩。问：勋阖梦生，少离散亡，何壮武厉，能流厥严。
对：光徵梦祖，憾离以厉。彷徨激覆，而勇益德迈。
阖，吴王阖庐，名光梦。阖庐祖父寿梦。寿梦卒，太子诸樊立。诸樊卒，传弟馀祭。馀祭卒，传弟夷末。夷末太子王僚立。阖庐，诸樊之长子也。怨不得为王，少离散，亡放在外，乃使专诸刺王僚，代为吴王，子孙世盛也。
问：彭铿斟雉，帝何飨。受寿永多，夫何长。
对：铿羹于帝，圣孰嗜味。夫死自暮，而谁飨以俾寿。
彭祖，姓]名铿。帝颛顼元孙。《旧说》铿好和滋味，进雉羹于尧，尧飨之，而锡以寿考至八百岁。庄子以为上及有虞，下及五伯是也。但此本谓上帝，已为妄说，而注以为尧，又妄之尤也。
问：中央共牧，后何怒。蜂蛾微命，力何固。
对：m己毒，不以外肆。细腰群螫，夫何足病。
《说文》：，蚕蛹也。《韩非子》：虫有者，一身两口。争食相，遂相杀也。m，噬也。螫，虫行毒也。《博物志》：细腰蜂，无雌雄之类。取桑虫及阜螽之子抱而为己子也。问言中央共牧。王逸注：牧，草也。中央之洲有岐首之蜷争，共食牧草之实，自相啄啮。其说既无引据，殊为可笑。《楚辞赘说》所解颇为得之。盖以中央者，中国也。共牧者共九州之牧也。若使中国共牧无所战争，则君何怒而有讨乎。今蜂蚁微命而好争，其力甚固，盖蜂有毒而蚁好38故也。以喻上失其政，九州无牧，诸侯战争不可禁止，以讥当时之事耳。子厚不知，乃亦承逸之误。
问：惊女薇，鹿何v。北至回水，萃何喜。
对：萃回偶昌，鹿曷v以女。
问采薇惊鹿事无所考。翘按广《博物志》云：伯夷叔齐逃首阳，弃薇不食，白鹿乳之。其说与问词稍合，但于女字未安北至回水，或恐又是一事。俟考之。
问：兄有噬犬，弟何欲。易之以百两，卒无禄。
对：针欲兄爱，以快侈富。愈多厥车，卒逐以旅。
《柳自注》：百两盖谓车也。王逸以为百两，金。误也。针，秦后子也。两车，数也。《左传》：秦后子有宠于桓，如二君于景，其母曰：弗去惧选。癸卯针适晋，其车千乘。《书》曰：秦伯之弟针出奔，晋罪秦伯也。王逸注乃以秦伯有啮犬弟，针欲请之，秦伯不肯。针以百两金易之，而又不听，因逐针而夺其禄。其事与左传不同，未知是否。
问：薄暮雷电，归何忧。厥严不奉，帝何求。伏匿穴处，爰何云。荆勋作师，夫何长。先悟过改更，我又何言。对：咨吟于野，胡若之狠。严坠谊殄丁厥任。
狠，戾也。闵原当此礼义消亡之时也。
合行违匿固若所。咿Ψ薅疽馑与。
此谓原伏匿草野，已得其所，尚兴词致叹而不胜悲愤，欲何为也。
丑齐徂秦，啖厥诈谗，登狡庸颍以施甘恬。祸凶亟锄，夷愎不可化，徒若罢。
此谓楚怀王之时，秦欲伐齐，与楚从亲。惠王患之，乃令张仪厚币事楚绝齐，愿献商于之地六百里。楚怀王贪而信张仪，遂绝齐交，使如秦受地。张仪诈之曰：仪与王约六里，不闻六百里。怀王怒，举兵伐秦，大败于丹阳。明年，秦割汉中地与楚以和。时秦昭王欲与怀王会，王欲行，屈原谏之曰：秦虎狼之国，不可信。不如无行。怀王信子兰言，竟行，遂死于秦。此对之意所以详言，用原当日谏之不听，以至于斯云尔。
问：吴光争国，久余是胜。
对：阖绰厥武，滋以侈颓。
阖庐即吴光也。楚昭王十年，吴王阖庐伐楚，楚大败，吴兵遂入郢。
问：何环穿自闾社丘陵，爰出子文。
对：于菟不可以作，怠焉庸归。
按《左传》：宣公四年初，若敖娶于郧生38伯，比若敖卒，从其母，畜于郧，淫于郧子之女，生子文焉。郧夫人使弃诸野中，虎乳之。郧子田见之惧，而归夫人
以告，遂使收之。楚人谓乳为38谷，谷音彀，谓虎为于菟，以其女妻伯比，实为令尹子文。
问：吾告堵敖，以不长。
对：款吾敖之，阏以旅尸。
《柳自注》：楚人谓未成君而死曰敖。堵敖，楚文王兄也。今哀怀王将如堵敖不长而死，以此告之。逸注以为：堵敖为楚贤人，大谬。按《左传》：庄公十四年，楚子灭息，以息姬归生堵敖及成王焉。楚子，文王也。庄公十九年，杜敖立。二十二年，成王立。杜敖即堵敖也，则堵敖乃成王之兄。子厚以为文王兄，亦误矣。楚怀王为秦昭王所诈，令会武关，强留之，要以割地，怀王卒死于秦，此所谓旅尸也。阏，塞也，止也。
问：何试上自予，忠名弥彰。
对：诚若名不尚，曷极而辞。
此谓屈原苟无尚名之心，则天问曷极其辞如此。
《天说》前人
韩愈谓柳子曰：若知天之说乎。吾为子言天之说。今夫人有疾痛倦辱饥寒甚者，因仰而呼天，曰：残民者昌，佑民者殃。又仰而呼天，曰：何为使至此极戾也。若是者，举不能知天。夫果z饮食既坏虫生之，人之血气败逆，壅底为痈疡疣赘瘘，痔虫生之。木朽而蝎中，草腐而萤飞，是岂不以坏而后出耶。物坏虫由之生，元气阴阳之坏，人由之生。虫之生而物益坏，食m之，攻穴之，虫之祸，物也滋甚。其有能去之者，有功于物者也。繁而息之者，物之雠也。人之坏，元气阴阳也亦滋甚。垦原田，伐山林，凿泉以井饮，U墓以送死，而又穴为偃溲。筑为墙垣城郭，台榭观游。疏为川渎，沟洫陂池。燧木以燔，革金以F，陶甄琢磨。悴然使天地万物不得其情，冲冲，攻残败挠，而未尝息。其为祸元气阴阳也。不甚于虫之所为乎。吾意有能残斯人，使日薄岁削祸，元气阴阳者滋少，是则有功于天地者也。蕃而息之者，天地之雠也。今夫人举不能知天，故为是呼且怨也。吾意天闻其呼且怨，则有功者受赏必大矣。其祸焉者受罚亦大矣。子以吾言为何如。柳子曰：子诚有激而为是邪。则信辩且美哉。吾能终其说。彼上而元者，世谓之天。下而黄者，世谓之地。浑然而中处者，世谓之元气。寒而暑者，世谓之阴阳。是虽大，无异果z痈痔草木也。假而有能去其攻穴者，是物也，其能有报乎。蕃而息之者，其能有怒乎。天地，大果z也。元气，大痈痔也。阴阳，大草木也。其乌能赏功而罚祸乎。功者自功，祸者自祸。欲望其赏罚者，大谬。呼而怨，欲望其哀。且仁者，愈大谬矣。子而信子之仁义以游，其内生而死尔，乌置存亡得丧于果z痈痔草木邪。
《天论上》刘禹锡
世之言天者二道焉。拘于昭昭者，则曰天与人实影响，祸必以罪降，福必以善徕。穷i而呼必可闻，隐痛而祈必可答。如有物的然以宰者，故阴骘之说胜焉。泥于冥冥者，则曰天与人实刺异，迅震于畜木未尝在罪；春滋乎荼未尝择善。F焉而遂，孔颜焉而厄，是茫乎无有宰者，自然之说胜焉。余之友，河东解人柳子厚，作天说以折韩退之之言，文信美矣。盖有激之云而非所以尽天人之际，故余作天论以极其辩云：大凡入形器者，皆有能，有不能。天，有形之大者也。人，动物之尤者也。天之能，人固不能也。人之能，天亦有所不能也。故余曰：天与人交相胜耳。其说曰：天之道在生植，其用在强弱。人之道在法制，其用在是非。阳而阜生，阴而肃杀。水火伤物，木坚金利。壮而武健，老而耗g。气雄相君，力雄相长，天之能也。阳而艺树，阴而[敛。防害用濡，禁焚用光，斩材U坚，液矿硎芒，义制强R，礼分长幼，右贤尚功，建极闲邪，人之能也。人能胜乎天者，法也。法大行，则是为公是，非为公非，天下之人，蹈善必赏，违之必罚。当其赏，虽三族之贵，万钟之禄，处之咸曰宜。何也，为善而然也。当其罚，虽族属之夷，刀锯之威，加之咸曰宜。何也，为恶而然也。故其人曰：天何预，乃人事耶。惟告虔报本肆类授时之礼，曰天而已矣。福兮，可以善取。祸兮，可以恶招。奚预乎天耶。法小弛则是非。赏不必尽善，罚不必尽恶。或贤而尊显，时以不肖参焉；或过而J辱，时以不辜参焉。故其人曰：彼宜然而信然，理也。彼不当然而固然，岂理耶。天也。福或可以诈取，而祸或以苟免。人道，故天命之说亦焉。法大弛，则是非易位。赏恒在佞，而罚恒在直。义不足以制其强，刑不足以胜其非。人之能胜天之具，尽丧矣。夫实已丧而名徒存，彼昧者方挈挈然，提无实之名欲抗乎。言天者斯数穷矣。故曰：天之所能者，生万物也。人之所能者，制万物也。法大行则其人曰：天何预人耶。我蹈道而已。法大弛则其人曰：道竟何为耶。任人而已。法小弛则天人之论焉。今人以一己之穷通，而欲质天之有无，惑矣。余曰：天恒执其所能以临乎下，非有预乎治乱云尔。人恒执其所能以仰乎天，非有预乎寒暑云尔。生乎治者人道明，咸知其所自，故德与怨不归乎天。生乎乱者人道昧，不可知，故由人者举归乎天，非天预乎人云尔。
《天论中》前人
或曰：子之言天与人交相胜，其理微庸，使户晓，盍取诸譬焉。刘子曰：若知旅乎。夫旅者，群适乎莽苍。求休乎茂木。饮乎水泉。必强有力者先焉。否则虽圣且贤，莫能竞也。斯非天胜乎。群次乎。邑郛求荫于华榱，饱于饩牵，必圣且贤者先焉。否则强有力，莫能竞也。斯非人胜乎。苟道乎。虞芮虽莽苍犹郛邑，然苟由乎匡宋，虽郛邑犹莽苍，然是一日之途，天与人交相胜矣。吾固曰：是非存焉，虽在野，人理胜也。是非亡焉，虽在邦，天理胜也。然则天非务胜乎人者也。何哉。人不宰则归乎天也。人诚务胜乎天者也。何哉。天无私，故人可务乎胜也。吾于一日之途而明乎天。人取诸近也已。或者曰：若是，则天之不相预乎人也。信矣。古之人曷引天为答曰：若知操舟乎。夫舟行乎潍淄伊洛者，疾徐存乎人，次舍存乎人，风之怒号不能鼓为涛也，流之溯洄不能峭为魁也。适有迅而安，亦人也。适有覆而胶，亦人也。舟中之人未尝有言天者。何哉。理明故也。彼行乎江河淮海者，疾徐不可得而知也。次舍不可得而必也。鸣条之风可以沃日，车盖之云可以见怪。恬然济，亦天也。黯然沉，亦天也。阽危而仅存，亦天也。舟中之人未尝有言人者，何哉。理昧故也。问者曰：吾见其骈焉而济者，风水等耳，而有沉有不沉，非天曷司欤。答曰：水与舟，二物也。夫物之合并必有数存乎其间焉。数存然后势形乎其间焉。一以沈，一以济，适当其数，适乘其势耳。彼势之附乎物而生犹影响也。本乎徐者其势缓，故人得以晓也。本乎疾者其势遽，故难得以晓也。彼江海之覆，犹伊淄之覆也。势有疾徐，故有不晓耳。问者曰：子之言数存势生，非天也。天果狭于势耶。答曰：天形恒圆而色恒青，周回可以度得，昼夜可以表候，非数之存乎。恒高而不卑，恒动而不已，非势之乘乎。今夫苍苍者，一受其形于高大，而不能自还于卑小。一乘其气于动用，而不能自休于俄倾。又恶能逃乎数而越乎势耶。吾固曰万物之所以为无穷者，交相胜而已矣，还相用而已矣。天与人，万物之尤者耳。问者曰：天果以有形而不能逃乎数，彼无形者，子安所寓其数耶。答曰：若所谓无形者，非空乎。空者，形之希微者也。为体也，不妨乎物。而为用也，恒资乎有。必依于物而后形焉。今为室庐而高厚之形藏乎内也。为器用而规矩之形起乎内也。音之作也，有大小而响不能u。表之立也，有曲直而影不能u。非空之数欤。夫目之视非能有光也，必因乎日月火炎而后光存焉。所谓晦而幽者，目有所不烛耳。彼狸跞鼠之目，庸谓晦而幽耶。吾固曰：以目而视得形之，粗者也。以智而视得形之，微者也。乌有天地之内有无形者耶。古所谓无形，盖无常形也，必因物而后见耳，乌能逃乎数耶。
《天论下》前人
或曰：古之言天之历象，有《宣夜》、《浑天》、《周髀》之书。言天之高远卓诡，有邹子。今之言有自乎。答曰：吾非斯人之徒也。大凡入乎数者，由小而推大必合，由人而推天亦合。以理揆之，万物一贯也。今夫人之有头目耳鼻齿毛颐口，百骸之粹美者也，然而其本在乎肾肠心腑。天之有三光，悬寓万象之神明者也，然而其本在乎山川五行。浊为清母，重为轻始，两位既仪，还相为庸。嘘为雨露，噫为雷风，乘气而生，群分汇从。植类曰生，动类曰虫。裸虫之长为知最大，能执人理，与天交胜，用天之利，立人之纪。纪纲或坏，复归其始，尧舜之书，首曰稽古，不曰稽天。幽厉之诗，首曰上帝，不言人事。在舜之庭，元凯举焉，曰舜用之，不曰天授。在商中宗袭，乱而兴心知。说贤乃曰，帝赉尧民，知馀难以神诬，商俗已讹，引天而驱，由是而言天预人乎。

[book_title]乾象典第十二卷
天部艺文三
《管中窥天赋》唐・张仲素
管为物兮虚受，天为体兮据安。能因径寸之丙，将穷转毂之端。用当其无，苍苍之色何尽。微而不大，恢恢之状则难。故虽无私以居上，信可因物而仰观。于是正瞻视，品清澄，察九垠之际，极一目之能。其形难识，翼摩之鹄依稀。其状犹如背负之鹏，或因夫窥牖是见，且异夫置阶而升。风怠八方，烟消四极。默淳淳之灵向，湛悠悠之神域。乃执轻管丽，则遥睇罔21，审窥不忒。虚其内，虽高明之可分。小其形，胡广大之能测。故使盖影多掩，笠形半匿。月既满而犹亏，日将中而如昃。掌握之内，安得容其九重。咫尺之中，岂能尽其五色。且管之为质也，秉直。天之为体也，含虚。天执虚而秉阳垂象，管抱直而利有用无。信大小之有异亦遐，迩以斯殊窥临既加，徒云其至矣。贞观必得，信安可测。夫若然，则固知事不可以近图远，物不可以小谋大。小谋大则立而致尤，近图远则坐而贾害。故方朔言也明俟时之难，庄周著之表游方之外。客有勤学孜孜，忧心悄悄，服仁义而罔舍，守翰墨而自矫，将搦管而是窥，愿天上之不遗微眇。
《披雾见青天赋》〈以莹然可仰无不清心为韵〉王起
郁彼宿雾，蔽乎远天。雾需以气彻，天清泠而色鲜。仰之弥高，五里始分。其沓尔积而能散，三光忽映其粲然。昔人引之，以喻见贤。奇资允叶，美质相宣。岂徙卷冥冥之净绿，觌昭昭于上元。始其杂氛，昏掩高朗，霏微有色，散漫无象，文豹去之而退藏，蛇游之而来往。将欲纵遥，睇涤烦想。则苍苍大圆之色，愿豁其清明。英英上德之容，亦如其瞻仰。及夫收地表，歇天衢，启晨光之有耀，辟丽景而多娱。于是碧落如迩，青冥若无，既仰之而不及，将靓止而岂殊。且欲盖而彰。人与天而合契，不言而信。天与貌而相符，则知贤为众夥。人不知兮，蔽之孰可，天实悠久，雾不披兮，睹之则不。故将通显于幽情，配美于高明。空蒙既同于席卷，寥廓乃俞于冰清。惟人也玉立斯映，惟天也管窥莫竞。既遐迩之无氛，自心神而可莹。状烟消于幕幕，始露澄潭。凝尘洗之鳎自开朗镜。所以彰风采之巽，见光仪之盛。异哉一言之人，万祀攸钦。陋决云而观剑，小披沙而见金。有美人兮，青阳是仰，深镜斯临，自然比天于霄汉，卷雾于沉阴。亦何必观乐广之容，始钦重器。信卫之说，方获明心者哉。
《真元先生箴天论》卢绰
有真元先生者，深粹虚寂，冲凝简素。故其动也，则局四海而隘九垓；其静也，则栖一枝而忧环堵。履真守朴，与物无竞。虽质居岩穴之间，神王烟尘之表，以首月元，日乃荫云。盖濯飞流，涉西岑而东陆。操白简，染朱翰，俯而屏息，仰而起曰：天荡荡乎。苍苍乎。固无得而称也。余有疑焉，请杜其惑。夫亏盈益谦，天之道也。祸淫福善，天之察也。春荣秋落，天之时也。昼明夜晦，天之运也。击电鼓雷，天之怒也。蒸云施雨，天之泽也。因斯以言则庶类，万物非天无以成。受形育气，非天无以立。大哉。博哉。乾之化也。故书云：唯天为大，唯尧则之。诗云：谓天盖高，不敢不局。易云：先天而天，弗违后天，而奉天时，是祯祥之来。不诬也。至于报施何乃爽欤。恶均而异罚，善同而殊效。唐虞慎让，祚不及子。汤武逆成，福垂累世。应物无亲者，其若是哉。谄谀饕餮，非贵则富。廉洁贞素，不贱必贫。谲诈反道者，耀蟾鸣佩。直言顺常者，刃伏@。悲夫。何蓬荜草莱之人，遇时而登卿相。膏腴缙绅之士，失势而作舆台。岂穷达之有数乎，何否泰之无定也。至于积德致败，变险成功，立信受尤，行仁招咎者，岂胜数哉。或一餐莫给，或万钱顿费，或绮纨斯敝，或短褐不完，或黄发不终，或襁褓先毙。其于平施，不亦谬乎。夫德合天地，道济生民，而有削伐之累。贞贯古今，廉称百代，而有馁绝之忧。其于与善，不亦过乎。然负异才，蕴奇调，洞识幽显，智周动植，而不免绳枢瓮牖，粝食布衣。何所累若此之斥也。夫鹗隼以挚，击为恒理，不可食之以粒。豺虎以搏，噬为常性，不可啖之以草。非其故尔，徙信性分。然则既授之以距角，而责之以触蹄，既任之以爪牙，而罚之以获杀者，不亦近于谄乎。苟正其味则一改两全，化恶不如变形，教善不若易嗜也。鸩毒害吻而裂腹，虺蝮触手而解腕。然则欲其弗害者，曷若勿生乎。如力不能易，则不可称圣，能而不改，则不得谓仁。匪圣匪仁，将何以为万物之主也。扛鼎投石者，不得云不举鸿毛。竭河饮泽者，不得云不尽坳水。是知大既任，小何以辞乎。必为治其若是，将恐乱之未息。于是少选之间，肃然若有自天而降者，b霞衣，控风辔，飞凤驾，拖U旌，如影如向，若虚若灭。乃诣余日：帝有命焉，子其清耳。曰：一气既分，万象云备，随感斯化，生而无记。故大者自大，不可移之于小。短者自短，不可易之以长。多者不觉有馀，少者不知不足。减之斯伤，各守其贞，任之自是。岂较工拙于其间哉。是以百足一，其行一也。六眸一目，其视一也。火鼠夏游而不知其热，水草冬茂而莫辨厥寒。各安所安，不可易位。必非其位，则西施与嫫母同姿。苟当所甘，则资实将腐鼠齐味。各禀其性，余何须焉。若美则留之，丑则去之，其于简也，不亦劳乎。若善则与之，恶则夺之，其于虑也，不亦繁乎。故任之则理息，放之则无累。余以无告，故能成万物。余以无心，故能安群有。是知善恶共域，吉凶同贯，唯尔所召，谁其制之。今子诮余以不治，何乃爽也。故不治而谓之至治。夫生不余谢，死则余尤。荣不余善，辱则余仇。多不余获，少则余求。不与余共乐，而责余同忧乎。乃悯而训之曰：若物皆然。则为恶招祸，善致福，徒虚言耳。又复余曰：何言之容易也。论者多云，命有定数，运有常期。非补养所能延，非备习所能益。此皆非通识，不可与言道也。是以不z不义，因此而行。无赖无耻，自斯而作。以之为家，则家败。以之为国，而国亡。故桀纣志之于前，而莽卓踵之于后。所以覆宗绝嗣，事至而不寤者，良此之由也。悲夫。请以近小喻之远大。夫广厦崇基，人之居也。褒衣博带，士之服也。故聿钪跌，则废而正之，所以无坏倾之虑。领决襟污，则缀而浣之，所以无穿垢之忧。故能恒保其贞固，常守其完洁也。若倾而不视，秽而不泽，则坐见颓陷，立视缁蔑矣。故修福禳灾，为恶败德，若声之召响，影之随形，各有主司，自然冥会。恶积者报速。善小者应迟。犹夫秋生则夏殒，春敷则冬落。根深则难拔，器满则易盈。故不可以远近C有无，不可以赊促定虚实。疑耳信目，中庸尚所不免以短度长，下愚固其致蔽。是知朝菌不可言椿鹤，蜉蝣不足语春秋。况以七尺之形，百年之命，欲辨生于沙界，语死于尘劫，其可得乎。然言者皆以应报，与自然异，此盖思之未精至也。夫所告者莫非由己，所感者皆是自知。万物各有本性，故因而用之耳。犹苗莳果，初虽灌溉在功，至于结实成味，则非人力所为也。又灵芝驻年，神丹养性，竟能R风抚羽，凌烟蹈霞，此乃功用自然者也。万象运为莫非此类，终日施用不悟其理。动成锋J，不亦昧乎。至于自然之性，余亦不知其所以，莫知其所以然而然也。于是言终形灭，莫知所之。余乃惕然恍然，忘视听，若遗形体者。久之，乃神魂忧尽，累息荡然，与万物因心，不知荣辱之有异也。
《象赋》林琨
载详图籍，爰寻古往，功辟二仪，物标万象。既拆之于混沌，亦闻之于恍。虽处中而可求，信居外而能想。阴阳式布，造化斯分，江河草木，日月烟云。或毓灵而禀气，或照曜而氛氲。不因象而可睹，岂无声而得问。仰察天文，旁观地理，灿烂星布，巍峨岳峙。或守位而不易，或镇方而恒止。不因象之所尊，岂为君而胜纪。至若刻凤之琴，盘龙之镜，开玉轸以交错，写菱花而辉映。声信美而具出，质含虚而转静。不因象而可识，岂充爱而为盛。则有大乐鼓吹，圣人舆跸，备礼而制，乘时而出，宛转国门，逶迤天术。不因象之为用，岂二仪而不失。物皆有象，象必可观。听之则易，审之则难。借如玉京上天，贝阙中海，其名可识，其象安在。象以影随，影图象遍。居暗莫察，因明则见。众象之德，惟人是则，任以去留，委其通塞。则有心沉迹沦，栖迟问津，无才补国，用道藏身，颍水寻隐，商山访真，欣逢道远，应时来宾。既无容而可托，聊以象而为亲。
《空赋》阙名
观夫物则有名而有竭，空则无竭而有名。以空自命，何缩何盈。搏之不得，书之不明。二仪肇分运寒暑，则与时而应；百功勤务凿户牖，则用之以贞。泰山岌而不以为阻，鸿毛至而不以为轻。恬澹者体之而为性，浇浮者象之而为情。情性之别，共禀殊呈。是知均乎空者既若兹，倍乎空者竟如彼。卷之潜方寸之内，舒之盈宇宙之里。上皇得之而化淳，季叶失之而乱起。妙一以为称，总万以归理。讵华说之所精，非镌逯能拟。及夫天朗气高，地平风畅。r飞鸿六翮之远，彰彩云五色之状。若士九垓以冥期，兰子七剑以寥亮。背之而骋捷，遂之而攸向。同橐a之罔穷，越视听之馀量。况使皓鹤闻天，白驹出谷。囹圄鞠草，洞箫生曲欤。是时端拱，圣皇坐啸。英牧暂劳，求士末介。戬禄事无，事为无为。衢常樽满，路不拾遗。盖有由而致之。
《空赋》阙名
无德而称者，则其称不朽。无形而用者，则其用不穷。若乃质混沌，气鸿鳎生天地之始，匝天地之中。不可知，诘其名曰空。夫空也者，迎之不见其首，随之不见其后，听之不闻，抟之不有。舒之则远弥六合，揽之则不盈一手。体无涯以为大，物有来而必受。徒意其湛尔无营。飘然至轻，向遥山而似画，对澄浦而同清。大而观之，则漭漫兮类元胎之貌。审而察之，则渺漠兮凝至道之精。故老氏曰：有物混成，先天地生。寂兮寥兮，孰能为其损益。不不昧，安可议其幽明。利万物有含容之德，包二仪有覆载之名。草木资空以长茂，日月乘空以运行。霜雁云鹏，非空无以矫其翼。乔其幽鸟，非空无以习其声。夫天之无言，不能去苍苍之象。风之无色，不能s萧萧之响。阴阳者气，犹不免于推迁。躔次虽高，亦未离于测想。岂若兮冥兮，吾则不知其灵。浩兮荡兮，吾则不知其广。含大化以虚无，超神功而惚恍。善计者无所用其筹策，善观者无以劳其俯仰。故能象帝之先，元之又元。引微明于纤隙，混馀碧于长天。随时小大，应物周旋。处覆盆而俱暗，引测管而同圆。入枝间而带影，通野外以含烟，或高深放旷，或委曲连绵。虽可名而可道，终默然而澹然。则有f居至人，宴坐开士，黜聪明以反听，闭户庭而隐几。既而谛想群物，深观至理，穷未来寂灭之端，探过去混元之始。见众生生而不失，大化化而无已。知有为尽于无形，化万物归于一指。然后色空皆泯。验先觉于轮王，物我俱齐，得真筌于庄子。已矣哉。杳杳茫茫，地久天长，非色非想，不存不亡。故知大象无形，去文质而成体。至恒不变，混今古以为常。然则无施不适，应用无方，作器以虚中为贵，接贤以虚左为良。亦有谭国大夫嗟，已空于杼轴。倡楼孤妾怨，虽守于空床。当今四海会同，群方清晏，邦国有不空之歌，太史绝三空之谏。独有文章游子，书剑沈沦。出门以虚舟遇物，入室以虚白全真。生也数奇，每有书空之叹。长而乐道，犹有屡空之贫。惜扬名之未达，恨干禄之无津。敢作课虚之颂，用投虚受之人。
《空赋》郭y
造化之工，稽夫有名之域，察以无象之中。彼去有而含体，乃因无而立空。极乾坤之包，汗漫何，渺奥冲融。且希夷难变，而橐a罔穷。神禹莫知其至，离娄安睹其终。坠露有声，杳然闻皓鹤之唳。太虚无碍，岂独发醯鸡之蒙。则七曜垂文，八弦作纪，应类示迹，变态无已。颢气浃而流英，飞霞散而成绮。顺昼夜以明晦，涵混元而古始及。夫长风清，骤雨霁，或暝魄初满，或朝阳不翳。千里若镜，合止水而澄鲜。四野无尘，分远山之亏蔽。理通一贯，施及多族。忘取舍而惟静，任细大而皆足。溟涨会百川之宗，箫管达五音之目。墨客临而责有赋，见平原，老氏酌，以当无道几牝谷。户牖致有空之用，人神终害盈之黩。故至人得之于无心，公绰实之于不欲。钦若圣君赫赫，良牧英英。岩穴静而贤举，囹圄空而法平。湛虚明而元鉴，在虚受而澄清。无谈天之逸藻，惭叩寂以求声。
《空赋》张鸣鹤
造化不测，长空浩然。生于未有，物莫能先。故其走目遐甸，幽不可见。流听高冥，渐不可听。既从天而其色，又鉴水而同形。若乃变化随时，凭乎动止。韶容春遍，火云夏起。流电夺目，殷雷激耳。立绕树之千岩，广长风之万里，惊飙既临，彩虹破阴，雨尽天远，云空涧深。百尺楼头见朝阳之赫奕，九重宫里闻众鸟之喧林。何高秋之辽迥，至穷冬而不极。感在物之捐华，益穷人之叹息。惟长空之爱此终生灵兮，动植歌和光以同尘。每因空以悟色，至人恬澹。既将元之又元，小智多非。岂斯文之果测。
《天赋》阙名
彼苍者，天成形物，先初鸿蒙。以质判渐，轻清而体阅。生五材以亭毒，运六气以陶甄。故使晦明相继，寒暑递迁。观其潜化不言，惟德是辅。列九野而为号，峙八山而为柱。其为道也，或比之以张弓。其入梦也，或方之于漱乳。悯邹衍则严霜夏降，应陈则繁星夜聚。孔阶远而难登，乐雾披而已睹。虽覆伞之可媲，岂炼石之能补。日朝上而疑璧，河夜横而如带。破镜飞乎其所，长剑倚乎其外。违之则风雨差错，顺之则阴阳交泰。况乎观物察变，害盈尚默。则大著美于唐君虑崩，见饥于杞国。徒瞻荡荡之体，孰辨苍苍之色。在玉衡以齐政，任铜史以司刻。
《天行健赋》〈以天德以阳故能行健为韵〉阙名
大哉，乾元。神不可测。其内也刚，其外也直。直所以保合太和，刚所以运行不息。故王者奉之而垂化，君子体之而进德者也。原夫天者，乾之形。乾者，天之名。用九以则，得一而清名也者，纯阳之经形也者。太无之精，语其动兮，孰知其动。语其行兮，孰知其行。得不详其所由，稽其所以。历土圭以穷妙，因浑仪而探理。左出右没，不行则何以变三辰之度。上腾下降，不动则何以为万物之始。履柔兮居常，配坤兮秉阳。笠也谁覆，弓也谁张。四德虽具，未足以拟议。十翼虽广，未足以披。攘微乎哉，得于幽者。道盛乎哉，得于道者。王绵绵若存，户枢不蠹。较之，则火井易灭。当之，则金难固。持刚靡失，既兼柔克之资。用壮罔亏，亦取易知之故。是以为君为首，为金，为冰。杳冥兮不虑乎盈缩，寂寥兮何有于骞崩。喻彼成形，是显飞龙之象。精其致远，因推良马之能。且夫天也者阳，乾也者健。窥之于里则其象历历，瞻之于表则其容思思。不言非涉于可名，不拔方知乎善运。大道非物，岂容娲后之功。小说惑人，何伤泰宓之论。皇家恩流品物，礼达上元，垂文明画一之令，秉神武不杀之权。推之荡荡，守之乾乾。儒不知其异，信所为亲上而法天者欤。
《石补天赋》〈以彼坚贞将补其阙为韵〉阙名
天何言哉，有阙则补。持五石而是用，俾四时而能取。成乎圆象，故资可转之功，定彼乾仪。盖俟至坚之主，所以裨覆。焘仰周普磨砻，入锻成功，岂滥于宋人缉缀为劳。至德何惭于山甫，乾道甚明，配彼清真，类鼓铸而可致冀，穹元而是营。石不能言而助无为之化，天将假手潜因妙用而成，则知娲氏之为功也。体物情立，取法志生，眄悠远而求则，象规圆而作程。小大宁遗，俾随形以溥，博嗟峨不坠，皆投质于轻清。若乃元造呈材，神功效技，他山以缀，象帝自迩。卿云初触，当碧落以丽乎银汉。同流激清霄而节彼天象。又元石质既坚，究勤劳而日月逝矣，成广大而星辰系焉。暖积素之烟，尚疑苔点。降如丝之雨，终若溜穿。观夫圆则九重，功惟百，眷无亲而克，敬当有道而可见。言柔与刚崇高，是将运有徒于昼夜，比为炭于阴阳。织女停梭受支机于河汉，荆人抱璞嗟韫玉于穹苍。补之伊何，以当其阙。照悠悠于峻极，驱凿凿于超忽。想夫取锻之日，排刚之时。龃龉不安，或表艰难之步。清明于外，犹生错落之姿。正圆虚之广矣，下长风而凄。其是知补上天于石，盖虚实之相资焉。
《天赋》宋・吴淑
太初之始，元黄混井。及一气之肇判，生有形于无形。于是，地居下而重浊，天在上而轻清。斯盖群阳之精，积气而成，苟床悦В不可为象。溟骱瑁莫知其终。其气皓郏其体穹隆。观文以察时变，垂象而见吉凶。大哉乾元。万物资始。定辰极于北斗，验日星于磨蚁。其运也，转如车毂。其速也，流如弩矢。半覆地上，半居地下。或似卵以含黄，或若奁而抑水。方既见于王充，安亦闻于虞喜。洛下准之于地中，耿询测之于室里。悠哉博厚，倬彼昭回。榆称历历，网说恢恢。雪霜降而风雨施，无非教也。四时行而万物茂，复何言哉。懿彼秉阳本乎亲，上著不息而行健。列三光而成象，仰高见张弓之道，临下识覆盆之状。若夫元景映璧，繁星贯珠，究宣夜之说，习周髀之书。申须言之而尽妙，裨灶论之而有馀。亦闻九野为称，十端是纪。为万物之祖，用四时作吏。惊郑国之再旦，悟齐公之仰视。苌弘违之而支壤，穆子梦之于压己。至若黄帝盖象，颛顼浑仪，可以表测，谁能管窥。道悠久而闻礼，步艰难而见诗。既居高而治下，亦常正而无私。尝论冒笠之象，宁知倚杵之期。仁已喻于放勋，高仍同于仲尼。授之人时，正以璇玑。唐尧义和之命，高辛重黎之司，故王者被衮以象矣。燔柴而祭之南郊就阳之位，圆丘父事之仪，以灾异而垂鬻，岂元远而难知。故其德表清明，道称柔克。瞻浩浩之元气，仰苍苍之正色。亏以东南，奥以西北。街指毕昴，宫称营室，难谌而靡常，无亲而辅德。常亏盈而益谦，每无为而成物。邹衍曾谈，保章是职。雨粟既见于神农，降种亦闻于后稷。共工触山而折柱，女娲补阙而炼石。泰宓尝陈于辩对，裴楷亦昭于敏识。若夫域中为大，得一而清，立圆仪之八尺，识太元之九名。制既闻于陶景，妙或说于张衡。旋转识弹丸之状，覆盖见盖之形尔。其运以六气，承之八柱。既警晋而启魏，亦与唐而授楚。故当钦若，岂宜戏豫。传虞炳之妙识，伏姚信之精虑。至若巫咸叫阍，陶公击门，诗称云汉，柱识昆。闻汤王之仰舐，传邓后之曾扪。推耿洛于扬子，一浑盖于灵恩。既识左旋，亦云周复。尝闻不足而裂，每为益高。而局思真之论精微，道养之言委曲。或云历于两地，或云通于飞谷。斯皆臆度之谓，岂见闻于耳目也。
天部艺文四〈诗〉
《八伯歌》古逸诗
明明上天，烂然星陈。日月光华，宏予一人。
《祭天辞》周阙名
皇皇上天，照临下土。集地之灵，降甘风雨。庶物群生，各得其所。靡今廉古，惟予一人。某敬拜皇天之祜。
《天行篇》晋・傅元
天行一何健，日月无停踪。百川赴谷，三辰回泰蒙。
《天行歌》前人
天时泰兮昭以阳。清风起兮景云翔。仰观兮辰象，日月兮运周。俯视兮河海，百川兮东流。
《思元极》元结
天旷莽兮杳泱茫，气浩浩兮色苍苍。上何有兮人不测，积清寥兮成元极。彼元极兮灵且异，思一见兮藐难致。思不从兮空自伤，心兮意惶印Ｋ技僖碣怵椒铮乘长风兮上。揖元气兮本深实，餐至和兮末终日。
《天听吟》宋・邵雍
天听寂无音，苍苍何处寻。非高亦非远，都只在人心。
《钧天乐》明・刘基
君不见天穆之山二千仞，天帝所以觞百灵。二嫔不下两龙去，九歌九辩归杳冥。我忽乘云梦轻举，身骑二虹臂六羽。指挥开明辟帝关，环佩泠泠曳风雨。明月照我足，倒影摇云端。参差紫鸶笙，响震瑶台寒。我欲听之未敢前，空中接引皆神仙。烟挥雾霍不可测，翠葩金叶光相射。鲸钟虎铿鸿鳎撼昆兮殷崆峒。扬天桴兮伐河鼓，咸池波兮析水风。遂升泰阶朝玉帝，侧身俯伏当琼陛。讯曰：太极折裂为乾坤，纷纷枝叶皆同根。胡为妄生水火金木土，自使激搏相熬煎。臣闻：三皇前群，物咸熙熙，众子戴一父，无偏私。忽然元气自荡，变换白黑分贤痴。蚩尤与黄帝，从此兴戈矛，流毒万万古。争夺无时休，骨肉自残贼，帝心至仁能不忧。帝不答，臣心迷，风师咆哮虎豹怒，银汉汹涌天鸡啼，飙轮撇捩三岛过，海水尽是青玻璃，神奔鬼怪惕惊起，遗音hh犹在耳。梦耶游耶不可知，但见愁云漠漠横九嶷。
天部选句
楚屈原《离骚》：指九天以为正兮，夫唯灵修之故也。〈又〉皇天无私阿兮，览民德焉错辅。
《九歌》：广开兮天门，纷吾乘兮元云。〈又〉登九天兮抚彗星。
《九章》：所非忠而言之兮，指苍天以为正。〈又〉欲释阶而登天兮，犹有袭之态也。〈又〉皇天之不纯命兮，何百姓之震愆。〈又〉彼尧舜之抗行兮，盆描闷浔√臁！从帧稻萸嘹ざ摅虹兮，遂倏忽而扪天。
《远游》：命天阍其开关兮，排阊阖而望予。召丰隆使先导兮，问太微之所居。集重阳入帝宫兮，造旬始而观清都。朝发轫于太仪兮，夕始临乎于微闾。
宋玉《九辩》：寥兮，天高而气清。
汉贾谊《惜誓》：登苍天而高举兮，历众山而日远。《淮南子・坠形训》：正土之气御乎埃天，偏土之气御乎清天。弱土之气御乎白天，壮土之气御乎赤天。路温舒尚德缓刑书：辅天而行，宗庙以安。
魏徐干《中论》：把臂捩腕，扣天矢誓。
晋郭璞《江赋》：类胚浑之未疑，象太极之构天。
宋颜延之《赤槿颂》：华缫间物，受色朱天。
谢灵运《撰征赋》：水润土以显比，火炎天而同人。何承天《达性论》：抚养元元，助天宣德。
谢庄《月赋》：白露暧空，素月流天。
梁沈约《栖禅精舍铭》：南瞻巫野，北望淮天。
江淹《报袁叔明书》：紫天为宇，环海为池。
吴均《与施从事书》：绝壁于天，孤峰入汉。
北周王褒《突厥寺碑》：六合之内，存乎方册。四天之下，闻诸象教。
唐杨炯《盂兰盆赋》：上妙之座，收于灯王之国。大悲之饭，出于香积之天。
崔融《瓦松赋》：煌煌特秀，状金芝之产C。历历空悬，若星榆而种天。
僧一行《起义堂颂序》：非舜以考天，而畴咨审灵命之阴骘。非禹以享天，而德让知历数之有归。
瞿楚贤《碧落赋》：其色清莹，其状冥寞，虽离娄明目兮，不能穷其形。其体浩瀚，其势漫，纵夸父逐日兮，不能穷其畔。浮沧海兮气浑，青山兮色乱。魏文帝《乐府》：上惭沧浪之天，下顾黄口小儿。
宋谢庄诗：夕天霁晚气，轻霞澄暮阴。
梁萧统诗：上i兮入逼天。
隋炀帝诗：俯临沧海岛，回出大罗天。
唐骆宾王诗：我出有为界，君登非想天。
杜甫诗：尔家最近魁三象，时论同归尺五天。〈又〉春光白门柳，霞色赤城天。〈又〉峨嵋高出西极天。
白居易诗：海山不是吾乡处，归即应归兜率天。储光羲诗：细草生春岸，明霞散早天。
徐彦伯诗：日月移平地，云霞缀小天。
杜牧诗：柳暗霏微雨，花愁黯淡天。〈又〉欲开未开花，半雨半晴天。
刘禹锡诗：游丝捺乱碧罗天。
张籍诗：悠悠到乡国，还望海西天。
张翥诗：半落淮南雨，遥沈海上天。
皇甫冉诗：云开小有洞，日出大罗天。
元稹诗：自笑无名字，因名自在天。
方千诗：独柱支天寰宇正，雄名盖世古今无。
李洞诗：岛屿分诸国，星河共一天。〈又〉新秋日后晒书天。
郑谷诗：霜漏清中禁，风旗拂曙天。
宋邵雍诗：天向一中分造化。〈又〉须探月窟方知物，未蹑天根岂识人。乾遇巽时为月窟，地逢雷处见天根。

[book_title]乾象典第十三卷
天部纪事
《通鉴前编》：黄帝有熊氏，命容成作盖天，以象周天之形。
《尚书・尧典》：帝乃命羲和钦若昊天，历象日月星辰，敬授人时。
《虞书・大禹谟》：益赞于禹曰：惟德动天，无远弗届，满招损，谦受益，时乃天道。帝初于历山，往于田日，号泣于F天，于父母负罪，引慝祗载。见瞽瞍，夔夔斋。瞽亦允若，至P感神，矧兹有苗。
《史记・殷本纪》：帝武乙无道，为偶人谓之天神与之博，令人为行，天神不胜，乃J辱之，为革囊盛血，仰而射之，命曰射天。
西伯伐饥国，灭之。纣之臣祖伊闻之而咎周，恐，奔告纣曰：天既讫我殷命，假人元龟，无敢知吉，非先王不相我后人，维王淫虐用自绝，故天弃我，不有安食，不虞知天性，不迪率典。今我民罔不欲丧，曰天曷不降威，大命胡不至。今王其奈何。纣曰：我生不有命在天乎。祖伊反，曰：纣不可谏矣。
《晋世家》：唐叔虞者，周武王子而成王弟。初，武王与叔虞母会时，梦天谓武王曰：余命女生子，名虞，余与之唐。及生子，文在其手，曰虞，故遂因命之曰虞。武王崩，成王立，唐有乱，周公诛灭唐。成王与叔虞戏，削桐叶为圭以与叔虞，曰：以此封若。史佚因请择日立叔虞。成王曰：吾与之戏尔。史佚曰：天子无戏言。言则史书之，礼成之，乐歌之。于是遂封叔虞于唐。
《列子》：周穆王筑台，号曰中天之台，其高千仞。
《国语》：虢公梦在庙有神，人面，白毛，虎爪，执钺立于西。阿公惧而走，神曰：无走。帝命曰：使晋袭于尔门。公拜稽首。觉，召史ㄕ贾。对曰：如君之言，则蓐收也，天之刑，神也。天事官成。〈官成祸福各以官象成也〉
《左传》：楚武王侵随，使e章求成焉。随人使少师董成，王毁军而纳少师。少师归，请追楚师，随侯将许之，季梁止之曰：天方授楚。楚之羸，其诱我也。君何急焉。楚武王荆尸，授师孑焉，以伐随，将斋，入告夫人邓曼曰：余心荡。邓曼叹曰：王禄尽矣。盈而荡，天之道也。先君其知之矣。故临武事，将发大命，而荡王心焉。若师徒无亏，王薨于行，国之福也。王遂行，卒于涯局下。《说苑》：齐桓公问管仲曰：王者，何所贵。对曰：贵天。桓公仰视天。管仲曰：所谓天者，非谓苍苍莽莽之天也。君人者，以百姓为天。
《左传》：公子重耳过卫，卫文公不礼焉。出于五鹿，乞食于野人，野人与之块。公子怒，欲鞭之，子犯曰：天赐也。稽首受而载之。及郑，郑文公亦不礼焉，叔詹谏曰：臣闻天之所启，人弗及也。晋公子有三焉。天其或者将建诸，君其礼焉。男女同姓，其生不蕃，晋公子，姬出也。而至于今，一也；离外之患，而天不靖，晋国殆将启之，二也；有三士足以上人，三也。晋郑同侪，其过子弟，固将礼焉。况天之所启乎。弗听，及楚，楚子飨之。子玉请杀之，楚子曰：天将兴之，谁能废之。违天必有大咎。乃送诸秦。
《国语》：晋文公过五鹿，乞食于野人。野人举块以与之，公子怒，将鞭之。子犯曰：天赐也。民以土服，又何求焉。天事必象，十有二年，必获此土。二三子志之。岁在寿星及鹑尾，其有此土乎。天以命矣，复于寿星，必获诸侯，天之道也。由是始之有此，其以戊申乎。所以申土也。
《左传》：晋侯赏从亡者，介之推不。言禄，禄亦弗及。曰：窃人之财，犹谓之盗，况食天之功以为己力乎。
僖二十有八年，晋侯与楚人战于城濮，楚师败绩，晋侯梦与楚子搏，楚子伏己而W其脑，是以惧。子犯曰：吉。我得天，楚伏其罪。吾且柔之矣。〈注〉晋侯上向故得天，楚子下向地故伏其罪。脑所以柔物。子犯审见事宜，故权言以答梦。
公孙归父会楚子于宋，宋人使乐婴齐，告急于晋，晋侯欲救之。伯宗曰：不可，古人有言曰：虽鞭之长，不及马腹。天方授楚，未可与争。虽晋之，能违天乎。谚曰：高下在心，川泽纳污，山薮藏疾，瑾瑜匿瑕。国君含垢，天之道也。君其待之。
晋侯使赵同，献狄俘于周，不敬，刘康公曰：不及十年，原叔必有大咎，天夺之魄矣。
齐侯侵我西鄙，谓诸侯，不能也。遂伐曹，入其郛，讨其来朝也。季文子曰：齐侯其不免乎己，则无礼而讨于有礼者。曰：女何故行礼。礼以顺天，天之道也。己则反天，而又以讨人，难以免矣。诗曰：胡不相畏。不畏于天。君子之不虐幼贱，畏于天也。周颂曰：畏天之威，于时保之；不畏于天，将何能保。
《国语》：宋人杀昭公，赵宣子请师于灵公，以伐宋。公曰：非晋国之急也。对曰：大者天地，其次君臣，所以为明训也。今宋人杀其君，是反天地而逆民则也。天必诛焉。晋为盟主，而不修。天罚，将惧及焉。公许之。
《左传》：楚子伐陆浑之戎，观兵于周疆。定王使王孙满劳楚子。楚子问鼎之大小轻重焉。对曰：在德不在鼎。德之休明，虽小，重也；其奸回昏乱，虽大，轻也。天祚明德，有所底止。成王定鼎于郏r，卜世三十，卜年八百，天所命也。周德虽衰，天命未改，鼎之轻重，未可问也。郑文公有贱妾，曰燕，梦天使与己兰，曰：余为伯，余而祖也，以是为而子，以兰有国香，人服媚之如是。既而文公见之，与之兰而御之，生穆公，名之曰兰。《国语》：定王使单襄公聘于宋，遂假道于陈，以聘于楚。归，告王曰：陈侯不有大咎，国必亡。王曰：何故。对曰：先王之令有之曰：天道赏善，而罚淫。故凡我造国，无从非彝，无即淫，各守尔典，以承天休。今陈侯不念阴续之常，弃其伉俪妃嫔，而帅其卿佐以淫于夏氏，不亦渎姓矣乎。
晋既克楚于鄢，使S至告庆于周。S至见召桓公，与之语，召公以告单襄公，单襄公曰：天有恶于楚也。故儆之以晋，而S至佻天以为己力。不亦难乎。佻天不祥，乘人不义，不祥，则天弃之；不义，则民畔之。
灵王城陈蔡，不羹，使仆夫子晰问于范无宇。子晰复命，王曰：是知天咫，安知民。则是言诞也。右尹子革曰：民，天之生也。知天必知民矣。是其言可以惧哉。〈咫少也言少知天道也〉
《左传》：襄九年，宋灾。晋侯问于士弱，曰：吾闻之宋灾，于是乎知有天道，何故。对曰：古之火正，或食于心，或食于B，以出内火，是故B为鹑火，心为大火。陶唐氏之火正阏伯，居商丘，祀大火，而火纪时焉。相土因之，故商主大火。商人阅其祸败之衅，必始于火，是以日知其有天道也。
晋侯如厕，陷而卒。小臣有晨梦负公到登天，及日中负晋侯出诸厕，遂以为殉。
晋阳处父聘于卫，反，过宁，宁嬴从之，及温而还。其妻问之，嬴曰：以刚夫子壹之，其不没乎。天为刚，德犹不干时，况在人乎。余惧不获其利，而离其难。是以去之。晋将嫁女于吴。齐侯使析归父媵之。以藩载栾盈及其士，纳诸曲沃。栾盈夜见胥午而告之。对曰：不可。天之所废，谁能兴之。子必不免。吾非爱死也，知不集也。盈曰：虽然，因子而死，吾无悔矣。我实不天，子无咎焉。吴子使屈孤庸聘于晋。赵文子问焉，曰：延州来季子，其果立乎。巢陨诸樊，阍戕戴吴，天似启之，何如。对曰：不立，是二君之命也。非启季子也。若天所启，其在今嗣君乎。甚德而度，德不失民，度不失事，民亲而事有序，天所启也。有吴国者，必此君之子孙，实终之。季子，守节者也，虽有国不立。
《淮南子・览冥训》：庶女叫天，雷电下击，景公台陨，支体伤折，海水大出。〈注〉齐寡妇无子，养姑，姑有女，利母财而杀母，以诬妇，妇不能自解，故冤，告天。
《左传》：穆子去叔孙氏，及庚宗，遇妇人，使私为食而宿焉。问其行，告之故，哭而送之。穆子梦天压己，弗胜，顾而见人，黑而上偻，深目而j喙，号之曰：牛助余。乃胜之，归，既立。所宿庚宗之妇人，献以雉，曰：余子长矣。召而见之，则所梦也。未问其名，号之曰牛。曰唯，遂使为竖。
楚公子弃疾帅师围蔡。韩宣子问于向叔曰：楚其克乎。对曰：克哉。蔡侯获罪于其君，而不能其民。天将假手于楚以毙之。何故不克。然Z闻之，不信以幸，不可讨也。楚王奉孙吴以讨于陈曰：将定而国，陈人听命，而遂县之，今又诱蔡而杀其君，以围其国，虽幸而克，必受其咎。天之假助不善，非祚之也。厚其凶恶，而降之罚也。且譬之如天，其有五材，而将用之，力尽而敝之，是以无拯，不可复振。
郑裨灶言于子产曰：宋卫陈郑，将同日火，若我用杏耔叮郑必不火。子产弗与。宋、卫、陈、郑，数日皆来告火，裨灶曰：不用吾言，郑又将火。郑人请用之，子产不可，子大叔曰：煮以保民也。若有火，国几亡。可以救亡，子何爱焉。子产曰：天道远，人道迩，非所及也。灶焉知天道。是亦多言矣。岂不或信。遂不与，亦不复火。卫侯使鄢武子告于周，曰蒯聩得罪于君父君母，逋窜于晋，晋以王室之故，不弃兄弟，诸河上。天诱其衷，获嗣守封焉。使下臣Z，敢告执事。王使单平公对曰：Z以嘉命，来告余一人，往谓叔父，余嘉乃成世，复尔禄次敬之哉。方天之休，弗敬弗休，悔其可追。《国语》：吴王夫差起师伐越，越王勾践起师逆之江。大夫种乃献谋曰：王不如设戎约，辞行成，以喜其民，以广侈吴王之心，吾以卜之于天，天若弃吴，必许吾成而不吾足也。将必宽然，有伯诸侯之心焉。既罢弊其民，而天夺之食。安受其烬，乃无有命矣。
越王谓范蠡曰：不谷之国家，蠡之国家也。蠡其图之。范蠡对曰：四封之内，敌国之制，立断之事，因阴阳之90，顺天地之常。〈阴阳谓刚柔晦明三光嬴缩用兵利钝之常数〉柔而不屈，强而不刚，德虐之行因以为常。〈德庆赏虐刑罚皆常法也〉死生因天地之刑。〈推亡固存之类〉天因人，〈因人而福祸〉圣人因天，〈天垂象圣人则〉人自生之，天地形之，〈见其吉凶之象〉圣人因而成之。〈因吉凶以为诛赏〉越王兴师伐吴，吴人闻之，出，挑战，一日五反，王欲许之。范蠡进谏曰：臣闻之，得时无怠，时不再来，天予，不取，反为之灾。嬴缩转化，后将悔之。天节固然，唯谋不迁。王曰：诺。弗许。范蠡曰：古之善用兵者，嬴缩以为常，四时以为纪，无过天极，究数而止。天道皇皇，日月以为常。明者，以为法。微者，则是行〈明日月盛满时微薄蚀时也法其明以进〉〈取行其微以隐遁〉阳至而阴，阴至而阳，日困而还，月盈而匡。古之善用兵者，因天地之常，与之俱行，后则用阴，先则用阳，近则用柔，远则用刚，后无阴蔽，先无阳察，用人无艺，往从其所，刚以R，阳节不尽，不死其野，彼来从我，固守勿与，若将与之，必因天地之灾。又观其民之饯饱劳逸，以参之盈，吾阴节而夺之，宜为人客。刚而力疾，阳节不尽，轻而不可取，宜为人主。安徐而重固，阴节不尽，柔而不可迫，蚤暮无失，必顺天道。今其来刚而力疾，王姑待之。王曰：诺。弗与战，居军三年，吴师自溃。吴王使王孙雄行成于，越王欲许之，范蠡谏曰：圣人之功，时为之。庸得时，弗成。天有还形，天节不远，五年复反，小凶则近，大凶则远，君王不断其忘会稽之事乎。王曰：诺。弗许。使者往而复来，辞愈卑，礼愈尊。王曰：吾欲弗许，而难对其使者，子其对之。范蠡乃左提鼓，右援⒁杂κ拐撸曰：昔者，上天降祸于越，委制于吴，而吴不受。今将反此义，以报此祸。吾王敢无听天之命，而听君王之命乎。王孙雄曰：先人有言曰：无助天为虐。助天为虐，不祥。今吾稻蟹不遗种，子将助天为虐，不忌其不祥乎。范蠡曰：君王已委制于执事之人矣。无使执事之人得罪于子。击鼓兴师以随使者，遂灭吴。
《会稽典录》：曾子扣舷易水，鱼闻入渊，鸟惊参天。《史记・孟子荀卿传》：驺衍之术迂大而闳辨；]也文具难施；淳于髡久与处，时有得善言。故齐人颂曰：谈天衍，雕龙]，炙毂过髡。
《滑稽传》：齐威王好为长夜之饮，淳于髡说之以隐，曰：国中有大鸟，止王之庭，三年不蜚又不鸣。王知此鸟何也。王曰：此鸟不蜚则已，一蜚冲天，不鸣则已，一鸣惊人。
齐威王八年，楚大发兵加齐。齐王使淳于髡之赵，请救兵，赍金百斤，车马十驷。淳于髡仰天大笑，冠缨索绝。
《史记・扁鹊传》：赵子疾，五日不知人，居二日半，寤。语诸大夫曰：我之帝所甚乐，与百神游于钧天，广乐九奏万舞，不类三代之乐，其声动人心。扁鹊告董安于曰：昔秦穆公常如此，七日而寤。告公孙枝与子舆曰：我之帝所甚乐。所以久者，适有所学也。
《宋微子世家》：君偃盛血，以韦囊县而射之，命曰射天。《赵世家》：孝成王四年，王梦衣偏t之衣，乘飞龙上天，不至而坠。见金玉之积如山。明日，王召筮史敢占之。曰：梦衣偏t之衣者，残也。乘飞龙上天不至而坠者，有气而无实也。见金玉之积如山者，忧也。
《列子》：杞国有人忧天崩坠，身无所寄。又有忧彼之忧者，晓之曰：天，积气耳。无处无气，奈何忧崩坠乎。其人曰：天果积气，日月星宿不当坠邪。晓之者曰：日月星宿，亦积气。中之有光耀者，只使坠，亦不能有所中伤。《战国策》：秦败魏于华，走芒卯，而围大梁。须贾为魏谓穰侯曰：夫战胜G子而割八县，此非兵力之精，非计之功也。天幸为多矣。今又走芒卯，入北地，以攻大梁，是以天幸自为常也，智者不然。
秦王谓范睢曰：秦国僻远，寡人愚不肖，先生乃幸至此。此天以寡人先生，而存先王之庙也。寡人得受命于先生，此天所以幸先生，而不弃其孤也。
《史记・吕不韦传》：安国君为太子中男，名子楚，为秦质子于赵。吕不韦往见子楚，曰：不韦虽贫，请以千金为子西游，事安国君及华阳夫人，立子为适嗣。乃以五百金买奇物玩好，求见华阳夫人姊，而皆以其物献华阳夫人。因言子楚，常曰楚也以夫人为天，日夜泣思太子及夫人。夫人大喜。
《秦本纪》：始皇作前殿阿房，上可以坐万人，下可以建五丈旗。表南山之巅以为阙，自阿房渡渭，属之咸阳，以象天极。阁道绝汉，抵营室也。
二世行诛大臣及诸公子使，使令将闾曰：公子不臣，罪当死。吏致法焉。将闾曰：阙廷之礼，吾未尝敢不从，宾赞也。廊庙之位，吾未尝敢失节也。受命应对，吾未尝敢失辞也。何谓不臣。愿闻罪而死。使者曰：臣不得与谋，奉书从事。将闾乃仰天大呼天者三，曰：天乎。吾无罪。昆弟三人皆流涕，拔剑自杀。
《项羽本纪》：项王至东城，谓其骑曰：吾七十馀战，霸有天下。今卒困于此，乃天之亡我，非战之罪也。
《汉书・张良传》：良数以太公兵法说沛公，沛公喜，常用其策。良为他人言，皆不省。良曰：沛公，殆天授。
《郦食其传》：汉王屯巩、雒以距楚。食其因曰：臣闻之，知天之天者，王事可成；不知天之天者，王事不可成。王者以民为天，而民以食为天。夫敖仓，天下转轮久矣，臣闻其下乃有臧粟甚多。楚人拔荥阳，不坚守敖仓，乃引而东，令适卒分守成皋，此乃天所以资汉。《韩信传》：上尝从容与信言，诸将能各有差。上问曰：如我，能将几何。信曰：陛下不过能将十万。上曰：如公何如。曰：臣，多多益办耳。上笑曰：多多益办，何为为我禽。信曰：陛下不能将兵，而善将将，此乃信之为陛下禽也。且陛下所谓天授，非人力也。
《邓通传》：文帝尝梦欲上天，不能，有一黄头郎推上天，顾见其衣尻带后穿。觉而之渐台，以梦中阴目求推者郎，见邓通，其衣后穿，梦中所见也。召问其名，姓邓，名通。邓犹登也。文帝甚说，尊幸之。
《史记・历书》：今上即位，招致方士，唐都分其天部，〈注〉分部二十八宿为距度也。
《大宛传》：天子得鸟孙马好，名曰天马。及得大宛汗血马，更名鸟孙马曰西极，名大宛马曰天马云。
《封禅书》：天子以二千户封五利将军栾大乐通侯，以卫长公主妻之，又刻玉印曰天道将军，使使衣羽衣，夜立白茅上，五利将军亦立白茅上受印，以示不臣也。佩天道者，且为天子道天神也。
武帝乃作通天台，置祠其下，招来神仙之属。
《汉武故事》：通天台，黄帝以来祭天圜丘处。武帝祭太一。上通天台舞，八岁童女三百人，令人升通天台以候天神，天神既下祭所，若大流星。
《汉书・严延年传》：延年为河南太守，河南号曰屠伯。其母从东海来，欲从延年腊，适见报囚，大惊，便止都亭。延年顿首阁下，自为母御归府，舍毕，正腊。谓延年曰：天道神明，人不可独杀我。不意当老，见壮子被刑戮也。遂去。归，岁馀，果败东海，莫不贤知其母。
《匈奴列传》：单于，姓挛L氏。其国称之曰撑犁孤涂单于。匈奴谓天为撑犁，谓子为孤涂，单于者，广大之貌也。言其象天，单于然也。
霍去病将万骑出陇西，得首虏八千馀级，得休屠王祭天金人。
《王莽传》：莽居摄宗室，广饶侯刘京上书言：齐郡临淄县昌兴亭长辛当，一暮数梦，曰：吾，天公使也。天公使我告亭长曰：摄皇帝当为真。即不信我，此亭中当有新井。亭长晨起视亭中，诚有新井，入地且百尺。《扬雄传》：雄潭思浑天，参摹而四分之。
《后汉书・许杨传》：汝南旧有鸿S陂，成帝时，丞相翟方进奏毁败之。建武中，太守邓晨欲修复其功，闻杨晓水脉，召与议之。杨曰：昔成帝用方进之言，寻而自梦上天，天帝怒曰：何故败我濯龙渊。是后民失其利，多致饥困。
《光武本纪》：始起兵，还春陵，远望舍南火光，赫然属天，有顷不见。
《冯异传》：光武曰：我昨夜梦乘赤龙上天。觉寤，心中动悸。异因下席再拜，贺曰：此天命。发于精神，心中动悸，大王重慎之，性也。
《齐武王传》：伯升自发，舂陵子弟部署宾客，自称柱天都部。
《邓皇后纪》：后尝梦扪天荡，荡正青，若有钟乳状，乃仰嗽饮之，以讯诸占梦言：尧梦攀天而上，汤梦及天而F之，斯皆圣王之前占，吉不可言。
《舆服志》：通天冠，高九寸，正竖顶少邪，却乃直下为铁卷，梁前有山，展筒为述，乘舆所常服。
《班超传》：超上疏曰：自孤守疏勒，于今五载，胡夷情数，臣颇识之，问其城郭小大，皆言倚汉与依天等。璞笔月祭天，昼夜饮酒歌舞，谓之舞天。
《虞延传》：延初生时，其上有物，若一疋练，遂上升天。《苏章传》：章迁冀州刺史。故人为清河太守，章行部案其奸赃。乃请太守为设酒肴，陈平生之好，甚欢。太守喜曰：人皆有一天，我独有二天。章曰：今夕苏孺文与故人饮者，私恩也；明日冀州刺史案事者，公法也。遂举正其罪。州境知章无私，望风畏肃。
《三国志・秦宓传》：宓拜左中郎将，长水校尉吴遣使张温来聘。众人皆集而宓未往。亮累遣使促之，温曰：彼何人也。亮曰：益州学士也。及至，温问曰：君学乎。宓曰：五尺童子皆学，何必小人。温复问曰：天有头乎。宓曰：有之。温曰：在何方也。宓曰：在西方，诗曰：乃眷西顾。以此推之，头在西方。温曰：天有耳乎。宓曰：天处高，而听卑。诗曰：鹤鸣九皋，声闻于天，若其无耳，何以听之。温曰：天有足乎。宓曰：有，诗云：天步艰难，之子不犹，若其无足，何以步之。温曰：天有姓乎。宓曰：有。温曰：何姓。宓曰：姓刘。温曰：何以知之。答曰：天子姓刘，故以此知之。答问如响，应声而出。
《先主传》：或传闻汉帝见害，先主乃发丧制服，故议郎汤泉侯刘豹等上言，二十一年中，数有气如旗，从西竟东，中天而行。
《辛毗传》：文帝践阼，毗迁侍中，时议改正朔，毗以魏氏遵舜禹之统，应天顺民，汤武以战，伐定天下，乃改正朔。孔子曰：行夏之时。左氏传曰：夏数为得天正，何必期于相反。帝善而从之。
《世说新语》：司马太傅斋中夜坐，于时，天月明净，都无纤翳，太傅叹以为佳。谢景重在坐，答曰：意谓乃不如微云点缀。太傅因戏谢曰：卿居心不净，乃复欲滓秽太清耶。
《晋书・习凿齿传》：齿与释道安相见，齿曰：四海习凿齿。道安曰：弥天释道安。人以为名对。
《石勒载记》：勒见刘曜，无守军，大悦，举手指天，又自指额曰：天也。乃卷甲衔枚，诡道兼进。
《陶侃传》：侃以母忧，去职，尝有二客来吊，不哭而退，化为双鹤，冲天而去，时人异之。
《冯跋载纪》：跋夜见天门开，神光赫然，烛于庭内。《乐广传》：卫每见广曰：此人之水镜，见之若开云雾而睹清天。
《异苑》：陶侃梦生八翼，飞翔冲天，见天门九重，已入其八，惟一门不得进。以翼搏天，阍者以杖击之，因堕地，折其左翼。惊寤，左腋犹痛。其后都督八州，威果振主。潜有窥拟之志，每忆折翼之祥，抑心而止。
《宋书・武帝本纪》：伪燕主鲜卑慕容超，屡为边患，公抗表北讨，既入岘，举手指天曰：吾事济矣。
《五行志》：元嘉十八年秋七月，天有黄光，洞照于地。太子率更令何承天谓之荣光，太平之祥，上表称庆。《薛安都传》：世祖践祚，除右军将军。安都前征关、陕，至臼口，梦仰头视天，正见天门开，谓左右曰：汝见天门开不。至是叹曰：梦天开，乃中兴之象耶。
《魏书序》：纪初，圣武帝尝率数万骑田于山泽，H见辎Z自天而下。既至，见美妇人，侍卫甚盛。曰：我天女也，受命相偶。遂同寝宿。旦，请还，曰：明年周时，复会此处。言终而别，及期，帝至先所田处，见。天女以所生男授帝曰：此君之子也，当世为帝王。语讫而去。子即始祖也。
《南史・张融传》：高帝出太极殿西室，融入问讯，弥时方登阶，及就席上，曰：何乃迟为。对曰：自地升天，理不得速。
《陶弘景传》：弘景母郝氏，梦两天人手执香炉，来至其所，已而有娠。以宋孝建三年景申岁夏至日生。《王ご》：永明八年，天忽黄色照地，众莫能解。王融上金大颂，ぴ唬菏欠墙鹛欤所谓荣光。
《南齐书・魏国传》：上遣司徒参军萧琛、范云北使宏西郊，与伪公乡戎服绕坛宏一周，公卿七匝，谓之蹋坛。明日，复戎服登坛祠天宏，又绕三匝，公卿七匝，谓之绕天。
《梁书・崔灵恩传》：儒者论天，互执浑盖二义。论盖不合于浑，论浑不合于盖。灵恩立义，以浑盖为一焉。《酉阳杂俎》：梁主坐帷，为绿油大。
《北齐书・文宣本纪》：帝，讳洋。深沈有大度。晋阳有沙门，乍愚乍智，时人不测，呼为阿秃师。历问禄位，至帝，举手再三指天而已，口无所言。见者异之。后从世宗行过辽阳山，独见天门开，馀人无见者。
《陈书・高祖本纪》：高祖尝游义兴馆于许氏，夜梦天开数丈，有四人朱衣捧日而至，令高祖开口纳焉。及觉，腹中犹热，高祖心独负之。
《迷楼记》：帝将再幸江都，有迷楼宫人抗声夜歌云：河南杨柳谢，河北李花荣，杨花飞去落何处。李花结子自然成。帝召宫女，问：汝自为之耶。曰：道途儿童都唱此歌。帝默然，曰：天启之也。
《唐书・张元素传》：贞观四年，诏发卒治洛阳宫，且东幸。元素上书曰：天下不可以力胜，唯当务俭约，薄赋敛，以身先之，乃能大安。帝即诏罢役。魏徵曰：张公论事，有回天之力。
《柳氏旧闻》：天宝中，上于内道场为兆庶祈福，亲制黄素文，及登坛之际，其文乃自然凌空，上腾于天，空中有言，圣寿延长。
《云仙杂记》：李白登华山落雁峰，曰：此山最高，呼吸之气，想通帝座矣。恨不携谢x惊人诗来，搔首问青天尔。
《清异录》：怀素居零陵庵东郊，植芭蕉、亘带，几数万，取叶代纸，号其所曰：绿天。道州剌史追作绿天铭。《海棠谱》：南人谓帐额为帐天。
《唐书・陆传》：举进士时，方迁幸，而六月榜出，至是每甚暑，他学士辄戏曰：造榜天也。《李长吉小传》：长吉将死时，忽昼见一绯衣人，驾赤虬，持一版书，若太古篆，或霹雳石。文者云：当召长吉。长吉了不能读，H下榻叩头言：阿〈长吉学语时呼太夫人云〉老且病，贺不愿去。绯衣人笑曰：帝成白玉楼立召君为记，天上差乐不苦也。长吉独泣，旁人尽见之，长吉气绝。常所居窗中，勃勃有烟气，闻行车G管之声，太夫人急止人哭，待之，如炊五斗黍许时，长吉竟死。
《旧唐书・天竺国传》：其人皆学悉昙章，云是梵天法书，书于贝，多树叶以纪事。
《唐书・西域传》：大食国使者来曰：国人止拜天，见王无拜也。有司切责，乃拜。
《闻奇录》：羊袭吉，状元之子，少时，庭中乘凉，忽见天开，其内云霞苟矗台阁参差，光明下照山岳。袭吉惊惧，逡巡乃闭。
留赞为将，临敌，必先被发叫天，因抗音而歌，左右应之，歌毕，乃进战。
《清异录》：李后主每春盛时，梁栋、窗壁、柱怼⒔灼觯并作隔筒，密插杂花榜。曰：锦洞天。
王衍伶官家乐侍燕，小池水澄天见。家乐应制云：一段圣琉璃。
伪闽中书吏韦添天字谜云：露头更一日，真是艳阳根。
晋出帝，不善诗，时为俳谐语。咏天诗曰：高平上监碧翁翁。
世宗时，水部郎韩彦乡使高丽。卿有一书，曰博学记。偷抄之，得三百馀事。今抄天部七事，迷空步障，雾也；威屑，霜也；教水，露也；冰子，雹也；气母，虹也；屑，金星也；秋明大老，天河也。
《辽史・耶律曷鲁传》：遥辇痕德可汗殁，群臣奉遗命请立太祖。太祖辞曰：昔吾祖夷离雅里尝以不当立而辞，今若等复为是言，何欤。曷鲁进曰：曩吾祖之辞，遗命弗及，符瑞未见，第为国人所推戴耳。今先君言犹在耳，天人所与，若合符契，天不可逆，人不可拂，而君命不可违也。太祖曰：遗命固然，汝焉知天道。曷鲁曰：闻于越之生也，神光属天，异香盈幄，梦受神诲，龙锡金佩。天道无私，必应有德。我国削弱，t于邻部日久，以故生圣人。以兴起之，可汗知天意，故有是命，且遥辇九营棋布，非无可立者，小大臣民属心于越，天也。昔者于越伯父释鲁尝曰：吾犹蛇，儿犹龙也。天时人事，几不可失。
《穆宗本纪》：应历十八年三月乙酉，造大酒器，刻为鹿文，名曰：鹿W。贮酒以祭天。
《圣宗本纪》：统和十年十二月庚辰，猎儒州东川，拜天。《后妃传》：圣宗皇后萧氏母，尝梦金柱擎天，诸子欲上，不能。后后至，与仆从皆升。
《宋史・五行志》：蜀孟昶末年，妇女竞治发为高髻，号：朝天髻。未几，昶入朝京师。
《刘末年传》：末年生四岁，仁宗使赋小山诗，有一柱擎天之语。
《神宗本纪》：嘉v八年，侍英宗入居庆宁宫，尝梦神人捧之登天。
《赵\传》：\以太子少保致仕，卒，谥清献。\长厚清修，人不见其喜愠，平生不治赀业，不畜声伎，嫁兄弟之女十数，他孤女二十馀人，施德茕贫，盖不可胜数。日所为事，入夜，必衣冠露香以告于天，不可告则不敢为也。
《倦游录》：韩琦知秦州，卧疾数日，梦以手捧天者再。其后，援英宗于藩邸，翼神宗于东宫。
《南窗记・谈王文正公遗事》：公幼时，见天门开，中有公姓名。弟旭乘间问之，公曰：要待死后，墓志写上此言。虽不足据，亦可见其实有是事矣。庞庄敏公帅延安，日冬至，奉祠家庙，斋居中夜，恍惚间，见天象成文云：庞某后十年作相，当以仁佐天下。凡十三字，驻视久之方灭。公因作诗记之云：冬至子时，阳已生，道随阳长，物将萌，星辰赐告，铭心骨，愿以宽章辅太平。手咧，题曰：斋诚家纪之诗藏，其曾孙益如处用小粉笺字札，极草，草按实录，自庆历元年初，分陕西四路公，与韩忠献、范文正、王圣源三公俱为帅。至皇v三年登庸，适十年，夫天道远矣，而告人谆谆如此，理固有之，不可尽诘。
《闻见前录》：康节先公尝言李复圭龙图，临事有断，年二十八，知滑州与郡官，夜，会有卫兵夺银匠铁锤杀人者，一府皆惊扰。公捕至，立斩之。上章待罪，诸司亦按公擅杀。仁宗曰：李复圭，帅才也。除知庆州，谪光化。军有放停卒，自陈乞添租划佃某人官田者。公曰：汝拣停之兵，如何能佃。官田卒曰：筋力未衰也。公曰：汝以衰故拣停，既未衰，却合充军。呼刺字人，刺元，军分。人皆称之公才高，为众所忌，故仕宦数不进。公居多不平。康节因和其诗作天吟一篇曰：一般颜色正苍苍，今古人曾叫断肠。日往月来无少异，阳舒阴惨不相妨。迅雷震后山川裂，甘露零时草木香。幽暗岩崖生鬼魅，清平郊野见惊凰。千花烂为三春雨，万木凋因一夜霜。此意分明难理会，直须贤者入消详。盖其意使有所感悟也。
《冷斋夜话》：景德初，西土有异僧到都下，阅永嘉C道歌，即作礼顶戴久之。译者问其故，僧曰：此书流播五天，称真丹圣者。所说发明心要，甚多。
《宋史・朱熹传》：熹幼颖悟甫能言，父指天示之曰：天也。熹问曰：天上何物。松异之。
《理宗本纪》：开禧元年正月癸亥，生于邑中虹桥里第，室中五采烂然，赤光属天，如日正中。
《玉海》：教授郑钧所进钦天要略，编次有伦，评议切理，诏迁秩。
《竹坡诗话》：夔峡道中，昔有杜少陵题诗一首，以天字为韵，榜之梁间，自唐至今，无敢作诗者。有一监司过而见之，和韵大书其侧，后有人嘲之曰：想君吟咏挥毫日，四顾无人胆似天。过者无不笑之。
《文献通考》：占城国每岁十二月十五日，城外缚木为塔，王及人民各以衣物香药置于塔上，焚之以祭天。《金史・太祖本纪》：收国元年九月九日，拜天射柳，岁以为常。
《礼志》：金因辽俗，以重五中元九日行拜天礼，重五于鞠场，中元于内殿，重九于都城外，其制刳木为盘，如舟状，赤为质，画云鹤。文为架，高五六尺，置盘其上荐，食物其中，聚宗族拜之，若至尊，则于常武殿筑台为拜天所。
《元史・郭宝玉传》：岁庚午，童谣曰：摇摇罟罟，至河南，拜阏氏。既而太白经天，宝玉叹曰：北军南，汴梁即降，天改姓矣。帝将伐西蕃，患其城多依山险，问宝玉攻取之策。对曰：使其城在天上，则不可取；如不在天上，至则取矣。帝壮之。
《宪宗本纪》：四年，会诸王于颗颗脑儿之西，乃祭天于日月山。七年秋，驻跸于军脑儿，酾马乳祭天。
《世祖本纪》：至元十八年，命天师张宗演等即寿宁宫，奏赤章于天，凡五昼夜。
《董文炳传》：己未秋，世祖伐宋师次阳罗堡。宋兵筑堡于岸，陈船江中，军容甚盛。文炳与敢死士数十百人当其前，率弟文用、文忠，载艨艟鼓棹疾趋，叫呼毕奋。锋既交，文炳麾众趋锋搏之，宋师大败。命文用轻舟报捷，世祖方驻香炉峰，因策马下山问战胜状，则扶鞍起立，竖鞭仰指曰：天也。
《抱璞简记》：正德初，刘瑾用事诏禁官民：名字有天字者悉令更之。予见宋政和中八年闰九月，给事中赵野奏陛下恢崇妙道寅奉高真，凡世俗以君王圣之字为名字，悉令革而正之，尚有以天字为称者。窃虑亦当禁约，依奏。
《云南通志》：正德中，楚雄王某者，居山谷中。初秋夜起，星月朗彻，忽见西南方天开，旌缜暗迹中为元武，向北而去，移时方合。
《山西通志》：嘉靖二十七年，猗氏百俊里王鉴村杨锦妻范氏，半夜发付次子联芳考试，天开西北，见玉帝，二神将后，联芳登第。
天部杂录
《易经・讼象传》象曰：天与水违行，讼。君子以作事谋始。〈本义〉天上水下，其行相违，作事谋始，讼端绝矣。〈大全〉杨氏曰：天左旋，而水东注，违行也。
大有上九：自天v之，吉，无不利。象曰：大有上吉，自天v也。〈程传〉行顺乎天，而获天v，故所往皆吉。
大畜上九：何天之衢，亨。〈程传〉天衢：天路也，谓虚空之中云气飞鸟往来，故谓之天衢。谓其亨通，旷阔无有蔽阻也。〈本义〉何天之衢，言何其通达之甚也。
ゾ盼澹阂澡桨瓜，含章，有陨自天。〈程传〉犹云自天而降，言必得之也。
丰上六：象传：丰其屋，天际翔也。〈程传〉在上而自高若飞翔于天际。
中孚彖传：中孚，以利贞，乃应乎天也。〈本义〉信而正，则应乎天矣。
上九：翰音登于天，贞凶。〈本义〉鸡非登天之物，而欲登天；信非所信，而不知变。亦犹是也。
《书经》：君]天寿，平格保，V有殷。〈蔡注〉吕氏曰：天无私寿，惟至平通格于天者，则寿之。伊尹而下，六臣能尽平格之实，故能保。V有殷，多历年所。
《诗经・{风・柏舟篇》：母也，天只，不谅人只。〈朱注〉只，助语辞。卫世子共伯蚤死，其妻共姜守义，父母欲夺而嫁之，故共姜作此以自誓。言母之于我，覆育之恩，如天罔极，何其不谅我之心乎。
《君子・偕老篇》：胡然而天也，胡然而帝也。〈朱注〉言宣姜服师容貌之美，见者惊犹鬼神也。
《王风・黍离篇》：悠悠苍天，此何人哉。〈朱注〉周既东迁，大夫行役，过故宗庙，宫室尽为禾黍，伤其所以致此果，何人哉。追怨之深也。
《唐风・绸缪篇》：绸缪束薪，三星在天。〈朱注〉国乱民贫，男女有失其时，而后得遂其婚姻之礼者，诗人叙其妇语夫之辞。
《鸨羽篇》：悠悠苍天，曷其有所。〈朱注〉民从征役，而不得养其父母，故作此诗也。
悠悠苍天，曷其有极。〈又〉悠悠苍天，曷其有常。
《秦风・黄鸟篇》：彼苍者天，歼我良人。〈朱注〉秦穆公卒，以子车氏之三子为殉，国人哀之，为之赋黄鸟。
《豳风・鸱^篇》：迨天之未阴雨，彻彼桑土，绸缪牖户。〈朱注〉周公既得管叔、武庚而诛之，作此诗以贻王，托为鸟之爱巢者，及天未阴雨之时，往取桑根，以缠绵巢之隙穴，使之坚固，以备阴雨之患也。
《小雅・天保篇》：天保定尔，亦孔之固。〈朱注〉人君以鹿鸣以下五诗燕其臣，臣受赐者，歌此诗，以答其君，言天之安定，我君而使之获福。如此也。
天保定尔，俾尔戬谷。〈又〉天保定尔，以莫不兴。
《节南山篇》：天方荐瘥，丧乱弘多。〈朱注〉荐，重。瘥，病也。神怒而重之，以丧乱也。
不吊昊天，不宜空我师。〈朱注〉尹氏不平，其心既不见悯，吊于昊天矣。则不宜久在位，使我众并及空穷也。昊天不佣，降此鞠。昊天不惠，降此大戾。〈朱注〉言：昊天不均，而降此穷极之乱，昊天不顺，而降此乖戾之变。不吊昊天，乱靡有定。〈朱注〉苏氏曰：天不之恤，故乱未有所止也。
昊天不平，我王不宁。〈朱注〉尹氏之不平，若天使之。故曰：昊天不平。若是，则我王亦不得宁矣。
正月篇：天之N我，如不我克。〈朱注〉无所归咎之词也。民今之无禄，夭夭是痢！粗熳〉夭，祸。粒害。言民今独无禄者，乃天祸辽ブ耳。
《十月之交篇》：天命不彻，我不敢效，我友自逸。〈朱注〉彻，均也。言众人皆得逸豫，而我独劳者，乃天命之不均。我岂敢不安于所遇，而效我友之自逸哉。
《雨无正篇》：浩浩昊天，不骏其德，降丧饥馑，斩伐四国，昊天疾威，弗虑弗图。〈朱注〉言昊天不大其惠，降此饥馑，而杀伐四国之人，如何昊天曾不思虑图谋，而遽为此乎。
如何昊天，辟言不信。〈朱注〉呼天而诉之也。
《小F篇》：F天疾威，敷于下土。〈朱注〉言F天之疾威布于下土也。
《小弁篇》：何辜于天，我罪伊何。〈朱注〉怨而慕也。
天之生我，我辰安在。〈朱注〉无所归咎，则推之于天。曰：岂我生时之不善哉。何不祥至是也。
《巧言篇》：悠悠昊天曰父母，且无罪无辜，乱如此怃。〈朱注〉言悠悠昊天为人之父母，胡为使无罪之人遭乱如此。其大也。
《巷伯篇》：苍天苍天，视彼骄人，矜此劳人。〈大全〉胡氏曰：无所告，宥告之于天也。辅氏曰：视彼骄人，庶乎有以抑遏沮止之也，矜此劳人，庶乎有以扶持安全之也。《蓼莪篇》：欲报之德，昊天罔极。〈朱注〉言父母恩之大，如天无穷，不知所以为报也。
《有篇》：彼织女，终日七襄。〈朱注〉天有十二次，自卯至酉，当更七次也。
《小明篇》：明明上天，照临下土。〈朱注〉大夫以二月西征，至于岁暮，而未得归，故呼天而诉之也。
《白华篇》：天步艰难，之子不犹。〈朱注〉天步，犹言时运也。犹图也。
《大雅・文王篇》：文王在上，于昭于天。〈朱注〉言文王既没，而其神在上，昭明于天也。
侯服于周，天命靡常。〈朱注〉言商之孙子而侯服于周，以天命之不可常。
宣昭义问有虞，殷自天，上天之载，无声无臭。〈朱注〉度殷之所以废兴者，而折之于天。然上天之事，无声无臭，不可得而度也。惟取法于文王，则万邦作而信之矣。《大明篇》：明明在下，赫赫在上，天难忱斯不易。维王，天位殷适，使不挟四方。〈朱注〉言在下者，有明明之德；则在上者，有赫赫之命，达于上下，去就无常。此天之所以难忱，而为君之所以不易也。纣居天位为殷嗣乃使之不得挟四方而有之。盖以此尔。
天监在下，有命既集；文王初载，天作之合。〈朱注〉言天之监照，实在于下，其命既集于周，故于文王之初年而默定其配也。
大邦有子，教熘妹。〈朱注〉剑譬也。〈大全〉王氏曰：譬天之妹，言其德可以继天也。
《朴篇》：倬彼云汉，为章于天。〈朱注〉云汉在箕斗二星之间，其长竟天。章，文章也。
《旱麓篇》：鸢飞戾天，鱼跃于渊。〈朱注〉戾，至也。
《皇矣篇》：皇矣上帝，临下有赫，监观四方，求民之莫。〈朱注〉言天之临下甚明，但求民之安定而已。
《下武篇》：三后在天，王配于京。〈朱注〉三后：太王、王季、文王也。在夭既没，而其精神上与天合也。
于万斯年，受天之v。〈又〉受天之祜，四方来贺。
《既醉篇》：其引维何，天被尔禄。〈朱注〉言将使尔有子孙者，先当使尔被天禄，而为天命之所附属。
《假乐篇》：宜民宜人，受禄于天。〈朱注〉民，庶民。人，在位者也。《板篇》：天之方难，无然宪宪。夭之方蹶，无然泄泄。〈朱注〉宪宪，欣欣也。〈大全〉朱子曰：天方艰难，则人当忧惧也。今乃欣欣然自以为适。天方蹶动，则人当敛饬也。今乃弛缓而不以为事。
天之方虐，无然谑谑。〈朱注〉谑，戏侮也。
天之方迹无为夸毗。〈朱注〉迹怒。夸，大。毗，附也。戒小人母得夸毗也。
天之牖民，如埙如。〈朱注〉牖，开明也，犹言天启其心也。敬天之怒，无敢戏豫。敬天之渝，无敢驰驱。昊天曰明，及尔出王。昊天曰旦，及尔游衍。〈朱注〉言天之聪明，无所不及，不可以不敬也。
《荡篇》：荡荡上帝，下民之辟，疾威上帝，其命多辟，天生A民，其命匪谌，靡不有初，鲜克有终。〈朱注〉言此荡荡之上帝，乃下民之君也。今此暴虐之上帝，其命乃多。邪僻者何哉。盖天生众民，其命有不可信者，盖其降命之初，鲜有不善，而人少能以善道自终。是以致此大乱，使天命亦罔克终，如疾威而多辟也。
天降德，女兴是力。〈朱注〉言此暴虐聚敛之臣，乃天降慢之德，而害民。然非其自为之也，乃汝兴起此人而力为之耳。
天不湎尔以酒，不义从式。〈朱注〉言天不使尔沈湎于酒，而惟不义是从而用也。
《抑篇》：肆皇天弗尚，如彼泉流，无沦胥以亡。〈朱注〉卫武公作此诗，使人日诵于其侧以自警。言天所不尚，则无乃沦陷，相与而亡，如泉流之易乎。
昊天孔昭，我生靡乐。
取譬不远，昊天不忒。〈朱注〉言我之取譬，夫岂远哉。观天道祸福之不差忒，则知之矣。
《桑柔篇》：倬彼昊天，宁不我矜。〈大全〉刘氏曰：呼天者，亦无所归咎之意也。
我生不辰，逢天d怒。〈朱注〉辰，时。d，厚也。
《云汉篇》：倬彼云汉，昭回于天。〈朱注〉言其光随天而转也。昊天上帝，则不我遗。〈朱注〉言上天降旱灾，使我亦不见遗也。
昊天上帝，宁俾我遁。〈朱注〉言天又不肯使我逃遁而去也。
昊天上帝，则不我虞。〈朱注〉言天曾不度我之心也。瞻n昊天，云如何里。〈朱注〉里，忧也，聊赖之意也。瞻n昊天，有G其星。〈朱注〉久旱而仰天望雨，则有G然之明星，未有雨徵也。
《崧高篇》：崧高维岳，骏极于天。
《A民篇》：夭生A民，有物有则。〈朱注〉言天生众民，有是物，必有是则也。
《瞻n篇》：瞻n昊天，则不我惠。〈朱注〉无所归咎之词也。天何以刺，何神不富。〈朱注〉剌，责也，言天何用责王。神何用不富王哉。
天之降罔，维其优矣。人之云亡，心之忧矣。天之降罔，维其几矣。人之云亡，心之悲矣。〈朱注〉罔，罟。优，多。几，近也。重言之，以警王也。
藐藐昊天，无不克巩。〈朱注〉言天高远，虽若无意于物，然其功用，神明不测。虽危乱之极，亦无不能巩固之者。《召F篇》：F天疾威，天笃降丧。〈朱注〉笃，厚也。此剌幽王任用小人，以致饥馑侵削之诗也。
《周颂・清庙篇》：对越在天。〈朱注〉对越，其在天之神。《维天之命篇》：维天之命，于穆不已。〈朱注〉天命，即天道也。不已，言无穷也。
《天作篇》：天作高山，大王荒之。〈朱注〉此祭太王之诗，言天作岐山，而太王始治之也。
《昊天有成命篇》：昊天有成命，二后受之。〈朱注〉言天祚周以天下，既有定命，而文武受之也。
《我将篇》：我将我享，维羊维牛，维天其右之。〈朱注〉言奉其牛羊以享上帝，而曰：天庶其降而在此牛羊之右乎。盖不敢必也。
我其夙夜，畏天之威，于时保之。
《时迈篇》：时迈其邦，昊天其子之。〈朱注〉言我之以时巡行诸侯也。天其子我乎哉。盖不敢必也。《思文篇》：思文后稷，克配彼天。
《敬之篇》：敬之敬之，天维显思，命不易哉。无曰高高在上，陟降厥士，日监在兹。〈朱注〉成王受群臣之戒，而述其言曰：敬之哉，敬之哉，天道甚明，其命不易保也。无谓其高而不吾察，当知其聪，明明畏常，若陟降于吾之所为，而无日不临监于此者，不可以不敬也。
《桓篇》：于昭于天，皇以间之。〈朱注〉此亦颂武王之功。〈大全〉辅氏曰：言其德，上昭于天，而君天下，以代乎商也。《鲁颂・s宫篇》：天锡公纯嘏。
《商颂・烈祖篇》：自天降康，丰年穰穰〈朱注〉言天降以丰年，黍稷之多，使得以祭也。
《元鸟篇》：天命元鸟，降而生商。〈大全〉朱氏曰：推契之所以生，固本于天命也。
《殷武篇》：天命多辟设，都于禹之绩。〈朱注〉言天命诸侯，各建都邑于禹所治之地。
天命降监，下民有严。〈朱注〉言天命降监不在乎他，皆在民之视听，则下民亦有严矣。
《礼记》：郊特牲祭之日，王被衮，以象天戴冕b，十有二旒，则天数也。〈又〉缡有二旒龙章，而设日月以象天也。天象圣人则之郊，所以明天道也。
《尔雅・释天》：天，根氐也。〈注〉角下系于氐，犹木之有根。《易乾凿度》：三，古文天字，今为乾卦重，圣人重三而成，立位得上下、人伦、王道备矣，亦川字覆万物。
乾为天门，圣人画乾为天门，万灵朝会，众生成，其势高远，重三，三而九，九为阳德之数，亦为天德，天德兼坤数之成也。成而后有九万形。经曰：天门辟，元气昌，始于乾也。
《三坟书・形坟》，乾形天。地，天降气；日，天中道；月，天夜明；山，天曲上；川，天曲下；云，天成阴；气，天习蒙。
天地圆丘，天日昭明，天月淫天，山岳天川，汉天云祥，天气垂氤。
《春秋说辞》：天，群阳之精，合为太乙，分为殊名。
《本草经》：天有九门，中道最长，日月由此行之，名日国也。
《素问》：天体如车有盖，日月悬著，何可上哉。
《管子・形势解》：天之道，满而不溢，盛而不衰，明主法象天道，故贵而不骄，富而不奢，行理而不惰，故能长守富贵，久有天下，而不失也。故曰：持满者与天。
《版法解》：凡将立事，正彼天植，天植者，心也。天植正，则不私近亲，不孽疏远。不私近亲，不孽疏远，则无遗利，无隐治。无遗利，无隐治，则物无不举，物无遗者。欲见天心，明以风雨。故曰：风雨无违，远近高下各得其嗣。万物尊天而贵风雨，所以尊天者，为其莫不受命焉也。所以贵风雨者，为其莫不待风而动，待雨而濡也。若使万物释天而更有所受命，释风而更有所仰动，释雨而更有所仰濡，则无为尊天而贵风雨矣。《左传》：芊尹无宇曰：天有十日，人有十等。〈注〉十日，甲至癸；十等，王公、大夫、士皂、舆隶僚、仆台也。
《国语・楚语》：子晰复命，王曰：是知天咫，安知民则。〈注〉咫，少也。言少知天道耳，安知治民之法。
《亢仓子・政道篇》：人无法以知天，以四时寒暑、日月星辰之所行知天。若四时寒暑、日月星辰之所行，当则诸生血气之类，皆得其处而安其产矣。
《关尹子・三极篇》：天无不覆，有生有杀，而天无爱恶。《庄子・逍遥游》：天之苍苍，其正色邪。其远而无所至极邪。其视下也，亦若是则已矣。
《齐物论》：圣人和之以是非，而休乎天均。〈又〉故知止其所，不知至矣。孰知不言之辩，不道之道。若有能知，此之谓天府。〈又〉何谓和之以天。倪曰：是不是，然不然，是若果是也，则是之异乎不是也，亦无辩。然若果然也，则然之异乎不然也，亦无辩。化声之相待，若其不相待，和之以天。倪因之以曼衍，所以穷年也。
《养生主》：公文轩见右师而惊曰：是何人也。恶乎介也。天与其人。与曰：天也，非人也。天之生是使独也。人之貌有与也。以是知其天也。〈又〉老聃死，秦失吊之，三号而出。弟子曰：非夫子之友耶。曰：然。然则吊焉，若此可乎。曰：然。始也。吾以为其人也，而今非也。向吾入而吊焉，有老者哭之，如哭其子；少者哭之，如哭其母。彼其所以会之，必有不蕲言。而言不蕲，哭而哭者，是遁天倍情，忘其所受。古者谓之逅天之刑。
人间世：颜渊曰：内直者，与天为徒。〈又〉颜阖将传卫灵公太子而问于蘧伯玉曰：有人于此，其德天杀，与之为无方，则危吾国；与之为有方，则危吾身。其知适足以知人之过，而不知其所以过，若然者，吾奈之何。《德充符》：圣人不谋，恶用知。不郏恶用胶。无丧，恶用德。不货，恶用商。四者，天鬻也。天鬻也者，天食也。既受食于天，又恶用人，有人之形，无人之情，有人之形，故群于人，无人之情。故是非不得于身。眇乎。小哉，所以属于人也，乎大哉，独成其天。〈又〉庄子曰：〈谓惠施〉道与之貌，天与之形，无以好恶，内伤其身。今子外乎子之神，劳乎子之精，倚树而吟，据槁梧而瞑，天选子之形，子以坚自鸣。
《大宗师》：知天之所为，知人之所为者，至矣。知天之所为者，天而生也。知人之所为者，以其知之所知，以养其知之所不知，终其天年而不中道夭者，是知之盛也。虽然有患夫知，有所待而后当其所待者，特未定也。庸讵知吾所谓天之非人乎。所谓人之非天乎。且有真人而后有真知。〈又〉死生，命也。其有夜旦之常，天也。人之有所不得与，皆物之情也。彼特以天为父而身犹爱之，而况其卓乎。〈又〉子桑户、孟子、反于琴张。三人相与友曰：孰能相与于无相，与相为于无相为。孰能登天游雾，挠挑无极，相忘以生，无所终穷。三人相视而笑，莫逆于心，遂相与友。莫然有间，而子桑户死，未葬。孔子闻之，使子贡往待事焉。或编曲，或鼓琴，相和而歌，子贡反以告孔子。孔子曰：彼游方之外者也，而丘游方之内者也。子贡曰：然则夫子何方之依。曰：丘，天之戮民也，虽然，吾与汝共之。〈又〉子贡曰：敢问，畸人曰畸人者，畸于人而侔于天。故曰：天之小人，人之君子。人之君子，天之小人也。〈又〉安排而去，化乃入于寥天一。
《马蹄》：民有常性，织而衣，耕而食，是谓同德，一而不党，命曰天放。
天地有治，在人忘乎物，忘乎天，其名为忘己。忘己之人，是之谓入于天。
《天道》：天道运而无所积，故万物成。〈又〉与天和者谓之《天乐》：25万物而不为戾；泽及万世而不为仁；长于上古而不为寿；覆载天地，刻雕众形而不为巧。此之谓天乐。
《天运》：天机不张而五官皆备，此之谓天乐。
刻意圣人之生也，天行其死也，物化。
《秋水》：河伯曰：何谓天。何谓人。北海若曰：牛马四足，是谓天，落马首穿牛鼻，是谓人。故曰：无以人灭天。《达生》：醉者之坠车，虽疾不死，骨节与人同，而犯害与人异，其神全也。乘亦不知也，坠亦不知也，死生惊惧，不入乎其胸中。是故忤物而不慑。彼得全于酒而犹若是，而况得全于天乎。圣人藏于天，故莫之能伤也。复雠者不折镆干，虽有忮心者，不怨飘瓦，是以天下平均，故无攻战之乱，无杀戮之刑者。由此道也，不开人之天，而开天之天。开天者，德生。开人者，贼生。不厌其天，不忽于人，民几乎以其真。
庚桑楚有乎出，有乎入，入出而无见其形，是谓天门。天门者，无有也。
天下圣有所生，王有所成，皆原于一，不离于宗。谓之天人不离于精，谓之神，人不离于真，谓之至人。以天为宗，以德为本，以道为门，兆于变化，谓之圣人。《吕子・大乐篇》：始生人者，天也。人无事焉，天使人有欲。人弗得不求；天使人有恶，人弗得不避。欲与恶所受于天也，人不得与焉。
《君守篇》：天无形，而万物以成至精；无象，而万物以化。《申子》：天道无私，是以恒正，天道恒正，是以清明。《宋玉・大言赋》：长剑耿介，倚天之外。《史记・匈奴传》：单于姓挛L氏，其国称之曰撑犁孤涂单于，匈奴谓天为撑犁，谓子为孤涂，单于者，广大之貌也。言其象天，单于然也。
《屈原传》：夫天者，人之始也。父母者，人之本也。人穷则反本，故劳苦倦极未尝不呼天也，疾痛惨怛未尝不呼父母也。
《封禅书》：秦穆公卧五日寤，乃言梦见上帝，史书藏之，后世皆曰：秦穆公上天。
《汉书・郊祀志》：王者，父事天。故爵称天子。
《礼乐志》：郊祀歌，天门开，e荡荡〈注〉如淳曰：e，读如迭。e荡荡，天体坚清之状也。
《淮南子》：排阊阖，天门〈注〉阊阖，始生天之门也。天门，上帝所居紫微宫门也。
《董胶西集・贤良策三》：臣闻天者，群物之祖也。故遍覆包函而无所殊。建日月风雨以和之，经阴阳寒暑以成之。
《扬子・法言・问道篇》：或问天曰：吾于天欤见无为之为矣。或曰：雕刻众形者，匪天。欤曰：以其不雕刻也，如物刻而雕之，焉得力而给诸。
《太元经》：天苍苍然，东南西北仰而无不在焉。及其a则不见也。
《论衡・说日篇》：天平正，与地无异。〈又〉天行三百六十五度，积凡七十三万里也。其行甚疾，无以为验，当与陶钧之运、弩矢之流相类似乎。
《王叔师集・离骚经章句序》：屈原作九章，援天引圣以自C明。
《辛氏三秦记》：城南韦杜，去天尺五。
《太平寰宇记》：邛都县漏天，秋夏常雨，k道有大漏天，小漏天。
《述征记》：人日作煎饼于中庭，谓之薰天。
《水经注》：邺东城上石氏立东明观，上加金博山，谓之锵天。
《荆楚岁时记》：八月一日以朱墨点小儿额，为天炙以厌疫。
《唐孔颖达・礼记・郊特牲疏》：郑氏谓天有六天，丘郊各异，太微宫有五帝座，青帝曰灵威仰；赤帝曰赤吓；白帝曰白招矩；黑帝曰叶光纪；黄帝曰含枢纽。是五帝与天帝六也。
《六典》：内阁司舍，惟秘阁最宏壮穹窿高敞，谓之木天。《韩昌黎集》：原道坐井而观天，而曰天小者，非天小也，其所见者小也。《柳河东集・郭橐驼传》：橐驼非能使木寿且孳也，能顺木之天以致其性尔。
《非国语》：圣人之道不穷，异以为神，不引天以为高。《懒真子》：仆读史记，因叹曰：天道远矣，吁可畏也。秦昭王四十八年，始皇生于邯郸，年十三即位，是岁甲寅。然是年，丰沛已生汉高皇帝矣。后十五年己巳，项羽生。二十七年，始皇南巡会稽，时年已二十三矣，其年七月，始皇崩。二世元年九月，沛公起。沛时年三十九，项羽起会稽，时年二十四。汉元年，高帝至灞上，时年四十二。十二月，羽继至遂杀子婴而灭秦。高帝在位十二年，五十三而崩，时岁在丙午。噫，消长倚伏其运密矣。
《蠡海集》：天之色，苍苍然也。而前辈曰丹霄，曰绛霄，河汉曰银河。可也。而曰绛河，盖观天者，以北极为标准，所仰视而见者，皆于北极之南，故称之曰丹、曰绛，借南之色以为喻也。
天之于人也，赋与常丰。故能自用而兼能用物。天之于物也，赋与常啬，故但能自用而不用物也。
《老学庵笔记》：蔚蓝乃隐语，天名，非可以义理解也。杜子美梓州金华山诗云：上有蔚蓝天垂光，抱琼台犹未有害。韩子苍乃云：水色天光共蔚蓝，乃直谓天与水之色俱如蓝耳，恐又因杜诗而失之。
《缃素杂记》：《后汉・南匈奴传》云：单于姓虚连。题注云：前书匈奴传单于姓挛L氏，其国称之曰撑黎孤涂单于。匈奴谓天为撑黎，子为孤涂。单于者，广大之貌也。言其象天单于然也。一云撑黎天子也。匈奴号撑黎，犹汉人称天子也。与此小异，永叔代王状元谢及第启云：陆机阅史尚靡识于撑黎，枚皋属文徒率成于]c。又沈元用谢启云：读撑黎而靡识，敢谓知书问祈招而不知，尚惭博学。然陆机不识撑黎事，竟不知在何书。一云不识撑黎谓皇甫谧非陆机。
《鸡林类事》：方言天曰汉柰。《金华游录》：有天池深广，四畔峻壁不可下，池之里有崖如两扉，而启其一极，黑暗中远望石扉启处，天光下烛，盖洞天漏明而人莫知。其处名：一线天。
《元姚燧・襄阳庙学碑》：圣人之道，天也，善言者，绘工也，山水乌兽草木之为物，或可图而肖之，以语绘天设色，而得其万一者，古今人无能为者也。《郁离子》：微盗子问于郁离子曰：天道好善而恶恶，然乎。曰：然。曰：然则天下之生善者宜多，而恶者宜小矣。今天下之飞者，乌鸢多，而凤凰少，岂凤凰恶，而乌鸢善乎。天下之走者，豺狼多，而麒麟少，岂麒麟恶，而豺狼善乎。天下之植者，荆棘多，而稻粱少，岂稻粱恶，而荆棘善乎。天下之火食而竖立者，奸宄多，而仁义小，岂仁义恶，而奸宄善乎。将人之所谓恶者，天以为善乎。人之所谓善者，天以为恶乎。抑天不能制物之命，而听从其自善恶乎。将善者可欺，恶者可畏，而天亦有所吐茹乎。自古至今，乱日常多，而治日常少，君子与小人争，则小人之胜常多，而君子之胜常少，何天道之好善恶恶，而若是戾乎。郁离子不对，盗子退谓其徒曰：甚矣。君子之私于天也，而今也辞穷于予矣。《薛u道论天》：不以隆冬，而息其生物之机缄。〈又〉上下、远近、大小、内外，浑是天，天外无物，物外无天。〈又〉天体无外，心体无外，道体无外，其实一也。〈又〉天既无言，恐理亦无名。〈又〉心大，如天之无物不包；心小，如天之无物不入。
《子元案垢》：天之黄道，可见处暑后秋分前。晴朗日没时于高处，向南视之，若虹霓斜界云气皆不敢入者，是也。
《玉堂漫笔》：文曜丽乎，天其动者，有七日月，五星是也。其不动，二十八宿是也。日为阳精，月为阴精，五行之精，为五星，布于四方，二十八舍为宿，咸列布于天，运行躔次用示吉凶焉。
天道左旋，七政右转，天一昼一夜而一周，又过一度。日一画一夜而行一度。月行十三度十九分度之七。二十八宿之度本因日行所躔而名，本无度也。度之最多者，莫如东井至有三十四度，其最少者莫如觜才一度。井斗不与日躔相当，其度不得不阔，觜鬼与日躔才相及，其度不得不狭。
《冥影契》：万象皆太虚，舍万象欲得太虚，犹之空中觅天也。无象前之虚，亦无象外之虚，天亦太虚之别名。万象，即天也。外天而求象，犹之外水以言冰。
《丹铅总录》：唐诗残霞蹙水鱼鳞浪，薄日烘云卵色天。东坡诗：笑把鸱夷一樽酒，相逢卵色五湖天。正用其语，花间词一方卵色楚南天注以卵为泖，非也。注东坡诗者亦改卵色为柳色。王龟龄亦不及此耶。《丹铅杂录》：潜夫论，世主欲无功之人而强富之，则是与天38也。况使无德之人与皇天38而欲久立，自古以来未之尝有也。又曰民安乐，则天心总，天心总则阴阳和，此皆格言也。天38、天总，文字尤奇。《观微子》：圣人有常生之天，众人有不死之天。常生之天全体，不死之天一端。仁义礼智不可胜用，全体之天也。恻隐、羞恶、辞让、是非，一端之天也。
《豢龙子》：商周之生，本于契稷，契稷之生，出于天帝，盖非高辛之裔也。
《笔畴》：信步行将去，随天分付来。此古人之名言也。然余尝改之曰：顺理行将去，随天分付来。如此则理直而辞顺，为无病矣。何则谓之。信步则有荒唐不捡之患，何所为而不为哉。彼苍苍者，非天也，天之形气也。存乎人心而不去，宰于万物而不倾，此所谓天也。求天于苍苍者为甚急，忘天于方寸中者为甚缓。如之何而天应邪。
《帝京景物略》：燕俗，谓阴雨为酒色天。
《名山藏・王享记》：吕宋国其人敬天，称天曰寥氏。《春明梦馀录》：淇武中与侍臣论日月五星，侍臣以蔡氏左旋之说为对。上曰：天左旋，日月五星右旋，盖二十八宿。经也。附天体而不动，日月五星，纬乎。天者也，朕尝于天清风爽指一宿以为主，太阴居星宿之西，相去丈许，尽一夜，则太阴渐过而东矣。由此观之，则是右旋。此历家言之，蔡氏特儒家之说耳。李日华云：北极五星，钩陈六星，皆在紫宫中，北极辰也，其纽天之枢也。天运无穷，三光递曜而极星不动，故曰居其所，而众星其之。贾逵、张衡、蔡邕、土蕃、陆绩皆以北极纽星为不动处也。祖以仪准候不动处在纽星之末，犹一度有馀。盖辰天壤也。凡天无星处皆曰辰，惟北极纽星为众动之枢，而其末一度有馀。适无别星，故得验其不动耳。
《田家杂占》：冬天近晚，忽有鲤鱼斑云起，渐合成浓阴者，必无雨。名曰：护霜天。〈又〉鱼鳞天，不雨也风颠。

[book_title]乾象典第十四卷
天部外编
《洛书・甄耀度》：天之东西南北极，各有铜头铁颡兵。长三千万丈，三千亿万人。
《山海经・西山经》：西南四百里，曰昆之丘，是实惟帝之下都，神陆吾司之。其神状虎身而九尾，人面而虎爪。是神也，司天之九部及帝之囿时。
《大荒东经》：大荒之中有山，名曰猗天苏门，日月所生。《大荒南经》：南海之中，有汜天之山，赤水穷焉。
大荒之中，有山名曰融天，海水南入焉。
《大荒西经》：大荒之野，西南海之外，赤水之南，流沙之西，有人珥两青蛇，乘两龙，名曰夏后开。开上三嫔于天，得九辩与九歌以下。
有互人之国，炎帝之孙名曰灵恝，灵恝生互，人是能上下于天。
《大荒北经》：大荒之中，有山名曰衡天。
《起世经》：诸比丘，须弥山半，四万二千由旬中，有四大天王宫殿。诸比丘，须弥山上，有三十三诸天宫殿，帝释所住。三十三天向上一倍，有夜摩诸天宫殿。住其夜摩天，向上一倍，有兜率陀诸天宫殿，其兜率天向上一倍，有化乐诸天宫殿。住其化乐天，向上一倍，有他化自在诸天宫殿；住其他化自在天，向上一倍，有梵身诸天宫殿；住其他化上、梵身天下，于其中间有魔波旬诸宫殿。住倍梵身上，有光音天。倍光音上，有遍净天。倍遍净上，有广果天。倍广果上，有不粗天上。广果天上、不粗天下，其间别有诸天宫，住名为无想，众生所居。倍不粗上，有不恼天。倍不恼上，有善见天。倍善见上，有善现天。倍善现上，则是阿迦尼吒诸天宫殿。诸比丘，阿迦尼吒上，更有诸天，名无边虚空处天，无边识处天，无所有处天，非想非非想处天。此等尽名诸天住处。
诸比丘，其须弥留山王顶上，有三十三天宫殿住处。其处纵广八万u^那，七重垣墙，七重栏J，七重铃网，七重多罗行树，周匝围绕，杂色可观。七宝所成，所谓金银@琉璃颇致迦赤真珠砗磲玛瑙等，其垣墙高四百u^那，广五十u^那，彼等垣墙相去各各五百u^那。于其中间有诸门住彼等，诸门高三十u^那，广十u^那，其门两边有诸楼橹却敌台阁及辇舆等。又有诸池及以华林有种种树，种种叶，种种华果，种种香熏，有种种鸟，各各自鸣其音，调和甚可爱乐。又彼诸门各各常有五百夜叉，为三十三天作守护。故诸比丘，彼垣墙内为三十三天王。有一城郭名曰善见。其城纵广六万u^那，七重垣墙，七重栏J，七重铃网，七重多罗行树，周匝围绕，杂色可观。亦为七宝之所庄严，乃至砗磲玛瑙等宝，彼城壁高百u^那，其上广五十u^那，彼城垣墙亦各相去五百u^那。于其中间有诸门，住其门各高三十u^那，广十u^那，彼等诸门亦有楼橹却敌台阁诸池华林，有种种树，种种叶，种种华，果种种香熏，种种众鸟，各各自鸣。彼等诸门，门别各有五百夜叉，为三十三天而作守护。诸比丘，近彼天宫善见城侧，为伊罗钵那大龙象王，有宫殿住。其宫殿纵广六百u^那，亦有七重墙壁、栏J，略说。乃至种种众鸟，各各自鸣。诸比丘，彼善见城大垣墙内，为三十三天，有聚会处名善法堂。其处纵广五百u^那，七重栏J，七重铃网，七重多罗行树，周匝围绕，杂色可观。七宝所成乃至砗磲、玛瑙等宝，普四方面各有诸门。彼等诸门皆有楼橹却敌台观种种杂色，七宝所成，其地纯是青琉璃宝，柔软滑泽。触之犹若迦旃邻提衣。当其中间有一宝柱，高二十u^那，于其柱下为天帝释置立一座，高一u^那，广半u^那，杂色可观，乃至砗磲、玛瑙七宝成就，柔软细滑，触之如前。其座两边各有十六小天王座，而侍卫之。七宝所成，杂色可观，细滑触之如前不异。诸比丘，其善法堂诸天集处为天帝释更立宫殿，其宫殿广千u^那，七重垣墙，乃至众鸟各各自鸣。诸比丘，其善法堂诸天集处，东西南北为诸小王有宫殿住。纵广九百u^那者，或八或七六五四三二，其最小者，广百u^那。七重垣墙，乃至众鸟各各自鸣，其善法堂诸天会处，东西南北为三十三天，诸小天宫，纵广九十u^那，八十、七十、六十、五十、四十、三十、二十，其最小者，广十二u^那。七重垣墙，乃至众鸟各各自鸣。诸比丘，其善法堂诸天聚会处，东面为三十三天王有园苑，住名波楼沙，纵广千u^那，略说。乃至七重垣墙为玛瑙等七宝所成。普四方面各有诸门，彼等诸门有诸楼橹，杂色可观，乃至玛瑙七宝所成。诸比丘，其波楼沙园苑之中有二大石。一名贤，二名善。贤为天玛瑙之所成，就各皆纵广五十u^那。柔软细滑，触之犹如迦旃邻提衣。诸比丘，其善法堂诸天聚集处所，南面为三十三天王。有一园苑名杂色车。其园纵广千u^那，七重垣墙，乃至玛瑙之所成就，普四方面各有诸门。彼等诸门皆有楼橹，杂色可观，乃至玛瑙之所成就。其彼园中亦有二石：一名杂色，二名善。杂色纯以天青琉璃所成，亦各纵广五十u^那，柔软细滑，触之犹如迦旃邻提衣。诸比丘，其善法堂诸天聚集处所，西面为三十三天王。亦有园苑名为杂乱。其园纵广千u^那，七重垣墙，乃至七宝之所成就。四方有门，皆有楼橹，却敌台阁俱七宝成。彼杂乱园亦有二石：一名善现，二名小善现。以天颇致迦所成，亦各纵广五十u^那。柔软细滑，触之犹如迦旃邻提衣。诸比丘，其善法堂诸天聚集处所，北面为三十三天王。有园苑住名曰欢喜。其园纵广千u^那，七重垣墙，乃至玛瑙七宝所成，四方有门各有楼橹，却敌台阁亦为七宝之所庄严。诸比丘，欢喜园中亦有二石：一名欢喜，二名善。欢喜以天银成，亦各纵广五十u^那，柔软润泽，触之如迦旃邻提衣。诸比丘，其波楼沙园及杂色车二园中间，为三十三天王，有一池水名为欢喜。纵广五百u^那，其水凉冷轻软，甘甜清洁不浊。以七宝t四面而垒，七重宝版面间错之，七重栏J乃至七重多罗行树，周匝围绕杂色可观。又其四方各有阶道，并为七宝之所庄严。中有诸华优钵罗华，钵陀摩究，牟陀奔荼梨迦华等，其华火色，火形，火光，乃至水色，水形，水光。纵广大小皆如车轮，其光明照一u^那。风吹香气熏一u^那。有诸藕根大如车轴，割之汁流，色白如乳，其味甘甜如无蜡蜜。诸比丘，其杂乱园及欢喜园二园中间，为三十三天王。有一大树名波利夜多罗俱毗陀罗。其根周匝七u^那，略说。乃至枝叶遍覆及院，纵广五百u^那，七重垣墙乃至众鸟各各自鸣。诸比丘，其波利夜多罗俱毗陀罗大树之下有一大石，名曰般荼甘婆罗。以天金成，纵广五十u^那，柔软润泽，如触迦旃邻提衣。诸比丘，于彼中间，何因何缘，其善法堂诸天集会，称为善法。诸比丘，其善法堂诸天会处，三十三天王聚集坐已于中，唯论微妙、细密、善语、深义审、谛思，惟称量观察，多是世间诸要、法事、真实，正理，是以天称为善法堂。集会之处又何因缘名波楼沙迦苑。诸比丘，粗涩园中，三十三天王入已，坐贤、善贤二石上已，唯论世间粗恶不善、语言戏谑，是故称为波楼沙迦。又何因缘名杂色车苑。诸比丘，杂色车园中，三十三天王入，己坐于杂色及善杂色二石之上，论说世间种种杂类色相语言，是故称为杂色车苑。又何因缘名杂乱苑。诸比丘，杂乱园中，三十三天王，常以月八日十四日十五日放其宫内一切榕，向彼园中，令共三十三天众辈合杂嬉戏，不生障隔，恣其欢娱，受天五欲，具足功德游行受乐，是故彼处诸天众等共称彼园为杂乱苑。
诸比丘，又彼园中有何因缘名为欢喜。诸比丘，彼欢喜园，三十三天王入其中，已坐于欢喜及善欢喜二石之上，心受欢喜，意念欢喜，念已复念，心受悦乐，受悦乐已，复受悦乐，是故彼称为欢喜园。诸比丘，又复彼树有何因缘，名波利夜多拘毗陀罗树。诸比丘，其波利夜多拘毗陀罗树下，有天子住，名曰末多日夜，常以彼天种种五欲功德具足，和合游戏受乐，是故彼天称彼为波利夜多拘毗陀罗树。诸比丘，又复三十三天随急疾时未曾离彼般荼甘婆石，唯设供养尊重恭敬，随心所欲，去处即去，所以者何以。此石是如来昔日所住处，故彼诸天取为支提塔，一切世间天、人、魔，梵沙门、婆罗门，等供养。故诸比丘，有三十三天，唯眼得见波楼沙迦园，身不得入，身不入故不得彼处。五欲功德受具足乐何以。故彼处业胜以其前世作善根劣，故不得入。有三十三天得见波楼沙迦园，身亦得入，既得入，已具得以天种种五欲和合功德具足，而受同体快乐，何以故。以其善根增上胜故。诸比丘，有三十三天眼不得见，杂色车园身亦不入，亦不得以彼园五欲和合功德具足，同体而受快乐，何以故。以其善根有别异故。又有三十三天眼虽得见，杂色车园，身不得入。亦不得以彼园五欲和合功德具足，同体而受快乐。何以故。以其善根有优劣故。又有三十三天，眼既得见杂色车园，身亦得入，既得入已，具足得彼种种五欲，同体和合快乐而受，何以故。以其善根增上胜故。诸比丘，诸是一切三十三天，并得见于杂乱园苑，亦皆得入，既得入，已悉共同得彼园苑中种种五欲，和合功德同体快乐具足而受何以故。彼处无有别异善根修业等故。诸比丘，有三十三天不得见，欢喜园亦不得入，亦不得以彼园苑中种种五欲，和合功德同体快乐具足而受，何以故。彼处果报前世造时业别异故。又有三十三天得见，欢喜园唯不得入，亦不得彼欢喜园中种种五欲，和合功德同体快乐具足而受，何以故。彼于彼处业别异故。又有三十三天得见，欢喜园其身亦入，既入，彼已具足得彼种种五欲，和合功德同体快乐并皆受之，何以故。彼于彼处造诸善业所熏修时无别异故。诸比丘，其善法堂三十三天聚会处，所有二岐道；帝释天王宫殿处，所有二岐道；诸小天王并诸官属三十三天宫殿处，所亦二岐道。伊罗婆那大龙象王宫殿处，所亦二岐道；波楼沙迦园亦二岐道，杂色车园及杂乱园欢喜园池等一一亦各有二岐道。波利夜多拘毗陀罗大树亦二岐道。诸比丘，其帝释天王若欲向于波楼沙迦园及杂色车欢喜园等澡浴欢乐、游戏、行时、尔时，心念伊罗婆那大龙象王，其伊罗婆那大龙象王亦生是念。帝释天王心念于我如是知已。从其宫出，即自变化，作三十三头。其一一头化作六牙，一一牙上化作七池，一一池中各有七华，一一华上各七玉女，一一玉女各复自有七女为侍。尔时伊罗婆那大龙象王化作如是诸神，变已，即便诣向帝释王所到，已在彼帝释前住。尔时，帝释天王心念诸小三十二天王，并三十二诸天众等时。彼小王及诸天众亦生是心，帝释天王今念我等如是知已。各以种种众妙璎珞庄严其身，俱乘种种车乘诣向天帝释边，到已，各各在前而住，时天帝释见已。即自种种严身、服众、璎珞，前后左右以诸天，众周市围绕即便升，上伊罗婆那龙象王，上帝释天王正当中央。真头上坐，左右两边各有十六诸小天王，悉同乘彼伊罗婆那龙象王化头之上。各各而坐，时天帝释导从天众向波楼沙迦及杂色车并杂乱园欢喜园等到已，而住其欢喜等四园之中。皆有三种风轮而持，谓开净吹，略说如前。开门净地及吹华等。诸比丘，彼等园中，既吹华散遍地至膝，其华香气处处普熏。于时，帝释共小天王三十三天眷属，围绕入杂色车、欢喜园等嬉戏受乐，随意游行，或卧或坐。时帝释天王欲得璎珞，即念毗守羯磨天子。时彼天子即便化作众宝璎珞，奉上天王。若三十三天眷属等项璎珞者。毗守羯磨皆悉化作而供给之。欲闻音声及妓乐者，则有诸鸟出种种音声，甚和雅令。天乐闻天于彼时，如是受乐一日，乃至七日；一月乃至三月，种种欢娱、澡浴、嬉戏，行住、坐卧，随意东西。诸比丘，帝释天王有十天子，常为守护。何等为十。一名因陀罗迦，二名瞿波迦，三名频头迦，四名频头婆迦，五名阿俱吒迦，六名吒都多迦，七名时婆迦，八名胡卢o那，九名难荼迦，十名胡卢婆迦。诸比丘，其天帝释常为如是十天子护。恒随左右，不曾舍离。以守卫。故诸比丘，阎浮提地为诸人辈，有水生诸华，最上精妙极可爱者，所谓优钵罗华，钵陀摩华，究牟陀华，奔荼梨迦华，其华香气氤氲，软美。其陆生华最极好者，所谓阿提目多迦华，瞻波迦华，波吒罗华，苏摩那华，婆利师迦华，摩利迦华，摩头b提迦华，搔b提迦华，游提迦华，殊低沙迦利迦华，陀奴沙迦腻迦华等。诸比丘，瞿陀尼人辈，有水生华最极好者，所谓优钵罗华，钵陀摩华，究牟陀华，奔荼梨迦华，香气氛馥，处处熏人；其陆生华最香好者，所谓阿提目多迦华，瞻波迦华，波吒罗华，苏摩那华，婆利师迦华，摩利迦华，摩头b提迦华，搔b提迦华，游提迦华，殊低沙迦利迦华，陀奴沙迦腻迦华等。诸比丘，其弗婆提诸人辈，有水生之华最极好者：所谓优钵罗华，钵陀摩华，究牟陀华，奔荼梨迦华，极甚光鲜，香气普熏；其陆生华最极好者：所谓阿提目多迦华，瞻波迦华，波吒罗华，苏摩那华，婆利师迦华，摩利迦华，摩头b提迦华，搔b提迦华，游提迦华，殊低沙迦利迦华，陀奴沙迦腻迦华等；诸比丘，其郁多究留人辈，有水生华最极好者：所谓优钵罗华，钵陀摩华，究牟陀华，奔荼梨迦华，香气柔软。其陆生华最极好者：所谓阿提目多迦华，瞻波迦华，波吒罗华，苏摩那华，婆利师迦华，摩利迦华，摩头b提迦华，搔b提迦华，游提迦华，殊低沙迦利迦华，陀奴沙迦腻迦华等。诸比丘，其诸龙等及金翅鸟，亦各皆有水生之华，最极好者：所谓优钵罗华，钵陀摩华，究牟陀华，奔荼梨迦华，香气氛氲，柔软美妙；其陆生华最极好者：所谓阿提目多迦华，瞻波迦华，波吒罗华苏摩那华，婆利师迦华，摩利迦华，摩头b提迦华，搔b提迦华，游提迦华，殊低沙迦利迦华，羯迦罗利迦华，摩诃羯迦罗利迦华等。诸比丘，其阿修罗辈，亦各皆有诸水生华，最极妙者：所谓优钵罗华，钵陀摩华，究牟陀华，奔荼梨迦华，香气普熏，甚可爱乐；其陆生华最极好者：所谓阿提目多迦华，瞻波迦华，波吒罗华，苏摩那华，婆利师迦华，摩利迦华，摩头b提迦华，搔b提迦华，游提迦华，殊低沙迦利迦华，陀奴沙迦腻迦华，羯迦罗利迦华，摩诃羯迦罗利迦华，频邻昙华，摩诃频邻昙华，曼陀罗帆华，摩诃曼陀罗帆华等。诸比丘，其四天王及诸天辈，有水生华极好，端正可爱微妙：所谓优钵罗华，钵陀摩华，究牟陀华，奔荼梨迦华，其气极香，质甚柔软；其陆生华微妙可爱：所谓阿提目多迦华，瞻波迦华，波吒罗华，苏摩那华，婆利师迦华，摩利迦华，摩头b提迦华，搔b提迦华，游提迦华，殊低沙迦利迦华，陀奴沙迦腻迦华，羯迦罗利迦华，摩诃羯迦罗利迦华，频邻昙华，摩诃频邻昙华等。诸比丘，其三十三天，有水生华极好端正，微妙可喜：所谓优钵罗华，钵陀摩华，究牟陀华，奔荼梨迦华等，其气极香，质甚柔软；其陆生华微妙可爱：所谓阿提目多迦华，瞻波迦华，波吒罗华，苏摩那华，婆利师迦华，摩利迦华，摩头b提迦华，搔b提迦华，游提迦华，殊低沙迦利迦华，陀奴沙迦腻迦华，羯迦罗利迦华，摩诃羯迦罗利迦华，频邻昙华，摩诃频邻昙华，曼陀罗帆华，摩诃曼陀罗帆华等。如三十三天所有诸华，其夜摩天、兜率陀天、化乐天、他化自在天、并魔身天，如是次第等无有异。一一应知。诸比丘，其世间人有七种色，何等为七。诸比丘，有诸人辈：火色，火形；金色，金形；青色，青形；赤色，赤形；白色，白形；黄色，黄形；黑色，黑形。譬如魔梵常色。诸比丘，世间人有此七种色，诸阿修罗亦复如是有此七色。诸天众等亦复有此七种之色。譬如魔梵常色。诸比丘，诸天别有十种之法，何等为十。诸比丘，一诸天行来去无边，二诸天行来去无碍，三诸天行无有迟疾，四诸天行脚无踪迹，五诸天身无患疲乏，六诸天身有形无影，七诸天身无大小便，八诸天身无有⑼伲九诸天身清净微妙无有脂髓皮肉及血筋骨脉等，十诸天身欲现长短青黄赤白。大小粗细随意，悉能并皆端正可喜殊绝，令人爱乐。诸天之身，有此十种，不可思议，诸比丘，又诸天身充实不虚，悉皆平满、齿白方密，发青齐整，柔软光泽，身自然明，有神通力，飞腾虚空，眼视不瞬，璎珞自然，衣无垢腻。诸比丘，浮提人寿命百年，其间有夭瞿陀尼人，寿二百年。中亦有夭弗婆提人，寿五百年。中亦有夭郁多究留人，定寿千年。无有夭殇阎摩罗世，诸众生寿七万二千岁。中亦有夭诸龙及金翅鸟，寿命一劫。中亦有夭阿修罗，寿同天千年。中间亦夭四天王，寿五百岁。中亦有夭三十三天，寿命千岁。夜摩诸天，寿二千岁；兜率陀天，寿四千岁；化乐诸天，寿八千岁；他化自在天，寿十六千岁；魔身天，寿三万二千岁；梵身天，寿一劫；光忆念天；寿命二劫；遍净诸天，寿命四劫；广果诸天，寿命八劫；无想诸天，寿十六劫；不粗诸天，寿命千劫；无恼诸天，寿二千劫；善见诸天，寿三千劫；善现诸天，寿四千劫；色究竟天，寿五千劫；虚空处天，寿十千劫；识处天，寿二万一千劫；无所有处天，寿四万二千劫；非想非非想处天，寿八万四千劫。于其中间并皆有夭。诸比丘，阎浮提人，身长三肘，半衣广中七肘，上下三肘半。瞿陀尼人、弗婆提人，身量及衣与阎浮等。其郁多究留人，身长七肘，衣广中十四肘，上下七肘。阿修罗身长一u^那，衣广中二u^那，上下一u^那；重半迦利沙四天王，身长半u^那，衣广中一u^那，上下半u^那。重一迦利沙。三十三天身长一u^那，衣广中二u^那，上下一u^那，重半迦利沙。夜摩天身长二u^那，衣广中四u^那，上下二u^那，重一迦利沙。四分之一兜率陀天，身长四u^那，衣广八u^那，上下四u^那，重一迦利沙八分之一。化乐天身长八u^那，衣广十六u^那，上下八u^那，重一迦利沙十六分之一。他化自在天身长十六u^那，衣广三十二u^那，上下十六u^，那重一迦利沙三十二分之一。魔身诸天身长三十二u^那，衣广六十四u^那，上下三十二u^那，重一迦利沙六十四分之一。自此已上，诸天身量、长短，与衣正等无差。诸比丘，浮提人所有市买，或以钱财，或以b帛，或以众生。瞿陀尼人所欲市买，或以牛羊，或摩尼宝。弗婆提人若作市易，或以财帛，或以五b，或摩尼宝。郁多究留人辈无诸市买，所欲自然。诸比丘，阎浮提人、瞿陀尼人、弗婆提人，悉有男婚女嫁之法。其郁多究留人辈，无我我所树枝，若垂男女便合，无有婚嫁。诸比丘，龙金翅鸟及阿修罗辈，略说，嫁娶悉如人间。四天王天、三十三天、夜摩诸天、兜率陀天、化乐诸天、他化自在诸天、魔身天等，皆有嫁娶，略说如前。从此已上，其诸天等无复婚嫁。男女之别。诸比丘，阎浮提人若行欲时，二根相到，流出不净。瞿陀尼人、弗婆提人，并郁多究留人辈，悉如阎浮提一切诸龙金翅鸟等，若行欲时，亦二根相到，但出风气即便畅情，无有不净。诸阿修罗四天王天、三十三天、行欲根到畅情，出气如诸龙王及金翅鸟。一种无异。夜摩诸天执手成欲，兜率陀天忆念成欲，化乐诸天熟视成欲，他化自在天共语成欲，魔身诸天相看成欲，并皆畅心成其欲事。诸比丘，论其人间萤火之明，则不如彼灯火之明；灯火之明，又不如彼炬火之明；其炬火明，又不如彼火聚之明；其火聚明，不及诸天星宿光明；其星宿明又不及彼月宫殿明；月宫殿明又不及日宫殿光明；其日宫殿照曜光明，又不及彼四天王天墙壁宫殿身璎珞明；四天王天诸有光明，则又不及三十三天所有光明；其三十三天诸有光明，则又不及夜摩诸天墙壁宫殿璎珞光明；其夜摩天所有诸光，则不及彼兜率陀天所有光明；兜率陀天所有诸明，则又不及化乐天明；其化乐天所有光明，则不及彼他化自在诸天光明；他化自在所有光明，则又不及魔身天明；其魔身天墙壁宫殿璎珞身光比于在下，最胜最妙，殊特无过。诸比丘，其魔身天比梵身天则又不及，其梵身天比光忆念天则又不及，其光忆念天比遍净天则又不及，其遍净天比广果天光明不及，彼广果天如是略说，无恼热天、善见善现阿迦腻吒天等，唯除璎珞馀如上说，应如是知。诸比丘，若天世界及诸魔梵沙门、婆罗门人等，世间所有光明，欲比如来阿罗诃三藐三佛陀光明，百千万亿恒河沙数不可为比，此如来光最胜最妙，殊特第一。所以者何。诸比丘，其如来身戒行无量，三摩提般若解脱解脱，知见神通及神通行教，化及教化轮说处，及说处轮等，并各无量无边说，比丘如来如是无量功德一切，诸法皆悉具足，以是义，故如来光明最胜无上，当如是持。
楞严经佛告阿难：诸世间人不求常住，未能舍诸妻妾恩爱。于邪淫中心不流逸，澄莹生明命终之。后邻于日月如是，一类名四天王天，于己妻房淫爱微薄，于净居时不得全味。命终之后，超日月明居人间顶。如是一类，名忉利天。逢欲暂交去无思忆于人间，世动少静多命终之后，于虚空中朗然安住。日月光明上照不及，是诸人等自有光明。如是一类名须鹉μ臁Ｒ磺惺本灿杏Υダ矗未能违戾。命终之后，上升精微，不接下界，诸人天境乃至劫坏，三灾不及。如是一类名兜率u天。我无欲心，应汝行事，于横陈时，味如嚼蜡。命终之后，生越化地。如是一类名乐变化天。无世间心，同世行事，于行事交，了然超越。命终之后，遍能超出化无化境，如是一类名他化自在天。阿难，如是六天，形虽出动，心迹尚交，自此已还，名为欲界。阿难，世间一切所修心人，不假禅那无有智慧，但能执身不行淫欲，若行若坐，想念俱无，爱染不生，无留欲界。是人应念身为梵侣，如是一类名梵众天。欲习既除，离欲心现，于诸律仪，爱乐随顺，是人应时能行梵德，如是一类名梵辅天。身心妙圆威仪不缺，清净禁戒加以明悟，是人应时能统，梵众为大梵王。如是一类名大梵天。阿难，此三胜流，一切苦恼，所不能逼，虽非正修真三摩地，清净心中诸漏不动，名为初禅。阿难，其次梵天，统摄梵人圆满，梵行澄心不动，寂湛生光，如是一类名少光天。光光相然照耀无尽，映十方界遍成琉璃，如是一类名无量光天。吸持圆光成就教礼，发化清净应用无尽。如是一类名光音天。阿难，此三胜流，一切忧悬所不能逼，虽非正修真三摩地，清净心中粗漏已伏，名为二禅。阿难，如是天人圆光成音披音，露妙发成精行通寂灭乐。如是一类名少净天。净空现前引发无际，身心轻安成寂灭乐，如是一类名无量净天。世界身心一切圆净，净德成就胜托，现前归寂灭乐，如是一类名遍净天。阿难，此三胜流，具大随顺，身心安稳，得无量乐，虽非正得真三摩地，安稳心中欢喜，毕具名为三禅。阿难，复次天人不逼，身心苦因已尽，乐非常住，久必坏生。苦乐二心，俱时顿舍，粗重相灭，净福性生，如是一类名福生天。舍心圆融，胜解清净，福无遮中得妙随顺，穷未来除。如是一类名福爱天。阿难，从是天中有二岐路，若于先心无量，净光福德、圆明修C，而住，如是一类名广果天。若于先心双厌苦乐，精研舍心相续不断，圆穷舍道，身心俱灭，心虑灰凝，经五百劫，是人既以生灭为因，不能发明，不生灭性，初半劫灭，后半劫生，如是一类名无想天。阿难，此四胜流一切世间，诸苦乐境所不能动，虽非无为真不动地，有所得心功用纯熟，名为四禅。阿难，此中复有五不还天，于下界中，九品习气俱时灭，尽苦乐双亡下无卜居，故于舍心众同分中安立居处。阿难，苦乐两灭，38心不交，如是一类名无烦天。机括独行，研交无地。如是一类名无热天。十方世界妙见圆澄，更无尘像一切沉垢。如是一类名善见天。精见现前陶铸无碍。如是一类名善现天。究竟群几穷色性性，入无边际。如是一类名色究竟天。阿难，此不还天彼之四禅。四位天王，独有钦闻不能知见，如今世间旷野深山，圣道场地，皆阿罗汉所住持。故世间粗人所不能见。阿难，是十八天独行无交，未尽形累自此以还，名为色界。《史记・封禅书》：黄帝采首山铜铸鼎于荆山下。鼎既成，有龙垂胡髯下迎黄帝，黄帝上骑。群臣后宫从上者七十馀人，龙乃上去，馀小臣不得上。乃悉持龙髯。龙髯拔堕，堕黄帝之弓，百姓仰望黄帝既上天，乃抱其弓与胡髯号。故后世因名其处曰鼎湖。其弓曰鸟号。《神异经》：东荒中有大石室，东王公居焉。与一玉女投壶，设有入不出者，天为之笑。
昆有铜柱焉。其高入天，谓之天柱。
东北大荒中有金阙，高千丈，上有明月珠，径三丈，光照千里，中有金阶两阙名天门。
西北海外有人焉。长二千里，两脚中间相去千里，腹围一千六百里，俱日饮天酒五斗。张华注曰：天酒，甘露也。
《武帝内传》：帝见王母巾笈中有一卷书，问此书是仙灵方耶。王母曰：此五岳真形图也。乃三天太上所出。《拾遗记》：冀州西北三万里有孝让之国，鸟兽昆虫以应阴阳至亿万年，山一沦海一竭，鱼蛟陆居，有赤鸟如鹏，以翼覆蛟鱼，蛟鱼以尾扣天求雨。
《茅君内传》：大天之内，有地之洞天三十六所，乃真仙所居。第一王屋山之洞围万里，名曰小有清虚之天。《法苑珠林》：如婆沙论中说天有三十二种，欲界有十，色界有十八，无色界有四。合有三十二天也。第一欲界十天者，一名于手天，二名持华N天，三名常放逸天，四名日月星宿天，五名四天王天，六名三十三天，七名炎摩天，八名兜率陀天，九名化乐天，十名他化自在天。第二色界有十八天者，初禅有三天，一名梵众天，二名梵辅天，三名大梵天；二禅之中有三天，一名少光天，二名无量光天，三名光音天；第三禅中亦有三天，一名少净天，二名无量净天，三名遍净天；第四禅中独有九天，一名福生天，二名福庆天，三名广果天，四名无想天，五名无烦天，六名无热天，七名善现天，八名善见天，九名色究竟天。第三无色界中有四天，一名空处天，二名识处天，三名无所有处天，四名非想非非想处天。问曰：未知此三十二天几凡几圣。答曰：二唯凡住，五唯圣住。自馀二十五天凡圣其住。所言二唯凡住者，一是初禅大梵天王，二是四禅中无想天中，惟是外道所居。问曰：何故此二唯凡住耶。答曰：为大梵天王不达业因，唯说我能造化一切天地人物，恃此高慢轻蔑一切。圣人故不与居。又无想天中，唯是外道修无想，定以生其中，受五百劫无心之报，外道不达。谓为涅受报毕已，必起邪见。来生地狱以是义，故一切圣人亦不生中也。所言五唯圣人居者，谓从广果已上无烦、无热，等五净居天唯是那含罗汉之所住也。纵凡生彼天者，要是进向那含身得四禅，发于无漏起熏禅业，或起一品乃至九品，方乃得生。凡夫无此熏禅业，故不得生也。若言那含生彼，理则无疑。问曰：阿罗汉既是无生，何故亦云生彼天者。答曰：此应言欲界那含生彼，而得罗汉，非谓先是罗汉，而生彼也。自馀二十五天，凡圣共居，不言可悉。若总据大小乘说，合有四天，故涅经云：有四种天，一世间天，二生天，三净天，四义天。世间天者，如诸国王；生天者，从四天王乃至非想、非无想天；净天者，从须陀洹至辟支佛；义天者，十住菩萨摩诃萨以何义。故十住菩萨名为义天，以能善解诸法义，见一切法，是空义故。
立世阿毗昙谕云：从阎浮提向下二万由旬，是无间地狱。从阎浮提向下一万由旬，是夜摩世间地狱。处此二中间，有馀地狱。从此向上四万由旬，是四天王住处；从此向上八万由旬，是三十三天住处；从此向上十六万由旬，是夜摩天住处；从此向上三亿二万由旬，是兜率陀天住处；从此向上六亿四万由旬，是化乐天住处；从此向上十二亿八万由旬，是他化自在天住处；有比丘问：佛世尊，从阎浮提至梵处，近远如何。佛言：比丘，从阎浮提至梵处，其远甚高。譬如九月十五日，月圆满时，若有一人在彼梵处放一百丈方石，坠向下界，中间无碍，到于后岁九月圆满时至阎浮提地。无量光天复远一倍，从无量光天至遍胜光天，复远一倍；从遍胜天至少净天，复远一倍；从少净天至无量净天，复远一倍；从无量净天至遍净天，复远一倍；从遍净天至无云天，复远一倍；从无云天至福生天，复远一倍；从福生天至广果天，复远一倍；从广果天至无想天，复远一倍；从无想天至善现天，复远一倍；从善现天至善见天，复远一倍；从善见天至不烦天，复远一倍；从不烦天至不烧天，复远一倍；从不烧天至阿迦尼吒天，复远一倍。
天者，如婆沙释名光明照曜，故名为天。又天者，颠也。颠谓上颠万物之中，惟天在上，故名颠也。又天者，显也，显谓高显万物之中，唯天独高在上显覆，故名显也。问曰：何故彼趣名天。答曰：于诸趣中彼最胜，最乐，最善，最妙，最高，故名天趣。有说先造作增上身语意妙行往，彼生、彼令、彼相续，故名天趣。有说光明增，故名天。以彼自然光恒照昼夜，故声论者说能照，故名天。以现胜果照了先时所修，因故复次戏乐，故名天。以恒游戏受胜乐故。问曰：诸天形相云何。答曰：其形上立。问曰：语言云何。答曰：皆作圣语。又立世阿毗昙论云：天名提婆，谓行善因于此道生，故名提婆。《酉阳杂俎》：天翁姓张，名坚，字刺渴。渔阳人，少不羁，无所拘忌。尝张罗得一白雀，爱而养之。梦天刘翁责怒，每欲杀之，白雀辄以报坚。坚设诸方待之，终莫能害。天翁遂下观之，坚盛设宾主，乃窃骑天翁车，乘白龙振策登天，天翁乘馀龙追之，不及。坚既到元宫，易百官杜塞北门。封白雀为上卿侯。改白雀之嗣不产于下土。刘翁失治，徘徊五岳，作灾。坚患之。以刘翁为太山太守，主生死之籍。
永真年，东市百姓王布知书藏镪千万，商旅多宾之。有女年十四五，艳丽聪悟，鼻两孔各垂息肉如皂荚子，其根如麻线长寸许。触之痛入心髓。其父破钱百万，治之不差。忽一日，有梵僧乞食，因问布知：君女有异疾，可一见，吾能止之。布被问大喜，即见其女，僧乃取药，色正白，吹其鼻中。少顷，摘去之。出少黄水，都无所苦。布赏之白金。梵僧曰：吾修道之人，不受厚施。惟乞此息肉。遂珍重而去，行疾如飞，布亦意其贤圣也。计僧去五六坊，复有一少年，美如冠玉，骑白马遂扣门曰：适有胡僧到无。布遽延入，俱述胡僧事。其人吁嗟不悦，曰：马小l足竟后此僧。布惊异，诘其故。曰：上帝失乐神二人，近知藏于君女鼻中。我天人也。奉帝命来取，不意此僧先取之。吾当获谴矣。布方作礼，举首而失。
《云笈七签》：三天正法经曰：九天真王与元始天王俱生始气之先，天光未朗，郁积未澄，溟胛扪模混沌太虚，浩汗流冥。七十馀劫，元景始分，九气存焉。一气相去，九万九千九百九十岁。清气高澄，浊气下布，九天真王、元始天王，禀自然之孕，置于九天之号。九气元凝，日月星辰于是而明，便有九真之帝。上之三真生于极上清微之天，次中三真生于禹馀之天，下有三真生于大赤之天。
《玉京山经》曰：玉京山冠于八方诸大罗天，列世比地之枢上，中央矣。山有七宝城，城有七宝宫，宫有七宝元台。其山自然生七宝之树，一株乃弥覆一天。八树弥覆八方大罗天矣。即太上无极虚皇大道君之所治也。
《大洞经》曰：大冥在九天之上，盖谓冥气极远，绝乎九元。惟读大洞玉经者可以交接。然后玉帝乘丹霄而启道，太冥披绿霞而朗焕也。元始经云：大罗之境无复真宰，惟大梵之气包罗诸天。大空之上有自然五霞，其色苍黄，号曰黄天。黄天之上其色青苍，号曰苍天。苍天之上其色元空成青，号曰青天。故颂曰：三界之上，眇眇大罗；上无色根，云层峨峨。
《诸天灵书经》曰：飞步入北清者，是三界之上四天帝王北真天也。言此四帝上为三清玉京之巅，应化接引中为三界，四八御运，五气帝主，下降无象，通生天人。各为一天，v玑玉衡，三十六帝，五斗魁主，亦象人脑。四象合成。故放品经云：四天王天在玉清之上，九天之巅，恒以八节之日命三界、四帝，周行天下开度道学，建斋之人也。先师疏云：北清天者，北斗是也。又云：北斗之下昆上宫，故人头首上，象昆下。愚小解将为是误，此去弃贤既在昆山南望，将中斗则为北清，未审中斗已北，北方北清别在何处。今依度人经说，东斗主算，西斗记名，北斗落死，南斗上生，中斗大魁，总监众灵。此名一天五斗，魁主即明，中斗已北而有北斗也。今又按灵书正经本文经云：天尊〈阙〉。此四章，并是四天帝王，度命妙品，四方正土偏得法音。其东方品章经云：九气，青天东华宫中，青童大君封以青玉宝函之中，印以元始九气之章。其南方品章经云：南方三气，丹天朱陵上宫，南极上元君封以赤玉宝函之中，印以太丹三气之章；其西方品章经云：西方七气素天西华宫中，西王母封以白玉宝函之中，印以太素七气之章；其北方品章经云：北方五气元天元始北上宫中，玉晨大君封以元玉宝函之中，印以太元五气之章，即明东方而称东华，南方而称南极，西方而称西灵，北方而称北真。上即明北真而处三界之上，最上之天四天帝主下，通一天四序生化非是，一天五斗之位也。今按灵书正经并是三界之上，四天帝王正名、正位，未称一天五斗名位，今乃独脱北方取中为上，不审更上北真天也。比先所错上下相承，古今疑惑，皆从此起又寻先师所错，本意者言三十二天，上下重叠亦为一天。二十八宿即错将中斗而摄北位，独脱北方，此方以中为上，又中为上，亦复是误。言九天初构上下重叠，亦为一天比地九宫。言郁单之天上，上气上先立于子而处一宫，即明一宫亦为四梵，最上第一天也。若将人身以等于天，头为昆，目为日月，上下相合，其义正是若以身观身，以天下观天下。不及更上头象三界之上，四人，四天帝主天也。又乃不及更上头象三清之上，玉京之山大罗天地，故大洞隐注经云：昆山上接九气以为璇玑之轮，在太空之中，中斗既在昆山上，即大罗天阙亦在玉京山上也。生神经云：飞仙翼于琼阙，四宰辅于明轮。既在三界中斗之上，即大罗天关玉京琼阙亦在玉京山上也。又明一天三界，应位上下，重叠比地，既殊取上为下，上下失科，四天帝主阙而不述，东华、南极、西灵、北真，境界不论何处，别立三界图云：三十二天四傍并分列四方。一重，四天积气相承，扶摇而上，其天独立亦无八方，未审此由〈阙五字〉。无八方则无比地，九宫若无正中，则无中
〈阙四字〉气，下无八方，三十五分八景何来。人身之〈阙三字〉三一，三元九宫一体即是帝。一太一帝君等〈阙三字〉三界而无三元三十六帝。若三界正中既无三一，人身三一从何而来。比先学者，惟见隐注宝诀经云：元阶与扶摇台在东北方，癸地名为元天也。言天阶发起于扶摇台，羊角边周仍登梵行入三清也。既睹此经错将三界四天傍并其扶摇台，既在东北方，癸地未审三界总在东北方。癸地如不以此并是错误注经也。今言扶摇者三十六天，上下相承中为天关皆为中斗璇玑。四方二十八宿渐次升上。故言扶摇，故云元阶与扶摇台在东北方元天也，又明上下三十二天皆有七宿璇升四方亦言四天也。今言四天者，东方有九气，青天南方有三气，丹天西方有七气，素天北方有五气，元天四方四天。故言四天非是天，外更别四天也。故度人经云：旋斗历箕回度，五常三十五分总气。上元又明三十六天每一天中皆有七宿三十二帝，其太皇黄曾天位居箕宿皆在东初，又贾奕天斗宿皆处北末，故云：旋斗历箕回度，五常则明三界三十六天，皆有中斗璇枢。四方二十八宿各为一天璇玑。玉衡此是二十八宿上下扶摇上〈阙〉三清上下天关，非是别天羊角而上。故明三元各〈阙〉八方天有九气。上下九宫，合中宫位始名三界也。〈阙〉三界之内三十二天亦列四方四傍，并上下天关九宫何在。比地九宫亦无次序。故明一天三界有异也。河图五等经说：一天二十八宿四七相并，以为三界二十〈阙〉天馀有四星。上在中斗亦将三界四七相并，傍上列位以为元围，而安三界二十八天馀上，四天上为四人一处，傍并比列位不审一天二十八宿，上通三界二十八天上，合四人三十二位，傍并不同大小有异。今言一天比地四天者，真人口诀经云：〈阙二字〉之中五斗位者，阳明为东斗，丹元为南斗，阴精为西斗，北极为北斗，天关一星以为中斗，上及元冥〈阙三字〉　为一天三十五分。上及上元天帝，合为一天〈阙三字〉　位也。言上界四人等位者，今按赤书及九天〈阙四字〉　　三十二天上下相去各有气数。上及四梵合为三界，三十六帝不同一天四方傍并也。
《三清图》云：将以元元始三气以为三境，三天又以生神经九天，乃于三天之下各并著三天，又以四方三十六天而取二十七天各于九天之下，各并著三天一单三并。以为九天未审。九天各生八方，上下应会何所分立。故大洞经云：元元始三气各生八方，而为二十四帝九宫各生八方，而为七十二宫，即明生神九天无有一单三，并九气天关上下不应言三洞生化，故立三光三乘各三，故立九帝九气分化，各生三天。故为三境三十六天也。若以九天各于三天之下一单三，并上下重叠惟有六重之天，天若积阴亦任六重天。既积阳即合九重，如何九品二等不同。上下九宫其天何在。故赤书经云：天有九分之关，转轮三气九度明焉。故明三元九天九重是也。故道德经云：道生一，一是元气，一是应化元始天尊也。于此妙，一而生三洞，故灵宝五符经云：三洞以为天尊，三公天也三生九气九气以为天尊九卿天也，又此九气各生三天，故立三九二十七位，故此二十七位上为天尊二十七大夫天也，欲此二十七位上合九天三元，各有一十二位合为。三洞三十六天也，此言三清降生三界各于八方，以下而生五亿，五万、五千、五百、五十五亿等。比地无极三界各禀三清，皆承此象上下重立是其义也。今言傍并者别有一义。故洞真回元九道。飞行羽经云：三清天中而有三万六千天，公卿等品并别有官僚，公卿、大夫、侯伯置署如一，更相管统降生，三界遍备，天人皆禀此气，各禀至道。妙一之分三公九卿，二十七大夫，八十一元士，百二十郡，千二百县，万二千乡，三万六千亭，同禀此气，或单或并以为生神万象之主也。非是九天傍次分列也，三界图书相传为错者，言三清九气降为三界。一天气馀九色，又杂也，言三清九气各成一天，降为三界上禀。本气未经说：五色共成。故灵宝经云：上从大宝初降妙，一始生于元，元生于元，三生万物，莫不相承也。又按九天生神及元。门论等经云：始生于混沌，为苍色而成。郁单无量天下生三天，上圣三品之位复次。混生于洞，洞为赤色，而成上上禅善天。下生三天，中圣三品之位复次洞生于浩，浩为青色，而成梵监须延天。下生三天。下圣三品之位复次。元生于F，F为绿色，而成寂然兜术天。下生三天，上真三品之位复次。F生于景，景为黄色，而成不骄乐天。下生三天，中真三品之位复次。景生于遁，遁为白色，而成洞元化应声天。下生三天，下真三品之位复次。元生于融，融为紫色，而成灵化梵辅天。下生三天，上仙三品之位复次。融生于炎，炎为碧色，而成高虚清明天。下生三天，中仙三品之位复次。炎生于演，演为乌色，而成无想无结无爱天。下生三天，下仙三品之位。故此九气九色。光明上为三境三十六天也。三境降气，三界方生各于三清八方已。下降生三界五亿等天也。故九天谱经云：上从梵行太清之天三境，九气降为三界，天各一色，上禀气生未见五色一时混杂也。今所错者亦可知委，故诸天内音经云：三十二天皆以五合之气而成，空洞结而成章者，此是五篇真文生成五方，通为五行，合为五脏，混为二仪，四序生化，此应五方五合所育也。非关九气混为五色，今以五色合为云气相参盘郁，是其错也。
旧说：四梵名为四民之天。今按九天谱经云：三界应化三十二天，上从梵行太清天中气渐流降始生于混，混为苍色，而生二万、二千气，其色苍，气澄凝而成。贾奕天即明贾奕天，是四民最上初天，即明四民。非是太清四梵四天王天也。今言帝王者，统领八方，始名帝位。不审太虚无上常融天，太释王隆腾胜天，龙变梵度天，太极平育贾奕等天，乃是一天。北方五气元天，光同四方比地，各为小八天也。故明三界三十二天，上下重叠三元品生，亦为一天。分别四方，各属四正四九，列位及其分应上下相临，故东方九气青天，上为三界东华天也；南方三气丹天，上为三界南极天也；西方七气素天，上为三界西灵天也；北方五气元天，上为三界北真天也。五符经云：升为五云，化为五气。又按灵宝经云：五篇经文，生天立地，普植神灵，上为三境之元根，标天地以长存，镇五气于灵馆，制劫运于三关。即明五篇经文，上为三清之上，四天王位中为三界四天帝，主应为太清梵行四天而为四八三十二帝，八天生主，下为一天二十八宿，三十二帝又为比地，各列四方四九列位，又为一天五方净土。故按上清经及元门论等云：三界之上，而有八清天，名三清降气下生三界。今按八清天内而有太清天名重明。太清梵行之天而生四民，贾奕龙变太释常融等四天也。故法轮经云：超度过三罗八难，于是名灭度，如脱胞旷朗睹八清也。朗明四梵而处三清之下，四民三界之巅，上为八清之天。三界劫周二十八天已上，八清四民等八天，终无劫坏，故名三界八清天也。或云三界之中，从此天上自有华光不假，日月自然明朗，此是讹言，妄为大语，各自审明取C即解。何者言三清、三界凡圣降差有无不同，动寂各异，欲界六天、六欲，见生次上色界一十八天，在下六天舍欲爱色，次中六天渐舍色乐。又上六天色心随净，次上无色，由四轻尘色声、香味出于触体。渐舍心识，有待都忘。升虚入无出生灭境也。言三清上境妙化难思，九色宝光不假，日月无有昼夜，亦无去来，言三界之内假合成身者。洞真经云：天有一气则五气生焉。五篇真文附合，生体两半相合以为生。身以身为宅，心为主；人以神为本，神感应生也，故明神托五气共合为识。又明神合阴阳以为魂魄，若人六识清净，感生六慧六欲烦浊耽入六尘，故此生身命终之后，魂阳归天，魄阴归地，自守魄骨以为尸主。生时罪福并以神当神，更托生别感诸气，四生六，趣应感俱然上天下地，清浊有异，应化三界并感阴阳。既感阴阳，宁无日月。若是仙家道品，自有仙光，不假日月，神通明朗，三界见著色欲染尘，二景其滋，日月皆有并具昼夜，三光齐临二十八宿，璇玑不定，宿有时转，天有劫期，上下数交百六运会。今按灵宝九天生神经云：日月星宿，阴阳五行，人民品物，并受生成，则明三界皆有日月也。又按元妙经云：于此界外八方世界皆上有罗天重重，别置日月五星，二十八宿，亦与南天下宛利同无异也。又按元门论及大洞经云：九天真人呼日为濯曜，罗三天真人呼日为圆光，蔚太素天中呼日为眇景，皇上清真人呼日为九曜，生泰清天中仙人呼日为太明，太极天中呼日为圆明，玉贤天中呼日为微元，东华真人呼日为紫曜，明亦名元珠，亦谓始晖，亦谓太明，亦谓日名郁仪，亦谓月名，结U。亦生人首上为眼目。故玉京山经云：俯仰存太上，华景秀丹田。左顾提郁仪，右盼携结U。普明天人皆有眼目，三界日月亦同人目也。三界图云：其天中心皆有昆山，又名须弥山也。其山高阔，傍障四方，日月绕山互为昼夜，日在东方于逯境界，日正中时光，及南方浮利境界以为日出。日在南方于正中时耶。尼境界以为日出。西方日正中时光，及北方郁单以为日出；日在北方于正中时，东方境界以为日出者，今虽四序合宿，是同冬夏二至昼夜不等，日若绕山，四方合停，出没既异，则无山隔，今以形象难诘或详日出处，即有映体。东方日中，南即渐明，南方初出，日既映山，其日合如立竖半镜。今泰山上而有日观，遥望日初出在于地中，其状形如横出半镜以望，初出非映山也。若其日出之处，即是须弥，其山不高不能映日，即知日出在地中也。故易C云：爻也者，效也。效也者，象也。象效于天，以为爻象也。故日在地下，明夷之卦为日处夜，阳降阴升也。日出地上，阳升阴降也。故地上有日，晋卦是也。故在午后，日昃之离，不鼓缶而歌，阴生阳降也。言阴阳璇玑昼夜递兴，日直绕山C何律吕，日若绕山，璇玑须停，四方度量何为不等。言二月八月昼夜各中馀月长短，南北互差，故月建在子，冬至之分。日极于南，昼短夜长，日出于巽，日没于坤。从左行而至于巽，历于夜分西北东方三方。天下一十九位分为五更，皆处于夜昼以巳丙午丁未等以为昼。日即明夜统西北东方三方，天下皆处于夜，唯独南方以为昼日即明。日月非隔山也。又月建在午，夏至之分，日极于北，夜短昼长，日出于艮，日入于乾。从艮左行而历昼位东南西方一十九位，三方天下以为昼日，惟独北方亥壬子癸丑等五辰而处于夜，重明日月非隔山也。又明夏至之日出没艮乾，东南西方三方天下一时为昼。冬至之日出没巽坤，西北东方三方天下一时为夜。日既绕山，四方互明，未审此节，日映山不又明。夏至之日，日出于艮，日入于乾。其昆山合近于子，日既远山不合，更远何故起难，为日映山也。其昆山向北百千万里，则非东方日正中，时南方卯地以为日出也。又明月建在子，冬至之日，日出于巽，日没于坤。其昆山既是映日，即合移就南方在于午分其此，土人不是南方，即合住在昆山北。其山既是天心不移，即明日月非映山也。又明一年，四时行焉。与日月合宿以定律吕，故一月建寅，寅与亥合其神徵明者。徵召万物而明月建在卯，合宿天魁，月建在辰；合宿从魁，月建在巳。合宿传送，月建在午；合宿小吉，月建在未；合宿胜光，月建在申；合宿太乙，月建在酉；合宿天刚，月建在戌；合宿太冲；月建在亥；合宿功曹，月建在子；合宿大吉，月建在丑；合宿神后十二，月建合宿行神、璇玑、玉衡，以定四序。四方、七宿，日夜互更即明一天。律吕同则南方律吕也。普天既同，四方同，天不合山隔也。后宣八景三光同兹五篇真文二象，通应具在玉京，流光品中间宣经理答申应用也。或有胡人摩尼珠说皆托一物，百六数，期三清八景降气通生西戎，即序全无分晓。或云言此天是属于地住，或云杂报世界故近。则不入六欲之天，远则不在三界二十八天之数，次上太皇黄曾天上人者，始名欲界最下天也。下愚小解因述便答三界之内，三元通生元各十二共三十六位，一天三界上象俱然。四梵八清下通元气既云地住，别号谁天杂报世界何气寄立，次上璇玑，下摄何方，下地杂报，上属何天。夫言天者，在上巅也。在上广覆谓之天也。在下厚载谓之地也。言天上天下，上下咸差。一天之中，上属元枢；一天之上，更属上象。此天即是太皇黄曾天中人也。言三界之内五种感生，虽同一天善恶两种所感，杂报命短无上品。仙家寿九百万岁，五方净土皆定寿年。洞室、虚宫上下不等。诚仙棋暂玩柯烂，樵人或二日逢仙，则经二百馀岁。诸仙人寿具显后章，唯此下地，净秽两别，远明三清。上降元气，下生三界。法象降成，真仙圣位各备。修科虽居三界，仙道原深，故消魔经云：三清上境，三十六天下备三界三十六帝，其三界劫尽被劫火，所烧其三洞，仙家不觉有火也。故明杂报世界善恶同天善者，福寿遐年恶者，浊辱、短促、净秽二土咸备一天。博地下方亦有上道，先标前错一十二条，审而观详，他义总晓。请详图录入道机要，次后显章具明前疑。太上曰：第一欲界六天：一曰太皇黄曾天，二曰大明玉完天，三曰清明何童天，四曰元胎平育天，五曰元明文举天，六曰七曜摩夷天。
第二色界一十八天：七曰虚无越衡天，八曰太极黥杼欤九曰赤明和阳天，十曰元明恭华天，十一曰曜明宗飘天，十二曰竺落皇笳天，十三曰虚明堂曜天，十四曰观明端静天，十五曰元明恭庆天，十六曰太焕极瑶天，十七曰元载孔升天，十八曰太安皇崖天，十九曰显定极风天，二十曰始黄孝芒天，二十一曰太黄翁重天，二十二曰无思江由天，二十三曰上揲阮乐天，二十四曰无极昙誓天。
第三无色界四天：二十五曰皓庭霄度天，二十六曰渊通元洞天，二十七曰翰宠妙成天，二十八曰秀乐禁上天。〈阙〉梵天元始曰：二十九曰常融天，三十曰玉降天，三十一曰梵度天，三十二曰贾奕天。
四天之上则为梵行，梵行之上则是上清之天。玉京元都紫微宫也。乃太上道君所治真人所登也。自四天之下二十八天分为三界，一天则有一帝王治其中。其天人皆是在世受持智慧上品之人，从善功所得自然衣食，飞行来去逍遥欢乐，但死生之限不断，犹有寿命。自有长短。下第一天人寿九万岁，以次转〈阙〉之。
太初时，老君从虚空，而下为太初之师，口吐开天经一部四十八万卷。
三清境者，玉清，上清，太清也。亦名三天，其三天者，清彻天，禹馀天，大赤天，是也。
佛即西方得道之圣人也。在三清之中，别有梵天居之于上帝。则如世之九卿奉天子也。
青城丈人，服朱光之袍，戴盖天之冠，佩三庭之印。施存，鲁人，学大丹之道，遇张申为云台治官，尝悬一壶如五升，器大化为天地。中有日月，夜宿其内，自号壶天人。
《五色线》：天上有白玉堂，壁上高列真仙之名。如人间之壁记。有朱笔注下云：降世为帝王，或为宰辅者。《春渚纪闻》：蒋颖叔为发运使，至泰州谒徐神公，坐定，了无言说。将起，忽自言曰：天上也不静，人世更不定叠。蒋因叩之。曰：天上已遣五百魔王来世间作官，不定叠。蒋复叩其身之休咎。徐谓之曰：发运亦是一赤天魔王也。
《行营杂录》：有士人贫甚，夜则焚香祈天，一夕，忽闻空中语曰：帝闵汝诚，使我问汝所欲。士曰：愿此生衣食粗足，逍遥山水间，以终其身足矣。空中大笑曰：此上界神仙之乐，何可易得。若求富贵则可矣。
《记事珠》：沈羲为仙人所迎，见老君，以金案玉盘赐之。后授官，为碧落侍郎。

[book_title]乾象典第十五卷
阴阳部汇考
《易经》
《乾卦》
乾，元，亨，利，贞。
〈本义〉六画者，伏羲所画之卦也。一者，奇也，阳之数也。乾者，健也，阳之性也。伏羲仰观俯察，见阴阳有奇耦之数，故画一奇以象阳，画一耦以象阴；见一阴一阳有各生一阴一阳之象，故自下而上再倍而三以成八卦；见阳之性健，而其成形之大者为天，故三奇之卦名之曰乾，而拟之于天也。三画已具，八卦已成，则又三倍其画，以成六画，而于八卦之上各加八卦，以成六十四卦也。此卦六画皆奇，上下皆乾，则阳之纯而健之至也。故乾之名天之象，皆不易焉。
又
潜龙勿用，阳在下也。
〈本义〉阳谓九，下谓潜。〈大全〉双湖胡氏曰：小象于乾曰阳，在下也。于坤曰阴，始凝也。阴阳之称始此。盖以六十四卦阴阳之初，爻即太极所生两仪之一，以为诸卦通例阴阳之名。一立而动静健顺、刚柔奇偶、小大尊卑、变化进退、往来之称，亦由是而著矣。
又
潜龙勿用，阳气潜藏。
〈程传〉方阳微潜藏之，时君子亦当晦隐未可用也。
《坤卦》
坤，元亨，利牝马之贞，君子有攸往，先迷，后得主，利西南，得朋。东北，丧朋，安贞，吉。
〈本义〉一者，偶也，阴之数也。坤者，顺也，阴之性也。阴之成形，莫大于地。此卦三画皆偶，故名坤，而象地。重之又得坤焉，则是阴之纯顺之至。故其名与象皆不易也。牝马顺，而健行者阳，先阴后阳，主义阴，主利西南。阴方东北，阳方安顺之为也，贞健之守也。
又
象曰：履霜坚冰，阴始凝也，驯致其道，至坚冰也。
〈大全〉刘氏曰：坤初六，在ィ为五月一阴始生，使有凝意，验之井泉已寒，然去冰霜之时尚远。圣人见微知著，谓所履者已凝之霜，驯致其道则至坚冰矣。
《泰卦》
泰：小往大来，吉亨。
〈程传〉小谓阴，大谓阳。往，往居于外也。来，来居于内也。阳气下降，阴气上交也。阴阳和畅则万物生，遂天地之泰也。
彖曰：泰，小往大来，吉亨，则是天地交而万物通也，上下交而其志同也。内阳而外阴，内健而外顺，内君子而外小人，君子道长，小人道消也。
《否卦》
否之匪人，不利君子贞，大往小来。彖曰：否之匪人，不利君子贞，大往小来。则是天地不交而万物不通也，上下不交而天下无邦也。内阴而外阳，内柔而外刚，内小人而外君子，小人道长，君子道消也。
〈本义〉否，闭塞也，正与泰反。
《系辞上传》
一阴一阳之谓道。
〈本义〉阴阳迭运者，气也。其理则所谓道。〈大全〉朱子曰：一阴一阳之谓道，阴阳何以谓之道，当离合看。一阴一阳之谓道，则阴阳是气不是道。所以为阴阳者乃道也。若只言阴阳之谓道，则阴阳是道。今曰一阴一阳，则是所以循环者乃道也，一阖一辟谓之变亦然。又曰：理则一而已，其形者则谓之器，其不形者则谓之道。然而道非器不形，器非道不立，盖阴阳亦器也。而所以阴阳者道也，是以一阴一阳往来不息，而圣人指是，以明道之全体也。此一阴一阳之谓道之说也。问一阴一阳之谓道便是太极否。曰：阴阳只是阴阳，道便是太极。程子说：所以一阴一阳者，道也。问一阴一阳之谓道，曰：以一日言之，则昼阳而夜阴。以一月言之，则望前为阳望后为阴。以一岁言之则春夏为阳，秋冬为阴。从古至今恁地滚将去，只是这个阴阳。是孰使之然哉，乃道也。从此句下文分两脚，此气之动，为人为物浑是一个道理。故人未生以前，此理本善。所以谓继之者善。此则属阳。气质既定，为人为物。所以谓成之者性。此则属阴。又曰：一阴一阳此是天地之理，如大哉乾元，万物资始，乃继之者善也。乾道变化，各正性命，此成之者性也。这一段是说天地生成万物之意，不是说人性上事。
又
阴阳不测之谓神。
〈本义〉张子曰：两在，故不测。
又
阴阳之义配日月。
〈大全〉朱子曰：阴阳之义，便是日月相似。
《周礼》《地官》
大司徒二曰：以阳礼教让，则民不争。三曰：以阴礼教亲，则民不怨。
〈注〉阳礼谓乡射饮酒之礼也，阴礼谓男女之礼。昏姻以时，则男不旷，女不怨。
牧人
凡阳祀，用U牲毛之，阴祀用黝牲毛之。〈注〉阴祀祭地北郊及社稷也，阳祀祭天于南郊及宗庙。
山虞：仲冬斩阳木，仲夏斩阴木。〈注〉阳木生山南者，阴木生山北者。
《春官》
大宗伯
以天产作阴德，以中礼防之，以地产作阳德，以和乐防之。
〈注〉天产者动物，地产者植物，阴德阴气在人者，阴气，虚纯之则劣。故食动物，作之使动过则伤性，制中礼以节之。阳德阳气在人者。阳气盈，纯之则躁。故食植物，作之使静过则伤性，制和乐以节之。
典同
掌六律六同之和，以辨天地四方阴阳之声，以为乐器。〈注〉阳声属天，阴声属地，天地之声布于四方，郑司农云：阳律以竹为管，阴律以铜为管。竹，阳也。铜，阴也。各顺其性，同助阳宣气，与之同，皆以铜为之。
卜师
凡卜，辨龟之上下左右阴阳，以授命龟者，而诏相之。〈注〉阴后m也，阳前m也。
卜梦
掌其岁时，观天地之会，辨阴阳之气。〈注〉其岁时，今岁四时也。天地之会建厌所处之日。辰阴阳之气休王前后。〈疏〉天地之会阴阳之气，年年不同，故云今岁四时也。建谓斗柄所建，谓之阳建。故左还于天厌谓日，前一次谓之阴建。故右还于天，故堪舆天老曰假令正月，阳建于寅，阴建在戌，日辰者，日据干长据支。观此建厌所在，辨阴阳之气，以知吉凶也。
家宗人
以冬日至，致天神人鬼。以夏日，至致地示物魅〈音媚〉。〈注〉天人阳也，地物阴也，阳气升而祭鬼神，阴气升而祭地o物魅。所以顺其为人与物也。〈疏〉郑云：天人阳也者，此解冬日至祭天神人鬼之意，以其阳，故十一月一阳生之月，当阳气升而祭之也。云地物阴也者。此解夏日至祭地，o之意以其阴故五月一阴生之日，当阴气升而祭之也。云所以顺其为人与物也者，各顺阴阳而在冬夏至也。
《秋官》
柞氏夏日至，令刊阳木而火之。冬日至，令剥阴木而水之。
〈注〉刊，剥。谓砍去次地之皮，火之水之使其肄不生。〈疏〉夏至之日则阴生，冬至阳生。阳木得阴而鼓。阴木得阳而发。故须其时而刊剥之也。山虞取其坚刃，冬斩阳、夏斩阴，此欲死之。故夏阳木冬阴木。
《冬官》
轮人
凡斩毂之道，必矩其阴阳。阳也者，稹理而坚。阴也者，疏理而柔。是故以火养其阴，而齐诸其阳，则毂虽敝不r。
〈疏〉此欲斩毂之时，先就树刻之，记识其向日为阳。背日为阴之处，必记之者，为后以火养其阴故也。毂若不以火养炙阴柔之处，使坚与阳齐等，后以革鞔，阴柔之处，木则疲减革不著，木必有暴起。若以火养之，虽敝尽不r暴也。
矢人
水之以辨其阴阳，夹其阴阳以设其比。〈订义〉赵氏曰：阳竹轻清，阴竹重浊。然生而混成不可辨也。惟水随物轻重，而应之以浮沉。所以辨其阴阳者。欲以设其比须使轻重均方可也。
《礼记》《月令》
仲夏之月，日长至，阴阳争，死生分。
〈陈注〉夏至日长之极，阳尽午中而微阴，眇重渊矣。此阴阳争辨之际也，物之感阳气而方长者生，感阴气而已成者死，此死生分判之际也。〈大全〉方氏曰：阴阳争者以阴，方来而阳始遇，遇故争也。仲冬亦言之者以阳，方来而与阴，遇故也，阳主生阴主死。微阴既生则万物向乎死矣，故死生之理于是分也。
又
仲冬之月，日短至，阴阳争，诸生荡。
〈注〉争者阴方盛，阳欲起。
《礼运》
故人者，其天地之德。阴阳之交，鬼神之会，五行之秀气也。
〈疏〉阴阳则天地也。据其气谓之阴阳，据其形谓之天地。独阳不生，独阴不成。二气相交乃生。故云阴阳之交也。〈大全〉陈氏曰：人受阴阳二气而生，此身莫非阴阳，如气阳血阴，脉阳体阴，头阳足阴。上体为阳，下体为阴。至于口之语默，目之寤寐，鼻息之呼吸，皆有阴阳分属。又曰：鬼神只是阴阳二气之屈伸往来。自二气言之，神是阳之灵，鬼是阴之灵。自一气言之，则气之方伸而来者，属阳为神。气之已屈而往者，属阴为鬼。其实二气亦只一气耳。
故天秉阳，垂日星。地秉阴，窍于山川。
〈大全〉刘氏曰：天也者，阳气之所积，故曰秉阳焉。地也者，阴气之所积，故曰秉阴焉。阴气合阳于天上，则为日星。是以其光下垂焉。阳气合阴于地下，则为山川。是以其窍上通焉。
又
以阴阳为端，故情可睹也。
〈陈注〉情之善者属阳，恶者属阴。求其端于阴阳，则善恶可得而见。〈大全〉方氏曰：阴阳者万物之情，以阴阳为端则其情可探，而见故情可睹也。
又
是故，礼必本于大一，分而为天地，转而为阴阳。
〈疏〉天地二形既分，而天之气运转为阳，地之气运转为阴。而制礼者贵左以象阳，贵右以法阴。又因阳时而行赏，因阴时而行罚也。
《黄帝素问》《金匮真言论》
阴中有阴，阳中有阳。平旦至日中，天之阳，阳中之阳也。日中至黄昏，天之阳，阳中之阴也。合夜至鸡鸣，天之阴，阴中之阴也。鸡鸣至平旦，天之阴，阴中之阳也。故人亦应之。
夫言人之阴阳，则外为阳，内为阴。言人身之阴阳，则背为阳，腹为阴。言人身之藏府中阴阳，则藏者为阴，府者为阳。肝心脾肺肾五藏皆为阴，胆胃大肠小肠膀胱三焦六府皆为阳。所以欲知阴中之阴，阳中之阳者，何也。为冬病在阴，夏病在阳，春病在阴，秋病在阳，皆视其所得为施针石也。故背为阳，阳中之阳，心也。背为阳，阳中之阴，肺也。腹为阴，阴中之阴，肾也。腹为阴，阴中之阳，肝也。腹为阴，阴中之至阴，脾也。此皆阴阳、表里、内外、雌雄相输应也，故以应天之阴阳也。
《阴阳应象大论》
黄帝曰：阴阳者，天地之道也。万物之纲纪，变化之父母。生杀之本始，神明之府也。
治病必求于本，故积阳为天，积阴为地。阴静阳躁，阳生阴长，阳杀阴藏，阳化气阴成形，寒极生热，热极生寒，寒气生浊，热气生清。清气在下，则生飧泄。浊气在上，则生胀。此阴阳反作，病之逆从也。故清阳为天，浊阴为地。地气上为云，天气下为雨，雨出地气，云出天气。故清阳出上窍，浊阴出下窍，清阳发腠理，浊阴走五藏，清阳实四支，浊阴归六府。
水为阴，火为阳，阳为气，阴为味，阴味出下窍，阳气出上窍。味厚者为阴，薄为阴之阳。气厚者为阳，薄为阳之阴。
阴阳者，血气之男女也。左右者，阴阳之道路也。水火者，阴阳之徵兆也。阴阳者，万物之能始也。故曰：阴在内，阳之守也。阳在外，阴之使也。
《阴阳离合论》
岐伯曰：阴阳者，数之可十，推之可百。数之可千，推之
可万。万之大不可胜数，然其要一也。天覆地载，万物方生。未出地者，命曰阴处，名曰阴中之阴。则出地者命曰阴中之阳。阳予之正，阴为之主。
《天元纪大论》
鬼臾区曰：左右者，阴阳之道路也。水火者，阴阳之徵兆也。
寒暑燥湿风火，天之阴阳也。三阴三阳上奉之，木火土金水火，地之阴阳也。生长化收藏下应之。天以阳生阴长，地以阳杀阴藏。天有阴阳，地亦有阴阳。木火土金水火，地之阴阳也。生长化收藏，故阳中有阴，阴中有阳。所以欲知天地之阴阳者，应天之气，动而不息，故五岁而右迁。应地之气，静而守位，故六期而环会。动静相召，上下相临，阴阳相错，而变由生也。子午之岁，上见少阴。丑未之岁，上见太阴。寅申之岁，上见少阳。卯酉之岁，上见阳明。辰戌之岁，上见太阳。巳亥之岁，上见厥阴。少阴，所谓标也。厥阴，所谓终也。厥阴之上，风气主之。少阴之上，热气主之。太阴之上，湿气主之。少阳之上，相火主之。阳明之上，燥气主之。太阳之上，寒气主之。所谓木也，是谓六元。
《五运行大论》
黄帝问曰：论言天地之动静，神明为之纪。阴阳之升降，寒暑彰其兆。余闻五运之数于夫子，夫子之所言，正五气之各主岁尔。首甲定运，余因论之。鬼臾区曰：土主甲己，金主乙庚，水主丙辛，水主丁壬，火主戊癸。子午之上，少阴主之。丑未之上，太阴主之。寅申之上，少阳主之。卯酉之上，阳明主之。辰戌之上，太阳主之。己亥之上，厥阴主之。不合阴阳，其故何也。岐伯曰：是明道也，此天地之阴阳也。夫数之可数者，人中之阴阳也。然所合数之可得者也。夫阴阳者，数之可十，推之可百，数之可千，推之可万。天地阴阳者，不可以数推，以象之谓也。
帝曰：论言天地者，万物之上下左右者，阴阳之道路，未知其所谓也。岐伯曰：所谓上下者，岁上下见阴阳之所在也。左右者，诸上见厥阴，左少阴，右太阳。见少阴，左太阴，右厥阴。见太阴，左少阳，右少阴。见少阳，左阳明，右太阴。见阳明，左太阳，右少阳。见太阳，左厥阴，右阳明。所谓面北而命其位，言其见也。帝曰：何谓下。岐伯曰：厥阴在上，则少阳在下，左阳明，右太阴。少阴在上，则阳明在下，左太阳，右少阳。太阴在上，则太阳在下，左厥阴，右阳明。少阳在上，则厥阴在下，左少阴，右太阳。阳明在上，则少阴在下，左太阴，右厥阴。太阳在上，则太阴在下，左少阳，右少阴。所谓面南而命其位，言其见也。
《六微旨大论》
帝曰：愿闻天道，六六之节盛衰，何也。岐伯曰：上下有位，左右有纪，故少阳之右，阳明治之。阳明之右，太阳治之。太阳之右，厥阴治之。厥阴之右，少阴治之。少阴之右，太阴治之。太阴之右，少阳治之。此所谓气之标，盖南面而待之也。
《五常政大论》
帝曰：天不足西北，左寒而右凉。地不满东南，右热而左温。其故何也。岐伯曰：阴阳之气，高下之理，大小之异也。东南方，阳也。阳者其精降于下，故右热而左温。西北方，阴也。阴者其精奉于上，故左寒而右凉。是以地有高下，气有温凉，高者气寒，下者气热。故适寒凉者胀，之温热者疮。下之则胀已，汗之则疮已。此凑理开闭之常，大小之异耳。帝曰：其于寿夭何如。岐伯曰：阴精所奉其人寿，阳精所降其人夭。帝曰：一州之气，生化寿夭不同，其故何也。岐伯曰：高下之理，地势使然也。崇高则阴气治之，污下则阳气治之。阳胜者先天，阴胜者后天。此地理之常，生化之道也。
《汲冢周书》《时训解》
草木不黄落是谓愆阳，水不冰是谓阴负，水泉不动，阴不承阳。
《管子》《乘马篇》
春秋冬夏，阴阳之推移也。时之短长，阴阳之利用也。日夜之易，阴阳之化也。然则阴阳正矣，虽不正，有馀不可损，不足不可益也。天地莫之能损益也。
《四时篇》
阴阳者，天地之大理也。四时者，阴阳之大经也。
《淮南子》天文训
天地之袭精为阴阳，阴阳之专精为四时，四时之散精为万物。积阳之热气生火，火气之精者为日，积阴之寒气为水，水气之精者为月。日月之淫，为精者，为星辰。
天道曰圆，地道曰方。方者主幽，圆者主明。明者，吐气者也，是故火曰外景。幽者，含气者也，是故水曰内景。吐气者施，含气者化，是故阳施阴化。天之偏气，怒者为风。地之含气，和者为雨。阴阳相薄，感而为雷，激而为霆，乱而为雾。阳气胜则散而为雨露，阴气胜则凝而为霜雪。毛羽者，飞行之类也，故属于阳。介鳞者，蛰伏之类也，故属于阴。日者，阳之主也。是故春夏则群兽除，日至而麋鹿解。月者，阴之宗也。是以月虚而鱼脑减，月死而蠃{。
阴气极，阳气萌，故曰冬至为德。阳气极，阴气萌，故曰夏至为刑。阴气极，则北至北极，下至黄泉，故不可以凿地穿井，万物闭藏，蛰虫首穴，故曰德在室。阳气极，则南至南极，上至朱天，故不可以夷丘上屋，万物蕃息，五谷兆长，故曰德在野。日冬至则水从之，日夏至则火从之。故五月火正而水漏，十一月水正而阴胜。阳气为火，阴气为水，水胜故夏至湿，火胜故冬至燥。燥故炭轻，湿故炭重。日冬至，井水盛，盆水溢，羊脱毛，麋角解，鹊始巢，八尺之修，日中而景丈三尺。日夏至，而流黄泽，石精出，蝉始鸣，半夏生，蚊虻不食，驹犊鸷鸟不搏，黄日八尺之景修，径尺五寸。景修则阴气胜，景短则阳气胜。阴气胜则为水，阳气胜则为旱。阴阳刑德有七舍，何谓七舍，室堂庭门巷术野。十二月德，居室三十日，先日至十五日，后日至十五日，而徙所居，各三十日，德在室则刑在野，德在堂则刑在术，德在庭则刑在巷，阴阳相得则刑德合门。八月二月，阴阳气均，日夜分平，故曰刑德合门。
天不发其阴，则万物不生。地不发其阳，则万物不成。夏日至则阴乘阳，是以万物就而死。冬日至则阳乘阴，是以万物仰而生。昼者阳之分，夜者阴之分，是以阳气胜则日修而夜短，阴气胜则日短而夜修。道曰：规始于一，一而不生，故分而为阴阳。阴阳合和而万物生。
天地以设，分而为阴阳，阳生于阴，阴生于阳，阴阳相错，四维乃通。
地形训
至阴生牝，至阳生牡。
本经训
阴阳者，承天地之和，形万殊之体。含气化物以成埒类。赢缩卷舒，沦于不测。终始虚满，转于无原。
《大戴礼》曾子天圆
阳之精气曰神，阴之精气曰灵。神灵，品物之本也。而礼乐仁义之祖也。而善否治乱所兴作也。阴阳之气，各尽其所，则静矣。偏则风，俱则雷，交则电，乱则雾，和则雨。阳气胜则散为雨露，阴气胜则凝为霜雪。阳之专气为雹，阴之专气为霰。霰雹者，一气之化也。毛虫毛而后生，羽虫羽而后生。毛羽之虫，阳气之所生也。介虫介而后生，鳞虫鳞而后生。介鳞之虫，阴气之所生也。唯人为裸匈而后生也，阴阳之精也。毛虫之精者曰麟，羽虫之精者曰凤，介虫之精者曰龟，鳞虫之精者曰龙。裸虫之精者曰圣人。龙非风不举，龟非火不兆。此皆阴阳之际也。
宋周子太极图
朱子曰：　此所谓无极而太极也，所以动而阳静而阴之本体也。然非有以离乎阴阳也。即阴阳而指其本体，不杂乎阴阳而为言尔。此○之动而阳静。而阴也中○者，其本体也。者阳之动也，○之用所以行也。者阴之静也，○之体所以立也。者之根也。者之根也。此阳变阴合而生水火木金土也。ㄟ者阳之变也，者阴之合也，阴盛故居右，阳盛故居左。阳稚故次火，阴稚故次水。冲气故居中，而水火之。交系乎上，阴根阳，阳根阴也。水而木，木而火，火而土，土而金，金而复水，如环无端，五气布而四时行也。○五行一，阴阳五殊二，实无馀次也。阴阳一太极精，粗本末无彼此也，太极本无极上天之载，无声臭也。五行之生，各一其性，气殊质异，各一其○，无假借也。此无极二五所以妙合而无间也。○乾男坤女，以气化者，言也各一其性，而男女一太极也。○万物化生，以形化者，言也各一其性，而万物一太极也。
无极而太极，太极动而生阳，动极而静，静而生阴，静
极复动。一动一静，互为其根，分阴分阳，两仪立焉。
太极之有动静，是天命之流行也。所谓一阴一阳之谓道，动极而静，静极复动，一动一静，互为其根。命之所以流行而不已也。动而生阳，静而生阴，分阴分阳，两仪立焉。分之所以一定而不移也。盖太极者，本然之妙也。动静者，所乘之机也。太极，形而上之道也。阴阳，形而下之器也。是以自其著者而观之，则动静不同时，阴阳不同位，而太极无不在焉。自其微者而观之，则冲漠无朕，而动静阴阳之理，已悉具于其中矣。
阳变阴合，而生水火木金土，五气顺布，四时行焉。
有太极，则一动一静而两仪分。有阴阳，则一变一合而五行具。然五行者，质具于地，而气行于天者也。以质而语其生之序，则曰：水火木金土，而水木阳也，火金阴也。以气而语其行之序，则曰：木火土金水，而木火阳也，水金阴也。又统而言之：则气阳而质阴也。又错而言之：则动阳而静阴也。盖五行之变，至于不可穷然无适，而非阴阳之道，至其所以为阴阳者，则又无适而非太极之本然也，夫岂有所亏欠间隔哉。
五行一阴阳也，阴阳一太极也。太极本无极也，五行之生也，各一其性。
五行异质，四时异气，而皆不能外乎阴阳。阴阳异位，动静异时，而皆不能离乎太极。
无极之真，二五之精，妙合而凝。乾道成男，坤道成女，二气交感，化生万物。万物生生，而变化无穷焉。夫天下无性外之物，而性无不在此无极，二五所
以混融而无问者也。所谓妙合者也，真以理言，无妄之谓也。精以气言，不二之名也。凝者聚也，气聚而成形也。盖性为之主，而阴阳五行，为之经纬错综，又各以类凝聚而成形焉。阳而健者成男，则父之道也。阴而顺者成女，则母之道也。是人物之始，以气化而生者也。气聚成形，则形交气感，遂以形化，而人物生生变化无穷矣。
阴阳部总论一
《易经》
坤卦
阴虽有美，含之以从王事，弗敢成也。地道也，妻道也，臣道也，地道无成，而代有终也。
〈程传〉为下之道，不居其功。含晦其章美，以从王事，代上以终其事，而不敢有其成功也。犹地道，代天终物而成功，则主于天也。妻道亦然。〈大全〉朱子曰：天地之间万物粲然。而陈者皆阴丽于阳，其美外见者也。六三、六五皆以阴居阳，故三则曰阴虽有美，而五则曰美在其中。然三方进而位不中者也。故虽有美而尚含之。五正位而居体者也，故美在其中，而发于事业。人臣事业之著于世，固自有时，殆不可挟才能而躐进以取三五，同功嫌迫之祸也。
又
阴疑于阳必战，为其嫌于无阳也。故称龙焉，犹未离其类也。故称血焉，夫元黄者，天地之杂也，天元而地黄。
〈程传〉阳大阴小，阴必从阳。阴既盛极，与阳偕矣。是疑于阳也，不相从则必战。卦虽纯阴，恐疑无阳，故称龙见，其与阳战也。于野，进不已而至于外也。盛极而进不已则战矣。虽盛极，不离阴类也。而与阳争，其伤可知。故称血阴既盛极，至与阳争，虽阳不能无伤，故其血元黄。〈本义〉疑谓钧敌，而无小大之差也，坤虽无阳，然阳未尝无也。血阴属，盖气阳而血阴也。元黄，天地之正色，言阴阳皆伤也。
系辞下传
阳卦多阴，阴卦多阳。
〈本义〉震坎艮为阳卦，皆一阳二阴。巽离兑为阴卦，皆一阴二阳。〈大全〉潜室陈氏曰：二耦一奇，即奇为主，是为阳卦。二奇一耦，即耦为主，是为阴卦。故曰：阳卦多阴，阴卦多阳。
其故何也，阳卦奇，阴卦耦。
〈本义〉凡阳卦皆五画，凡阴卦皆四画。〈大全〉三山林氏曰：阳卦宜多阳而多阴，阴卦宜多阴而多阳，何也。盖阳卦之数，必五奇数也。奇则阴画自多。阴卦之数，必四耦数也。耦则阳画自多。其多阴多阳，皆自然而然，非人力所能参也。
其德行何也，阳一君而二民，君子之道也。阴二君而一民，小人之道也。
〈本义〉君谓阳，民谓阴。〈大全〉朱子曰：二君一民，试教一个民而有两个君，看是甚模样。
又
子曰：乾坤，其易之门耶。乾，阳物也。坤，阴物也。阴阳合德，而刚柔有体，以体天地之撰，以通神明之德。
〈大全〉朱子曰：乾阳物，坤阴物。阴阳，形而下者。乾坤，形而上者。天地之撰即是说他做处。○徐氏曰：阳画为乾，阴画为坤，门犹阖户辟户之义。一阖一辟为易之门，其变无穷，皆二物也。阴阳合德，谓二物交错而相得有合。刚柔有体，谓成卦爻之体也。天地之撰，阴阳造化之迹也。有形可拟。故曰：体神明之德，阴阳健顺之性也。有理可推故曰通。○凌氏曰：乾坤物于阴阳，而由阴阳以阖辟。故曰：乾，阳物也。坤，阴物也。○胡氏曰：其初也，阴阳分而为两仪，阴阳之合则为四象八卦，而刚柔于是乎有体，著而天地之撰，微而神明之德，皆自乾开其始，而坤成其终。故曰：乾坤，易之门。
说卦传
观变于阴阳而立卦，发挥于刚柔而生爻。
〈大全〉朱子曰：观变于阴阳且统说道，有几画阴几画阳，成个甚卦，发挥刚柔，却是就七八九六上。说初间做这卦时，未晓得是变与不变，及至发挥出刚柔了，方知这是老阴少阴，那是老阳少阳。杨氏曰：数既形矣，卦斯立焉，圣人因其变之，或九或七而为阳。因其变之，或六或八而为阴。变至十有八而卦成焉。圣人无与也，特观其变而立之尔。故曰：观变于阴阳而立卦。卦既立矣，爻斯生焉。圣人因其数之阳，而发明其为爻之刚。因其数之阴，而发明其为爻之柔。圣人无与也，特发挥之尔。故曰：发挥于刚柔而生爻。
又
昔者，圣人之作易也，将以顺性命之理。是以立天之道，曰阴与阳。立地之道，曰柔与刚。立人之道，曰仁与义。兼三才而两之，故易六画而成卦，分阴分阳，迭用柔刚，故易六位而成章。
〈大全〉朱子曰：阴阳是阳中之阴阳，刚柔是阴中之阴阳。刚柔以质言，是有个物了见得是刚底柔底。阴阳以气言，仁义看来当作义与仁，当以仁对阳仁。若不是阳刚，如何做得许多造化。义虽刚却主于收敛，仁却主发舒这也。是阳中之阴，阴中之阳互藏其根之意。且如今人用赏罚，到得与人，自是无疑，便做将去。若是刑杀时，便迟疑不肯果决做。这见得阳舒阴敛，仁属阳义属阴处。勉斋黄氏曰：天之道，不外乎阴阳、寒暑、往来之类是也。地之道，不外乎刚柔、山川、流峙之类是也。人之道，不外乎仁义、事亲、从兄之类是也。阴阳以气言刚柔，以质言仁义，以理言虽若有所不同，然仁者阳刚之理也，义者阴柔之理也，其实则一而已。
又
战乎乾，乾，西北之卦也，言阴阳相薄也。
〈大全〉杨氏曰：他卦不言战，而乾言战，则乾西北之卦九十月之交，阴盛阳微之时，故不能无战，何则阴疑于阳必战，不然则坤之上六、十月之卦也，何以言龙战于野。由此而观，则言阴阳相薄之语，不为虚设矣。
《礼记》礼器
天道至教，圣人至德。庙堂之上，尊在阼，牺尊在西。庙堂之下，县鼓在西，应鼓在东。君在阼，夫人在房，大明生于东，月生于西。此阴阳之分，夫妇之位也。君西酌牺象，夫人东酌尊，礼交动乎上，乐交应乎下，和之至也。
〈陈注〉天道阴阳之运，极至之教也。圣人礼乐之作，极至之德也。〈大全〉周氏曰：雷，阳也，牛，阴也。故尊在左，而牺尊在右者，阴阳之位也。以县鼓而对应鼓，则应鼓非县乃旋之者也。以应鼓而对县鼓，则县鼓非应乃倡之者也。倡者为阳，和者为阴。故县鼓在右，而应鼓在左者，阴阳之配也。君在东阼，所以祖日之生于东。夫人在西房，所以祖月之生于西。此阴阳之位也。君在东阼而西酌牺象，所以祖日之西行。夫人在西房而东酌尊，所以祖月之东行。此阴阳之配也。君，阳也。夫人，阴也。君与夫人之礼交举于上，此阴阳之体见于礼者也。六律阳声也。六吕阴声也。律吕之声交应于下，此阴阳之声发于乐者也。一阴一阳谓之道，而道者，德教之所自出也。
郊特牲
飨E有乐，而食尝无乐，阴阳之义也。凡饮，养阳气也。凡食，养阴气也。故春E而秋尝，春飨孤子，秋食耆老，其义一也。而食尝无乐。饮，养阳气也，故有乐。食，养阴气也，故无声。凡声，阳也，鼎俎奇而笾豆偶，阴阳之义也。
〈大全〉长乐陈氏曰：鼎俎之实以天产为主，而天产阳属，故其数奇。笾豆之实以地产为主，而地产阴属，
故其数偶。
又
乐由阳来者也，礼由阴作者也，阴阳和而万物得。〈陈注〉乐所以发阳道之舒畅，礼所以肃阴道之收敛，一阖一辟，而万事得宜也。
又
君之南乡，答阳之义也。
〈大全〉周氏曰：阳即天也。
又
社祭土而主阴气也，君南乡于北牖下答阴之义也。
〈陈注〉地秉阴，则社乃阴气之主，社之主设于坛上，北面而君来，北墙下南向祭之，盖社惟立坛枚环之，以墙既地道主阴，故其主北向而君南向对之。
又
是故丧国之社屋之，不受天阳也，薄社北牖，使阴明也。
〈陈注〉屋其上则天阳不入，牖于北则阴气可通，阴明则物死也。
又
大报天而主日也，兆于南郊，就阳位也。
〈陈注〉日者众阳之宗，故就阳位而立郊。
又
昏礼不用乐，幽阴之义也。乐，阳气也。
〈大全〉长乐陈氏曰：乐由阳来，而声为阳气。礼由阴作，而昏为阴义。故周官大司徒以阴礼教亲，则民不怨。然则昏之为礼，其阴礼欤古之制礼者，不以吉礼干凶礼，不以阳事干阴事，则昏礼不用乐，幽阴之义也。
又
有虞氏之祭也，尚用气、血、腥、w、祭，用气也。殷人尚声，臭味未成，涤荡其声，乐三阕，然后出迎牲，声音之号。所以诏告于天地之间也。周人尚臭，灌用鬯臭，郁合鬯，臭阴达于渊泉，灌以圭璋，用玉气也，既灌，然后迎牲，致阴气也，萧合黍稷，臭阳达于墙屋，故既奠，然后x萧合膻芗。凡祭慎诸此，魂气归于天，形魄归于地，故祭求诸阴阳之义也，殷人先求诸阳，周人先求诸阴。
〈大全〉周氏曰：有虞氏尚气殷人，尚声周人，尚臭者，皆以宗庙之祭言之也。至于天地之祭，则天以升烟为主，地以荐血为主者。百王之所不易也。所谓尚气者，凡血告于室腥w荐，于堂有虞氏则血与腥w皆以为祭。是故为尚气也。所谓尚声者，先作乐以求诸阳，然后迎牲。所谓尚臭者，先灌以求诸阴，然后迎牲。然则有虞氏之尚气者，亦求诸阴阳之间而已矣。马氏曰：有虞氏之意，以为鬼神之所享在于敬，而不在于味。敬之所至，则味有所遗，故祭以血腥为始。有虞氏之尚气，殷人从而文之，故尚声乐，由阳来则凡声皆阳也。盖人之死也，魂气归于天，非求诸阳不足以报其魂也。殷人尚声，所以迎其魂之来也。殷既尚声，周人从而文之，故尚臭。臭气也，而气有阴阳之别，周人尚臭，灌用鬯臭，所以致阴气也。盖人之死也，形魄归于地，非求诸阴不足以格其神也。故臭阴达于渊泉，先求诸阴也，臭阴达于渊泉以下，之深者言之也。臭阳达于墙屋，以宗庙之所有言之也。盖魂魄具然后为人，周人既以求诸阴，又以求诸阳言之，则知有虞氏之用气，非不用味也。殷人先求诸阳，非不求诸阴也。谓之尚气，谓之尚声，谓之尚臭，皆以始言之，而其意各有主也。
又
祭黍稷加肺，祭齐加明水，报阴也。取yk燔燎升首，报阳也。
〈陈注〉祖考形魄归地属阴，而肺于五行属金，金水阴也。故加肺加明水，是以阴物而报阴灵也。黍稷，阳也，牲首亦阳。体魂气归天为阳，此以阳物报阳灵也。
乐记
阴阳相摩。
〈疏〉摩谓切迫，阴阳二气相切迫。
又
及夫礼乐之极乎天，而蟠乎地，行乎阴阳，而通乎鬼神。
〈疏〉礼法动静有常，乐法阴阳相摩，是礼乐行，平阴阳，阴阳和四时，玉烛应于礼乐，是礼乐行乎阴阳。
又
是故先王本之情性，稽之度数，制之礼义，合生气之和，道五常之行，使之阳而不散，阴而不密。
〈疏〉阳主发动，失在流散，先王教之，感阳气者不使放散也，密闭也。阴主幽静，失在闭塞，先王节民情，感阴气者，不有闭塞也。
又
天地D合，阴阳相得，煦妪覆育万物。
〈疏〉言体谓之天地，言气谓之阴阳，天地动作，则是
阴阳相得也。〈陈注〉D合，和气之交，感即阴阳相得之妙也。
祭统
jE，阳义也。尝A，阴义也。E者阳之盛也，尝者阴之盛也。故曰：莫重于E尝。古者于E也，发爵赐服，顺阳义也。于尝也，出田邑，发秋政，顺阴义也。
〈注〉言爵命属阳，国地属阴。〈疏〉E祭在夏，夏为炎暑，故为阳盛。尝祭在秋之时，阴功成就，故为阴盛。冬虽严寒，以物于秋成，故不得以冬A对夏E。爵命是生养之事，故属阳。国地是土地之事，故属阴。
昏义
天子理阳道，后治阴德。
又
是故男教不修，阳事不得。适见于天日为之食。妇顺不修阴事不得，适见于天月为之食。是故日食则天子素服，而修六官之职，荡天下之阳事。月食则后素服而修六宫之职，荡天下之阴事。故天子之与后，犹日之与月，阴之与阳，相须而后成者也。
《孔子家语》儒行解
冬夏不争阴阳之和。
执辔
鸟鱼生阴，而属于阳，故皆卵生。
又
至阴主牝，至阳主牡。
本命解
鲁哀公问于孔子曰：人之命与性何谓也。孔子对曰：分于道谓之命，形于一谓之性，化于阴阳，象形而发谓之生，化穷数尽谓之死。故命者性之始也，死者生之终也，有始则必有终矣。人始生而有不具者五焉，目无见，不能食，不能行，不能言，不能化。及生三月而微煦然后有见。八月生齿然后能食。期而生膑然后能行。三年囟合然后能言。十有六而精通然后能化。阴穷反阳，故阴以阳变。阳穷反阴，故阳以阴化。是以男子八月生齿，八岁而乱，二八而化。女子七月生齿，七岁而乱，二七而化。一阳一阴，奇偶相配，然后道合化成。性，命之端形于此也。
《春秋繁露》阳尊阴卑
天之大数，毕于十旬，旬天地之间，十而毕举。旬生长之功，十而毕成。十者，天之数所止也。古之圣人因天数之所止以为数，纪十如更始，民世世传之，而不知省其所起。知省其所起，则见天数之所始。见天数之所始，则知贵贱逆顺所在。知贵贱逆顺所在，则知天地之情著。圣人之宝出矣。是故阳气以正月始出，于地生育养长于上，至其功必成矣，而积十月。人亦十月而生，合于天数也。是故十月而成，人亦十月而成，合于天道也。故阳气出于东北，入于西北，发于孟春，毕于孟冬。而物莫不应是阳始出，物亦始出。阳方盛，物亦方盛。阳初衰，物亦初衰。物随阳而出入，数随阳而终始。三王之正，随阳而更起。以此见之，贵阳而贱阴也。故数日者，据昼而不据夜。数岁者，据阳而不据阴。不得达之义。是故春秋之于昏礼也，达未宋公而不达，宋公不宜称而达。达阳而不达阴，以天道制之也。丈夫虽贱皆为阳，妇人虽贵皆为阴。阴之中亦相为阴，阳之中亦相为阳。诸在上者皆为其下，阳诸在下者各为其上阴。阴犹沉也何名何有，皆并一于阳昌。力而辞功，故出云起，雨必令从之下。命之曰：天。雨不敢有其所出。上善而下恶，恶者受之，善者不受。夫喜怒哀乐之发，与清寒暑，其实一类也。喜气为而当春，怒气为清而当秋，乐气为太阳而当夏，哀气为太阴而当冬。四气者天与人所同有也。非人所当畜也。故可节而不可止也。节之而顺，止之而乱。人生于天而取化于天，喜气取诸春，乐气取诸夏，怒气取诸秋，哀气取诸冬。四气之心也。四肢之各有处，如四时寒暑不可移，若肢体，肢体移易其处，谓之壬人。寒暑移易其处，谓之败岁。喜怒移易其处，谓之乱世。明王正喜以当春，正怒以当秋，正乐以当夏，正哀以当冬。上下法此，以取天之道。春气爱，秋气严，夏气乐，冬气哀。爱气以生物，严气以成功，乐气以养生，哀气以丧终，天之志也。是故春气者，天之所以爱而生之。秋气清者，天之所以严而成之。夏气温者，天之所以乐而养之。冬气寒者，天之所以哀而藏之。春主生，夏主养，冬主藏，秋主收。生溉其乐以养，死溉其哀以藏，为人子者也。故四时之比父子之道，天地之志君臣之义也。阴阳，理人之法也。阴，刑气也。阳，德气也。阴始于秋，阳始于春，春之为言，犹ひ病Ｇ镏为言，犹湫湫也。ふ撸喜乐之貌也。湫湫者，忧悲之状也。是故春喜、夏乐、秋忧、冬悲，悲死而乐生，以夏养春，以冬丧秋，大人之志也。是故先爱而后严，乐生而哀终，天之常也。而人资诸天，大德而小刑也。是故人主近天之所近，远天之所远，大天之所大，小天之所小。是故天数右阳，而不右阴，务德而不务刑。刑之不可任以成世也，犹阴不可任以成岁也。为政而任刑，谓之逆天，非王道也。
天辩在人
难者曰：阴阳之会一岁，再遇于南方者。以中夏遇于北方者，以中冬冬丧物之气也。则其会于是何如金木水火各奉其所主，以从阴阳相与一力而并功，其实非独阴阳也。然而阴阳因之以起助其所主，故少阳因木而起助春之生也，太阳因火而起助夏之养也，少阴因金而起助秋之成也，太阴因水而起助冬之藏也。阴虽与水并气而合冬，其实不同。故水独有丧而阴不与焉。是以阳阴会于中冬者，非有丧也。春爱志也，夏乐志也，秋严志也，冬哀志也。故爱而有严，乐而有哀，四时之则也。喜怒之祸，哀乐之义，不独在人，亦在于天。而春夏之阳，秋冬之阴，不独在天、亦在于人。人无春气，何以博爱而容众。人无秋气，何以立严而成功。人无夏气，何以盛养而乐生。人无冬气，何以哀死而恤丧。天无喜气，亦何以而春生育。天无怒气，亦何以清而秋杀就。天无乐气，亦何以疏阳而夏养长。天无哀气，亦何以激阴而冬闭藏。故曰：天乃有喜怒哀乐之行，人亦有春秋冬夏之气者。合类之谓也，匹夫虽贱，而可以见德，刑之用矣。是故阴阳之行，终各六月，远近同度，而所在异处。阴之行，春居东方，秋居西方，夏居空右，冬居空左，夏居空下，冬居空上。此阴之常处也。阳之行，春居上，冬居下，此阳之常处也。阴终岁四移而阳常居实。非亲阳而疏阴，任德而远刑，与天之志常直，阴空处稍取之以为助。故刑者德之辅，阴者阳之助也。阳者岁之主也。天下之昆虫随阴而出入，天下之草木随阳而生落，天下之三王随阳而改正，天下之尊卑随阳而序位。幼者居阳之所少，老者居阳之所老，贵者居阳之所盛，贱者当阳之所衰。藏者言其不得当阳，而当阳者臣子也。阳者君父是也。故人主南面以阳为位也。阳贵而阴贱，天之刑也，礼之尚右非尚阴也，敬老阳而尊成功也。
阴阳位
阳气始出东北而南行，就其位也。西转而北入，藏其休也。阴气始东南北行，亦就其位也。西转而南入，屏其伏也。是故阳以南方为位，以北方为休。阴以北方为位，以南方为休。阳至其位，而大暑热。阴至其位，而大寒冻。阳至其休，而入化于地。阴至其伏，而避德于下。是故夏出长于上，冬入化于下者，阳也。夏入守虚地于下，冬出守虚位于上者，阴也。阳出实入实，阴出空入空，天之任阳不任阴，好德不好刑如是也。故阴阳终岁各一出。
阴阳终始
天之道，终而复始，故北方者，天之所终始也。阴阳之所合别也。冬至之后，阴a而西入，阳仰而东出。出入之处常相反也。多少调和之，适常相顺也。有多而无溢，有少而无绝，春夏阳多而阴少，秋冬阳少而阴多，多少无常，未尝不分，而相散也。以出入相损益，以多少相溉济也。多胜少者借入，入者损益，而出者〈缺六字〉
动而再倍常乘反衡，再登之势〈缺五字〉
之相报，故其气相侠，而以变化相〈缺六字〉。
阴阳之气俱相并也，中春以〈缺七字〉。此见
之天之所起，其气积天之所废，其气〈缺一字〉。故至春少阳东出，就木与之俱生，至夏太阳南出，就火与之俱，此非各就其类，而与之相起。与少阳就木，太阳就火，火不相称，各就其正。此非正其伦与，至于秋时少阴兴，而不得以秋从金。从金而伤火，功虽不得以从金，亦以秋出于东方，a其处而适其事，以成岁功。此非权与阴之行，固常居虚而不得居实，至于冬而止空虚，太阳乃得北就其类，而与水起寒。是故天之道，有伦、有经、有权。
阴阳义
天道之常，一阴一阳。阳者，天之德也。阴者，天之刑也。迹阴阳终岁之行，以观天之所亲，而任成天之功，犹谓之空，空者之实也。故清漂之于岁也，若酸咸之于味也，仅有而已矣。圣人之治，亦从而然。天之少阴用于功，大阴用于空。人之少阴用于严，而大阴用于丧。丧亦空，空亦丧也。是故天之道，以三时成生，以一时丧死。死之者，谓百物枯落也。丧之者，谓阴气悲哀也。天亦有喜怒之气，哀乐之心，与人相副，以类合之，天人一也。春，喜气也，故生。秋，怒气也，故杀。夏，乐气也，故养。冬，哀气也，故藏。四者，天人同有之。有其理而一用之，与天同者大治，与天异者大乱。故为人主之道，莫明于在身之与天同者而用之。使喜怒必当义乃出，如寒暑之必当其时乃发也。使德之厚于刑也，如阳之多于阴也。是故天之行阴气也，少取以成秋，其馀以归之冬。圣人之行阴气也，少取以立严，其馀归之丧。丧亦人之冬气，故人之大阴，不用于刑，而用于丧。天之大阴，不用于物，而用于空。空亦为丧，丧亦为空，其实一也，皆丧死亡之心也。
阴阳出入
天道大数，相反之物也。不得俱出，阴阳是也。春出阳而入阴，秋出阴而入阳，夏右阳而左阴，冬右阴而左阳。阴出则阳入，阳入则阴出，阴右则阳左，阴左则阳右。是故春俱南，秋俱北，而不同道。夏交于前，冬交于后，而不同理。并行而不相乱，浇滑而各持分。此之谓天之意。而何以从事，天之道，初薄大冬，阴阳各从一方来，而移于后。阴由东方来西，阳由西方来东。至于中冬之月相遇，北方合而为一，谓之曰至。别而相去，阴适右，阳适左者。其道顺适右者，其道逆。逆气左上，顺气右下。故下而上寒，以此见天之冬。右阴而左阳也。上所右，而下所左也。冬月尽，而阴阳俱南还，阳南还出于寅，阴南还入于戌。此阴阳所始出地入地之见处也。至于中春之月，阳在正东，阴在正西，谓之春分。春分者，阴阳相半也。故昼夜均，而寒暑平。阴日损而随阳，阳日益而鸿。故为烧热。初得大夏之月，相遇南方合而为一，谓之曰至。别而相去，阳适右，阴适左，适右由下，适左由上，上暑而下寒，以此见天之夏，右阳而左阴也，上其所右，下其所左，夏月尽，而阴阳俱北还，阳北还而入于申，阴北还而入于辰。此阴阳之所始出地入地之见处也。至于中秋之月，阳在正西，阴在正东，谓之秋分。秋分者，阴阳相半也。故昼夜均而寒暑平，阳日损而随阴，阴日益而鸿。故至于季秋而始霜，至于孟冬而始大寒下雪，而物咸成，大寒而物毕藏，天地之功终矣。
天道无二
天之常道，相反之物也，不得两起，故谓之一。一而不二者，天之行也。阴与阳，相反之物也。故或出，或入，或右，或左，春俱南，秋俱北，夏交于前，冬交于后，并行而不同路，交会而各代理。此其文与天之道，有一出一入，一休一伏，其度一也，然而不同意。阳之出，常县于前，而任岁事。阴之出，常县于后，而守虚空。阳之休也，功已成于上，而伏于下。阴之伏也，不得近义，而远其处也。天之任阳不任阴，好德不好刑。如是故，阳出而前，阴出而后。尊德而卑刑之心见矣。阳出而积于夏，任德以岁事也。阴出而积于冬，错刑于空处也。小以此察之，天无常于物，而一于时时之所宜，而一为之。故开一塞一，起一废一，而至毕时而止。于有复始其一，一者一也。是于天，凡在阴位者皆恶乱，善不得主名天之道也。故常一而不灭天之道。事无大小，物无难易，反天之道，无成者。是以目不能二视，耳不能二听，一手不能二事，一手画方，一手画圆，莫能成。人为小易之物，而终不能成。反天之不可行如是。是故古之人物而书文止于一者，谓之忠。持二忠者，谓之患。患人之忠不一者也。不一者，故患之所由生也。是故君子贱二而贵一。人孰无善，善不一，故不足以立身。治孰无常，常不一，故不足以致功。诗云：上帝临汝无二，汝心知天道者之言也。
燠孰多
天之道出阳为以生之，出阴为清以成之。是故非薰也不能有育，非漂也不能有熟。岁之精也，知心而不省薰与漂，孰多者。用之必与天戾，与天戾虽劳不成。是自正月至于十月，而天之功毕计。是间与阴阳各居几何，薰与漂共者曰孰多。距物之初生，至其毕成，露与霜其下孰倍。故从中春生于秋，气温柔和调，乃季秋九月，阴乃始多于阳，天乃于是时出漂下霜。出漂下霜，而天降物固已皆成矣。故九月者，天之功大究于是月也，十月而悉毕。故案其迹数其实，清漂之日少，少耳功已毕成。之后阴乃大出，天之成功也，少阴与而大阴不与，少阴在内而大阴在外，故霜加物而雪加空。空者地而已，不逮物也。功已毕成之后，物未复生之前，大阴之所常出也。虽曰：阴亦以大阳资化，其位而不知所受之。故圣王在上位，天覆地载，风令雨施。雨施者，布德均也。风令者，言令直也。诗云：不识不知，顺帝之则。言弗能知识而效天之所为云尔。禹水汤旱，非常经也。适遭世气之变，而阴阳失平。尧视民如子，民亲尧如父母。尚书曰：二十有八载，放勋乃殂落，百姓如丧考妣，四海之内阏密八音三年。三年阳气压于阴，阴气大兴，此禹所以有水名也。桀，天下之残贼也。汤，天下之盛德也。天下除残贼而得盛德，大善者再是重阳也。故汤有旱之名，皆适遭之变，非禹汤之过。毋以适遭之变，疑平生之常，则所守不失，则正道益明。
《董仲舒集》贤良策
天道之大者在阴阳，阳为德，阴为刑。刑主杀，而德主生。是故阳常居大夏，而以生育长养为事。阴常居大冬，而积于空虚不用之处。以此见，天之任德不任刑也，天使阳出，布施于上，而主岁功。使阴入伏于下，而时出佐阳，阳不得阴之助，亦不能独成岁。终阳以成岁为名，此天意也。
雨雹对
元光元年二月，京师雨雹。鲍敞问董仲舒曰：雹何物也，何气而生之。仲舒曰：阴气胁阳气。天地之气，阴阳相半。和气周回，朝夕不息。阳德用事，则和气皆阳。建巳之月是也。故谓之正阳之月。阴德用事，则和气皆阴。建亥之月是也。故谓之正阴之月。十月，阴虽用事，而阴不孤。立此月纯阴，疑于无阳，故谓之阳月。诗人所谓日月阳正者也。四月，阳虽用事，而阳不独存，此月纯阳，疑于无阴。故亦谓之阴月。自十月已后，阳气始生于地下，渐冉流散。故言息也。阴气转收，故言消也。日夜滋生，遂至四月纯阳用事。自四月已后，阴气始生于天上，渐冉流散。故云息也。阳气转收，故言消也。日夜滋生，遂至十月纯阴用事。二月，八月阴阳正等，无多少也。以此推移，无有差慝。运动抑扬，更相动薄，则薰蒿R蒸，而风雨云雾雷电雪雹生焉。气上薄为雨，下薄为雾。风，其噫也。云，其气也。雷，其相击之声也。电，其相击之光也。二气之初蒸也，若有若无，若实若虚，若方若圆，攒聚相合。其体稍重，故雨乘虚而坠，风多则合速，故雨大而疏。风少则合迟，故雨细而密。其寒月，则雨凝于上。体尚轻微，而因风相袭，故成雪焉。寒有高下，上下寒，则上合为大雨，下凝为冰霰，雪是也。雹霰之流也，阴气暴上，雨则凝结成雹焉。太平之世则风不鸣条，开甲散萌而已。雨不破块，润叶津茎而已。雷不惊人，号令启发而已。电不眩目，宣示光耀而已。雾不塞望，浸淫被泊而已。雪不封条，凌殄毒害而已。云则五色而为庆，三色而成。露则结味而成甘，结润而成膏。此圣人之在上，则阴阳和，风雨时也。政多纰缪，则阴阳不调，风发屋，雨溢河，雪至牛目，雹杀驴马。此皆阴阳相荡，而为l之妖也。敞曰：四月无阴，十月无阳，何以明阴不孤，立阳不独存耶。仲舒曰：阴阳虽异，而所资一气也。阳用事此则气为阳，阴用事此则气为阴。阴阳之时虽异，二体常存，犹如一鼎之水，而未加火，纯阴也。加火极热，纯阳也。纯阳则无阴气，息火水寒则更阴矣。纯阴则无阳气，加火水热则更阳矣。然则建巳之月为纯阳，不容都无复阴也。但是阳家用事，阳气之极耳。荠麦枯由阴杀也。建亥之月为纯阴，不容都无复阳也。但是阴家用事，阴气之极耳。荠麦始生由阳升也。其尤者葶苈死于盛夏，款冬花于严寒。水极阴而有温泉。火至阳而有凉焰。故知阴不得无阳，阳不容都无阴也。敞曰：冬雨必暖，夏雨必凉，何也。曰：冬气多寒，阳气自上跻，故人得其暖，而下蒸成雪矣。夏气多暖，阴气自下升故人得其凉，而上蒸成雨矣。敞曰：雨既阴阳相蒸，四月纯阳，十月纯阴斯则无二气相薄，则不雨乎。曰：然。纯阳纯阴虽在四月十月，但月中之一日耳。敞曰：月中何日。曰：纯阳用事，未夏至一日，纯阴用事，未冬至一日朔旦，夏至冬至其正气也。敞曰：然则未至一日，其不雨乎。曰：然颇有之，则妖也。和气之中，自生灾l，能使阴阳改节，暖凉失度。敞曰：灾l之气，其常存耶。曰：无也，时生耳，犹乎人四支五脏中也。有时及其病也，四支五脏皆病也。敞迁延负墙，俯揖而退。
《刘向说苑》辨物
阳者阴之长也。其在鸟则雄为阳，雌为阴。其在兽则牡为阳，而牝为阴。其在民则夫为阳，而妇为阴。其在家则父为阳，而子为阴。其在国则君为阳，而臣为阴。故阳贵，而阴贱。阳尊，而阴卑。天之道也。
《刘熙释名》释天
阴，荫也，气在内奥荫也。
阳，扬也，气在外发扬也。
《云笈七签》阴阳五行论
阴潜阳内，阳伏阴中。阴得阳蒸，故能上升，阳得阴制故能下降。阳蒸阴以息气，阴凝阳以澄精。日月升降，乾坤交泰，而万化成焉。阴阳自少至老，而分为五行，少阳成木，老阳成火，少阴成金，老阴成水，参而和之，而成夫妇。火性炎蒸，木性刚直，金性坚刚，水性润滋，土性和柔。故木以发之，火以化之，水以滋之，土以和之，金以劲之。故得品物成焉。五胜者，皆以生我为利，克彼为用，利用相乘，故有成败。经云：五行相克，万物悉可全。云动静者，终始之道。聚散者，化生之门也。阳其动乎，阴其处乎，动以生之，静以息之。纯阳不生，纯阴不成，阴阳更用，昼夜相资。昼日行阳，夜月行阴。阳养于阴，阴发于阳，而明生焉。阳和气者发于春，王于夏，收于秋，藏于冬。九地之下反有阳，九天之上反有阴。故十一月卦辞云：复其见天地之心乎，阳在下也。阳伏地内，潜静之时，故见天心，其在人也。肾藏于阳，脑潜于阴，及其老也，和气不足。阴阳将散，则堤上升。阴下降，故脑热而肾冷。肾无阳气，则脚无力。脑无阴气，则眼目不明。故阴阳不交，万物不成。纯阳亢极，则日月无光，草木以之焦枯。纯阴滞畜，则霖雨淫，水淹以之漂荡。故阴阳相磨，天地相荡，震而为雷，击而为电，鼓而为风，结而为雹，蒸而为云雾，溢而为雨露，凝而为霜雪。和气为民人，偏气为禽兽，杂气为草木，烦气为虫鱼。

[book_title]乾象典第十六卷
阴阳部总论二
《宋・邵子・皇极经世》《观物内篇》
物之大者，无若天地，然而亦有所尽也。
乾，阳物也。坤，阴物也。乾坤谓之物，则天地亦物也。天地有物之大者耳。
天之大，阴阳尽之矣。地之大，刚柔尽之矣。
立天之道，曰阴与阳。立地之道，曰柔与刚。天地之道，不过阴阳柔刚而已。
阴阳尽而四时成焉，刚柔尽而四维成焉。
阴阳消长，而为寒暑。一寒一暑，而四时成焉。
又
天生于动者也，地生于静者也。一动一静交，而天地之道尽之矣。动之始则阳生焉，动之极则阴生焉。一阴一阳交，而天之用尽之矣。静之始则柔生焉，静之极则刚生焉。一刚一柔交，而地之用尽之矣。动之大者谓之太阳，动之小者谓之少阳，静之大者谓之太阴，静之小者谓之少阴。太阳为日。
日者，至阳之精也，故太阳为日，在地则为火。
太阴为月。
月者，至阴之精，得日气而有光。故太阴为月，在地则为水。
少阳为星。
星者，日之馀，有光而现，故少阳为星，在地则为石。
少阴为辰，日月星辰交，而天之体尽之矣。
辰者，天之土，不见而属阴，故少阴为辰，在地则为土。
太柔为水，太刚为火，少柔为土，少刚为石，水火土石交，而地之体尽之矣。
《观物外篇》
太极既分，两仪立矣。阳下交于阴，阴上交于阳，四象生矣。
一气分而为阴阳，判得阳之多者为天，判得阴之多者为地。是故阴阳半而形质具焉，阴阳偏而性情分焉。形质又分，则多阳者为刚也，多阴者为柔也。性情又分，则多阳者阳之极也，多阴者阴之极也。
无极之前阴合阳也，有象之后阳分阴也。阴为阳之母，阳为阴之父，故母孕长男而为复，父生长女而为ィ是以阳始于复，阴始于ヒ病
性非体不成体，非性不生。阳以阴为体，阴以阳为体。动者性也，静者体也。在天则阳动而阴静，在地则阳静而阴动。性得体而静，体随性而动。是以阳舒而阴疾也。
阳不能独立，必得阴而后立，故阳以阴为基，阴不能自见，必待阳而后见，故阴以阳为唱。阳知其始而享其成，阴效其法而终其劳。
阳能知，而阴不能知，阳能见，而阴不能见也。能知能见者为有，故阳性有，而阴性无也。阳有所不遍，而阴无所不遍也。阳有去而阴常居也，无不遍而常居者为实，故阳体虚而阴体实也。
自下而上谓之升，自上而下谓之降，升者生也，降者消也。故阳生于下，而阴生于上。是以万物皆反生，阴生阳，阳生阴，阴复生阳，阳复生阴，是以循环而无穷也。
阳交于阴，而生蹄角之类也。刚交于柔，而生根D之类也。阴交于阳，而生羽翼之类也。柔交于刚，而生枝干之类也。
叶阴也，华实阳也，枝叶软而根干坚也。
体必交而后生，故阳与刚交而生心肺，阳与柔交而生肝胆，柔与阴交而生肾与膀胱，刚与阴交而生脾胃。心目生胆，生耳脾，生鼻肾，生口肺，生骨肝，生肉胃，生髓膀胱，生血。
阳消则生阴，故日下而月西出也。阴盛则敌阳，故日望而月东出也。
月昼可见也，故为阳中之阴。星夜可见也，故为阴中之阳。
天以刚为德，故柔者不见。地以柔为体，故刚者不生。是以震巽，天之阳也，地阴也，有阳而阴效之。故至阴者辰也，至阳者日也，皆在乎天，而地则水火而已。是以地上皆有质之物，阴伏阳而形质生，阳伏阴而性情生。是以阳生阴，阴生阳，阳w阴，阴w阳，阳之不可伏者不见于地，阴之不可w者不见于天。伏阳之少者其体必柔，是以畏阳而为阳所用。伏阴之多者其体必刚，是以R阳而为阴所用。故水火动而随阳，土石静而随阴也。
阳生阴，故水先成，阴生阳，故火后成。阴阳相生也，体性相须也，是以阳去则阴竭，阴尽则阳灭。
阳得阴，而为雨。阴得阳，而为风。刚得柔而为云，柔得刚而为雷。无阴则不能为雨，无阳则不能为雷。雨，柔也，而属阴，阴不能独立，故待阳而后兴。雷，刚也，属体，体不能自用，必待阳而后发也。
天之阳在南，而阴在北。地之阴在南，而阳在北。人之阳在上，而阴在下。既交，则阳下，而阴上。
阳数一，衍之为十，十，干之类是也。阴数二，衍之为十二，十二，支十二月之类是也。
阳之类圆，成形则方。阴之类方，成形则圆。
冬至之子，中阴之极。春分之卯，中阳之中。夏至之午，中阳之极。秋分之酉，中阴之中。凡三百六十中，分之则一百八十，此二至二分相去之数也。
阳中有阴，阴中有阳，天之道也。阳中之阳，日也，暑之道也。阳中之阴，月也，以其阳之类，故能见于昼。阴中之阳，星也，所以见于夜。阴中之阴，辰也，天壤也。干者干之义，阳也。支者枝之义，阴也。干十而支十二，是阳数中有阴，阴数中有阳也。
水之物，无异乎陆之物，各有寒热之性。大较则陆为阳中之阴，而水为阴中之阳。
马牛皆阴类，细分之，则马为阳，而牛为阴。
夫四象，若错综而用之。日月，天之阴阳。水火，地之阴阳。星辰，天之刚柔。土石，地之刚柔。
阳主舒长，阴主惨急，日入盈度。阴从于阳，月入缩度，阳从于阴。
阳主辟而出阴，主翕而入。
阴对阳为二，然阳来则生阳，去则死。天地万物生死主于阳，则归之于一也。
水之族，以阴为主，阳次之。陆之类，以阳为主，阴次之。故水类出水则死，风类入水则死，然有出入之类者，龟蟹鹅凫之类是也。
在人则乾道成男，坤道成女。在物则乾道成阳，坤道成阴。
乾，奇也，阳也，健也，故天下之健莫如天。坤，耦也，阴也，顺也，故天下之顺莫如地。所以顺天也。震，起也。一阳起也，起动也，故天下之动莫如雷。坎，陷也。一阳陷于二阴，陷，下也，故天下之下莫如水。艮，止也。一阳于是而止也，故天下之止莫如山。巽，入也。一阴入二阳之下，故天下之入莫如风。离，丽也。一阴离于二阳，其卦错然成文而华丽也，天下之丽莫如火，故又为附丽之丽。兑，说也。一阴出于外，而说于物，故天下之说莫如泽。
火内暗而外明，故离阳在外，火之用，用外也。水外暗而内明，故坎阳在内，水之用，用内也。
春阳得权，故多旱。秋阴得权，故多雨。
有温泉而无寒火，阴能从阳，而阳不能从阴也。人为万物之灵，寄类于走。走，阴也。故百有二十。雨生于水，露生于土，雷生于石，电生于火。电与风同，为阳之极，故有电必有风。
《张子・正蒙》《太和篇》
造化所成，无一物相肖者。以是知万物虽多，其实一物无无阴阳者。以是知天地变化二端而已。
《参两篇》
阴阳之精，互藏其宅，则各得其所安。故日月之形，万古不变。若阴阳之气，则循环迭至，聚散相荡，升降相求，s相揉，盖相兼相制，欲一之而不能，此其所以屈伸无方，运行不息，莫或使之不曰性命之理，谓之何哉。
阳之德主于遂，阴之德主于闭。
阴性凝聚，阳性发散，阴聚之，阳必散之。其势均散。阳为阴累，则相持为雨而降。阴为阳得，则飘扬为云而升。故云物班布太虚者，阴为风驱敛聚而未散者也。凡阴气凝聚阳在内者，不得出，则奋击而为雷霆。阳在外者，不得入，则周旋不舍而为风。其聚有远近虚实，故雷风有小大暴缓。和而散则为霜雪雨露，不和而散则为戾气噎霾。阴常散缓受交于阳，则风雨调，寒暑正。
天象者，阳中之阴。风霆者，阴中之阳。
冰者，阴凝而阳未胜也。火者，阳丽而阴未尽也。火之炎，人之蒸，有影无形。能散而不能受光者，其气阳也。阳陷于阴为水，附于阴为火。
《朱子全书》《阴阳》
天地统是一个大阴阳。一年又有一年之阴阳，一月又有一月之阴阳，一日一时皆然。
阴阳五行之理，须常常看得在目前，则自然牢固矣。五行相为阴阳，又各自为阴阳。
得五行之秀者为人。只说五行而不言阴阳者，盖做这人，须是五行，方做得成。然阴阳便在五行中。所以周子云：五行一阴阳也，舍五行无别讨阴阳处。如甲乙属木，甲便是阳，乙便是阴。丙丁属火，丙便是阳，丁便是阴。不须更说阴阳，而阴阳在其中矣。或曰：如言四时，而不言寒暑耳。曰：然。
阳无骤生之理，如冬至前半月，中气是小雪，阳已生三十分之一分。到得冬至，前几日须已生到二十七八分，到是日方始成一画，不是昨日全无，今日一旦便都复了，大抵剥尽处便生。庄子云：造化密移畴觉之哉，这语自说得好。又如列子亦谓：运转无已，天地密移畴觉之哉。凡一气不顿进，一形不顿亏，亦不觉其成，不觉其亏。盖阴阳浸消浸盛，人之一身，自少至老亦莫不然。
天地间只有一个阴阳。故程先生云：只有一个感与应，所谓阴与阳，无处不是，且如前后。前便是阳，后便是阴。又如左右，左便是阳，右便是阴。又如上下，上面一截便是阳，下面一截便是阴。问先生易说：中谓伏羲作易，验阴阳消息，两端而已。此语最尽曰阴阳虽是两个字，然却只是一气之消息。一进，一退，一消，一长，进处便是阳，退处便是阴，长处便是阳，消处便是阴，只是这一气之消长，做出古今天地间无限事来。所以阴阳做一个说亦得，做两个说亦得。
又问：气之发散者为阳，收敛者为阴否。曰：也是如此，如鼻气之出入，出者为阳，收回者为阴，入息如螺蛳出壳了，缩入相似是收。入那出不尽底，若只管出去不收，便死矣。问出入息毕竟出去时，渐渐消到得出尽时便死否。曰：固是如此，然那气又只管生
天地间。一阴一阳，如环无端，便是相胜底道理。阴符经说天地之道浸。故阴阳胜浸字，最下得妙，天地间不陡顿，恁地阴阳胜。
大抵言语两端处，皆有阴阳。如开物成务，开物是阳，成务是阴。如致知力行，致知是阳，力行是阴。周子之书，屡发此意，推之可见。
《横渠》言：游气纷扰，合而成质者，生人物之万殊。其阴阳两端，循环不已者，立天地之大义。说：得似稍支离只合，云阴阳五行，循环错综，升降往来，所以生人物之万殊，立天地之大义。
问一故神，曰：横渠说得极好，须当子细看，但近思录所载与本书不同，当时缘伯恭不肯全载。故后来不曾与他添得一故神。横渠亲注云：两在故不测，只是这一物却周行乎事物之间，如所谓阴阳屈伸，往来上下，以至于行乎什百千万之中，无非这一个物事。所以谓两在，故不测两。故化注云推行乎一，凡天下之事，一不能化，惟两而后能化。且如一阴一阳，始能化生万物，虽是两个，要之亦是推行乎此一尔。此说得极精，须当与他子细看。
神化两字，虽程子说得亦不甚分明，惟是横渠推出来，推行有渐，为化合一，不测为神。又曰：一故神，两故化，言两在者，或在阴或在阳。在阴时全体都是阴，在阳时全体都是阳。化是逐一挨将去底，一日复一日，一月复一月，节节挨将去，便成一年，这是化直。卿云一故神，犹一动一静互为其根。两故化，犹动极而静静极复动。
横渠言阴聚之，阳必散之一段，却见得阴阳之情。五行一阴阳也，阴阳一太极也，太极本无极也。此当思无有阴阳，而无太极。底时节，若以为止是阴阳，阴阳却是形而下者。若只专以理言，则太极又不曾与阴阳相离。正当沈潜玩索，将图象意思抽开细看，又复合而观之。某解此，云非有离乎阴阳也，即阴阳而指其本体，不杂乎阴阳而为言也。此句自有三节意思，更宜深考。《通书》云：静而无动，动而无静，物也。动而无动，静而无静，神也。当即此兼看之。
问：动而生阳，静而生阴，注太极者本然之妙。动静者，所乘之机，太极只是理，理不可以动静，言惟动而生阳，静而生阴。理寓于气，不能无动静。所乘之机，乘如乘载之乘，其动静者乃乘载在气上，不觉动了静，静了又动。曰：然。又问：动静无端，阴阳无始，那个动又从上面静生下，上面静又是上面动生来，今姑把这个说起。曰：然。
问：太极动而生阳，是阳先动也。今解云必体立，而用得以行，如何。曰：体自先有下，言静而生阴，只是说相生无穷耳。
统言：阴阳只是两端，而阴中自分阴阳，阳中亦有阴阳，乾道成男，坤道成女，男虽属阳，而不可谓其无阴。女虽属阴，亦不可谓其无阳。人身气属阳，而气有阴阳，血属阴，而血有阴阳。
问：阴阳动静，以大体言，则春夏是动，属阳。秋冬是静，属阴。就一日言之，昼阳而动，夜阴而静。就一时一刻言之，无时而不动静，无时而无阴阳。曰：阴阳无处无之，横看竖看皆可见，横看则左阳而右阴，竖看则上阳而下阴，仰手则为阳，覆手则为阴，向明处为阳，背明处为阴。正蒙云：阴阳之气循环迭至，聚散相荡升降，相求s，相揉相兼相制。欲一之不能，盖谓是也。厚之问：阳变阴合如何是。合曰：阳行，而阴随之，阴阳有相，对而言者，如东阳西阴，南阳北阴是也。有错综而言者，如昼夜寒暑，一个横一个直是也。伊川言：易，变易也。只说得相对底，阴阳流转而已，不说错综底，阴阳交互之理，言易须兼此二意。〈以上《语类》〉阴阳只是一气，阴气流行即为阳，阳气凝聚即为阴，非直有二物相对也。此理甚明，周先生于太极图中已言之矣。〈答杨元范〉
谓：一阴一阳之谓道，已涉形器，五性为形，而下者恐皆未然。阴阳固是形而下者，然所以一阴一阳者，乃理也，形而上者也。五事固是形而下者，然五常之性，则理也，形而上者也。〈答杨子顺〉
问：蔡丈云：天根是好人之情状，月窟是小人之情状，三十六宫是八卦阴阳之爻，某疑人物二字恐未可，便以善恶断之。又言：三十六宫都是春，即月窟亦为春也。曰：阳善阴恶，圣贤如此说处极多，盖自正理而言，二者固不可相无，以对待而言，则又各自有所主。康节所咏，恐是指生物之源而言，则正气为人，偏气为物，为阴阳之辨。季通所论却是推说，然意亦通也。〈答甘吉甫〉
问：蔡丈言天根为好人之情状，月窟为小人之情状。又云：阴阳都将做好说也，得以阴为恶，阳为善。亦得伏蒙赐教，以为阳善阴恶。圣贤如此说处极多，盖自正理而言，二者固不可相无。以对待而言，则又各有所主。某疑康节先言天根月窟，是合偏正而言，后言以为都是春者，是专以正者言之，不知是否。曰看遗书中善恶皆天理，及恶亦不可不谓之性，不可以浊者不谓之水等语，及易传。阳无可尽之理一节，即此义可推矣。更以事实考之，只如鸱枭蝮蝎恶草毒药，还可道不是天地阴阳之气所生否。〈答甘吉甫〉盈天地之间，所以为造化者，阴阳二气之终始盛衰而已。阳生于北，长于东，而盛于南。阴始于南，中于西，而终于北。故阳常居左，而以生育长养为功，其类则为刚，为明，为公，为义，而凡君子之道属焉。阴常居右，而以夷伤惨杀为事，其类则为柔，为暗，为私，为利，而凡小人之道属焉。圣人作易画卦系辞，于其进退消长之际，所以示人者深矣。〈傅伯拱字序〉
阴阳之气相胜，而不能相无，其为善恶之象，则异乎此。盖以气言，则动静无端，阴阳无始，其本固并立而无先后之序，善恶之分也。若以善恶之象而言，则人之性本独有善，而无恶，其为学，亦欲去恶而全善，不复得以不能相无者而为言矣。今以阴阳为善恶之象，而又曰不能相无，故必曰：小人日为不善，而善心未尝不间见。以为阴不能无阳之C，然则曷不曰君子日为善，而恶心亦未尝不间见。以为阳不能无阴之C耶。盖亦知其无是理矣。且又曰：克尽己私纯是义理，亦不离乎阴阳之正，则善固可以无恶矣。所谓不能相无者，又安在耶。大凡义理精微之际，合散交错，其变无穷，而不相违悖。且以阴阳善恶论之，则阴阳之正皆善也，其l皆恶也。以象类言，则阳善而阴恶。以动静言，则阳客而阴主。此类甚多，要当大其心以观之，不可以一说拘也。〈答王子合〉
阴阳盈天地之间，其消息阖辟，终始万物，触目之间，有形无形，无非是也。而苏氏以为，象立而阴阳隐，凡可见者，皆物也，非阴阳也，失其理矣。达阴阳之本者，固不指生物，而谓之阴阳。亦不别求阴阳于物象见闻之外也。〈苏氏易解辨〉
一阴一阳往来不息，举道之全体，而言莫著于此者矣。而以为借阴阳，以喻道之似，则是道与阴阳各为一物，借此而况彼也。阴阳之端，动静之机而已。动极而静，静极而动。故阴中有阳，阳中有阴，未有独立而孤居者。此一阴一阳所以为道也。今曰一阴一阳者，阴阳未交而物未生，廓然无一物。不可谓之无有者，道之似也。然则道果何物乎，此皆不知道之所以为道，而欲以虚无寂灭之学，揣摸而言之，故其说如此。〈苏氏易解辨〉
夫谓温厚之气盛于东南，严凝之气盛于西北者，礼家之说也。谓阳生于子，于卦为复，阴生于午，于卦为フ撸历家之说也。谓巽位东南，乾位西北者，说卦之说也。此三家者各为一说，而礼家历家之言犹可相通。至于说卦，则其卦位自为一说，而与彼二者不相谋矣。今来教乃欲合而一之，而其间又有一说之中，自相乖戾者，此某所以不能无疑也。夫谓东南以一阴已生，而为阴柔之位，西北以一阳已生，而为阳刚之位，则是阳之盛于春夏者，不得为阳。阴之盛于秋冬者，不得为阴。而反以其始生之微者为主也。谓一阴生于东南，一阳生于西北，则是阴不生于正南午位之遇，而淫于东。阳不生于正北子位之复，而旅于西也。谓巽以一阴之生而位乎东南，则乾者，岂一阳之生而位于西北乎，况说卦之本文，于巽则但取其洁齐，于乾则但取其战而已。而未尝有一阴一阳始生之说也。凡此崎岖反复，终不可通，不若直以阳刚为仁，阴柔为义之明白而简易也。盖如此，则发生为仁，肃杀为义，三家之说皆无所牾。肃杀虽似乎刚，然实天地收敛退藏之气，自不妨其为阴柔也。〈答袁机仲〉论十二卦，则阳始于子，而终于巳。阴始于午，而终于亥。论四时之气，则阳始于寅，而终于未。阴始于申，而终于丑。此一说者，虽若小差，而所争不过二位。盖子位，一阳虽生而未出乎地，至寅位泰卦则三阳之生方出地上，而温厚之，气从此始焉。巳位乾卦，六阳虽极而温厚之，气未终。故午位一阴虽生，而未害于阳。必至未位遁卦，而后温厚之，气始尽也。其午位阴已生，而严凝之气及申方始。亥位六阴虽极，而严凝之气至丑方尽，义亦仿此。盖地中之气难见，而地上之气易识。故周人以建子为正，虽得天统，而孔子之论为邦，乃以夏时为正，盖取其阴阳始终之著明也。按图以推其说可见。〈答袁机仲〉
来谕以东南之温厚为仁，西北之严凝为义。此乡饮酒义之言也。然本其言，虽分仁义，而无阴阳柔刚之别。但于其后，复有阳气发于东方之说，则固以仁为属乎阳，而义之当属乎阴，从可推矣。来谕乃不察此，而必欲以仁为柔，以义为刚，此既失之，而又病夫柔之不可属乎阳，刚之不可属乎阴也，于是强以温厚为柔严，凝为刚。又移北之阴以就南，而使主乎仁之柔，移南之阳以就北，而使主乎义之刚。其于方位气候悉反易之，而其所以为说者，率皆参差乖迕而不可合。又使东北之为阳，西南之为阴，亦皆得其半而失其半。愚于图子巳具见其失矣。盖尝论之，阳主进，而阴主退。阳主息，而阴主消。进而息者，其气强，退而消者，其气弱，此阴阳之所以为柔刚也。阳刚温厚，居东南，主春夏，而以作长为事。阴柔严凝，居西北，主秋冬，而以敛藏为事。作长为生，敛藏为杀，此刚柔之所以为仁义也。以此观之，则阴阳刚柔仁义之位，岂不晓然，而彼扬子云之所谓于仁也柔，于义也刚者，乃自其用处之末流言之，盖亦所谓阳中之阴，阴中之阳。固不妨自为一义，但不可以杂乎此而论之尔。〈答袁机仲　以上文集十一条〉
《语类》《论阴阳》
游气阴阳，阴阳即气也。岂阴阳之外又复有游气。所谓游气者，指其所以赋与万物。一物各得一个性命，便有一个形质，皆此气合而成之也。虽是如此，而所谓阴阳两端，成片段滚将出来者，固自若也。亦犹论太极，物物皆有之，而太极之体未尝不存也。
阴阳循环如磨，游气纷扰如磨中出者。《易》曰：阴阳相摩，八卦相荡，鼓之以雷霆，润之以风雨。日月运行，一寒一暑，此阴阳之循环也。乾道成男，坤道成女，此游气之纷扰也。
问：游气阴阳。曰：游是散殊，比如一个水车，一上一下，两边只管滚转，这便是循环不已。立天地之大义底。一上一下，只管滚转中间，带得水灌溉得所在，便是生。人物之万殊，天地之间一气只管运转，不知不觉生出一个人，不知不觉又生出一个物，即他这个斡转便是生物时节。
问：游气莫便是阴阳，横渠如此说似开了。曰：此固是一物，但渠所说游气纷扰，合而成质，恰是指阴阳交会，言之阴阳两端循环不已，却是指那分开底说。盖阴阳只管混了辟，辟了混。故周子云：混兮，辟兮，其无穷兮。横渠言游气纷扰，季通云却不是，说混沌未分乃是。言阴阳错综，相混交感而生物，如言天地氤氲其下。言阴阳两端，却是言分别底，上句是体，下句是用也。游气纷扰，是阴阳二气之绪馀。循环不已是生生不穷之意。
问：阴阳游气之辨。曰：游气是生物底阴阳，譬如扇子，扇出风，便是游气。问：游气阴阳。曰：游气是出，而成质。曰：只是阴阳气。曰：然，便当初不道合而成质。却似有两般。
《性理会通》《论阴阳》
程子曰：阴阳之气，有常存而不散者，日月是也。有消长而无穷者，寒暑是也。
老氏言：虚能生气，非也。阴阳之开阖相因，无有先也，无有后也。可谓今日有阳，而后明日有阴，则亦可谓今日有形，而后明日有影也。
阴阳于天地间，无截然为阴为阳之理，须去参错，然一个升降生杀之分不可无也。
冬至一阳生，却须陡寒，正如欲晓而反暗也。阴阳之际，亦不可截然不相接，厮侵过便是道理。天地之间如是者极多。艮之为义，终万物，始万物，此理最妙，须玩索这个理。
早梅冬至已前发，方一阳未生，然则发生者，何也。其荣其枯，此万物一个阴阳升降大节也。然逐枝自有一个荣枯，分限不齐，此各有一乾坤也。各自有个消长只是个消息，惟其消息，此所以不穷。至如松柏亦不是不凋，只是后凋，凋得不觉怎少，得消息万，夏生长时却有夏枯者，则冬寒之际，有发生之物，何足怪也。
问：张子云：阴阳之精互藏其宅，然乎。曰：此言甚有味，由人如何看，水离物不得，故水有离之象，火能入物，故火有坎之象。
五峰胡氏曰：观日月之盈虚，知阴阳之消息。观阴阳之消息，知圣人之进退。
延平李氏曰：阴阳之精散，而万物得之，凡丽于天附于地，列于天地之两间，聚有类，分有群，生者、形者、色者，莫不分系于阴阳。
阳以燥为性，以奇为数，以刚为体。其为气炎，其为形圆，浮而明，动而吐，皆物于阳者也。阴以湿为性，以耦为数，以柔为体，其为气凉，其为形方，沈而晦，静而翕，皆物于阴者也。
朱子曰：阴阳是气，五行是质，有这质所以做得物事出来。五行虽是质，他又有五行之气，做这物事方得然，却是阴阳二气，截做这五个，不是阴阳外别有五行。如十干甲乙，甲便是阳，乙便是阴。
阴阳只是一气，阳之退便是阴之生，不是阳退了，又别有个阴生。
阴阳做一个看，亦得做两个看。亦得做两个看，是分阴分阳两仪立焉。做一个看，只是一个消长。
阴阳各有，清浊偏正。
阴阳之理有会处，有分处。
阴阳只是一气，阴气流行即为阳，阳气凝聚即为阴。非直有二物相对也。
阴阳生杀，固无间断，而亦不容并行。
天地间，无两立之理，非阴胜阳，即阳胜阴，无物不然无时不然。
阴阳不可分先后说。
阳气只是六层，只管上去，上尽后下面空阙处便是阴。
方其有阳，那里知道有阴。天地间只是一个气，自今年冬至到明年冬，至是他一气周匝，把来切做两截。时前面底便是阳，后面底便是阴。又切做四截也，如此便是四时，天地间只有六层，阳气到地面上时，地下便冷了，只是这六位阳长到那第六位时，极了。无去处上面，只是渐次消了。上面消了些个时，下面便生了些个。那便是阴，这只是个嘘吸。嘘是阳，吸是阴。唤做一气。固是如此，然看他日月男女，牝牡处方见得无一物，无阴阳如至微之物也。有个背面若说流行处，却只是一气。
阴阳有相对言者，如夫妇男女，东西南北是也。有错综言者，如昼夜春夏秋冬弦望晦朔，一个间一个辊去是也。
问：自十一月至正月，方三阳，是阳气自地上而升否。曰：然。只是阳气既升之后，看看欲绝，便有阴生。阴气将尽，便有阳生。其已升之气便散矣。所谓消息之理其来无穷。又问：雷出地奋豫之后，六阳一半在地上，一半在地下，是天与地平分否。曰：若谓平分，则天却包著地，在此不必论。
鲁斋许氏曰：万物皆本于阴阳，要去一件去不得。天依地，地附天，如君臣父子夫妇皆然。
临川吴氏曰：阳本实，阴本虚也。阳为气，阴为精。阳成象，阴成形。阳主用，阴主体。则阳反似虚，阴反似实。是不然，天之积气虽似虚，然其气急劲如鼓皮，物之大，莫能R，故曰：健，曰刚，曰静专，曰动直。则实莫实于天。地之成形，虽似实，然其形疏通，如肺气升降出入其中，故曰顺，曰柔，曰静翕，曰动辟。则虚莫虚于地。然则阳实阴虚者，正说也。阳虚阴实者，偏说也。
《洪范皇极内篇》
阳者吐气，阴者含气。吐气者施，含气者化。阳施阴化，而人道立矣，万物繁矣。阳薄阴则绕而为风，阴囚阳则奋而为雷。阳和阴，则为雨为露。阴和阳，则为霜为雪。阴阳不和，则为戾气。
阴阳相为首尾者耶。是故阳顺，而阴逆。阳长，而阴消。阳进，而阴退。顺者吉而逆者凶耶。长者盛，而消者衰耶。进者利，而退者钝耶。周流不穷，道之体也。失得相形，事之纪也。
阴阳非可一言尽也，以清浊言，则清阳而浊阴。以动静言，则动阳而静阴。以升降言，则升阳而降阴。以奇偶言，则奇阳而偶阴。小大，高卑，左右，先后，向背，进退，顺逆，丑妍，靡物不尔，无时不然。愈析愈微，愈穷愈细，阴阳之积互藏其营，阴阳之气循环迭至，阴阳之质纵横曲直，莫或使之，莫或R之。
《续性理会通》《何塘阴阳管见》
造化之道，一阴一阳而已矣。阳动阴静，阳明阴晦，阳有知阴无知，阴有形阳无形。阳无体以阴为体，阴无用待阳而用。二者相合，则物生。相离，则物死。微哉、微哉。通于其说，则鬼神之幽，人物之著。与夫天文、地理、医卜、方技、仙佛之蕴，一以贯之，而无遗矣。
天为阳，地为阴。火为阳，水为阴。天阳之阳也，故神而无形。地阴之阴也，故形而不神。火阳之阴也，故可见，然后无形也。水阴之阳也，故能化，然终无知也。天变而为风，地变而为山，火变而为雷，水变而为泽。雨雪霜露皆泽之类也，观八卦之象，则可知矣。
火阳也，其盛在天。水阴也，其盛在地。盖各从其类也。何以明之，日为火之精，月为水之精。日近则为温为暑，火偏盛也。日远则为凉为寒，水偏盛也。四时之变，于是乎主矣。地虽有火而不能为温暑，天虽有水而不能为寒凉。故曰：其盛各有在也。
或曰：天地水火恐未足以尽，造化之蕴不如以阴阳统之。予窃以为，阴阳者，虚名也。天地水火者，实体也。二而一者也。
或曰：《易大传》谓：立天之道曰阴与阳，立地之道曰柔与刚。今谓天为阳，地为阴，不亦异乎。曰：乾，阳物也，其象为天。坤，阴物也，其象为地。R非易道之彰彰者乎。曰：言若是之不同，何也。曰：各有指也。火，阳也。虽于附天，而未尝不行于地。水，阴也。虽附于地，而未尝不行于天。水火者，天地之二用也。故天有阴阳，地有柔刚。默识而旁通之，则并行而不悖矣。
或曰：周子之太极，何如。曰：非吾之所知也，其说谓太极动而生阳，动极而静，静而生阴，静极复动。自今观之，则天，阳之动者也，果何时动极而静乎。地，阴之静者也，果何时静极而动乎。天不能生地，水不能生火。无愚智皆知之，乃谓阴阳相生，不亦误乎。盖天地水火，虽浑然而不可离，实灿然而不可乱。先儒但见其不相离，而未察其不可乱也。故立论混而无别。愚窃以为阴之与阳，谓之相依则可，谓之相生则不可。或曰：何谓太极。曰：一阴一阳之谓道。道，太极也。周子之论何如。曰：似矣，而实非也。五行一阴阳，阴阳一太极，则固谓太极不外乎阴阳，而阴阳不外乎五行矣。自今论之，水，水也。火，火也。金木水火土之交变也，土地也。天安在乎。有地而无天，谓之造化之全，可乎。或曰：天，太极也。故朱子以上天之载释太极，以天道流行释阴阳，岂可谓之有地而无天乎。曰：易有太极，是生两仪，两仪生四象，四象生八卦，八卦之中，有乾有坤，则天地皆太极之分，体明矣。以天为太极之全体，而地为天之分体。岂不误甚矣哉。太极图为性理之首，而其失有如此者，故不可不辨。
或曰：子自谓所论，皆出于伏羲之易，其详如何。曰：太极生两仪，两仪生四象，四象生八卦。此伏羲易象之本也。乾离皆生于阳，故谓天火为阳。坤坎皆生于阴，故谓地水为阴。乾变其初九为初六，则为巽，故为风，为天之变。盖天下交于阴也。坤变其六三为九三，则为艮，故谓山，为地之变。盖地上交于阳也。离变其九三为六三，则为震，火为阴伏，则奋击而为雷。故谓雷为火之变。坎变其初六为初九，则为兑，水与阳交，则相和而为泽，故谓泽为水之变。坤艮离震相比，从其类也。乾兑坎巽相远，无乃以。乾为阳，可下行于地之分。坎为阴之阳，亦能上入于天之分。故两易其位耶。若以兑为巽，以巽为兑。则阴阳之分尤为明顺，然非后学所敢断也。姑发此意以俟再来之伏羲正焉。造化之道合言之，则为太极。分言之，则为阴阳，谓之两仪。阴阳又分之，则为太阴，太阳，少阴，少阳，谓之四象。四象又分之，则为天、地、水、火、风、雷、山、泽之象，谓之八卦。天地水火常在，故为体。雷风山泽或有或无，故谓之变。此皆在造化之中，而未生物也，其既合则物生矣。
阴形阳神，合则人生，所谓精气为物也。离则人死，所谓游魂为变也。方其生也，形神为一，未易察也。及其死也，神则去矣，而去者初无形可见，形虽尚在，然已无所知矣。阳有知，而无形，阴有形，而无知，岂不昭然而易察哉。
天动而无形，风亦动而无形。天不息，风有时，而息下交于阴，为阴所滞也。高山之巅风猛，盖去阴稍远，不大为所滞也。云霄之上，风愈猛，盖将纯乎天也。然则天变而为风也，明矣。春夏日近火，气盛，则雷乃发。秋冬日远火，气微，则雷乃收。雷有电，火光也。雷所击有烧痕，火所燎也。然则火变而为雷也，明矣。若地水之变，则有形易见，不待论也。周易谓停水为泽。管见则以水之化而散者为泽。盖停水与流水无异，而水之化为雨雪霜露者于八卦，遂无所归。且泽有散义，先圣亦有雨泽之说。故不从周易所取之象，盖于造化之道不合，虽文王之象亦不敢从也。
世儒论天道之阴阳，多指四时之变而言。而四时之变，阴阳消长，实指水火而言。而天之本体，则运行水火在四时之外，无消长也。地道之柔刚，则以形论，地水相结为火，所锻者则刚，而火气形于地者，人不敢犯，亦谓之刚。至于地水本体，至静而无为，则谓之柔。此所谓地有柔刚，亦自水火而来也。
周子所谓太极，指神而言，神无所不统，故为太极。神无形，故谓无极而太极。朱子所注亦得其意。但不言神而言理，故读者未即悟。朱注上天之载，盖指神而言也。殊不知，太极乃阴阳合而未分者也。阴形阳神皆在其中，及分为阴阳，则阳为天火，依旧为神。阴为地水，依旧为形。若太极本体止有神而无形，则分后，地水之形何从而来哉。由此化生人物，其心性之神，则皆天火之神所为也。其血肉之形，则皆地水之形所为也。此理先圣屡有言者，但学者忽而不察耳。盖有形易见，而无形难见，固无怪其然也。
《王廷相阴阳管见辩》
易有太极，是生两仪。两仪者，阴阳也。太极者，阴阳合一而未分者也。阴有阳无，阴形阳神，固皆在其中矣，故分为两仪，则亦不过分，其本有者。若谓太虚清通之气为太极，则不知地水之阴，自何而来也。
柏斋谓：神为阳，形为阴，又谓阳无形，阴有形矣。今却云分为两仪，亦不过分其本有者。既称无形，将何以分，止分阴形，是无阳矣。谓分两仪，岂不自相矛盾，使愚终年思之，而不得其说。望将阴阳有无分离之实，再为教之。柏斋又谓：以太虚清通之气为太极，不知地水之阴，自何而来。嗟乎。此柏斋以气为独阳之误也。不思元气之中，万有俱备。以其气本言之，有蒸有湿，蒸者能运动为阳为火，湿者常润静为阴为水。无湿则蒸靡附，无蒸则湿不化。始虽清微郁，则妙合而凝神乃生焉。故曰：阴阳不测之谓神，是气者，形之种。而形者，气之化，一虚一实皆气也。神者形气之妙用，性之不得已者也。三者一贯之道也。今执事以神为阳，以形为阴，此出自释氏仙佛之论，误矣。夫神必藉形气而有者，无形气则神灭矣。纵有之，亦乘夫未散之气而显者，如火光之必附于物而后见。无物则火尚何在乎。仲尼之门，论阴阳必以气，论神必不离阴阳。执事以神为阳，以形为阴，愚以为异端之见矣。
日，阳精，盖火之精也。星虽火馀，然亦有其体矣。阴止受火光以为光者，如水与水精之类也。犹月之小者也，风雷虽皆属阳。然风属天之阳，雷属火之阳，亦不可混。至于云，则属阴，水，今独不可谓之阳也。
阴阳即元气，其体之始，本自相浑不可离析，故所生化之物，有阴有阳，亦不能相离。但气有偏盛，遂为物主耳。星陨皆火，能焚物，故谓星为阳馀。柏斋谓云为独阴矣。愚则谓阴乘阳耳。其有象可见者，阴也，自地如缕而出。能运动飞扬者，乃阳也。谓水为纯阴矣。愚则谓阴挟阳耳。其有质而就下者，阴也。其得日光而散为气者，则阳也。但阴盛于阳，故属阴类矣。
天阳为气，地阴为形。男女牝牡，皆阴阳之合也。特以气类分属阴阳耳。少男有阳而无阴。少女有阴而无阳也。寒暑昼夜，管见有论，至于呼吸，则阳气之行不能直，遂盖为阴所滞而相战耳，此屈伸之道也。凡属气者皆阳，凡属形者皆阴，此数语甚真。然谓之气则犹有象，不如以神字易之，盖神即气之灵，尤妙也。
愚尝验经星河汉位次，景象终古不移。谓天有定体，气则虚浮，虚浮则动荡，动荡则有错乱，安能终古如是。自来儒者谓：天为轻清之气，恐未然。且天包地外。果尔轻清之气，何以乘载地水，气必上浮，安能左右旋转。汉S萌曰：天体确然在上，此真至论，智者可以思矣。柏斋惑于释氏地水火风之说，遂谓：风为天类，以附成天地水火之论。其实不然。先儒谓风为天体旋转荡激而然，亦或可通。今云风即天类，误矣。男女牝牡，专以体质，言气为阳，而形为阴。男女牝牡皆然也。即愚所谓阴阳有偏盛，即盛者恒主之也。柏斋谓男女牝牡皆阴阳相合，是也。又谓少男有阳而无阴，少女有阴而无阳。岂不自相背驰。寒暑昼夜，以气言，盖谓屈伸往来之异，非专阴专阳之说。愚于董子阳月阴月辨之详矣。呼吸者气机之不容已者，呼则气出，出则中虚，虚则受气。故气入吸则气入，入则中满，满则溢气，故气出。此乃天然之妙，非人力可强而为之者。柏斋谓：阳为阴滞而相战，恐无是景象。当再体验之何如。柏斋又谓：愚之所言凡属气者皆阳，凡属形者皆阴。以下数语甚真。此愚推究阴阳之极言之，虽葱苍之象亦阴，飞动之象亦阳，盖谓二气相待而有，离其一不得者。况神者，生之灵，皆气所固有者也。无气则神何从而生。柏斋欲以神字代气，恐非精当之见。
张子谓：太虚无形，气之本体，其聚其散，变化之客形。形生于无形。此与老子有生于无之说，何异。其实造化之妙，有者始终有，无者始终无，不可混也。呜呼，世儒惑于耳目之习熟久矣，又何可以独得之意强之哉。后世有扬子者自相信矣。
愚尝谓：天地水火万物，皆从元气而化。盖由元气本体具有此种，故能化出天地水火万物。如气中有蒸而能动者，即阳即火。有湿而能静者，即阴即水。道体安得不谓之有。且非湿则蒸无附，非蒸则湿不化。二者相须而有，欲离之不可得者。但变化所得有偏盛，而盛者常主之，其实阴阳未尝相离也。其在万物之生，亦未尝有阴而无阳，有阳而无阴也。观水火，阴阳未尝相离，可知矣。故愚谓天地水火万物，皆生于有无。无也，无空也。其无而空者，即横渠之所谓客形耳，非元气本体之妙也。今柏斋谓神为无，形为有，且云有者始终有，无者始终无，所见从头差异如此。安得强而同之。柏斋又云后世有扬子云，自能相信。愚亦以为俟诸后圣，必能辨之。
《章潢・图书编》《阴阳五行八卦》
阴阳五行，气而已矣。虽各一其名义，各一其象数，各一其方位，而一气周流变动，本无端倪。然阴阳五行，自不可乱，犹定盘之针。虽盘随方位转移，而针之指南者不易也。于此了然洞彻，胸中有活子焉，则支干卦爻随其布列，造化由之以斡旋矣。诸术家各作一说，确信不疑，未免胶柱刻舟扪盂以为见日也。又有会通诸术，凡古人画一图创一说者，皆兼收以统其全。殆如萃盘示儿，色色具备，欲婴儿尽取之，以为终身福庆之验也。有是理哉。彼天阳而地阴也，日阳而月阴也，春夏阳而秋冬阴，东南阳而西北阴也。然昼则天地皆属阳，夜则天地皆属阴，春夏则天地日月皆阳，秋冬则天地日月皆阴，东南则四时皆阳，西北四时皆阴。譬之手焉，左阳右阴，不可易也。而左右仰皆阳，覆皆阴。仰覆热皆阳，寒皆阴。阴阳恶可执一论耶。然卒不可以女为阳，男为阴也，明矣。是故天干阳也，地支阴也。甲丙戊庚壬，非干之阳，乙丁己辛癸，非干之阴乎。子寅辰午申戌，非支之阳，丑卯巳未酉亥，非支之阴乎。所以论支干之分，不过甲阳乙阴子阳丑阴。如律吕阳宣阴，助之义耳。然有谓甲乙壬癸子寅午申俱阳，丙丁庚辛丑卯巳未酉亥俱阴，执此为净阴，净阳，何欤。八卦乾兑离震为阳，巽坎艮震为阴，言先天也。乾坎艮震为阳，巽离坤兑为阴，言后天也。论净阴阳者，又以乾坤坎离为阳，艮巽震兑为阴，何欤。
《徐三重・信古馀论》《论阴阳》
一阴一阳之为道，阴阳者气机之流行，因阖辟相生而神化之，用显于是，故名为道。盖盈虚、消息、屈伸、往来、万物以之生成，万事以之变化，象数之所设，吉凶之所生，非道而何。
造化消息即为阴阳，静极动极是造化屈伸之候，不可太过，而必返者，此天理所以贵于得中，而人事亦最忌太过，盖理与气与数之所必穷也。
图中阴阳，即是那上一圈太极的动静。动静有常理，这便是太极本然之妙。惟太极之理原如此，故动静不能违之。所谓太极离不得阴阳者，盖总阴阳动静一定，而不可易之理，便是太极之所由名。若以太极为一事，而谓不离于阴阳，如相附然，恐误寻索而反失之也。
阳即阴之动者，阴即阳之静者，动则为阳，静则为阴。阴由动极而静，是阴根阳也。阳由静极而动，是阳根阴也。动之始终，与静之始终，常相环合，而无间断分离，是阴阳无一息独行之时。所谓交感互藏者，皆此理也。
静而生阴，动而生阳。由微而盛，皆以渐至。无绝然为阴为阳时也。动极而静，静极复动，才消即息，间不容发，无绝然无阴无阳时也。其间s参和，交感变化，潜易于一气之内，而不失其往来之常，此阴阳不测之神，莫知其所以然而然者。
太极动而生阳，静而生阴。据阴阳，则析为两仪。本动静，则总为一体。
动静是太极阴阳，则动静之名，太极之动便是阳，太极之静便是阴。
太极图阳动阴静，正中一点，阴阳皆从此生，略生出便分属阴阳，其中未分之体有何偏倚。
濂溪阳动阴静图：以易，离坎卦察之，便自可明阳极于外而中之，初凝者已为群阴之本。阴极于外而内之，微动者已为诸阳之根。然二气之动静，即一气之所流行，而阳所变化，阴便凝合，循环之中，又各以生长分数，而别为五行之性。要之禀于气不越乎阴阳，定于质不越乎刚柔，此天地之所以成化，人物之所以有生，仁义道德之所由立，修身治世之所由准也。动而生阳，静而生阴，对待也。动极而静，静极复动，流行也。一动一静互为其根，流行也。分阴分阳两仪立焉，对待也。即流行而有对待，即对待而为流行。阴阳之神机，太极之妙用也。
静以敛藏而言体，动以发散而言用，由静而动，动终复于静，则静者若为主矣。然而太极图说，乃先言阳动，盖非动无以见静之端倪，因动而识其在静时者，即是动之未发者也。
阴阳之所以为阴阳，若何。人莫得而知，只运时赋物，便昭然示人，所谓微之显也。易曰：神也者，妙万物而为言者也。万物是显，妙万物者便是微。
生物只是阳气，然非阴合不能成形。阴合者，合阳气而物成也。故曰：乾知大始，坤作成物。
非阳不能变化，阳只是发生之气。非阴不能收合，阴乃神气聚而为精。精气既聚，形生神发，此人物有生之始，所谓天地之塞，吾其体者。
薛文清公言：阴阳无顿绝之理，至阴之中阳已生，纯坤初爻有阳是也。至阳之中阴已生，纯乾初爻有阴是也。予观星命家，序五形生旺，丙火生寅，而托胎于子。壬水生申，而托胎于午。其说正同。盖天地间本是一气。而动静相生，宁待既绝而后复续。晦翁答袁机仲书云：剥卦上九之阳方尽，而变为纯坤之时，坤卦下爻已有阳气，生于其中矣，但一日之内，一画之中方长得三十分之一，必积至一月，然后始满一画，而为复方是一阳之生耳。之一阴为乾为ヒ逡嗤此。盖论其始生之微，固已可名于阴阳，然便以此为阴阳之限，则其方盛者未替，而所占不啻卦内六分之五。方生者甚微，而所占未及卦内六分之一。所以未可截自此处，而分阴阳也。此论更甚精密矣。阴静阳动论者，每难后先。惟程子曰：不专一，则不能直遂。不翕聚，则不能发散。非妙达造化，莫能言此。夫以吸为呼，以核为D，平旦之气精于夜寐，火炮之发烈于包藏。凡此皆阴先阳后之义，物理昭然也。但太极动静鸿钧，转化绵绵不穷，要之阴静者，前动之已极，不得不止，而后动之始基，为将来发舒者。乃由此试论卧起，卧虽息前日之所耗，实养后日之将用。所耗者已屈而虚，将用者方伸而实。第就实而论则阴静为先，阳动为后，理益明矣。但欲执为二气之终始，则不可耳。夫一动一静，气之阖辟不绝不紊，是造化之神机，即所谓道。道固不离乎气，气亦初非有二体也。
阳方进未能即盛，才退又已渐衰。然则全盛之时几何，圣人所以力扶而时保也。
阴阳理而后和天道人事，俱昭然可验。阴阳理则天地之心正。阴阳和则天地之气顺。位育之事，初无两端。
阴阳之消息，其相接处，试以月魂魄言之便可见。才满便亏，才尽便生，间不容发。既盈后月光方盛，人不见其亏，而少差丝发，便是初亏，亏尽后月魄正晦，人不见其生，而少差丝发，便是初生。阴阳流行，循环相禅，不容少有间断，其理正如是。
器物成为阴，用为阳，成主静，静者一阴道凝也。用主动，动者，广阳道通也。成而后有用，殆亦阴先阳后之义与。
《经济文辑》《戴庭槐气候总论》
一岁之间，本一气之周流耳。一气分而为二，则有阴阳。二倍而为四，则有四时。三四一十二，则又有十二月。十二倍而为二十四，则有二十四气。复三其二十四，而为七十二，则有七十二候。气至而物感，物感而候变。是故天地之气，挠万物者，莫疾乎风也。正月而东风解冻者，则天地收敛之气散矣。七月而凉风至者，则天地发舒之气散矣。动万物者，莫疾乎雷也。二月而雷始发声者，阳之中也。八月而雷始收声者，阴之中也。说万物者，莫说乎泽。润万物者，莫润乎水也。六月而土润溽暑大雨时行者，阴之湿，阳之终也。十一月而水泉动，十二月而水泽腹坚者，阳之动，阴之终也。阴阳之气交而为虹，季春虹始见者，阳胜阴也。孟冬虹藏不见者，阴胜阳也。阴阳之气，鸟兽草木得之为先，鹰主杀而秋击，鼠主贪而夜出。而卯辰之月能化鸠者，以卯辰者，阳之壮，阴为阳所化也。爵乳子而春集，雉求雌而朝椤６戌亥之月能为蛤蜃者，以戌亥者，阴之极，阳为阴所化也。蛰虫启户者，雷发声之时，与阳俱出也。蛰虫坯户者，雷收声之时，与阴俱入也。孟春而獭祭鱼者，此时鱼逐阳气而上游也。季秋而豺祭兽者，此时兽感阴气而见杀也。春而鸿雁北，元鸟至者，雁自南而来北，燕自北而来南，各乘其阳气之所宜也。秋而鸿雁来，元鸟归者，雁自北而来南，燕自南而来北，各乘其阴气之所宜也。二月而仓庚鸣，四月而蝼蝈鸣者，鸣以阳也。及五月一阴始生，V一鸣，而反舌则无声矣。七月而寒蝉鸣者，鸣以阴也。及十一月一阳始生，i}能鸣，而感阳则不鸣矣。四月而蚯蚓出者，阴之屈者，得阳而伸也。十一月而蚯蚓结者，阳虽生矣，而阴尚屈也。夏至得一阴而鹿角解者，鹿阳兽也。冬至得一阳而麋角解者，麋阴兽也。草木正月而萌动者，阴阳气交而为泰也。九月而黄落者，阴长阳消而为剥也。桃桐华于春者，应阳之盛也。黄菊华于秋者，应阴之盛也。四月而靡草死者，阴不胜于阳也。十一月而荔挺出者，阳初复于阴也。麦得阴之稚也，故金王而生，火王而死，而麦秋在于四月也。禾得阳之稚也，故木王而生，金王而熟，而禾登在于七月也。至于腐草之为萤，则植物之变为动物。无情之变为有情，岂非阳明之极，而阴幽之物亦随之以化哉。大抵阴阳二气无形，而默运于内。风雨露雷、昆虫草木有形，而改换于外。君子触其景，而测其应，则可以寓对时育物之心。因其候而思其义，则可以悟阴阳贞胜之理。由是而知一岁之间，七十二候即二十四气也，二十四气即一十二月也，一十二月即四时也，四时即二气也，二气即一气之周流也。
阴阳部艺文一
《策秀才文》晋・陆机
问曰：夫五行迭代阴阳，相须二仪。所以陶育四时，所以化生。易称在天成象，在地成形。形象之作，相须之道也。若阴阳不调，则大数不得不否。一气偏废，则万物不得独成。此应同之至验，不偏之明C也。今有温泉而无寒火，其故何也。思闻辨之，以释不同之理。
《阴阳不测之谓神论》唐・顾况
黄帝建立甲子，考定星历，于是有天地神人之官。少昊既衰，神人杂扰。颛顼命羲和以司天地，三苗九黎不复乱逆。周室既坏，君不告朔，汉道隆兴，方定馀闰。世时昭昧，君平季主。张衡、索、陈训、韩友，卜、京房、管辂、郭璞、干宝、乐房。班固云：阴阳抱多忌，以为无益。嗟乎，古论阴阳，以和神人，以顺风雨，以播稼穑，以除灾害。后之学者，但张恢谲不自戒慎，以固亲疏之道，不精逆顺之理，不达性命之分。而裁衣，拜官，沐浴，剪爪，徵于历日。岂不悖哉。左道乱政，先王无赦，往见术者，序卜筮之书，及诸家秘诀。七曜，九宫，六壬，三五复，返，十精飞鸟，天目地耳。计神汉历以天赦母。仓为吉祥，历以云汉密莫为吉，各生异气，天竺聿法复与大衍有差，吾谁归矣。又以姓配音，以音配墓，以墓配杀，此庄惠以荒唐舛驳之论。且黄帝二十五子，得其姓者十三人，或以地为姓，或以官为姓，或以谥为姓，或以王父字为姓。士会在虞为陶，唐氏在夏为御。龙氏在商为豕，韦氏在周为唐，杜在晋为范宣子，在随为随武子，在秦为刘氏女，嫁栾腾为析氏焉。此一人之身改姓三，改氏五。范蠡在陶为朱公，在齐为鸱夷子。范睢称张禄先生，第五伦王伯。〈二字疑〉齐鲍水本姓包，京房本姓李，张良之后为留氏，田横之后为王氏。姓有两字、三字、四字、五字，孰先孰后，孰是孰非。长平同坑，南阳同封。时日或同，吉凶或异。行年本命其事，安在周时玉尺，汉代黄钟，河汾鼎气沉埋自久，不可仰，则其道多门，行则无尽不如〈疑〉也。是故文字非上学。上学神听，原其姓也。集解非宗师，宗师受授，扶于理也。端心静一，神明将至。黄帝遗元珠罔象得之，汉主心动获贯高，襄子心动得豫，让披发祭野，野人之遗魂非有阴阳。算术之功涉津无涯，安济所届释氏五荫轮为四生，或居人中以为鬼神。唯代有佛法，独能究竟，白云依山，出入自得，飞鸟以灭，虚空不碍，清明在躬，志气如神。阴阳不测，唯佛而已。
《渔樵对问》〈节〉宋・邵雍
渔者谓樵者曰：春为阳始，夏为阳极，秋为阴始，冬为阴极。阳始则温，阳极则热，阴始则凉，阴极则寒。温则生物，热则长物，凉则收物，寒则杀物。皆一气，其别而为四焉，其生万物也亦然。
樵者谓渔者曰：人谓死而有知，有诸。曰：有之。曰：何以知其然。曰：以人知之。人之生也，谓其气行。人之死也，谓其形返。气行则神魂交，形返则精魄存。神魂行于天，精魄返于地。行于天，则谓之曰阳行。返于地，则谓之曰阴返。阳行，则昼见而夜伏者也。阴返，则夜见而昼伏者也。是故日者月之形也，月者日之影也，阳者阴之形也，阴者阳之影也。人者鬼之形也，鬼者人之影也。人谓鬼无形而无知者，吾不信也。
阴阳部艺文二〈诗〉
《新阳改故阴》唐・纥干讽
律管才推候，寒郊忽变阴。微和方应节，积惨已辞林。暗觉馀澌断，潜惊丽景侵。禁城佳气换，北陆翠烟深。有截知遐布，无私荷照临。韶光如可及，莺谷免幽沈。
《唯天有二气》宋・邵雍
唯天有二气，一阴而一阳。阴毒产蛇蝎，阳和生鸾凰。安得蛇蝎死，不为人之殃，安得鸾凰生，长为国之祥。
《阴阳吟》前人
阳行一，阴行二。一主天，二主地。天行六，地行四。四主形，六主气。
阴阳部选句
汉贾谊《鹏赋》：天地为炉，造化为工，阴阳为炭，万物为铜。
扬雄《甘泉赋》：帅尔阴闭，然阳开。
张衡《西京赋》：夫人在阳时，则舒在阴时，则惨此牵乎天者也。
晋张华《归田赋》：随阴阳之开阖，从时宜以卷舒。陆云《愁霖赋》：在朱明之季月，反极阳之重阴。
张协《七命》：剪蕤宾之阳柯，剖大吕之阴jing。〈又〉阴虬负檐，阳马承阿。〈又〉阳叶春青，阴条秋绿。
宋谢灵运《山居赋》：向阳则在寒而纳煦，面阴则当暑而含雪。
唐刘禹锡《何卜赋》：子首圆而足方，予腹阴而背阳。裴度《律中黄钟赋》：泊纯阴之始凝，导太阳之将盛。张友正《律移寒谷赋》：维北有谷，纯阴之位。无温煦以生成，失膏腴之美利。
韦琮《明月照积雪赋》：月丽天而配阳，雪抱阴而体刚。汉蔡琰诗：惟彼方兮远阳精，阴气凝兮雪夏零。魏应璩诗：室广致凝阴，台高来积阳。
唐白居易诗：夏至一阴生，稍稍夕漏迟。
宋欧阳修《雪》诗：新阳力微初破萼，客阴用壮犹相薄。

[book_title]乾象典第十七卷
阴阳部纪事
《路史》：有巢氏没。阅数世，而朱襄氏立。于是多风，群阴s遏，诸阳不成，百物散解，而果z草木不遂。迟春而黄落，盛夏而Z^，乃令士达作五弦之瑟，以来阴气，以定群生，令曰来阴。
《管子・轻重篇》：戏作造六画，以迎阴阳，作九九之数，以合天道，而天下化之。
《路史》：伏戏氏观象于天，效法于地，近参乎身，远取诸物。兆三画，著八卦，以逆阴阳之微，以顺性命之理。成神明之德，类万物之情，而君民事。则阴阳，家国之事始明焉。微显阐幽，章往察来，于是申六画、作十言以明阴阳之中，以厚君民之德。
察六气，审阴阳，以赉之身，而四时水火升降，得以有象。百病之理，得以有类。于是尝草治砭，以制民疾，而入滋信。
女皇氏上际九天，下契黄垆，合元履中，开阴布纲而下服度。
帝颛顼高阳氏，作五基六44之乐，以调阴阳，享上帝，命曰承云。
帝尧命羲和，绝地天通，羲载上天，黎献下地，俾主阴阳。
《吕子》：陶唐氏之始，阴多滞伏而湛积水道，壅塞不行。其原民气郁阏而滞著，筋骨，瑟缩不达，故作为舞以宣导之。
《拾遗记》：禹铸九鼎，五者以应阳法，四者以象阴数，使工师以雌金为阴鼎，以雄金为阳鼎，鼎中常满，以占气象之休否。
《礼记・月令》：仲夏之月，君子斋戒，处必掩身，毋躁，止声色，毋或进薄滋味，毋致和，节耆欲，定心气，百官静事，毋刑以定，晏阴之所成。〈陈注〉刑，阴事也。举阴事，则助阴抑阳，故百官府刑罚之事，皆止静而不行也。
仲冬之月，君子斋戒，处必掩身，身欲宁，去声色，禁耆欲，安形性事欲，静以待阴阳之所定。〈陈注〉此皆与夏至同而有谨之至者。彼言止声色而此言去，彼言节嗜欲而此言禁，盖仲夏之阴犹微，此时之阴犹盛。阴微则盛阳未至于甚伤，阴盛则微阳当在于善保故也。《左传》：僖公十六年，春，陨石于宋五，陨星也。六o退飞，过宋都风也。周内史叔兴聘于宋，宋襄公问焉。曰：是何祥也，吉凶焉在。对曰：今兹鲁多大丧，明年齐有乱，君将得诸侯而不终。退而告人曰：君失问，是阴阳之事，非吉凶所生也。吉凶由人，吾不敢逆君故也。昭公二十一年，秋七月壬午朔，日有蚀之。公问于梓慎曰：是何物也。祸福何为。对曰：二至二分，日有蚀之，不为灾，日月之行也。分同道也。至相过也。其他月则为灾，阳不克也。故常为水。
昭公二十四年，夏五月乙未朔，日有蚀之。梓慎曰：将水。昭子曰：旱也。日过分而阳犹不克，克必甚，能无旱乎。阳不克，莫将积聚也。
《论衡》：孔子出，使子路赍雨具，天果大雨。子路问其故，曰：昨暮月离于毕。后日月复离毕。孔子出，子路请赍雨具，不听。果无雨。子路问其故，曰：昔日月离其阴，故雨。昨暮月离其阳，故不雨。
《越绝书》：越王问于范子曰：寡人闻，阴阳之治，不同力而功成，不同气而物生，可得而知乎，愿闻其说。范子曰：臣闻，阴阳气不同处，万物生焉。冬三月之时，草木既死，万物各异藏，故阳气避之下藏，伏壮于内。使阴阳得成功于外。夏三月盛暑之时，万物遂长，阴气避之下藏，伏壮于内，然而万物亲而信之，是所谓也。阳者主生万物。方夏三月之时，大热不至，则万物不能成。阴气主杀。方冬三月之时，地不内藏，则根D不成，即春无生，故一时失度，即四序为不行。越王曰：善。越王曰：寡人用夫子之计，幸得胜吴，尽夫子之力也。寡人闻，夫子明于阴阳进退，豫知未形，推往引前后知千岁，可得闻乎。寡人虚心垂意，听于下风。范子曰：天阴阳、进退、前后、幽冥，未见、未形，此特杀生之柄，而王制于四海，此邦之重宝也。王而毋泄此事，臣请为王言之。越王曰：夫子幸教，寡人愿与之自藏，至死不敢忘。范子曰：阴阳进退者，固天道自然，不足怪也。夫阴入浅者，即岁善；阳入深者，则岁恶。幽幽冥冥，豫知未形，故圣人见物不疑，是谓知时。固圣人所不传也。夫尧、舜、禹、汤，皆有豫见之劳，虽有凶年而民不穷。越王曰：善。
《说苑・敬慎篇》：鲁有恭士，名曰机汜，行年七十，其恭益甚，冬日行阴，夏日行阳。
《汉书・郊祀志》：右将军王商等，以为甘泉河东之祠，非神灵所飨，宜徙就正阳太阳之处，违俗复古，循圣制定天位。
《食货志》：春令，民毕出在野，冬则毕入于邑。所以顺阴阳，备盗贼，习礼文也。
《董仲舒传》：仲舒以春秋灾异之变，推阴阳所以错行，故求雨，闭诸阳，纵诸阴。止雨反是。
《丙吉传》：吉尝出，逢清道群斗者，死伤横道。吉过之不问。掾史独怪之。吉前行，逢人逐牛，牛喘吐舌。吉止驻，使骑吏问，逐牛行几里矣。掾史独谓：丞相前后失问。或以讥吉。吉曰：民斗相杀伤，长安令京兆尹，职所当禁备逐捕，岁竟丞相课其殿最，奏行赏罚而已。宰相不亲小事，非所当于道路问也。方春少阳，用事未可太热，恐牛近行用暑，故喘。此时气失节，恐有所伤害也。三公典调和阴阳，职所当忧，是以问之。掾史乃服，以吉知大体。
《后汉书・和帝本纪》：末元十五年，有司奏，以为夏至则微阴起，靡草死，可以决小事。是岁，初令郡国以日北至案簿行。
《礼仪志》：上巳，官民皆e于东流水上曰：洗濯祓除去宿垢M，为大e。e者言，阳气布畅，万物讫出，始e之矣。
自立春，至立夏，尽立秋，郡国上雨泽。若少府郡县各扫除社稷，其旱也。公卿官长以次行雩礼，求雨，闭诸阳。
《张衡传》：衡为太史令，遂乃研阴阳，妙尽璇玑之正。《神仙传》：封衡常驾一青牛，因号青牛道士。魏武帝问养性大略。对曰：圣人春夏养阳，秋冬养阴。顺其根以契造化之妙。
《魏书・崔浩传》：太史张渊、徐辩说世祖曰：今年己巳三阴之岁，岁星袭月，太白在西方，不可举兵，北伐必败。世祖意不决，诏浩与渊等辨之。
《唐书・郝处俊传》：帝多疾，欲逊位武后。处俊谏曰：天子治阳道，后治阴德，然则帝与后犹日之与月，阳之与阴，各有所主，不相夺也。若失其序，上谴见于天，下降灾诸人。昔魏文帝著令：帝崩，不许皇后临朝。今陛下奈何欲身传位天后乎。
《续博物志》：有人为山魈所祟，或教以爆竹如除夕可弭。人问之，曰：此荆楚岁时记：以辟山魈。鬼，阴冷之气胜，则声阳以攻之。
《寓简》：神宗皇帝御经筵，时方讲周官，从容问前朝后市何义。侍讲官以王氏新义对曰：朝阳事、市阴事，故前后之次如此。上曰：何必论阴阳。朝者，君子所会；市者，小人所集。义欲向君子而背小人也。侍臣皆惊叹。盖上已鄙厌王氏之学矣。
《宋史・陈宓传》：宓尝为朱墨铭，谓朱属阳，墨属阴。《括异志》：夷陵有阴阳石，阴石常润，阳石常燥。旱则鞭阴石，雨则鞭阳石，皆应。
《扪虱新话》：予先兄庆长，尝语，予往守官舒州怀宁，尝与教官同候太守。坐间，守问教官曰：如何是一阴一阳之谓道。教官答云：道在阴而阴得其一，道在阳而阳得其一，故曰一阴一阳之谓道。又曰：如何是阴阳不测之谓神。答曰：神者，在阴而阴不测，在阳而阳不测，故曰阴阳不测之谓神。守甚喜，其语庆长对，予再三诵之，予惜不记其人名字。
阴阳部杂录一
《书经・虞书・舜典》：律和声。〈疏〉阴律名同，亦名吕。郑元云：律，述气也。同助阴宣气，与之同也。又云吕，旅也。言旅助阳宣气也。
《夏书・甘誓》：不用命，戮于社。〈传〉社主阴，阴主杀，亲祖严社之义。〈疏〉礼，左宗庙、右社稷，是祖阳而社阴。
《周书・洪范》：润下作咸。〈疏〉水既纯阴，故润下趣阴。火是纯阳，故炎上趣阳。
《召诰》：厥既得卜。〈疏〉市处王城之北，朝为阳，故在南；市为阴，故处北。
立政、论道、经邦、燮理阴阳。
《诗经・小雅・采薇篇》：曰归曰归，岁亦阳止。〈朱注〉阳，十月也。时纯阴，用事嫌于无阳，故名之曰阳月也。
《m杜篇》：日月阳止，女心伤止。〈笺〉十月为阳，妇人思望其君子，阳月之时已忧伤矣。
《十月之交篇》：朔日辛卯。〈疏〉十日甲刚乙柔，其中有五刚五柔，要十日皆为干，而十二辰亦子阳丑阴，其中有六阳六阴，以对十日，皆为支。《大雅・笃公刘篇》：相其阴阳。〈朱注〉阴阳向背，寒暖之宜。《天生蒸民篇》：有物有则。〈疏〉孝经援神契曰：性生于阳以理执，情生于阴以系念。是性阳而情阴。
《周礼・地官・大司徒》：阴阳之所和也。〈疏〉若昭四年，左氏申丰云：冬无愆阳，夏无伏阴，是其阴阳和也。
《春官・大司乐》：阴竹之管。〈注〉阴竹生于山北者。〈疏〉《尔雅》云：山南曰阳，山北曰阴。今言阴竹，故知山北者也。保章氏：十有二岁之相。〈注〉岁谓太岁，岁星为阳，右行于天；太岁为阴，左行于地。十二岁而小周。
《礼记・曲礼》：请席何乡，请衽何趾。〈疏〉席坐、席衽、卧席坐为阳，面亦阳也。故问面何所向。卧是阴，足亦阴也。故问足何所趾也。
凡进食之礼，左ビ颐u。食居人之左，羹居人之右。〈疏〉熟肉带骨而脔曰ィ纯肉切之曰u。骨是阳，故在左，肉是阴，故在右。食饭燥为阳，故居左；羹湿是阴，故右。天子建天官，先六大，曰：大宰、大宗、大史、大祝、大士、大卜，典司六典。天子之五官曰：司徒、司马、司空、司士、司寇，典司五众。〈疏〉天官尊阳，故一卿以摄众。地官卑阴，故五卿俱陈也。
《王制》：凡养老，有虞氏以燕礼，夏后氏以飨礼，殷人以食礼，周人修而兼用之。〈注〉兼用之，备阴阳也。凡饮，养阳气。凡食，养阴气。阳用春夏，阴用秋冬。〈疏〉燕之与飨是饮酒之礼，是阳，阳而无阴；食是饭，饭是阴，阴而无阳。周兼用之，故云备阴阳也。
《月令》：孟春之月，其日甲乙。〈大全〉马氏曰：甲丙戊庚壬，阳也；乙丁己辛癸，阴也。盖一阴一阳，每相为用者也。其祀户。〈大全〉方氏曰：户奇而在内，阳自内出之象也。春生为阳出之时，故其祀户。门耦而在外，阴自外入之象也。秋收为阴入之时，故其祀门灶者，物之所以化。而夏之时，则阳已极，而阴于是化也。故其祀灶行者，人之所以往。而冬之时，则阳来复而阴于是往也。故其祀行。
仲春之月，鹰化为鸠。〈大全〉方氏曰：鹰好杀而击以秋，鼠好贪而出以夜，皆阴类也。鸠皆阳类也。卯辰者阳之中，故仲春则鹰化为鸠，季春则田鼠化为，盖阴为阳所化。物理如此。爵乳子而集以春，雉求雌而g以朝，皆阳类也。蛤蜃皆阴类也。戌亥者，阴之极也，故秋则爵入大水为蛤，孟冬则雉入大水为蜃，盖阳为阴所化，物理如此。
是月也，日夜分。〈大全〉方氏曰：日，阳也；夜，阴也；故阳长而阴消，则日长夜短；阴长而阳消，则夜长日短。皆非阴阳之中也。夫阳生于子，终于午，至卯而中分。阴生于午，终于子，至酉而中分。故春为阳中，而仲月之节为春分；秋为阴中，而仲月之节为秋分。春秋之分，则阴阳适中，而日夜无长短之差，故于其月，每言日夜分也。
季春之月，田鼠化为，虹始见，萍始生。〈大全〉马氏曰：田鼠化为，则阴类之慝者，迁乎阳而其性和也。萍始生，则以阴物之浮，以承阳者也。方氏曰：虹者，天地讧溃之气也。阴干阳所乃见而出。故又谓之X焉。阳方得中则阴莫能干，至于辰则已过中矣。故为阴所干而虹见也。
是月也，生气方盛，阳气发泄，句者毕出，萌者尽达。命国难九门，磔攘以毕春气。〈大全〉严陵方氏曰：难所以难，阴慝而驱之，周官方相氏，帅百隶，而时难以狂。夫为之则狂疾，以阳有馀。唯阳有馀，足以胜阴慝故也。裂牲谓之磔，除祸谓之攘。必于九门，则欲阴慝之出故也。凡此皆虑春气之不得其终也。故曰以毕春气，此之所难，则难阴慝之作于春者也。仲秋又难，则难阴慝之作于秋者也。季冬又难，则难阴慝之作于冬者也。独夏不难，则以阳盛之时，阴慝不能作故也。孟夏之月，蝼蝈鸣，蚯蚓出。〈大全〉马氏曰：蝼蝈鸣，则阴而伏者，乘阳而鸣也。蚯蚓出，则阴而屈者，乘阳而伸也。靡草死。〈陈注〉草之枝叶靡细者，阴类，阳盛则死也。仲夏之月，螳螂生，V始鸣，反舌无声。〈陈注〉凡物皆禀阴阳之气而成，质其阴类者宜阴时，阳类者宜阳时，得时则兴，背时则废。〈大全〉方氏曰：螳螂、V皆阴类也，故或感微阴而生，或感微阴而鸣焉。反舌，百舌也，其鸣也。感阳中而发，故感微阴而无声焉。
毋暴布。〈陈注〉布者，阴功所成，不可以小功干盛阳也。鹿角解。〈大全〉方氏曰：鹿好群而相比，则阳类也；故夏至感阴生而角解；麋多欲而善迷，则阴类也；故冬至感阳生而角解。此所以不同也。
孟秋之月，天地始肃，不可以赢。〈陈注〉朱氏曰：阳道常饶，阴道常乏，故赞化者，不可使阴气之赢也。
仲秋之月，元鸟归。〈大全〉方氏曰：元鸟至以阳中，故归以阴中也。
是月也，养衰老，授几杖，行糜粥，饮食。〈陈注〉月至四阴，阴已盛矣。时以阳衰阴盛为秋，人以阳衰阴盛为老，养衰老，顺时令也。〈大全〉方氏曰：几杖以养其体，糜粥以养其气。《郊特牲》曰：饮，养阳气也；食，养阴气也。春飨孤子，秋食耆老，其义一也。故此于秋言之，然养阳非无食也。特以饮为主耳。养阴非无饮也，特以食为主耳。故此兼言饮焉。
季秋之月，鞠有黄华。〈大全〉方氏曰：桃华于仲春，桐华于季春，皆不言有，独于鞠言之者，以万物皆华于阳，独鞠华于阴而已。故特言有桃华之红，桐华之白，皆不言其色，独鞠言其色而曰黄者，以华于阴中，其色正应阴之盛故也。
孟冬之月，虹藏不见。〈陈注〉阴阳气交而为虹，此时阴阳极乎辨，故虹伏。
仲冬之月，i旦不鸣，虎始交。〈陈注〉夜鸣而求旦，故谓之i旦，夫夜鸣则阴类也。然鸣而求旦，则求阳而已，故感微阳之生而不鸣，则以得所求故也。虎阴物，而交，则亦感阳之生故也。
命之曰畅月。〈陈注〉朱氏谓，阳久屈而后伸，故云畅月。芸始生，荔挺出，蚯蚓结，麋角解，水泉动。〈陈注〉水者，天一之阳所生，阳生而动，言枯涸者，渐滋发也。〈大全〉方氏曰：凡物之气，感阴者腥，感阳者香，阳方长矣。故芸始生，荔挺出，蚯蚓结者，以感正阳之气而后出，故微阳虽生而犹结焉。结言形之未解也。
季冬之月，雁北乡，鹊始巢，雉g，鸡乳。〈大全〉马氏曰：雁北乡，则顺阳而复也。雉，火畜也，感于阳而后有声；鸡，木畜也，丽于阳而后有形。
冰方盛，水泽腹坚，命取冰，冰以入，令告民出五种。〈大全〉严陵方氏曰：万物负阴而抱阳，冲气以为和，阴盛闭塞而阳无所泄，则气戾不和，为愆阳，为伏阴。然则凿冰非特为备暑，亦以达阳气也。水之入也，为阴事之终；种之出也，为阳事之始。以冰入之期，而告民出五种，终则有始也。
内则凡男，拜尚左手。〈注〉左，阳也。
凡女，拜尚右手。〈注〉右，阴也。〈陈注〉尚左尚右，阴阳之别。祭义：祭日于坛，祭月于坎，以别幽明，以制上下。祭日于东，祭月于西，以别外内，以端其位。日出于东，月生于西，阴阳长短，终始相巡。以致天下之和。〈陈注〉坛高而显，坎深而隐。一显一隐，所以别阴阳之幽明。一高一深，所以制阴阳之上下。东动而出，西静而入，出则在外，入则反内，故东西所以别阴阳之外内。东为阳中，西为阴中，中则得位，故东西所以端阴阳之位。日往则月来，月往则日来，而阴阳之义配焉。阳道常饶，阴道常乏，故运而为气，赋而为形。凡属乎阳者皆长，属乎阴者皆短，一长一短，终则有始，相巡而未尝相绝，故足以致天下之和者，阴阳相济之故也。
昔者，圣人建阴阳天地之情，立以为易。〈疏〉兴建阴阳天地之情，仰观天文、俯察地理，立此阴阳以作易。祭统：昆虫之异，草木之实，阴阳之物备矣。〈大全〉方氏曰：言阴阳之物者，盖昆虫以阴蛰，以阳出，草木以阴枯，以阳荣故也。
《乡饮酒义》：宾主，象天地也。介Q，象阴阳也。〈陈注〉介以辅宾，Q以辅主，人象阴阳之辅天地也。
烹狗于东方，祖阳气之发于东方也。〈大全〉方氏曰：凡植物皆地产，足以养人之阴；凡动物皆天产，足以养人之阳。天产不特狗也，而特烹狗以祖阳气者，盖阳之辰穷于戌，而为阳之至，故辰在戌而属狗，则狗至阳之畜也。东方者，得阳之中，烹至阳之畜于阳中之方。又得其宜矣。
《丧服四制》：凡礼之大体，体天地、法四时、则阴阳、顺人情。〈又〉夫礼，吉凶异道，不得相干，取之阴阳也。
《左传》：冬无愆阳，夏无伏阴。
《谷梁传》：独阴不生，独阳不生，独天不生，三合然后乃生。
《素问・上古天真论》：丈夫二八，肾气盛，天癸至，精气溢写，阴阳和，故能有子。六八，阳气衰竭于上，面焦发鬓颁白。
《四气调神大论》：冬三月，此为闭藏，水冰地坼，无扰乎阳，早卧晚起，必待日光。
逆春气，则少阳不生，肝气内变；逆夏气，则太阳不长，心气内洞；逆秋气，则太阴不收，肺气焦满；逆冬气，则少阴不藏，肾气独沈。夫四时阴阳者，万物之根本也。所以圣人春夏养阳，秋冬养阴，以从其根，故与万物浮沈于生长之门。逆其根，则伐其本，坏其真矣。故阴阳四时者，万物之终始也。死生之本也。逆之则灾害生，从之则苛疾不起，是谓得道。
《生气通天论》：阳气者，若天与日失其所，则折寿而不彰，故天运当以日光明。是故阳因而上卫外者也。阳气者，烦劳则张精绝辟积于夏，使人煎厥目盲不可以视，耳闭不可以听，溃溃乎若坏都，汨汨乎不可止。阳气者，大怒则形气绝而血菀于上，使人薄厥有伤于筋，纵其若不容。
阳气者，精则养神，柔则养筋。
阳气者，一日而主外，平旦，人气生，日中而阳气隆。日西而阳气已虚，气门乃闭。岐伯曰：阴者藏精而起亟也。阳者卫外而为固也。阴不胜其阳，则脉流薄疾并乃狂；阳不胜其阴，则五藏气争九窍不通。是以圣人陈阴阳筋脉，和同骨髓，坚固气血，皆从如是，则内外调和邪不能害耳。目聪明气立如故。〈又〉凡阳阴之要，阳密乃固，两者不和，若春无秋，若冬无夏，因而和之是为圣度。故阳强不能密，阴气乃绝，阴平阳秘，精神乃治。阴阳离决，精气乃绝。《阴阳应象大论》：气味辛甘，发散为阳，酸苦涌泄为阴，阴胜则阳病，阳胜则阴病。阳胜则热，阴胜则寒。暴怒伤阴，暴喜伤阳，厥气上行，满脉去形，喜怒不节，寒暑过度，生乃不固。故重阴必阳，重阳必阴。
岐伯曰：阳胜则身热，腠理闭，喘粗为之俯仰，汗不出而热，齿乾以烦，冤腹满死，能冬不能夏。阴胜则身寒汗出，身常清，数而寒，寒则厥，厥则腹满死，能夏不能冬。此阴阳更胜之变，病之形能也。
天不足西北，故西北方阴也，而人右耳目不如左明也。地不满东南，故东南方阳也，而人左手足不如右强也。帝曰：何以然。岐伯曰：东方阳也，阳者其精并于上，并于上则上明而下虚，故使耳目聪明而手足不便也。西方阴也，阴者其精并于下，并于下则下盛而上虚，故其耳目不聪明而手足便也。故俱感于邪，其在上则右甚，在下则左甚，此天地阴阳所不能全也，故邪居之。
以天地为之阴阳，阳之汗，以天地之雨名之；阳之气，以天地之疾风名之。
《阴阳离合论》：帝曰：愿闻三阴三阳之离合也。岐伯曰：圣人南面而立，前曰广明，后曰太冲。太冲之地，名曰少阴。少阴之上，名曰太阳。太阳根起于至阴，结于命门，名曰阴中之阳。中身而上，名曰广明。广明之下，名曰太阴。太阴之前，名曰阳明。阳明根起于厉兑，名曰阴中之阳。厥阴之表，名曰少阳。少阳根起于窍阴，名曰阴中之少阳。是故三阳之离合也，太阴为开，阳明为阖，少阳为枢。三经者，不得相失也，抟而勿浮，命曰一阳。帝曰：愿闻三阴。岐伯曰：外者为阳，内者为阴。然则中为阴，其冲在下，名曰太阴。太阴根起于隐白，名曰阴中之阴。太阴之后，名曰少阴。少阴根起于涌泉，名曰阴中之少阴。少阴之前，名曰厥阴。厥阴根起于大敦，阴之绝阳，名曰阴之绝阴。是故三阴之离合也，太阴为开，厥阴为阖，少阴为枢。三经者，不得相失也，抟而勿沈，命曰一阴。阴阳，〈音冲〉积传为一周，气里形表而为相成也。
《阴阳别论》：黄帝问曰：人有四经十二从，何谓。岐伯对曰：四经应四时，十二从应十二月，十二月应十二脉。脉有阴阳，知阳者知阴，知阴者知阳。凡阳有五，五五二十五阳。所谓阴者，真藏也，见则为败，败必死也。所谓阳者，胃脘之阳也。别于阳者，知病处也；别于阴者，知死生之期。三阳在头，三阴在手，所谓一也。别于阳者，知病忌时；别于阴者，知死生之期。谨熟阴阳，无与众谋。所谓阴阳者，去者为阴，至者为阳；静者为阴，动者为阳；迟者为阴，数者为阳。
鼓一阳曰钩，鼓一阴曰毛，鼓阳胜急曰弦，鼓阳至而绝曰石，阴阳相过曰溜。阴争于内，阳扰于外，魄汗未藏，四逆而起，起则熏肺，使人喘鸣。阴之所生，和本曰和。是故刚与刚，阳气破散，阴气乃消亡。淖则刚柔不和，经气乃绝。死阴之属，不过三日而死；生阳之属，不过四日而死。所谓生阳死阴者，肝之心谓之生阳，心之肺谓之死阴，肺之肾谓之重阴，肾之脾谓之辟阴，死不治。结阳者，肿四支。结阴者，便血一升，再结二升，三结三升。阴阳结斜，多阴少阳曰石水，少腹肿。二阳结谓之消，三阳结谓之隔，三阴结谓之水，一阴一阳结谓之喉痹。阴搏阳别谓之有子。阴阳虚肠菟馈Ｑ艏佑谝跷街汗。阴虚阳搏谓之崩。
《六节藏象论》：帝曰：藏象何如。岐伯曰：心者，生之本，神之变也，其华在面，其充在血脉，为阳中之太阳，通于夏气。肺者，气之本，魄之处也，其华在毛，其充在皮，为阳中之太阴，通于秋气。肾者，主蛰，封藏之本，精之处也，其华在发，其充在骨，为阴中之少阴，通于冬气。肝者，罢极之本，魂之居也，其华在爪，其充在筋，以生血气，其味酸，其色苍，此谓阳中之少阳，通于春气。脾胃大肠小肠三焦膀胱者，仓廪之本，荣之居也，名曰器，能化糟粕，转味而入出者也，其华在唇四白，其充在肌，其味甘，其色黄，此至阴之类，通于土气。
《脉要精微论》：岐伯曰：冬至四十五日，阳气微上，阴气微下；夏至四十五日，阴气微上，阳气微下。阴阳有时，与脉为期。〈又〉阴盛则梦涉大水恐惧，阳盛则梦大火燔灼，阴阳俱盛则梦相杀毁伤。
《厥论》：黄帝问曰：厥之寒热者何也。岐伯对曰：阳气衰于下，则为寒厥；阴气衰于下，则为热厥。帝曰：热厥之为热也，必起于足下者，何也。岐伯曰：阳气起于足五指之表，阴脉者，集于足下而聚于足心，故阳气胜则足下热也。帝曰：寒厥之为寒也，必从五指而上于膝者，何也。岐伯曰：阴气起于五指之里，集于膝下而聚于膝上，故阴气胜，则从五指至膝上寒，其寒也，不从外，皆从内也。
《病能论》：帝曰：有病怒狂者，此病安生。岐伯曰：生于阳也。帝曰：阳何以使人狂。岐伯曰：阳气者，因暴折而难决，故善怒也，病名曰阳厥。
脉解太阳：所谓肿腰痛者，正月太阳寅，寅太阳也，正月阳气出在上，而阴气盛，阳未得自次也，故肿腰痛也。病偏虚为跛者，正月阳气冻解地气而出也，所谓偏虚者，冬寒颇有不足者，故偏虚为跛也。所谓强上引背者，阳气大上而争，故强上也。所谓耳鸣者，阳气万物盛上而跃，故耳鸣也。所为甚则狂巅疾者，阳尽在上，阴气从下，下虚上实，故狂巅疾也。所谓浮为聋者，皆在气也。所谓入中为者，阳盛已衰，故为也。内夺而厥，则为俳，此肾虚也。少阴不至者，厥也。少阳所谓心胁痛者，少阳盛也，盛者心之所表也，九月阳气尽，而阴气盛，故心胁痛也。所谓不可反侧者，阴气藏物也，物藏则不动，故不可反侧也。所谓甚则跃者，九月万物尽虚，草木毕落而堕，则气去阳而之阴，气盛而阳之下长，故谓跃。阳明所谓洒洒振寒者，阳明者午也，五月盛阳之阴也，阳盛而阴气加之，故洒洒振寒也。所谓胫肿而股不收者，是五月盛阳之阴也，阳者衰于五月，而一阴气上与阳始争，故胫肿而股不收也。所谓上喘而为水者，阴气下而复上，上则邪客于藏府间，故为水也。所谓胸痛少气者，水气在藏府也，水者阴气也，阴气在中，故胸痛少气也。所谓甚则厥，恶人与火，闻木音则惕然而惊者，阳气与阴气相薄，水火相恶，故惕然而惊也。所谓欲独闭户牖而处者，阴阳相薄也，阳尽而阴盛，故欲独闭户牖而居。所谓病至则欲乘高而歌，弃衣而走者，阴阳复争，而外并于阳，故使之弃衣而走也。所谓客孙脉则头痛鼻鼽腹肿者，阳明并于上，上者则其孙络太阴也，故头痛鼻鼽腹肿也。太阴所谓病胀者，太阴子也，十一月万物气皆藏于中，故曰病胀。所谓上走心为噫者，阴盛而上走于阳明，阳明络属心，故曰上走心为噫也。所谓食则呕者，物盛满而上溢，故呕也。所谓得后与气，则快然如衰者，十二月阴气下衰，而阳气且出，故曰得后与气则快然如衰也。少阴所谓腰痛者，少阴者肾也，十月万物阳气皆伤，故腰痛也。所谓呕上气喘者，阴气在下，阳气在上，诸阳气浮，无所依从，故呕上气喘也。所谓色色不能久立久坐，起则目无所见者，万物阴阳不定未有主也，秋气始至，微霜始下，而方杀万物，阴阳内夺，故目无所见也。所谓小气善怒者，阳气不治，阳气不治则阳气不得出，肝气当治而未得，故善怒，善怒者名曰煎厥。所谓恐如人将捕之者，秋气万物未有毕去，阴气少，阳气入，阴阳相薄，故恐也。所谓恶闻食臭者，胃无气，故恶闻食臭也。所谓面黑如地色者，秋气内夺，故变于色也。所谓则有血者，阳脉伤也，阳气未盛于上而脉满，满则，故血见于鼻也。厥阴所谓26疝，妇人少腹肿者，厥阴者辰也，三月阳中之阴，邪在中，故为26疝少腹肿也。所谓腰脊痛不可以a仰者，三月阳振荣华，万物一a而不仰也。所谓26癃疝肤胀者，曰阴亦盛而脉胀不通，故曰26癃疝也。所谓甚则嗌乾热中者，阴阳相薄而热，故嗌乾也。
《调经论》：岐伯曰：邪之生也，或生于阴，或生于阳。其生于阳者，得之风雨寒暑。其生于阴者，得之饮食居处。《至真要大论》：帝曰：五味，阴阳之用何如。岐伯曰：辛甘发散为阳，酸苦涌泄为阴，咸味涌泄为阴，淡味渗泄为阳。
《阴阳类论》：帝曰：阴阳之类，经脉之道，五中所主，何藏最贵。雷公对曰：春甲乙青，中主肝，治七十二日，是脉之主时，臣以其藏最贵。帝曰：却念上下经，阴阳从容，子所言贵，最其下也。雷公斋七日，旦复侍坐。帝曰：三阳为经，二阳为维，一阳为游部，此知五藏终始。三阳为表，二阴为里，一阴至绝作朔晦，却具合以正其理。雷公曰：受业未能明。帝曰：所谓三阳者，太阳为经，三阳脉至手太阴，弦浮而不沉，决以度，察以心，合之阴阳之论。所谓二阳者，阳明也，至手太阴，弦而沈急不鼓，炅至以病皆死。一阳者，少阳也，至手太阴，上连人迎，弦急悬不绝，此少阳之病也，专阴则死。三阴者，六经之所主也，交于太阴，伏鼓不浮，上空志心。二阴至肺，其气归膀胱，外连脾胃。一阴独至，经绝，气浮不鼓，钩而滑。此六脉者，乍阴乍阳，交属相并，缪通五藏，合于阴阳。先至为主，后至为客。雷公曰：臣悉尽意，受传经脉，颂得从容之道，以合从容，不知阴阳，不知雌雄。帝曰：三阳为父，二阳为卫，一阳为纪。三阴为母，二阴为雌，一阴为独使。二阳一阴，阳明主病，不胜一阴，脉X而动，九窍皆沈。三阳一阴，太阴脉胜，一阴不能止，内乱五藏，外为惊骇。二阴二阳，病在肺，少阴脉沈，胜肺伤脾，外伤四支。二阴二阳皆交至，病在肾，骂詈妄行，巅疾为狂。二阴一阳，病出于肾，阴气客游于心，腕下空窍，堤闭塞不通，四支别离。一阴一阳代绝，此阴气至心，上下无常，出入不知，喉咽乾燥，病在土脾。二阳三阴，至阴皆在，阴不过阳，阳气不能止阴，阴阳并绝，浮为血瘕，沈为脓i。阴阳皆壮，下至阴阳，上合昭昭，下合冥冥，诊决死生之期，遂合岁首。
《汲冢周书・大聚解》：王若欲求天下民，先设其利，而民自至。譬之若冬日之阳，夏日之阴，不召而民自来，此谓归德。
《道德经・道化篇》：万物负阴而抱阳。
《关尹子・四符篇》：阴阳虽妙，不能卵无雄之雌。〈又〉仁则阳而明，可以轻魂；义则阴而冥，可以御魄。〈又〉阴阳虽妙，能役有气，而不能役无气。
《六七篇》：世之人以暂见者为梦，久见者为觉，殊不知暂之所见者，阴阳之气；久之所见者，亦阴阳之气。二者皆我阴阳，孰为梦孰为觉。
《相鹤经》：鹤者，阳鸟也，而游于阴。
《管子・宙合篇》：夏处阴，冬处阳。
《枢言篇》：珠者，阴之阳也，故胜火；玉者，阴之阴也，故胜水。
《心术篇》：人主者，立于阴，阴者静。故曰：动则失位，阴则能制阳矣。静则能制动矣。
《四时篇》：日掌阳，月掌阴，星掌和。阳为德，阴为刑，和为事。
《形势解》：春者，阳气始上，故万物生；夏者，阳气毕上，故万物长；秋者，阴气始下，故万物收；冬者，阴气毕下，故万物藏。
《臣乘马篇》：日至六十日而阳冻释；七十日而阴冻释。《揆度篇》：天k，阳也；壤k，阴也。
《轻重篇》：管子曰：女华者，桀之所爱也，汤事之以千金。曲逆者，桀之所善也，汤事之以千金。内则有女华之阴，外则有曲逆之阳，阴阳之议合而得成其天子。此汤之阴谋也。〈又〉管子曰：阴王之国有三，而齐与在焉。桓公曰：此若言可得闻乎。管子对曰：楚有汝汉之黄金，而齐有渠展之盐，燕有辽东之煮，此阴王之国也。〈又〉狐白应阴阳之变，六月而一见。
子华子：夫天降一气，则五气随之。寄备于阴阳，合气而成体。故有太阳，有少阳；有太阴，有少阴。阴中有阳，阳中有阴。故阳中之阳者，火是也；阴中之阴者，水是也；阳中之阴者，木是也；阴中之阳者，金是也；土居二气之中间，以治四维，在阴而阴，在阳而阳，故物非土不成，人非土不生。北方阴极而生寒，寒生水；南方阳极而生热，热生火；东方阳动以散而生风，风生木；西方阴止以收而生燥，燥生金；中央阴阳交而生湿，湿生土。是故天地之间、六合之内，不离于五。
邓析子：为君当若冬日之阳，夏日之阴。万物自归，莫之使也。
《文子・道原篇》：约而能张，幽而能明，柔而能刚，含阴吐阳，而章三光。〈又〉大丈夫恬然无思，淡然无虑，以天为盖，以地为车，以四时为马，以阴阳为御。行乎无路，游乎无怠，出乎无门。以天为盖，则无所不覆也；以地为车，则无所不载也；四时为马，则无所不使也。阴阳御之，则无所不备也。〈又〉嘘吸阴阳，吐故纳新，与阴俱闭，与阳俱开，与刚柔卷舒，与阴阳俯仰。〈又〉人大怒破阴，大喜坠阳。〈又〉寇莫大于阴阳，而⒐奈细。
《精诚篇》：阴阳所拥，沉滞不通者，窍理之。〈又〉含阴吐阳而与万物同和者，德也。〈又〉冬日之阳，夏日之阴，万物归之，而莫之使。
《守弱篇》：圣人与阴俱闭，与阳俱开。
《上德篇》：月望日夺光，阴不能以承阳。〈又〉阴阳不能常，且冬且夏。〈又〉天气下，地气上，阴阳交通，万物齐同，君子用事，小人消亡，天地之道也。天气不下，地气不上，阴阳不通，万物不昌，小人得势，君子消亡。五谷不植，道德内藏。〈又〉阴难阳万物昌，阳复阴万物湛。物昌无不赡也。物湛无不乐也。物乐则无不治矣。阴害物，阳自屈。阴进阳退，小人得势，君子避害，天道然也。阳气动，万物缓，而得其所，是以圣人顺阳道。〈又〉阳气畜而后能施，阴气积而后能化，未有不畜积而后能化者也。故圣人慎所积阳灭阴。万物肥阴灭阳，万物衰，故王公尚阳道，则万物昌，尚阴道则天下亡。阳不下阴，则万物不成。〈又〉阳气盛变为阴，阴气盛变为阳。〈又〉圣人醚簦天下和同。靡酰天下溺沉。
《微明篇》：道可以弱，可以强；可以柔，可以刚；可以阴，可以阳。〈又〉圣人能阴能阳，能柔能刚，能弱能强。〈又〉阳中有阴，阴中有阳，万事尽然，不可胜明。
《自然篇》：道生万物，理于阴阳，化为四时，分为五行。〈又〉阴阳四时，金木水火土，同道而异理。
《上仁篇》：天地之气，莫大于和。和者，阴阳调，日夜分，故万物春分而生，秋分而成。生与成必得和之精。故积阴不生，积阳不化，阴阳交接乃能成和。
《上礼篇》：上古真人呼吸阴阳，而群生莫不仰其德以和顺。〈又〉神农、黄帝领天下，纪纲四时，和调阴阳，于是万民莫不竦身而思戴。
《庄子・人间世篇》：且以巧斗力者，始乎阳，常卒乎阴。《在宥篇》：人大喜邪毗于阳，大怒邪毗于阴。阴阳并毗。四时不至，寒暑之和不成，其反伤人之形乎。〈又〉广成子曰：我为女，遂于大明之上矣。至彼至阳之原也。为女入于窈冥之门矣。至彼至阴之原也。天地有官，阴阳有藏，慎守女身，物将自壮。
《天运篇》：老子曰：子又乌乎求之哉。曰：吾求之于阴阳，十有二年而未得。
《刻意篇》：圣人之生也天行，其死也物化。静而与阴同德，动而与阳同波。
《缮性篇》：古之人在混茫之中，与一世而得澹漠焉。当是时也，阴阳和静。
《秋水篇》：师天而无地，师阴而无阳，其不可行明矣。《田子方篇》：至阴肃肃，至阳赫赫。肃肃出乎天，赫赫发乎地。
《庚桑楚篇》：寇莫大于阴阳，无所逃于天地之间。非阴阳，贼之心则使之也。
《则阳篇》：天地者，形之大者也。阴阳者，气之大者也。《说剑篇》：开以阴阳。
《列子・天瑞篇》：天地之道，非阴则阳。
《周穆王篇》：一体之盈虚、消息，皆通于天地，应于物类。故阴气壮，则梦涉太水而恐惧，阳气壮则梦涉大火而燔x。阴阳俱壮，则梦生杀。〈又〉西极之南隅有国焉，不知境界之所接，名古莽之国，阴阳之气所不交，故寒暑无辨。
《亢仓子・政道篇》：水，阴l也，阴于国，政类刑，人事类私；旱，阳过也，阳于国，政类德，人事类盈。
鬼谷子捭阖篇：捭之者，开也，言也，阳也。阖之者，闭也，默也，阴也。阴阳其和，终始其义。故言长生、安乐、富贵、尊荣、显名、爱好、财利、得意、喜欲，为阳。曰始。故言死忧、患贫、贱苦、辱弃、损亡、利失、意有害、刑戮、诛罚，为阴。曰终。诸言法阳之类，皆曰始，言善，以始其事；诸言法阴之类，皆曰终，言恶，以终为谋。捭阖之道，以阴阳试之，故与阳言者依崇高，与阴言者依卑小。以下求小，以高求大，由此言之，无所不出，无所不入。无所不言可，阴阳之理尽，小大之情得。故出入皆可，何所不可乎。为小无内，为大无外，益损去就倍反，皆以阴阳御其事。阳动而行，阴止而藏，阳动而出，阴随而入，阳还终始，阴极反阳。以阳动者，德相生也。以阴静者，形相成也。以阳求阴，苞以德也；以阴结阳，施以力也。阳阴相求，由捭阖也。此天地阴阳之道，而说人之法也。《决篇》：阳励于一言，阴励于二言。
《孙子》：凡军，好高而恶下，贵阳而贱阴。
《韩非子》：阴燕阳魏。〈又〉四海既藏，道阴见阳。〈又〉蚁冬居山之阳，夏居山之阴。
《战国策》：夏桀之国，左天门之阴，而右天溪之阳。卢G在其北，伊洛出其南。
《吕子・重己篇》：室大则多阴，台高则多阳。多阴则蹶，多阳则痿。此阴阳不适之患也。
《贵公篇》：阴阳之和，不长一类。
《大乐篇》：两仪出阴阳，阴阳变化，一上一下，合而成章。〈又〉万物所出，造于太一，化于阴阳。
《精通篇》：月也者，群阴之本也。月望则蚌蛤实，群阴盈；月晦则蚌蛤虚，群阴亏。
《知分篇》：凡人物者，阴阳之化也。阴阳者，造乎天而成者也。
《辨土篇》：亩欲广以平，圳欲小以深。下得阴，上得阳。《越绝书・计倪内经》：越王曰：物有妖祥乎。计倪曰：有阴阳，万物各有纪纲，日月星辰刑德变为吉凶，金木水火土更胜，月朔更建，莫主其常。顺之有德，逆之有殃。是故圣人，能明其刑而处其乡，从其德而避其衡。凡举百事，必顺天地四时，参以阴阳。用之不审，举事有殃。人生不如卧之顷也。欲变天地之常数，发无道，故贫而命不长。故圣人并苞而阴行之，以感愚夫。众人容容尽欲富贵，莫知其乡。越王曰：善，请问其方。计倪对曰：从寅至未，阳也；太阴在阳，岁德在阴，岁美在是。圣人动而应之，制其收发，当以太阴在阴而发，阴且尽之，岁亟卖六畜，货财以益，收五谷以应，阳之至也。阳且尽之，岁亟发籴，以收田宅牛马，积敛货财，聚棺木以应，阴之至也。此皆十倍者也。其次五倍，天有时而散，是故圣人反其形，顺其衡，收聚而不散。越王曰：善。
《外传》：枕中范子曰：道生气，气生阴，阴生阳，阳生天地。范子曰：夫八谷贵贱之法，必察天之三表即决矣。越王曰：请问三表。范子曰：水之势胜金，阴阳畜积大盛。水据金而死，故金中有水。如此者，岁大败，八谷皆贵。金之势胜木，阳气蓄积大盛。金据木而死，故木中有火，如此者，岁大美，八谷皆贱。金木水火更相胜，此天之三表者也。〈按此条或有错讹，恐是火势胜金，火据金而死；金势胜木，金据木而死。〉越王曰：寡人已闻阴阳之事，谷之贵贱可得而知乎。范子曰：阳者主贵，阴者主贱。故当寒而不寒者，谷为之暴贵；当温而不温者，谷为之暴贱。譬犹形影声响相闻，岂得不复哉。故曰秋冬贵阳，气施于阴，阳极而复贵；春夏贱阴，气施于阳，阳极而不复。越王曰：善哉。越王曰：吾欲富邦强兵，地狭民少，奈何为之。范子曰：夫阳动于上以成天文，阴动于下以成地理。审察开置之要，可以为富。凡欲先知天门开，及地户闭其术，天高五寸，减天寸六分以成地，谨司八谷，初见出于天者，是谓天门开、地户闭。阳气不得下入地户，故气转动，而上下阴阳俱绝。八谷不成，大贵必应其岁而起，此天变见符也。谨司八谷，初见入于地者，是为地户闭，阴阳俱会八谷，大成其岁，大贱来年，大饥此地，变见端也。

[book_title]乾象典第十八卷
阴阳部杂录二
《汉书・律历志》：律十有二，阳六为律，阴六为吕。律以统气类物，一曰黄钟，二曰太蔟，三曰姑洗，四曰蕤宾，五曰夷则，六曰亡射。吕以旅阳宣气，一曰林钟，二曰南吕，三曰应钟，四曰大吕，五曰夹钟，六曰中吕。黄钟黄者，中之色，君之服也。钟者种也，天之中数五，五为声声上宫，五声莫大焉。地之中数六，六为律，律有形有色，色上黄，五色莫盛焉。故阳气施种于黄泉，孳萌万物，为六气元也。以黄色名元气律者，著宫声也，宫以九唱六，变动不居，周流六虚，始于子，在十一月。大吕，吕旅也，言阴大旅，助黄钟宣气而牙物也，位于丑，在十二月。太蔟，蔟奏也，言阳气大奏地而达物也，位于寅，在正月。夹钟，言阴夹助太蔟，宣四方之气而出种物也，位于卯，在二月。姑洗，洗e也。言阳气洗物辜e之也，位于辰，在三月。中吕言微阴始起，未成著于其中，旅助姑洗宣气齐物也，位于巳，在四月。蕤宾，蕤继也，宾导也。言阳始导阴气使继养物也。位于午，在五月。林钟，林君也。言阴气受任助蕤宾君主种物，使长大盛也。位于未，在六月。夷则，则法也，言阳气正法度，而使阴气夷当伤之物也。位于申，在七月。南吕，南任也。言阴气旅助夷则，任成万物也。位于酉，在八月。亡射，射厌也，言阳气究物，而使阴气毕剥落之，终而复始。亡厌已也，位于戌，在九月。应钟，言阴气应亡射该臧万物，而杂阳阂种也，位于亥，在十月。〈又〉以阴阳言之太阴者，北方，北，伏也。阳气伏于下，于时为冬。冬终也，物终臧，乃可称，水，润下。知者谋，谋者重，故为权也。太阳者，南方，南，任也。阳气任养物于时为夏，夏假也，物假大。乃宣平，火，炎上。礼者齐，齐者平，故为衡也。少阴者，西方，西，迁也。阴气迁落物，于时为秋。秋24〈音啾〉也，物24敛乃成孰，金，从革改更也。义者成，成者方，故为矩也。少阳者，东方，东，动也。阳气动物，于时为春。春，蠢也，物蠢生，乃动运，木，曲直。仁者生，生者圜，故为规也。中央者，阴阳之内、四方之中，经纬通达，乃能端直。于时为四季，土，稼啬蕃息。信者诚，诚者直，故为绳也。五则揆物，有轻重圜方，平直阳阴之义，四方四时之体，五常五行之象，厥法有品，各顺其方而应其行，职在大行，鸿胪掌之。
一月之日二十九日八十一分。日之四十三先藉半日名曰阳历，不藉名曰阴历。所谓阳历者，先朔月生。阴历者，朔而后月乃生。
易九厄曰：初入元百六，阳九。次三百七十四，阴九。次四百八十，阳九。次七百二十，阴七。次七百二十，阳七。次六百，阴五。次六百，阳五。次四百八十，阴三。次四百八十，阳三。
《郊祀志》：作伏祠注，师古曰：伏者为阴气将起，迫于残阳而未得升，故为藏伏，因名伏日也。
天好阴，祀之必于高山之下。命曰，地贵阳，祭之必于泽中圜丘。
祭天于南郊，就阳之义也。瘗地于北郊，即阴之象也。《晁错传》：错曰：夫胡貉之地，积阴之处也。木皮三寸，冰厚六尺，食肉而饮酪。其人密理，鸟兽毳毛，其性能寒。扬粤之地，少阴多阳，其人疏理，鸟兽希毛，其性能暑。《陆贾・新语・道基篇》：阳生雷电，阴成雪霜。〈又〉阳气以仁生，阴节以义降。
《韩诗外传》：天地有合则生气有精矣，阴阳消息则变化有时矣。时得则治，时失则乱。故人生而不具者五：目无见、不能食、不能行、不能言、不能施化。三月微的而后能见。七月而生齿而后能食。期年髑就而后能行。三年脑合而后能言。十六而精通而后能施化。阴阳相反，阴以阳变，阳以阴变。故男八月生齿，八岁而龆齿，十六血精化，小通。女七月生齿，七岁而龀齿，十四而精化，小通。是故阳以阴变，阴以阳变。
《淮南子・原道训》：大丈夫恬然无思，澹然无虑。以天为盖，以地为舆。四时为马，阴阳为御。〈又〉大怒破阴，大喜坠阳。
《m真训》：圣人呼吸阴阳之气，而群生莫不JJ然仰其德以和顺。
《天文训》：二阴一阳成气二，二阳一阴成气三，合气而为音，合阴而为阳，合阳而律，故曰五音六律。
《时则训》：阴阳大制有六度，天为绳，地为准，春为规，夏为衡，秋为矩，冬为权。《精神训》：静则与阴俱闭，动则与阳俱开。
《本经训》：阴阳之情，莫不有血气之感。男女群居杂处而无别，是以贵礼。
法阴阳者，德与天地参，明与日月并，精与鬼神总，戴圆履方，抱表怀绳。内能治身，外能得人。发号施令，天下莫不从风。
《主术训》：冬日之阳，夏日之阴，万物归之而莫使之然。《缪称训》：寇莫大于阴阳，⒐奈小。
《道应训》：无为曰：吾知道之可以弱，可以强，可以柔，可以刚，可以阴，可以阳。
《泛论训》：天地之气莫大于和。和者阴阳调。日夜分而生物，春分而生，秋分而成。生之与成，必得和之精。积阴则沉，积阳则飞。阴阳相接，乃能成和。
《诠言训》：阳气起于东北，尽于西南。阴气起于西南，尽于东北。阴阳之始，皆调适相似，日长其类，以浸相远。或热焦沙，或寒凝冰，故圣人谨慎其所积。
《兵略训》：所谓道者，体圆而法方，背阴而抱阳。
《人间训》：有阴德者必有阳报，有阴行者必有昭名。《泰族训》：故天之且风，草木未动而鸟已翔矣。其且雨也，阴宋醇而鱼已{矣。以阴阳之气相动也。〈又〉天地不包一物，阴阳不生一类。
《春秋繁露・精华篇》：难者曰：大旱雩祭而请雨，大水鸣鼓而攻社。天地之所为，阴阳之所起也。或请焉，或怒焉者何。曰：大旱者，阳灭阴也。阳灭阴者，尊压卑也，固其义也。虽大甚，拜请之而已，无敢有加也。大水者，阴灭阳也。阴灭阳者，卑胜尊也，日蚀亦然。皆下犯上，以贱伤贵，逆节也。故鸣鼓而攻之，朱丝胁之，为其不义也。此亦春秋之为强R也。故变天地之位，正阴阳之序，直行其道而不忘其难，义之至也。
《王道篇》：古者，人君立于阴，大夫立于阳。所以别位明贵贱。
《立元神篇》：人臣居阳而为阴，人君居阴而为阳。阴道尚形而露情，阳道无端而贵神。
《三代改制质文篇》：主天法，商而王，其道佚阳，亲亲而多仁朴。主地法，夏而王，其道进阴，尊尊而多节义。主天法，质而王，其道佚阳，亲亲而多质爱。主地法，文而王，其道进阴，尊尊而多礼文。
《官制象天篇》：四时亦天之四选也。是故春者少阳之选也。夏者太阳之选也。秋者少阴之选也。冬者太阴之选也。
《王道通三篇》：天以阴为权，以阳为经。阳出而南，阴出而北。经用于盛，权用于末。以此见天之显经隐权，前德而后刑也。故曰：阳天之德，阴天之刑也。阳气而阴气寒，阳气予而阴气夺，阳气仁而阴气戾，阳气宽而阴气急，阳气爱而阴气恶，阳气生而阴气杀。是故阳常居实位而行于盛，阴常居空虚而行于末。天之好仁，而近恶戾之变，而远大德，而小刑之意也。先经而后权，贵阳而贱阴也。故阴夏入居下，不得任岁事。冬出居上，置之空处也。养长之时伏于下，远去之，弗使得为阳也。无事之时起之空处，备之备次，陈守闭塞也。此皆天之近阳而远阴。
《基义篇》：君臣、父子、夫妇之义，皆取诸阴阳之道。君为阳，臣为阴；父为阳，子为阴；夫为阳，妻为阴。阴道无所独行。其始也，不得专起。其终也，不得分功。有所兼之义。是故臣兼功于君，子兼功于父，妻兼功于夫，阴兼功于阳，地兼功于天。〈又〉天出阳为，以生之地。出阴为清，以成之不、不生、不清、不成。
《同类相动篇》：天将阴雨，人之病。故为之先动，是阴相应而起也。天将欲阴雨，又使人欲睡卧者，阴气也。有忧亦使人卧者，是阴相求也。有喜者使人不欲卧者，是阳相索也。水得夜益长数分东风而酒湛溢。病者至夜而疾益甚。鸡至几明皆鸣而相薄，其气益精。故阳益阳而阴益阴，阴阳之气因可以类相益损也。天有阴阳，人亦有阴阳。天地之阴气起，而人之阴气应之而起。人之阴气起，而天地之阴气亦宜应之而起。其道一也。明于此者，欲致雨则动阴以起阴，欲止雨则动阳以起阳。
《顺命篇》：万物非天不生，独阴不生，独阳不生。阴阳与，天地参，然后生。
《循天之道篇》：天有两和以成二。中岁立其中，用之无穷。是北方之中，用合阴而物始动于下。南方之中，用合阳而养始美于其上。〈又〉男女之法，法阴与阳。阳气起于北方，至南方而盛，盛极而合乎阴。阴气起乎中夏，至中冬而盛，盛极而合乎阳。〈又〉阳者天之宽也，阴者天之急也。〈又〉高台多阳，广室多阴。远天地之和也。〈又〉天之道，向秋冬而阴来，向春夏而阴去。
《如天之为篇》：阴阳之气，在上天，亦在人。在人者为好恶喜怒，在天者为暖清寒暑。〈又〉天地之间，有阴阳之气常渐人者，若水常渐鱼也。所以异于水者，可见与不可见耳。〈又〉明阳阴入出、实虚之处，所以观天之志，辨五行之本末顺逆、小大广狭，所以观天道也。《大戴礼・曾子天圆篇》：律居阴而治阳，历居阳而治阴，律历迭相治也。
《四代篇》：有天德，有地德，有人德，此谓三德。三德率行，乃有阴阳，阳曰德，阴曰刑。
《盐铁论・轻重篇》：文学曰：扁鹊抚息脉，而知疾所由生，阳气盛，则损乏而调阴，寒气盛，则损乏而调阳。〈又〉文学曰：边郡山居谷处，阴阳不和，寒冻裂地，冲风飘卤，沙石凝积，地势无所宜。中国天地之中，阴阳之际也。日月经其南，斗极出其北。含众和之气，产育庶物。《论篇》：文学曰：日者阳，阳道明。月者阴，阴道冥。君尊臣卑之义，故阳先盛于上，众阴之类消于下。月望于天，蚌蛤盛于渊。〈又〉大夫曰：文学言，刚柔之类，互胜相代生，易明于阴阳，书长于五行。春生夏长，故火生于寅木，阳类也。秋生冬死，故水生于申金，阴物也。四时五行，迭废迭兴，阴阳异类，水火不同。器金得土而成，得火而死。金生于巳，何说何言然乎。〈又〉文学曰：天道好生恶杀，好赏恶罚。故使阳居于实而宣德施，阴藏于虚而为阳佐辅。阳刚阴柔，季不能加孟。此天贱冬而贵春。申阳屈阴。故王者南面而听天下，背阴向阳，前德而后刑也。
《后汉书・律历志》：律术曰：阳以圆为形，其性动。阴以方为节，其性静。动者数三，静者数二。以阳生阴倍之，以阴生阳四之，皆三而一。阳生阴曰下生，阴生阳曰上生。上生不得过黄钟之清浊，下生不得及黄钟之数实。皆参天两地，圆盖方覆，六耦承奇之道也。〈又〉冬至阳气应，则乐均清，景长极，黄钟通，土灰轻而衡仰。夏至阴气应，则乐均浊，景短极，蕤宾通，土灰重而衡低。《吴越春秋》：从阴收著，望阳出粜，k其极计，三年五倍。《白虎通・礼乐篇》：功成作乐，治定制礼。乐言作，礼言制。何。乐者，阳也，阳倡始，故言作。礼者，阴也。阴制度于阳，故言制乐，象阳礼法阴也。〈又〉王者所以四食者何。明有四方之物，食四时之功也，平旦食少阳之始也，昼食太阳之始也。晡食少阴之始也，暮食太阴之始也。〈又〉所以名之为角者，跃也。阳气动，跃徵者止也。阳气止，商者张也。阴气开张，阳气始降也。羽者，纡也。阴气在上，阳气在下。宫者，容也，含也，含容四时者也。《封公侯篇》：诸侯世位，大夫不世，安法所以诸侯。南面之君体阳而行，阳道不绝。大夫人臣，北面体阴而行，阴道绝。以男生内向，有留家之义。女生外向，有从夫之义。此阳不绝阴，有绝之效也。
《乡射篇》：天子所以亲射何。助阳气，达万物也。春气微弱，恐物有窒塞不能自达者。夫射自内发外，贯坚入刚，象物之生。故以射达之也。〈又〉所以必因射助阳选士者，所以扶助微弱，而抑其强，和调阴阳，戒不虞也。《灾变篇》：霜之为言亡也。阳以散亡。雹之为言合也。阴气专精，积合为雹。日食者必杀之，何。阴侵阳也。鼓用牲于社，社者众阴之主。以朱丝萦之，鸣鼓攻之，以阳责阴也。〈又〉大旱则雩祭求雨，非苟虚也。敕阳责下，求阴道也。
《耕桑篇》：耕于东郊，何。东方少阳，农事始起。桑于西郊，西方少阴，女功所成。
《蓍龟篇》：礼三正记曰：天子龟长一尺二寸，诸侯一尺，大夫八寸，士六寸。龟阴，故数偶也。天子蓍长九尺，诸侯七尺，大夫五尺，士三尺。蓍阳，故数奇也。〈又〉龟以制火灼之，何。《礼杂记》曰：龟阴之老也，蓍阳之老也。龙非水不处，龟非火不兆，以阳动阴也。
《文质篇》：圭以为信者，何。圭者，兑上，象物皆生，见于上也。信莫著于作见，故以圭为信。而见万物之始，莫不自洁圭之为言洁也。上兑阳者，下方阴也。阳尊，故其礼顺备也。位在东方，阳见义于上也。璧以聘问，何。璧者方中圆外，象地。地道安宁而出财物，故以璧聘问也。方中，阴德方也。圆外，阴系于阳也。阴德盛于内，故见象于内，位在中央。璧之为言积也。中央故有天地之象，所以据用也。内方象地，外圆象天也。璜所以徵召，何。璜者半璧，位在北方，北阴极而阳始起。故象半阴，阳气始施，徵召万物，故以徵召也。不象阴，何。阳始，物微未可见。璜者横也，质尊之命也。阳气横于黄泉，故曰璜。璜之为言，光也。阳光所及，莫不动也。象君之威命所加，莫敢不从。阳之所施，无不节也。璋以发兵，何。璋半圭，位在南方，南方阳极而阴始。起兵亦阴也，故以发兵也。不象其阴，何。阴始起，物尚凝，未可象也。璋之为言明也。赏罚之道，使臣之礼，当章明也。南方之时，万物莫不章，故谓之璋。琮以起土功、发聚众，何。琮之为言圣也。象万物之宗聚圣也，功之所成。故以起土功，发众也。位西方，西方阳收功于内，阴出成于外。内圆象阳，外直为阴。外牙而内凑，象聚会也，故谓之琮。
《三正篇》：王者必一质一文，何。以承天地，顺阴阳。阳之道极则阴道受，阴之道极则阳道受。明二阴二阳不能相继也。质法天，文法地而已。故天为质，地受而化之。养而成之，故为文。《三纲篇》：君臣、父子、夫妇，六人也，所以称三纲，何。一阴一阳之谓道。阳得阴而成，阴得阳而序。刚柔相配，故六人为三纲。
《情性篇》：情性者何谓也。性者阳之施，情者阴之化也。人禀阴阳气而生，故内怀五性六情。情者静也，性者生也。此人所禀六气以生者也。故钩命诀曰：情生于阴，欲以时念也。性生于阳，以理也。阳气者仁，阴气者贪。故情有利欲，性有仁也。
《天地篇》：天所以反常行，何。以为阳不动，无以行其教。阴不静，无以成其化。虽终日乾乾，亦不离其处也。《日月篇》：月有闰馀，何。周天三百六十五度四分度之一，岁十二月，日过十二度，故三年一闰，五年再闰。明阴不足，阳有馀也。故谶曰闰者，阳之馀。
《嫁娶篇》：男三十而娶，女二十而嫁。阳数奇，阴数偶，男长女幼者，阳舒阴促。男三十筋骨坚强，任为人父，女二十肌肤充盛，任为人母。合为五十，应大衍之数，生万物也。故礼内则曰：男三十壮有室，女二十壮而嫁。七岁之阳也，八岁之阴也。七八十五阴阳之数备，有相偶之志。故《礼记》曰：女子十五许嫁，笄而字，礼之称字，阴系于阳，所以专一之节也。阳尊无所系，二十五系者，就阴节也。阳舒而阴促，三十数三，终奇阳节也。二十数再，终偶阴节也。阳小成于阴，大成于阳。故二十而冠，三十而娶。阴小成于阳，大成于阴，故十五而笄，二十而嫁也。
《丧服篇》：以竹杖，何。取其名也。竹者蹙也，桐者痛也。父以竹，母以桐，何。竹者阳也，桐者阴也。竹何以为阳。竹断而用之质，故为阳。桐削而用之加人功文，故为阴也。
《论衡・本性篇》：董仲舒览孙孟之书，作情性之说曰：天之大经，一阴一阳。人之大经，一情一性。性生于阳，情生于阴。阴气鄙，阳气仁。曰性善者，是见其阳也。谓恶者，是见其阴者也。若仲舒之言，谓孟子见其阳，孙卿见其阴也。处二家各有见可也，不处人情性，情性有善有恶未也。夫人情性，同生于阴阳，其生于阴阳，有渥有泊。玉生于石，有纯有。情性生于阴阳，安能纯善。仲舒之言未能得实。刘子政曰：性生而然者也，在于身而不发。情接于物而然者也，出形于外，形外则谓之阳，不发者则谓之阴。夫子政之言谓性在身而不发，情接于物，形出于外，故谓之阳。性不发，不与物接，故谓之阴。夫如子政之言，乃谓情为阳，性为阴也。不据本所生起，苟以形出与不发见，定阴阳也，必以形出为阳性，亦与物接。造次必于是，颠沛必于是。恻隐不忍，仁之气也。卑谦辞让，性之发也。有与接会，故恻隐卑谦形出于外。谓性在内不与物接，恐非其实。不论性之善恶，徒议外内阴阳，理难以知。且从子政之言，以性为阴，情为阳，夫人禀情竟有善恶，否也。《感虚篇》：传书言，师旷奏白雪之曲，而神物下降，风雨暴至。原省其实，殆虚言也。风雨暴至，是阴阳乱也。乐能乱阴阳，则亦能调阴阳也。王者何须修身正行，扩施善政。使鼓调阴阳之曲，和气自至，太平自立矣。《雷虚篇》：实说雷者，太阳之激气也。何以明之。正月阳动，故正月始雷。五月阳盛，故五月雷迅。秋冬阳衰，故秋冬雷潜。盛夏之时太阳用事，阴气乘之，阴阳分事则相校轸。校轸则激射，激射为毒，中人辄死，中木木折，中屋屋坏。人在木下屋间，偶中而死矣。何以验之。试以一斗水灌冶铸之火。气激X裂，若雷之音矣。或近之，必灼人体。天地为炉大矣，阳气为火猛矣，云雨为水多矣。分争激射，安得不迅。中伤人身，安得不死。当冶工之消铁也，以土为形，燥则铁下，不则跃溢而射，射中人身，则皮肤灼剥。阳气之热，非直消铁之烈也，阴气激之，非直土泥之湿也，阳气中人，非直灼剥之痛也。
《变动篇》：夏末，蜻}鸣，寒啼，感阴气也。雷动而雉惊，发蛰而蛇出，起阳气也。〈又〉寒温之气，系于天地，而统于阴阳，人事国政安能动之。
《明雩篇》：水旱者，阴阳之气也。满六合难，得尽祀，故修坛设位，敬恭祈求。效事祉之义，复灾变之道也。推生事死，推人事鬼。阴阳精气倘如生，人能饮食乎。故共馨香，奉进旨嘉，区区常冀见答享。
《顺鼓篇》：春秋之义，大水，鼓用牲于社。说者曰：鼓者攻之也。或曰胁之，胁则攻矣。阴胜攻社以救之。〈又〉俗图女娲之象为妇人之形，又其号曰女，仲舒之意殆谓，女娲，古妇人帝王者也。男阳而女阴，阴气为害，故祭女娲求福v也。
《自然篇》：天道无为，故春不为生，而夏不为长，秋不为成，冬不为藏。阳气自出，物自生长，阴气自出，物自成藏。
《论死篇》：鬼神者，阴阳之名也。阴气逆物而归，故谓之鬼。阳气导物而生，故谓之神。
《订鬼篇》：龙，阳物也，故时变化。鬼，阳气也，时藏时见。〈又〉世谓童子为阳，故妖言出于小童。童巫含阳，故大雩之祭舞童。暴巫雩祭之礼，倍阴合阳。故犹日蚀阴胜，攻社之阴也。日蚀阴胜，故攻阴之类。天旱阳胜，故愁阳之党。巫为阳党，故鲁僖遭旱，议欲焚巫。巫含阳气，以故阳地之民多为巫。〈又〉故凡世间所谓妖祥、所谓鬼神者，皆太阳之气为之也。太阳之气，天气也。天能生人之体，故能象人之容。夫人所以生者，阴阳气也。阴气生为骨肉，阳气生为精神。人之生也，阴阳气具，故骨肉坚，精气盛。精气为知，骨肉为强，故精神言谈、形体固守、骨肉精神合错相持，故能常见而不灭亡也。太阳之气盛而无阴，故徒能为象，不能为形。无骨肉有精气，故一见恍惚，辄复灭亡也。
《言毒篇》：夫毒，阳气也，故其中人若火灼。〈又〉人见鬼者，言其色赤。太阳妖气自如其色也。鬼为烈毒，犯人辄死，故杜伯射周宣，立崩。鬼所赍物，阳火之类。杜伯弓矢其色皆赤。南道名毒曰短狐。杜伯之象执弓而射阳，气因而激，激而射，故其中人，象弓矢之形。〈又〉江北地燥，故多蜂虿。江南地湿，故多蝮蛇生。高燥比阳，阳物悬垂，故蜂虿以尾刺。生下湿比阴，阴物柔伸，故蝮蛇以口v。
《潜夫论・本政篇》：凡人君之治，莫大于和阴阳。阴阳者，以天为本。天心顺则阴阳和，天心逆则阴阳乖。《张衡灵宪》：天体于阳，故圆以动。地体于阴，故平以静。〈又〉天以阳回，地以阴浮。〈又〉日者，阳精之宗积而成鸟象乌，而有三趾。阳之类，其数奇。月者阴精之宗积而成兽象兔，阴之类，其数耦。
释名：律述也，所以述阳气也。
《蔡邕・独断》：五祀之别名门。秋为少阴，其气收成，祀之于门。祀门之礼，北面设主，于门左枢户。春为少阳，其气始出生养，祀之于户。祀户之礼，南面设主，于门内之西行。冬为太阴，盛寒为水，祀之于行。在庙门外之西拔壤，厚二尺、广五尺、轮四尺，北面设主，于拔上灶。夏为太阳，其气长养，祀之于灶。祀灶之礼，在庙门外之东，先席于门奥西东，设主于灶。陉也中C，季夏之月，土气始盛，其祀中C。C神在室，祀中C，设主于牖下也。
《参同契》：日月悬象章，天地媾其精，日月相掸持。雄阳播元施，雌阴化黄包。
《水火情性章》：举水以激火，奄然灭。光明日月相薄蚀，常在朔望间。水盛坎侵阳火衰，独昼昏阴阳相，饮食交感道自然。
《阴阳精气章》：乾刚坤柔，配合相包。阳禀阴受，雄雌相须。须以造化，精气乃舒。
《养性立命章》：阳神日魂，阴神月魄。魂之与魄，互为室宅。
《男女相胥章》：月受日化，体不亏伤。阳失其契，阴侵其明。晦朔薄蚀，掩冒相倾。阳消其形，阴陵灾生。
《法象成功章》：寅申阴阳祖兮，出入复终始。循斗而招摇兮，执衡定元纪。
《人物志》：聪明者，阴阳之精。阴阳清和，则中睿外明。《周易略例》：明彖夫少者，多之所贵也，寡者众之所宗也。一卦五阳而一阴，则一阴为之主矣。五阴而一阳，则一阳为之主矣。夫阴之所求者，阳也。阳之所求者，阴也。阳苟一焉，五阴何得不同而归之。阴苟只焉，五阳何得不同而从之。故阴爻虽贱，而为一卦之主者，处其至少之势也。
《翼庄》：天地阴阳对生也，是非治乱互有也，将奚去哉。〈又〉谁得先物者乎哉。吾以阴阳为先物，而阴阳者即所谓物耳。谁又先阴阳者乎。吾以自然为先。
《枕中书》：天失阴阳，水旱不节。人失阴阳，神根命竭。《天隐子・安处篇》：天地之气，有亢阳之攻肌，淫阴之侵体，岂不防慎哉。
《元真子・N|篇》：空之寥曰：魍茫唐，青冥苍茫廓兮而，包天裹地，诞阴育阳，其孰能大乎。吾之大乎哉。
《涛之灵篇》：影之问乎光曰：吾昧乎体之阴，君昭乎质之阳。
《谭子・化书》：阴阳相搏，不根而生芝菌。燥湿相育，不母而生蝤蛴。是故世人，体阴阳而根之，燥湿而母之，无不济者。
《宋史・天文志》：六甲六星，主分阴阳，配节候。〈又〉三公三星，皆主宣德化、调七政、和阴阳之官也。〈又〉三台六星，两两而居，一曰泰阶，所以和阴阳而理万物也。《乐志》：凡言乐者，必曰钟鼓。盖钟为秋分之音而属阴，鼓为春分之音而属阳。
《关氏易传》：天生于阳，成于阴，阴成则阳去。生于阴，成于阳，阳成则阴去。六爻初上，无位者，阴阳相去者也。〈又〉阴阳三五，一五而变七十二候。二五而变三十六旬。三五而变二十四气。
《渔樵问对》：渔者问樵者曰：小人可绝乎。曰：不可。君子禀阳正气而生，小人禀阴邪气而生。无阴则阳不成，无小人则君子亦不成。唯以盛衰乎其间也。阳六分则阴四分，阴六分则阳四分。阴阳相半则各五分矣。由是知君子小人，四时有盛衰也。
《埤雅》：蟋蟀之虫，随阴迎阳。〈又〉古文云字作云，象云回转之形。其上从二，二者，天中之阴也。天中之阴应之于上，故地中之阳升而为云。
《疑说》：筮以蓍，古法也。近世以钱掷爻，以钱之有字者为阴，无字者为阳。故两背为拆，两字为单。朱文公以为钱之有字者为面，无字者为背，凡物面皆属阳，背皆属阴。或谓古者铸金为贝，曰刀曰泉，其阴或纪国号，如镜，阴之有款式也。一以为阴，一以为阳，未知孰是。
《尔雅》：翼Z荷，宜在林木阴下。故古人云：Z荷依阴，时藿向阳。
鹤感于阳，故知夜半。鹳感于阴，故知风雨。
螳螂，小暑后五日而生，所应者微阴。
灵龟文五色，似玉似金，背阴向阳。
《易学启蒙》：木阳而金阴，亦犹视阳而听阴也。
《梦溪笔谈》：六壬四月将，曰传送。传送者，四月阳极将退，一阴欲生，故传阴而送阳也。
《西溪丛语》：日者，众阳之母，阴生于阳，故潮附之于日也。月者，太阴之精，水乃阴类，故潮依之于月也。是故随日而应月，依阴而附阳。
揲蓍之法，用老阳老阴多少之数求之，即偏而不均。若以奇偶之数求之，最为精妙。三奇老阳，三偶老阴，一奇两偶少阳，两奇一偶少阴。
易，潜虚隆盛也。一阳之进必盛于夏，是谓隆暑，阴则生矣。一阴之进必底于寒，是谓隆冬，阳亦形焉。〈又〉五爻暑至阴生，寒极阳萌。君子畏盈，小人怙成。
齐中也，阴阳不中则物不生。
《经外杂抄》：圣人春夏养阳，秋冬养阴，以从其根注云。阳气根于阴，阴气根于阳，无阴则阳无以生，无阳则阴无以化。全阴则阳气不极，全阳则阴气不穷。水为阴，火为阳，阳为气，阴为味。
年四十，而阴气自半也，起居衰矣。
《路史・循蜚纪》：天阳而地阴，魂阳而魄阴，是故智气归天，而体魄则归地。神阳而鬼阴，君子阳而小人阴，是故正直为神，而险则为鬼。德阳而欲阴，男阳而女阴，是故德盛成男，欲盛成女。禽阳而兽阴，老阳而释阴，是故释误多毛，老误多羽。
《因提纪》：五月旱撸人知为暑也。而阴实生之，十月冰霰，人知为寒也，而阳实始之。〈又〉男十月毓于寅，女十月毓于申。申为三阴，寅为三阳，故年运起焉。
《R通纪》：律准乾，吕准坤，是故六阳乘位而始于复，六阴乘位而始于ァＲ醭捎诶ぃ阳成于乾。乾卦巳而位亥，坤位申而卦亥。亥者乾坤之交，阴之极而阳之所繇始也。
乐者，阴阳之和也。圣人者，协阴阳之声，制其器以宣其和而已。琴瑟者，乐之本。和者也，琴统阳，瑟统阴，以阳佐阴，不可易也。是故登歌，惟王备琴瑟，诸侯则有瑟而无琴。燕礼登歌，有瑟而已。所以别于王也。瑟惟阴也，故朱襄鼓五弦之瑟。而群阴来，琴惟阳也，故虞氏鼓五弦之琴，而南风至阴阳之应，各从其类。是以伯牙鼓琴，而马仰秣。瓠巴鼓瑟，而鱼出听。鱼水物而马火物，以类应也。杨泉曰：琴欲高张，瑟欲下声，数不u琴，以佐阳也。阳主生，故其情喜。阴主杀，故其情悲。阴阳并毗，则寒暑不成，而四时忒矣。此帝女之鼓瑟，所以动阴声，而悲不能克也。
《梅谱》：花属阳而象天，不属阴而象地。〈按不音跗〉《容斋续笔》：史传称百六阳九为厄，会以历志考之。其名有八：初入元百六曰阳九，次曰阴九，又有阴七阳七，阴五阳五，阴三阳三皆谓之灾岁。大率经岁四千五百六十，而灾岁五十七。以数计之，每及八十岁则值其一。今人但知阳九之厄云，经岁者常岁也。《容斋三笔》：坎位正北，当幽阴肃杀之地。其象于易，为水为月。董仲舒所谓阴常居大冬，而积于空虚不用之处。然而谓之阳，离位正南，当文明赫赫之地，于易为日为火。仲舒所谓阳常居大夏，而以生育长养为事。然而谓之阴，岂非以阴生于午，阳生于子。故邪司马正云，天是阳而南是阳位，故木亦是阳。所以木正为南正也。火是地正，亦称北正者。火数二，二地数地。阴主北方，故火正亦称北正。究其极挚，颇似难晓。圣人无所云，古先名儒，以至于今，亦未有论之者。《虞喜天文论》：汉太初历十一月甲子夜半冬至，云岁雄在阏逢，雌在摄提格。月雄在毕，雌在觜。日雄在子。又云甲岁雄也，毕月雄也，陬月雌也。大抵以十干为岁阳，故谓之雄。十二支为岁阴，故谓之雌。
《蠡海集》：云为阳用，故龙腾则云起。风为阴用，故虎啸则风生。或以云为阴，风为阳者，谓其体也。盖云乃阴之体升，而为阳之用。风乃阳之体散，而为阴之用。是以云起也，石必滋。风行也，土必燥。
云为阳，阳生施。雨为阴，阴生化。阳施而阴化。故云密则雨降。阳施而阴不能化，则有云而无雨，未有阳不施而阴能化者。故有雨则未尝无云也。是以《易》曰：云行雨施，盖阳可摄阴，阴不能强阳也。
雪为阴之极全，得水之成数，雪花每每皆六出。霜雪者，雨露之凝结。水从金生，气盈而见母，是以霜雪色皆白也。
北斗位北而得七，为火之成数。南斗位南而得六，为水之成数。此乃阴阳精神交感之义也。日生于东乃有西酉之鸡，月生于西乃有东卯之兔。此阴阳魂魄往来之义也。
或问曰：夏月龙行雨，馀月否者，何。答曰：雨阴从地生，夏日阳极在上，阴岂能生而升乎。不升则不降，龙潜湫潭幽阴之处，一动而出，阴气得附之以升，既升必降。散而为雨，故夏日之雨则龙行也。
谚云：月如仰瓦，不求自下；月如张弓，少雨多风。盖月有九行，月行八道。青白赤黑各二道，皆出入于黄道之中。故曰九行。道不中而过南，则为阳道。道不中而过北，则为阴道。行阳道则旱，行阴道则潦。月借日为光，月生如仰瓦则行阴道，如张弓则行阳道也，明矣。阳经而阴纬，经之体纵，纬之体横。故天之度为经纵，五星之缠为纬横。纵为经而静，故列宿曰经星。横为纬而动，故五星为纬星也。
地为天之平。地半以上气，阳主之，地半以下水，阴主之。
地之上，阳也。客阴来胁，和而为雨。地之下，阴也。客阳来胁，散而为风。故雨从天降，风从地生。
阳无形，阴有形，故阳散而为风，阴蓄而为水。
阳气出乎地之上，为风，风燥物。阴气潜乎地之下，为水，水湿物。风则无形，水则有形也。
阳之数，一三五七九。阴之数，二四六八十。盖阳之数有首而无尾，阴之数有尾而无首。是以阳会于首而不至于足，阴会于足而不至于首也。
人与畜，凡动物血皆赤者，血为阴属水。坎为水，中含阳，血色赤，所含者阳也。离中之交，生气之动也，去体久即黑，熟之亦黑，返本之义也。
凡人之身，人中至尾闾为督脉，属阳。龈交至会阴为任脉，属阴。两臂表为阳，里为阴。在身之上，应天倾西北，故臂敛归内，两股外后为阳，内前为阴。在身之下，应地不满东南，故膝屈向后，身之上象西北，法天，为阴不足。身之下象东南，法地，为阳不足也。
耳目为阳也，故便左。手足为阴，故便右。亦天地之义尔。
男得阳气根于子，女得阴气根于午。男子之生也，抱母向于子。女子之生也，负母向于午也。或曰男生必伏，女生必偃。谓男阳气在背，女阳气在腹。予以为非阳气也，乃生气也。男气盛于阳，女气盛于阴，背为阳，腹为阴，观溺水而死者可知矣，男伏而女偃。
人之梦，非神与物交，乃魂与物接。盖开目为阳，魂居其位，闭目为阴，魂离其位。则有时乎，与物接，故寝而梦生焉。
天之气为阳，阳必降。地之气为阴，阴必升。故人身手足三阳，自手而头、自头而足。手足三阴，自足而胸腹、自胸腹而至于手。此阳降而阴升明矣。
四根三结之说者，手与头并胸腹及足，为十二经之根，皆在于此四处始，故曰四根也。手之三阳结于头，足之三阳结于足，足之三阴结于胸。腹手之三阴结于手。盖手足各有三阴三阳，必同结于一处，故曰三结也。又有一说，手三阳一根也，手三阴一根也，足三阳一根也，足三阴一根也。岂非四根乎。太阳为开，阳明为阖，少阳为枢，阳之三结也。太阴为开，厥阴为阖，少阴为枢，阴之三结也。是为四根三结矣。
天气通于鼻，地气通于口。鼻受气，口受味。天阳有馀，故鼻窍未尝闭。地阴不足，故口尝闭。必因言语饮食，而方开也。
人身之肝位在于右，而脉胗却见左手，脾位在于左，而脉胗却见右手。此亦阴阳互藏其宅之义也。人之受气而生，则先生鼻，鼻通肺，肺主气也。男为阳，阳生于子。女为阴，阴生于午。荣卫之行，子丑循胆肝，午未循心小肠。是以男子生鼻之后，目即生焉。目应肝胆。女子生鼻之后，舌即生焉。舌应心小肠。目现于体外，阳之用也。舌隐于体内，阴之用也。
肝沉而肺浮，难经已详言之。然肝为木，少阳之象也。肺为金，少阴之象也。阴金反居上，阳木反居下者。盖阴生于午，在上而趋下。阳生于子，在下而趋上也。是以肺处上而肝处下。魂魄交互以往来，心为太阳，附于少阴肺。肾为太阴，邻于少阳肝。故肺形朝前，居阳分也。肝形向后，居阴分也。
河以北，坎位也，故其人多内实。江以南，离位也，故其人多内虚。内实者阳在内，宜寒泻。内虚者阴在内，宜温补。
人之身随二气以相感。冬之日坎用事，阳在内，喜嗜热物，滋其阳也。夏之日，离用事，阴在内，喜嗜冷物，益其阴也。各从其类耳。
人之毛，乃血之馀。三阳之毛，皆显于首。太阳之毛发也，少阳之毛眉也，阳明之毛须也。太阳居上，少气多血，故发自幼即有，而日能长。少阳居中，多气少血，故眉自幼即有，而不能长。阳明居下，多气多血，故须既壮始有，而亦能长。以是知缘血然也。妇人无须者，盖冲脉并阳明，行月事以时去，使阳明之血不能充。不能充则血虚矣，由血虚所以须不生也。宦者伤其厥阴之络，耗其阳明之血，故无须也。而天宦之人则阳明之血元不足也，三阴之毛皆潜于体。太阴指毛也，少阴腋毛也，皆多气少血，故不能盛。厥阴阴mao也，厥阴少气多血，而独能盛。然三阴之毛幼皆无，既壮而后始生也。
或问人身背为阳，腹为阴，何也。曰：此法天地之义也。背在后以应北，北子位，阳生于子之象焉。腹在前，以应南，南午位，阴生于午之象焉。
鸟之B方者，趾方，近于阴，故夜不眠而能飞鸣。鸟之B尖者，趾尖，纯于阳，故夜宿而不能飞鸣。鸟B尖而能夜飞鸣者，色纯于阴也。若鸦颈既白而不纯，故夜不能飞鸣也。水鸟禀于阴，是以鹳鹤夜亦飞鸣。凡卵，皆白在外而黄在内，及抱成形则黄变居外，白变居内矣。何以知其然。观夫鸡鹅鸭，在壳内生毛者俱黄毛。其飞禽外生毛者，身与吻俱黄，可验此。盖太极之前阴包阳，太极之后阳包阴也。
鼠之前爪四指，阴也。后爪五指，阳也。故为阴阳之始终。龟之前后爪亦同于鼠，故为阴阳之大用。
飞禽皆属阳，故昼飞鸣而夜栖宿。然乌独夜飞鸣者，色黑属阴，从其类也。鹳鹤夜飞鸣者，水鸟含阴，从其性也。
走兽皆属阴，故夜动而昼伏。然独猿猴不分昼夜者，缘食果实而居林栖树，兼乎阳也。
飞禽为阳，皆食果谷，得天阳之气也。走兽为阴，皆食刍槁，得地阴之气也。故飞禽巢居，走兽穴居。
水族乃阴中之阳，何以知其然欤。盖羽禽，卵生者阳也，水族亦多卵生，刚在外之物皆阳者。螺蚌龟鳖虾蟹皆壳在外，阳之气轻而虚。鸟得阳气多，故羽翎皆空管，是以能高飞。鱼乃阴物而得阳气多，故腹内生脬，是以能浮跃。鱼目昼夜不瞑，因知其为阴物而得阳多者也。
蝉近阳依于木，以阴而为声。蝉则腹板鸣。蛩近阴依于土，以阳而为声，蛩则背翅鸣。蝉阳性和此，息而彼作。蛩阴性妒，相遇必争38。人为阳，物为阴，阳数自一而至九无尾，阴数自二而至十有尾。故人无尾而，物皆有尾也。
阳奇阴耦，奇纵耦横。阳为人得奇数，阴为畜得耦数。奇数纵，故人首直。耦数横，故畜首横也。
或问曰：兽有尿，禽无尿，何也。答曰：兽得阴数，阴数无始，为无上，故无翼。禽得阳数，阳数无终，为无下，故一窍而无尿也。
坎离交互，坎本阳却为月，离本阴却为日。盖月含阳，故有兔。日含阴，故有鸡。鸡兔乃东西之对待，是曰坎离为二气之交互也。
阴错阳差有十二日，盖六十甲子分为四段，自甲子、己卯、甲午、己酉各得十五辰，甲子之前三辰，值辛酉壬戌、癸亥为阴错。己卯之前三辰，值丙子、丁丑、戊寅为阳差。甲午之前三辰值辛卯、壬辰、癸巳为阴错。己酉之前三辰，值丙午、丁未、戊申，为阳差。盖四段中每段除十二辰，各馀三辰，三四亦得十二辰，是为阴错阳差也。甲子、甲午为阳辰，故有阴错，己卯、己酉为阴辰，故有阳差也。
又一说甲子、甲午、己卯、己酉之前各三辰者，以天干配地支，一周之后所馀三辰也。甲配子而历尽于乙亥，故丙子、丁丑、戊寅为阳错，己配卯而历尽于庚寅。故辛卯、壬辰、癸巳为阴差也。丙午、丁未、戊申为阳差。辛酉、壬戌、癸亥为阴错者，就甲午、己酉上同此类推。十二肖属子，为阴极。幽潜隐晦以鼠配之，鼠藏迹。午为阳极，显易刚健，以马配之，马快行。丑为阴，俯而慈爱，以牛配之，牛舐犊。未为阳，仰而秉礼，以羊配之，羊跪乳。寅为三阳，阳胜则暴，以虎配之，虎性暴。申为三阴，阴胜则黠，以猴配之，猴性黠。卯酉为日月二门，二肖皆一窍，兔舐雄毛则孕感而不交也。鸡合踏而无形，交而不感也，辰巳阳起而变化。龙为盛，蛇次之。故龙蛇配辰巳。龙蛇者变化之物也。戌亥阴敛而持守，狗为盛，猪次之。故狗猪配戌亥。狗猪者，镇静之物也。或云皆取不全之物，配肖属者，非也。庶物万类岂特十二哉。况无义理不足信也，明矣。
十干甲万物之始，生气之原。草木初生，破土而出，必有两叶。叶中透气，故甲字象形，如两叶相抱也。乙，甲阳乙阴甲既出而阳已露于上，根必下盘以为固。故乙字亦象形，如草木之根屈曲也。丙，火炎上而锐长，养于南离，炳然而焕烂，乃其盛也。下虚而上齐，故丙丁之字皆平头。丁，丁者壮也。万物至盛夏莫不皆壮，居正阳之位，适足与阴相当，故丁又有相当之义。戊，万物依土而生四行，依土而立，戊配阳，土戊茂也。物得而茂，又茂有成之义，故能为物之始终。己为阴，土不能独为，必因阳以用起己。巳也，依阳而起，从阳而已，亦始终之义尔。庚，西方金气，为秋，万物历离明燥极。至秋金则微，阴始生，物得更苏。庚者更也。辛者，新也，金，为成实物。至秋而收敛，变阳而为阴，一新之意存焉。壬，物无终绝之理，将尽必复生。北方冬水，物气将尽，故先含生意。壬者妊也，物至此而尤岩病９镎撸揆也，物出有归，闭藏为终，终遂天真，同归一揆也。十二支子为一阳，北方至阴。一阳至，萌生气之端。故子者，孳也，以含孳育之义。丑者，纽也，微阳虽生而体尚弱，未免艰涩。故纽结而未能舒也。寅居东北，阴阳之交。离阴而诣阳，敷布而条畅。寅者，演也，万物至此而广演矣。卯位正东，日出之所。融和之方，物至此而咸得茂盛。卯者，茂也。辰者，震也，阳气至此已盛，阳主动，动则变化生焉。物皆得遂其所也。巳为纯阳，居于生长之方，万物盛起，气浮于表，故曰巳者，起也。午者，阳已极而阴初萌，阳由于上，阴潜于下，有相忤之意。又曰午者，大也，物至此而无不大也。未，阳已过盛而阴渐，临阴阳交际已成实也。物既实则有味存焉。未者，味也。申气历南维而阳，极至西南而阴始回。阴阳既调，物情得伸，故申者，伸也。酉者，酋也，阴之首也。是以夷狄之帅为酋长，阴气收敛，万物犹绪也。戌者，灭也，阳气至此而将灭。九月霜陨，木衰，水泉即涸也。亥纯阴，既极物无终尽。D核独存，D根也，核种也。茎叶虽败，根种自存，生生之义也。
火随五行而发见，有阴阳之分焉。阴则有形而无质，阳则形质皆全备。水土阴也，巨海夜有火光，旷野夜有火。近之则方无，乃有形无质者也。金木阳也，钻斫竹木而生，戛击金石而出，皆能焚燎。乃有形复有质，形质全备者也，故曰有阴阳之分焉。
水火乃阴阳之极，坎离之象著。坎内含一阳，生气也。故水中能容物。离中含一阴，死气也。故火中不容物。或问曰：后天之数，又何所取，起答曰：数用阳生而阴成，阴生而阳成。壬子阳一生，癸亥阴六成，一六，水之生成也。丁巳阴二生，丙午阳七成，二七，火之生成也。甲寅阳三生，乙卯阴八成，三八，木之生成也。辛酉阴四生，庚申阳九成，四九，金之生成也。辰戌阳五生，丑未阴十成，五十，土之生成也。独遗戊己土，以百数归之，用包众数为该括之，司所囊五行也。
植者阴物也，故天以清气滋之，雨露是也。动者阳物也，故地以浊味养之，食饮是也。
动物属阳，气在上，故呼吸出口鼻。植物属阴，气在下，故根D藏地中。
大冶之中，盛夏必冻。大海之中，夜黑有光，以真离真坎之义也。阳极之离中有真阴，阴极之坎中有真阳，故也。
夫阴阳者，气聚成形，形成为质，形成犹柔，至质方刚。形未能动，质具方动。海沫之结，石乳之凝，皆先柔而后刚。含胎之腹、抱伏之卵，皆先静而后动。此天一生水，地二生火之义矣。魄始聚而魂随之，形质具而魂魄交，然后各得其所，以为生。此天三生木，地四生金之义也。体全以成，性理具以为物。此天五生土之义也。是以太极未分之前，万事万类一源，故曰阴阳一太极也。
水居地上，阳分，精浮而附于天为气，气行乎天。气潜地下，阴分，精浮而附于地为水，水行乎地。气阳也，始于东而盛于南。水阴也，始于西而盛于北。天行阳分，自东升而西沉。天行阴分，自西沉而东升。沉则气化水，升则水化气。大海不盈溢者，气之精浮于地。水生于西北，而止息于东南，气生于东南，而降坠于西北。气不输精，则万物为之枯槁。水不输精，则巨海为之泛溢。是故气输精于地，水输精于天。水之流必归于东南者，天地之形，西北高而东南低，水皆发于西北，而聚于东南。气之行必归于西北者，日月之躔，东南壮而西北残，气皆发于东南，而聚于西北。阴阳升降之义，气也，水也，一体而二用。
月为阴，主乎水。日为阳，主乎气。月行至于子午之位则极盛，故潮汐生焉。日行至于子午之位则极盛，故寒暑甚焉。夏为阳，夏之日午为酷暑。冬为阴，冬之夜半为严寒。
六气布于地支，而阳有太阳、阳明、少阳，阴有太阴、少阴、厥阴。然阳曰阳明，阴曰厥阴，盖以循行差次而立义。缘阳明居于太少之间，故为阳明，乃二阳相交以为明。厥阴居于太少之后，故为厥阴。厥者极尽之谓也。
或问曰：三春九夏之说，又曰三冬九秋者，何。答曰：易于东北为阳，南西为阴，故有三冬三春、九秋九夏。三为阳始，九为阳终。始为阳中之阳，终为阳中之阴，故也。仍有三秋之说者，春为阳始，秋为阴始。所以始皆称阳数，至于冬则不称，九夏则不称三也。
《辍耕录》：唇之上，何以谓之人中。若曰人身之中半，则当在脐腹间。盖自此而上，眼耳鼻皆双窍。自此而下，口暨二便，皆单窍。三画阴，三画阳，成泰卦也。
人禀天地五行之气以生，手三阳三阴，足三阳三阴，合为十二经，以环络一身。往来流通，无可间断。其胍应于两手三部焉，盖胍以肉为阳脉，以血为阴，浮者为表为阳，沉者为里为阴。迟者为阴，主寒。数者为阳，主热。
《凝斋笔语》：阳主笑，阴主哭，故同人，号G指六二，笑指九五也。
尊阳也，在阼牺尊阴也，在西堂上以阳为主也。县鼓，阳也，在西。应鼓，阴也，在东。堂下以阴为主也。《庸斋日记》：伏羲八卦，初画以奇偶，分两仪。盖阴阳立象之大辨也。因阴阳二体又以太少分四象，只就第二画以阳之阳曰太阳，阳中之阴曰少阴，阴之阴曰太阴，阴中之阳曰少阳。及三画已成，则名为八卦。而上画又各有阴阳，震初一阳而上二阴，阴犹盛也。离上下二阳而一阴在内，阴犹中也。兑二阳在下一阴在上，阳类进而阴将消，至乾则纯阳矣。巽初一阴而上二阳，阳犹盛也。坎上下二阴而一阳在内，阳犹中也。艮二阴在下，一阳在上，阴群兴而阳将伏。至坤则成阴矣。此俱以象画取次定位也。又易只是阴阳，阴阳尽天地之道矣。故曰一阴一阳之谓道。太极者阴阳之本，动静者阴阳之机，天地者阴阳之体，健顺者阴阳之德，生成者阴阳之功。消长进退，屈伸往来，则皆阴阳互根相R之妙用，无他事也。
《崔后渠集》：流者阳也，凝者阴也。阴生物，非阳运之则弗能。故阳得阴而行，阴得阳而灵。若曰阴阳一气尔，人死而魂魄离者，何居。
《耄馀杂识》：太极动而生阳，静而生阴。生则自无而有也。故释之者曰：阳非至此而后有，阴非至此而后有。盍亦曰动而为阳，静而为阴者，之免于分疏也。易曰：一阴一阳之谓道矣。又曰：阴阳不测之谓神，不测则有无俱泯。神则无事于言矣。故曰大易不言有无。离为火，离，二阳在外，一阴在内。凡爻二画者谓之阴，故曰离中虚。坎为水，坎，二阴在外，一阳在内，凡爻一画者谓之阳，故曰坎中满。火无体附丽而见。离者，丽也。火以用行故外光。水有形，就下而流。坎者陷也。水以体行，故内照。
阴阳二气氤氲交互，则能为云作雨，或阴气少而阳多，或阴气多而阳少，皆不能为雨。小畜之五阳一阴，阴气少也。小过之四阴二阳，阳气少也，故皆不雨。《杨升庵集》：冬至阴极阳生，桃、梅、李、杏、花皆五出。夏至阳极阴生，威灵、仙鹿、葱、射干、净瓶、蕉、栀子花皆六出。《来瞿唐集》：阴阳之气如一个环，动静无端，阴阳无始，未曾断绝，特有消息盈虚耳。朱子说阳无骤至之理，又说一阳分作三十分云云。双峰饶氏说坤字介乎剥复二卦之间云云。通说零碎，了似把阴阳之气作断绝了又生起来。殊不知阴阳剥复，就是月一般。月原不曾绝断，止有盈缺耳。
《辛天斋集》：一阴一阳之谓道，圣人安能取吾心之阴而尽去之。一阴一阳之谓道，圣人又安能取世道之阴而尽去之。一斡旋焉，则阴其为吾心之沉潜乎。阴其为世道之恬静乎。然则阴不可抑欤。曰斡旋者，抑之也。抑之则阴亦善矣。所以为沉潜，为恬静也。不抑之方为恶。躅之孚能免哉，噫非独立万物之表者，安足以议此。
先天与洛书而并观，则阳善而阴恶，阳治而阴乱。与河图而并观，则阴阳皆为善也。天德纯而王道普，人事纯而化机符。
《蒙泉杂言》：窍，阴也，其数十而用者九。指，阳也，其数十，其一无名而附于中。阴阳各虚其一也。天数五，地数五，五十者天地之数，虚其一者道也。
乾左旋阳，进交于阴也。坤右转阴，进合于阳也。阴阳交，万化生也。
血少阴也，金也，故其气腥。尿太阴也，水也，故其气臊。髓少阳也，木也，故其气膻。屎太阳也，火也，故其气臭。津隐于舌，通于脾，故其气香。
乾离艮巽，巽为阳之终。坤坎兑震，震为阴之终。震巽者，阴阳之交会也。
《徐渭游泄五记》：是观也：洞岩奇于阴，五泄奇于阳，而七十二峰两壁夹一壑，时明时幽，时旷时逼，奇于阴阳之间。
阴阳部外编
古三坟山：坟潜山阴，阴君土，阴臣野，阴民鬼，阴物兽。阴阳乐，阴兵妖，阴象冬。〈注〉深潜其山，阴之象也。地德广大，为阴君也。野分地理，故为阴臣也。人死曰鬼，阴之民也。兽行于地，阴之物也。乐本声音，为阴之阳也。阴告人，主厥罚，妖异也。冬主闭藏，阴之象也。
连山阳，阳君天，阳臣干，阳民神，阳物禽，阳阴礼，阳兵谴，阳象夏。〈注〉山之相连如阳气也。天覆群物，阳之君也。十干相配，阳之臣也。神变万物，阳之民也。禽飞戾天，阳之物也。礼主卑己，阳之阴也。天垂谴象，阳之兵也。夏长万物，阳之象也。
《录异记》：袁起者，后汉时湘中人。忽醉，三日始醒，皆闻酒气，自言与天人饮。后任汉阳令，逆说丰俭有验。日判阳，夜判阴。
《海录碎事》：方丈西北有阴，成大山。沧浪西有阳，长大山。此阳九百六之标，揭百六之运将至，即阳长水竭，阴成水架。阳九之运将至，则阴成水竭，阳长水架。

[book_title]乾象典第十九卷
五行部汇考
《易经》《系辞上传》
天一地二，天三地四，天五地六，天七地八，天九地十。
〈大全〉朱子曰：卦虽八，而数须十者，八是阴阳数，十是五行数。一阴一阳便是二，以二乘二便是四，以四乘四便是八，五行本只是五，而有是十者，盖一个便包两个。如木便包甲乙，火便包丙丁，土便包戊己，金便包庚辛，水便包壬癸，所以为十。东坡苏氏曰：水至阴也，必待天一加之而后生者，阴不得阳，则终不得而成也。火至阳也，必待地二加之而后生者，阳不得阴，则无所得而见也。五行皆然。莫不生于阴阳之相加。阳加阴则为水、为木、为土，阴加阳则为火、为金。苟不相加，则虽有阴阳之资，而无五行之用。
天数五，地数五，五位相得而各有合。天数二十有五，地数三十。凡天地之数五十有五，此所以成变化而行鬼神也。
〈集解〉虞翻曰：五位，谓五行之位，甲乾乙坤相得合木，谓天地定位也；丙艮丁兑相得合火，山泽通气也；戊坎己离相得合土，水火相逮也；庚震辛巽相得合金，雷风相薄也；天壬地癸相得合水，言阴阳相薄而战于乾。故五位相得而各有合，或以一六合水，二七合木，三八合火，四九合金，五十合土也〈本义〉。变化谓一变生水，而六化成之；二化生火，而七变成之；三变生木，而八化成之；四化生金，而九变成之；五变生土，而十化成之〈大全〉。云峰胡氏曰：一圆而三水生木也，二方而四火克金也。阳之一进而用三，阴之四退而用二，合二与三则为五，此河图之生数也。一生水而六成之，三生木而八成之。生数一进而用三，成数则八退而用六。二生火七成之，四生金九成之。生数四退而用二，成数则七进而用九，七八、九六各为十五，阴阳进退互藏其宅，进即为变，退即为化，鬼神、屈伸、往来皆进退之妙用也。
《书经》《虞书・大禹谟》
水、火、金、木、土、谷，惟修。
〈蔡传〉水火金木土谷惟修者，水克火，火克金，金克木，木克土，而生五谷，或相制以泄其过，或相助以补其不足。葛氏曰：洪范五行，水火木金土而已，谷本在木行之数，禹以其为民食之急故，别而附之。〈大全〉朱子曰：水如堤防灌溉，金如五兵田器，火如出火纳火禁焚莱之类，木如斧斤以时之类。唐孔氏曰：此言五行与洪范之次，不同洪范以生数为次，此以相克为次。新安陈氏曰：五行相克，正洛书之序，此亦禹则洛书之一端。
《夏书・甘誓》
有扈氏，威侮五行。
〈蔡注〉威暴殄之也，侮轻忽之也〈大全〉。陈氏大猷曰：凡背五常之道，拂生长敛藏之宜，皆威侮五行也。新安陈氏曰：蔡氏以暴殄天物为威侮五行，是偏以质具于地之五行言之。陈氏兼以气行于天之五
行与五行之理言。
《周书・洪范》
鲧堙洪水，汨陈其五行。帝乃震怒，不畀洪范九畴，彝伦攸。
〈大全〉苏氏洵曰：五行一畴耳，一汨而九不畀，盖五行纲，九畴目，纲坏而目废也。新安陈氏曰：帝即天也，天者理而已。水，五行之首，鲧乃堙之，一行汨而馀皆汨，是逆理而获罪于天，故天不畀以九畴。
又
初一曰五行，
〈蔡传〉五行不言，用无适而非用也〈大全〉。陈氏大猷曰：五气运行于天地间，未尝停息，故曰五行。西山真氏曰：五行者，天之所生，以养乎人者也。其气运于天而不息，其材用于世而不匮，其理则赋于人而为五常。以天道言，莫大于此，故居九畴之首。
又
一、五行：一曰水，二曰火，三曰木，四曰金，五曰土。水曰润下，火曰炎上，木曰曲直，金曰从革，土爰稼穑。润下作咸，炎上作苦，曲直作酸，从革作辛，稼穑作甘。
〈疏〉言五者，性异而味别，各为人之用。《书传》云：水火者，百姓之所饮食也；金木者，百姓之所典作也；土者，万物之所资生也。是为人用五行，即五材。言五者各有材干也。谓之行者，若在天，则五气流行。在地，世所行用也〈蔡传〉。水火木金土者，五行之生序也。天一生水，地二生火，天三生木，地四生金，天五生土。唐孔氏曰：万物成形，以微著为渐，五行先后亦以微著为次。五行之体，水最微为一火，渐著为二木，形实为三金，体固为四土，质大为五。润下炎上，曲直从革，以性言也。稼穑以德言也。润下者，润而又下也；炎上者，炎而又上也；曲直者，曲而又直也；从革者，从而又革也；稼穑者，稼而又穑也。稼穑独以德言者，土兼五行，无正位、无成性，而其生之德，莫盛于稼穑，故以稼穑言也。稼穑不可以为性也，故不曰，曰而曰爰。爰，于也，于是稼穑而已，非所以名也，作为也。咸苦酸辛甘者，五行之味也。五行有声色气味，而独言味者，以其切于民用也〈大全〉。介轩董氏曰：大抵天地之间，太极判而为阴阳，阴阳分而为五行。太极理也，阴阳五行气也。理必寓乎气，气不离乎理。故天一生水，天三生木，天五生土，三者皆阳之所生；地二生火，地四生金，二者皆阴之所生。析而言之，为五行；对而言之，为二气；岂无其理而自尔哉。五行之质形于地，是以润下之水，炎上之火，曲直之木，从革之金，稼穑之土。五行之神运于天，则为春夏秋冬。土寄旺于四季而名曰冲气。五行，一阴阳也；阴阳，一太极也。本未尝相离也。五行之质存于人身者，为肝、心、肺、肾、脾。五行之神舍于人心者，为仁、义、礼、智、信。质者，其粗也；神者，其精也，亦未尝相离也。徽庵程氏曰：五行者，八畴之体；八畴者，五行之用。造化之初，一湿一燥，湿之流为水，燥之烁为火；湿之融为木，燥之凝为金；其融结为土。自轻清而重浊，先天之五行，其体也。四时主相生，六府主相w，后天之五行，其用也。其体对立，其用循环。陈氏大猷曰：物之生，其初皆为水，其终皆为土，五行之相生，所以相继也。其相w，所以相汨也，润以质言，炎以气言，上下以位言，曲直以形言，从革以材言，稼穑以用言。土非止于稼穑，以生民粒食之用言之也。即稼穑而推五行，则润下用之于灌溉也，炎上用之于烹饪也，曲直之巯鳎从革之F范，用之于宫室器用也。
《礼记》《月令》
孟春之月，其日甲乙，其帝大，其神勾芒。
〈注〉此苍精之君，木官之臣，自古以来著德立功者也。大，宓戏氏。勾芒，少氏之子，曰重，为木官。
其虫鳞，其音角。
〈注〉角数六十四，属木者，以其清浊，中民象也，凡声尊卑，取象五行，数多者浊、少者清，大不过宫，细不过羽。
其数八。
〈注〉数者，五行，佐天地生物，成物之次也。《易》曰：天一地二，天三地四，天五地六，天七地八，天九地十。而五行自水始，火次之，木次之，金次之，土为后。木生数三，成数八，但言八者，举其成数。
其味酸，其臭膻。
〈注〉木之臭味也，凡酸膻者，皆属焉。
又
孟夏之月，其日丙丁，其帝炎帝，其神祝融。
〈注〉此赤精之君，火官之臣，自古以来著德立功者也。炎帝，大庭氏也。祝融，颛顼氏之子，曰黎，为火官。
其虫羽，其音徵。
〈注〉徵数五十四，属火者，以其微清，事之象也。
其数七。〈注〉火生数二，成数七，但言七者，亦举其成数。
其味苦，其臭焦。
〈注〉火之臭味也，凡苦焦者，皆属焉。
又
季夏之月，中央土。
〈注〉火休而盛德在土也〈疏〉。四时五行，同是天地所生，而四时是气，五行是物，气是轻虚，所以丽天；物体质碍，所以属地。四时系天年，有三百六十日，则春夏秋冬各分居九十日。五行分配四时，布于三百六十日间，以木配春，以火配夏，以金配秋，以水配冬，以土则每时辄寄一十八日也。虽每分寄，而位本未宜处于季夏之末，金火之间，故在此陈之也。
其日戊己，其帝黄帝，其神后土。
〈注〉此黄精之君，土官之神，自古以来著德立功者也。黄帝，轩辕氏也。后土亦颛顼氏之子，曰黎，兼为土官。
其虫裸，其音宫。
〈注〉宫，数八十一，属土者，以其最浊，君之象也。
其数五。
〈注〉土生数五，成数十，但言五者，土以生为本。
其味甘，其臭香。
〈注〉土之臭味也，凡甘香者，皆属之。
又
孟秋之月，其日庚辛，其帝少，其神蓐收。
〈注〉此白精之君，金官之臣，自古以来著德立功者
也。少，金天氏。蓐收，少之子，曰该，为金官。
其虫毛，其音商。
〈注〉商，数七十二，属金者，以其浊次宫，臣之象也。
其数九。
〈注〉金生数四，成数九，但言九者，亦举其成数。
其味辛，其臭腥。
〈注〉金之臭味也，凡辛腥者，皆属焉。
又
孟冬之月，其日壬癸，其帝颛顼，其神元冥。
〈注〉此黑精之君，水官之臣，自古以来著德立功者也。颛顼，高阳氏也。元冥，少氏之子，曰修，曰熙，为水官。
其虫介，其音羽。
〈注〉羽，数四十八，属水者，以为最清，物之象也。
其数六。
〈注〉水生数一，成数六，但言六者，亦举其成数。
其味咸，其臭朽。
〈注〉水之臭味也，凡咸臭者，皆属焉。
《左传》《襄公二十七年》
子罕曰：天生五材，民并用之。
〈注〉金木水火土也。
《昭公二十九年》
蔡墨曰：五行之官，是为五官，实列受氏姓，封为上公，祀为贵神，社稷五祀，是尊是奉。木正曰句芒，火正曰祝融，金正曰蓐收，水止曰元冥，土正曰后土。
又
蔡墨曰：少氏有四叔，曰重，曰该，曰修，曰熙，实能金木及水，使重为句芒，该为蓐收，修及熙为元冥，世不失职，遂济穷桑，此其三祀也。颛顼氏有子曰黎，为祝融，共工氏有子曰句龙，为后土，此其二祀也。
《易纬》《乾凿度》
天本一而立一为数源，地配生六，成天地之数，合而成〈水〉性。天三地八〈木〉，天七地二〈火〉，天五地十〈土〉，天九地四〈金〉。运五行先水、次木，先火、次土，及金。木仁、火礼、土信、水智、金义。又《万名经》曰：水土兼智信，木火兼仁惠，五事天性，训成人伦。
《春秋纬》《文耀钩》
土胜木，故守宫食，虿蛆搏蛇。金伐木，故鹰击雉。
水灭火，故虻螫。
《管子》《五行篇》
一者本也，二者器也，三者充也，治者四也，教者五也，守者六也，立者七也，前者八也，终者九也，十者然后具五官于六府也，五声于六律也。六月日至，是故人有六多。六多，所以街天地也。天道以九制，地理以八制，人道以六制。以天为父，以地为母，以开乎万物，以总一统。通乎九制、六府、三充，而为明天子。修概水土，以待乎天堇；反五藏，以视不亲；治祀之下，以观地位；货稚衤，合于精气。已合而有常，有常而有经。审合其声，十二钟，以律人情。人情已得，万物有极，然后有德。故通乎阳气，所以事天也，经纬日月，用之于民；通乎阴气，所以事地也，经纬星历，以视其离。通若道然后有行，然则神筮不灵，神龟不卜，黄帝泽参，治之至也。昔者，黄帝得蚩尤而明于天道，得大常而察于地利，得奢龙而辨于东方，得祝融而辨于南方，得大封而辨于西方，得后土而辨于北方。黄帝得六相而天地治，神明至。蚩尤明乎天道，故使为常时；大常察乎地利，故使为廪者；奢龙辨乎东方，故使为士师；祝融辨乎南方，故使为司徒；大封辨于西方，故使为司马；后土辨乎北方，故使为李。是故春者士师也，夏者司徒也，秋者司马也，冬者李也。昔黄帝以其缓急作五声，以政五钟，令其五钟，一曰青钟大音，二曰赤钟重心，三曰黄钟洒光，四曰景钟昧其明，五曰黑钟隐其常。五声既调，然后作立五行以正天时，五官以正人位。人与天调，然后天地之美生。日至睹甲子木行御。天子出令，命左右士师内御，总别列爵，论贤不肖士吏。赋秘赐赏于四境之内；发故粟以田数。出国，衡顺山林，禁民斩木，所以爱草木也。然则冰解而冻释，草木区萌。赎蛰虫卵菱，春辟勿时，苗足本，不疠雏d，不夭40。母傅速亡伤襁褓。时则不凋，七十二日而毕。睹丙子火行御。天子出令，命行人内御。令掘沟浍，津旧涂。发藏任君，赐赏君子。修游驰，以发地气。出皮币，命行人修春秋之礼于天下，诸侯通，天下遇者兼和。然则天无疾风，草木发奋，郁气息，民不疾而荣华蕃。七十二日而毕。睹戊子土行御。天子出令，命左右司徒内御。不诛不贞，农事为敬。大扬惠言，宽刑死，缓罪人。出国，司徒令命顺民之功力，以养五谷。君子之静居，而农夫修其功力。极然则天为粤宛，草木养长，五谷蕃实秀大，六畜牺牲具，民足财，国富，上下亲，诸侯和。七十二日而毕。睹庚子金行御。天子出令，命祝宗选禽兽之禁，五谷之先熟者，而荐之祖庙与五祀，鬼神飨其气焉，君子食其味焉。然则凉风至，白露下。天子出令，命左右司马衍组甲厉兵，合什为伍，以修于四境之内，然告民有事，所以待天地之杀敛也。然则昼炙阳，夕下露，地竞环，五谷邻熟，草木茂实，岁农丰年大茂。七十二日而毕。睹壬子水行御。天子出令，命左右使人内御，御其气足则发而止，其气不足则发19渎盗贼。数ぶ窦，伐檀柘，令民出猎，禽兽不释巨少而杀之，所以贵天地之所闭藏也。然则羽卵者不段，毛胎者不，28妇不销弃，草木根本美。七十二日而毕。睹甲子木行御。天子不赋不赐赏，而大斩伐伤，君危。不杀，太子危，家人夫人死。不然，则长子死。七十二日而毕。睹丙子火行御，天子敬行急政，旱札苗死民厉。七十二日而毕。睹戊子土行御，天子修宫室，筑台榭，君危；外筑城郭，臣死。七十二日而毕。睹庚子金行御，天子攻山击石，有兵作战而败，士死丧，执政。七十二日而毕。睹壬子水行御，天子决塞，动大水，王后夫人薨。不然则羽卵者段，毛胎者，28妇销弃，草木根本不美。七十二日而毕也。
《子华子》《北宫意问》
夫天降一气，则五气随之，寄备于阴阳，合气而成体。故有太阳，有少阳，有太阴，有少阴。阴中有阳，阳中有阴，故阳中之阳者，火是也。阴中之阴者，水是也。阳中之阴者，木是也。阴中之阳者，金是也。土居二气之中，间以治四维，在阴而阴，在阳而阳，故物非土不成，人非土不生。北方阴极而生寒，寒生水；南方阳极而生热，热生火；东方阳动以散而生风，风生木；西方阴止以收而生燥，燥生金；中央阴阳交而生湿，湿生土。是故天地之间、六合之内不离于五。
金、木、水、火、土，五精之总也，寒、热、风、燥、湿，五气之聚也。水以润之，火以咧，土以溽之，木以敷之，金以敛之，此以其性言也。水之冽也，火之炎也，土之蒸也，木之温也，金之清也，此以其气言也。水在下，火在上，土在中，木在左，金在右，此以其位言也。水之平也，火之锐也，土之圜也，木之曲直也，金之方也，此以其形言也。水则因，火则革，土则化，木则变，金则从革，此以其材言也。水井洫也，火爨冶也，木金器械也，土爰稼穑也，此以其事言也。夫盈于天地之间而充物者，惟此五物也。凡五物之有不可无也，其所无不可有也。
《汉书》《天文志》
岁星曰东方春木，于人五常仁也，五事貌也。
荧惑曰南方夏火，礼也，视也。
太白曰西方秋金，义也，言也。
辰星曰北方冬水，知也，听也。
填星曰中央季夏土，信也，思心也。
《五行志》
《经》曰：初一曰五行。五行：一曰水，二曰火，三曰木，四曰金，五曰土。水曰润下，火曰炎上，木曰曲直，金曰从革，土爰稼穑。《传》曰：田猎不宿，饮食不享，出入不节，夺民农时，及有奸谋，则木不曲直。《说》曰：木，东方也。于易，地上之木为观。其于王事，威仪容貌亦可观者也。故行步有佩玉之度，登车有和鸾之节，田狩有三驱之制，饮食有享献之礼，出入有名，使民以时，务在劝农桑，谋在安百姓。如此，则木得其性矣。若乃田猎驰骋不反宫室，饮食沈湎不顾法度，妄兴繇役以夺民时，作为奸诈以伤民财，则木失其性也。盖工匠之为轮矢者多伤败，及木为变怪，是为木不曲直。
《传》曰：弃法律，逐功臣，杀太子，以妾为妻，则火不炎上。《说》曰：火，南方，扬光辉为明者也。其于王者，南面乡明而治。《书》云：知人则，能官人。故尧舜举群贤而命之朝，远四佞c而放诸。孔子曰：浸润之话、肤受之诉不行焉，可谓明矣。贤佞分别，官人有序，帅由旧章，敬重功勋，殊别适庶，如此则火得其性矣。若乃信道不笃，或耀虚伪，谗夫昌，邪胜正，则火失其性矣。自上而降，及滥炎妄起，灾宗庙，烧宫馆，虽兴师众，弗能救也，是为火不炎上。
《传》曰：治宫室，饰台榭，内淫乱，犯亲戚，侮父兄，则稼穑不成。《说》曰：土，中央，生万物者也。其于王者，为内事。宫室、夫妇、亲属，亦相生者也。古者天子诸侯，宫庙大小，高卑有制，后夫人媵妾，多少进退有度，九族亲疏长幼有序。孔子曰：礼，与其奢也，宁俭。故禹卑室宫，文王刑于寡妻，此圣人之所以昭教化也。如此则土得其性矣。若乃奢淫骄慢，则土失其性。有水旱之灾，而草木百谷不孰，是为稼穑不成。
《传》曰：好战攻，轻百姓，饰城郭，侵边Z，则金不从革。《说》曰：金，西方，万物既成，杀气之始也。故立秋而鹰隼击，秋分而微霜降。其于王事，出军行师，把旄杖钺，誓士众，抗威武，所以征畔逆止暴乱也。诗云：有虔秉钺，如火烈烈。又曰：载戢干戈，载补矢。动静应谊，说以犯难，民忘其死。如此则金得其性矣。若乃贪欲恣睢，务立威胜，不重民命，则金失其性。盖工冶铸金铁，金铁冰滞涸坚，不成者众，及为变怪，是为金不从革。《传》曰：简宗庙，不祷祠，废祭祀，逆天时，则水不润下。《说》曰：水，北方，终臧万物者也。其于人道，命终而形臧，精神放越。圣人为之宗庙，以收魂气，春秋祭祀，以终孝道。王者即位，必郊祀天地，祷祈神祗，望秩山川，怀柔百神，亡不宗事。慎其齐戒，致其严敬，鬼神歆飨，多获福助。此圣王所以顺事阴气，和神人也。至发号施令，亦奉天时。十二月咸得其气，则阴阳调而终始成。如此则水得其性矣。若乃不敬鬼神，政令逆时，则水失其性。雾水暴出，百川逆溢，坏乡邑，溺人民，及淫雨伤稼穑，是为水不润下。
《淮南子》《天文训》
木生于亥，壮于卯，死于未，三辰皆木也。火生于寅，壮于午，死于戌，三辰皆火也。土生于午，壮于戌，死于寅，三辰皆土也。金生于巳，壮于酉，死于丑，三辰皆金也。水生于申，壮于子，死于辰，三辰皆水也。故五胜生，一壮。
《地形训》
木胜土，土胜水，水胜火，火胜金，金胜木。故禾春生秋死，豆夏生冬死，麦秋生夏死，荠冬生中夏死。木壮，水老、火生、金囚、土死。火壮、木老、土生、水囚、金死。土壮、火老、金生、木囚、水死。金壮、土老、水生、火囚、木死。水壮、金老、木生、土囚、火死。音有五声，宫其主也。色有五章，黄其主也。味有五变，甘其主也。位有五材，土其主也。是故土生木，木生火，火生云，云生水，水反土；甘生酸，酸生辛，辛生苦，苦生咸，咸反甘。变宫生徵，变徵生商，变商生羽，变羽生角，变角生宫。是故以水和土，以土和火，以火化金，以金治木，木复反土。五行相治，所以成器用。
《本经训》
凡乱之所由生者，皆在流遁。流遁之所生者五。大构驾，兴宫室；延楼栈道，鸡栖井干；~罔樱以相支持；木巧之饰，盘纡刻俨；嬴镂雕琢，诡文回波；淌游M，菱杼G抱；芒繁乱泽，巧为纷，以相摧错。此遁于木也。凿污池之深，肆畛崖之远；来溪谷之流，饰曲岸之际；积牒旋石，以纯修危灰M怒濑，以扬激波；曲拂回，以象浯；益树莲菱，以食鳖鱼；鸿鹄ht，稻粱饶馀；龙舟o首，浮吹以娱：此遁于水也。高筑城郭，设树险阻；祟台榭之隆，侈苑囿之大，以穷要妙之望；魏阙之高，上际青云；大厦增加，拟于昆；修为墙垣，甬道相连；残高增下，积土为山；接径历远，直道夷险，终日驰骛而无迹蹈之患：此遁于土也。大钟鼎，美重器，华虫流镂，以相缪G；寝兕伏虎，蟠龙连组；j昱错眩，照耀辉煌；偃蹇蓼纠，曲成文章；雕琢之饰，锻锡文铙；乍晦乍明，抑微灭瑕；霜文沈居，若簟cZ；缠锦经冗，似数而疏：此遁于金也。煎熬焚炙，调齐和之适，以穷荆吴甘酸之变；焚林而猎，烧燎大木；鼓橐吹剩以销铜铁；靡流坚锻，无厌足日；山无峻干，林无柘梓；燎木以为炭，燔草而为灰；野莽白素，不得其时；上掩天光，下殄地财；此道于火也。此五者，一足以亡天下矣。是故古者明堂之制，下之润湿弗能及，上之雾露弗能入，四方之风弗能袭；土事不文，木工不郏金器不镂；衣无隅差之削，冠无觚嬴之理；堂大足以周旋理文，静洁足以享上帝、礼鬼神，以示民知俭节。夫声色五味，远国珍怪，瑰异奇物，足以变心易志，摇荡精神，感动血气者，不可胜计也。夫天地之生财也，本不过五。圣人节五行，则治不荒〈淌，音敞。，音敕。M，音郁。G，音珍。抱，音嶷。，音愚。浯，音吾。剩音朵〉。
《张河间集》《灵宪》
岁星，木精。荧惑，火精。镇星，土精。太白，金精。辰星，水精也。
《刘熙释名》《释天》
五行者，五气也，于其方各施行也。
金，禁也，其气刚严，能禁制也。
木，冒也，华叶自覆冒也。
水，准也，准平物也。
火，化也，消化物也，亦言毁也，物入中，皆毁坏也。土，吐也，能吐生万物也。
《晋书》《律历志》
推五行用事日，立春，立夏，立秋，立冬者，即木火金水始用事日也。各减其大馀十八，小馀四百八十三，小分六命，以纪算外，各四立之前，土用事日也。
《唐・丘光庭・兼明书》《五行神》
木神曰勾芒，火神曰祝融，土神曰后土，金神曰蓐收，水神曰元冥。土神独称后者，后君也，位居中，统领四行，故称君也。或问曰：据此，后土是五行之神，而汉代立后土祠于汾阳，祀何神也。答曰：三代以前无此礼，盖出一时之制耳，其祀当广祀地神。即如月令所祀皇地o者也。
《五行配》
春秋昭二十九年。《左传》曰：少昊氏有四叔，曰重，曰该，曰修，曰熙。实能金木及水，使重为勾芒，该为蓐收，修及熙为元冥。颛顼氏有子曰黎，为祝融。共工氏有子曰勾龙，为后土。此五子生为五行之官，死后以之配祭五行之神也。或问曰：郑康成于月令，其神后土注云：颛顼之于黎兼后土官。孔颖达曰：勾龙初为后土，后转为社神，后土有阙，黎则兼之者，何也。答曰：康成失之于前，颖达徇之于后，皆非也。按《左传》曰：勾龙为后土，后土为社，则是勾龙一人而配两祭，非谓转为社神也。《月令》：土既是五行之神，以勾龙配之，正与左传文合，而康成以黎兼之，亦何乖谬。又问曰：楚语曰：颛顼命南正重司天，火正黎司地。黎既曾司地，何故不可配土乎。答曰：黎之司地兼其职尔，非有功于土也。若谓黎可配土，则重亦可配天乎。且黎为火正，而康成犹用兼之配土，岂勾龙土官乃不可以配土乎。今依左氏勾龙配于两祭，不亦宜乎。又问曰：勾芒祝融之类皆是五行之名，号为重黎之名，皆是人，鬼何故与之同称乎。答曰：此五子能著其功，施于人，与鬼神相似故得与之同称也。亦犹皇帝、天神、王者德同于天，故亦得称皇帝，此其义也。
宋周子太极图
朱子曰：○此所谓无极而太极也。所以动而阳，静而阴之本体也，然非有以离乎阴阳也。即阴阳而指其本体，不杂乎阴阳而为言尔。此○之动而阳，静而阴也，中○者，其本体也。者，阳之动也，○之用，所以行也。者，阴之静也，○之体，所以立也。者，之根也；者，之根也。此阳变阴合而生水火木金土也。ㄟ者，阳之变也，者，阴之合也。，阴盛故居右；，阳盛故居左；，阳稚故次火；，阴稚故次水；，冲气，故居中，而水火之
交系乎上，阴根阳，阳根阴也。水而木，木而火，火而土，土而金，金而复水，如环无端，五气布而四时行也。○五行，一阴、阳五、殊二，实无馀欠也。阴阳一太极，精粗本末无彼此也。太极本无极，上天之载无声臭也。五行之生，各一其性，气殊质异，各一其○，无假借也。此无极二五所以妙合而无间也。○乾男坤女，以气化者言也，各一其性，而男女一太极也。○万物化生，以形化者言也，各一其性，而万物一太极也。
无极而太极，太极动而生阳，动极而静，静而生阴，静极复动，一动一静，互为其根，分阴分阳，两仪立焉。阳变阴，合而生水、火、木、金、土，五气顺布，四时行焉。
有太极，则一动一静而两仪分。有阴阳，则一变一合而五行具。然五行者，质具于地而气行于天者也。以质而语，其生之序则曰：水、火、木、金、土；以气而语，其行之序则曰：木、火、土、金、水。
五行一阴阳也，阴阳一太极也。太极本无极也，五行之生也，各一其性。
五行具，则造化发育之具，无不备矣。故又即此而推本之，以明其浑然一体，莫非无极之妙，而无极之妙，亦未尝不各具于一物之中也。盖五行异质，四时异气，而皆不能外乎阴阳。阴阳异位，动静异时，而皆不能离乎太极。至于所以为太极者，又初无声臭之可言，是性之本体然也。天下岂有性外之物哉。然五行之生，随其气质而所禀不同，所谓各一其性也。各一其性，则浑然太极之全体，无不各具于一物之中，而性之无所不在，又可见矣。
无极之真，二五之精妙，合而凝，乾道成男，坤道成女，二气交感，化生万物，万物生生而变化无穷焉。
《魏了翁・经外杂抄》《五行所生》
东方生风，风生木，木生酸，酸生肝，肝生筋。筋在地为木，在体为筋，在藏为肝，在志为怒；南方生热，热生火，火生苦，苦生心，心生血。血在地为火，在体为脉，在藏为心，在志为喜；中央生湿，湿生土，土生甘，甘生脾，脾生肉。肉在地为土，在体为肉，在藏为脾，在志为思；西方生燥，燥生金，金生辛，辛生肺，肺生皮毛。皮毛在地为金，在体为皮毛，在藏为肺，在志为忧；北方生寒，寒生水，水生咸，咸生肾，肾生骨髓。骨髓在地为水，在体为骨，在藏为肾，在窍为耳，在志为恐。
《张行成・元包数义》《五行配八卦》
五行之数，五十有五。自三十六言之，五行盈于八卦，十九当闰数之物；自七十二言之，八卦盈于五行，十七当运数之气。以八归五，气类相从，则乾兑为金，坤艮为土，震巽为木，坎为水，离为火，吉凶顺逆，占法由生。故曰：三十有六，取数于乾坤五行八卦，同符合契。
《性理会通》《洪范皇极内篇》
昔者，圣人之原数也，以决天下之疑，以成天下之务，以顺性命之理。析事辨物，彰往察来，是故天数五，地数六。五六者，天地之中合也。五为五行，六为六气。阳性阴质。五行之性，曰木，曰火，曰土，曰金，曰水；六气之质，曰胎，曰生，曰壮，曰老，曰死，曰化。木之质也，曰杨柳，曰梅李，曰松柏，曰竹苇，曰禾麦，曰蕈；火之质也，曰木火，曰石火，曰雷火，曰油火，曰蛊火，曰火；土之质也，曰砂，曰石，曰玉，曰土，曰壤，曰泥；金之质也，曰汞，曰银，曰金，曰铜，曰铁，曰铅；水之质也，曰涧水，曰井水，曰雨水，曰沟渠，曰陂泽，曰湖海；木之物也，曰鲮鲤，曰蛇，曰龙，曰鲤鲂，曰小鱼，曰鳅；火之物也，曰鸡，曰凤，曰雉，曰鹰隼，曰燕雀，曰蠛蠓；土之物也，曰蟾蜍，曰蚕，曰人，曰蜘蛛，曰蚓，曰鳗；金之物也，曰鹿，曰马，曰麟，曰虎，曰獭，曰毛虫；水之物也，曰蟹，曰鲎，曰龟，曰虾，曰蚌，曰蛎。木之器也，曰疏器门窗，曰琴瑟，曰规，曰算筛，曰耒耜，曰网罟；火之器也，曰登器梯棚，曰文书，曰绳，曰冠冕，曰台棹，曰履蹋；土之器也，曰腹器筐_，曰圭璧，曰量，曰舟车，曰盘盂，曰棺椁；金之器也，曰方器斧钺，曰印节，曰矩，曰弓矢，曰简册，曰械校；水之器也，曰平器权衡，曰轮磨，曰准，曰镜奁，曰研碓，曰厕溷。逆顺者，事之几也；吉凶者，事之著也。顺而吉者，木为徵召，为科名，为恩赦，为婚姻，为产孕，为财帛；火为燕集，为朝觐，为文书，为言语，为歌舞，为灯烛；土为工役，为循常，为盟约，为田宅，为福寿，为坟墓；金为赐予，为按察，为更革，为军旅，为钱货，为刑法；水为交易，为迁移，为征行，为酒食，为田猎，为祭祀。逆而凶者，木为Yt，为惊忧，为丑恶，为压坠，为夭折，为产死；火为公讼，为颠狂，为口舌，为炙炎，为灾焚，为震S；土为反覆，为欺诈，为离散，为贫穷，为疾病，为死亡；金为征役，为罢免，为责降，为争38，为伤损，为杀戮；水为盗贼，为囚狱，为徒流，为淫乱，为咒咀，为浸溺。
《五行植物属图》
一阳　二阳　三阳　一阴　二阴　三阴
木　杨柳　梅李　松柏　竹苇　禾麦　蕈火　木火　石火　雷火　油火　蛊火　火土　砂　　石　　玉　　土　　壤　　泥金　汞　　银　　金　　铜　　铁　　铅水　涧水　井水　雨水　沟渠　陂泽　湖海
《五行动物属图》一阳　二阳　三阳　一阴　二阴　三阴
木　鲮鲤　蛇　　龙　　鲤鲂　小鱼　鳅火　鸡　　雉　　凤鹤　鹰隼　燕雀　蠛蠓土　蟾蜍　蚕　　人　　蜘蛛　蚓　　鳗金　鹿　　马　　麟猴　虎　　獭　　毛虫水　蟹　　鲎　　龟　　虾　　蚌　　蛎
《五行用物属图》一阳　二阳　三阳　一阴　二阴　三阴
木　〈疏器门窗〉　琴瑟　规　　算筛　耒耜　网罟火　〈登器梯栅〉　文书　绳　　冠冕　台棹　履蹋土　〈腹器筐_〉　圭璧　量　　舟车　盘盂　棺椁金　〈方器斧钺〉　印节　矩　　弓矢　简册　械校水　〈平器权衡〉　轮磨　准　　镜奁　研碓　厕溷
《五行事类吉图》一阳　二阳　三阳　一阴　二阴　三阴
木　徵召　科名　恩赦　婚姻　产孕　财帛火　燕集　文书　朝觐　言语　歌舞　灯烛土　工役　循常　盟约　田宅　福寿　坟墓金　赐予　按察　更革　军旅　钱货　刑法水　交易　迁移　征行　酒食　田猎　祭祀
《五行事类凶图》一阳　二阳　三阳　一阴　二阴　三阴
木　Yt　惊忧　丑恶　压坠　夭折　产死火　公讼　颠狂　口舌　炙炎　灾焚　震S土　反覆　欺诈　离散　贫穷　疾病　死亡金　征役　罢免　责降　争38　伤损　杀戮木　盗贼　囚狱　徒流　淫乱　咀　浸溺
《五行支干图》一阳　二阳　三阳　一阴　二阴　三阴
木　〈甲子乙丑〉　〈甲寅乙卯〉　〈甲辰乙巳〉　〈甲午乙未〉　〈甲申乙酉〉　〈甲乙亥〉火　〈丙子丁丑〉　〈丙寅丁卯〉　〈丙辰丁巳〉　〈丙午丁未〉　〈丙申丁酉〉　〈丙戌丁亥〉土　〈戊子己丑〉　〈戌寅己卯〉　〈戊辰己巳〉　〈戌午己未〉　〈戌申己酉〉　〈戊戌己亥〉金　〈庚子辛丑〉　〈庚寅辛卯〉　〈庚辰辛巳〉　〈庚午辛未〉　〈庚申辛酉〉　〈庚戌辛亥〉水　〈壬子癸丑〉　〈壬寅癸卯〉　〈壬辰癸巳〉　〈壬午癸未〉　〈壬申癸酉〉　〈壬戌癸亥〉
《五行人体性情图》一阳　二阳　三阳　一阴　二阴　三阴
木　喜　　魂　　仁　　臭　　肝　　筋火　乐　　神　　礼　　色　　心　　毛土　欲　　意　　信　　形　　脾　　肉金　怒　　魄　　义　　味　　肺　　骨水　哀　　精　　智　　声　　肾　　皮

[book_title]乾象典第二十卷
五行部总论一
《礼记》《礼运》
播五行于四时，和而后月生也。是以三五而盈，三五而阙。
〈疏〉播，为播散，五行金木水火土之气于春夏秋冬之四时也。金木水火各为一行，土无正位，分寄四时，故云播五行于四时。
五行之动，迭相竭也。五行、四时、十二月，还相为本也。
〈注〉竭，犹负戴也，言五行运转更相为始也。〈疏〉春为木王，负戴于水；夏为火王，负戴于木；秋为金王，负戴于火；冬为水王，负戴于金是也。
《黄帝素问》《宝命全形论》
岐伯曰：木得金而伐，火得水而灭，土得木而达，金得火而缺，水得土而绝。万物尽然，不可胜竭。
《五运行大论》
帝曰：寒暑燥湿风火，在人合之奈何。其于万物何以生化。岐伯曰：东方生风，风生木，木生酸，酸生肝，肝生筋，筋生心。其在天为元，在人为道，在地为化。化生五味，道生智，元生神，化生气。神在天为风，在地为木，在体为筋，在气为柔，在藏为肝。其性为暄，其德为和，其用为动，其色为苍，其化为荣。其虫毛，其政为散，其令宣发，其变摧拉，其眚为陨，其味为酸，其志为怒。怒伤肝，悲胜怒；风伤肝，燥胜风；酸伤筋，辛胜酸。南方生热，热生火，火生苦，苦生心，心生血，血生脾。其在天为热，在地为火，在体为脉，在气为息，在藏为心。其性为暑，其德为显，其用为躁，其色为赤，其化为茂。其虫羽，其政为明，其令郁蒸，其变炎烁，其眚燔x，其味为苦，其志为喜。喜伤心，恐胜喜；热伤气，寒胜热；苦伤气，咸胜苦。中央生湿，湿生土，土生甘，甘生脾，脾生肉，肉生肺。其在天为湿，在地为土，在体为肉，在气为充，在藏为脾。其性静兼，其德为濡，其用为化，其色为黄，其化为盈，其虫裸，其政为谧，其令云雨，其变动注，其眚淫溃，其味为甘，其志为思。思伤脾，怒胜思；湿伤肉，风胜湿；甘伤脾，酸胜甘。西方生燥，燥生金，金生辛，辛生肺，肺生皮毛，皮毛生肾。其在天为燥，在地为金，在体为皮毛，在气为成，在藏为肺。其性为凉，其德为清，其用为固，其色为白，其化为敛，其虫介，其政为劲，其令雾露，其变肃杀，其眚苍落，其味为辛，其志为忧。忧伤肺，喜胜忧；热伤皮毛，寒胜热；辛伤皮毛，苦胜辛。北方生寒，寒生水，水生咸，咸生肾，肾生骨髓，髓生肝。其在天为寒，在地为水，在体为骨，在气为坚，在藏为肾，其性为凛，其德为寒，其用为〈阙〉，其色为黑，其化为肃，其虫鳞，其政为静，其令〈阙二字〉，其变凝冽，其眚冰雹，其味为咸，其志为恐。恐伤肾，思胜恐；寒伤血，燥胜寒；咸伤血，甘胜咸。五气更立，各有所先，非其位则邪，当其位则正。
《气交变大论》
黄帝问曰：五运更治，上应天期；欹阴阳往，复寒暑迎随；真邪相薄，内外分离，六经波荡，五气倾兀太过不及，专胜兼并，愿言其始，而有常名，可得闻乎。岐伯稽首再拜对曰：昭乎哉问也。是明道也。此上帝所贵，先师传之，臣虽不敏，往闻其旨。帝曰：余闻得其人不教，是谓失道；传非其人，慢泄天宝。余诚菲德，未足以受至道，然而众子哀其不终，愿夫子保于无穷，流于无极，余司其事，则而行之，奈何。岐伯曰：请遂言之也。上经曰：夫道者，上知天文，下知地理，中知人事，可以长久。此之谓也。帝曰：何谓也。岐伯曰：本气，位也。位天者，天文也。位地者，地理也。通于人气之变化者，人事也。故太过者先天，不及者后天。所谓治化，而人应之也。帝曰：五运之化，太过何如。岐伯曰：岁木太过，风气流行，脾土受邪。民病飧泄，食减，体重，烦冤，肠鸣，腹支满，上应岁星。甚则忽忽善怒，眩冒巅疾。化气不政，生气独治，云物飞动，草木不宁，甚而摇落。反胁痛而吐甚。冲阳绝者，死不治。上应太白星。岁火太过，炎暑流行，金肺受邪。民病疟，少气，喘，血溢，血泄，注下，嗌燥，耳聋，中热，肩背热，上应荧惑星。甚则胸中痛，胁支满，胁痛，膺背肩胛间痛，两臂内痛，身热骨痛而为浸淫。收气不行，长气独明，雨水霜寒，上应辰星。上临少阴少阳，火燔x，水泉涸，物焦槁。病及谵妄狂越，喘息鸣，下甚，血溢泄不已。太渊绝者，死不治。上应荧惑星。岁土太过，雨湿流行，肾水受邪。民病腹痛，清厥，意不乐，体重，烦冤，上应镇星。甚则肌肉萎，足痿不收，行善，脚下痛，饮发中满，食减，四支不举。变生得位，藏气伏，化气独治之，泉涌河衍，涸泽生鱼，风雨大至，土崩溃，鳞见于陆。病腹满溏泄，肠鸣，反下甚。而太溪绝者，死不治。上应岁星。岁金太过，燥气流行，肝水受邪。民病两胁下少腹痛，目赤痛，眦疡，耳无所闻。肃杀而甚，则体重，烦冤，胸痛引背，两胁满且痛引少腹，上应太白星。甚则喘逆气，肩背痛，尻、阴、股、膝、髀、、t、足皆病，上应荧惑星。收气峻，生气下，草木敛，苍乾凋陨。病反暴痛，l胁不可反侧，逆甚而血溢。太冲绝者，死不治。上应太白星。岁水太过，寒气流行，邪害心火。民病身热烦心，躁悸，阴厥，上下中寒，谵妄心痛，寒气早至。上应辰星。甚则腹大胫肿，喘，寝汗出憎风。大雨至，埃雾朦郁，上应镇星。上临太阳，雨冰雪霜不时降，湿气变物。病反腹满，肠鸣溏泄，食不化，渴而妄冒。神门绝者，死不治。上应荧惑、辰星。帝曰：善，其不及何如。岐伯曰：悉乎哉问也。岁水不及，燥乃大行，生气失应，草木晚荣。肃杀而甚，则刚木辟著，柔萎苍乾，上应太白星。民病中清，l胁痛，少腹痛，肠鸣溏泄。凉雨时至，上应太白星，其谷苍。上临阳明，生气失，政草木再荣，化气乃急，上应太白、镇星，其主苍早。复则炎暑流火，湿性燥，柔脆草木焦槁，下体再生，华实齐化。病寒热，疮疡，痱胗，痈痤。上应荧惑、太白，其谷白坚。白露早降，收杀气行，寒雨害物，虫食甘黄。脾土受邪，赤气后化，心气晚治，上胜肺金，白气乃屈，其谷不成，而鼽。上应荧惑、太白星。岁火不及，寒乃大行，长政不用，物荣而下。凝惨而甚，则阳气不化，乃折荣美，上应辰星。民病胸中痛，胁支满，两胁痛，膺背肩胛间及两臂内痛，郁冒朦昧，心痛暴，胸腹大，胁下与腰背相引而痛，甚则屈不能伸，髋髀如别，上应荧惑、辰星，其谷丹。复则埃郁，大雨且至，黑气乃辱，病鹜溏，腹满，食饮不下，寒中，肠鸣泄注，腹痛，暴挛痿痹，足不任身。上应镇星、辰星。元谷不成。岁土不及，风乃大行，化气不令，草木茂荣。飘扬而甚，秀而不实，上应岁星。民病飧泄霍乱，体重腹痛，筋骨繇复，肌肉p酸，善怒，藏气举事，蛰虫早附，咸病寒中。上应岁星、镇星，其谷。复则收政严峻，名木苍凋，胸胁暴痛，下引少腹，善太息，虫食甘黄，气客于脾，谷乃减，民食少失味，苍谷乃损。上应太白、岁星。上临厥阴，流水不冰，蛰虫来见，藏气不用。白乃不复。上应岁星，民乃康。岁金不及，炎火乃行，生气乃用，长气专胜，庶物以茂，燥烁以行，上应荧惑星。民病肩背瞀重，鼽嚏，血便注下。收气乃后，上应太白星，其谷坚芒。复则寒雨暴至，乃零冰雹霜雪杀物，阴厥且格，阳反上行，头脑户痛，延及脑顶，发热。上应辰星，丹谷不成。民病口疮，甚则心痛。岁水不及，湿乃大行，长气反用，其化乃速，暑雨数至，上应镇星。民病腹满，身重，濡泄，寒疡流水，腰股痛发，N股膝不便，烦冤，足痿清厥，脚下痛，甚则i肿，藏气不政，肾气不衡。上应辰星，其谷。上临太阴，则大寒数举，蛰虫早藏，地积坚冰，阳光不治。民病寒疾于下，甚则腹满浮肿，上应镇星，其主谷。复则大风暴发，草偃木零，生长不鲜，面色时变，筋骨并辟，肉p瘛，目视，物疏璺，肌肉胗发，气并鬲中，痛于心腹。黄气乃损，其谷不登，上应岁星。帝曰：善。愿闻其时也。岐伯曰：悉乎哉问也。木不及，春有鸣条律畅之化，则秋有雾露清凉之政；春有惨⒉性糁胜，则夏有炎暑燔烁之复。其眚东，其藏肝，其病内舍l胁，外在关节。火不及，夏有炳明光显之化，则冬有严肃霜寒之政；夏有惨⒛冽之胜，则不时有埃昏大雨之复。其眚南，其藏心，其病内舍膺胁，外在经络。土不及，四维有埃云润泽之化，则春有鸣条鼓拆之政；四维发振拉飘腾之变，则秋有肃杀霖霪之复。其眚四维，其藏脾，其病内舍心腹，外在肌肉四肢。金不及，夏有光显郁蒸之令，则冬有严凝整肃之应；夏有炎烁燔燎之变，则秋有冰雹霜雪之复。其眚西，其藏肺，其病内舍膺胁肩背，外在皮毛。水不及，四维有湍润埃云之化，则不时有和风生发之应；四维发埃昏骤注之变，则不时有飘荡振拉之复。其眚北，其藏肾，其病内舍腰脊骨髓，外在溪谷踹膝。夫五运之政，犹权衡也，高者抑之，下者举之，化者应之，变者复之，此生长化成收藏之理，气之常也。失常，则天地四塞矣。故曰：天地之动静，神明为之纪；阴阳之往复，寒暑彰其兆。此之谓也。
《五常政大论》
黄帝问曰：太虚寥廓，五运回薄，衰盛不同，损益相从。愿闻平气，何如而名。何如而纪也。岐伯对曰：昭乎哉问也。木曰敷和，火曰升明，土曰备化，金曰审平，水曰静顺。帝曰：其不及奈何。岐伯曰：木曰委和，火曰伏明，土曰卑监，金曰从革，水曰涸流。帝曰：太过何谓。岐伯曰：木曰发生，火曰赫曦，土曰敦阜，金曰坚成，水曰流衍。帝曰：三气之纪，愿闻其候。岐伯曰：悉乎哉问也。敷和之纪，木德周行，阳舒阴布，五化宣平，其气端，其性随，其用曲直，其化生荣，其类草木，其政发散，其候温和，其令风，其藏肝。肝其畏清，其主目，其谷麻，其果李，其实核，其应春，其虫毛，其畜犬，其色苍，其养筋，其病里急支满，其味酸，其音角，其物中坚，其数八。升明之纪，正阳而治，德施周普，五化均衡，其气高，其性速，其用燔灼，其化蕃茂，其类火，其政明曜，其候炎暑，其令热，其藏心。心其畏寒，其主舌，其谷麦，其果杏，其实络，其应夏，其虫羽，其畜马，其色赤，其养血，其病p瘛，其味苦，其音徵，其物脉，其数七。备化之纪，气协天休，德流四政，五化齐修，其气平，其性顺，其用高下，其化丰满，其类土，其政安静，其候溽蒸，其令湿，其藏脾。脾其畏风，其主口，其谷稷，其果枣，其实肉，其应长夏，其虫裸，其畜牛，其色黄，其养肉，其病否，其味甘，其音宫，其物肤，其数五。审平之纪，收而不争，杀而无犯，五化宣明，其气洁，其性刚，其用散落，其化坚敛，其类金，其政劲肃，其候清切，其令燥，其藏肺。肺其畏热，其主鼻，其谷稻，其果桃，其实壳，其应秋，其虫介，其畜鸡，其色白，其养皮毛，其病，其味辛，其音商，其物外坚，其数九。静顺之纪，藏而勿害，治而善下，五化咸整，其气明，其性下，其用沃衍，其化凝坚，其类水，其政流演，其候凝肃，其令寒，其藏肾。肾其畏湿，其主二阴，其谷豆，其果栗，其实濡，其应冬，其虫鳞，其畜彘，其色黑，其养骨髓，其病厥，其味咸，其音羽，其物濡，其数六。故生而勿杀，长而勿罚，化而勿制，收而勿害，藏而勿抑，是为平气。委和之纪，是谓胜生。生气不政，化气乃扬，长气自平，收令乃早，凉雨时降，风云并兴，草木晚荣，苍乾凋落，物秀而实，肤肉内充。其气敛，其用聚，其动戾拘缓，其发惊骇，其藏肝，其果枣李，其实核壳，其谷稷稻，其味酸辛，其色白苍，其畜犬鸡，其虫毛介，其主雾露凄沧，其声角商，其病摇动注恐，从金化也。少角与判商同。上角与正角同。上商与正商同。其病支发，痈肿疮疡，其甘虫，邪伤肝也。上宫与正宫同。萧o肃杀，则炎赫沸腾，眚于三，所谓复也。其主飞蠹蛆雉，乃为雷霆。伏明之纪，是谓胜长。长气不宣，藏气反布，收气自政，化令乃衡，寒清数举，暑令乃薄，承化物生，生而不长，成实而稚，遇化已老，阳气屈伏，蛰虫早藏。其气郁，其用暴，其动彰伏变易，其发痛，其藏心，其果栗桃，其实络濡，其谷豆稻，其味苦咸，其色元丹，其畜马彘，其虫羽鳞，其主冰雪霜寒，其声徵羽，其病昏惑悲忘，从水化也。少徵与少羽同，上商与正商同，邪伤心也。凝惨冽，则暴雨霖霪，眚于七。其主骤注，雷霆震惊，沈阴淫雨。卑监之纪，是谓减化。化气不令，生政独彰，长气整，雨乃愆，收气平，风寒并兴，草木荣美，秀而不实，成而秕也。其气散，其用静定，其动疡涌，分溃，痈肿，其发濡滞，其藏脾，其果李栗，其实濡核，其谷豆麻，其味酸甘，其色苍黄，其畜牛犬，其虫裸毛，其主飘怒振发，其声宫角，其病留满否塞，从木化也。少宫与少角同，上宫与正宫同，上角与正角同。其病飧泄，邪伤脾也，振拉飘扬，则苍乾散落，其眚四维，其主败折虎狼，清气乃用，生政乃辱。从革之纪，是谓折收。收气乃后，生气乃扬，长化合德，火政乃宣，庶物以蕃。其气扬，其用躁切，其动铿禁瞀厥，其发喘，其藏肺，其果李杏，其实壳络，其谷麻麦，其味苦辛，其色白丹，其畜鸡羊，其虫介羽，其主明曜炎烁，其声商徵，其病嚏鼽衄，从火化也。少商与少徵同，上商与正商同，上角与正角同，邪伤肺也。炎光赫烈，则冰雪霜雹，眚于九，其主鳞伏彘鼠，岁气早至，乃生大寒。涸流之纪，是谓反阳。藏令不举，化气乃昌，长气宣布，蛰虫不藏，土润，水泉减，草木条茂，荣秀满盛。其气滞，其用渗泄，其动坚止，其发燥槁，其藏肾，其果枣杏，其实濡肉，其谷黍稷，其味甘咸，其色元，其畜彘牛，其虫鳞裸，其主埃郁昏翳，其声羽宫，其病痿厥坚下，从土化也。少羽与少宫同，上宫与正宫同。其病癃s，邪伤肾也。埃昏骤雨，则振拉摧拔，眚于一，其主毛显狐貉，变化不藏。故乘危而行，不速而至，暴虐无德，灾反及之。微者复微，甚者复甚，气之常也。发生之纪，是谓启，土疏泄，苍气达，阳和布化，阴气乃随，生气淳化，万物以荣。其化生，其气美，其政散，其令条舒，其动掉眩巅疾，其德鸣靡启坼，其变振拉摧拔，其谷麻稻，其畜鸡犬，其果李桃，其色青黄白，其味酸甘辛，其象春，其经足厥阴、少阳，其藏肝脾，其虫毛介，其物中坚外坚，其病怒。太角与上商同。上徵则其气逆，其病吐利。不务其德，则收气复，秋气劲切，甚则肃杀，清气大至，草木凋零，邪遒伤肝。赫曦之纪，是谓蕃茂。阴气丙化，阳气外荣，炎暑施化，物得以昌。其化长，其气高，其政动，其令明显，其动炎灼妄扰，其德暄暑郁蒸，其变炎烈沸腾，其谷麦豆，其畜羊彘，其果杏栗，其色赤白元，其味苦辛咸，其象夏，其经手少阴、太阳，手厥阴、少阳，其藏心肺，其虫羽鳞，其物脉濡，其病笑、疟、疮疡、血流、狂妄、目赤。上羽与正徵同。其收齐，其病b，上徵而收气后也。暴烈其政，藏气乃复，时见凝惨，甚则雨水霜雹切寒，邪伤心也。敦阜之纪，是谓广化。厚德清静，顺长以盈，至阴内实，物化充成。烟埃朦郁，见于厚土，大雨时行，湿气乃用，燥政乃辟。其化圆，其气丰，其政静，其令周备，其动濡积并蓄，其德柔润重淖，其变震惊飘骤、崩溃，其谷稷麻，其畜牛犬，其果枣李，其色元苍，其味甘咸酸，其象长夏，其经足太阴、阳明，其藏脾肾，其虫裸毛，其物肌核，其病腹满，四支不举。大风迅至，邪伤脾也。坚成之纪，是谓收引。天气洁，地气明，阳气随，阴治化，燥行其政，物以司成，收气繁布，化洽不终。其化成，其气削，其政肃，其令锐切，其动暴折疡疰，其德雾露萧o，其变肃杀凋零，其谷稻黍，其畜鸡马，其果桃杏，其色白青丹，其味辛酸苦，其象秋，其经手太阴、阳明，其藏肺肝，其虫介羽，其物壳络，其病喘喝，胸凭仰息。上徵与正商同。其生齐，其病。政暴变，则名木不荣，柔脆焦首，长气斯救，大火流，炎烁且至，蔓将槁，邪伤肺也。流衍之纪，是谓封藏。寒司物化，天地严凝，藏政以布，长令不扬。其化凛，其气坚，其政谧，其令流注，其动漂泄沃涌，其德凝惨寒，其变冰雪霜雹，其谷豆稷，其畜彘牛，其果栗枣，其色黑丹，其味咸苦甘，其象冬，其经足少阴、太阳，其藏肾心，其虫鳞裸，其物濡满，其病胀，上羽而长气不化也。政过则化气大举，而埃昏气交，大雨时降，邪伤肾也。故曰：不恒其德，则所胜来复；政恒其理，则所胜同化。此之谓也。
《六元正纪大论》
帝曰：五运气行，主岁之纪，其有常数乎。岐伯曰：臣请次之。
甲子，甲午岁：上少阴火，中太宫土运，下阳明金。热化二，雨化五，燥化四，所谓正化日也。其化上咸寒，中苦热，下酸热，所谓药食宜也。
乙丑，乙未岁：上太阴土，中少商金运，下太阳水。热化寒化胜复同，所谓邪气化日也，灾七宫。湿化五，清化四，寒化六，所谓正化日也。其化上苦热，中酸和，下甘热，所谓药食宜也。
丙寅，丙申岁：上少阳相火，中太羽水运，下厥阴木。火化二，寒化六，风化三，所谓正化日也。其化上咸寒，中咸温，下辛温，所谓药食宜也。
丁卯，丁酉岁：上阳明金，中少角木运，下少阴火。清化热化胜复同，所谓邪气化日也，灾三宫。燥化九，风化三，热化七，所谓正化日也。其化上苦小温，中辛和，下咸寒，所谓药食宜也。
戊辰，戊戌岁：上太阳水，中太徵火运，下太阴土。寒化六，热化七，湿化五，所谓正化日也。其化上苦温，中甘和，下甘温，所谓药食宜也。
己巳，己亥岁：上厥阴木，中少宫土运，下少阳相火。风化清化胜复同，所谓邪气化日也，灾五宫。风化三，湿化五，火化七，所谓正化日也。其化上辛凉，中甘和，下咸寒，所谓药食宜也。
庚午，庚子岁：上少阴火，中太商金运，下阳明金。热化七，清化九，燥化九，所谓正化日也。其化上咸寒，中辛温，下酸温，所谓药食宜也。
辛未，辛丑岁：上太阴土，中少羽水运，下太阳水。雨化风化胜复同，所谓邪气化日也，灾一宫。雨化五，寒化一，所谓正化日也。其化上苦热，中苦和，下苦热，所谓药食宜也。
壬申，壬寅岁：上少阳相火，中太角木运，下厥阴木。火化二，风化八，所谓正化日也。其化上咸寒，中酸和，下辛凉，所谓药食宜也。
癸酉，癸卯岁：上阳明金，中少徵火运，下少阴火。寒化雨化胜复同，所谓邪气化日也，灾九宫。燥化九，热化二，所谓正化日也。其化上苦小温，中咸温，下咸寒，所谓药食宜也。
甲戌，甲辰岁：上太阳水，中太宫土运，下太阴土。寒化六，湿化五，正化日也。其化上苦热，中苦温，下苦温，药食宜也。
乙亥，乙巳岁：上厥阴木，中少商金运，下少阳相火。热化寒化胜复同，邪气化日也，灾七宫。风化八，清化四，火化二，正化度也。其化上辛凉，中酸和，下咸寒，药食宜也。
丙子，丙午岁：上少阴火，中太羽水运，下阳明金。热化二，寒化六，清化四，正化度也。其化上咸寒，中咸热，下酸温，药食宜也。丁丑，丁未岁：上太阴土，中少角木运，下太阳水。清化热化胜复同，邪气化度也，灾三宫。雨化五，风化三，寒化一，正化度也。其化上苦温，中辛温，下甘热，药食宜也。
戊寅，戊申岁：上少阳火，中太徵火运，下厥阴木。火化二，风化三，正化度也。其化上咸寒，中甘和，下辛凉，药食宜也。
己卯，己酉岁：上阳明金，中少宫土运，下少阴火。风化清化胜复同，邪气化度也，灾五宫。清化九，雨化五，热化七，正化度也。其化上苦小温，中甘和，下咸寒，药食宜也。
庚辰，庚戌岁：上太阳水，中太商金运，下太阴土。寒化一，清化九，雨化五，正化度也。其化上苦热，中辛温，下甘热，药食宜也。
辛巳，辛亥岁：上厥阴木，中少羽水运，下少阳相火。雨化风化胜复同，邪气化度也，灾一宫。风化三，寒化一，火化七，正化度也。其化上辛凉，中苦和，下咸寒，药食宜也。
壬午，壬子岁：上少阴火，中太角木运，下阳明金。热化二，风化八，清化四，正化度也。其化上咸寒，中酸凉，下酸温，药食宜也。
癸未，癸丑岁：上太阴土，中少徵火运，下太阳水。寒化雨化胜复同，邪气化度也，灾九宫。雨化五，火化二，寒化一，正化度也。其化上苦温，中咸温，下甘热，药食宜也。
甲申，甲寅岁：上少阳相火，中太宫土运，下厥阴木。火化二，雨化五，风化八，正化度也。其化上咸寒，中咸和，下辛凉，药食宜也。
乙酉，乙卯岁：上阳明金，中少商金运，下少阴火。热化寒化胜复同，邪气化度也，灾七宫。燥化四，清化四，热化二，正化度也。其化上苦小温，中苦和，下咸寒，药食宜也。
丙戌，丙辰岁：上太阳水，中太羽水运，下太阴土。寒化六，雨化五，正化度也。其化上苦热，中咸温，下甘热，药食宜也。
丁亥，丁巳岁：上厥阴木，中少角木运，下少阳相火。清化热化胜复同，邪气化度也，灾三宫。风化三，火化七，正化度也。其化上辛凉，中辛和，下咸寒，药食宜也。戊子，戊午岁：上少阴火，中太徵火运，下阳明金。热化七，清化九，正化度也。其化上咸寒，中甘寒，下酸温，药食宜也。
己丑，己未岁：上太阴土，中少宫土运，下太阳水。风化清化胜复同，邪气化度也，灾五宫。雨化五，寒化一，正化度也。其化上苦热，中甘、和，下甘热，药食宜也。庚寅，庚申岁：上少阳相火，中太商金运，下厥阴木。火化七，清化九，风化三，正化度也。其化上咸寒，中辛温，下辛凉，药食宜也。
辛卯，辛酉岁：上阳明金，中少羽水运，下少阴火。雨化风化胜复同，邪气化度也，灾一宫。清化九，寒化一，热化七，正化度也。其化上苦小温，中苦和，下咸寒，药食宜也。
壬辰，壬戌岁：上太阳水，中太角木运，下太阴土。寒化六，风化八，雨化五，正化度也。其化上苦温，中酸温，下甘温，药食宜也。
癸巳，癸亥岁：上厥阴木，中少徵火运，下少阳相火。寒化雨化胜复同，邪气化度也，灾九宫。风化八，火化二，正化度也。其化上辛凉，中咸和，下咸寒，药食宜也。凡此定期之纪，胜复正化，皆有常数，不可不察。故知其要者，一言而终；不知其要，流散无穷。此之谓也。帝曰：善。五运之气亦复岁乎。岐伯曰：郁极乃发，待时而作也。帝曰：请问其所谓也。岐伯曰：五常之气，太过不及，其发异也。帝曰：愿卒闻之。岐伯曰：太过者暴，不及者徐；暴者为病甚，徐者为病持。帝曰：太过不及，其数何如。岐伯曰：太过者其数成，不及者其数生，土常以生也。帝曰：其发也何如。岐伯曰：土郁之发，岩谷震惊，雷殷气交，埃昏黄黑，化为白气，飘骤高深，击石飞空，洪水乃从，川流漫衍，田牧土驹。化气乃敷，善为时雨，始生始长，始化始成。故民病心腹胀，肠鸣而为数后，甚则心痛胁，呕吐霍乱，饮发注下，i肿身重。云奔雨府，霞拥朝阳，山泽埃昏，其乃发也。以其四气，云横天山，浮游生灭，怫之先兆。金郁之发，天洁地明，风清气切，大凉乃举，草树浮烟，燥气以行，W雾数起，杀气来至，草木苍乾，金乃有声。故民病逆，心胁满引少腹，善暴痛，不可反侧，嗌乾面尘，色恶。山泽焦枯，土凝霜卤，怫乃发也。其气五，夜零白露，林莽声，怫之兆也。水郁之发，阳气乃辟，阴气暴举，大寒乃至，川泽严凝，寒结为霜雪，甚则黄黑昏翳，流行气交，乃为霜杀，水乃见祥。故民病寒客心痛，腰痛，大关节不利，屈伸不便，善厥逆，痞坚，腹满。阳光不治，空积沈阴，白埃昏暝，而乃发也。其气二火前后，太虚深元，气犹麻散，微见而隐，色黑微黄，怫之先兆也。木郁之发，太虚埃昏，云物以扰，大风乃至，屋发折木，木有变。故民病胃脘当心而痛，上支两胁，鬲咽不通，食饮不下，甚则耳鸣眩转，目不识人，善暴僵仆。太虚苍埃，天山一色，或气浊色黄黑，郁若横云，不起雨，而乃发也，其气无常。长川草偃，柔叶呈阴，松吟高山，虎啸岩岫，怫之先兆也。火郁之发，太虚曛翳，大明不彰，炎火行，大暑至，山泽燔燎，材木流津，广厦腾烟，土浮霜卤，止水乃减，蔓草焦黄，风行惑言，湿化乃后。故民病少气，疮疡痈肿，胁腹、胸、背、面、目、四支愤，胪胀疡痱，呕逆瘛S，骨痛，节乃有动，注下温疟，腹中暴痛，血溢流注，精液乃少，目赤心热，甚则瞀闷懊，善暴死。刻终大温，汗濡元府，其乃发也，其气四。动复则静，阳极反阴，湿令乃化乃成，华发水凝，山川冰雪，焰阳午泽，怫之先兆也。有怫之应，而后报也，皆观其极而乃发也。木发无时，水随火也。谨候其时，病可与期，失时反岁，五气不行，生化收藏，政无恒也。帝曰：水发而雹雪，土发而飘骤，木发而毁折，金发而清明，火发而曛昧，何气使然。岐伯曰：气有多少，发有微甚。微者当其气，甚者兼其下，徵其下气而见可知也。
《关尹子》《二柱篇》
升者为火，降者为水。欲升而不能升者，为木，欲降而不能降者，为金。木之为物，钻之得火，绞之得水；金之为物，击之得火，F之得水。金木者，水火之交也。水为精为天，火为神为地，木为魂为人，金为魄为物。运而不已者，为时；包而有在者，为方。惟土始终之，有解之者，有示之者。
《八筹篇》
水潜，故蕴为五精；火飞；故达为五臭；木茂，故华为五色；金坚，故实为五声；土和，故滋为五味。其常五，其变不可计；其物五，其杂不可计。
《孔子家语》《五帝》
季康子问于孔子曰：旧闻五帝之名，而不知其实，请问何谓五帝。孔子曰：昔丘也闻诸老聃曰：天有五行，水火金木土，分时化育，以成万物，其神谓之五帝。古之王者，易代而改号，取法五行。五行更王，终始相生，亦象其义。故其生为明王者，死而配五行。是以太配木，炎帝配火，黄帝配土，少配金，颛顼配水。康子曰：太其始之木何如。孔子曰：五行用事，先起于木。木东方，万物之初皆出焉。是故王者则之，而首以木德王天下。其次则以所生之行，转相承也。康子曰：吾闻勾芒为木正，祝融为火正，蓐收为金正，元冥为水正，后土为土正，此五行之主而不乱，称曰帝者，何也。孔子曰：凡五正者，五行之官名。五行佐成上帝，而称五帝。太之属配焉，亦云帝，从其号。昔少氏之子有四叔，曰重，曰该，曰修，曰熙，实能金木及水。使重为勾芒，该为蓐收，修及熙为元冥。颛顼氏之子曰黎，为祝融。共工氏之子曰勾龙，为后土。此五者各以所能业为官职，生为上公，死为贵神，别称五祀，不得同帝。康子曰：如此之言，帝王改号，于五行之德，各有所统，则其所以相变者，皆主何事。孔子曰：所尚则各从其所王之德次焉。夏后氏以金德王，色尚黑，大事敛用昏，戎事乘骊，牲用元。殷人用水德王，尚白，大事敛用日中，戎事乘翰，牲用白。周人以木德王，色尚赤，大事敛用日出，戎事乘{，牲用U。此三代之所以不同。康子曰：唐虞二帝，所尚者何色。孔子曰：尧以火德王，色尚黄。舜以土德王，色尚青。康子曰：陶唐、有虞、夏后、殷、周独不配五帝，意者德不及上古耶。将有限乎。孔子曰：古之平治水土，及播殖百谷者，众矣，唯勾龙氏兼食于社。而弃为稷神，易代奉之，无敢益者，明不可与等。故自太以降，逮于颛顼，其应五行而王，数非徒五，而配五帝，是其德不可以多也。
汉董仲舒《春秋繁露》《五行对》
河间献王问温城董君曰：《孝经》曰：夫孝，天之经，地之义。何谓也。对曰：天有五行，木火土金水是也。木生火，火生土，土生金，金生水。水为冬，金为秋，土为季夏，火为夏，木为春。春主生，夏主长，季夏主养，秋主收，冬主藏。藏，冬之所成也。是故父之所生，其子长之；父之所长，其子养之；父之所养，其子成之。诸父所为，其子皆奉承而续行之，不敢不致如父之意，尽为人之道也。故五行者，五行也。由此观之，父授之，子受之，乃天之道也。故曰夫孝者，天之经也，此之谓也。王曰：善哉。天经既得闻之矣，愿闻地之义。对曰：地出云为雨，起气为风。风雨者，地之为。为地不敢有其功名，必上之于天。命若从天气者，故曰天风天雨也，莫曰地风地雨也。勤劳在地，名一归于天，非至有义，其孰能行此。故下事上，如地事天也，可谓大忠矣。土者，火之子也，五行莫贵于土。土之于四时无所命者，不与火分功名。木名春，火名夏，金名秋，水名冬。忠臣之义，孝子之行，取之土。土者，五行最贵者也，其义不可以加矣。五音莫贵于宫，五味莫美于甘，五色莫盛于黄，此谓孝者地之义也。王曰：善哉。衣服容貌者，所以说目也；声言应对者，所以说耳也；好恶去就者，所以说心也。故君子衣服中而容貌恭，则目说矣；言理应对逊，则耳说矣；好仁厚而恶浅薄，就善人而远僻鄙，则心说矣。故曰：行意可乐，容止可观。此之谓也。
《五行之义》
天有五行：一曰木，二曰火，三曰土，四曰金，五曰水。木，五行之始也；水，五行之终也；土，五行之中也。此其天次之序也。木生火，火生土，土生金，金生水，水生木，此其父子也。木居左，金居右，火居前，水居后，土居中央，此其父子之序，相受而布。是故木受水而火受木，土受火，金受土，水受金也。诸授之者，皆其父也；受之者，皆其子也。常因其父以使其子，天之道也。是故木已生而火养之，金已死而木藏之。火乐木而养以阳，水克金而丧以阴。土之事天竭其忠。故五行者，乃孝子忠臣之行也。五行之为言也，犹五行欤。是故以得辞也。圣人知之。故多其爱而少严，厚养生而谨送终，就天之制也。以子而迎成养，如火之乐木也。丧父，如水之克金也。事君，若土之敬天也。可谓有行人矣。五行之随，各如其序。五行之官，各致其能。是故木居东方而主春气，火居南方而主夏气，金居西方而主秋气，水居北方而主冬气。是故木主生而金主杀，火主暑而水主寒，使人必以其序，官人必以其能，天之数也。土居中央为之天润。土者，天之股肱也。其德茂美，不可名以一时之事，故五行而四时者，土兼之也。金木水火虽各职，不因土，方不立，若酸咸辛苦之不因甘肥，不能成味也。甘者五味之本也，土者五行之主也。五行之主土气也，犹五味之有甘肥也，不得不成。是故圣人之行，莫贵于忠，土德之谓也。人官之大者，不名所职，相其是矣。天官之大者，不名所生，土是矣。
《五行相胜》
木者，司农也。司农为奸，朋党比周，以蔽主明，退匿贤士，绝灭公卿；教民奢侈，宾客交通，不劝田事，博戏38鸡，走狗弄马；长幼无礼，大小相虏，并为寇贼，横恣绝理。司徒诛之。齐相是也。行霸任兵，侵蔡，蔡溃，遂伐楚，楚人降伏，以安中国。木者，君之官也。夫木者农也，农者民也，不顺如叛，则命司徒诛其率正矣。故曰金胜木。
火者，司马也。司马为谗，反言易辞以谮迦耍内离骨肉之亲，外疏忠臣，贤圣旋亡，谗邪日昌。鲁上大夫季孙是也。专权擅势，薄国威德，反以怠恶，谮迤淙撼迹劫惑其君。孔子为鲁司寇，据义行法，季孙自消，堕费、C城，兵甲有差。夫火者，大朝有邪谗，荧惑其君，执法诛之，执法者水也。故曰水胜火。
土者，君之官也，其相司营。为神，主所为皆曰可，主所言皆曰善，谄顺主指，听从为比。进主所善，以快主意，导主之邪，陷主不义。大为宫室，多为台榭，文刻镂，五色成光。赋敛无度，以夺民财；多发徭役，以夺民时；作事无极，以夺民力。百姓愁苦，叛去其国。楚灵王是也。作乾溪之台，三年不成，百姓罢弊而叛，反其身弑。夫土者，君之官也，君大奢侈过土大礼，民叛矣。其民叛，其君穷矣，故曰木胜土。
金者，司徒也。司徒为贼，内得于君，外骄军士，专权擅势，诛杀无罪，侵伐暴虐，攻战妾取，令不行，禁不止，将率不亲，士卒不使，兵弱地削，令君有耻。则司马诛之。楚杀其司徒得臣是也。得臣数战破敌，内得于君，骄蹇不恤其下，卒不为使，当敌而弱，以危楚国，司马诛之。金者，司徒，司徒弱，不能使士众，则司马诛之，故曰火胜金。
水者，司寇也。司寇为乱，足恭小谨，巧言令色，听谒受赂，阿党不平，慢令急诛，诛杀无罪，则司营诛之。营荡是也，为齐司寇。太公封于齐，问焉以治国之要，营荡对曰：任仁义而已。太公曰：任仁义奈何。营荡对曰：仁者爱，人义者尊老。太公曰：爱人尊老，奈何。营荡对曰：爱人者，有子不食其力；尊老者，妻长而夫拜之。太公曰：寡人欲以仁义治齐，今子以仁义乱齐，寡人立而诛之，以定齐国。夫水者，执法司寇也。执法附党不平，依法刑人，则司营诛之，故曰土胜水。
《五行相生》
天地之气，合而为一，分为阴阳，判为四时，列为五行。行者，行也。其行不同，故谓之五行。五行者，五官也。比相生而间相胜也，故谓治。逆之则乱，顺之则法。东方者木，农之本。司农尚仁，进经术之士，道之以帝王之路，将顺其美，匡救其恶。执规而生，至温润不，知地形肥硗美恶，立事生则，因地之宜。召公是也。亲入南亩之中，观民垦草发淄，耕种五谷，积蓄有馀，家给人足，仓库充实。司马食谷。司马，本朝也，本朝者火也，故曰木生火。
南方者火也，本朝。司马尚进，贤圣之士，上知天文，其形兆未见，其萌芽未生，昭然独见存亡之机，得失之要，治乱之源，豫禁未然之前。执矩而长，至忠厚仁，辅翼其君。周公是也。成王幼弱，周公相，诛管叔、蔡叔以定天下。天下既宁以安君。官者司营，司营者土也，故曰火生土。
中央者土，君官也。司营尚信，卑身贱体，夙兴夜寐，称述往古，以厉生意。明见成败，微谏纳善，防灭其恶，绝原塞隙，执绳而制四方，至忠厚以信，其君，据义割恩。太公是也。应天因时之化，威武强R以成。大理者，司徒也。司徒者金也，故曰土生金。
西方者金，大理司徒也。司徒尚义，臣死君而众人死父。亲有尊卑，位有上下，各死其事，事不u矩，执权而伐。兵不苟克，取不苟得，义而后行，至廉而威，质直刚毅。子〈疑是胥字〉是也。伐有罪，讨不义，是以百姓附亲，边境安宁，寇贼不发，邑无狱讼，则亲安。执法者司寇也。司寇者木水，也故曰金生水。
北方者水，执法司寇也。司寇尚礼，君臣有位，长幼有序，朝廷有爵，乡党以齿，升降揖让，般伏拜谒，折旋中矩，立而罄折，拱则抱鼓，执衡而藏，至清廉平，路遗不受，请谒不听，据法听讼，无有所阿。孔子是也。为鲁司寇，断狱屯屯，与众共之，不敢自专。是死者不恨，生者不怨，百工维时，以成器械。器械既成，以给司农。司农者，田官也。田官者木，故曰水生木。
《五行逆顺》
木者春，生之性，农之本也。劝农事，无夺民时，使民岁不过三日，行什一之税，进经术之士；诞群禁，出轻系，去稽留，除桎梏，开闭阖，通障塞。恩及草木，则树木华美，而诸草生；恩及鳞虫，则鱼大为，@鲸不见，群龙下。如人君出入不时，走狗试马，驰骋不反宫室；好淫乐，饮酒沈湎，纵恣，不顾政治；事多发役，以夺民时；作谋增端，以夺民财。民病疥搔，温体，足t〈去声〉痛；咎及于木，则茂木枯槁，工匠之轮多伤败；毒水{群，漉陂如鱼，咎虫，则鱼不为，群龙深藏，鲸出见。
火者夏，成长，本朝也。举贤良，进茂才，官得其能，任得其力，赏有功，封有德，出货财，振困乏，正封疆，使四方。恩及于火，则火顺人而甘露降；恩及羽虫，则飞鸟大为，黄鹄出见，凤凰翔。如人君惑于谗邪，内离骨肉，外疏忠臣，至杀世子，诛杀不辜，逐忠臣，以妾为妻，弃法令，妇妾为政，赐与不当，则民病血壅肿，目不明；咎及于火，则大旱，必有火灾；摘巢采d，咎及羽虫，则蜚鸟不为，冬应不来，枭^群鸣，凤凰高翔。
土者夏中，成熟百种，君之官。循宫室之制，谨夫妇之别，加亲戚之恩。恩及土，则五谷成，而嘉禾兴；恩及裸虫，则百姓亲附，城郭充实，贤圣皆迁，仙人降。如人君好淫佚，妻妾过度，犯亲戚，侮父兄，欺罔百姓；大为台榭，五色成光，雕文刻镂，则民病心腹宛黄，舌烂痛。咎及于土，则五谷不成；暴虐妄诛，咎及裸虫，裸虫不为，百姓叛去，贤圣放亡。
金者秋，杀气之始也。建立旗鼓，把旄钺，以诛杖贼残，禁暴虐，安集。故动众兴师，必应义理。出则伺兵，入则振旅，以闲习之，困于彼狩，存不忘亡，安不忘危。修城郭，缮墙垣，审群禁，饰兵甲，警百官，诛不法。恩及于金石，则凉风出；恩及于毛虫，则走兽大为，麒麟至。如人君好战，侵陵诸侯，贪城邑之赂，轻百姓之命，则民病喉咳嗽，筋挛，鼻仇塞。咎及于金，则铸化凝滞，冻坚不成；四面张罔，焚林而猎，咎及毛虫，则走兽不为，白虎妄搏，麒鳞远去。
水者冬，藏至阴也。宗庙祭祀之始。敬四时之祭，E昭穆之序。天子祭天，诸侯祭土。闭门闾，大搜索。断刑罚，执当罪，饬关梁，禁外徒。恩及于水，则醴泉出；恩及介虫，则鼋鼍大为，灵龟出。如人君简宗庙，不祷祀，废祭祀，执法不顺，逆天时，则民病流肿，水胀，痿痹，孔窍不通。咎及于水，雾气冥冥，必有大水，水为民害；咎及介虫，则龟深藏，鼋鼍汀
《治水五行》
日冬至，七十二日，木用事，其气燥浊而清；七十二日，火用事，其气惨阳而赤；七十二日，土用事，其气温浊而黄；七十二日，金用事，其气惨淡而白；七十二日，水用事，其气清寒而黑。七十二日，复得木。木用事，则行柔惠，诞群禁；至于立春，出轻系，去稽留，除桎梏，开闭阖，通障塞，存幼孤，矜寡独；无伐木。火用事，则正封疆，循田畴；至于立夏，举贤良，封有德，赏有功，出使四方；无纵火。土用事，则养长老，存幼孤，矜寡独，赐孝悌，施恩泽；无兴土功。金用事，则修城郭，缮墙垣，审群禁，饬甲兵，警百官，诛不法，存长老；无焚金石。水用事，则闭门闾，大搜索，断刑罚，执当罪，饬关梁，禁外徒；无决池堤。
《治乱五行》
火干木，蛰虫蚤出，p雷蚤行。土干木，胎夭卵，鸟虫多伤。金干木，有兵。水干木，春下霜。土干火，则多雷。金干火，草木夷。水干火，夏雹。木干火，则地动。金干土，则五谷伤，有殃。水干土，夏寒雨霜。木干土，裸虫不为。火干土，则大旱。水干金，则鱼不为。木干金，则草木再生。火干金，则草木秋荣。土干金，五谷不成。木干水，冬蛰不藏。土干水，则蛰虫冬出。火干水，则星坠。金干水，则冬大寒。
《五行变救》
五行变至，当救之以德，施之天下，则咎除。不救以德，不出三年，大雷雨石。木有变，春凋秋荣。秋大水，春多雨。此繇役众，赋敛重，百姓贫穷叛去，道多饥人。救之者，省繇役，薄赋敛，出仓谷，赈困穷矣。火有变，冬温夏寒。此王者不明，善者不赏，恶者不绌，不肖在位，贤者伏匿，则寒暑失序，而民疾疫。救之者，举贤良，赏有功，封有德。土有变，大风至，五谷伤。此不信仁贤，不敬父兄，淫佚无度，宫室多营。救之者，省宫室，去雕文，举孝悌，恤黎元。金有变，毕昴为回，三覆有武，多兵，多盗寇。弃义贪财，轻民命，重货赂，百姓趣利，多奸轨。救之者，举廉洁，立正直，隐武行文，束甲械。水有变，冬湿多雾，春夏雨雹，此法令缓，刑罚不行。救之者，忧囹圄，案奸宄，诛有罪，萸五日。
《五行五事》
王者与臣无礼貌，不肃敬，则木不曲直，而夏多暴风。风者，木之气也，其音角也，故应之以暴风。王者言不从，则金不从革，而秋多霹雳。霹雳者，金气也，其音商也，故应之以霹雳。王者视不明，则火不炎上，而秋多电。电者，火气也，其音徵也，故应之以电。王者听不聪，则水不润下，而春夏多暴雨。雨者，水气也，其音羽也。故应之以暴雨。王者心不能容，则稼穑不成，而秋多雷。雷者，土气也，其音宫也，故应之以雷。五事，一曰貌，二曰言，三曰视，四曰听，五曰思。何谓也。夫五事者，人之所受命于天也，而王所修而治民也。故王者为民，治则不可以不明，准绳不可以不正。王者貌曰恭，恭者敬也；言曰从，从者可从；视曰明，明者知贤不肖，者分明黑白也；听曰聪，聪者能闻事而审其意也；思曰容，容者言无不容。恭作肃，从作V，明作哲，听作谋，容作圣。何谓。也恭作肃，言王诚能内有恭敬之姿，而天下莫不肃矣。从作V。言王者言可从，明正从行，而天下治矣。明作哲，哲者知也。王者明，则贤者进，不肖者退。天下知善而劝之，知恶而耻之矣。听作谋，谋者，谋事也，王者聪，则闻事与臣下谋之，故事无失谋矣。容作圣，圣者，设也，王者心宽大无不容，则圣能施设。事各得其宜也。
王者能欲，则春气得，故肃，肃者主春。春阳气微，万物柔易，移弱可化，于时阴气为贼，故王者钦。钦不以议阴事，然后万物遂生，而木曲直也。春行秋政，则草木；行冬政，则雪；行夏政，则杀。春失政则。〈有阙文〉王者能治，则义立，义立则秋气得，故义者主秋。秋气始杀，王者行小刑罚，民不犯则礼义成。于时阳气为贼，故王者辅以官牧之事，然后万物成熟。秋草木不荣华，金从革也。秋行春政，则华；行夏政，则乔；行冬政，则落。秋失政，则春天风不解，雷不发。
王者能知，则知善恶，知善恶则夏气得，故哲者主夏。夏阳气始盛，万物兆长，王者不掩明，则道不退塞。而夏至之后，大暑隆，万物茂育怀任，王者恐明不知贤不肖，分明白黑。于时寒为贼，故王者辅以赏赐之事，然后夏草木不霜，火炎上也。夏行春政，则风；行秋政，则水；行冬政，则落。夏失政，则冬不冻冰，五谷不藏，大寒不解。
王者无失谋，然后冬气得，故谋者主冬。冬阴气始盛，草木必死，王者能闻事，审谋虑之，则不侵伐。不侵伐且杀，则死者不恨，生者不怨。冬日至之后，大寒降，万物藏于下。于时暑为贼，故王者辅之以急，断之以事，水润下也。冬行夏政，则蒸；行春政，则雷；行秋政，则旱。冬失政，则夏草木不实，霜五谷疾枯。
《班固・白虎通》《五行》
五行者，何谓也。谓金木水火土也。言行者，欲言为天行气之义也。地之承天，犹妻之事夫，臣之事君也。谓其位卑，卑者亲事。故自周于一行尊于天也。尚书一曰水，二曰火，三曰木，四曰金，五曰土。水位在北方，北方者，阴气在黄泉之下，任养万物。水之为言，濡也；阴化沾濡任生木。木在东方，东方者，阴阳气始动万物始生，木之为言，触也；阳气动跃。火在南方，南方者，阳在上万物垂枝，火之为言，委随也；言万物布施。火之为言，化也；阳气用事，万物变化，也金在西方，西方者，阴始起万物禁止，金之为言，禁也；土在中央，者主吐含万物。土之为言，吐也；何知东方生。《乐记》曰：春生夏，长秋收冬藏，土所以不名时。地，土别名也，比于五行，最尊，故不自居部职也。元命苞曰：土之为位而道在，故大不预化，人主不任部职，五行之性或上或下何。火者，阳也；尊故上水者，阴也。卑故下木者，少阳；金者，少阴；有中和之性，故可曲，可直，从革。土者最大，包含物将生者，出者，将归者不嫌清浊为万物。《尚书》曰：水曰润下，火曰炎上，木曰曲直，金曰从革，土爰稼穑。五行所以二阳、三阴，何土尊。尊者配天，金木水火阴阳自偶水味，所以咸何是其性也。所以北方咸者万物，咸与所以坚之也。犹五味得咸乃坚也。木味所以酸者何。东方万物之生也，酸者以达生也。犹五味得酸乃达也。火味所以苦何。南方主长养，苦者所以长养也。犹五味须苦可以养也。金味所以辛何。西方煞伤成物，辛所以煞伤之也，犹五味得辛乃委煞也。土味所以甘何。中央者中和也，故甘犹五味以甘为主也。《尚书》曰：润下作咸，炎上作苦，曲直作酸，从革作辛，稼穑作甘，北方其臭朽者何。北方水，万物所幽藏也。又水者，受垢浊故臭腐朽也。东方者木也，万物新出地中，故其臭膻；南方者火也，盛阳承动，故其臭焦；西方者金也，万物成熟，始复诺，故其臭腥；中央土也，主养，故其臭香也。《月令》曰：东方其臭膻，南方其臭焦，中央其臭香，西方其臭腥，北方其臭朽。所以名之为东方者动方也，万物始动生也；南方者任养之方，万物怀任也；西方者迁方也，万物迁落也；北方者伏方也，万物伏藏也；少阳见寅。寅者演也，律中太蔟，律之言率，所以率气令生也。卯者茂也，律中夹钟，衰于辰辰，震也。律中姑洗，其日甲乙者，万物孚甲也。乙者物蕃，屈有节，欲出时为春，春之为言，ざ也。位在东方，其色青，其音角，角者，气动耀也。其帝太，者，大起万物扰也。其神勾芒者，物之始生，其精青龙，芒之为言，萌也。阴中阳故太阳见于巳巳者，物必起律中。仲吕壮盛于午午，物满长律中；蕤宾衰于未。未，味也，律中林钟。其日丙丁者，其物炳明丁者，强也。时为夏。夏之为言，大也。位在南方，其色赤，其音徵，徵，止也。阳度极也。其帝炎帝者，太阳也。其神祝融，祝融者，属续其精为鸟离为鸾，故少阴见于申。申者，身也。律中夷则壮于酉酉者，老物收敛律中，南吕衰于戌，戌者，灭也。律中无射，无射者，无声也。其日庚辛，庚者，物更也；辛者，阴始成时为秋。秋之为言，愁亡也。其位西方，其色白，其音商，商者强也。其帝少，少者，少敛也。其神蓐收，蓐收者，缩也，其精白虎，虎之为言，搏讨也。故太阴见于亥，亥者，仰也。律中应钟壮于子，子者，孳也。律中黄钟衰于丑，丑者，纽也。律中大吕其日壬癸，壬者，阴始任癸者，揆度也。时为冬，冬之为言，终也；其位在北方，其音羽，羽之为言舒，言万物始孳，其帝颛顼，颛顼者，寒缩也。其神元冥，元冥者，入冥也。其精元武，掩起离体、泉龟、蛟珠、蛤。土为中宫。其日戊己，戊者，茂也。己抑屈起，其音宫，宫者中也。其帝黄帝，其神后土。月令云十一月律谓之黄钟何。中和之色，钟者，动也。言阳气动于黄泉之下，动养万物也。十二月律谓之大吕何。大，大也。吕者，拒也。言阳气欲出阴不许也。吕之为言，拒者；旅，抑拒难之也。正月律谓之太蔟何。太，亦大也；蔟者，凑也；言万物始大凑地而出也。二月律谓之夹钟何。夹者，孚甲也；言万物孚甲种类分也。三月谓之姑洗何。姑者，故也；洗者，鲜也。言万物皆去故就其新莫不鲜明也。四月谓之仲吕何。言阳气极将彼故复中难之也。五月谓之蕤宾。蕤者，下也；宾者，敬也。言阳气上极阴气始宾敬之也。六月谓之林钟何。林者，众也；万物成熟种类众多。七月谓之夷则何。夷伤则法也，言万物始伤被刑法也。八月谓之南吕何。南者，任也；言阳气尚有任生荠麦也。故阴拒之也。九月谓之无射何。射者，终也；言万物随阳而终也。当复随阴起无有终已。十月谓之应钟何。钟，动也；言万物应阳而动下藏也。五行所以更王何以其转相生，故有终始也。木生火，火生土，土生金，金生水，水生木，是以木王火相，土死金囚，水休。王所胜者死囚，故王者休。木王火相，何以知为臣。土所以死者，子为父报雠者也。五行之子慎之物归母。木王火相，金成其火鹘穑金生水，水灭火，报其理。火生土，土则害水莫能而R。五行所以相害者，天地之性众胜寡。故水胜火也，精胜坚故火胜金，刚胜柔故金胜木，专胜散故木胜土，实胜虚故土胜水也。火阳君之象也，水阴臣之义也。臣所以胜其君，何此谓无道之君也。故为众阴所害犹纣王也。是使水得施行，金以益之，土以应之，欲温则温，欲寒则寒，亦何从得害火乎。曰：五行各自有阴阳。木生火，所以还烧其母何。曰：金胜木，火欲为木害金，金者坚强难消，故母以逊体助火烧金，此自欲成子之义。又阳道不相离，故为两盛，火死子乃继之。木王所以七十二日何。土王四季各十八日，合九十日为一时。王九十日，土所以王四季何。木非土不生，火非土不荣，金非土不成，水非土不高，土扶微助衰历成其道，故五行更王亦须土也。王四季居中央不名时，五行何以知。同时起丑讫义相生。传曰：五行并起，赴各以名别阳生阴，煞火中无生物，水中反有生物何。生者以内火，阴在内故不生也。水火独一种，金木多品，何以为南北阴阳之极也。得其极，故一也。东西非其极也。故非一也。水木可食，金火土不可食何。木者阳，阳者施生，故可食；火者阴，在内；金者阴，啬44故不可食；火水所以杀人何。水盛气也，故入而杀人；火阴在内，故杀人；壮于水也，金木微气故不能自杀人也。火不可入其中者，阴在内也。入则杀人矣。水土阳在内，故可入其中；金木微气也，精密不可得入也。水火不可加人，功为用，金木加人功何。火者盛阳，水者盛阴者也。气盛不变，故不可加人功，为人用；金木者不能自成，故须人加功以为人用也。五行之性，火热水寒，有温水无寒火何。明臣可以为君，君不可更为臣。五行常在火乍亡何。水太阴也，刑者故常在金少阴。木少阳，微气无变故亦常在。火太阳，精微人君之象，象尊常藏犹天子居九重之内臣下卫之也。藏于木者，依于仁也。木自主金须人取之乃成，阴卑不能自成也。木所以浮，金所以沉何。子生于母之义。肝所以沉，肺所以浮何。有知者尊其母也。一说木畏金，金之妻庚，受庚之化木者，法其本柔可曲直，故浮也。肝法其化直，故沉。五行皆同义。天子所以内明而外昧，人所以外明而内昧何。明天人欲相向而治也。行有五时有四何。四时为时，五行为节，故木王即谓之春，金王即谓之秋，土尊不任职，君不居部，故时有四也。子不肯禅何法，法四时。火不兴土而兴，金也。父死子继何法，法木终火王也。兄死弟及何法。法夏之承春也。善善及子孙何法。法春生待夏复长也。恶恶止其身何法。法秋煞不待冬也。主幼臣摄政何法。法土用事于季孟之间也。子之复雠何法。法土胜水水胜火也。子顺父臣顺君妻顺夫何法。法地顺天也。男不离父母何法。法火不离木也。女离父母何法。法水流去金也。娶妻亲迎何法。法日入阳下阴也。君让臣何法。法月三十日名其功也。善称君过称己何法。法阴阳共叙共生。阳名生阴名煞臣有功归于君何法。法归明于日也。臣法君何法。法金正木也。子谏父何法。法火揉直木也。臣谏君不从则去何法。法水润下达于上也。君子远子近孙何法。法木远火近土也。亲属臣谏不相去何法。法水木枝叶不相离也。父为子隐何法。法木之藏火也。子为父隐何法。法水逃金也。君有众民何法。法天有众星也。王者赐先亲近、后疏远，何法。法天，雨，高者先得之也。长幼何法。法四时，有孟仲季也。朋友何法。法水，合流相承也。父母生子养长子何法。法水生木长大也。子养父母何法。法夏养长木，此火养母也。不以父命废主命何法。法金不畏土而畏火。阳舒阴急何法。法日行迟月行疾也。有分土无分民何法。法四时各有分，而所生者通也。若言东东方天下皆生也。君一娶九女何法。法九州象天之施也。不娶同姓何法。法五行异类乃相生也。子丧父母何法。法木不见水则憔悴也。丧三年何法。法三年一闰天道终也。父丧子夫丧妻何法。法一岁物有终始，天气亦为之变也。年六十闭房何法。法六月阳气衰也。人有五藏六府何法。法五行六合也。人目何法。法日月明也。日照昼月照夜人目所不更照何法。法目亦更用事也。王者监二王之后何法。法木须金以正须水以润也。明王先赏后罚何法。法四时先生后煞也。
《北周・卫元嵩元包》《五行生成》
五行之数，一曰水，二曰火，三曰木，四曰金，五曰土，此其生也；六曰水，七曰火，八曰木，九曰金，十曰土，此其成也。凡五行生成之数五十有五，肇于勿芒，动干冥默，物休咎于未形，辨忧虞于既惑。鬼出神入而变化无穷，穷幽洞灵而生成不息，体混茫之，自然与天地而为极，实所谓微妙元通深不可测。
《南唐・谭子・化书》《五行相济相伐》
道德者，天地也；五常者，五行也。仁，发生之谓也，故君于木；义，救难之谓也，故君于金；礼，明白之谓也，故君于火；智，变通之谓也，故君于水；信，悫然之谓也，故君于土。仁不足则义济之，金伐木也；义不足则礼济之，火伐金也；礼不足则智济之，水伐火也；智不足则信济之，土伐水也。始则五常相济之业，终则五常相伐之道，斯大化之往也。
《宋・王临川集》《论议洪范传》
五行：一曰水，二曰火，三曰木，四曰金，五曰土。何也。五行也者，成变化而行鬼神，往来乎天地之间，而不穷者也，是故谓之行。天一生水，其于物为精。精者，一之所生也。地二生火，其于物为神。神者，有精而后从之者也。天三生木，其于物为魂。魂，从神者也。地四生金，其于物为魄。魄者，有魂而后从之者也。天五生土，其于物为意。精、神、魂、魄具，而后有意。自天一至于天五，五行之生数也。以奇生者成而耦，以耦生者成而奇，其成之者皆五。五者，天数之中也，盖中者所以成物也。道立于两，成于三，变于五，而天地之数具。其为十也，耦之而已。盖五行之为物，其时、其位、其材、其气、其性、其形、其事、其情、其色、其声、其臭、其味，皆各有耦，推而散之，无所不通。一柔一刚，一晦一明，故有正有邪，有美有恶，有丑有好，有凶有吉，性命之理、道德之意皆在是矣。耦之中又有耦焉，而万物之变遂至于无穷。其相生也，所以相继也；其相克也，所以相治也。语器也以相治，故序六府以相克；语时也以相继，故序盛德所在以相生。洪范语道与命，故其序与语器与时者异也。道者，万物莫不由之者也。命者，万物莫不听之者也。器者，道之散；时者，命之运。由于道、听于命而不知者，百姓也；由于道、听于命而知之者，君子也。道万物而无所由，命万物而无所听，唯天下之至神为能与于此。夫火之于水，妻道也；其于土，母道也。故神从志，无志则从意。志致一之谓精，唯天下之至精为能合天下之至神。精与神一而不离，则变化之所为在我而已。是故能道万物而无所由，命万物而无所听也。水曰润下，火曰炎上，木曰曲直，金曰从革，土爰稼穑。何也。北方阴极而生寒，寒生水；南方阳极而生热，热生火，故水润而火炎，水下而火上。东方阳动以散而生风，风生木。木者，阳中也，故能变，能变，故曲直。西方阴止以收而生燥，燥生金。金者，阴中也，故能化，能化，故从革。中央阴阳交而生湿，湿生土。土者，阴阳冲气之所生也，故发之而为稼，敛之而为穑。曰者，所以命其物。爰者，言于之稼穑而已。润者，性也。炎者，气也。上下者，位也。曲直者，形也。从革者，材也。稼穑者，人事也。冬，物之性复。复者，性之所，故于水言其性。夏，物之气交。交者，气之时，故于火言其气。阳极上，阴极下，而后各得其位，故于水火言其位。春，物之形著，故于木言其形。秋，物之材成，故于金言其材。中央，人之位也，故于土言人事。水言润，则火撸土溽，木敷，金敛，皆可知也。火言炎，则水洌，土蒸，木温，金清，皆可知也。水言下，火言上，则木左，金右，土中央，皆可知也。推类而反之，则曰后，曰前，曰东，曰西，曰北，曰南，皆可知也。木言曲直，则土圜，金方，火锐，水平，皆可知也。金言从革，则木变，土化，水因，火革，皆可知也。土言稼穑，则水之井洫，火之爨冶，木、金之为械器，皆可知也。所谓木变者何。灼之而为火，烂之而为土，此之谓变。所谓土化者何。能撸能润，能敷，能敛，此之谓化。所谓水因者何。因甘而甘，因苦而苦，因苍而苍，因白而白，此之谓因。所谓火革者何。革生以为熟，革柔以为刚，革刚以为柔，此之谓革。金亦能化，而命之曰从革者何。可以圜，可以平，可以锐，可以曲直，然非火革之，则不能自化也，是故命之曰从革也。夫金，阴精之纯也，是其所以不能自化也。盖天地之用五行也，水施之，火化之，木生之，金成之，土和之。施生以柔，化成以刚，故木挠而水弱，金坚而火悍，悍坚而济以和，万物之所以成也，奈何终于挠弱而欲以收成物之功哉。润下作咸，炎上作苦，曲直作酸，从革作辛，稼穑作甘。何也。寒生水，水生咸，故润下作咸。热生火，火生苦，故炎上作苦。风生木，木生酸，故曲直作酸。燥生金，金生辛，故从革作辛。湿生土，土生甘，故稼穑作甘。生物者，气也；成之者，味也。以奇生则成而耦，以耦生则成而奇。寒之气坚，故其味可用以X；热之气X，故其味可用以坚。风之气散，故其味可用以收；燥之气收，故其味可用以散。土者，冲气之所生也，冲气则无所不和，故其味可用以绥而已。气坚则壮，故苦可以养气；脉X则和，故咸可以养脉；骨收则强，故酸可以养骨；筋散则不挛，故辛可以养筋；肉缓则不壅，故甘可以养肉。坚之而后可以X，收之而后可以散；欲缓则用甘，不欲则勿用也。古之养生、治疾者，必先通乎此。不通乎此而能已人之疾者，盖寡矣。
《张子・正蒙》《参两篇》
木曰曲直，能既曲而反申也。金曰从革，一从革而不能自反也。水火气也，故炎上润下，与阴阳升降，土不得而制焉。木金者，土之华实也，其性有水火之杂，故木之为物，水渍则生，火然而不离也，盖得土之浮华于水火之交也；金之为物，得火之精于土之燥，得水之精于土之濡，故水火相待而不相害，铄之反流而不耗盖，得土之精实于水火之际也。土者，物之所以成始而成终也，地之质也，化之终也，水火之所以升降，物兼体而不遗者也。
《动物篇》
形也，声也，臭也，味也，温凉也，动静也，六者莫不有五行之别，同异之变，皆帝则之，必察者与。
《朱子全书》《论五行》
问：前日先生答书云，阴阳五行之为性，各是一气，所禀而性则一也。两性字同否。曰：一般。又曰：同者理也。不同者气也。又曰：他所以道五行之生，各一其性，节复问这个莫是，木自是木，火自是火，而其理则一。先生应而曰：且如这个光也。有在砚盖上底，也有在墨上底，其光则一也。
气之精英者为神，金木水火土，非神所以为。金木水火土者，是神，在人则为理。所以为仁义礼智信者，是也。
金木水火土虽曰五行，各一其性，然一物又各具五行之理，不可不知，康节却细推出来。
天一自是生水，地二自是生火。生水只是合下便具得湿底。意思木便是生得一个软底，金便是生出得一个硬底。五行之说，正蒙中说得好。又曰：木者，土之精华也。又曰：水火不出于土。正蒙一段说得最好，不胡乱下一字。
问：黄寺丞云：金木水火，体质属土。曰：正蒙有一说好，只说金与木之体质属土，水与火却不属土。问：火附木而生，莫亦属土否。曰：火自是个虚空中物事。问：只温热之气，便是火否。曰：然。
水火清，金木浊，土又浊。
《论阴阳五行》曰：康节说得法密，横渠说得理透，邵伯温载伊川言曰：向惟见周茂叔语及此，然不及先生之有条理也。钦夫以为伊川未必有此语，盖伯温妄载，某则以为此语，恐诚有之。
阴以阳为质，阳以阴为质，水内明而外暗，火内暗而外明。《横渠》曰：阴阳之精，互藏其宅。正此意也。
清明内影，浊明外影；清明金水，浊明火日。
阳变阴合，初生水火，水火，气也。流动闪铄，其体尚虚，其成形犹未定，次生木金，则确然有定形矣。水火初是自生，木金则资于土。五金之属，皆从土中旋生出来。
大抵天地生物，先其轻清，以及重浊。天一生水，地二生火，二物在五行中最轻清。金木复重于水火，土又重于金木。如论律吕，则又重浊为先，宫最重浊，商次之，角次之，徵又次之，羽最后。〈以上语类〉
阴阳之为五行，有分而言之者。如木火阳而金水阴也。有合而言之者，如木之甲，火之丙，土之戊，金之庚，水之壬，皆阳。而乙丁己辛癸，皆阴也。以此推之，健顺，五常之理可见。〈答黄商伯〉
问：一曰水，二曰火，三曰木，四曰金，五曰土，窃谓气之初温而已。温则蒸溽，蒸溽则条达，条达则坚凝，坚凝则有形质。五者虽一有俱有，然推其先后之序，理或如此。曰：向见吴斗南说，五事庶徵，皆当依此为序，其言亦有理。〈答黄商伯〉
问：二气五行，造化万物，一阖一辟，万变是生。所谓五行之气，即雷风水火之运耶。又即二气之参差散殊者耶。先儒谓物物皆具，则人之气禀有偏重者，谓之皆具可乎。或谓虽物皆具，而就五行之中有得其多者，有得其少者，于此思之，殊茫然未晓。曰：五行之气，如温凉寒暑燥湿刚柔之类，盈天地之间者，皆是举一物无不具此五者。但其间有多少分数耳。〈答吕子约〉问：以质而语其生之序，则曰水火木金土。而水木阳也，火金阴也，此岂就图而指其序耶。而水木何以谓之阳，火金何以谓之阴。曰：天一生水，地二生火，天三生木，地四生金，一三阳也。二四阴也。〈答林子玉〉问：以气而语其行之序，则木火土金水。而木火阳也，金水阴也，此岂即其运用处而言之耶。而木火何以谓之阳，金水何以谓之阴。曰：此以四时而言，春夏为阳，秋冬为阴。〈答林子玉以上文集〉
《储泳祛疑说》《五行体象生克之性》
谈氏曰：雨、霁、风、晴，非阳也，阴之静而敛也，敛则清而明；云、濉⑽怼⒑希非阴也，阳动而变也，变则浊而。是故三春多云雾，而九秋多晴霁，阴阳本然之体象也。夏离火用事，然暑气酷而火焰减，火气盛而火体衰也；冬坎水用事，然寒气甚而水流涸，水气盛而水体衰也。一气之阖辟众散，于此可见。北方属水而土厚，所以制水，故不亢而害寒于南者，水之气非体也；南方属火而水盛，所以制火，使不亢而害热于北者，火之气非体也。概与四序同，水克火，火克金，置金淤水火之间则相济；木克土，土克水，植木于水土之间则相资。人为乎天造也，油水类也，不克火而资火，油出于木，而木生火也；灰木成也，不克土而滋土，灰化于火而火生土也，火生于木而焚木，金生于土而锄土，火燥而金刚也，木克土而土养木，土克水而水泽土，木柔而土厚也。五行生克之性，有如此者，不可不知。
《周密・齐东野语》《温泉寒火》
邵康节曰：世有温泉而无寒火。昭德晁氏解云：阴能顺阳，而阳不能顺阴也。水为火爨则沸而熟物，火为水沃则灭矣。晋纪瞻举秀才陆机策之曰：阴阳不调，则大数不得不否；一气偏废，则万物不能独成。今有温泉而无寒火，其故何也。白虎殿诸儒讲论，班固纂为白虎通。《五行篇》亦曰：有温水无寒火，然今汤泉往往有之。如骊山尉氏，骆谷，汝水，黄山佛迹，匡庐，闽中等处皆表表在人耳目。坡诗云：自怜耳目隘，未测阳阴故。郁攸火山烈，v沸汤泉注。安能长鱼鳖，仅可@狐兔。朱氏《晦庵》诗云：谁然丹黄穑爨此玉池水。盖或为温泉之下，必有硫黄矾石故耳。独未见所谓寒火。按《西京杂记》载董仲舒曰：水极阴而有温泉，火至阳而有凉稹Ｓ直朴子曰：水性纯冷，而有温谷之汤泉；火体宜炽，而有萧丘之寒稹Ｓ至踝印洞踊篇》曰：水性宜冷，而有华阳温泉，犹曰泉冷，冷者多也。火性宜热，而有萧丘寒穑犹曰火热，热者多也。然则寒火亦有之矣，特以耳目所未及，故以为无耳。

[book_title]乾象典第二十一卷
五行部总论二
《性理会通》《五行》
周子曰：五行之序，以质之所生而言，则水本是阳之湿气，以其初动为阴所陷，而不得遂，故水阴胜。火本是阴之燥气，以其初动为阳所掩，而不得达，故火阳胜。盖生之者微，成之者盛；生之者形之始，成之者形之终也。然各以偏胜也。故虽有形而未成质，以气升降，土不得而制焉。木则阳之湿气，浸多以感于阴而舒，故发而为木，其质柔，其性暖；金则阴之燥气，浸多以感于阳而缩，故结而为金，其质刚，其性寒；土则阴阳之气各盛，相交相搏，凝而成质，以气之行而言，则一阴一阳，往来相代。木火金水云者，各就其中而分老少耳。故其序各由少而老，土则分旺四季，而位居中者也。此五者序若参差，而造化所以为发育之具，实并行而不相悖。盖质则阴阳交错，凝合而成气，则阴阳两端循环不巳。质曰水火木金，盖以阴阳相间言，犹曰东西南北所谓对待者也。气曰木火金水，盖以阴阳相因言，犹曰东南西北所谓流行者也。质虽一定而不易，气则变化而无穷，所谓易也。
程子曰：动静者，阴阳之本也，五气之运，则参差不齐矣。
或曰：五行，一气也，其本一物耳，曰五物也。五物备，然后生，犹五常一道也，无五则亦无道。然而即曰五矣，则不可混而为一也。
朱子曰：五行之序，木为之始，水为之终，而土为之中。以河图洛书之数言之，则水一，木三，而土五皆阳之生数，而不可易者也。故得以更迭，为主而为五行之纲；以德言之，则木为发生之性，水为贞静之体，而土又包育之母也。故木之包五行也，以其流通贯彻而无不在也。水之包五行也，以其归根反本而藏于此也。若夫土，则水火之所寄，金木之所资，居中而应四方，一体而载万类者也。故孔子赞乾之四德，而以贞元举其终始；孟子论人之四端，而不敢以信者列序于其间，盖以为无适而非此也。火中有黑，阳中阴也，水外黑洞洞地，而中却明者，阴中之阳也。故水谓之阳，火谓之阴亦得。
得五行之秀者为人。只说五行而不言阴阳者，盖造这人，须是五行方做得成，然阴阳便在五行中，所以周子云：五行，一阴阳也，舍五行无别讨阴阳处，如甲乙属木，甲便是阳，乙便是阴；丙丁属火，丙便是阳，丁便是阴。不须更说阴阳，而阴阳在其中矣。或曰：如言四时而不言寒暑耳。曰：然。
问：以质而语，其生之序不是相生否。只是阳变而助阴，故生水。阴合而阳盛，故生火木金。各从其类，故在左右。曰：水阴根阳，火阳根阴，错综而生其端，是天一生水，地二生火，天三生木，地四生金。到得运行处，便水生木，木生火，火生土，土生金，金又生水，水又生木，循环相生。又如甲乙丙丁戊己庚辛壬癸，都是这个物事。
问：木之神为仁，火之神为礼，如何见得。曰：神字，犹云意思也。且如一枝柴，却如何见得他是仁，只是他意思却是仁；火那里见得他是礼，却是他意思是礼。问：二气五行，造化万物，一阖一辟，万变是生。所谓五行之气，即雷风水火之运耶；又即二气之参差散殊者耶。先儒谓物物皆具，则人之气禀有偏重者，谓之皆具可乎。或谓虽物皆具，而就五行之中有得其多者，有得其少者，于此思之，殊茫然未晓。曰：五行之气，如温凉寒暑、燥湿刚柔之类，盈天地之间者。皆是举一物无不具此五者，但其间有多少，分数耳。
阴阳播而为五行，五行中各有阴阳，甲乙木，丙丁火。春属木，夏属火，年月日时，无有非五行之气。甲乙丙丁，又属阴属阳。只是二五之气，人之生适遇其气，有得清者，有得浊者，贵贱寿夭皆然。故有参差不齐如此。
李氏希濂曰：近见勉斋黄氏论五行，多所未解。其曰：生之序便是行之序，而以太极图解气质之说为不然，以洪范五行一曰二，曰为非有，次第但言其得数之多寡，以夏后继以秋为火能生金。惟其能生，是以能w，夫五行一也。而以为有生与行之异，则诚若近于支离者。然天地之间，未有不以两而化成者也。以二气言，则互为其根者，气也；分阴分阳者，质也。以五行言，则有形体而分峙于昭昭之间者，其质也；无形体而默运于冥冥之中者，其气也。夫岂混然而无别哉。故就质而原其生出之始，则水火以阴阳之盛而居先，木金以阴阳之稚而居后，此质之序然也。就气而探其运行之常，则木火以阳而居先，金水以阴而居后，此气之序然也。质虽以气而成，然其体一定而不可易；气虽行乎质之内，而其用则循环而不可穷。二者相须，以成造化。今必混而一之，则是天地之间不过轮一死局，而无经纬错综之妙，其为造化亦小矣。此其一也。五行之生，同出于阴阳，有则俱有，诚若不可以次第言。然水火者，阴阳变合之初，气之至精且盛者也。故为五行之先。水阴而根于阳，火阳而根于阴，故水又为火之先也。有水火而木金生焉。木华而疏，金实而固，故木金次于水火，而木又为金之先也。土则四者之所成终而成始也，故次五焉。《易大传》：自天一至地十，以为五位相得，而各有合正，指五行生成之数而言，按之河图可见。而洪范五行亦以是为次，此河图洛书所以相为经纬也。今必削其次第，而但以得多寡为说，则是以五行之质，水木皆阳之所为，而无与乎阴。火金皆阴之所为，而无与乎阳。即乖生成之序，复戾变合之旨，所谓五行一阴阳者，皆为虚语矣。然勉斋亦云初只是一个水，水暖后便是火，此两个是母。木是水之子，金是火之子，是四者之序，亦未尝无。但所谓水暖后便是火，与金是火之子，亦未详其义，而恐其未安耳。此其二也。若火生金之说，则尤不可晓。若以相生为序，则曰木火土金水；若以相w为序，则当曰水火金木土，未有其四以生相受，而其一独以w相生也。《礼运》曰：播五行于四时。周子亦曰：五气顺布，四时行焉。是四时之内，固备五行之气也。惟土无定位，寄旺于四季，辰未丑戌之月，土之所旺也。土旺则皆可以生金矣。然辰未，阳也；戌丑，阴也；阳则生，阴则成，辰未固皆阳也，春木之气盛则土为之伤，夏火之气盛则土为之息。故季夏本土旺之月，而又加之以火则为尤旺，故能生金。而为秋，此其相生之序，岂不t然甚明也哉。今但见夏之后便继以秋，思而不得其说，遽断之曰火能生金，窃恐其为疏矣。月令以中央土继于季夏之后。素问于四时之外，以长夏属土，皆是此意，与十干之序吻合。自炎黄以迄于今，未之有改，周子朱子盖皆取之。今一旦创立孤论，以行其独见，愚恐其不合乎造化本然之体也。
或问：气行于天，质具于地，则是有气便有是质，气如是，质便如是。以气而语，其行之序，则木火土金水；以质而言，其生之序，则水火木金土。气之序如此，质之序如此。潜室陈氏曰：五行始生，谓太极；流行之后，自气而成质，自柔而成刚，水最柔，故居一，火差刚，故居次，至木，至金，至土，则浸坚刚。故洪范与易言所生之序，皆如此。气则成四时之序，即五行之序也。
临川吴氏曰：十干十二支之名，立而相配为六十。不知其所始。世传，黄帝命大挠作甲子，或然也。汉之时，术家以六十之四十八，配周易八纯卦之六爻，谓之浑天纳甲。不过以寅卯二支为木，巳午二支为火，申酉二支为金，亥子二支为水，辰戌丑未四支为土而已。后世所谓纳音者，每支五行备，而每行周乎十二支干，则否。壬癸各二水而四金四木，丙丁各二火而四土四水，戊己各二土而四木四火，庚辛各二金而四木四土，甲乙各二木而四火四水四金焉。予尝谓纳甲之五行，犹先天之卦；纳音之五行，犹后天之卦也。且纳音始于谁乎。五行之上，曰某水，某火，某土，某金，某木者，又始于谁乎。疑末世术家猥琐之所为也。蔡氏曰：五行在天则为五气，雨燠寒风也；在地则为五质，水木火金土也。天之五气雨，质也；地之五质水火，气也。天交于地，而雨为质；地交于天，而水火为气。二变而三不变者，二得阴阳之正，而三得阴阳之杂也。故二能变，而三不能变也。五行二气之分也。二气交感、s、杂揉、开辟、动荡，相生则水木火土金，相w则水火金木土。出明入幽，千变万化，四时之运，生w著焉。自阴而阳也顺，自阳而阴也逆。木之盛也，水实生之，金之成也，火实制之。顺而生者易知，逆而w者难见。曰伏焉，曰伐焉。土居其中因时致旺，四序成功，而无名称焉。其德至矣夫。
《御龙子集》《肤语》
五行之生成，非竟此而及彼；天地之气数，非先五而后六。天数五，地数五，果孰先而孰后耶。故生不独生，五行各函其气矣；成不独成，五行各凝其质矣。水火气多而质少，故生成居先；金木质多而气少，故生成居后；土气质均当，后水火而先金木，因水以凝，因火以坚，敷之为木，结之为金，不其然乎。
水木，阳之生也；火金，阴之生也。水阳稚故司冬，木阳盛故司春，火阴稚故司夏，金阴盛故司秋。水气阳而质阴，阴之性滋，故水生木；火气阴而质阳，阳之性烈，故火不生金。土也者，气阳而质阴者也，故接火之阳而生金之阴。
五行之初，各一其生，成二气之互化也；五行之布，旋相为生，成一机之流通也。人之初生也，乾男、坤女，各形其形乎。男女成而形气合，男则生乎女，女则生乎男。
火土合而生金，匪土则金不生，故丁庚之间有坤土；水土合而生木，匪土则木不育，故癸甲之间有艮土。若木之生火，金之生水，不假于土也。取之木金而自足，故异木间乎乙丙，乾金间乎辛壬，后天之卦，其于五行深耶。
一阳稚，故居北；三阳盛，故居东；二阴稚，故居南；四阴盛，故居西；五阴阳会，故居中。此二气由生之序也。六老阴，故为水；八少阴，故为木；七少阳，故为火；九老阳，故为金；十者，阴之终，阳之始也，故为土。阴因阳盛而渐退，故自老而之少；阳得中土以节宣，故由少以之老。此五气之成所以异于生欤。图之一北三东，阳气之进由北而东也；九南七西，阳气之退由南而西也。阳始于北，盛于东，极于南，伏于西，九而变，七则衰。其四隅之阴，各随其偶而不离耳。
书之一三五七九，由北而东，而中，而南，而西；一三五，水木土之所以生，七九火，金之所以成。天之道也，东北主生，西南主成。二四六八十，由南而西，而北，而东，而中；二四，火金之所以生；六八十，水木土之所以成。地之道也，西南主生，东北主成，中也者，阴阳之会也。故阳五继三而起七，阴十继八而起二。五者，阳之盛也；十者，阴之极也。观其三七八二之间，而天地生成之几可从识矣。
《经济文辑》《戴廷槐五行统论》
余闻太史公历书，已谓黄帝建立五行，起五部矣。高辛命勾芒、祝融、蓐收、元冥、后土为五正，则治之者有。颛职伯禹，列水、火、木、金、土与谷为六府，则修之者有。常政，箕子，谓鲧堙洪水，汨陈其五行，而演九畴。初一曰五行，水曰润下，火曰炎上，木曰曲直，金曰从革，土爰稼穑，视禹所叙加备矣。自是而后，有以五行分属天地者矣。如天一生水，地六成之；地二生火，天七成之；天三生木，地八成之；地四生金，天九成之；天五生土，地十成之。是已有以丑行分属星纬者矣。如岁星为木，荧惑为火，镇星为土，太白为金，辰星为水。是已有以五行分属支干者矣。如甲乙寅卯木，丙丁巳午火，戊己辰戌丑未土，庚辛申酉金，壬癸亥子水。是已有以五行分属四时者矣。如春属木，夏属火，夏季属土，秋属金，冬属水。是已有以五行分属四方者矣。如东方属木，南方属火，中央属土，西方属金，北方属水。是已有以五行分属五常者矣。如仁为木，礼为火，信为土，义为金，智为水。是已有以五行分属五脏者矣。如肝为木，心为火，脾为土，肺为金，肾为水。是已其他万事万物莫不各以五行分配。然要之凡言五行者，有二端，曰木火土金水者，以造化气序之流行而言也；曰水火木金土者，以万物生成之次第而言也。何以明之。五行之生也，由微而著。水质微故居先，火渐著故次之，然二物犹气尔。流动、闪烁、体虚而形未定者也，至于木则著而实矣。金则实而固矣。故次于水火，若土则该其全体，故又次于木金，此其生出之有序如此也。则其本数只是一二三四五而已，其六七八九十者无乃为无用之物矣乎。盖造化之理，一物两体，一二三四五者，乃其生数之正；六七八九十者，乃其生数之副。生者，即所成之端倪；成者，即所成之结果。如一变生水，但以一隔五则成六，故曰六化成之，其实则一之一也。二化生火，但以二隔五则成七，故曰七变成之，其实则二之一也。馀皆仿此。非即生之后必待五行具足，而始有以成之也。以此又见五行之生，不离中五之土，以成形质，是故水得土则源泉以出。故一对五而成六也。火得土则归宿有方，故二对五而成七也。木得土则培植以厚，故三对五而成八也。金得土则滋凝以固，故四对五而成九也。土得土则积厚累博，故五又得五而成十也。是以自其相生者言之，则水生木，木生火，火生土，土生金，金又生水；自其相w者言之，则水w火，火w金，金w木，木w土，土又w水。盖造化不可无生，然一于生则无繇而裁制；亦不可无w，然一于w则亡繇而发育。故相生者，嗣续以不穷；而相w者，亦循环以不已。有母必能生子，子必能为母报雠之义焉。如土w水，水之子木又w土；水w火，火之子土又w水；火w金，金之子水又w火；金w木，木之子火又w金；木w土，土之子金又w木，此必然之理也。然世俗每以生w制化并言生w之理，固若是矣。所谓制者，果何如耶。盖因五行内有生中之w，又有w中之用。何谓生中之w也。如木生火，若火过盛，则木反为灰烬矣；火生土，若土过盛，则火反被扑灭矣；土生金，若金过盛，则土反无发生矣；金生水，若水过盛，则金反见沉溺矣；水生木，若木过盛，则水反为壅滞矣。此虽生而反忌者也。何为w中之用也。如水w火，若火过盛，又喜水w以成即济之功；火w金，若金过盛，又喜火w以成锻炼之材；金w木，若木过盛，又喜金w以成芟削之美；木w土，若土过盛，又喜木w以成秀耸之势；土w水，若水过盛，又喜土w以成堤防之助。此虽w而反美者也。夫生中有w，w中有用，斯则不拘于生w之常，而谓之制者矣。由是观之，五行也者，质具于地气行于天，或为相生，而又有生中之w，或为相w而又有w中之生，举两间之物，其孰能外之也哉。《横渠》张子独云：阳陷于阴为水，附于阴为火，木金者，土之华实也，其性有水火之杂，故木水渍则生，火然而不离，盖得土之浮华于水火之交也。金得火之精于火之燥，得水之精于水之濡，故水火相持而不害烁之，反流而不耗盖，得土之精实于水火之际也。则是以金木为水火土三者之所生而有矣。近世王子衡又祖其说，以为天一生水等语，乃纬书之辞，儒者不当援以入经。而谓水火者，阴阳始化之妙物也。故一化为火，日是也；再化为水，雨露是也；今曰天一生水，地二生火，戾于造化本然之妙矣。又有地即有土，何至天五方言生土。若尚未有土，则天三生木、地四生金，将附于何所乎。水火土，天地之大化也。金木者，三物之所自生，与人物所同出，安可与之相配。地辟而人物即生，金石之质必积，久而后结，恐其生必后于人物，谓金之气生人得乎。若谓五行生人，则观之木，津液、血，水也；钻燧气，火也；皮之柔肉，土也；心之坚骨，金也；何异于人。谓人生水不亦可乎。至于分配支干，乃半途立论，无所本始。甲乙丙丁，子丑寅卯，大挠作此以纪岁月日时，非有所谓属木属水之说。且五行之气，无则已矣，有之则一日之内无不全体俱在，安有今日为木、明日为火、又明日为土、为金、为水乎。何春止为木，夏止为火，秋止为金，冬止为水乎。何土惟旺于四季，而馀月土气即灭绝乎。方其一行主事而馀四行，孰把持之，孰留停之，而能退避、相逊、定分，而不敢越耶。子衡论辨虽多，大都不过如此。其辟世俗傅会牵合之说，极为详尽精当矣。愚窃谓，五行若以其质而言，则金与木乃水火土之所生而有也，其与人物之生实然亡异，各有种类，各自完具，谓其能生人物者，非也。不惟金木不能生人物，虽火亦不能生人物也。藉令能生，火鼠火鸡不常有也，绝未见有火生人者也。不惟火不能生人，虽水止生鱼鳖而已矣。土止生禽兽草木而已矣。亦未见有水土中生人者也。不惟不能生人，虽其自生亦有不可强通者。如金之生水，特以其为火所锻炼而融流，不知此融流之水能如源泉之混混乎。吾见稍离于火即凝而为金矣。岂有生水之理。水之生木，亦必藉土而后生，若使无土，水能自生乎。或者以水生萍当之，不知萍可以为木乎。以火无体也，必以薪而为体，使无草木为之薪，且无火矣。安得有灰烬而成土乎。抑此灰烬之土，果能凝结而成金乎。且吾闻金多生于汝汉、涪水、丽水、濑潭、沙渚之中，则谓水之生金不亦可乎。故欲论五行者，以质而论，决有不可强通者也。若以其气而论，则造化之始，惟有元气之运行而已。元气分而为二气，阳之气湿，是水也；阴之气燥，是火也。湿气渐多，感于阴而发舒，是木也；燥气渐多，感于阳而敛缩，是金也。二气各盛交相傅合而成冲和，是土也。火水二物在五行之中最为轻清，木次之，金又次之，而土则最为重浊矣。此乃以气而论其微著、清浊之序，谓其能为生天、生地、生人、生物之本，亦何不可。愚尝有说曰：天地未开未辟之先，是为水火生天地；天地即开即辟之后，是为天地生水火，何以故。彼元气变化，水火之气升而为天，水之查滓，火之燥结，降而为地。此水火生天地也。即有天地，观之天焉。日，火也，故阳燧可取火于日焉；月，水也，故方诸可取水于月焉。又观之地焉。山川出云，升而为水矣，山下出泉，降而为水矣。刚者成石，石中有火矣。柔者为木，木中有火矣。此天地生水火也。即生水火，则金木亦生乎其间矣。即有五行，则语其性也。水主润，火主撸木主敷，金主敛而土主溽；语其气也，水为冽，火为炎，木为湿，金为清，而土为蒸。无一日而不流行于天地之间，无一物而不取足于五者之用。二月而蘼草死，三月而E麦黄，不可以为木专王春，而无金之主杀也。八月而种菘，九月而种麦，不可以为金专王秋，而无水之主生也。盛夏之时，寸云上腾，大雨时行，不可以为水专王冬，而夏之水反健旺也。隆冬之时，井气皆温，田间野马s如故，不可以为火专王夏，而冬之火未死绝也。四物之质，无土何附。有生之类，无土何依。不可以土只寄王于四季各十八日也。大抵五行为造化之本，吾虽不可以强探五行为日用之常，吾则不可以不修是。故肃时雨若则水行修也，V时若则火行修也，哲时燠若则木行修也，谋时寒若则金行修也，圣时风若则土行修也。及施之有政，时蓄泄，通灌溉，则水以润下矣。明钻燧，禁焚莱，则火以炎上矣。慎鼓铸，审五库，则金以从革矣。顺阴阳，时斧斤，则木以曲直矣。辨疆理，重农时，则土以稼穑矣。斯五行之政举，而六府之用成也。圣贤之所重者，惟此而已。外是如五运五德休旺更始之谈，不过历术家之事；而六壬、六甲、太乙、财官、星数范围、皇极之术，转相湛溺怪诞，又岂吾之所暇知也哉。
《章潢・图书编》《五行分属》
蔡氏曰：金木水火土，五精之总也；寒热风燥湿，五气之聚也。水以润之，火以燥之，土以溽之，木以敷之，金以敛之，此其以性言也。水之冽也，火之炎也，木之温也，金之清也，土之蒸也，此其以气言也。水在下，火在上，土在中，木在右，金在左，此其以位言也。水之平也，火之锐也，土之圜也，木之曲直也，金之方也，此其以形言也。水则流，火则革，土则化，木则变，金则从革，此其以才言也。水井洫也，火爨冶也，木金器械也，土爰稼穑也，此其以事言也。然则冬属水，而一阳生于冬；夏属火，而一阴生于夏；水生于北方阴位而阳已动；火生于南方阳位而阴已形；此水火之所以互根也。春木、秋金，皆非阴阳始生之月，故木生于阳之方阳，金生于阴之方阴，而阴阳无所生，此金木之所以不互根也。是五行之相生而w，相w而生，又非其变化无穷者乎。
《五行总论》
五行之论，固见于箕子洪范，实兆于河图洛书之位数焉。盖其见象于天也，为五行；分位于地也，为五方；行于四时也，为五德；禀于人也，为五常；播于律吕，为五音；发于文章，为五色；易曰五位；史曰五材；志曰五物；医曰五运。其该曷即哉。但相生则水木火土金，相w则水火金木土。五者各有定质，而气则生于其质矣。以相生言之，亦谓其气之相资，而生生不害焉耳，非谓木出于水，土出于火也。一岁之间，水生木，木生火，火生土，土生金，金又生水，此固序之一定者。而夏火不能生秋金，故易之革卦上兑下离，其卦辞曰：革，己日乃孚二爻。辞曰：己日，乃革之己土之义。《素问》：于四时独以长夏，属土，亦此意也。可见四季虽曰皆属乎土，然丑未，阳也；辰戌，阴也；丑月，木将伤土；惟未月，火盛生土。故季夏之土为独盛焉。此其相生固然。而相w之义何居。盖木火金水各旺于四时，而土为冲气，则于四时无不在也。秋金劲疾，固所当制，而夏火未退，未免制伏太过，故得季夏之土调和于中，于以泄火之盛，养金之微，此金之所以不害于火也。历书所谓夏至三庚之后，逢庚而三伏者，言金之畏火也。律书所谓由未而申，比至于罚者，言火之罚金也。则其所谓w之之义，不即此而在乎。况生之w之循环不息，固非以w为生，亦非生而不w。阳虽生于仲冬，而实盛于春夏，阴虽生于仲夏，而实盛于秋冬。故自阴而阳则顺，木之成也，水实生之；自阳而阴则逆，金之成也，火实w之。孔子以治历明时，取诸革，又曰天地革而四时成，此之谓也。五行之生w、变化无端，不可测识，恶可执一以论之哉。
《五行气质》
太极者，二气之统体；五行者，二气之参差。是五行也，质根于地，气运于天。天地合而s杂揉，参差不齐。根阴根阳，固循环之无端；分阴分阳，实一定之不易。所以自气成质。木金，阴阳之稚也；水火，阴阳之盛也；土则阴阳之和也。阴阳虽并行而不悖，气质本相须而不离，虽以气而语其行之序，以质而语其生之序，古人论之详矣。实有不尽然者，何也。仰而观之，日月悬象，天岂专于气而无其质乎。俯而察之，水火互藏，地岂专于质而遗其气乎。水生成于天地之一六，火生成于天地之二七，木生成于天地之三八，金生成于天地之四九，土生成于天地之五十。生之者，气也，成之者，质也。气质何可离也。故语其相生也，气之流行，木温，火热，金凉，水寒，而土冲也。然温必变热，热必变冲，冲必变凉，凉必变寒，寒复变而为温，此其生生自有不容已者。语其相w也，寒气至则热气消，热气至则凉气消，凉气至则温气消，温气至则冲气消，冲气至则寒气消，此殆不可专以气质论也。若其变化，则又非一端。顺而言之，甲乙木东，丙丁火南，戊己土中，庚辛金西，壬癸水北，此五行之正也；错而言之，甲己土，乙庚金，丙辛水，丁壬木，戊癸火，孰非二气之更革乎。至于土得水则柔，得火则刚；金得火则流，得水则止；木得水则长，得火则消；火得木则生，得水则死；水得金则寒，得火则。五行参错，果可以一定拘之。否也。故雨寒燠风，言其气；润燥溽敷敛，言其性；上下左右中，言其位；宫商角徵羽，言其声；青黄赤白黑，言其色；尖圆方直曲，言其象；辛酸咸苦甘，言其味；一二三四五，言其数；春夏秋冬，言其时；东南西北，言其方；其常五，其变不可胜计。而天地万物何一非五行之运用哉。但千变万化，其中亦自有不可易者。水本沉也，蕴而为五精；火本扬也，达而为五气；木本茂也，华而为五色；金本坚也，击而为五声；土本和也，滋而为五味；物固不专夫五，而亦不离夫五。而二气之运行，其参差不齐有如此，亦孰非太极之统体也。虽然，气之与质固不相离，而水火以气用也，木金以质用也。惟其以质用也，故金木之分不可使之合，而合则不可使之分，拘于质也。若水火则即其一而分之万焉，不见其有异同；即其万而合之一焉，不见其有彼此，由其以气用耳。所以水自金生，而水盛则金沉；火自木生，而火盛则木销；其实皆本之土，土旺四季，尤为气质之冲也。论五行者，必会而通之，斯可矣。况书齐七政、抚五辰，大要在乎裁成天地之道，辅相天地之宜也。而洪范九畴，莫非五行之用，要以攸叙乎彝伦，此五行所以为甚切也。恶可视为谶纬、术数之学，而莫之究心哉。
五行之质，根于地，而其气则运于天。根于地者，随用而不穷；运于天者，参错以成化。此理之可推者也。七政之齐，书于舜典；五辰之抚，著在皋谟。孟子亦有天时之说，其来远矣。穷其本末，不出乎阴阳两端。夫有气斯有神，有象斯有数，变化纷纭，何可胜纪。然太极之妙，无乎不在其流，为谶纬术数之学者，良由昧于至理而溺于偏见耳。高明之士，固宜知所决择，如洪范五行传之类，牵合附会，诚无足取。或乃并与其所当信者而不之信，至欲一例破除，将无矫枉过正已乎。
《五行间色》
五行之理，有相生者，有相w者。相生为正色，相w为间色。正色，青赤黄白黑也；间色，绿红碧紫流黄也。水生木，木色青，故青者，东方也；木生火，其色赤，故赤者，南方也；火生土，其色黄，故黄者，中央也；土生金，其色白，故白者，西方也；金生水，其色黑，故黑者，北方也。此五行之正色也。甲己合而为绿，则绿者，青黄之杂以木w土故也；乙庚合而为碧，则碧者，青白之杂以金w木故也；丙辛合而为红，则红者，赤白之杂以火w金故也；丁壬合而为紫，则紫者，赤黑之杂以水w火故；也戊癸合而为流黄，则流黄者，黄黑之杂以水w土故。也此五行之间色也。〈流黄一作硫黄〉
《五行五物》
钻燧改火，四时而五物焉。朱子谓：夏火大盛，故再取此意料之言耳。先王取火法五行也，春行为木，榆柳色青，以象木也，木生火；夏行为火，枣杏色赤，以象火也，火生土；季夏行为土，桑柘色黄，以象土也，土生金；秋行为金，槐檀色白，以象金也，金生水；冬行为水，柞A色元，以象水也。四时平分而夏乃有二焉，何也。土位在中宫而寄王于四时，季夏者，土之中位。故月令于仲夏之后，列中央土。素问谓之长夏，是其说也。统之则为四时，分之则为五行。五行各七十二日，土分王于四时之末，各分十八日，合之亦七十二日。总五行之七十二日，合三百六十日，而成一岁也。
《徐三重・信古馀论》《论五行》
金木水火土，其为物者，是凝聚之质，气则总为阴阳。谓之五行者，阴阳之运行，各因老少，以自为性而冲和者，当在其中。于是即其顺布生成之序，而五行之位，列性亦殊焉。虽总此一气，而又非无所分别者，故其流行化育浑成之内，自有条分，人物禀受二气便自足，此五者验之法。象、形、气，无不昭然可辨而识。此盖天地之气，自然有此参和，而循环变合，亦自然不爽者，所以完具不偏，而能为发育生成之本也。本一气也，由动静而分阴阳，由阴阳变合而生五行。变合者，阴阳二气相承并运，各于消长之间，阳动主变，阴静主合，初互根而为水火，已化成而为土金木。盖二气流行变化，有此五者，及旋生、共济而岁功、物候皆由此成，大要不出阴阳之妙用，而为太极显行之实迹也。夫论五行，得气虽分属阴阳，然二气迭运不得相离，故变皆是阳，合皆是阴，非独成者。但屈、伸，盛、微，气自有别，故五行各一其性。
阳变而阴合者，盖造化独阳则不生，独阴则不成。阴阳是一气之动静。动者变而静者合之。惟流行循环之间，各由生而长，长而盛，渐有次第，故其气稍别其性，各成而所生之质亦有不同焉。然大段五行中，又自有阴阳之殊，盖亦是变合之间，二气之分数又有刚柔、盈缩界限也。可知五行各性，不外乎阴阳，阴阳变合，不出乎太极矣。
太极之有阴阳，以五行验之，益昭然矣。盖阴阳非判然两体者。若阴阳判然两体，则不能成五行。惟一气浑成而屈伸、交感、循环、迭运，各以生、长、盛、衰，而气凝、质具，又皆不能离中气以自成，故水火木金与土并列为五。五者之中，阴阳实无不皆在而总之。则皆太极流行妙用也。夫惟五行同体阴阳，而太极又为阴阳之总体，故所生万物，莫不本于一，而咸具此二五。若判然为阴，为阳，则只有二气，而不能为五。太极亦截为二体，而不能为二五之主，如此则不成造化矣。五行之生，各一其性。譬如一镬汤，只火力进退之间，便自有温热凉冷之异。《大要》：气异则所禀以生者，其性安得不各一。其间一气之体，相生之序，亦即可以此知之。
《坤舆图说》《四元行之序并其形》
四元行，不杂不乱，盖有次第存乎其间。故得其所则安，不得其所则强。及其强力已尽，自复归于本所焉。本所者何。土下而水次之，火上而气次之，此定序也。其故有三：一曰重轻、重爱、卑轻、爱高。以分上下重轻，又有甚次之别，因上之中有下，下之中有上，以分元行之四。水轻于土，气重于火，水在土之上，气在火之下，然水以重言，气以轻言者，较从其众故也。盖水对一〈土〉曰轻，对二〈火气〉曰重；气对一〈火〉曰重，对二〈水土〉则曰轻也。以是知水必下而不上，气必上而不下矣。二曰和情。盖情相和则近，相背则远。假如乾冷成土，湿冷成水，水土以冷情相和，故相近；湿热成气，湿冷成水，水气以湿情相和，故亦相近；乾热成火，湿热成气，气火以热情相和，故亦相近。若背情之行，相反则远。假如水冷而湿，火热而乾，二情正背，故以相远。问：土火以乾情相和而极远者。以土火虽有相和之情，重轻大异，故权衡于二者之故，可以定四行之序矣。三曰见试，盖四行之序，目前易试也。火发为焱，常有从下至上尖杀之形。四曰火形，盖不能安下而奋力以上，必向极高是也。气偶入土水之中不得其安，而欲上行。在土为地震，为山崩；在水为沤，为泡，试强一轮了底忽然突出是也。水若腾在气域，必被强而不得安，迨强力已尽，自复归于本所。如成雨者，以太阳薰蒸、地湿为云，云稀属气，故轻而浮；云密属水，故重而坠。坠者，复其本所也。土入水，必下至水底而后安。夫四元行必圆，其理有二：一则宇宙之全正为一球，球以天与火气水土五大体而成，天体即圜，则四元行之皆为形圜也断然矣；一则四行皆在月天之下相切，若有他形，则火形之上或方，或尖，而不圜，必于月天之下未能相切，以致有空阙，为物性所不容矣。四行之上即圜，则其下亦然。苟下有他形，则周乎地者，亦不圆矣。地即无不圆，则其相连之水与气亦无不圆可知矣。盖凡物必圆而后能存，如方，则易散而毁矣。以故非特天地与四元行皆圆，至于人物肢体及草木果实无不皆圜也。即如滴水而必成珠，此固物合以存，不欲散而毁也。
五行部艺文一《郊祀志赞》　　　　　　　　　　《汉书》
汉兴之初，庶事草创，唯一叔孙生略定朝廷之仪。若乃正朔服色郊望之事，数世犹未章焉。至于孝文，始以夏郊，而张苍据水德，公孙臣、贾谊更以为土德，卒不能明。孝武之世，文章为盛，太初改制，而儿宽、司马迁等犹从臣、谊之言，服色数度，遂顺黄德。彼以五德之传从所不胜，泰在水德，故谓汉据土而克之。刘向父子以为帝出于震，故包羲氏始受木德，其后以母传子，终而复始，自神农、黄帝下历唐虞三代，而汉得火焉。故高祖始起，神母夜号，著赤帝之符，旗章遂赤，自得天统矣。昔共工氏以水德间于木火，与秦同运，非其次序，故皆不永。由是言之，祖宗之制，盖有自然之应，顺时宜矣。究观方士祠官之变，谷永之言，不亦正乎。不亦正乎。
《洪范五行传序》刘歆
伏羲氏继天而王，受河图，则而画之，八卦是也。禹治洪水，赐雒书，法而陈之，洪范是也。圣人行其道而宝其真，降及于殷，箕子在父师位而典之。周即克殷，以箕子归武王，亲虚己而问焉。故《经》曰：惟十有三祀，王访于箕子。王乃言曰：乌呼。箕子，惟天阴骘下民，相协厥居。我不知其彝伦叙。箕子乃言曰：我闻在昔，鲧堙洪水，汨陈其五行。帝乃震怒，弗畀洪范九畴，彝伦尽ｖ缭蜷晁溃禹乃嗣兴。天乃锡禹洪范九畴，彝伦叙。此武王问雒书于箕子，箕子对禹得雒书之意也。初一曰五行。次二曰羞，用五事。次三曰农，用八政。次四曰叶，用五纪。次五曰建，用皇极。次六曰艾，用三德。次七曰明，用稽疑。次八曰念，用庶徵。次九曰向，用五福。畏用六极。凡此六十五字，皆雒书本文所谓天乃锡禹大法九章常事所次者也。以为河图雒书相为经纬，八卦九章相为表里。昔殷道弛，文王演周易；周道敝，孔子述春秋。则乾坤之阴阳，效洪范之咎徵，天人之道粲然著矣。
《五行志序》　　　　　　　　　《唐书》
万物盈于天地之间，而其为物最大且多者有五：一曰水，二曰火，三曰木，四曰金，五曰土。其用于人也，非此五物不能以为生，而阙其一不可，是以圣王重焉。夫所谓五物者，其见象于天也为五星，分位于地也为五方，行于四时也为五德，禀于人也为五常，播于音律为五声，发于文章为五色，而总其精气之用，谓之五行。自三代之后，数术之士兴，而为灾异之学者，务极其说，至举天地万物动植，无大小，皆推其类而附之于五物，曰五行之属。以谓人禀五行之全气以生。故于物为最灵。其馀动植之类，各得其气之偏者，其发为英华美实、气臭滋味、羽毛鳞介、文采刚柔，亦皆得其一气之盛。至其为变怪非常，失其本性，则推以事类吉凶影响，其说尤为委曲繁密。盖王者之有天下也，顺天地以治人，而取材于万物以足用。若政得其道，而取不过度，则天地顺成，万物茂盛，而民以安乐，谓之至治。若政失其道，用物伤夭，民被其害而愁苦，则天地之气l，三光错行，阴阳寒暑失节，以为水旱、蝗螟、风雹、雷火、山崩、水溢、泉竭、雪霜不时、雨非其物，或发为氛雾、虹U、光怪之类，此天地灾异之大者，皆生于乱政。而考其所发，验以人事，往往近其所失，而以类至。然时有推之不能合者，岂非天地之大，固有不可知者耶。若其诸物种类，不可胜数，下至细微家人里巷之占，有考于人事而合者，有漠然而无所应者，皆不足道。语曰：迅雷风烈必变。盖君子之畏天也，见物有反常而为变者，失其本性，则思其有以致而为之戒惧，虽微不敢忽而已。至为灾异之学者不然，莫不指事以为应。及其难合，则旁引曲取而迁就其说。盖自汉儒董仲舒、刘向与其子歆之徒，皆以春秋、洪范为学，而失圣人之本意。至其不通也，父子之言自相戾。可胜叹哉。昔者箕子为周武王陈禹所有洪范之书，条其事为九类，别其说为九章，谓之九畴。考其说初不相附属，而向为五行传，乃取其五事、皇极、庶徵附于五行、以为八事皆属五行欤，则至于八政、五纪、三德、稽疑、福、极之类，又不能附，至俾洪范之书失其伦理，有以见所谓旁引曲取，而迁就其说也。然自汉以来，未有非之者。又其祥眚祸z之说，自其数术之学，故略存之，庶几深识博闻之士有以考而择焉。夫所谓灾者，被于物而可知者也，水旱、螟蝗之类是已。异者，不可知其所以然者也，日食、星孛、五石、六o之类是已。孔子于春秋，记灾异而不著其事应，盖慎之也。以为天道远，非谆谆以谕人，而君子见其变，则知天之所以谴告，恐惧修省而已。若推其事应，则有合有不合，有同有不同。至于不合不同，则将使君子怠焉。以为偶然而不惧。此其深意也。盖圣人慎而不言如此，而后世犹为曲说以妄意天，此其不可以传也。故考次武德以来，略依洪范五行传，著其灾异，而削其事应云。
《五行禄命葬书论》吕才
叙宅经曰：《易》曰：上古穴居而野处，后代圣人易之以宫室，盖取诸大壮。逮乎殷周之际，乃有卜宅之文。故诗称：相其阴阳。书云：卜惟洛食。此则卜宅吉凶，其来尚矣。至于近代，师巫更加五姓之说。言五姓者，谓宫商角徵羽等天下万物，悉配属之行事，吉凶依此为法。至于张王等为商，以赵姓为角，又非四声相管其间，亦有同是一姓分属宫商，复有复姓数字徵、羽不别。验于经典，本无斯说，诸阴阳书亦无此语。直是野俗口传，竟无所出之处。唯按《堪舆经》云：黄帝对于天老，乃有五姓之言。且黄帝之时，不过姬、姜数姓，暨于后代，赐族者多，至如管、蔡、J、霍、鲁、卫、毛、聃、郜、雍、曹、滕毕、原、酆、郇，并是姬姓子孙；孔、殷、宋、华、向、萧、亳、皇甫、并是子姓苗裔，自馀诸国准例皆然。因邑因官乃分枝叶，未知此等诸姓，是谁配属宫商。又检春秋，以陈卫及秦，并同木姓；齐郑及宋，皆为火姓。或承所出之祖，或系所属之星，或取所居之地，亦非宫商角徵羽共相管摄。此则事不稽古，义理乖僻者也。
《论刘向灾异五行志》宋・储泳
尝观刘向灾异五行传，后世以为牵合。天固未必以屑屑为事，然殃咎各以类至，理不可诬。若遽以牵合少之，则箕子之五事、庶徵相为影响，顾亦可得而议乎。试以一身言之。五行者，人身之五官也。气应五脏，五气调顺则百骸俱理；一气不应，一病生焉。然人之受病必有所属，太阳为水，厥阴为木是也。而太阳之C，为项强，为腰疼，为发热，为恶寒，其患杂然而并出，要其指归则一出于太阳之C也，犹貌不恭而为常雨，为狂，为恶也。况五官之中，或貌言之问，两失其正。即素问所谓阳明厥阴之合病也。其为病又岂一端之所能尽哉。以一身而察之，则五事庶C之应，盖可以类推矣。刘向五行传，直指某事为某C之应，局于一端，殆未察医书两C合病之理也。后之人主五事，多失其正，受病盖不止一C，宜乎灾异之互见迭出也。苟以一C论之，未为得也。夫冬雷则草木华，蛰虫奋，人多疾疫，一气使然。景星庆，云不生，圣贤则产祥瑞，象见于上，则应在于下。如虹U，妖气也。当大夏而见，则不能损物，百物未告成也；秋见，则百谷用耗矣；或入人家，而能致火，饮井则泉竭，入酱则化水。和气致祥，妖气致异。厥有明验，天道感物，如响斯应；人事感天，其有不然者乎。如风花出海而为飘风，山川出云而为时雨。农家以霜降前一日见霜，则知清明后一日霜止，五日十日而往，前后同占，欲出秧苗必待霜止。每岁推验，若合符节，天道果远乎哉。感于此则应于彼，有此象则有此数，乃不易之理也。
《五行志序》　　　　　　　　　　《金史》
五行之精气，在天为五纬，在地为五材，在人为五常及五事。五纬志诸天文，历代皆然。其形质在地，性情在人，休咎各以其类，为感应于两间者，历代又有五行志焉。两汉以来，儒者若夏侯胜之徒，专以洪范五行为学，作史者多采其说。凡言某徵之休咎，则以某事之得失系之，而配之以五行。谓其尽然，其弊不免于傅会；谓其不然，肃，时雨若、蒙，恒风若之类，箕子盖尝言之。金世未能一天下，天文灾祥犹在星野之说，五行休咎见于国内者不得他诿，乃汇其史氏所书，仍前史法，作五行志。至于五常五事之感应，则不必泥汉儒为例云。
《系包考》明・孙昭
孙子间取六壬书，观之以宣节，劳佚在京师时，谓其与阴阳家说等耳。今则辨其大指，殊非阴阳家所同。即夫系包之说，乃京房之所不稽者焉。其论五行，一曰水，其系包在巳，其胎在午，其养在未，其生在申，其沐浴在酉，其冠带在戌，其临官在亥，其帝旺在子，其衰老在丑，其病在寅，其死在卯，其墓在辰；于火则曰：其系包在亥；于木则曰：其系包在申；于金则曰：其系包在寅。凡巳申亥寅各称系包之所，盖五行即墓矣，其生也必有萌药焉。故始有所系而继之以胎，盖五行无绝理也。《阴阳书》：五行十二位，以长生、沐浴、冠带、临官、帝旺、衰病、死、墓。绝胎养配于子丑十二辰，为五行之终始，则其曰绝者，谬甚矣。或其系包二字之讹，如帝虎亥豕，则止讹本字，此则合二字为讹耳。其弗谅矣乎。《黄帝经》：五行十二变，曰生，曰浴，曰官，曰臣，曰君，曰委，曰病，曰死，曰藏，曰止，曰浑，曰育。盖止者，系包也；浑者，胎也；育者，养也；古语有之曰：人之府三焦，丈夫以藏精，女子以系包。系包，此胎之所以凝也。其说尤较明著云。
五行部艺文二〈诗词〉《观物诗》宋・邵雍
地以静而方，天以动而圆。即正方圆体，还明动静权。静久必成润，动极遂成然。润则水体具，然则火用全。水体以器受，火用以薪传。体在天地后，用起天地先。
《水火吟》前人
水火得其御，交面成即济。水火失其御，焚溺可立至。不止水与火，万物尽如此。只知用水火，不知水火义。
《沁园春》李道纯
道曰五行，释曰五服，儒曰五常。矧仁义礼智，信为根本。金木水火，土在中央。白虎青龙，元龟朱雀，皆自勾陈五主张。天数五，人精神魂魄，意属中黄。乾坤一五全彰，会三五归元妙莫量。火二南方，东三成五；北元真一，西曰同乡；五土中宫，合为三五，三五混融阴返阳。通元士，把铅银砂汞，炼作金刚。

[book_title]乾象典第二十二卷
五行部纪事
《汉书・律历志》：太昊帝易曰：庖牺氏之王天下也。言庖牺继天而王，为百王先，首德始于木，故为帝太昊。作罔罟以田渔，取牺牲，故天下号曰庖牺氏。
炎帝易曰：庖牺氏没，神农氏作。言共工伯而不王，虽有水德，非其序也。以火承木，故为炎帝。教民耕农，故天下号曰神农氏。
《史记・历书》：黄帝考定星历，建立五行，起消息，正闰馀。《汉书・律历志》：黄帝易曰：神农氏没，黄帝氏作。火生土，故为土德。与炎帝之后战于阪泉，遂王天下。始垂衣裳，有轩冕之服，故天下号曰轩辕氏。
《玉堂鉴网》：黄帝有熊氏命大挠探五行之情，占斗网所建，于是始作甲子。甲乙丙丁己庚辛壬癸谓之干，子丑寅卯辰巳午未申酉戌亥谓之枝。枝干相配以名日，而定之以纳音。
《汉书・律历志》：少昊帝考德曰少昊曰清。清者，黄帝之子清阳也，是其子孙名盗。土生金，故为金德，天下号曰金天氏。
颛顼帝《春秋外传》曰：少昊之衰，九黎乱德，颛顼受之，乃命重黎。苍林昌意之子也。金生水，故为水德。天下号曰高阳氏。
帝喾《春秋外传》曰：颛顼之所建，帝喾受之。清阳元嚣之孙也。水生木，故为木德。天下号曰高辛氏。
唐帝帝系曰：帝喾四妃，陈丰生帝尧，封于唐。盖高辛氏衰，天下归之。木生火，故为火德，天下号曰陶唐氏。《左传》：陶唐氏之火正阏伯，居商丘。祀大火，而火纪时焉。相土因之，故商主大火。
《汉书・律历志》：虞帝帝系曰：颛顼生穷蝉，五世而生瞽叟，瞽叟生帝舜，处虞之I，尧嬗以天下。火生土，故为土德。天下号曰有虞氏。
伯禹帝系曰：颛顼五世而生鲧，鲧生禹，虞舜嬗以天下。土生金，故为金德。天下号曰夏后氏。
《容斋随笔》：禹贡叙治水以冀、兖、青、徐扬，荆、豫、梁、雍为次。考地理言之，豫居九州中，与兖徐接境，何为自徐之扬，顾以豫为后乎。盖禹顺五行而治之耳。冀为帝都既在所，先而地目北方实于五行为木，水生木，木东方也，故次之。以兖青徐，木生火，火南方也，故次之。以扬荆，火生土，土中央也，故次之。以豫，土生金，金西方也，故终于梁雍。所谓彝伦攸叙者，此也。与鲧之汨陈五行相去远矣。此说予得之魏几道。
《汉书・律历志》：成汤书经汤誓：汤伐夏桀。金生水，故为水德。天下号曰商，后曰殷。
武王书经牧誓：武王伐纣。水生木，故为木德。天下号曰周室。
《左传》：昭九年夏四月，陈灾。郑裨灶曰：五年，陈将复封。封五十二年而遂亡。子产问其故。对曰：陈，水属也，火，水妃也，而楚所相也。今火出而火陈，逐楚而建陈也。妃以五成，故曰五年。岁五及鹑火，而后陈卒亡，楚克有之，天之道也，故曰五十二年。
昭十七年冬，有星孛于大辰，西及汉。梓慎曰：往年吾见之，是其徵也，火出而见。今兹火出而章，必火入而伏。其居火也久矣，其与不然乎。火出，于夏为三月，于商为四月，于周为五月。夏数得天，若火作，其四国当之，在宋、卫、陈、郑乎。宋，大辰之虚也，陈，大之虚也，郑，祝融之虚也，皆火房也。星孛及汉，汉，水祥也。卫，颛顼之虚也，故为帝丘。其星为大水，水，火之牡也。其以丙子若壬午作乎。火水所以合也。若火入而伏，必以壬午，不过其见之月。
昭三十一年十二月辛亥朔，日有食之。是夜也，赵简子梦童子裸而转以歌。旦占诸史墨，曰：吾梦如是，今而日食。对曰：六年及此月也，吴其入郢乎。终亦弗克。入郢，必以庚辰。日月在辰尾，庚午之日，日始有谪。火胜金，故弗克。
哀九年，晋赵鞅卜救郑，遇水适火。史墨曰：盈，水名也。子，水位也。名位敌，不可干也。炎帝为火师，姜姓其后也。水胜火，伐姜则可。
《汉书・郊祀志》：自齐威、宣时，驺子之徒论著终始五德之运，及秦帝而齐人奏之，故始皇用之。
《史记・秦始皇本纪》：始皇推终始五德之传，以为周得火德，秦代周德，从所不胜，方今水德之始，改年始朝贺，皆自十月朔，衣服旄旌节旗皆上黑，数以六为纪。符法冠皆六寸而舆六尺，六尺为步乘六马。更名河曰德水，以为水德之始，刚毅戾深，事皆决于法，刻削仁恩和义，然后合五德之数于是，急法久者不赦。《汉书・律历志》：高祖皇帝，著纪，伐秦继周。木生火，故为火德。天下号曰汉。
《郊祀志》：文帝即位十三年，鲁人公孙臣上书曰：始秦得水德，及汉受之，推终始传，则汉当土德，土德之应黄龙见。宜改正朔，服色上黄。丞相张苍好律历，以为汉乃水德之时，河决金堤，其符也。年始冬十月，色外黑丙赤，与德相应。公孙臣言非是，罢之。明年，黄龙见成纪。文帝召公孙臣，拜为博士，与诸生申明土德，草改历服色事。
《武帝本纪》：太初元年造太初历，以正月为岁，首色尚黄，数用五。〈注〉五土数也。
《史记・日者传》：孝武时聚会，占家问之某日可取妇乎。五行家曰可。堪舆家曰不可。建除家曰不吉。丛辰家曰大凶。历家曰小凶。天人家曰小吉。大乙家曰大吉。辩讼不决。以状闻，制曰避诸死忌，以五行为主人，取于五行者也。
《汉书・刘向传》：上方精于诗书，观古文诏向领校中五。经秘书向见尚书洪范，箕子为武王，陈五行阴阳休咎之应，向乃集合上古以来历春秋六国至秦汉符瑞灾异之记，推迹行事连傅祸福，著其占验比类相从各有条目，凡十一篇。号曰洪范五行传论，奏之。《后汉书・荀爽传》：延熹元年，太常赵典举爽至孝，拜郎中，对策陈便，宜曰：臣闻之于师，曰汉为火德，火生于木，木盛于火，故其德为孝，其象在周易之离。夫在地为火，在天为日，在天者用其精，在地者用其形。夏则火王，其精在天温暖之气，养生百木是其孝也。冬时则废其形，在地酷烈之气，焚烧山林是其不孝也。故汉制使天下，诵孝经选吏举孝廉，夫丧亲自尽孝之终也。今之公卿及二千石，三年之丧不得即去，殆非所以增崇孝道，而克称火德者也。
《管辂别传》：公明年十五，琅琊太守单子春请与相见，辂言学问微浅，未能上引圣人之道，陈秦汉之事。但欲论金木水火土，鬼神之情耳。子春言此至难，而卿更以为易耶。于是唱大论之端，遂经于阴阳，单称叹不已。
《六朝事迹》：冶城，今天庆观即其地也。本吴冶铸之所，因以为名。晋元帝太兴初以王导疾久，方士戴洋云：君本命在申，而申地有冶金火相烁不利，遂移冶城，于石头城东以其地为园。
《北齐书・许遵传》：遵，高阳人，明易善筮，兼晓天文风角占相，逆测其验若神。齐高祖引为馆客。芒阴之役，谓李业兴曰：彼为火阵，我为木阵，火胜木，我必败，果如其言。
《朝野佥载》：孙缥幽州都督，五月北征。李处郁谏曰：五月，南方火，北方水，火入水必灭。且飧若入咽，百无一全。绮淮樱果没八万人。
《槁简赘笔》：邵尧夫精于易数，推往测来，其验如神。其母自江邻几家得此书，出为民妾，而生尧夫，尝云其学，惟先丞相申公与司马温公二人可传。先丞相以敏、温公以专数，皆以四木火土石为四行，谓金水皆出于石也。皇王帝霸为四运，易诗书春秋为四经。悉符合以相配，撰皇极经世，其图画方圆二像，或空其中，或以墨实之数亦皆四。
《续明道杂志》：邵雍字尧夫，洛阳人也。不应举，布衣，穷居一时，贤士皆与之交游，为人岂弟和易可亲，而喜以其学教人。其学得诸易数，谓今五行之外复有先天五行，其说皆有条理。而雍用之可以逆知来事，其言屡验。
《补笔谈》：士人李〈忘其名〉，嘉v中为舒州观察支使，能为水丹。时王荆公为通判，问其法。云：以清水入土鼎中，其下以火燃之，少日则水渐凝结如玉，精莹骇目。问其方，则曰不用一切，但调节水火之力，毫发不均，即复化去，此坎离之粹也。
《画鉴》：世言孙位画水，张南本画火，水火本无情之物，二公深得其理。
五行部杂录一
《礼记・礼运》：故人者，其天地之德，阴阳之交，鬼神之会，五行之秀气也。〈疏〉人感五行秀异之气，故有仁义礼知信，是五行之秀气也。
故人者，天地之心也，五行之端也，食味加声被色而生者也。〈疏〉端犹首也，万物悉由五行而生，而人最得其妙气，明仁义礼智信为五行之首也。五行各有味，人则并食之；五行各有声，人则含之。皆有分别也。五行各有色，人则被之，以生也，被色谓人，含带五色而生者也。五行有此三种最为彰著，而人皆禀之以生，故为五行之端者也。
五行以为质。〈疏〉桓二年，取郜大鼎，是金也。成十六年，雨木冰，是水也。桓元年，秋大水，是水也。宣十六年，成周宣榭，火是火也。庄二十九年，城诸及防，是土也。金木水火土，即五行也。
《左传》：水火金木土b，谓之六府。〈注〉六者，人之府藏也。疏凿、钻灼、锻铸、刻削、耕垦、播种，则六者有无穷之用，故谓之府藏。
《春秋元命苞》：掌圆法天以运动，指五者，法五行。《河图括地象》：天有五行，地有五岳。
《古三坟》：山坟物，君金物，臣木物，民土物，阴水物，阳火〈传〉物。君金，金主利用，物之君也。物臣木，木为金所w，服故为臣矣。物民土，土生万类为民矣。物阴水，水性润下，物之阴也。物阳火，火性炎上，物之阳也。
气坟木气生火，气长，水气育，山气止，金气杀。
《素问・至真要大论》：帝曰治寒以热，治热以寒，气相得者逆之，不相得者从之，余以知之矣。其于正味何如。岐伯曰：木位之主，其写以酸，其补以辛；火位之主，其写以甘，其补以咸；土位之主，其写以苦，其补以甘；金位之主，其写以辛，其补以酸；水位之主，其写以咸，其补以苦。〈又〉帝曰：六气之胜，何以候之。岐伯曰：乘其至也。清气大来，燥之胜也，风水受邪，肝病生焉；热气大来，火之胜也，金燥受邪，肺病生焉；寒气大来，水之胜也，火热受邪，心病生焉；湿气大来，土之胜也，寒水受邪，肾病生焉；风气大来，木之胜也，土湿受邪，脾病生焉。
《关尹子・一宇篇》：无爱道，爱者，水也。无观道，观者，火也。无逐道，逐者，木也。无言道，言者，金也。无思道，思者，土也。惟圣人不离本情，而登大道，心既未萌，道亦假之。《二柱篇》：爱为水观为火，爱执而观因之为木，观存而爱，摄之为金。
《四符篇》：精神，水火也；五行互生灭之，其来无首，其往无尾，则吾之精一滴无存亡尔，吾之神一H无起灭尔。惟无我无人无首无尾，所以与天地冥。
精者，水；魄者，金；神者，火；魂者，木；精主水，魄主金，金生水，故精者魄藏之。神主火，魂主木，木生火，故神者魂藏之。惟火之为物，能F金而销之，能燔木而烧之，所以冥魂魄，惟精在天为寒，在地为水，在人为精神，在天为热，在地为火，在人为神魄；在天为燥，在地为金，在人为魄魂；在天为风，在地为木，在人为魂。惟以我之精，合天地万物之精，譬如万水可合为一水。以我之神，合天地万物之神，譬如万火可合为一火。以我之魄，合天地万物之魄，譬如金之为物，可合异金而F之为一金。以我之魂，合天地万物之魂，譬如木之为物，可接异木而生之为一木。则天地万物皆吾精、吾神、吾魄、吾魂、何者死，何者生。
五行之运，因精有魂，因魂有神，因神有意，因意有魄，因魄有精，五行回环不已。所以我之为心，流转造化几亿万岁，未有穷极。然核芽相生，不知其几万株，天地虽大，不能芽空中之核。雌卵相生，不知其几万禽，阴阳虽妙，不能卵无雄之雌。惟其来于我者，皆摄之以一息。则变物为我无物，非我所谓五行者，孰能变之。
众人以魄摄魂者，金有馀则木不足也。圣人以魂运魄者，木有馀则金不足也。
火生土，故神生意，土生金，故意生魄。
鬼云为魂，鬼白为魄，于文则然，鬼者，人死所变。云者风，风者木，白者气，气者金，风散故轻清。轻清者上天，金坚故重浊，重浊者入地，轻清者，魄从魂升；重浊者，魂从魄降；有以仁升者，为木星，佐有以义升者，为金星佐；有以礼升者，为火星佐；有以智升者，为水星佐；有以信升者，为土星佐。有以不仁沉者，木贼之；不义沉者，金贼之；不礼沉者，火贼之；不智沉者，水贼之；不信沉者，土贼之；魂魄半之，则在人间升魂。为贵降魄，为贱灵魂，为贤厉魄，为愚轻魂，为明重魄，为暗扬魂，为羽钝魄，为毛明魂，为神幽魄，为鬼，其形、其居、其识、其好，皆以五行契之，惟五行之数参差不一，所以万物之多盈天地间，犹未已也。以五事归五行，以五行作五虫可胜言哉。譬犹兆龟数蓍至诚自契，五行，应之诚苟不至，兆之数之无一应者。
如桴扣鼓，鼓之形者，我之有也。鼓之声者，我之感也。桴已往矣，馀声尚存，终亦不存而已矣。鼓之形如我之精，鼓之声如我之神，其馀声者，犹之魂魄，知夫倏往倏来，则五行之气，我何有哉。
夫果之有核，必待水火土三者具矣，然后相生不穷。三者不具，如大旱、大潦、大块，皆不足以生物。夫精水、神火、意土三者本不交，惟人以根合之。故能于其中，横见有事，犹如术祝者，能于至无中见多有事。魂者木也，木根于冬水，而华于夏火，故人之魂藏于夜精，而见于书神。吸气以养精，如金生水吸风以养神，如木生火所以假外以延精神，漱水以养精，精之所以不穷。摩火以养神，神之所以不穷，所以假内以延精神。
《六七篇》：好仁者多梦松柏桃李，好义者多梦兵刃金铁，好礼者多梦簋笾豆，好智者多梦江湖川泽，好信者多梦山岳原野。役于五行未有不然者。然梦中或闻某事，或思某事，梦亦随变，五行不可拘圣人御物以心，摄心以性，则心同造化，五行亦不可拘。我身五行之气，而五行之气，其性一。物借如一，所可以取水，可以取火，可以生木，可以凝金，可以变土，其性含摄，元无差殊。故羽虫盛者，毛虫不育，毛虫盛者，鳞虫不育。知五行互用者，可以忘我。
养五藏以五行，则无伤也，孰能病之。归五藏于五行，则无知也，孰能痛之。
《八筹篇》：即吾心中可作万物，盖心有所之，则爱从之，爱从之则精从之。盖心有所结，先凝为水，心慕物涎出，心悲物泪出，心愧物汗出，无暂而不久，无久而不变，水生木，木生火，火生土，土生金，金生水，相攻相w，不可胜数。婴儿蕊女，金楼绛宫，青蛟白虎，宝鼎红炉，皆此物，有非此物存者。
《管子・四时篇》：东方曰星，其时曰春，其气曰风，风生木，与骨。南方曰日，其时曰夏，其气曰阳，阳生火，与气。中央曰土，土德实辅四时。西方曰辰，其时曰秋，其气曰阴，阴生金，与甲。北方曰月，其时曰冬，其气曰寒，寒生水，与血。
《子华子・大道篇》：火宿于心，炎上而排下，其神躁而无准，人之暴急以取祸者，心使之也。木宿于肝，触突于W而锐其神，狷束而无当，人之朴戆以取祸者，肝使之也。金宿于肺，訇而不屈，罄而不能仰也，其神阔疏而无法，人之吁决以取祸者，肺使之也。水宿于肾，瑟缩以凑险，其神伏而不发，人之j婀脂韦以取祸者，肾使之也。土宿于脾，磅R而不尽其渗漉也，下注而不止其神，好大而无功，人之重迟涩讷以取祸者，脾使之也。火气之喜明也，木气之喜达也，金气之喜辨也，水气之喜藏也，土气之喜发生也。事心者宜以孝，事肝者宜以仁，事肺者宜以义，事肾者宜以知，事脾者宜以诚，实而不诈，五物宿于其所喜。五事各施其所宜，外邪之不入，内究之不泄，夫是之谓善完。《文子・上德篇》：金之势胜木，一刃不能残一林；土之势胜水，一掬不能塞江河；水之势胜火，一酌不能救一车之薪。
《庄子・外篇》：木与木相摩则然，金与火相守则流。《说剑篇》：制以五行。
《吕子・名类篇二》曰：凡帝王者之将兴也，天必先见祥乎下民。黄帝之时，天先见大P、大蝼。黄帝曰：土气胜。土气胜故其色尚黄，其事则土。及禹之时，天先见草木，秋冬不杀。禹曰：木气胜。木气胜故其色尚青，其事则木。及汤之时，天先见金刃生于水。汤曰：金气胜。故其色尚白，其事则金。及文王之时，天先见火赤乌衔书集于周社。文曰：火气胜。故其色尚赤，其事则火。代火者必将水，天且先见水气胜。水气胜故其色尚黑，其事则水，水气至而不知数，备将徙于土。
《处方篇》：金木异任，水火殊事，阴阳不同，其为民利则一也。
《越绝书》：水之势胜金，阴气蓄积大盛，水据金而死。故金中有水。如此者岁大败，八谷皆贵。金之势胜木，阳气蓄积大盛，金据木而死。故木中有火，如此者岁大美，八b皆贱。金木水火更相胜，此天之三表者也。不可不察。〈又〉太阴，三岁处金则穰，三岁处水则毁，三岁处木则康，三岁处火则旱。
《史记・封禅书》：作伏祠，注四时，代谢皆以相生，而春木代水，水生木也。夏火代木，木生火也。冬水代金，金生水也。至秋则以金代火，金畏于火，故凡至庚日必伏。《汉书・五行志》：水之大数六，火七，木八，金九，土十。故水以天一为火二牡，木以天三为土十牡，土以天五为水六牡，火以天七为金四牡，金以天九为木八牡。阳奇为牡，阴耦为妃，故曰水火之牡也。大木之妃也。于易，坎为水，为中男；离为火，为中女；盖取诸此也。《礼乐志》：五行舞者，本周舞也。秦始皇二十六年，更名曰五行也。
《律历志》：协之五行，则角为木，五常为仁，五事为貌。商为金、为义、为言，徵为火、为礼、为视，羽为水、为智、为听，宫为土、为信、为思。〈又〉以阴阳言之，太阴者，北方北伏也。阳气伏于下，于时为冬，冬，终也。物终藏乃可称。水润下。知者谋，谋者重。故为权也。太阳者，南方南任也，阳气任养物，于时为夏，夏，假也。物假大乃宣平，火炎上，礼者齐，齐者平，故为衡也。少阴者，西方西迁也。阴气迁落物，于时为秋，秋，24也，物24敛乃成孰，金从革，改更也。义者成，成者方，故为矩也。少阳者，东方东动也，阳气动，物于时为春，春，蠢也。物蠢生乃动运，木曲直，仁者生，生者圜，故为规也。中央者，阴阳之内、四方之中，经纬通达，乃能端直于时，为四季土稼穑蕃息。信者诚，诚者直，故为绳也。五则揆物有轻重，圜方平直阴阳之义，四方四时之体，五常五行之象，厥法有品，各顺其方。而应其行职，在大行鸿胪掌之。〈又〉五星之合于五行，水合于辰星，火合于荧惑，金合于太白，木合于岁星，土合于填星。
《淮南子・原道训》：其德优天地而和阴阳，节四时而调五行。
《天文训》：壬午冬至，甲子受制，木用事，火烟青。七十二日，丙子受制，火用事，火烟赤。七十二日，戊子受制，土用事，火烟黄。七十二日，庚子受制，金用事，火烟白。七十二日，壬子受制，水用事，火烟黑。七十二日而岁终。〈又〉甲乙寅卯，木也。丙丁巳午，火也。戊己，四季土也。庚辛申酉，金也。壬癸亥子，水也。水生木，木生火，火生土，土生金，金生水。子生母曰义，母生子曰保，子母相得曰专；母胜子曰制，子胜母曰困。
《本经训》：天爱其精，地爱其平，人爱其情。天之精，日月星辰雷电风雨也。地之平，水火金木土也，人之情，思虑聪明喜怒也。
《主术训》：夫火热而水灭之，金刚而火消之，木强而斧伐之，水流而土遏之，唯造化者，物莫能胜也。
《兵略训》：奇正之相应，若水火金木之代为雌雄也。《说林训》：金胜木者，非以一刃残林也；土胜水者，非以一塞江也。〈又〉粟得水湿而热，甑得火而液，水中有火，火中有水。
《泰族训》：水火金木土谷，异物，而皆任。
《要略》：原人情，而不言大圣之德，则不知五行之差。《京氏易略》：寅中有生火，亥中有生木，巳中有生金，申中有生水；丑中有死金，戌中有死火，未中有死木，辰中有死水，土兼于中。〈又〉五行互用一吉一凶。〈又〉吉凶之义，始于五行。
《盐铁论・通有篇》：大夫曰：五行，东方木，而丹章有金铜之山；南方火，而交趾有大海之川；西方金，而蜀陇有名材之林；北方水，而幽都有积沙之地；此天地所以均有无、而通万物也。
《论篇》：大夫曰：文学，言刚柔之类，互胜相代生，易明于阴阳，书长于五行。春生夏长，故火生于寅木，阳类也。秋生冬死，故水生于申金，阴物也。四时五行迭废、迭兴，阴阳异类，水火不同器，金得土而成，得火而死，金生于巳，何说何言然乎。
《后汉书・郎传》：曰：汉三百载计历改宪，三百四岁为一德，五德千五百二十岁，五行更用王者随天，譬犹自春徂夏，改青服绛者也。
《风俗通义・五伯篇》：三统者，天地人之始，道之大纲也。五行者，品物之宗也。
《论衡・物势篇》：或曰：五行之气，天生万物。以万物含五行之气，五行之气更相贼害。曰：天自当以一行之气生万物，令之相亲爱，不当令五行之气反使相贼害也。或曰：欲为之用，故令相贼害，贼害相成也。故天用五行之气生万物，人用万物作万事。不能相制，不能相使，不相贼害，不成为用。金不贼木，木不成用。火不烁金，金不成器。故诸物相贼相利，含血之虫相胜服、相m噬、相啖食者，皆五行气使之然也。曰：天生万物欲令相为用，不得不相贼害也。则生虎狼蝮蛇及蜂虿之虫，皆贼害人，天又欲使人为之用邪。且一人之身，含五行之气，故一人之行，有五常之操。五常，五常之道也。五藏在内，五行气俱。如论者之言，含血之虫，怀五行之气，辄相贼害。一人之身，胸怀五藏，自相贼也；一人之操，行义之心，自相害也。且五行之气相贼害，含血之虫相胜服，其验何在。曰：寅木也，其禽虎也；戌土也，其禽犬也；丑未亦土也，丑禽牛，未禽羊也。木胜土，故犬与牛羊为虎所服也。亥水也，其禽豕也；巳火也，其禽蛇也；子亦水也，其禽鼠也；午亦火也，其禽马也。水胜火，故豕食蛇；火为水所害，故马食鼠屎而腹胀。曰：审如论者之言，含血之虫，亦有不相胜之效。午马也，子鼠也，酉鸡也，卯兔也。水胜火，鼠何不逐马。金胜木，鸡何不啄兔。亥豕也，未羊也，丑牛也。土胜水，牛羊何不杀豕。巳蛇也，申猴也。火胜金，蛇何不食猕猴。猴者，畏鼠也。m猕猴者，犬也。鼠水，猕猴金也。水不胜金，猕猴何故畏鼠也。戌土也，申猴也。土不胜金，猴何故畏犬。东方木也，其星苍龙也。西方金也，其星白虎也。南方火也，其星朱鸟也。北方水也，其星元武也。天有四星之精，降生四兽之体。含血之虫，以四兽为长，四兽含五行之气最较著。案龙虎交不相贼，鸟龟会不相害。以四兽验之，以十二辰之禽效之，五行之虫以气性相刻，则尤不相应。凡万物相刻贼，含血之虫则相服，至于相啖食者，自以齿牙顿利，b力优劣，动作巧便，气势勇桀。若人之在世，势不与适，力不均等，自相胜服。以力相服，则以刃相贼矣。夫人以刃相贼，犹物以齿角爪牙相触刺也。力强角利，势烈牙长，则能胜；气微爪短B，胆小距顿，则畏服也。人有勇怯，故战有胜负，胜者未必受金气，负者未必得木精也。孔子畏阳虎，S行流汗，阳虎未必色白，孔子未必面青也。鹰之击鸠雀，^之啄鹄雁，未必鹰、^生于南方而鸠雀、鹄雁产于西方也，自是b力勇怯相胜服也。一堂之上，必有论者。一乡之中，必有讼者。讼必有曲直，论必有是非。非而曲者为负，是而直者为胜。亦或辩口利舌，辞喻横出为胜；或诎弱缀O，蹇不比者为负。以舌论讼，犹以剑戟38也。利剑长戟，手足健疾者胜；顿刀短矛，手足缓留者负。夫物之相胜，或以b力，或以气势，或以巧便。小有气势，口足有便，则能以小而制大；大无骨力，角翼不劲，则以大而服小。鹊食猬皮，博劳食蛇，猬蛇不便也。蚊虻之力不如牛马，牛马困于蚊虻，蚊虻乃有势也。鹿之角足以触犬，猕猴之手足以搏鼠，然而鹿制于犬，猕猴服于鼠，角爪不利也。故十年之牛，为牧竖所驱；长仞之象，为越僮所钩，无便故也。故夫得其便也，则以小能胜大；无其便也，则以服于羸也。
《顺鼓篇》：春秋之义，大水，鼓用牲于社。说者曰：鼓者，攻之也。社，土也。五行之性，水土不同。以水为害而攻土，土胜水。
《论死篇》：水火烧溺。凡能害人者，皆五行之物。金伤人，木殴人，土压人，水溺人，火烧人。
《潜夫论・卜列篇》：古有阴阳，然后有五行。五帝右据行气以生人民，载世远乃有姓名。敬民名字者，盖所以别众猥而显此人尔。非以绝五音而定刚柔也。今俗人不能推纪本祖，而反欲以声音言语定五行，误莫甚焉。凡姓之有音也，必随其本生祖所王也。太木精承岁而王，夫其子孙咸当为角；神农火精承荧惑而王，夫其子孙咸当为徵；黄帝土精承镇而王，夫其子孙咸当为宫；少金精承太白而王，夫其子孙咸当为商；颛顼水精承辰而王，夫其子孙咸当为羽；虽号百变，音行不易。
《月令问答》：凡十二辰之禽，五时所食者，必家人所畜。丑牛、未羊、戌犬、酉鸡、亥豕、而已，其馀龙虎以下非食也。春，木王，木胜土，土王四季。四季之禽：牛属季夏，犬属季秋，故未羊可以为春食也；夏，火王，火胜金，故酉鸡可以为夏食也；季夏土王，土胜水，当食豕而食牛。土，五行之尊者；牛，五畜之大者，四行之牲无足以配土德者，故以牛为季夏食也。秋，金王，金胜木，寅虎非可食者，犬豕而无角，虎属也，故以犬为秋食也。冬，水王，水胜火，当食马而礼不以马为牲，故以其类而食豕也。
《数术记遗・五行算》：以生兼生，生变无穷。〈注〉五行之法，水元生数一，火赤生数二，木青生数三，金白生数四，土黄生数五，今为五行算色别九枚，以五行色数相配为算之位。假令九亿八千七百六十五万四千三百二十一者，则以白算配黄，为九亿；以青算配黄，为八千；以赤算配黄，为七百；以元算配黄，算为六十以一黄算为五万，以一白算为四千，以一青算为三百，以一赤算为二十，以元算为一也。故曰以生兼生，生变无穷。
《参同契》：赏罚应春秋，昏明顺寒暑。爻辞有仁义，随时发喜怒。如是应四时，五行得其理。
《明知两窍章》：金为水母，母隐子胎；水为金子，子藏母胞。
《二土全功章》：黄土，金之父；流珠，木之子。水以土为鬼，土镇水不起。朱雀为火精，平调胜负。水盛火消灭，俱死归厚土。金性不败朽，故为万物宝。术士伏食之，寿命得长久。土游于四季，守界定规矩。金砂入五内，雾散若风雨。薰蒸达四肢，颜色悦怿好。发白皆变黑，齿落生旧所。老翁复丁壮，老妪成g女。改形免世厄，号之曰真人。
《水火性情章》：推演五行数，较约而不繁。举水以激火，奄然灭光明。日月相薄蚀，常在朔望间。水盛坎侵阳，火衰离书昏。阴阳相饮食，交感道自然。名者以定情，字者以性言。金来归性初，乃得称还丹。
《养性立命章》：九还七返，八归六居，男白女赤，金火相拘，则水定火，五行之初。
《流珠金华章》：五行错王，相据以生。火性销金，金伐木荣，三五与一，天地至精。
《如审遭逢章》：五行相克，更为父母。母含滋液，父主禀与。
《男女相胥章》：金化为水，水性周章；火化为土，水不得行。
《四者混沌章》：丹砂木精，得金乃并。金水合处，木火为侣，四者混沌，则为龙虎。龙阳数奇，虎阴数偶；肝青为父，肺白为母；肾黑为子，离赤为女；脾黄为祖，子五行始，三物一家，都归戊己。
《魏刘邵人物志》：凡有血气者，莫不含元一以为质，禀阴阳以立性，体五行而著形。〈又〉若量其材质，稽诸五物。五物之徵，亦各著于厥体矣。其在体也，木骨、金筋、火气、土肌、水血，五物之象也。〈又〉五常之别，列为五德。是故温直而扰毅，木之德也；刚塞而义，金之德也；愿恭而理敬，水之德也；宽栗而柔立，土之德也；简畅而明砭，火之德也；虽体变无穷，犹依乎五质。
《博物志》：石者，金之根。甲石流精以生水，水生木，木含火。〈又〉旧洛阳字作水边，各汉火行也。忌水故去水而加隹。又魏于行次为土，水得土而流，土得水而柔，故复去隹加水，变雒为洛焉。
《禽经》：色合五行。〈注〉仓鹰之属，以象东方木行；朱鸟之属，以象南方火行；黄鸟之属，应土行以象季夏；白鹭之属，以象西方金行；元鸟以象北方水行。
《搜神记》：天有五气，万物化为。木清则仁，火清则礼，金清则义，水清则智，土清则思，五气尽清圣德备也。木浊则弱，火浊则淫，金浊则暴，水浊则贪，土浊则顽，五气尽浊，民之下也。
《刘子・崇学篇》：金性苞水，木性藏火，故金则水出，钻木而火生。
《隋书・律历志》：万物人事，非五行不生，非五行不成，非五行不灭。
《唐书・天文志》：木金得天地之微气，其神治于季月；水火得天地之章气，其神治于孟月；故章道存乎至，微道存乎终，皆阴阳变化之际也。
《钟吕传道记・论五行》：吕曰：所谓五藏之气，而曰金木水火土；所谓五行之位，而曰东西南北中；若此如何得相生相成，而交合有时乎。采取有时乎。愿闻其说。钟曰：大道既判，而生天地。天地既分，而列五帝。东曰青帝，而行春令，于阴中起阳，使万物生；南曰赤帝，而行夏令，于阳中生阳，使万物长；西曰白帝，而行秋令，于阳中起阴，使万物成；北曰黑帝，而行冬令，于阴中进阴，使万物死。四时各凡十日，每时下十八日。黄帝生之。若于春时助成，青帝而发生；若于夏时接序，赤帝而长育；若于秋时资益，白帝而结立；若于冬时制摄，黑帝而严示。五帝分治，各主七十二日。合而三百六十日，而为一岁。辅弼天地以行于道。青帝生子而曰甲乙，甲乙，东方木；赤帝生子而曰丙丁，丙丁，南方火；黄帝生子而曰戊己，戊己，中央土；白帝生子而曰庚辛，庚辛，西方金；黑帝生子而曰壬癸，壬癸，北方水。见于时而为象者，木为青龙，火为朱雀，土为勾陈，金为白虎，水为元武。见于时而生物者，乙与庚合春，则有榆青而白，不失金木之色；辛与丙合秋，则有枣白而赤，不失金火之色；乙与庚合夏末秋初，有瓜青而黄，不失水土之色；丁与壬合夏，则椹赤而黑，不失水火之色；癸与戊合冬，则有橘黑而黄，不失水土之色。以类推求，五帝相交，而见于时者，生在物者，不可胜数。吕曰：五行在时，若此五行在人，如何。钟曰：惟人者，头圆足方，有天地之象；阴降阳升，有天地之机；肾为水，心为火，肝为木，肺为金，脾为土，若以五行相生，则水生木，木生火，火生土，土生金，金生水，生者为母，受生者为子。若以五行相w，则水w火，火w金，金w木，木w土，土w水，w者为夫，受w者为妻。以子母言之，肾气生肝，气肝气生心气，心气生脾气，脾气生肺气，肺气生肾气；以夫妻言之，肾气w心气，心气w肺气，肺气w肝气，肝气w肾气，肾者心之夫，肝之母，脾之妻，肺之子；肝者脾之夫，心之母，肺之妻，肾之子；心者肺之夫，脾之母，肾之妻，肝之子；肺者肝之夫，肾之母，心之妻，脾之子；脾者肾之夫，肺之母，肝之妻，心之子，心之见于内者，为脉；见于外者，为色。以寄舌为门户，受肾之制伏而驱用于肺，盖以夫妇之理如此。得肝则盛，见脾则减，盖以子母之理如此。肾之见于内者，为骨；见于外者，为发，以两耳为门户，受脾之制伏而驱用于心，盖以夫妇之理如此。得肺则盛，见肝则减，盖以子母之理如此。肝之见于内者，为筋；见于外者，为爪，以眼为门户，受肺之制伏，而驱用于脾。盖以夫妇之理如此。见肾则盛，见心则减，盖以子母之理如此。肺之见于内者，为肤；见于外者，为毛，以鼻穴为门户，受心之制伏，而驱用于肝，盖以夫妇之理如此。得脾则盛，见肾则减，盖以子母之理如此。脾之见于内为藏，均养心肾肝肺；见于外者，为肉，以唇口为门户，呼吸定往来，受肝之制伏，而驱用于肾，盖以夫妇之理如此。得心则盛，见肺则减，盖以子母之理如此。此是人之五行相生相w，而为夫妇、子母傅气衰旺，见于此矣。吕曰：心，火也，如何得火下行。肾，水也，如何得水上升。脾，土也，土在中而承火则盛，莫不下w于水乎。肺，金也，金在上而下接火则损，安得有生于水乎。相生者递相问隔，相w者亲近难移，是此五行自相捐w，为之奈何。钟曰：五行归原，一气接引，元真升举而生真水，真水造化而生真气，真气造化而生阳神，始以五行定位，而有一夫一妇。肾，水也，水中有金。金本生水，下手时要识水中金；水本嫌土，采药后要得土归水。龙乃肝之象，虎本肺之肾，阳龙出于离宫，阴虎生于坎位，五行逆行，气传子母，自子至午乃曰阳时生阳；五行颠倒，液行夫妇，自午至子乃曰阴中炼阳。阳不得阴不成，到底无阴而不死；阴不得阳不生，到底阴绝而寿长。
《论还丹》：吕曰：所谓小还丹者，何也。钟曰：小还丹者，本曰下元；下元者，五藏之主，三田之本。以水生木，木生火，火生土，土生金，金生水，既相生也，不差时候，当生而引未生，如子母之相爱也。以火w金，金w木，木w土，土w水，水w火，既相w也，不失分度，当w而补未w，如夫妇之相合也。〈又〉吕曰：所谓七返还丹而九转还丹者，何也。钟曰：五行生成之数，五十有五。天一，地二，天三，地四，天五，地六，天七，地八，天九，地十。一三五七九，阳也；共二十五；二四六八十，阴也，共三十。自肾为始，水一，火二，木三，金四，土五，此则五行生之数也。三阳而二阴。自肾为始，水六，火七，木八，金九，土十，此则五行成之数也。三阴而二阳。人身之中共有五行生成之道，水为肾，而肾得一与六也；火为心，而心得二与七矣；木为肝，而肝得三与八矣；金为肺，而肺得四与九矣；土为脾，而脾得五与十矣。
《论朝元》：钟曰：一气运五行，五行运六气。先识者，阴与阳。阳有阴中阳，阴有阳中阴；次识者，金木水火土，而有水中火，火中水，水中金，金中木，木中火，火中土。《吕真人本传》：洞宾问：水火龙虎曰身，中有君火、臣火、民火。真火出于水中，恍恍惚惚，其中有物，视之不可见，取之不可得。真水生于火中，杳杳冥冥，其中有精，见之不可留，留之不可住。肾，水也，水中有气，名曰真火。心，火也，火中生液，名曰真水。以水生木，肾气足而肝气生，以绝肾之馀阴，而气过肝时，即为纯阳。藏真一之水，恍惚名真龙，以火w金，心液盛而肺液生，以绝心之馀阳，而液到肺时，即为纯阴。藏真阳之气，杳冥名真虎，气中取水，水中取气，日得黍大归于黄庭，此大丹也。
岑羲为敬晖等，论武氏宜削去王爵，表帝王之历数，必应乎五行。水盛则火衰，木衰则金盛，天地之运也。必合乎四时。春往则夏来，暑退则寒集，则知五行之数，帝王不可违。违之则宗社不安，生人不理；四时之序，天地不能变，变之则霜露不均，水旱交错。
《天隐子・斋戒篇》：夫人禀五行之气，而食五行之物，实自胞胎有形，已呼吸精血，岂可去食而求长生。《谭子・化书》：动静相磨，所以化火也；燥湿相蒸，所以化水也。水火相勃，所以化云也；汤盎投井，所以化雹也；饮水雨日，所以化虹霓也；小人由是知阴阳可以召五行，可以役天地，可以别构日月，可以我作有闻。是言者，必将以为诞夫民之形也。头圆而足方，上动而下静，五行运于内，二曜明于外，斯亦别构之道也。儒有讲五常之道者，分之为五事，属之为五行，散之为五色，化之为五声，俯之为五岳，仰之为五星，物之为五金，族之为五灵，配之为五味，感之为五情。所以听之者，若醯鸡之游太虚，如井蛙之浮沧溟，莫见其鸿髦涯，莫测其浩渺之程。日暮途远，无不倒行，殊不知五常之道一也。忘其名则得其理，忘其理则得其情，然后牧之以清静，栖之以杳冥。使混我神气，符我心灵，若水投水不分其清，若火投火不间其明，是谓夺五行之英，盗五常之精，聚之则一芥可包，散之则万机齐亨。其用事也，如酌醴以投器；其应物也，如悬镜以鉴形。于是乎变之为万象，化之为万生，通之为阴阳，虚之为神明，所以运帝王之筹策，代天地之权衡，则仲尼其人也。
琥珀不能呼腐芥，丹砂不能入鹘穑磁石不能取惫铁，元气不能发陶炉。所以大人善用五行之精，善夺万物之灵，食天人之禄，驾风马之荣。其道也，在忘其形而求其情。
《续博物志》：自古帝王五运之次有二说，邹衍以五行相胜为义，刘向则以相生为义。汉魏共尊刘说。〈又〉物《理论云》：水土之气升为天。
《关氏易传》：蓍，不止法天地而已，必以五行运于中焉。《五代史・司天考》：五行用事，置四立之节，而命之即春木、夏火、秋金、冬水，用事之初也。置四季之节，各以维策加之，即土用事也。

[book_title]乾象典第二十三卷
五行部杂录二
《宋史・天文志》：天柱五星，在东垣下，一曰法五行。《击壤集・观物吟》：水雨霖，火雨露，土雨鳎石雨雹。水风凉，火风热，土风和，石风冽。水云黑，火云赤，土云黄，石云白。水雷，火雷，土雷连，石雷霹。《路史・五姓纪》：治在五方，司五类〈注〉五行之象类。《云笈七签》：黄庭遁甲缘身经：五藏六府，各有神主。精禀金火，气谐水木。〈又〉夫胆者，乘阴之气，秉金之精，故主于杀。杀则悲，故人之悲者，金生于水，目中堕泪也。夫心主火，胆主水，火主辛，水主苦。所以人有疲者，即言辛苦。故为水火二气相背，则火得木而煎，阴阳交争，水胜于火，故目泪出。
《太上老君・内观经》：父母和合，人受其生始：一月为胞，精血凝也；二月为始，形兆胚也；三月阳神为三魂，动以生也；四月阴灵为七魄，静镇形也；五月五行分藏，以安神也。
《老君说五戒》：老君曰：在天为五纬，天道失戒则见灾祥；在地为五岳，地道失戒则百谷不成；在数为五行五数，失戒则水火相薄，金木相伤；在治为五帝，五帝失戒则祚夭身亡；在人为五藏，五藏失戒则性发狂。〈又〉是五戒于此而顺于彼。故煞戒者，东方木也，受生气，尚于长养，而人犯煞，则肝受其害。盗戒者，北方水也，太阴之精主于闭藏，而人为盗，则肾受其殃。淫戒者，西方金也，少阴之质，男女真固，而人好淫，则肺受其l。酒戒者，南方火也，太阴之气，物以之成，而人好酒，则心受其毒。妄语戒者，中央土德，而人妄语，则脾受其辱。五德相资，不可亏缺。
《元气论》：夫一含五气：软气为水，水数一也；温气为火，火数二也；柔气为木，木数三也；刚气为金，金数四也；风气为土，土数五也。〈又〉至多莫若水，至空莫若土，至华莫若木，至实莫若金，至无莫若火。〈又〉真人云：圣人知元气起于子，生于肾，胞于巳，胎于午。故存于心，息于火，养于未土，生于申金，沐浴于酉，冠带于戌土，官荣于亥，帝王于子水，衰于土丑，病于木寅，死于震卯，墓于巽辰。墓即葬也，葬者，藏也，归也，终也。元气元始于水，归终于风，藏风于土，是谓归魂。是知土藏其风，风藏其土，土藏其水，水藏其土，土藏其火，火藏其土，土藏其木，木藏其土，土藏其金，金藏其土。木所以墓在未土，金所以墓在丑土，土能藏木金水火，而土亦自归于土。故墓亦在辰土，是谓还元返本，归根复命之道。〈又〉若一身内外疾病之处，以意存金木水火土，五色相刻相生，以意注之，无不立愈。
《服五方灵气法》：大指属土，食指属火，中指属水，无名指属金，小指属木。
《谷神妙气诀》：肝为木宫，心为火宫，肺为金宫，肾为水宫，脾为土宫。〈又〉夫木气有所生，火气有所长，金气有所杀，水气有所灭。何以明之，春三月，万萌皆簇地而生，是故知木气有所生；夏三月，万木皆成大，故知火气有所长；秋三月，万物皆死，故知金气有所杀；冬三月，巢虫蛰蚁动皆飞走，故知水气有所藏灭。夫木气有所生，木荣有华而死者，何。自妻来女归，春三月木王，甲召乙归得金，故亦有所游。夏三月有所长，土有所生麦中死者，何。辛为丙妻，金气出辛，为有所杀。椹所以先青后赤，至熟其黑者，何。生故先青后黑，火生其气赤熟。黑者何。丁为壬妻，丙召丁归，得水气，故令黑。枣先白，至熟而赤者，何。始入七月被金，故白；熟赤者，辛为丙妻，为庚召，辛归，得火气，故令赤。金气有所杀，至秋八月，荠菱而生者，何。乙为庚妻，以得木气，故有所生。乙为庚妻，以青入白为缥夫；五行更为夫妻者，何。皆有威制，故土欲东游，木往克之，故戊嫁己为甲妻；木欲西游，金往伐之，故甲嫁乙为庚妻；金欲南游，火往杀之，故庚嫁辛为丙妻；火欲北游，水灌而灭之，故丙嫁丁为壬妻；水欲南游，土往遏之，故壬嫁癸为戊妻矣。夫五行有相刑灭毁或死者，何。木之穿，土不毁；火之烧，金不灭。木火者，仁，阳气，好生不杀；金之伐，木死；水灌火死。皆阴气，好贪，故所刑皆死。
《大还丹秘契图》：夫五行者，水生木，水银也，非世间水银；木生火，朱砂也，非世间朱砂；火生土，神气化生，非世间土；土生金，白金也，非世间金；金生水，黑水也，非世间水。
《道生旨》：神之灵，是谓气为母，神为子。道干既育，万物成体。子母既长，不可同处，须放其子之造化，成其窟宅，然母亦安矣。神又须物引而离其母，乃借水之两点气，如肾之数神，以阳光守而凝之。然又虑水之盛，兼五行不足，无以成物，而假土来克其水。虑土克其水尽，又假木来克其土。虑木克其土尽，又假金来克其木。虑金克其木尽，又假火来克其金。火若克其金尽，即内以水救之。是谓转相生转，相制成物。是谓人之眼，眼者与天地合体，五行足矣。所以眼当中，黑水也。次黄土也。次青木也。次白金也。次赤火也。其视明也，五色既成，阳神乃寄光于其上，是谓神光焉。眼之位属肝者，缘光明如日，日出东方，肝在东方而属木，故肝藏得而管之。
《梦溪笔谈》：信州铅山县，有苦泉流以为涧。挹其水熬之，则成胆矾。烹胆矾则成铜。熬胆矾，铁釜久之，亦化为铜。水能为铜，物之变化固不可测。按黄帝素问，有天五行、地五行。土之气，在天为湿。土能生金石，湿亦能生金石，此其验也。又石穴中，水所滴皆为钟乳殷孽；春秋分时，汲井泉则结石花；大卤之下，则生阴精石。皆湿之所化也。如木之气，在天为风。木能生火，风亦能生火。盖五行之性也。〈又〉世之言五行消长者，止是知一岁之间。如冬至后，日行盈度为阳；夏至后，日行缩度为阴；二分行平度。殊不知一月之中，自有消长。望前月行盈度为阳，望后月行缩度为阴，两弦行平度，至如春木夏火秋金冬水，一月之中亦然。不止月中，一日之中亦然。《素问》云：疾在肝，寅卯患，申酉剧；病在心，巳午患，子亥剧。此一日之中，自有四时也。安知一刻一分、一刹那之中，无四时耶。又安知十年百年、一纪一会、一元之间，又岂无大四时耶。又如春为木，九十日间，当消长。不可云三月三十日亥时属木，明日子时顿属火也。
《论语拾遗》：性之必仁，如水之必清，火之必明。然方土之未去也，水必有泥；方薪之未尽也，火必有烟。土去则水无不清，薪尽则火无不明矣。人而至于不仁，则物有以害之也。君子无终食之间违仁，非不违仁也，外物之害既尽，心一而不杂，未尝不仁也。
《晁氏客话》：水土二行，各兼信智。
《贵耳集》：郑裨灶曰：妃以五。成注云：陈，颛顼之后，故为水属。火畏水，故为之妃。火，心星也。水得妃而兴，陈则楚相妃合也。五行各相配合，得五而成五。及鹑火，火盛水衰。
鼠璞桃者，五行之精，压伏邪气，制百鬼。
《扪虱新话》：李长吉尝语：余昔问罗畴老，洪范：金曰从革。新义云能从能革。而荆公洪范传又云：金性能从，惟革者之所化。二义不同，未知孰是。畴老云：譬如释迦十大弟子，各说第一义。二说皆通，无可拣者。余谓：王氏之学，率以一字一句。较其同异，而父子之论，自不能一如此。
《挥麈后录》：元符末，崇信道教，经营艮岳。客曰：岳有五焉，今益其一在于五行，数则差矣。主人曰：客不闻，五行在天，乃六气。
《暇日记》：李诚明仲言：堂屋前要不背三阳。今人家作伫廊，非也。始冀为水，水生木则青徐次之，木生火则荆扬次之，火生土兖豫次之，土生金梁雍终焉。此九州五行之序。
《容斋续笔》：木绝于申，故缸种训，为木自毙。水土绝于巳，故汜字之训，说文以为穷渎。圮字之训为岸，圮及覆。火衰于戌，故灭为灭。金衰于丑，故钮为键闭。制字之义昭矣。
《容斋四笔》：六十甲子纳音之说，术家多不能晓原。其所以得名，皆从五音所生，有条不紊，端如贯珠。盖甲子为首，而五音始于宫。宫土生金，故甲子为金。而乙丑以阴从阳，商金生水，故丙子为水。而丁丑从之，角木生火，故戊子为火。徵火生土，故庚子为土。羽水生木，故壬子为木。而己丑辛丑癸丑各从之。至于甲寅，则纳音起于商。商金生水，故甲寅为水。角木生火，故丙寅为火。徵火生土，故戊寅为土。羽水生木，故庚寅为木。宫土生金，故壬寅为金。而五卯各从之。至甲辰，则纳音起于角。角木生火，故甲辰为火。徵火生土，故丙辰为土。羽水生木，故戊辰为木。宫土生金，故庚辰为金。商金生水，故壬辰为水。而五巳各从之。宫商角既然，惟徵羽不得居首，于是甲午复如甲子，甲申如甲寅，甲戌如甲辰，而五未、五酉、五亥，亦各从其类。五行运化，如甲己化真土之类，若推求其义，无从可得，盖只以五虎元所生命之。如甲己之年，丙作首，谓丙寅月建也。丙属火，火生土，故甲己化真土。乙庚之岁，戊为头，谓戊寅月建也。戊属土，土生金，故乙庚化真金。丙辛寄向庚寅去，庚属金，金生水，故丙辛化真水。丁壬，壬位顺行流，壬属水，水生木，故丁壬化真木。戊癸但向甲寅求，甲属木，木生火，故戊癸化真火。此二说，皆得之莆田郑景。实顷在馆中，见魏几道谈五行纳音，亦然。《朱子语类》：叔器问：经世书水火土石，石只是金否。曰：他分天地间物事皆是四，如日月星辰，水火土石，雨风露雷，皆是相配。又问：金生水，如石中出水，是否。曰：金是坚凝之物，到这里坚实后，自拶得水出来。《笋谱》：笋者，竹之箬也。竹根曰鞭，鞭节之间乳赘而生者，竹属，兼草而木，偕少阳之气欤。故初种，根食土而下，求乎母也。母，水也。而润下得水而生也。及擢笋冒土而上，爱乎子也。子，火也。而炎上钻竹而生火也。《蠡海集》：雪为阴之极全，得水之成数。雪花每每皆六出。霜雪者，雨露之凝结，水从金生，气盈而见母，是以霜雪色皆白也。
雨露，霜雪之化也，金为气始，天降气，是因其色，而可知前言气为金，金乃水之母，气盈而其色见，亦此义也。
北斗位北而得七，为火之成数；南斗位南而得六，为水之成数。此乃阴阳精神交感之义也。
木强而金弱，生气升而发于声。金强而木弱，杀气降而见于形。故春则雷鸣，秋则霜陨。
水味咸，水性然也。而海水独苦咸，盖亢极而反之义也。水极则反火，乃为咸苦。然遇土而煎熬为盐，则纯咸矣。是藉土以制其太过，遂能复其本性云。
禽兽之音偏于一，故无智。虽有智，亦偏一。巧舌纵多，转声亦不具五音也。人之音，外配五行，内应五藏，各无欠缺。故人，万物之灵也。
人得五行之全，故众体具，命体具，则无物不啖。庶物得五行之偏，故无纯体，无纯体，则刍者不豢，豢者不刍，食粒者不嗜肉，嗜肉者不食粒。
人禀五行之全，故五音备；物不能得五行之全，必有所偏受。
五藏之所主，心主臭，肝主色，脾主味，肺主声，肾主液。肝之窍通于目，故能视色；脾之窍通于口，故能知味；肾之窍通于耳，而耳能听音声者，何也。肺之窍通于鼻，而鼻能嗅香臭者，何也。难经亦已尝言之矣。乃以金生于巳，水生于申配之。今思五行五气，死中有生之义存焉。夫耳为肾之窍，属子；阳金死于子，而阴金生鼻，为肺之窍，属酉；阳火死于酉，而阴火生。是以耳虽肾窍，而能司听；鼻虽肺窍，而能司臭也。心之窍通于舌，虽心窍而津液生之，则又心肾交媾，水火既济，阴阳升降之义存焉。
马蜥之虫，至秋而鸣。秋之令金也，虫色绿木也。金木相轧以为声，然以两股击羽翼而鸣，金木傍击之谓也。
五行之序，有以木火土金水为言者，有以水火木金土为言者。一则取其相生之序，一则取其天地始生之序。世皆以金木水火土为序而言者，众矣。盖金为气之母，天体乾金也，人肺管摄诸藏亦金也。大言天地，小言人身，莫不先受乎气，故为五行之先，不亦宜乎。万物未尝无对待，故水次金；水火，阴阳之正也，故又次；木土为万物之基，故又以为终。古人示人之意，亦深切矣。盖物得气方生，故木次金；既生，然后有阴阳，故水火次木；阴阳已备，形质纯全，故土居其终。或问：五行相生，惟金生水难明。盖金者，气也。水生于气聚，故金生水也。又云：天者，金之体；星者，金之精。气降于天，则为雨；气出于地，则为泉。天为阳变化，故或雨D；地为阴守常，故泉流不息。
纳音之说有一，法见于内经论奥。然其中亦欠详备，故复取其说，而撮其长者，以立一家之论。盖甲子为取乙丑以为妻，隔八而生子，阳生阳为男，阴生阴为女也。至壬申为甲之男，至癸酉为乙之女。壬申癸酉庚辰辛巳亦然。自庚辰辛巳数三转而向南，为戊子己丑火。自戊子阳火隔八而生丙申男，己丑阴火隔八而生丁酉女，丙申丁酉至甲辰乙巳亦然。又自甲辰乙巳数三转而向东，为壬子癸丑木。自壬子癸丑至庚申辛酉，自庚申辛酉至戊辰己巳亦然。又自戊辰己巳数三转而向北，为丙子丁丑水。自丙子丁丑至甲申乙酉，自甲申乙酉至壬辰癸巳亦然。又自壬辰癸巳数三转而中央，为庚子辛丑土。自庚子辛丑至戊申己酉，自戊申己酉至丙辰丁巳亦然。又自丙辰丁巳数三转而向西，则复为金矣。夫金为气之始，金有声，声宣气，是以乐必以金先之也。人之身亦然。肺经为诸藏先，是以有纳音之意焉。然五行各行三者，三生万物之义也。气生金，金出矿，须火以成材。火资木以骄焰，木藉水而生荣，五行皆赖土以成立。故火木水土为次序也。
天一生水，地二生火，天三生木，地四生金，天五生土。一二水火之生，形具而质未全，故水有乾涸，火有灰烬，其耗也速。三四金木之生，形质始具，故木之枯朽，金之剥蚀，其耗也迟。至五土而形质全备，故亘古而无耗也。
五行惟火无定著，由木而见形，依土而附质，因金而显性，遇水而作声。火随五行而发见，有阴阳之分焉。阴则有形而无质，阳则形质皆全备。水土阴也，巨海夜有火光，旷野夜有火，近之则方无，乃有形无质者也。金木阳也，钻斫竹木而生，戛击金石而出，皆能焚燎，乃有形复有质，形质全备者也。故曰有阴阳之分焉。
水火乃阴阳之极，坎离之象著。坎内含一阳生气也，故水中能容物；离中含一阴死气也，故火中不容物。万物之所以为生者，必由气。气者何，金也。金受气，顺行则为五行之体，逆行则为五行之用。顺行为五行之体者，金生水，水生木，木生火，火生土。冬至起历之元，自冬而春，春而夏，夏而长夏，长夏而归于秋，返本归原而收敛也。逆行为五行之用者，金出矿，而从革于火以成材，成材则为有生之用。然火非木不生，必循木以继之，木必依水以滋荣，水必托土以止畜。故木而水，水而土，是则四行之数。土以定位，故大挠作甲子，分配五行为纳音，盖金能受声而宣气故也。生克制化，古今脍炙人口。然生克化皆易见，独制字则难明。盖制，缘生中有克，克中有用也。凡生中有克者，谓如木生火，火尽则木为灰烬；火生土，土盛则火被遏灭；土生金，土盛则遭其埋没；金生水，水盛则必沉溺；水生木，水盛则又漂流。盖虽生而反忌，此所谓生中有克。凡克中有生者，谓如木克土，土厚则喜木克，是为秀茸山林；土克水，水盛则喜土克，是为撙节堤防；水克火，火盛则喜水克，是为既济成功；火克金，金盛则喜火克，是为锻炼成材；金克木，木盛则喜金克，是为斧斤巯鳌８且蚩艘晕美，此所谓克中有用。故称之曰制者，乃不拘于生克之中也。
昔闻先辈云：金生水，五金岂能生水乎。盖金即天星，凡见天星则雨，是以星应金，金生水也。予独为求尽，夫金生水者，金为气母，在天为星，在地为石，天垂象，地赋形，故石上云而星降雨。天地气交，星者气之精，石者气之形，精气合而水生焉。又按天文志，以星动摇而为风雨之候，石津湿而为雨水之应，此非金生水乃气化之义欤。五行以气为主，是以五行之序，金为首也。
六十花甲子者，未知始于何人。凡称其姓名，未审其实否，或曰娄景，或曰东方朔，难以为信。其有注释，亦未见亲切，不得其要领故也。予因思之，五行之中干支配合，干寓其气，支寓其位，斯理生焉。是故甲乙为气之始，丙丁为气之壮，戊己为气之化，庚辛为气之成，壬癸为气之终。子丑幽阴，寅卯生发，辰巳长养，午未高明，申酉死绝，戌亥休息。错综配合，以成花甲子之名。其间旁引例取，又存乎权，但归于理，不可一途而取也。甲子乙丑，海中金。甲乙，金气之始。子丑，北方幽阴之乡，幼稚之金沉于水底，故曰海中金。壬寅癸卯，金箔金。壬癸，金气之终。气终则致用。致用之金，位于东方金气死绝之地，故曰金箔金。庚辰辛巳，白J金。庚辛，金之成。寄托辰巳生养之地，天干复连其色，西方之行纯乎得宜，故曰白J金。甲午乙未，砂石金。甲乙，金气之始。午未，南方离明火乡，弱金岂能胜旺火，故曰砂石金。壬申癸酉，剑锋金。壬癸，金气之终，成质之金，位于西方旺地，遂其肃杀之用，故曰剑锋金。庚戌辛亥，钗钏金。庚辛，金气之成，居于戌亥休息之乡，玩成其质以充其用，故曰钗钏金。壬子癸丑，桑柘木。壬癸，木气之终，位于北方，依傍母乡，得以滋养而茂荣，故曰桑柘木。庚寅辛卯，松柏木。庚辛，木气之终，居于生发旺乡，挺然独秀，凌霜傲雪，故曰松柏木。戊辰己巳，大林木。戊己，木气之化，居东南长养之方，丛生竞茂，故曰大林木。壬午癸未，杨柳木。壬癸，木气之终，处于南维火位，耗散真化，空虚不实，故曰杨柳木。庚申辛酉，石榴木。庚辛，木气之成，成于死绝之地，体虽柔弱，成气有归，则子实繁多，故曰石榴木。戊戌己亥，平地木。戊己，不意之化，化临长生休息之间，得遂其性，故曰平地木。丙子丁丑，涧下水。丙丁，水气之壮，下临坎宫，壮气宣行，源源不绝，故曰涧下水。甲寅乙卯，大溪水。甲乙，水气之始，处乎生发山林之地，注泻无穷，故曰大溪水。壬辰癸巳，长流水。壬癸，水气之终，辰巳长养东南，水所奔赴无有休息，故曰长流水。丙午丁未，天河水。丙丁，水气之壮，处乎南离高明之位，水行天上，故曰天河水。甲申乙酉，井泉水。甲乙，水气之始，加于长生母乡，来之不穷，用之不竭，故曰井泉水。壬戌癸亥，大海水。壬癸，水气之终，至于戌亥休息之所，终聚不散，故曰大海水。戊子己丑，霹雳火。戊己，火气之化，伏以坎水幽阴微而著，变化不穷，故曰霹雳火。丙寅丁卯，炉中火。丙丁，火气之旺，临于长生母地，得其所养，故曰炉中火。甲辰乙巳，覆灯火。甲乙，火气之始，气质微而稚弱，位属长养，处乎风木之间，虽明而不显，故曰覆灯火。戊午己未，天上火。戊己，火气之化，升于南离旺乡，威势赫烈，以遂炎上，故曰天上火。丙申丁酉，山下火。丙丁，火气之壮，临于西方，衰降死绝，而炎上之用退f，故曰山下火。甲戌乙亥，山头火。甲乙，火气之始，而居戌亥休息之乡，归于无用，犹野火然，况戌亥久为乾元尊首之上，故曰山头火。庚子辛丑，壁上土。庚辛，土气之成，位于子丑，水土之交，泥涂之类，未能为生育之用，故曰壁上土。戊寅己卯，城头土。戊己，土气之化，寅卯生发，山林之傍效力，故曰城头土。丙辰丁巳，沙中土。丙丁，土气之壮，辰巳木火长养之间，充极乾燥，不能成稼穑之功，故曰沙中土。庚午辛未，路傍土。庚辛，土气之成，气充离明之地，任载驱驰，故曰路傍土。戊申己酉，大驿土。戊己，土气之化，气化而得长生之位，力胜厚重，又申传送，故曰大驿土。丙戌丁亥，屋上土。丙丁，土气之壮，托于母墓，休息而不用，寓于乾尊之上，故曰屋上土。
五行纳音，乃取先天之数，总算天干地支阴阳双位，得其数而以五除之，以馀而定五行。古之洪范五行，一水、二火、三木、四金、五土。今用一为火、二为土、三为木、四为金、五为水，金木自然之声，不假施为而得。故从旧火为地二之行，水沃之而后有声，是以火居一，土居二，木居三，金居四，水居五。此乃缘声而取义也。受者，纳也；声者，音也。故曰纳音焉。假如甲子乙丑金者，甲得九，子得九，乙得八，丑得八，共三十四，除去五六三十，所馀者四，故为金。丙寅丁卯火者，丙得七，寅得七，丁得六，卯得六，共二十六，除去五五二十五，所馀者一，故为火。戊辰己巳木者，戊得五，辰得五，己得九，巳得四，共二十三，除四五二十，所馀者三，故为木。庚午辛未土者，庚得八，午得九，辛得七，未得八，共三十二，除去五六三十，所馀者二，故为土。又如丙子丁丑水者，丙得七，子得九，丁得六，丑得八，共三十，数足五不用除也，故为水也。馀仿此。
南北二政，南有二而北有八者，北从五行化气，以配五音而立五义者焉。甲己化土宫而为君，君临南面。乙庚化金商而为臣，丙辛化水羽而为物，丁壬化木角而为民，戊癸化火徵而为事。臣民物事，奉上承命，安得不北面乎。是以南政有二而北政有八。况土为万物之祖，而为四行之主也夫。
九月二十八日，为五显之生辰。盖五显者，五行五气之化也。
窃尝观心字之为义，大有旨哉。其为象也，左点以配木，右点以配金，在上之点微挠而尖锐，以配火，在下则曲勾而挠起，以配水。此四行岂不亲切乎。又况苍龙、白虎、朱雀、元武四神，各司其位，元武之神二物，故在下之象为最多，肾亦二枚也。土寄其间，亦水土同行之义欤。
《陈显微周易参同契序》：金者，五行之极。五行相生，至金而极。天一生水，水生木，木生火，火生土，土生金。金最后生，备五行之气，造化之功用全矣。金之为宝，F之得水，击之得火，其柔象木，其色象土，水火木土四性俱备，历万年而不朽，经百而愈坚，实刚健纯阳之至宝也。天得纯阳，故曰乾为金。一得纯阳，故曰金丹。神得纯阳，故曰金仙。
黄自如注：金丹四百字，真土擒真铅，真铅制真汞，铅汞归真土，身心寂不动。真土者，身中之土也；铅汞者，身中之水火也；以土w水，则铅可擒矣；以水w火，则汞可制矣；铅水汞火皆为真土之擒制者，何哉。盖缘身心俱合，寂然不动，而后火水土三者，可以混融为一。此乃是采药物归炉鼎之内也。
《熊氏经说》：或问：坎水离火各从其方，则东木西金宜也。震何以不为木而巽为木，兑何以不为金而乾为金也。曰：坎离水火，先后天，居正位。震为雷，则巽为木，巽木即震木也。兑为泽，则乾为金，乾金即兑金也。但以先天之象，有雷泽而无金木，故以雷泽表东西之，正而旁近出金木焉。巽犹或称木，乾为天则不可以称金。仅于说卦言之，说卦：巽为木、为风，要亦为风者，其正而为木者，大象仅有大过、升、并鼎、渐五卦，至于兑，则说卦亦未尝言其为金也。
或问：易象于五行，有水火而无金木土，何也。金为乾兑，木有震巽，土有艮坤，一阴一阳，各得二卦；惟水火阴根阳，阳根阴，各止有坎离一卦；乾坤纯阳纯阴，太极之两仪也；坎阴中阳，离阳中阴，两仪之四象也；故易象止于天地水火雷风山泽，而不必言金木土。至于雷风山泽，皆在下经。惟乾坤坎离在上经之始终，又非震巽艮兑比矣。
《禹谟》：六府，即洪范五行，而加b为六者，土爰稼穑也。释经者，当以b属于土，葛氏属木之说非。
五福六极共一畴。是九畴本有十，而藏其十，敬用农用、协用、建用，又用明用、念用、向用、威用。独五行不言用，故天数无十，地数无一。
《李道纯・金丹或问》：或问：何谓九还。曰：九乃金之成数，还者还元之气。则是以性摄情而已。情属金，情来归性，故曰九还。〈又〉或问：何谓七返。曰：七乃火之成数，返者返本之义。则是炼神还虚而已。神属火，炼神返虚，故曰七返。〈又〉或问：如何是火中有水。曰：从来神水出高原，以理言之，水不能自润，须仗火蒸而成润。以法象言之，火旺在午，水受气在午，以此求之，火中有水明矣。若以一身言之，则是气中之液也。〈又〉或问：如何水中有火。曰：以理言之，日从海出。以水言之，水旺在子，火受胎在子。以一身言之，则是精中之气也。《俞琰・易外别传》：木德九气，火德三气，金德七气，水德五气，土德一气。自一生真一，真因土出。故万物生成在土，五行生成在一。真元之道，皆一气生也。
铅是汞药，汞是铅精。铅本火体而金精，汞本水体而木性。
五方以中为主，五行以土为主，位居于中而有土德之尊。故水得土则攒其形，火得土则隐其明，金得土而增色，木得土而益其润。土无定形挨排，四象五形既聚，则八卦自然相会矣。
一气初判，大道有形。而列二仪，二仪定位，大道有名，而分五常。五常异地，各守一方，五方异气，各守一子。青帝之子甲乙，受之天真木德之九气。赤帝之子丙丁，受之天真火德之三气。白帝之子庚辛，受之天真金德之七气。黑帝之子壬癸，受之天真水德之五气。黄帝之子戊己，受之天真土德之一气。自一生真一，真生出土。故万物生成在土，五行生成在一。真元之道，皆一气生也。
一三五七九，道之分而有数；金木水火土，道之变而有象；东西南北中，道之列而有位；青白赤黄黑，道之散而有质。
天地有五帝，比人有五脏也。青帝甲乙木，甲为阳，乙为阴，比肝之气与液也。黑帝壬癸水，壬为阳，癸为阴，比肾之气与液也。黄帝戊己土，戊为阳，己为阴，比脾之气与液也。赤帝丙丁火，丙为阳，丁为阴，比心之气与液也。白帝庚辛金，庚为阳，辛为阴，比肺之气与液也。凡春夏秋冬，定时不同，而心肺肝肾之旺有月。夫五行之内，皆禀水火二品。金木水土中，皆有火；火木金土中，皆有水。
《井观琐言》：新安胡庭芳周易翼传论五行生成之数谓：五行之生，皆不离乎中五之土，以成形质。天一生水，一得五则成六，是地六成之也。地二生火，二得五则成七，是天七成之也。天三生水，三得五则成八，是地八成之也。地四生金，四得五则成九，是天九成之也。天五生土，五得五则成十，是地十成之也。一二三四五者，生之之序也。六七八九十者，皆因五而后得，非真藉六七八九十之数以成之也。又云：五行相克，子必为母报雠。如土克水，水之子木，又克土。水克火，火之子土，又克水。火克金，金之子水，又克火。金克木，木之子火，又克金。木克土，土之子金。又克木。循环相克无已。今有人忘父母大雠而不报者，可以观诸此矣。其持论甚新，然报雠之说，亦似太狭。
五行有木而无草，则草亦可谓之木。洪范言庶草蕃芜，而不及木，则木亦可谓之草。
《杨升庵集》：春夏秋冬，尧典之四时也。曲台礼及唐六典，有五时之衣。则以木火金水分七十二日，土无定位，各寄四时之末十八日，而中位在夏末秋初。素问谓之长夏，周礼改火季夏，取桑柘之火，是五时也。〈又〉重为春神曰勾芒，黎为夏神曰祝融，勾龙为中央神曰后土，该为秋神曰蓐收，修与熙为冬神曰元冥。春夏中央秋之神皆一人，而冬独有二者，盖冬于方为朔、于卦为习坎、于肾有左右、于器有权衡、于物有龟蛇、于色有元黑，则官有修熙宜矣。
《丹铅总录》：洪范五行，兆于龙马之图，列于命箕之书。其见象于天也，为五星；分位于地也，为五方；行于四时也，为五德；禀于人也，为五常；播于律吕，为五音；发于文章，为五色。易曰五位，史曰五材，志曰五物，医曰五运。其该曷既哉。羯朝据中土，黄冠愚氓，乃臆撰阴符厚诬，轩帝名之曰五贼。噫，经以符名，既已异矣，符以阴名，抑增异矣。天其可以名贼乎，人其可以见贼乎，见贼其可以昌乎。非寇谦之孽徒妖党，其孰为此言乎。有圣王出，曷不以造言乱民之刑诛之，而世号传统。继圣之儒乃取而注之。噫，考亭之门，何其无忠臣矣乎。
汉世先儒，说左氏皆以五灵配五方，龙木也、凤火也、麟土也、白虎金也、神龟水也。其五行之序，则木k生火，火律土，土O生金，金x生水，水液生木。五者，修其母则致其子。水官修，龙至；木官修，凤至；火官修，麟至；土官修，白虎至；金官修，神龟至。故曰：视明礼修，麒麟来游；思睿信立，白虎驯i；言从文成，而神龟在沼；听聪正知，而名川出龙；貌恭体仁，凤皇鸣桐。
五行，《汉书》谓之五胜，言交相胜也。淮南子谓五度，所谓音气不戾八风，诎伸不误五度是也。又谓之五杀，所谓善用兵者，持五杀以应是也。阴符经窃其意而变其辞，曰天有五贼，见之者昌。五贼即五杀之说也。阴符经之文，李筌伪作，或信以为黄帝者，无目者也。其文尚不能望六韬三略之O篱、素问汲冢之万一，而以轩辕之书视之，有目者如是乎。
五行以生出次序，则曰木火水金土；以播五行于四时之序言，则曰水木火土金。而俗称金木水火土，不知何序也。
钻燧改火，四时五物焉。朱子谓夏火太盛，故再取。此意料之言耳。先王取火，法五行也。春行为木，榆柳色青以象木也。木生火，夏行为火，枣色赤以象火也。火生土，季夏行为土，桑柘色黄以象土也。土生金，秋行为金，槐檀色白以象金也。金生水，冬行为水，柞A色元象水也。四时平分，而夏乃有二焉，何也。土位在中宫，而寄王于四时。季夏者，土之中位，故月令于仲夏之后，列中央土。素问谓之长夏，是其说也。统之则为四时，分之则为五行。五行各七十二日，土分王于四时之末，各分十八日，合之亦七十二日。总五行之七十二日，合三百六十日，而成一岁也。
众胜寡，故水胜火也。精胜坚，故火胜金也。刚胜柔，故金胜木也。专胜散，故木胜土也。实胜虚，故土胜水也。《象纬新编》：五行之生，惟金生水为难明。盖五金何能生水，然不知金为气母，在天为星，在地为石。星为气之精，石为气之形。水生于气之聚也，天地之气交，则石生云而星降雨矣。故有雨之夜，星不见焉。又按天文志，以星动摇而为风雨之候，石津润而为雨水之应，此非金生水而气化之义欤。五行以气为主，是以五行之序，以金为首也。
《湛若水新论》：天地之初也，至虚。虚，无有也。无则微，微化则著，著化则形，形化则实，实化则大。故水为先，火次之，木次之，金次之，土次之。天地之终也，至塞。塞者，有也。有则大，大变而实，实变而形，形变而著，著变而微。故土为先，金次之，木次之，火次之，水次之。微则无矣，而有生焉。有无相生，其天地之终始乎。
《本草纲目》：梅花开于冬，而实熟于夏，得木之全气，故其味最酸。肝为乙木，胆为甲木，人之舌下有四窍，两窍通胆液，故食梅则津生焉。类有感应也。
石榴，受少阳之气，而荣于四月，盛于五月，实于盛夏，熟于深秋。丹花赤实，其味甘酸，其气温涩，具木火之象。
长松茹退，五行相生，复能相w。天下好生而恶w，殊不知外生无w，外w无生。故达者知生生w，闻死不惑；知ww生，闻喜不盈。
《薛敬轩集》：五行有质、有气、有性、有事、有味、有色、有声。天下万物之理，皆不出五行。五行之气，循环无端，动静无始。
《遵生八》：正月立春，木相；春分，木旺；立夏，木休；夏至，木废；立秋，木死；立冬，木殁；冬至，木胎。言木孕于水之中矣。
立夏，火相；夏至，火旺；立秋，火休；秋分，火废；立冬，火囚；冬至，火死；立春，火殁；春分，火胎。言火孕于木之中矣。立秋，金相；秋分，金旺；立冬，金休；冬至，金废；立春，金囚；春分，金死；立夏，金殁；夏至，金胎。言金孕于火土之中矣。
立冬，水相；冬至，水旺；立春，水休；春分，水废；立夏，水囚；夏至，水死；立秋，水殁；秋分，水胎。言水孕于金矣。《王文禄补衍・五德主运篇》：木火土金水，是为五行。其神谓之五帝。古之王者，易代改号，取法五行。五行更王，始终相生，亦象其义也。五行用事，先起于木。木，东方也，属巽，巽为风，万物之初皆出焉。是故帝王则之，首以木德王。其次则以所生之行转相承也。所尚则各从其所王之德次焉。
或曰：五行，人间用物六府，增谷木类耳。干支甲子纪时，非可配生克也。素问五运六气，泥哉。余曰：诚然。每仰观五星初昏，即见五色，朗然不乱，是五行之精也。古今不改，罔可伪为。则五行不可诬。然五德运因天，历数攸值耶。
《日知录》：先王之制乐也，具五行之气。夫水火不可得而用也，故寓火于金，寓水于石。凫氏为钟，火之至也。泗滨浮磬，水之精也。用天地之精以制器，是以五行备，而八音谐矣。
《淮南子》：五行，子生母曰义，母生子曰保，子母相得曰专，母胜子曰制，子胜母曰困。抱朴子引灵宝经谓，支于上生下曰宝，下生上曰义，上克下曰制，下克上曰伐，上下同曰专，以保为宝，以困为伐。今历家承用之，姓之所从来，本于五帝，五帝之得姓，本于五行，则有相配相生之理。晋嵇康论曰：五行有相生，故同姓不昏。
五行部外编
《拾遗记》：老聃在周之末居，反景日室之山，与世人绝迹，惟有黄发老叟五人，或乘鸿鹤，或衣羽毛，耳出于顶，瞳子皆方，面色玉洁，手握青筠之杖，与聃共谈天地之数。及聃退迹为柱下史，求天下服道之术，四海名士，莫不争至。五老即五方之精也。
《云笈七签》：老子中经：胃神十二人，五元之气，谏议大夫也。脐中神五人，太乙八人，凡十三人，合二十五人，五行阴阳之神也。〈又〉东方之神女，名曰青腰玉女。南方之神女，名曰赤圭玉女。中央之神女，名曰黄素玉女。西方之神女，名曰白素玉女。北方之神女，名曰元光玉女。左为常阳，右为承翼，此皆玉女之名也。五行之道，常以所胜好者为妻。故言甲己乙庚丙辛丁壬戊癸，此皆夫妻会合之日也。言肝胆，木也。木帝以中宫戊己素女为妻。他皆效此。〈又〉丹田，中赤者，太阳之精也，心火之气也。其外黑者，太阴之精也，肾水之气也。其左青者，少阳之精也，肝木之气也。其右黄者，中和之精也，脾土之气也。其上白者，如银盘而照覆之者，少阴之精也，肺金之气也。其中有五人，即五藏之太子，五行之精神也。
《太上曲素五行秘符》：太上告后圣金阙帝君曰：太上五行秘文，与天地同生，混仙万真，总御神灵。天无五行则三光不明，地无五行则山崩岳倾，人无五行则身朽零。故五行混合相须而生。若有志心，当寻真名，既受其法，天地同根，呼魂招魄，保命役神，修之九年，克登上仙。夫受曲素诀辞，学上真之道，当知五行父母，真君内讳，存以招魂，召以制魄，魂魄长存，真神总归宫宅，备守形身，便得反于自知若此。克遂游宴玉清，与气合真矣。

[book_title]乾象典第二十四卷
七政部汇考一
《书经》《虞书・舜典》
在v玑玉衡，以齐七政。
〈传〉七政，谓日月五星各异政。舜察天文，齐七政，以审己当天心与否。〈疏〉七政，其政有七，于玑衡察之必在天者知七政，谓日月与五星也。木曰岁星，火曰荧惑星，土曰镇星，金曰太白星，水曰辰星。《易系辞》云：天垂象，见吉凶，圣人象之。此日月五星有吉凶之象，因其变动为占，得失由政，故称政也。〈全解〉尧之历象日月星辰，命羲和之四子方，且考四方之中星而已。至舜考察日月之行，加之以五纬之躔，度，然后其法加密，日行一度，月行十三度十九分度之七。岁星日行千七百二十八分度之百四十五，荧惑星日行一万三千八百二十四分度之七千二百五十五；太白、辰星日各行一度，镇星日行四千三百二十分度之百四十五，惟其七政之躔度，其多寡长短之不同。如此故必以v玑玉衡，然后立法无差忒矣。而王氏云：尧典言历象，舜典言玑衡者，器也。尧典言日月星辰，此言七政。七政者，事也。尧典所言皆道也。于此所言皆器也、事也，此说殊不然。夫尧典所谓历象，即舜典所谓玑衡也。舜典所谓七政，即尧典所谓日月星辰皆在其中矣。岂有道与器与事之异哉。〈集传〉或问：七政诸说如何。〈三山陈氏曰：日月五星，在天之政也。唐孔氏曰：言吉凶各有异政，得失由于君之政也。王氏曰：以人之所取正也。叶氏曰：七者，所以正四时、作万事也。〉曰：陈说叶说主天而言，但叶谓正四时作万事，则不然。日月五星所以成岁，功岂止正四时而已。不若陈说为当。然犹未明。故推其意而足之曰：人有政耳。天岂有政乎。曰：此但譬喻之辞，犹曰五星谓之五纬，星岂有纬乎。以其变动异于经星，故谓之纬。北斗谓之天枢，天岂有枢乎。以其持造化之纲，故谓之枢。日月五星司天之政，亦犹人之有政也。故以政言之耳。唐孔氏说亦有微意，故附见之。〈蔡传〉在察也，美珠谓之v玑机也。以v饰玑所以象天体之转运也。衡，横也；谓衡箫也。以玉为管，横而设之，所以窥玑而齐七政之运行。犹今之浑天仪也。七政，日月五星也，七者，运行于天有迟、有速、有顺、有逆、犹人君之有政事也。〈大全〉林氏曰：玑衡以步七政之轨，度时数，两不差焉。故曰：以齐日月五星在天有常，度其灾祥与政事，相应故曰七政。陈氏经曰：七者，在天之政也。君为天与日月星辰之主，君有缺政则日月薄食、星辰变动，安得而齐。
《诗经》《郑风・女曰鸡鸣篇》
子兴视夜，明星有烂。
〈朱注〉明星，启明之星，先日而出者也。
《陈风・东门之池篇》
昏以为期，明星煌煌。
昏以为期，明星。
〈朱注〉明星，启明也；煌煌，大明貌；，犹煌煌也。
《小雅・大东篇》
东有启明，西有长庚。有救天毕，载施之行。
〈朱注〉启明、长庚，皆金星也。以其先日而出，故谓之启明；以其后日而入，故谓之长庚。盖金水二星常附日行而或先或后，但金大水小，故独以金星为言也。行，行列也，言启明、长庚亦无实用，但施之行列而已。
《尔雅》《释天》
明星谓之启明。
〈注〉太白星也。晨见东方，为启明；昏见西方，为太白。〈疏〉孙炎曰：明星，太白也。出东方，高三舍，今曰明星；昏出西方，高三舍，今曰太白。郭云：太白星也，晨见东方，为启明；昏见西方，为太白。然则启明是太白矣。《诗小雅》云：东有启明，西有长庚，不知是何星也。或以在东西而异名，或二者别星，未能审也。
《史记》《天官书》
北斗七星，所谓璇玑、玉衡以齐七政。
〈注〉索隐曰：马融注《尚书》云：七政者，北斗七星，各有所主：第一曰主日，法天；第二曰主月，法地；第三曰命火，谓荧惑也；第四曰煞土，谓填星也；第五曰伐水，谓辰星也；第六曰危木，谓岁星也；第七曰罚金，谓太白也。日、月、五星各异，故名曰七政也。
察日月之行，以揆岁星顺逆。
正义曰：晋灼云：太岁在四仲，则岁行三宿；太岁在四孟四季，则岁行二宿。二八十六，三四十二，而行二十八宿，十二岁而周天。索隐曰：姚氏案：天官古云岁星，一曰应星，一曰经星，一曰纪星。《物理论》云岁行一次，谓之岁星，则十二岁而星一周天也。
曰东方木，主春，日甲乙。
正义曰：天官云：岁星者，东方木之精，苍帝之象也。岁星农官，主五谷。《天文志》云：春日，甲乙；四时，春也。五常，仁；五事，貌也。
其趋舍而前曰赢，退舍曰缩。
索隐曰：趋音聚，谓促也。
以摄提格岁：岁阴左行在寅，岁星右转居丑。正月，与斗、牵牛晨出东方，名曰监德。色苍苍有光。
索隐曰：太岁在寅，岁星正月晨出东方。按：《尔雅》岁在寅，为摄提格。李巡云言万物承阳起，故曰摄提格。格，起也。监德：岁星在寅，正月晨见东方之名。
岁星出，东行十二度，百日而止，反逆行；逆行八度，百日，复东行。岁行三十度十六分度之七，率日行十二分度之一，十二岁而周天。出，常东方，以晨；入于西方，用昏。单阏岁。
索隐曰：在卯也。岁星二月晨出东方。《尔雅》云卯为单阏。李巡云：阳气推万物而起，故曰单阏。单，尽也。阏，止也。
岁阴在卯，星居子。以二月与婺女、虚、危晨出，曰降入。大有光。
索隐曰：降入，岁星三月，晨见东方之名，其馀准此。
执徐岁：岁阴在晨，星居亥。以三月居与营室、东壁晨出，曰青章。青章甚章。
索隐曰：《尔雅》辰为执徐。李巡云：伏蛰之物皆振舒而出，故曰执徐。执，蛰也；徐，舒也。
大荒骆岁。
索隐曰：《尔雅》云在巳为大荒骆。姚氏云：言万物皆炽盛而大出，霍然落落，故曰荒骆也。
岁阴在巳，星居戌。以四月与奎、娄胃昴晨出，曰M踵。熊熊赤色，有光。
徐广曰：M踵，一曰路嶂。索隐曰：《天文志》作路。字诂云，今作踵也。正义曰M，白边反。踵，之勇反。
敦岁。
索隐曰：《尔雅》云在干为敦。孙炎云敦，盛也；，壮也。言万物盛壮。韦昭云敦，音顿。
岁阴在午，星居酉。以五月与胃、昴、毕晨出，曰开明。炎炎有光。
徐广曰：开明，一曰天津。索隐曰：《天文志》作启明。正义曰：炎，盐验反。
叶洽岁。
索隐曰：《尔雅》云在未为叶洽。李巡云：阳气欲化万物，故曰协洽。协，和也；洽，合也。
岁阴在未，星居申。以六月与觜、参晨出，曰长列。昭昭有光。
正义曰：觜，子斯反。，胡规反。
馓菜辏核暌踉谏辏星居未。以七月与东井、与鬼晨出，曰大音。昭昭白。
素隐曰：《尔雅》云：在申为馓病＠钛苍疲馓玻物吐秀倾垂之貌。猓他昆反；滩，他丹反。
作鄂岁。
索隐曰：《尔雅》云在酉为作鄂。李巡云作鄂，皆物芒枝起之貌。鄂音愕。案：下文云作作有芒，则李巡解亦近。天文志作，音五恪反，与史记及尔雅并异。
岁阴在酉，星居午。以八月与柳、七星、张晨出，曰为长王。作作有芒。
阉茂岁：岁阴在戌，星居巳。以九月与翼、轸晨出，曰天睢。白色大明。
索隐曰：《尔雅》云在戌曰阉茂。孙炎云万物皆蔽冒，故曰阉茂。阉，蔽也；茂，冒也。天文志作掩茂。睢音吁唯反。
大渊献岁。
索隐曰：《尔雅》云在亥为大渊献。孙炎云：渊，深也。大献万物于深，谓盖藏之于外也。
岁阴在亥，星居辰。以十月与角、亢晨出，曰大章。
徐广曰：一曰大星。索隐曰：《天文志》亦作大星。
苍苍然，星若跃而阴出旦，是谓正平。
困敦岁：岁阴在子，星居卯。以十一月与氐、房、心晨出，曰天泉。元色甚明。
索隐曰：《尔雅》云在子为困敦。孙炎云：困敦，混沌也。言万物初萌，混沌于黄泉之下。
赤奋若岁。
索隐曰：《尔雅》云在丑为赤奋若。李巡云：言阳气奋迅。若，顺也。
岁阴在丑，星居寅。以十二月与尾、箕晨出，曰天皓。i然黑色甚明。
索隐曰：皓音昊，汉志亦作昊，i音乌闲反。
岁星一曰摄提，曰重华，曰应星，曰纪星。营室为清庙，岁星庙也。
察刚气以处荧惑。
徐广曰：刚，一作罚。索隐曰：姚氏引广雅荧惑谓之执法。天官占云荧惑方伯象，司察妖孽。则徐云：察罚气为是。《春秋纬文耀钩》云：赤帝，赤吓之神，为荧惑，位南方。晋灼云：常以十月入太微，受制而出行列宿，司无道，出入无常也。
曰南方火，主夏，日丙、丁。
徐广曰：荧惑为理，外则理兵，内则理政。正义曰：《天官志》云：荧惑为执法之星，其行无常，主死丧，大鸿胪之象；主甲兵，大司马之义；司骄奢乱孽，执法官也。其精为风伯，或童儿歌谣嬉戏也。
法，出东行十六舍而止；逆行二舍；六旬，复东行，自所止数十舍，十月而入西方；伏行五月，出东方。
晋灼曰：伏不见。
心为明堂，荧惑庙也。
历斗之会，以定填星之位。
索隐曰：晋灼曰：常以甲辰之元始建斗，岁镇一宿，二十八岁而周天。《广雅》曰：填星，一名地侯。《文耀钩》曰：镇，黄帝含枢纽之精，其体旋玑，中宿之分也。
曰中央土，主季夏，日戊己，黄帝，主德，女主象也。其一名曰地侯，主岁。岁行十二度百十二分度之五，日行二十八分度之一，二十八岁周天。其色黄，光芒，音曰黄钟宫。斗为文太室，填星庙，天子之星也。填星出百二十日而逆西行，西行百二十日反东行。见三百三十日而入，入三十日复出东方。太岁在甲寅，镇星在东壁，故在营室。
察日行，以处位太白。
索隐曰：太白辰出东方，曰启明，故察日行以处太白之位。韩诗云：太白，晨出东方为启明，昏见西方为长庚。又孙炎注《尔雅》，亦以为晨出东方高三丈，命曰启明；昏见西方高三舍，命曰太白。正义曰：晋灼云：常以正月甲寅与荧惑晨出东方，二百四十日而入，又出西方，二百四十日而入，入三十五日而复出东方。出以寅、戌，入以丑、未。《天官占》云：太白者，西方金之精，白帝之子，上公、大将军之象也。一名殷星，一名大正，一名荧星，一名官星，一名梁星，一名灭星，一名大嚣，一名大衰，一名大爽。径一百里。《天文志》云：其日庚辛；四时，秋也；五常，义也；五事，言也。春见东方，以晨；秋见西方，以夕也。
曰西方，秋，司兵，月行及天矢日庚辛，主杀。其出行十八舍二百四十日而入。入东方，伏行十一舍百三十日；其入西方，伏行三舍十六日而出。其纪上元。
正义曰：其纪上元，是星古历初起上元之法也。
以摄提格之岁，与营室晨出东方，至角而入；与营室夕出西方，至角而入；与角晨出，入毕；与角夕出，入毕；与毕辰出，入箕；与毕夕出，入箕；与箕晨出，入柳；与箕夕出，入柳；与柳晨出，入营室；与柳夕出，入营室。凡出入东西各五，为八岁，二百二十日。
徐广曰：一云三十二日。
复与营室晨出东方。其大率，岁一周天。
索隐曰：案：上元是古历之名，言用上元纪历法，则摄提岁而太白与营室晨出东方，至角而入；与营室夕出西方，至角而入。凡出入东西各五，为八岁二百二十日，复与营室晨出东方。大率岁一周天也。
其始出东方，行迟，率日半度，一百二十日，必逆行一二舍；上极而反东行，行日一度半，一百二十日入。其庳，近日，曰明星，柔；高，远日，曰大嚣，刚。
徐广曰：嚣，一作变。
其始出西，行疾，率日一度半，百二十日；上极而行迟，日半度，百二十日，旦入，必逆行一二舍而入。其庳近日，曰太白，柔；高，远日，曰大相，刚。出以辰、戌，入以丑、未。其出东为东，入东为北方；出西为西，入西为南方。其出不经天；太白白，比狼；赤，比心；黄，比参左肩；苍，比参右肩；黑，比奎大星。
正义曰：比，类也。
亢为疏庙，太白庙也。太白，大臣也，其号上公。其他名殷星、大正、营星、观星、宫星、明星、大衰、大泽、终星、大相、天浩、序星、月纬。大司马位。
察日辰之会，以治辰星之位。
正义曰：晋灼云：常以二月春分见奎、娄，五月夏至见东井，八月秋分见角、亢，十一月冬至见牵牛。出以辰、戌，入以丑、未，二旬而入。晨候之东方，夕候之西方也。索隐曰：即正四时以治辰星之位是也。皇甫谧：辰星，一名葱牵或曰钩星。元命苞曰北方辰星，水生，物布其纪，故辰星理四时。宋均曰：辰星正四时之法，得与北辰同名也。
曰北方水，太阴之精，主冬，日壬、癸。
正义曰：《天官占》云：辰星，北水之精，黑帝之子，宰相之祥也。一名细极，一名钩星，一名星，一名伺祠。径一百里。亦偏将、廷尉象也。《天文志》云：其日壬、癸。四时，冬也；五常，智也；五事，听也。
是正四时：仲春春分，夕出郊奎、娄、胃东五舍，为齐；仲夏夏至，夕出郊东井、舆鬼、柳东七舍，为楚；仲秋秋分，夕出郊角、亢、氐、房东四舍，为汉；仲冬冬至，晨出郊东方，与尾、箕、斗、牵牛俱西，为中国。其出入常以辰、戌、丑、未。免七命，曰小正、辰星、天搀、安周星、细爽、能星、钩星。
索隐曰：案：《广雅》云辰星谓之免星，则辰星之别名免，或作匆病Ｎ矫庑欠灿衅呙。命者，名也；小正，一也；辰星，二也；天搀，三也；安周星，四也；细爽，五也；能星，六也；钩星，七也。
其出东方，行四舍四十八日，其数二十日，而反入于东方；其出西方，行四舍四十八日，其数二十日，而反入于西方。其一候之营室、角、毕、箕、柳。辰星之色；春，青黄；夏，赤白；秋，青白；冬，黄而不明。七星为员官，辰星庙蛮夷星也。
《汉书》《天文志》
岁星曰东方春木，于人五常仁也，五事貌也。
荧惑曰南方夏火，礼也，视也。
太白曰西方秋金，义也，言也。
辰星曰北方冬水，知也，听也。
填星曰中央季夏土，信也，思心也。
太岁在寅曰摄提格。岁星正月晨出东方，石氏曰名监德，在斗、牵牛。甘氏在建星、婺女。太初历在营室、东壁。
在卯曰单阏。二月出，石氏曰名降入，在婺女、虚、危。甘氏在虚、危。太初在奎、娄。
在辰曰执徐。三月出，石氏曰名青章，在营室、东壁。甘氏同。太初在胃、昴。
在巳曰大荒落。四月出，石氏曰名路踵，在奎、娄。甘氏同。太初在参、罚。
在午曰敦。五月出，石氏曰名启明，在胃、昴、毕。甘氏同。太初在东井、舆鬼。
在未曰协洽。六月出，石氏曰名长烈，在觜、参。甘氏在参、罚。太初在注、张、七星。
在申曰馓病Ｆ咴鲁觥Ｊ氏曰名天晋，在东井、舆鬼。甘氏在弧。太初在翼、轸。
在酉曰作。〈尔雅作作噩。〉八月出，石氏曰名长壬，在柳、七星、张。甘氏在注、张。太初在角、亢。
在戌曰掩茂。九月出，石氏曰名天睢，在翼、轸。甘氏在七星、翼。太初在氐、房、心。
在亥曰大渊献。十月出，石氏曰名天皇，在角、亢始。甘氏在轸、角、亢。太初在尾、箕。
在子曰困敦。十一月出，石氏曰名天宗，在氐、房始。甘氏同。太初在建星、牵牛。
在丑曰赤奋若。十二月出，石氏曰名天昊，在尾、箕。甘氏在心、尾。太初在婺女、虚、危。甘氏、太初历所以不同者，以星赢缩在前，各录后所见也。其四星亦略如此。日有中道，月有九行。中道者，黄道，一曰光道。光道北至东井，去北极近；南至牵牛，去北极远；东至角，西至娄，去极中。夏至至于东井，北近极，故晷短；立八尺之表，而晷景长尺五寸八分。冬至至于牵牛，远极，故晷长；立八尺之表，而晷景长丈三尺一寸四分。春秋分日至娄、角，去极中，而晷中；立八尺之表，而晷景长七尺三寸六分。此日去极远近之差，晷景长短之制也。去极远近难知，要以晷景。晷景者，所以知日之南北也。日，阳也。阳用事则日进而北，昼进而长，阳胜，故为温暑；阴用事则日退而南，昼退而短，阴胜，故为凉寒也。故日进为暑，退为寒。月有九行者：黑道二，出黄道北；赤道二，出黄道南；白道二，出黄道西；青道二，出黄道东。立春、春分，月东从青道；立秋、秋分，西从白道；立冬、冬至，北从黑道；立夏、夏至，南从赤道。然用之一，决房中道。
〈注〉宋祁曰：朱子文云：房字当作于字。盖言月之行
其道虽多，然皆决于日之中道也。故其后云至月行则以晦朔决之，又曰日之所行为中道，月、五星皆随之也。如此则一决于中道为允。
青赤出阳道，白黑出阴道。日行不可指而知也，故以二至二分之星为候。日东行，星西转。冬至昏，奎八度中；夏至，氐十三度中；春分，柳一度中；秋分，牵牛三度七分中；此其正行也。至月行，则以晦朔决之。日冬则南，夏则北；冬至于牵牛，夏至于东井。日之所行为中道，月、五星皆随之也。
《淮南子》《天文训》
积阳之热气生火，火气之精者，为日。积阴之寒气为水，水气之精者为月。
日者，阳之主也；是故春夏则群兽除，日至而麋鹿解；月者阴之宗也，是以月虚而鱼脑减，月死而蠃{。何谓五星。东方木也，其帝太，其佐句芒，执规而治春，其神为岁星，其兽苍龙，其音角，其日甲乙。南方火也，其帝炎帝，其佐朱明，执衡而治夏，其神为荧惑，其兽朱鸟，其音徵，其日丙丁。中央土也，其帝黄帝，其佐后土，执绳而制四方，其神为镇星，其兽黄龙，其音宫，其日戊己。西方金也，其帝少昊，其佐蓐收，执矩而治秋，其神为太白，其兽白虎，其音商，其日庚辛。北方水也，其帝颛顼，其佐元冥，执权而治冬，其神为辰星，其兽元武，其音羽，其日壬癸。太阴在四仲，则岁星行三宿。
〈注〉仲，中也。四中，谓太阴在卯、酉、子、午，四面之中。
太阴在四钩，则岁星行二宿。
丑钩辰，申钩已寅，钩亥，未钩戌，谓太阴在四角。
二八十六，三四十二，故十二岁而行二十八宿。日行十二分度之一，岁行三十度十六分度之七，十二岁而周。荧惑常以十月入太微，受制而出，行列宿，司无道之国，出入无常。镇星以甲寅元始建斗，岁镇行一宿，日行二十八分度之一，岁行十三度百一十二分度之五，一十八岁而周。太白元始以正月甲寅，与荧惑晨出东方，二百四十日而入，入百二十日而夕出西方，二百四十日而入，入三十五日而复出东方，出以辰戌，入以丑未。辰星正四时，常以二月春分效奎娄，以五月夏至效东井，舆鬼以八月秋分效角亢，以十一月冬至效斗牵牛，出以辰戌，入以丑末，出二旬而入，晨候之东方，夕候之西方。
《张河间集》《灵宪》
文曜丽乎天，其动者七，日月五星是也。周旋右回天道者，贵顺也。近天则迟，远天则速。行则屈，屈则留回，留回则逆，逆则迟，迫于天也。行迟者，觌于东。觌于东，属阳。行速者，觌于西。觌于西，属阴。日与月此配合也。摄提、荧惑、地侯，见晨附于日也。太白、辰星，见昏附于月也。二阴三阳，参天两地，故男女取焉。
《魏・张揖・广雅》《七曜行道》
日月五星行黄道，始营室、东壁、奎、娄、胃之阳，入昴、毕间，行觜、、参之阴，度东井、舆鬼，行柳、七星、张、翼、轸之阴，入角间，贯氏、房，出心、尾、箕之阴，入斗、牵牛间，行须女、虚、危之阳，复至营室。
《星》
岁星谓之重星，或谓之应星；荧惑谓之罚星，或谓之执法；镇星谓之地侯，太白谓之长庚，或谓之太嚣；辰星谓之钩星，免星或谓之钩星。
《晋书》《天文志》
日为太阳之精，主生养恩德，人君之象也。
月为太阴之精，以之配日，女主之象；以之比德，刑罚之义；列之朝廷，诸侯大臣之类。
岁星曰东方春木，于人五常，仁也；五事，貌也。又曰，人主之象也。又主福，主大司农，主齐吴，主司天下诸侯人君之过，主岁五谷。
荧惑曰南方夏火，礼也，视也。又曰，荧惑主大鸿胪，主死丧，主司空。又为司马，主楚吴越以南；又司天下群臣之过，司骄奢亡乱妖孽，主岁成败。又为理，外则理兵，内则理政，为天子之理也。
填星曰中央季夏土，信也，思心也。一曰，填为黄帝之德，女主之象，主德厚安危存亡之机，司天下女主之过。又曰，天子之星也。
太白曰西方秋金，义也，言也。又曰，太白主大臣，其号上公也，大司马位谨候此。
辰星曰北方冬水，智也，听也。主刑，主廷尉，主燕赵，又为燕、赵、代以北；宰相之象。亦为杀伐之气，战38之象。亦曰辰星出入躁疾，常主夷狄。又曰，蛮夷之星也，亦主刑法之得失。
凡五星有色，大小不同，各依其行而顺时应节。色变有类，凡青皆比参左肩，赤比心大星，黄比参右肩，白比狼星，黑比奎大星。
营室为清庙，岁星庙也。心为明堂，荧惑庙也。南斗为文太室，填星庙也。亢为疏庙，太白庙也。七星为员官，辰星庙也。五星行至其庙，谨候其命。
《隋书》《天文志》
日循黄道东行，一日一夜行一度，三百六十五日有奇而周天。行东陆谓之春，行南陆谓之夏，行西陆谓之秋，行北陆谓之冬。行以成阴阳寒暑之节。
月者，阴之精也。其形圆，其质清，日光照之，则见其明。日光所不照，则谓之魄。故月望之日，日月相望，人居其间，尽睹其明，故形圆也。二弦之日，日照其侧，人观其傍，故半明半魄也。晦朔之日，日照其表，人在其里，故不见也。其行有迟疾。其极迟则日行十二度强，极疾则日行十四度半强。迟则渐疾，疾极渐迟，二十七日半强而迟疾一终矣。又月行之道，斜带黄道。十三日有奇在黄道表，又十三日有奇在黄道里。表里极远者，去黄道六度。二十七日有奇，阴阳一终。张衡云：对日之冲，其大如日，日光不照，谓之虚。虚逢月则月食，值星则星亡。今历家月望行黄道，则值虚矣。值虚有表里深浅，故食有南北多少。
五星为五德之主，其行，或入黄道里，或出黄道表，犹月行之有阴阳也。然出入无常，不可以算数求也。其东行曰顺，西行曰逆，顺则疾，逆则迟，通而率之，终为东行矣。不东不西曰留。与日相近而不见，曰伏。伏与日同度曰合。木、火、土三星行迟，夜半经天。其初皆与日合度，而后顺行渐迟，追日不及。晨见东方，行去日稍远，朝时近中则留。留经旦过中则逆行。逆行至夕时近中则又留。留而又顺，先迟渐速，以至于夕伏西方，乃更与日合。金、水二星，行速而不经天。自始与日合之后，行速而先日，夕见西方。去日前稍远，夕时欲近南方则渐迟，迟极则留。留而近日，则逆行而合日，在于日后。晨见东方。逆极则留，留而后迟。迟极去日稍远，旦时欲近南方，则速行以追日，晨伏于东方，复与日合。此五星合见、迟速、逆顺、留行之大经也。昏旦者，阴阳之大分也。南方者，太阳之位，而天地之经也。七曜行至阳位，当天之经，则亏昃留逆而不居焉。此天之常道也。三星经天，二星不经天，参天两地之道也。
古历五星并顺行，秦历始有金火之逆。又甘、石并时，自有差异。汉初测候，乃知五星皆有逆行，其后相承罕能察。至后魏末，清河张子信，学艺博通，尤精历数。因避葛荣乱，隐于海岛中，积三十许年，专以浑仪测候日月五星差变之数，以算步之，始悟日月交道，有表里迟速，五星见伏，有感召向背。言日行在春分后则迟，秋分后则速。合朔月在日道里则日食，若在日道外，虽交不亏。月望值交则亏，不问表里。又月行遇木、火、土、金四星，向之则速，背之则迟。五星行四方列宿，各有所好恶。所居遇其好者，则留多行迟，见早。遇其恶者，则留少行速，见迟。与常数并差，少者差至五度，多者差至三十许度。其辰星之行，见伏尤异。晨应见在雨水后立夏前，夕应见在处暑后霜降前者，并不见。启蛰、立夏、立秋、霜降四气之内，晨夕去日前后三十六度内，十八度外，有木、火、土、金一星者见，无者不见。后张僭、刘孝孙、刘焯等，依此差度，为定入交食分及五星定见定行，与天密会，皆古人所未得也。
《唐书》《天文志》
降娄、元枵以负东海，其神主于岱宗，岁星位焉；星纪、鹑尾以负南海，其神主于衡山，荧惑位焉；鹑首、实沈以负西海，其神主于华山，太白位焉；大梁、析木以负北海，其神主于恒山，辰星位焉；鹑火、大火、寿星、豕韦为中州，其神主于嵩丘，镇星位焉。
《宋史》《天文志》
日为太阳之精，君之象，日行一度，一年一周天。月为太阴之精，女主之象，一月一周天。
凡月之行，历二十有九日五十三分而与日相会，是谓合朔。当朔日之交，月行黄道而日为月所掩，则日食。若日月同度于朔，月行不入黄道，则虽会而不食。月之行在望，与日对冲，月入于虚之内，则月为之食。所谓虚，盖日火外明，其对必有气，大小与日体同。此日月交会薄食之大略也。
岁星为东方，为春，为木。于人五常，仁也；五事，貌也。主福，主大司农，主五谷。主泰山、徐、青、兖及角、亢、氐、房、心尾、箕。
荧惑为南方，为夏，为火。于人五常，礼也；五事，貌也。晋灼曰：常以十月入太微，受制而出，行列宿，司无道，出入无常。二岁一周天。《星经》曰：主霍山、扬、荆、交州，又舆鬼、柳、七星。又主大鸿胪，又曰主司空，为司马，主楚、吴、越以南，司天下群臣之过失。填星为中央，为季夏，为土。于人五常，信也；五事，思也。常以甲辰元始之岁填行一宿，二十八岁而一周天。《星经》曰：主嵩山、豫州，又主东井。
太白为西方，为秋，为金。于人五常，义也；五事，言也。常以正月甲寅与火晨出东方，二百四十日而入。入四十日又出西方，二百四十日而入。入三十五日而后出东方。出以寅戌，入以丑未也。一年一周天。《星经》曰：主华阴山、梁、雍、益州，又主奎、娄、胃、昴、毕、觜、参。又曰主大臣。
辰星为北方，为冬，为水。于人五常，智也；五事，听也。常以二月春分见奎、娄，五月夏至见东井，八月秋分见角、亢，十一月冬至见牵牛。出以辰戌，入以丑未，二旬而入。晨候之东方，夕候之西方也。一年一周天。《星经》曰：主常山，冀、并、幽州，又主斗、牛、女、虚、危、室、壁。又曰主燕、赵、代，主廷尉，以比宰相之象。
凡五星：岁星色青，比参左肩；荧惑色赤，比心大星；镇星色黄，比参右肩；太白色白，比狼星；辰星色黑，比奎大星。
凡五星与列宿相去方寸为犯，居之不去为守，两体俱动而直曰触，离复合、合复离曰38，当东反西曰退，芒角相及同舍曰合。
凡五星之行，古法周天之数，如岁星谓十二年一周天，乃约数耳。晋灼谓太岁在四仲，则行三宿。在四孟、四季，则行二宿。故十二年而行周二十八宿。其说亦非。夫二十八宿，度有广狭，而岁星之行自有盈缩，岂得以十二年一周无差忒乎。唐一行始言岁星自商、周迄春秋季年，率百二十馀年而超一次，因以为常。以春秋乱世，则其行速，时平则其行迟，其说尤迂。既乃为后率前率之术以求之，则其说自悖矣。今绍兴历法，岁星五年行一百四十五分，是每年行一次之外有馀一分，积一百四十四年剩一次矣。然则先儒之说，安可信乎。馀四星之行，固无逆顺，中间亦岂无差忒。一行不复详言，盖亦知之矣。
《郑樵通志》《七曜》
太白者，白帝之子。一名火政，一名官星，一名明堂，一名太，一名终星，一名天相，一名天浩，一名序星，一名梁星，一名威星，一名大嚣，一名大爽。〈馀俱与晋隋志同，不复录。〉

[book_title]乾象典第二十五卷
七政部汇考二
《明・阳玛诺・天问略》《天有几重及七政本位问答》
问：人居地上，依其目力所及，独见一重。自东而西，一日一周耳。今设十二重，何徵。曰：万物或静或动。静者独有一静，是静无动。动者独有一动，是动无静。终古以来，未有一息之内，能动静互现者也。未有二动并出，能此动东去，彼动西行者也。于其运动相反，可知其体有同异矣。今恒见日月五星列宿，其运动各各相反，便知所丽之天原非一重。日月相反运动，于朔望见之。朔日月共躔一度；望日月相远半周。月，每日自西而东行十三度有奇。日，每日约行一度五星所离。日月列宿，每日各异，其相近相远，亦各时刻不同。因知：各有其本重所丽之天，可C五星之有五重天也。列宿诸星，相近相远，终古恒同。因知其所丽天，终古恒同，而可C其有第八重天也。夫日月诸星，本动之天，皆自西而东也。天左旋，日月五星右行。贵国先儒亦已晰之矣。今举目而视之：日生于东，没于西；月与诸星随之以旋，其自东而西者又昭|然。此必有一天焉。为之主宰，为之牵属，而日月诸星之天因之，则九重天是也。故自东而西者，宗动天也。自西而东者，日月诸星之天也。自西而东者，日月诸星之本动也；自东而西者，日月诸星之带动也。明乎二动，得天体也。第九、第十重天，其说甚长，宜有专书备论。
十二重天图
十二重天图说
问：既有十二重天，敢问太阳何位。曰：自下往上，在第四位，七政之中也。日得其中，为其本，所光及馀政暄及下地故也。为其本所者，七政之中，日最贵尊。贵尊之物，得其中位，一定之势也。光及馀政者，是月无光，恒借日之光以为光。试观月之于日合，则魄远、则弦对、则望随其近远以为明焉。五星列宿亦复如是。盖日居其中，适得上下照映也。暄及下地者，日光在中，下济万物，气以暄之，乃得调和。若居最上，则温不及，诸物难以滋生；若居最下，则燥热太甚，诸物受其滤稹９嗜盏弥姓中和之理，万物之宜也。诸天本位可视右图。
土星图
土星图说
观土星，则其形如右图：圆似鸡卵，两侧继有两小星，其或与本星联体否，不可明测也。观木星，其四围恒有四小星，周行甚疾，或此东而彼西、或此西而彼东，或俱东俱西，但其行动与二十八宿甚异，此星必居七政之内，别一星也。
《罗雅谷・五纬历指》《周天各曜序次》
周天诸曜，位置有高庳，包函有内外，去人有远近。何繇知之，以其相食相掩知之。凡相食相掩，必参相直。参相直，必分三界。人目为此界所食所掩，为彼界则食之掩之者，必在其中界也。
第一最近为太阴。太阴在食日能掩他星，他星不能掩太阴；第二为水星；第三为金星；第四为太阳；第五为火星；第六为木星；第七为土星；第八为恒星；第九为宗动天中。世于恒星天上，又增东西岁差一天；南北岁差一天。共为十一重天。
恒星本天，在七曜天之上，古今诸家之公论也。试法有三：
其一，纬星能掩恒星，恒星不能掩纬星。
如唐高宗永徽三年正月丁亥，岁星掩太微上将。正月戊子，荧惑掩右执法。元武宗至大元年十一月戊寅，太白掩建星之类。
其二，纬星有地半径之差；各去地有远近，而差有多寡。恒星古今密测，绝无地半径差，则以较纬星必为极远极高，其视地球正为一点。
其三，为恒星天之本行极迟，则当为极高极远。解曰：诸星行天之能力必等，行力既等，而各所见之本行有迟有疾，必所行之轨道有大有小故也。月天甚近于地，甚小。故二十七日有奇而行一周。恒星必六十馀年而行一度，甚迟，必甚大甚远矣。三者相因之势也〈因此论亦得诸星相距之高庳〉。
太阳在诸曜适中之处，亦古今无疑。试法有四：其一，诸星受光于太阳，若在甚高或甚庳，即不能平分其光。又太阳为万光之原，其在众星之中，若君主在众臣之中。
其二，日躔月离，各历指测算，太阳距地之远，为地半径者一千一百个有奇。太阴距地之远六十个有奇。则月天与日天，相距当一千个有奇。其间不应空然无物，会当有星，则金水两星之天在其中矣；若此外土、木、火三星其行甚迟，其所行本天甚大，故非日月两天之间所能容受也。
其三，诸星之视差，与地半径差，各各不等。太阳之两差不能多于太阴，太白不能少于木星，土星则当在其中处。
其四，中西历家所立法数，种种不同，其同者有二：一，周天分二十八宿，其距星合者二十七，不合者独觜宿耳。二，以七政隶于各日。初日为太阳，日次为太阴，日三为水星，日四为火星，日五为木星，日六为金星，日七为土星。日也，夫七政自上而下，当首日，次金水月土木火。今云然者，日分二十四时，七政分属焉，周而复始。今所指直日者，各日之首时也。如初日之首时为太阳时，次金星时，三水星时，四太阴时，五土星时，六木星时，七火星时。满二十四时为水星，则次日之首时为太阴矣。故太阳之次日，即为太阴之日。可见，上古历宗初立此法者，知太阳在众星之中处也。上三论古今无疑。其不同者，古曰五星之行皆以地心为本天之心。今曰五星以太阳之体为心；古曰各星自有本天，重重包裹不能相通，而天体皆为实体。今曰诸圈能相入即能相通，不得为实体；古曰土木火星恒居太阳之外。今曰火星有时在太阳之内。解曰：用远镜见金星，如月有晦、朔、弦、望，必有时在太阳之上，有时在下。又火星独对冲太阳时，其体大，其视差较太阳为大，则此时庳于太阳。水星、木星、土星不能以正论定其高庳，但以迟行、疾行聊可C之。
七政序次古图
七政序次古图说
古图：中心为诸天及地球之心，第一小圈内函容地球，水附焉，次气，次火。是为四元行月圈。以上各有本名，各星本天中，又有不同心圈，有小轮，因论天为实体不相通而相切。
七政序次新图
七政序次新图说
新图则地球居中，其心为日月恒星三天之心；又日为心，作两小圈为金星水星两天；又一大圈，稍截太阳本天之圈为火星；天其外又作两大圈，为木星之天，土星之天。此图圈数与古图天数等，第论五星行度，其法不一。
依新图可见，金星以太阳为本天之心，在上则得全光，在下则无光也。又可见，火星对冲太阳时，则庳于太阳，皆与所见、所测合。又金、水二星以太阳之平行为本天之平行，古今不异，则三天之行，皆繇一能动之力。此能力在太阳之体中也。
问：金、水二星既在日下，何不能食日。曰：太阳之光，大于金水之光甚远，其在日体不过一点，是岂目力所及。如用远镜如法映照，乃得见之。依本测法，太阳之面，大于太白之面一百馀倍，辰星尤微。
问：古者诸家曰：天体为坚，为实，为彻。照今法，火星圈割太阳之圈。得非明背昔贤之成法乎。曰：自古以来，测候所急，追天为本，必所造之法，与密测所得略无乖爽，乃为正法。苟为不然，安得泥古而违天乎。以事理论之，大抵古测稍粗，又以目所见为准，则更粗。今测较古其精十倍，又用远镜为准，其精百倍。是以舍古从今，良非自作聪明，妄违迪哲。
问：金水二星，其孰上孰下，何从知之。曰：水星之天小于金星之天，知水星必在其内。
水星左右距日二十馀度，金星左右距日四十馀度。
又曰：太白行，迟于水星之行，则其轨道必大。
金星次，行约二十月而一周。水星次，行约四月而一周。
问：金星居两留段时，即与弦月不异。辰星岂不当尔乎。曰：论理宜然。特因体小，出没必于晨昏，难见，故未觉其盈亏消息耳。
问：土、木、火三星孰上，孰下。曰：火星在日之冲，其视差大于日之视差；其体亦大密测。密推知其庳于太阳。过此以往，其视差小于日之视差，其体亦小，推算所得又高于太阳。若土、木二星视差恒小于日，必在日上无疑也。又土、木、火三星行度不等，迟行者必在上，土星是也；疾行者必在下，火星是也；行在迟疾之间，则木星位置，宜在火土之间矣。此三星上下古今同论。
土星三十年一周天，木星十二年一周天，火星二年一周天。
《定五星之平行率》
测算各星平行得数如左。
土星以五十九年〈节气或天周年〉又一日四分日之一，弱行次行圈〈即岁行〉五十七周〈会日五十七次对冲亦五十七次〉行天周〈节气周〉二周又一度四十三分。
木星以七十一年不及四日又六十分日之五十四行，次行圈六十五周，此积时间星行本圈〈天周或节气或经度〉六周不及四度又五十○分。
火星以七十九年又三日六十分日之一十六行，次行圈三十七周经周行四十二周又三度○十分。上三星之中，积年数〈太阳行全天之周数〉去减本星次行之周数，其较为星本行周天之数。如土星五十九年减次行五十七周，较二为土星行全天二周。
上三星者，火、木、土也，下二星者，水金也。
金星以八年不及二日又六十分日之一十八行。次行圈五周，其平行与太阳同。
水星以四十六年又一日六十分日之三行。次行圈一百四十五周，平行与太阳同。
以积年变日，以天周化度，得数如左。
土星二万一千五百五十一日一十八分〈日六十分下同〉行二万○五百二十○度。木星二万五千九百二十七日又三十七分，行二万三千四百○○度。
火星二万八千八百五十七日又五十三分，行一万三千三百二十○度。
金星二千九百一十九日又四十分，行一千八百○○度。
水星一万六千八百○二日又二十四分，行五万二千二百○○度。
若以度为实日数为法，而一得各星一日之细行。土星一日行〈距太阳之行〉○度五十七分四十三秒四十一微四十三纤四十○芒。
木星一日行〈距日〉五十七分○九秒○二微四十六纤二十六芒。
火星一日行二十七分四十一秒四十○微一十九纤二十○芒五十八末。
金星一日行三十六分五十九秒二十五微五十三纤一十一芒二十八末。
水星一日行三度○六分二十四秒○六微五十九纤三十五芒五十○末。
若太阳一日之平行去减各星一日之细行，其较为各星之平行得上三星之平行〈下二星金水之平行与大阳筝〉。土星一日平行○二分○三秒一十三微三十一纤二十八芒五十一末。
木星一日平行　四分五十九秒一十四微二十六纤四十六芒三十一末。
火星一日平行三十一分二十六秒三十六微五十三纤五十一芒三十三末。
有一日之平行可细推一时一分又推得一年之平行。
土星一平年〈三百六十五日〉行三百四十七度三十三分○○四十六微有奇。
木星一平年行三百二十九度二十五分二十一秒有奇。
火星一平年行一百六十八度二十分半有奇。金星一平年行二百二十五度○一分三十二秒有奇。
水星一平年行全周外又五十三度五十六分四十二秒有奇。
又以太阳行一年之全周去减各星之平行，其较为各星一年之经度。
土星一平年经行十二度一十三分二十三秒五十六微有奇。
木星一平年经行三十○度二十○分二十二秒五十一微有奇。
火星一平年经行一百九十一度一十六分五十四秒二十二微有奇。
依上行数，先置历元一数，可列向后各年及日时之立成表。
《新星解》
按古今历学，皆以在察玑衡，齐政授时为本齐之之术。推其运行合会、交食凌犯之属，在之之法，则目见器测而已。然而目力有限，器理无穷。近年西土有度数，名家造为窥筒远镜，能视远如近，视小如大，其理甚微，其用甚大。今述其所测有关七政者，一二如左。
土星旁小星图
土星旁小星图说
土星向来止见一星，今用远镜，见三星中一大星，是士星之体，两旁各一小星，系新星。如图。两新星环行于土星之上下左右，有时不见。盖与土星体相食。或曰：土星非浑圆体，两旁有附体如鼻，以本轴运旋，故时见圆时见长，此土星之两异行未定其率。盖本周极迟，初见时至今年，尚未满一周天，故也。或曰：时见三星相距有近有远，安得谓之合体。二说不同，未知孰是，须久测乃知之。
木星旁小星图
木星旁小星图说
木星目见一星，今用远镜见五星：木星为心，则有四小星常环行其上下左右，时相近，时相远，时四星皆在一方，时一、或二、或三在一方，馀在他方，时一，或二不见，皆用远镜可测之。初测者作此直线图，其九测：一为万历壬子年，太阳在元枵初度辰时；二为癸丑年，太阳在元枵二十六度子正时；三为本年次日寅初三刻；四为本年，太阳在埚ざ十三度亥初刻；五为次日丑正刻；六为甲寅年，太阳在大梁八度亥初一刻；七为本日子初刻；八为次日子正二刻；九为本日寅初刻。依上测得其相距极近之圈，半径为木星三径〈用木星半径为法盖无他物可与为比〉，次小星圈，半径为木星四径，第三为五径，第四为十径。
木星顺逆行图
木星顺逆行图说
其行右旋在上，顺行在下，逆行〈顺者自西而东，逆者自东而西〉近本星，疾行距远，迟行、顺行与木星会则不见。盖木星食之。逆行不食，可知其环行也。又木星为其环行之心，又环行之大圈平面，不与木星之本道同面，而四小星之各圈平面，又不作一大圈平面。盖其高下不一。在高者距南，在下者距北。
次圈线图，木星甲为心，作乙丙丁戊圈，距心见上，每圈为一小星之轨道。外圈从戊向丁己庚行。馀仿此。乙星行满本周为一百七十四刻，丙星行一周为三日五十三刻有奇，丁星行一周为七日十六刻，戊星行一周为十六日七十二刻弱。皆从木星会合时起算，不用距木星之极远。盖众星依本小轮行至左右为留段，不见其行，无从得真率也。
又小星在甲己左右两线内，即隐不见，木星掩之故也。在甲壬左右两线内，亦隐不见，盖入木星之景故也。〈设日所在如图，照木星生甲壬景，因木星距日几何，得甲壬景所在〉今目恒见，四时见三，所不见者，必在己或壬两暗处。
系木星全为暗体，小星之体亦自无光。光借于日，故入木星景，如壬目所不见。
四小星去木星远，见大；近则木星光大，能夺小星之光。
问：晨昏时，比中夜见小星之光为大，何故。曰：晨昏之光，朦胧之光也。其光不大，故能助目之光。
又问：远镜中，若少离木星之体，即不得见小星，何故。日：本星光助目，以能分小星之体，已上两言聊以答问，未知其正理安在，俟详求之。
测四小星，当于其较著时。一为木星与日冲照，〈此时木星距地甚近〉一在本轮之最庳，一晨昏时，一月明时。金星旁无新星，特其本体如月，有朔望，有上弦下弦。太阳四周有多小星，用远镜隐映受之。每见黑子其数、其形、其质体，皆难C论。目以时多、时寡、时有、时无，体亦有大、有小，行从日径，往过来续，明不在日体之内，又不甚远，又非空中物，此须多处多年多人密测之，乃可不关人目之谬，用器之缺。详见性理书中。又以远镜窥太阳体中，见明点其光甚大。
又日出入时用远镜见日体偏圆，非全圆也。其周如锯齿状。然因其行无定率，非历家所宜。详亦解见性理。
《土星表所用诸率》
最高行一年为一分二十○秒一十二微，一千年行二十二度一十六分四十五秒，一万六千一百六十○年满一周。
平行一平年为一十二度一十三分三十五秒二十○微。
一日为二分○秒三十二微。
一时为五秒○一微。
一万○七百四十七日一十八时○七分满一周〈二十九平年又一百四十二日一十八时○七分〉。
自行一年为一十二度一十二分一十五秒。
《火星诸行率》
火星最高行一年，行一分十四秒五十二微，以百年计之，行二度四分四十七秒三十二微，约千年行二十度四十七分五十六秒三十微。火星平行一日，行三十一分二十七秒，以百日计之，行五十二度二十四分二十六秒，以一年三百六十五日计之，为一百九十一度十七分○八秒。
火星满周天之行，以前二行计之，为六百八十六日十九时〈小时〉四十二分十三秒。
《金星天以太阳为心》
本历总论有七政新图，以太阳为五纬之心。然土、木、火三星在太阳上，难徵。今以金星测定无可疑。
金星图
金星图说
试测金星于西将伏、东初见时，用远镜窥之，必见其体，其光皆如新月之象，或西或东，光恒向日。又于西初见、东将伏时，如前法窥之，则见其光体全圆。若于其留际观之，见其体又非全圆，而有光有魄。盖因金星不旋地球如月体。乃得齐见其光之盈缩。故曰：金星以太阳为心，如图，月在太阳人目之间，为丙则无光。金星在太阳人目之间，为乙亦无光。若地在戊日丁月之间，则月光满。若太阳戊在金星甲地球之间，则金星光满。若在左右，则月及金星各有半光。光之大小如按古图，不析其理，虽千百世不能透其根也。古者言，太白在本轮上，体小光盛；在本轮下，体大光淡；在左右体，不甚大，而光甚盛。今如图解之：在高，于时为望，其体远，则见小，全透其光，故盛也；在庳，于时为晦，不可得见，晦朔左右去地为近，则体见大哉，生明，故稍淡也；在左右为上下弦，所见半体，故不甚大，远近之间，又见半光，故甚盛也。
又金星因岁轮于地，时近时远，远时显，其体小而光全。若以远镜窥之，难分别其或圆或缺之体。在极远，左右数十度亦然。若在中距者，其光稍淡，则远镜可略测其体之形。然光芒锐利亦难明，别为真体或为虚映之光。惟在极近数十度，则光更淡，又于地近其体，显大可明见之。
凡金星为迟行或逆行，用远镜窥之可测其形体，若更近见，其体缺更大。
《金星诸行率》
本天最高行，每年一分二十二秒五十七微，百年行二度十八分十六秒十二微约一万，六千馀年而满一周。
本天上平行，如太阳三百六十五日二十三刻有奇而行满一周。
小轮上之行，每日三十六分五十九秒有奇。
一平年〈三百六十五日〉行七宫十五度一分五十秒，计六百六十二日十四小时〈不及四分〉而满一周。
《水星本天象》
水星以太阳平行处为本行之心，即以太阳之平行为自行之平行，如金星无二。然其两行之差，非太阳两行之差。则必有自行本圈，而载其次轮。又此圈或圈上之行，非平有高有低与他星等，何以知其然耶。曰：见其距太阳之大，距度时有大小，因知其次轮必有远近也，今以图略解其所测于左〈次轮亦名伏见轮〉。
水星次轮图
水星次轮图说
古图设甲为地心，任取甲乙某线分为五平行。又以乙为心，取甲乙线五分之一为半径，作辛丙壬小圈，名曰均圈。又于小圈周上取丙点为心，作己丁庚戊大圈，又作甲乙丁线为两心线，取丁点作己癸庚圈，是名水星次轮。
木、火、土三星名曰岁轮，金、水不然。盖以其率非满一年而所差复远，故名次轮，又名伏见轮。
行法。甲丁线顺天平行，每年一周，如太阳平行无二。其自载乙点V轮心及丁次轮，或伏见轮之心如丁心。行丁庚戊本天圈一年一周，其心在辛壬丙均轮上，而行此本天之心，有行之理，独水星如是，而他星不然。盖他星有定两心差之数，不加不减，故其岁轮心〈如丁〉所行之迹，亦为浑圆圈。惟水星小轮心丁，所行之迹有如卵形：上宽下窄。故曰：己丁庚本圈之心于甲点，时近时远，又时在乙甲线内，或时在外，如置丁心在两心线上。其行之心在辛极远处，丁心行本天一周，必行辛壬丙小圈三次。丁心在戊最低，其行心在丙。
凡丁心在本轮上，平行一周即于小均轮上，之行有三周。本轮上行一度，均轮上行三度。
以一周与三次论之，则知一度三度。
《水星平行率》
水星一小时行七分四十六秒，
一日行三度六分二十四秒，
一平年行三全周外五十三度五十三分三十二秒，一闰年三全周外行五十七度三分五十六秒，一百一十五日二十一小时三分二十二秒行小轮一周。
《界说》
七政凌犯，历家恒言：顾有所以然之理，未明其理，未透其根，则测无算，难相符合；惟明其所以然，则先推后测，无弗合者。盖七政之行，有迟疾不等，是以后先参错，其所呈象约有五种。
一、会聚界。会聚者，是彼此两曜在黄道上同经度。若月于太阳曰：朔，星于太阳曰：合伏，星于星曰凌、曰犯。
古占法：二星相距七十内，曰犯，二星光相切，曰：凌。
若经纬度俱同在日月，曰：食星，于星或月于星，曰掩。
同经度有二，或同黄道，或同赤道，在赤道同度，谓之：同升，此谓：同度，但指黄道言也。
二、对照界。对照者，乃相距天周之半为经度，二日八十度，月对日曰望，经纬俱对曰月食，星对日曰夕退，统名曰：冲照。
月与土、木、火三星，皆能于日对照，亦能各相对照。金、水二星不然，盖其不离日之左右，故于日不对
照，亦不相对照。
三、方照界。方照者，相距天周四之一，即九十度也。月距日曰：上下弦，他曜相距统名曰：方照。
四、隅照界。隅照者，相距天周三之一乃一百二十度也，亦名三角形照。
五、六合照界。六合照者，乃相距天周六之一，即六十度也。
以上诸照，视诸曜之性情，或相益，或相损，或相胜，或相和。象悬于天，而宇下徵验因之。
五照图
五照图说
周圈为黄道，各分其照之界，以相距之度著其名。而照有先后，先者顺天数，后者逆天数。
《诸曜伏见说》
凡星会太阳时，太阳光大胜于星光，人目不能见星，故曰伏。
夕伏者，星比太阳行迟，合后太阳，故夕初伏不见，亦名西伏。如土、木、火三星及金、水二星逆行之时。晨伏者，星比太阳行疾，合先太阳，故晨初伏不见，亦名东伏。
惟金、水二星及月名晨伏，上三星非晨伏。
夕见者，星比太阳行疾，过合而先行，故夕见，亦曰西见。
惟金、水二星及月名夕见，上三星非夕见。
晨见者星，比太阳行迟，合后太阳，故晨见，亦名东见。如土、木、火三星及金、水逆行，合太阳之后，或初见，或初不见之限。
同升者，是二星同过子午线，或同出地平，或同入地平。
《七政迟疾二行论》
日月有迟有疾。五星有迟疾，兼有顺逆。星之逆行有限，迟行无限。盖迟则不行而留，今须求疾迟，逆一日之行若干，始可考其凌犯之自也。
疾者何。视行胜平行，谓之疾。平行胜视行，谓之迟。逆行实不能言疾，盖退未进之行也。
太阳及诸政之行，在本天最高，极迟，在其冲极疾。何者，凡物，远见小，近见大，如太阳一日平行一度，此一度，近于人目则见大，远则小。大小之分，在人目之视角或天上所掩之分弧。大则近，小则远。太阳近则视行多，远则视行少。远者，最高也。近者，最庳也。
太阳疾行为六十一分二十秒，迟行为五十七分；太阴疾行为十五度十七分九秒，迟行为十一度一十九分四十九秒二十三微；
土星顺疾为八分九秒，逆疾五分十三秒。
木星顺疾为十四分二十四秒，逆疾七分四十四秒；火星顺疾四十七分二秒，逆迟三十五分十一秒；金星顺疾一度十六分，逆迟三十八分；
木星顺疾一度五十四分，逆疾一度○五分。
《五纬天各距地》
求月距地之高，其法有五。又求太阳距地，其法有三。皆以地半径为度。又各法因高差〈亦名视差地半径差等〉或日月交食为本。
测恒星之远，借用五星之测。略定土星之高，并亦得恒星在上之高。今因五纬无视差。
土、木二星甚远，其视差不过数秒，如无差难测。水星常在蒙气中，亦不能测。火金或有视差，然不足为测。其高之本说见下：
欲测其高，法有二算。或用古图，或新图，各有本轮如左。
五纬天距地图
五纬天距地图说
右古图，以地为日月五星恒星诸天之心。设诸曜各居一层天，其厚内函有小轮〈亦名岁轮〉各层相切，而无空。又各层上下有两面。下内为凹，上外为凸。
各天之厚因函小轮，其小轮于地有近有远，如两心差之理，则各天之厚为小轮全径，及两心差之倍分数。
谓：分数者，盖各有均圈，于最高减距高，去两心差之几分。
图上各天小轮比本天许小，以指外有两心差数。本历测各星小输及两心差，定本天半径皆为十万分。若加小轮半径，及两心差数，必得其最高距地若干。若减之，则得最卑距地若干。如图。
凡设一层天上面距地若干度，〈以地半径为一度〉必得其次层下面距地之若干度。盖两面中无空隙。又设内面所距若干度，及次层上下两面距本心比例以三率法求之，并可得其厚距地之度法。曰：依内面距本心多寡分数，得度多寡，则上距分之某数，必亦可知其度。
月离，设三家之数，以测定其距地之度，今所为第谷法。曰太阴。大距地为六十地半径，有六十分之三十六或百分之六十。
水星天两心差为六八二二，〈十万分为全本天半径下同〉小轮半径为三八五○○两数并之。
水星均圈法，凡在最高不减其距地。
又加半径，〈全数〉得一四五三二二，乃水星最大距之数。又前两数相并于全数内减之，得五四六七八，乃极近之数也。置极近数为六十度有六十分之三十六，乃月天极高数也。以此度数，或约为五分之三，乘极高之数，以小距数除之，得一六一，乃水星天上面距地之度也。
金星在水星上，则其下面距地为一六一。〈奇零不算〉设金星两心差为三二○八，用其半，因有均圈，用其半。他星仿此，为一六○四，小轮半径为七二二四八，两数并加于全数，得大距数为一七三八五二。又两数相并减于全数，得二六一四八，为近距之数法。以丙面距度之数乘大距数，以近距数除之，得一○七一，乃金星外面距地之度数也。
太阳有本法，求其中距地，得一一四十二地半径，诸家小异，以求大距；或用均圈，或不用均圈两法略差。今不用。只因太阳两心差求之，得近距为一一○一远距为一一八二。
问：太阳天内面切金星外而是也，今因太阳本算，其内面盈金星外面三十度。两算不合，何也。曰：此测难求其密，其较虽盈三十度，以全数计之，不及百分之三，数则小矣。又曰：所测定各天之数，皆以日月星诸体之心，为测其体之厚，未尝入数，必月及水星、金星各数大略，而后算始无差。又曰：所用之数，乃新图之数，不谓各曜各丽一天而相切。故其数于此论不合。或曰：星体到本天最高，在此其天或仍厚几许，要未可知所定之数，亦其大略而已。
火星两心差为一九六○取五分之三。
均圈心距地心，为三分不同心，圈心距地心五分
为一一七六○小轮极大半径。〈有盈有缩故用大数〉为六五八○○，两数并之加于全数，得远大距为一七七五六○，两数并之减于全数，得近小距为二二四四○。用法以太阳大距数一一八二乘火星远大距数，以近距除之得九三五二，乃火星外面距地之度数，或木星天内面距地之数也。
木星两心差为九一六○，用其半得四五八○。小轮半径为一九二九四，两数并加全数得一二三八七四，乃木星远大距数。两数并减于全数，得小距数为七六一二六，依前法：以内面乘大距，以小距数除之，得一五二一七，乃木星上面距地之数，或土星下面距地之度数也。
土星两心差为一一六二八，用其半得五八一四小轮心半径为一○四二六，两数并加于全数得一一六二四○，乃土星大距数也。若以前两数并减于全数得小距数为八三七六○。依前法乘除得二一一一七，乃土星上面距地之数，或恒星天距地之数也。右算皆用古图以明今测之数，然亚耳罢德于唐僖宗广明右算得水星本天中距地为一百一十五度。金星中距为六百一十八度，火星中距为四千五百八十四度，木星中距一万○千四百二十三度，土星中距为一万五千八百度，恒星中距为一万九千度。因各星矩地及其体之视径，亦并可推其大小。
《用新图算各星距地》
新图以地为太阳、太阴、恒星所行之心。别五纬以太阳为本行之心，又土、木、火三星以太阳所行之圈为古法，所谓年岁圈即上所用法。今非其真，因用本法。又新图不言各星各有一天，而强星在本重之内，但各所行之轮或相切，或相割耳。
各星天距地图
各星天距地图说
土、木、火三星以太阳为本行之心，又因其心从太阳，即以太阳所行之轮为人目所见。每年各星之行，欲知小轮于本天，及两心差各数比例，则设太阳距地若干，可得各星距地若干。如图，设甲乙，〈目距地或小轮半径〉乙丙，〈星本天半径为全数〉及丙丁。〈两心之差〉又设：甲乙为若干度。依法可得：乙丙，丙丁各线之度，并之得甲丁乃星距地之度也。上三星之法无二。今置土星各圈之数，如土用三率法甲乙，〈小轮半径〉为一○四二六，得距地为一千一百四十二度〈太阳中距度〉。今乙丙全数〈本天半径〉得若干，算得一○九五三有奇。又丙丁五八一四，〈两心半差〉得六三六。以甲乙，乙丙，丙丁三线之数并之，得一二九三二度，或地半径乃土星大距地之数也。若干乙丙全数或乙戊半径数丙减去甲乙及戊己〈与丙丁等〉一七七八，得九一七五，乃土星近距数。若求其中距地，〈引数为三宫九宫〉得一○五五○。
木星用法如上，求得大距度数为六一九○，中距为三九九○，近距为五九一九。
火星用法，求得大距为二九九八中，距为一七四五，近距为二二二。
金水二星距地图
金水二星距地图说
金、水二星，因不围地球。其算法与上三星略不等。如图：甲、乙为日距之线，或小轮心距地之线；乙丙为小轮之半径。以乙甲加减得大小两距之数。
金星两心差，半之得一六○四，并加小轮半径，得一七三八五二。用法乙甲全数，〈本天半径〉得距地二四二度。今算乙丙分数得度为八四三，以加于甲丙得一九八五，乃金星距地之度数也。若减之得三百度乃近距之度也。
杂论七政及恒星距地说
水星以法求之，得大距度为一六五九，小距为六二五度。
以上因其度数可推各距地之里数，盖以地半径为度，有一度之里数，因可得各距之里数。置地半径为二万八千六百六十二里，以各星距地之度乘之，先用古图数。
月距地，小数为六十万七千六百四十六里有奇，大距数为八十六万七千里有奇；此今古小异。
水星小距数与太阴大距数等，其大距数为四百六十一万二千三百二十八里；
金星大距数为三千○六十七万二千○○八里；太阳中距为三千二百七十一万六千○一十六里；大距为二千三百八十六万一千九百三十六里；火星大距数为二万六千七百九十一万六千○九十六里；
木星大距数为四万三千五百八十五万六千六百一十六里；
土星大距数为六万○四百九十五万九千八百一十六里。
恒星依法切土星上面，则得其距地之数。
若用新图推算亦可得各星之里数。
五星视差图
五星视差图说〈通半径差〉
各星既有距地之度数，则可以视差之分数，借日躔视差，图以明之甲地心乙人目内为某星，甲乙为一度。若知甲丙边之度，则可得乙丙甲角，乃视差角也。
甲丙当全数，甲乙为切线。
依古图得各星视差如左。
设星在地平，求其视差。地平以上，若星更高，其差更小，在顶无。
月近地视差。
水星距远视差为二十一分；
金星距远视差与太阳距近差数等为三分七秒；太阳中距为三分大距为二分五十四秒；
火木土三星其视差皆不满一分故不算。
若用新图日月各视差无二。
金、水二星中距与太阳为近，金星距远视差为二分弱。极近距为十一分，水星大距亦为二分，小距为六分。
上三星之差亦微，但火星在极近之距，即太阳之冲。其差为十五分。盖其道切割太阳之道，而于地更近。以上视差之数，日月以外难测难定，是以各家不合，且不常用，故不设表。
《五星体视实两径》
测日月视径、实径，见月离及交食诸书皆有本论，但日月体大，可用仪器测定。五纬体小，测之为难。惟以人目所见，或于日月相比，以定其视径，后以近远之数求其实径，大小相比等数。
亚耳巴得其学本多，禄某有曰：水星中距地之时，{{Annotation|本算得一百一十五度}}其视径比太阳视径如十五分之一，即天度〈周天三百六十度之度也〉之二分。金星中距时〈本算为六百一十八度〉其视径为太阳视径十分之一，即天度之三分。火星中距〈本算为四千五百八十四度〉其视径为太阳视径二十分之一，即天度之分半。木星中距〈本算为一万○四百二十三度〉其视径为太阳视径十二分之一，即天度之二分半。土星中距〈本算为一万五千八百○○度〉其视径为太阳视径十八分之一，即天度之一分四十三秒。
五星视实两径图
五星视实两径图说
又星高有视径以法求实径，如图。甲人目〈地心无异〉乙庚太阳半视径，乙己某星半视径。其比例如乙己于乙庚。若星在太阳，如丙丁，则其比例为丙丁与丙戊，〈丙戊当太阳视径〉用法得丙丁天上度之几分，有丙丁分数，则有本天周之分数。因周与径之比例，甲丙半径得地半径若干，则其周得若干。以周之某分若干，得各星比例半径大小。又以各星同类之分数求其容。依法算得水星体比地球小，为一万一千分之一分。金星体小于地球为三十六分之一分。
火星体大为一地球又三分之一。
木星体比地球大为八十一倍又曰九十五倍。土星体大于地球为七十九倍又曰九十一倍。用新图求各星大小。
新图以太阳为五星之心，金水二星或在日上，或在日下，与古法大异。
第谷曰：水星视径中距时〈一一五○度〉为二分○十秒，其实径与地径为三与八，则其体小于地球为十九分之一，于古法甚远。金星视径中距时〈一一五○度〉为三十三分十五秒，其实径为地球径十一分之六，则其容为地球六分之一。火星中距〈一七四五度〉视径为二分弱，则其实径为地径六十分之二十五强，其体小于地球，为十三分之一弱。木星中距〈三九九○度〉视径为二分四十五秒，其实径于地为十二与五，则其体大于地球，为十四倍。土星中距〈一○五五○度〉视径为一分五十秒，其实径为二地球径又十分之一，则其体大于地球为二十二倍。
若欲以里数求各星之大，则先求地球之容，得里数，次依各比例数求之。
问：古今两数相悬，何者。为确曰：各有本论，然以金星C之，见其绕太阳亦有弦望之异，觉新法为准。
《五星光色》
月以光以魄，知其光非本体之光，乃所借于太阳之光。金星亦然。盖以远镜窥之，见其体亦如月有光有魄故也。他星觉无所倚，然以相似之理论之，亦可谓其光非自光。乃如月与金星并借光于太阳者也。问：五纬之光既皆为日光之分，乃其色各不同者，何也。曰：如镜，如水，如金诸能发光之物，咸受太阳之光，而所发之光皆非一色。盖亦繇本体之色所染故也。然则五星之色亦各为本体之色，从日光而发见耳。五星本体之色，从其各类本质，及其面之平与不平，或其体之虚实坚脆等势所发。
加利娄曰：凡大光照某体能发光之类，其所发之次光非全受本体之色，而变为他色。如大光照黑体〈若炼铁〉其所发之光为红色如火星。〈以此西名，火星亦谓之铁星〉若照淡红体其所发光色如木星。〈红铜色为淡红，故木星亦名为铜星〉若白体其发光色如土星，若黄体其发光色如金星，若青体其发光色如水星。试以黑铁等类炼之，细阅其光色必如上。
又曰：星色非纯，从目审视可见，乃知各星亦非纯质也。
五星时有颤动，其理与恒星无异，或空中浮气之游移，或自体闪烁如烛光之摇，又或人目之缺。

[book_title]乾象典第二十六卷
七政部汇考三
《明・邓玉函・测天约说》《大圜名数》
问：七政中复有上下远近否。曰：有之，月最近也。何以知之，有二验。其一，能掩日五星也。
月掩日而日为食，不待论也。唐交宗泰和五年二月甲申，月掩荧惑；六年四月辛未，月掩填星于端门；九年六月庚寅，月掩岁星于太微；武宗会昌二年正月壬戌，月掩太白于羽林。是月掩五星也。
其二，循黄道行，二十七日有奇而周天，馀皆一年以上，是七政中最速也。
问：行度迟速以别远近，是则然矣。太白辰星与日同，一岁而周，为无远近乎。曰：旧说或云日内月外，相去辽绝，不应空然无物，则当在日天之下。或云在日天之上，二说皆疑，了无确据。若以相掩正之，则大光中无复可见。论其行度，则三曜运旋终古若一。两术既穷，故知从前所论皆为臆说也。独西方之国，近岁有度数名家造为望远之镜，以测太白，则有时晦，有时光满，有时为上下弦。计太白附日而行远，时仅得象限之半，与月异理。因悟时在日上，故光满而体微。〈若地日星参直，则不可见稍远而犹在上，则若几望之月也〉时在日下则晦，〈三参直故晦稍〉〈远而犹在下，若复苏之月，体微而光耀煜然〉在旁故为上下弦也。辰星体小去日更近，难见其晦明，因其运行不异，太白度亦与之同理。
问：荧惑岁星填星孰远近乎。曰：荧惑在岁填星之内，在日之外。何者。一为其行黄道速于二星，迟于日也。岁星在其次外，其行黄道速于填星，迟于荧惑也。填星在于最外，其行黄道最迟也。又恒星皆无视差，七政皆有之。以此明其远近，又最确之，C无可疑者。问：何为视差。曰：如一人在极西，一人在极东，同一时仰观七政，则其躔度各不同也。七政愈近人者，差愈大，愈远者，差愈小。月最大，日次之，荧惑次之，岁星又次之，填星最小，几于无有。故知月最近，填星最远也。
七政视差图
《七政视差图说》
如上图，丙为地，甲为东目，乙为西目。甲望戊月在己度，乙则在庚度。甲望丁星在辛度，乙则在壬度。己庚差大则月去人近，辛壬差小则星去人远也。
问：东西相去即是极远，何以得同在一时仰观七政。曰：此在一时一地亦可测之。特缘算数所得难可遽明，故以东西权说。若月食则亦东西同时，两地并测亦足谂知也。
《汤若望・新法历引》《五纬异行》
土木火金水五曜，名为纬星者，谓其日有近南近北之行，与恒星异也。夫五纬之行，各有二种。其一为本行，如填星约三十年行天一周日二分，岁星约十二年一周天日五分，荧惑将满二年一周天日三十五分，太白辰星皆随太阳，每年旋天一周各有盈缩，各有加减分，各有本天之最高与最冲，即其最高又各有本行。论其行界亦分四种，非若回回历总。一最高也，其二在于本行之外，西法称为岁行，盖各星会太阳一次成一周也。因此岁行之规〈亦名小轮〉推知各星顺逆留疾诸情。故依新法图，五纬各有一不同心圈，一均圈一小轮。凡星在小轮极远之所，必合太阳。其行顺而疾，其体见小。凡在小轮极近之所，其行逆而疾，其体见大。土木火行逆则冲太阳。金水行逆夕伏而合，行顺晨伏而合。其各顺行转逆，逆行转顺之两中界为留，留非不行，乃际于极迟行之所也。留段前后或顺或逆，皆有迟行。其土木火行逆即冲太阳，而金水则否者，绿土木火之本天大，皆以太阳为心而包地，得与太阳冲。而金水之本天，虽亦以太阳为心，而不包地，不能冲太阳也。金水不能冲太阳而能与之离，金离太阳四十八度，水离二十四度。
《五纬纬行》
太阳之行，因黄道斜交于赤道，故其距赤道之纬南纬北也，各二十三度有半，以成二至。是黄道者，太阳之轨迹也。太阴本道又斜交于黄道，最远之距为五度以生阴阳二历。五星之道虽相距，纬度各异而其斜络黄道，则与月道同理。故皆借月道诸名名之。其两交之所，亦谓正交中交；其在南、在北两半周，亦谓阴阳二历。审是而五星纬行庶可详求矣。盖各本道外之岁行，小轮恒与黄道为平行，而又斜交于本道。其上半恒在黄本二道中，凡星躔于此，则减本道之纬。其下半恒在本道外，星躔于此，则加其纬。然此小轮之纬向，则恒不变。如土星三十年行天一周，其在正中二交之下必无纬度分，十五年恒北，十五年恒南耳。凡冲太阳因在小轮下半，即加本道纬度。凡会太阳因在小轮上半，即减纬度，他星亦犹是也。其或行近于地，小轮加纬益多。太白至夕伏合之际，因其近地，其纬几及八度矣。中历不谙纬行之原，一见金星在纬南北七八九度，即q谓本星失行，岂非诬乎。又中历亦有五星，南北纬行图亦界以黄道本道，似矣。但其逆行之迹，恒作一斜方形，此甚非也。五纬不行直线，安得方形。以此新法，图分二种。一设人在地，仰观天上进退诸行。故于上三星冲太阳，下二星夕伏时。第作一仅似之圆形，凡冲太阳如在木道交上，则不作圆形，即彷佛一之字形而已。一各星近远于地之图要，皆旧历所未谙也。
《五星伏见》
五星之光与日相较，譬犹萤火之于庭燎光。本非灭，第为大光所夺，人莫能睹耳。旧历亦晓此理，故用黄道距度，以定诸星伏见。如谓太阳在降娄，初度岁星在十五度，即以为见限似矣。然而诸星各有纬南纬北之分，黄道有正斜升降之势，各宫不同，何得泥距度以定限乎。新法定限，惟以地平为主，缘地平障蔽日光，能使星或伏或见耳。夫日之下于地平，其光渐杀，所谓晨昏。此晨昏光之久暂，四时不等，即冥漠等矣。而星见时刻又自不等。所以然者，太阳由黄道而下地平，或十度，或十五度，或至三十度有奇，原自不等。而星在黄道南，相距必多数度；在北，相距必少数度，其限岂可泥乎。大略土木火三星，较太阳行迟行后。太阳夕伏晨见，金水二星顺天东旋，较太阳行疾行先；太阳晨伏夕见，逆行反是。其与太阳遇也，亦夕伏晨见。大阴行较太阳更疾，晨伏夕见。至于金星之纬不及八度，则凡逆行合太阳于寿星、大火二宫，而其纬又在北七度以上，虽与日合其光不伏，一日晨夕皆可见之。水星之纬惟四度馀，若其纬向南合太阳于寿星，此后去离夕必不见；合太阳于降娄，此后去离晨必不见。金合而不伏，水离而不见，此二，故者浑仪解之。他如恒星，亦有夕伏晨见者，一因黄道之经纬度；一因其小大等第，即为见伏之限故，亦可推也。
《远镜说》月上弦形图
月初四及上弦形图说月初四及上弦形图说
用远镜以观太阴，则见本体。有凸而明者，有凹而暗者。盖如山之高处，先得日光而明也。又观月时，一目用镜，一目不用镜，则大小回别焉。
金星消长上下弦图
金星消长上下弦图说
用远镜以观金星，则见有消长、有上弦、下弦如月焉。其消长上下弦，变易于一年之间，亦如月之消长上下弦，变易于一月之内。又见本体，间或大小不一。则验其行动周围随太阳者。居太阳之上，其光则满；居太阳之下，其光则虚。本体之大小，以其居太阳左右之上下而别焉。
太阳本体图
太阳本体图说
用远镜以观太阳之出没，则见本体非至圆，乃似鸡鸟卵。盖因尘气腾空，遮蒙恍惚使之然也。〈即此可知尘气腾空高远几许〉若卯酉二时，并见太阳边体，龃龉如锯齿，日面有浮游黑点点，大小多寡不一。相为隐显随从，必十四日方周径日面而出。前点出，后点入，迄无定期，竟不解其何故也。
四星随木之图
四星随木图说
用远镜以观木星，则见有四小星左右随从，护卫木君者。四星随木有规则、有定期，又有蚀时，则非宿天之星明矣。欲知其与木近远几何，宜先究其经道圈处合下，即验矣。
土星图
土星图说
用远镜以观土星，则见两旁有两小星，经久渐益近土，竟合而为一，如卵两头有二耳焉。
《浑天仪说》《七政》
七政别于恒星，约有三。缘恒星多闪灿，七政否。恒星彼此有定距，未尝自为那移，七政总无定距，亦无合辙之行。恒星一仰视间恍若深邃，七政目之如近，且各易为辨别。如金星随太阳前后出没，最远为四十八度，体大而光。异他星，昼或可见。木星次之，色虽同，体与光少杀，距日远近无限。火星小而暗红，煜煜颤动，与金木体色各别。土星体与火等色青而光滞，行动最迟。水星光耀似金星，色稍红，体质独小，更近太阳前后焉。
《天步真原》《日月五星之性》
论日月五星之性，一为本星之性，一为本星同各星之性。其日月五星本星之性，又或论其本性，或论其位次之性。
论日月五星之性，天下万物之性，有冷有热，有乾有湿。天上之性，亦有冷有热，有乾有湿。
天上之性，有二星善，有二星不善，有二星中等。不善者第一土星，性冷性乾，其冷更甚于乾。
离太阳远不能受太阳之热，离人远热不能到人。行迟不能作热，光小又散亦不热。故冷。凡物热则乾，土不热何以乾。因太冷，故中乾。
称为大祸，主草木。
性冷无虫，故主草木。
主人命六十八岁外。主为人性冷性漫，不爽快，心贪多谋难信。主细民，主人肝，主土中铅。
不善者第二火星，性热性乾，其乾更甚于热。
离太阳近，体又密，故热。其光散如火，受地之湿气皆散，故乾。
称为小祸，主人四十一岁外。主人胆大颠狂，主善语，喜反覆争38。主兵、主黄痰，在土中主铁、草木、禽兽，有毒者皆主之。
第一善者木星，性热性湿，其热胜湿。
在土星火星之中，离太阳相去不远不近，故热光大多收地气，其热不足以散之，故湿。
称为小福，主人血，主人命五十六岁外十二年。主人聪明稳重，性宽宏，不悭吝。主官府、主师长、主客商、主人肺，土中主锡。
第二善者金星，性热性湿，其湿胜热。
去太阳近，去人近。光大故热，光大多收地气故湿。
主人命十四岁外八年，称为大福。主好色，喜欢乐，喜歌唱，不耐劳苦。主人肾，土中主铜。
中等第一水星，性不热不湿。同太阳、火星则极乾，同土星则冷，称为祸星。同木星、金星为热为湿，称为福星。主人四岁至十四岁，主人不稳重，多浮，好谋诈。主贼，主肺脘，地中主水银。
中等第二太阴，性冷性湿。
月无光借日光故冷。离人近，多收地气，其热不足以散之，故湿。上弦下弦，其湿更甚。
满时称为福星，空时称为祸星。主小儿到四岁时，为人不稳，性浮好游，为塘拨，为水手。主人目睛、主脑、主髓、主白痰、主妇人月事，地中主银。
太阳性热性乾，〈光大体大故热故乾〉主人命二十二岁外一十九年，主君王，主人长命有福，主贤良聪明得君宠，性宽宏，主人心，主人脉，地中主金与宝石。
《论日月五星之阴阳》：万物之性，湿多于热者为阴，热多于湿者为阳。土星、木星、火星、太阳热胜，皆属阳。太阴、金星湿胜，皆属阴。水星同阳为阳，同阴为阴。凡星日出时，在地平上为阳，在地平下为阴。因得太阳之热有多有少，故分阴阳。
《论日月五星昼夜》：凡物热胜于湿者为昼，湿胜于热者为夜。太阳、木星、土星属昼。
日光大，木星热，故为昼。土甚冷，以剂日木之热，使不伤物，故皆属之于昼。
太阴、金星、火星属夜。
月金湿大，故属夜，火甚热以剂月金之湿，使不伤物，故亦为夜。火星夜不伤物，因有月金之性。
水星，早见属昼，晚见属夜。
《论日月五星位次》：日月五星位次有三，其一是各星经纬，先论在天，经星之性于后详之。
其二论四方，从东地平至午圈，其性俱湿俱热，而湿为甚，主人命至二十一岁。从午圈至西地平，其性俱热俱乾，而热为甚，主人命至三十一岁。从西地平至子时圈，其性俱冷俱乾，而乾为甚，主人命至五十岁。从子时圈至东地平，其性俱冷俱湿，而冷更甚，主人命五十岁外。
其三论各星本圈，土星、火星在不同心，最高为湿为冷；在不同心，最卑为乾为热。以三星本轮在太阳上。金星、水星在不同心最高为热为乾，在不同心最卑为冷为湿，以三星本轮在太阳下。
月在最高力强，在最卑力弱。
五星之行有速有迟，迟者热冷乾湿俱重，速则轻减。五星有不动时，有退时，退而往返旋绕，其力加重，不动时亦重。
论日月五星会各星之性及东西，其一同太阳，其二同在天经星，其三五星自相合。
五星同太阳，在太阳光下不能主事，凡事皆太阳代之。星善则善，星恶则恶。
如土星在日光下，土星不能伤人，因太阳有土星之性，太阳反能伤人。
星在太阳光下离八度三十秒，在太阳心离十七秒，在太阳心不吉。
月自朔至望属太阳东，自望至晦属太阳西。
太阴自朔至上弦为湿为热，上弦至望为热为乾望，至下弦为热为冷，下弦至晦为冷为湿。所主之物皆随其性。
如主人脑。在上弦以前，其脑为湿为热之类。
土星、木星、火星同太阳相会至相冲属太阳东，相冲至相会在小轮后半属太阳西，相冲至相会在小轮前半属太阳东〈此有四等〉。
自会太阳后至第一位留，性极湿；自第一位留后至冲太阳性热；自冲太阳后至第二位留，性乾；自第二位留至再会太阳性冷。
金星、水星相会至冲属太阳东，相冲至会属太阳西。金水会太阳至第一位留，性润；自第一位逆行后至与太阳相会，性多热；相会后至第二位留，性多燥；自第二位顺行后复与太阳相会，性冷。
论日月五星相会，有五。其一相会，其二离六十度，其三离九十度，其四离一百二十度为合，其五离一百八十度为冲。离九十〈冲之半数〉与冲皆凶而冲尤甚，离六十度〈令之半数〉与合皆吉而合尤吉。第一有权者相会，同吉则吉，同凶则凶。
五星在前者名右，〈自百羊金牛颜去〉在后者名左。〈自百羊只鱼逆行〉论日月五星在右者比左强，论十二象在左者比右强。
会冲等有二。其一正相遇，一秒不异；其一不正相遇。论木星光之半数。
土星光十度，木星光十二度，火星光七度三十秒，太阳光十七度，金星光八度，水星光七度，太阴光十二度三十秒。在天诸经星，一等大者七度三十秒，二等五度三十秒，三等三度三十秒，四等一度三十秒。不正相遇有二。其一为来者，其一为去者。若二星来者性速，去者性迟，速者过迟者。前行亦有二。一为逐其行，一为离其行。
又一等二星俱顺行，一等二星俱退行。一等顺行者追退行者，一等顺行者离退行者。
《日月五星之权》
日月五星之权有五：一曰舍。日舍狮子，月舍巨蟹，土舍磨羯、宝瓶，木舍人马、双鱼，火舍白羊、天蝎，金舍金牛、天秤，水舍阴阳、双女。乃第一有权。
日宝瓶，〈寒去热〉月磨羯，〈冲本舍〉土巨蟹狮子，〈热去寒〉木阴阳双女，〈乾去湿〉火天秤金牛，〈湿去乾〉金天蝎、白羊，〈乾去湿〉水人马、双鱼。〈冷去热水星之热次于日〉乃第一无权。二曰升。日升白羊，月升金牛，土升天秤，水升巨蟹，火升磨羯，金升双鱼，水升双女。
日降天秤，月降天蝎，土降白羊，木降磨羯，火降巨蟹，金降双女，水降双鱼。
三曰分。〈三角形每相去一百二十度〉火分属热属乾，白羊、狮子、人马皆为阳，其官太阳。木星亦为阳，〈昼太阳木星夜木星太阳〉主天下地方，从西至北。
土分属冷属乾，金牛、双女、磨羯皆为阴，其官太阴，金星亦为阴。〈夜太阴金星昼金星太阴〉主天下地方，从东至南。气分属热属湿，阴阳、天秤、宝瓶皆为阳，其官土星，水星亦为阳。〈昼水星土星夜土星水星〉主天下地方，从东至北。〈中国在内〉土星在此有大权，因此方土星上升。
水分属湿属冷，巨蟹、天蝎、双鱼皆为阴，其官火星，金太阴。〈火星为主夜月帮火星昼金帮火星〉主天下地方，从西至南。各星至其官处皆有权。
四曰界。
〈春分清明〉白羊　六度木〈六〉　　　十二度金〈六〉
二十度水〈六〉　　二十五度火〈六〉三十度土〈五〉
〈b雨立夏〉金牛　六度金〈六〉　　　十四度水〈六〉
二十二度木〈八〉　二十七度土〈五〉三十度火〈三〉
〈小满芒种〉阴阳　六度水〈六〉　　　十二度木〈六〉
十七度金〈五〉　　二十四度火〈七〉三十度土〈六〉
〈夏至小暑〉巨蟹　七度火〈七〉　　　十三度金〈六〉
十九度水〈六〉　　二十六度木〈七〉三十度土〈四〉
〈大暑立秋〉狮子　六度木〈六〉　　　十一度金〈五〉
十八度土〈七〉　　二十四度水〈六〉三十度火〈六〉
〈处暑白露〉双女　七度水〈七〉　　　十七度金〈十〉
二十一度水〈四〉　二十八度火〈七〉三十度土〈二〉
〈秋分寒露〉天秤　六度土〈六〉　　　十四度水〈八〉
二十一度木〈七〉　二十八度金〈七〉三十度火〈二〉
〈霜降立冬〉天蝎　七度火〈七〉　　　十一度金〈四〉
十九度水〈八〉　　二十四度木〈五〉三十度土〈六〉
〈小雪大雪〉人马　十二度木〈十二〉　十七度金〈五〉
二十一度水〈四〉　二十六度土〈五〉三十度火〈四〉
〈冬至小寒〉磨羯　七度水〈七〉　　　十四度木〈七〉
二十二度金〈八〉　二十六度土〈四〉三十度火〈四〉
〈大寒立春〉宝瓶　七度水〈七〉　　　十三度金〈六〉
二十度木〈七〉　　二十五度火〈五〉三十度土〈五〉
〈雨水惊蛰〉双鱼　十二度金〈十二〉　十六度木〈四〉
十九度水〈三〉　　二十八度火〈九〉三十度土〈二〉
各星在界内，吉星过又吉星起，为大福。不吉星过又不吉星起，为大祸。
大福
白羊七度　　　　天蝎十五度
阴阳十五度　　　人马九度
狮子二十度　　　宝瓶二十一度
双女十四度　　　双鱼九度
天秤十二度
大祸
白羊二十六度　　双女三十度
金牛二十六度　　人马二十五度
阴阳二十五度　　磨羯二十五度
双女二十四度　　双鱼三十度
五曰位。如日在狮子，木星人马离一百二十度。今二星相去亦一百二十度，为有位。水星、阴阳离日三十度，今二星亦离三十度，为有位。
土星离日三百度，木星一百二十度，火星九十度，金六十度，水三十度。
日要在前，星在后。若日在星后，非此论。月同论，但要月在星后。
以上二者或遇二遇三，则主大权，一不为权。
大权表
太阳大暑立秋〈狮子〉　　太阴夏至小暑〈巨蟹〉土星大寒立春〈宝瓶〉　　木星小雪大雪〈人马〉火星霜降立冬〈天蝎〉　　金星谷雨立夏〈金牛〉水星处暑白露〈双女〉
论天气。土星在舍冬至、天寒；夏至、天温。木星在舍天晴气爽，小风。火星在舍，或热或乾。太阳在舍大热，有小雨，天不冷不热。水星在舍，天气善变。〈无三日不变〉月在舍，有雨有云，常变。
界主祸福之来时位，主吉星加吉，凶星减凶。
五星快乐宫。水星一宫〈东方卯上〉，月三宫，金五宫，火六宫，日九宫，木十一宫，土十二宫〈逆宫数〉。
各星行有迟疾，其实行大于平行者为疾，平行大于实行者为迟，平行与实行同者不迟不疾。星疾行者力大。
各星自最卑至最高皆为上升，自最高至最卑皆为下降。
土星、木星、火星与太阳相会时定在其小轮最高离日迟。迟至相冲时定在其小轮最卑，最卑至相会为升，相会至最卑为降。
金星、水星与太阳相冲，早从地平见，定在其小轮最高。与太阳相会，晚在地平见，定在其小轮最卑。月相会相冲在最高，上弦下弦在最卑。
日月五星自白羊而金牛为顺，自白羊而双鱼为退。不行者为留。退行之初有留，退行之后亦有留，第一次留力大。
《日月五星之次权》
日月自相近，或自相离，皆有能力。
五星之行。其一，有一星与一星相近，皆顺行，少疾者在后，少迟者在前。
如土星六度，木星十二度，即木星前土星后。
其二，有一星与一星相近，俱顺行，少疾者在前，少迟者在后。
其三，有二星相近，一星在前顺行，一星相近留。其四，有二星相离，一星在前顺行，一星在后留。其五，两星相近，一星行疾者在前留不行，待后迟行者，行过前为和。
其六，两星相离，疾行者在后，乃退离而去为戆。其七，两星相近，疾行者在前留，迟行者顺行而来，不能及在后。
其八，两星相离，疾行者在前，迟行者顺行在后留。日月五星之光，其一，有三星相近，中有一星行疾，能使后星之光移于前星。
其二，后两星之光俱移前星。
其三，有三星，一星疾行前，行离二星之光。
其四，有三星，一星前行疾行，近三星之光。
其五，有三星，中一星行迟，前后二星行疾，隔前后星之光不能相及。
其六，有三星同在一节或一气内，迟行者在前，疾行者在后。其中一星能加光力于迟行者。
其七，有二星相近将合，有在前一星退行，来二星之中，令不得合。
其八，有二星相近将合，有在后一星进行，来二星之中，令不得合。
外八权，一星在本舍，二星在他星之舍，三星在喜乐宫，四在他星喜乐宫，五本星性软，别星性强，六两星性皆强，七一星软，第二星强，八二星皆强。
又九权。其一，二星围一星，无他星来救，祸福最紧。
如二恶星环绕一善星，则善皆变恶。
其二，星得他星之权。
如在他星之舍或在他星之升。
离他星或一百二十、一百八十或九十、六十能分他星之权。
其三，星所在之方与别星不相会，〈不在一百八十一百二十九十六十之内〉为贱者软者野者。
其四，星疾行者与迟行者将会未会，而先与他星相会，为虚费其行。
其五，星与他星将相冲或将相会，遇流不能冲会，亦为虚费其行。
其六，星离此星前去并无他星，称为空虚。〈此项第一大用在月〉其七，有星居其处，其处全无木星大小，能力为至弱之星。
其八，星属阳又属昼，又在地平上。其宫分又是阳或星属阴。在地平下，宫分又是阴，亦为一权。
其九，二星相合之方，二星皆有大能，有彼此相借之权。
其十，或上等星得下等星之权，或下等星得上等星之权，为彼此相接。
上下等有四，一，小轮在最高者为上，卑者为下。二，纬在北者为上，在南者为下。或同在北则以离黄道远者为上，同在南则以离黄道近者为上。三，以在西行迟者为上。四，以近天顶者为上。

[book_title]乾象典第二十七卷
七政部汇考四
《历象图说旧本》远近次第图
远近次第图说
地居天中，与天度相应，七政运行于天之内，去地远近不同。最近地者，月，次日金水，次火，次木，次土，最远恒星○以行之迟疾之，月速，日金水迟，火又迟，木愈迟，土最迟，知弥近则速，弥远则迟也。以象之高下测之，火退望时，体大光灿；金水退伏，则遂出日下；月长掩日，是亦其以次而近之。C以理之，阴阳推之，火木土阳也，在日之外。金水月阴也，在日之内。有男女正位之义焉。从前言，七政共丽一天，然屈子又云圜则九重，孰营度之，是必古有其说，而自汉以下失之也。今历言天与九重说合，盖恒星七政并宗动，故为九。宗动者，无星之天，一气旋运，而为众动之宗者也。所以知有此天者，此天枢纽系于太虚，万古不移，而恒星天之极星，则去枢纽之不动者，较古以渐而远，二十八舍经纬因之，亦有古今之异，则是恒星自为一天，在此天之下与七政同也。然此天者，外贯轴于太虚，而内根极于坤厚，所以日月星辰潜移嘿运。而两极之在地平者，无今古之殊，观足以悟其表里之相应矣。○朱子云：《离骚》注解云有九天。据某观之只是九重。盖天运行有许多重，数在内者较缓，至第九重则转得愈紧矣。地在中央不动，不是在下，天包乎地，其气极急，形气相催，紧束而成体，但中间之气稍宽，所以容得许多品物也。又曰：蔡季通欲先论天行，次及七政，此犹未善要，当先论太虚，以见三百六十馀度，一一定位，然后论天行以见天度，加损虚度之岁分，岁分既定，然后七政乃可齐尔。○按朱子与横渠，皆主左旋之说，惟动天旋急，故近之者速，远之者迟，愈远则愈迟，与前东行迟速之序正相反也。历家取筹算之便，儒者求义理之通。譬如一盆之水，急旋其边，则近边者极速，向内者渐迟，中间沙土聚而不动，是为地体矣。况以前阴阳之理推之，日以外属阳，阳者动，故行速以从天；日以内属阴，阴者静，故行迟以应地。是尤理之无可疑者。所谓天度加损虚度之岁分，尤与今恒星东行之说相似。
本天高卑图〈七政同理〉
本天高卑图说
七政各有本天，而本天各有高卑，不以地心为心。七政之行在最高则远，地视径小，觉行迟，其差为H。在最卑则近，地视径大，觉行速，其差为x。○天有九重，故七政各有本天。然惟恒星以地心为心，七政之天则不以地心为心者，因其有大小迟疾，知其有高卑，因其有高卑，知其不以地为心也。然用高卑之说，则本天之行即七政之行，但月五星为日所掣转。生次轮而无所谓小轮者，不用高卑之说，则有小轮又有次轮，详见下章。○日行有盈缩。古法缩历起夏至，盈历起冬至。即以二至为盈缩之端而已。新法则极盈极缩，不必定于二至之度，而岁有不同，且曰日行原无盈缩，人视之有盈缩尔。行最高，则离地远，而见其度小，是以谓之缩也。行最卑，则离地近，而见其度大，是以谓之盈也。又曰上古最高在夏至前，今在夏至后。由其说考之，郭太史作历时，最高约与夏至同度。今定在夏至后七度，是其每岁移动之验也。盖日之盈缩，月之迟疾，今统谓之高卑视差。月行迟，历为月孛者，月之最高处也。而月孛一周行三度馀，则日之最高安得定而不移乎。但月孛之行也速，而日高之动也微。约六七十年而始行一度。故古来推算者，未之觉。以理揆之，则月孛周天，日高之行亦应周天。特其数在千万年之后，未可以意断尔。五星之理亦然。○授时历立为岁分消长之法。谓上溯往古百年长一，下推将来百年消一。然自授时后，至今实测岁分不惟无消，而反长矣。论者皆莫能明其故，惟梅定九以为根在最高之行。其说曰授时立法之时最高卑正与二至同度，而前此则在至前，后此则在至后，岂非高冲渐近冬至而岁馀渐消，及其过冬至而东又复渐长乎。然梅子之论，止于此而不察言之。余谓凡稽岁实者，始冬至，终冬至。故消长皆以冬至一日言之，若以全岁除补，则无消长也。盖是日也，日行最卑，故最速；最速，故其景周也，不待刻分之满也。据此日以总全岁，则若岁分之极消焉。尔其前者向乎此为渐消，后者过乎此又渐长，理势然矣。郭太史见往古之递消而不察其端，故谓消分往而不复。又幸其时适为消极也，因而复长，以使后人得知其误，而求其说。假设岁实而起夏至，吾知极消者，必为极长矣。故曰以全岁除补而初无消长也。○最高所以有行者，缘轮心之东行已周，而轮周之西转未周也。盖心虽为轮之枢机，然心小而轮大，故运动之势，中外略不相权。而枢机之发，迟速微不相应。月孛之行最速者，以月行最速也。月行之速即轮心之速，轮心之东行速，则轮周之西转有不能追者，而反觉其东去也多矣。
七政本轮图〈以月为例日及五星并同〉
七政本轮图说
以本天高卑求HI，谓之不同心圈。〈前图〉本轮者，有小轮在本天之周。而七政行其上，小轮之上半高于本天下半，卑于本天，人自地视之，则成不同心之圈矣。七政本天皆右移，而七政在本轮周左旋，故下半速而上半迟。○此说则七政本天皆以地心为心，其所以有高卑者，小轮之上下为之也。
高卑本轮异名同理图〈亦以月为例〉
高卑本轮异名同理图说
月中距天以地为心。本轮心乙行其上，月又行于本轮之上，月自轮顶最高子左旋行至丑轮心乙，亦右移至丁，月行至本轮底辰，为最卑。心亦至庚，月行本轮满一周，复至子，心亦行中距满一周，复至乙，以轮心右移之速，能使轮周上月行之度变为不同心之象，日五星并同。○七政本轮周左旋之度，与轮心在本天周右移之度皆同数。轮心自本天最高，右移一度，七政在轮周，亦自小轮之最高，左旋一度。若以一线联其环行之迹，则成大圈。而与地不同心，故曰异名同理。○二者法则同归，而理以本轮为确。盖地在天中不动，与太虚相应。七政无与地不同心之理。故七政之天，皆同心也。其行于本天，而成轮象者，逐动天之行势使然也。天圆而动，日月五星亦圆而动。论者喻之盘之珠丸，虽随盘转而又自生环绕之形。又喻之水之漩涡，虽逐水流，而又自作回旋之势。既有环绕回旋，则其形势，或高或下，而似与地不同心矣。
月道交周图
月道交周图说
月道斜交黄道，交初入黄道北，至交半纬度极大，乃向黄道行，至交中，出黄道南极于交半，纬度又最大，又向黄道行至交初而一周。每周退天之度为交差。○《黄历议》云：今书传，官本有图，为圜规者九，而重叠相错。先儒所传九道盖如此。以理究之，月道如今缠线于弹丸上，线道虽重，然止一缕，往来未尝断绝。果如九规，则断而不相属。此可见九行之说非也。每一交之终，退天一度，馀凡二百四十九交有奇。退天一周终而复始，故旧历所谓九道元人，一之名曰白道。○郑世子以月道出入黄道之差，譬黄道交于赤道之差。其说已常。然以今历之理揆之，则月道之交差者，月退也。黄道之交差者，恒星进也。而日度不移，此其所异也。月之为体最近，其行度最著，故推日星之理者自月始。由其交周可知天日之有岁差矣。由其迟疾，可知日星之有赢缩矣。由其月孛之行，可知日最高之有移度矣。由其倍离合日，而又有迟疾加减之分，可知五星之有岁轮矣。
太阴次轮图
太阴次轮图说
五星皆以次轮心行于本轮之周，月则以次轮最近点行于本轮之周。朔望起，最近每本轮心，离日一度，则次轮最近行于本轮周亦一度。而月在次轮则行两度。朔望至弦离日九十度，而月行次轮一百八十度，至最远弦至朔望亦行一百八十度，复至最近故一月行两周〈所以知者，高卑视径、迟疾视行，皆至两弦，则其差倍增；而朔望则平也〉。
太阴高卑四限图
太阴高卑四限图说
本轮最高，又遇次轮最远，为极高本轮。最高遇次轮最近，为次高本轮。最卑遇次轮最近，为次卑本轮。最卑又遇次轮最远，为极卑。高则去地远，视径小；卑则去地近，视径大。
太阴迟疾大差图〈亦分四限〉
太阴迟疾大差图说
自本轮最高行满H初九十度，至留际迟，积度五度奇。自最卑行满x初九十度，至留际疾，积度亦五度奇。是为本轮上迟疾大差。朔望用之。若本轮行至留际，又遇次轮之最远，则其迟疾各得七度四十分，以为大差两弦，用之是为迟疾大差之四限。
水星次轮图缺木星次轮图缺火星次轮图
金星次轮图金星次轮图
五星次轮图说金星次轮图
五星次轮图说五星次轮图说
七政各有本天，有本轮。日五星行本轮而有xH，盈缩历是也。月行本轮而有xH，迟疾历是也。然惟太阳无次轮。故本轮上行度，即为日体。月五星则本轮之周，又有次轮，故本轮上行度，尚非月五星之体，而次轮所行也。○七政本天皆右移，故本轮之心亦右移也〈即平行度〉。而七政本轮周行度皆左旋。所以知者，七政之缩历迟历，皆轮上半而盈速下半也。本轮左旋，则次轮亦必从之左旋〈即星盈缩历月迟疾历〉，而月五星在次轮上，仍皆右旋〈轮周行即月星行也〉。所以知者，五星在次轮上半行反速，下半则反迟留且退。月虽无留退，亦上速而下迟也。七政行天一周而本轮之IH亦一周。七政从天者也，月与日一合一望，而次轮再周。五星与日合望，而次轮一周，月星从日者也。本轮行度，日金水岁一周，月一岁十三周有奇，火约二岁，木约十二岁，土约二十八岁，皆一周〈本轮心行天一周，则宿度贪偏，本轮周行度满一周，则IH齐〉。星行次轮，土三百七十八日奇而一周，木三百九十九日弱而一周，火七百八十日弱而一周，金五百八十四日弱而一周，水一百一十六日弱而一周，皆自合伏至合伏也。惟月则十四日奇而一周。朔至望，望至朔，皆得全周也。五星次轮上行度，与其离日之度同。惟月则次轮上行度，与其离日之度为加一倍，故名之倍离。七政本轮皆不能改易经度东行之向，轮小故也。太阳无次轮，故有盈缩而无留退。若太阴，则有次轮矣，何以亦无留退。曰太阴次轮更小于本轮故，但能加损。本轮之迟疾而不能改易。经度之东行五星则次轮皆大，故迟疾甚明又能变经度东行之势，俾成留退矣。○轮有远近者，在七政本轮，则为最高，卑在土。木火次轮则为合日与冲日。金水则为顺合与退合。故高则在本轮远，卑则在本轮近。五星合伏则在次轮远。土水火冲日，金水退合，则在次轮近，皆以远近于地心为远近也。惟太阴不然。凡言次轮远近，皆远近于本轮之心，非远近于地心，与五星异。故高卑xH之极增数，皆在两弦而仍以本轮为主，遇最高则极高，视径加小。遇最卑亦成极卑，视径加大。遇迟限则极迟，遇疾限亦极疾。迥异常测。然而高卑极增之时，迟疾反平。迟疾极增之时，高卑视差o如中距，两轮相加势使然也。○土、木、火合伏后，起最远顺轮心行，故疾〈本轮西行则次轮心亦宜西行，然本轮心自顺木天东行，本天度大，本轮周度小，以相折除，则次轮心总为东行矣〉。中距渐迟，人视星自上而下，初不见其有动，为留，至下半周逆轮心为退，最近与日冲，近地而星体必大，近中距自下而上，又见为留，至上半周，复顺疾而再合。金水环绕日体合伏。起日上最远，退合在日下最近〈退合无纬度，即入日而日中有黑子〉。顺逆迟留之理，与土木火同。大抵五星合伏，必在次轮最远。退望退伏，必在最近。而火次轮体径倍大，退望时因直入日天之内，去地甚近也。○五星本轮在本天之上，则逐天行而西。计轮心退天一度，轮周亦西转一度。次轮在本轮之上，则逐日躔而东。计轮心离日若干度，轮周亦东转若干度。梅子曰是皆气所摄也。本轮之周为最高所摄，故心虽右退，而其左转以向最高者，不移也。次轮之周为日所摄，故心虽左徙，而其右转以向日者，不移也。夫虚空之中一气而已。其动也，一机而已。安得盘桓交错，若是棼然哉。曰凡皆理势之自然也。若前盘珠水沫之喻，则珠之动也，常循于其盘，而势必倾。或铁丸也，而运慈石引之，则又感于其类，而势必就沫之浮也。虽有迥转而势常东之，或遇漩涡焉，则又为之吞，而势必下。究今夫天者，盘也，水也。太阳之于星，不啻慈铁之呼q涡流之茹纳也。故一气之中群象效焉，一机之发众动生焉。然而两轮虽周不离其天，两数加减不改平度变化，而其道有常参差，而其数有纪。是亦可谓至赜至动，而不可乱者矣。
水星视行图
木星视行图木星视行图
火星视行图金星视行图五星视行图说火星视行图木星视行图火星视行图
金星视行图五星视行图说金星视行图木星视行图火星视行图金星视行图
五星视行图说木星视行图火星视行图金星视行图
五星视行图说五星视行图说
土、木、火合伏，起顺疾日前星后，而晨见渐远渐迟，迟极而留，将望而逆，既望夕见，逆极而留，乃顺迟行，近日复疾，再与日合而一周。金水合伏，亦起顺疾日后星前，而夕见渐远渐迟，迟极而留，逆行就日而伏。既乃晨见逆而极远，复留渐顺迟行，近日复疾，再与日合而一周。星道出入黄道，与月同理。虽有本轮次轮，而人目所望，但见一线迤98出入黄道也。凡距黄纬度近交则小，近半交则大，合伏时小，退望退伏时最大〈距黄最大纬度，月南北五度少强；土三度大；木二度大；火南六度半强，北四度十一分；金北八度半强，南九度弱；木南北四度。凡在此以下，为凌犯之界〉。各周所行之实度不等〈土十二度半强；木三十三度强；火四百八度半强；金五百七十五度半强；水一百一十五度强〉。○汉历有迟速，留逆诸限。后人又觉其疏，而为之段目衰序。然于理莫能明也。以今历之说求之，则星在次轮。终古平行，无迟无速，其有迟速而又加有逆留者，皆视行也。盖星行上半轮在本天之外，去地最远，与轮心俱逐日而东。轮行而星亦行〈所谓轮行者，轮心也。所谓星行者，轮周也〉。故见为疾渐下，在两旁尽处，人自下望，其势径直，虽行而似不行。然星虽不动，而轮犹移也，故见为迟。及入下半轮稍深，轮东星西，其数相除恰尽，则见为留。星之西行，其数稍赢，则见为逆〈方星行下半轮正中时，轮心尚尔东行，其度大，星行次轮其度小，安能除尽东行之数而反见赢乎。不知测验之理，凡七政远则见迟，而度之大者小；近则见疾，而度之小者大。当在下时，去地最近，其度虽小，足与大度相除，而犹过之也〉。数适相等又见为留，转至两旁尽处，又见为迟，渐入上半轮界，又以渐而速。是故顺逆迟留，皆因人所见，非星行实。然而究其故，则轮周之转为之也。金水二星不经天者，缘与日同天。而其轮心行度又与日等，故退伏而不退望，实则与三星之理无有不同。○以其两留之限考之，前留土近合后百一十四度，木百二十六度，火百六十三度，金百六十七度，水百四十四度。后留土二百四十六度，木二百三十四度，火百九十七度，金百九十三度，水二百一十六度。两留之间，则俱退行。夫其两留之间，阔狭度殊者，盖轮之东去迟，星之西行速，则两数相除易尽而先留。轮之东去速，星之西行迟，则两数相除难尽而后留。此阔狭之原也。土、木、水皆轮迟而星速，〈轮行土十二度奇；木三十三度奇；水则一百一十四度奇；星行土三百七十八日奇；木三百九十九日弱；水一百一十六日弱〉故两留之间多。火金皆轮速而星迟，〈轮行火四百八度奇；金五百七十五度奇；星行火七百八十日弱；金五百八十四日弱〉故两留之间少。又前留距合在本天，最高则少，最卑则多。后留在本天，最高则多，最卑则少。所以然者，在最高，则次轮心逐本轮周西移，而东行之度缩。在最卑，则顺本轮周东过，而度益赢。缩则星度与之相除也易，赢则星度与之相除也难。与前论留限阔狭者，异原同归也。又凡人目仰视，远则察见其两际，而近则窄。土、木、水轮小，故高而远；金火轮大，故卑而近。在最高则远，在最卑则近，此其两留之视所以不同。
九服见食图
九服见蚀图说
月魄掩日，而日为之蚀。故正当月魄之下即见蚀，既地平经纬渐差，所见蚀分多寡遂异。盖由日高月下地偏，则所见非经纬相合之一线，渐视两体空际，而所掩渐觉其少，故日蚀之分随方不同，非如月蚀普天同视也。○《黄钟历议》云：旧云月行内道，在黄道之北，蚀多有验。月行外道在黄道之南，虽遇正交，无由掩映，蚀多不验。又云：天之交限，虽系内道，若在人之交限之外，类同外道，日亦不食。此说似而未尽。假如夏至前后，日食于寅卯酉戌之间，人向东北、西北而视之，则外道食分反多于内道矣。按：内外道即阴阳历也，月行阴历为内道，则有北纬；行阳历为外道，则有南纬。古法日食求差，以赤道午线为中，则日食距中之度，或大于象限。故授时历，东、西、南、北差有反减法。黄钟历议之说，盖出于此。今法以黄平限为中，可无此疑。何则，日食三差并以高下差为根〈详见后条〉。黄平限恒居天顶之南，而人居其北，北高南下，故能以北纬变南纬，无南纬变北之理。冬夏一也。惟地近交广，极出地在二十三度以下，黄平限有时在天顶之北，则其时南纬可以变北耳〈南纬变北，则外道食分反多，惟此时为然〉。
日食三差图（三）
缺日食三差图说缺日食三差图说
推步日蚀，为历法至要而至难。即立法精微，布算巧密，而所推与所测，往往不符。盖有东西差能变经度，而交蚀之时刻，遂有早晚；南北差能变纬度，而交蚀之分秒，遂有浅深。此两差以高卑差为本。凡自地心指其实度之高，及自地面观之必在实度之下。其差降高为卑，而象句股之有弦。然后东西差与黄道平行而为之句。从黄极出经线，遇句弦以限南北差，而为之股。极南则弦与股合而无东西差，极东极西则弦与句合而无南北差也。○地心地面之说，古未也。新法谓地体正圆，而正居大圆之中，则地心即天心也。凡历家测验自地平圈起，初度升至九十度，而为天顶者，皆正与地心相应，而人所居则在地面穹窿，而踞地心之上。徙以体圆势，顺目所环观，得睹大舆之半，因以谓之地平。若用以直天度，则憔恒星天距地绝远，视地甚小，可无推。心面之差若日天，则居七政之中，月天则距地最近，去日犹远。是以心面之间，高下生焉。高下之间，南北东西异焉。盖有推得地心日食，而地面不食者，亦有地心末应食，而地面旁视反见食者，于是东西之差，则有时刻之早晚南北之差，则有分数之浅深。人但知里差之法，为加时分秒之由，不知同一分域，而地心地面原有两差为差之根也。○地心之所见惟一，而地面之所见随处不同，故日食三差生于地圆，而九服见蚀生于三差也。〈假令人居地心，则东西南北之差无从可立。面万形一视矣。故三差皆地面所生，而遂有九服之各异〉。北齐张子信谓日食有入气差。至唐长庆中宣明历遂有气刻时三差之法。历代因之，郭守敬正其名曰东西差，南北差。今则以地圆之理，著其所以然者。
虚蚀限图
虚蚀限图说
虚径大于月，约将三倍。又各以去日远近为大小。正当交道，则蚀有五限。〈月东轮切虚，西轮为初亏，西轮齐为食，既中径齐为食甚，东轮齐为生光，月西轮切虚，东轮为复圆〉偏而蚀于阴阳者，分三限。〈初亏，食甚，复圆〉起复方位与日蚀反〈日迟而月来掩之，故起于西。虚迟，而月来就掩。故起于东〉。纬度多则蚀分少，纬度少则蚀分多。○古人指日中之暗为虚。鲍云龙天原发微，比于离坎中之阴阳。宋濂谓月蚀为地影之所隔。魏文魁作历测疑其说出于西域。然南齐书已言之。且汉张衡亦曰当日之冲，光常不合者，蔽于地也。是谓虚斯言甚明，独以为在星，星微与今说异，月近地，星远地，日照地成影，虚有尽不能及星也。
【里差时刻图】
里差时刻图说
北极高下殊，而地有南北之纬差。时刻早晚异，而地有东西之经差。测经差时刻者，用月蚀。月蚀，普天同见，而见之者，西方觉早，东方觉迟。知相距几何里，即差几何刻。则推之四表，莫不皆然。盖东之午，南视为卯；南之午，西视为卯，而东已视为酉；西之午，南视为酉，而东必以为子。各据日轮，南照为午，而在左在右，初不知时刻之潜移也。○尧典分宅四方，周官以日南、日北、日东、日西参互测验，诚历象之至要。后世率就一隅立法，故用之他方，隔阂难通也。耶律楚材创里差法，郭守敬废而不用。虽分道测候，而所定授时，仅可行于大都。元统强以用之江南，止改其昼夜刻，疏谬已甚。其后都北平台官一守元统之旧，又袭南方之晷漏，而不知变历象之难明也如此。
《历象图说》各曜本天图
各曜本天图说
各曜丽天本皆平行，而累代测改，未易合天者，缘各居一重本天，有高下远近；又各系诸轮为运动之本。古今推测渐就详密，本天为大圜，度有不齐，必加减而后均。乃有第一轮圈名为均轮；犹未均齐，必有相济乎均轮者，则第二轮圈名为小轮；而光体所在，别有系属〈详后次轮〉。而后周行于小轮，小轮心行于均轮，均轮心行于本天。顺逆不齐，牵引联络而适得均齐之度。如图未、午、丑、子，曰各曜本重之天。天包地外，以地心为心。本重天上系均轮，高丙卑辛圈其心，未在本重天向午右行。均轮上系小轮，近远圈，其心高在均轮上向丙左行。小轮上又系光体之轮〈次轮详后〉。在小轮上自近向轮右行。凡本重天之均轮心，未至午三十度。均轮上之小轮心，高至甲亦三十度。古法谓之入历入转限。新法谓之平引数。而光体之在小轮上近至次必六十度，则加倍平引矣。本重天未至巳六十度，均轮高至乙亦六十度，小轮近至轮则一百二十度。本重天未至辰，均轮高至丙皆九十度，小轮近至远，则一百八十度。本重天未至卯，均轮高至丁，皆一百二十度，小轮近至左，则二百四十度。本重天未至寅，均轮高至戊，皆一百五十度，小轮近至小，则三百度。本重天未至丑，均轮高至卑，皆一百八十度，小轮近复至近，则三百六十度。此自最高起算也。本重天丑至子，均轮卑至己，皆三十度，小轮近至圈，则六十度。本重天丑至亥，均轮卑至庚，皆六十度，小轮近至上，则一百二十度。本重天丑至戌，均轮卑至辛，皆九十度，小轮近至远，则一百八十度。本重天丑至酉，均轮卑至壬，皆一百二十度，小轮近至右，则二百四十度。本重天丑至申，均轮卑至癸，皆一百五十度，小轮近至行，则三百度。本重天丑至未，均轮卑至高，皆一百八十度，小轮近又至近，则三百六十度。此自最卑起算也。由此运行之迹，而别成近，次轮远虚线，本天形与本重天同大，而偏高偏卑，遂不以地为心，而别有其本天心。凡言迟速加减者，以此本天为主。以其轮圈各有大小，其行各有左右多寡，故迟速而生加减。然大小左右多寡，而实皆平行。故加减而其度适均。此于无法中而有定法者也。日月木火金，其理皆同。
本天加减图
本天加减图说
各曜本重天包于地外，其中心即地心也。因均轮小轮上有高卑远近，而别成一虚线。本天形偏高偏卑，不能以地心为心，即与本重天之心亦不相合矣。最高起行迟为H，限其差为减。最卑起行速为I，限其差为加。夫各曜右转，今古平行，何以有迟速耶。盖从高右行至H，此本天平行度也。本天心出直线指其实度，而地心出直线指其视度，则实度本大，而视度觉小矣。必于所推平行实度之中，减其大小之差，而后得人目所见之度。故高至卑半周，谓之H限，从卑右行至x，亦本平行度也。本天心出直线指其实度，而地心出直线指其视度，则实度本小，而视度觉大矣。必于所推平行实度之中，加其大小之差，而后得人目所见之度，故卑至高半周，谓之I限。又凡近最高左右之半周远于地，而行迟近最卑左右之半周近于地，而行速H初限之差，固当减H末限。虽在x半周渐消其H，而亦减x初限之差，固当加x末限。虽在H半周渐消其x，而亦加此本天高卑，而有加减之源也。
太阴次轮图四
太阴次轮图二太阴次轮图二
太阴次轮图三太阴次轮图说太阴次轮图三太阴次轮图二太阴次轮图三
太阴次轮图说太阴次轮图二太阴次轮图三
太阴次轮图说太阴次轮图说
均轮之心行于本天，小轮之心行于均轮，此各曜之所同也。乃各曜光体又行于次轮，而次轮之心行于小轮。惟太阴系于小轮，而行者不以次轮之心，而以次轮之边。故其迟疾加减，与各曜有不同者。次轮起于距日之远近，亦各曜之所同也。乃五星之次轮，木火土与日一合而行一周，金水与日再合而行一周，惟太阴次轮与日一合而行再周。故其迟疾加减，与各曜尤有不同者。次轮边界从合朔起，系于小轮为最近，半周上弦而至远矣。一周复于近为望，又半周下弦而远，再周复于近，而合朔矣。次轮以此朔望点系于小轮上，右转周行既倍于小轮心，行于均轮之度，而月体之行于次轮周者，又一合朔而有再周。由是均轮既有高卑，小轮又有远近，次轮上复有朔望。二弦而太阴之所在，测其经度而有迟疾，测其纬度而有出入，测其光体周径而有损益，象数可徵，皆古法之所未备。如一图。均轮心行至辰，小轮心自高行至丙，各一象限，次轮朔望点必自近至远行一百八十度，其平实之差为一均数。若月在次轮弦点则更有实经之差〈二三均〉。当并于一均，为极大之减均也〈古名迟疾差〉。二图。均轮心行至戌，小轮心自卑行至辛，各一象限。次轮朔望点必自近至远行一百八十度，其平实之差为一均数。若月在次轮弦点，则更有实经之差，当并于一均，为极之大加均也〈古名疾差〉。三图。均轮心行至午，小轮心自高行至甲，各三十度〈H初限〉。次轮朔望点在小轮上，必自近至次行六十度，其平实之差为一均数。若月在次轮自次向弦行至月，则有实经之差，当损其一均。馀平经之差，为定减均也。四图。均轮心行至亥，小轮心自卑行至庚，各六十度〈x初限〉。次轮朔望点在小轮上，必自近至上行一百二十度，其平实之差为一均数。若月在次轮自上行至月，则有实经之差，当益其一均，得平经之差，为定加均也。
右对各曜本天全图观之
土星次轮图
火星次轮图火星次轮图
木火土次轮图说火星次轮图
木火土次轮图说木火土次轮图说
次轮本于距日之远近，凡星在次轮上半周最远，人自地见其与日合度而伏，日行速而前进，星行迟而在后。则先日东出而晨见，日愈进，星愈后。至次轮下半周之初，人视星自上而下，同于不行，为前留。至次轮下半周最近，人视星与日对冲而为望。至次轮下半周之末，人视星自下而上，又同于不行，为后留。乃后日西入而夕见，至次轮上半周复于最远，则日追及星而又合伏，为次轮之一周。凡在次轮上半周，为顺行，为疾行。盖次轮心在本重天右行，而星在次轮亦右行也。在次轮下半周，为迟行，为逆行。盖星虽循次轮顺行，而在下半周则逆次轮心而左，故反见迟退也。星行次轮无不顺天右转者，而以日之疾行前进者较之，则成左旋之势。用日星两行之差为次轮宫度，故与金水次轮有别，又前留之后，后留之前为逆行之界，退望之前为晨见之界，退望之后为夕见之界，自合伏最远至退望最近，两界相联，别成一本天形，与本重天同大。此木火土三星之所同也。而火在次轮前后留及退望时，则本天直入太阳本天之内，而近于地。此火星之不同于木土者也。又次轮与本天之比例，俱有定数。惟火星则时大时小，且与日各在本天。最高则见大，在最卑则见小，与目视相反。此尤火星之大，不同于各星者也。
水星次轮图
金水次轮图说金水次轮图说
金水本重天与太阳同大，故太阳本天即为二星本天也。次轮心行于本天，而星行于次轮，半在本天外，半在本天内。星自次轮最远起，人在地见其与日合度而伏，星行速而前进，则后日西入而夕见。星愈前行至次轮下半周，人视星自上而下，同于不行，为前留。至下半最近，星又与日合度而伏。过此又视星自下而上，复同于不行，为后留。乃先日东出而晨见。至次轮上半周，追及日于最远，而又合伏为次轮之一周。凡在次轮上半周，为顺行，为疾行。盖轮心在本天右行，而星在次轮亦右行也。在次轮下半周，为迟行，为逆行。盖星虽循次轮右行，而在下半周则逆轮心而向左也。前留之后，后留之前，为逆行之界。又次轮一周星与日合度者，再前为顺合，星在上，日在下也。后为退合，日在上，星在下也。因次轮小不能包地，故与木火土三星不同。退合之前为夕见之界，退合之后为晨见之界。又太白昼见，古无推步之术，今测定次轮交入本天内，则近于地而得昼见之界。再以纬度南北加减，而定昼见之期，此又金星之不同于水星者也。
水星本天图
水星本天图说
水星丽天，平行右转，均轮小轮与各曜本无殊致，惟光体所系周行小轮者，独三倍于平引，与各曜之二倍者不同。小轮上之度二倍平引，而与地不同心之本天，虽有高卑，而仍然一浑圆圈周也。三倍平引而与地不同心之本天，既有高卑，又有长短而成上宽下窄之阍残危其行度加减，遂与各曜大异。如图，未午丑子曰水星本重之天，以地为心，本重天上系均轮高卑圈，其心未在本重天向午右行，均轮上系小轮近远圈，其心高在均轮上向丙左行，小轮上又系光体之轮〈次轮详后〉，在小轮上自近向次右行，凡本重天之均轮心未至午，均轮上之小轮心高至甲为平引，各行三十度，而光体之在小轮上自近至次，必九十度，则三倍平引矣。本重天未至巳，均轮高至乙，皆六十度，小轮近至远，则一百八十度。本重天未至辰，均轮高至丙，皆九十度，小轮近至小，则二百七十度。本重天未至卯，均轮高至丁，皆一百二十度，小轮近复至近，则三百六十度。本重天未至寅，均轮高至戊，皆一百五十度，小轮近至次〈四百五十度去一全周馀〉则九十度。本重天未至丑，均轮高至卑，皆一百八十度，小轮近至远〈五百四十度去全周馀〉则一百八十度。此自最高起算也。本重天丑至子，均轮卑至巳，皆三十度，小轮远至小，则九十度。〈若自本重天未起至子，则均轮自近至小，各二百一十度，而小轮自近复于近，又至小，则六百三十度。他仿此推〉本重天丑至亥，均轮卑至庚，皆六十度，小轮远至近，则一百八十度。本重天丑至戌，均轮卑至辛，皆九十度，小轮远至次，则二百七十度。本重天丑至酉，均轮卑至壬，皆一百二十度，小轮远复至远，则三百六十度。本重天丑至申，均轮卑至癸，皆一百五十度，小轮远至小〈四百五十度去三百六十〉则九十度。本重天丑至未，均轮卑至高，皆一百八十度，小轮远至近〈五百四十度去三百六十〉则一百八十度。此自最卑起算也。由此运行之迹，而别成近次远小虚线。本天形偏高偏卑，不以地为心，又阍捕上宽下窄，遂别有其本天之心。凡言迟速加减者，以此本天为主，馀与各曜同理。
水星本天加减图
水星本天加减图说
其理与各曜同，从本天心出直线指其实度，从地心出直线指其视度，较其大小，则加减之理自明。此加减之数，古法谓之盈缩迟疾差新法。谓之第一加减均数是也。又水星本天不为整圆而为阍玻前此未有言之者。太西穆尼x始以心行推测，洵创获矣。但疑为纵长形，尚与天道未密。今以小轮上三倍之行推定，实为横阔阍苍啤
【各天远近次第图】
各天远近次第图说
古言，天家七政，与恒星共在一重天，而错杂下上于太虚，说已疏矣。后乃有九重天之说。一月、二水、三金、四日、五火、六木、七土、八恒星、九宗动。各曜之丽天，犹木节之在板。各天之次第，犹葱本之相包。审尔，则在远者不能近，在近者不能远，其光体之大者无时而小，小者无时而大。何七体经时而小大、而薄蚀凌犯之分秒有不同。又凡五星在顺合左右，则光体见小；在退望退合左右，则光体见大。可知各天远近，在均轮小轮所差，尚少至次轮远近，遂生变差。如火星天，本在日天之外，及退望左右，则直入日天之内，而甚近于地。故所见光体大小悬殊。因显日月恒星之天，皆以地为心。五星环绕向日，时伏时见，而其天直以太阳为心。然后各重天体，远近有序。益C古志所载。陵犯掩蚀之异，多非信史。试观月天最近于地，自日星以上，月皆得而掩之。古志所称星入月而不见星，为月蚀星是也，星入月而见星，为星蚀月非矣。金水有时在日上，若经纬合度，而日掩星；有时在日下，若经纬合度，而星掩日。日中黑子是也。自火木土以上，金水皆得而掩之，而谓互相掩者，非矣。火能掩木土，而不能掩于木土；水能掩土，而不能掩于土；土能掩恒星，而不能掩木火。以下诸曜其理同。

[book_title]乾象典第二十八卷
七政部总论
《北史》《高允传》
允与司徒崔浩述成国记。时浩集诸术士，考校汉元以来，日月薄蚀，五星行度，并讥前史之失，别为魏历以示允。允曰：善言远者，必先验于近。且汉元年冬十月，五星聚于东井，此乃历术之浅事。今讥汉史而不觉此谬，恐后之讥今，犹今之讥古。浩曰：所谬云何。允曰：按《星传》，金、水二星，常附日而行，冬十月，日旦在尾、箕，昏没于申南，而东井方出于寅北，二星何因背日而行。是史官欲神其事，不复推之于理。浩曰：欲为变者，何所不可。君独不疑三星之聚，而怪二星之来。允曰：此不可以空言争，宜更审之。时坐者咸怪，唯东宫少傅游雅曰：高君长于历，当不虚言也。后岁馀，浩谓允曰：先所论者，本不经心，及更考究，果如君语。以前三月聚于东井，非十月也。又谓雅曰：高允之术，阳源之射也。众乃叹服。允虽明于历数，初不推步有所论说。惟游雅数以灾异问允。允曰：昔人有言，知之甚难。既知，复恐漏泄，不如不知也。天下妙理至多，何遽问此。雅乃止。
《宋・张子・正蒙》《参两篇》
地纯阴凝聚于中，天浮阳运旋于外，此天地之常体也。恒星不动纯系乎天，与浮阳运旋而不穷者也。日月五星，逆天而行，并包乎地者也。地在气中，虽顺天左旋，其所系辰象，随之稍迟，则反移徙而右耳。间有缓速不齐者，七政之性殊也。月阴精，反乎阳者也，故其右行最速。日为阳精，然其质本阴，故其右行虽缓，亦不纯系乎天。如恒星不动，金水附日，前后进退而行者，其理精深，存乎物感可知矣。镇星地类，然根本五行，虽其行最缓，亦不纯系乎地也。火者，亦阴质为阳萃焉，然其气比日而微，故其迟倍日。惟木乃岁一盛衰，故岁历一辰。辰者，日月一交之次有岁之象也。凡圜转之物，动必有机，既谓之机，则动非自外也。古今谓天左旋，此直至粗之论尔。不考日月出没、恒星昏晓之变。愚谓：在天而运者，惟七曜而已。恒星所以为昼夜者，直以地气乘机左旋于中。故使恒星河汉因北为南，日月因天隐见。太虚无体，则无以验其迁动于外也。天左旋处其中者，顺之。少迟则反右矣。
《朱子全书》《天度》
天最健，一日一周而过一度。日之健次于天，一日恰好行三百六十五度四分度之一，但比天为退一度。月比日大，故缓，比天为退十三度有奇。但历家只算所退之度。却云日行一度，月行十三度有奇，此乃截法。故有日月五星右行之说。其实非右行也。《横渠》曰：天左旋处其中者，顺之。少迟则反右矣。此说最好。书疏玑衡，礼疏星回于天，汉志天体，沈括浑仪议，皆可参考。
《历法》蔡季通说：当先论天行，次及七政，此亦未善。要当先论太虚以见三百六十五度四分度之一，一一定位，然后论天行以见天度加损虚，度之岁分，岁分既定，然后七政乃可齐耳。
《山堂考索》《总论七政之运行》
爰自混元之初，七政运行，岁序变易，有象可占，有数可推，由是历数生焉。夫日月星辰，有形而运乎上者也。四时六气，无形而运乎下者也。一有一无，不相为侔。然而二者实相检押以成岁功。盖日穷于次，月穷于纪，星回于天。此有形之运于上而成岁者也。五日为候，三候为气，六气为时，四时为岁。此无形之运于下而成岁者也。混元之初，日月如合璧，五星如连珠。自此运行迨今，未尝复会如合璧连珠者，何也。盖七政之行，迟速不同，故其复会也甚难。日之行天也，一岁一周；月之行天也，一月一周。岁星之周也，常以十二年；镇星之周也，以二十八年；荧惑之周也，以二年。惟太白辰星，附日而行，或速则先日，或迟则后日。迟而后日昏见西方，速而先日晨见东方。要之周天，仅与日同。故亦岁一周天焉。夫惟七政之行不齐如此，此其难合也。世之观汉史者，见其论太初历之密，日月如合璧，五星如连珠，而遂以为五星聚于太初之元年，殊不知此乃论太初历之周密，推原上至于混元之初，其数之精无有馀分，故有是言：在太初之年，实未尝如合璧如连珠也。何以言之，五星之会，常从镇星。五星之行，镇星最迟，故诸星从之。如会以历，考之汉高祖之元年，五星聚于东井，盖鹑首之次也。自高祖元年至太初元年，凡百有年也，镇星二十八年而一周，当是之时，镇之周天，盖以三周而复行半周有馀，凡八次矣。进在元枵之次，安得有日月如合璧，五星如连珠，起于牵牛之初乎。
《熊氏经说》《左传》：襄昭间所言：岁星与天官书及今历家算木星，各不同
襄二十八年，春，无冰。梓慎曰：今兹宋郑其哉，岁在星纪，而淫于元枵。注引襄十八年董叔曰：天道多在西北，谓是年岁星在亥。自襄十八年至二十八年，行十一宫，当在星纪如左氏之法，是岁星午年，在亥未年，在戌申年、在酉酉年、在申戌年、在未亥年、在午子年、在巳丑年、在辰寅年、在卯卯年、在寅辰年、在丑巳年，在子襄十八年丙午。据今历家躔度约法，则午年木星在辰。依史记天官书，则午年当在酉。襄二十八年丙辰，据今历家躔度约法，则辰年木星在午。依史记天官书，则辰年当在亥，皆与左氏言岁星不同。又如昭九年书夏四月，陈灾。《左传》郑裨灶曰：五年，陈将复封，封五十二年而亡。岁及鹑火，而陈卒亡。故曰：五十二年本注是年，在星纪岁五及大梁，而陈复封。自大梁四年而及鹑火。又曰：周四十八年，凡五及鹑火。愚按昭公八年，楚灭陈，九年戊辰，据今历家躔度约法，辰年木星在午。依史记天官书，则辰年当在亥。左氏说：岁星自为一家。昭九年戊辰，岁在星纪，正如襄二十八年丙辰，岁在星纪。所谓五十二年者，当哀公十二年戊午，不见陈亡，是年楚公子结伐陈，吴救陈未尝亡也。又如昭三十二年辛卯，伐越。史墨曰：不及四十年，越其有吴乎。越得岁，而吴伐之。本注：此年岁在星纪。星纪，吴越之分。岁星所在其国有福。按十二星，本无吴，止有越。以左氏岁星例推之，卯年当在寅，而淫于星纪者也。据今历家算木星约法，则卯年当在未。依《史记天官书》，则卯年当在子。愚尝观天象而C之，则历家所算木星，乃岁星之昏见者也。《天官书》所言：岁星乃岁星之晨见者也，各有其星在焉。昏见者，先他星而出。晨见者，后他星而入。恒以寅年寅月，卯年卯月，〈馀年依例〉朝昏候之可见。皆谓：岁星惟左氏所言，未知为何星。又如王猛克壶关之年，当海西公太和五年庚午，申引谓福德在燕赵，秋谓天道在燕。当时秦太史《论彗星》亦云：尾箕燕分。然午年岁星不在尾箕之分。又如吴救陈伐晋言：岁镇守斗，福德在吴。当秦世祖建元十八年壬午，亦不当在吴越之分。此时所谓：岁星与左传午年在亥之例又不同，必有至当之说，以俟知天道者。
《荆川稗编》《宋濂论月五星》
宋濂楚客对曰：宋子泛舟西上，夜泊彭蠡，褰篷而坐。时长空无云，明月皎然孤照，众星环列，一一可数。同舟有楚客者忽指月问曰：日月一也，此何有亏盈乎。宋子曰：不然也，月圆如珠，其体本无光，借日为光，背日之半常暗，同日之半常明。其常明者，正如望夕，初无亏盈，但月之去日度数有远近，人之观月地势有正偏，故若有亏盈耳。曰：然则其有夜食，奈何。曰：此为地影之所隔也。月上地中，而日居下，地影既隔，则日光不照。其隔或多或少，故所食有浅有深。盖地居天内如鸡子中黄，其形不过与月同，大地与月相当，则其食既矣。唯天之体，冲混无际。然其围径之数及去地几千万里，巧算者亦可以推之也。客曰：月之为说，既闻命矣。五星盈缩占者，时有不合此，何以无定论乎。宋子曰：五星从黄道内外而行，考其盈缩，则于分段距度，最宜精审。近代占天家于测景授时之法，诚可谓度越前古。至于星占，则微有不同。且如辛亥岁正月乙酉朔，火当躔房五度，彼则谓在房之一度。二月辛巳，火当入斗初度，彼则谓在三月己巳。正月己酉，金木始当同度，彼则谓在乙巳。其后验之天象，所失昭然若论。水星距日之度，盈缩之间终不u二十三度半之外，彼则谓正月癸卯。水躔斗十九度，在晨疾段中，较之日躔虚六度巳距二十七度，此尤所未解。然天道未易言，必得明理之儒，如许衡者，出正之可也。客曰：星历之学，儒者亦在所讲乎。宋子弗答。趣侍史具衾入舟而寝。
《吴澄七政左旋说》
草庐吴氏曰：天与七政，八者皆动。今人只将天做硬盘，却以七政之动在天盘上行。古来历家非不知七政亦左行，但顺行难算，只得将其逆退与天度相直处算之。因此遂谓：日月五星逆行也。譬如两船使，风皆趋北，其一船行缓者，见前船之快，但觉自己之船如倒退南行，然其实只是行缓，赶前船不著故也。今当以太虚中作一空盘，却以八者之行较其迟速，天行最速一日过了太虚空盘一度。镇星之行，比天稍迟。于太虚盘中，虽略过了些子，而不及于天积二十八个月，刻不及天三十度。岁星之行，比镇星尤迟，其不及于天积十二个月，与天争差三十度。荧惑之行，比岁星更迟。其不及于天积六十日，争差三十度。太阳之行，比荧惑又迟，但在太虚之盘中，一日行一周匝，无馀无欠。比天之行，一日不及天一度，积一月，则不及天三十度。太白之行，稍迟于太阳，但有疾时，迟疾相准则与太阳同。辰星之行，又稍迟于太白，但有疾时，迟疾相准则与太白同。太阴之行，最迟。一日所及，比天为差十二三四度，其行迟，故退数最多。今人多不晓，以为逆行，则谓太阴之行最疾也。今次其行之疾迟：天一、土二、木三、火四、日五、金六、水七、月八。夫土、水、火，其行之速，过于日、金。水、月，其行之迟，又不及日，此其大率也。
《史伯v七政违天右转说》
《书尧典》：期三百有六旬有六日，以闰月定四时成岁。蔡氏传曰：天体至圆，周围三百六十五度四分度之一。绕地左旋，常一日一周而过一度。日丽天而少迟，故日行一日亦绕地一周，而在天为不及一度。月丽天尤迟，一日常不及天十三度十九分度之七。朱子曰：历家只算所退之度，却云日行一度，月行十三度有奇。此乃截法，故有日月五星右行之说，其实非右行也。《横渠》云：天左旋处其中者，顺之。少迟则反右矣。此说最好。问经星左旋，纬星与日月右旋，是否。曰：今诸家是如此说。《横渠》：天左旋，日月亦左旋。看来横渠之说极是，只恐人不晓，所以诗传只载旧说。《晋天文志》：天圆地方，天旁转，半在地上，半在地下。日月本东行天，西旋入于海，牵之以西，如蚁行磨上，磨左旋，蚁右行，磨疾蚁迟，不得不西。或疑儒者言日月，每日不及天一度与十三度。历家言日月，每日行一度与十三度有奇。二说不同。如儒者说，则是日月每日左旋一周，于天所行，不到处才一度与十三度耳。如历家说，则是日月每仅右行到此一度与十三度，其馀天体皆是所行不到之处，其说相反。愚谓不然。二说虽相戾，其实只一般。盖天体非但高圆不动，待日月自就上运行而已，天亦是运动物事，其行健又过于日月。天是动物，日月又是动物，物动物天非有体也，二十八宿与众经星即其体也。此二十八宿与众经星皆绕地左旋，一昼一夜适一周而又过一度，日月亦与之同运，但不及其健则渐退而反似右耳。其所退之界分，即日月所不及天之一度与十三度也。是则日月虽曰一昼一夜随天旋转一周于天，然其历天体每日只有此一度与十三度。此一度与十三度即历家所谓右行之处也。譬如有一大磨在此，使三百六十五人环绕此磨而行，磨非天，此三百六十五人绕磨而行者，天也。又别使二人与三百六十五人之为首行者，从今日子时并肩起脚同行，行至明日子时皆适一周。但此二人者，其一人乃与三百六十五人之第二人并肩，即日也。其一人乃与三百六十五人之第十四人并肩，即月也。相去近远，日月如此。是则以大磨视之，此三等人固皆一周。以二人与三百六十五人视之。则此二者虽日与三百六十五人同行，其实一人仅与三百六十五人之第一人相摩肩而过，一人仅与三百六十五人之第一人至第十三人相摩肩而过，此即日月所实历之天体也。此即儒者所谓日月不及天之一度与十三度也。此即历家所谓日月右行之一度与十三度也。初岂有二致哉。但知儒者之论，则是日月五星亦是天象，不应独与众星相背而右转，故以左旋为顺耳。右转左旋，说虽不同，其实历天体则皆共此一度与十三度，非有二也。不知精于论天者以为何如。姑志此以俟就正焉。许益之尚书丛说，有七政疑曰：唐尧命羲和居四方者，天象惟举。分至四中星而知日之所在，又言以闰月定四时成岁，而知月之所行。典文简古，存其大法，推步之术未详。西汉天文志始有日月东行，天西转。而周髀家，则有日月实东行，而天牵西转之说。其论天转如磨者，则非论日月右行，则是自是志天文者转相祖述，以为定论，言日月则五星从可知矣。唐一行铸浑天仪，注水转轮，一昼一夜天西旋一周，日行一度，月行十三度十九分。度之，七晦明朔望，迟速有准。然则二十八宿，附天西去而为经，七政错行而为纬，其说为得之，而文公诗传亦犹是也。蔡仲默传尧典，则曰天体至圆，周三百六十五度而四分度之一。绕地左旋，一日一周而过一度。日月丽天亦左旋。日则一日绕地一周，而在天为不及一度。月则尤迟，一日不及天十三度十九分度之七，积二十九日复有馀分，而与日会合。气盈朔虚而闰生。典谟之传，已经文公是正，而公盖详之矣。其意以为日者，阳之精，其健当次于天。月，阴精也，其行当缓。月之行，昼夜常过于日十三度有奇，是阴速于阳。不若七曜与天皆西转，则阴阳迟速为合宜。盖亦祖横渠先生之意。其说可谓正矣。然愚以古说较之，其所可疑数有七。而天左旋，七政右逆则七政亦附著天体迟速。虽顺其性而西行，则为天所牵耳。然所倚著各得循序，若七政与天同西行，恐错乱纷杂，似泛然无统一也。日，君道也；月，臣道也。从东行则合朔后月先行，既望则月在日后，及再合朔是月之从日，为臣从君，为顺。若西行则日在月前，至望再合朔，必日行从月，是君从臣，为逆。二也。大而一岁阴阳升降，小而一月日月合朔。此正天地生物之心，而阴阳得此相会合，以造就万类者也。以一岁之运，阴盛乃生，意收敛之时而品物流形举霄坏之间。曷尝有一息间断哉。其所以盛阴否闭之时，而生生犹不息者，正以日月之合，而辅助元气之偏也。然凡进者，阳道也，生道也。退者，阴道也，死道也。日月东行则月之进，从日之进。西行则月之退，又符于日之退，三也。日月虽皆进行，比天行不及则为退。星行无殊，金水在太阳先，后卒岁一周天，为最速。次火，次木，惟土积重厚之气入天体最深。故比五星，形最小，行最迟，而二十八岁一周天。若七政皆西行，则向谓迟者今反速，向谓速者今更迟。是金水最迟。故一日只退一度，而一岁一周天。土行最速，常及于天，大约二十八日便不及天一度，而二十八年然后周天四也。星虽阳精，然亦日之馀也。以日之阳次于天，且一日不及天一度，星之阳不及远甚。而木十馀日，土二十馀日，始不及天一度，是木土之精反过日远矣。五也。星以退留迟疾伏疾迟，留退段者有迟有速，有顺有逆也。五政推步，姑以岁星言之，大约退九十三日而留，留二十三日而迟疾伏，共行百六十馀日而伏留而复退，是行常五倍于退，而退四倍于留之日。然行乃其常，而退乃其变也。若西行，则行为退，退为行。是五星进日甚少，而退何其多与。六也。星家步星伏行最急，疾行次急，迟行为缓，留则不行，退则逆而西。此皆以星附著天体而言者也。若七政随天西行，则天自天，星自星，不可附著。天体附著则为东行矣。然则星家所谓迟疾伏，皆为最缓，而不及天。所谓留则不可言留。乃行与之同健，一日皆能过太阳一度。至于所谓退，乃更速过于天运矣。七也。由是言之，则古法比蔡传为密于此，不可无疑，姑识于此，以俟知者而问焉。按许氏所疑，凡七事，大抵皆在于先儒左旋之说有所未信，而以历家右转之说为可信也。其言似亦有理，愚亦因此不能无疑于先儒之说。夫先儒谓：日一日不及天一度，月一日不及天十三度十九分度之七，五星虽行有迟速，然亦皆是不及于天。夫七政既皆随天左旋，则宜皆面西而背东，非有意于退，特以天运过速。故七政不能进与天齐，而不免退随天后耳。若然则其所不及于天之界分，但依直而退可也。譬犹二人同行，其一足力健者，既前进而过去，其一足力弱者不能及之，则亦但随退其后而已。夫何暇回顾其所退之步数，使之循规蹈矩不失尺寸哉。今则黄道循赤道之左右，交出交入，渐远渐近，一岁一周未尝改易，而月道又循黄道之左右，出入远近亦皆一月一变，各有常度。又如五星之运，迟留伏逆，各各不同，而各有态度。如此凡此，其势皆似违天而右转者，此岂回西背东无意于退，而能各有条理若是哉。所谓术业有专攻，以夫子之圣而犹问礼，问官，岂老聃郯子之徒，其智反过于圣人哉。业专而已。然则穷理尽性，继往开来，固先儒之能事。至于天文，自是一家之传，恐历家所言，自有源流，亦未可以先儒所学之大而小之也。
《王应电七政右旋说》
今夫天左旋，日月星辰皆西坠，夫人而见之，故谓七政，皆从天左旋，甚似直截明快。因谓昔人推步咸以七政右转者，止以退度数少易于推算之故，说亦可通。然细观之，则有大不通者四：天地之化，一顺一逆，以成化功，故律左旋而同右转。河图主顺，而洛书主逆，故七政逆天而行。若皆左旋，是有顺无逆，何以示凶吉而成化工。此不可之一。然犹曰此书生常谈，浑浑未足以判。案夫君道逸，主于无为。故日一日行一度，岁一周天。故经天者以日为主。臣道劳，主于代君，故月一日行十三度，一月一周天。故以月之一周天，而命之为一月。若谓日月每日皆一周，日不及天一度，月不及天十三度，是日劳月逸，元首丛脞而股肱惰耶。此不可之二也。天下物理，金水之行为最疾，水一日千里，五金在世，无顷刻停，因命钱曰：泉。火次之，四时而改。木又次之，一岁而。惟土为不动。故金水附日岁一周天，火二岁一周天，木岁居一辰，十二岁而一周，故谓之岁。土岁居一宿，二十八岁而一周天。故曰：填，一音震，取其以填静为体；一音田，取其以填塞为用也。今曰皆从天左旋，是金水一岁而不及天之一周，火星二岁而不及天之一周，木星十二岁而不及天之一周，土星二十八岁而不及天之一周。是应速者反迟，应迟者反速矣。且右旋则以所进而名为日，为月，为岁，为填。左旋则以所退而名为日月岁填。其义与名何乃不经若是耶。此不可之三也。语云：善言天者必有验于人，人禀天地五行之气而生。术家凡立命于天二十八宿度数各有所属安命之度而遇五星之左行者，则其人必悖逆一生，作事颠倒；其正大顺利之人，必值五星之右行者也。设若以左旋为顺，右旋为逆，则岂人之立命，皆值五星逆行而间值其顺者，且值其顺者何反凶，而值其逆者反吉邪。此不可之四也。言天者尚详之。
《刘氏杂志》《论七政》
日轮大，月轮较小；日道近天，在外；月道近人，在内。故日食既时，四面犹有光溢出，可见月轮小，不能尽掩日轮也。日月合朔时，月常在内，未有日在内者。故月食日也。日月相望，则日食月者，月虽资日光以圆于望时，然微相参差则光圆恰相冲射，则日反食之。如点灯者，正当炉炭炎炽之尖所冲射，则灯反不然矣。此历所谓暗虚。言月为日所暗，而非日之实体暗之，乃日之虚冲耳。盖二曜各有所行之道。如二人各行水陆之途，朔望则一人由陆者在桥上，一人由水者在桥下，稍相先后亦不食，适相对当乃食矣。日行道，周天如循环；月行道，亦周天如循环。两环相搭有两交处，一处谓之天首，一处谓之天尾。天尾为计，天首为罗。至于木、火、土、金、水五星，不由日道，亦不由月道，各自有道。木星八十三年而七周天，与日合者七十六；火星七十九年而四十二周天，与日合者三十七；土星五十九年而二周天，与日合者五十七。金水二星虽随日一年一周天，然金星八年而合于日者五，水星四十六年而合于日者一百四十五。其迟速离合以宰万类之生成，司千代之起伏，俯视人寰奚异。夫瓮蚋T虱之聚散，缘啮也，奈何欲以私意仰干之哉。孛生于日月之行，迟速有常度，最迟之处即孛也，故谓之月孛。孛六十二年而七周天，气生于闰二十八年，十闰而气行一周天。气孛皆有度数无光象。故与罗计同谓之四馀，并七政为十一曜也。
七政部艺文
《齐七政赋》〈以明主法天用齐七政为韵〉宋周渭
天之垂象兮，无臭无声。君之立德兮，赫赫明明。将同符而合矩，在v玑于玉衡。故运彼四时，寒燠随其建指。齐其七政，有道感于无情。故使黎民于变，万物由庚。神不秘其福，地不爱其祯。原其天斯覆兮，地斯载播群芳而作主。日阳德兮，月阴灵俾五星而为辅。谅无私于照烛，或任晦于烟雨。国风可仰，守官方赞于羲和。人力不侔，杖策已疲于夸父。夫能文者，政乃不乏示寰瀛之大法，运天者道在于乾，占日月之初躔。既推历以生律，亦钩深而索元。徒观其如璧之合，如珠之联。甲子不迷，符太初之朔旦。精意以享，同肆类于昊天。七政匪差，万邦攸共。采石氏之经，听畴人之颂。远而望也，粲粲映非云之云。默而识之，昭昭为非用之用。岁在木而循度，镇居中而不携。荧惑无犯于奋若，太白莫陵于摄提。将不盈而不缩，岂乍高而乍低。故我后所以引唐尧而作式，指虞舜而思齐。动于天兮德有一，丽于天兮曜有七。四海以之升平，千箱以之充实。岂比见晕珥适背之状，语怪变云气之质。非训俗以齐人，徒废时而乱日。客有从笔砚而未达，怀忠信而待命。望莳q于朝阶，知如春之圣政，窃昧谈天之辩，庶俾观象之咏。
《七政总叙》明・章潢
七政者，肇于虞书，至汉刘歆、张衡，雅善星理，厥术尤精。歆曰：太极运三辰五星于上，元气转三统五行于下，三辰合于三统，五行合于五星，三辰五星而相经纬也。衡曰：文曜丽乎天，其动者七，为日月五星，故曰：七政皆纬，又曰：日阳精宗也，月阴精宗也，五星五行宗也。日行黄道，月与五星皆出入黄道也。是故圣人有作齐七政以立元，测圭箭以候气，明九道以步月，交迟速以推星，考黄道之邪正，辨天势之升降，而交蚀详焉。噫，明乎此其于王政也，视诸掌乎。夫先王之以时齐七政也，非曰文也，以时作息保和也，辨氛先几也，审象器定制也，裁成范围赞化也，推衍德运明统也。是以人神式序天地官也，故日月合璧，五星联珠。数之值，不得已也。非所以为祥。然王者道吉丁辰，亦可庆焉。日月之会，是谓合朔。会之极，不得已也。非所以为l。然圣人扶阳抑阴，必谨候焉。《春秋传》曰：先王之正时也，履端于始，举正于中，归馀于终。又曰：龙见而戒事，火见而致用，水昏正而裁，日至而毕凡。此皆以钦若其道者也。
七政部纪事
《路史》：遂人氏指天以布躔，而齐七政。
《诗说》：灵台，文王迁都于丰，作灵台以齐七政，奏辟雍。周公述之，以训嗣王。
《魏书・礼志》：太和二年，旱。帝亲祈皇天日月五星于苑中，祭之。夕大雨，遂赦京师。三年，上祈于北苑，又祷星于苑中。
《隋书・李士谦传》：有客问三教优劣。士谦曰：佛，日也。道，月也。儒，五星也。
《续酉阳杂俎》：天宝中，处士崔元微春夜独处，三更后有女子姓石名阿措，来言曰：诸女伴皆住苑中，每岁多被恶风所挠，但求处士每岁岁日，与作一朱幡，上图日月五星之文，于苑东立之，则免难矣。元微许之，乃拜而去。至日立幡，东风振地，折树飞沙，而苑中繁花不动。
七政部杂录
《尔雅・释天》：星纪，斗、牵牛也，〈注〉斗、牵牛者，日月五星之所终始，故谓之星纪。
《春秋・感精符》：人主含天光，据玑衡，齐七政，操八极。故君明圣，人道得正，则日月光明，五星有度。
春秋运斗枢：天文地理，各有所主。北斗有七星，天子有七政也。
《春秋・说题辞》：天文以七，列精以五。故嘉禾之滋，茎长五尺。五七三十五，神盛，故连茎三十五穗，以成盛德，禾之极也。
《河图始开图》：天地开辟，元历名月首，甲子冬首，日月五星俱起牵牛。
《汉书・律历志》：日月如合璧，五星如连珠。
《晋书・天文志》：东咸西咸在房心北，日月五星之道也。〈又〉东方角二星为天关，其间天门也，其内天庭也。故黄道经其中，七曜之所行也。
《抱朴子・君道篇》：画法创制，则炳若七曜丽天，而不以爱恶曲其情。
《唐书・天文志》：易，五月一阴生，而云汉潜萌于天O之下，进及并钺间，得坤维之气，阴始达于地上。而云汉上升，始交于列宿，七纬之气通矣。
《望气经》：天无言，以七曜垂文。
《梦溪笔谈》：日之在天，月对则亏。五星对则逆行避之，莫敢当其对。〈又〉太冲者，日月五星所出之门户，天之冲也。
《容斋三笔》：尚书舜典以齐七政。孔安国本注谓日月五星也。而马融云：七政者，北斗七星。各有所主。第一主日；第二主月；第三曰命火，谓荧惑也；第四曰煞土，谓填星也；第五曰伐水，谓辰星也；第六曰危木，谓岁星也；第七曰剽金，谓太白也。日月五星各异，故曰：七政。《尚书》大传一说，又以为七政者，谓春秋冬夏、天文地理人道，所以为政也。人道正而万事顺成。三说不同，然不若孔氏之明白也。
王逵《蠡海集》：七政丽乎天，七窍在乎首。七政之见在于极之南，七窍之用在于面之前。黄道经南天以行七政，倾于前也。故人之鞠躬亦向前。
雁生北方，秋自北而南，春自南而北。盖历七政所行，以顺其情。
《枝山前闻》：上尝以尚书咨汝羲和节蔡沈注误，命礼部改正。当时礼部付言书传曰：凡前元科举尚书，专以蔡传为主。考其天文一节，已自差谬。谓日月随天而左旋。今仰观乾象，甚为不然。夫日月五星之丽天也。除太阳，人目不能见其行于列宿之间，其太阴与五星昭然右旋。何以见之，当天清气爽之时，指一宿为主，使太阴居列宿之西一丈许，尽一夜则太阴过而东矣。盖列宿附天舍次而不动者，太阴过东则其右旋明矣。夫左旋者随天体也。右旋者附天体也。必如五星右旋为顺行，左旋为逆行，其顺行之日常多，逆行之日常少。若如蔡氏之说则逆行多而顺行少。岂理也哉。若不改正，有误方来。今后学尚书天文一节，当依朱氏诗传十月之交注文为是。
震泽长语周天三百六十五度。然天体无定，占中星以知方位，天行健而不息，如磨之旋，自东运而南，南而西，西而北，北而东，以为昏明寒暑。二仪运而出没，五纬随而起伏，列舍就之隐见。炎夏，天道南行，日出于寅，入于戌。阳盛于阴也。目影随短。穷冬北行，日出于辰，入于申。阴盛于阳也。日影随长。春秋天道行于正中，日出于卯，入于酉。阴阳平也。日影随停。南为明都，天体所见也，日月五星，至是则明。北为幽都，天体所隐也，日月五星，至是则晦。日月五星至北都而晦，非天入于地也。若天入于地，则日月随之地中，为日月所照，安得为幽都哉。此说与浑天不同，然亦不为无理，故著之。
《丹铅总录》：日月木火土金水，谓之七政，亦曰七曜。今术家增入月孛、紫气、罗11、计都四馀星，为十一曜。计生于天尾，罗生于天首，孛生于月，气生于闰。盖日月行道如两环，两环相交，一处曰天首，一处曰天尾。天尾为计，天首为罗。月之行，迟速有常度。迟之处即孛也。气生于闰，二十八年十闰而气行一周天，气孛皆有度数，无光象。故与罗计同谓之四馀。今七政历亦有四馀躔度。

[book_title]乾象典第二十九卷
日月部汇考一
《易经》《离卦》
日月丽乎天。
《丰卦》
日中则昃，月盈则食。
《系辞上传》
县象著明，莫大乎日月。
〈大全〉进斋徐氏曰：天文焕烂，皆悬象著明也，而莫大乎日月。
《系辞下传》
日月之道，贞明者也。
〈大全〉程子曰：日月常明而不息，故曰贞明。
又
日往则月来，月往则日来，日月相推而明生焉。
〈大全〉临川吴氏曰：因日之往而有月之来，因月之往而有日之来。二曜相推以相继，则明生而不匮。
《书经》《周书・洪范》
日月之行，则有冬、有夏。
〈疏〉日月之行，四时皆有常法，变冬夏为南北之极，故举以言之，日月之行，冬夏各有常度，喻人君为政，大小各有常法。张衡、蔡邕、王蕃等说浑天者，皆云周天三百六十五度四分度之一，天体圆如弹丸，北高南下，北极出地上三十六度，南极入地下三十六度，北极去南极直径一百二十二度弱，其依天体隆曲。南极去北极一百八十二度，正当天之中央。南北二极中等之处，谓之赤道，去南北极各九十一度。春分日行赤道，从此渐北，夏至赤道之北二十四度，去北极六十七度，去南极一百一十五度，日行黑道，从夏至以后，日渐南，至秋分还行赤道，与春分同。冬至行赤道之南二十四度，去南极六十七度，去北极一百一十五度，其日之行处，谓之黄道。又有月行之道，与日道相近，交路而过，半在日道之里，半在日道之表，其当交则两道相合交，去极远处两道相去六度，此其日月行道之大略也。
《诗经》《邶风・日月章》
日居月诸，出自东方。
〈传〉日始月盛，皆出东方。
《周礼》《春官》
冯相氏，冬夏致日，春秋致月。
〈订义〉王昭禹曰：日为阳而实，故致于长短极之时。月为阴而阙，故致于长短不极之时。郑康成曰：冬至日在牵牛，景丈三尺；夏至日在东井，景尺五寸。此长短之极，极则气至，冬无愆阳，夏无伏阴。春分日在娄，秋分日在角，而月弦于牵牛，东井亦以其景，知气至否。陆佃曰：黄道北至东井，南至牵牛，东至角，西至娄。夏至日在东井而北近极，则晷短而表景尺五寸。冬至日在牵牛而南远极，则晷长而表景丈三尺。春分日在娄，秋分日在角，而中于
极星，则晷中而表景七尺三寸。夫日，阳也，阳用事则日进而北，昼进而长阳升，故为温为暑。阴用事则日退而南，昼退而短阴胜，则为凉为寒。若日失节于南，则晷过而长，为常寒。失节于北，则晷退而短，为常燠。此四时致日之法也。月之九行，在东西南北，有青白赤黑之道各二，而出于黄道之旁。立春、春分，月循行青道而春分上弦在东井。立冬、冬至北旋黑道。立夏、夏至南从赤道。古之致月不在立而常在二分，不在二分之望而常在弦者，以月入八日与不尽八日，得阴阳之正平故也。然日之与月，阴阳尊卑之辨，若君臣。然观君居中而逸，臣旁行而劳，臣近君则威损，远君则势盛，威损与君异，势盛与君同。月远日则光盛，近日则光缺，未望则出西，既望则出东，则日有中道，月有九行之说，盖足信也。
以辨四时之叙。
〈订羲〉郑锷曰：辨字本亦作辩说者，谓见景之至否，可以辩说，其晷刻以正闰，馀使四时之叙，无有差忒。
黄氏曰：夏至日景极长，冬至日景极短，春秋分
平日景平，则日亦平致。言长短与平，各至其数。四时之气定矣。于是而置闰，所谓以闰月定四时成岁也。
《礼记》《月令》
季冬之月，日穷于次，月穷于纪。
〈注〉次，舍也。纪，会也。〈疏〉日穷于次者，谓去年季冬日，次于元枵，从此以来，每引移次他辰，至此月穷尽，还次元枵。月穷于纪者，去年冬季，月与日相会于元枵，自此以来，月与日相会在于他辰，至此月穷尽，还复会于元枵。
《易纬》《稽览图》
日春行东方青道，曰东陆。
夏日月行东南赤道，曰南陆。
天有十二分，以日月之所躔也。
《管子》《四时》
日掌阳，月掌阴。
《汉书》《天文志》
日有中道，月有九行。中道者，黄道，一曰光道。光道北至东井，去北极近；南至牵牛，去北极远；东至角，西至娄，去极中。夏至至于东井，北近极，故晷短；立八尺之表，而晷景长尺五寸八分。冬至至于牵牛，远极，故晷长；立八尺之表，而晷景长丈三尺一寸四分。春秋分日至娄、角，去极中，而晷中；立八尺之表，而晷景长七尺三寸六分。此日去极远近之差，晷景长短之制也。月有九行者：黑道二，出黄道北；赤道二，出黄道南；白道二，出黄道西；青道二，出黄道东。立春、春分，月东从青道；立秋，秋分，西从白道；立冬、冬至，北从黑道；立夏、夏至，南从赤道。然用之一，决房中道。
〈注〉宋祁曰：朱子文云：房字当作于字，盖言月之行，其道虽多，然皆决于日之中道也。
《淮南子》《天文训》
积阳之热气生火，火气之精者为日。积阴之寒气为水，水气之精者为月。
日者，阳之主也，是故春夏则群兽除，日至而麋鹿解。月者，阴之宗也，是以月虚而鱼脑减，月死而蠃{。日月者，天之使也。
日为德，月为刑。月归而万物死，日至而万物生。
《刘熙・释名》《释天》
日，实也，光明盛实也。
月，缺也，满则缺也。
光，晃也，晃晃然也，亦言广也，所照广远也。
景，境也，明所照处有境限也。
晷，规也，如规画也。
曜，耀也，光明照耀也。
《扬雄・方言》《日月运行》
躔历行也，日运为躔，月运为逡。
《白虎通》《日月》
天左旋，日月五星右行，何日月五星，比天为阴，故右行。右行者，犹臣对君也。含文嘉曰：计日月右行也，刑德放，日月东行而日行迟，月行疾何君舒臣劳也。日日行一度，月日行十三度十九分度之七。《感精符》曰：三纲之义，日为君，月为臣也。日月所以悬昼夜者，何助天行，化照明下地，故《易》曰：悬象著明莫大乎日月。日之为言，实也，常满有节。月之为言，阙也。有满有阙也，所以有阙何归功于日也。八日成光二，八十六日转而归功。晦至朔，旦受符复行，故《援神契》曰：月三日成魄也。所以名之为星。何星者，精也，据日节言也。一日一行适行一度，一日夜为一日剩，复分天为三十六度，周天三百六十五度四分度之一，日月径千里也。所以必有昼夜，何备阴阳也。日照昼，月照夜，日所以有长短何阴阳更相用事也。故夏节昼长，冬节夜长。夏日宿在东井，出寅入戌。冬日宿在牵牛，出辰入申。月大小何，天道左旋，日月东行，日日行一度，月日行十三度，月及日为一月，至二十九日未及七度，即三十日者过行七度，日不可分，故月乍大小，明有阴阳。故《春秋》曰：九月庚戌朔，日有食之；十月庚辰朔，日有食之。此三十日也。又曰：七月甲子朔，日有食之；八月癸巳朔，日有食之。此二十九日也。月有闰馀何，周天三百六十五度四分度之一。岁十二月，日过十二度，故三年一闰，五年再闰，明阴不足，阳有馀也。故《谶》曰：闰者，阳之馀。
《魏・张揖・广雅》《日月》
朱明曜灵，东君日也。夜光谓之月，日御谓之羲和，月御谓之望舒。
《吴・徐整长历》《日月径》
众阳之精，上合为日，日径千里，周围三千里，下于天七千里。
月径千里，周围三千里，下于天七千里。
《晋书》《天文志》
天旁转如推磨而左行，日月右行，随天左转，故日月实东行，而天牵之以西没。
《五代史》《司天考》
日食起亏自西，月食起亏自东。其食分少者，月行阳道，则日食偏南，月食偏北；阴道，则日食偏北，月食偏南。此常数也。立春后，立夏前，食分多，则日食偏南，月食偏北；立秋后，立冬前，食分多，则日食偏北，月食偏南。此黄道斜正也。阳道交前，阴道交后，食分多，则日食偏南，月食偏北；阳道交后，阴道交前，食分多，则日食偏北，月食偏南。此九道斜正也。
《张子・正蒙》《参两篇》
日质本阴，月质本阳，故于朔望之际，精魄反交，则光为之食矣。
亏盈法，月于人为近，日远在外，故月受日光常在于外，人视其终初如钩之曲，及其中天也，如半璧。然此亏盈之验也。
月所位者阳，故受日之光，不受日之精，相望中弦则光为之食，精之不可以二也。
《明・罗雅谷・交食历指》《界说》
凡物体能隔他物之象，使不至目，则为暗体。若以体之一面受光，而光复透射出于彼面，则为彻体〈如玻璃水精是也〉。○目所司存，惟光惟色，而色又随光发见，故解彻体必以通光，解暗体必以其能隔他象。如月掩日，而日全食，昼为之晦，恒星皆见尔。时太阳在外，体质明显又坚密无比，光力甚厚，乃为月体所隔，不能映见。微光可C，月乃全非彻体，而全为暗体，○彻体有二，通明之极，全无隔碍者为甚。彻虽则透光，而微杂昏蒙者，为次彻。
光在本体为原光，其出而显他物之象，为照光。○日有原光，地与月皆借之为光者，照光也。谓显他物之象者，因他物之势，随施随受，有原先后，无时先后也。非如寒热燥湿之类，渐及于物，力尽而止。
原光以直径发照为最光，因而旁及者为次光。○日光正照以直线，至于物体则为最光，有物隔之旁周映射，则生次光，如云之上，日体所照最光也。云之下不复见日，而犹有光，是次光也。
满光者，原光之全体所发。少光者，原光之半体所发。○日未全出地平上所生光为少光，全升在上则生满光，日食时未全食则存少光，既以复圆，即得满光。景之四周，有最光绕之，即景为次光。○以景为明者，误也。以影为暗者，亦误也。称景为明暗之中庶，几近之，盖全无光，乃为暗。今至夜子初人在地。景至深之中，去最光极远，而近目之物尚能别识，即见景中犹存微光，不失为次光也。
最光所不及，为初景，次光所不及，则为次景。○景与光并行，光渐微，景渐厚，故次景与最光相反，若初景即次光也。
最光全不及之处，则为满景，若受正照之微光，即为缺景。○景与光正相反，无景之极，则为满光；无光之极，则为满景。
光景图
光景图说
假如甲乙为施光之物，丙为暗球，从甲出正照之光，过丙球左右。其切丙之界者，得甲戊及甲己，从乙出光，又得乙戊及乙丁，其庚戊辛为最光，全不及之处，则满景也。若庚戊辛戊以外，则甲乙光体之多分渐照之。至乙丁、甲己乃全光之界，即自戊至丁至己。丙球之景渐薄，以趋于尽矣。
《太阳光照月及地》
日、月、地三球体大小不等，地为静体，日月则有诸种行度，则有高庳内外，其去地去人，远近不等，法当以大小之比例，及其相远相近之比例，推其施光受光之体势，乃得景之体势，因而得交食之体势。盖交食者，生于景，景生于光，不寻其本而求其末，无法可得，其说五章。
明暗两体相等图
明暗两体相等图说
一曰：有两球于此，一为暗体，一为明体，而小大等。即明者以半面施光，暗者以半面受光。○如图，甲为明球，乙为暗球，小大等，即其径丙丁及戊己，各与甲乙线为直角，而丙丁与戊己等，即甲丙、甲丁、乙戊、乙己与甲庚、乙辛皆以半径相等。而丙、庚、丁半球与戊、辛、己半球亦相等。今于明球之旁，从丙从丁出两切线至暗球之旁，戊己、戊己与丙丁为平行线，即丙戊与丁己亦平行线也。又因丙戊乙及丁己乙俱为直角，即戊丙甲及己丁甲，亦俱直角，即丙戊、丁己线不能割两球，而止切两周于丙于戊于丁于己，其所抱为丙庚丁，为戊辛己，是甲乙两球之各半也。若日月地三球相等，而月与地皆以半面受太阳之光，如上所说，则定朔，日食半，地面宜皆见之，安得复有南北不等食分望日。太阴全食时，才食既即生光，安得复有食甚时刻。及既内分今皆不然，可见三球无相等之球。
明体大暗体小图
明体大暗体小图说
二曰：明体大，暗体小，则施光以小半，受光以大半。○如图，甲为明球，乙为暗球，作两切线为丙己，为戊庚。从四切点作横线，为丙戊，为己庚。甲既大球，即己丙戊为锐角，丙己庚角为钝角。如曰不然，或皆为直角，即庚戊丙、戊庚己亦皆直角，两切线必平行，而乙球与甲球等，必不然也。或己丙戊反为钝角，而丙己庚反为锐角，即两切线不能相交于癸，又不然也。今以两切线相交于癸，明己丙戊为锐角，丙己庚为钝角。即于丙丁戊弧内作负圈角，必钝角矣。于己壬庚内作负圈角，必锐角矣。故丙丁戊施光者不及半圈，己壬庚受光者又不止半圈也。因此推知，太阳照地及太阴，必各照其大半，而暗体所隔之日光渐远，又渐敛，渐进，以趋于一处，即景居暗球之背，不得不为角体之形矣。又因此推求望日先后，人目所见，太阴受日之光，不长不消者，久之而后生魄。此为何故，盖亦因月体以大半受光，小半入于人目，光不辄转而魄未遽见。故未望时已见全光，已望后犹未失全光也。
明体小暗体大图
明体小暗体大图说
三曰：明体小，暗体大，则施光以大半，受光以小半。○如前图，反论之，可明太阴何以照地，而地何反隔日之光也。
大施小受图
大施小受图说
四曰：大施小受，愈相近，则施者之小半愈小，受者之大半愈大。○如图，丙为小暗球，甲与乙皆大明球，作庚未直线过三球心，以交于左右切线，其乙球之两切线交于午，甲球之两切线交于未，即庚未长于乙午，而庚丁未与乙辛午两角，庚丁与乙辛两线皆相等，则庚未线与庚丁线之比例，大于乙午与乙辛，而丁庚未角大于辛乙午角也。又庚未线过三球之心，必截丁己、辛癸两线为两平分，而庚甲、丁乙、子辛两形内之甲与子皆为直角，则其馀庚丁两角，并乙辛两角并皆等一直角，即两并率等。两并率之甲庚丁角大于子乙辛角，各减之所存，庚丁甲角必小于乙辛子角矣。次以庚丁甲及乙辛子不等之两角，各减庚丁未及乙辛午相等之两直角，所存甲丁未角，更大于子辛午角。又丁戊己弧内作负圈角，必等于甲丁未角。辛壬癸弧内作负圈角，必等于子辛午角。辛壬癸弧之负圈角，既小于丁戊己弧之负圈角，则辛壬癸弧必大于丁戊己弧。夫辰寅巳与辛壬癸，相似之弧也。丑寅卯与丁戊己亦相似之弧也〈大小圈左右各有切线，其切点过分圈之线，其所分大小圈分各相似，其大小两弧亦相似〉。即辰寅巳弧亦大于丑寅卯弧。可见明球在近，比在远者，尤能照小暗球之多分也。○因此推知，日全食而视为大者，日体去月体远故也。日全食而视为小者，日体去月体近故也。何以分远近日与月，俱有自行圈与地不同心，其行于自行圈之上下为最高最庳，则为距地之远近，因生景之大小也。日既全食矣，又何以分大小，月掩日至，既有时昼晦，恒星皆见，虫飞鸟栖，此为全食。而大月在日内，从中掩蔽，虽至食既，而其四周日光皆见，历家谓之金环，此为全食而小矣。若然者，日与月与地相去，或远或近之所繇生也。
小施大受图
小施大受图说
五曰：小施大受愈相远，则施者之大半加小，受者之小半渐大。○如图，甲乙皆为小明球，丙为大暗球，乙去丙远于甲，作各切线过三球心之直线，皆如前次。从暗球心丙至各切点作丙丁、丙己、丙庚、丙辛各半径，得丙丁为丁壬之垂线，丙庚为庚癸之垂线。而丁与庚皆为直角，丙丁与丙庚两线又等，则丙癸线与丙庚半径之比例，大于丙壬与丙丁。而丙庚、癸角又大于丙丁壬角也。依显，丙辛癸角亦大于丙己壬角。以并前率为庚丙辛合角，亦大于丁丙己合角，而其弧庚戊辛必大于丁戊己。可见小明球照大暗球，愈远愈照其多分也。今依本图，设丙为地外切线〈癸辛也〉。以内为地景〈日光过丙，大球所出景〉。甲乙两小球为月体，其两小球之小大既等，则同以外切线为外光之界，或为内景之界，惟因月体循本轮，行时居上周。如乙则去地远时居下周。如甲则去地近，以是月食之分数有多有寡，月居影厚处，如甲左右则食多，月居影薄处，如乙左右则食寡。故曰：月食有多寡者，亦相距或远或近之所由生也。
景之处所
凡光以直线照物体，其无光之处，则有景之处也。欲于交食时求影所在，理不异此。盖月与地能出景者，不在其受光之面，或其左右必于受光反对之面，日光不照之地，在日食则为月景之处，在月食则为地景之处矣。说二章。
光景相反图
光景相反图说
一曰：景与光所居正相反。○暗体得光于此面，射影于彼面，是景之中心与原光之心、暗体之心参相对，如一直线，则暗体隔光于景，使原光之心恒居一线之末界，其正相反之彼界，其景之心在焉。如曰：不然，设原光在甲，其照及乙。乙为暗体，隔光生景，据云景不射丙〈丙者，与甲正相对之处〉。为甲乙丙直线而斜射丁，则乙甲丁者，角也。有角则有几何，凡几何皆分之无穷，能出直线至于无数而皆至乙丁边。夫甲既为原光之体，其所照必以直线出之〈试诸仪器，足以为C〉。即乙丁皆在受光之地，何自能为乙暗体之景乎。因此，明景与光正在相反之两界，论暗体者其受光之面，必向光所出之原界，其生景之面必向景所射之彼界，亦正相反也。论日与月独至两交之处而有食，亦依此理。
体动景移图
体动景移图说
二曰：明暗两体任一运动，景随之移。○试以暗体移动，其所借之光随处不一，即所生之景亦随处不一。盖景与光既如一直线，即暗体所居定为景之末界，如直线之首，首移而线尚不移，则是曲线非直线也。又试以明体移动，设甲为明体，乙为暗体，乙丙为影，则甲乙丙如一直线。如曰：明体甲移至丁，丁仍照乙，而乙尚射景至丙，则丁乙丙犹直线也。有是理乎。问太阳照室，仅通隙光，光照墙壁，奕奕颤动，太阳既自顺行，墙隙仍无迁变，则此颤动为从何来。或者光与景未必定为直线而能微作曲势乎。曰：西古博物者亚利斯多言，空中尝有浮埃，轻而不坠，微而不显。庄周氏谓之野马，或亦称为白驹，幽室之内，原光既微，次光反厚，即显此物在于光中，纷入沓出，能乱光景之界，使目视景s浮动，而非景动，乃景之界线为浮埃所乱，致使其然也。更以气为C，今观太阳出地，地面以上多生蒙气，气在日体与人目之间，即见日之光界亦如颤动。非独日也，日中晴朗，切视地面光耀闪烁如波浪然，炽炭在垆炭之四周，火光煜煜亦如颤动，凡若此者一皆繇气而生，在日在地在炭，固无颤动之理，是以景必系于暗体，如轮必系于枢轴，光上景即下，光东景即西，必相对也，无相就也。故太阳照地其光绕地一周，则景在其相冲之界亦绕天一周。盖日光从其本天，直射至于地面，而景在地之彼面，亦直射至于月，天第日体常依黄道中线，则地景亦常依黄道中线，而月行常出入黄道中线之内外，是以月体与地景不得恒相遇合。大都不合时多，合时少，故日月不食时多，食时少。以此。
《景之作用》
月与地若各以其景相酬报，然如月望则地景隔日光，令月不受照，有时失满光，有时全失光也。至月朔，则月体隔日光，令地不受照，有处射满影，有处留少光而已。说三章。
一曰：月食于地景。○月食在望，缘日月相对，其理明矣。独谓虚为地景者，或致疑焉，今解之。月对日受光，藉非日月之间，有不通光之实体，为其映蔽，则何繇阻日光之直照。若天体及空中之火、空中之气，皆通明透彻不能作障，使月失光也。即金水二星亦是。实体有时居日月之间，然其景俱不及地，况能过地及月乎。则知能掩月者，惟有地体一面受光，一面射景，而月体为借光之物，入此景中无能不食，半进而半食矣，全进而全食矣。
二曰：日食者，月掩之。○恒言月在内，去人近，日在外，去人远，故定朔时，月体能掩日光。是已第金水二星，亦皆时在日内，又皆不通光之实体。水星虽小，金星则大于月也，何独月能食日乎。曰二：星虽有时在日内，则去人甚远，远则视径见小，不能掩日百分之一二。而日光甚盛，所亏百之一二，非目力所及。且二星比月去日更近，所出锐角之景更短，不能及地面也。若月体之大，虽不及太白，而去地甚近，去日甚远，一指足蔽泰山，又何疑乎。由此言之，求一实不通光之体，全掩日体者，惟月为能。又自西而东，不及三十日，而周其行度较于诸天最为疾速，故每望定朔，皆同经度，皆能有食其不食者，繇距度不及交耳。
三曰：因景之径生多变易。○月以距度广狭，为食分多寡，一因去交有远有近，去黄道中线有正有偏；一因入地景有浅有深故也。今论其全食者，而大小迟疾犹多变易，曾非一定。盖日在自行本天，月在小轮，相距远近往往不等，日距月近，较距远时更照月体之多分，从月体出景更短，其景至地更小，则日虽全食，月体见小，历时亦速也。日与地亦然。以两体相距之远近为地景之大小，使月食时入于地，景在其近末之锐分，则虚之体见小，食分少，历时速，皆因三体之相距远近，以生大小迟疾，地景月景皆无一定之径，致令随时变易如此。○若月景地景二径之小大又自不等，故日食尽于食，既而月则食，既以后尚有既内馀分，盖地景大于月景，故两食皆全其亏，复迟疾无能不异矣。又月食，天下皆同，日食则否。日食则此地速，彼地迟，此地见多，彼地见少，此地见偏南，彼地见偏北，无不异也。月食则凡居地面者，目所共见，其食分大小同亏，复迟疾同，经历时刻同。唯所居不同子午线者，则见食之时刻先后不同耳。盖月一入景，失去借光，更无处可见其光也。又概论天下日食应多于月食，为二径折半，其近交时加以南北视差，易相逮及。故论一方则日食应少于月食，为月食共见，日食因地故。
《日月食合论》
日食与月食不同势，食日谓之障食，食月谓之藏食。何谓障食。日为诸光之宗，月与星皆从受光焉。月之食日，非真食日也，定朔则地与月与日自下而上为一线相参直，月本暗体，今在日与地之间，以暗体之上半受光于日，以下半射景于地，如屏蔽然。特能下掩人目，而不能上侵日体日之原光自若也。是故人见为食而实非食也。何谓藏食。定望则日月相对，日光正照之，月体正受之，人目正视之。若于此际，经度相及，适及两交，日与地与月，亦为一线相参直，而地在日与月之间，地既暗体，以其半体，受光于日，以其半体射景于月，若月体全入于景中，则纯为晦，魄必待出于景际，然后苏而生明，如没而复出者然。是则可谓真食也。之，日月两曜，若同行一道之上，则每朔每望无不食矣。日月地三体若并不居一直线，则永无食矣。惟各行于一道时，及于两交，故日与月皆隔五月而一食，或六月而一食。岁岁大率有之，不食者半食于夜，日食则此方所见，他方所不见耳。其食也，日体恒居一直线之此界，其彼界则月体地体叠居焉。月居末界，即月面之日光食于地景矣。地居末界，即地面之日光，食于月景矣。
日月交食总图
日月交食总图说
如上图，甲为地，巳为日，卯辰圈为黄道，乙丙为白道，其大距〈两距之最远〉五度弱〈二分〉。丁戊为两交〈即龙头龙尾亦名罗11计都〉，论月食，日照地球，其光自庚辛，至地切两旁，过之而复合于壬，自甲至壬，角体之形为地景。地景之心恒随太阳而行黄道中线，若躔处，去两交远，二径折半小于两道之距度分，月行本道，从旁相过不能逮及，则不食矣。若正遇于两交，或交之左右二径，折半大于二道之距度分，则两相涉入，月为之食。其食分多寡，在距度广狭。距度广狭，在去交远近也。论日食，则人目所见恒在地面，推得实会仍须推其视会。若仅据实会，则是地心之见食，非地面之见食。凡有无多寡，加时先后，悉皆乖失矣。如图，丁为月，或正居于两交，或在交之左右，日月二径之各半合之，小于距度分，则月能掩日，日为之食，不然则不食也。所谓实会视会，兼推则合者，地面所见，推食于地平以上，至天顶之正中，则独推实会，便为视会。自此以外，地面所见，先后大小，迟疾渐次不同。如图，人在地面癸，依丁，月之径，适满太阳之庚辛径，则见为全食。若人在地面子依丁月之径，乃见两切线所至，为己寅，则月掩太阳，止于己庚半径，见为半食矣。大凡日欲食时，月不能离躔道一度强，自此以上无缘相涉。故定朔之日有食时少，无食时多也。
太阳本行图
太阳本行图说
甲为地球，在天心，其大小之比例，难可计算。略言之，则地之与天，若尺土之与大地也。如图，外大圈为黄道，与地同心。内圈为太阳本天，其心在乙。乙之离地心，依第谷算，为全数十万分之三千五百八十四，约之为百分之三有半也。其最高今时在鹑首宫六度，为丙。太阳右行从辛过丙一周天而复于辛，为三百六十五日二十三刻三分四十八秒。是谓岁实。任躔某宫某度分，皆以地心甲为主。而地心所出直线，至戊黄道指为太阳之实行。其平行则又以本圈之乙心为主。故人在地所测之实行，时速时迟，而太阳因最高，在北任分本圈，则北为大半。故北六宫之日数多于南，六宫几八日有奇也。
依此见，求太阳之躔度，必用两法。一者，定其本行。如随乙丁己直线窥之，从乙心见黄道上之己点，二者定其实行。如随甲丁戊窥之，乃从地心见黄道上之戊点，先得其平行，又以加减求实行。而平实之差为戊巳弧，以甲丁乙三角形求之即得也。其自丙过秋分至庚两行之差，必减平行而得实行。自庚过辛春分至丙，则加于平行，而得实行。若用表则从丙最高起算，或从庚最庳起算，至日体之本度为引数，以求加减之度。
太阴朔望本行图
太阴朔望本行图说
月离之术，依歌白泥论，有本圜，有本轮，有次轮。本轮之心，依本圈之边满一转。即次轮之心，依本轮之边得两转。故朔望时，月体皆在次轮之最近。最近者，近于本轮之心也。因是不用次轮，但以最近处为界，得圆圈月离历指，谓为本轮之内圈。此可名朔望之小轮也。
假如丙丁戊为太阴朔望时之本圈，则与地同心〈因无差故设为同心〉本轮为乙丙丁，其心在本圜之边。甲右距日得每日十二度一十一分，其最高在乙，最庳在己。月体又居次轮之边，左行自乙至丙，而己而丁，谓之引数。最外有黄道为辛庚，若从地心出，直线上至黄道而次轮心正居此线之上，则所指者，为太阴之平行度分也。又从地心出直线上至黄道，而月体正居此线之上，则所指者为太阴实行度分也。凡月转或在高或在庳，正当一宫初度〈乙也〉或七宫初度〈己也〉，则平行，即是实行。过此必有两行之差，则以差数加减于平行度分，得其实行度分。又月在乙丙己半转，则以减得之；若在己丁乙半转，则以加得之。以在朔望，故平实行。相距之极大差，不过四度五十八分二十七秒〈甲丙甲丁是也〉。过此为两弦之差，则更少。与交食无与月离历详之。若用不同心圈论，则并不用此本轮其加减平行度分，而得实行度分，理则一也。○因日月以平实分本行，故平朔、平望时，两体未必正相合，正相对。凡实会之，或先或后，日月各以其平行直线相遇而合为一直线，则是中会。
实会中会视会
《测天约说》言：日月之行有隅照〈相距三之一〉，有方照〈相距四之一〉，有六合照〈相距六之一〉，然悉无交食。而独相会〈朔也亦名合会〉，相对〈望也亦名照会〉，则能有食。故本篇所论者，止于相会相对也。抑会者，总名也。细言之，有实会、有中会、有视会，三者皆为推步之原。故言交食之术，必先言相会相对。言相会相对之理，必从实会中会始。
实会中会以地心为主
实会者，以地心所出直线上至黄道者为主，而日月五星两居此线之上，则实会也。即南北相距非同一点，而总在此线正对之过黄极圈，亦为实会。盖过黄极圈者，过黄道之两极而交会于黄道，分黄道为四直角者也。则从旁视之，虽地心各出一线，南北异纬。从黄极视之，即见地心所出二线，东西同经，是南北正对如一线也。是故谓之实会。若月与五星各居其本轮之周，地心所出线上至黄道，而两本轮之心，俱当此线之上，则为月与五星之中会。日无本轮本行圈，与地为不同心，两心所出则有两线。此两线者，若为平行线，而月本轮之心正居地心线上，则是日与月之中会也。盖实会，既以地心线射太阴之体为主，则此地心线过小轮之心，谓之中会矣。若以不同心圈之平行线论之，因日月各有本圈，即本圈心皆与地心〈即黄道心〉有相距之度分，即日月循各本圈之周右行，所过黄道经度，必时时有差〈与地不同心故也〉，其从地心出直线过日月之体，上至黄道。此所指者，为日月之实行度分也。设从地心更出一平行直线，与本圈心所出直线偕平行，而上至黄道。此所指者，为日月之平行度分也。盖太阳心线与地心一线平行，太阴心线亦与地心一线平行。恒时多不相遇，至相遇时，两地心线合为一线，则是日月之中相会。若太阳实行之直线与太阴实行之直线合为一线，则是日月之实相会。合会望会，皆有中有实，其理不异。
实会中会图二
实会中会图说实会中会图说
先依小轮法作图，甲为地心，亦为黄道心，亦为太阴本圈心。〈太阴与地同心者，为用本轮，故盖本轮周即太阴圈心绕地心之周其理一也〉乙为太阳本圈心〈与地不同心〉。太阳在丁，太阴在戊，甲戊丁线直至黄道圈，得辛，指日月实相会之度。如太阳在丁，太阴亦在甲辛直线上为庚，而此线至黄道圈，得丙，即指日月实相望之度。若太阴在癸，与太阳不同一线之上，乃过月本轮之心己，而至黄道壬，此直线所指，则日月中相会之度也。如月在庚，从地心出平行线，甲子与甲壬太阳平行为一线，而至黄道子，亦指日月中相望之度矣。
次依不同心圈法，如后图。黄道与太阳之本圈皆同前，独太阴无本轮，而易为本圈。其心与地心不同，在甲，乃在丙，此亦以日月并居一直线为实会。如太阳在丁，太阴在本圈之边戊，地心所出甲戊丁线至辛，则所指为实会。而正对月体至黄道寅，则所指为实望。若中会中望，则以平行线为主。盖甲壬为地心所出直线。既偕太阳本圈心所出，过日体之直线，乙丁为平行线，又偕太阴本圈心所出，过月体之直线丙庚为平行线，则是两偕行之直线合为一甲壬而至黄道。故所指者，为日月中相会之度也。其至相对之黄道上为癸，则所指者，为日月中相望之度。设过此交会之时，太阴在丑，则月圈心出者为丙丑线，地心出者为甲己线。两线自偕为平行，而甲壬与乙丁自偕为平行，甲壬甲己不得合为一线矣。故地心所出之两偕行线，能合为一甲壬者，必指中交之度为日月相会之共界也。
《见食随地异时》
月食分数，天下皆同。第见食时刻，随地各异，何也。人各就所居之地，目力所及者则见月食，而各所居地皆以子午正线为主。若其地同居一子午线者〈南北地纬虽异东西地经则同〉，则所见月食之分数、迟速皆同也。若地易，子午线易，则时刻并易矣。所以然者，时刻早晚因太阳行度，随人所居，各以见日出入为东西，为卯酉，即以日中为南，为子午，而平分时刻。故月食时必本地之日未东升或已西沉，乃得见之。若在其昼时刻，不可得见也。天启三年九月十五夜望月食，顺天府及南北同经之地，则初亏在酉初一刻一十二分，食甚在戌初初刻，复圆在戌正二刻一十三分各算外。高丽及其同经之地，即初亏在酉末戌初。而西洋意大里亚诸国，日尚在天顶为午正，则不见月食。以里差推之，西洋之初亏在巳正三刻四分，食甚在午正一刻七分，复圆在未初三刻一十分各算外。虽月入景七分五十六秒，所居宫度，彼此远近皆同而以里差。故彼地彼时，太阳在午正二十二分，太阴反在子正二十二分，食甚正在日中，何从见之。今壬申年九月十五日夜，望月食初亏在卯初三刻，则陕西四川等处得见，南京山东等近海东境不可得见也。秦蜀之子午异于东方之子午故。
今以顺天府推算本食，因定各省直之食时，宜先定各省直视顺天子午线之里差几何，后以其所差度数，化为所差时刻，每一度应得时四分，向东以加于顺天推定时刻，向西则减，乃可得各省直见食时刻也。若日食则其食分多寡，加时早晚皆系视差。东西南北悉无同者，必须随地考北极高下，差其距度；随地测子午正线，差其经度。乃可定。其目见器测之视时定子午术，见西测食略中法。于当身所居，目见器测，考定一月食之时刻，与先所定他方之月食时刻较算，或两地两人同测一月食彼此较算，乃以所差时刻得所差度分也。
前顺天府所推月食时刻，并具各省直先后差数，因未得诸方见食确数，无从遽定地之经度。但依广舆图计里画方之法，略率开载耳。既而咨报多相合者，然非甄明之辈，躬至其地测极高下，见食早晚，终未敢以耳闻臆断勒为成书也。左方所记，政所谓略率开载者，欲求决定，当俟异日。故称约加约减焉。南京应天府及福建福州府约加四分〈凡一十五分为一刻〉。山东济南府约加五分。
山西太原府约减一刻○九分。
湖广武昌府河南开封府约减一刻。
陕西西安府广西桂林府约减二刻○四分。
浙江杭州府约加十二分。
江西南昌府约减一十分。
广东广州府约减一刻○五分。
四川成都府约减三刻○七分。
贵州贵阳府约减二刻○八分。
云南云南府约减四刻○八分。

[book_title]乾象典第三十卷
日月部汇考二
《明・汤若望・新法历引》《交食》
凡日月之行，二十九日有奇，而东西同度，谓之会朔。至若日行在黄道近交，人视为与日同经同纬，是人目与日月相参直，而月魄正隔日光，于人目则为日食。日食者，非日失其光，光为月掩耳。凡太阴距太阳百八十度，而正与之冲，谓之望。若当冲时，月行近于两交，必入地景而为虚。此乃日月同在一线，而地居其中间，日光为地所阻，不能射照月体，则月失其光而为月食。此日月二食者，躔度有恒，持筹推步，分秒确然。而历家各法之疏密，于此更难掩也。试言其略：黄白二道相交之二所，名正交、中交。凡日月行及二交为同度，同度则有食矣。然而论交又须论限，及交而在限内则食，限外则不食，此不可不审也。顾限度诸方不一，盖太阳于诸方之地平高度不同，而阴阳二历之各限亦异。论带下之地，二历互相受变。如白道向南极半周，有时在天顶及黄道之中，势必反，谓为阴历。白道向北半周，是时在黄道外，势必反，谓为阳历。故其下日食之限，莫得而定之也。他域更近于北，必阴历限多，阳历限少。更近于南，必阳历限多，阴历限少。比如京师近北，约算阳历八度、阴历二十一度，则知日月相会，凡在阳历近二交八度，在阴历近二交二十一度，其下必见日食，而过此限以往则否。即北可以推南，莫不以远近分多寡矣。然而二历食限之度有异者，其故盖在月轮。月轮比日最近于地，而月又小于地；人目见月之所，又在地面，不在地心，故以月天论地平。虽天与地球皆为平分直过其心，而人在地面高，所以视天地之两界，则似地球与月天，非平分也，少半在上，多半在下，而差约一度。故以本法推算，月已出正地平，其于人目所视之地平，尚少一度；此其较，谓之视差。盖惟月在天顶，正地平与视地平之极，皆以一直线合于天顶，无有视差，过此左右不免有差，愈远天顶愈近地平，差必愈甚。夫视差无他，恒降下月体数十分耳。设令日月同度，同在近交之南；又因同度，并在正地平上高二十度；则太阳于视地平为十九度五十八分o降二分，太阴于视地平为十九度直降一度矣。而日月二差之较，为五十八分。故以算论，虽二曜同高同度，而人目视之，太阴恒下于太阳一度，弱不掩日光则不食。若二曜在地平上高七十度，则太阳无视差，太阴视差止二十分，其降于太阳亦止二十分，势必相切，或至掩数分而成食。若二曜在交北，又当以太阴算，在太阳之上，庶因视差所降而掩阳光以为食也。顾此二地平之差，又分二类：一加减交食分数，谓之气差；一加减时刻，谓之时差。历算之艰且剧，莫过于此，所最当究心者也。
日食之全与不全，其故有二：一由天上之行，一由食时地平上高弧之度。故均一食也，有见全食者，有见食多寡不等者，有全不见食者。就南北论见食地界，设如北京见全食，其南北各距四十五度之地，为万一千有馀里，皆见有食，然而多寡不等。就东西论，各距六十度为万五千有馀里，各见食而分数多寡亦不等焉。即月食时刻，南北亦有不同，而东西为甚也。
《浑天仪说》《太阳及太阴本行合宗动之验》
太阳为时日之原，一日约东行一度，于黄道为正，而于赤道恒为斜。或在两道之交，或北上或南下，绝无定居，故无一定之时，此四季所繇以变易也。迨加以宗动，即见其出没之广不一，昼夜之长短有变。如日在降娄，初度为春分，则出正东没正西，昼与夜皆等。自此以往渐斜，去赤道北，出没较前为广矣。昼长而夜短，至夏至为最矣。乃从夏至而退行一度，其出其没，其昼其夜，与前所得等。渐退行，渐与前等。惟过秋分，而太阳行赤道南。则于前后相对，宫度有定比例。彼之所广，此之所狭；彼之所长，此之所短；若相背而驰者然。
太阴依本行，随黄道约二十九日有奇。而与太阳会，故并论宗动。则出没之广，在地平上下之时，皆从赤道，纬仿太阳为则。且无本光，借光于日。因体厚不能透，所借之光故依本行，距日远近不等，有时显全光，有时少显其光。只至正相望而食，于地景正相会，而能自以其体掩日原光。又依宗动，使下地视之时有先后，方位各异。兹有本论，聊述一二如此。
《求日月食之原》
日、月、地三体，必并居一直线上，始有食。盖日体恒居一直线之初界，而彼界则月体地体叠居焉。如月体居界末，则月面之日光，食于地景。地体居界末，则地上之日光，食于月景〈月体厚，不能透光故〉。但太阳本行，恒依黄道中线。而地居天之中心，一为日光所照，则此面受光，彼面必生景。虽所射景与日正对，亦不能越黄道之中线以为规也。乃太阴本行，多在黄道内外大端，距日与地所居之直线远，则朔望无食。惟出入黄道之处，与日与地相参直在一线上，则朔望必食。于本仪考之，设太阴在阴〈黄道北〉、阳历〈黄道南〉，距两交甚远；任太阳在何宫度，使转太阴本圈，与日体会为朔或正对为望；从而视之，必日月不能与地并居一直线，无缘得食。若移太阴至正交或中交，不拘得何宫度，与日相会或相望，必日、月、地之体并居一直线。本朔望时，虽欲不食，不可得也。
《测食》《似食实食说》
人恒言日食、月食矣，辄概混焉。不知月实食日，则似食而实非食也。何者。日为诸光之宗，永无亏损，月星皆借光焉。朔则月与日为一线，月正会于线上，而在地与日之间。月本厚体，厚体能隔日光于下，于是日若无光，而光实未尝失也。恶得而谓之食。望则日月相对，而日光正照之，月体正受之。人目正视之，月光满矣。此时若日月正相对如一线，而地体适当线上，则在日与月之间。而地亦厚体，厚体隔日光于此面，而射影于彼面。月在影中，实失其所借之光，是为食也。然其食，特地与月之失日光耳。而其光之失，因光在地面与月体之上，地与月互相遮掩耳。日固自若也。总之日也，月也，地也，使三体并不居一直线，则更无食矣。若食则日体恒居一直线之界末，而彼界则月体、地体叠居焉。月体居界末，则月面之日光食于地影矣。地体居界末，则地之日光食于月影矣。
《日食月食辩》
夫日食与月食，固自有异。盖月食天下皆同，而日食则否。日食，此地速，彼地迟；此地见多，彼地见少；此地见偏南，彼地见偏北。无有相同者也。而月食则凡地面见之者，大小同焉，迟速同焉，经候同焉。唯所居不同子午线者，则时刻不同矣。盖月一入影，失其借光，更无处可见其光也。
《因食而知日月地大小之别》
问：日体甚大于月与地，何徵。曰：昔有人叹世人止凭肉目，不求物理。尝设喻曰：日出地时，设有骏马疾驰，从日始露至全现，亦可驰四里。纵令日行与马等速，则四里而仅见其全，则全体之径亦必四里矣。今骏马一昼夜所驰于地几何，最速不过全围百分之一也。而太阳日一周焉，则其行之疾莫拟也。是则马之四里，日之行几千万里矣。日体之大，即此微可知也。且日、月体之大小，即食可辨。盖凡物之有形象者，若空中无所障碍，则其体之全体之分，无不出其本象于一直线，而至乎界之一点。此凡物皆然，不拘方圆、棱角等形，如有物体于此，其基址即物体也。其界点则线之锐角所至，而入人目者也。凡实体出锐角影者，照体必大乎实体。否则其光不能照实体之全面，而使对面锐影之尽处，仍聚合而有光也。今欲验日大乎月，可视日食。月居日前而掩其光，是时月边尚有光；是日体在外而其象之入人目，非近来自月体，乃远来自日体也。其线既为角形，则从月体至日体更为广大，是其角形之锐，从日来目为一点，而中间能包月体有馀。则日体之大于月体，复奚疑哉。今欲知日体大乎地者，观诸月食可知。月之食，地居日前，而生角影掩月体也。当月食时，月体近乎地则入阔影，远乎地则人锐影，愈远愈锐，以聚于一点。若此者，孰不信日体之大于地体也。设谓日体与地体均，则地影大小均为无穷尽之等影。若言地体大乎日体，则地影必益远益大，为无穷尽之大影。其影既远，不独食诸天之星，必且食诸星之天矣。则每遇望时，月体讵能移于大影之外乎。由此益信月体之小乎地球也。盖地影益远益锐，而月食居此，影或有全而久者。则月径更小于影，而影小于地，故月体、地球之大小，从可知矣。
《历象图说》日月合朔图
日月合朔图说
日月本天俱包地外，而日远月近，二天悬殊。又有均轮、小轮，高卑远近，遂与地心不符。自地心出线上，指日月本天两均轮心，相参直为经朔。此止就本天之平度，而约其泛曾之日分也。自地心出线上，指日月两体径中心，相参直为合朔。此用均轮、小轮上之加减，而定其实会之日分也。弦望加时，星曜同度，其理仿此。
月蚀诸象图
交蚀诸象图说交蚀诸象图说
日月之蚀，皆月之行度使然。日天高而在外，月天卑而在内，周绕大地，相距远近时刻不同。合朔而月在日下，则月体掩日。定望而月与日冲，则地隔日光。故日蚀者，月本暗而来掩之也。月蚀者，月入景而不得借光也。月来掩则日为主，而人目所见者，即得日光之亏。复月入景，则景为主，而人目所见者，反得月体之盈亏。此始终方位之所以异也。日为主，而月来掩之，故亏起日体之西，而复于东。在阳历则所食偏南，在阴历则所蚀偏北。景为主，而月来就掩，故亏起月体之东，而复于西。在阳历则所蚀偏北，在阴历则所蚀偏南。又日月体径约略相似，实则日大而月小。日蚀至既每显金环不既者，分为三限：月东轮切日西轮曰初亏，月中径齐日中径曰蚀甚，月西轮切日东轮曰复圆。蚀既者，分为五限：初亏、蚀甚之间，两西轮齐曰蚀既；蚀甚、复圆之间，两东轮齐，曰生光。金环者，分为七限：蚀既、蚀甚之间，环光自微至著，曰合环；蚀甚、生光之间，环晕全而复缺，曰分环。此日蚀之始终也。月径小于景径二倍半有奇，每蚀既之后，月行暗中，为时颇久。不蚀既者，分为三限：月东轮切景西轮曰初亏，两中径齐曰蚀甚，月西轮切景东轮曰复圆。蚀既者，分为五限：初亏、蚀甚之间，两西轮齐曰蚀既；蚀甚、复圆之间，两东轮齐曰生光。此月蚀之始终也。总之，月行甚速，经度、纬度与日相交相距，是生薄蚀。故日月之蚀，皆由月之行度使然也。
日月地半径视差图
日月地半径视差图说
历法屡经修改而渐密。然测候之时，较推步之数，往往未尽合者，古人但知以天定度，未悟以地合天也。地居天中，虽云微渺，然析其广轮，则周围数万里。计其直径，则中边亦万馀里。人物环居其上，目力止凭地面所见。而天行枢轴在心，立法必以地心为准，故其差数，一生于地势焉。有地心有地面，相距为一半径，于是从地心而推日月实度所在，又从地面而得日月视度所在。此一端也。一生于天体焉，有日天有月天，远近各与地半径为比例。于是日天远，而实度与视度之差少。月天近，而视度与实度之差多。此二端也。又一生于地上之高度焉，有地平有天顶，日月出地渐升而高。于是近地平，则实度与视度之差多。近天顶，则视度与实度之差少。大抵渐高渐少，至天顶则无差。此三端也。如下图地心出直线，指日月实度相合；及地面出直线，指日之视度在实度之下；又指月之视度，亦在实度之下；而井在日视度之下。日天远而月天近，故差不同如此。上图地面出直线，指日月视度相合；及地心出直线，指日之实度在视度之上；又指月之实度，亦在视度之上；而并在日视度之上。日天月天远近不同，故差不同如此。又上图高而近天顶，视差少。下图卑而近地平，视差尤多。此差恒降高为卑。测高度者，必于测高内加其时之差，而后得实高。推交会者，必于实会加减其时之差，而后得视会。此差为薄蚀凌犯之至要，而皆地半径之所生，亦曰地半径，视差亦曰高卑差。
日月部总论
《易经》
《豫卦》
天地以顺动，故日月不过，而四时不忒。
〈大全〉：厚斋冯氏曰：日月之行，景长不过南陆，短不过北陆。故分至启闭不差其序，以顺阴阳之气而动也。
《系辞上传》
日月运行，一寒一暑。
又
阴阳之义配日月。
《礼记》《乐记》
之以日月。
〈疏〉：万物之生，必须日月煦之。
《祭义》
日出于东，月生于西。阴阳长短，终始相巡，以致天下之和。
《哀公问》
公曰：敢问君子何贵乎天道也。孔子对曰：贵其不已。如日月东西相从而不巳，是天道也。
《孔子f居》
日月无私照。
《宋・邵子・皇极经世》《观物外篇》
日朝在东，夕在西，随天之行也。夏在北，冬在南，随天之交也。天一周而超一星，应日之行也。春酉正、夏午正、秋卯正、冬子正，应日之交也。日以迟为进，月以疾为退。日月一会而加半日、减半日，是以为闰馀也。日一大运而进六日，月一大运而退六日，是以为闰差也。日行阳度则赢，行阴度则缩，宾主之道也。月去日则明生而迟，近日则魄生而疾，君臣之义也。阳消则生阴，故日下而月西出也。阴盛则敌阳，故日望而月东出也。天为父，日为子，故天左旋日右行。日为夫，月为妇，故日东出月西生也。日月相食，数之交也。日望月则月食，月掩日则日食，犹水火之相w也。冬至之月，所行如夏至之日。夏至之月，所行如冬至之日。
《朱子全书》《天文》
月无盈阙，人看得有盈阙，盖晦日则月与日相叠了。至初三方渐渐离开去，人在下面侧看见，则其光阙。至望日，则月与日正相对，人在中间正看，则其光方圆。
问：月本无光，受日而有光。季通云：日在地中，月行天上所以光者，以日气从地四旁周围空处迸出，故月受其光。先生曰：若不如此，月何缘受得日光。方合朔时，日在上月在下，则月面向天者有光，向地者无光，故人不见。及至望时，月面向人者有光，向天者无光，故见其圆满。若至弦时，所谓近一远三，只合有许多光。又云：月常有一半光，月似水，日照之则水面光倒射壁上，乃月照也。
历象之说，谓日光以望遥夺月光，故月食。日月交会，日为月掩，则日食。然圣人不言月蚀日，而以有食，为文者阙于所不见。
日食是为月所掩，月食是与日争敌。月饶日些子，方好无食。
日月食皆是阴阳气衰微。庙朝曾下诏书言，此定数，不足为灾异，古人皆不晓历之故。
杨子云云：月未望则载魄于西，既望则终魄于东。其溯于日乎。先生举此问学者是如何，众人引诸家注语〈古注解载作始，魄作光，温公改魄作F，先生云皆非是〉。皆不合。久之，乃曰：只晓得个载字，便都晓得载者如加载之载。如老子云载营魄，左氏云从之载，正是这个载字。诸家都乱说，只有古注解云月未望则光始生于西面，以渐东满。既望则光消亏子西南，以渐东尽。此两句略通而未尽，此两句尽在其溯于日乎一句上。盖以日为主，月之光也，日载之光之终也。日终之载，犹加载之载〈又训上如今人上光、上采色之上〉。盖初一二间，时日落于酉，月是时同在彼。至初八九日，落在酉，则月巳在午。至十五日相对，日落于酉，而月在卯。此未望而载魄于西，盖月在东日则在西，日载之光也。及日与月相去愈远，则光渐消而魄生。少间月与日相蹉过，日却在东月却在西。故光渐至东尽，则魄渐复也。当改古注云日加魄于西面，以渐东满。日复魄于西面，以渐东尽。其载也，日载之其终也。日终之皆系于日。又说：秦周之士，贵贱拘肆，皆系于上之人。犹月之载魄、终魄，皆系于日也。故曰其逵谌蘸酢Ｆ湓仄渲眨皆向日也。温公云当改载魄之魄作F，都是晓扬子云说不得，故欲如此。改老子所谓载营魄，便是如此载营魄。抱一能无离乎。一便是魄，抱便是载。盖以火养水也。魄是水，以火载之，营字恐是荧字，光也。古字或通用不可知，或人解作经营之营，亦得。次日又云：昨夜说终魄于东，终字亦未是〈昨夜解终作复，言光渐消而复其魄也〉。盖终魄亦是日光加魄于东而终之也。〈以上语类〉
问：日月阴阳之精气，向时所问，殊觉草草。所谓终古不易，与光景常新者，其判别如何。非以今日已y之光，复为来日将升之光，固可略见。大化无息，而不资千已散之气也。然窃　观之，日月亏食，随所食分数。则光没而魄存，则是魄常在而光有聚散也。所谓魄者在天，岂有形质耶。或乃气之所聚，而所谓终古不易者耶。曰：日月之说，沈存中笔。谈中说得好，日食时亦非光散，但为物掩耳。若论其实，须以终古不易者为体。但其光气常新耳。然亦非但一日一个，盖顷刻不停也。〈答吕子约女集〉
《天度》
天道与日月五星，皆是左旋。天道日一周天，而常过一度。日亦日一周天，起度端终度端，故比天道常不及一度。月行不及十三度十九分度之七。今人却云月行速日行迟，此错说也。但历家以右旋为说，取其易见日月之度耳。
天行至健，一日一夜一周天，必差过一度。日一日一夜一周恰好，月却不及十三度有奇。只是天行极速，日稍迟一度，月又迟十三度有奇耳。因举陈元滂云：只似在圆地上走，一人过急，一步一人，差不及一步；又一人甚缓，差数步也。
或问：天道左旋，自东而西。日月右行，则何如。曰：横渠说日月皆是左旋，说得好。盖天行甚健，一日一夜，周三百六十五度四分度之一，又进过一度。日行速健次于天，一日一夜周三百六十五度四分度之一。正恰好比天进一度，则日为退一度。二日天进二度，则日为退二度。积至三百六十五日四分日之一，则天所进过之度又恰周得本数。而日所退之度，亦恰退尽本数。遂与天会而成一年。月行迟，一日一夜三百六十五度四分度之一行不尽，比天为退了十三度有奇。进数为顺天而左，退数为逆天而右。历家以进数难算，只以退数算之，故谓之右行。且曰：日行迟月行速。
间：或以为天是一日一周，日则不及一度，非天过一度也。曰：此说不是。若以为天是一日一周，则四时中星如何解不同。更是如此，则日日一般，却如何纪岁，把甚么时节做定限。若以为天不过而日不及一度，则趱来趱去将次午时便打三更矣。因取礼记月令疏指其中说早晚不同，及更行一度两处，曰：此说得甚分明。其他历书却不如此说。盖非不晓，但习而不察，更不去子细检点。而今若就天里看时，只是行得三百六十五度四分度之一。若把天外来说，则是一日过了一度。蔡季通尝有言，论日月则在天里，论天则在太虚空里。若去太虚空里观那天，自是日月滚得不在旧时处了。又曰：天无体，只二十八宿便是天体。日月皆从角起，天亦从角起。日则一日运一周，依旧只到那角上。天则一周了又过角些子，日日累上去则一年便与日会。蔡仲默天说亦云天体至圆周围三百六十五度四分度之一，绕地左旋，常一日一周而过一度。日丽天而少迟，故日行一日亦绕地一周，而在天为不及一度。积三百六十五日、九百四十分日之二百三十五而与天会，是一岁日行之数也。月c天而尤迟，一日常不及天十三度十九分度之七。积二十九日、九百四十分日之四百九十九，而与日会十二会，得全日三百四十八馀分之积又五千九百八十八。如日法九百四十而一得六，不尽三百四十八，通计得日三百五十四九百四十分日之三百四十八，是一岁月行之数也。岁有十二月，月有三十日。三百六十日者，一岁之常数也。故日与天会，而多五日九百四十分日之二百三十五者，为气盈。月与日会，而少五日九百四十分日之五百九十二者，为朔虚。合气盈、朔虚，而闰生焉。故一岁闰率，则十日九百四十分日之八百二十七三。岁一闰，则三十二日九百四十分日之六百单。一五岁再闰，则五十四日九百四十分日之三百七十五十有九。岁七闰，则气朔分齐是为一章也。此说也分明。
问：经星左旋，纬星与日月右旋，是否。曰：今诸家是如此说。横渠说天左旋，日月亦左旋。看来横渠之说极是。只恐人不晓，所以诗传只载旧说。或曰：此亦易见，如以一大轮在外，一小轮载日月在内。大轮转急，小轮转慢。虽都是左转，只有急有慢。便觉日月似右转了。曰：然但如此，则历家逆宇皆著改做顺字，退字皆著改做进字。
天一日周地一遭，更过一度。日即至其所，赶不上一度。月不及十三度，天一日过一度，至三百六十五度四分度之一则及日矣。与日一般，是为一期。
天最健，一日一周而过一度。日之健次于天，一日恰好行三百六十五度四分度之一。但比天为退一度。月比日大，故缓，比天为退十三度有奇。但历家只算所退之度，却云日行一度，月行十三度有奇。此乃截法，故有日月五星右行之说。其实非右行也。《横渠》曰：天左旋，处其中者顺之，少迟则反右矣。此说最好。书疏玑衡，礼疏星回于天，汉志天体，沈括浑仪议，皆可参考。
天左旋，日月亦左旋。但天行过一度，日只在此，当卯而卯，当午而午，某看得如此。后来得礼记说，暗与之合。
晋天文志论得亦好，多是许敬宗为之，日月随天左旋。如《横渠》说较顺，五星亦顺行。历家谓之缓者反是急；急者反是缓。历数谓日月星所经历之数。
问：日是阳，如何反行得迟如月。曰：正是月行得迟。问：日行一度，月行十三度有奇。曰：历家是将他退底度数，为进底度数。天至健，故日常不及他一度。月又迟，故不及天十三度有奇。且如月生于西，一夜一夜渐渐向东，便可见月退处。问：如此说则是日比天行迟了一度，月比天行迟了十三度有奇。曰：历家若如此说，则算著那相去处度数多。今只以其相近处言，故易算。闻季通云西域有九执历，却是顺算。
天、日、月、星皆是左旋，只有迟速。天行较急，一日一夜绕地一周三百六十五度四分度之一，而又进过一度。日行稍迟，一日一夜绕地恰一周，而于天为退一度。至一年方与天相值在恰好处，是谓一年一周天。月行又迟，一日一夜绕地不能匝，而于天常退十三度十九分度之七，至二十九日半强恰与天相值在恰好处，是谓一月一周天。月只是受日光，月质常圆不曾缺如圆拢只有一面受日光。望日，日在酉月在卯，正相对受光为盛。天积气上面劲只中间空，为日月来往，地在天中不甚大，四边空有。时月在天中央，日在地中央，则光从四旁上受于月。其中昏暗，便是地影。望以后，日与月行便差背向一畔，相去渐渐远，其受光面不正。至朔，行又相遇，日与月正紧相合，日便蚀无光。月或从上过，或从下过，亦不受光。星亦是受日光，但小耳。北辰中央一星甚小，谢氏谓天之机，亦略有意，但不似天之枢较切。
历家言天左旋，日月星辰右行，非也。其实天左旋，日月星辰亦皆左旋。但天之行疾如日，天一日一周更搀过一度，日一日一周恰无赢缩。以月受日光为可见月之望，正是日在地中，月在天中，所以日光到月四畔更无亏欠。惟中心有少d翳处，是地有影蔽者尔。及日月各在东西，则日光到月者，止及其半，故为上弦。又减其半，则为下弦。逐夜增减，皆以此推。地在天中，不为甚大，只将日月行度折算，可知天包乎地。其气极紧，试登极高处验之，可见形气相摧紧束而成体。但中间气稍宽，所以容得许多品物若一例。如此气紧，则人与物皆消磨矣〈以上语类〉。
问：天有黄赤二道，沈存中云非天实有之，特历家设色以计日月之行耳。夫日之所由，谓之黄道。史家又谓月有九行，黑道二出黄道北，赤道二出黄道南，白道二出黄道西，青道二出黄道东，井黄道而九。如此即日月之行，其道各异。况阳用事则日进而北，昼进而长。阴用事则日退而南，昼退而短。月行则春东从青道，夏南从赤道，秋西从白道，冬北从黑道。日月之行，其不同道又如此。然每月合朔，不知何以同度。而会于所会之辰，又有或蚀或不蚀。及其行，或高而出黄道之上，或低而出黄道之下，或相近而浚或差远而不相值，则皆不蚀。如何。曰：日月道之说，所引皆是。日之南北虽不同，然皆随黄道而行耳。月道虽不同，然亦常随黄道而出其旁耳。其合朔时，日月同在一度。其望日，则日月极远而相对。其上下弦，则日月近一而远三。如日在午，则月或在卯、或在酉之类是也。故合朔之时，日月之东西虽同在一度，而月道之南北或差远于日则不蚀；或南北虽亦相近，而日在内月在外则不蚀。此正如一人秉烛，一人执扇，相交而过一人，自内观之其两人相去差远。则虽扇在内烛在外，而扇不能掩烛。或秉烛者在内，而执扇者在外，则虽近而扇亦不能掩烛。以此推之，大略可见。此说在诗十月之交篇，孔疏说得甚详，李迂仲引C亦博。可并检看，当得其说〈答廖子晦文集〉。
《性理会通》《日月》
程子曰：日月之为物，阴阳发见之尤盛者也。
日月之在天，犹人之有目；目无背见，日月无背照也。天地日月一也，月受日光而日不为之亏。然月之光，乃日之光也。
日月薄蚀而旋复者，不能夺其常也。
或问：日月有定形，还自气散，别自聚否。曰：此理甚难晓。究其极，则此二说归于一也。问：月有定魄，而日远于月。月受日光，以人所见为有盈亏然否。曰：日月一也，岂有日高于月之理。月若无盈亏，何以成岁。盖月一分光，则是魄亏一分也。
问：日食有常数者也，然治世少而乱世多，岂人事乎。曰：天人之理甚微，非烛理明，其孰能识之。曰：无乃天数人事，交相胜负，有多寡之应耶。曰：似之未易言也。朱子曰：月体常圆无阙，但常受日光为明。初三、四是日在下照，月西边明。人在这边望，只见在弦光。十五、六则日在地下，其光由地四边而射出，月被其光而明，月中是地影月。古今人皆言有阙，惟沈存中云无阙。
程子谓：日月只是气到寅上。则寅上自光气到卯上，则卯上自光者，亦未必然。既曰：日月则自是各有一物方始，各有一名星，光亦受于日，但其体微尔。日月薄蚀，只是二者交会处，二者紧合，所以其光掩没。在朔则为日蚀，在望则为月蚀。
邵康节谓：日，太阳也。月，太阴也。星，少阳也。辰，少阴也。辰非星也。又曰：辰弗集于房，房者，舍也。故十二辰亦谓之十二舍。上辰字谓日月也。所谓三辰，北斗去辰争十二来度。日蚀是日月会合处，月合在日之下，或反在上，故蚀。月蚀是日月正相照，伊川谓月不受日光，意亦相近。盖阴盛亢阳，而不少让阳故也。又曰：日月会合，故初一初二，月全无光，初三渐开，方微有弦上光，是哉生明也。开后渐亦光，至望则相对，故圆。此后复渐相近，至晦则复合，故暗。月之所以亏盈者，此也。
历家旧说月朔则去日渐远，故魄死而明生。既望则去日渐近，故魄生而明死。至晦而朔，则又远日而明复生，所谓死而复育也。此说误矣。若果如此，则未望之前，西近东远；而始死之明，当在月东。既望之后，东近西远；而未死之明，却在月西矣。安得未望载魄于西，既望终魄于东，而迦找晕明乎。故惟近世沈括之说乃为得之，盖括之言曰月本无光，犹一银丸，日耀之乃光耳。光之初生，日在其傍，故光侧而所见才如钩。日渐远则斜照，而光稍满。大抵如一弹丸，以粉涂其半，侧视之则粉处如钩，对视之则正圆也。近岁王普又补其说，月生明之夕，但见其一钩。至日月相望而人处其中，方得见其全明。必有神人能凌倒景傍，日月而往参其间，则虽弦晦之时，亦复见其全明，而与望夕无异耳。以此观之，则知月光常满，但自人所立处视之，有偏有正，故见其光有盈有亏，非既死而复生也。若顾兔在腹之间，则世俗桂树蛙兔之传，其惑人矣。或者以为日月在天如两镜相照，而地居其中，四傍皆空水也。故月中微黑之处，乃镜中大地之影，略有形似，而非真有是物也。斯言有理，足破千古之疑矣。
或问弦望之义，曰：上弦是月盈及一半，如弓之上弦；下弦是月亏了一半，如弓之下弦。又问：是四分取半否。曰：如二分二至也，是四分取半。因说历家谓纾前缩后，近一远三。以天之围言之，上弦与下弦时，日月相看皆四分天之一。
问：月中黑影，是地影否。曰：前辈有此说，看来理或有之。然非地影，乃是地形倒去遮了他光耳。如镜子中被一物遮住，其光故不甚见也。盖日以其光如月之魄，中间地是一块实底物事，故光照不透而有此黑晕也。问：日光从四边射入月光，何预地事而碍其光。曰：终是被这一块实底物事隔住，故微有碍耳。问：月受日光，只是得一边光。曰：日月相会时，日在月上。不是无光，光都载在上面一边，故地上无光。到得日月渐渐相远时，渐擦挫，月光渐渐见于下。到得望时，月光浑在下面一边，望后又渐渐光向上去。问：自古以日月之蚀为灾异，如今历家却自预先算得，是如何。曰：只大约可算，亦自有不合处。历家有以为当蚀而不蚀者，有以为不当蚀而蚀者。
问：月蚀如何。曰：至明中有暗，虚其暗，至微望之时，月与之正对无分毫相差。月为暗虚所射，故蚀。虽是阳胜阴，究竟不好若阴有退避之意。则不相敌，而不蚀矣。
或问：日蚀之变，精于数者，皆于数十年之前知之。以为人事之所感召，则天象亦当与盈亏潜室。陈氏曰：日月交会，日为月掩，则日蚀。日月相望，月与日亢，则月蚀。自是行度分道，到此交加，去处应当如是。历家推算，专以此定疏密，本不足为变异。但天文才遇，此际亦为阴阳厄会于人事。上必有灾戾，故圣人畏之，侧身修行，庶几可弭灾戾也。
西山真氏曰：月，太阴也。本有质而无光，其盈亏也，以受日光之多少。月之朔也，始与日合。越三日而明生，八日而上弦，其光半。十五日而望，其光满。此所谓三五而盈也。既望而渐亏，二十三日而下弦，其亏半。三十日而晦，其光尽。此所谓三五而阙也。方其晦也，是谓纯阴，故魄存而光泯。至日月合朔，而明复生焉。鲁斋许氏曰：天地阴阳精气，为日月星辰。日月不是有轮郭生成，只是至精之气，到处便如此光明。阴精无光，故远近随日所照。日月行有度数，人身血气周流亦有度数。天地六气运转，亦如是。到东方便是春，到南方便是夏。行到处便主一时，日行十二时亦然。万物都随他转，过去便不属他。
临川吴氏曰：古今人率谓月盈亏，盖以人目之所睹者言，而非月之体然也。月之体如弹丸，其迦照叱Ｃ鳎常明则常盈，而无亏之时。当其望也，日在月之下，而月之明向下，是以下之人见其光之盈。及其弦也，日在月之侧，自下而观者，仅得见其明之半，于是以弦之月为半亏。及在晦也，日在月之上，而月之明亦向上，自下观者，悉不见其明之全，于是以晦之月为全亏。傥能飞步太虚，傍观于侧，则弦之月如望。乘凌倒景，俯视于上，则晦之月亦如望月之体常盈。而人之目有所不见，以目所不见而遂以为月体之亏可乎。知在天有常盈之月，则知人之曰盈曰亏，皆就所见而言耳，曾何损于月哉。
《郑瑗・井观琐言》《辩论管窥》
平阳史氏伯v，亦近代博考精思之士。然揣摩太甚，反成傅会。所著管窥外编，其持论多无一定之见。如论月食，既疑先儒月为日中暗处所射之说，而主张衡暗虚之说，以为暗虚只是大地之影矣。复疑影当倍形，如此则月光常为地影所蔽，失光之时必多。而谓对日之冲与太阳远处，往往自有幽暗之象在焉。既谓天大地小，地遮日之光不尽，日光散出地外而月常受之以为明，是本沈括月本无光，日耀之乃光之言矣。复谓月与星皆是有光，但月体半光半晦，月常面日，如臣主敬君，此其光所以有盈亏之异。论日月之运，既主横渠天与日月皆左旋之说，而谓日月与天同运，但不及其健，则渐退而反右矣。复自背其说而有二人同行之喻，谓历家右转之说自有源流，未可以先儒所学之大而小之。凡此等处，屡言屡变，乍彼乍此，进退皆无所据。
《刘氏杂志》《日月轮》
日轮大，月轮较小，日道近天在外，月道近人在内。故
日食既时，四面犹有光溢出可见。月轮小，不能尽掩日轮也。日月合朔时，月常在内，未有日在内者，故月蚀日也。日月相望，则日蚀月者。月虽资日光以圆，于望时然微相参差，则光圆恰相冲射，则日反蚀之。如点灯正当炉炭炎炽之尖，所冲射则灯反不然矣。此历所谓暗虚，言月为日所暗，而非日之实体，暗之乃日之虚冲尔。盖二各有所行之道，如二人各行水陆之涂。朔望则一人由陆者在桥上，一人由水者在桥下，稍相先后亦不蚀，适相对当乃食矣。日行道周天如循环，月行道亦周天如循环，两环相搭有两交处，一处谓之天首，一处谓之天尾。天尾为计，天首为罗。
《荆川稗编》《僧德孺日月周天论》
天地者，阴阳之气也。日月，阴阳之精，而放乎天地以行者也。日，阳道也，君子之象也。其卦离，离为火，火从日也，故日出而火事作，日中而火盛，日入而火事息焉。火，阳属也。然火为水妃，反属乎阴。盖离之为卦，一阴居中而正位，是阳须阴以成者也。观夫日中之景，如鸡如乌者，鸡，酉物也。酉，西方也。四为秋，五行为金。西，阴方也。秋，商吕也。金，杀气也。乌之色黔，黔为黑黑之质，为阴。阴，死气也。故火之为用、为摺⑽焚、为烹煎、为饪熟，无或萌生之道焉。惟无生也，属阴明矣。然火之S物，烬馀归土，土能生物，生生不穷，是阴极而反乎阳也。故离日之火为阳也，亦明。然非假乎阴，不能自成也。月，阴道也，小人之道也。其卦坎，坎为水，水从月也，故月出而海潮生，月正而海潮平，月没而海潮汐矣。水，阴属也。然水能胜火，反属乎阳。盖坎之为卦，一阳居中以正位，是二阴以从阳者也。观夫月中之景，如兔如蟾者，蟾兔，卯物也。卯，东方也。四时为春，五行为木。东，阳方也。春，角律也。木，仁德也。兔非耦生，非耦则奇。奇，阳数也。兔蟾之色白，白之质为阳。阳生气也，故水之用为润、为滋、为膏泽、为涵濡，无或非生之道焉。惟能生也，属阳明矣。然水之沈物液以成木，木能生火，火烬无馀，是阳亢而反属乎阴也。故坎月之水，为阴也亦明。然不藉乎阳，无以资生也。盖阴阳也，日月也，体相生也，用相须也。苟乖戾焉，则阳为阳，阴为痴阴。二气弗交，日月岁时之功弗成，天地生成之道废。昊日之行也，晷舒以迟，轨循三道。日躔一度，匝三百六十五度四分度之一，盈三百有六旬有六日之期，以一岁乃一周天，以分至而定四时。分也者，阴阳二气之中也。至也者，阴阳二气之复也。时之为言实也、序也、候也，实则不虚也，序则不悖也，候而有徵也。故由日而旬，旬而月，月而晦，晦而岁，岁功共成，君子之道备矣。月之行也，晷数以疾，b汰九道。日u十二度有奇，仅三十日而匝。心危毕张之，必一月而一周天，以弦望而纪三旬。弦也者，日月二景之中也。望也者，日月二景之会也。旬之为言宣也、溥也、始也。宣，荡日之阳也；溥，历乎九逵也；日终于十而始于一也。故由日而旬，旬而月，月而岁，岁功其成，小人之道饬矣。日之以分至而定四时也，子为十二辰之首，故月至子而一阳生，日南至。南至者，少阳发轫南陆，晷驯于长，按辔安行，税驾于北陆也。阳之生也，孳基于子，纽诱于丑，引申于寅，冒茂于卯。至卯，而春始分。分者阳，德正中，中而壮，壮而大，大而振迅于辰，盛i于巳，至巳而阳老矣。酝而成暑，卦为纯乾阳之极也。物极必反矣。午为十二辰之中也，日中必昃，故月至午而一阴生日北至。北至者，少阴发轫北陆，晷短以疾倍道兼行，税驾于南陆也。阴之生也，@吐于午，昧暧于未，凭陈于申，宿留于酉，而秋始分。分者阴，德方中，中亦大，大而郁勃于戌，凝阂于亥，至亥而阴老矣。结而为寒卦，为重坤阴之极也。一阳复生，君子之道长矣。斯则日驭一岁，周天之行也。月之弦，望之纪三旬也。朔为一月之首，故月建朔而F于东，月南至。南至者，太阴遇少阳之未，光发轫南陆，渐得阳辉，益而轮满，税驾于北陆也。月之耀也，缩H于朔生明，于三八日而上弦，弦则日泊月光交半矣。弦而半，半而增，日耿月华辐轮浸广，十有四日为几几望也。日月相望，光合轮圆，阳资阴满之极也。满招损矣。望为一月之中也，月盈则亏。故光西垂，月北至。北至者，少阴失太阳之秒，光发轫北陆，渐远阳辉，偏\而缺，税驾于南陆也。F盛将倾，生魄于三八日而下弦。弦则日背月光去半矣。弦而半，半而损，日月背驰，轮辐奇袤，至二十有九为晦。晦，灰颓也。阳烬而残，阴老而羸，阴失阳助之极也，极亦久矣。I生于西，小人之道消矣。斯则月毂，一月一周天之行也。请详论之日之经于天也，犹织者之有经焉。盖日以二十八宿、三百六十五度四分度之一媲，三百六旬六日之算，十有二月之纪，循三道中轨，布为一岁周天之大经。既经矣，未有不须纬以成者也。故月之纬乎天，犹织者之纬焉。盖月以IF弦望之程，历心危毕张之次，三旬三十日，小大之策，曲折十二周天之纬。以纬日抒一岁周天之经，共成报岁之功。譬之织者之运梭，纬经积丝而忽而分、而寸、而尺、而丈幅，89缜致以成一机之功者焉。亦犹君子布政于上，小人用命于下，以叶济一代隆平之治也。然日驾迟驱，岁天一周四时行焉。体君之道，逸而为尊者也。月驭捷驰，月旬三始十有二周，以佐时成岁，体臣之道劳而处卑者也。虽日月以三旬一周天之象焉，夫朔之H，日之冬至之候也；上弦而分中，春分之候也；望而魄，日之夏至之候也；下弦而分中，秋分之候也。彼春之分也，日在卯。卯，茂也，四阳用壮，百物畅茂。人徒见其品汇繁芜，枝干疏达，殊不知物壮则老而成熟。陨之渐随之，是阳壮之时。阴已用事，故不待午而始生，特至午而发露之耳。亦犹君子之措百为，小人日用其中而不知也。彼秋之分也，月在酉。酉，敛也，四时用伤百物[敛。人徒见其叶D黄落，条枝槎蘖，殊不知去故就新，而勾萌甲。拆之渐随之，是则强阴之时。阳已停毒，故不待子而始生，特至子而奋迅之耳。亦犹小人决昧于外，君子运筹于中也。吾故曰：阴阳也，日月也，不可须臾离也。可离，君子、小人、朋党之论兴也。
《史伯v论日月食》
诗十月之交篇，日有食之晦朔。日月之合，东西同度，南北同道，则月掩日，而日为之食。望而日月之对同度同道，则月亢日，而月为之食。按月掩日而日食之说易晓，月亢日而月食之说难晓。先儒有谓日之质本阴，阴则中有处。望而对度对道，则月与日亢，为日中处所射故蚀。此横渠之意，即诗传之所本也。其说尤可疑。夫日光外照，无处不明。纵有在内，亦但自于内而已，又安能出外射月，使之失明乎。惟张衡之说似易晓。衡谓：对日之冲，其大如日。日光不照，谓之虚。虚逢月则月蚀，值星则星亡。今历家望月行黄道，则值虚矣。值虚有表里浅深，故蚀有南北多少。按暗虚之说，无以易矣。但曰：其大如日，则恐大不止此。盖月蚀有历两三个时辰者，若虚大只如日，则蚀安得如此久。今天文家图虚之象，可以容受三、四个月体，有初蚀、蚀既、蚀甚之分。可见虚之大，不止如日而已。但不知对日之冲，何故有暗虚在彼。愚窃以私意揣度，恐暗虚只是大地之影，非他物也。盖地在天之中，日丽天而行，虽天大地小，地遮日之光不尽，日光散出地之四外，而月常得受之以为明。然凡物有形者，莫不有影。地虽小于天，而不得为无影。既曰有影，则影之所在不得不在对日之冲矣。盖地正当天之中，日则附乎天体而行。故日在东，则地之影必在西。日在下，则地之影必在上。月既受日之光以为光，若行值地影则无日光可受，而月亦无以为光矣。安有不食者乎。如此，则暗虚只是地影可见。既是地，则其大不止如日又可见矣。不然，则日光无所不照，暗虚既曰在对日之冲，何故独不为日所照乎。臆度之言，无所依据，姑记于此，将俟有道而就正焉。
《章潢・图书编》《论日月所历》
日之行于天也，历一昼夜而周乎东西，历春夏秋冬而周乎南北。月之昼夜周乎东西者，不及乎日。而一月之间，则东西南北莫不周焉。故二十七日有奇，与天会。二十九日有奇，与日会。历十二辰而月建一周，岁乃成焉。月亦何其劳欤。盖日，天道也，君道也，夫道也。月，地道也，臣道也，妻道也。易于坤之卦爻曰：利牝马之贞。曰：先迷后得主。曰：或从王事，无成有终。曰：地道无成，而代有终也。是故知坤则知月矣，知乾坤则知日月矣，岂特知日月哉。凡两间之阴阳消息，莫不知之矣。故易字为日月之象。

[book_title]乾象典第三十一卷
日月部艺文一
《日月如合璧赋》〈以应候不差如璧之合为韵〉唐・韦展
国家纂弘天统，绍启王迹。猎英华于百代，漱芳润于六籍。于是阐睿历于畴人，镜元象之冰释。察运行之盈缩，见分度之损益。五星同舍，状自叶于连珠；两曜集晨，候不20于合璧。是知阴阳卷舒，日月居诸。时会而乍离乍合，顺行而匪疾匪徐。徵于颛顼之法，考以轩辕之书。百灵以之肃若，四海由其晏如。惟上元之岁，时和气茂。惟南至之辰，日月来就。望乌兔之交集，瞻斗牛而既觏。璧惟圆制，象其圆正之形。玉以贞称，表此贞明之候。可以袭承天意，可以敬授人时。观台之瑞斯验，冯相之言不欺。方见仲尼无得而u矣，乃知潘夏何足以当之。临楚山岂和氏而能识，入秦野非相如之见持。且夫日者，尊而有常；月者，谦而不杂。每有德而昭感，必效灵而允答。分则列照于三无，聚则和光于六合。徒观夫炳焕可嘉，毫靡差。珥作如虹之气，波为旁达之华。映彼仙娥，有似夫佩而比德。吐兹王字，更疑乎瑜不掩瑕。然则天垂象兮至明，历为功兮可久。重之斯实理本，轻之则为乱首。是以尧之分命，典诰高其能然；鲁也失官，春秋贬其诚不。吾君之所惩劝，将永代而遵守。顾惟愚懵，窃睹嘉应。钩深索隐，虽无瞽史之才；颂德歌功，敢借诗人之兴。
《日月如合璧赋》〈以天地交泰日月贞明为韵〉贾M
格天之功兮，不宰而成。丽天之象兮，乃合其明。躔次无差，乃可立圭以辨。祯符既叶，必俟重璧而呈。于是曜阴魄，腾阳精，将周旋而一体，异远近之相倾。时也，万类昭融，四方清泰。激朝辉之杲杲，登夜色之蔼蔼。悬异象于人间，吐荣光于天外。挺连城之价，谁敢指瑕。居匹夫之怀，非同贾害。金乌共色，玉兔增鲜。丽万室兮，瑶台共美。泛千林兮，琼树争妍。变芳流于斜汉，叠圆影于遥天。落照西沉，若欲抵于昧谷。澄晖东上，又如返于虞泉。荧煌异质，烛耀非一。抱珥之彩潜，销如圭之容。失于以表，元象明阴骘。瑞至德于尧年，契昌期于汉日。懿其经纪不忒，明宵有程。联彩徘徊，似有求于潘子。双形宛转，若可赐于虞卿。既同道以吻合，亦相推而运行。见乎天则一人有庆，比于王则百度惟贞。矧今冯相观而罔愆，羲和敬授而无阙。将冥照于幽昧，在宣精于日月。是以灵符必集，休v可包。不缩不盈，自契于三年之闰。无偏无党，何忧乎十月之交。岂止合呈姿，和光效异。陵珠星而掩缛，逗洛水而增媚。东西并耀，疑夹镜于长空。升降相沿，异藏珍于厚地。然后操觚进牍，赋邦家之盛事。
《采日月华赞》宋・苏轼
每日采日月华时，不能诵得古人咒语，以意撰数
句云。
我性真有，是身本空。四大合成，与天地通。如莲芭蕉，万窍玲珑。无道不入，有光必容。犹阳，凡火之雄。湛湛明月，众水之宗。我尔法身，何所不充。不足则取，有馀则供。取予无心，惟道之公。各忘其身，与道俱融。
《日升月恒赋》明・姚希孟
猗璇图之高揭兮，垂两于万方。抱赤精而含素辉兮，受鼓x于阴阳。共中天以炳灵兮，分宵旦之行藏。丽八极而环四维兮，永终古以耀芒。维光华之@烂兮，宁初继其可量。望澄鲜于霄汉兮，眺晶莹之未央。或自潜以垂曜兮，或由晦而作章。骤熹微而欲吐兮，忽腾踊以翱翔。想o之方旭兮，与积F而弓张。惊苍穹之散彩兮，劈混沌以呈祥。掣群晴使愕眙兮，恍众志其惶。乃若金支尽开，翠缥淳恚挥裼钌钌颍银河滟潋。曦光催建章之葳蕤，暝色止长门之御辇。又有丹凤楼头，元菟城角；朝霞薄晓雾以流金，碧海照青天而成珏。东升之乌，共晨雉而朝飞。南栖之鹊，伴昏鸦而夜啄。于是火珠吐燧，和璧藏钩。起咸池而拭浴，倚瑶台以纡眸。驱飙轴于扶桑之啵转冰轮于疏圃之陬。其昼舒也，驾赭骖朱虬，群真绛节以前麾，百神赤帻而鸣驺。其夜明也，弭素控玉骝，缑岭吹笙而度曲，霓裳振袂以扬讴。乃夫绮疏绣幕，乍白乍红。海山楼阁，可辟可封。自硕晃耀，又Χ玲珑。每烘窗而射牖，且窥帘以映栊。阿房晓镜，尽作胭脂之色。昭阳夜宴，疑在水晶之宫。吾不知其圆规阙i，与夫入西出东。但见蓄之无垠，揽之靡穷。方积微以成钜，亦由纤而启洪。总为炽之始、壮之萌。而未可以乘除消息，卜度于其中。于是陈牺、击凫钟。酬以三雅之爵，佐以九成之镛。仰天喁喁，祝吾君之千万年，与日升月恒，而俱无终也。而吾甘为圣世之华封。因曲终而奏曰：邈矣广漠。承太清兮，维日与月。环贞明兮，虑中而昃。虞亏盈兮，譬之禄。盛则倾兮，岂惟膂斗。畏满兮，皇矣吾后。五福Z兮，舜寿尧年。莫与京兮，泰阶肇开。六符迎兮，占厥运会。时方亨兮，初阳丽空。晴晖莹兮，清光半璧。含珠英兮，月s其华。日藏精兮，将来景烁。八兮，厚蓄徐昌。悠久成兮，小臣献赋。喜起赓兮，惟系星之粲天。借迭曜以分荣兮，愿我王其介福，臣且为卷阿之凤鸣兮。
日月部艺文二〈诗〉
《玉牒辞》夏大禹
祝融司方发其英，沐日浴月百宝生。
《三光篇》晋・傅元
三光垂象表，天地有晷度。声和音响应，形立影自附。素日抱元乌，明月怀灵兔。
《月生》唐・刘猛
月生十五前，日望光彩圆。月满十五后，日畏光彩瘦。不见夜光色，一樽成暗酒。匣中苔背镜，光短不照空。不惜补明月，惭无此良工。
《杂言》司空图
乌飞飞，兔蹶蹶，朝来暮去驱时节。女娲o解补青天，不解煎胶黏日月。
《夕阳》郑谷
夕阳秋更好，潋潋蕙兰中。极浦明残雨，长天急远鸿。僧窗留半榻，渔舸透疏篷。莫恨清光尽，寒蟾即照空。
《日月无情》徐夤
日月无情也有情，朝升夕没照均平。虽催前代英雄死，还促后来贤圣生。三尺灵乌金借耀，一轮飞镜水饶清。凭谁筑断东溟路，龙影蟾光免运生。
《日月吟》宋・邵雍
月明星自稀，日出月亦微。既有少正卯，岂无孔仲尼。
《羲娥谣》杨万里
中秋夜，宿辟邪市。诘朝早起，晓星已上。日欲出而月未落，光景万变，盖天下奇观也。作羲娥谣以记之。
羲和梦破欲启行，紫金毕逋啼一声。声从天上下人世，千村万落鸡争鸣。素娥西征未归去，簸弄银盘浣风露。一丸玉弹东飞来，打落桂枝雪毛兔。谁将红锦幕半天，赤光绛气贯山川。须臾却驾丹砂毂，推上寒空碾苍玉。诗翁已行十里强，羲和早起道无双。
《自集庆路入正大统途中偶吟》元・文宗
穿了疑辣阒鞭，一钩残月柳梢边。二三点露滴如雨，六七个星犹在天。犬吠竹篱人过语，鸡鸣茅店客惊眠。须臾捧出扶桑日，七十二峰都在前。
《日夕观山》许有壬
林虑千仞翠岩岩，罨画工夫在暮岚。徙倚崇台观未足，红轮西北月东南。
《二鬼》明・刘基
忆昔盘古初开天地时，以土为肉，石为骨，水为血，脉天为皮，昆为头颅，江海为胃肠，嵩岳为背膂，其外四岳为四肢。四肢百体咸定位，乃以日月为两眼。循环照烛三百六十骨节、八万四千毛窍，勿使淫邪发泄，生疮痍。两眼相逐走不歇。天帝悯其劳逸不调，生病患申，命守以两鬼，名曰结U与郁仪。郁仪手捉三足老鸦脚，脚踏火轮蟠九螭。咀嚼五色若木英，身上五色光陆离。朝发D谷暮金枢，清晨还上扶桑枝。扬鞭驱龙扶海若，蒸霞沸浪煎鱼龟。煌j耀启幽暗，燠煦草木生芳蕤。结U坐在广寒桂树根，漱咽桂露芬香菲。啖服白兔所捣之灵药，跳上蟾蜍背脊骑。描光弄影荡云汉，闪奎烁璧葩花ぁＪ终桂树子，撒入大海中，散与蚌蛤为珠玑。或落岩谷间，化作]琪。人拾得吃者，胸臆生明。内外星官各职职，惟有两鬼两眼昼夜长相追。有物来掩犯，两鬼随即挥刀铍。禁制虾蟆与老鸦，低头屏气服役，使不敢起意为奸欺。天帝怜两鬼，暂放两鬼人间帧Ｒ还沓税坠罚走冂织女黄姑，矶槌河鼓褰两旗。跳下皇初平牧羊群，烹羊食肉口吻流膏脂。却入天台山，呼龙唤虎听指麾。东岩凿石取金卯，西岩掘土求琼葳。岩訇洞砉石梁折，惊起五百罗汉，半夜拨剌冲天飞。一鬼乘白豕，从以青羊、青兔、赤鼠儿。便从阁道出西清，入少微，浴咸池。身骑青田鹤，去采青田芝。仙都赤城三十六洞主，骑鸾翳凤来陪随。神清唱毛女和，长烟袅袅飘熊纭ｒ懔吹笙虎击筑，罔象出舞奔冯夷。两鬼自从天上别，别后道路阻隔不得相闻知。忽闻寒山子，往来说因依。两鬼各借问，始知相去近不远，何得不一相见叙情词。情词不得叙，焉得不相思。相思人间五十年，未抵天上五十炊。忽然宇宙变差异，六月落雪冰天逵。鼋鼍上山作窟穴，蛇头生角角有岐。鳄鱼掉尾斫折巨鳌脚，蓬莱宫倒水没楣。搀抢枉矢争出逞，妖怪或大如瓮盎，或长如蛟蛇。光烁烁形ii，叫鹿豕呼熊罴。煽吴回翔t魑，天帝左右无扶持。蚊、虻、蚤、虱、蝇、蚋、蜞，k肤咂血图饱肥。扰扰不可挥筋节，解折两眼，不辨妍与媸。两鬼大惕伤，身如受榜笞。便欲相约，讨药与天帝医。先去两眼翳，使识青黄红白黑。便下夫潢天一水，洗涤盘古肠、胃、心、肾、肝、肺、脾。却取女娲所抟黄土块，改换耳、目、口、鼻、牙、舌、眉。然后请轩辕，邀伏羲风后，力牧老龙告泰山。稽命鲁般诏工，使丰隆役黔羸砺。斧凿具、炉锤取，金蓐收伐材尾箕。修理南极北极枢斡，运太阴太阳机。檄召皇地示，部署岳渎神，受约天皇墀。生鸟必凤凰，勿生枭与鸱。生兽必麒麟，勿生豺与狸。生鳞必龙鲤，勿生蛇与鸱。生甲必龟贝，勿生蝓与蜞。生木必松楠，生草必荠葵。勿生钩吻含毒断人肠，勿生枳棘覃利伤人肌。螟蝗害禾稼，必绝其mV。虎狼妨畜牧，必遏其孕孳。启迪天下蠢蠢氓，悉蹈礼义尊父师。奉事周文公、鲁仲尼、曾子舆孔子思，敬习书易礼乐春秋诗。履正直屏邪欹，引顽ㄈ牍婢亍Ｓ河何跷酰不冻不饥，避刑远罪趋祥祺。谋之不能行，不意天帝错怪，恚谓此是我所当为。眇眇末两鬼，何敢越分生思惟。呶呶向盲，泄漏造化微。急诏飞天神王，与我捉此两鬼拘囚之，勿使在人寰，做出妖怪奇。飞天神王得天帝诏，立召五百夜叉，带金绳将铁网。寻踪逐迹，莫放两鬼走逸入d。五百夜叉个个口吐火，搜天括地走不疲。吹风放火烈山谷，不问杉、柏、樗、栎，兰、艾、蒿、芷、蘅、茅、茨，燔焱熨灼无馀遗。搜到九万九千九百九十九仞幽径底，捉住两鬼眼睛光活如琉璃。养在银丝铁栅内，衣以文采食以糜。莫教突出笼络外，踏折地轴倾天维。两鬼亦自相顾笑，但得不寒不馁，长乐无忧悲。自可等待天帝息怒解猜惑，依旧天上作伴同游戏。
《古诗》王景
明月出天东，团团历东井。不因朝阳辉，何以散光景。中涵古桂华，期与天地永。本体无盈亏，清明乃其性。常恐中天云，翳此山河影。有如浊水珠，弃置谁复省。长风一埽荡，恒若冰鉴炯。白玉十二楼，照耀蓬莱境。
《咏怀》何景明
北陆无淹晷，岁迈阴已长。摄衣起中夜，凛凛悲严霜。明月丽高隅，繁霜纵以横。徘徊仰天汉，惋彼参与商。形影永乖隔，万里徒相望。
《月夜登上方绝顶》王宠
大道无端倪，人世如蚁虱。泠然御风行，天路非阡术。望舒稍西倾，东海已吐日。山川两照曜，金波中荡。仙人夜行游，岩坐宝瑟。吐故餐晨霞，乘露采芝术。ff金庭山，中有炼药室。却笑尚子平，宁须婚嫁毕。
《小游仙》桑悦
白云为被彩霞毡，高枕常凌倒景眠。却怪两灯常下照，不知日月丽中天。
日月部选句
楚屈原《天问》：日月安属。
汉贾谊《惜誓》：建日月以为盖兮，载玉女于后车。刘向《九叹》：引日月以指极兮，少须臾而释思。
扬雄《长杨赋》：西压月31，东震日域。魏武帝《省西曹令》：日出于东，月盛于东。
曹植《慰子赋》：日晚而既没，月代照而舒光。
王粲《寡妇赋》：日暧兮不昏，明月皎兮扬晖。
晋陆机《豪士赋》：日罔中而弗昃，月何盈而不阙。〈又〉《演连珠》：准月禀水不能加凉，日引火不必增辉。阮籍《大人先生传》：佩日月以舒光兮，登徜徉而上浮。木华《海赋》：大明镳辔于金枢之穴，翔阳逸骇于扶桑之津。
陶潜《f情赋》：日负影以偕没，月媚景于云端。
宋谢庄《月赋》：日以阳德，月以阴灵。
谢灵运《江妃赋》：升月隐山，落日映屿。
梁萧统《铜博山香炉赋》：吐圆舒于东岳，匿丹曦于西岭。〈又〉《答湘东王书》：曜灵既隐，继之以朗月。
何逊《七召》：Z乌始照官，槐遽而欲舒。顾兔才满庭，英纷而就落。
陶弘景《寻山志》：日负山以共隐，月披云而出山。唐卢士开《日月如合璧赋》：颖曜相向，圆明比象。丽重光于一轨，开混茫而精爽。〈又〉：和阴阳而二仪交泰，辨分至而九服融朗。
宋苏辙《黄楼赋》：送夕阳之西尽，导明月之东出。明王思任《泰山记》：吾登月观日落，如车有日之观。吾登日观月挂，如船有月之观。虽不两得，亦未两失也。李流芳《焦山小记》：孟阳云：吾尝信宿兹山，每于夕阳登岭眺望，落景尚烂于西浦，望舒已升于东溆。琥珀琉璃，和合成界。熠耀恍惚，不可名状。
张京元《西湖小记》：湖心亭雄丽空阔，时晚照在山，倒射水面。新月挂东，所不满者半规。金盘玉饼重轮，交网不觉，狂叫欲绝。
虞帝《卿云歌》：日月光华，旦复旦兮。
《八伯歌》：日月光华，弘于一人。
《帝乃载歌》：日月有常，星辰有行。
许由《箕山歌》：日月运照，靡不记睹。
周《渔父歌》：日月昭昭，乎已驰。〈又〉：日已夕兮，予心忧悲。月已驰兮，何不渡为。
《汉书郊祀歌》：月穆穆以金波，日华耀以宣明。
蔡琰《胡笳十八拍》：日月居诸在戎垒。〈又〉：日月无私兮，曾不照临。〈又〉：日东月西兮徒相望。
魏武帝诗：明明日月光，何所不光照。
晋傅元诗：昭昭朝时日，皎皎晨明月。
宋谢灵运诗：我行乘日垂，放舟候月圆。〈又〉：夕虑晓月流，朝忌曛日驰。
谢惠连诗：落日隐檐楹，升月照帘栊。
唐李白诗：窥日畏衔山，促酒喜得月。
宋范成大诗：斜阳犹满地，片月早中天。
元张养浩诗：古今不卷江山画，日月长开宇宙窗。张翥诗：新月半天分落照，断云千里附归风。
明祝允明诗：曜灵烁神烛，望舒循九行。
日月部纪事
《竹书纪年》注：伊挚将应汤命，梦乘船过日月之傍。《左传》：成公十六年，晋楚遇干鄢陵。吕梦射月，中之。占之曰：姬姓，日也。异姓，月也，必楚王也。及战，射共王，伤目。
《山陵杂记》：始皇坟周回七百步，下周三泉，刻玉石为松柏，以明月珠为日月。
《汉书・匈奴传》：单于朝出营，拜日之始生，夕拜月。其坐，长左而北向日。举事，常随月盛壮以攻战，月亏则退兵。
《洞冥记》：元封四年，修弥国献骡。高十尺，毛色赤斑，皆有日月之象。
《三国吴志・孙破虏吴夫人传》注：初，夫人孕而梦月入怀，既而生策。及权在孕，又梦日入其怀。以告坚，曰：昔妊策，梦月入我怀。今也，又梦日入我怀，何也。坚曰：日月者，阴阳之精，极贵之象，吾子孙其兴乎。
《谈薮》：齐松滋令兰陵萧睿明母患积年，睿明昼夜祈祷。时寒冻，睿明下泪凝结如著，额上叩血成冰不溜。忽有一人以石函授之，曰：此能治太夫人病。睿明跪而受之，忽然不见。以函奉母，中惟三寸绢，丹书为日月字，母病即愈。
《古镜记》：隋汾阴侯生，天下奇士也。王度常以师礼事之，临终赠度以古镜。大业八年四月一日，太阳亏。度时在台直，昼卧厅阁，觉日渐昏。诸吏告度以日蚀甚。整衣时引镜出，自觉镜亦昏昧，无复光色。度以宝镜之作，合于阴阳光景之妙。不然，岂以太阳失曜，而宝镜亦无光乎。怪叹未已，俄而光彩出，日亦渐明。比及日复，镜亦精朗如故。自此之后，每日月薄蚀，镜亦昏昧。大业九年正月朔旦，有一僧行乞而至度家。弟绩见之，僧曰：贫道受明录秘术，颇识宝气。檀越宅上，每日常有碧光连日、绛气属月，此宝镜气也。贫道见之两年矣，今择良日，故欲一观。绩出之，僧跪捧欣跃，谓绩曰：此镜有数种灵相，皆当未见。但以金膏涂之，珠粉拭之，举以照日，必影彻墙壁。行之，无不获验。《朝野佥载》：唐长安二年九月一日，太阳食尽，默啜贼到并州。至十五日，夜月蚀尽，贼并退尽。《五国故事》：伪汉先主以治宫室为务，琢水精琥珀为日月，列于东西玉柱之上。
《懒真子》：洛中邵康节先生术数既高，而心术亦自过人。所居有圭窦瓮牖。圭窦者，墙上凿门，上锐下方，如圭之状。瓮牖者，以败瓮口安于室之东西，用赤白纸糊之，象日月也。
《暇日记》：邵先生尧夫雍于所居作便坐，曰安乐窝。两旁开窗，曰日月牖。
《世说补》：王介甫尝见举烛，因言：佛书有日月灯光明，佛灯光，岂得配日月。吕吉甫曰：日昱乎昼，月昱乎夜。灯光昱乎昼夜，日月所不及。其用无差别。介甫大以为然。
《H史》：承平时国家与辽欢盟，文禁甚宽。辂客者，往来率以谈谑诗文相娱乐。元v间，东坡膺是选，辽使素闻其名，思以奇困之。其国旧有一对，曰三光日月星。凡以数言者，必犯其上一字。于是遍国中，无能属者。首以请于坡，坡唯唯，谓其介曰：我能而君不能，亦非所以全大国之体。四诗风雅颂，天生对也。盍先以此复之介如言，方共叹愕。
《道山清话》：刘贡父一日问苏子瞻：老身倦马河堤永，踏尽黄榆绿槐影。非x下之诗乎。曰：然。贡父曰：是日影耶。月景耶。子瞻曰：竹影金锁碎，又何尝说日月也。二公大笑。
《辽史・太宗本纪》：以大圣皇帝宴寝之所号日月宫，因建日月碑。
《耶律乙辛传》：乙辛父迭剌家贫，服用不给，部人号穷迭剌。乙辛幼慧黠，尝牧羊至日昃。迭剌视之，乙辛熟寝。迭剌触之觉，乙辛怒曰：何遽惊我。适梦人手执日月以食我，我已食月，啖日方半而觉，惜不尽食之。迭剌自是不令牧羊。
《明通纪・传信录》：元主尝召一术士，问以国祚。对云：国家千秋万岁，不必深虑。除日月并行，乃可忧耳。大明兵兴而元亡，盖日月并行，乃明字隐语也。此术士亦神奇矣，惜遗其名。
洪武元年八月十五，上夜梦当天两日月齐出，诸雪杂乱纷飞，倏尔底定。上谓徐达曰：此梦何解。徐达曰：陛下梦两日月齐出，即大明明字。诸雪杂乱纷飞，即张陈等贼扰乱我中原。我明命将出师，一鼓而擒之，即倏尔底定。此吉兆也。
王世贞《游洞庭两山记》：太湖五百里，中为山，大小七十二，两洞庭者冠之。前是，汪中丞伯要余往，弗果。居九年而秋九月，余与弟敬美、谋挟、从季、瞻美、曹甥子念、李生时养以游，买湖船，抵石公。蹑磴而上，至其巅憩焉。日且息虞渊矣，大于紫金钲。冉冉垂堕，仅馀一线。回光射波，波尚为沸。起霞绡霓旌之属，扈于后者，半犹亘空。少选月从东上，初为钩，俄忽为i为金钲。其色正黄，规不及日十之一。波得之荡而为长灯，煜煜不定。返顾邬中，百栋如昼，湖中外诸峰尽出。其猫鼠小岛，汨没不定。念吾生平所见亡u者，急呼酒酹之。
日月部杂录
《易经・乾文》言：夫大人者，与天地合其德，与日月合其明。
《恒彖》：日月得天，而能久照。
《丰彖》：日中则昃，月盈则食。
《书经・周书・泰誓》：鸣呼，惟我文考，若日月之照临。《秦誓》：我心之忧，日月逾迈，若弗云来。
《诗经・邶风・柏舟篇》：日居月，诸胡迭而微。
《日月篇》：日居月，诸照临下土。〈疏〉：言日以照昼，月以照夜，故得同曜齐明，而照临下土。以兴国君，视外治夫人，视内政亦同德齐意，以治理国事也。〈朱注〉：庄姜不见答于庄公，故呼日月而诉之也。
日居月，诸下土是冒。
《雄雉篇》：瞻彼日月，悠悠我思。
《唐风・蟋蟀篇》：日月其除。〈又〉：日月其迈。〈又〉：日月其。〈传〉：，过也。
《小雅・天保篇》：如月之恒，如日之升。〈传〉：恒，弦升出也。〈笺〉：月上弦而就盈，日始出而就明。
《m杜篇》：日月阳止。〈笺〉：十月为阳。
《小明章》：昔我往矣，日月方除。〈疏〉：日月方欲除陈生新，二月之中也。
昔我往矣，日月方奥。〈传〉：奥，也。
《周礼・春官・司常》：日月为常。〈订义〉：胡伸曰：太常，王之旗也。周以日月为常，日往月来，未尝以止。惟其无常，可以为常者道也。郑锷曰：有取于制字之意，日月得天而能久照。王者之道，万世有常而不易也。
《冬官・考工记》：b人轮辐三十，以象日月也。〈注〉：轮象日月者，以其运行也，日月三十日而合宿。
《仪礼・觐礼》：礼日于南门外，礼月与四渎于北门外。《礼记・曲礼》：名子者，不以国，不以日月。
礼器为朝夕，必放于日月。〈又〉：大明生于东，月生于西，此阴阳之分，夫妇之位也。
《郊特牲》：缡有二，旒龙章而设日月，以象天也。《祭义》：郊之祭大报天，而主日配以月。〈又〉：祭日于坛，祭月于坎。以别幽明，以制上下。祭日于东，祭月于西，以端其位。
《经解》：天子者，与日月并明，明照四海而不遗微小。《昏义》：天子之与后，犹日之与月，阴之与阳，相须而后成者也。
《乡饮酒义》：设介Q，以象日月。
《易乾凿度》：雷木震，日月出入门者，日出震，月入于震。泽金水兑，日月往来门，月出泽日入于泽。
《诗含神雾》：日月扬光者，人君之象也。
《春秋感精符》：人主，父天母地，兄日姊月。〈注〉：兄日于东郊，姊月于西郊。
《孝经・援神契》：天地至贵，精不两明。〈注〉：天精为日，地精为月。
《三坟书・山坟》：象君日。〈又〉：象臣月。
《形坟》：日天中道，月天夜明。〈又〉：日地圜宫，月地斜曲。〈又〉：阳形日，天日昭明，地日景随，日月从朔。山日沉西，川日流光。云日蔽阴，气日昏。〈又〉：阴形月，天月淫，地月伏辉，日月代明。山月升腾，川月东浮。云月藏宫，气月冥阴。〈又〉：日山危峰，月山斜巅。〈又〉：日川湖，月川曲池。〈又〉：日云赤昙，月云素雯。〈又〉：日气昼围，月气夜圆。
《素问・八正神明论》：岐伯曰：天温日明，则人血淖液而卫气浮。故血易写，气易行。天寒日阴，则人血凝泣而卫气沈。月始生，则血气始精，卫气始行。月郭满，则血气实肌肉坚。月郭空，则肌肉减经络虚。卫气去形独居，是以因天时而调血气也。
《管子・牧民篇》：如日如月，唯君之节。
《白心篇》：化物多者，莫多于日月。
《形势解》：日月昭察万物者也，天多云气，蔽盖者众，则日月不明。人主犹日月也，群臣多奸立私，以拥蔽主，则主不得昭察其臣下，臣下之情不得上通。故奸邪日多而人主愈蔽。故曰日月不明，天不易也。
《版法解》：日月之明无私，故莫不得光。圣人法之，以烛万民，故能审察，则无遗善无隐奸。无遗善无隐奸，则刑赏信必。刑赏信必，则善劝而奸止。故曰参于日月。《家语》：子路对夫子曰：由愿赤羽若日，白羽若月。《庄子・逍遥游》：尧让天下于许由，曰：日月出矣，而爝火不息。其于光也，不亦难乎。
《在宥篇》：广成子曰：自而治天下，云气不待族而雨，草木不待黄而落。日月之光，益以荒矣。
《齐物论》：至人神矣，乘云气骑日月。
《天运篇》：日月其争于所乎。
《山木篇》：孔子围于陈蔡，大公任往吊之。曰：子其昭昭乎如揭日月，而行故不免也。
《扬子・修身篇》：日有光，月有明。三年不目，日视必盲。三年不目，月精必朦。
《墨子・兼爱中篇》：昔者文王之治西土，若日若月。乍光于四方，即此言。文王之兼爱天下之博大也，譬之日月，兼照天下之无有私也。
《吕子慎・大览察今篇》：审堂下之阴，而知日月之行、阴阳之变。
《审分览勿躬篇》：羲和作占日，尚仪作占月。〈又〉：圣王之德融乎，若月之始出，极烛六合而无所穷。屈昭乎，若日之光，变化万物而无所不行。
《史记・龟策传》：六曰日月龟。
《淮南子・天文训》：麒麟38而日月蚀。《地形训》：东方川谷之所注，日月之所出。〈又〉：西方高土，川谷出焉，日月入焉。
《精神训》：日中有Z乌，而月中有蟾蜍。
《缪称训》：日不知夜，月不知昼。日月为明，而弗能兼也。《诠言训》：天有明，不忧民之晦也。百姓穿户凿牖，自取照焉。
《兵略训》：轮转而无穷，象日月之运行。〈又〉：处于堂上之阴，而知日月之次序。
《大戴礼・诰志》：日归于西，起明于东。月归于东，起明于西。
《褚先生集・龟策列传》：日为德，而君于天下，辱于三足之乌。月为刑，而相佐见食于虾蟆。
《白虎通・五行篇》：人目何法。法日月明也。日照昼，月照夜。人目所不更照何法。法目亦更用事也。
《论衡・说日篇》：日昼行千里，夜行千里。麒麟昼日亦行千里。然则日行舒疾，与麒麟之步相类似也。月行十三度，十度二万里，三度六千里。月一旦夜行二万六千里，与晨凫飞相类似也。
《张衡・灵宪》：日匹火月匹水，火则外光，水则含影。《参同契》：乾坤设位章，坎戊月精，离己日光。日月为易，刚柔相当。
《君臣御政章》：日合五行精，月受六律纪。
《养性立命章》：阳神日魂，阴神月魄。
《男女相胥章》：坎男为月，离女为日。日以耀德，月以智光。月受日化，体不亏伤。阳失其契，阴侵其明。晦朔薄蚀，掩冒相倾。
《独断・天子》：父事天母事地，兄事日姊事月。常以春分朝日于东门之外，训人民，事君之道也。秋夕夕月于西门之外，别阴阳之义也。
《抱朴子・金丹篇》：岷山丹法道士张盖踏，精思于岷山石室中，得此方也。其法：鼓冶黄铜以作方诸，以承取月中之水，以水银覆之。致日精火其中，长服之不死。《备关篇》：日月不能す庥谇穴。
《尚博篇》：俗士多云：今日不及古日之热，今月不及古月之朗。
《博喻篇》：日月挟虫鸟之瑕，不妨丽天之景。
《广譬篇》：日月不能私其耀，以就曲照之惠。
《喻蔽篇》：羲和升光以启旦，望舒耀景以灼夜。
《诘鲍篇》：景星す猓以佐望舒之耀。冠日含采，以表羲和之晷。
《博物志》：东方少阳，日月所出。山谷清，其人佼好。〈又〉：西方少阴，日月所入。其土窈冥，其人高鼻深目多毛。《荆州记》：巴陵南有青草湖，周回百里，日月出没其中。《世说》：支道林曰：北人看书，如显处视月。南人学问，如牖中窥日。
时人目夏侯太初，朗朗如日月之入怀。
王司州至吴兴印渚中，叹曰：非唯使人情开涤，亦觉日月清朗。
《水经注》：自三峡七百里中，两岸连山，略无阙处。重岩叠嶂，隐天蔽日。自非停午夜分，不见曦月。
《元包》：既济水火，胥纳阴阳，不杂日之交、月之合。未济水火，相北阴阳，忒月之亏、日之蚀。
《酉阳杂俎》：天狐九尾金色，役于日月宫。有符有醮，日可洞达阴阳。
提罗迦树花，见日光即开。拘尼u树花，见月光即开。《云仙杂记》：胡阳白坛寺幡刹，日中有影，月中无影。不知何故，因号怯夜幡。
《元真子・涛之灵篇》：日月之体有大小，诸星之位有广狭。若以远近论小大，稽夫日也，失之于炎凉。若以炎凉而语远近，稽夫日也，失之于小大。乃知无远近之异。旁视仰观，人目自尔。夫以百尺之竿，戴乎盘卧之立之，近远适等，而大小不同。信目之有夷险矣，在乎东西不炽者。谅邪照而不正，自此地之阴气得升耳。〈又〉：日月有合璧之元，死生有循环之端。定合璧之元者，知薄蚀之交有时。达循环之端者，知死生之会有期。是故月之掩日而光昏，月度而日耀。日之对月而明夺，违对而月朗。是故死之换生而魂化，死过而生。来生之忘死而识空，失忘而死见。然则月之明，由日之照者也。死之见，由生之知者也。非照而月之不明矣，非知而死之不见矣。且薄蚀之交，不能伤日月之体。死生之会，不能变至人之神。体不伤，故日月无薄蚀之忧。神不变，故至人无死生之恐者矣。
《长安志》：结U楼七圣纪曰：郁华赤文与日同居，结U黄文与月同居。郁华日精，结U月精。又：太上黄庭内景《玉经》曰：高奔日月吾上道，郁仪结U善相保。梁丘子注曰：郁仪，奔日之仙。结U，奔月之仙。六典作结鳞，未知从何字。
《渔樵对问》：日者，月之形也。月者，日之影也。
《易潜虚》：丑，友也。日月相友，群伦以明。
隶，臣也。月不日不能以光。
《云笈七签》：东华真人服日月之象，男服日象女服月象。一日不废，使人聪明，五藏生华。
凡入山，思日在面前，月在脑后。凡暮卧，思日在面上，月在足后，赤气在内，白气在外。凡欲从人，各思日月覆身，而往当无所畏。
销珠者，服日之精，左目日也。水玉者，食月之精，右目月也。食日之精，可以长生。缘兹上天，上谒道君。食月之精，以养肾根。白发复黑，齿落更生。
《东坡志林》：玉川子作月蚀诗，以谓蚀月者，月中之虾蟆也。梅圣俞作《日蚀》诗，云食日者，三足乌也。此固俚说，以寓其意也。然《战国策》曰：日月于外，其贼在于内。则俚说亦尚矣。
《爱日斋丛抄》：范氏吴船录记嘉州王波渡，云蜀中称尊老者为波。又有所谓天波、月波、日波者，皆尊之。称此王波，盖王老或王翁也。《蠡海集》：月为阴，主乎水。日为阳，主乎气。月行至于子午之位则极盛，故潮汐生焉。日行至于子午之位则极盛，故寒暑甚焉。
《容斋随笔》：文士为文，有矜夸过实，虽韩文公不能免，如石鼓歌极道宣王之事，伟矣。至云孔子西行不到秦，掎摭星宿遗羲娥。陋儒编诗不收拾，二雅褊迫无委蛇。是谓三百篇皆如星宿，独此诗如日月也。二雅褊迫之语，尤非所宜。言今世所传石鼓之词尚在，岂能出吉日车攻之右，安知非经圣人所删乎。
《容斋续笔》：《庄子・外物篇》：利害相摩，生火甚多。众人焚和，月固不胜火。于是乎有P然而道尽。注云：大而则多累，小而明则知分。东坡所引乃曰：郭象以为大而不若小而明，陋哉斯言也。为更之曰：月固不胜烛，言明于大者必晦于小，月能烛天地，而不能烛毫，此其所以不胜火也。然卒之火胜月耶。月胜火耶。予记朱元成萍洲可谈所载，王荆公在修撰经义局因见举烛，言：佛书有日月灯光、明佛灯光，岂足以配日月乎。吕惠卿曰：日煜乎昼，月煜乎夜。灯煜乎日月所不及，其用无差别也。公大以为然，盖发言中理，出人意表云。予妄意庄子之旨，谓人心如月，湛然虚静。而为利害所薄，生火炽然，以焚其和。则月不能胜之矣，非论其明也。
《茅亭客话》：二十四化各有一大洞，或深广千里、五百里。其中有日月飞精，谓之伏辰之根。下照洞口，与人间无异。
《扪虱新话》：须弥山在四天下之中，山顶名忉利天，四天王所居。山如腰鼓，当山腰，日月圈绕，照四天下更为昼夜。此禹本纪所谓日月相隐，避为光明者也。《江汉丛谈》：柳子厚《述旧》诗云：衰荣困q荚，盈缺几虾蟆。用日月事，而不明言日月。
《野客丛谈》：《潘子真诗话》云：《陆贾・新语》曰：邪臣蔽贤，犹浮云之障日月也。太白诗总为浮云能蔽日，长安不见使人愁，盖用此语。余观孔融诗曰谗邪害公正，浮云翳白日。曹植诗曰：悲风动地起，浮云翳日光。傅元诗曰：飞尘污清流，浮云蔽日光。史记龟k传曰：日月之明，蔽于浮云。枚乘诗曰：浮云蔽白日，游子不顾返。此皆祖离骚云容容而在下，杳冥冥兮羌昼晦。之意。注：云气冥冥，使昼日昏暗，喻小人之蔽贤也。东方朔七谏亦曰：浮云蔽晦兮，使日月乎无光。又曰：何泛滥之浮云兮，蔽此明月。顾皓日之显行兮，云蒙蒙而蔽之。皆指谗邪害忠良之意。苻坚时，赵整歌亦曰：不见雀来入燕室，但见浮云蔽白日。
《脉望》：诸天日月为飞精，诸洞日月为伏根，人间日月为明轮。若吞明轮者为仙，盖服日月光华，各有法能，润五藏泽颜容。东方甲乙之地，乃日月所出之门户，地o于此旦望迎送郁仪、结U之神。
宿有房日兔，毕月乌。《丹书》云日乌月兔，谓日月之交也。兔自日属，所谓月中兔者，月中日光也。借此以喻神入气中，犹日光照入月内。乃以兔属月，以为法象金丹四旨字内。日魄玉兔脂，月魄金乌髓，是正言之耳。注者反迂其说，可笑哉。
《御龙子集》：日东月西，根离坎也，离虚坎实，抱坤乾也。日其坤精之宅耶，育乎阳而流光。月其乾精之宅耶，成乎阴而不同受其光。
日之称乌，其毕之来乎。月之称兔，其房之往乎。房离而毕坎，其气化有象耶。
乌其性夫慈耶，母之道。兔其性夫健耶，父之道。其取类深乎造化之自然耶。后世之强名耶。
日月其不丽乎天也，丽则不离，离则B月之掩日。月离天矣，胡不B。
阳健而阴缓，日疾而月迟也。日月右行乎。右则阳缓而阴健矣，性耶。
日者以五星之行右曰顺、左曰逆，而别进退迟速焉。是k子逆沿磨石也。天之体，确如坚石耶。不则何带右行者俱左耶。
月行九道，太阴之性其多岐乎。而总之不远于黄道，阴避阳而不能离乎阳也欤。
《见闻搜玉》：宋太祖《咏月》诗曰未离海底千山暗，才到中天万国明。又《初日》诗：欲出未出光赫赫，千山万山如火发。一轮顷刻上天衢，逐退群星与残月。后人以为明太祖诗，误矣。
《滇行纪略》：滇南最为善地，日月与星比别处，倍大而更明。
《胡敬斋集》：程朱说日月各不同，程子言日月乃阴阳气之盛处，运行不息，行到子上则光在子，行到午上则光在午，本无一定之形象。月亏盈之说，以为月近日则威损而气衰，故光亏月远。日则势盛而气盛，故光盈。朱子用先儒之言，以日月有一定之形影，如丸如拢乃阴阳之精。运行不息，日速月迟，是以或近或远。月受日光体魄常全，受光常满。本无死生亏盈，乃人见之则有正侧不同。正则见其光全，侧则见其光缺。日月近则人在下见其侧，远则人在中间见其正。会而正交，则月掩日而日蚀。望则正对，则日射月而月蚀。二说不同，朱子近是。以书之旁死魄哉生明论之，则程子亦有理。
《邵二泉集》：日行于天之内，故天舒于日，数也。月行于日之内，故日掩于月，亦数也。数徵于象，人得而推之，亦得而见之。然理行于气，人得而与焉，不得而见也。是故阴不能胜阳，其常也。故当食不食，于数为变，于理为常。阳不能胜阴，其变也。故当蚀不蚀，于数为常，于理为变。故曰十月之交，交言数也。又曰彼月而微，此日而微。微言气也。
《来瞿唐集》：或问：宋儒以月本无光，受日之光以为光，程子、邵子、朱子、张子皆如是说。而今独以为非受日光，何也。曰：此正未达造化大头脑而有此新巧之说也。盖天地既有此阴阳，就有往来、有生死、有盛衰、有寒暑、有长短、有常变，此必然之理数也。况月乃阴精，既属阴，则月之中有昏黑之状者，此定理也。有盈有亏者，亦定理也。孔子曰悬象著明，莫大乎日月。日自为日，月自为月，岂有月受日光之理哉。至若望日酉时，日月固相对矣。至于半夜，日在地之中，月在天之中。有许大山河，大地相隔，月岂能受日之光乎。譬如置一镜于桌上，置一镜于桌下，乃以桌上之光受桌下之光，虽三尺之童，亦不信也。朱子乃以地在天中不甚大，四边空有，时月在天中央，则光从四旁上受于月。盖朱子笃信之，过信沈存中之言尔。既然地不甚大，月在天中央，日在地中央。光从四旁上可以受于月，宜乎月之光，夜夜满矣。何以十七十八，月即缺哉。且月本有圆缺，圣人已先说矣。如曰天道亏盈而益谦，此圣人之言也。日中则昃，月盈则蚀。此圣人之言也。天秉阳垂日星，地秉阴窍于山川。和而后月生也。是以三五而盈，三五而缺。此圣人之言也。哉生明，既生魄，旁死魄。此圣人之言也。圣人明说生、说死、说盈、说缺，乃不信经而信沈存中之言，何哉。朱子又以经星纬星亦受日光，如说二星亦受日光，则当每月三十、初一、初二月缺将尽之。时星亦当缺，其光而不见矣，何以星常常如此明也。看来朱子说日蚀、并月受日光，皆信历家之言耳。
《偶谈》：阳而阴者日乎。故能独照而不能纳形。阴而阳者月乎。故能纳形而不能独照。
《丹铅总录》：甘氏曰：日一星，在房之西、氐之东。日者，阳精之宗也。为鸡二足，为乌三足。鸡在日中，而乌之精为星，以司太阳之行度。日生于东，故于是位焉。月一星，在昴毕间，故昴毕之间为天街，黄道之所经也。月者，阴精之宗也。为兔四足，为蟾蜍三足。兔在月中，而蟾蜍之精为星，以司大阴之行度。月生于西，故于是在焉。日精在氐房，月精在毕昴，自司其行度。而氐房昴毕，乃黄道之所经，不得而司之。
范育曰：日出于卯，卯之属为兔，而兔之宅，乃在月中。月出于酉，酉之属为鸡，而鸡之宅，乃在日中。是谓阴阳之精，互藏其宅。
刘禹锡《生公讲堂》诗：高坐寂寥尘漠漠，一方明月可中亭，山谷、须溪皆称其可字之妙。按佛祖统祖载，宋文帝大会沙门，亲御地筵。食至良久，众疑日过中，僧律不当食。帝曰：始可中耳。生公乃曰：白日丽天，天言可中，何得非中。遂举箸而食。禹锡用可中字本此，盖即以生公事咏生公堂，非杜撰也。彼言白日可中，变言明月可中，尤见其妙。
日月部外编
《山海经・大荒东经》：东海之外，大荒之中，有山名曰大言，日月所出。
大荒之中，有山名曰合虚，日月所出。
大荒之中，有山名曰明星，日月所出。
大荒之中，有山名曰鞠陵，于天东极离瞀，日月所出。名曰折丹，东方曰折来。风曰俊，处东极以出入风。大荒之中，有山名曰猗天，苏门，日月所生。
东荒之中，有山名曰壑明、俊疾，日月所出。
有女和月母之国，有人名曰g。北方曰g来之风曰，是处东极隅，以止日月。使无相间出没，司其短长。〈注〉：言g主察日月出入，不令得相间错，知景之短长。《大荒西经》：有国名曰淑士，有人名曰石夷。来风曰韦，处西北隅，以司日月之长短。〈注〉：言察晷度之节。大荒之中有方山者，上有青树名曰柜格之松，日月所出入也。
大荒之中，有山名曰丰沮，玉门，日月所入。
大荒之中，有龙山，日月所入。
大荒之中，有山名曰日月山，天枢也。吴天门，日月所入。
大荒之中，有山名曰鏖鏊，钜日月所入者。
大荒之中，有山名曰常阳之山，日月所入。
大荒之中，有山名曰大荒之山，日月所入。
《起世经》：日天宫殿正方如宅，遥看似圆。一面两分，皆天金。成一面一分天颇梨。成有五种，风吹转而行，一持、二住、三随顺转、四波罗呵迦、五将行。月天宫殿，纯以天银、天青、琉璃而相间错。二分天银，一分天青、琉璃。亦为五风，摄持而行。
《洞冥记》：黄安坐一神龟，广二尺，人问：子坐此龟几年矣。对曰：昔伏羲始造网罟，获此龟以授吾。吾坐龟背已平矣，此虫畏日月之光，二千岁即一出头。
《拾遗记》：帝尧登位，有巨查浮于西海。羽人栖息其上，群仙含露以漱日月之光。
瀛洲悬火精为日，刻黑玉为乌。以水精为月，青瑶为蟾兔。于地下为机，以测昏明，不亏弦望。《云笈七签》：黄气阳精，三道顺行。经曰：日，阳之精，德之长也。纵广二千三十里，金物水精晕于内，流光照于外。其中有城郭人民，七宝浴池，池生青、黄、赤、白莲花。人长二丈四尺，衣朱衣之服。其花同衰同盛。日行有五风，故制御日月星宿游行，皆风梵其纲。金门之上，日之通门也。金门之内有金精冶之池，在西关左之分。故立春之节，日更魄于金门之内，耀其光于金门之外，四十五日乃止。顺行之洞阳宫。洞阳宫，日之上馆也。立夏之日，止于洞阳宫，吐金冶之精，以灌于东井之中，沐浴于晨晖。收八素之气，归广寒之宫也。月晖之围，纵广二千九百里，白银、琉璃、水精映其内。城郭人民，与日宫同，有七宝浴池、八骞之林生乎内。人长一丈六尺，衣青色之衣，常以一日至十六日，采白银、琉璃于炎光之冶，故月度盈则光明。比十七日至二十九日，于骞林树下采三气之华，拂日月之光也。秋分之日，月宿东井之地，上广灵之堂。乃沐浴于东井之池，以日魂。明八朗之，芒受阳精。日晖吐黄气于玉池，诸天人悉采玉树之华，以拂日月之光。月以黄气灌天人之容，故秋分是天人会月之日也。
《老子・历藏中经》：日月者，天地之司徒司空也。日姓张，名表，字长史；月姓文，名申，字子光。
西王母夫人两乳者，万神之精气、阴阳之津跻病Ｗ笕橄掠腥眨右乳下有月。
西王母字偃昌，在目为日月，左目为日，右目为月。两目神六人，日月精也。
《裴君传》：太素真人教裴君二事，为真人之法曰：旦视日初出之时，临目闭气十息。因又咽日光十过当存，令日光霞使入口中，即而吞之，毕仍存。青帝君从日光中来，在我之左次存。赤帝君从日光中来，在我之右次存。白帝君从日光中来，在我之背次存。黑帝君从日光中来，在我之左手上次存。黄帝君从日光中来，在我之右手上。五帝都来，乃又存阳燧绛云之车驾。九龙从日光中来到我之前，仍与五君共载而奔日也。裴君止于空山之上，修行精思。一年之中，形象。二年之中，五帝俱乘日形，见在左右。三年之中，终日而言语笑乐。五年之中，五帝日君遂与裴君骖乘飞龙之车。东到日窟之天、东蒙长丘大桑之宫、八极之城。登明真之台，坐希琳之殿，授裴君以挥神之章、九有之符。食青精日炱，饮云碧元腴。于是与五帝日君日日而游，此所谓奔日之道也。日中亦有五帝，一曰日君。《太上隐书中篇》曰：子欲为真，当存日君，驾龙骖凤，乘天景云。东游希琳，遂入帝门。精思仍得，要道不烦，名上清灵。列位真官，乃执郁仪文。第二事为真人之法，日夕视月，临目闭气九息，因又咽月光九过当存。月光使入口中，即而吞之，毕仍存。青帝夫人从月光中来，在我之左次又存。赤帝夫人从月光中来，在我之右次又存。白帝夫人从月光中来，在我之背次又存。黑帝夫人从月光中来，在我左手上次又存。黄帝夫人从月光中来，在我右手上。五帝夫人都来，乃又存流铃飞云之车驾。十龙从月光中来到我之前，仍存五夫人共载而奔月也。裴君止于空山之上，修行精思。一年之中，姿容。二年之中，五夫人遂俱乘月形，见在左右。三年之中，并共笑乐言语。五年之中，五帝月夫人遂与裴君共乘飞龙之车，西到六岭之门、八络之丘、协晨之宫、八景之城。登七灵之台，坐太和之殿，授裴君流星夜光之章、十明之符。食黄琬、紫精之炱，饮月华云膏。于是与五夫人夕夕共游。此所谓奔月之道也。月中亦有五帝夫人。《外经》云：日君月夫人者，是少有也。《太上隐书中篇》曰：子欲升天，当存月夫人，驾十飞龙，乘我流铃。西到六岭，遂入帝堂。精思乃见，上朝天皇，乃执结U章。裴君白日精思，对日存日中五帝君。夜则精思对月，存月中五夫人。五年之中，日月精神并到，共乘飞龙，上游太元。
《珍珠船》：东华真人服日月之象。男服日象，女服月象，日夜不废。使人聪明，五藏生华。太虚真人曰：以月五日夜半，存日象在心中。日从口入，使照一心之内。

[book_title]乾象典第三十二卷
日部汇考
《易经》《说卦传》
离为火为日。
〈大全〉：节斋蔡氏曰：内暗外明者，火与日也。离，内阴外阳，故为火为日。
《礼记》《月令》
孟春之月，日在营室。
〈注〉：日月会于诹訾，而斗，建寅之辰也。〈陈注〉：营室在亥，诹訾之次。
仲春之月，日在奎。
〈陈注〉：奎在戌，降娄之次。
季春之月，日在胃。
〈陈注〉：胃在酉，大梁之次。
孟夏之月，日在毕。
〈陈注〉：毕在申，实沈之次。
仲夏之月，日在东井。
〈陈注〉：东井在未，鹑首之次。
季夏之月，日在柳。
〈陈注〉：柳在午，鹑火之次。
孟秋之月，日在翼。
〈陈注〉：翼在巳，鹑尾之次。
仲秋之月，日在角。
〈陈注〉：角在辰，寿星之次。
季秋之月，日在房。
〈陈注〉：房在卯，大火之次。
孟冬之月，日在尾。
〈陈注〉：尾在寅，析木之次。
仲冬之月，日在斗。
〈陈注〉：斗在丑，星纪之次。
季冬之月，日在婺。
〈陈注〉：女在子，元枵之次。
《尔雅》《释地》
觚竹、北户、西王母、日下，谓之四荒。
〈注〉：觚竹在北，北户在南，西王母在西，日下在东。〈疏〉：北户者，即日南郡是也。颜师古曰：言其在日之南。所谓北户，以向日者。日下者，谓日所出处其下之国也。
又
齐州以南，戴日，为丹穴。
〈疏〉戴，值也。言去中国以南、北户以北，值日之下，其处名丹穴。
又
东至日，所出为太平。西至日，所入为大蒙。
〈疏〉：即淮南子云：日出扶桑，入于蒙汜是也。
《书纬》《考灵曜》
仲春仲秋，日出于卯、入于酉。仲夏，日出于寅、入于戌。仲冬，日出于辰、入于申。日光照四十万六千里。
《淮南子》《天文训》
日出于D谷，浴于咸池，拂于扶桑，是谓晨明。登于扶
桑之上，爰始将行，是谓d明。至于曲阿，是谓旦明。临于曾泉，是谓蚤食。次于桑野，是谓晏食。臻于衡阳，是谓禺中。对于昆吾，是谓正中。靡于鸟次，是谓小还。至于悲谷，是谓晡时。回于女纪，是谓大还。经于虞渊，是谓高春。顿于连石，是谓下春。爰止羲和，爰息六螭，是谓悬车。薄于虞渊，是谓黄昏。沦于蒙谷，是谓定昏。日入崦嵫，经于细柳。入虞渊之汜，83于蒙谷之浦。日西垂，景在树端，谓之桑榆。行九州七舍，有五亿万七千三百九里。
《魏・张揖・广雅》《日》
日名曜灵，一名朱明，一名东君，一名大明，一名阳乌。初出为旭日，昕曰日，温曰煦日。在午曰亭午，在未曰i。日晚曰旰，日将落曰晡，又曰薄暮。日光曰景，日景曰晷，日气曰。日西落，光反照于东，谓之反景。在上曰反景，在下曰倒景。日初出曰朝暾，曰寅宾。日斜曰，日御曰羲和。
《吴・徐整长历》《日径》
众阳之精，上合为日。径千里，周围三千里。下于天，七千里。
《晋书》《天文志》
日为太阳之精，主生养恩德，人君之象也。
《刻漏经》《定太阳出没法》
正月出乙入庚方，二八出兔入鸡场。三七发甲入辛地，四六生寅入犬藏。五月生艮归乾上，仲冬出巽入坤方。惟有十与十二月，出辰入申仔细详。
《隋书》《天文志》
日循黄道东行，一日一夜行一度三百六十五日有奇而周天。行东陆谓之春行，南陆谓之夏行，西陆谓之秋行，北陆谓之冬行。以成阴阳寒暑之节。
《明・阳玛诺・天问略》《日天本动及日距赤道度分问答》
赤道则第十一重，宗动天之分中也。周天三百六十度，去南极九十度、去北极亦九十度，为赤道，所谓天之中。而其南北二极，天之极也。黄道则第四重，日天之分中也。周天三百六十度，南北亦各距九十度，为黄道，所谓日天之中也。日天本动自西而东，其南北二极，离宗动天赤道之极二十三度半。黄道以南以北，离赤道二十三度半，为冬、夏至。黄道以东以西，与赤道相交，为春、秋分。
黄赤道二分二至图
黄赤道二分二至图说
如右图，甲乙为赤道，宗动天之中。丙丁为赤道南北二极，己戊为黄道日天之中，庚辛为黄道南北二极。日天庚辛二极，离宗动天丙丁二极，各二十三度半。日天己戊黄道，离宗动天甲乙赤道二十三度半，而为冬、夏至。黄道、赤道相交于壬癸，而为春、秋分。宗动天自东而西，一日一周。因而带动其下十重诸天，亦自东而西，一日一周。日一日约行一度，一岁一周，故自戊冬至至壬春分，为九十度九十日。自壬春分至己夏至，自己夏至至癸秋分，自癸秋分至戊冬至，亦然。略论三百六十五日有奇，一周天也。宗动天自东而西，一日一周。即此周日之间，日之自西而东自行一度。人只见其自东而西，左旋而已。初不见其右行者，何也。以其外动之自东而西者甚疾，内动之自西而东者甚迟故也。然而因其近远天顶，可以C之。春分以后日过赤道北而上，秋分以后日过赤道南而下。其上其下非日有偏行，缘与宗动天不同极耳。试看上图庚辛为日天之极，若日轮在戊冬至以至壬春分渐上，以至己夏至亦上，过己夏至至癸秋分即下，至戊冬至亦下。上下由于本天之极，原离赤道之极二十三度半，故日轮居本天之中，亦离赤道南北二十三度半，而春秋分必相交。乃知气不参差，无以成化；时不寒暑，无以合序；物不错杂，无以生文。傥日天二极与宗动天同，则日动恒在赤道下，绝无距度，安得有东西运行之异，以行变化而称贞观贞明之体哉。
日轮正居日天之中，日天动而日轮亦动。日天运行之一周，如于宗动天画一道焉，所谓黄道也，终古如是。故日轮恒躔黄道一道，不出入于南北界，非如月五星之出入于十二度内也。其上下四时，各有定度，不稍前后也。黄道周天三百六十度，分为四分，每分九十度，为四象限。又一象限分六分，每分十五度，为一节气，共二十四节气。
日轮远近分寒暑图
日轮远近分寒暑图说
如右图，自冬至至春分，则周天象限也，分得九十度。每节气十五度，则六节气也。自春分至夏至，自夏至至秋分，自秋分至冬至亦然。日轮躔冬至初度，至九十度在赤道外，而最远于天顶，故自立冬至立春皆寒。而冬至在其九十度之中，故其寒尤甚。自立春至立夏，因日渐近赤道，而稍近于天顶，故其时暖于冬至，凉于夏至。正交赤道，谓春分也。自立夏至立秋，因日在赤道上，而夏至则最近于天顶，故其时甚热。自立秋至立冬，日渐下而离天顶，其时稍冷于夏至，甚暖于春分。亦交赤道，所谓秋分也。夫春、秋分皆躔二道之交，其离天顶同，则其成寒暑宜亦同。缘春日阴气塞满大地，日光虽照难成温热；秋日阳气焦灼，无所不暴，日轮虽下难成寒气；故春秋二季，日离天顶并同而寒暑不同也。
日自春分至夏至行九十度，为六节气。自夏至至秋分亦然。四象限虽各行九十度，而其距赤道之纬度则非九十度，游移不出二十三度半也。故九十度为黄道，自东而西之度数。而二十三度半为黄道，距赤道南北之度数也。盖春、秋分日，日躔二道之交。过春分，日离赤道向夏至而渐远赤道。过此，则又渐近赤道矣。自秋分至冬至，自冬至至春分亦然。
二十四气日轮距赤道远近图
二十四气日轮距赤道远近图说
如右图，甲乙为赤道，丙丁为冬夏二至，距赤道二十三度半。假如日轮在春分，则于赤道无距度。自春分至清明，则日行十五度。而其距度非十五度，乃六度十九分也。自立夏至小满，此十五日之间，其远非六度而为四度也。自芒种至夏至，亦非四度而为一度弱也。故近交差多，近至差少，而其差非同也。欲知每节气及每日，日躔黄道距赤道几何度分，依上图可得焉。假如清明初日，日距赤道度分上是清明初度，下是白露初度。两界相对，次用一线或界尺隐取两界，循直线视所当丙丁线，度分得六度。因知清明、白露初日，日距赤道六度也。又清明五日、处暑十日，其离甲乙赤道亦同。故捡取清明五度、处暑十度为两界，次依法视于丙丁得七度强，即其距度也。馀仿此。
《日蚀问答》
问日蚀所以，曰：日蚀非日失其光，乃月掩其光也。月之天在日天之下，朔时月轮正过日轮之下，南北同经，东西同纬，故掩其光，若有失之耳。
月正当日下见食图
月正当日下见食图说
如右图，甲为日，乙为月，丙为人居地面。月轮隔在其中，使日光不能照地面，而人目不能见日轮也。因知日食非各处共有之，或一处见食别处见光，或一处全食别处半食，皆目随地异也。闻贵国先时一年日食，司天言当几分，草泽言当几分，后卒如草泽言。说者以为算法疏密使然，实不尔也。
月不正当日下不尽见食图
月不正当日下不尽见食图说
如右图，丙地面、乙月轮、甲日轮。居丁者正见月于日，故见全食。居戊者斜见月于日，故见半日食。居己者不见月于日，故全不见食。如欲得日食时刻最准，先须得七政经纬度及正斜视法。不然，即交食分数测验躔度，悉不可算，悉不可定。故吾国历家穷究此理，以为历准，别有备论。今特略言食理也。试观居房内者，房中有烛以照四方。若于东方有掩光者，必坐东者不见其光，而坐南北西方者得光也。各方如是。如灭其光，则居诸方内者，四方见烛无光矣。与食同理也。若月食则所食全缺分秒，万人万目共作是观，别无同异，与日不同。
问：日蚀由于月掩其光，凡每朔时日月同度，又正过其下，宜皆得食。今不尽然，何也。曰：日躔惟一黄道，终古无出其外也。月于黄道有时在南在北，故月道半出黄道北，半出黄道南，而为南北二交。吾国所谓龙头、龙尾是也。朔时若月在二交之外，或南或北，与日非经纬同度，不能掩日光也。南北为经，东西为纬。凡是朔日，经度必同。如更同纬度，适在二交之上，乃能掩其光而食耳。
日月同经度不同纬度不食图
日月同经度不同纬度不食图说
如右图，月道交黄道于龙头、龙尾，甲为月道，在黄道南，丙在北。试使月朔时在龙头，则经纬同度，月正过日轮之下，掩其光而食焉。如朔时月在甲黄道之南，日乃在乙黄道之上，而纬不同度，则日在北月在南矣，故不食也。
问：日食若因月天在日天之下，则水星、金星天亦在日天之下，而不见掩其光。月天在金水二星之下，月亦宜掩其光，而金水有食如日矣。今其食不显，何也。曰：水星、金星虽正过日轮之下，而有与日同度时；然金星大于水星，而日大于金星一百倍；二星之体，比日体甚小，岂能掩其光而使人不见日也。吾国历家遇金水二星与日同度，恒见日轮中有黑点，以星体不能全掩日体故也。月轮正过二星之下，亦宜掩其星光，使人不见。今不显其食如日者，非月不能掩之，乃二星之光甚微其体甚小，故不明显也。
问：天地浑仪说曰：地球大于金星三十六倍又二十七分之一，大于月轮三十八倍又三分之一。是金星大于月轮也。夫月轮能掩日光，则金星更大，亦何不掩日光乎。曰：凡物以形相掩，非惟论其大小，又当计其远近。盖人目视物之时，自目至物之体，射两直线为直角形。故愈近于目，其物虽小而径愈大，愈远于目，其物虽大而径愈小。
金星在月上不掩日光图
金星在月上不掩日光图说
如右图，甲为人目，庚为物体。甲乙、甲己为人目所射两直线，则径愈近愈小，愈远愈大。故戊大于丁，而丁大于丙也。试以人手隔目，手愈近于目则愈掩物体矣。是故金星虽大于月，乃在月天之上，去人目甚远，故不能掩日光也。月虽小于金星，乃在金星天之下，去人目最近，故能掩日光也。此其理也。
问：日大于月固矣。日轮较地球，不知其大有几。曰：吾国历家著明此理，有论甚广。测七政高下及大小之度分，有器甚准。日大于地一百六十五倍又八分之三。欲徵之，宜知圆光照圆体之影也。圆光若照圆体同大，其影广恒等而无穷。若照圆体更大，其影渐大而亦无穷。若照圆体更小，其影渐小而有尽。
日轮大于地光影渐小图
日轮大于地光影渐小图说
试观右图，甲为圆光，乙为圆体，丙为体影。第一图甲圆与乙圆体相等，丙影亦等无穷尽矣。第二图甲圆光大于乙圆体，丙影渐小而有尽矣。第三图甲圆光小于乙圆体，丙影渐宽大而亦无穷矣。太阳照地之时，地影非恒等，亦非渐大。譬之物影，其为渐小而有尽。如第二图也，则以日轮圆光大于地形也，地之影渐锐而小至有尽焉，甚明也。凡星月无光借日之光，太阳照及其体，则光生焉，不然则否。傥日与地等，地或更大焉，则其影为无穷之影，宜射荫直过诸星之天，必见诸星有食焉者矣。今惟地体甚小，锐影有尽，不到诸星之天。故日光无碍，照及木、火、土以及列宿诸天。而诸星恒明，光无朦也。其地影之尽，可过第一第二重天至第三重天，而不及第四重天。所以月因地影得食，而诸星不食也。地球一周三百六十度，每度二百五十里。日天一周亦三百六十度，其每一度有数万馀里焉。吾国历家有器，量得日天之度每半度为日一全径。因知其圆形，亦得数万馀里，而非地形可比。譬如山高二十馀里，上有人焉。居下者视之，如小鸟也。日天之高，自地面至太阳中心，相隔一千六百万馀里。今视日轮如小车轮，犹之二十里高山视人如鸟矣。
问：太阳早晚出入时近于地平见大，午时近于天顶见小，何也。曰：地球悬于空际居中无著，其四际离天诸方同一无近远也。以理论之，其在东西出入方也，太阳离地凡一千六百万馀里矣。而人立地面，或自东视西，或自西视东，半径几一万五千里焉。以一千六百万馀里，又加以一万五千里，人之视日宜小也。日在午方，从下视上止一千六百万馀里，人之视日宜大也。今宜小而反大，宜大而反小者，此非由于地之远近也，湿气使然也。盖夜中水气恒上腾，气行空中悉成湿性，湿以太阳自下而上，映带而来晃漾焉，蓬勃焉。人望之，以为如是其大耳。若太阳当空，浮翳尽扫无所映隔，真体明净，较之旦暮为小。凡月与诸星见于地平，必有湿气障隔尔，时所见亦必大于午时。试观水中所见，或石或木，必大于水外者，皆湿性之势也。
问：人在地面视东视西者，半径各得一万五千里，岂以人之所立，恰在地中乎。曰：地是圆体，人之所立无论远近中边，从其所立分之，各得一半。
《昼夜时刻随北极出地各有长短问答》
问：昼夜长短不一，时刻亦异，何也。曰：昼夜长短，由于太阳及南北极出入地平也。北极出地即夏至，昼长夜短。冬至昼短夜长，南极出地。反是其时势异也，为此夏至，为彼冬至，故昼短夜长。为此冬至，为彼夏至，故昼长夜短。南北二极与地平，则其地昼夜恒平。故昼夜长短，由于太阳及极出入地也。南北为纬度，东西为经度，各一周三百六十度。人在地面，凡居经度一带之内者，其昼夜长短恒同，其日出入及昼夜时刻则异。盖经度之自东而西者，人之所居，或东或西虽各不同；而纬度之三十度者皆为三十度，四十度者皆为四十度也，此同纬度者也。若纬度之异者，自赤道以至极下，其昼夜长短各异矣。
人居地四围各以天顶日轮为时早晚图
人居地四围各以天顶日轮为时早晚图说
如右图，地为圆体，悬于空际。上下四旁，皆有人居。四方之人，各以所居子午线为午时。太阳在东方，甲居东方者为午时，日轮在其天顶故也。乙居西方者，即为卯时，日轮至天顶须三时故也。丙亦居西方者，即为子时，以日轮至天顶须六时故也。诸地相去，自东而西莫不皆然。地球自南而北，三百六十度一周，每一度二百五十里。日轮每刻平行天度三度四十五分。如两地相去九百三十七里半，则相隔为一刻；相去七千五百里，则相隔为一时。因知居东方者，若得午时。自此逐渐往西，即为巳、为辰、为卯、为寅、为丑、为子，天下自东而西，时刻各异，各以日轮到本处子午线为午正。初刻昼夜长短恒同者，盖以北极出地多寡定为时刻多少。所以自东而西一带，但经度相同地方，其离北极皆同，则昼夜长短亦同。
《罗雅谷・日躔历指》《春秋雨分时太阳之本度》
历法家古来有公论二端，其一曰：凡动而有怯者三。一、自上而下如土石等重物，以地心为界〈为界者，欲至地心而止〉。二、自下而上，如气火等轻物，以月天为界。此二动自行必成直线，名为直动。三、循环行一周至元界，如天行一周成全圈，名为周动也。三者而外，皆名无法之动。
其二曰：凡天体及七政恒星等必平行，不平行则推步之术无从可立、无从可用矣。然而人目所见各有迟疾，顺逆时时迁革，百千万年无一平行者，又何也。历家因此推求，悟有不同心之圈，及诸小轮等，虽有彼此前后，多互异之说。总之欲得其不平行之故，而又不失其平行之恒，理不得不然耳。
太阳之公动，其理不一，如属宗动天而定昼夜之时之类。今略论其本行，曰：太阳既为周动，又必平行，则人目所见经历岁月日时，悉宜平等。则从天正春分至秋分，又从秋分至春分，平分一岁。其日亦宜平等，乃从春分昼夜平至秋分，历一百八十六日有奇而平。从秋分昼夜平至者分，历一百七十八日有奇而平，所差八日有奇，安得谓之平行。又人目所见太阳之体，冬至则大，夏至则小。见大去人必近，见小去人必远。又冬至月食小于夏至之食。盖大光之体愈远，其景愈长愈大，月过地景之时愈多。故知时多者景大，景大则光体必远。既两有冬夏远近，又安得谓之周动。且渐迟渐速，渐大渐小，非骤然迁变，即又日日刻刻皆非平行也。今欲明迟速之故，而又不失其平行；欲明大小之故，而又不失其周动；将何说以处于此。
太阳本行图
太阳本行图说
如图，甲为地心，乙、丙、丁为宗动天，庚、己、辛、戊为日轮本天，庚、辛为春、秋两分，戊、己为冬、夏两至。若两圈为同心者，即庚、戊、辛半周，辛、己、庚半周所得圈分必等。今不等，必缘不同心故。人目不在太阳本天之心壬，而在宗动天之心甲，则日行本轮天恒平行。而人目所见者庚、戊、辛所经之日，多于辛、己、庚，所以冬缩而夏赢也。日在戊去甲远，在己去甲近，故冬大而夏小也。
《邓玉函・测天约说》《太阳篇从本体论》
论太阳之形象，本是圆体○，圆有面有体，太阳之为圆而举目即是，不待言矣。其为圆体，何从知之。曰：凡物未有有面无体者，太阳之为物大矣，知其必有体也。凡自然生者，初生者无物不圆，太阳之生亦本自然，曾无雕琢。初生则然，会无迁变。又诸体中圆为最尊，以太阳较天下有形之物，亦是最尊，知其必为圆体也。
论太阳之大○，欲知物大，先知其径。径有二：一为视径，视径者人目所视也。旧云太阳之径一度，近来测验，实止半度。
太阳之大视径半度图
太阳之大视径半度图说
如上图，甲乙、乙丁、丁戊为宗动天内规面之三度。入从辛视太阳之己庚径于天度，仅得丙丁，不满乙丁之一度。约如乙丙者七百二十，则满黄道周。故知视径为半度也。
一、为本径，欲知本径，先论其去地之远。太阳去地有时近有时远，折取中数，则以地全径为度。
里数太多难计，故以地径之里数为其尺度也。地之周约九万里，其全径约三万里。
二、十四其地径。自乘之得五百七十六，是太阳去地之中数也。
其比例云地之径与太阳去地之半径，若一与五百七十六也。
既知其视径，又得其去地之远，因以割圆术求其本径。得太阳之容，大于地之容一百馀倍也。
论太阳之光，○日为大光，六合之内无微不照，有不透明之物隔之则生影。地在天中，体小于日，故影渐远渐杀，以至于尽。其影之长，不至太阳之冲。
论太阳之光图
论太阳之光图说
如右图，甲乙为日，丙丁为地，其景至戊而止，不至己。太阳面上有黑子或一或二，或三四而止。或大或小，恒于太阳东西径上行，其道止一线。行十四日而尽，前者尽则后者继之。其大者能减太阳之光，先时或疑为金水二星，考其躔度则又不合。近有望远镜，乃知其体不与日体为一，又不若云霞之去日极远，特在其面而不审为何物。
《从运动论》
太阳之动有二，其一与黄赤道比论，其一与地平比论。
与黄赤道比论○如从冬至一点起算行，天一日一周。明日不在冬至，即此一圈作螺旋一周，次日复然。迄夏至，点行一百八十馀周，而通作一螺旋线也。第冬至线与次日一周线，相离甚近，以次渐远。迄春分而甚远，过此渐近。迄夏至而甚近，过此又渐远。如是循环无穷耳。
又冬至初日之线，其螺圈甚小，次日渐大，至春分甚大。过此渐小，迄夏至而甚小。如是小大循环者，何也。为纬圈中，冬、夏至皆小圈，赤道为大圈故也。从冬至迄夏至，此为成岁之半矣。若从夏至迄冬至，亦作螺旋行，每日一周百八十馀日，通作一螺旋线。但此线非复前线，而别作一线，每日与前线作一交耳。此为成岁之全也。
太阳一岁运动作二十四螺旋圈图
太阳一岁运动作二十四螺旋圈图说
如图，作螺旋圈不能为三百六十，作二十四以明其意。已上所说螺旋线，是太阳之体，理实作如是运动，无可疑者。但螺旋则无法之线也，以此测候，亦复无法可立。故天官家别用他术，如下文：
测候之术○，如用春分起算，初日从初点循赤道行，迄一周是为一日。明日即不在赤道，而在其第二圈。又不直距于初点，而东西相去为黄道之一长度。其南北距度，即不及一度也。此一周，即为赤道之一距等圈矣。太阳恒在黄道下行，故无黄道之广度。至第三日复作第三距等圈，与次日同。凡九十日，行黄道九十度，即于赤道旁作九十距等圈。其第九十则夏至圈，夏至圈去春分圈止二十三度半。故太阳之行，亦如是而止。此九十距等线，以当全螺线之半也。用此术则从夏至迄秋分，亦有九十距等线，其线即春夏距等之原线矣。
至秋分即复行赤道，一日无距度距圈，与前春分日所行同线相对。其两对处，则有极分交圈，以为之限也。自春迄秋二分之间，行一百八十度。黄道长度与赤道之距度，其数皆等。从秋分而后，每日作一距等圈。其第九十，则冬至圈也。凡诸距度圈，皆交于黄道。独二至之两圈，切于黄道，为其行至是尽矣。其两尽处，则极至交圈为之限也。秋分迄冬至，亦二十三度半，与其迄夏至等。故其间距等圈，与其迄夏至之距等圈亦等。从冬至以后，亦依前所行距等原线，以迄春分而岁成矣。
太阳之行恒在黄道下，无广度，亦恒在两至之内。故两至之内，皆为太阳所行之道。而太阳每日行一度弱，故两至间之距等圈，凡一百八十二有奇，每一圈岁两经焉。如此术，即分太阳所行为二路。其一分计每日所行，各行于赤道似圈，皆在两赤道极之间。其二总计每岁所行，皆行于黄道，在两黄道极之间。其一日一周，于黄道为一长度，于赤道上不及一上度。此一上度弱者，名为黄道一日之升度。黄道之升度，每宫与赤道不等，故每日黄道之升度一一不等。
《螺旋合术与黄赤分术比论》
论合术则自东而西，每日不及一度，故云日迟。论分术则自西而东，每日循黄道行一度，故云日疾。其实一也。但螺旋于理甚合，而无法可推。分术则分数易明，其间即有参差，不能及一微一纤，非仪象可测。故历家专用分术〈加减法也〉，以便推步。
《与地平比论》
太阳至地平上，为出为明。从东而西没于地平下，为入为晦。
论正球春分日，太阳出于东方行赤道。赤道即东西圈渐升至顶极，即至南北圈为极高之弧。此地平以上之半昼分也，亦谓之东半昼弧。午正后渐降至地平，谓之西半昼弧。东西合则为全弧，行尽全弧为一昼。
其一日之中地平上，凡有表即得影。日出则为无穷之西影，渐短至顶，仅得一点。
或云：是为无影，安得一点。不知无表即无影，若令表离于地平，即有与表等大之影。
午正后，影渐长，至地平复为无穷之东影。日既入地平下，则有朦胧分〈一名昏度，一名黄昏〉。行地平之低度十八，后此为夜。
低度者，非黄道赤道之度，乃地平之纬度也。在下，故名低度，在上名高度。
太阳与地平比论第一图
太阳与地平比论第一图说
如上图，甲乙为赤道，即东西圈。丙、甲、丁为南北圈，甲高九十度，满一象限。己戊为表日出，辛表端影，在庚至壬，影在癸。至庚，则在辛也。至甲，止一点。丙丁即地平低度十八，至于丑而止。
日至于南北圈下为半夜，迨近地平下十八低度，复为朦胧分。
一名晨度，一名昧旦，一名黎明，一名昧爽。
凡黎明将尽日将出，地平上有云则为朝霞。黄昏之始，日初入，地平上有云则为晚霞。所以赤色者为日光返照，如火出烟本是黑色，与火并见即黑，见烟不见火即为红烟矣。
问：日出入则大，日中则小，何故。曰：地居天中，日周其外。因于太阳如受燔炙，恒出热气，是名清蒙之气。此气之厚，去地不能甚远。日出入时，人目衡视，积气甚多，如物在水中，其体大于本体。故出入时，日形似大，非果大也。至日中时，以垂线照地。人直视之，积气甚少，日不受蒙则似小矣。若出入时，或深紫或微红，或似长圆，亦皆是气之厚薄、疏密所为也。
其春分夫日，太阳离赤道即不出于东西圈之初度，而在其稍北之阔度。
即地平之经度。不言广者，以别于黄道纬度也。
其相去也，与其日之距度等。
为正球，则赤道与地平为直角故也。欹球则否。
太阳既稍北，则其表影亦稍南，其昼分与初日等，其南北圈下之极高弧，则稍减于九十度。又次日则阔度愈大，极高弧愈小。以迄夏至，其阔为二十三度有奇，其高弧为六十三度有奇。从赤道南迄冬至，亦如之。其方之昼与夜恒等，何者。赤道与地平为直角，即一切经纬圈，其隐见恒相半故。
太阳与地平比论第二图
太阳与地平比论第二图说
如上图，甲乙为赤道，即东西圈。春分日，日从此道行。次日以后，渐向丁戊行，甲至丁、乙至戊，各二十三度有奇。庚至丁，其高弧六十六度有奇。
论欹球一岁中，独春秋分两日得昼夜平，何者。是其日太阳在赤道下，赤道与地平皆大圈，交而相分，即所分之圈分相等。若赤道距等圈大小不等，以地平分之，其圈分上下皆不等。
太阳与地平比论第三图
太阳与地平比论第三图说
如上图，甲乙为南北极，丙丁为赤道，丑寅为地平。春、秋分，两日，日在戊为黄、赤道之交，则地平上下圈分等。过春分，日渐北。如至辛壬距等圈，则丑寅地平分昼夜于子。过秋分，日渐南。如至己庚距等圈，则地平分昼夜于癸，上下皆不等。又一岁之中，凡两昼之距两至等，则其昼分之长短亦等。凡两昼之距两分等，即一在赤道南，一在赤道北，其距度等。而此日之昼，与彼日之夜等。
凡球愈欹极愈高，即高至〈不日冬、夏至而日，高至通南北言之〉之日愈长。凡正球之南北阔度等，欹球则否。
凡正球之二至，日中时其高下恒相等，欹球则否。日中时，其二至一甚高一甚低。
论平球，则以半年为一昼，以半年为一夜，何者。北极与顶极合，即赤道与地平亦合。故九十距等圈，从赤道迄一至，皆在地平上。其在下，亦如之也。其表恒作无穷及最长影，不作短影。每日为一周，亦作十二时，或二十四。但百八十周，恒在昼耳。
《论朦胧》〈早为晨分暮为昏分或井曰晨昏或省曰朦曰朦影朦度〉
太阳在二点，二点之距一至等，其朦亦等，何者。去至等则同在一距等圈上故。
若二点之距一分等，其朦不等。孰大孰小。近于上极者则大，远则小。
北极出地处，则北六宫之朦大于南六宫。南极出地处，反是。
北极出地处，太阳在北六宫，愈近夏至朦愈大，迄夏至极大，过夏至渐小。南方近冬至愈大，迄冬至则极大，过冬至渐小。北极出地处，迄冬至不极小。极小者，在赤道冬至之间。南方迄夏至不极小。极小者，在赤道夏至之间。
太阳在北六宫，愈北，朦愈大。
平球之处，其太阳入地低度不过二十三，去朦度之十八未远也。故其晨昏最长，一年之中明多于晦，几乎不夜。
正球上两点在赤道南北，其距赤道等，其朦亦等。其距赤道不等，其朦亦不等。愈大愈远赤道者愈大，故二至之朦甚大，二分之朦甚小。
问：欹球北极出地处之朦，夏至极大而冬至不极小。极小者，在赤道冬至之间。然则安在。曰：此在秋分之后，特随地不同。皆在分后至前，不在其日也。如北极出地四十度，春分则六刻三十三分，夏至八刻六十分，秋分六刻三十三分，冬至则七刻。最小者六刻二十六分有奇，在寒露之中，候五日也。
《汤若望・新法历引》《日轨》
太阳之行黄道也，论其积岁平分之数。新法以天度计为五十九分八秒有奇，所谓平行度分是也。然平行齐，而实行则周，非齐矣，冬盈而夏缩矣。所以然者，盖缘黄道圈与日轮天不同心，而黄道之心即地球心，是日轮天与地球不同心也。心既不同，则日行距地近远不等距。近即行疾，疾则所行之度过于平行而为盈。每冬月一日，计行一度一分有奇，以较平行盈二分矣。距远即行迟，迟则所行之度不及平行而为缩。每夏月一日，计行五十七分有奇，以较平行则缩二分矣。盈缩相差若此，岂可谓之齐乎。终岁之间，但逢最高限、最卑限二日平，实二行度数惟一。此外两行之较，日日不等。新法因其或过或不及也，故有加分减分，谓之加减差。盖以有恒率之平行为根，而以加减差定之，然后差而不差，非齐而齐矣。至论太阳之入某宫次，以分节气也，亦有平实二算。盖算平行十五日二十一刻有奇，为一节气，乃一岁二十四平分之一耳。若用躔度之日以算，则冬夏不齐。冬一节气为十四日八十四刻有奇，夏一节气为十五日七十二刻有奇。总由夏迟冬疾，故其差如此，皆非旧历之所解也。
太阳天距地极远之点，谓之最高极，近之点谓之最高冲〈亦名最卑〉。此二点者，乃盈缩二行之界。古法于冬夏二至，谓其恒在一点，其实非也。按古今诸测皆各不齐，古测最高在夏至前数度，今则在后六度矣。以此推知一年之内，太阳自行四十五秒也。
《测食》《日食在朔月体掩之》
问：月在日前，能掩日光。金、水二星亦在日前，又皆实体，且水星虽小而金星则大于月，何独以食属月乎。曰：二星于人甚远，不能掩日百分之一二。而日光渐盛，即亏百分之一二，人亦不觉。且二星去日甚近，去地甚远。所出锐角之影，亦甚短，决不能及地面。若夫月体虽不及太白之大，然去地近去日远，一指足蔽泰山，又何疑乎。由此言之，求一实体之能全掩日，又从西而东过之甚疾，唯月为能。盖月之右旋，比诸天更速，且必至合朔方食。则日食于月，决然之理也。
《历象图说》日蚀三差图
日蚀三差图说
一南北差，能变纬度，而使蚀分有多少。一东西差，能变经度，而使加时有早晚。皆以高卑差为本，即地半径视差也。三差共成一勾股形高卑差，其弦南北差，其股东西差。其勾云：如地心指实高于月而地，而视高在癸，则月癸即高卑差，此差以天顶为宗。月距黄道丑为实纬度，因高卑差而视纬变为丑壬，则月壬，即南北差。此差以黄道极为宗。从黄道极定实经度，于丑而至壬。因高卑差而视经变而至癸，则壬癸为东西差，即黄道上弧度也。推三差以差角为本，如月下至地平为高度，而以月距天顶〈高度之馀〉与月距黄道极为两腰，而天顶距黄道极为对角之底。所得之差角，与壬月癸角为交角，其度等。以差角之正线取东西差，以差角之馀线取南北差，而差角之馀角名高度。交分则以月距天顶与月距中限为两腰，而中限高度为对角之底，所得之角即差角之馀。故取南北东西差，与差角相反。推差角，又以极至交圈，交于子午圈之角为本。如月距天顶，又距黄道极，则先有北极之交角。以北极距天顶，与北极距黄道极为两腰，而黄道极距天顶为对角之底，即有午位黄道之交角。以月午位与午位黄道距天顶为两腰，而月距天顶为对角之底，得此极交分。而后可求差角，得差角而后可求三差。用加减交食之分秒时刻，乃与所推所测之地人目所见相合。故谓之视会，此古来历术未发之奥义也。
《历象图说旧本》九服见蚀图
九服见蚀图说
月魄掩日，而日为之蚀。故正当月魄之下，即见蚀。既地平经纬渐差，所见蚀分多寡遂异。盖由日高月下，地偏则所见非经纬相合之一线，渐视两体空际，而所掩渐觉其少。故日蚀之分，随方不同，非如月蚀普天同视也○。黄钟历议云：旧云月行内道，在黄道之北蚀多。有验月行外道，在黄道之南虽遇正交，无由掩映，蚀多不验。又云：天之交限虽系内道，若在人之交限之外类同，外道日亦不食。此说似而未尽。假如夏至前后，日食于寅、卯、酉、戌之间；人向东北、西北而视之，则外道食分反多于内道矣。按内、外道即阴阳历也。月行阴历为内道，则有北纬。行阳历为外道，则有南纬。古法日食求差，以赤道午线为中，则日食距中之度或大于象限。故授时历东西南北差有反减法。黄钟历议之说，盖出于此。今法以黄平限为中，可无此疑。何则日食三差，并以高下差为根〈详见后条〉。黄平限恒居天顶之南，而人居其北，北高南下。故能以北纬变南纬，无南纬变北之理，冬夏一也。惟地近交，广极出地在二十三度以下，黄平限有时在天顶之北，则其时南纬可以变北耳〈南纬变北则外道食。分反多，恒此时为然〉。
日食三差图二
日食三差图三日食三差图说日食三差图三日食三差图三
日食三差图说日食三差图说
推步日蚀，为历法至要而至难。即立法精微，布算巧密，而所推与所测往往不符。盖有东西差能变经度，而交蚀之时刻遂有早晚。南北差能变纬度，而交蚀之分秒遂有浅深。此两差以高卑差为本。凡自地心指其实度之高，及自地面观之，必在实度之下。其差降高为卑，而象句股之有弦。然后东西差与黄道平行而为之句，从黄极出经线遇句弦，以限南北差而为之股。极南则弦与股合，而无东西差。极东、极西则弦与句合，而无南北差也○。地心地面之说，古未有也。新法谓地体正圆，而正居大圆之中，则地心即天心也。凡历家测验，自地平圈起初度，升至九十度而为天顶者，皆正与地心相应。而人所居则在地面，穹窿而踞地心之上，徒以体圆势顺，目所环观得睹大舆之半，因以谓之地平。若用以直天度，则惟恒星天距地绝远，视地甚小，可无推心面之差。若日天则居七政之中，月天则距地最近去日犹远，是以心面之间，高下生焉。高下之间，南北东西异焉。盖有推得地心日食，而地面不食者；亦有地心未应食，而地面旁视反见食者。于是东西之差，则有时刻之早晚。南北之差，则有分数之浅深。人但知里差之法，为加时分秒之由。不知同一分域，而地心地面原有两差，为差之根也○。地心之所见惟一，而地面之所见随处不同。故日食三差生于地圆，而九服见蚀生于三差也。〈假令人居地心，则东西南北之差无从可立，而万形一视矣。故三差皆地面所生，而遂有九服之各异〉。北齐张子信谓日食有入气差，至唐长庆中宣明历遂有刻气时三差之怯。历代因之，郭守敬正其名曰东西差、南北差。今则以地圆之理，著其所以然者。

[book_title]乾象典第三十三卷
日部总论
《王充・论衡》《说日篇》
儒者曰：日朝见出，阴中暮不见。入阴中，阴气晦冥，故没不见。如实论之，不出入阴中。何以效之。夫夜，阴也，气亦晦冥，或夜举火者，光不灭焉。夜之阴，北方之阴也。朝出日，入所举之火也。火夜举光不灭，日暮入独不见，非气验也。夫观冬日之出入，朝出东南，暮入西南。东南西南，非阴何故谓之出入阴中。且夫星小犹见，日大反灭。世儒之论竟虚妄也。儒者曰：冬日短，夏日长。亦复以阴阳夏时阳气多，阴气少，阳气光明与日同耀，故日出辄无障蔽。冬阴气晦冥，掩日之光，日虽出犹隐不见。故冬日日短，阴多阳少，与夏相反。如实论之，日之长短不以阴阳。何以验之。复以北方之星，北方之阴，日之阴也。北方之阴，不蔽星光。冬日之阴，何故犹灭日明。由此言之，以阴阳说者，失其实矣。实者夏时日在东井，冬时日在牵牛。牵牛去极远，故日道短。东井近极，故日道长。夏北至东井，冬南至牵牛，故冬夏节极，皆谓之至。春秋未至，故谓之分。或曰：夏时阳气盛，阳气在南方，故天举而高。冬时阳气衰，天抑而下，高则日道多，故日长。下则日道少，故日短也。日阳气盛天，南方举而日道长。月亦当复长案，夏日长之时，日出东北而月出东南。冬日短之时，日出东南月出东北。如夏时天举南方，日月当俱出东北。冬时天复下，日月亦当俱出东南。由此言之，夏时天不举南方，冬时天不抑下也。然则夏日之长也，其所出之星在北方也。冬日之短也，其所出之星在南方也。问曰：当夏五月，日长之时在东井。东井近极，故日道长。今案察五月之时，日出于寅入于戌，日道长去人远，何以得见其出于寅入于戌乎。日东井之时，去人极近。夫东井近极，若极旋转，人常见之矣。使东井在极旁侧，得无夜常为昼乎。日昼行十六分，人常见之，不复出入焉。儒者或曰：日月有九道，故曰日行有近远，昼夜有长短也。夫复五月之时，昼十一分，夜五分。六月昼十分，夜六分。从六月往至十一月，月减一分，此则日行月从一分道也。岁日行天十六道也，岂徒九道。或曰：天高南方下，北方日出高。故见入下，故不见天之居，若倚盖矣。故极在人之北，是其效也极其天下之中。今在人北，其若倚盖明矣。日明既以倚盖，喻当若盖之形也。极星在上之北，若盖之葆矣。其下之南有若盖之茎者，正何所乎。夫取盖倚于地，不能运立而树之，然后能转。今天运转其北际，不著地者，触碍何以能行。由此言之，天不若倚盖之状，日之出入不随天高下明矣。或曰：天北际下地中，日随天而入地。地密障隐，故人不见。然天地夫妇也，合为一体。天在地中，地与天合。天地井气，故能生物。北方阴也，合体并气，故居北方，天运行于地中乎。不则，北方之地低下，而不平也。如审运行地中，凿地一丈，转见水源。天行地中，出入水中乎。如北方低下不平，是则九川北注，不得盈满也。实者天不在地中，日亦不随天隐。天平正与地无异然。而日出上，日入下者，随天转运，视天若覆盆之状。故视日上下，然似若出入地中矣。然则日之出近也，其人远不复见，故谓之入运。见于东方近，故谓之出。何以验之，系明月之珠，于车盖之鳌Ｗ而旋之，明月之珠旋邪，人望不过十里。天地合矣，远非合也。今视日入，非入也。亦远也。当日入西方之时，其下民亦将谓之日中。从日入之下，东望今之天下，或时亦天地合。如是方天下在南方也。故日出于东方，入于北方之地。日出北方，入于南方。各于近者为出，远者为入。实者不入远矣。临大泽之滨，望四边之际，与天属其实不属远若属矣。日以远为入，泽以远为属，其实一也。泽际有陆人，望而不见陆。在察之，若望日亦在视之，若入皆远之故也。太山之高，参天入云，去之百里，不见士椤７蛉グ倮锊患太山，况日去人以万里数乎。太山之验，则既明矣。试使一人把大炬火，夜行于道。平易无险，去人不一里，火光灭矣。非灭也，远也。今日西转不复，见者非入也。问曰：天平正与地无异。今仰观天，观日月之行，天高南方下北方，何也。曰：方今天下在东南之上，视天若高日月。道在人之南，今天下在日月道下，故观日月之行，若高南下北也。何以验之，即天高南方之星，亦当高。今视南方之星低下，天复低南方乎。夫视天之居，近者则高，远则下焉。极北方之民，以为高南方为下。极东极西，亦如此焉。皆以近者为高，远者为下。从北塞下近仰视斗极，且在人上。匈奴之北，地之边陲，北上视天，天〈云有下字〉复高北下南。日月之道，亦在其上。立太山之上，太山高去下十里，太山下。夫天之高下，犹人之察太山也。平正四方，中央高下皆同。今望天之四边，若下者，非也，远也。非徒下若合矣。儒者或以旦暮日出入为近，日中为远。或以日中为近，日出入为远。其以日出入为近，日中为远者，见日出入时大，日中时小也。察物近则大，远则小，故日出入为近，日中为远也。其以日出入为远日，中时为近者，见日中时温，日出入时寒也。夫火光近人则温，远人则寒，故以日中为近，日出入为远也。二论各有所见，故是非曲直，未有所定。如实论之，日中近而日出入远。何以验之。以植竿于屋下，夫屋高三丈，竿于屋栋之下，正而树之。上扣栋下抵地，是以屋栋去地三丈，如旁邪倚之，则竿末旁跌，不得扣栋。是为去地过三丈也。日中时，日正在天上，犹竿之正树，去地三丈也。日出入邪，在人旁，犹竿之旁跌，去地过三丈也。夫如是，日中为近，出入为远，可知明矣。试复以屋中堂而坐一人，一人行于屋上，其行中屋之时，正在坐人之上，是为屋上之人，与屋下坐人相去三丈矣。如屋上人在东危若西危上，其与屋下坐人相去过三丈矣。日中时犹人正在屋上矣。其始出与入，犹人在东危与西危也。日中去人近，故温。日出入远，故寒。然则日中时日小，其出入时大者，日中光明，故小。其出入时，光暗，故大。犹昼日察火光，小夜察之，火光大也。既以火为效，又以星为验，昼日星不见者，光耀灭之也。夜无光耀，星乃见。夫日月星之类也，平旦日入光销，故视大也。儒者论日旦出扶桑，暮入细柳。扶桑东方地，细柳西方野也。桑柳天地之际，日月常所出入之处。问曰：岁二月八月时，日出正东，日入正西。可谓日出于扶桑，入于细柳。今夏日长之时，日出于东北，入于西北。冬日短之时，日出东南，入于西南。冬与夏日之出入，在于四隅扶桑细柳，正在何所乎。所论之言，犹谓春秋不谓冬与夏也。如实论之，日不出于扶桑，入于细柳。何以验之，随天而转，近则见，远则不见。当在扶桑细柳之时，从扶桑细柳之民，谓之日中之时。从扶桑细柳察之，或时为日出入，若以其上者为中，旁则为旦夕，安得出于扶桑入细柳。儒者论曰：天左旋、日月之行，不系于天。各自旋转，难之。曰：使日月自行，不系于天。日行一度，月行十三度，当日月出时，当进而东旋，何还始西转系于天，随天四时转行也。其喻若蚁行于}上，日月行迟，天行疾。天持日月转，故日月实东行，而反西旋也。
或问：日月天皆行，行度不同。三者舒疾，验之人物为以何喻。曰：天日行一周，日行一度二千里。日昼行千里，夜行千里，麒麟昼日亦行千里。然则日行舒疾，与麒麟之步，相类似也。月行十三度，十度二万里，三度六千里。月一旦夜行二万六千里，与晨凫飞相类似也。天行三百六十五度，积凡七十三万里也。其行甚疾，无以为验。当与陶钧之运，弩矢之流相类似乎。天行已疾，去人高远，视之若迟。盖望远物者，动若不动，行若不行。何以验之。乘船江海之中，顺风而驱，近岚则行疾，远岸则行迟。船行一实也。或疾或迟，远近之视使之然也。仰视天之运，不若麒麟负日而驰，皆暮，而日在其前，何则麒麟近而日远也。远则若迟，近则若疾。六万里之程，难以得运行之实也。
儒者说曰：日行一度，天一日一夜行三百六十五度。天左行，日月右行，与天相迎。问日月之行也，系著于天也。日月附天而行，不直行也。何以言之，易曰：日月星辰，丽乎天。百果草木，丽于土。丽者附也，附天所行，若人附地而圆行。其取喻，若蚁行于}上焉。
问曰：何知不离天直自行也。如日能直自行，当自东行，无为随天而西转也。月行与日同行，皆附天，何以验之。验之以云，云不附天，常止于所处。使不附天，亦当自止其处。由此言之，日行附天明矣。问曰：日火也，火在地，不行。日在天，何以为行。曰：附天之气行，附地之气不行。火附地地不行，故火不行。难曰：附地之气不行，水何以行。曰：水之行也，东流入海也。西北方高，东南方下，水性归下，犹火性趋高也。使地不高西方，则水亦不东流。难曰：附地之气不行，人附地何以行。曰：人之行，求有为也。人道有为，故行求。古者质朴，邻国接境，鸡犬之声相闻，终身不相往来焉。难曰：附天之气行，列星亦何以不行。曰：列星著天，天已行也。随天而转，是亦行也。难曰：人道有为，故行。天道无为，何行。曰：天之行也，施气自然也。施气则物自生，非故施气以生物也。不动，气不施，气不施，物不生，与人行异。日月五星之行，皆施气焉。
儒者曰：日中有三足乌，月中有兔蟾蜍。夫日者天之火也，与地之火无以异也。地火之中无生物，天火之中何故有乌。火中无生物，生物入火中骼茫而死焉。乌安得立。夫月者水也，水中有生物，非兔蟾蜍也。兔与蟾蜍久在水中，无不死者。日月毁于天螺蚌，汨于渊，同气审矣。所谓兔蟾蜍者，岂反螺与蚌邪。且问儒者乌兔蟾蜍死乎生也，如死久在日月，骺莞朽。如生日蚀时，既月晦常盏，乌兔蟾蜍皆何在。夫乌兔蟾蜍，日月气也。若人之腹脏，万物之心膂也。月尚可察也，人之察日无不眩。不能知日，审何气通而见其中有物，名曰乌乎。审日不能见乌之形通，而能见其足有三乎。此已非实。且听儒者之言，虫物非一，日中何为有乌、月中何为有兔、蟾蜍。儒者谓日蚀月蚀也，彼见日蚀常于晦朔，晦朔月与日合，故得蚀之。夫春秋之时，日蚀多矣。经曰某月朔日有蚀之日。有蚀之者，未必月也。知月蚀之，何讳不言月。说日蚀之变，阳弱阴强也。人物在世，气力劲强，乃能乘凌案月。晦光既朔，则如尽微弱甚矣。安得胜日。夫日之蚀月蚀也，日蚀谓月蚀之，月谁蚀之者。无蚀月也，月自损也。以月论日，亦如日蚀，光自损也。大率四十一二月，日一食。百八十日，月一蚀。蚀之皆有时，非时为变。及其为变，气自然也。日时晦朔，月复为之乎。夫日当实满，以亏为变。必谓有蚀之者，山崩地动，蚀者谁也。或说日食者，月掩之也。日在上月在下，障于日之形也。日月合相袭，月在上日在下者，不能掩日。日在上月在日下，障于日月，光掩日光，故谓之食也。障于月也，若阴云蔽日月不见矣。其端合者，相食是也。其合相当，如袭辟者，日既是也。日月合于晦朔，天之常也。日食，月掩日光，非也。何以验之。使日月合，月掩日光，其初食崖当，与旦复时易处。假令日在东月在西，月之行疾东及日掩日，崖须臾过日而东西崖初掩之处，光当复东崖。未掩者，当复食。今察日之食，西崖光缺。其复也，西崖光复。过掩东崖复西崖，谓之合。袭相掩障如何。儒者谓日月之体，皆至圆。彼从下望见其形，若斗筐之状。状如正圆，不如望远光气，气不圆矣。夫日月不圆，视若圆者，人远也。何以验之，夫日者火之精也，月者水之精也。在地水火不圆，在天水火何故独圆。日月在天，犹五星，五星犹列星，列星不圆，光耀若圆。去人远也，何以明之。春秋之时，星宋都，就而视之，石也。不圆，以星不圆，知日月五星亦不圆也。
儒者说日及工伎之家，皆以日为一。禹贡山海经言日有十，在海外东方有汤谷，上有扶桑。十日浴沐水中有大木，九日居下枝，一日居上枝。淮南书又言烛十日，尧时十日并出，万物焦枯。尧上射十日，以故不并一日见也。世俗又名甲乙为日，甲至癸凡十日，日之有十，犹星之有五也。通人谈士，归于难知，不肯辨明。是以文二传而不定，世两言而无主。诚实论之，且无十焉。何以验之，夫日犹月也，日而有十，月有十二乎。星有五，五行之精，金木水火土各异光色。如日有十，其气必异。今观日光，无有异者，察其小大，前后若一。如审气异光色，宜殊如诚同，气宜合为一，无为十也。验日阳遂火，从天来。日者大火也，察火在地一气也。地无十火，天安得十日。然则所谓十日者，始更自有他物，光质如日之状，居汤谷中，水时缘据扶桑。禹益见之，则纪十日。数家度日之光，数日之质，刺径千里。假令日出是扶桑木上之日，扶桑木宜覆万里，乃能受之。何则一日径千里，十日宜万里也。天之去人万里馀也，仰察之日光，眩耀火光，盛明不能堪也。便日出是扶桑木上之日，禹益见之，不能知其为日也。何则仰察一日，日犹眩耀。况察十日乎。当禹益见之，若斗筐之状，故名之为日。夫火如斗筐，望六万之形，非就见之即察之体也。由此言之，禹益所见，意似日非日也。天地之间，物气相类，其实非者多。海外西南有珠树焉，察之是珠，然非鱼中之珠也。夫十日之日，犹珠树之珠也。珠树似珠非真珠，十日似日非实日也。淮南见山海经则虚，言真人烛十日，妄纪尧时十日并出。且日火也，汤谷水也，水火相贼，则十日浴于汤谷，当灭败焉。火燃木，扶桑木也，十日处其上，宜骺菅伞＝裨√拦榷火不灭，登扶桑而枝不鳌２豢萦虢袢粘觯同不验于五行。故知十日非真日也。且禹益见十日之时，终不以夜犹以昼也。则一日出九日宜留，安得俱出。十日如平旦，日未出。且天行有度，数日随天转行，安得留扶桑枝间浴汤谷之水乎。留则失行度，行度差跌不相应矣。如行出之日，与十日异，是意似日而非日也〈此下所言，与日无涉，今删之〉。
《唐・丘光庭・兼明书》《日远近》
列子云：孔子出行，逢二小儿争论日之远近。其一儿曰：日初出近，日中远。何以知之。初出大，日中小。非近大而远小乎。其一儿曰：初出远，日中近。何以知之。初出凉，日中热。非远凉而近热乎。各以此理质诸仲尼。仲尼笑而不答。明曰：按天形如弹丸，阳城土圭得地之中，则日之初出；与日之中远近均也。初出大日中小者，凡物平视之，则大；仰视之则小，此乃视之有异耳。初出凉，日中热者，天气不施故也。初出之时，中国在日之西，故凉也；日中之时，中国当日之下，故热也。易曰：天道下济而光明，地道卑而上行。则孔子知之矣。或曰：孔子知之何为不答也。答曰：仲尼祖述尧舜宪章、文武，其道大德尊，岂与小儿街谈巷议乎。又六合之外非关教化者，仲尼弃而不论。故子路问事鬼神与死，皆不答也。且孔子纂易道以默入索，而不知日之远近乎。以其轻问，故笑而不答。或问曰：子云：阳城土圭得地之中。何为东海近而西海远也。答曰：地倾东南，垂入于海，今之海岸，求其海际，以人之所见谓之近耳。
《明・章潢・图书编》《日远近大小说》
日乃太阳之精，贞明不息，而其体质本无增损，但象一也。方其东升及将西沉时，乃觉其象颇大甚赤。至中天，则觉其象小而色稍淡，何也。光一也。方其升于东方，但觉其光尚隐而物皆无影，其质尚暗而光不烁目。及将西沉亦犹是也。惟中天则大明朗照，质亦洞然而人不敢仰视，何也。气一也。夏则朝暮凉而午渐热，冬则朝暮寒而午稍温。又何也。以予言之，其殆精气舒敛之不齐乎。尝观诸火矣。炭之方灼也，其体色赤而其质暗，故其光亦不遍及，其昭明有融而气鹚溉耍则其色反淡矣。是故朝升暮沉，由于阳气翕聚，故其象之大也。色之赤也，光之隐而质之暗也。人皆可以目而对之。犹方然之炭，其鹕心诰鄱未之散也。若中天之时，则阳气已尽发散，故觉其象小色淡，光显质朗，而不敢凝眸仰视，犹火炭炎炎外烁，而其内外洞明有如此耳。胡可尽归于天体之远近也。否则近故大而赤矣。何为其早暮凉而人可对以目也。远故小而淡矣，何为其午反热而人不敢仰也。况一日之间，由旦而昼，由昼而暮，人皆得而见之而何，其不同一至此哉。然万古此日也。试于一日之间，即其象而观之，自有不待辨者矣。
天地阴阳之精气聚于日月，果信日月之精气本有敛而有散也。其精气散则热敛，则凉其精气敛则觉其形质大散，则觉其形质小，非日月有小大也。而小大凉热亦不以远近言也。一精气之敛散为之耳。知此则所谓日初出大如车盖，及日中则如盘盂，此不为远者小，而近者大乎。所谓初出沧沧凉凉，及其日中如探汤，此不为近者热，而远者凉乎。皆可以敛散决之矣。
日初出时，见日大，宜当热而尚寒凉者，阴凝而阳未胜也。日中天时，见日小，宜寒凉而反渐渐热者，阳积盛而阴已消也。申未热愈于午者，阳尤积盛故也。广海冬热由冬日南行，正当戴日之下，故热朔夏寒。夏日西北行朔北，直当阴山之背处，日光斜及故寒，由此观之，南北寒热亦由于日也。
日为众阳之宗，故其热之气皆出乎日也。凉寒则日气之不及处尔，日渐长故，日极长则热矣。日渐短故凉，日极短则寒矣。暖则阳气之盛也，而极则斯热。凉则阴气之盛也，而极则斯寒。
日在地上时多，故地热而井水寒也。日在地上时少，故地寒而井水温也。
日部艺文一
《十日赞》晋・郭璞
十日并出，草木焦枯。羿乃控弦，仰落阳乌。可谓洞感，天人悬符。
《日赋》唐・李邕
惟元气之播仪，式景曜之腾烈。倚崇盖而西转，骏流光之东晰。岂盈缩兮弥岁，亦畏爱兮异节。暾淑色而布和，赫炎氛而生热。所谓纯精，至高至明。烛龙照灼以首事，Z乌奋迅而演成。开天地之司目，为帝王之我兄。文思以之寅饯，神武以之揭行。是以节朝有政，逮昃未餐。扬晖而四方动色，霁景而万物耸观。豁云雾之凝暗，解雪霜之冱寒。愿挥戈兮再昼，俟倾藿兮长安。至若瑞气浮烟，休徵抱戴。乍出海而融朗，忽飞天而光大。千里发乎主明，五色见于时泰。将闭阁兮永言，岂覆盆兮贻悔。则有怀人惆怅，酌醴献酬。冥一醉兮千日，渴一日兮三秋。昔定鼎兮卜洛，彼升天兮上游。处立观于溟渤，遂测景于嵩丘。借如夸父弃策，奔走何益，夫子重阴，道业所钦。叹迟迟之春日，阻悠悠之宿心。惜落照于崇木，重遥思于竹林。粤若飞箭易及，长绳难驻。知息影之未宁，喜倾盖之相遇。始曝书兮多暇，复炙背兮成趣。见兰蕙之有晖，想桃李之可树。别有誓以期，至以忧长。既中时而必彗，亦后甲而见阳。与圣人兮齐朗，宜君子兮借光。卜在地而占吉，说通梦而寻昌。匪直烛之灭私，行之惟则。若御车之有轮，岂抟空之无翼。固斡运兮谁使谅，周行而不息。重光起于一人，合璧旋于八极。观乎翠萍生实，赤羽从军。傥一编之欲授，曷三馀之敢闻。夕没衔于黛t，朝Y夹于火云。何白驹之激急，致华发之缤纷。若乃江湖积气，雾雨经时。莓苔连于枕石，泥泞汨于川坻。仰苍苍而不见，俟杲杲而常欺。将遣慰兮安适，每沉冥兮自悲。借如谪居海上，喟息天间。有哀猿兮断续，无飞鸟兮往还。事填膺于瘴疠，情满目于云山。未回光于东阙，犹屈指于南蛮。乃举手而歌曰：披云睹日兮目则明，就日瞻云兮心若惊。日尔一日兮何道，时哉几时兮此生。
《日赋》李为
仲春上日，率公卿大夫朝日于东郊，祗祀毕，太史进曰：夫日统七纪，周旋天地，国家灾祥之至也。惟唐文明日德不愆，今陛下又亲设弟礼，天下焕烂。上曰：朕不足以配日，然国经在乎上尔，即司之于日，有见可使朕闻之乎。太史曰：臣闻天高无程，日为大明。天为至阳，日为阳精。则日于天为子象也。在人为主，在天为日，其高明一也。日之初将出兮，东方霍p烘煌，地外泄光；阴云含明，闪闪荧荧；火炬纵横，渐高如悬。或若挽上于天，而傍倚诸山，海水血色，龙鱼腾翻，上浮焦烟，创业之象也。日之中聚鸪芍椋攒创成轮，青天而白，白云而赤；VV奕奕，曾不得定目。太虚为之晃惑；万物依乎地无不自识，太平之象也。春之日，葱茏通霍烁，晴空赫为大笑，满天地喜，江风晴起，锦文出水，采错斓斑，花树之间，新蕊粉融，万灯无烟，一拂雕梁，娇霞溢乎殿堂，缋壁连光，温鹕旁。仁恩之象也。夏之日，烘彤坌勃，六合焚炙，风不能为气，天地变色，不胜其猛，乍摇紫影，所照之穴，化为火井，草木如烧而未乾焦，泉池如炊若将涌沸，炎威逼人，疑欲附地，或透入室壁，潜蒸簟席。威怒之象也。其于小，则草芥游虫，户网隙尘，各示其容；其为大，则东而引千万里不见其近，出西而引千万里不见其远。及将暮也，烁乎而低，澹乎而颓，忽乎变容，赤盖下空。埃尘髁，浑浑黄黄，渐无精光，黯l殷颜。不留山巅，即坠乎穷泉。丹霞染云，鸢胩臁ｊ砸跸霭，荟蔚K45，馀光无采，暂明乎千里之外。乌鹊尚鸣，新月已生，长夜自清，今昔顿成良。可悲乎。夫日之不永也甚矣。人之言卯，比及看，已可食；人之言午，比及看，已欲昃。是故圣人寸阴而惜。愿陛下朝视之，思创业之难；暮视之，感沦革之易；春夏视之，调喜怒之节；中视之，将偃乎太平之地。又何求焉。臣又闻之圣人为君，日祥屡臻，五色晔晔，天地同文。昏弱之代，吞蚀不暇，列宿不没，昼而为夜，可不务乎。故天有日不能自灵，日有光不能自明，待圣人而明之也。
《日赋》王捧圭
杲杲太阳，升自扶桑。既移晷而高下，亦候时而短长。其没也，天地为之黯色；其出也，远近为之生光。及夫春景初动，寒威始歇。煦百川以冰开，千林而花发。行乎赤道，应其朱明。煎绿潭而水沸，烂青云而火生。于斯之时，诚可畏也。既而暑退，凉进烟归。雾返悬净，影以悠扬。度斜晖而晚，送秋景之已末。属冬阴之方盛，融晴雪而蚶剩曝晨霜而温映。于斯之时，诚可爱也。故能明以成象，高以临空，有形必鉴，无幽不通。在七政虽擅其长，照万物不竞其功。抱三足之灵乌，挂五彩之轻虹。鲁阳挥戈而三舍，汉皇握镜而再中。曜凝霜而轻白，带飞霞而澹红。皎兮洁，每守团圆不亏缺。淤o，暮落西山朝海东。谁复知其动静，安能察其始终。徒美其委质上浮，流光下济，不择好恶，不遗巨细。葵藿向之倾心，绯；以增丽。匪杖策之能及，岂长绳之可系。至若萤火聚然，鱼镯并k，明月高映，繁星远列。争散彩以炫晃，竞腾晖以照晰。见白日之一临，总光沉而影灭。则知赫然作色，无物不惮。温然为容，有情皆玩。终而复始，既明且焕。自非造化之至精，焉能作群生之壮观。
《寅宾出日赋》〈以大明在天恒以时授为韵〉王储
惟天为大兮，尧实则之。命羲和而驭日，俾出纳而从时。肇岁首以平分，既中星鸟。及宵衣而敬导，始见芬摹Ｋ以示农功之有序，叶君德于无私。我国家克定三元，光临四海。纂唐虞之旧说，崇德礼而斯在。将举正以履端，奉天时而不改。繇是春官蒇事，太史作程。天子居青阳之左个，览万物之初生。始昭宣于东作，终协赞于西成。杲杲临空无幽而不烛，迟迟鉴下有蛰而皆惊。伊兆人分地之利，我圣上则天之明。淑气载扬，畅禽鱼而共跃。融风乍扇，迨葵藿而咸倾。庶绩其凝，三农式就。高台纪于云物，大野陈其L狩。毕向化以观光，亦顺时而敬授。岁如何，其岁既登，节盈缩兮日有恒。岁如何，其岁将起，兆发生兮日之始。苟奉顺而无违，得祯祥而所以。原夫君比德于日，日丽光乎天。抚有万方，每朝君于岁始。照临庶物，故出日于春前。煦百泉而冰泮，薰九陌而苍然。合璧表无为之化，重云示有庆之年。信惟贞而惟一，示无党而无偏。客有藏器俟时，卑躬思泰。遇乾坤之D合，睹日月之光大。莫不向春景以自娱，沐尧风而永赖。
《寅宾出日赋》〈以大明在天恒以时授为韵〉独孤授
古先哲王，允内外。虽庶政之咸叙，在司天而为大。所以叶乎上下，所以察乎交会。其职废而时令则乖，其职修而黎人永赖。岁既阳止，春风作矣。惟时羲仲奉若大纪。候D谷之初升，揆农功之当起。寅宾克展，守而勿失，耒耜乃修，视其所以。观乎旭日之渐也，丽苍穹而曜晶，按黄道而徐行。万物发春，仁气良由，兹始四方，仰照阳德，协于离明。盈缩必循夫晷度，职司宁阙其将迎。木位值于扶桑，初杲杲以出。土膏润于南亩，且泽泽其耕。故王者重焉。官不虚授。考之历象，则象是用贞。准之田农，则农靡21候。惟帝典之明徵，示人有常。惟日官之无改，永代斯在。平秩乎下以播百谷，钦若乎上以刑四海。慎尔有司，惟其敬之。是将迈景德于太，俟神功于女夷。玉烛开耀，金乌效迟。致人和而岁美，无乱日而废时。况吾君承乾，元化昭宣。叙三光以著象，乘六龙而御天。经纪不忒，职官维贤。分命之事举，曲成之道全。观寅宾之出日，端稼穑兮大田。愿聆舜弦歌唐年。因末光之可就，与羲驭而回旋。
《寅宾出日赋》〈以大明在天恒以时授为韵〉袁同直
日为天经，春为岁始。贞三农而允协于度，调四时而不21于理。敬其所出，导其所以。升黄道而万化融，出青方而百工起。所以放勋钦明，羲仲是司，协和天意，敬授人时。阙其职则厚生斯废，行其典乃庶绩咸熙。且晓色o，清光杳霭。垂大明于有截，察幽深于无外。守晦明之度数，顺躔次之交会。合一德而无私，位三光而称大。煦育无偏，阴阳气宣。应律管而初变，暖林花而未鲜。兴农功于燠室，发耒耜于原田。既陶陶以受岁，亦欣欣而乐天。则知日以阳为德，君以政为恒。阳亏则物无仰照，政失则年用不登。睹寅宾之有则，知平秩之方弘。瞻彼涨海，日之所在。出扶桑而吐晖，泛D谷而裕彩。贞明宇宙，协顺时候。将虔敬而专其所职，岂出纳而轻其所授。我国家献岁发生，舒勾达萌。警大田于东作，纪斯箱于西成。君德与日德俱远，道光与日光齐明。将授官而守职，俾万祀而为程。
《寅宾出日赋》〈以大明在天恒以时授为韵〉周谓
陶唐氏钦若日出，资授人时，乃命羲仲：往哉汝司纪寅宾，而建始旌。照烛兮无私。D谷初升，退群冥于仄陋。扶桑适上，分万象于毫。日之为德也均，日之为功也大。作朝夕之程准，见乾坤之交泰。无远无近，幽而必通，惟植惟生，罔不咸赖。出于东兮，示发生之所在。倾于西兮，睹光灵之不改。必将表岁以务穑，岂独陵虚而赋彩。尔其孟陬叶月，太簇和声。农祥正而土膏咸动，庶绩凝而百度惟贞。于以秩东作，于以望西成。涂足沾体，勉穑夫与田。布和施令，乐国泰而君明。岂不以五行班序，七曜宣精者哉。则有三足呈祥，重晖降祉，瑞圣斯应，为光有以。远色杲杲，非童子之辨焉。浮彩昭昭，惟仲尼之揭矣。爰考休徵，图牒与能既煦。育之无外，同寅宾而有恒。宾者，导也，惟人之导阳。寅者，敬也，唯人之敬授。谅难u而可仰，参地载而天覆。观其煜熠动川，澄明丽天。消dd之残雪，敛蔼蔼之轻烟。谣东君于楚客，祀岱岳于汉年。愿捧图称瑞以相宣。
《日浴咸池赋》〈以涨海增辉金乌发色为韵〉柳喜
海日赫赫，出D谷以腾辉，过咸池而浴色。宛转波动，回还影侧。昭晰兮泉源渐沸，掩映兮津涯乍黑。红光下射，疑萍实之欲沉；赤气上浮，讶林云之不息。当其玉漏未尽，金波正凝。背崦嵫而六龙骋骛，望穹苍而三足飞腾。经厚地而休光暂匿，连巨浸而暖气潜蒸。当晷度之未至，信辉赫之徒增。洎夫良夜欲阑，繁星渐没。转红轮于沙砾，濯朱辉于溟渤。映龙川之华动，照天坛而秀发。远岸烛耀而乍明，长波蹙缩而未歇。观其荡水，府涤Z乌。重轮辉焕而增润，双翼翩翻而尽濡。势动云端，运规规而未止。影摇波底，潜赫赫而不渝。逝矣莫及，然可望。照蜃楼于圻岸，写蛟室于溟涨。由是发五色，焕九围。历渤识羲和整驭，映岛屿而光耀傍飞。碧浪沸腾，罢洗贞明之质。洪涟漫，难留畏爱之辉。时也，天地渐分，云霞屡改。违细柳而已远，拂扶桑而犹在。聊将出地，辞润泽于波澜。从此丽天，布辉华于寰海。既而迥出岑，高悬万寻。杲杲而光无停晷，炎炎而色欲流金。始素波而将涤，倏黄道而是临。信终古而不昧，长曜景于天心。
《日中乌赋》〈以辉光映出楼迹在中为韵〉康僚
相彼乌矣，超然莫同。不振羽于域上，自呈形于日中。仪凤肯惭，信五色而都混。高天已及，岂三年之始冲。懿此生成，贯乎今昔。东西必随于运动，升降宁离于赫奕。俯黄人而更助金光，映王字而偏疑鸟迹。既乃腾陵霄汉，披拂云霓。那楚幕而堪处，匪霜台之足栖。分明而不似，笼中固非仙鹤。而还如，镜里岂是山鸡。曷九雏之莫对，乃三足而常在。黑羽虽同于不黔，白头讵得而终待。始来何地，谁见入于重轮。爰止何年，孰可闻于真宰。徒讶其炜炜煌煌，形标翼张，纵横弄色，宛转和光。风起而遥疑飞动，烟含而杳若潜藏。足令人子f窥，因寄情于反哺。日官频测，空怀望于殊祥。嘉其霭尔无匹，裒然斯出。鸣琴安得写其啼，流火焉能变其质。复不知见也何期，隐也奚归。有咸池兮饮不饮，有蟠桃兮依不依。谁使梯航景象，沐浴光辉。炫晃乎清昼，优游乎翠微。靡愿稻粮，志士留之而莫得。无猜弹射，夸父惊之而不飞。客有指寥廓之仪形，访前时之歌咏。且彼素姿神异，赤羽辉映，不为阴骘之符，盖本阳精之命。今仁风已扇，孝理方盛。乌之灵兮，得不降休而瑞圣。
《野人献日赋》〈以和悦日光情意君字为韵〉欧阳n
昔宋有野人，负日之暄兮献君。不知天下流光，以所见为未见。不信人f委照，以所闻为未闻。当其爱景稍融，农民乍悦。谓国内有无，谓山前自别。恐弱水之光遽失，虑扶桑之影将灭。于是耒耜潜弃，耘锄暂辍。指天路而贡诚，适君门兮效节。红轮在上，无欺皎尔之心。赤羽相随，可验昭然之说。乃曰：臣生于陇之畔，长于陇之旁。朝播其谷，暮植其桑。丝不得上体，粟不得充肠。以藿为食，以蓑为裳。体冻乎雪，骨寒乎霜。因取适于中野，遂潜舒于太阳。煦不厌，暄不忘。而恐率上之尊，未识民f之乐，一氓之贱，敢私天外之光。所以贡其所知，陈其所睹。愿日之彩致于君之馆，愿日之辉及于君之宇。南亩而曾无寸泽，犹税于身；东方而幸有馀明，敢忘于主。主乃悯其甚朴，嘉其至诚，一则警于骄逸，一则念及黎氓。安知万室豪家，更有追欢之意。六宫长夜，仍多纵乐之情。嗟夫人各有生，生而有异尔。岂不以种植为业，逋租为事。上或逼于狼政，下或临于虎吏。汲汲为心，营营为意。遂使朝光不辨，谁知劳者之情。暖景为祚，忍夺生民之利。乃知贵之，逸者有之。何稼穑而能知贱之至者不一，则阳和而岂失。彼徒见其夕入，而因忘其晓出。三尺之童子，犹嗤何以日而献日。
《羿射九日赋》〈以当昼控弦九乌潜退为韵〉周针
伊祁氏之有天下也，十日并出，或明或晦。不唯差乎历象，抑亦紊乎覆载。留一阳永照，俾九日潜退。羿操弓而进，挟矢而前曰：彼赫赫绵绵，如珠之连烁，我下土暨我上元。今当尽臣术之微妙，协君德之昭宣。于是和容体正，审固心虔。张六钓之在手，期九乌之应弦。弓既无双，矢唯用九。一发而弦上霆激，再发而空中雷吼，三发而轮震乾坤，四发而辉流星斗。五发六发而煜煜霞散，七发八发而离离电走。九矢皆中，讶妖氛之忽无。一曜高悬，望邪明而何有。盖帝所恶，天所嫌，始腾凌而翕V，倏18而殄歼。贯忘归而自消，难彰变化。落园陵而尽死，永契沉潜。瑞景将明，彤弓尚彀。百辟仰观乎黄道，孤光下烛乎清昼。莫不由艺之就，神之授，昆烛灭而平权衡，晷运正而分刻漏。然后职羲和之任，司掌御之图。位寅宾于东极，宅昧谷于西贰９实猛蚬讴歌，迎睹重轮之日。九天寥亮，长飞三足之乌。则知道潜会而发必中，神自通而何再控。镜四海而弓罢张，亘万古而谁敢当。设使尧德不圣，羿技不臧，则苍苍茫茫，终乱纪纲。又安得廓六合，定三光。故曰天无二日，民无二王。
《登天坛山望海日初出赋》〈以题为韵〉阙名
客有晓蹑棱层，高山独登。览烟岚之忽敛，见海日之初升。赫彩旁照，炎光上腾。影乍摇而满目霞碎，波不动而长空血凝。由是倚危峦，立天坛，夜色既启，炎精始团。赤氛上焕于云路，朱轮乍碾于波澜。照耀一海之中，剖开萍实；分明百丈之外，洗出金盘。浩渺无涯，湓谕。高居峥嵘之顶，下祖赫曦之状。焚k巨浸，浮沉奔浪。阳乌浴羽而载飞，羲和按辔而直上。不沉乎泉，将丽乎天。烁云涛而有曜，类庭燎而无烟。赫赫光满，规规质圆。才涌出于溟渤之底，已见尽乎岩岭之巅。所以跻高峰，玩丹彩，明暗既分，升沉斯在。望若木之初出，疑杳上于天河。想阴火之潜照，见鹕沼诓缀！３鏊未远，腾辉已殷。托高迹于f之际，指大明于顾盼之间。涌上扶桑谓蟠桃之有蕊，照出仙岛疑烛龙之映山。H赫满空，渊s沃日。当银汉而炫晃，泛金波以洋溢。巨鲸之冥目霍张，洪炉之铸镜飞出。及登乎轨度，射破氛雾，洗光华而不湿，冲尘埃而宁污。倚九天而照临，见百川之奔赴。故游者，徙倚遐望，徘徊久驻。因物属词，愧升高而能赋。
《海日照三神山赋》〈以辉耀相烛珠庭粲然为韵〉纥干俞
海日飞光，神山之阳，流一气于天表，自三峰而景彰。龙车迥驰，丽于高而特异。金阙互映，混其彩以交相。原夫出巨浸以贞明，次崇冈而久照，当峻极之离立，灭尘氛而引耀。遂使授人之历，分乎命以正其方；涉海之伦，骇乎目以观其徼。迟隐见于危壁，蔼晶荧以远峤。披道接灵之府，含华蕴粹之仙。秉至阳而不极，体元气于自然。骇景克存，讶鲁阳挥戈于在侧。腾精独往，疑羲和弭节于其巅。于以系时，于焉绝俗，幽莫可辨，明之所烛。异景暂凝乎地首，奇峰载列于鼎足。影摇林，树渐升，桑野之躔，色动鲸波。尚想甘泉之浴，且霞标建其南服。曰：观揭其东隅。虽照临之等类，亦重深之道殊。岂若丹极赫以戒晨，仙宫朗而增焕。方运行而不息，乃o而未旰。森琼树之离离，曳羽衣之灿灿。此日而御，惟山有辉。谅难徵于纪牒，思载瞻乎海沂。彼或栖真方丈，必期乎悠久。如将处代崦嵫，且惧于浸微。是以养志忘形，驰晖以宁。福地无阻，元门寝扃。誓将越渤，柿觇泌ぁＱ鑫匏街照，穷不死之庭。愿参光而有待，庶群仙兮是听。
《登天坛山望海日初出赋》〈以海日生残夜为韵〉王起
山惟隐天，海则孕日。日将升而转丽，山望远而无失。青崖直上，觉亭亭而渐高。碧浪遥分，睹杲杲之初出。将以测晷度穷，节汨岂能独媚。东南之隅，空呈畏爱之质而已哉。当其阴兔倾晨，鸡鸣扪葛，陟峥嵘。挺身于重t，肆目于八。天地廓烟云清，赫彼巨浸吐兹。炎精映o，而有竟烛。浩淼而方呈，彩射空中。谓阴火乍出，色浮波上。疑萍实初生，尔下土。焕乎上征，触高涛而暂灭，泛轻浪而还明。曙色渐分，晨光未改，縻岱骼耍扶桑浴彩。将黄道以丽天，必青方而浮海。岂韬映之为美，实照临而有待。是知望莫远乎日域，登莫峻乎天坛。彼以离而取象，此以艮而居安。考之则阴阳有度，察之则溟涨无端。况乎银汉，落金波残。将东方而自出，俾下土而式观。三足翱翔，若刷乎渤省Ｖ芈只曰溃如历乎波澜。映芬亩未定，拂若木而将升。红彩下沉，照波中之鳞甲。朱光上溢，射云表之峰峦。诚变化之相诡，谅始终之莫殚。洎夫出溟渤，照戎夏，升九天，辞午夜。羲和整辔而直上，葵藿倾心而皆仰。亦何必登日观之峰，而后望神明之舍。
《冬日可爱赋》席夔
冬实穷节，日为至阳。节穷而栗冽凝惨，阳至而j耀舒光。方伤竹，松之严物，无不惧睹。丽天出地之旭爱，何可忘观其升颉＠室宰远，荡沉阴于有北不赫矣。以难向诚，温然而可即。依巢之鸟，感微煦而和鸣。带雪之林，假馀光而改色。所以就之称尧帝之圣，比之成晋臣之德。彼谷隐岩居之子，无衣无褐之人，照临遵夫和气偃，曝得夫天真惨怛。潜收戚戚之容，咸革温仁。远被熙熙之化，斯淳故得。廓开琐玻洞达遐徼。融液冰渚，依稀雪峤。散九陌以无氛，委千门以通照。彼绳枢瓮牖，既临砌而乐我无私。虽熊席狐裘，亦舍炉而欣夫有曜。且四月歌其烈烈，雨雪苦其dd。既飘风而忽至，何见而聿消。岂若储精在于宣明，舒德本乎洪畅。异春昼暄妍之色，无夏天赫曦之状。微温椒寝之中，稍暖秦楼之上。是知时当恻惨，物鲜其欢。非爱景而斯出，处穷冬而固难。躔次不留，志士徒争于短晷。辉光可附，小人宁怨于祁寒。故曰：太上化人，德之为贵。咸欣欣而可悦，不炎炎以求畏。当垂煦妪之仁，以释幽阴之气。所以赋冬日之事，歌德政之谓。
《冬日可爱赋》齐映
闭天地成四时者，元冬。丽乎天明万方者，白日。至若斗杓移指，寒气入律。霜涵冰以凝冱，风落木兮萧o。始承乾以运行，乃宅巽而是出。明在地上，望杲杲于扶桑。光摇水中，疑泛泛而萍实。故日出D谷，众人熙熙。苦寒者，自我而燠若。即幽者，自我而明之。将所鉴而并鉴，故无私而不私。懿夫吾君之威，可畏可爱。象严凝以神武，配耀灵于光大。是以愚智必仰赖者也。又如残夜犹昧，破积阴以重光；晨霜正繁，济舆民于附火。圣人纳谏，亦替否而献可。同彼天象，发阳明以自东。观乎道经，体人庶而居左。君法日也，申文明于九重。臣谏君也，扇和气于三冬。故时以泰，岁以丰。方夔龙而并骛，与步骤而追踪。
《夏日可畏赋》贾嵩
赫尔阳精，当朱仲兮，厥状难明。杲杲而威棱四序，炎炎而火烈群生。九野飞尘，破氛昏而下烛。六龙衔耀，亘天地而横行。其初也，阴魄落彼，大明生矣。Z乌汹汹以飞来，苍龙黯黯而光死。辗烟霞而炎驾旁转，洞寰海而红轮徐起。烟勃乎扶桑之津，鼎沸乎咸池之水。八疑火井之内，六合若炎丘之里。路岐难处，伤哉行役之人。稼穑堪忧，嗟尔耕耘之子。始惊出地，渐见摩天，o逾盛，翕V弥宣。赫曦而光碎，波涛血殷江海。蓬勃而气蒸，林郁鹌鹕酱āＨ辉蚓由峡嗣鳎当中益炽。想羲氏于执热，当亢龙之用事。照丘陵而恐是焦元，蒸垄亩而皆成赤帝。仰之者目眩精耄，处之者神昏体悸。草木为之生烟，峰峦以之减翠。千里无云，炎风不闻。木而栖者翕其翼，泉而跃者伏其群。不党黎氓，有异恩覃之士。无私蛮貊，终同炎德之君。可流金而烁石，可焦头而烂额。浩浩兮坌红埃，融融兮过虚碧。遂使无生禅子，爱其孤鹤片云。休影逸人，变此幽松古柏。斯则晋卿执法于前代，鲁史立言于往昔。于戏猛以济威，刚而驭下。牧于外而寇乱咸戢，升于朝而诏谀斯寡。如夏日之赫焉。孰云不足畏也。
《秋阳赋》宋・苏轼
越王之孙有贤公子，宅于不土之里，而咏无言之诗。以告东坡居士曰：吾心皎然如秋阳之明，吾气肃然如秋阳之清。吾好善而欲成之如秋阳之坚百谷，吾恶恶而欲刑之如秋阳之陨群木。夫是以乐而赋之，子以为何如。居士笑曰：公子何自知秋阳哉。生于华屋之下，而长游于朝廷之上。出拥大盖，入侍帷幄。暑至于温，寒至于凉而已矣。何自知秋阳哉。若予者，乃真知之。方夏潦之淫也，云蒸雨泄，雷电发越，江湖为一，后土冒没，舟行城郭，鱼龙入室。菌衣生于用器，蛙蚓行于几席。夜违湿而五迁，昼燎衣而三易。是犹未足病也。耕于三吴，有田一廛。禾已实而生耳，稻方秀而泥蟠。沟塍交通，墙壁颓穿，面垢落I之涂，目泫湿薪之烟。釜甑其空，四邻悄然。鹳鹤鸣于户庭，妇宵兴而永叹。计无食其几何，矧有衣于穷年。忽釜星之杂出，又灯花之双悬。清风西来，鼓钟其镗，奴婢喜而告予：此雨止之祥也。早作而占之，则长庚澹其不芒矣。浴于D谷，升于扶桑，曾未转盼，而倒景飞于屋梁矣。方是时也，如醉而醒，如而鸣，如痿而起行。如还故乡，初见父兄公子，亦有此乐乎。公子曰：善哉。吾虽不身履，而可以意知也。居士曰：日行于天，南北异宜，赫然而炎，非其虐。穆然而温，非其慈。且今之温者，昔之炎者也。云：何以夏为盾，而以冬为衰乎。吾侪小人轻愠易喜，彼冬夏之畏爱，乃群狙之三四。自今知之，可以无惑。居不障户，出不御笠，暑不言病。以无忘秋阳之德，公子拊掌一笑而作。
《日赋》吴淑
日实也，人君象之而临极者也。尔乃悬象著明，至阳之精赫矣。流珠之状，皎然连璧之形。杲杲始出，旭旭初升。或委照于穷桑之邑，或沦光于不夜之城。既说有冠，亦云抱珥。神号郁仪，火传阳燧，行度惟一，在天无二。或见Z乌，或书王字。既入而息，在中为市。升咸池而濯秀，奄六螭而息辔。元端而朝，东郊以祭。掌十于视，梦三分于魏帝。既仲夏而永于火，亦季冬而穷于次。徒闻鼓缶于大耋，讵见翻车之壮士。嘉黄琬之捷对，伟晋明之幼慧。或夹赤乌而垂谴，或贯白虹而惊异。尔乃观五色，玩重光。对昆吾而临鸟次，入细柳而出扶桑。为学闻师旷之喻，入怀为汉武之祥。比畏爱于衰盾，赋兴亡于夏商。若夫长留反景，都广无晷。瞻寅宾以东出，历虞泉而西靡。仰夫反照，观乎丽天。同晷既闻于万里，周围亦说于三千。尔其升明星而景秀，逼崦嵫而光戢。揭之既见于仲尼，捧之亦传于程立。秦皇过海，将观其东出。周穆驾骏，欲见其西入。尔其光景之，瞩晷度之迟迟。为君父夫兄之象，测寒暑阴风之宜。岂见流金而铄石，唯观树表而陈圭。若乃阳事不得，谪见于斯，庶人走，啬夫驰，伐鼓用币，击萦丝。共抑阴而助阳，终更也而仰之。是知火气之精，阳能之母。称曜灵而号大明，照四方而临下土。蚀因麟38，行同骥步。挥戈既见于鲁阳，弃杖复闻于夸父。羿曾见射，羲尝为御。或说再中，或云亭午。美葵藿之倾依，伤桑榆之迟暮。至若出苏门，升温源，乍喜披云，还欣负暄。张重对汉明之问，宣父屈童子之言。若夫浴甘泉，出D谷，既扬光于日观，亦分华于若木。及夫戴丹穴，入太蒙，回女纪而大迁，经离石而下春。斯皆光景之非盛，未若比王道之当中。
《日方升赋》明・李维祯
维此曜灵，实涵阳德代玉鉴，以相摩运璇穹而罔，息夕韬光于縻幔早委照于扶桑。其为状也，淤oo，苍苍兮凉凉，况彼凫飞方奋翎于碧沼。类兹骥步才骋足于康庄，吐溟渤之洪涛，游鳞骇以深潜，临岱宗之巍观，宿鸟惊而争骛。远而望之，红葩灿烂，玉井莲花之初发；迫而察之，朱盘的，楚江萍实之半。渡敛积雾于千峰，文腾赤鸟映朝霞之五采象，出金乌觉曙天，鸡递吁音于翠，落欣D威凤U清吭于苍梧。重轮表瑞驾羲，骖而容与两珥，呈祥缓仙佩以翩翻，蚌甲新分目炫火齐之色。蜃楼肇启枝，悬若木之暾，葵倾心而待景，叟攘臂以迎暄，群蒙渐晰万物含辉，影未遍于八，虚闻枝逐次，始行于三舍，岂借戈挥星启明。以前导雪见，而咸消夜旦齐山，罢饭牛之浩叹，曦回蜀郡闻林犬之争，望长安而尚远，离蓬岛以非遥。待漏求衣宸，极寝未央之问。耕田凿井康，衢播出作之谣。学士清严，砖未过于倍四。幽人旷逸，竿甫见于函三。童子何知，聚车轮而构辩。宣尼非圣，揽去辔以增惭。于时杓藏珠斗，浪卷银河。北阙流丹，收晓箭之沉沉。东方生白，集委佩之磋磋。鸡鸣而起，太史献三号之戒。虫飞如薨，贤妃进再告之规。测土圭而未至，彻庭燎以何施。上觚棱而栖神爵，抱革而荡罘Q。彩绚黄金之榜，晴曛赤羽之旗。烛龙兮渐转，白马兮如驰。乃有穆穆皇皇，济济铿铿。法乾之健，秉日之精。服三光之衮，抗二曜之旌。抚大宝，御瑶京。始出震而四方炳煜，继向离而万国昭明。周宗式燕，露杞棘，汉殿宏开，掌动金茎。家抱就尧之幸，人怀爱赵之情。覆盆者蔼蔼而承耀，发者陶陶以向荣。盖闻阳道贵长，天心忌盈。是以易晋君子之德，惟云出地。诗诵明王之福，取譬如升。书若四时，首寅宾于D谷。礼将百顺，报鞠子于初晨。当质明而事始，际旭旦而雁鸣。朝歌回墨子之辙，大采畅敬姜之名。傥寸阴之靡惜，愿莫系于长绳。
《日方升赋》沈一贯
于赫大明，丽天健行。盥东溟以濯曜，轫扶桑而初征。碧落展苍茫之景，璇霄流沆瀣之精。矫矫阳乌，击海水三千而奋翼。辚辚火驭，指天衢九万而驰衡。助青阳之载熙，回寒光以将~。斗一南而天下春既，万象于焉而生辉。鸡三号而泽中应故，群迷以之而皆觉。华月收璧影之陆离，躔奎避珠光之错落。玉绳罢系，瑶斗已酌。虽黎旭之始分，而阴霾之已铄。魑魅魍魉，望月而宵奔。象罔荒，待时而晨作。煜兮含辉，17兮吐煌，拂拂兮凉凉。其为体也，后天惟一度而辉烛于大荒。其为时也，出地仅咫尺而宣耀于无疆。其始出焉，若夜光火齐，不假采于丹o；悬黎结绿，非绘色于银黄。其少进焉，若千万炬，协要期而并举；九章五，并丽景而咸章。谢元宴，驾东皇，扬祝融，丽钩芒。遒乘南陆，驰节天阊。斯时也，杖何策于夸父，戈何挥于鲁阳。何所用其丰，绳何所施其长。腾跃于云景之上，容与于东隅之方。若太极之混沌始判，而将分如元气之泱。漭方流而未央，飞悬阴而现瑞。奋初威以显芒，首黄道之遐征。径紫庭而抗行，盖月驷之所不能追，而云螭之所不敢当也。故蓬海瀛洲，依之而生气。神州赤县，瞻之以舒祥。炀河渎而冰释，灼岱岳而春扬。贲草木则生机潜回于根D，暨鳞羽则淑气活泼于游翔。视周于冰天，桂海贯胸胼趾之都。察遍于穷毡，极幕圆胪方趾之乡。睇圬壤而不秽，照怂而弥章。大何远而不届，小何微而不彰。物何匿而不觏，人何居而不n。若乃异域同明，称长安之独近。八表齐照，谭化国之为长。熹微云霞之掌，璀璨龙凤之床。湛露兮万年枝，佳气霭兮白玉堂。盖邦畿取日轮之象，而太阳乃天子之光。宜昊穹之所以眷顾之煌煌也。故百草无情，有倾心之葵藿。虽羽毛末品，生朝阳之凤皇。曝背可以献天子，入梦则占见君王。是以仰尧文之焕者，就之而取其象；歌周雅之盛者，颂之而愿其升也。于戏维丰维崇，虽始生也无得而u。既中既盈，即当天也有时而昃。故大人继之以照四方，君子法之以昭明德。吸精醇，吐氛慝。虑逝波之遽东，戒驰驹之临隙。与日月而俱新，敷光天而罔极。
《日方升赋》王家屏
伊高天之x，覆万有而无垠。炳赤弦猿上螅揭阳
乌之威神。涤素魄于灵渊，丽昭质于苍F。盖乘乾而独运，亘终古以若新。方其金铺寂阒，玉漏逡巡，新月竞皎，庭燎未陈。尔乃韬精袭，闷闷汶汶。恍惚以奥密，握静一于洪钧。逮夫夜星鄢抗夥，华镛铿宵鼓揭。尔乃扶摇`沓，轮锿洹＜萆裨乐瑁拂海涛之汨汨。则有阳侯执辔，丰隆先驱，冯夷捧盖，后羿扬麾。拥云旗之缥缈，骈霞光之陆离。远而望之，氤氲胧，如神龙之瞪目。迫而察之，灼烁照烂，拟朱镜之呈规。朗朝旭于始旦，烛万象而生曦。G三五以失色，即霭何能蔽之。属大明之当天，惊幽魅以腾走。夺烛于萤囊，辟冥蒙于部斗。于斯之时，鱼钥既启，九关洞开，旌旗辨色，群臣毕来。乃有容成步晷，羲仲察表，太史书云，鸡人唱卯。烛丹陛以辉煌，映玉墀其窈窕。螭头抱影而iC，金茎动色而腰袅。信沆瀣之未，羌芬闹初皎。此我大君，顺天时以听政，追宵衣之遐藐者也。乃若离明溥遍，照临八荒，三农出作，九市开场。士晨起而披吟，工夙兴以稹Ｐ新谜春醵嗦叮女红针于东方。凡含和而饮气，孰不感惕于青阳。尔其挂影千山，分晖万壑，东自海邦，西暨戎幕，南荡朱垠，北通元漠。莫不氛扫灭，和煦磅R。洵九有之混茫，尽耿光之灼~。斯时也，天子方且鉴于日，迈法乎天行。图慎终于有m，奋初征于精明。问何其以视朝，儆同梦于鸡鸣。体惜阴于夏禹，法待旦于周成。则使迟迟舒景，与圣德乎并进。熙熙泰运，同国祚之方兴。乃大小臣工，咸负暄而思献，颂天保之恒升。岂不受亿万之仰戴，起三五之登闳者哉。乱曰：离离海峤开光霁兮。照临下土，辟霾速狻Ｔ葡肩泊恚邈瞻睇兮。丽于扶桑，达无际兮。高朗令终，光不替兮。
《秋日悬清光赋》唐文献
有趋炎公子，方弭盖于广原，乍停骖于曲畛。于时众芳，歇槁叶殒。对灵景之萧森，迕飙以凄紧。惝兮恍兮，叹无愁而不尽扬清。大夫过而揖之曰：先生其类宋玉之愁乎。且四时皆天之行，而何悲此凛秋。是未知炎炎者易灭，而隆隆者不可以久留。请赋秋日，令先生释烦襟、洗尘眸焉。若夫视融解驭，蓐收司，霜禽应令，风篁协节，寒潭潦收，沦池波灭。槭高梧之森森，萎芳兰之茁茁。时维清F载肃，凉夜未央。聆天鸡兮咿喔，起金鸦兮扶桑。既荧荧而闪闪，亦煜煜而煌煌。骋六螭之逸足，散九道之轮光。奄U昕而始旦，视阳鼍乎垂芒。寒商助其清晖，阊阖翼以高翔。尔其蝉露乍，鹰风未竞，柔o若拭，圆灵似镜。睇九陌之无氛，俨八埏乎朗映。铜钲挂兮崇盖明，玉宇辉兮澄江净。既乃禅于午位，宅是离宫。埽凉烟之蛎В占灏气之玲珑。晃朗乎倾玉壶之万壑，熠煜乎纷匹练于长空。既合璧以生润，亦抱珥而有融。虽金行肃杀，乍回光于凋柳；而奔驹迅疾，犹委照于疏桐。影霞天兮孤骛，流江濑兮离鸿。挥鲁戈兮返舍，候汉瑞兮再中。半规乍没，瞬欢浴ｖ拔骼ブ馀映，恍大地其银F。于是庭飘沆瀣，砌冷鸣蛩。瞻皓月何纤纤，借藻景之。澄晖乎宵昼，维大明兮始终。若其连观蜿蜓，周除弑希朱户葳蕤，丹楹爽垲。惊堕粉于莲房，眷飘香于兰。尔乃缘隙通，乘虚炫彩。云屏非暗，绮疏不碍。景谢玉虚，光摇碧海。u点缀以微云，亦曜灵之无改。遂使菊圃散一丛之金，桂苑霏千林之。畴云具腓，芳菲若在。亦有绿云遍野，黄茂盈阡，多黍多，甫田大田，斯箱击毂，袒负摩肩。发御廪，开百廛，肃霜维时，朗旭高悬。出农氓于胼胝，滋我稼之颖坚。歌尧日兮烟晃，乐舜亩兮有年。若夫榆关昼开，羽书不歇，壮士苛殳，将军载X，草枯胡骑。骄露冷，鸣笳发。听边马兮有归心，俄翔阳兮挂清樾。烁彼雕弧，耀兹元钺。扬我师之景炎，荡游氛于穷发。指杲曜以长驱，志慨慷而吞戎。羯又有林泉旷士，嘉遁逸人，偶尘圭绶，终怀隐沦。兹日兮何日，幽兰兮可纫。羡山川之映带，思故国之鲈莼。爰寻荔服，爰谢蒲轮。岂太清乎可滓，庶比洁于秋F。于是又为歌曰：秋容淡兮秋宇寒，秋日霁威兮清可餐。安得系之长绳兮永盘桓。趋炎子乃嗒然而丧，08然而服。相与长啸乎秋林，愿永矢其弗告。
《日方升赋》徐显卿
翳大明之炳耀兮，旭炅灵之辉煌。郁仪始d于D谷兮，朝暾乍升乎扶桑。肃寅宾以瞻昕兮，晃洞明而徜徉。晨鸡振羽而咿哑兮，金乌奋翮而飞翔。命羲和其揽御兮，诏驰晷于东皇。榫畔鲋寥廓兮，控六螭而天行。尔其咸池初浴，渤释粞螅晃晃旺旺，凉凉汤汤。恍龙窟金轮之涌出，俨鲛宫火鹬飘r。少焉升驾于曲阿之次，驻跸于层泉之旁。渐晨以o，觉曙霭之弥光。望舒促列宿以避景，启明率馀曜而韬芒。玉衡隐约其低度，瑶华惨澹而含章。陋烛龙衔炬之馀辉，眇萤燎照之微茫。乃若登乎桑野之通衢，临乎衡阳之云房。益@@而赫赫，愈昭昭而煌煌。乾坤为之开朗，宇宙为之挥扬。山岳锦覆而增辉，草木衣被而沾光。炎帝鞭景以驱驰，祝融捧驭而稹：坪郏其势方长而不可遏也。烁烁奕奕，其威方炽而莫敢当也。凛兮若后羿，挽强弓而方张。沛兮若神禹，疏九河而始决其防。鲁阳何假于挥戈，夸父徙倚而厢濉Ｓ踵岛酰彼日之方升兮，有类乎君德之方刚。当春秋之鼎盛兮，正年富而力强。膺穹昊以践祚兮，继大明而普照乎万方。初出震以御宇兮，炳重离而临八荒。效彼苍而秉阳德兮，乃奋然独揽乎乾网。载道德以为之车兮，执礼仪而为之缰。翼翼乎缉熙而媲美周文兮，VV乎敬圣而日跻殷商。追重华之文明兮，峻德配乎陶唐。远声色货利，若浮云之过太虚兮，何氛之能妨。斥谗谄嬖佞，若翳霾之蚀太阳兮，何晕珥之足伤。仁育若春晖之燠品汇兮，义正若秋阳之曝冰霜。礼乐备而天地官兮，治化隆而经纬彰。光四表以格上下兮，炳六符而奠元黄。二气和调兮，若雨若D。百谷旅登兮，多多粳。麒麟负暄以游苑兮，威凤朝阳而跄跄。臻大道于栗陆兮，登至治于炎黄。R君道之发轫兮，在谟谋乎岩廊。如天步之伊始兮，允有赖于明良象。大明之初升兮，正方兴未艾而不可量。谇曰瞻彼日兮，方炽方昌。肆君德兮，弥进弥臧。日之升兮天舒祥，君继照兮际明良。宗社巩固兮，如陵如冈。宜民宜人兮，俾寿俾康。天道之与君德兮，亘万古如一日，并照无疆。

[book_title]乾象典第三十四卷
日部艺文二〈诗〉
《升天行》魏・陈思王植
扶桑之所出，乃在朝阳溪。中心陵苍昊，布叶盖天涯。日出登东干，既夕没西枝。愿得纡阳辔，回日使东驰。
《日升歌》晋・傅元
东光升朝阳。羲和初揽辔，六龙并腾骧。逸景何晃晃，旭日照万方。皇德配天地，神明鉴幽荒。
《日》前人
汤谷发清耀，九日栖高枝。愿得并天御，六龙齐玉羁。《日》张载
十日出汤谷，弭节驰万里。经天曜四海，倏忽潜縻帷
《咏日》前人
白日随天回，暾暾圆如规。踊跃汤谷中，上登扶桑枝。
《白日歌》齐・张融
序曰：悬象著明，莫大于日月。而彼日月不能不谢，固知无准。衰为盛之终，盛为衰之始。故为白日歌。
白日白日，舒天昭晖。数穷则尽，盛满则衰。
《咏朝日》王融
团团出天外，煜煜上层峰。光随浪高下，影逐树轻浓。
《咏日应令》刘孝绰
弭节驰D谷，照槛出扶桑。园葵亦何幸，倾叶奉离光。
《咏日》李镜远
始临东岳观，俄升若木枝。萍实讵俦彩，合扇且惭规。北林耿初曜，圆窗鉴早曦。照庭馀雪尽，映檐溜滴垂。徘徊匝花树，煜~满春池。柳阴裁靡靡，帘影复离离。曾泉岂亭舍，桑榆忽在斯。回戈安得中，长绳不可羁。冲情爱景落，清宴惜光驰。温晖徒巳荷，深心窃自知。
《小窗诗》陈后主
炀帝昏酒，尝游吴公宅鸡台。忽与陈后主相遇，后主复书数十篇，帝止记小窗及寄侍儿碧玉诗。
午醉醒来晚，无人梦自惊。夕阳如有意，偏傍小窗明。
《咏日华》徐陵
朝晖烂曲池，夕照满西陂。复有当昼景，江上铄光仪。时从高浪歇，乍逐细波移。一在雕梁上，讵比扶桑枝。
《咏日应赵王教》北周・康孟
金乌升晓气，玉槛漾晨曦。先扶桑海，返照若华池。洛浦全开镜，衡山半隐规。相欢承爱景，共惜寸阴移。
《朝日歌》隋・阙名
扶木上朝暾，嵫山呈暮景。寒来游晷促，暑至驰辉永。时和合璧耀，俗泰重轮明。执圭尽昭事，服冕罄虔诚。
《赋得秋日悬清光赐房元龄》唐太宗
秋露凝高掌，朝光上翠微。参差丽双阙，照耀满重闱。仙驭随轮转，灵乌带影飞。临波无定彩，入隙有圆晖。还当葵藿志，倾叶自相依。
《赋得白日半西山》同前
红轮不暂驻，乌飞岂复停。岑霞渐渐落，溪阴寸寸生。藿叶随光转，葵心逐照倾。晚烟含树色，栖鸟杂流声。
《奉和咏日午诗》褚亮
曦车且亭午，浮箭未移晖。日光无落照，树影正中围。草萎看稍靡，叶燥望疑稀。昼寝惭经笥，暂解入朝衣。
《前题》虞世南
高天净秋色，长汉转曦车。玉树阴初正，桐圭影未斜。翠盖飞圆彩，明镜发轻花。再中良表瑞，共仰璧晖赊。
《咏日》李峤
旦出扶桑路，遥升若木枝。云间五色满，霞际九光披。东陆苍龙驾，南郊赤羽驰。倾心比葵藿，朝夕奉尧曦。
《咏日诗》董思恭
沧海十枝晖，元圃重轮庆。舜华发晨楹，菱彩翻朝镜。忽遇惊风飘，自有浮云映。更也人皆仰，无待挥戈正。
《赋得秋日悬清光》王维
寥廓凉天静，晶明白日秋。圆光含万象，碎影入f流。迥与青冥合，遥同江甸浮。昼阴殊众木，斜影下危楼。宋玉登高怨，张衡望远愁。馀辉如可托，云路岂悠悠。
《省试夏日可畏》〈一作张籍诗〉丘为
赫赫温风扇，炎炎夏日徂。火威驰迥野，畏景烁遥途。势矫翔阳翰，功分造化炉。禁城千品烛，黄道一轮孤。落照频空簟，馀晖卷夕梧。如何倦游子，中路独踟蹰。
《日出入行》李白
日出东方隈，似从地底来。历天又复历西海，六龙所舍安在哉。其始与终古不息，人非元气安得与之久徘徊。草不谢荣于春风，木不怨落于秋天。谁挥鞭策驱四运，万物兴歇皆自然。羲和羲和，汝奚汨没于荒淫之波。鲁阳何德，驻景挥戈。逆道违天，矫诬实多。吾将囊括大块，浩然与溟胪科。
《西阁曝日》杜甫
凛冽倦元冬，负暄嗜飞阁。羲和流德泽，颛顼愧倚薄。毛发具自和，肌肤潜沃若。太阳信深仁，衰气H有托。欹倾烦注眼，容易收病脚。流离木杪猿，翩跹山颠鹤。明知苦聚散，哀乐日已作。即事会赋诗，人生忽如昨。古来遭丧乱，圣贤尽萧索。胡为将暮年，忧世心力弱。
《反照》前人
反照开巫峡，寒空半有无。巳低鱼复暗，不尽白盐孤。菰岸如秋水，松门似昼图。牛羊识童仆，既夕应传呼。
《罗浮夜半见日诗》刘禹锡
阴阳迭用事，乃俾夜作晨。咿哑天鸡鸣，扶桑色昕昕。赤波千万里，拥出黄金轮。
《赋得冬日可爱》陈讽
寒日临清昼，寥天一望时。未消埋径雪，先暖读书帷。属思光难驻，舒情影若遗。晋臣曾比德，谢客昔言诗。散彩宁偏照，流阴信不追。馀辉如可就，回烛幸无私。
《前题》庾承宣
宿雾开天霁，寒郊见初日。林疏照逾远，冰轻影微出。岂假阳和气，暂忘元冬律。愁抱望自宽，羁情就如失。欣欣事几许，油状非一。倾心傥知期，良愿自兹毕。
《短歌行》张籍
青天荡荡高且虚，上有白日无根株。流光暂出还入地，催我少年不须臾。与君相逢不寂寞，衰老不复如今乐。玉卮盛酒置君前，再拜愿君千万年。
《日出行》李贺
白日下昆，发光如舒丝。徒照葵藿心，不照游子悲。折折黄河曲，日从中央转。D谷耳曾闻，若木眼不见。奈何铄石，胡为销人羿。弯弓属矢那不中，足令久不得奔讵，教晨光夕昏。
《负冬日》白居易
杲杲冬日出，照我屋南隅。负暄闭目坐，和气生肌肤。初似饮醇醪，又如蛰者苏。外融百骸畅，中适一念无。旷然忘所在，心与虚空俱。
《短歌行》前人
犹阳如火色，上行千里下一刻。出为白昼入为夜，圜转如珠住不得。住不得，可奈何，为君举酒歌短歌。歌声苦，词亦苦，四座少年君听取。今夕未竟明夕催，秋风才往春风回。人无根蒂时不驻，朱颜白日相隳颓。劝君且强笑一面，劝君且强饮一杯。人生不得长欢乐，年少须臾老到来。
《日南长至诗》独孤铉
玉历颁新律，凝阴发一阳。轮辉犹惜短，圭影此偏长。躔度经南斗，光流尽北堂。乍疑同户耀，可爱逗林黄。积雪销微煦，初萌动早芒。更升台上望，云物己昭彰。
《望早日》朱庆馀
窗下闻鸡后，苍茫映远林。才分天地色，便禁虎狼心。是处程途远，何山洞府深。此时堪伫望，万象豁尘襟。
《落照》〈一作耿讳诗〉马戴
照耀天山外，飞鸦几共过。微红拂秋汉，片白透长波。影促寒汀薄，光残古木多。金霞与云气，散漫复相和。
《夕阳》陆龟蒙
渡口和帆落，城边带角收。如何茂陵客，江上倚高楼。
《夕阳》郑谷
夕阳秋更好，潋潋蕙兰中。极浦明残雨，长天急远鸿。僧窗留半榻，渔舸透疏篷。莫恨清光尽，寒蟾即照空。
《晓日》韩
天际霞光入水中，水中天际一时红。直须日观三更后，首送金乌上碧空。
《夕阳》李中
影未沈山水面红，遥天雨过促征鸿。魂销举子不回首，f照槐花驿路中。
《赋得秋江晚照》徐铉
落日照平流，晴空万里秋。轻明动枫叶，点的乱沙鸥。罾网鱼梁静，F簦稻穗收。不教行乐倦，冉冉下城楼。
《秋日悬清光》陶拱
秋至云容敛，天中日景清。悬空寒色净，委照曙光盈。泫泫看弥上，辉辉望最明。烟霞轮乍透，葵藿影初生。鉴下应无极，升高自有程。何当回盛彩，一为表精诚。
《日华川上动》石殷士
曙霞攒旭日，浮景弄晴川。晃曜层潭上，悠扬极浦前。岸高时拥媚，波远共澄鲜。萍实空随浪，珠胎不照渊。早喧依曲渚，微动触轻涟。孰假咸池望，幽情得古篇。
《落日山照耀》阙名
裴回空山下，婉娩残阳落。圆影过峰峦，半规入林薄。馀光澈群岫，乱彩分重壑。石镜共澄明，岩光同照灼。栖禽去杳杳，夕烟生漠漠。此境谁复知，独怀谢康乐。
《拟古》僧皎然
日出天地正，煌煌辟晨曦。六龙驱群动，古今无尽时。夸父亦何愚，竞走先自疲。饮乾咸池水，折尽长桑枝。渴死化爝火，嗟嗟徒尔为。空留邓林在，摧折令人嗤。
《落日》齐己
晚照背高台，残钟残角催。能销几度落，已是半生来。吹叶阴风发，漫空暝色回。因思古人事，更变尽尘埃。
《初日诗》宋太祖
欲出未出光邋遢，千山万山如火发。须臾走向天上来，赶却残星赶却月。
《夕阳》钱维演
远色连高树，回光射迥楼。自翻归雁影，更急思虫愁。烟暝长先隔，霞烘久未收。华灯知可继，惟照洞房幽。
《夕照》欧阳修
夕照留歌扇，馀辉上桂丛。霞光晴散锦，雨气晚成虹。燕下翻池草，乌惊傍井桐。无l照湘水，丹色映秋枫。
《日出》孔平仲
仲冬十一月，我行赴高密。路出东海上，晨起骇初日。腾腾若车轮，只向平地出。较于昔所见，得此十之七。蟾蜍尚弄影，皎皎横参毕。辉光一迸散，夜气扫若失。扶桑想可到，俗虑苦难讫。壮观曾末厌，侧叹流景疾。
《落日马上》秦观
日落荒阡白雾深，紫临嘶顾出疏林。回头已失来时路，杳杳金盘堕翠岑。
《日出引》曹勋
云冥冥，风凄凄。绮疏未白鸡已啼，角声才断辟朱扉。辟朱扉，款朝日。君王剑佩朝诸侯，赫赫明明光万国。
《负暄》刘子
宵寒卧增，昼寒起增衣。何如负暄乐，高堂日晖晖。引光扉尽辟，追影榻屡移。妙趣久乃酣，瞑目潜自知。初如拥红炉，冻粟消顽肌。渐如饮醇醪，暖力中融怡。欠伸百骸舒，爬搔随意为。稍回骄佚气，顿改酸寒姿。薰然沐慈仁，天恩岂予私。愿披横空云，四海同熙熙。矫首望扶桑，倾心效园葵。
《金山观日出》陆游
系船浮玉山，清晨得奇观。日轮擘水出，始觉江而宽。遥波蹙红鳞，翠霭门金盘。光彩射楼塔，丹碧浮云端。诗人窘笔力，但咏秋月寒。何当罗浮望，涌海夜未阑。
《晨钟动雷池望日》张
浮气列下陈，天净澄秋容。朝暾何处升，彷佛认微红。须臾眩众，闾阖开九重。金钲忽涌出，晃荡浮双瞳。乾坤豁呈露，群物光芒中。谁知雷池景，乃与日观同。徒倾葵藿心，再拜御晓风。
《夕阳》宇昭
向夕江天迥，微微接水平。带帆归极浦，随客上荒城。云外僧看落，山西鸟过明。何人对幽怨，苒苒败莎井。
《日观峰》金・萧贡
半夜东风搅邓林，三山银阙杳沉沉。洪波万里兼天涌，一点金乌出海心。
《日出》宋无
金乌摇上浪如堆，万象分明海色开。遥望扶桑岸头近，小舟撑出柳阴来。
《日出入行》元・林景英
朝出扶桑来，暮入虞渊去。何不缓驰驱，百岁一朝暮。
《凤皇山望朝日》达溥化
沧海全吴当百二，坐临溟渤郁陶开。日含金雾天边出，潮砸河地底来。云净定山浮砥，柱天高秦望见蓬莱。东南樯橹年多少，独向江头一怆怀。
《咏日》明・太祖
东头日出光始出，逐尽残星并残月。骞然一转飞中天，万国山河皆照著。
《迎日词》孙炎
凤炙兮麟脯，瑶席兮桂俎。乐万舞兮如云，吹笙芋兮龙二女。干孑孑载以舆，六苍虹历天衢。云霈霈兮夜未艾，执长辔兮久相待。
《夕阳》林鸿
抹野衔山影欲收，光浮雅背去悠悠。高城半落催鸣角，远浦初沈促系舟。几处闺中开绣户，何人江上倚朱楼。凄凉独有咸阳陌，芳草相连万古愁。
《前题》周鼎
白头人爱夕阳红，短葛凉生绿树风。别浦帆归天远近，乳雅巢满屋西东。比邻酒熟f招饮，故旧书来喜拆封。珍重曲阑干外月，又分清影照衰容。
《落景村》史鉴
羲和驾骤骥，杳杳经天衢。向夕迫崦嵫，弭节少踌躇。馀光烂未收，冉冉下桑榆。归云栖远岫，烟生废墟。野雉g中林，牛羊下城隅。回风忽复来，灌木吹笙竽。野老耦耕倦，盥濯归茅庐。曳杖数鸡豚，引水灌畦蔬。达人尚真意，写图聊自娱。天机宛流动，匪为形似拘。
《鸡鸣篇》薛蕙
鸡初鸣日东御，月徘徊招摇下。鸡再鸣日上驰，登蓬莱辟九闱。鸡三鸣东方旦，六龙出五色烂。
《夕阳》蔡复一
夕阳欲下山，一半恋流水。短笛牛羊归，馀光照童子。
《冬日何可爱》胡翰
冬日何可爱，夏日何可畏？矫首问羲和，羲和不停辔。寒燠相代更，天运自有常。但惜爱日短，不及畏日长。
日部选句
屈原《离骚》：吾令羲和弭节兮，望崦嵫而勿迫。〈又〉折若木以拂日兮，聊逍遥以相羊。
《九歌》：暾将出兮东方，照吾槛兮扶桑。
《天问》：出自汤谷，次于蒙汜。自明及晦，所行几里。〈又〉角宿未旦，曜灵安藏。〈又〉日安不到，烛龙何照。羲和之未杨，若华何光。〈又〉羿焉日。乌焉解羽。《远游》：恐天时之代序兮，曜灵晔而西征。〈又〉朝濯发于汤谷兮，夕余身兮力阳。《九辩》：愿皓日之显行兮，云蒙蒙而蔽之。
《招魂十日》：代出流金铄石些。
《大招》：青春受谢，白日昭只。
汉刘向《九叹》：日杳杳以西颓兮，路长远而窘迫。〈又〉日暾暾其西舍兮，阳炎炎而复顾。
扬子《太元经》：盛哉日乎，丙明离章，五色淳光。
魏曹植《与吴质书》：日不我与，曜灵急节。〈又〉思欲抑六龙之首，顿羲和之辔，折若木之华，闭縻嶂谷。晋左思《蜀都赋》：羲和假道于峻坂，阳乌回翼乎高标。张协《七命》：冲飙发而回日。陶潜《f情赋》：日负影以偕没。
梁江淹《恨赋》：方架鼋鼍以为梁，巡海右以送日。陶弘景《答谢中书书》：夕日欲颓，沈鳞竞跃。
唐杨炯《浑天赋》：天鸡晓唱，灵乌昼Z扶桑。临于大海，若水照于昆。太平太蒙，所以司其出入。南至北至，所以节其寒温。龙山衔烛，不能拟其光景。夸父弃策，无以方其骏奔。
郑《日中有王字赋》：三阳并列，契乾体以成三。一气贯中，表圣人之得一。
李程《日五色赋》：寰宇廓清，景气澄霁。浴咸池于天末，拂若水于海裔。非烟捧于圆象，蔚矣锦章。馀霞散于重轮，焕然绮丽。
崔护《日五色赋》：乘虚散彩，状朝烟之暧空。绿隙通晖，若晴虹之入户。灿烂同曜，元黄交映。汇藻绘于金轮，聚云霞于宝镜。
滕迈《二黄人守日赋》：异体同心，双形合力。如左右之司局，似扶持而受职。乐天成象，岂殊连璧之文。就日无私，特比铸金之色。所以焕人寰、彰土德。高寻罔差其晷度，回骛靡20于顷刻。蒋防《登天坛望海日初出赋》：山有极天崇萃，冠群岳而首出。下压溟渤之伟叮平视扶桑之初日。天光海上，佣晓色已分。人代梦中，促促而寒更未毕。客有爱此早景，登兹崇山。候东方之昏黑，据中顶之孱颜。俄而阳开阴闭，翕V回还。曳晨光于莽苍之外，走狂电于溟髦间。高焰忽兴汗，而洪涛血赤。半规犹隐洪彤，而青帝朱殷。及其旋转将升，睢盱万状。散五彩而锦章已出，照三山而鼎足相向。杲杲兹始，规规满望。火轮上碾，烧碧落之氛埃。金汁下融，跃红炉之波浪。〈又〉躔次一道，晖华四布。赫曦而六合贞明，吞纳而百川奔赴。
熊曜《琅琊台观日赋》：秦门之东，天地一空。直见晓日，生于海中。赤光浮浪，如沸如铄。惊涛连山，前拒后却。圜观上下，隐见寥廓。j煌天垂，若吞巨壑。当扶桑汹涌于云光，阳德出丽于乾刚。汗漫翕纳，将吞六合。冲融青冥，遥浸大明。羲和守驭，夸父上征。眩转心目，苍黄性情。倾地舆而通水府，吸天盖而骇长鲸。
宋苏轼《日喻》：生而眇者不识日，问之有目者。或告之曰：日之状如铜盘，扣盘而得其声。他日闻钟，以为日也。或告之曰：日之光如烛，扪烛而得其形。他日揣a，以为日也。日之与钟a亦远矣，而眇者不知其异，以其未尝见，而求之人也。道之难见也，甚于日。而人之未达也，无以异于眇。达者告之，虽巧譬善道，亦无以过于盘与烛也。自盘而之钟，自烛而之a，转而相之，岂有既乎。故世之言道者，或即其所见而名之，或莫之见而意之，皆求道之过也。
汉李尤诗：年岁晚暮时已斜，安得壮士翻日车。秦嘉诗：暧暧白日，引曜西倾。
《古乐府》：日出东南隅，照我秦氏楼。
晋左思诗：皎天舒白日，灵景耀神州。
张协诗：朝霞迎白日，丹气临D谷。翳翳结繁云，森森散雨足。
张载诗：朱光驰北陆，浮景忽西沈。
宋鲍照诗：君不见城上日，今暝没尽去，明朝复更出。谢灵运诗：行觞奏悲歌，永夜系白日。
梁简文帝诗：疏槐未合影，仄日暂留光。
陈后主诗：日光朝杲杲，照耀东京道。
唐太宗诗：藿叶随光转，葵心逐照倾。
虞世南诗：绿杨明斜日，青山淡晚烟。〈又〉初日明燕馆，新溜满梁池。
卢照邻诗：飞泉如散玉，落日似悬金。
骆宾王诗：朝荣旭日照青楼，迟晖丽色满皇州。王湾诗：海日生残夜，江春入旧年。
王维诗：大漠孤烟直，长河落日圆。
李白诗：吴歌楚舞欢未极，青山犹衔半边日。〈又〉金天之西，白日所没。
杜甫诗：寒日外澹薄，长风中怒号。〈又〉野日荒荒白，溪流泯泯清。〈又〉寒风疏草木，旭日散鸡豚。〈又〉羲和鞭白日，少昊行清秋。
李贺诗：谁揭W玉盘，东方发红照。〈又〉炎炎红镜东方开，晕如车轮上徘徊。啾啾赤帝骑龙来。
方亍诗：未明先见海底日，良久远鸡方报晨。宋苏轼诗：坐看D谷浮金晕，遥想钱塘涌雪山。陆游诗：冻云傍水封梅萼，嫩日烘窗释砚冰。
金元好问诗：渴虹下饮玉池水，睨日横分苍岭霞。元张翥诗：惊沙扑面黑，野日映人黄。
明梁有誉诗：烛龙腾遐辉，离照亘天衢。室隙受馀光，徒能耀一隅。
日部纪事
《通鉴前编》：黄帝命羲和占日。
《拾遗记》：帝喾之妃，邹屠氏之女也。常梦吞日，则生一子，凡经八梦，则生八子。
《异苑》：诹訾氏生而发与足齐，堕地能言。及为高辛帝室，梦日而生八子，皆贤，世号八元。
《书经・虞书・尧典》：分命羲和宅芬模曰D谷。寅宾出日，平秩东作。〈注〉寅敬宾礼，接之如宾客也。出日方出之日，盖以春分之旦，朝方出之日，而识其初出之景也。分命和仲宅西，曰昧谷。寅饯纳日，平秩西成。〈注〉饯，礼送行者之名。纳日，方纳之日也。盖以秋分之莫夕方纳之日，而识其景也。
《吕子慎大览》：桀为无道，汤令伊尹往视，旷夏听于末嬉。末嬉言曰：今昔天子梦西方有日，东方有日。两日相与38，西方日胜，东方日不胜。伊尹以告汤，汤发师从东方出于国西以进。未接刃，而桀走。
《拾遗记》：傅说赁为赭衣者，舂于深岩以自给。梦乘云绕日而行，筮得利建侯之卦。岁馀，汤以玉帛聘为阿衡也。
《周礼・地官》：大司徒以土圭之法，测土深，正日景，以求地中。日南则景短多暑，日北则景长多寒，日东则景夕多风，日西则景朝多阴。日至之景，尺有五寸，谓之地中。
《秋官》：司@氏以夫遂取明火于日。〈订义〉郑康成曰：夫遂，阳遂也。贾氏曰：以取火于日，名阳遂。犹取火于木，为木遂也。
《礼记・玉藻》：天子元端而朝日于东门之外。〈注〉春分之礼也，端当为冕，元衣而冕服。
《侍儿小名录》：周昭王二十四年，东瓯献二女，一曰延娟，一曰延婵。此二人辩口丽辞，巧善歌笑，步尘无迹，行日中无影。
《晏子》：景公病水，卧十数日。夜梦与二日38，不胜。晏子朝，公曰：夕者梦与二日38，而寡人不胜。我其死乎。晏子对曰：请召占梦者。出于闺，使人以车迎。占梦者至，曰：曷为见召。晏子曰：夜者公梦二日与公38，不胜。公曰寡人死乎。故请君占梦，是所为也。占梦者曰：请反其书。晏子曰：毋反书，公所病者阴也。日者阳也，一阴不胜二阳，公病将已。以是对。占梦者入，公曰：寡人梦与二日38而不胜，寡人死乎。占梦者对曰：公之所病，阴也。日者，阳也。一阴不胜二阳，公病将已。居三日，公病大愈。公且赐占梦者。占梦者曰：此非臣之力，晏子教臣也。公召晏子，且赐之。晏子曰：占梦者以占之言对，故有益也。使臣言之，则不信矣。此占梦之力也，臣无功焉。公两赐之，曰：以晏子不夺人之功，以占梦者不蔽人之能。
《左传》：酆舒问于贾季曰：赵衰、赵盾孰贤。对曰：赵衰冬日之日也，赵盾夏日之日也。〈注〉冬日可爱，夏日可畏。《战国策》：卫灵公近痈疽、弥子瑕、二人者专君之势以蔽左右。复涂侦谓君曰：昔日臣梦见君，君曰子何梦。曰：梦见灶君。君忿然作色曰：吾闻梦见人君者，梦见日。今子曰梦见灶君，而言君也。有说则可，无说则死。对曰：日并烛天下者也，一物不能蔽也。若灶则不然，前之人炀，则后之人无从见也。今臣疑人之有炀于君者也，是以梦见灶君。君曰：善。于是因废痈疽、弥子瑕，而立司空狗。
《列子・汤问篇》：孔子东游，见两小儿辩38。问其故，一儿曰：我以日始出时去人近，而日中时远也。一儿以日初出远，而日中时近也。一儿曰：日初出大如车盖，及日中则如盘盂。此不为远者小，而近者大乎。一儿曰：日初出沧沧凉凉，及其日中如探汤。此不为近者热，而远者凉乎。孔子不能决也。两小儿笑曰：孰谓汝多知乎。
《杨朱篇》：昔者宋国有田夫，常衣R〈焚〉，仅以过冬。暨春东作，自曝于日。不知天下之有广厦室，绵纩狐貉。顾谓其妻曰：负日之暄，人莫知者。以献吾君，将有重赏。里之富室告之曰：昔人有美戎菽、甘茎、芹萍子者，对乡豪称之。乡豪取而尝之，蜇于口，惨于腹。众哂而怨之，其人大惭。子此类也。
《拾遗记》：汉太上皇游酆沛，山中有人欧冶剑。上皇解匕首投于炉中，俄而烟焰冲天，日为之昼晦。
《史记・封禅书》：文帝时，新垣平言：臣候日再中，居顷之，日却复中。于是始更，以十七年为元年。《汉书・外戚传》：孝景王皇后，武帝母也，生三女一男。男方在身时，王夫人梦日入其怀。以告太子，太子曰：此贵徵也。
《汉武内传》：景帝梦神女捧日以授王夫人，夫人吞之。十四月，而生武帝。
《汉书・元帝本纪》：建昭元年秋八月，有白蛾群飞蔽日。《郊祀志七》曰：日主祠成山，成山斗入海最，居齐东北阳，以迎日出。
晋巫祠东君。〈注〉师古曰：东君，日神也。
《崔豹古今注》：汉明帝为太子，乐人作歌诗四章，以赞太子之德，其一曰日重光。
《后汉书・张重传》：重字仲笃，明帝时举孝廉。帝曰：何郡小吏。对曰：臣日南吏。帝曰：日南郡人，应向北看日。对曰：臣闻雁门，不见垒雁为门；金城郡不见积金为郡。臣虽居日南，未常向北看日。
《何皇后纪》：灵帝王美人，数梦负日而行。四年，生皇子协。
《乌桓传》：乌桓以穹庐为舍，东开向日。
《黄琬传》：琬字子琰，早而辩慧。祖父琼，初为魏郡太守。建和元年正月日食，京师不见，而琼以状闻。太后诏问所食多少，琼思其对而未知所况。琬年七岁在傍，曰：何不言日食之馀，如月之初。琼大惊，即以其言应诏，而深奇爱之。
《风俗通》：赵仲举为大将军，梁冀从事中郎将。冬月坐庭中，向日解衣裘捕虱已，因倾卧，厥形悉表露。将军夫人襄城君云不洁清，当亟推。问将军，叹曰：是赵从事绝高士也。他事若此非一也。
魏文帝拜日东郊，诏汉氏不拜日于东郊。而旦夕常于殿下东面，拜日烦亵，似家人之事，非事天郊神之道也。
《晋书・乐志》：后汉正旦，天子临德阳殿受朝贺。舍利从西方来，戏于殿前。激水化成比目鱼，跳跃嗽水作雾翳日。
《谈薮》：魏文帝为王时，梦日坠地分为三，己得一分，而内怀中。
《三国魏志・程昱传》：昱少时尝梦上太山，两手捧日。昱私异之，以语荀。及兖州反，赖昱得完三城。于是以昱梦白太祖。太祖曰：卿终当为吾腹心。昱本名立，太祖乃加其上日，更名昱也。
《蜀志・秦宓传》：吴遣使张温来聘。温曰：日生于东乎。宓曰：虽生于东，而没于西。
《晋书・明帝本纪》：明皇帝讳绍，字道畿，元皇帝长子也。幼而聪哲，为元帝所宠异。年数岁，尝坐置膝前，属长安使来，因问帝曰：汝谓日与长安孰远。对曰：长安近，不闻人从日边来，居然可知也。元帝异之。明日，宴群僚，又问之。对曰：日近。元帝失色，曰：何乃异间者之言乎。对曰：举目则见日，不见长安。由是益奇之。
太宁二年六月，王敦将举兵内向。帝密知之，乃乘巴滇骏马，微行至于湖阴，察敦营垒而出，有军士疑帝非常人。又敦正昼寝，梦日环其城，惊起，曰：此必黄须鲜卑奴来也。帝母荀氏，燕代人，帝状类外氏须黄，敦故谓帝云。于是使五骑物色追帝，帝亦驰去。马有遗粪，辄以水灌之。见逆旅卖食妪，以七宝鞭与之，曰：后有骑来，可以此示也。俄而追者至，问妪，妪曰：去已远矣。因以鞭示之，五骑传玩稽留遂久。又见马粪冷，以为信远，而止不追。帝仅而获免。
《王戎传》：戎幼而颖悟，神彩秀彻，视日不眩。
《刘元海载记》：元海父豹，豹妻呼延氏。魏嘉平中，祈子于龙门。夜梦旦所见鱼变为人，左手把一物，大如半鸡子，光景非常。授呼延氏曰：此是日精，服之生贵子。寤而告豹，豹曰：吉徵也。自是十三月，而生元海。《刘聪载记》：母张夫人，初聪之在孕也。张氏梦日入怀，寤而以告。元海曰：此吉徵也，慎勿言。十五月而生聪焉。
《林邑国传》：去南海三千里，其俗皆开地户以向日。《南燕录》：慕容德字元明，之少子。每对诸宫人言：妇人妊娠，梦日入，必生天子。公孙夫人方妊，梦日入脐中，独喜而不敢言。
《拾遗记》：乐浪之东，有背明之国，来贡其方物，言其乡在扶桑之东，见日出于西方。
《丹铅总录》：宋文帝大会沙门，亲御地筵。食至良久，众疑日过中，僧律不当食。帝曰：始可中耳。生公乃曰：白日丽天，天言可中，何得非中。遂举箸而食。
《魏书・高句丽传》：高句丽者，出于夫馀。自言先祖朱蒙，朱蒙母，河伯女，为夫馀王。闭于室中，为日所照，引身避之，日影又逐。既而有孕，生一卵大如五升，夫馀王弃之与犬，犬不食。弃之与豕，豕又不食。弃之于路，牛马避之。后弃之野，众鸟以毛茹之。夫馀王割剖之不能破，遂还其母。其母以物裹之，置于暖处，有一男破壳而出。及其长也，字之曰朱蒙。其俗言朱蒙者，善射也。夫馀人以朱蒙非人所生，将有异志，请除之，王不听，命之养马。朱蒙每私试，知有善恶，骏者减食令瘦，驽者善养令肥。夫馀王以肥者自乘，以瘦者给朱蒙。后狩于田，以朱蒙善射，限之一矢。朱蒙虽矢少，殪兽甚多。夫馀之臣又谋杀之，朱蒙母阴知，告朱蒙曰：国将害汝，以汝才略。宜远适四方。朱蒙乃与乌引、乌违等二人，弃夫馀东南走。中道遇一大水，欲济无梁。夫馀人追之甚急，朱蒙告水曰：我是日子，河伯外孙。今日逃走，追兵垂及，如何得济。于是鱼鳖并浮，为之成桥。朱蒙得渡，鱼鳖乃解，追骑不得渡。朱蒙遂至晋，述水，遇见三人，其一人著麻衣，一人著纳衣，一人著水藻衣，与朱蒙至纥升骨城，遂居焉。号曰高句丽，因以为氏焉。
《世宗本纪》：世宗宣武皇帝，母曰高夫人。初梦为日所逐，避于床下，日化为龙，绕己数匝。寤而惊悸，既而有娠。太和七年闰四月，生帝于平城宫。
《皇后传》：孝文昭皇后高氏，幼曾梦在堂内立，而日光自窗中照之，灼灼而热。后东西避之，光犹斜照不已。如是数夕，后自怪之，以白其父r。r以问辽东人闵宗，宗曰：此奇徵也，贵不可言。r曰：何以知之。宗曰：夫日者，人君之德，帝王之象也。光照女身，必有恩命。及之女避犹照者，主上来求女，不获已也。昔有梦月入，犹生天子，况日照之徵。此女将被帝命，诞育人君之象也。遂生世宗。
谢绰宋《拾遗录》：袁悯孙，世祖时出为海陵守。梦日堕身上，寻而追还，典机密。
《南史・齐高帝纪》：始帝年十七时，尝梦乘青龙上天，西行逐日。
《刘祥传》：褚彦回入朝，以腰扇鄣日。祥从侧过，曰：作如此举止，羞面见人，扇鄣何益。
《梁武帝纪》：皇妣张氏，常梦抱日，已而有娠，遂产帝。帝生而有异光，状貌殊特，项有浮光，身映日无影。《云笈七签・梁陶弘景传》：吴荆牧陶浚七代孙，名弘景，字通明，丹阳秣陵人也。母初娠，梦日精在，并二天人降，手执金香炉。觉语左右，曰：当孕男子，非凡人也，然恐无后。及生标异，幼而聪识，成而博达。
《南史・陈武帝本纪》：武帝尝游义兴，馆于许氏。梦天开数尺，有四朱衣捧日而至，纳诸曰。既觉腹内犹热，心甚喜焉。
《陈文帝本纪》：太清初，帝梦两日38，一大一小。大者光灭坠地，色正黄，其大如斗，帝三分取一之。《北齐书・后主本纪》：母胡皇后，梦于海上坐玉盆，日入裙下，遂有娠。天保七年五月五日，生帝于并州邸。《南史・蠕蠕国传》：其国能以术而致风雪，前对皎日，后则泥潦横流。故其战败，莫能追及。
《辍耕录》：开元时，高太素隐商山，起六逍遥馆，各制一铭。其三为冬日初出铭曰：折胶堕指，梦想负背。金锣腾空，映檐白醉。见清异录楼攻愧，尝取白醉二字以铭阁。
《唐书・李程传》：程字表臣，襄邑恭王神符五世孙也。擢进士，宏辞，赋日五色，造语警拔，士流推之。
程为翰林学士，学士入署常视日影为候。程性懒，日过八砖乃至，时号八砖学士。
《北梦琐言》：李相程以日五色赋，擢第为河南尹。日试举人，浩虚舟行卷中，有日五色赋。李相大惊，虑掩其美，伸览之。次伏其才，丽至末韵侵晚水以芒动，俯寒山而秀发，李相大酰曰：李程赋且在瑞日，何为到夜秀发。由是浩赋不能凌迈。
《唐书・贾循传》：循从子隐林，为永平兵马使。当入卫属，朱难率众扈行在。德宗见隐林，伟其貌，问家世。答曰：故范阳节度副使循，臣从父也。帝异之，引至卧内，以手板画地，陈攻守计。即奏曰：臣尝梦日坠，以首承之。帝曰：非朕耶。乃令纠察行在。
《云仙杂记》：元稹为翰林承旨，朝退行钟廊。时初日映九英梅隙，光射稹，有气勃勃然。百僚望之，曰：岂肠胃文章，映日可见乎。
韩愈刺潮州，尝暑中出张皂盖而归。喜曰：此物能与日轮争功，岂细事耶。
柳宗元《答韦中立论师道书》：仆往闻庸蜀之南，恒雨少日，日出则犬吠。
《云仙杂记》：邓寅庐墓坟土未乾，日影为之不移。《宣室志》：杨炎未仕时，梦陟高山巅，仰见瑞日在咫尺，举手捧之。解者曰：此登相位，而辅人君之祥。后果叶。郑光，会昌六年梦自御大车，中载瑞日，光烛天地，自执行通衢中。月馀拜尚书淄青节度。
徐铉《稽神录》：伪吴毛贞辅，累为邑宰。应选之广陵，梦吞日。既寤，腹犹热，以问侍御史杨廷式。杨曰：此梦至大，非君所能当。若以君而言，当得赤乌场官也。果如其言。
《五代史》：契丹贵日，每月朔旦，东向而拜日。
《辽史・太祖本纪》：太祖母宣简皇后箫氏，梦日堕怀中，有娠乃生帝。《庚溪诗话》：艺祖皇帝，尝有咏日诗，曰：未离海底千山暗，才到天中万国明。大哉言乎，拨乱反正之心，见于此诗矣。又窃闻上微时，客有咏初日诗者，语虽工而意浅陋，上所不喜。其人请上咏之，即应声曰：太阳初出光赫赫，千山万山如火发。一轮顷刻上天衢，逐退群星与残月。盖本朝以火德王天下，及上登极，僭窃之国以次削平，混一之志先形于言，规模远矣。宋太祖时，王师围金陵。唐使徐铉来朝，盛称其主秋月之篇，为天下传诵。太祖大笑曰：寒士语，吾不道也。吾微时，自秦中归醉，卧田间，觉而日出。有句云：未离海底千山暗，才到中天万国明。铉大惊，上殿称寿。《话腴》：艺祖微时，日诗云：欲出未出光辣挞，千山万山如火发。须臾走向天上来，赶却残星赶却月。国史润饰之，云：未离海底千山黑，才到天心万国明。文气卑弱，不如元作。
《宋史・宁宗本纪》：宁宗母曰慈懿皇后，李氏光宗为恭王，慈懿梦日坠于庭，以手承之。已而有娠，乾道四年十月丙午，生于王邸。
《后妃传》：李贤妃，真定人，乾州防R使英之女也。太祖闻妃有容德，为太宗聘之。开宝中，封陇西郡君。太宗即位，进夫人。生皇女二人，皆早亡。次生楚元王佐。妃尝梦日轮逼己，以裾承之，光耀遍体。惊而悟，遂生真宗。
《苗训传》：训河中人，善天文占候之术。仕周为殿前散员、右第一直散指挥使。显德末，从太祖北征。训视日上复有一日，久相摩荡。指谓楚昭辅曰：此天命也。夕次陈桥，太祖为六师推戴，训皆预白其事。既受禅，擢为翰林天文。
《挥麈前录》：太平兴国六年，诏遣王延德、白勋使高昌。雍熙元年，延德等叙其行程来上，云历楼子山无居人，行砂碛中，以日为占。旦则背日，暮则向日，日下则止又行。望月亦如之。
高昌即西州也，地无雨雪而极热。每盛暑，人皆穿池为穴以处。飞鸟群萃河滨，或起飞，即为日气所烁，坠而伤翼。
《梦溪笔谈》：熙宁六年，有司言日当蚀。四月朔，上为彻膳，避正殿。一夕微雨，明日不见日蚀。百官入贺，是日有皇子之庆。蔡子正为枢密副使，献诗一首，前四句曰：昨夜薰风入舜韶，君王未御正衙朝。阳辉已得前星助，阴l潜随夜雨消。其叙四月一日避殿，皇子庆诞，云阴不见日蚀。四句尽之当时，无能过之者。《闻见前录》：海妙言，尝观仁宗二十许岁，时祀南郊，回坐金辇中。日初出，面色与金光相射，真天人也。因以记之。
《闻见后录》：客有云昔罢兖州掾曹，与一二友人祠岱岳，因登绝顶。行四十里，宿野人之庐。前有药灶，地多鬼箭、天麻、元参之类。约五鼓初，各杖策而东。仅一二里，至太平顶。丛木中有真庙东封坛遗址，拥褐而坐，以伺日出。久之，星斗渐稀，东望如平地天际已明，其下则暗。又久之，明处有山数峰，如卧牛车盖之状。星斗尽不见。其下尚暗。初意日当自明处出。又久之，自大暗中日轮涌出正红色，腾起数十丈。半至明处，却半有光。全至明处，却全有光。其下亦尚暗，日渐高渐变色，度五鼓，三四点也。
《辟寒》：晁尧民端仁，尝得冷疾，无药可治。惟日中炙背，遂愈。
《侯鲭录》：东坡尝言鬼诗有佳者，诵一篇云：流水涓涓芹吐芽，织乌西飞客还家。深村无人作寒食，殡宫空对棠梨花。尝不解织。乌义王性之少年博学，问之，乃云：织乌，日也。往来如梭之织。
《铁围山丛谈》：冠礼肇于古国，初草昧，未能行。因循至政和，始讲焉。是时渊圣皇帝犹未入储宫也，初以皇长子而行冠礼。于是天子御文德殿，百僚在位，命官行三加礼。是日，方乐作行事，而日为之重轮也。传灯录：有老僧见日影透窗，间百丈惟政。师曰：窗就日耶。日就窗耶。
《家世旧闻》：楚公使辽，归携所得貔。至京师，先君言犹记其状如大鼠，而极肥]甚。畏日，偶为隙光所射，辄死。
宋濂处州神仙宅碑：处士之州，并城三里有山，曰少微。山之下有观，曰紫虚。宋南渡后，仙翁章思廉自遂昌紫极寿光宫来隐观中。蓬首垢面，日初升辄东向，吐纳凝然，澄坐久之，绝粒。形神分合，人莫测其变幻。《道山清话》：何斯举作黄绵袄子歌，其序言：正月大雨雪，十日不已。既晴，邻里相呼负日，曰：黄绵袄子出矣。《名画录》：杜子瑰者，成都人也。擅于赋采，拂淡偏长，唯攻佛像。王蜀时，于龙华泉东禅院，画毗卢佛，据红日轮，乘碧莲花座。每F同辈某妆，此圆光如日初出，浅深莹然，无笔玷之迹。《金史・宣宗本纪》：贞v元年闰月戊辰朔，拜日于仁政殿，自是每月吉为常。《宗室传》：爽封荣王，改太子太师。显宗长女邺国公主下嫁乌古，论谊赐宴庆和殿。爽坐西向，迎夕照，面发赤似醉。上问曰：卿醉耶。对曰：未也。臣面迎日色，非酒红也。上悦。
《元史・世祖昭睿顺圣皇后传》：世祖帽旧无前檐，帝因射日，色炫目，以语后。后即益前檐，帝大喜，遂命为式石抹也。先传石抹也，先者辽人也。其祖库烈儿，誓不食金禄，率部落远徙。年九十，夜得疾，命家人候日出则以报。及旦，沐浴拜日而卒。
《杨奂传》：奂母尝梦东南日光射其身，旁一神人以笔授之。已而奂生，其父以为文明之象，因名之曰奂。《铁哥术传》：王方以绛盖鄣日而坐，及闻野里术议事，喜见颜色称善。久之既退，撤其盖，送之十里。
《土哈传》：钦察国去中国三万馀里，日暂没即出。《异域志》：沙弼茶国向无人至者，祖葛尼曾到，因立文字。其国系日西没之地，至晚日入声若雷霆。国王每于城上聚千人，吹角鸣锣，击鼓混杂日声。不然，则小儿惊死。
《已疟编》：莫月鼎者，道士也。尝与客游西湖，烈日热甚。莫曰：吾借一伞遮阴。乃向空嘘气，忽黑云一片，随而覆之。
《列朝诗集》：梵琦字楚石，小字昙曜，象山人。族姓朱氏，母梦日堕怀中，而生。襁褓中，有神僧见之，曰：此儿佛日也。他日当振扬拂法，照曜浊世。因以昙曜字之。九岁，赵文敏公见而异之，为鬻僧牒得度，得法于径山元叟端和尚。帝师锡号，曰佛日普照慧辩禅师。《明外史・陈友定传》：张士诚以书币，徵故左司员外郎杨乘于松江。乘具酒醴，告祖祢，顾西日晴明。曰：人生晚节如是足矣。夜分自经死。
《已疟编》：洪武中，有胡僧善相，见袁庭礼，欲授其术。乃令袁视日，久之，杂以黑白豆，令拣之。袁目不眩，遂以其术传之。
杨慎《游点苍山记》：嘉靖庚寅，约同中溪李公，为点苍之游。二月壬戌，至鹤顶寺。松竹荫轩，洱波在席。相与趺坐酌酒。时夕阳已沈西山，缺处犹露日影。红黄一线，本细末宽。自山而下直射洱波。僧曰：此即鸳浦夕阳也。馀波皆碧，独此处日光涌金。时有鸳鸯群浴，今则网罟太密。此景时有时无，不常然也。曰：但观于涌金流采，已自胜耳。癸巳北渡两涧，乃至无为寺。闻北冈有元世祖驻跸台，后人屋之。方至其处，大雨忽至，遂趋屋下，避雨轩窗。洞豁最堪游，目则见满川烈日。农人刈麦，予曰：异哉，何晴雨相兼也。中溪曰：此点苍十景之一，所谓晴川秧雨者是也。每岁五月，溪上日日有雨，田野时时放晴，故刈麦插秧，两无所妨。世传观音大土授记而然。
《甲乙剩言》：余尝宿绝顶光相寺，于时早秋，晓起远望。寒冽不减，严冬为体，战齿38不能止。时寺鸡三号耳，残月犹在。远见西极荒垂，有一点尖明，若火光者，因以问僧。僧云：此天竺雪山，为初日所照也。始亦未信，顷之日出，而此山隐隐炫耀天际。已而日色遍满大千，则山光不复明矣。但见一粉堆耳。
潘之恒《当湖记》：悠然亭北曰鹦鹉洲，而弄珠其北。余以仲冬闰月平旦，登楼。日出东方，当九溪之南。首白沃，最北口也。日初出，吐半规，与水中影合而成璧。出水面，则为连环。而浮光万点，政如倒景。
《宛署杂记》：燕都女子，七月七日以碗水暴日下，各自投小针浮之水面。徐视水底日影，或散如花，动如云，细如线，c如椎。因以卜女之巧。

[book_title]乾象典第三十五卷
日部杂录
《易经・离九三》：日昃之离，不鼓缶而歌，则大耋之嗟，凶。《说卦传》：雨以润之，日以t之。〈大全〉蔡氏曰：润则物滋，t则物舒。二者言长物之功也。
《诗经・邶风・若叶篇》：雍雍鸣雁，旭日始旦。〈朱注〉旭，日初出貌。昏礼，纳采用雁，亲迎以昏，而纳请期以旦。《卫风・定之方中篇》：揆之以日，作于楚室。
《伯兮篇》：其雨其雨，杲杲出日。
《王风・君子于役篇》：日之夕矣，羊牛下来。
《齐风・东方之日篇》：东方之日兮。
《桧风・羔裘篇》：日出有曜。
《豳风・七月篇》：春日载阳。〈又〉春日迟迟。
《小雅・天保篇》：如日之升。〈注〉升，出也，日始出而就明。《四月篇》：秋日凄凄。〈又〉冬日烈烈。
《大雅・公刘篇》：既景乃冈，相其阴阳。
《礼记・曾子问》：天无二日，土无二王。
《尔雅・释山》：山西曰夕阳，山东曰朝阳。
《左传》：仲尼曰：鲍，庄子之知不如葵，葵犹能卫其足。〈注〉葵倾叶向日，以蔽其根。
《易乾凿度》：日离火宫，正中而明，二阳一阴，虚内实外，明天地之目。《万形经》曰：太阳顺四方之气。古圣曰，烛龙行东时，肃清行西时，温行南时，大行北时。严杀顺，太阳实，元拢万物形。以鸟离烛龙四方，万物向明承惠，煦德实而迟重。圣人则象，月即轻疾，日即凝重，天地之理然也。
《稽览图》：日者，阳德之母也。
《尚书・考灵耀》：日有九光，光照四极。〈又〉日出于列宿之外，万有馀里。
《春秋内事》：阳燧见日，则然而为火。
《孝经・援神契》：日中则光溢。〈又〉日神五色，明照四方。《三坟书・山坟》：象君，日。
《形坟》：日天中道。〈又〉日地圜宫。〈又〉阳形日，天日照明，地日景随，日月从朔，山日沉西，川日流光，云日蔽42，气日昏。〈又〉日月代明。〈又〉日山危峰。〈又〉日川湖。〈又〉日云赤昙。〈又〉日气昼围。
《管子・四时篇》：南方曰日，其时曰夏，其气曰阳，阳生火，与气其德，施舍修乐，其事号令，赏赐赋爵，受禄顺乡，谨修神祀，量功赏贤，以动阳气。九暑乃至，时雨乃降，五谷百果乃登，此谓日德，日掌赏，赏为暑。
《枢言篇》：道之在天者，日也；其在人者，心也。
《家语》：楚王过江，得萍实，大如斗，赤如日，剖而食之，甜如蜜。
《范子》：计然日者，寸也。寸者，制万物阴阳之长短也。〈又〉日者，火精也；火者，外景主昼，居昼而为明，处照而有光。〈又〉日者行天，日一度，终而复始，如环无端。
《尸子》：圣人以日光盈尺，光满天下。圣人居室而所烛，弥纶六合。〈又〉圣人身犹日也。夫日圜尺光，盈天地圣人之身，小其所烛远矣。〈又〉火在井中，不能烛远。日在足下，不可以视近。君子于国也，犹天之有日，居不高则不明视，不尊则不远。
《韩非子》：龟咽日气而寿。故养生者，服日华，所以效之。《吕子・有始篇》：白民之南，建水之下，日中无影，呼而无响，盖天地之中也。《汉书・西域传》：自条支乘水，西行可百馀日，近日所入云乌弋地，暑热莽平。
《贾谊・新书・修政语》：汤曰：学圣王之道，譬其如日；静居而独思，譬其若火。夫舍学圣之道而静居独思，譬其若去日之明于庭，而就火之光于室也。然可以小见，不可以大知。
周文王问于粥子曰：君子将入其职，则其于民何如。对曰：君子将入其职，则其于民也，旭旭然如日之始出也。既入其职，则其于民也，饺蝗缛罩正中也。既去其职，则其于民也，暗暗然如日之已入也。故君子将入而旭旭者，义先闻也。既入而秸撸民保其福也。既去而暗暗者，民失其教也。文王曰：受命矣。《韩诗外传》：桀谓伊尹曰：吾有天下，犹天之有日也。《淮南子・说山训》：拘囹圄者，以日为修；当死市者，以日为短。日之修短，有度也。有所在而短，有所在而修也。则中不平也。
《主术训》：冬日之阳，夏日之阴，万物归之而莫使之然。《说苑》：师旷对晋文公曰：少而学者，如日出之光；壮而学者，如日中之光；老而学者，如炳烛夜行。
《扬子・五百篇》：赫赫乎日出之光，群目用之也。浑浑乎圣人之道，群心用之也。
《太元经》：日一北而万物生，日一南而万物死。
《参同契》：汞日为流珠，青龙与之俱。
《张衡・灵宪》：日者，阳精之宗，积而成鸟，象乌而有三趾，阳之类，其数奇。
日，宣明于昼，纳明于夜。
《说文》：日，实也，太阳之精。不亏从日。一象形o，日欲明也。，日行也；煦，日出温也；昕，日将出也；昭，日明也；D，日出也；昌，日光也；升，日上也；晷，日景也；普，日无色也；皓，日出也；，日见也；，日无光也；，日覆云暂见也；暗，日无光也；i，日也；旭，日旦出；儿昵，日近也；，日西在，西方时侧也。《刘歆・三统历说》：三五相包，而生天统之正始，施于子半，日萌色赤。地统受之于丑初，日肇化而黄；至丑半，日牙化而白。人统受之于寅初，日孽成而黑；至寅半，日生成而青。
《后汉书・袁绍传》：公孙瓒曰：旷若开云见日，何喜如之。《刘陶传》：陶上疏曰：臣敢吐不时之义，于讳言之朝，犹冰霜见日，必至消灭。
《应劭汉官仪》：泰山东南岩，名日观。日观者，鸡一鸣时，见日始欲出，长三丈。
《抱朴子・广譬篇》：日不入，则烛不明。
《博物志》：削木令圆，举以向日，以艾于后，承其影，则得火。
《古今注》：鹧鸪尝向日而飞。
《世说》：扶南蔗一丈三节，见日即消。
《刘子・遇不遇篇》：春日丽天，而隐者不照。
《北史・崔浩传》：时方士祁纤奏立四王，以日东西南北为名，欲以致祯吉，除灾异。诏浩与学士议之。浩曰：先王建国以作藩屏，不应假召其福。夫日月运转，周历四方，京师所居，在于其内。四王之称，实奄邦畿，名之则逆，不可承用。
《酉阳杂俎》：仙药炎山夜日。
《续博物志》：日有九道。故考灵曜云：万世不失九道。郑注引河图帝览嬉云：黄道一，青道二，出黄道东；赤道二，出黄道南；白道二，出黄道西；黑道二，出黄道北。日春，东从青道；夏，南从赤道；秋，西从白道；冬，北从黑道。《全唐诗话》：黄檗山僧希运曰：上乘之印，唯是一心，更无别法。心体一空，万缘俱寂，如大日轮升于虚空，其中照耀净无纤埃。
《元真子・N|篇》：日之耀昭然，曰煌煌乎，阳阳乎欤。晶晶乎之，荧荧乎欤。杲杲樱炎炎赫赫，光天照地，流金铄石，其孰能大乎。吾之大乎欤。
《辽史・礼志・拜日仪》：皇帝升露台，设褥向日，再拜上香。门使通阁使，或副应拜臣僚，殿左右阶陪位再拜。皇帝升坐，奏榜讫，北班起居毕，时相已下，通名再拜。不出班奏圣躬万福，又再拜。各祗候宣徽已下，横班同诸司x门北面，先奏事，馀同。教坊与臣僚同。
《方物略记》：素花，碧叶浮秀，波面日中则向，日入还敛。〈注〉右朝日莲花色，或黄，或白，叶浮水上，翠厚而泽，形如菱花。差大开，则随日所在，日入辄敛，而自藏于叶下，若葵藿向太阳之比。
《归田录》：寇莱公在中书，与同列戏云：水底日为天上日。未有对。而会杨大年，适来白事，因请其对，大年应声曰：眼中人是面前人。一坐称为的对。
《易潜虚》：昧二爻：日匿其光，萦诙方，日匿其光，日未曜也。
《昭六爻》：日丽于天，万物粲然，日丽于天，无不照也。《梦溪笔谈》：退之城南联句，首句曰：竹影金锁碎。所谓金锁碎，乃日光耳，非竹影也。
《东坡志林》：菱芡皆水物，菱寒而芡暖者，菱开花背日，芡开花向日故也。
《物类相感志》：凡日无光，则日乌不见，日乌不见，则飞乌隐窜。
观日，玉大如八寸，镜明彻如琉璃，映日观，见日中宫殿，皎然分明。
《西溪丛语》：柳子厚诗云：空斋不语坐高舂。薛能诗云：隔江遥见夕阳舂。或云：见舂米，大非也。《淮南子》云：日至于虞渊，是谓高舂。注云：虞渊，地名。高舂，时始成民碓舂时也。至于连石，是谓下舂。注云：连石，西山名，言将暝，下民悉舂，故曰下舂。
《汉制考柳注书》曰：分命和仲，度西曰柳，谷疏济南。《伏生书传》文：度亦居也。柳者，诸色所聚，日将没其色，赤兼有馀色，故云柳谷。
《野客丛谈》：王子年《拾遗记》云：傅说赁为赭衣者，舂于深岩以自给，梦乘云绕日而行，筮得利建侯之卦，岁馀汤以玉帛聘为阿衡。夫汤所聘者，伊尹。而傅说起于高宗之世，相去二十馀世，而此言汤时。傅说无乃误乎。《齐东野语》：日谜云：画时圆，写时方，寒时短，热时长。又云：东海有一鱼，无头亦无尾，除去脊梁骨，便是这个谜。
袁安卧负暄，令儿搔背，曰：甚快人意。赵胜负暄风檐，候樵牧之归。故杜诗云：负暄候樵牧。又云：负暄近墙壁。又《西阁曝日》云：凛冽倦元冬，负暄嗜飞阁。又云：毛发且自和，肌肤潜沃若，太阳信深仁，衰气H有托。欹倾烦注眼，容易收病脚。《乐天负日》诗云：杲杲冬日出，照我屋南隅。负暄闭目坐，和气生肌肤。初似饮醇醪，又如蛰者苏。外融百骸畅，中适一念无。旷然忘所在，心与虚空俱。此皆深知负暄之味者也。冬日可爱，真若可持献者，晁端仁尝得冷疾，无药可治。惟日中炙背乃愈。周邦彦尝有诗云：冬曦如村酿，奇温止须臾。行行正须此，恋恋忽已无。余尝于南蛔餍「螅名之曰献日轩。幕以白油绢，通明虚白盎然。终日四体融畅，不止须臾而已。适有客戏余曰：此所谓天下都绵袄者。相与一笑。后见何斯举黄绵袄子歌序曰：正月大雨雪，十日不已。既晴，邻舍相呼负日，曰黄绵袄子出矣。乃知古已有此语。然王立之亦尝名日窗为大裘轩。谢无逸为识诗曰：小人拙生事，三冬卧无帐。忍寒东窗底，坐待朝曦上。徐徐晨光熙，稍稍血气畅。薰然四体和，恍若醉春酿。此法秘勿传，不易车百辆。君胡得此法，开轩亦东向。苏公名大裘，意岂在万丈。但观名轩心，人人如挟纩。陶隐居清异录载，开元时，高太素隐商山，起六逍遥馆，各制一铭。其三曰：冬日初出，铭曰折胶。堕指梦想，负背金锣，腾空映檐，白醉楼攻，愧尝取白、醉二字以名阁。陈进道为赋诗，攻愧次之云：处世难独醒，时作映檐醉。年少足裘马，安知老夫味。天梳与日帽，且复供酒事。谪君幸三适，得此更惭愧。向来六逍遥，特书见清异。君家老希夷，相求谅同气。曲身成直身，朝寒俄失记。醉中知其天，不饮乃同意。书生暂奇温，难语纯绵丽。
《云麓漫抄》：《史记・龟k传》孔子曰：日为德而君天下，辱于三足之乌；月为刑而相佐，见食于虾蟆。卢仝月蚀诗盖用此事。《淮南子》：尧时十日并出，尧命羿仰射，中其九日，日中九乌皆死。又《山海经》：墨齿之北曰D谷，居水中，有扶木。九日居下枝，一日居上枝，皆戴乌。《春秋元命苞》云：阳成于三，故日中有三足乌。
《王氏谈录》：公言旧尝得句云：槐杪青虫缒夕阳，因思昔人似未曾。道后阅杜少陵诗，有云：青虫悬就日。尤叹其才思无所不周也。
《暇日记》：彭泽县在江东岸，山崦中必无东日，但有西照。
《昨梦录》：猛火油者，闻出于高丽之东数千里，日初出之时，因盛夏，日力烘石，极热则出液。他物遇之，即为火，惟真琉璃器可贮之。
《鸡林类事》：方言，日曰。
《继古丛编》：《淮南子》曰：日经于泉隅，是谓高舂；顿于连石，是谓下舂。故梁元帝《游后园》诗：斜景落高舂。又《纳凉》诗：高舂斜日下。唐薛能诗：隔溪遥见夕阳舂。皆本《淮南子》也。已上皆吴氏漫录云。余按高舂二字，古人用者多矣。今附益之《南史・陈本纪》云：求衣昧旦，仄食高舂。柳子厚诗：越绝孤城千万峰，空斋不语坐高舂。李义山诗：碧虚随转笠，红烛近高舂。皆以日景为言也。许之注释：未暝时，上光蒙舂，曰上舂。欲暝时，下光蒙舂，曰下舂。岂晚日近昏之候乎。
《谭苑醍醐》：《梁元帝纂要》云：日在午曰亭，在未曰映。王仲宣诗：山冈有馀映，谓日昃也；谢灵运诗：晓闻夕飙急，晚见朝日暾。此语殊有变互，凡风起必以夕，此云晓闻夕飙。即杜子美之乔木易高风也，晚见朝日，倒景反照也。孟郊诗：南山塞天地，日月石上生，高峰夕驻景，深谷夜光明。皆自谢诗翻出。
《金史・太祖本纪》：天辅元年十二月，宋使登州防R使马政以国书来。其略曰：日出之分，实生圣人。
《薛u道论》：观日影之渐移，即造化之密移可知矣。《世说补》：远公在庐山中，虽老，讲论不辍。弟子中或有惰者，远公曰：桑榆之光，理无远照。但愿朝阳之辉，与时并明耳。高足之徒，皆肃然增敬。
《书肆说铃》：视之无端，察之无澹日出东沼，入乎西陂。刘辰翁曰：日之出东入西，盖极天下东西之地矣。一上林何遂有是哉。甚矣长卿之诞也。愚谓不然。尝记儿时随王父，夜宿洞庭。见日出东方，从湖面上起；日落西方，从湖面上没；夫一洞庭耳，岂遂尽天下东西之地。而予亲见其出没若在湖中，然则日出东沼入乎西陂，此正上林陂沼之画，不当以为诞也。
《来瞿唐集》：或问日之行，一日一周天，如此山河大地，纵飞亦不能周天。或者以日为骥步，骥不过日行千里耳，安能周天。纵一时行一万里，一日十二时，地之体岂止十二万里哉。自古圣贤皆不能穷之，不知何以能周天也。曰：此正论造化者，当默识其大头脑也。既理会得大头脑，则其间左来右去，开窍自然通矣。盖日月皆此地阴阳所发之精英也。既为所发之精英，则不离乎地矣。安能不周天乎。试将一枝烛置于竹筒内，放在厅中间棹上，厅之烛照，去瓦上有一圆光，即譬之日也。将手把竹筒一斜侧，少倾斜间瞬息过了厅，此日周天之义也。何以验日月为地阴阳之精英。余游峨眉山，欲见佛光，连日阴雨，山中将住一月矣。僧曰：此光亦难遇，如将发光之时，前一夜必有大风吹撼屋动，则次日有光矣。果一夜风发屋动，次日天开霁晴。明僧曰：此当以日影验之，日照屋影到某处，即有光矣。果至其时，日射下之光石，即有雾如线，平铺二三十里。僧家谓之银色世界。信乎，银色世界也。俄而空中两道白亳挺出，雾中即有一光如34X，红绿相间，圆如月，五七丈宽，地之精英于此可验。此则一山之精英也。若日月则九州万国之精英，刍指为佛光，世人安得不惑哉。朱子说：峨眉山看佛光，以五更看。五更看者，非佛光也。僧家谓之圣灯满天飞，盖腐叶之类。
《檐曝偶谈》：佛居大地之阴，西域也。日必后照，地皆西倾，水皆西流也。故言性以空。孔子居大地之阳，中国也。日必先照，地皆东倾，水皆东流也。故言性以实。意者亦地气有以使之然欤。佛得性之影，儒得性之形，是以儒以明人，佛以明鬼。
《丹铅总录》：《易》曰：日入地中。明夷邵子云：日入地中，构精之象。后人遂谓日昼行天上，夜入地中。丘长春曰：轻清者上腾为天，重浊者下凝为地。万物有形重浊，皆附于地。三光轻清，悉上于天。既上于天，如何却沈于地乎。且星陨于地而化为石，古今有之，星坠于地犹化为石，况地下乎。夫二十八宿周天均布，太阳逐日会合，逐月迁移，一岁之终，经历周遍。且如日在箕斗，箕斗在天河。日入地时，星河皆入地耶。日独入地而星河只在天耶。若道星河皆入地，则七八月间，河汉尤显。日正东西出没，初夜则河汉东北西南，向晓则东南西北，是知河汉不入地而随天运行。若日入地时与箕斗坼破，箕斗行天上而日转地中，天上空虚而行疾，地中结实而行迟，天地悬隔，如何向晓。东方出时却得，恰好与箕斗相会，而同行天上乎。天上日月，常无出没人间，常有出没此间。东方日出时，西向千里之外犹未，万里之外犹昏。北斗直西，半夜北斗之北，初没子丑寅卯，周天轮次，迤逦而去，未尝暂止，北斗斡运，昭然可见，而强称入地，有何义旨。明夷之卦，文王拘于里，失势之象，何足为据。右丘长春所论如此。愚按：明夷日入地中，乃是假象，明理如天在山中之类。邵子构精之说，元儒已讥其亵天。由此观之，长春之识卓矣。
《古传》言：羿射日落九乌。乌最难射，一日落九乌，言射之捷也。而后世不得其说者，遂以为九日矣。流俗谬说而传怪，文士循名而骋奇，异哉。
《寒檠肤见》：蜀之犬吠日，越之犬吠雪。少史子曰：夫犬一也，而一则吠日，一则吠雪。何也。以其见与不见耳。《三馀赘笔》：《汉封禅记》云：泰山东山名曰日观，鸡一鸣时见日始出。近阅《岛夷志》云：琉球国有大崎山，极高峻，夜半登之望，D谷日出，红光烛天，山顶为之俱明。又米学士集云：补怛洛迦山在东大洋海中，鸡初号，遥见东方日出，轮赤如火，流光烛海波，闪烁不定。唐人诗云：海岸夜深尝见日。非虚语也。
《脉望》：《经世书》云：天之神栖于日，人之神发干目。《遵生八笺》：保叔塔顶观海日。保叔塔，游人罕登其巅，能穷七级，四望神爽。初秋时，夜宿僧房，至五鼓起登绝顶，东望海日，将起紫雾氤氲，金霞漂荡亘天，光彩状若长横疋练，圆走车轮。或肖虎豹超骧，鸾鹤飞舞，五色鲜艳，过目改观。瞬息幻化，变迁万状。顷焉D谷吐火，千山影赤。金轮浴海，闪烁荧煌。火镜浮空，o辉映。丹焰炯炯弥天，流光赫赫动地。斯时惟启明在东，晶丸灿烂，众星隐隐，不敢为颜矣。长望移时，令我目乱神骇，陡然狂呼，声振天表。忽听筹报鸣鸡，树喧宿鸟，大地云开，露华影白。回顾城市，嚣尘万籁。滚滚生动空中，新凉逼人，凛乎不可留也。下塔闭息敛神，迷目尚为云霞眩彩。
《太平清话》：茶见日而味夺，墨见日而色灰。
杨文骢《画江行十二幅小记》：江中日落，放舟泊孤洲滩上，时日衔山矣。明霞射彩，与水光相荡，急走笔图之。此画中夸父也。
王立程《天台山记》：华顶矗万山间，独表于诸峰。他山如莲花瓣附之。当云敛空霁，晨起看旭日于溟渤中，忽涌金丸，大可十馀顷。
《字汇》：早：日在甲上，曰早。音挑，日晦也；@音台，日光也；B，日始出也；C插上声，日光照也；H音吞，日欲出也；音讷，日入色也；J音五，日当午而盛明，为J；昀音云，日出也，又日光；音贝，日不明貌；S音分，日光也；音夫，日也；音决，日食色；音拟，日i也；]，日光；^，日出貌；`音陵，日光也；昧音末，日中不明也；c音便，日光貌；音殚，旦日也；音低，日下也；音叨，日色；是，古文是字，日中为正；音沿，日行也；昱，日光也；i音，日昃；t音暄，日气；晃，日光耀也；v音虚，日始出貌；音茗，日暗也；音叨，日色；音锸，日照；，烘上声，日欲明；晏，日出清济为晏；音侵，日光也；29音梗，日高也，又日光；还上声，日出貌；音扶，日光也；，晚本字，日在西方也；，日气将旦时，日之光，气始升于上；皓，日出貌；，音非，日色也；音六，日暗也；音拟，日i也；，日出貌；音周，日光；音释，日无光；，日无光也；音妾，日欲没也；暄，日也；晖，日光也；，土平声，日阴也；暌音奎，日入也；音台，日出也；炜音委，日光也；┮艏颍阴旦日明曰；音遥，日光也；音搔，日色也；音温，日暖也；，日在癸上，曰。，萱上声，日气曝也；音盎，日无光也；玻翁上声，日不明貌；音气，日气也；暹音纤，日光升也；音莽，日无光；音苇，日光也；暾，日始出貌；25音勘，日出貌；音态，日月无光也；音层，日不明也；o，日出貌，又日欲明貌；暧，日不明貌；音孕，日晖也；洌日未明也；曜，日光也；，日欲入也；辏音宴，日出无云；曦，日光也；煲袈浚日色，又日照也；音融，日正也；蛞糍危日无光也；螅炎上声，日躔谓之螅灰袅悖日光也；音列，日落也。
日部外编
《山海经・南山经》：漆吴之山，无草木，多博石，无玉，处于海东望丘山。其光载出载入，是惟日次。〈注〉可以为博棋石，神光之所潜耀，是日景之所次舍。
《西山经》：又西二百里，曰长留之山，其神白帝，少昊居之，是神也，主司反景。
又西二百九十里，曰|山，神蓐收居之是山也。西望日之所入，其气员神，红光之所司也。
西南三百六十里，曰崦嵫之山。〈注〉日没所入山也。《海外西经》：女丑之尸生，而十日炙杀之。在丈夫北，以右手障其面，十日居上，女丑居山之上。
《海外北经》：夸父与日逐走。入日，渴，欲得饮。饮于河渭，河渭不足。北饮大泽，未至，道渴而死。弃其杖，化为邓林。
《海外东经》：黑齿国为人黑，食稻啖蛇，一赤一青在其傍。一曰在竖亥北，为人黑手，食稻使蛇，其一蛇赤，下有汤谷，汤谷上有扶桑，十日所浴。在黑齿北，居木中，有大木，九日居下枝，一日居上枝。
《大荒东经》：大荒之中有山，名曰孽摇，f羝上有扶木，柱三百里，其叶如芥，有谷曰温源谷。汤谷上有扶木，一日方至，一日方出，皆载于乌。
《大荒南经》：东南海之外甘水之间，有羲和之国，有女子，名曰羲和，方日浴于甘渊。羲和者，帝俊之妻，生十日。〈注〉羲和盖天地始生，主日月者也。言生十子，各以日名名之。
《大荒北经》：大荒之中有山，名曰成都。载天有人，珥两黄蛇，把两黄蛇，名曰夸父。后土生信，信生夸父，夸父不量力，欲追日景，逮之于禺谷，将饮河，而不足也。将走大泽，未至死于此。
《淮南子・本经训》：尧之时，十日并出，焦禾稼，杀草木而民无所食。m凿齿，九婴，大风，封g，修蛇，皆为民害。尧乃使羿诛凿齿于畴华之野，杀九婴于凶水之上，缴大风于青丘之泽，上射十日，而下杀m，断修蛇于洞庭，擒封g于桑林。万民皆喜，置尧以为天子。《博物志》：夏桀之时，费昌之河上见二日，在东者烂烂将起，在西者沉沉将灭，若疾雷之声。昌问于冯夷曰：何者为殷，何者为夏。冯夷曰：西夏东殷。于是费昌徙疾归殷。
《列子》：穆王驾八骏之乘，西观日之所入处。
《拾遗记》：周穆王八龙之骏，四名超影，逐日而行。《起世经》：日天宫殿，正方如宅。看遥似圆，一面两分，皆天金成。一面一分，天颇黎成。有五种风，吹转而行。一持、二住、三随顺转、四波罗阿迦、五将行。
《淮南子・览冥训》：鲁阳公与韩k难战酣，日暮，援戈而种，日为之退三舍。
《拾遗记》：越王句践，使工人以白马白牛祠昆吾之神，采金铸之以成八剑之精，一名掩日，以之指日，则光昼暗。
《续博物志》：老君其母，曾见日精下落如流星，飞入口中，有娠。七十二岁而生于陈国涡水李树下，剖左腋而生，长一十二尺。
《燕丹子》：燕太子丹质于秦王，遇之无礼，急欲求归，秦王谬与誓曰：使日再中天雨粟，乃得归。太子仰天叹之，日为再中天雨粟，秦王不得已，遣之。《三齐略记》：秦始皇作石桥于海上，欲过海看日出处，有神人驱石，去不速，神人鞭之皆流血。今石桥犹赤色。
《洞冥记》：帝舒海元落之席散，明天发日之香。香出胥池，寒国地，有发日树，言日从云出，云来掩日，风吹树枝，拂云开日光也。亦名开日树。
又有喜日鹅至，日出时衔p而舞，又名舞日鹅。《黄宪外史》：扶桑之野有鸟曰摇光，感日之精，千岁一孕。其形如龟，是感于日也。
《拾遗记》：宛渠国，夜燃石以继日光，此石出燃山，其土石皆自光澈扣之，则碎状如粟，一粒辉映一堂。北极之外有巨鱼，吸日而星雨皆坠。
孝养国，鱼吸日之光，冥然则暗如薄蚀矣。
《三齐略记》：不夜城在阳廷东南，盖古有日夜，出此城以不夜，名异之也。
《法苑珠林》：日宫殿中有阎浮，檀金以为妙辇，舆高十六由旬，方八由旬，庄严殊胜。天子及眷属在彼辇中，以天五欲具足受乐，日天子身寿五百岁，子孙相承皆于彼，治宫殿住持满足一劫。日天身光出照于辇，辇有光明复照宫殿，光明相接出己，照曜遍四大洲及诸世间。日天身辇及宫殿有一千光明、五百光明傍行而照，五百光明向下而照日天宫殿，常行不息。六月北行于一日中，渐移北向六拘卢舍，未曾暂时离于日道；六月南行亦一日中，渐移南向六拘卢舍，不差日道。日天宫殿六月行时，月天宫殿十五日中亦行尔许。
《脉望》：V靖天师与司马承祯寝，见其额上，有日如钱大，光耀人席。
《云南通志》：唐时杨都师创洱河东罗荃寺，寺前有田四十亩，每栽秧约三日。佣者戏师曰：若能系日，当为毕栽。师默念咒，田栽既而日方暝，佣归始知已历二昼矣。
《云笈七签》：黄气阳精三道。顺行经曰：日，阳之精，德之长也。纵广二千三十里。金物水精晕于内，流光照于外。其中有城郭、人民、七宝浴池，池生青黄赤白莲花。人长二丈四尺，衣朱衣之服。其花同衰、同盛。日行有五风，故制御日月星宿，游行皆风。梵其纲金门之上，日之通门也。金门之内，有金精冶之池，在西关左之分，故立春之节日，更魄于金门之内，耀其光于金门之外，四十五日乃止。顺行之洞阳宫，洞阳宫，日之上馆也。立夏之日止于洞阳宫，吐金冶之精以灌于东井之中，沐浴于晨晖，收八素之气，归广寒之宫也。
日中赤气，上皇真君，讳将车梁，字高骞爽。此位号尊，秘经虽无存修之法，而云知者不死，当宜行事之始，心存以知，不得辄呼。
日中青帝，讳圆常，无字。昭龙韬衣青玉锦，帔苍华飞羽裙，建翠芙蓉晨冠。日中赤帝，讳丹虚峙，字绿虹映。衣绛玉锦，帔丹华飞羽裙，建丹符灵明冠。日中白帝，讳浩郁将，字回金霞。衣素玉锦，帔白羽飞华裙，建浩灵芙蓉冠。日中黑帝，讳澄增停，字元绿炎。衣元玉锦，帔黑羽飞华裙，建元山芙蓉冠。日中黄帝，讳寿逸阜，字飙晖像。衣黄玉锦，帔黄羽飞华裙，建芙灵紫冠。日中五帝，魂精内神，名珠景赤童。
皇上四老道中君，曰皇上四老真人。在日中无影，呼日名为九曜，生常乘明玉之轮，转宴于日中也。广霞者，玉清天中山名，乃九日之所出，日帝之所司也。皇初紫元君，曰皇初紫元之天。常有晖晖之光，郁郁如薄霞焉。乃九日之所出，有如一日之照耳。
微元者，日中之神，名曰玉贤天中，或呼日为微元也。九天真人呼日为濯曜。罗三天真人呼日为圆光蔚。太素天中呼日为眇景。泰清天中仙人呼日为太明。太极天中呼日为圆明。东华真人呼日为紫曜明，亦名元珠，亦谓始晖，亦谓太明，亦谓郁仪。
《闻见后录》：嘉v末年，京师麻家巷有聚小学者李道，太学生汤保衡尝与之游。一日保衡至道学舍，有一道士形貌恢伟，须髯怪异，言语如风狂人，与道相接。保衡见而异之，叩请。道士乃曰：请以某日会于某地。保衡曰：诺如约。而往，道士见之曰：但举目视日十日，必有所见，可复会于某地。保衡归依所教视日。视既久，目不复眩。至十日，乃睹日中有人形，细视之，见道士在日中，形貌宛然。保衡复往会道士，道士曰：何所见。保衡曰：见天师在日中。道士曰：可复归，再视日百日外，复有所见。可再相会于某地。慎勿泄也。保衡如教视之，家人以为风狂，问之不答。逾百日，乃见己形亦在日中。与道士立。保衡乃会道士具谈之。道士曰：可教矣。乃为授以符，可以摄制鬼神。其道士不复见。《癸辛杂识》：扬州赵都统舟至东莱，殊不可进，滞留凡数月。尝于舟中见日初出海门时，有一人通身皆赤，眼色纯碧。头顶大日轮而上。日渐大，人渐小。凡数月，所见皆然。
《宝椟记》：海滨北有勒题国，人皆衣羽毛，无翼而飞行，日无影。

[book_title]乾象典第三十六卷
月部汇考一
《易经》《说卦传》
坎，为水，为月。
〈大全〉进斋徐氏曰：内明外暗者，水与月也。坎，内阳外阴，故为水为月。潘氏曰：月者，水之精也。
《书经》《周书・武成》
惟一月壬辰，旁死魄，越翼日癸巳。
〈蔡注〉一月建寅之月，不曰正而曰一者，商建丑以十二月为正朔，故曰一月也。死魄，朔也。二日故曰：旁死魄翼明也。〈大全〉王氏曰：翼，辅也。以此日为主，则明日为辅，翼此日者，故以明日为翼日。
又
厥四月，哉生明。
〈蔡注〉哉始也，始生明月三日也。
又
既生魄。
〈蔡注〉生魄，望后也。〈大全〉问：生明生魄如何。朱子曰：日为魂，月为魄。魄是黯处，魄死则明生。书所谓哉生明是也。老子所谓载营魄。载如人载车，车载人之载。月受日之光，魂加于魄，魄载魂也。明之生时，大尽则初二，小尽则初三。月受日之光常全，人望在下却在侧边了，故见其盈亏不同。　新安陈氏曰：诸家多谓生魄望后也，而不察既字。以望与既望，例之则哉。生魄十六日，既生魄十七日也。
《洪范》
王省惟岁，乡士惟月。
〈传〉卿士各有所掌，如月之有别。〈蔡注〉卿士之失得，其徵以月。
又
庶民惟星，星有好风，星有好雨。日月之行，则有冬有夏。月之从星，则以风雨。
〈蔡注〉月行东北，入于箕则多风；月行西南，入于毕则多雨。
《康诰》
惟三月，哉生魄。
〈蔡注〉始生魄，十六日也。
《召诰》
惟二月，既望。
〈蔡注〉日月相望谓之望。既望，十六日也。
又
惟丙午，F。
〈蔡注〉F，月出也，三日明生之名。
《诗经》《小雅・渐渐之石篇》
月离于毕，俾滂沱矣。
〈笺〉月离阴星，则雨。
《礼记》《礼运》
播五行于四时和，而后月生也。是以三五而盈，三五而阙。
〈陈注〉月之盈亏，由于日之远近，四序顺和，日行循轨而后月之生明。如期望而盈晦，而死无IH之失也。〈大全〉长乐陈氏曰：三五者，数之所变，故数之至。于三五则为五行。生数之极，而月所以盈。又积之至于三五，则为五行成数之极。而月所以阙也。
《乡饮酒义》
月者，三日则成魄，三月则成时。
〈疏〉月者三日则成魄者，谓月尽之后，三日乃成魄。魄，谓月轮。生傍有微光也。此谓月明尽之后而生魄，非必月三日也。若初以前月大，则月二日生魄；前月小，则三日乃生魄。
《书纬》《考灵耀》
晦而月见西方，谓之I。朔而月见东方，谓之侧匿。
《春秋纬》《元命苞》
阴精为月，日行十三度。
《吕子》《圜道》
月躔二十八宿。
《后汉书》《律历志》
日月相推，日舒月速，当其同，谓之合朔。舒先速后，近一远三，谓之弦。相与为衡，分天之中，谓之望。以速及舒，光尽体伏，谓之晦。
《张河间集》《灵宪》
日譬犹火，月譬犹水。火则外光，水则含景。故月光生于日之所照，魄生于日之所蔽。当日则光盈，就日则光尽。众星被耀，因水转光，当日之冲。光常不合者，蔽于他也。是谓暗虚在星，星微月过则食。
《刘熙・释名》《释天》
月缺也，满则缺也。
晦灰也，火死为灰，月光尽似之也。
朔苏也，月死复苏生也。
弦，月半之名也，其形一旁曲，一旁直，若张弓施弦也。望，月满之名也，月大十六日，月小十五日。日在东，月在西，遥相望也。
《许慎・说文》《月》
月阙也，太阴之精F，月未盛之明。《周书》曰：丙午FI，晦而月见西方，谓之I肭。朔而月见东方，谓之缩肭。朔月一日始苏也。霸，月始生，霸然也。承大月二日，承小月三日。《周书》曰：哉生霸。
《魏・张揖・广雅》《月行九道》
立春、春分，东从青道，二出黄道，东交于房二度中。立夏、夏至，南从赤道，二出黄道，南交于七星四度中。立秋、秋分，西从白道，二出黄道，西交于胃十二度中。立冬、冬至，北从黑道，二出黄道，北交于虚二度中。四季之月还从黄道。
《月》
夜光谓之月，月御谓之望舒。
《吴・徐整长历》《月径》
月径千里，周围三千里，下于天七千里。
《宋书》《天文志》
月生三日，日入而月见西方。至十五日，日入而月见东方。将晦，日未出，乃见东方。
《隋书》《天文志》
月者，阴之精也。其形圆，其质清。日光照之，则见其明。日光所不照，则谓之魄。故月望之日，日月相望，人居其间，尽睹其明，故形圆也。二弦之日，日照其侧，人观其傍，故半明半魄也。晦朔之日，日照其表，人在其里，故不见也。其行有迟疾，其极迟则日行十二度强，极疾则日行十四度半强。迟则渐疾，疾极渐迟，二十七日半强而迟疾一终矣。又月行之道，斜带黄道十三日有奇，在黄道表。又十三日有奇，在黄道里。表里极远者，去黄道六度。二十七日有奇，阴阳一终。张衡云：对日之冲，其大如日。日光不照，谓之虚。虚逢月则月食，值星则星亡。今历家月望行黄道，则值虚矣。值虚有表里深浅，故食有南北多少。
《宋史》《天文志》
月为太阴之精，女主之象，一月一周天。
凡月之行，历二十有九日五十三分，而与日相会，是谓合朔。当朔日之交，月行黄道，而日为月所掩，则日食。若日月同度于朔，月行不入黄道，则虽会而不食。月之行在望，与日对冲，月入于虚之内，则月为之食。
《元史》《历志》
日平行一度，月平行十二度十九分度之七，一昼夜之间，先日十二度有奇，历二十九日五十三刻复追及日，与之同度，是为经朔。
《性理会通》《王可大象纬新编》
月之晦朔弦望，历于日之义也。月会日而明尽，故曰晦；初离日而光苏，故曰朔。月与日相去四分天之一，如弓之张，故曰弦。月与日相去四分天之二，相对，故曰望。
《阳玛诺・天问略》《月天为第一重天及月本动问答》
问：太阴在何重天。曰：第一重天，最近于地者是也。吾徵之，日食，由于月掩其光。且恒见月体能掩水与金星，则月天必屑其下矣。依表景之理，亦可徵也。立表取景，光体远于地面，得景短；光体近于地面，得景长。今西国历家，以表景测验日月高下，日轮高于地平五十度，月轮亦高于地平五十度，然而所得日光表景则短，月光表景则长也。
日月表景长短图
日月表景长短图说
如右图，甲乙为地平，丙为表，视日轮高于地平五十度，月轮亦高五十度。即日光从表端至丁，月光从表端至戊，戊影长于丁影，明也。是知月天必在其下，而近于地面也。
月天南北二极，各离宗动天之极二十三度半，与日天同。故月行亦交黄道，而其躔黄道非如日轮也。日轮恒行黄道一路，月轮之路非一，乃出入黄道南北五度。故中国历家曰：月有九道，其出入相交处，谓之龙头龙尾。详见前日食图。月本动自西而东，每日约行十三度有奇。朔时日月同度，至第三日及第四日，即见月轮在日轮之东。至上弦离太阳九十度，望日正相对，百八十度半周。天非月行最疾，何能离日如是乎。然其自东而西，日月诸星，其动并同，无有疾迟。以其皆为宗动天所带故也。
问：月光每日不同，何故。曰：月体及诸星之体，与本天之体一也。第天体透光如玻璃，而月与星之体坚凝不能透光耳。故日光全照月天，天体直透不能发光。月星坚凝不透，故耀日光而发照焉。徵之朔日及上下弦可知也。月体无光，恒借太阳之光，故日光照及其体则明，不及其体则暗。如使月本有光，则近于日、远于日，其光恒一，绝无消长矣。今朔则月全无光，上弦渐长，下弦渐消，必借于日明也。日天在上，月天在下，日光在月恒照半体，朔日日月同度，月正居日之下，日光独照其向上之半，不照其向下之半，人居地上独能见其无光之下半，而不见其有光之上半，故朔之日，视月全无光也。过朔日，则月东行而渐离于日，日轮在西，月亦受光于西，愈近于日，日光愈照其上面；愈远于日，日光愈照其下面。以离太阳有远近，故其光无时不消长也。
月受日光地上见晦朔弦望图缺月受日光地上见晦朔弦望图说
如右图，甲为日，轮在上；乙为月，轮在下；丙为地上。目力所及，以视月光。见月轮在乙，正居日下，日光全照向上半体，而向下半体日所不及者，绝无光焉。故朔日则月全无光。月在丁，虽日光皆照其半，然大半居天内，目力独见其小分也。月在戊在己亦然。月在庚，乃正相对于日轮，日光全照其向下之半，目力得见，而其向上者无光，人目俱所不及焉。故望日月光满全也。过望日后，目力渐不能及，月光渐消，以至无光焉。
《月食问答》
问：望日，月与日正对，则月光当满圆矣。然而或全无光，或一分有光一分无光，其故何也。曰：地滦于十二重天之中央，如鸡卵黄在青之中央，故日由西照地，地必有景射东；照东，必有景射西。夫日轮恒在黄道上，若遇望日，而月轮亦在黄道上，与日正对望，则地抡细羧赵轮间，月轮必入地景之内，太阳不能照之，故失光而食矣。渐出地景之外，太阳能照之，乃渐复得原光也。若浑然相对，全失光；若一分对，一分不对，对者失光，不对者否矣。因知月轮失光而食，悉由于地景也。
月食由地影所蔽图缺月食由地影所蔽图说
如右图，甲为日轮，乙为地拢丙为地影，丁为月轮，即见日月正对，故月轮全居地影之内。而居地上者，视月无光，月无光则食也。
问：日轮值望，必与月正相对。相对，月必过地影。过影，必当每望食矣。今月之遇食，不过什一焉。地影之说，毋乃碍乎。曰：日轮恒行黄道上，不出入内外。地体之影正对于日，亦必在黄道上，不出入内外焉。月轮惟行龙头龙尾之上，得行黄道，故望时月轮适当龙头龙尾，适过地影之内则食，若出黄道内外，或南或北，地影不便不能食，即食亦分秒不同。此望日日月虽对，而亦不能常食也。
问：日月正对，则相远，必百八十度半周天也。故月在地平上，日必居其下。日在地平上，月必居其下。然有月食而日月皆在地平上，则月食非由地影矣。何也。曰：从古至今，凡月食皆以望日为限，其相远必半周天。不然不食也。月食时，日月俱在地平上者，或日在西以将入，月在东以始出，或月入而日出也。夫月将出而日将入，其视月在地平者，非月全出也，则海水或湿气所影映也。盖地平傍近恒有湿气清微如烟，或空中对月轮，偶有轻薄白云，或值当海水，皆能令月影映于其内，而目力所成宛一月焉。此视法之理也。固有别论，今试于空盘，若盘底内置一钱，人渐远于盘，或八步或十馀步，盘内之钱已不见矣。令斟水满盘，即仍八步或十馀步而钱忽见之，何也。所视非钱体也，钱影也。然则地平之见月，非月体也，月影也。问：月食时刻不同，或所食时长，或时短，何也。曰：月食长短，由于地体之影及月轮之行也，月天之内，别有小轮以带月，为带月轮。此小轮之动，与月天之本动非同一也。乃月天行自西而东，小轮其上半周行，自东而西；其下半周行，自西而东。故月轮近远于地心恒异也。月轮若居小轮之下，必近于地。若居小轮之上，必远于地也。地景渐锐而有尽，其愈近于地愈宽，愈至于锐愈狭。若月行小轮之下，所经影界宽，故食久；若行小轮之上，所经影界狭，故食暂也。小轮之说，及其上半周何得行自东而西，其下半周自西而东，别有正论。
月食时刻长短图
月食时刻长短图说
如右图，甲为日轮，乙为地形，丙为小轮，丁为地影渐锐。故影宽于戊，而狭于己。月行地影之内，在戊小轮之下，必久于在己。在己小轮之上，必速于在戊。故其时刻长短异也。因知二食之时刻长短，由于地影及月轮之行也。
朔日既过，月光渐长，望日以后，其光渐消，则月行地平上，其光非同也。盖月轮每日自西而东，约行十三度，朔日以后每日离日轮亦十三度。故朔日，日轮入地平，而月在日东十三度为三刻，未入地也。次日又离十三度，以至于望月与日正相对。故日入地下而月出地上也。望日以后，月渐近于日，以至合璧焉。因知居地面者其有月光，朔日以后每日多三刻，望日以后每日少三刻。欲知每日多寡，试观左图，第一上圈，月日自初一日至第三十日也。第二中圈，月在地上每日有光几刻也。第三内圈，一刻之分也。假如初六日欲知日入以后，月光照地几何刻分，视上圈第六日即得第二圈，六日正下十九刻与三圈三分。
朔后月光长望后月光消时刻早晚及光多寡图
朔后月光长望后月光消时刻早晚及光多寡图说
问：既朔日以后，月光渐长，又每日离日轮十三度，则第二日日入地平，月在日东十三度远，则月高于地平亦十三度远。自第二日以后，宜无不见月光者，乃今之见光，或在朔后二日，或在三日，或在四日，其不同，何也。曰：其故由于地平及黄道也。人居地面，而以见月光者，必月轮在地平上高十二度方可得见。不然则否。盖月之度数有离日轮之度，有离地平之度。月光之见否，由于离地平之高低，不由于离日轮之远近也。故黄道交于地平不同，有斜相交，有正相交，朔时日月同度。若其同度，在于斜交之宫，则居地面者迟，见月光也。若在于正交之宫，则速见其光也。
合朔后二日即见月光图
合朔后三四日见光与第二日见光图说合朔后三四日见光与第二日见光图说
视右二图，甲乙为地平，丙丁为黄道，戊为月轮，在地平上，己为日轮将入地平。第一图乃甲乙地平斜相交于丙丁黄道，戊月轮虽离己日轮十三度，或十五度，乃其高于地平非十二度，故合朔之次日，其月虽离日轮十三馀度，因未至地平十二度高，故居地面者，第二日不能见其光，或在第三第四日之间也。第二图，甲乙地平乃正相交于黄道，戊月轮之离日轮及地平并同也，故均为行十三度，而其第二日已高于地平十二度，故得即见月光云。又月因有逆顺行，亦有离太阳迟速，逆行时必迟离太阳，顺行时必速离太阳，此其故也。
《汤若望・新法历引》《太阴》
太阴之行，参错不一，推步筹算，为力倍艰。苟或分秒乖违，交食岂能密合。故必细审其行，度所以然，而后可立法致用也。盖月较诸曜本旋之外，行复多种。第一曰：平行一日十三度有奇。但此行之界凡四，一界是从某宫次度分起算，此界定而不动。二界为本天之最高，此非定界。每日自顺天右行七分有奇，是月距本天最高，一日为十三度三分有奇也。故其平行二十七日三十刻有奇，为一周。已复于宫次元度，又必再行二十三刻有奇，为二十七日五十三刻，始能及于本天之最高。此行新法谓之月自行中，历于此周谓之转周，满一周谓之转终。其最高，则行八年有奇，而周天谓之月孛。三界为黄白二道相交之所，所谓正交中。交此界亦自有行，乃逆行也。〈自东而西〉每日三分有奇，则月平行距正交一日为十三度十三分有奇，至二十七日二十七刻减交行之一度二十三分。得二十七日十五刻有奇。月乃回于元界。历谓之交终。四界是与太阳去离。太阳一日约行一度，则太阴距太阳为十二度十分有奇。至二十九日五十三刻有奇，逐及太阳，复与之会。历谓朔策是也。凡上四行总归，第一平行其第二行曰小轮。每一朔内行满轮周二次，每日为二十四度有奇。〈若以不同心圈论此，即太阴中距圈也〉因有此行，复生第二，损益加减分，云第二者。盖于朔望所用加减分外，再加再减故也。此行中历所无以上，太阴诸行，新法定为轨辙，不外三者，均圈一，不同心圈一，小轮一。然不同心圈与小轮名异而理实同，历家资以推算，两用互推，所得之数正等也。
月道惟一，古谓月行九道者，乃白道正交行，及四正阴阳二历，各异命之，因有八名，加以公名，共有九耳。非真有九道也。白道两交，黄道论最远之距，谓为五度。此系二历未甚大差之数。新法测得：凡朔望外相距皆过五度上下，二弦则为五度一十七分三十秒，推知二道相交之角非定而不动者，要其广狭之行，恒以十五日为限也。
合朔后，月夕西见，迟疾不一，甚有差。至三日者，其故有三：一因月视行度，视行为疾段则疾见，迟段则迟见；一因黄道升降，或斜或正，正必疾见，斜必迟见。一因白道在纬南纬北，凡在阴历疾见，阳历迟见也。此外又有极出地之不同，朦胧分与气差诸异，所以迟疾难齐也。
《测食》《月食为地影所隔》
问：月食必在于望，因日月相对之故，其说明矣。至谓地影隔之而食，窃有疑焉。曰：月对日而受其光，苟日月之间，非有不通光之实体为之障蔽，则必不能阻日光之照月体。无论空中之火、空中之气，与夫天体不能掩月。即金水二星虽居日月之间，其影俱不及地，况能过地而及月乎。则知能掩日者，惟有地体一面受光一面射影，而月体为借光之物，入此影中，安得不食，而半进则半食、全进则全食矣。
《月体当食尚有光色》
问：无光之月，一入地影，遂全失其借光也。然食时尚有依稀可见之光。天文家每视食月之色，预言食之徵验。若人以目切墙屋掩其未食之光体，而独视其既食之乌体，其光尚明于星也。盖物之可见，必借外光。不独能见物体，且更能发越物色也。月既在地影，即失借光，安得尚有色乎。曰：月体虽食，尚有微光，今直以影为明者，误也；以影为暗者，亦误也。称影为明暗之中者，庶为近之。盖日所正照为最光明，有物隔之，而四傍之气映射，或对面之光反照，虽无最光明，亦有次光明也。如一室之外为最光明，一室之内为次光明也。云之上为最光明，云之下为次光明也。直至所隔愈深，去光愈远，并次光明亦渐微微，而又微以至丝毫无光，乃为暗耳。夫人与地近，日与地远，人居地此面，日在地彼面，至夜子时，人在地影至浓之中，近物尚能别识，何况月在地影至锐之处，次光明正盛，其有光色，又何疑乎。且人在极暗，则月光虽微，视之反觉明也。
《因食知月体不通光》
问：月体受光，而返照之必不通光。如铜铁镜。盖通光则不能受日光而反照他物，亦不能掩日而生影也。曰：镜之设譬似矣，而尚未尽。夫镜之照物，而反生之象，其大小远近必与物体相当，然后可以镜喻月。今观镜之面，有突如球，有平如案，有洼如釜，惟平者所生之象乃与物体相当。若如釜者，所生物象必倍于物体；如球者，所生物象必小于物体矣。试以球镜照远物，而人又从远视之，则物象必倍小。尝持球镜照太阳之体其小如星。倘月体如球镜，欲其反生太阳之象，乌可得乎。又问：合朔后，月之下半未受日光，而月体微光，比诸星更显。若不通明，则此光又从何生。且观其掩日，而日全食时，月之边际觉稍明于月之中心，似中间厚处难通，而薄处稍可通透乎。曰：前既言月在地影最中处，乃天光映照之明，若合朔时，则有光之天，与月体最为切近，而日光上照月体，约有大半，四边岂得无光。或言月既非极通光如玻璃，或半通光如玉石，特因在后之物，其体质不明，故不能映见在后之物乎。曰：试观日食甚之时，天光尽黑，星体亦现尔。时太阳在后，体质最为明显，何以不能映见丝毫。可知月体绝不通光也。或言在月后之物，必更坚密于月者，然后能照见。若较月更通彻，即不能见乎。曰：若然日体在月后，坚密不亚于月，而亦不能见，可言日体为通彻乎。又凡目所注，必须有色及所照之光，此二者必不通彻之体，乃能受之。则月体从可推矣。
《因食而知月有小轮》
问：月有小轮，何所据乎。抑因其食而C其有乎。曰：天文家究心殚思，屡经测验，月食悉见。夫食屡居本圜之极远，其日屡居本圜一处，则生影不得不尽一也。然食时之分数有多有寡，多则月居影厚处，寡则月居影薄处，必有小轮焉。月体居之因其极而动，时居轮上则去地面远，时居轮下则去地面近也。
问：月既有小轮如五星者，则其停居顺行退行，亦宜若五星。然今独未见，何也。曰：夫月行随其本圜之疾，故不言其停居退行，只言其行速行迟也。速者，因其居小轮之下，随本圜之动，自西而东。迟者，因其居小轮之上，随其自动，自东而西，逆本圜之自西而东，故也。
问：月体既居小轮，随轮而动，则无本动。若论其体之圆，则宜自能动，何如。曰：有谓月中影象，是地体厚处所映者；谓月体通光处，日光射而达之，不得返照者；又谓月体中自有高卑，如山谷者。种种异说。然此影象恒俯对地面，而人恒仰见之，不侧不移。则月体有本动明矣。其动因乎本极，而逆乎小轮，行之迅速，与小轮并速也。影象之明恒下垂之，安得谓月轮无本动乎。
《邓玉函・测天约说》《太阴篇从本体论》
论太阴之形象。○本是圆体与太阳同，虽有晦朔弦望，不害为圆。
论太阴之大。○太阴去人，时近时远，折取中数，八其地半径，自之得六十四，半径为三十二，全径是太阴去地之中数也。
其视径去人，愈近愈大，愈远愈小，折取中数，亦得半度与太阳等。
其本径则小于地球，地之容大于月，约三十倍也。论太阴之光。○本自无光，受光于太阳。故本球之光恒得半以上，因太阳之体大于其体故。
月受日光图
月受日光图说
如上图，甲乙为日，丙丁为月径，因日大，故受光，至于戊己。
太阴面上黑象，有二种：其一、今人人所见，黑白异色者是。其二、小者则日日不同，非远镜不能见也。
《从运动论》
太阴之运动，有二：其一、一日一周随宗动天行，与六曜同公动也；其二循白道。
白道月之本道，一名月道。
日行十三度有奇，迄二十七日有奇，而一周本动也。因太阳同行二十七日有奇，则过周二十七度有奇，故又二日有奇乃及于日，而与之会。
白道不与黄道同线，而两交于黄道。
两交名正交、中交，亦名天首、天尾，亦名龙头、龙尾，亦名罗计。
两半交去黄道五度有奇，故每行一周在黄道下者，二交初交中是也。

[book_title]乾象典第三十七卷
月部汇考二
《罗雅谷・月离历指》《月离各种行度》
月离行度与日躔异，日躔恒依黄道，其行度三而已。随宗动天西行一也，自行二也，最高行三也。若月离则有七种，行度如左。
一曰随行。随行者，自东而西，依宗动天一日一周，七政恒星共繇之。其起算之界为子正初点，或午正初点，与太阳同。
二曰平行。〈一名本行〉平行者，月之本天自西而东，日平行一十三度有奇，二十七日有奇而行天一周。其界有二：一以太阳为界，从合朔起算，每日去离太阳若干度分，以命太阴之本行度分累积之。一以宫次节气，为界。
宫次如降娄大梁等，节气如春分秋分等。
从各初点起算，每日去离若干，以命太阴之本行度分累积之，此行谓之交周。满一周为交终，其初交曰正交，其次交曰中交，其行各及半曰正半交，曰中半交。○其两界命两种行度分，异名同理。
三曰自行。
一名本轮，旧名小轮也。因小轮非一，故改命之。
自行者，太阴之行不平不顺，有时疾有时迟，既而纷纭无凭布度。古历因想近月四周有一本轮，太阴既随本天循交道〈即白道〉东行，〈右旋〉又依此轮自东而西〈左旋〉一日行十三度有奇，二十七日有奇而行轮一周，此亦平行也。而与交道平行参错不一，所以下土视之，时疾时迟矣。因其疾迟以别于交道之行，故彼名平行，此名自行也。既曰自行，本轮则疾时与交行相合，迟时与次行相背，亦宜如五纬之法，有逆行度分。此独言迟不言逆者，月行甚疾，但见其迟，不见其逆也。此周谓之转周，满一周为转。终分四象，限首限曰正转；二限曰正半转，亦曰本轮之最高；三限曰中转；四限曰中半转，亦曰本轮之最庳。曰最高冲〈或省曰高冲〉行最高极，迟行最庳极疾也。
最高最庳之一周，又名不同心圈，其与本轮异名同理。
四曰次轮。次轮者，太阴之最高。既依白道行，则月离最高时，其距地心之远近宜等，迨测之则时时不等。古历又想本轮之周复有一次轮循，本轮左旋，月在次轮之上循周右旋也。此法古历所未有，以意命之。其行次轮一周名为次转终也。四分之则为小四象，第一名正初象，第二名正半象，第三名中初象，第四名中半象也。
五曰交行。交行者，从测候见太阴行白道。
古法月有九行殊谬，元授时历废不用，独言白道交周是也，一名月道
出入黄道约五度有奇，不行黄道中线。
何名黄道中线，七政恒星皆循黄道行，而六曜皆有出入，如太白，最远出入约六度。故黄道左右广十二度，名为黄道带，而太阳独行其最中，故名中线也。黄道一名躔道。
而两交于中线，两交之点：一名正交〈亦曰罗11〉，一名中交〈亦曰计都〉。两交之行自东而西，与他行异，亦名罗计行度也。
六曰又次轮。古来无有也，万历间西史第谷测候极密，得太阴行两小轮〈其一本轮，其一次轮〉。其各两半时〈两小轮各有正半中半〉之两均数，与实测之度分往往未合，故知次轮而外当有又次一轮。此之为数，微眇难分，其于历法未关损益，故无暇及也。
七曰面轮。面轮者，太阴既依本轮，又依次轮各周行，即月面宜恒向次轮心，下土所见时时旋转，须当不一。若之何终古恒如是，故当复有本行，使面恒下向也。此亦未关疏密，不复备著。
日月视径大小图
日月视径大小图说
古史记日食既者，或言昼晦，恒星皆见，鸟栖兽宿，或月不尽掩，日有金环。
如中图，月全掩日，即其似径与日似径等，此则食既于东，生光于西。既与甚同时不移晷也。如右图：月体不足掩日，则有金环月之，似径为小。如三图，则食既以后，更有食甚，久而生光，月之似径为大。所以然者，日在最高，月在本轮最卑，日高故视径小，月卑故视径大，则掩日有馀也。日在最卑，月在最高，日之视径大，月小，则掩日不足也。俱在最高，俱在最卑，故两视径等，则掩日适足也。
《日月之视径与实径大小绝异》
是其徵有七，凡视径〈与似径同〉时见大时见小，必非其实也，视也。一徵也。即有时等，而日在上，去人远，月在下，去人近，则日之实径必大，月必小。二徵也。月掩日，下土所见，九服各异。如此方此时日全食，南北相去四五度〈二百五十里为一度〉，即不见全食，东西同时亦不见全食，是则月入地球为小，地视日亦小，月视日更小。三徵也。地景短，不能食荧惑，何况岁星已上，则地小于日，月过地景则食，食时见月小于地景，则更小于日。四徵也。七政各有性情能力，施暨下土，其势略等，乃其视行有疾有迟。行迟者，其天周大，人见为迟，本行自疾，所以然者，远故也。近者行疾，其天周小，如舟行大水，远见行迟，近见行疾，因是能力所施，近而疾者，其见功亟，远而迟者，其见功缓。五徵也。月距日九十度，其光过半圈，则发光之体大，受光之体小。六徵也。因上推，月距地为地全径者三十，日距地为地全径者六百○五，则日比月天，其大〈算周〉约二十倍。日本天半度，月本天半度，则其比例为一与二十。七徵也。
《月天视七政天为小去人最近》
曷知之，以交食知之。凡言食者，物在于彼，有他物隔焉。或亏或蔽，则谓之食。所食者必远，能食者必近也。所食者必在外，能食者必在内也。以球论，则内近心者必小，外远心者必大也。试观月掩日，日为之食。日外月内不待言矣。月掩恒星，星为之食，星外月内不待言矣。独月与五星，历家言有时星食月，有时月食星，亦未然也。夫星固未始有在月下者也。历稽古史，多言月食五星，而不言五星食月，斯著明已。
求月之实径图
求月之实径图说
测月之实径用地径，古法也。今依歌白泥术，月平〈雨雷际〉距地度为三十，地全径又四之一，其视径三十二分二十八秒。推算如左：
如图丁为地心，乙甲丙为月径三十二分，丁甲为月距地三十，地全径成甲丁丙三角形，有角有边，求乙丙得千分地全径之二百七十六弱。为月全径约之，得月一地三倍有半强。若以周径法求之，则七〈径也〉与二十一〈周也〉，若六十○半地径〈月天之半径〉，与月天之周依法算得一百九十地径。又七之一以三百六十〈天周平度〉而一，得一度为三十六分地径之一十九，次以六十分为一率，〈六十分一度也〉三十六之一十九为二率，三十二分为三率，求得二千一百六十分地径之六百三十六，约得二十四之七，或三有半之，一同上率。
若用月五限数所得，大数同上，零数小异，不足算。
《定月实径里数》
天度里差，古今不一，今约定南北二百五十里而差一度，以天周三百六十乘之得九万里，求径得二万八千六百四十八里。以日十数〈地一日五又百之四十三〉乘地径之里数，得日之实径为一十五万五千五百六十五里，月之实径为地径千分之二百七十六，以乘地径之里数，得七千九百○七里。
《总论月天象数》
分别太阴象数，凡为球体者四：第一与第二为表里，皆与地同心，第一球之大圈〈一名中圈一名腰圈〉为白道，白道与黄道两交而分为斜角，两交之处，一曰正交，一曰中交，第二球者，复球也。复球以外，大球以内，函两小轮焉。小轮之大者，为第三球，名曰本轮，亦曰自行轮。轮之径为两大球之距。小轮之小者，为第四球，名曰次轮。
月行九道图
月行九道图说
如图，外大圈，白道也，又名月天大圈〈包他轮其中〉，又名斜圈〈斜交于黄道〉，亦名交周，亦名龙头龙尾之圈。
正交为龙头，中交为龙尾，本圈两交黄道，其两交点，时时迁运。
亦名九道。
一白道也。在黄道之四方，皆有内外，并黄道为九焉。元以来不用此术。
表里二天，中容小轮，一体左旋。〈如宗动天行与七政违行〉小轮从之一日，行三分一十秒四十七微，一平年〈三百六十五日〉行一十九度一十九分四十三秒，凡六千八百九十三日有奇而一周。
黄白道极圈图
黄白道极圈图说
四球合体，总名曰月本天，其南北二极距黄道二极，各五度有奇。
上论黄白道相距，或内或外，最远者五度有奇。
夫黄道行天，不以黄道极为枢，而以赤道极为枢。故黄道极去赤道极，二十三度有奇，而环行，名曰黄道极圈。月道行天不以白道极为枢，而以黄道极为枢。故白道极去黄道极，五度有奇，而环行，名曰白道极圈。
如上图，图有两黄道，其外则外天黄道或日天，或宗动任意取之。
月本天中，自有三行：一曰交行，二曰本轮自行，三曰次轮自行。三行各有轨辙，其辙迹安在，在其大圜平面也。何谓大圜平面，如本天白道为大圜〈球之腰圈最大〉，从白道判本球为二，即所判之处，为两大平面交行在其周，本轮、次轮行皆在其面也。
两交一名正交，一名中交。月在正交，向黄道内行九十度，谓之正半交。此半周谓之阴历。过半周为中交，向黄道外行九十度，谓之中半交，此半周谓之阳历。过半周而复于正交，为交终，西历谓之龙头龙尾。盖两道间成蟠曲之形，腹粗末细有若虫蛇，非谓有龙食月，如俚俗之说也。又谓之登降之交。月行黄道内自南之北，渐高于地平，则言升行。黄道外自北之南，渐向地平，则言降，或称外内，或称上下，其义一也。若罗11计都之名，非古历所有，疑出于九执唐人，再用九执历僧一行写之，而未尽陈，元景争之而不得。独两交，犹仍其译言耳。
月平行圈图
月平行圈图说
平行圈者，太阴全天，表里二球之中圈也。与地同心，为本轮心平行之轨道，故名负小轮圈。其行顺七政右旋〈自星纪至元枵也〉，其界有三：
第一、以节气为界。如冬至春分等。〈或以宫次〉一日行一十三度一十分三十五秒○一微，为月之距。节平行分〈止右旋一行〉满一周得二十七日三十○刻一十三分○五秒，为交终。
第二、以太阳经度为界，太阳平行经度日五十九分○八秒二十○微，月之日行多，太阳之日行少，以少减多，得一日之相距一十二度一十一分二十三秒四十九微。满一周又逐及于日为朔策。
或会望策○太阴距太阳行二十七日有奇，而一周其间。太阳亦行二十七度有奇。则太阴行一周外又二十七度有奇，而逐及于日，与之会，共为二十九日有奇也。
第三、以正交为界。正交逆行〈左旋〉，太阴顺行〈右旋〉，一向左，一向右，两相违背，故距交一行谓之杂行。两行相并，
正交行三分一十一秒，太阴行一十三度十分三十五秒。
得一十三度一十三分四十六秒。
月自行轮周图
月自行轮周图说
自行轮周，为次轮心平行之轨道〈即本轮〉。次轮行于本轮周左旋〈与七政违行，以本轮之最高为界〉，初逆行〈向左约九十度留际转初〉，转顺行〈向右至半周过最庳留际转中〉，复逆行。如图，月在次轮周从地心作两线切本轮周也。〈月在本轮上半周两切线外，日逆下半周两切线内，曰顺〉若月在心线〈从地心过本轮心是为本轮之最庳〉，两行〈平行自行〉度分等若在心线前或后，两度〈视经度平行度〉必不等，次轮心从最高算，日行〈一十三度三分五十三秒五十六微〉为转度分，而一周为转终度分也。〈二十七日五十二刻一十一分五十四秒，为次轮心从最高行一周，而复于故处〉
月次轮图
月次轮图说
次轮者，月体所行之轨道，其界向本轮心为最近，界之冲为最远。试以一线联两心，线即其界矣。〈如图甲丙乙丁线〉月体在次轮近地心半周，即月体逆经度行，而顺本轮行；若在其远地心半周，即月体顺经度行，而逆本轮行。从本轮心出两线切次轮两旁，即定本轮心第二均加减之界○如上测月行诸论以定朔望，则用一自行之均数足矣。为朔望时，月体必在本轮内甲乙丙丁圈上故也。去离朔望，宜用两均数，自朔至望，望至朔必行次轮一周而复，故月实行距太阳一百八十度，行次轮一周三百六十度，而次轮周之日行度必倍于距太阳之日行度，每日得二十四度二十四分四十七秒三十微，行一周为一十四日七十三刻七分有奇，半月之率也。〈天上周圈，不论大小，皆平分三百六十度〉凡月行距日九十度〈两弦〉，次圈周行半周在次轮最远，而距平行经度为极远。如上图，小轮上之月体所丽，为视行平行之极大差。○因上两小轮行度在本轮有最高最卑，在次轮有最近最远，定为自行之四限。
月次轮高卑远近图
月次轮高卑远近图说
凡月在次轮上最远〈远近以去离本轮心论〉，次轮心又在本轮之最高，则月距地心为极远，图为甲。月在次轮之最远，次轮心在本轮之最卑，则月距地心为极近，为乙。若在次轮最近，本轮最高则为次远，为丙。在次轮最近本轮最卑，则为次近，为丁。因此四限屡变，视行之势也。惟朔望时，月恒在次轮之最近。
《论太阴晦朔伏见》
太阴晦朔伏见，古今立论疏密迥殊，汉儒洪范传曰晦而月见西方，谓之F〈亦曰I〉。F者，政缓所致。朔而月见东方，谓之侧匿。侧匿者，政急所致。夫晦在朔后，晦失也，朔在晦前，朔失也。历则失之，而归咎于政，诬甚矣。唐历家以晦日之晨，月见东方，因立进朔之法，使月隐晦晨，明藏朔夕，此则钩索未能，而妄生迁变，使月有两朔，食乃在晦，将谁欺乎。宋元史皆非之，颇为辨晰，然未能缕形其所以然也。夫月距晦朔见有疾迟，因乎天度，因乎地度，即此方近处合朔于亥子之交，而甲日之晨，乙日之夕，两见微明亦时有之，此之进退将安往焉。况海以南数千里则有甲晨乙夕终岁恒见者。漠以北数千里则有朔在午中，朝暮皆见者，亦将使晨隐夕藏，其可得乎。今法若时若地，应速应迟，皆从筹算可密推，用仪器可指数，先事可豫言，临时可确按，又何庸转移避就为也。以此备述所繇徵之度数如下论：
问：太阴合朔以后，恒以三日见于西方，亦有二日者，其在晦以前亦如之，何故。曰：是其因有三。○一因赤道上之黄道升降度有正有斜，正升则斜降，斜升则正降，正升斜降者，秋半周六宫〈秋分左右各三宫〉是也。斜升正降者，春半周六宫〈春分左右各三宫〉是也。〈皆论斜球非正平球〉正升者，赤道之升度多，黄道之升度少；正降者，赤道之降数多，黄道之降数少。斜升斜降则反是。
凡南极出地者与上论悉相反。
若太阴离正降六宫，则朔后疾见。若离斜降六宫，则朔后迟见。其在晦前亦如之，离正升六宫，则迟隐，离斜升六宫，则疾隐也。
月行黄道斜升正升图
月行黄道斜升正升图说
如二图，各有子午圈，有地平，有极出地等，有黄道宫。次二图，上图月离大梁，为正降宫次，距太阳十五度。日入月在地平上为十三度半，即能见。下图月离大火，为斜降宫次，距太阳十五度，日入月在地平上为十度，即不能见。一也。
月视行迟疾图
月视行迟疾图说
一因白道南北，如图。设月距黄道五度，距太阳皆十五度，而纬分南北。
日月各有一日所行之轨道，即赤道，距等圈也。今如图，设黄道左右五度，各一圈交于距等月，在焉两月各至地平，其弧有大小，则入地有先后，人见有迟速。
若在北，即入地后，黄道疾见。若在南，即入地先，黄道迟见。二也。○一因月视行度。若视行为迟段，则朔后见月迟；为疾段，则朔后见月疾。三也。○右第一因月之见界以十五度为限，其疾者朔后一日又四分日之一而见也。若三因并合，又不待此，如合朔在亥子间则甲日，太阳未出亦见东方；乙日，太阳已入亦见西方。何以徵之，设月在黄道北五度，太阳躔实沈一十五度，本地北极高四十度即昼长〈甲之日也〉五十九刻〈日九十六刻〉加一日刻〈甲之夜乙之日〉共一百五十五刻〈甲晨至乙夕〉于时月行，约得二十三度，平分之〈合朔前后〉得一十一度半，以加实沈十五度，〈日躔也〉得实沈二十六度半，是乙日日入时，月之距日经度也。以减十五度，得实沈三度半，是甲日日未出，月之距日经度也。日躔实沈十五度，其斜升五十三度一十三分，月离实沈三度半。又北距五度其斜升三十六度半，日月两升度相减，得一十六度四十三分，为甲日之晨。日月赤道上出地平之差〈月先日后〉，变时为月，出四刻半而日出，得见月东方也。乙日太阳正降为九十五度，月离实沈二十六度半，其正降为一百一十三度，两降度相减得一十八度，为乙日之夕日月赤道上入地平之差〈日先月后〉，变时为日入五刻而月入，得见月西方也。○若日躔冬至月离黄道南，推日月出入之差，不过八度，变时为二刻，则不见。
一系凡极出地，愈高愈疾，见因斜升度之差为多，否则迟见。
二系极甚高，朔后数日不见。
三系月距黄道南五度，若极出地六十二度，月尽夜不见。
四系极甚高，合朔在午正，则一日之间晨见东方，夕见西方。如极高五十二度，躔离度同上推得日月升降差一十二度时为三刻，皆在月见界之内。
五系既定月之见界为距日十二升度，亦可推迟见之日数。如极出地四十度，日躔降娄，月南距五度，推得两斜升差为一十二度，即得月距日之经度为四十度，月行当三日有奇，则朔后三日有奇而见月西方，晦前亦如之。
三因之外又有两因，一曰朦朦分〈即晨昏度，一名昧爽黄昏〉。日入地平下一十八度为胧胧之未分，因升降有正斜，斜又有大小，则月距日十二度有时得见，有时不得见。一曰气清浊差。如同是子正时，有时见极微之星，有时不得见。四五等之星，气则使之，其在月也亦然。
《论月体》
月体为圆球。何以知之，凡圆体于诸体中为最尊，如天，如日月星，如地，亦于万象中。为最尊，故应圆。凡物之初体皆圆。〈如核如卵如胎〉诸大象皆始造时之初体故应圆。又月之体半为明，半为魄。其明魄之界，时为弦直线，时为弧曲线。若果平体，何从得生弧线。且既为平面，日照之，宜全体发光如平面之镜，一向日即全镜发光也。月为不然，则非平面。○试以人目，居中置一烛，东方稍远，置一球西方稍近，相参直即见球全受光，次不动目烛，独移球西南隅，即见球大半为明，小半为魄；更移球正南，必明魄各半，其界为直线；更移，得魄大明小；更移正东，必见全魄。烛为太阳，目为地，为人，球为太阴，以近远日为光大小，其明魄界半周之间，为直线者一而已，馀皆弧线也。
论其体质，非清非纯虚实杂也，故能映光不能透光，能发光不能回光。何谓透光，如水、如玻璃、水晶、金刚石，皆纯清，故能透光。不止映光非惟不能回光，亦且不能发光。何谓回光，如明镜为全实，故能回光。不止发光非惟不能透光，亦且不能映光。月皆不然，而虚实疏密介在其间，故能映能发也。○然则何似稍似于云，云掩日月皆能映光，质薄则光显，质厚则光微，早日未出，夕日巳入，照云成霞，霞照下土。虹霓之属，本因云气而成光采，是为发光体。实则光大体虚则光小月实，似之独云之映光多，发光少，月之映光少。发光多，此为异耳。
《论月驳》
月面不纯一色，如斑驳然，昔人以为山河大地之景，不然也，山河大地之体，东西不等，云何月中之景时时不变乎，然则如何此有二说。
月驳图
月驳图说
一曰月本圆体，特其体中疏密虚实不得纯一，不能如镜光合体回返所受之光，第因其本质所至，自为发光，密实处发光大，虚疏处发光微。
如金刚石胜玻璃，玻璃胜水，其质疏密虚实不等故。
凡大光明中间有弱光可指，则曰大光中之驳点也。如大赤霞中间有淡红可指，则曰大赤中之驳点也。是故名为月驳也。一曰月体如地球，实处如山谷土田，虚处如江海，日出先照高山，光甚显。次及田谷江海，渐微。如人登大高山视下土，崇卑其明，昧互相容也。试用远镜窥月，生明以后，初日见光界外别有光明微点，如海中岛屿，然次日光长魄消。
日渐远，明渐生，如人上山渐远，渐见所未见。
则见初日之点，或合于大光，或较昨加大，或魄中更生他点，〈如日出地，先照山颠，次照平畴等〉以光先后，知月面高卑，此其徵已。
《论月光》
太阳为万光之原本，其体至实。
光大小因体虚实，如炼铁之光大于炼炭之光，铁体实于炭也。
其质极纯〈质不纯者，光亦不纯，则不能大〉，其体为全球曲面。
凡发光者，不论曲面直面，必须顺平。若凹凸之面，不能发大光，稍有偏欹，光则相夺，亦不能大。
故在大圜中为大光之独体，月及经纬诸星之光，皆从禀受焉〈月借日光，古语则然〉。何以明之，如月食甚时，地球隔太阳之光，露光极微，目所难见。一也。日食甚时，月在日与人目之间，月之下魄不受日光，人目见之则为黑色。二也。
问：月既无光，乃两食甚时，亦有淡光，此为何故。曰：体实无光，而能受光，而能发光。两食之时，不受日光而经纬诸星亦能映照，相受相发，因生微光矣。
月光有二，一为对日而发光，名曰正光。一为日光不至，而从所受之处相映，发为微光，名曰次光。
月受日光大半图
月受日光大半图说
问：月近日，人见光小；远日，人见光大，何故。曰：月合朔时，外大半受光。
日体大，月体小，则日必照月之大半。
人自下土，止视其内小半，则无光。既而生明，所见渐大，至一象限，则已见其受光之大半，故渐远渐大也。何谓日照月之大半。如图，甲为日，乙为月，戊丁、己丙、两光线切月体，从丙从丁向乙作两垂线，成戊丁乙、己丙乙两直角，则丁乙、乙丙两线不成一直线。何者，凡一直线截平行两线，其内两角并与两直角等，反之若两直线不平行，即一端渐近一端渐远，其渐近内两角必大于两直角。今设丁丙两直角则丁乙，乙丙不能以一直线与乙为角，若从乙心作径线，必在丁丙两点之上，则丁、庚、丙必月周之大半矣。
月近日受光之分大，远日受光之分小。
月体自无运动，曷知之人所恒见斑驳之象，终古不易。
月近日受光分大远日受光分小图
月近日受光分大远日受光分小图说
月朔时，上大半为明，下小半为魄；月望时，上小半为魄，下大半为明，两弦各明魄半也。如图，甲为日，乙丙丁戊为月本天，人在地为己。月或上或下，恒半为明，半为魄。从人目作视线，自见月距日近光小，距日远光大。
从生明以后渐长，生魄以后渐消。
人止见月体之小半，人目一点也，从点作两线，切一圈两切线之内，弧必圈之小半。〈如图〉
如上言：日照月得大半，人见月得小半，则定望前后各数刻，月犹能发全光，满大半之限，然后魄生而光减，非若晦朔之间，一瞬即生明也。
月去地有高卑人目所视有远近图
月去地有高卑人目所视有远近图说
问：日照月，人见月，各几何数。曰：日月去地、去人，各有高卑，近远不等。古法分月体周为三百六十度，折中推得日照月为一百八十一度六分度之一，人目见月为一百七十八度四分度之一，日照地为一百八十○度二十五分半。
月体地球其周分为三百六十度与天等
如图，甲为日，乙为月，己为地。日月之视径约等〈月在最高日在最高冲〉。人目在戊，则戊丙戊丁两视线，定见月之丙庚丁弧。从月心乙向丙、向丁作乙丙、乙丁两垂线，成乙丁戊丙斜方形，从乙戊平分之，作乙丁戊直角形，形有丁戊乙角一十五分四十○秒。
日月视径并约为三十一分二十秒
即丁乙戊角，必八十九度四十四分二十○秒。其丁庚为见月之半弧，倍之得一百七十九度二十八分四十○秒。
若月径为二十八分，则所见弧之小馀三十二分。若月径为三十三分，则小馀二十七分。
因上图，推合朔时日照丙辛丁弧，丙辛丁者，丙庚丁之馀也。是为一百八十○度三十一分二十○秒。用日距地之数及其比例，推得日照地为一百八十○度二十五分三十六秒。
月上下弦前后人所视有曲直线图
月上下弦前后人所视有曲直线图说
问：月生明后，其光曲抱月体至上弦下弦，明魄之界则为直线。望前望后，明魄之界，又为弧曲之线，何故。曰：月本球体，人目所见似为平面，其理正如平仪。然仪之子午圈可当月周，皆大圈也。仪之极分交圈，可当上下弦。明魄之界皆直线也。仪之时圈可当太阴。每日距太阳渐长渐消。明魄之界皆弧曲线也。凡仪上大圈皆分球为两平分，其全见者独子午圈耳。他诸圈皆半见，半在仪之彼面。彼面者，在月则为上半球也〈人所不见〉。平仪曲线〈即时线〉，本是大圈斜络于球，止见其半，故为不等闳χ半。
人视之为闳渐消渐长故不等
月面中，明魄界之弧曲线，本亦大圈，因其斜络，止见为半，亦不等闳χ半也。
其与平仪本理未能全合者，仪上圈皆分球为两平分。此依上言月受光者大半，不受者小半，则明魄之照界，别成一小圈，为大圈之距等。而非月球之中圈。
中圈必大圈也分球为两平分
人目所见之界，其直线则距等圈之似直线〈本是圈也，人视
为直〉。其弧曲线，则亦距等闳χ半也。以此之故，朔后三四日，新月之两端，能过半周之界。
月光日所照与人所见时各不同图
月光日所照与人所见时各不同图说
问：月行每日去离太阳约十二度等也，然朔前后光魄消长之分数少，两弦前后消长之分数多，望前后复少，人于定望前后一二日，见月光如不易，何故。曰：月礼本圆，圆面之上必有两圈，皆为明魄之界，一为日所照之界，一为人所见之界，两圈于定朔时，相合为一。〈照与见相反〉定望时，亦合为一。〈照与见相同〉过朔望，渐相离。
如两交圈结于两极，渐展渐离，相离之处，若黄赤二道之距远度也。
两界圈之距间，则人所见月体有光之分也。以此推之，人目所见为球之正面，如平仪之极分交圈也。两界合圈，在球之侧面，如平仪之子午圈也。初日相离距度若干，人侧视之则见少；如时圈之近子午度分等，人侧视之则见狭；两弦时距度亦若干，人平视之则见多；如时圈之近极分圈度分等，人平视之则见广也。故朔望之消长，非少而见少；两弦之消长，非多而见多也。如图，甲为日，乙为地，丙为月，丁、丙、戊、庚为人所见月之半，己、丙、庚、丁为日所照月之半，丁庚为两界之距间，即本时，人见月体有光之面也。
从目、日及月心，作甲乙丙三角平面，平分月体，则己、丁、庚、戊为圆面。
甲乙丙角形，有甲乙〈日距地心〉约一千二百地半径，有乙丙〈月距地心〉约六十地半径，又有甲乙丙角为月距日之度。〈试作癸子弧即得乙角之度〉求丙甲乙角。设月距日之乙角为四十度，算得一度五十五分，以并四十度得四十一度五十五分，又引长乙、丙、戊、甲、丙、辛外角，即与丁丙庚角等。
庚、丁、壬、丁、壬、辛皆四分之一，各减共用之丁壬其两馀等。
甲、丙、辛外角与相对之两内角等，即丁庚弧亦与两内角等，则月距日四十度，人所见月体有光之分，约得四十二度。
言约者，未定之辞也。如上论月体明魄两界圈，似大圈而实，距等圈则有差。又约月距地为六十地半径，然时多时少。日距地为一千二百地半径，亦时多时少。又月经度距日四十度，或在南，或在北，亦有差，是故约言之。
若测得月体明魄两界之比例，可推月距日之度，即上图说反用之。
每日月面光界图
每日月面光界图说
欲图某日之月光界，先求月距太阳若干度分，次依上法，求月面半径上明魄界若干度分，从两极
月面上两极，定为过白道两极之大圈线，或与白道为直角。
作闳χ半，乃本日所见月面有光之界也。若未至九十度，光作角形。若过九十度，作未成圆形。如图甲丙为月之两极，丁戊为明魄之界，甲戊丙线为本日之月光界，甲戊丙丁为两角之形，甲、戊、丙、乙为未成圆形。
用上法推凡日光界为全径。
十分之一距日二十六度。
十分之二距日四十度半。
十分之三距日六十度。
十分之四距日七十二度半。
十分之五距日九十度弦也。
十分之六距日一百○七度半。
十分之七距日一百二十度。
十分之八距日一百三十五度半。
十分之九距日一百五十四度。
满十分距日一百八十度望也。
以上数，依目测为定。若推算，当求月高卑，求白道纬度，当有微差。
月望光色中边有浅深图
月望光色中边有浅深图说
问：月望时，中心光色稍浅，四周光色特深，何故。曰：月体圆中心体一分，发光一分；四周体三分，发光一分。一分者，所受日光少，故发光浅。三分者，所受日光多，故发光深。如图甲，为月体，乙为目见月之角，从角分为十分中一分，见月周一十一度有奇，旁一分见月周二十五度有奇。
《历象图说》太阴次轮图四
太阴次轮图二太阴次轮图二
太阴次轮图三太阴次轮图说太阴次轮图三太阴次轮图二太阴次轮图三
太阴次轮图说太阴次轮图二太阴次轮图三
太阴次轮图说太阴次轮图说
均轮之心，行于本天。小轮之心，行于均轮。此各曜之所同也。乃各晒光体，又行于次轮。而次轮之心，行于小轮。惟太阴系于小轮，而行者不以次轮之心，而以次轮之边。故其迟疾加减，与各曜有不同者，次轮起于距日之远近，亦各曜之所同也。乃五星之次轮，木、火、土与日一合而行一周，金、水与日再合而行一周，惟太阴次轮，与日一合而行再周。故其迟疾加减，与各曜尤有不同者，次轮边界从合朔起，系于小轮为最近半周上弦，而至远矣。一周复于近为望，又半周下弦而远，再周复于近，而合朔矣。次轮以此朔望点，系于小轮上，右转周行，既倍于小轮心，行于均轮之度，而月体之行于次轮周者，又一合朔而有再周。由是均轮既有高卑，小轮又有远近，次轮上复有朔望、二弦。而太阴之所在，测其经度而有迟疾，测其纬度而有出入，测其光体周径而有益损。象数可徵，皆古法之所未备。如一图，均轮心行至辰，小轮心自高行至丙各一象限，次轮朔望点，必自近至远行一百八十度，其平实之差，为一均数。若月在次轮弦点，则更有实经之差。〈二三均〉当并于一均，为极大之减均也。〈古名迟疾差〉二图，均轮心行至戌小轮心，自卑行至辛，各一象限，次轮朔望点，必自近至远，行一百八十度。其平实之差，为一均数。若月在次轮弦点，则更有实经之差，当并于一均，为极大之加均也。〈古名疾差〉三图，均轮心行至午小轮心，自高行至甲，各三十度。〈H初限〉次轮朔望点，在小轮上，必自近至次，行六十度。其平实之差，为一均数。若月在次轮，自次向弦行至月，则有实经之差，当损其一均，馀平经之差为定减均也。四图，均轮心行至亥小轮心，自卑行至庚，各六十度。〈x初限〉次轮朔望点，在小轮上，必自近至上行一百二十度。其平实之差，为一均数。若月在次轮，自上行至月，则有实经之差，当益其一均，得平经之差，为定加均也。
晦朔弦望图
晦朔弦望图说
月借日光，故与日同度，则人见其相合而晦。自朔后渐远于日而生明。与日近一远三，则半明半晦，为上弦。与日对度则全体皆明，为望。自此渐追及日而生魄，迨与日远三近一，又半明晦，为下弦。及再追及日而与之合度，则又一晦明矣。
《历象图说旧本》月道交周图
月道交周图说
月道斜交黄道，交初，入黄道北；至交半，纬度极大，乃向黄道行至交中；出黄道南极，于交半纬度又最大，又向黄道行至交初，而一周。每周退天之度，为交差。○黄钟历议云今书传官本，有图为圜规者，九而重叠相错。先儒所传九道，盖如此。以理究之，月道如今缠线于弹丸上，线道虽重，然止一缕，往来未尝断绝。果如九规，则断而不相属，此可见九行之说非也。每一交之终，退天一度馀，凡二百四十九交有奇，退天一周。终而复始。故旧历所谓九道，元人一之名曰白道○郑世子以月道出入黄道之差，譬黄道交于赤道之差。其说已当。然以今历之理揆之，则月道之交差者，月退也。黄道之交差者，恒星进也。而日度不移，此其所异也。月之为体最近，其行度最著。故推日星之理者，自月始，由其交周，可知天日之有岁差矣。由其迟疾，可知日星之有盈缩矣。由其月孛之行，可知日最高之有移度矣。由其倍离合日，而又有迟疾加减之分，可知五星之有岁轮矣。
太阴次轮图
太阴次轮图说
五星皆以次轮心行于本轮之周，月则以次轮最近点行于本轮之周。朔望起最近，每本轮心离日一度，则次轮最近，行于本轮周，亦一度。而月在次轮，则行两度。朔望至弦离日九十度，而月行次轮一百八十度，至最远。弦至朔望亦行一百八十度，复至最近。故一月行两周。〈所以知者，高卑视径迟疾视行皆至两弦，则其差倍增，而朔望则平也〉
太阴高卑四限图
太阴高卑四限图说
本轮最高，又遇次轮最远，为极高。本轮最高，遇次轮最近，为次高。本轮最卑，遇次轮最近，为次卑。本轮最卑，又遇次轮最远，为极卑。高则去地远，视径小。卑则去地近，视径大。
<h3太阴迟疾大差图〈亦分四限〉“text-align: center“>太阴迟疾大差图〈亦分四限〉
太阴迟疾大差图说
自本轮最高行，满H初九十度，至留际迟，积度五度奇。自最卑行，满x初九十度，至留际疾，积度亦五度奇。是为本轮上迟疾大差，朔望用之。若本轮行至留际，又遇次轮之最远，则其迟疾各得七度四十分，以为大差，两弦用之。是为迟疾大差之四限。
虚蚀限图
虚蚀限图说
虚径大于月约将三倍。又各以去日远近为大小。正当交道，则蚀有五限。〈月东轮切虚，西轮为初亏。西轮齐为食既。中径齐为食甚。东轮齐为生光。月西轮切虚，东轮为复圆〉偏而蚀于阴阳者，分三限。〈初亏、食甚、复圆〉起复方位，与日蚀反。〈日迟而月来掩之，故起于西。虚迟而月来就掩，故起于东〉纬度多，则蚀分少。纬度少，则蚀分多。○古人指日中之暗为虚。鲍云龙《天原发微》比于离坎中之阴阳，宋濂谓月蚀为地影之所隔。魏文魁作历测疑其说出于西域，然南齐书已言之，且汉张衡亦曰当日之冲光，常不合者，蔽于地也。是谓虚斯言甚明。独以为在星，星微与今说异，月近地星远，地日照地成影，虚有尽，不能及星也。
里差时刻图
里差时刻图说
北极高下殊，而地有南北之纬差。时刻早晚异，而地有东西之经差。测经差时刻者，用月蚀。月蚀普天同见，而见之者，西方觉早，东方觉迟，知相距几何里，即差几何刻，则推之四表，莫不皆然。盖东之午，南视为卯，南之午，西视为卯，而东巳视为酉西之午，南视为酉，而东必以为子。各据日轮。南照为午，而在左、在右，初不知时刻之潜移也。○《尧典》分宅四方，《周官》以日南、日北、日东、日西参互测验，诚历象之至要。后世率就，一隅立法，故用之他方，隔阂难通也。耶律楚材创里差法，郭守敬废而不用，虽分道测候，而所定授时，仅可行于大都。元统强以用之江南，止改其昼夜刻，疏谬已甚。其后都北平台官一守元统之旧，又袭南方之晷漏，而不知变历象之难明也。如此。

[book_title]乾象典第三十八卷
月部总论
《扬子》《五百篇》
月未望则载魄于西，既望则终魄于东，其溯于日乎。
〈注〉澹迎也。
《唐・丘光庭・兼明书》《辨月桂》
代人谓及第人谓折月桂者，明曰：昔者诜射策登第，天子问之曰：卿自以为何如。对曰：臣以为桂林之一枝，昆山之片玉。今人谓为折月桂，何其谬欤。且月中无地，安得有桂。盖以地影入于月中似树形耳。
《性理会通》《天文》
朱子曰：月体常圆无阙，但常受日光为明。初三、四，是日在下，照月西边，明人在这边望，只见在弦光。十五六则日在地下，其光由地四边而射出，月被其光，而明月中是地影。月，古今人皆言有阙，惟沈存中云无阙。
月无盈阙，人看得有盈阙，盖晦日，则月与日相叠了。至初三方渐渐离开去，人在下面侧看，见则其光阙。至望日，则月与日正相对，人在中间正看，见则其光方圆。
《历家旧说》：月朔则去日渐远，故魄死而明生。既望则去日渐近，故魄生而明死。至晦而朔，则又远日而明复生，所谓死而复育也。此说误矣。若果如此，则未望之前，西近东远，而始死之明，当在月东。既望之后，东近西远，而未死之明，却在月西矣。安得未望载魄于西，既望终魄于东，面溯日以为明乎。故惟近世沈括之说，乃为得之。盖括之言曰：月本无光，犹一银丸，日耀之乃光耳。光之初生，日在其傍，故光侧而所见才如钩，日渐远，则斜照而光稍满，大抵如一弹丸以粉涂其半，侧视之，则粉处如钩，对视之，则正圆也。近岁王普又补其说，月生明之夕，但见其一钩，至日月相望，而人处其中，方得见其全明。必有神人能凌倒景，傍日月而往参其间，则虽弦晦之时，亦复见其全明，而与望夕无异耳。以此观之，则知月光常满，但自入所立处视之有偏有正。故见其光有盈有亏，非既死而复生也。若顾兔在腹之问，则世俗桂树蛙兔之传，其惑久矣。或者以为日月在天，如两镜相照，而地居其中，四傍皆空水也，故月中微黑之处，乃镜中大地之影，略有形似而非真有是物也。斯言有理，足破千古之疑矣。
或问弦望之义，曰：上弦是月盈及一半，如弓之上弦，下弦是月亏了一半，如弓之下弦。又问：是四分取半否。曰：如二分二至也。是四分取半，因说历家，谓纾前缩后，近一远三，以天之围言之，上弦与下弦，时日月相看皆四分天之一。
问：月本无光，受日而有光。蔡季通云：日在地中，月行天上，所以光者，以日气从地四傍周围空处迸出，故月受其光。曰：若不如此，月何缘受得日光，方合朔时日在上，月在下，则月面向天者有光，向地者无光，故人不见及。至望时，月面向人者有光，故见其圆满，若至弦时，所谓近一远三，只合有许多光。又曰：月常有一半光，月似水，日照之，则水面光倒射壁上，乃月照也。
问：月中黑影是地影否。曰：前辈有此说，看来理或有之。然非地影，乃是地形倒去遮了他光耳。如镜子中被一物遮住其光，故不甚见也。盖日以其光如月之魄，中间地是一块实底物事，故光照不透，而有此黑晕也。问日光从四边射入，月光何预地事而碍其光。曰：终是被这一块实底物事隔住，故微有碍耳。问：月受日光，只是得一边光。曰：日月相会时，日在月上，不是无光，光都载在上面一边，故地上无光，到得日月渐渐相远时，渐擦挫，月光渐渐见于下，到得望时，月光浑在下面一边，望后又渐渐光向上去。问：月蚀如何。曰：至明中有暗虚，其暗至微。望时月与之正对，无分毫相差，月为暗虚所射，故蚀。虽是阳胜阴，毕竟不好。若阴有退避之意，则不相敌，而不蚀矣。西山真氏曰：月，太阴也。本有质而无光，其盈亏也，以受日光之多少。月之朔也，始与日合。越三日而明生，八日而上弦，其光半。十五日而望，其光满。此所谓三五而盈也。既望而渐亏，二十三日而下弦，其亏半。三十日而晦，其光尽。此所谓三五而阙也。方其晦也，是谓纯阴，故魄存而光泯，至日月合朔，而明复生焉。鲁斋许氏曰：天地阴阳精气为日月星辰，日月不是有轮郭生成，只是至精之气，到处便如此光明。阴精无光，故远近随日所照。日月行有度数，人身血气周流亦有度数。天地六气运转亦如是。到东方，便是春，到南方，便是夏。行到处，便主一时。日行十二时亦然。万物都随他转过去，便不属他。
临川吴氏曰：古今人率谓月盈亏，盖以人目之所睹者言，而非月之体，然也。月之体如弹丸，其溯日者常明，常明则常盈，而无亏之时。当其望也，日在月之下，而月之明向下，是以下之人见其地之盈。及其弦也，日在月之侧，自下而观者，仅得见其明之半，于是以弦之月为半亏。及其晦也，日在月之上，而月之明亦向上，自下而观者，悉不见其明之全。于是以晦之月为全亏。倘能飞步太虚，傍观于侧，则弦之月如望，乘凌倒景，a视于上，则晦之月亦如望，月之体常盈，而人之目有所不见，以目所不见，而遂以为月体之亏，可乎。知在天有常盈之月，则知人之曰盈曰亏皆就所见而言耳。曾何损于月哉。
《荆川稗编》《史伯v月星不受日光辨》
史氏曰：天问夜光何德，死而又育，厥利惟何，而顾兔在腹。《集注》答曰：云云。惟近世沈括之言曰：月本无光，犹一银丸，日耀之乃光耳。光之初生，日在其傍，故光侧而所见才如钩，日渐远则斜照，而光稍满，大抵如一弹丸，以粉涂其半，侧视之，则粉处如钩，对视之，则正圆也云云。性理会元文公曰：纬星是阴，中之阳经，星是阳中之阴，盖五星皆是土木火、土金水之气上结而成，却受日光，经星却是阳气之馀凝结者，亦受日光，但经星则闪烁开辟，其光不定，纬星则不然，纵有芒角，其本体之光，亦自不亏。按沈氏之说，愚窃有所未晓者，夫《集注》又曰：或者以为日月在天，如两镜相照，而地居其中，四旁皆空水也。此乃实见，非臆度之论。但曰月本无光，日耀之乃光，如此则日光必照著月，月乃有光耳。若日光为物，所遮隔照不著月，则月乃无以为光乎。今或者既曰：日月在天，如两镜相照，而地居其中，则是日月之行，不免隔地之时。若日光为地体所障，月体为地影所蔽，则月必无日光可受，又将何以为光乎。愚尝以此为月食之说，终是不慊于心。何者。盖地体甚大，若谓其有影，则凡物之影必倍于形，地之与水岂无十万里之广厚，则对日之冲，其影又当倍此，以天度言之，一度才二千六百三十二里有馀耳。九行与黄道近者，只在一度间，极远者，不过六度，便以六度计之，不过一万五千七百九十二里有馀而已。而地与水之影，在对日之冲者，乃有一二十万里之广大，可以遮六七十度，不知月行，入在此影中，日光亦能照及之否。故谓地为无影则可，若不免有影，政恐月若本自无光，须待日耀之乃光，则为地影所蔽，失光之时，岂一夕二夕而已。今则月自生明之后，无夕不光，虽有时而食，亦不过一时之顷而已。不知又何说也。又按文公星亦受日光之说，朱子又尝言天地间本无光，光皆是日之光，故月与星有光者，皆是受日之光以为光，亦此意也。愚亦有所未达者，夫既曰月与星皆受光，则月之生明必在合朔之第三日。是时，月去日已三四十度矣。然始生之明，不过一线之微耳，渐增以至于半，而弦渐增至于满而望。望后渐亏，以至于晦，亦然无明生顿满之理也。今经星、纬星，近日远日，光皆圆满，满皆无以渐者。姑以金星言之，金星附日而行，自距合后，进在日前，只去日十八度，便夕见西方。或退在日后，亦只去日十八度，便晨见东方。是时去日如此之近，皆一见便满，不如月之生明，有渐亦不知此，何说也。愚窃以意度之，夫星去日，虽近而光，亦满不如月之生明有渐，则似乎星自有光，不待受日光以为光者。星若果自有光，乌知月之不亦自有光乎。若月之所以有魄者，盖日月与星，虽总谓之三光，而阴阳大小则异焉。是故日为太阳，犹四象之老阳，六十四卦之乾卦，是纯乎阳之象也。月为太阴，犹四象之老阴，六十四卦之坤卦，是纯乎阴之象也。日纯乎阳，故其光独盛，而其体四面皆光。月纯乎阴，故光不及日，其体半光而半晦，光乃其面，晦乃其背，即所谓魄尔。日全体光而月半体光者，阳全阴半之意也。至于星，则阴阳合体而不纯矣。文公谓纬星是阴中之阳，经星是阳中之阴，阴中之阳，阳中之阴，犹四象之少阳少阴，六十四卦中，凡阴阳合体之六十二卦，是不纯乎阳，不纯乎阴之象也。不纯乎阴，故其光皆全不如月之半明半晦，不纯乎阳，故其光虽全而不如日之独盛也。三光之体不同，恐或如此。星既本自有光，则近日远日，光皆圆满，不必致疑，可也。独月之近日远日，而光有盈亏之异，则未得其说。窃以为，日，君象，月，臣象，臣主敬君，故月常面日而不敢背，此其光所以生而满，自满而亏，皆以渐而进退也。此即沈氏弹丸以粉涂半侧，视对视之说。但彼主日耀之光，此主月自有光为异耳。至于日君月臣，臣主敬君，月常面日之说，何以知其然耶。曰：以九行与黄道离合远近之势而知之也。观九行与黄道相交相去之势，则知月之光，月既不敢当日道而行，又不敢去日道太远，远去不过六度而已，甚则日失中道，则月亦变行，月于行之常变，皆不违乎日。如此非臣敬君之意而何如。此则常面日而不敢背，亦何足怪乎。既曰月自有光，则地影遮隔之疑可释矣。然则日月有时而食，何也。曰：月常面日，魄乃其背，则朔月掩日，而日食亦自与先贤之说不相背。但望月之食，则张衡所谓对日之冲，有暗虚者，月若望，行黄道则适与之值，故为所掩而食耳。曰：然则对日之冲，何故有暗虚在彼。曰：天象所有，有非人所能尽知者，对日之冲，与太阳远处，往往常自有幽暗之象在焉。其大如日，与日同运，亦未可知也。既不能凌倒景，傍日月以目击其实，则只当以古人此说为据而已。尚何言哉。凿说谬妄，岂曰可信。疑不敢蓄，姑笔于此，以俟知道云尔。或疑在易，坎为水，又为月，水光在内，可以鉴形于内，而不可以照物于外，故月之体如水之黑，非受日光，则无以照物于外。今曰月自有光，则与水异矣。曰：日月，在天之象也。岂可以为尽同于地之水火哉。假如日月尽同于水火，则合朔月或食日之时，火何以不熄，水何以不燥，而日月尚得两无恙乎。况辰星明谓之水星，其体尚不如水之黑而自有光，则月自有光又何可疑之有。
《张行成论月行》
观物，张氏曰：日月冬至以后，行阳度而渐长，夏至以后，行阴度而渐短。虽以阳临阴，为客之体，亦不敢自肆也。诸历家说，月一日至四日行最疾，日夜行十四度馀，五日至八日行次疾，日夜行十三度馀，自九日至十九日，其行迟。日行十二度馀。二十日至二十三日，行又小疾，日夜行十二度馀，二十四日至晦，行又太疾，日夜行十四度馀。以一月均之，则日得十三度十九分度之七也。远日则明生，而行迟，近日则魄生，而行疾，有君臣之义焉。
月部艺文一
《月赋》汉・公孙乘
月出兮，君子之光，鸡舞于兰渚，蟋蟀鸣于西堂。君有礼乐，我有衣裳，猗嗟明月，当心而出，隐悬岩而似钩，蔽修堞而分镜，既少进以增辉，遂临庭而高映，炎日匪明，皓璧非净，躔度运行，阴阳以正，文林辩囿，小臣不佞。
《月赋》宋・谢庄
陈王初丧，应刘端忧，多暇。绿苔生阁，芳尘凝榭，悄焉疚怀，不怡。中夜乃清。兰路肃桂，苑腾吹寒，山弭。盖秋阪临浚壑而怨遥，登崇岫而伤远，于时，斜汉左界，北陆南躔，白露暧空，素月流天，沈吟齐章，殷勤陈篇，抽毫进牍，以命仲宣。仲宣跪而称曰：臣东鄙幽介，长自丘樊，昧道懵学，孤奉明恩，臣闻沈潜，既义高明，既经日以阳德月，以阴灵擅扶桑于东沼，嗣若英于西冥，引元兔于帝台，集素娥于后庭，Hx警阙，d魄示冲，顺辰通烛，从星泽风，增华台室，扬彩轩宫，委照而吴业昌，沦精而汉道融。若夫气霁地表，云敛天末，洞庭始波，木叶微脱，菊散芳于山椒，雁流哀于江濑，升清质之悠悠，降澄晖之蔼蔼。列宿掩缛，长河韬映，柔祗雪凝，圆灵水镜，连观霜缟，周除冰净。君王乃厌晨欢乐宵。宴收妙舞。弛清县，去烛房，即月殿，芳酒登，鸣琴荐，若乃凉夜，自凄风篁成韵，亲懿莫从羁。孤递进聆，皋禽之夕，闻听朔管之秋，引于是弦桐，练响音。容选和徘徊，房露惆怅，阳阿声林，虚籁沦池，灭波情纡。轸其何托。屦┰露长歌。歌曰：美人迈兮音尘阙，隔千里兮共明月。临风叹兮将焉歇。川路长兮不可越，歌响未终，馀景就毕，满堂变容，回遑如失。又称歌曰：月既没兮露欲，岁方晏兮无与归，佳期可以还，微霜沾人衣。陈王曰：善。乃命执事，献寿羞璧，敬佩玉、音服之无尽
《初月赋》唐・王泠然
观乎皎皎新月，含虚惊阙，伺海蛤而齐生，候阶q而俱发，既与物而盈偃，亦随时而兴歇。故其清光未满，斜半空，依稀破镜。悬弓离毕坠雨，绕晕生风。散微华于粉壁，集轻照于兰丛，尔其状也，皎皎的的镜丹霄而灼烁，鲜鲜绵绵点清汉而连娟。逢轻云而暂蔽，杂华星而共妍，感边城之羁客，监珠箔之娇弦，思闺女之披幌，弄舟人于叩舷。若乃断山，风入中天，气清云彻，暮景霞开，晚晴望颓阳之西落，见微月之孤生，出烟郊而漫漫，映江浦之亭亭，凝碧台以光净，度青楼以色明。虽余情之斯得，停搴揽而不盈。俄而凉夜。未几，低轮半倾，坠斜光于森木，落馀照于城，临玉墀而不见，望亭阁而杳冥。余亦何为者。感在空庭。
《月临镜湖赋》〈以风静湖满轻波不动为韵〉陆贽
月配阳含虚而明，湖止水体柔而平，光无不临，故丽天并耀，清可以鉴，因取镜表名。月包阴以成象，水禀月而为精。两气相合，实不入而疑入，二美交映，伊本清而又清，色皎洁而秋天愈静，波演漾而宵风乍轻，类泗滨之磬见，疑合浦之珠明。至明洞幽，至清无垢，同元泽无远，不遍等达人。以虚而受，满不可恃，望之足戒，以亏盈形，或未分鉴之，则辨其妍丑，轻霭不起，纤尘莫过，沉璧彩而为镜，碎金辉以成波。皓质未判，空闻田鹤之唳，香风乍度，暗传莲女之歌。万象皆总，湛清光而不动，极望靡穷，凝虚皓而如空。照同心千里之外，洞游鳞百丈之中。棹影乍浮，如上天边之汉，桂华不定，多因O末之风。白昼诚穷，残夜将短，临远峰而欲落，沉馀景而犹满。月之德也，朗而迥水之性也。柔而静照有馀晖，光无匿影。满而将缺，顾兔自殊，于太阳导之，则流无禽，岂同于旧井。原夫德无不应，理必相符，湖以柔而藏月，月因朗而彰湖，不私其明，明则有裕，无逆于物，物乃不孤，异投珠而按剑，等藏冰而耀壶，惟水月之叶美，与君子而同涂。
《玉钩赋》〈以常协正经故无xH为韵〉张仲素
月以阴德，玉闻夜光，伊在天而成象，沓如钩而可望。每映楼而皎皎，类照庑之煌煌，隐见以时兮不愆，其候亏全有节兮。此惟其常当其霁景，方晚清飙既凉莹，迢递之初，魄出西南之一方，韬皎皎之辉尚潜，元兔呈纤纤之状讵，假白狼矧乃就盈之姿，曲成是惬，从三让而载吐，表四序之克协，侔雕琼之异象，契舒q之数叶。临洞房之内，犹隔琐窗，隐遥城之隅，乍明粉堞。观夫媚霜，烟挂辽椋悟如圭之有始，知合璧之将圣。既丽天而作，则亦顺辰而为政，弯环而素彩，未流萧散而丹霞始净，所以增思妇之独愁，发诗人之兴咏，岂止生彼海袒篮酢Ｌ炀况于玉以比德，复如钩而效灵，落鱼浦之间，偏宜泛影，垂朱帘之侧，宛似分形，思其迥出，陇阴渐登云路，每因躔而进晷，亦就新而去故沉。澄寥之空，碧丽柔明之微，素曷娥眉之足，俦岂玉璜之能，喻然而合其道也。则圆景不渝，顺其化也，而盈缺或殊，当未光之时，所明若昧，自哉。生之外，其有如无，且色依微于林表，晦见西方之谓x。光掩映于D谷，朔出东隅，以为H。今异此而守，度谅君明而臣肃，故其赋玉钩之辉辉，诚可增金波之穆穆。
《破镜飞上天赋》〈以青天流魄玉户失颜为韵〉李程
何新月之婵娟，如破镜之上天，微茫而桂树犹短，而菱花不全。皓色减去，清光独悬，谓是云非，开玉匣而长在，自无而有指，金波而未圆，象则陵虚，名何责实。伊酷似其素影，若同分于丽质，莫测潜化，空惊回出，怜此夕以孤飞，念谁家而暗失。况夫微明，海淘豆遥关山感重，轮而易缺，思Q带而莫攀。娥掩色，女分颜，意迢递而难明，半生象外，岂别离之可赠。馀在人间霁景，澄寂寥凝碧，匪回辉而照胆，徒向晦而沦魄。洞房未掩，过台上而不归，斜汉欲低，入窗中而犹隔，亦何辨夫F于火，化骘彼阴灵。比孤光于圭白，喻片影之铜青。遥空绚练，远色晶荧，爽气共浮，岂彩霞之能掩，芳尘不到，非素手之所经，观夫渐倚上元，迫于下土，瞻吴牛之罢喘，对孤鸾之欲舞，徵碎质以委地，有方辉而竟户哉。生之后，从一气以裁成。埋照之时，岂五金而能补，正当残夜，偏称高秋，含烟不隐，泛水如流，苟孕明于真宰，非禀质于人谋，似逃秦殿，聊上庾楼，疑熠熠以从革，类纤纤而若钩，异彼妆奁，掩兹游烛。方应候以戏珠，不鉴容以销玉。坐惜云曙，行愁漏促，晕犹未合，无陈方士之灰，点不可磨，空负先生之局。
《长安玩月诗序》欧阳詹
月可玩。玩月古也。谢赋鲍诗，x之庭前，亮之楼中，皆玩月也。贞元十二年，瓯闽君子陈可封游于秦，寓于永崇里华阳观，予与乡人安阳邵楚长，济南林蕴，颍川陈诩，亦旅长安。秋八月十五日夜，诣陈之居，修厥玩事。月之为玩，冬则繁霜大寒，夏则蒸云大热，云蔽月，霜侵人，蔽与侵俱害乎玩。秋之于时，后夏先冬。八月于秋，季始孟终，十五于夜，又月之中。稽于天道，则寒暑均取于月数。则蟾兔圆况，埃共涣鳎大空悠悠，婵娟徘徊，桂华上浮，升东林，入西楼。肌骨与之疏凉，神气与之清冷。四君子悦而相谓曰：斯古人所以为玩也。既得古人所玩之意，宜袭古人所玩之事。作玩月诗云：八月三五夕，旧嘉蟾兔光，斯从古人好，共下今宵堂。素魄皎孤凝，芳辉纷四扬，徘徊林上头，泛滟天中央。皓露助流华，轻飙佐浮凉，清冷到肌骨，洁白盈衣裳。惜此苦宜玩，揽之非可将。含情顾广庭，愿勿沉西方。
《长安雪下望月记》舒元舆
今年子月月望，长安重雪，终日玉花搅空，舞下散地。予与友生喜之，因自所居，南行百许步，登崇冈，上青龙寺门。门高出，绝寰埃，宜写目放抱。今之日尽得雪境，日既夕，为寺僧道深所留，遂引入堂中。初夜有皓影入室，室中人咸谓雪光射来，复开门偶立，见冱云尽，太虚真气，如帐碧玉，有月一轮，其大如盘，色如银凝。照东方，辗碧玉，上征不见辙迹。至乙夜，帖悬天心。予喜。方雪而望舒复至，乃与友生出大门恣视，直前终南，开千叠屏风，张其一方东原接去，与蓝岩骊峦，群琼含光北朝天宫，宫中有崇阙洪观，如L圭叠璐，出空横虚，此时定身周目，谓六合八极，作我虚室，峨峨帝城，白玉之京，觉我五藏，出濯清光中，俗埃落地，涂然寒胶，莹然鲜著，彻入骨肉，众骸跃举，若生羽翎，与神仙人游，云天汗漫之上，冲然而不知其足。犹蹋寺地，身犹求世名。二三子相视，亦不知向之从何而来，今之从何而遁，不讳言，不嘻声，复根还，始认得真性，非天借静象，安能辅吾浩然之气，若是耶。且冬之时，凝冱有之矣，若求其上月下雪中零清霜，如今夕，或寡。某以其寡不易会，而三者俱白，故序之耳。
《月赋》宋・吴淑
惟彼阴灵，三五阙而三五盈，流素彩而冰静，湛寒光而雪凝。顾兔腾精而夜逸，蟾蜍绚彩以宵惊。容仙桂之托植，仰天星而助明。乍喜哉，生还欣始盈，经八日而光就，历三月而时成。吕射之而占姓，阚泽梦之而见名。若夫西郊坎坛，秋分夕祭，类在水，故应于潮。义在阴，故符于礼。取象后妃，视义卿士，故以为上天之使，人君之姊，瞻瑞彩于重轮，共清光于千里尔。其游西园之飞，盖骋东鄙之妍词。会稽爱庭中之景，陆机揽堂上之辉。圆光似扇，素魄如圭，同盛衰于蛤蟹，等盈阙于珠龟。晕合而汉围未解，影圆而虏骑初来。若乃珥戴为瑞，d魄示冲，为地之理，作阴之宗，降祥符于汉室，通吉梦于吴宫，睹爪牙而为咎，见侧匿而为凶，观其素景流天，方辉入户，妇顺苟或不修，王后为之击鼓，物惟徐孺之说，窟见扬雄之赋，弥关山而布影，入廊栊而积素，厥御兮维何，望舒兮纤阿，垂蔼蔼之澄辉，弄穆穆之金波，闻感精之女狄，传窃药之嫦娥，皎兮丽天昭然，离毕应鱼脑而无差验，阶q而靡失，亦有画芦，灰而晕缺，捧阴燧而辉流，捣闻白兔，喘见吴牛，乍认蛾眉，遥惊玉钩，得不荐鸣琴而灭华烛，玩清质之悠悠。
《记徐州对月》苏轼
仆在徐州，王子立子敏，皆馆于官舍。而蜀人张师厚，来过二生，方年少，吹洞箫，饮酒杏花下。明年，余谪黄州，对月独饮，尝有诗云：去年花落在徐州，对月酣歌美清夜。今日黄州见花发，小院闭门风露下。盖忆与二王饮时也。张师厚久已死，今年子立复为古人，哀哉。
《月赋》〈有序〉汪莘
余少时，读谢希逸月赋，见其徵引陈熟，比兴寒窘，大抵拙于文而乏于理。窃尝以为恨，至今取而再三观之，皆不能易少时所见。因搜其平生所得于月者，假唐太宗房元龄问对而为之赋云：
太宗与秦府十八学士讲道于瀛洲之上，于时，宫壶漏稀，月色如昼，凭栏四顾，河山若绣，太宗慨然谓元龄曰：夫月何自生哉。元龄稽首而对曰：臣闻月生于坎水，主内光在坎则隐，因离则彰。其阖处阴，其辟随阳，魂生震始，魄露巽旁，二少分上下之弦，两纯括晦望之囊，八卦相禅为月，纪纲观于卦画，其义可详。青者月魂，黑者月魄，出扶桑而五彩，暨中天而迥白。此月之变也。皆阴阳之相客。太宗曰：月之义既闻之矣，然则月之运行如何。元龄曰：其始也，一气茫然，有物潜珍，两仪洞开，望之如神，于是清风龙翔而启涂，丹霞凤翥而扶轮，提白昼于既暝，俟东皇于未晨。按行于二十八舍，周流于三百六旬，出天入地，自秋徂春，横碧落而孰R，历黄道而常新，斗车为之低昂，列宿为之逡巡，此月之行也。臣又尝纵观焉，大，何天之不罩，广，何地之不笼，高，何崖之不挂，幽，何谷之不通。使夫山海之间，共此灯而发蒙，霍然如揽白霓之驾，恍然如泛骊龙之宫，若乃衬珠阁而泫露，镇贝阙而含风，蔼玉圃之生烟，郁瑶林之摅虹，乱芙渠之万顷，绘松柏之千重，馀辉半抹于城楼，晓色欲拂于天东，纷金章而玉佩，杂天马而云骢，咸谒帝而待漏，殷殷乎长乐之钟。虽然此陛下之月也，臣请为陛下言士民之月。臣为布衣，只剑孤琴，出游四方，归憩家林，其观于月也。有不知所以独舞，与不知所以长吟者矣。方其射西山而散彩，委曲浦而遗阴，过银沙而瑟瑟，度金砾而VV，逐行舟而上下，与高浪而浮沉，因蒲帆而舒卷，随桂楫而浅深，入霜雪而英华秀发，混芦荻而踪迹难寻，散千林而无定影，镇九渊而有常心，或出晚霁而疑于清晓，或当晨现而讶于黄昏，或颠倒于山光水影，或披豁于地窟天根，或坐臣于偃竹之窗，或挽臣于落梅之村，或送臣于小桥，或迎臣于柴门，或带苔纹而粘屐齿，或移花影而泛清樽。太宗曰：噫。士民之月不亦乐哉。然则月之德性何如。元龄避席而辞曰：大哉。陛下之问，臣不足以与此。太宗曰：卿其勿辞。元龄乃言曰：月之德性至矣，妙矣，惜乎赋家者流未有能声条振理者也。夫太极肇判，天一生水，天一之精凝为月体，仰射天外，下彻水底，洞照八荒，晃不知其首尾，碎之自圆，挠之自止，执之若远，睨之复迩，体有盈虚，性无生死，胡为而亏，胡为而盈，臣以是知生死之故，鬼神之情，然犹不足以言知月。臣爱月者也，畴昔之夜，尝梦焉弄月于云叶之表，钓月于浪花之端，种月于林泉之下，布月于天地之间，臣有其志而未遂也。太宗乃掀虬须跃，龙颜大笑而曰：卿之志朕知之矣。酌以樽食以鼎鼐，牵牛正中，再拜而退。
《宾月堂赋》林景熙
南雁荡叶君，堂于山之阳，野蔌盈俎，春醪在觞，索居无朋，欲饮谁相，俄有客自天东驾五云而来，水佩金裳，冰姿玉质。初流光于檐楹，忽散彩于庭阈，不由介傧竟造几席。主人见而异之曰：噫嘻，此隹宾也。揖与同坐，清寒袭肌，于是撤觞，与俎挹沆瀣以为醴，携斗柄而酌之，匪曳裾而投辖，意炯炯以相依。主人谓宾曰：古称孟尝三千珠履，势交何常，合散如，生死翟门，喜怒廉里，太行之山，滟之水。陶潜所以息交，刘胜因而扫轨，乃若高照万古，渺视九寰，不翻覆于云雨，岂迁变于燠寒。对之，可以增双眸之碧，即之，可以洞寸心之丹，若子者，予所乐宾，恨相见之晚也。宾冉冉促膝，若复于主曰：当今非但主择宾，宾亦择主，尼父所主，必非卫疽，宗元亦客，辱于王桑开阁谩尔，入幕何为，黄金之台徒观美，五花之馆空遗嗤，自开辟以至于今，阅人多矣，知愚好丑，淳浇臧缪，伏意C情，靡有遗照。乃若持玉斧兮锖雍阂晕文，斫丹桂兮梯层飙而绝尘，斯灵府中自具广寒清虚也。而不然者，岂予所屑宾。峨眉秋影，昔白之宾，今宾子乎。南楼夜色，昔亮之宾，今宾子乎。主人闻宾言，再拜谢。顾影复自笑曰：尝闻天地间，万物之逆旅，往过来续，寓形几何。吾方扰扰焉身自为宾，又安能宾夫宾也。虽然，是当有耿耿者留天地间，万古唯道不朽，天所以高，地所以厚，象纬所以著明，谁实主之夫。岂以有限之形，而欲结无穷之交哉。言未既，天鸡咿喔，斗转河低，宾不答，去亦不辞。第见斜光回薄林，鸟惊栖，主人举手招宾，宾已在西山之西。
《月轩序》明・庄昶
安仁艾君叔明，号月轩。夫月也，有诗人之月，有文人之月，有诗颠酒狂之月，有自得性天之月。韩昌黎盛山，十二诗序谓追逐云月，文人之月也。杜子美诗谓：思家步月青霄立，诗人之月也。李太白捉月采石，而其诗又谓：醉起步溪月诗，颠酒狂之月也。黄山谷谓周茂叔人品甚高，其人如光风霁月，自得于性天者之月也。夫诗文人之月，无所真得，无所真见，口耳之月也。诗颠酒狂之月，醉生梦死之月也，惟周茂叔之月，寂乎其月之体，感乎其月之用，得夫性天之妙，而见夫性天之真。自有不知其我之为月，而月之为我也。所谓曾点之浴沂，孔子之老安少怀，二程子之吟风弄月，傍柳随花，朱紫阳之千葩万蕊争红紫者，是已。盖与天地万物为一体者也。上下与天地同流者也。所谓圣贤之月也。叔明之月，果何月哉。叔明深于地理学，每以蔡牧堂自负，非得地理之性天者不能。嗟夫。人之性天何往不在。牧堂之性天岂异于叔明之性天。叔明之性天岂异于茂叔之性天哉。叔明于吾茂叔之性天，不知果真得否也。叔明往来余溪山雨阁最久，要之，当亦有得也。人凡有叩叔明之性天于青囊者，不以曾杨廖赖之专，而视叔明可已。凡厚叔明者，有诗月轩，而某于叔明尤厚，遂为之引。
《月赋》〈有序〉冯时可
癸未秋夕，冯子独坐，延首东望，月耿疏林。少焉，凉风媵之，直入余户，岑寂无聊，万虑填膺，局天地，偶东邻沈生携酒过，劳吐峥嵘之论，驱愁思于天外，顿令宇宙若辟，遂相与赓酹，不觉金枢之西矣。沈生乃唱韵，即席赋焉。
紫霞韬日，绀宇流月，孤蟾渐腾，六螭自没，飞镜花摇，修蛾影越，的的寒池，冉冉丛樾，万颖金射，一轮银揭，炯濯肺肝，光鉴毛发，其德维何，示冲警阙，代明扶桑，育灵溟渤，荣悴参差，朗照无别。汉宫如霜，楚台似雪，绝缨陆离，堕钗蹩a，三星欲沈，九微未彻，皓彩佐艳，幽光争洁，班姬独卧，飞燕初诀，庭柳葳蕤，阶萤明灭。兰膏坐凝，桂影自孑，西园盖飞，南皮席设。炮炙参差，酒阑乐阕，兴文如云，纵横称杰。玉壶素心，相为昭晰，潘生恨羁，谢监怀阔，思入雁群，身濡鱼沫，顾影自怜，揽晖欲怛。若乃壮夫，寄命弦Q，云阵祁连，星旗H。秋入铜，寒侵犀札，苍茫月上，积光槁秸，思妇深闺，肠转车辖，婵娟入帷，愁来难刷。合如三五，离如二八，亦有征人，深夜揽辔。银汉曳空，长烟]地，旌心自悬，蓬驱未次。清质忽觌，骨惊神悸，龙马上都，笙竽甲第。金埒铜池，撷芳瞩丽，云卷夕鳞，雾消轻翳，圆魄徐升，潋滟天际，妖姬艳童，歌容舞袂。秦钩遗欢，汉珠赏嬖，陶陶永夕，指空为誓，明妃远去，赵王初徙，都尉降北，敬通归里，孤舟仙客，空山废士，怆新恋故，迫生怜死，黄叶辞秋，摇风忽起，愁规自对，^血相视，情条靡靡，形骸顿委，别有招提，震旦是倚，摩尼夜出，照我浊世，光侵僧磬，清傍佛几，五禅明虑，七觉荡滓。水月成观，何愁何喜。噫嘻人生，忽如逆旅，畏涂多艰，苦海无澹牛喘犹馀，鲛泪几许，仆本恨人，矧逢秋序，霜陨枯梢，露凝丛楚，沉寒中夜，息籁幽渚，寥寥雁飞，凄凄虫语，四顾无人，纤阿为侣，万端来，千载独伫，遥宄は耄重嗟累涕，东邻有生，焚枯酌醴。仰天大笑，谓予款启，翘然男子，一何泥泥，我攀望舒，万象如洗，发吾皓志，祛我尘虑，飞廉为车，结U为御，烈缺长鞭，偾垢唪悖历天捎星，万里一去，夕禽秋引，转凄为豫，仆始神王，浮白相饫，轶埃灭晕，月亦予助，土豹殷声，天鸡催曙，曜灵一起，光含明茹，吁嗟月德，孰为畀与。照而本空晦而逾著，惨舒盈缺，道无常处，惟予与月，相知其庶，李白何问，谢庄何誉。
《西湖月观》陈仁锡
甲寅，居尧峰，登妙高，吸太湖，手煮宝云泉，自龙洞下琅\。夹流水，侵予枕簟，深夜鸟啼，四更吐月，游鱼欲跃。假寐未遑，晓烟如抹，风急雨来，四山暝合，石湖楞伽间，十里岚光，天长水远，以此贪恋家山，唯西湖旧游小草未削。初夏日长，简付劂氏尝谓，游山水如睡卧，记述如作梦，当其梦时，好丑皆梦，一经改窜，情事倍佳，无乃非昔梦耶。既编补帆，为捃月观，留作湖上一梦。
初四月纪
癸丑秋八月，暮，维舟棕毛场，步石函，俄见湖光径棹，断桥保叔，一峰送影。湖面红衣落尽，远水一枝藕花，泊妓依稀。太守昔年，西泠桥下，问水云宽窄。落日衔山，波波拥红，峦夹绿阴，斜入外湖，青苍异状，腾鸲桃印Ｔ抡Ч常草欲碧，一半勾留逆鉴，上下极爱，雷峰苍立。
初五月纪
自溜水桥观庆忌塔。昔要离诱入吴，因风势以矛钩其冠而刺之，葬此。咸淳间，怪物浮水，若铁棺。然其西，邺侯桥石函入，下湖问，赵宋诸贵人墅，仅馀花园老卒。歌一篇耳。宝所山奔水导，逆以海潮。余坐落星石，漱一勺泉，下大佛寺，万柳成幕，桥左断宝，云山之东。宋家花如锦曰：锦坞及上秋阳台，凄神寒骨。海风四起，月到望湖亭，诵前人语，西湖深靓空阔，纳光景而涵烟霏，53衍而不迫纾，徐以成文，阴晴之中，各有奇态，酒空。急抵昭庆岸沽酒。
初六月纪
晓湖及湖峦。光尽紫海，云未断出，宝佑桥〈即段桥〉、红袖、青旗、总宜〈园名〉、涵碧〈桥名〉彷佛睹之，孤山岿立，长烟初淡，山水未深，余观第三桥碑，不祀邺侯。今与白苏处士四曰四贤祠。然范文正、张忠定、朱徽国、不宜入耶。其巅岁寒，岩乐天就，四照为竹阁，而丽农楼，快雪阁萃其胜。南陆宣公祠，又南六一泉，东坡先生、惠勤上人哭欧阳公处也。孤山饭罢，送客上涌金门，泊藕庄，饮雷峰下，南屏披峻壁，翠落莲花洞口。久之乃归。皋亭诸山，飞翥如乱云，补两湖之缺，斗折蛇行，与灯明灭，在孤山语处士曰：有是哉，处于清浊之间。欧焉、苏焉、范焉、白焉、参寥焉、慧勤焉，甚之而韦后焉，贾似道焉。
初七月纪
残醉未醒，闭户作句，客作竹就饮。池塘萧条。夜深，与客过溜水桥，月渐低，急放舟十锦塘，月影半浸湖，如擎宝幢，即之微缩，斜下如悬指，渐一指片指，俄落寒潭，光经时不散，桂轮自水中央，的烁两峰高处，月在天而半，在水而圆，比于山高月小，余进一筹矣。
初八月纪
行唐刺史九里松下，长昼风雷，江涛夜合，隔林先作雨。昔吴说书额，高宗挥数十幅不能及。夭矫作势，万乘辟易。松旁曲院，宋取金沙涧水酿官酒。由合涧上，〈北自灵隐南自天竺〉登北高峰，山起歙出，睦跨富春，控馀杭、局结钱塘，突为峰。鸡鸣，见日升盘，三十六湾，而陟西望，罗刹遥接海邑郡城。飞来峰树，自崖谷擢起，根生石上，翠蕤蒙]，鸟悦。山客开洞曰龙泓，宋丁翰之月夜集鸾处。问灵隐浦，惟流泉淙淙，跨涧一楼亭，冷泉于岩面，寺暗林香，青林洞之北，昔人长啸集猿，呼曰猿父。为建饭猿台，逐侣出云，呼儿归洞。最宜向包氏山房，一听猿啼松落。三竺之胜，亘数里。自飞来转寺后，如伏虬飞凤稽留，峰介天竺之中，遥响飞空，归流欲泻。大悲泉流讲堂下，空岩悬乳，幽淙岭。在其东南，深壑f岩，草丛石瘦，仰天一线，至扪壁岭，左逼障，右临溪，而活沙坞滑善。崩上天门，湖海一色矣。自锦堤归，忙上保叔塔观落日。山高峰蔽，略见红霞数道。到寺门，海日苍黄倒影。余乃自梅花屿之北，婆娑深树，旋下客舟，断桥宾月，忽被孤山一角，水底影破，则狂叫月。既下，偕琴僧过第三桥，道人卧，呼之不出。龙王庙后一水台，攀而上，弹双清一曲，水静夜寒，游鱼不出，波浅舟阁，一夜冻湖，心笑前人行过画桥天忽晓，谁似我中流自在。须臾，渔灯影绿树，数峰欲青云，起如烟。易小艇，傍湖心亭，杲杲日出。
初九月纪〈是夜雨　是日观百妓会礼十庙湖心亭看日出故亦书月〉
钱塘门百妓，会十万人家，声到海，皆成红雾。俄见飞骑者八，石榴裙拥。始由镇海楼上子胥庙，山自天日翔舞，而东潴于凤凰。薄湖掠江左，折吴山，江介海门，昂首穹脊，掉尾内向，道士曰：晋天福江水，溢宝逵咒，止之梦。伟人曰员闻命矣。余笑曰：岂有地老天荒，数千年怒，不少杀而击山破岸者哉。所至，前瞰江，后俯湖，则三官庙最。风摇泉韵，淅淅出石罅，视之既静，其听始远，则青衣洞最。云开山露，雨过竹凉，高见沧溟，则云居庵。最岩窦22I，秀石玲珑，鹤发龙骨，蹒跚其顶，寿藤怪蔓，〈阙四字〉　　干霄之木，根不土D，寒泉滴沥，乍繁乍细，煮石篝灯，十宿洞中，不能言去，则瑞石山紫阳庵最。昔人云，石者，山之骨相也。吾独取夫怪怪奇奇者焉。彼固化工之所深宝也。譬之于士，亦岂以狂狷为非材也哉。峭削陵空，白露夜滴，则橐驼峰雪风洞最。若夫三折肱而陵霄，则真人殿庭一树最。盖仙窟云：丁野鹤蝉蜕，须眉尚奕奕，永乐间，御书招张三丰不至。今塑三像祀之。〈坐立卧〉余谓：夜静，何人吹凤管，三丰卧也。霜林叶尽，群峰出，三丰立也。肯与冷泉作主，一百日不用，二十四考书中书，三丰坐也。
初十月纪
泊岳坟，三桥三骑，骄嘶绿杨，白衣跃上，捷如飞兔，为浮数白。已送客涌金门，清波远烟，一片红粉销。归何处，中流忽听客呼，遂上其舟，又是一番泡影矣。
十一月纪
镇海楼之南，为宝山诵子瞻诗：野客归时山月上，棠梨叶乱暝禽呼。及同秦仲二子游，云平明已报，百吏散意，即其几席，湖山簿书鱼鸟处也。元妙观问洞宾题蕉处，一龛烟火而已。白马庙折而西，曰七宝山，少游梦天女，求赞维摩像处。昔云^黎居山坡，入方丈小院，见其隐几低头读书，与之语，漠然不对，盖不出，十五年矣，后赠以诗：有读书常闭户，客至不举头句。余谓作吏如子瞻，可以游，释如云^黎，可以从吏游。
十二月纪
清波门折而东南，曰凤凰山。左江右湖，千山轩翥，其麓为万松岭。唐宋州治，即钱王故宫，云宋迩大内，碧瓦鳞次，植日本松，作观堂三，茅观钟鸣。观堂之钟应之，则驾兴山背芙蓉阁，风帆沙鸟，一溪通小西湖，亭曰清涟。万松入蟠，介亭诸胜，皆列皇城之外。江干皆禁Z，绍兴福解陈修表：葱岭金堤不日复广轮之大，太山玉牒何时清封禅之尘。高宗手书悬壁。然淳熙间，孝宗及皇太子朝上皇德寿宫，为湖观潮，亦盛事云。嗟乎，韦后不挽钦宗之轮，而一目存誓，嗤于道人，及乳母抱度宗行廊庑，手一塔影。叹宋家无复生气。吊阎贵妃诗：南宋可怜无故主，西山空自梦朝云。悲夫。自梵天寺而北，折而西，为胜果禅寺，临江突兀，南连秦望，东亘吴山，笑语落。富阳月岩，最善中秋，清辉满隙如合璧。左为中峰宋殿，前司营在其右，石笋林立，钱曰排衙，白塔小竹，石壁夹道，古石h云，雨散云收，虹残水照，归由涌金唤渡，得月柳州亭，白云满川，飞浮来往，水皆缥碧。
十三月纪
参寥泉〈旧在孤山徙筑于此有泉出寺后仍名参寥焉〉西，为宋布衣岳琚祠，又西为锦坞。其巅初阳台，葛洪吸日月于此。惊飙作危堕势，峰拔地削立，数千百尺，龙爪攫镌，洗万古如新。每作雨，崖铁色，紫阳先生尝提举。浙东法得祀，祀其下。葛岭之上，旧招贤寺，白乐天诗：虽在人间人不识，与君名作紫阳花。子瞻入寿星院，悟前身曾到此，昔似道婉仪弥远，架廊叠磴，而赵紫芝与葛仙翁并墓，其下不知，后人如何作眼。寇莱公集妓，赏绫千段，茜桃献诗，莱公默然。及贬岭南，道杭州，桃疾曰：葬我天竺山下。乐天拈花为喻，子瞻拈身为喻，茜桃拈织为喻，皆老禅也。又闻坡公仇池笔记，杭人喜食鹅，日屠百，湖上夜归，百鹅皆号，若有所诉。嘉靖间，侍御令巡官日报屠鹅之数，日屠一千三百有奇。噫。坡y杭时，戏语酒食地狱。高谷继之，狱为一空。今鹅狱亦宜空矣。晚上涌金酒舟归，自昭庆步月曲港，湖草层委，听小桥流涧，立断桥，湖舟不行，穿玛瑙寺，抵石函桥，皆作响，湖水空明，荇藻交横。
十四月纪
从野堂诸君子与偕仪伯季生、元晖君翰修，止曰放星芝子悬，约余由昭庆寺后，取径桑堤，山闺树周，西湖如艳妆。山阴如翠帏，深处此中，兰汤浴罢。时也，月皎甚。移席广庭，山如棋布，瞰岩而峙，为态舒缓，草木蒙笼，空青微出，飞鸟时归，纷纷点石，仪伯歌与偕和。出门，四山如画，风露浩然，行一里至渡头，返。晓起，读行卷，唱吴琚海门飞上明月。
十五月纪〈是日观潮〉
浙潮银山雪屋，有头数丈，或曰浙去潮近。赭龛两山，横锁江口，冲突飙激。他江去潮，远涌水而已。余观潮兵马司前，目逆海门，两山啮合，士女杂浪花中。日下，舂玉抹烟屏，如鹭一行，憩万松岭绝t。左，一亭秀出，岩阿俯湖濒海，西湖雷峰如坐如卧，松涛峻绝，若断腭逶迤。表忠观读子瞻所书记，余谓千古绝。得意之文。其次，谋止高丽王献金塔疏，庄严有体，二文并得之湖，文章有神矣。古云：胸中无万卷书，眼中无天下奇山川，未必能文，纵能，亦儿女语耳。坐灵芝寺门，〈即钱王祠〉水流寂寂，俄见紫云万重，荇藻鸥凫，皆染绛色，数声钟磬，千顷箜篌，放舟锦堤，楼舫齐垂杨乱拂，红妆吴姬半醉，清讴陵于波上，棹湖心亭。吴越胜人，各集艳姬娇儿。未几，歌渐杳，月影在地，缤纷殊状。余乃偕客自六一泉步西泠桥，选树四桥以下，湖光深靓，渔不张灯，金沙滩口，微闻木鱼，五桥更筹乱六桥。净慈鸣钟，堤有行人，还第三桥，保叔昭庆，镗B相答，行十二里而天晓，远烟微出海面。
十六月纪
由延祥观眺竹阁故基。〈移自孤山〉昔人祀乐天，以杭妓故园。沉红z绿。乐天去后，倩妓传诗耳。西为宋洪忠宣祠，又西凤林寺，鸟窠谈禅处也。余笑白苏两公，目与湖上人家杂处，不辨官长，湖光潋滟，如几案间物。鸟窠犹向乐天愁，心火相构，识浪不停，岂其胸中著一西湖耶。栖霞岭下，吊岳武穆王。阅新碑，狱卒隗顺，负尸u城，至九曲丛祠，潜瘗之。以玉环殉树，双橘识焉。今并祠云。其又西，张宪墓。夜阑，饮垂虹桥。须臾移第二桥，斜望，西泠孤山霞起，空山响木鱼，海天欲红是夜游里六桥。
十七月纪
仙姑山入青芝坞，观鱼玉泉寺，泉溉千顷。灵鹫寺在其后，北为法华山，而西溪秦亭。则法华之分支也。自行春桥出，苍烟老木间，为九里松。余与客品松选奇，辄狂呼。林谷浪花，仰激琮bB豁。其南，为仙芝岭，而合涧桥峙，飞来峰路口，冷泉一亭，清辉如昔，偶忆乐天招韬光入城，光不赴，答诗及黄纸。诏下僧徒怅望，叹达官不下山，山僧不入城，便是清凉世界。始从岣嵝山，房山半峰，高百盘，泉数十折，长松夹道，引竹流泉，散如飞雨。岂红姜紫芽能教月下碧天哉。庵有金莲池，纯阳殿，观沧海日出，阶前秀灵草，芙蓉数朵开。屋薄老枫，落红满地，世外春秋。草木自寒。塑像绝佳仙，自涂抹云气。自此陟风篁岭，林壑深沉，流淙活活，自龙井而下，四时不绝，岭故丛薄荒密。元丰中，辨才淬治洁楚坡云：天竺已幽阻，风篁更盘纡者也。片云石之上，曰狮子峰。高出群岫，可瞰江浒，天竺诸峰叠绣如画。辨才送子瞻，过岭，有过溪岭。辨才老焉。曰归隐桥。语坡云：与子成二老，来往亦风流。曰二老岩。其下，宋陈刚中墓。建炎议恢复，与张子韶等七人共谪，诗云：同日七人俱去国，何时万里许还家。盖足壮也。片云与众二亭，L池k石，弹棋流水，龙井大樾，幽古石鉴平。开f花寂草，延缘其傍，鸟韵相答。水东出茅家埠入湖。古人云：西湖之西，浙江之北，风篁岭之上，深山乱石之间，盘幽宅阻，岭之左右，大率多泉者也。其左为神运石。龙井之上为老龙井，人烟旷绝。一泓寒碧杯大海块，长江、西湖如须发。诸峰膝行匐伏，仅见天目翔舞，一带人家，茫茫烟云海气。烟霞石屋，十里桂花，扑人游裾，道旁狼藉，乱插枝头，士女贱如土。已薄暮，道太子湾，西玉岑赤山之间。惠因涧，铁棂锁蛟，高丽王子导涧中水。L池转轮，色如蓝。狮象含云气。定香桥至四桥，月上，全湖金紫垂虹。唤渡，抵昭庆。
十八月纪
九溪十八涧，僻江干，游屐鲜至，古无咏者。九溪在老龙井之南，其西为十八涧，盖烟霞岭之西，溪环者九，水出江，而北绕龙井。十八涧则径通五云山云栖寺。昔柳子厚记楚山石曰：以慰夫贤而辱于此者。又曰：其气之灵，不为伟人，而独为是物。故楚之南，少人而多石。余怪其言。若杭固多名人，即贤而辱于此者，岂在石下哉。是日也，憩漾碧轩，金莲数亩，有鸣榔载红裙。晓渡，惊破白鸥。徐行定香桥，张伯雨k水轩。夹赤山，浴鹄溪水。下烟霞岭，即山左麓，辟荦确为径，杭越诸峰，江湖海门，在指掌，洞口水乐。泉自顶下山之洼，伏流飞注，水波皱而声渐激，东坡诗：惯见山僧已厌听，惟馀海月空留照。熙宁间，郑獬名其洞云：旁小筑幽绝水乐洞。在烟霞石屋之上，惠因涧北，为于忠肃墓，苍松一带，间以疏篁。自六通入定光寺，饮卓锡泉。出麦岭，有冰雪堂，再经龙井，历九溪峰，穷水尽，白云自开，山如落雁蹲鸿。每一涧鼻口相呀，蹄股交峙，岸之突而出者，水潆之如苍龙蜕骨，环数小桥。峰若起若断，草树蔽翳，岩下j22，多千年积雪，有门半掩，竹数亩。法云泉自岭下凝乳花，泉甚白，庋阁数楹小龛，坐卧佛石居焉。出没烟霏间，而光影在涧，出，复寻涧往，山容舒卷，涧分近远，履平地如深洞，陵高则作琴筑声。麓渐平，潮泥浸野田，江尚蔽，顾汹涌作远势。出六和塔，则越山树木人家。影江而方候潮。乘间入虎跑泉，宋学士以僧披法衣，焚咒久之，泉乃出。为作记。不审南岳童子，遣虎移泉，视性空权力何如哉。出六和塔口，初由月轮望潮头，余从桥上观，自六和至白塔岭，立峰际，百越出穷，潮头九折，天风吹海。立擘赭龛直入富阳，银龙砰P右望，则大山蔽江，一面直掠而上，猛过西陵。潮头渐隐，目送数十里外，知是严滩，气始平。江舟尽泊六和口，鱼丽朝蹴起，一江秋雪。余乃赴客招，且暮。以炬上慈云岭。其南为龙山，自天目分支，沿江而东，局结于此。望太极亭，八卦田，王伯安书院。伯安寄汝中，盛称天真之乐。以此至涌金，舆人呼渡，余不可。中途异风作，湖为推浪，绝行舟。道钱塘门，月上。
十九月纪
客邀上青翰舫，抵涌金，灯火绕问水亭。晚渡极喧，榜其亭云：平沙水月三千顷，画舫笙歌十二时。余笑云：只有六时耳。那得有十二时。夜访小蓬莱，饮极，酣卧舫，推帘拾断桥残月。
二十月纪
晓入灵芝寺，为钱玉故苑。憩彭祖庵。故宋聚景楼前，学士桥铁岭诸山之水。出钱塘门。输委西湖，必经桥下，其傍，仙姥墩姥采百花酿酒，仙后十馀年。卖酒洞庭云：南屏山罗汉室，钱王梦十八巨人随行，一僧手像五百尊而化去，宋表五山，净慈其一。丞相郑清之记，双井理宗书额，古车辇经行处也。莲花洞口，居然一亭，湖山在睫，万工池千年古树，交柯积荫，旁激洞石如砰雷。宋乾淳旧赏曰：小蓬莱在雷峰塔畔，故内侍甘升园，峰类削云，乔木栾栌。槎于石肤，有理宗御爱松。由藕花居而出，林亭幽雅，两山岸湖皆饶，别k北山，杂市廛中，如石函桥，石确水浏，居人架木，几不辨山水。南屏一望，垂杨萧疏可爱。余又卧青翰舫，居荇藻中，以此酣适之味，令人意远。折问水亭而南，为孙忠烈祠。宿舫中。四更，高啸月台，晨起掠，草满湖，长堤如烟雨，微见保叔蚝面。
二十一月纪
棹昭庆，看锦堤，走马堤，尽一亭出。憩金沙滩。西湖以诸泉胜。泉以龙井胜。故金沙一带，皆流泉邃境。第三桥归，追月玉莲亭，宋竞渡夺标，所笑此游，春水梅花，输一著耳。然当以九溪十八涧胜之，应为西湖树。我一标。
《怨晓月赋》夏完淳
美人二八兮卷珠箔，明月三五兮流华阁。回t动兮玉栊寒，素河横兮露华薄。林骚骚而乌啼，沙皑皑而雁落。怀耿耿兮独不寐，恨盈盈兮将谁托。卷翠被而凝妆，掩莲帐而清酌。W膏销兮银缸，兰烬灰兮瑶筐，怜玉腕兮相思，苦怨愁人兮知夜长。何望舒之元辔，流清景而逸光，午徘徊而入户，忽朦胧其在梁。既宛转其侵幕，复飘u而去床。玉壶寂寞，银箭丁当，梦回远塞，泪满空房。万里关山之月，千家砧杵之霜。度七襄之不夜，断九折之回肠。望门前之乌桕，焚帐底之胡香。悬夜光而盈室，徂清夜兮未央。逗瑶波而微见，澹荒荒其映墙。银河渡兮漏永，玉斗转乎云间。荒鸡鸣而尚戢，宿鸟翔而复还。天将曙而漠漠，夜若岁其茫茫。独搴锦帐，静抚雕阑，仰视月兮，弄清质之潺，隐帘栊兮玉镜，隔烟雾兮红颜。澹参差其欲下，蹇微茫其未安。衰芙蓉兮江上，落梧桐兮井栏。忽众星之零乱，独孤月之微含。宛瑶华而若汉，映琼田而苦寒。风萧萧兮云漫漫，寒烟古兮木叶乾。按琼笙兮为谁响，抱银筝兮不忍弹。思荡子兮行路难，念征夫兮衣裳单。明月入地兮夜在天，夫君悠悠兮何时还。

[book_title]乾象典第三十九卷
月部艺文二〈诗〉
《古谚》
月丽于毕雨滂沱，月丽于箕风扬砂。
《泛湖归出楼中望月》宋・谢惠连
日落泛澄瀛，星罗游轻桡。憩榭面曲汜，临流对回潮。辍策共骈筵，并坐相招要。哀鸿鸣沙渚，悲猿响山椒。亭亭映江月，V40出谷飙。斐斐气]岫，泫泫露盈条。近瞩祛幽蕴，远视荡嚣。晤言不知罢，从夕至清朝。
《玩月城西门廨中》鲍照
始见西南楼，纤纤如玉钩。末映东北墀，娟娟似蛾眉。蛾眉蔽珠栊，玉钩隔锁窗。三五二八时，千里与君同。夜移衡汉落，徘徊帷户中。归华先委露，别叶早辞风。客游厌苦辛，仕子倦飘尘。休浣自公日，宴慰及私辰。蜀琴抽白雪，郢曲发阳春。肴乾酒未阕，金壶启夕沦。回轩驻轻盖，留酌待情人。
《奉和月下》齐・王融
雕云度绮钱，香风入珠网。独知此夜月，依迟慕神赏。
《望月》梁・简文帝
流辉入画堂，初照上梅梁。形同七子镜，影类九秋霜。桂花那不落，团扇与谁妆。空闻北窗弹，未举西园觞。
《前题》同前
今夜月光来，正上相思台。可怜无远近，光照悉徘徊。
《水月》同前
圆轮既照水，初生亦映流。溶溶如渍璧，的的似沈钩。非关顾兔没，岂是桂枝浮。空令谁雅识，还用喜腾猴。万累若消荡，一相更何求。
《华月》同前
兔丝生云夜，蛾影出汉时。欲传千里意，不照十年悲。
《关山月》元帝
朝望青波道，夜上白登台。月中有桂树，流景自徘徊。寒沙逐风起，春花向雪开。夜长无与晤，衣单谁为裁。
《望江中月影》同前
澄江涵皓月，水影若浮天。风来如可泛，流急不成圆。秦钩断复接，和璧碎还联。裂纨依岸草，斜桂逐行船。即此春江上，无俟百枝然。
《望新月》萧纶
霜氛含月影，霭霭下南楼。雾浓光若昼，云驶影疑流。
《应王中丞思远咏月》沈约
月华临静夜，夜静灭氛埃。方晖竟户入，圆影隙中来。高楼切思妇，西园游上才。网轩映朱缀，应门照绿苔。洞房殊未晓，清光信悠哉。
《望秋月》前人
望秋月，秋月光如练，照曜三爵台。徘徊九华殿，九华玳瑁梁。华榱与璧。以兹雕丽色，持照明月光。凝华入黼帐，清晖悬洞房。先过飞燕户，却映班姬床。桂宫袅袅落，桂枝早寒凄。凄凝白露上，林晚叶飒飒。鸣雁门早鸿离离度，湛秀质兮似规，委清光兮如素，照愁轩之蓬发，影金阶之轻步，居人临此，笑以歌别，客对之伤且慕。经衰圃，映寒丛，凝清夜，带秋风，随庭雪以偕素，与池荷而共红。临玉墀之皎皎，含霜霭之鳌ｕ锾灬槎徙度，轹长汉而飞空。隐岩崖而半出，隔帷幌而才通，散朱庭之奕奕，入青琐而玲珑。寒阶悲寡鹤，沙洲怨别鸿。文姬泣胡殿，昭君思汉宫。余亦何为者，淹留此山东。
《效阮公诗》江淹
宵月辉西极，女圭映东海。佳丽多异色，芬葩有奇采。绮缟非无情，光阴命谁待。不与风雨变，长共山川在。人道则不然，消散随风改。
《和望月》庾肩吾
桂殿月偏来，留光引上才。圆随汉东蚌，晕逐淮南灰。渡河光不湿，移轮辙讵开。此夜临清景，还承终宴杯。
《和徐主簿望月》前人
楼上徘徊月，窗中愁思人。照雪光偏冷，临花色转春。
星流时入晕，桂长欲侵轮。愿以重光曲，承君歌扇尘。
《望新月示同羁》何逊
初宿长淮上，破镜出云明。今夕千馀里，双蛾映水生。的的与沙静，滟滟逐波轻。望乡皆下泪，非我独伤情。
《望秋月》萧子范
河汉东西阴，清光此夜出。入帐华珠被，斜筵照宝瑟。霜惨庭上兰，风鸣檐下橘。独见伤心者，孤灯坐幽室。
《望月有所思》刘孝绰
秋月始纤纤，微光垂步檐。胧入床簟，鉴窗帘。帘萤隐光息，帘虫映光织。玉羊东北上，金虎西南昃。长门隔清夜，高堂梦容色。如何当此时，怀情满胸臆。
《林下映月》前人
明明三五月，垂影当高树。攒柯半玉蟾，`叶彰金兔。兹林有夜坐，啸歌无与晤。侧光聊可书，含毫且成赋。
《望月》前人
轮光缺不半，扇影出将圆。流光照漭Y，波动映沦涟。
《侍宴赋得龙沙宵明月》刘孝威
鹊飞空绕树，月轮殊未圆。嫦娥望不出，桂枝稍隐残。落照移楼影，浮光动堑澜。枥马悲笳吹，城乌啼塞寒。传闻机杼妾，愁余衣服单。当秋络已脆，衔啼织复难。敛眉虽不乐，舞剑强为欢。请谢函关吏，行当封一丸。
《在县中庭看月》刘瑗
移榻坐庭阴，初弦时复临。侍儿能劝酒，贵客解弹琴。柏叶生鬟内，桃花出髻心。月光移数尺，方知夜已深。
《新月》前人
仙宫云箔裕露出玉帘钩。清光无所赠，相忆凤凰楼。
《咏秋月》虞羲
影丽高台端，光入长门殿。初生似玉钩，裁满如团扇。泛滥浮阴来，金波时不见。傥遇赏心者，照之西园宴。
《和缪郎视月》〈一作虞骞诗〉何子朗
清夜未云疲，珠帘聊可发。泠泠玉潭水，映见蛾眉月。靡靡露方垂，晖晖光稍没。佳人复千里，馀影徒挥忽。
《江上望月》鲍泉
客行钩始悬，此夜月将弦。川澄光自动，流驶影难圆。苍苍随远色，YY逐漪涟。无因转还，回首眷前贤。
《荡妇高楼月》王台卿
空庭高楼月，非复三五圆。何须照床里，终是一人眠。
《舟中望月》朱超
大江阔千里，孤舟无四邻。唯馀故楼月，远近必随人。入风先绕晕，排雾急移轮。若教长似扇，堪拂艳歌尘。
《月重轮行》戴皓
皇基属明两，副德表重轮。重轮非是晕，桂满目恒春。海珠含更灭，阶q翳且新。婕妤比团扇，曹王譬洛神。浮川疑漾璧，入户类烧银。从来看顾兔，不曾闻38麟。北堂岂盈手，西园偏照人。
《关山月》二首　　　　　　　　陈后主
秋月上中天，迥照关城前。晕缺随灰减，光满应珠圆。带树还添桂，衔峰乍似弦。复教征戍客，长怨久连翩。
二
戍边岁月久，恒悲望舒耀。城遥接晕高，涧风连影摇。寒光带岫徙，冷色含山峭。看时使人忆，为似娇娥照。
《前题》二首　　　　　　　　　　徐陵
关山三五月，客子忆秦川。思妇高楼上，当窗应未眠。星旗映疏勒，云阵上祁连。战气今如此，从军复几年。
二
月出柳城东，微云掩复通。苍茫萦白晕，萧瑟带长风。羌兵烧上郡，胡骑猎云中。将军拥节起，战士夜鸣弓。
《前题》陆琼
边城与明月，俱在关山头。焚烽望别垒，击斗宿危楼。团团婕妤扇，纤纤秦女钩。乡园谁共此，愁人屡益愁。
《前题》张正见
岩前度月华，流彩映山斜。晕逐连城璧，轮随出塞车。唐q遥合影，秦桂远分花。欲验盈虚理，方知道路赊。
《薄帷鉴明月》前人
长河上桂月，澄彩照高楼。分帘疑碎璧，隔幔似垂钩。窗外光恒满，帷中影暂流。岂及西园夜，长随飞盖游。
《关山月》江总
兔月半轮明，狐关一路平。无期从此别，复欲几年行。映光书汉奏，分影照胡兵。流落今如此，长戍受降城。
《赋得三五明月满》前人
三五兔辉成，浮阴冷复轻。只轮非战反，团扇少歌声。云前来往色，水上动摇明。况复高楼照，何嗟揽不盈。
《关山月》阮卓
关山陵汉开，霜月正徘徊。映林如璧碎，侵塞似轮摧。楚师随晦尽，胡兵逐暖来。寒笳将夜鹊，相乱晚声哀。
《明月子》谢燮
杪秋之遥夜，明月照高楼。登楼一回望，望见东陌头。故人眇千里，言别历九秋。相思不相见，望望空离忧。
《关山月》贺力牧
重关敛暮烟，明月下秋前。照石疑分镜，临弓似引弦。雾暗迷旗影，霜浓湿剑莲。此处离乡客，遥心万里悬。
《前题》北周・王褒
关山夜月明，秋色照孤城。影亏同汉阵，轮满逐胡兵。天寒光转白，风多晕欲生。寄言亭上吏，游客解鸡鸣。
《咏月赠人》前人
月色当秋夜，斜晖映薄帷。上弦如半璧，初魄似蛾眉。渡云光忽驶，中天影更迟。高阳怀许掾，对此益相思。
《舟中望月》庾信
舟子夜离家，开z望月华。山明疑有雪，岸白不关沙。天汉看珠蚌，星桥视桂花。灰飞重晕阙，q落独轮斜。
《望月》前人
夜光流未曙，金波影尚赊。照人非七子，含风异九华。q新半璧上，桂满独轮斜。乘舟聊可望，无假逐仙槎。
《新月》前人
郑环唯半出，秦钩本独悬。若教临酒影，堪言照弩弦。
《暮秋望月示学士各释愁应教》隋・徐仪
碣石寒光远，〈阙二字〉秋色高。长洲正下叶，曲岸已飞涛。君王怅晚节，延伫谒神皋。复属西园夜，轻辇暂游遨。游遨未云赏，苍茫孤月上。枝间影合离，波上光来往。此夕未央宫，应照仙人掌。掌高明转净，夜深留睿想。处处敞高，流照满珠庭。重轮入雅曲，合璧应祥经。灿烂浮珠网，参差间玉星。山幽有芳桂，林静发新q。q开布帝城，分枝共月明。斜晖渐西落，弥复轸归情。骖驾且来游，圣藻命舒愁。询刍以蠲病，参妙本难酬。良史称夭闳，因时命应刘。楚王追绿兕，齐后出青丘。驰原落云翼，截水曳吞舟。无劳子虚咤，即事可忘忧。
《卧z喜霁开扉望月简宫内知友》庾抱
秋雨移弦望，疲z倦苦辛。忽对荆山璧，委照越吟人。高高侵地镜，皎皎彻天津。色丽班姬箧，光润洛川神。轮辉池上动，桂影隙中新。怀贤虽不见，忽似暂参辰。
《辽城望月》唐太宗
元菟月初明，澄辉照辽碣。映云光暂隐，隔树花如缀。魄满桂枝圆，轮亏镜彩缺。临城却影散，带晕重围结。驻跸俯九都，伫观妖氛灭。
《月晦》同前
晦魄移中律，凝暄起丽城。罩云朝盖上，穿露晓珠呈。笑树花分色，啼枝鸟合声。披襟欢眺望，极目畅春情。
《关山月》鲍君徽
高高秋月明，北照辽阳城。塞迥光初满，风多晕更生。征人望乡思，战马闻鼙惊。朔风悲边草，胡沙暗虏营。霜凝匣中剑，风惫原上旌。早晚谒金阙，不闻刁斗声。
《前题》卢照邻
塞垣通碣石，虏障抵祁连。相思在万里，明月正孤悬。影移金岫北，光断玉门前。寄言闺中妇，时看鸿雁天。
《江中望月》前人
江水向涔阳，澄澄写月光。镜圆珠溜彻，弦满箭波长。沈钩摇兔影，浮桂动丹芳。延照相思夕，千里共沾裳。
《明月引》前人
洞庭波起兮鸿雁翔。风瑟瑟兮野苍苍。浮云增埃明月流光。荆南兮赵北，碣石兮潇湘。澄清规于万里，照离思于千行，横桂枝于西第，绕菱花于北堂。高楼思妇，飞盖君王。文姬绝域，侍子他乡。见胡鞍之似练，知汉剑之如霜。试登高而骋目，莫不变而回肠。
《望月怀远》张九龄
海上生明月，天涯共此时。情人怨遥夜，竟夕起相思。灭烛怜光满，披衣觉露滋。不堪盈手赠，还寝梦佳期。
《秋夕望月》前人
清迥江城月，流光万里同。所思如梦里，相望在庭中。皎洁青苔露，萧条黄叶风。含情不得语，频使桂华空。
《秋山望月酬李骑曹》李峤
愁客坐山隈，怀抱自悠哉。况复高秋夕，明月正徘徊。亭亭出迥岫，皎皎映层台。色带银河满，光含玉露开。淡云笼影度，虚晕抱轮回。谷邃凉阴静，山空夜响哀。寒催数雁过，风送一萤来。独轸离居恨，遥想故人杯。
《月》前人
桂满三五夕，q分二八时。清辉飞鹊鉴，新影学蛾眉。皎洁临疏牖，玲珑鉴薄帷。愿言从爱客，清夜幸同嬉。
《中秋月》二首　　　　　　　　　前人
盈缺青冥外，东风万古吹。何人种丹桂，不长出轮枝。
二
圆魄上寒空，皆言四海同。安知千里外，不有雨兼风。
《和康五庭芝望月有怀》杜审言
明月高秋迥，愁人独夜看。暂将弓并曲，翻与扇俱团。露濯清辉苦，风飘素影寒。罗衣一此鉴，顿使别离难。
《咏月》董思恭
北堂未安寝，西园聊骋望。玉户照罗帷，朱轩明绮障。别客长安道，思妇高楼上。所愿君莫违，清辉时可访。
《秋夜望月》姚崇
明月有馀鉴，羁人殊未安。桂含秋树晚，波入夜池寒。灼灼云枝净，光光草露`。所思迷所在，长望独长叹。
《关山月》崔融
月生西海上，气逐边风壮。万里度关山，苍茫非一状。
汉兵开郡国，胡马窥亭障。夜夜闻悲笳，征人起南望。
《秋月》骆宾王
云披玉绳净，月满镜轮圆。`露珠晖冷，陵霜桂影寒。漏彩含疏薄，浮光漾急澜。西园徒自赏，南飞终未安。
《望月有所思》前人
九秋凉风肃，千里月华开。圆光随露湛，碎影逐波来。似霜明玉砌，如镜写珠胎。晚色依关近，边声杂吹哀。离居分照耀，怨绪共徘徊。自绕南飞羽，空忝北堂才。
《玩初月》前人
忌满光先缺，乘昏影暂流。既能明似镜，何用曲如钩。
《和元舍人万顷临池玩月戏为新体》沈缙
春风摇碧树，秋雾卷丹台。复有相宜夕，池清月正开。玉流含吹动，金魄度云来。熠~光如沸，翩Q景若催。半环投积草，碎璧聚流杯。夜久平无焕，天晴皎未P。镜将池作匣，珠以岸为胎。有美司言暇，高兴独悠哉。挥翰初难拟，飞名岂易陪。夜光珠在握，了了见沉灰。
《明月》李如璧
三五月华流炯光，可怜怀归郢路长。逾江越汉津无梁。遥遥永夜思茫茫。昭君失宠辞上宫，娥眉婵娟卧毡穹，胡人琵琶弹北风。汉家音信绝南鸿。昭君此时怨画工，可怜明月光胧。节既秋兮天向寒，沅有漪兮湘有澜。沅湘纠合淼漫漫，洛阳才子忆长安。可怜明月复团团，逐臣恋主心愈洽，弃妻思君情不薄，已悲芳岁徒沦落。复恐红颜坐销铄，可怜明月方照灼。向影倾身比葵藿。
《咏月》〈一作沈缙谑又作宋之问诗〉康庭芝
天使下西楼，光含万里秋。台前疑挂镜，帘外似悬钩。张尹将眉学，班姬取扇俦。佳期应借问，为报在刀头。
《奉同贺监林月清酌》王湾
华月当秋满，朝轩假兴同。净林新霁入，窥院小凉通。碎影行筵里，摇花落酒中。清宵照愁意，并此助文雄。
《春江花月夜》张子容
林花发岸口，气色动江新。此夜江中月，流光花上春。分明石潭里，宜照浣纱人。
《璧池望秋月》前人
凉夜窥清沼，池空水月秋。满轮沈玉镜，半魄落银钩。蟾影随轻浪，菱花渡浅流。漏移光渐洁，云敛色偏浮。似璧悲三献，疑珠怯再投。能持千里意，来照殿西头。
《春江花月夜》张若虚
春江潮水连海平，海上明月共潮生。滟滟随波千万里，何处春江无月明。江流宛转绕芳甸，月照花林皆似霰。空里流霜不觉飞，汀上白沙看不见。江天一色无纤尘，皎皎空中孤月轮。江畔何人初见月，江月何年初照人。人生代代无穷已，江月年年祗相似，不知江月待何人。但见长江送流水。白云一片去悠悠，青枫浦上不胜愁，谁家今夜扁舟子，何处相思明月楼。可怜楼上月徘徊，应照离人妆镜台。玉户帘中卷不去，捣衣砧上拂还来。此时相望不相闻，愿逐月华流照君。鸿雁长飞光不度，鱼龙潜跃水成文。昨夜f潭梦落花，可怜春半不还家，江水流春去欲尽，江潭落月复西斜。斜月沉沉藏海雾，碣石潇湘无限路。不知乘月几人归，落月摇情满江树。
《东溪玩月》王维
月从断山口，遥吐柴门端。万木分空霁，流阴中夜攒。光连虚象白，气与风露寒。谷静秋泉响，岩深青残。清澄入幽梦，破影抱空峦。恍惚琴窗里，松溪晓思难。
《关山月》储光羲
一雁过连营，繁霜覆古城。胡笳在何处？半夜起边声。
《同从弟销南斋玩月忆山阴崔少府》王昌龄
高卧南斋时，开帷月初吐。清辉淡水木，演漾在窗户。冉冉几盈虚，澄澄变今古。美人清江畔，是夜越吟苦。千里其如何，微风吹兰杜。
《江中对月》刘长卿
空洲夕烟敛，对月秋江里。历历沙上人，月中孤渡水。
《三言喜皇甫曾侍御见过南楼玩月》颜真卿
喜嘉客，辟前轩。天月净，水云昏。〈真卿〉雁声苦，蟾影寒。闻`牛滴檀栾。〈陆羽〉欢宴处，江湖间。〈皇甫曾〉卷翠幕，吟嘉句。恨清光，留不住。〈李萼〉高驾动，清角催，惜归华，重徘徊。〈清昼〉露欲，客将醉，犹宛转，照深意。〈陆土修〉
《五言玩初月重送李侍御联句》前人
春溪与岸平，初月出溪明。〈张荐〉璧彩寒仍洁，金波夜转清。〈李萼〉孤光远近满，练色往来轻。〈真卿〉望望随兰棹，依依出柳城。〈清昼〉
《赋得海上生明月》李华
皎皎中秋月，团团海上生。影开金镜满，轮抱玉壶清。渐出三山上，将陵一汉横。素娥尝药去，乌鹊绕枝惊。照水光偏白，浮云色最明。此时尧砌下，q荚自将荣。
《月下有怀》孟浩然
秋空明月悬，光彩露沾湿。惊鹊栖未定，飞萤粤比搿Ｍゴ昂影疏，邻杵夜深急，佳期旷何许，望望空伫立。
《关山月》李白
明月出天山，苍茫云海阊。长风几万里，吹度玉门关。汉下白登道，胡窥青海湾。由来征战地，不见有人还。戍客望边邑，思归多苦颜。高楼当此夜，叹息未应f。
《古朗月行》前人
小时不识月，呼作白玉盘。又疑瑶台镜，飞上青云端。仙人垂两足，桂树何团团。白兔捣药成，问言谁与餐。蟾蜍蚀圆影，大明夜已残。羿昔落九乌，天人清且安。阴精此沦惑，去去不足观。忧来其如何，恻怆摧心肝。
《把酒问月》前人
青天有月来几时，我今停杯一问之。人攀明月不可得，月行却与人相随。皎如飞镜临丹阙，绿烟灭尽清辉发。但见宵从海上来，宁知晓向云间没。白兔捣药秋复春，嫦娥孤栖与谁邻。今人不见古时月，今月曾经照古人。古人今人若流水，共看明月皆如此。唯愿当歌对酒时，月光长照金樽里。
《静夜思》前人
床前明月光，疑是地上霜。举头望明月，低头思故乡。
《峨眉山月歌》前人
峨眉山月半轮秋，影入平羌江水流。夜发清溪向三峡，思君不见下渝州。
《挂席江上待月有怀》前人
待月月未出，望江江自流。倏忽城西郭，青天悬玉钩。素华虽可揽，清景不同游。耿耿金波里，空瞻T鹊楼。
《月下吟》前人
金陵夜寂凉风发，独上高楼望吴越。白云映水摇空城，白露垂珠滴秋月。月下沉吟久不归，古来相接眼中稀。解道澄江净如练，令人长忆谢元晖。
《初月》前人
玉蟾离海上，白露湿花时。云畔风生爪，沙头水浸眉。乐哉弦管客，愁杀战征儿。因绝西园赏，临风一咏诗。
《雨后望月》前人
四郊阴霭散，开户半蟾生。万里舒霜合，一条江练横。出时山眼白，高后海心明。为惜如团扇，长吟到五更。
《峨眉山月歌送蜀僧晏入中京》前人
我在巴东三峡时，西看明月忆峨眉。月出峨眉照沧海，与人万里长相随。黄鹤楼前月华白，此中忽见峨眉客。峨眉山月还送君，风吹西到长安陌。长安大道横九天，峨眉山月照秦川。黄金狮子乘高座，白玉尘尾谈重元。我似浮云吴越，君逢圣主游丹阙。一振高名满帝都，归时还弄峨眉月。
《观作桥成月夜舟中有述还呈李司马》杜甫
把烛桥成夜，迥舟客坐时。天高云去尽，江迥月来迟。衰谢多扶病，招邀屡有期。异方乘此兴，乐罢不无悲。
《玩月呈汉中王》前人
夜深露气清，江月满江城。浮客转危坐，归舟应独行。关山同一照，乌鹊自多惊。欲得淮王术，风吹晕已生。
《月夜》前人
今夜~州月，闺中只独看。遥怜小儿女，未解忆长安。香雾云鬟湿，清辉玉臂寒。何时倚虚幌，双照泪痕乾。
《一百五日夜对月》前人
无家对寒食，有泪如金波。斫却月中桂，清光应更多。仳离放红蕊，想像骨喽辍ＥＥ谩愁思，秋期犹渡河。
《月圆》前人
孤月当楼满，寒江动夜扉。委波金不定，照席绮逾依。未缺空山静，高悬列宿稀。故园松桂发，万里共清辉。
《八月十五夜月》二首　　　　　　前人
满目飞明镜，归心折大刀。转蓬行地远，攀桂仰天高。水路凝霜雪，林栖见羽毛。此时瞻白兔，直欲数秋毫。
二
稍下巫山峡，犹衔白帝城。气沈全浦暗，轮侧半楼明。刁斗皆催晓，蟾蜍且看倾。张弓倚残魄，不独汉家营。
《十六夜玩月》前人
旧挹金波爽，皆传玉露秋。关山随地阔，河汉近人流。谷口樵归唱，孤城笛起愁。巴童浑不寝，半夜有行舟。
《十七夜对月》前人
秋月仍圆夜，江村独老身。粤被拐湛停倚杖更随人。光射潜虬动，明翻宿鸟频。茅斋依橘柚，清切露华新。
《江月》前人
江月光于水，高楼思杀人。天边长作客，老去一沾巾。玉露`清影，银河没半轮。谁家挑锦字，烛灭翠眉埂
《江边星月》二首　　　　　　　　前人
骤雨清秋夜，金波耿玉绳。天河元自白，江浦向来青。映物连珠断，缘空一镜升。馀光隐更漏，况乃露华凝。
二
江月辞风缆，江星别雾船。鸡鸣还曙色，鹭浴自晴川。历历竟谁种，悠悠何处圆。客愁殊未已，他夕始相鲜。
《月》前人
天上秋期近，人间月影清。入河蟾不没，捣药兔长生。只益丹心苦，能添白发明。干戈知满地，休照国西营。
《初月》前人
光细弦欲上，影斜轮未安。微升古塞外，已隐暮云端。河汉不改色，关山空自寒。庭前有白露，暗满菊花团。
《月》前人
四更山吐月，残夜水明楼。尘匣元开镜，风帘自上钩。兔应疑鹤发，蟾亦恋貂裘。斟酌娥寡，天寒耐九秋。
《前题》前人
断续巫山雨，天河此夜新。若无青嶂月，愁杀白头人。魍魉移深树，虾蟆动半轮。故园当北斗，直指照西秦。
《前题》前人
万里瞿塘月，春来六上弦。时时开暗室，故故满青天。爽合风襟静，高当泪脸悬。南飞有乌鹊，夜久落江边。
《前题》前人
并照巫山出，新窥楚水清。羁栖愁里见，二十四回明。必验升沈体，如知进退情。不违银汉落，亦伴玉绳横。
《新月》钱起
入夜天西见，蛾眉冷素光。潭鱼惊钓落，云雁怯弓张。隐隐临珠箔，微微上粉墙。更怜三五夕，仙桂满轮芳。
《裴迪南门秋夜对月》前人
夜来诗酒兴，月满谢公楼。影闭重门静，寒生独树秋。鹊惊随叶散，萤远入烟流。今夕遥天末，清光几处愁。
《赋得浦口望斜月送皇甫判官》前人
起见西楼月，依依向浦斜。动摇生浅浪，明灭照寒沙。水渚犹疑雪，梅林不辨花。送君无可赠，持此代瑶华。
《望初月简于吏部》顾况
寥中秋夜，坐见如钩月。始从西南升，又欲西南没。全移河上影，暂透林间缺。纵待三五时，终为千里别。
《拜新月》〈一作李端诗〉耿
开帘见新月，便即下阶拜。细语人不闻，北风吹裙带。
《秋月》戎昱
江干入夜杵声秋，百尺疏桐挂斗牛。思苦自看明月苦，人愁不是月华愁。
《对月答袁明府》戴叔伦
山下孤城月上迟，相留一醉本无期。明年此夕游何处，纵有清光知对谁。
《关山月》李端
露湿月苍苍，关头榆叶黄。回轮照海远，分彩上楼长。水冻频移幕，兵疲数望乡。只应城影外，万里共胡霜。
《前题》司空曙
苍茫明月上，夜久光如积。野漠冷胡霜，关楼宿边客。陇头秋露暗，碛外寒沙白。唯有故乡人，沾裳此闻笛。
《和崔中丞中秋月》张南史
秋夜月偏明，西楼独有情。千家看露湿，万里觉天清。映水金波动，衔山桂树生。不知飞鹊意，何用此时惊。
《月》前人
月，月。暂盈，还缺。上虚空，生溟渤。散彩无际，移轮不歇。桂殿入西秦，菱歌映南越。正看云雾秋卷，莫待关山晓没。天涯地角不可寻，清光永夜何超忽。
《行见月》王建
月初生，居人见月。一月行。月行一年十二月。强半马上看圆缺，百年欢乐能几何，在家见少行见多，不缘衣食相驱遣，此身谁愿长奔波。箧中有帛仓有粟，岂向天涯走碌碌。家人见月望我归，正是道上思家时。
《十五夜望月》前人
中庭地白树栖鸦，冷露无声湿桂花。今夜月明人尽望，不知秋思在谁家。
《月映清淮流》徐敞
遥夜淮弥净，浮空月正明。虚无含气白，凝澹映波清。见底深还浅，居高缺复盈。处柔知坎德，持洁表阴精。利物功难并，和光道已成。安流方利涉，应鉴此时情。
《秋闺月》权德舆
三五二八光如练，海上天涯人共见。不知何处玉楼前，乍入深闺玳瑁筵。露浓香径和愁坐，风动罗帷照独眠。初灾榱笨床蛔悖斜抱箜篌未成曲。稍映妆台临绮窗，遥知不语泪双双。此时愁望知何极，万里秋天同一色，霭霭遥分陌上光。迢迢对此闺中忆，早晚归来欢宴同，可怜歌吹月明中。此夜不堪肠断绝，愿随流影到辽东。
《初秋月夜中书宿直因呈杨阁老》前人
欹枕直庐暇，风蝉迎早秋。沈沈玉堂夕，皎皎金波流。对掌喜新命，分曹谐旧游。相思玩华彩，因感庾公楼。
《关山月》杨巨源
苍茫临故关，迢递照秋山。万里平芜静，孤城落叶f。露浓栖雁起，天远戍兵还。复映征西府，光深组练间。
《玩月喜张十八员外以王六秘书至》韩愈
前夕虽十五，月长未满规。君来晤我时，风露渺无涯。浮云散白石，天宇开青池。孤赏不自惮，中天为君施。玩玩夜遂久，亭亭曙将披。况当今夕圆，又以嘉客随。惜无酒食乐，但用歌嘲为。
《和崔舍人咏月二十韵》前人
三秋端正月，今夜出东溟。对日犹分势，腾天渐吐灵。未高蒸远气，半上霁孤形。赫奕当躔次，虚徐度杳冥。长河晴散雾，列宿曙分萤。浩荡英华溢，萧疏物象泠。池边临倒照，檐际送横经。花树参差见，皋禽断续聆。牖光窥寂寞，砧影伴娉婷。幽坐看侵户，f吟爱满庭。辉斜通壁练，彩碎射沙星。清洁云间路，空凉水上亭。净堪分顾兔，细得数浮萍。山翠相凝绿，林烟共]青。过隅惊桂侧，当午觉轮停。属思は冀酰追欢罄缥瓶。郡楼何处望，陇笛此时听。右掖连台座，重门限禁。风台观Y，冰砌步青荧。独有虞庠客，无由拾落q。
《中秋夜临镜湖望月》陈羽
镜里秋宵望，湖平月彩深。圆光珠入浦，浮照鹊惊林。澹荡光还碎，婵娟影不沈。远时生岸曲，空处落波心。迥彻轮初满，孤明魄未侵。桂枝如可折，何惜夜登临。
《奉和中书崔舍人八月十五日夜玩月二十韵》刘禹锡
暮景中秋爽，阴灵既望圆。浮精离碧海，分照接虞渊。迥见孤轮出，高从倚盖旋。二仪含皎澈，万象共澄鲜。整御当西陆，舒光丽上弦。从星变风雨，顺日助陶甄。远近同时望，晶荧此夜偏。运行调玉烛，洁白应金天。曲沼疑瑶镜，通衢若象筵。逢人尽冰雪，遇景即神仙。引素吞银汉，凝清洗绿烟。皋禽警露下，邻杵思风前。水是还珠浦，山成种玉田。剑沈三尺影，灯罢九枝然。象外形无迹，寰中影有迁。稍当云阙正，未映斗城悬。静对挥宸翰，f临襞彩笺。境同牛渚上，宿在凤池边。兴掩寻安道，词胜命仲宣。从今纸贵后，不复咏陈篇。
《和李相公平泉潭上喜见初月》前人
家山初见月，林壑悄无尘。幽境此何夕，清光如为人。潭空破镜入，风动翠蛾颦。会向琐窗望，追思伊洛滨。
《八月十五日夜玩月》前人
天将今夜月，一遍洗寰瀛。暑退九霄净，秋澄万景清。星辰让光彩，风露发晶英。能变人间世，然是玉京。
《洞庭秋月行》前人
洞庭秋月生湖心，层波万顷如F金。孤轮徐转光不定，游气鞲艉镜。是时白露三秋中，湖平月上天地空。岳阳楼头暮角绝，荡漾已过君山东。山城苍苍夜寂寂，水月逶迤绕城白。荡桨巴童歌竹枝，连樯估客吹羌笛。势高夜久阴力全，金气肃肃开星躔。浮云野马归四裔，遥望星斗当中天。天鸡相呼曙霞出，敛影含光让朝日。日出喧喧人不f，夜来清景非人间。
《新月》卢仝
仙宫云箔卷，露出玉帘钩。清光无所赠，相忆凤凰楼。
《月三十韵》元稹
q叶标新朔，霜豪引细辉。白眉惊半隐，虹势讶全微。凉魄潭空洞，虚弓雁畏威。上弦何汲汲，佳色转依依。绮幕残灯敛，妆楼破镜飞。玲珑穿竹树，岑寂思屏帏。坐爱规将合，行看望已几。绛河冰鉴朗，黄道玉轮巍。回照偏琼砌，馀光借粉闱。泛池相皎洁，压桂共芳菲。的的当歌扇，娟娟透舞衣。殷勤入怀什，恳款堕云圻。素液传烘盏，鸣琴荐碧徽。椒房深肃肃，兰路霭霏霏。翡翠通帘影，琉璃莹殿扉。西园筵玳瑁，东壁射~k。老将占天阵，幽人钓石矶。荷锄元亮息，回棹子猷归。迢递同千里，孤高净九围。从星作风雨，配日丽旌旗。麟38宁徒设，蝇声岂浪讥。司存委卿士，新拜出郊畿。今古虽云极，亏盈不易违。珠胎方夜满，清露忍朝。渐减娥面，徐收楚练机。卞疑雕璧碎，潘感竟床稀。捐箧辞班女，潜波蔽妃。氛埃谁定灭，蟾兔杳难希。须遣圆明尽，良嗟造化非。如能付刀尺，别为创v玑。
《禁中月》白居易
海上明月出，禁中清夜长。东南楼殿白，稍稍上宫墙。净落金塘水，明浮玉砌霜。不比人间见，尘土污清光。
《客中月》前人
客从江南来，来时月上弦。悠悠行旅中，三见清光圆。晓随残月行，夕与新月宿。谁谓月无情，千里远相逐。朝发渭水桥，暮入长安陌。不知今夜月，又作谁家客。
《宿蓝溪对月》前人
昨夜凤池头，今夜蓝溪口。明月本无心，行人自回首。新秋松影下，半夜钟声后。清影不宜昏，聊将茶代酒。
《江楼月》前人
嘉陵江曲曲江池，明月虽同人别离。一宵光景潜相忆，两地阴晴远不知。谁料江边怀我夜，正当池畔望君时。今朝共语方同悔，不解多情先寄诗。
《山中问月》前人
为问长安月，谁教不相离。昔随飞盖处，今照入山时。借助秋怀旷，留连夜卧迟。如归旧乡国，似对好亲知。松下行为伴，溪头坐有期。千岩将万壑，无处不相随。
《中秋月》前人
万里清光不可思，添愁益恨绕天涯。谁人陇外久征戍，何处庭前新别离？失宠故姬归院夜，没蕃老将上楼时。照他几许人肠断，玉兔银蟾远不知。
《初入香山院对月》前人
老住香山初到夜，秋逢白月正圆时。从今便是家山月，试问清光知不知。
《关山月》长孙佐辅
凄凄还切切，戍客多离别。何处最伤心，关山见秋月。关月竟如何，由来远近过。始经元菟塞，终绕白狼河。忽忆秦楼妇，流光应共有。已得并蛾眉，还知揽纤手。去岁照同行，比翼复连形。今宵照独立，顾影自茕茕。馀辉渐西落，夜夜看如昨。借问映旌旗，何如鉴帷幕。拂晓朔风悲，蓬惊雁不飞。几时征戍罢，还向月中归。
《潭上喜见新月》李德裕
簪组十年梦，园庐今夕情。谁怜故乡月，复映碧潭生。皓彩松上见，寒光波际轻。还将孤赏意，暂寄玉琴声。
《上阳宫月》鲍F
水北宫城夜柝严，宫西新月影纤纤。受环花幌小开镜，移烛瑶房皆粤薄Ｑе机边娥影静，拜新衣上露华沾。合裁班扇思行幸，愿托凉风箧笥嫌。
《月华临静夜》姚合
长空埃姑穑皎皎月华临。色正秋将半，光鲜夜自深。九霄晴更彻，四野气难侵。静照遥山出，孤明列宿沈。高人应不寐，惊鹊复何心。漏尽东方晓，佳期何处寻。
《秋月悬清辉》蒋防
秋月沿霄汉，亭亭委素辉。山明桂花发，池满夜珠归。入牖人偏揽，临枝鹊正飞。影连平野静，轮度晓云微。晶晃浮轻露，徘徊映薄帷。此时千里道，延望独依依。
《关山月》顾非熊
海上清光发，边营照转。深闺此宵梦，带月过辽西。
《中秋月》张v
碧落桂含姿，清秋是素期。一年逢好夜，万里见明时。绝域行应久，高城下更迟。人间系情事，何处不相思。
《十六夜月》朱庆馀
昨夜忽已过，冰轮始觉亏。孤光犹不定，浮世更堪疑。影落澄江海，寒生静路岐。皎然银汉外，长有众星随。
《月》杜牧
三十六宫秋夜深，昭阳歌断信沈沈。唯应独伴陈皇后，照见长门望幸心。
《长安夜月》前人
寒光垂静夜，皓彩满重城。万国尽分照，谁家无此明。古槐疏影薄，仙桂动秋声。独有长门里，蛾眉对晓晴。
《鹤林寺中秋夜玩月》许浑
待月东林月正圆，广庭无树草无烟。中秋云尽出沧海，半夜露寒当碧天。轮彩渐移金殿外，镜光犹挂玉楼前。莫辞达曙殷勤望，一堕西岩又隔年。
《霜月》李商隐
初闻征雁已无蝉，百尺楼高水接天。青女素娥俱耐冷，月中霜里38婵娟。
《新月》赵嘏
玉钩斜傍画檐生，云匣初开一寸明。何事最能悲少妇，夜来依约落边城。
《月中云居寺上方》温庭筠
虚阁披衣坐，空阶踏叶行。众星中夜少，圆月上方明。霭尽无林色，喧馀有涧声。o应愁恨事，还逐晓光生。
《关山月》翁绶
徘徊汉月满边州，照尽天涯到陇头。影转银河寰海静，光分玉塞古今愁。笳吹远戍孤烽灭，雁下平沙万里秋。况是故园摇落夜，那堪少妇独登楼。
《月成弦》陆龟蒙
孤光照还没，转益伤离别。妾若是嫦娥，长圆不教缺。
《月中桂》张乔
与月长洪鳎扶疏万古同。根非生下土，叶不坠秋风。每以圆时足，还随缺处空。影高群木外，香满一轮中。未种青霄日，应虚白兔宫。何当因羽化，细得问神功。
《秋霁丰德寺与元贞师咏月》唐彦谦
露冷风轻霁魄圆，高楼更在碧山巅。四溟水合疑无地，八月槎通好上天。黯黯星辰环紫极，喧喧朝匝苍烟。夜深独与岩僧话，群动消声举世眠。
《京兆府试残月如新月》郑谷
荣落何相似，初终却一般。犹疑和夕照，谁信堕朝寒。水木辉华别，诗家比象难。佳人应误拜，栖鸟反求安。屈指期轮满，何心谓影残。庾楼清赏处，吟彻曙钟看。
《客中月》于邺
离家凡几宵，一望一寥寥。新魄又将满，故乡应渐遥。独临彭蠡水，远忆洛阳桥。更有乘舟客，⑷灰嘧よ恪
《登楼望月》二首　　　　　　　　刘辟
圆月当新霁，高楼见最明。素波流粉壁，丹桂拂飞甍。下瞰千门静，旁观万象生。梧桐窗下影，乌鹊槛前声。啸逸刘琨兴，吟资庾亮情。游人莫登眺，迢递故乡程。
二
皎洁三秋月，巍峨百丈楼。下分征客路，上有美人愁。帐卷芙蓉带，帘褰玳瑁钩。倚窗情渺渺，凭槛思悠悠。未得金波转，俄成玉著流。不堪三五夕，夫婿在边州。
《赋新月》缪氏子
初月如弓未上弦，分明挂在碧霄边。时人莫道蛾眉小，三五团圆照满天。
《月映清淮流》阙名
淮月秋偏静，含虚夜转明。桂花窥镜发，蟾影映波生。澹滟轮初上，徘徊魄正盈。遥塘分草树，近浦写山城。桐柏流光逐，珠濯景清。孤舟方利涉，更喜照前程。
《拜新月》张夫人
拜新月，拜月出堂前，暗魄深笼桂，朱弓未引弦。拜新月，拜月妆楼上，鸾镜未安台，蛾眉已相向。拜新月，拜月不胜情，庭前风露清。月临人自老，望月更长生。东家阿母亦拜月，一拜一悲声断绝。昔年拜月逞容仪，如今拜月双泪垂，回看众女拜新月，却忆闺中年少时。
《望月》〈一作张瑛诗〉刘云
天汉凉秋夜，澄澄一镜明。山空猿屡啸，林静鹊频惊。
《月》薛涛
魄依钩样小，扇逐汉机圆。细影将圆质，人间几处看。
《望秋月》释皎然
家家望秋月，不及秋山望。山心万境长，寂寥夜夜孤。明我山上海，人皆云生海。东山人自谓，出山中忧虞。欢乐皆占月，月本无心同。不同自从有，月山不改古。人望尽今人，在不知万世。今夜时孤月，将谁更相待。
《南楼望月》前人
夜月家家望，亭亭爱此楼。纤云溪上断，疏柳影中秋。渐映千峰出，遥分万派流。关山谁复见，应独起边愁。
《与卢孟明别后宿南湖对月》前人
南湖生夜月，千里满寒流。旷望烟霞尽，凄凉天地秋。相思路渺渺，独梦水悠悠。何处空江上，徘徊送客舟。
《待山月》前人
夜夜忆故人，长教山月待。今宵故人至，山月知何在。
《溪上月》前人
秋水月娟娟，初生色界天。蟾光散浦溆，素影动沦涟。何事无心见，亏盈向夜禅。
《八月十五夜玩月》栖白
寻常三五夜，不是不婵娟。及至中秋满，还胜别夜圆。清光凝有露，皓魄爽无烟。自古人皆望，年来又一年。

[book_title]乾象典第四十卷
月部艺文三〈诗〉
《后池对月应制韵限些子儿》宋・卢多逊
太液池边看月时，好风吹动万年枝。谁家玉匣新开镜，露出清光些子儿。
《残月》寇准
光随春漏细，影共夕烟流。若近明河没，还疑堕玉钩。
《中秋月》王禹
何处见清辉，登楼正午时。莫辞终夕看，动是隔年期。冷湿流萤草，光凝睡鹤枝。不禁鸡唱晓，轻别下天涯。
《秋夜对月》杨亿
孤云飞陇首，灏气满区中。警鹤仙盘外，圆蟾浴殿东。浦寒珠有泪，岩迥桂生风。星彩沉榆荚，霜华袭桂丛。光摇银烛乱，影射玉壶空。露馆迷秦甸，冰台接魏宫。绕枝惊暗鹊，促杼思阴虫。更想离居恨，回肠几处同。
《八月十四日夜月》范仲淹
光华岂不盛，赏宴尚迟迟。天意将圆夜，人心待满时。已知千里其，犹讶一分亏。来夕如澄霁，清风不负期。
《明月谣》前人
明月在天西，初如玉钩微。一夕增一分，堂堂有馀辉。不掩五星耀，不碍浮云飞。徘徊河汉间，秀色若可餐。清风起丛桂，白露生阶兰。高楼望君时，为君拂金徽。奏以尧舜音，此音与天稀。明月或有闻，顾我亦依依。月有万古光，人有万古心。此心良可歌，凭月为知音。
《同花秘阁赋八月十四夜月》孙复
银汉无声露暗垂，玉蟾初上欲圆时。清樽素瑟宜先赏，明夜阴晴未可知。
《内直对月寄子华舍人持国廷评》欧阳修
禁署沉沉玉漏传，月华云表溢金盘。纤埃不隔光初满，万物无声夜向阑。莲烛烧残愁梦断，蕙炉熏歇觉衣单。水精宫锁黄金阙，故比人间分外寒。
《六月十四夜飞盖桥玩月》前人
天形积轻清，水德本虚静。云收风波止，始见天水性。澄光与粹容，上下相涵映。乃于其两间，皎皎挂寒镜。馀辉所照耀，万物皆鲜莹。矧夫人之灵，岂不醒视听。而我于此时，然发孤咏。纷昏忻洗涤，俯仰恣涵泳。人心旷而f，月色高逾迥。惟恐清夜阑，时时瞻斗柄。
《中秋松江新桥对月和柳令之作》苏舜钦
月晃长江上下同，画桥横绝冷光中。云头滟滟开金饼，水面沉沉卧彩虹。佛氏解为银色界，仙家多住玉华宫。地雄景胜言难尽，但欲追随御晓风。
《新晴山月》文同
高松漏疏月，落影如画地。徘徊爱其下，夜久不能寐。怯风池荷卷，病雨山果坠。谁伴予苦吟，满林啼络纬。
《步月》前人
掩卷下中庭，月色皓如水。秋气凉满襟，松阴密铺地。百虫催夜去，一雁领寒起。静念忘世纷，谁同此佳味。
《和鲜于子骏郓州新堂月夜》苏轼
明月入华池，反照池上堂。堂上隐几人，心与水月凉。风萤已无迹，露草时有光。起观河汉流，步韵斐だ取Ｃ都信繁会，千指调丝簧。先生病不饮，童子为烧香。独作五字诗，清绝如韦郎。诗成月渐侧，皎皎两相望。
《江月》五首〈并引〉　　　　　　前人
岭南气候不常，吾尝云：菊花开时乃重阳，凉天佳月即中秋。不须以日月为断也。今岁九月，残暑方退，既望之后，月出愈迟，然予尝夜起，登合江楼，或与客游丰湖，入栖禅寺，扣罗浮道院，登逍遥堂，逮晓乃归。杜子美云：四更山吐月，残夜水明楼。此殆古今绝唱也，因其句作五首，仍以残夜水明楼为韵。
一更山吐月，玉塔卧微澜。正似西湖上，涌金门外看。冰轮横海阔，香雾入楼寒。停鞭且莫上，照我一杯残。
二
二更山吐月，幽人方独夜。可怜人与月，夜夜江楼下。风枝久未停，露草不可藉。归来掩关卧，唧唧虫夜话。
三
三更山吐月，栖鸟亦惊起。起寻梦中游，清绝正如此。驱云扫众宿，俯仰迷空水。幸可饮吾牛，不须违洗耳。
四
四更山吐月，皎皎为谁明。幽人赴我约，坐待玉绳横。野桥多断板，山寺有微行。今夕定何夕，梦中游化城。
五
五更山吐月，窗迥室幽幽。玉钩还挂户，江练却明楼。星河淡欲晓，鼓角冷知秋。不眠翻五咏，清切变蛮讴。
《妒佳月》前人
狂云妒佳月，怒飞千里黑。佳月了不嗔，曾何污洁白。爰有谪仙人，举酒为三客。今夕偶不见，骼侥罘绮。无烦风伯来，彼也易灭没。支颐少待之，寒空净无迹。粲粲黄金，独照一天碧。玉绳惨无辉，玉露洗秋色。浩瀚玻璃盏，和光入胸臆。使我能永延，约君为莫逆。
《八月十六夜玩月》孔平仲
团团冰镜吐清辉，今夜何如昨夜时。只恐月光无显晦，自缘人意有盈亏。风磨露洗非常洁，地阔天高是处宜。百尺曹亭吾独有，更教玉笛倚阑吹。
《坐久月初上》苏颂
高轩微雨过，初夕凉风生。兀坐正幽寂，云间月华明。移榻向寒阶，遥望孤蟾清。所思故人远，对此伤予情。
《和冯中丞中秋夜月》刘安上
跃「≡萍碧虚，初传更漏滴铜壶。入秋爽气迥然别，此夜冰轮何处无。共想娥依桂魄，独怜飞鹊绕庭梧。西园饮散归来早，不用红纱照路隅。
《邀月亭》黄裳
迎晖不觉一日尽，邀月又会三人f。未言期约绿岩畔，且共歌舞清樽间。霜轮皎皎无今古，世途扰扰多新故。今月曾经照古人，古人问月今何处。百年光景行复催，有月可邀能几回。双岩达士不须说，始见迎晖复邀月。
《秋月回文》李弥远
霜盘玉隐倒团金，迥水秋天碧野侵。光掩半扉寒夜永，影分疏竹翠烟深。长空远岫归云裕古木高风怕冻痢Ａ挂箍统钣γ纬，荒城晓角夜悲吟。
《十七夜对月》朱弁
病骨怯风露，愁怀厌甲兵。人居绝域久，月向此宵明。轮仄初经汉，光分半隐城。迟迟不肯下，应识异乡情。
《步月谣》曹勋
太清天宇清且高，皎然冰鉴悬层霄。绛河水浅阆风息，蟾光度景摇金鳌。仙人纵驾游八极，凤箫歌吹鸣嘈嘈。星宫月殿风马远，珠华露湿旌旄偃。还虚按辔窥尘寰，波里三山银浪卷。
《高楼月》前人
高楼月，倒影入阑干，人眠绮窗影，月在青云端，相攀不可得，空成帘幕寒。
《月夜述怀》朱熹
皓月出林表，照此秋床单。幽人起晤叹，桂香发窗间。高梧滴露鸣，散发天风寒。抗志绝尘氛，何不栖空山。
《瑶娥曲》赵汝燧
一二三四月如眉，积累如梳截半规。玉斧昼夜修不彻。修伐圆镜当空垂，十眉有样列象几。梳裁春冰镜涵水，瑶娥睡起拂菱花。扫黛插鬓云绕指，敛袂亭亭天上妆。环佩隐体G琳锵，骖鸾跨鹤舞仙谱，子登弹H飞琼簧。天风飕f冷到骨，银河澎浪溅罗袜。一轮千古广寒深，折尽桂花应白发。
《关山月》严羽
今夜关山月，偏能照马鞍。卢龙征戍客，圆缺几回看。遥想金闺里，应悲玉露寒。黄沙三万里，何日是长安。
《对月》金・周昂
月近天河白，秋深夜气清。蛛丝仍隐见，兔杵正分明。欹帽中宵落，孤舟几处行。清风殊未发，树稳鹊休惊。
《边月》前人
边月弓初满，山城角尚孤。中天看独立，永夜兴谁俱。未觉风生晕，空怀斗转隅。含情知白兔，欲下更踟蹰。
《中元夜祭太乙罢对月》赵秉文
今夕知何夕，白露涵秋空。褰衣踏明月，如在琼瑶宫。细数秋兔毫，桂树何玲珑。当年谁所种，翳此天公瞳。清光知人意，飞影入杯中。流霞酌不尽，清光清无穷。我欲遁白云，一访东坡翁。扁舟下赤壁，此乐将无同。畴昔缟衣仙，化作羽衣童。酒酣邀我去，鹤背聆松风。
《春月》吕中孚
柳塘漠漠暗啼鸦，一镜晴飞玉有华。好是夜阑人不寐，半庭寒影在梨花。
《中秋之夕封生仲坚卫生行之携酒与诗见过各依韵以答》二首　　　　　　段成己
万籁声沉暮霭收，长河泻浪洗清秋。遥天千里淡如水，明月一轮光满楼。随意倾银成胜赏，谁家横玉调新愁。可怜白首蟾宫客，羞对嫦娥说旧游。
二
夜凉河汉静无声，澄澈天开万里晴。蟾吐寒光呈皎洁，桂排疏影甚分明。良宵可喜故人共，醉语那知邻舍惊。一片诗魂招不得，九霄直与月俱清。
《题东山玩月图》元・黄庚
斜阳红尽暮云碧，一片天光涵水色。海涛涌出烂银盘，千里婵娟共今夕。主人领客登东山，踏碎寒光看秋液。星河倒影浸空明，露华`玉夜气清。冯夷激水水欲立。海若辟易天吴惊，孤舟卷帆泊烟屿。古木撼壑生秋声，凭高人在金鳌背。f看潮生烟渚外，老龙翻海云气寒。长鲸卷雪浪花碎。茫茫万顷沧浪中，屹立孤峰锁苍翠。山巅扫石罗尊，宾主传杯不放杯。骚客掀髯赋诗去，山童踏水携琴来。剧谈浩饮不知醉，仰天长笑欢颜开。倒著接08欲起舞，乾坤清气入肺腑。天边风生空四时，眼底江山自千古。谢安蹑屐游东山，袁宏登舟宴牛渚。庾亮南楼今在不，坡仙赤壁知何许。满眼往事转头空，千年人物俱尘土。人生光景若湍流，霜痕易点双鬓秋。胸中勿著尘俗事，眉f休锁利名愁。我辈适意在行乐，古人所以秉烛游。月山追忆旧游处，尽写风流入缣素。我来见画如见景，想像高唐犹可赋。诸君后会应可期，云萍合散今何之。安得扁舟澉川去，日与杖履相追随。登山把酒醉明月，共看此语歌此诗。
《采石月题蛾眉亭》陈孚
昔年李白身翻然，袖里明月飞上天。刚风吹度瑶圃前。雪兔跳落千丈泉，白今已去八百年，明月犹向江中圆，我行万里拥使旃，柳根偶系东归船。三生似结明月缘，银光射牖窥我眠，夜深忽梦羽衣仙。神如碧沼浮疏莲，脚踏赤鲸跨紫烟，问月何在摇玉鞭，耸身忽灭云翩翩。觉来试鼓朱丝弦，起诵国风月出篇，开篷视月月满川，鱼龙吐浪声溅溅。
《望月得声字》杨载
老君台上凉如水，坐看冰轮转二更。大地山河微有影，九天风露寂无声。蛟龙并起承金榜，鸾凤双飞载玉笙。不信弱流三万里，此身今夕到蓬瀛。
《和欧阳南阳月夜思》揭菟
月出照中园，邻家犹未眠。不嫌风露冷，看到树阴圆。
《秋江钓月图歌》〈并序〉陈泰
秋谷李平章所善客，鄱阳叶天文隐居不仕。其行卷曰秋江钓月图。同年，鲁伯昭阔里吉思赠之以诗，属余次韵。
青萝断岸苔如发，天清水落鱼龙窟。中有江南漫浪翁，独棹秋江钓明月。秋江月白芙蕖深，扣舷夜和江神吟。不须槎上泛牛斗，琼楼玉宇空人心。千年白石今可煮，一掬泉香捣云母。富贵知君已厌看，翠黛红妆梦中舞。人间月色尽风波，闻道君家月最多。我亦扁舟下彭蠡，到门相访定如何。
《题延月楼》许谦
崦嵫税驾红尘息，玉镜飞空天地白。婵娟先得何处多，齐云翥高百尺，清光无私照寰海，举头千里明长在，主人欲擅四时秋，夜夜掀帘为延待。人生见月几圆缺，今昔人殊同此月，人迷梦觉月晦明，终古相摩宁暂歇，倚阑清笑酒莫迟。铜壶催晓轮易欹。
《待月坛》陈樵
忆昔待月钱塘秋。眼寒桂树枝相停桂枝半蠹花不实。折之不得令人愁，帝乡幽燕邈吴越。还向山中弄明月，闻道君家待月坛，坛空风露何漫漫。便欲因之溯寥廓，倒骑玉蟾飞广寒，广寒宫殿殊清绝。素蛾婵娟皎如雪，笑指桂树对我言，留取高枝待君折，待君折，须几时，明年八月会相见，付与天香第一枝。
《月湾钓者歌》丁复
月湾钓者天与f，长日钓鱼明月湾，黄昏坐到月上山，天低月高人未还。月圆在天半在水，明月湾头人所喜，先生月湾家密迩，坐钓明月那可已，波神起笑弄明月。月满波心鱼拨刺，柔缗摇月寒饵没，烂月锦鳞鱼上出，得鱼叩月唤邻家，煮鱼和月吞香霞。举杯月来金满花，酒光荡月天无涯，杯痕倒泻月入腹。月兴恼人清不足。杯空仰天月照目，顾影翻怜月孤独。夜深月冷霜满天，劝月不饮月乃延，置杯馈月坐月前。月谓汝饮天之缘。呼童就月即更酌，月故怜人月不落，月在忧来无处著。但恐尊空月相却，岂不知曹老瞒明月可掇，忧无端。岂不闻严家滩汉月不满，羊裘寒。非熊辞月就西伯，夜夜渭川空月白。不如明月湾头客，钓月取鱼赊酒吃。忽自笑，把酒问月者何如。古人今人月在诸，金尊照月长不虚，胡为捉月骑鲸鱼，青溪好月连江湖，回环九曲月若铺，我今亦愿为月湾钓者，徒矶头展席，为月沽酒，后耳热醉，舞明月歌呜呜。
《新月行》葛逻禄乃贤
江南小儿不识愁，新月指作白银钩。家人见月更欢喜，卷帘唤我登高楼。三年留滞金华里，滚滚黄尘马头起，一番见月一番愁，归心夜逐东流水，在家不厌贱与贫，出门满眼多故人。谁念天涯远近客，只有新月能相亲。
《对月》刘致
凉宵在前墀，佳月堕我侧。此月如此心，旷朗一片白。开樽起相娱，佳月即佳客。月如感知己，为我好颜色。此时还独醒，奈此月明夕。
《水中月》谢宗可
晴波浸月月波浮，玉兔凉生万顷流。丹桂影沉江浦夜，白莲光浴海天秋。鲛人泣罢珠犹湿，龙女妆残镜未收。应是广寒眠不得，水晶宫里夜深游。
《寿峰玩月》洪希文
素娥准敕六丁擎，下照尘寰似水晶。河汉无云天万里，溪山不夜月三更。蓬莱弱水何曾隔，玉宇琼楼无此明。今夜寿峰峰绝顶，与君端坐细推评。
《明月》李序
明月入高楼，流光何漫漫。佳人一寸心，千里如素练。浮光玉露起，华渚浮云散。光辉长若斯，君心不相见。
《中秋广陵对月》张翥
散尽浮云月在东，白蕉衫冷小庭空。星河夜影尊里，城郭秋声鼓吹中。落叶有光时坠露，鸣蛩无响不含风。此生五十三回见，只遣嫦娥笑秃翁。
《冰蟾为金齐贤赋》前人
老蟾素魄禀金精，千岁玻璃幻结成。明水夜零阴燧冻，丹书秋满玉芝生。腹凝寒露藏虚白，影入银河浴太清。拟问嫦娥乞灵药，与君骑向广寒行。
《琼台夜月》曹文晦
万仞台端接绛霄，秋风吹梦度金桥。素娥独倚白银阙，羽客双吹紫玉箫。清气逼人凡骨换，孤光入酒醉魂消。绣襦甲帐今何在，谁为文生一见招。
《中秋对月》刘倩玉
十年对月干戈里，忍向尊前更浩歌。光满又逢新节序，影微难验旧山河。霓裳犹记开元曲，桂籍空怀进士科，矫首广寒宫阙近，欲将消息问嫦娥。
《月色》徐舫
误蹋瑶阶一片霜，侵鞋不湿映衣凉。照来云母屏无迹，穿入水晶帘有光。雪影半窗能共白，梅花千树只多香。故人疑似见颜色，残夜分明在屋梁。
《奔月卮歌》杨维桢
神犀然光射方诸，海水拆裂双明珠。大珠飞上玉兔白，小珠亦奔银蟾蜍。千年太阴成魄，岂识妖蟆吞啖厄。刳胎乃堕欢伯计，玉斧椎开桃扇核。茅山外史海上来，拾得海上称奇哉。按剑或为龙鬼夺，掷手自戏仙人杯。雄雷雌电绕丹屋，顾兔清光吞在腹。醒来不记墨淋漓，尘世随风散珠玉。铁崖仙客气如虹，金桥银桥游月宫，素娥饮以白玉醴，羽衣起舞千芙蓉，居然月宫化鲛室，坐见月中清泪滴。我方醉卧玉兔旁，但觅大斗酌天浆，不用白兔长生药，不用千年不死方。
《关山月》钱惟善
落落汉时月，萧萧古战场。扬辉子卿节，逐影细君装。高映玉关外，低沉青海旁。不似闺中夜，祗照绣鸳鸯。
《八月十五夜风雨后见月有怀》前人
天柱峰高月华碧，自古人间风雨隔。飘然欲探蟾窟游，万里阴霾妒良夕，元云忽开黄道明，顾兔涵秋抱冰魄。嫦娥偷药长少年，桂子芗霏羽衣湿，飞仙挟我陵太清，万丈寒光湛虚白，美人不来空夜凉，白r歌阑露花积。
《客邸中秋对月》朱希晦
去年中秋秋月圆，浩歌对酒清无眠。烟霏灭尽人境寂，仰看明月悬中天。今年客里中秋月，静挹金波更清绝。可怜有月客无酒，不照欢娱照离别。夜阑淅淅西风凉，月中老桂吹天香。悠然长啸动归兴，坐久零露沾衣裳。浮世悲欢何足数，庾楼赤壁俱尘土。风流已往明月来，山色江声自今古。
《月中桂》员怡然
霜风吹老桂婆娑，轮满旁枝长渐多。万古秋香悬宇宙，一株晴影照山河。云间衔子无黄鹤，天上看花有素娥。折向人间应不识，九重清露湿鸣珂。
《掬水月在手》郑奎妻
银塘水满蟾光吐，嫦娥夜夜冯夷府。荡漾明珠若可扪，分明兔影如堪数。美人自挹濯春葱，忽讶冰轮在掌中。女伴临流笑相语，指尖擎出广寒宫。
《爱月夜眠迟》前人
香肌半金钗卸，寂寂重门深锁夜。素魄初离碧海端，清光已透珠帘罅。徘徊不语倚阑干，斗转参横风露寒。小娃低语唤归寝，犹过蔷薇架后看。
《新月》明・太祖
谁将玉爪指长空，万里山河一样同。映水有钩鱼怯钓，衔山无箭鹤疑弓。清光未放云霄外，素影遥分宇宙中。轮满待逢三五夜，九州四海照无穷。
《前题》袁凯
既从碧云上，复傍绮窗移。愿得长如此，教人学画眉。
《中秋玩月张校理宅得南字》高启
八月望夜天如蓝，海色卷雾山收岚。玉盘元沉龙窟底，忽起万丈谁能探。初来空中光尚湿，霜娥寒鬓风L。人言一年此最好，金精水气秋相涵。小星尽去大星在，芒角欲吐敢与参。天将洗眼照下土，啖食肯纵妖蟆贪。穿深窥暗不遗隙，罔两忌影逃岩嵌。前年客中忆见之，家人怨别方喃喃。荒山不知佳节至，垂首凭案寻书r。但怪流辉入败户，油灯失鹆艄马琛Ｆ鹦幸趿植挥镁妫剥啄独叩峰西庵。虬蛇乱踏心胆悸，怪影走石皆枫楠。即呼道人共载酒，放舟直下芙蓉潭。翻翻惊鹘落树杪，吹笛正和鸟飞南。今年在舍反寂寞，暗室困卧如僵蚕。乾愁无端负良夜，月固不言我则惭。人无贤愚竞玩赏，况我清景性所耽。忽忆诸君隔河水，持被就宿聆高谈。为呼老婢扫庭宇，一席盘梨与柑。江城重闭万家寂，楼鼓近听才挝三。空阶凄其觉露泫，虚牖窈窕疑烟含。婆娑欲留月伴影，素鸾西下烦停骖。明宵复出已难似，动别经岁嗟何堪。尊前此月又此客，世所难遇心应谙。关山几处未解兵，击柝不寐愁丁男。南邻歌舞北邻哭，月虽同照异苦甘。何人为我挥天戈，乾坤多难俱平戡。行者得还居者乐，清光所及恩皆覃。悬知此愿未易遂，忧来举盏从沉酣。须臾众散晓虫急，古桂吹落自毵毵。
《夜起观月》前人
一春夜多雨，今宵初月明。窗f幽梦觉，起忆故园行。露下花微委，烟中鸟忽鸣。谁同赏清景，惆怅倚前楹。
《新月》杨基
光斜镜露边，影没眉铺黛。香烟隔院来，知有佳人拜。
《湖中玩月》张绅
银波千顷照神州，此夕人间别是秋。地与楼台相上下，天随星斗共沈浮。一尘不向空中住，万象都于物外求。醉吸清华游碧落，更于何处觅瀛洲？
《丙午中秋与徐左司王山人高记室同过张文学宅看月》徐贲
商飙吹秋天如蓝，出户圆月生东南。众星次第敛芒角，独有桂影垂毵毵。澄光无私照应遍，不间污泽兼清潭。冰轮轧轧上银汉，玉龙左右驾两骖。须臾当天蟾魄正，八表洞视明湘涵。自怜下界苦迫塞，未得变化同书r。遥思海上看更好，水气颢颢云无昙。鲛人机室仰虚照，绡丝薄袖抽冰蚕。孕珠老蚌濯波出，吸纳华采争呀。山河大地影倒入，嗟此尺璧何由含。曾闻月乃七宝合，坳处修补须斤錾。又闻嫦娥窃灵药，直欲不死真贪婪。如此怪事各有说，理或有之幽莫探。化桥掷杖本幻戏，兹事何故推难谙。分明以术诳人主，不即加诛诚痴憨。今宵贵家盛开宴，奔走席上罗女男。清弦脆`乐正作，金尊玉星榉胶āｎ砍钏念独居者，家无隙地惟书龛。南邻庭院未为广，较之我处殊差堪。便携浊酒扣门去，肴核琐细无烦担。移床露坐共邀月，更呼故友来清谈。诸君豪迈总名士，长材落落皆F。词锋出赌快利，钝斧宁敢膺长镡。胸奇每能斡造化，语峭似可欺岩嵌。我今结托岂偶尔，内切自喜忘其惭。当歌且用脱边幅，买酒奚闻随珥簪。为君起舞明月下，两袖拂鬓风L。佳节与人既不恶，畅怀痛饮心所甘。缘知乐景不易遇，匪曰嗜好成淫耽。此月一去又一载，坐看直待鸡号三。
《新月》周岂
稍向天边落，初从云底生。徒然似钩曲，能得几时明。
《中秋奉东宫旨赋月歌》林温
玉阶夜凉宫漏永，风动梧桐委金井。海门推出明月来，影浸冰壶秋万顷。银汉迢迢星宿稀，万象不敢争光辉。关河千里共今夕，毋使零露沾人衣。小臣年年山海客，独倚山窗看月白。今年来对禁城秋，凤阁龙楼天咫尺。玉门宾客一何多，承恩自怜双鬓皤。愧无长才比希逸，一笑其如秋月何。
《鸳湖舟中玩月》胡奎
团团三五月，挂在鸳湖东。方舟流光，坐我青天中。低头看月月在水，倒影娥呼不起，三更露下r袍凉，恍然濯足银河里。城南斗酒真珠红，与月共醉鲛人宫。醒来月下不知处，张帆且趁清明风。
《中秋对月》易恒
一览清辉万里过，百年秋兴此时多。鲛童袂薄遗珠泪，织女机寒湿凤梭。鹤语不知人是否，乌啼数问夜如何。江湖莫动鱼龙寂，应有凄凉及钓蓑。
《和大兄八月十四夜月》陈缉
桂老金为粟，蟾孤玉作团。明朝应更好，此夜不胜寒。弟妹他乡共，关山几处看。南飞有乌鹊，未得一枝安。
《东山待月歌》练子宁
天风吹桂香，夜久露华结。清兴谁与同，停杯待明月。明月须臾海上来，青天一望无尘埃。人看明月皎如昨，月照人间知几回。人生何用嗟与叹，月本无心尚圆缺。玉兔捣药能长生，不管麻姑鬓如雪。月既照我饮，我且为月歌。举杯劝月月亦喜，清泉历乱扬金波。愿把紫鸾笙，双吹向寥廓，直上蓬莱第一峰，坐听霓裳奏仙乐。
《中秋不见月》解缙
吾闻广寒八万三千修月斧，暗处生明缺处补。不知七宝何以修合成孤光，洞彻乾坤万万古。三秋正中夜当午，佳期不拟娥误，酒杯狼籍烛无辉，天上人间隔风雨。玉女莫乘鸾，仙人休伐树，天柱不可登，虹桥在何处。帝阍悠悠叫无路，吾欲斩蜍蛙磔冥兔，坐令天宇绝纤尘，世上青霄粲如故，黄金为节玉为辂，缥缈鸾车烂无数，水晶帘外河汉横，冰壶影里笙歌度，云旗尽下飞元武，青鸟衔书报王母，但期岁岁奉宸游，来看霓裳羽衣舞。
《芦沟晓月》梁潜
疏星寥落晓寒凄，月色沙光入望迷。野戍连云寒见雁，人家隔水远闻鸡。波间素彩涵秋净，天际清光映树低。马上曾惊残梦断，钟声遥度禁城西。
《中秋对月》童轩
吟倚南楼思爽然，蟾光飞上一轮圆。九霄清露`金镜，万顷澄波泛白莲。云母屏开秋似练，水晶帘砸谷缒辍：我虻貌搅俑尴拢唤起坡仙共泛船。
《客中对月》丘浚
万里思归客，伤心对月华。欲凭今夜影，回照故园花。
《团墩秋月》李东阳
庾亮楼前月正明，谢公墩上雨初晴。清光照我双吟鬓，此夜怀人万里情。隔竹流萤看不见，绕枝羁鸟宿还惊。天涯一望乡心切，肠断秋山笛里声。
《黄昏步溪上见烟月可爱》张琦
明月在天烟在溪，烟中看月无光辉。沙禽熟眠潮未响，野火历乱船初归，天边杨柳谁家树，烟月相含不知数，此时幽景记不真，莫是江南梦归路。
《泊云阳江头玩月》何景明
扁舟泊沙岸，皓月出翠岭。开窗鉴清辉，照我孤烛冷。
高林散疏光，远渚接馀景。纵横银汉迥，三五玉绳耿。弦望几更易，客行尚殊境。佳期邈山岳，端坐令人省。
《十三夜对月》前人
f居爱明月，良节复与俱。金魄丽秋，皓彩扬云衢。澄空敛霜烟，清飙荡中区。徘徊广庭内，改席临方除。顾景怵衷虑，兴心念居诸。天道递消长，戒之在须臾。怀谦可久安，盛满岂恒居。孰云质靡盈，所贵光不渝。
《十四夜同清溪子对月》前人
林塘枉佳客，待月欣举觞。今夕胜昨夕，已见生东方。离离绛霄侧，冉冉素云扬。u时灏气彻，县耀天中央。仰视渺难即，忽觉在我旁。清池含微波，左右挹流光。月行固当望，人会何能常。与子各乡域，邂逅临此堂。良时不屡值，明月安可忘。醉歌答永夕，和我窈窕章。
《十六夜月》前人
日夕城烟敛，列宿出复多。开轩望明月，展席流素波。员辉虽少亏，犹能遍天涯。单车不为乐，念远徒咨嗟。美人越崇京，高楼结绮霞。浮云暮长征，何由睹光华。迅飙万里至，霜雾日以加。坐忧桂枝歇，委落同泥沙。清辉苟相照，岂虑天路遐。
《明月篇》前人
长安月，离离出海峤。遥见层城隐半轮，渐看阿阁衔初照。潋滟黄金波团圆。白玉盘青天，流景披红蕊，白露含辉紫兰。紫兰红蕊西风起，九衢夹道秋如水。锦幌高褰香雾开，琐闱斜映轻霞举。霞沈霞落天宇开，万户千门月明里。月明皎皎陌东西，柏寝晓望不迷。侯家台榭光先满，戚里笙歌影乍低。濯濯芙蓉生玉沼，娟娟杨柳覆金堤。凤凰楼上吹箫女，蟋蟀堂中织锦妻。别有深宫闭深院，年年岁岁愁相见。金屋萤流长信阶，绮栊燕入昭阳殿。赵女通宵侍御床，班姬此夕悲团扇。秋来明月照金徽，榆黄沙白水逶迤。征夫塞上怜行影，少妇窗前想画眉。上林鸿雁书中恨，北地关山笛里悲。书中笛里空相忆，几见盈亏泪沾臆。红闺貌减落春华，玉门肠断逢秋色，春华秋色递如流，东家怨女上妆楼。流苏帐猿醢簿担翡翠帘开自上钩。河边织女期七夕，天上嫦娥奈九秋。七夕风涛还可渡，九秋霜露迥生愁。九秋七夕须臾易，盛年一去真堪惜，可怜扬彩入罗帏。可怜流素凝瑶席，未作当垆买酒人。难邀隔坐援琴客，客心对此叹蹉跎。乌鹊南飞可奈何。江头商妇移舡待，湖上佳人挟瑟歌，此时凭阑垂玉著，此时灭烛敛青蛾。玉著朱颜苦缄怨，缄怨含情不能吐，丽色春妍桃李蹊，迟辉晚媚菖蒲浦，与君相思在二八，与君相期在三五，空持夜被贴鸳鸯，空持玉惊鹦鹉，青衫泣掩琵琶弦，银屏忍对箜篌语。箜篌再弹月已微，穿廊入闼霭斜辉。归心日远大刀折，极目天涯破镜飞。
《月》前人
片月中秋近，辉光一岁无。天清惊塞雁，夜冷落枫乌。不寝知宵永，无言对景孤。更深何处没，万里堕江湖。
《十七夜月》前人
更深月复明，扬秀青云端。浮飙倏以寂，长川静波澜。徘徊广除下，曰露栖崇兰。仰见城西楼，回光照文轩。楼中织绮女，延颈独哀叹。哀叹未终已，素河横西山。逝魄不长望，玉貌宁久妍。君毋吝光惠，使我芳岁阑。
《月》徐祯卿
故园今夜月，迢递向人明。只自悬清汉，那知隔凤城。气兼风露发，光逼曙乌惊。何事江山外，能催白发生。
《待月》王九思
避月楼何迥，凭阑兴起予。目穷千里外，月上二更馀。素影流云汉，清辉透绮疏。聊将太白句，把酒问蟾蜍。
《明月篇》王廷相
明月漾金波，盈盈隔绛河。桂殿飘香迥，兔宫丸药多。七襄机冷停织女，九重帘则嫦娥。嫦娥织女时同伴，天上人间愿相见，团团流影铜龙楼，袅袅含辉紫宸殿。沧溟跃出水晶盘，万户千门作意看。石鲸秋动昆明沼，玉虎宵吟金井阑。汉帝金茎W液冻，窦家云阁紫箫寒。君不见三千宫阙光窈窕，月华冷浸长门道，翠辇不来春已残，金扉未启花先老。此时班姬双泪垂，此时陈后寸心悲。蛾眉曲曲徒争艳，玉貌盈盈欲待谁。蛾眉玉貌成消歇，别殿深宫羞对月。屏f翡翠素尘欺，被掩鸳鸯芳麝灭。金屋何时更来往，纨扇此生长离别。空令圆魄入金闺，空令蟾彩照罗帷。红香冷落难成寐，恼杀啼乌半夜飞，长安思妇上高楼，见月偏惊枕簟秋。寒衣未寄清霜塞，独夜深闺玉著流，闺中络纬宵唧唧，朝下裁缝暮仍织，征人远戍在龙城。作得戎衣长叹息，与君结发方及笄，不谓少年成独栖，回文织就空传恨，团扇妆成却掩啼。鸿衔尺素君可闻，宝帐兰烟徒自薰。今年且对长安月，明年愿作巫山云，又不见七贵楼台连上苑，五侯甲第开金馆，洞里看花春沓冥，池上闻莺朝。画舸风回紫烟灭，兰台月上香霞裕秦女吹箫云雾鬟。越娥拂舞锦斓斑。龙须席上九鸾下，玳瑁帘中双燕f。帘开翠幕黄金屏，含娇含态38娉婷，夜夜芙蓉人似玉，朝朝兰酒如渑。新年相赠同心结，元夕争悬长命灯。不道人间有失路，惟知天上会双星。月明光光恒在天，人生岂得长相怜。忧愁抑郁春生草，富贵繁华东逝川。休言豪焰陵百代，休言娇宠无时改。凤凰抛却万年枝，雎鸠留下长生海，风流袅那片时春，飞燕不来宫草新，请看废苑荒台曲，月夜精灵梦著人。
《同沈石田先生吴门载酒泛月二首》孙一元
望望苍茫里，f云度野田。山空偏爱月，水阔不分天。酒盏初侵夜，星河半在船。白袍江海上，樗散自年年。
二
微茫风日暮，归鸟下青田。暝色遥吞树，波容澹写天。豚鱼不吹浪，萍叶故迎船。笑杀42夷子，浮家不计年。
《中秋同何大复望月》二首　　　韩邦靖
燕地中秋月，仍看此度明。照人愁白发，为客叹浮名。空阔无霄汉，清光接禁城。中原有战士，今夕最关情。
二
令节他乡酒，关山独夜情。看花秋露下，望月海云生。碧汉通槎近，朱楼隔水明。南飞有鸿雁，作意向人鸣。
《月》胡缵宗
万里长安月，秋来的的明。愿将通夜白，流照水西营。
《中秋禁中对月》杨慎
汉家台殿号明光，月满秋高夜未央。银箭金壶催漏水，仙音法曲献霓裳。路车天远鸾声静，宫扇风多雉影凉。千里可怜同此夕，美人迢递隔西方。
舟中阅唐诗纪事，王起、李绅、张籍、令狐楚、于白乐天席上赋一字至七字诗，以题为韵，遂效其体为花风月雪四首。宋人名一七令。
前人
月。霜凝，冰洁。三五圆，二八缺。玉作乾坤，银为宫阙。如镜复如钩，似环仍似i。兰闺少妇添愁，榆塞征人怨别。汉家今夕影娥池，穆穆金波歌未阕。
《明月篇》前人
桂树生银汉，菱花挂玉台。山明姑射雪，川静海童埃。北户烛龙蛰，南枝乌鹊来。清光殊窈窕，流影自徘徊。楼上盈盈女，樽前滟滟杯。孤桐不须荐，锦瑟正相催。
《十四夜月》林炫
今夜扬州月，清光已胜前。遥升沧海外，先到客亭边。云度同飘忽，风来一洒然。细瞻金粟影，犹少半分圆。
《十四夜对月》联句　　　　　　　　　马汝骥
移席临广除，〈陈沂〉待景窥遥汉。云色渐离披，〈汝骥〉天光忽零乱。哉生倏几望，〈文徵明〉流火复秋半。冰纨裁未齐，〈沂〉奁镜悬如判。q吐露承华，〈汝骥〉桂开星掩灿。涌波金欲满，〈徵明〉凌风玉时散。仰贪首倦回，〈沂〉俯逼神应惮。蚌水下铜盘，〈汝骥〉蛟涎荡W观。川容窈窕接，河影依稀断，空明析微毫〈沂〉缥缈挟飞翰。鸣砧城阙寒，〈汝骥〉吹笛关山旦。感此良夜娱，〈徵明〉惜彼西园叹。〈沂〉
《对月》黄佐
江月初成镜，山城独倚楼。徘徊如伴客，浩荡更随舟。陌上清光满，樽前烂漫游。岂知离别后，对尔转添愁。
《十五夜舟中对月》陈大C
水国人初静，江村月渐高。九天开雾色，百里见秋毫。兴已怀鲈，官犹滞马曹。孤舟对清夜，湖海思滔滔。
《十二夜月与张子同玩感述》王慎中
高F荡浮翳，仲冬淑气清。良夜何未央，憩坐临前楹。舒景扬云端，皓魄委广庭。灏英鲜瑶席，华彩鉴雕棂。稍稍风露重，微微河汉明。眷兹泰宇宽，展席谐芳朋。抚景遗俗迫，即事寡氛婴。岂惟祛烦积，亦以湛心灵。戒盈君子德，和光达士情。葆曜贞有孚，养晦善自名。
《江上玩月》范钦
万里空江月，孤舟日夜看。关山何处是，乌鹊不胜寒。气逼银河转，光含玉露团。踟蹰瞻斗极，辨长安。
《对月》顾存仁
清光此夕为谁秋，关月能禁故国愁。何处笛声吹不断，卧看北斗挂城楼。
《中秋对月》朱瑞登
林塘客萃止，待月欣举觞。今夕胜昨夕，已见生东方。澄空敛烟雾，弥觉清辉扬。初犹树枝杪，俄顷天中央。徘徊临广除，白露沾衣裳。弦望信有度，明晦何能常。良时不屡值，对此宜乐康。毋容外物累，长近君子光。
《十五夜月》刘凤
明月照沧海，清辉盈此时。似规流素魄，持粉俪新姿。波泻沦河影，榆寒露鹊枝。与君同万里，无那独含思。
《玉河堤见新月》朱曰藩
垂杨东下转金沟，忽讶纤纤并马头。班殿未秋宁似扇，秦楼初晚正如钩。双蛾映水遥传恨，一掬当窗不揽愁。谩道南州歌蕙草，薄情元不为封侯。
《仲冬对月数宴答子约》皇甫P
冬因恒霁，宵游及望舒。弓形云际引，桂魄露中疏。栖恋鹪鹩后，思深蟋蟀馀。清光能几度，再满岁将除。
《十月十五夜月》前人
清溪月仍满，空山岁欲阑。入林无叶碍，映水觉池寒。远道心千里，高楼思万端。谁能三五夜，长及盛年看。
《对月》李先芳
碧天如洗月皎皎，九陌行人迹如埽。游子天涯正寂寥，阶下草虫啼不了。凉风吹月夜将阑，年年相见在长安。笛中欲和关山曲，却恐他乡白雪寒。
《拟薄帷鉴明月》孙良器
晕泻深闺影，帷中怅独眠。隔帘钩并曲，入手镜俱圆。初疑含薄雾，翻似拂轻烟。离别经秋暮，盈亏自岁年。
《宿长春祠夜半朱君叩榻呼起视月》徐渭
长春明月夜阑干，起视当眉尺五间。千里林光俱浸水，一杯江气亦浮山。似闻隔岫吹长笛，欲唤真官语大还。忽忆广寒清冷甚，有人孤佩响珊珊。
《松际月》沈倬
清风湖上来，徐徐入松下。风吹松子落，拾之欲盈把。月出松际云，清光满篱舍。
《长安明月篇》屠隆
长安明月正秋宵，桂树扶疏香不销。初悬碧海生华屋，渐转朱城隐丽谯。白露玉盘流素液，丹霞宝镜拂轻绡。明浮汉殿凉仙掌，暗入秦楼湿紫箫。魄满中秋天浩荡，光圆三五夜迢遥。参差玉叶披香树，宛转金波太液桥。披香太液纷相属，玉叶金波寒0101。万户平临不夜城，六街尽在清凉国。洞庭湖中木叶稀，姑苏台上城乌宿。灵妃鼓瑟湘江头，神女弄珠汉水曲。朱弦的的泛崇兰，翠袖娟娟映修竹。既从天汉掩疏星，亦与君王代银烛。君王对此秋漫漫，龙楼鱼钥开长安。闪闪鸳鸯香雾绕，溶溶T鹊玉华`。风飘绰约双鬟女，花近葳蕤七宝栏。新出蛾眉描正似，圆来娇面借同看。昭阳粉黛生香，长信梧桐照影寒。飞燕单衫初舞罢，班姬双泪欲啼乾。自以光辉荐寒，每逢佳节助悲欢。有时照入空闺里，萧瑟流黄夜惊起。能于瓦上白如霜，复遣床前凉似水。情到鸾笺泪万行，梦回鸳帐人千里。有时照向边塞头，黄沙茫茫白草秋。已伤长夜吹边a，又奈寒光照戍楼。归兴三秋度辽水，愁心一夜满并州。古来一片长安月，对之万种人情别。月圆月缺如循环，秋去秋来无断绝。遂令皎皎地上霜，都作星星鬓边雪。从他人世换春秋，不向中天数圆缺。且因光景及芳年，乘兴先开歌舞筵。同酬Z笔邀希逸，自举金杯呼谪仙。隹会于人既不易，良宵顾影亦堪怜。兴来坐到星河晓，醉后还挥明月篇。最爱霓裳羽衣曲，乘风便欲问婵娟。
《春夜篇》沈瓒
东江滟滟东流水，江上徐看月轮起。天末青山隐若屏，摇金叠翠波光里。波光斜映复斜飞，何处无兹明月辉。既看北里青丝骑，复照南城锦字机。南城北里遥相望，皎月明灯两相向。宝树惟悬辟恶香，兰堂半是流苏帐。此时谁解怯春寒，此际谁怜春夜阑，王孙笑作金丸掷，少妇疑将玉镜看。呼酒垆头欢未已，洗妆楼上梦应残。只闻笛里关山月，不识人间行路难。深闺别有相思苦，旧欢渺若河山阻。一夜烟销鹦鹉洲，三春云断鸳鸯浦。误人碧草徒自芳，受露红兰为谁吐。一生一死人情见，半开半落桃花片。不向青阳拟合欢，直须黄土追柔艳。的的星河乍欲移，沉沉明月夜何其。凭将塞上春归雁，却寄闺中尺素辞。闺中尺素何所有，a首自言离别久。贱妾羞看故苑花，狂夫浪折青门柳。即看花柳秋复春，那得容颜故复新。锦衾剩有双飞燕，明镜惟馀一尺尘。为问春流几时歇，为问春光几时缺。今宵才是可怜宵，此夜应名可怜月。那堪寂寞可怜人，况复婆娑可怜节。江水东流无尽时，江月年年照离别。
《秋江月》韩上桂
秋江月，月在秋江如可掇，秦时曾照玉龙堆。汉世常穿金凤阙，凤阙清辉映画楼。风生洲渚锦帆秋，白云一去迷前浦，江水东回逐月流。月光一何皎客愁。一何悄玉盘灭没，波盈盈彩袖飘u。苏小小扬子江头见月光，华堂宝烛夺辉煌。鱼龙寂寞金波冷，乌鹊依微玉树凉。濯濯芙蓉双蒂断，怯怯鸳鸯比翼狂。比翼鸳鸯自成匹，独眠孤妇不胜泣。春去秋来恨几时，月圆月缺嗟何及。锦帐萧条可奈秋，惜芳人倚木兰舟。金闺草阁还同照，纨扇蛾眉一样愁。几度霜寒听暮笳。况堪羌笛落梅花。江城大地三千里，江月斜悬四五家。良人几戍交河北，妾梦空惊海上槎。海上槎，叹秋月，任尔团团比玉容。胡不双双对元发，千门万户竟能为。七宝三窟望空绝，娥既老不嫁人。吴公持斧何时歇，徒有无情桂树香。不见同心连理结，以R感叹减朱妍。谁分轻鬟衬绕蝉，翡翠楼前钩独上，珊瑚案上镜虚悬。07无药物能奔托，07无服食可神仙。东家流水西家挹，南陌栽花北陌搴，晓漏铜楼鸡欲歇，此时不见秋江月。秋江月落影沉沉，美人一笑千黄金。人生百年难百岁，何处双心共一心，双心双意徒为尔，愿逐流光赴蒙汜。蒙汜虽沉犹有回，独无人故可重来，思君不见怜秋月，化作朝云暮雨台。
《秋月感怀》王衡
水国高秋倍然，凉风天末想娟娟。黄花耐拥南楼屐，红树相看牛渚船。白社避巢将客燕，平林抱叶未归蝉。那堪子夜乌啼尽，荻岸枫城梦里烟。
《中秋》马任远
斗酒持螯漏几更，西风妒月片云生。氤氲不尽来还去，点缀无端暗复明。乍见馀光分翠竹，尚流微影落金觥。谁家唱出关山调，徙倚胡床听远声。
《月》林世璧
玉露晴初坠，天河迥欲流。谁怜今夜月，还似去年秋。影逐寒云起，光缘暮杵留。关山千万里，偏照汉家楼。
《西楼月下送陆长康》盛鸣世
分散欢娱地，斑骓送陆郎。乌啼白门夜，月上一楼霜。扬子分衣带，明河接泪行。大刀重有约，团扇莫相忘。
《盱江对月》范I
新月出江干，邮亭独倚阑。别家如昨日，二十一回看。
《冬夜见新月》秦镐
霜天约略一钩斜，半挂平芜半远沙。照向两乡偏是缺，不知圆处落谁家。
《月下》傅汝舟
月明坐空山，不觉石苔冷。猿啸摇藤萝，乱我松桂影。
《虞山对月有怀》张明弼
昨我别君时，初月似君眉。君言此后如相思，遥指月光以为期。还愁月向君边满，长悬缺月照妾帷。我今独宿虞山下，可有圆辉伴君夜。他人告我只一月，茅山虞山月不别。岂有我处似规圆，却到君边同玉缺。始知君今见我客中波，我亦对君帏前雪。君我遥遥相处心，千里百里一轮结。月光兮月光，君应知我肠。愿君梯我上月旁，手书相思字，俾君两相望。不然但使君一月我一月，各分一月栖两乡。或令我上弦君下弦，l蟾割兔各生光。何忍共此径尺明，同心同意成殊方。殷勤告月求月助，寒鹊徙枝天欲曙，明月无言向西去。
《寒月》陈子龙
苦雾江潭合，明云天际开。河流凝碧落，霜影拂楼台。鱼海逢归雁，龙沙寄折梅。汉家馀故垒，永夜照苍苔。
《月》邢P
偶听乌啼漏未残，小池冰合夜深寒。最怜一片霜天月，已是谁家十度看。
《七月十八夜坐见月》吴懋谦
冉冉生明月，清辉白露浓。有情窥旅帐，无语度疏钟。影落吴江树，光连江上峰。我生似黄鹄，何处税行踪。
《和看月》前人
江上悬新月，天涯得酒人。万山群籁息，一夕此杯真。积素光摇汉，陵霄影绝尘。淹留话无尽，哀角起伤神。
《秋月》潘氏
园亭当水中，两岸芦花雪。夜深人未眠，碧水荡秋月。
《中秋后一日》王氏
宇碧净秋烟，清闺思渺然。如何今夜月，不似昨宵圆。
《关山月》商景兰
秋月开金镜，浮云散碧空。风吹榆戍北，露湿柳城东。影满惊巢鹊，光沈起塞鸿。秦关今夜色，应与汉宫同。
《中秋对月》赵彩姬
月从今夜满，秋向此时分。莫惜金尊数，清光喜共君。
《赋得霜上月》朱无暇
夜色凉如水，霜华共月明。谁招青女出，来伴素娥行。
《关山月》二首　　　　　　　　　阙名
关山片月迥含秋，万古长悬青海头。愁杀清光照沙碛，秦时白骨未曾收。
二
古塞萧萧白草腓，汉家营里月光辉。可怜空学蛾眉影，夜夜关山照铁衣。

[book_title]乾象典第四十一卷
月部艺文四〈词〉
《望江南》隋炀帝
湖上月，偏照列仙家。水浸寒光铺枕簟，浪翻晴影走金蛇，偏称泛灵槎。　光景好，轻彩望中斜。清露冷侵银兔影，西风吹落桂枝花，开宴思无涯。
《月宫春》前蜀・毛文锡
水晶宫里桂花开，神仙探几回。红芳金蕊绣重台，低倾玛瑙杯。　玉兔银蟾争守护，娥g女戏相偎。遥听钧天九，奏玉皇亲看来。
《望汉月》宋・柳永
明月，明月明月，何事乍圆还缺。恰如年少洞房人欢会，依前离别。　小楼凭槛处，正是去年时节。千里清光又依旧，奈夜永，厌厌人绝。
《水调歌头》苏轼
明月几时有，把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间。　转朱阁，低绣户，照无眠。不应有恨，何事长向别时圆。人有悲欢离合，月有阴晴圆缺，此事古难全，但愿人长久，千里共婵娟。
《念奴娇》黄庭坚
断虹霁雨净秋，空山染修眉。新绿桂影扶疏，谁便道，今夕清辉，不足万里青天。嫦娥何处，驾此一轮玉，寒光零乱，为人偏照X。　年少随我追凉，晚寻幽径绕张园，森木醉，倒金荷，家万里，难得尊前相属。老子平生，江南江北，最爱临风曲。孙郎微笑坐，来声喷霜竹。
《南歌子》〈东堂赋秋月〉毛滂
庭下新生月，凭君把酒看。亦须直待素团团，恰似那人眉样秀弯环。　冷射鸳鸯瓦，清欺翡翠帘，数枝烟竹小桥寒，渐见风吹疏影过阑干。
《清平乐》〈元夕〉前人
东风桂影低拂，娥镜镜里妆寒，酥粉莹越，恁十分端正。　素光行处随人，柳边照见青春，一片笙箫何处，花阴定有遗簪。
《眉妩》〈新月〉王沂孙
渐新痕悬柳，澹彩穿花，依约破初暝。便有团圆意，深
深拜相逢。谁在香径画，眉未稳，料素娥犹带离恨。最堪爱一曲银钩小宝帘，挂秋冷。　千古盈亏休问，谩磨玉斧，难补金镜。太液池犹在，凄凉处，何人重赋清景故山。夜永试，待他窥户，端正看云外山河还老尽，桂花影。
《念奴娇》朱希真
插天翠柳，被何人，推上一轮明月。照我藤床，凉似水。飞入瑶台，银阙露冷，笙箫风清，环佩玉锁，无人掣。f云收尽，海光天影相接。　谁信有药，长生素娥，新炼就飞霜。液雪击碎，珊瑚争似，看仙桂扶疏，奇绝洗尽，凡心。满身清露，冷浸萧萧发。明朝尘世，记取休向人说。
前调〈秋月〉　　　　　　　周紫芝
冰轮飞上，正金波翻动。玉壶新绿，风帽还欹，清露滴，凛凛微生寒。粟白玉楼高，水晶帘裕十里堆琼屋，千山人静怒龙声，喷蕲竹。　夜久斗落，天高银河还对泻，泠悬双瀑。此地人间何处有。难买明珠千斛。弄影人归，锦袍何在。更谁知鸿鹄。素光如练满天空，挂寒玉。
《倒犯》〈秋月〉周邦彦
霁景对霜蟾乍升，素烟如扫。千秋夜缟。徘徊处，渐移深窈。何人正弄孤影，翩跹西窗悄冒。露冷貂裘，玉醒云表。共寒光，饮清o。　淮左旧游，记送行人，归来山路。驻马望素魄，印遥碧，金枢小。爱秀色初娟好。念漂浮，绵绵思远道。料异日，宵征必定还相照。奈何人自老。
《一斛珠》〈中秋月〉张抡
光辉皎洁，古今但赏中秋月。寻思岂是月华别，都为人间天上气清彻。　广寒想望峨琼阙，bb玉杵声奇绝。何时赐我长生诀，飞入蟾宫，折桂饵丹雪。
《念奴娇》〈月词应制〉曾觌
素飙漾碧，看天衢，稳送一轮明月。翠水瀛壶人不到，比似世间秋别。玉手瑶笙，一时同色。小按霓裳叠。天津桥上，有人偷记新阕。　当日谁幻银桥，阿瞒儿戏一笑，成痴绝。肯信群仙高宴处，移下水晶宫阙。云海尘清，山河影满，桂冷吹香雪。何劳玉斧金瓯，千古无缺。
《玉楼春》〈中秋闰月〉侯
今秋仲月逢馀闰，月姊重来风露静，未劳玉斧整蟾宫。又见冰轮浮桂影。　寻常经岁暌佳景，阅月那知还赏咏。庾楼江阔碧天高，遥想飞觞清夜永。
《月华清》〈秋夜对月〉洪
花影摇春，虫声吟暮。九霄云幕初裕谁驾冰蟾，拥出桂轮天半。素魄映青琐，窗前皓彩，散画阑干畔。凝盼见，金波暄，分辉鹊殿。　况是风柔夜暖，正燕子新来，海棠微绽，不似秋光，只照离人肠断。恨无奈利锁名缰。谁为唤，舞裙歌扇吟玩。怕铜壶催晓，玉绳低转。
《南歌子》〈新月〉前人
柳浪摇晴沼，荷风度晚檐。碧天如水印新蟾。一罅清光，斜露玉纤纤。　宝镜微开，匣金钩半，押帘西楼，今夜有人欢。应傍妆台，低照画眉尖。
《瑞鹤仙》〈乡城见月〉蒋捷
绀烟迷雁迹，渐碎鼓零钟。街喧初息，风檠背寒壁。放冰蜍，飞到蛛丝帘隙，琼魂暗泣。念乡关，霜芜似织，谩将身，化鹤归来，忘却旧游端的。　欢极。蓬壶渠浸花院，梨溶醉连春夕。柯云罢奕，樱桃在梦难觅。劝清光，乍可幽窗相伴，休照红楼夜笛。怕人间换谱，伊凉素娥未识。
《念奴娇》〈咏月〉范瑞臣
玉楼绛气韵肩，云浪飞空，蟾魄人世，江山惊。照耀烟霭，峰千尺，陆海蓬壶，银葩星晕，点破琉璃碧，有人吟笑，紫荷香满晴陌。　况是东府君侯，西清别骑，樽俎开华席，迤逦飞轮催杖履，入对青藜仙客，襦裤歌谣，升平。风露07取金莲侧，梅花吹动，满城依旧春色。
前调　　　　　　　　　　　　前人
寻常三五，问今宵何夕。婵娟多胜，天阔云收崩浪静。深碧琉璃，千顷银汉无声。冰轮直上，桂湿扶疏影。纶巾玉麈，庾楼无限清兴。　谁念江海飘零，不堪回首，惊鹊南枝冷，万点苍山何处是，修竹吾庐三径，香雾云鬟，清辉玉臂。醉了愁重醒，参横斗转，辘轳声断金井。
前调　　　　　　　　　　　　李邴
素光练净，映秋山隐隐，修眉横绿，T鹊楼高天似水。碧瓦寒生，银粟，万丈斜晖，奔云涌雾，飞过卢仝屋。更无尘气，满庭风碎梧竹。　谁念鹤发仙翁，当年会共，赏紫岩飞瀑，对影三人聊痛饮，一洗离愁千斛。斗转参横，翩然归去，万里骑黄鹄，满天霜晓。叫云吹断横玉。
前调　　　　　　　　　　　姚孝宁
素娥睡起，驾冰轮，碾破一天秋绿。醉倚高楼，风露下，凛凛寒生肌粟。横管孤吹，龙吟风劲，雪浪翻银屋。壮游回首，会稽何限修竹。　今夜对月，依然樽前须快泻。山头鸣瀑，吸此清光，倾肺腑，洗我明珠千斛。只恐婵娟，明年依旧，衰鬓先成鹄。举杯相劝，为予且挂团玉。
前调　　　　　　　　　　　　韩驹
海天向晚渐霞收，馀绮波澄微绿。木落山高，真个是，一雨秋容新沐，唤起娥撩云拨雾，驾此一轮玉。桂华疏淡，广寒谁伴幽独。　不见弄玉吹箫，樽前空对此清光。堪掬雾鬓风鬟，何处问云雨巫山。六六珠斗，斓斑银河，清浅影转西楼曲，此情谁会。倚风三弄横竹。
《婆罗门引》〈望月〉元好问
素蟾散彩，九秋风露发清妍。嫦娥尽有情缘。留著盈盈三五，永夜照。凭肩看，晚妆临镜，若个婵娟。　寻常月圆，恨都向旧时偏。几度邮亭，枕上茅店，尊前珠明玉秀，算一日，相看一日，仙人共月，长似今年。
《八犯玉交枝》〈招宝山观月上〉元・仇远
沧岛云连绿瀛，秋入暮景，却沉洲渚。无浪无风，天地白，听得潮生人语。擎空孤柱，翠依高阁。凭虚中流，苍碧迷烟雾。唯见广寒门外，青无重数。　不知是水是山，不知是树，漫漫知是何处。倩谁问，凌波轻步，漫凝睇，乘鸾秦女，想庭曲霓裳正舞。莫须长笛吹愁去，怕唤起，鱼龙三更，喷作前山雨。
《小重山》〈咏月〉明・刘基
始映西轩，似玉钩，相应容不得，一些愁。娟娟斜倚凤凰楼，窥朱户，半含羞。　今夜正悠悠，玉池金岸侧。是瀛洲。人间天上一般秋，银潢水，何事独西流。
《菩萨蛮》〈梨花夜月〉杨基
水晶帘外涓涓月，梨花枝上层层雪。花月两模糊，隔帘看欲无。　月华今夜黑，全见梨花白。花也笑娥，让他春色多。
《落梅风》〈中秋望月应制〉解缙
嫦娥面，今夜圆。下云帘。不著群仙见拌，今宵倚阑不去眠，看谁过，广寒宫殿。
《摸鱼儿》〈平湖秋月〉瞿佑
望西湖断云收雨，长天秋水一色。娥捧出黄金镜，照我清尊瑶席，风浪息。想此际，骊龙熟睡鲛人泣。吹残短笛，对香雾云鬟，清辉玉臂，今夕是何夕。　凭阑处，听尽更筹漏刻，人间此景难得。满身风露飕飕冷，何用水晶屏隔。君莫惜。君不见，坡仙乐事俱尘迹，扁舟二客，向赤壁重游，山高水落，孤鹤梦中识。
《凤凰台上忆吹箫》〈秋月〉马洪
淡淡秋容，澄澄夜影，涓涓月挂梧桐。爱箫声缥缈，帘影玲珑，彩凤衔书，未至玉宇，净香雾空，髁谷缢，翠苔凝露，琪树吟风。　匆匆年华暗换，嗟旧欢成梦。芳鬓飞蓬，想清江泛o，紫陌游骢，应念佳期虚负，瞻素彩，感慨相同。凝情久，谁家捣衣砧杵丁东。
《鹧鸪天》〈秋月〉文徵明
滟滟溶溶缺又盈，秋清寒重转分明，玉关羁雁年年度，桂殿寒潮夜夜生。　积玉气，溢金精，照人离别更多情，长风不断吹秋色，何处江楼有笛声。
《月中行》〈本意〉杨慎
月华静夜思悠哉，夜静灭氛埃。窥人不待画堂开，圆影隙中来。　小轩蛛缀香尘满，重门掩露滴金苔。洞房未晓且徘徊，清漏不须催。
《望江南》〈月〉前人
明月好，流影浸亭台。金界三千随望远，雕阑十二逐人来。只是欠传杯。
《浣溪沙》〈新月〉叶小纨
纤影黄昏到小楼，弱云扶住柳梢头。粤币涝技帘钩。　妆镜试开微露匣，蛾眉学画半含愁，清光先自映波流。
月部选句
楚屈原《离骚》：前望舒使先驱兮。
《天问》：夜光何德，死而又育。厥利维何，顾兔在腹。汉司马相如《子虚赋》：阳子骖乘，纤阿为驭。〈又〉长门赋：众鸡鸣而愁予兮，起视，月之精光。
魏曹植《愁思赋》：归室解裳兮步庭前，月光照怀兮星依天。
阮籍《清思赋》：太阴潜乎后房兮，明月耀乎前庭。晋挚虞《思游赋》：轶望舒以陵厉兮，羌神漂，而气浮。〈又〉扰赐糜谠驴哔猓诘娥于蓐收。
潘岳《秋兴赋》：月胧以含光兮，露凄清以凝冷。夏侯湛《秋夕哀赋》：寻修庑之飞檐，览明月之流光。〈又〉《秋可哀赋》：月翳翳以隐云，时胧胧以投光，映前轩之疏幌，照后帷之f房。
陶潜《f情赋》：月媚景于云端。
宋周o《月赋》：二气理化，精者能镜，阳得一以朗，旦月代终，而夕映其状也。气莹洁而昭远，质明润而贞，虚弱不废，照清不激污。
谢灵运《怨晓月赋》：卧洞房兮当何悦，灭华烛兮弄晓月。昨三五兮既满，今二八兮将缺。浮云褰兮收泛滟，明舒照兮殊皎洁，墀除兮镜鉴，房栊兮澄澈。
谢庄悦《曲池赋》：步东池兮夜未央，卧西窗兮月向山。傅亮《感物赋》：聆蜻}于前庑，鉴朗月于房栊。
齐谢x《七夕赋》：盈多露之蔼蔼，升明月之悠悠。梁简文帝《阻归赋》：上月斜临，寒松遥直。
元帝《对烛赋》：月似金波初映空，云如玉叶半从风。〈又〉《荡妇秋思赋》：秋何月而不清，月何秋而不明。况乃倡楼荡妇，对此伤情。〈又〉漏刻铭月桂宵辉。
萧统《铜博山香垆赋》：吐圆舒于东岳。〈又〉十二月，启秋风，振响鹑，惊子夏之衣，夜月流辉，鹊绕将军之树。沈约《郊居赋》：风骚屑于园林，月笼连于池竹。
江淹《别赋》：月上轩而飞光。〈又〉秋帐含兹明月光。〈又〉秋月如圭。
丘迟《还林赋》：阶伺禽飞，窗高月度。
吴均《八公山赋》：挂皎月而常圆，云望空而自布。何逊《七召》：地不寒而萧瑟，月无云而蚶省
陶弘景《寻山志》：月披云而出山。
陈徐陵《裴使君墓志》：鲜云蔼蔼披王安之衣，明月圆圆似班姬之扇。
沈炯《太极殿铭》：璧月宵悬，卿云昼聚。
隋卢思道《劳生论》：候南山之朝云，揽北堂之明月。唐李白《春夜宴桃李园序》：开琼筵以坐花飞，羽觞而醉月。
杨谏《月映清淮流赋》：月至明而不阻遐迩，淮至清而可鉴毫发。故澄澈而相晖，况埃苟初歇。泛滟多象，胧交映，类藏冰之在玉壶，如临水之悬明镜。引清润而介若自洁，和素光而终然不竞，千里伴孤舟而浮百丈，动纤鳞之泳。潘炎《月重轮赋》：光泛皎洁之斜汉，色映阑干之北斗。金波耀景，非悬阚泽之名。璧彩扬辉，不入士衡之手。理殊吴梦，符炳汉谣，净桂花于日道，环水镜于丹霄。欧阳詹《秋月赋》：上迢迢之霄汉，掩冽冽之恒星。出江山之磅R，豁阊阖之峥嵘。〈又〉白鹤翩翻，不分其色。寒泉洒落，空闻其声。〈又〉益池亭之寂寂，增气候之飕飕。起离家之远恨，生去国之繁忧。何处而不见，何人而不愁。岂谓征客怀归，徘徊于黄榆之塞，隹人怨别，萧条于红粉之楼。
侯喜《涟漪濯明月赋》：谓元涛之弄珠，将投进退。讶方流之有玉，欲献迁延。〈又〉漏永更遥，空见浮沉之状，星移汉转，无闻出没之声。
赵蕃《月中桂树赋》：映澄澈之素彩，逗葳蕤之冷光，杳杳低枝，拂孤轮而挺秀，依依密树，侵满魄而含芳。〈又〉亘云路，委天衢，弱质中植，纤条外扶。乱彩时摇，起飞飞之惊鹊。澄波靡隔，掩历历之高榆。〈又〉夹馀霞而暂丹经，斜汉而弥白临，紫极而天香不散，指北斗而仙花可摘。〈又〉素色不自挺，雪霜之外，清阴迥泛，频移霄汉之中。
蒋防《娥奔月赋》：振环锵佩，杂珠露之珊珊。云帔花冠，渡银河之耿耿。〈又〉想泛金波，讵假琴高之鲤，将摇桂魄，宁因R寇之风。
徐晦《海上生明月赋》：40沦锒矗雪翻烟弄，水族将蟾影交驰，浪花与桂枝相送。
王淮《瑶台月赋》：素月霄凝，寒空迥彻。照琼树以增丽，焕瑶台而共洁。远而望也，浮皎晶~之精光。近而察焉，带巍峨之积雪。美其清莹互映，绚练相鲜，洞玉砌以周设，对金波而正圆。增构参差，迥出林峦之表，光辉照烛，还同昆阆之前。
杨真弘《月中桂树赋》：天边无风，孕香气而不散，草上有露，泛花光而若浮。异夫高谢，地灵妙，融真宰，笼元兔以不动，映素娥而如在。太阳让美，收若木之馀晖，列宿怀惭，掩白榆而沉彩。
郑遥《初月赋》：金壶稍滴，银汉将流，暗鹊惊夜，寒蛩送秋。天清晕灭，露白光浮，临皓壁而添粉，映珠帘而半钩。纤光润海，重明表壑，的的飞上，娟娟未落。衔破镜而飞斜，抱弯弓而势却。〈又〉明月照高楼赋：垂轮帘外，疑钩势之重悬，透影窗中，若镜光之开照。
白行简《新月误惊鱼赋》：纤纤之月兮，濯影清流。kk之鳞兮，妄意悬钩。乍见之而深入，复才焉而误游。李榛月照方池赋：天开圆月，水净方塘。月则桂花初满，水则O风不扬。徘徊委照，潋滟交光，素魄将临，合浦之珠乍吐。清涟同映，玉壶之冰始藏。〈又〉前临不测，娥下，入于河宫。永望长空，明镜上，腾于天步。纥干俞《玉钩赋》：日云暮矣月出之光，始如钩而可辨。亦方蛾而乍扬。太阴表精，知就盈之所渐，司历纪候，见哉生之有常。〈又〉上迷山桂之丛，稍应阶q之荚。沉碧水以辉动，挂珠帘而影接，孤悬亳野，狼衔虚贵。于殷年，迥烛汾阴鼎见，方惭于，汉叶高凝雪，映朗若冰净，怀远戍于虚弓，望征人于破镜。〈又〉披雾才，升绡幕，误传于盈手流天未满，琐窗徒讶其分形。
韦琮《月明星稀赋》：伊圆光之未呈，观列象之繁星。忽升轮以委照，齐掩缛而韬精。天宇无云，意娥之可睹，金波出海，觉婺女之迷明。〈又〉星沉四裔，月丽中央。以合璧之华彩，扫连珠之众光。有北微分于辰极，维南屡失于昊苍。奕奕三台，既惭容于出没，荧荧五纬，亦具体而微茫。〈又〉离离兮弄影如晦，皎皎兮澄明不流。万家盈手之时，望牛女而才见。千里同心之际，美乌鹊而追游。
无名氏《月照寒泉赋》：莫明匪月，莫清匪泉，月经天而烛地，泉带地而澄天。素波洞出，清影孤悬，气涵浪于一色，轮照底而双圆。圆如日丽，净若霜凝，宝镜出匣，玉壶开冰，摇清吹而滟滟，淡碧空而澄澄，度浅沙则清影迟漫，漱齿石则光波沸腾。
汉苏武诗：烛烛晨明月。
卓文君《白头吟》：皎若云间月。
蔡琰诗：胡风夜夜吹边月。
古乐府：月穆穆以金波。〈又〉昭昭素月明，光辉烛我床。古诗：明月皎夜光，促织鸣东壁。〈又〉三五明月满，四五蟾兔缺。〈又〉明月何皎皎，照我罗床帏。〈又〉拳拳月初生，〈又〉明月照高楼。想见馀光辉。〈又〉破镜飞上天。〈又〉两头纤纤月初生。
魏武帝诗：月明星稀，乌鹊南飞。
文帝诗：明月皎皎照我床。〈又〉丹霞夹明月。〈又〉俯视清水波，仰看明月光。
曹植诗：明月澄清影。〈又〉明月照高楼，流光正徘徊。嵇康诗：f夜肃清，朗月照轩。〈又〉皎皎亮月，丽于高隅。阮籍诗：薄帷鉴明月，清风吹我衿。〈又〉明月耀清辉。晋张华诗：晨月照幽房。〈又〉明月耀清景，o光照元墀。傅元诗：明月不能常盈。〈又〉清风何飘u，微月出西方。〈又〉间夜微风起，明月照高台。
何劭诗：秋风乘夕起，明月照高树。闲房来清气，广庭发晖素。
陆机诗：安寝北堂上，明月入我牖。照之有馀辉，揽之不盈手。〈又〉朗月照闲房。
潘岳诗：皎皎窗中月，照我室南端。
左思诗：明月出云崖，流素光。
郭璞诗：晦朔如循环，月盈已复魄。
曹毗诗：夜静清响起，天清月晖澄。〈又〉冬夜清且永，皓月照堂阴。
湛方生诗：夜悠悠而难极，月而停光。
陶潜诗：秋月扬明辉。〈又〉白日沦西河，素月出东巅。遥遥万里辉，荡荡空中景。
古辞：气清明月朗。〈又〉夜长不得眠，明月何灼灼。〈又〉碧楼冥初月。〈又〉明月照桂林。〈又〉明月天色高。〈又〉开窗秋月光。〈又〉明月耀秋辉。〈又〉天高星月明。〈又〉凉风开窗寝，斜月垂光照。〈又〉仰头看明月，寄情千里光。
宋文帝诗：弦月升初光。〈又〉升月照东垂。
南平王铄诗：罗帐延秋月。〈又〉明月照高楼。〈又〉高轩通夕月。〈又〉明月流素光。
孝武帝诗：褰幕荡暄气，入夜渐流清。微微风始发，暧暧月初明。
颜延之诗：d魄双交，月气参变。〈又〉娥栖飞月。谢灵运诗：天高秋月明。〈又〉暝还云际宿，弄此石上月。〈又〉月弦光照户。〈又〉明月照积雪。〈又〉亭亭晓月映。〈又〉明月在云间。〈又〉，月就云中堕。
谢惠连诗：皎皎天明月。〈又〉宵月皓中闺。〈又〉亭亭映江月。
鲍照诗：朗月出东山，照我绮窗前。〈又〉碧楼含夜月。〈又〉宵月向掩扉。
王僧达诗：广庭扬月波。
汤惠休诗：明月照高楼，含君千里光。
鲍令晖诗：鸣弦惭夜月。〈又〉明月何皎皎，垂幌照罗茵。齐王融诗：清月问将曙。〈又〉，璧门凉月举。〈又〉池莲照晓月。〈又〉春江夜明月。〈又〉往复还经天月。
谢x诗：霜月始流砌。〈又〉秋月满华池。〈又〉月阴洞野色。〈又〉轩广月容开。〈又〉明月流皎镜。〈又〉台回月难中。〈又〉，山中上芳月。〈又〉西户月光入。
江奂诗：菱江及初月。
陆厥诗：雁起宵未央，云间月将落。照屋梁兮影徘徊，承露盘兮光照灼。
石道慧诗：昊穹出明月。
释实月诗：浮云中断开明月。梁武帝诗：圆魄当虚闼，清光流思延。〈又〉南窗北牖桂月光。〈又〉明月悬洞房。
简文帝诗：月光临户驶。〈又〉秋檐照汉月。〈又〉隙月依枝度。〈又〉月辉横射枕。〈又〉o恐多情月，旋来照妾床。〈又〉浮云似帐月如钩。〈又〉夕波照孤月。〈又〉迥月临窗度。〈又〉月送可怜光。〈又〉欲待华池上，明月吐清光。〈又〉河净月应来。〈又〉开窗引月辉。〈又〉青山衔月规。
元帝诗：元菟城南月似蛾。〈又〉月华似璧星如佩，流影澄明玉堂内。〈又〉却月半山空。〈又〉潇湘夜月圆。〈又〉蛾月渐成光。〈又〉星稀月稍上。〈又〉池水浮明月。〈又〉昆明夜月光如练。〈又〉日暮徙，倚渭桥，西正见，流月与云齐。沈约诗：明月如规方袭予。
江淹诗：秋至明月圆。〈又〉月出照园中。〈又〉华月照芳池。〈又〉秋月映帘栊，悬光入丹墀。〈又〉，冂冂秋月明。〈又〉，月华始徘徊。〈又〉团团明月阴。〈又〉宵月辉西极。〈又〉湛湛明月光。〈又〉月华为谁来。〈又〉三五月如镜。
柳浑诗：流月摇轻阴。〈又〉明月悬高树。
庾肩吾诗：夜月夺灯光。〈又〉月起吴山北。〈又〉月皎疑非夜。〈又〉娥随月落。
吴均诗：f房肃已静，落月有馀辉。〈又〉别离未几日，高月三成弦。〈又〉天清明月亮。〈又〉疏峰时吐月。〈又〉璧月满瑶池。〈又〉晓月山头下。〈又〉夜月窥窗下。〈又〉练练波中月。〈又〉水中千丈月。〈又〉胧胧树里月。〈又〉雨至月离毕。〈又〉明月落河滨。
何逊诗：初月波中上。〈又〉空庭秋月华。〈又〉秋月照沙溆。〈又〉帘中看月影。〈又〉秋月如团扇。〈又〉永夜看初月。〈又〉违乡已信次，江月初三五。〈又〉斜月半庭空。〈又〉月色临窗树。〈又〉月出未成光。〈又〉月映清淮流。〈又〉新月雾中生。〈又〉竹叶响南窗，月光照东壁。〈又〉闺阁行人断，房栊月影斜。
萧子范诗：帘月度斜辉。〈又〉天月广庭辉。
萧子晖诗：月色思空闺。
王训诗：月落檐西暗。
刘孝绰诗：月光随浪动。
刘孝威诗：月丽娥影。〈又〉月纤张敞画。
刘孝先诗，夜楼明月弦。
刘邈诗：檐花照初月。
宗诗：卧见云间月。
费昶诗：阊阖下重关，丹墀吐明月。
鲍泉诗：新月丽新辉。
褚翔诗：月如弦上弩。
王台卿诗：皎皎云间月。
何南诗：苍茫曙月落。
戴皓诗：山头看月近。
邓铿诗：闺中日已暮，楼上月初华。树阴缘砌上，窗影向床斜。
陈后主诗：山空明月深。〈又〉明月照高台。〈又〉小妇初妆点，回眉对月钩。〈又〉弄月当宵楹。〈又〉初月似愁眉。〈又〉亭亭秋月明。
阴铿诗：花月分窗进。〈又〉新月迥中明。
徐陵诗：帘前初月照。
张正见诗：金楼镜月斜。〈又〉关山度晓月。〈又〉月逐桂香来。〈又〉舟移历浦月。〈又〉月下娥落。〈又〉月影带河流。江总诗：皎皎新秋明月开。〈又〉新月半轮空。
祖孙登诗：月明光正来。
北周王褒诗：低望月如弓。〈又〉残月半山低。〈又〉半月类城形。
庾信诗：夜月照心明。〈又〉今夜长门月，应如昼日明。〈又〉新月动金波。〈又〉残月如初月。〈又〉月光如粉白。
隋杨素诗：惟有孤城月，徘徊独临映。
卢思道诗：初月正如钩，悬光入绮楼。〈又〉欲知妾心无剧已，明月流光满帐中。
薛道衡诗：月冷疑秋夜。〈又〉京洛重新年，复属月轮圆。云间璧独转，空里镜孤悬。〈又〉月映班姬扇。〈又〉斜月尚徘徊。
牛弘诗：澄辉烛地域，流耀镜天仪。历草随弦长，珠胎逐望亏。
虞世基诗：落月渐亏弦。
诸葛颖诗：月色含江树。
王胄诗：月净闺偏冷。
孔德绍诗：月斜山半阴。
崔信明诗：月彩落江寒。
明馀庆诗：弓月晓逾明。
柳庄诗：庭阴月上钩。
王衡诗：馀月罢窗东。
唐太宗诗：皎月澄轻素。〈又〉弦虚半月弓。〈又〉初月照宵帏。
元宗诗：桂月先秋冷。〈又〉月衔花绶镜。
则天皇后诗：桂魄朗圆辉。
褚亮诗：层天登皎月，流照满中天。
杜正伦诗：阚名徒上月。杨师道诗：兔月今宵照后庭。
许敬宗诗：初月上银钩。
虞世南诗：早秋炎景暮，初弦月彩新。
上官仪诗：鹊飞山月曙，蝉噪野风秋。
卢照邻诗：明月流客思，白云迷故乡。〈又〉方池开晓色，圆月下秋阴。〈又〉江月夜临空。
张九龄诗：清秋发高兴，凉月复间杳。光逐露华满，情因水镜摇。〈又〉夜雨尘初灭，秋空月正圆。〈又〉思君如满月，夜夜减清辉。
杨炯诗：水流衔砌咽，月影向窗悬。
宋之问诗：皓月吐层岑。〈又〉漾漾潭际月，vv杉上风。〈又〉晚泊投楚乡，明月清淮里。〈又〉桂子月中落，天香云外飘。〈又〉残月蚌中开。
王勃诗：野烟舍夕渚，山月照秋林。
李峤诗：暗花临户发，残月下帘欹。
苏F诗：松梢半吐月。
骆宾王诗：开庭落景尽，疏帘夜月通。〈又〉残月上虚轮。〈又〉峨眉山上月如眉。〈又〉残月窥窗觇幌色。〈又〉落月抱寒光。〈又〉谷静风声彻，山空月色深。〈又〉流星疑伴使，低月似依营。〈又〉汉月似刀环。〈又〉十步庭芳敛，三秋陇月圆。
刘希夷诗：晴看石濑光无数，晓入寒潭浸不流。陈子昂诗：微月生西海，幽阳始代升。圆光正东满，阴魄已朝凝。〈又〉微月在西轩。〈又〉残月迥临边。
张说诗：海月倦行舟。〈又〉落花朝满岸，明月夜披林。〈又〉倚棹攀岸筱，凭船弄波月。〈又〉山门送落照，湖口升微月。〈又〉佩胜芳辰日渐暖，然灯美夜月初圆。〈又〉云峰吐月白，石壁淡烟红。
李澄之诗：夜月明虚帐，秋风入捣衣。
崔颂诗：江上悬晓月，往来亏复盈。
李林甫诗：秋天碧云夜，明月悬东方。皓皓林际色，梢稍林下光。桂花澄远近，璧彩散池塘。鸿雁飞难度，关山曲易长。
张渐诗：朗月照帘幌，清夜有馀姿。〈又〉叹息孤鸾鸟，伤心明镜前。
储光羲诗：云开北堂月，庭满南山阴。〈又〉独见海中月，照君池上楼。
王昌龄诗：秦时明月汉时关，万里长征人未还。〈又〉依依残月下帘钩。
常建诗：明月照人苦。〈又〉夜久潮侵岸，天寒月近城。刘长卿诗：家贫惟好月，空愧子猷过。〈又〉露沾湖色晓，月照海门秋。〈又〉新月愁婵娟。〈又〉已是洞庭人，犹看灞陵月。〈又〉月影随波流。〈又〉月出波上时，人归渡头宿。〈又〉婵娟湘江月，千载空蛾眉。
崔曙诗：云轻归海疾，月满下山迟。
孟云卿诗：太空流素月，三五何明明。
李白诗：粤奔月清兴来，疑是山阴夜中雪。〈又〉黄鹤西楼月，长江万里情。〈又〉却下水晶帘，玲珑望秋月。〈又〉月出鲁城东，明如天上雪。〈又〉昨玩西城月，青天垂玉钩。〈又〉何处夜行好，明月白C陂。山光摇积雪，猿影挂寒枝。〈又〉天借一明月，飞来碧云端。故乡不可见，肠断正西看。〈又〉舞爱月留人。〈又〉郢门一为客，巴月三成弦。〈又〉江行几千里，海月十五圆。〈又〉江寒早啼猿，松暝已吐月。〈又〉寒月摇清波，流光入窗户。〈又〉明月看欲堕，当窗悬清光。〈又〉夜悬明镜青天上，独照长门宫里人。〈又〉落月低轩窥烛尽。〈又〉，秋月照沙明。〈又〉，何处我思君，天台绿萝月。〈又〉琴弹松里风，杯劝天上月。〈又〉长安一片月，万户捣衣声。〈又〉黄鹤楼西月，长江万里情。〈又〉箫声咽秦娥，梦断秦楼月。
韦应物诗：郡斋有隹月，园林舍清泉。〈又〉宁知故园月，今夕在兹楼。〈又〉散彩疏群树，分规澄素流。
岑参诗：水烟晴吐月。〈又〉，那知故园月，也到铁关西。李嘉v诗：月照洞庭波。
高适诗：湍上急流声若箭，城头残月势如弓。
杜甫诗：新月出不高，众星尚争光。〈又〉云掩初弦月，香传小树花。〈又〉落月照屋梁，犹疑见颜色。〈又〉中天悬明月，令严夜寂寥。〈又〉露从今夜白，月是故乡明。〈又〉相逢成夜宿，陇月向人圆。〈又〉白沙翠竹江村暮，相送柴门月色新。〈又〉星垂平野阔，月涌大江流。〈又〉薄云岩际宿，孤月浪中翻。〈又〉山虚风落石，楼静月侵门。〈又〉泥留虎38迹，月挂客愁村。〈又〉飞星过水白，落月动沙虚。〈又〉峡云常照夜，江月会兼风。〈又〉萦窗素月垂文练。〈又〉疏灯自照孤帆宿，新月犹悬双杵鸣。〈又〉更深不假烛，月朗自明船。〈又〉今朝云细薄，昨夜月清圆。〈又〉行云星隐见，叠浪月光芒。〈又〉寒冰争倚薄，云月递微明。
贾至诗：月明湘水白，霜落洞庭乾。
钱起诗：昨夜明月满，中心如鹊惊。〈又〉好风能自至，明月不须期。〈又〉曙月稀星里。〈又〉舍毫意不浅，微月上帘栊。〈又〉霁月悬琪树，明星映碧堂。
张继诗：暗滴花茎露，斜辉月过城。〈又〉远客辞家月再圆。郎士元诗：月到上方诸品静。〈又〉林映蛾眉片月斜。〈又〉故人江楼月，永夜千里心。
皇甫冉诗：渚烟空翠合，滩月碎光流。〈又〉山晚云初雪，汀寒月照霜。〈又〉浦外野风初入户，窗中海月早知秋。耿诗：月高城影尽。〈又〉遥夜重城掩，清宵片月新。戎昱诗：秋宵月色胜春宵，万里天涯静寂寥。
于良史诗：掬水月在手。
王武陵诗：石门吐明月，竹木涵清光。
李端诗：江风转日暮，山月满潮寒。〈又〉归萤入草尽，落月映窗沈。〈又〉素魄近成班女扇，清光远似庾公楼。婵娟更称凭高望，皎洁能传自古愁。
权德舆诗：客心宜静夜，月色淡新秋。影落三湘水，诗传八咏楼。何穷对酒望，几处粤背睢！从帧刀摇随积水，皎洁满晴天。
王建诗：一院落花无客醉，半窗残月有莺啼。
韩愈诗：新月迎宵挂。
王涯诗：洞房今夜月，如练复如霜。为照离人恨，亭亭到晓光。
欧阳詹诗：中宵天色净，片月出沧洲。皎洁临孤岛，婵娟入乱流。
柳宗元诗：新月玉钩吐。
刘禹锡诗：今宵帝城月，一望雪相似。遥想洛阳城，清光正如此。〈又〉尘中见月心亦闲，况是清秋仙府间。凝光悠悠寒露坠，此时立在最高山。〈又〉影透衣香润，光凝歌黛愁。斜辉犹可玩，移宴上西楼。〈又〉月高微晕散，云薄细鳞生。〈又〉潭空破镜入，风动彩蛾颦。
吕温诗：三五穷荒月，还应照北堂。迥身向暗卧，不忍见圆光。
张籍诗：幽光落水堑，净色在霜枝。
卢仝诗：天涯娟娟嫦娥月，三五二八盈又缺。
元稹诗：春月虽至明，终有霭霭光。不似秋冬色，逼人寒带霜。纤粉澹虚璧，轻烟笼半床。分辉间林影，馀照上虹梁。〈又〉远树悬金镜，深潭倒玉幢。委波添净练，洞照灭凝G。阗咽沙头市，玲珑竹岸窗。〈又〉金凤台前波漾漾，玉钩帘下影沉沉。
李贺诗：天上分金镜，人间望玉钩。〈又〉老兔寒蟾泣天色，云楼半开壁斜白。玉轮轧露湿团光，鸾佩相逢桂香陌。〈又〉帘外月光吐，帘内树影斜。〈又〉晓月当帘挂玉弓。〈又〉遥岚破月悬。〈又〉月午树立影。〈又〉蟾光挂空秀。〈又〉，江上团团帖寒玉。〈又〉新桂如蛾眉。〈又〉月眉谢郎妓。〈又〉，残月倾帘钩。〈又〉何处偏伤万国心，中天夜久高明月。白居易诗：元和九年秋，八月月上弦。〈又〉凤凰池上月，送我过商山。〈又〉步月怜清景，眠松爱绿阴。
杨衡诗：晓月当窗白。
顾非熊诗：新月对愁生。
章孝标诗：长安夜夜家家月，几处笙歌几处愁。张祜诗：云归秋水阔，月出夜山深。〈又〉西江江上月，远远照征衣。
裴夷直诗：清洛半秋悬璧月。
杜牧诗：半破前峰月。〈又〉帘月满堂霜。〈又〉笛吹孤戍月。李商隐诗：帘开最明夜，簟卷已凉天。流处水花急，吐时云叶鲜。〈又〉月中桂树高多少，试问西河斫树人。刘得仁诗：露洗微埃尽，光濡是物清。
马戴诗：积阴开片月，爽气集高秋。
薛能诗：西塞长云尽，南湖片月斜。
李群玉诗：水光笼草树，练影挂楼台。皓曜迷鲸目，晶荧失蚌胎。〈又〉朦胧南溟月，汹涌出云涛。下射长鲸眼，遥分玉兔毫。〈又〉盈手水光寒不湿，流天素影静无风。贾岛诗：月向南台见秋霖，洗涤馀出逢危。叶落静看众峰疏。〈又〉，月色四时好，秋光君子知。
温庭筠诗：月色澹白涵春空。〈又〉阶前细月铺花影。〈又〉江月随人处处圆。〈又〉一室故山月。〈又〉鸡声茅店月。〈又〉，楼前澹月连江白。
刘沧诗：寒色满窗明枕簟，清光凝露拂烟萝。
李频诗：月过秋霖后，光应夜夜清。一回相忆起，几度独吟行。河汉东西直，山川远近明。
于武陵诗：凉天生片月，竟夕伴孤舟。
方干诗：凉霄烟霭外，三五玉蟾秋。〈又〉泉澄寒魄莹，露滴冷光浮。〈又〉野渡波摇月。
秦韬玉诗：初出海涛疑尚湿，渐来云路觉偏清。唐彦谦诗：雾静不容元豹隐，冰生惟恐夏虫疑。〈又〉丹桂影空蟾有露，绿槐阴在鹊无枝。
韩诗：洞庭湖上清秋月，月皎湖宽万顷霜。玉碗深沉潭底白，金杯细碎浪头光。
褚载诗：星斗离披烟霭收，玉蟾蜍耀海东头。
张诗：一千二百如轮夜，浮世谁能得尽看。
殷文圭诗：满衣冰彩拂不落，遍地水光凝欲流。华岳影寒清露掌，海门风急白潮头。
胡玢诗：桂根宁有土，光外更无空。
陈陶诗：好看如镜夜，莫笑似弓时。
徐铉诗：今夕拜新月，沉沉禁署中。玉绳疏间彩，金掌静无风。
萧诗：丽汉金波满，当筵玉星恪Ｒ蛩计稻凵，几复换亏盈。
翁宏诗：漏光残井L，缺影背山椒。
花蕊夫人诗：楼西凉月涌金盆。
宋刘筠诗：属玉东西馆，琉璃左右屏。梁园休赋雪，隋苑漫飞萤。〈又〉绮窗分皎皎，芸阁共亭亭。
范仲淹诗：云端开玉叶，海内起金盘。燕席通宵雅，凉波入座寒。
苏麟诗：近水楼台先得月，向阳花木易为春。
欧阳修诗：山霞坐未敛，池月来亭亭。〈又〉帘曰苹柙律舷摇！从帧得髟戮菜闪郑千峰同一色。〈又〉晚月渐亏弦。〈又〉，城头暮鼓休催客，更待横江弄月归。
梅尧臣诗：已洗浮埃天外静，忽生圆月树头明。王安石诗：竹月缘阶贴碎金。〈又〉河汉欹斜月坠空。〈又〉登临更欲邀元亮，披写还能拟惠休。〈又〉江月转空为白昼。〈又〉山月入松金破碎。〈又〉月移花影上阑干。〈又〉追随落日尽还生，点缀浮云暗又明。
范纯仁诗：影乱林筛玉，光长隙透星。
苏轼诗：新月如佳人，出海初弄色。娟娟到湖上，潋潋摇空碧。〈又〉落月澹孤灯。〈又〉娟娟云月稍侵轩。〈又〉落月挂柳如悬珠。〈又〉云细月娟娟。〈又〉月明委静照。〈又〉梦断月窥楼。〈又〉明月谁分上下池。〈又〉素月流天扫积阴。〈又〉娟娟峨眉月。〈又〉屋角月上弦。〈又〉连娟缺月黄昏后。〈又〉明月入户寻幽人。〈又〉明月翳复吐。〈又〉残月几人行。〈又〉劝君且吸杯中月。
张来诗：纤月过林清。
陈师道诗：帘疏分细细，江净共娟娟。〈又〉江月向人明。唐庚诗：月来令处白。〈又〉月色到秋苦。
李纲诗：明月照清溪，影落千寻碧。轻风皱微澜，荡漾摇金色。〈又〉纤月挂琼钩。
曾几诗：远分岩际松枫树，复乱洲前芦荻花。
刘子诗：凉月未出出，浮云半空白。徘徊步轩窗，宛若待佳客。
范成大诗：雨馀弦月上，尘界本清凉。
陆游诗：月入疏林间，庭户灿珠璧。〈又〉窗光淡月痕。〈又〉离海月盈丈，寒光万里明。众星敛将尽，一镜独徐行。杨万里诗：一梳寒月印青天。
王十朋诗：遥天月吐钩。
翁卷诗：光逼流萤断，寒侵宿鸟惊。
徐玑诗：山低月落迟。
赵汝燧诗：滩月碎光流。
刘学箕诗：西山远挂月一眉，淡淡寒辉生绮户。叶茵诗：来夕九秋半，月同心迹清。已知千里共，o欠一分明。
朱淑真诗：寂寂海棠枝上月，照人清夜欲如何。〈又〉月上楼头天似洗。〈又〉天际月悬钩。〈又〉霜月照人悄。灵犀夫人诗：玉兔步虚碧，冰轮碾太清。广寒宫有路，桂子落无声。
元文宗诗：一钩残月柳梢边。
黄庚诗：光摇珠箔梧桐月。
安熙诗：新月穿云出未高。
张养浩诗：江空孤月白。〈又〉月色虫边苦。〈又〉半窗春梦子规月。
虞集诗：赤壁江深孤月小。
萨都剌诗：皓月飞圆镜。
方澜诗：月昃半楼明。
卢琦诗：天高秋月落。
倪瓒诗：罨画溪亭月，当窗影更妍。
明陈汝言诗：客馆一窗月，故乡千里愁。
王直诗：月从今夜满，人在异乡看。
童轩诗：九霄清露`金镜，万顷澄波泛白莲。
徐贞卿诗：看月生西浦，穿云度北窗。高栖有羁羽，照影不成双。
严讷诗：影落山精镜，光寒织女梭。林乌惊漠漠，花露静辉辉。
皇甫P诗：影落吴云尽，凉生楚树微。
王应辰诗：滟滟影分金镜彩，纤纤形带汉钩明。沈弘之诗：客里光相对，闺中影自寒。
陆弼诗：纤月西楼已可望，雁声断处一痕霜。微纷露叶光犹淡，初上风帘气自凉。〈又〉客中良夜秋三五，水底青天月一双。
李延是诗：星疏悬海峤，风细驻林端。王野诗：晚烟生浦淡，秋月出江孤。〈又〉峰衔形似缺，江动影难安。

[book_title]乾象典第四十二卷
月部纪事
《通鉴前编》：黄帝命常仪占月。
《竹书纪年》：帝颛顼高阳氏母曰：女枢见瑶光之星，贯月如虹，感己于幽房之宫，生颛顼于若水。
《外纪》：尧之时，有草生焉，曰q荚。十五之前日，生一叶。十五之后日，落一叶。小馀则一叶，厌而不落。观之可以知旬朔，故又名历草。
《拾遗记》：舜于宝露坛下，起月馆以望夕月。东方朔作《宝瓮铭》曰：宝云生于露坛，祥风起于月馆。
《竹书纪年》：主癸之妃曰扶都，见白气贯月，意感，以乙日生汤，号天乙。
《周礼・秋官》：司@氏以鉴取明水于月。〈注〉鉴镜属取水者也，世谓之方诸。
《左传》：晋楚遇于鄢陵，吕梦射月，中之，退入于泥。占之曰姬姓，日也。异姓，月也。必楚王也。
《荀子・解蔽篇》：夏首之南，有人焉，曰涓蜀梁。其为人也，愚而善畏，明月而宵行。俯见其影，以为伏鬼也。仰视其发，以为立魅也。背而走，比至其家者，失气而死。《三辅黄图》：沧池在长安城中，武帝凿以玩月，其旁起望鹄台以眺月。
《洞冥记》：武帝于望鹄台西，起俯月台。台下穿池广千尺。登台以眺，月影入池中，使仙人乘舟弄月影。因名影娥池，亦曰眺蟾台。影娥池中，有游月船、触月船。《前汉书・匈奴传》：单于举事常随，月盛壮以攻战，月亏则退兵。
《元后传》：后母魏郡李氏任政君，在身梦月入其怀，及壮大，婉顺得。妇人道尝许嫁未行，所许者死，后东平王聘政君为姬。未入，王薨。父禁独怪之，使卜数者相政君，当大贵不可言。
《儿世说》：徐稚九岁，尝月下戏人，语之曰：若令月中无物，当极明耶。曰：不然。譬如人眼中有瞳子，无此必不明。
《拾遗记》：任末年十四，时学无常师，负笈不远阻，或依林木之下，编茅为庵，削荆为笔，w树汁为墨，夜则映星望月，暗则缚麻蒿以自照，观书有合意者，题其衣裳以纪其事。
《晋书・天文志》：顺帝时，张衡制浑象于殿上，室内星中出没，与天相应，因其关戾，又转瑞轮，q荚于阶下，随月虚盈。
《会稽先贤传》：阚泽字德润，在母胞八月，叱声震外，年十三，梦见名字炳然在月中。
《侍儿小名录》：孙亮作琉璃屏风，甚薄，而莹彻。每于月下清夜舒之。
《拾遗记》：太始十年，有浮支国献望舒草，其色红，叶如荷。近望则如卷荷，远望则如舒荷。团团似盖，亦云月出则叶舒，月没则叶卷。植于宫中，因穿池广百步，名曰望舒荷池。悯帝之末，移入胡，胡人将种还胡中，至今绝矣。池亦填塞。
《香案牍》：晋太康中，田宣隐于鸣石岩下，叶风霜月，拊石自娱。
《晋书・庾亮传》：亮镇武昌，诸佐史殷浩之徒，乘月登南楼，不觉亮至，将起避之，亮曰：诸君且住，老子于此，兴复不浅。
《刘琨传》：琨在晋阳，尝为胡骑所围数重，城中窘迫无计。琨乃乘月登楼清啸。贼闻之，皆⑷怀ぬ尽Ｖ幸梗奏胡笳，贼又流涕[欷，有怀土之切。向晓，复吹之，贼并弃围而走。
《谢朗传》：朗子重，字景重，明秀有才名，为会稽王道子骠骑长史，尝因侍坐于时，月夜明净，道子叹以为佳，重率尔曰：意谓乃不如微云点缀。道子因戏重曰：卿居心不净，乃复强欲滓秽太清耶。
《王徽之传》：徽之尝居山阴，夜雪初霁，月色清朗，四望皓然。独酌酒，咏左思招隐诗，忽忆戴逵。逵时在剡，便夜乘小船诣之，经宿方至。造门不前而反。人问其故，徽之曰：本乘兴而来，兴尽而反，何必见安道耶。《袁宏传》：宏字彦伯，侍中猷之孙也。父勖临汝令，宏有逸才，文章绝美，曾为咏史诗。是其风情所寄，少孤贫，以运租自业。谢尚时镇牛渚，秋夜乘月，与左右微服泛江，会宏在舫中讽咏，声既清会，辞又藻拔，遂驻听。久之，遣问焉。答云：是袁临汝郎诵诗，即其咏史之作也。尚倾率有胜致，即迎升舟，与之谈论，申旦不寐。自此名誉日茂。
《顾恺之传》：恺之，义熙初，为散骑常侍。与谢瞻连省夜于月下，长咏。瞻每遥赞之，恺之弥自力忘倦，瞻将眠，令人代己，恺之不觉有异，遂申旦而止。
《世说》：王昙善歌，谢公欲闻之，而王乃名家，少年无由得闻。后公出东府，上山作妓乐，遇昙出庾家墓竹中，作一曲。于时秋月，王因举头看北林，卒曲而去，诸妓白谢曰：此乃王郎歌也。
《后燕录》：建始元年正月，大赦天下。三月，太史丞梁延年梦月化为五白龙，梦中占之，曰月臣也。龙君也。月化为龙，当有臣为君，寤而告人，曰国符其将尽乎。《南史・褚渊传》：渊尝聚袁粲舍，初秋凉夕，风月甚美彦。回援琴奏别鹄之曲，王谢庄并在粲坐，抚节而叹曰：以无累之神，合有道之器，宫商暂离，不可得已。《南齐书・江泌传》：泌字士清，济阳考城人也。父亮之员外郎，泌少贫，昼日斫裕夜读书随月光。光斜则握卷升屋，睡极堕地则更登。
《世说》：许掾尝诣简文，尔夜，风恬月朗，乃作曲室中。语襟情之咏，偏是许之所长。辞寄清婉，有逾平日。简文虽素契，此遇尤相咨嗟。不觉造膝，共叉手语。达于将旦，既而曰，元度才情，故未易多有许。
《南史・梁元帝纪》：初，武帝梦眇目僧执香炉，称托生王宫。既而，帝母在采女，次侍始褰，户幔有风回裾，武帝意感，幸之采女，梦月坠怀中，遂孕。
《齐谐记》：会稽赵文韶，为东宫扶侍，坐清溪中桥，与尚书王叔卿家隔一巷。秋夜佳月，怅然思归，倚门唱西夜乌飞，声甚哀怨。
《北史・齐武明后传》：武明皇后娄氏，天保初尊为皇太后，凡孕六男二女，皆感梦孕。魏二后并梦月入怀，《续高僧传》：北齐释昙迁常感心疾，专凭三宝不以医术。缠情夜梦月落入怀，擘而食之，脆如冰片，甚讶香美。觉罢所苦痊复。
《女红馀志》：陈后主为张贵妃丽华造桂宫于光昭殿后，作圆门如月，障以水晶。后庭设素粉，罘Q庭中空洞无他物，惟植一桂树，树下置药杵，臼使丽华恒驯一白兔。丽华被素褂裳，梳凌云髻，插白通草，苏朵子，玉华飞头，履时独步于中，谓之月宫。帝每入宴乐，呼丽华为张嫦娥。
《唐书・袁朗传》：其先雍州长安人，父枢仕陈为尚书左仆射。朗在陈为秘书郎，江总尤器之。后主闻其才，诏为月赋一篇，洒然无留思。后主曰：谢庄不得独美于前矣。
《北史・郭荣传》：荣少与隋文帝亲狎，帝尝与夜坐月下，文帝受禅，引为内史舍人。
《隋书・柳28传》：28拜秘书，监封汉南县公。帝退朝之后，便命入阁言宴，讽读终日而罢。帝每与嫔后对酒时，逢兴会辄遣命之至，与同榻共席，恩若友朋，帝犹恨不能夜召。于是命匠刻木偶人，施机关，能坐起拜伏，以像于28。帝每在月下，对酒辄令宫人置之于座，与相酬酢而为欢笑。
《唐诗纪事》：宋之问贬黜放还，至江南，游灵隐寺。夜月极明，长廊行吟，曰：鹫岭郁i，龙宫锁寂寥。久不能续。有老僧点长灯问曰：少年夜久不寐，何耶。之问曰：偶欲题此寺而兴思不属。即曰：何不云：楼观沧海日，门对浙江潮。之问愕然。讶其遒鹿，迟明，更访之，则不复见。寺僧有知者曰：此骆宾王也。
《大唐新语》：高宗乾封初，封禅岱宗。李敬直上言，封禅须用明水，以实樽。按《淮南子》云：方诸见月则津。为水注云：方诸，阴燧大蛤是也。磨拭合热以向月，则水生。诏令试之，自人定至夜半，得水四五斗，便差送太山以供用。
《酉阳杂俎》：武攸，绪天后从子，隐居。服赤箭茯苓。晚年肌肉殆尽，目有紫光，昼见星月。
《开元天宝遗事》：苏F与李V对掌文诰，元宗顾念之深也。八月十五夜，于禁中直宿，诸学士玩月，备文酒之宴。时长天无云，月色如昼，苏曰：清光可爱，何用灯烛，遂使撤去。
《傅信记》：明皇尝坐朝，以手指上下，按其腹。朝退，高力士进曰：陛下向来数以手指按其腹，岂非圣体小不安耶。上曰：非也，吾昨夜梦游月宫，诸仙娱以上清之乐，寥亮清越，殆非人间所闻也。酣醉久之，合奏诸乐，以送吾归。其曲凄楚动人，杳杳在耳。吾回以玉笛，寻之尽得之矣。坐朝之际，虑忽遗忘，故怀玉笛，时以手指上下寻，非不安。力士再拜贺曰：非常之事也。愿陛下为臣一奏之。其声寥寥，然不可名言也。力士又再拜且请其名，上笑言曰：此曲名紫云。回遂载于乐章。今太常刻石在焉。〈按诸书载元宗游月宫事凡数处惟此条近理故列于此馀入外编〉《云仙杂记》：正月十五夜，元宗于常春殿张临光宴，奏月分光曲。
《琅旨恰罚涸宗与玉真恒于皎月之下，以锦帕裹目，在方丈之间，互相捉戏，谓之捉迷藏。《本事诗》：天宝末，元宗尝乘月登勤政楼，命梨园弟子歌数阕，有唱李峤诗者，云富贵荣华能几时，山川满目泪沾衣，不见o今汾水上，惟有年年秋雁飞。时上春秋已高，问是谁诗，或对曰李峤。因凄然泣下，不终曲而起。曰：李峤真才子也。
《开元天宝遗事》：明皇八月十五夜，与贵妃临太液池，凭栏望月不尽。帝意不快，遂敕令左右于池西别筑百尺高台，与吾妃子来年望月，后经禄山之兵，不复置焉。
《连昌宫辞注》：明皇幸上阳宫，夜新翻一曲，明夕正月十五日，潜游，忽闻酒楼上有笛奏前夕所翻曲，大骇。密捕笛者诘之，自云：其夕于天津桥上玩月，闻宫中奏曲，爱其声，遂以爪画谱记之，即长安少年李谟也。《琅旨恰罚赫潘涤谠宵召诸姬共宴，苦于无月。夫人以鸡林夜明帘悬之，炳于白日，夜半月出，惟说宅无光，帘夺之也。
《唐书・李白传》：白恳求还山，帝赐金放还。白浮游四方，尝乘月与崔宗之自采石至金陵，著宫锦袍坐舟中，旁若无人。
《一统志》：世传李白过采石，在水中捉月。
《剑侠传》：唐大历中，有崔生者，其父与盖天之勋臣一品者熟。使往省。一品疾，一品命红绡送出院。妓立三指，又反掌者三，然后指胸前小镜子云：记取馀，更无言。生归。神迷意夺，时家中有昆磨勒，顾瞻郎君曰：心中有何事，如此抱恨不已。但言，当为郎君释解。远近必能成之。生遂白其隐语，勒曰：有何难，会立三指者，一品宅中有十院歌妓，此第三院耳。反掌三者，数十五指，以应十五日之数。胸前小镜子，十五夜月圆如镜，令郎君来耳。
《唐书・卢仝传》：仝居东都，韩愈为河南令。爱其诗，厚礼之。仝自号玉川子，尝为月蚀诗，以讥切元和逆党，愈称其工。
《云溪友议》：陆郎中，畅早耀才名，辇毂不改于乡音，山斋玩月诗曰：野性平生惟好月，新晴半夜睹婵娟。起来自擘书窗破，恰漏清光落枕前。
《酉阳杂俎》：长庆中，有人玩八月十五夜，月光属于林中如匹布。其人寻视之，见一金背虾蟆，疑是月中者。工部员外郎周封尝说此事，忘人姓名。
《唐书・崔咸传》：咸拜右散骑常侍秘书监，太和八年卒。咸素有高世志，造诣崭远。f游终南山，乘月吟啸，至感慨泣下。
《酉阳杂俎》：翟天师名乾v，峡中人，曾于江岸与弟子数十玩月，或曰：此中竟何有翟。笑曰：可随吾指观。弟子中两人见月规半天，琼楼金阙满焉。数息间不复见。
醴泉尉崔汾仲兄居长安崇贤里，夏月乘凉于庭际。疏旷月色方午，风过觉有异香。顷间，闻南垣土动，0101。崔生意其蛇鼠也。忽睹一道士大言曰：大好月色。崔惊惧遽走，道士缓步庭中，年可四十，风仪清古，良久妓女十馀排大门而入，轻绡翠翘，艳冶绝世，有从者具香茵，列坐月中。崔生疑其狐媚，以枕投门阖警之。道士小顾怒曰：我以此差静，复贪月色，初无延伫之意，敢此粗率。
《三水小牍》：赵知微有道术，皇甫元真等师事之。咸通庚寅中秋，自朔霖霪至望，元真谓同门生曰：堪惜良宵，而值苦雨。知微忽命侍童曰：可备酒果登天柱峰玩月。众窃有不然者。既出门，长天朗净，皓月如昼，扪萝援筱，吟饮山岭，至寒蟾阴于远岑，方归山舍，既各就榻，而凄风飞雨宛然。
《北里志》：进士李文远，渭渥之弟，今改名浣。其年初举，乘醉同诣俞洛真。文远一见，不胜爱慕。时日已抵晚，新月初升，因戏文远题诗曰：引君来访洞中仙，新月如眉拂户前。领取嫦娥攀取桂，便从陵谷一时迁。《全唐诗话》：沈彬，字子文，高安人也。天性狂逸，好神仙之事，少孤西游，以三举为约。尝梦著锦衣贴月而飞，识者言虽有虚名，不入月矣。
《云仙杂记》：孙愿夜行横塘，见池中大鱼映月吸水，移时不去。愿异之。明日，汰池中，惟有一大鲤，身已五色。《琅旨恰罚涸禄梦月轮坠于妆台，忽大悟。自幼聪慧，组织i，不习而能独。未尝诵书，自此搦管，便有所得，其为古文，词妙绝当时。
《五代史・李茂贞传》：茂贞居岐，以宽仁爱物，民颇安之。尝以地狭赋薄，下令n油，因禁城门无内松薪，以其可为炬也。有优者诮之曰：臣请并禁月明。茂贞笑而不怒。
《大定录》：高若拙善诗，从诲辟于幕下，尝作中秋不见月，云：人间虽不见，天外自分明。从诲览之，谓宾佐曰：此诗虽好，不利于己。将来但恐丧，明后果如其言。《陆游南唐书》：李贻业好饮酒，折简招亲友，曰：今夕佳月，能相过乎。比客集，贻业已大醉。指酒壶曰：本用相待，酒兴忽来，自饮之矣。《焚椒录》：懿德皇后萧氏，为北而官南院枢密使惠之少女。母耶律氏梦月坠怀，已复东升，光辉照烂，不可仰视。渐升中天，忽为天狗所食。惊寤而后生。时重熙九年五月己未也。母以语惠，惠曰：此女必大贵而不得令终。
《后山诗话》：太祖夜幸后池，对新月置酒，问当直学士为谁，曰：卢多逊。召使赋诗。请韵曰：些子儿。其诗云：太液池边看月时，好风吹动万年枝。谁家玉匣开新镜，露出清光些子儿。太祖大喜，尽以坐间饮食器赐之。《清异录》：徐铉或遇月，夜露坐中庭，但k香一炷，其所亲私别号：伴月香。
《临溪诗话》：寇莱公七月十四日生。魏野诗云：何时生上相，明日是中元。李文定公迪八月十五日生于黔中，作中秋八月诗以献，仅数百言，皆以月况。文定其中句有：蟾辉吐光育万种，我公蟠屈为心胸。老桂根株撼不折，我公得此为清节。孤轮碾空周复圆，我公得此为机权。馀光烛物无洪细，我公得此为经济。终篇大率皆如此，虽造语粗浅，亦豪爽也。
《茅亭客话》：绵州罗江县，罗瑰山有罗瑰洞，昔罗真人名瑰修道上升之所也。其洞凡有水旱疾疠，祷之，灵无不应。太平兴国五年，庚辰，岁中秋，彩雾轻烟，月光如昼，香风瑞气，漫山谷。四远村民登层峦而望之，唯闻音乐环佩之声，迟明，但见车辙之迹。
《宋史・后妃传》：真宗刘皇后，其先家太原。后徙益州。为华阳人祖。延庆在晋汉间，为右骁骑大将军。父通虎，捷都指挥使，嘉州刺史，从征太原，道卒。后，通第二女也，初，母庞梦月入怀，已而有娠，遂生后。
《魏野传》：野字仲先，陕州陕人也。世为农母，尝梦引袂于月中，承兔得之。因有娠。遂生野，及长，嗜吟咏，不求闻达。
《谈苑》：晏元献公留守南郡，王君玉时已为馆阁校勘。公特请于朝以为府签判，宾主相得，日以赋诗饮酒为乐。尝遇中秋阴晦，斋厨夙为备，公适无命。既至夜，君玉密使人伺公，曰：已寝矣。君玉亟为诗以入，曰：只在浮云最深处，试凭弦管一吹开。公枕上得诗，大喜，即索衣起，径召客治具，大合乐。至夜分，果月出。遂乐饮达旦，前辈风流固不息，然幕府有嘉客，风月亦如人意也。
《钱氏私志》：岐公在翰苑，时中秋有月。上问当直学士是谁，左右以姓名对。命小殿对设二位，召来赐酒。公至殿侧侍班。俄顷女童小乐引步辇至，宣学士就坐，公奏：故事无君臣对坐之礼，上云：天下无事，月色清美，与其醉声色何如，与学士论文，若要正席，则外廷赐宴。正欲略去苛礼，放怀饮酒。公固请不已，再拜就坐。上引谢庄赋李白诗美其才，又出御制诗示公，公叹仰圣学高妙。每起谢，必敕内侍扶掖，不令下拜。夜漏下三鼓，上悦甚，令左右宫嫔各取领巾裙带，或团扇手帕求诗。内侍举牙床，以金镶水晶砚、珊瑚笔、格玉管笔，皆上所用者于公前。来者应之，略不停缀。都不蹈袭前人，尽出一时新意。仍称其所长。如美貌者，必及其容色，人人得其欢心，悉以进呈。上云：岂可虚辱，须与学士润笔。遂各取头上珠花一朵，装公悫头，簪不尽者，置公服袖中，宫人旋取针线缝联袖口。宴罢，月将西沈，上命撤金莲烛，令内侍扶掖归院，翌日问学士夜来醉否。奏云：虽有酒不醉，到玉堂不解带便上床，取悫头在面前，抱两公服袖，坐睡，恐失花也。都下盛传天子请客。
《杭州府志》：月桂峰在武林山，宋僧遵式序云：天圣辛卯秋，八月十五夜，月有浓华，云无纤翳，天降灵实，其繁如雨。其大如豆，其圆如珠。其色有白者、黄者、黑者，壳如芡实，味辛。识者曰：此月中桂子。好事者播种林下，一种即活。
《遁斋f览》：余尚书靖，庆历中知桂州，州境穷僻，处有林木，延袤数十里。每至月盈之夕，辄有笛声发于林中，甚清远。土人云闻之已数十年。终不详其何怪也。公遣人寻之，见其声自一大柏中出，乃伐取以为枕，声如期而发，公甚宝，惜凡数年，公之季弟欲穷其怪，命工解视之，但见木之文理正如人月下吹笛之像，虽善画者不能及，重以胶合之，则不复有声矣。《避暑录》：欧阳公作平山堂，每暑时辄凌晨携客往游，取荷花千馀朵插百许盆，与客相问。遇酒行即遣妓取一花传客，以次摘其叶。尽处则饮酒，往往侵夜载月而归。
《闻见后录》：王荆公步月中山，蒋颖叔为发运使过之，传呼甚宠。荆公意不悦，颖叔喜谈禅，荆公有诗云：怪见传呼杀风景，不知禅客夜相投。按李义山杂纂，杀风景，门月下传呼，用此事。
《宋史・范纯仁传》：纯仁字尧夫。其始生之夕，母李氏梦儿堕月中，承以衣裾，得之。遂生纯仁。
《陆佃传》：佃字农师，越州山阴人。居贫苦学，夜无灯，映月光读书，蹑执邮Γ不远千里。《容斋五笔》：王定国访东坡公于彭城，一日，棹小舟与颜长道、携盼英卿三子游泗水。南下百步洪，吹笛饮酒，乘月而归。坡时以事不得往，夜著羽衣，伫立黄楼上，相视而笑。以为李太白死，世间无此乐三百馀年矣。定国既去，逾月复与参寥师泛舟洪下，追忆曩游，作诗曰：轻舟弄水买一笑，醉中荡桨肩相磨。归来笛声满山谷，明月正照金叵罗。
《宋史・王素传》：素子巩有隽才，长于诗。从苏轼游，轼守滁州，巩往访之，与客游泗水，登s山，吹笛饮酒，乘月而归。轼待之于黄楼上，谓巩曰：李太白死世，无此乐三百年矣。
《东坡志林》：徐州时，冬夜，解衣欲睡，月色入户，欣然起行。念无与乐者，遂至承天寺寻张怀民，亦未寝，相与步于中庭。庭下如积水空明，水中O藻交横，盖竹柏影也。何夜无月，何处无竹，柏但少f，人如吾两人尔。己卯上元，余在儋耳。有老书生数人来过，曰：良月佳夜，先生能一出乎。予欣然从之。步城西入僧舍，历小巷，民夷杂揉，屠酤，纷然归舍。已三鼓矣。舍中掩关熟寝，已再鼾矣。放杖而笑，孰为得失，问先生何笑，盖自笑也。然亦笑韩退之钓鱼无得，更欲远去，不知海者，未必得大鱼也。
《东坡诗话》：观月诗：暮云收尽溢清寒，银汉无声转玉盘。此生此夜不长好，明月明年何处看。余十八年前中秋夜，与子由观月彭城，作此诗，以阳关歌之。今复此夜，宿于赣上，方迁岭表。独歌此曲，聊复书之，以识一时之事，殊未觉有今昔之悲，悬知有他日之喜也。《后山诗话》：苏公居颍，春夜对月，王夫人曰：春月可喜，秋月使人愁耳。公谓全未及也。遂作词曰：不似秋光，只与离人照断肠。老杜云秋月解伤神，语简而益工也。
晁补之《石辂墓志铭》：辂昼夜诵读，贫无烛，至梯屋就月读书。
《铁围山丛谈》：桂林有韩生，嗜酒。自云有道术，人初不大听重之也。一日，欲自桂过明，同行者二人，俱止桂林郊外僧寺。而韩生亦来，夜不睡。自抱一篮，持匏杓，出就庭下。众共往视之，则见以杓酌取月光，作倾泻入篮状。争戏之曰：子何为乎。韩生曰：今夕月色难得，我惧他夕风雨，倘夜黑，留此待缓急尔。众笑焉。明日取视之，则空篮弊杓如故，众益哂其妄。及舟行至邵平，共坐江亭上。各命仆办治ド牛多市酒期醉。适会天大风，俄日暮，风益亟。灯烛不得张，坐上墨黑不辨眉目矣。众大闷。一客忽念前夕事，戏嬲韩生曰：子所贮月光今安在，宁可用乎。韩生为抚掌而对曰：我几忘之，微子不克，发我意。即狼狈走，从舟中取篮杓而一挥，则白光燎焉见于梁栋，间如是连数十挥，一坐遂尽如晴夜。月色潋滟，秋毫皆睹。众乃大呼，痛饮达四鼓。韩生者又酌取而收之篮，夜乃黑如故。始知韩生果异人也。
《玉涧杂书》：癸卯七月十二日夜，天气稍凉，月色如霜雪。余寓居溪堂，当苕两溪之会，适自山中还。葛鲁卿亟相过，因同泛舟，掠白O亭。度甘棠桥，至鱼乐亭。少留步而叩门呼，莫彦平尚未寝。天无片云，夜气澄彻，星斗烂然，俯仰上下，微风时至，毛发森动。莫居三面临水，为城中居地之胜。夹径老柳，参天百馀尺，环以莲荡，人行柳影荷气中，时闻跳鱼泼刺水上。复拉彦平刺舟逆水而上，月正午，徐行抵南郭门而还。鲁卿得华亭客饷，白酒色如钟乳，持以瑁我旋呼兵，以小舟吹笛相尾。道旁居人闻笛声，亦有起而相应者。酒尽抵岸，已四鼓矣。因谓鲁卿，安知袁宏、牛渚、李太白采石亦复过此乎。古今胜事，但以流传为美，诵咏不暇，不知古人亦人耳。其所登览，不在天上而不能自营之，而况其他。然今夕之景，海内非无，而有湖之地，此乐非吾三人亦不能也。
今岁，中秋初夜，微阴不见月。吾与周子集适自山中还。是时暑犹未退，相与散发披衣坐溪上。二更后，云始解。三更遂洞澈澄爽，月色正午，溪面如镜。平月在波f，不觉水流，意甚潇然。并溪居人楼阁相上下。时闻饮酒歌呼，杂以箫鼓，计人人皆以得，极所欲为至乐。然不过有狂药淫声，不失此时节耳。安知吾二人真有此月乎。世多言李太白以醉入水捉月，溺死。此谈者好奇之过。太白对月能作今人不见古时月，今月曾经照古人之句。意气本自超出宇宙。对影三人虽醉，岂复狂惑。至此，因举寒山颂，吾心如秋月。碧潭清皎洁。无物堪比伦。教我如何说。四海今夕共为中秋，不知有一人能作此。公见处否。雪窦禅师，初住洞庭翠峰寺，道未甚行，从学者无几。寺在太湖中，所谓东山者，尝有诗云：太湖四万八千顷，月在波心说向谁。固自已有津梁斯道之意。然月一也，寒山以为无物可比，而不可说。雪窦以为无人可说而不可说。可说乎，不可说乎。吾不能奈静聊，复造此一重公案。叶梦得《夜游西湖纪事》：张景修与予同为郎，夜宿尚书新省之祠，曹厅步月庭下，为予言，尝以九月望夜，过钱塘，与诗僧可久泛湖时，溶银傍山，松桧参天，露下叶间，oo有光，微风动，湖水暄，与林叶相射。可久清癯，坐不胜寒，索衣无所有，乃以空米囊覆其背，自谓平生得此无几。因作诗纪之云：山风猎猎酿寒威，林下山僧见亦稀。怪得题诗无俗语，十年肝膈湛清辉。
《花月新闻》：建炎二年春，扬州一士人缓步出西隅，遥见红晕如赤环，自地吐出。徐行入观，有机数张，经以素丝，女子四五辈，组织重花，交叶之内，成字数行。第一行之首曰：李易稍空。次又有一人姓名。如此以十数，乃问之曰：织此何为。对曰：登科记也，到中秋时候知之。是岁高宗车驾南巡，扬都贡士云集，至八月始唱名放榜，第一名曰李易，其下甲乙之次，无一差易。始悟初春所届，盖蟾宫云。
《西溪丛语》：李绅题天衣寺诗：殿涌全身塔，池开半月泉。此泉隐于岩下，虽月圆池中，只见其半，最为佳处。绍兴初，愚秃法聪遂凿开岩上，易名为满月泉。甚可惜也。
《杭州府志》：德朋，盐官顾氏子，守璋弟子也。绍兴十八年，入径山礼真歇了禅师。夜宿山下，真歇梦双月入寺，诘朝白众，顷之朋至，相与问答，机锋峻密，因以杵通竹节有声，豁然开悟，世号竹筒和尚。
《老学庵笔记》：慎伯筠夜待潮于钱塘江沙上，露坐设大酒樽，对月独饮。意象傲逸，吟啸自若。
《乾淳岁时记》：中秋，禁中，是夕有赏月延桂排，当夜深，天乐直彻人间。
《乾淳起居注》：淳熙九年八月十五日，驾过德寿宫。起居太上，留坐至乐堂。进早膳毕，上皇曰：今日中秋，天气甚清，夜间必有好月色，可少留看月了去。上恭领圣旨。晚宴香远堂，待月初上，箫韶齐举，缥缈相应，如在霄汉。既入座，乐少止，太上召小刘贵妃独吹白玉笙霓裳中序，上自起执玉杯，奉两殿酒，并以垒金嵌宝注碗杯等赐贵妃。侍宴官开府曾觌恭上壶中天慢一首云：素飙r碧看天衢，稳送一轮明月。翠水瀛壶，人不到，比似世间秋别。玉手瑶笙，一时同色。小按霓裳叠。天津桥上，有人偷记新阕。当日谁幻银桥，阿瞒儿戏一笑成痴绝。肯信群仙高宴处，移下水晶宫阙。云海尘清，山河影满，桂冷吹香雪。何劳玉斧金瓯，千古无缺。上皇曰：从来月间不曾用金瓯事，可谓新奇。赐金束带紫番罗水晶注碗一副，上亦赐宝盏古香。至一更五点，还内。是夜，隔江西兴，亦闻天乐之声。
《癸辛杂识》：德寿宫有桥，乃中秋赏月之所。桥用吴U所进阶石L之，莹彻如玉，以金钉校桥下，皆千叶白莲花，御几御榻，至于瓶炉酒器，皆用水精为之。水南岸，皆宫女童奏清乐，水北岸，皆教坊乐工吹笛者，至二百人。
刘会孟尝作《月》诗六言云：霓裳声里一，如今是第几轮。赤壁黄楼都在，古今多少愁人。为人所讦几殆。《太平清话》：吕东莱畜犀带一围，文理缜密，中有一月影过，望则见。盖犀牛望月之久。故感其影于角。程史逆曦未叛时，尝岁校猎塞上，一日夜归，笳鼓竞奏，辚载杂袭。曦方垂鞭四视。时盛秋，天宇澄霁，仰见月中有一人焉，骑而垂鞭，与己惟肖。问左右，所见皆符。殊以为骇嘿。自念曰：我当贵，月中人其我也。扬鞭而揖之，其人亦扬鞭，乃大喜，异谋繇是益决。德夫兄至蜀安，大资丙与之宴，亲言之，夫妄心一萌，举目形似，此正与投楮天池者。均耳月妖何尤。
《涌幢小品》：绍定间，舒岳祥读书馆中。中秋月色皎然，闻瓦上声如撒雹，甚怪之。其祖拙斋启门视之，乃曰：此月中桂子也。我尝得之天台山中。呼童子就西庭中拾得二升，大如豫章子，无皮，色白如玉，有纹如雀卵。其中有仁，嚼之，作芝麻气味。囊之，杂菊花作枕，清芬袭人。其收拾不尽，散落砖隙者，旬辄出树，子叶柔长，经冬犹秀，寻徙植盆中，久之失其所在。
《深雪偶谈》：山谷中秋诗云：寒藤花木被光景，深山大泽皆龙蛇。盖本左氏。深山大泽，实生龙蛇，用事诚有据。景趣似差乏尔。然未失为佳。坡公月夜与客饮酒杏花下诗：杏花飞帘散如春，明月入户寻幽人。褰衣步月踏花影，炯如流水涵青O。流水青O之喻，景趣尽矣。前人未尝道。独杏花影下，洞箫声中，著此句，辱尔。及志林所记，徐州时，冬夜解衣欲睡，月色入户，欣然起行。念无与乐者，遂至承天寺寻张怀民，亦未寝，相与步中庭，庭下如积水空明，水中O藻交横，盖竹柏影也。何夜无月，何处无竹柏，但少f人如吾两人尔，使施前句于斯时，岂非称欤。淳v初，僧友自南尝从天竺归隐。溪之南冈，余月夕偶步访之，小迎吠，时佛灯犹在，启关煮茗，既而侣行溪间，篙小舟，自拜龙岩，顺流东下，诵坡谷诗，徘徊久之。舍舟登岸，借僧裘R寒而返。缕指二十霜矣。尝感旧有诗：昔年访月寒溪头，霜高酒劣棱生裘。溪僧辍寝从吾幽，共移不系渔人舟。断崖老木纷金虬，又如O藻涵清流。鹤骨浸烦风露忧，妙语满地无人收。盖指二公诗与。自南师既亡，余亦就老，怅前游之不能践也。
《中州集》：道陵中秋赏月瑞光楼，召赵h文孺对御赋诗，以清字为韵。诗云：秋气平分月正明，蕊珠宫阙对蓬瀛。已驱急雨销残暑，不遣微云点太清。帘外轻风飘桂子，夜深凉露滴金茎。圣朝不奏霓裳曲，四海歌讴即乐声。道陵读至落句，大加赏异。手酌金钟以赐，且字之曰：文孺以此钟，赐汝作酒，直士林荣之。《岁华纪丽谱》：八月十五日，中秋玩月，旧宴于西楼，望月于锦亭。今宴于大慈寺。
《金姬别传》：李嘉谟以乡役部发，岁运至元都。尝夜对月独歌曰：万里倦行役，秋来瘦几分。因看河北月，忽忆海东云。夜静，闻邻妇有倚楼泣者。明日访其家，则宋旧宫人金德淑也。因过叩之，德淑曰：客非昨暮悲歌人乎。李答曰：昨所歌诗，实非己作，有同舟人自杭来，每吟此句，故能记之尔。德淑泣曰：此亡宋昭仪黄惠清寄汪水云诗，我亦宋宫人也。昭仪旧同供奉，极相亲爱，今各流落异乡，彼且为泉下人矣。夜闻君歌其诗，不胜⒏校因言当日，吾辈皆有诗赠水云，乃自举所作望江南词，歌毕又泣下。
《元氏掖庭记》：己酉仲秋之夜，武宗与诸嫔妃泛月于禁苑。太液池中，月色射波，池光映天，绿荷含香，芳藻吐秀，游鱼浮鸟，竞戏群集。于是画o中流，莲舟夹持，舟上各设女军，居左者冠赤羽冠，服斑文甲，建凤尾纾执泥金画戟，号曰凤队。居右者，冠漆朱帽，衣雪氅裘，建鹤翼纾执沥粉雕戈，号曰鹤团。又Z帛结成采菱，采莲之舟，轻快便捷，往来如飞，当其月丽中天，彩云四合，帝乃开宴张乐，荐蜻翅之脯，进秋风之，酌元霜之酒，啖华月之糕。令宫女披罗曳e，前为八展舞歌，贺新凉一曲。帝喜谓妃嫔曰：昔西王母宴穆天子于瑶池，人以为古今莫有此乐也。朕今与卿等际此月圆，共此佳会，液池之乐，不减瑶池也。惜无上元夫人在坐，不得闻步元之声耳。有骆妃者，素号能歌，趋出为帝舞，月照临而歌曰：五华兮如织，照临兮一色，丽正兮中域，同乐兮万国。歌毕，帝悦其以月喻己，赐八宝盘玳瑁盏。诸妃各起贺，酒半酣，菱舟进鲜紫角，玉心之奇山，耸而至莲艇。奉实绛房金的之异，陵叠而来。由是下令两军水击为戏，风旋云转，戟刺戈横，战既毕，军中乐作，唱龙归洞之歌而还。
凝香儿，本都下官妓也，以才色选入宫，遂充才人。帝尝中秋夜泛舟禁池，香儿著琐里绿蒙之衫，服玉河花蕊之裳，以小艇荡漾于波中，舞婆娑之队，歌弄月之曲，其词云：蒙衫兮蕊裳，瑶环兮琼，泛予舟兮芳渚，击予楫兮徜徉，明皎皎兮水如镜，弄蟾光兮捉娥影，露``兮气清，风飕飕兮力劲，月一轮兮高且圆，华彩发兮鲜复妍，愿万古兮每如此，予同乐兮终年。帝复置酒于天香亭，为赏月饮。香儿复易服趋亭前，衣绛缯方袖之衣带云肩迎风之组，执干昂鸾缩鹤而舞，乃歌曰：天风吹兮桂子香，来阊阖兮下广寒，尘不扬兮玉宇净，万籁冥兮金阶凉。元浆兮进酒，兔霜兮为侑，舞乱兮歌狂，君饮兮一斗，鸡鸣沈兮夜未央，乐有馀兮过霓裳。吾君吾王兮寿万岁，得与秋香月色兮酬酹乎樽觞。歌毕，帝笑曰：昔唐明皇游月宫，见女娥数十，著素衣歌舞于树下，朕今酌X，对才人歌香桂，长秋曲，可谓缯绛娥唱小摇金调者矣。邀香风于屏围，呼华月以入座，众哗俱寂，丝竹交奏，人间之乐当不减天上。
《元氏掖庭记》：癸巳秋，顺帝乘龙船泛月池上，池起浮桥三处，每处分三洞，洞上结Z为飞楼，楼上置女乐，桥以木为质，饰以锦绣，九洞不相直达。
《元史・月鲁不花传》：月鲁不花就试江浙，乡闱中其选居右榜第一，方揭晓，试官梦月中有花象，已而果符其名，人以为异。
《琅旨恰罚赫拍凉点苍山，拾一圆石径寸，明于水晶，映月视之，则有绿树阴阴，下有一女子，坐绳床观白兔，捣药兔不停杵，树叶若风动，女子亦时时以手拂鬟髻，或微笑，意其为嫦娥也。一夕召客看，月出以视之，忽跃入空中，明于月不知所之。
《明通纪》：懿文太子生太孙，项颅颇偏，太祖抚之曰：半边月儿。知其不克终。及读书，甚聪颖，一夕，懿文与之侍侧，太祖命咏新月，懿文诗曰：昨夜严陵失钓钩，何人移上碧云头。虽然未得团圆相，也有清光遍九州。太孙诗曰：谁将玉指甲，掐破碧天痕。影落江湖里，蛟龙不敢吞。太祖览之不悦，盖未得团圆，影落江湖里，皆非吉兆也。
《见闻搜玉》：方正学偕叶夷仲辈。夜登巾山绝顶，饮酒望月，剧谈千古，竟夕不眠。因曰：昔苏子瞻与王定国诸公登桓山，吹笛饮酒，乘月而归，以为太白死三百年无此乐矣。斯乐又子瞻死三百年后所无也。诸君皆大笑。
《解缙集》：成祖于中秋夜，开宴赏月，月为云掩，命解缙赋诗，缙遂口占落梅风一调云：嫦娥面，今夜圆，下云帘，不著群仙见。拌今宵，倚阑不去眠，看谁过广寒宫殿。成祖览之欢甚。又赋长歌，成祖益喜。同缙饮至夜半，月复明朗，浮云尽散，成祖笑曰：卿真夺天手段也。《艺苑卮言》：崔子钟好剧饮，尝至五鼓，踏月长安街，席地坐。李文正以元相朝天，偶过，早遥望之，曰：非子钟耶。崔便趋至，舆旁拱曰：吾师得少住乎。李曰：佳。便脱衣行觞。火城渐繁，始分手别。
《吴宽游东湖记》：东湖在长洲邑，东南周可六七十里。成化己丑岁，予与玉汝同试礼部归，及秋，过其家，午饮毕，汝器亟命舟泛湖，入夜始还。则月色如昼，水波若空，尊俎之间，歌声相发，有杜子美陂之乐。都穆《游终南山记》：癸酉八月，予以使事寓秦，会旧僚田君，有年约，以中秋玩月终南山中。出城南门，而秀才费樟复陪，以行经樊川，登牛头寺，离牛头南行四十里，至终南山玩月上寺。寺有方池，名曰仰天。跨以石梁于兹，宵玩月为宜。张筵池上，而浮云滓空，众颇弗怿，予戏谓之曰：昔人诗不有弦管吹开之句乎。命小^黎取笙箫杂奏之，焉云开月朗，则皆大笑，谓予言之不妄也。
《明外史・孝宗张皇后传》：后母金，梦月入怀，而生后。《农田馀话》：古人无画葡萄者，吴僧温日观夜于月下，视葡萄影，有悟。出新意，似飞白书体为之。酒酣，兴发，以手泼墨。然后挥墨迅于行草，收拾散落，顷刻而就，如神甚奇特也。
《列朝诗集》：顾U字华玉，吴县人，在浙物色孙太初不可得。稍f，辄道衣幅巾，放舟湖上。几行求得之。月下有舟泊断桥下，一僧一鹤一童子煮茗笑曰：此必太初也。移舟就之，遂往还无间。
杨慎《游点苍山记》：嘉靖庚寅，约同中溪李公为点苍之游，二月辛酉，自龙尾关窥天生桥，夜宿珠海寺，候龙关晓月，两山千仞，中虚一峡，如排闼然。落月中悬，其时天在地底，中溪与予各赋一诗，诗成而月犹不移，真奇观也。
《丹铅总录》：滇中诗人兰廷瑞，杨林人也。题嫦娥奔月图，曰：窃药私奔计已穷，槁砧应恨洞房空。当时射日弓犹在，何事无能近月中。
《列朝诗集》：徐霖字子仁，其先姑苏人，徙金陵。七岁能诗，武帝南巡，伶人臧贤进其词翰，召见行宫，试除夕诗百韵，及应制词曲皆立就，上屡称善。尝午夜乘月幸其家，夫妇苍黄出拜，上命置酒，家无供具，以蔬笋鲑菜进，御上大喜，为之引满，酣畅而去。
《甲乙剩言》：人多言方子振少时嗜奕，尝于月下见一老人，谓方曰：孺子喜奕乎。诚喜，明当俟我唐昌观中。明日方往，则老人已在。老人怒曰：曾谓与长者期，而迟迟若此乎。当于诘朝更期于此，方念之曰：圯上老人意也。方明日五鼓而往，观门未启，斜月犹在。老人俄翻然曳杖而来曰：孺子可与言奕矣。因布局于地与对四十八变，每变不过十馀著耳。由是海内遂无敌者。
袁宏道《吴郡诸山记》：虎丘去城可七八里，凡月之夜，游人往来，纷错如织，而中秋为尤胜。每至是日，置酒交衢间。从千人石上至山门，栉比如鳞，檀板丘积，樽云泻，分曹部署，竞以歌喉相38，雅俗既陈，妍自别，已而明月浮空，石光如练，一切瓦釜寂然，停声属而和者，才三四辈，一箫一寸管，一人缓板而歌，比至夜深，月影横斜，荇藻凌乱，则箫管板亦不复用。一夫登场，四座屏息，音若细发，响彻云际。余吏吴两载，登虎丘者六，最后与江进之方子公同登，迟月生。公石上歌者，闻令来皆避匿去。余因谓进之曰：甚哉，乌纱之横，皂隶之俗哉。他日去官，有不听曲此石上者，如月。今余幸得解官称吴客矣。虎丘之月，不知尚识余言否耶。
去胥门十里而得石湖上。方踞湖上，其观大于虎丘。乙未秋，秒曾与小修江进之登峰，看月藏钩肆谑，令小青奴盏，至夜半始归。归而东方白矣。《游德山记》：甲辰八月十四日，发舟孟溪，十五夕看月马湖，湖与洞庭接，水光千里，平生看月，此为雄快。李流芳《吴中小记》：虎丘中秋游者尤盛，予初十日到郡，连夜游虎丘，月色甚美，游人尚稀，风亭月榭，间以红粉笙歌。一两队点缀亦复不恶。今年春中，与无际舍侄偕访仲和于此，夜半月出，无人相与，趺坐石台，不复饮酒，亦不复谈，以静意对之，觉悠然神与，清景俱往也。
予往游石湖，由微村取径而下，落日泊舟，湖心待月出，方命酒，孟阳鲁生继至，方舟露坐，剧饮至夜半而还，盖十年无此乐矣。
尝夜至虎山，月初出，携}坐桥上小饮，湖山寥廓，风露浩然，真异境也。居人亦有来游者，三五成队，或在山巅，或依水湄，从月中相望，错落掩映，歌呼笑语，都疑人外。
胡引嘉《游虎丘记》：己酉，北上抵吴阊，游虎丘。丘之胜以石，石如削成，肤理剥落，如冻腐之鳞裂。石之胜，以林木荫蔽，月穿其中，掩映襟袖，漾若菱藻。往时登丘，木脱日午，一览几尽，无复馀兴。自谓于此中无缘矣。今流连永夜，登涉往还，了无倦色，停杯味月，萧然有舞，雩三两与点之意，始知此丘之胜，以石以林，又以得月而奇也。
陶允嘉《西山纪游》：余游燕数矣，未获为西山之观。甲寅夏，复来长安，适姻友章不凡给以舁人，佐以行厨，遂决策往焉。于九月廿日，拉王堇父偕行，至碧云寺，就方丈宿焉。是夜，t静宇澄，空庭月朗，皓然如昼中。夜起视，如在冰壶。余怯寒，以红被裹身，僵立月下。堇父笑戏之曰：似一渡江达摩矣。寝而复起，如是者再。语窥今古，尝读孟浩然松月夜窗虚之句，固深喜其命句之工，犹未得其迫真之妙。丁巳冬，寓历山官署，短墙外，松柏森森，夜深月出，东山之上，影映窗间，高眠卧榻，见枝干纵横，清辉照耀，虽画工不能描其巧，怀愁不寐之人睹此景象，凄清在念，幽恨关心。慨世路之多艰，哀浮生之若寄，抚景兴怀，又将何以为情耶。
《东谷赘言》：华阳有狂生，初知押韵。一夕乘酣，访邻曲隐翁。见主人庭中月色如昼，梅花盛开，乃朗诵宋人诗曰：窗前一样梅花月，添个诗人便不同。盖自负也。主人亦朗诵宋人诗曰：自从和靖先生死，见说梅花不要诗。盖恐其作诗唐突梅花，狂生忿主人嘲己，肆诟而去。
《天启宫词注》：乾清宫丹陛下，有老虎洞，洞背为御街，洞中L石成壁，可通往来，帝尝于月夕，率内侍赌迷藏，潜匿其内。

[book_title]乾象典第四十三卷
月部杂录
《易经・小畜・上九》：既雨既处，尚德载，妇贞，厉。月几望，君子征，凶。〈程传〉月望则与日敌矣。几望，言其盛将敌也。不已，则将盛于阳，而凶矣。于几望而为之戒，曰：妇将敌矣。君子动则凶也。几望将盈之时，若已望，则阳已消矣。尚何戒乎。
《归妹・六五》：帝乙归妹，其君之袂，不如其娣之袂良。月几望，吉。〈程传〉月望阴之盈，盈则敌阳矣。几望未至于盈也，五之贵高常不至。于盈极则不亢，其夫乃为吉也。中孚六四：月几望，马匹亡，无咎。〈大全〉方氏曰：月几望不处盈也，以阴居阴，履柔处，正不敢敌阳，此人臣功业已盛而不敢居其盛者。故为月几望之象。
《书经・周书・洪范・四五纪》：一曰岁，二曰月。〈大全〉临川吴氏曰：月自合朔至来月合朔，凡二十九日，六辰有奇，月与日一会也。以晦朔弦望，定月之大小，是为一月之纪。
《诗经・齐风・鸡鸣章》：匪东方则明，月出之光。
《东方之日章》：东方之月兮。彼姝者，子在我闼兮。《陈风・月出章》：月出皎兮，佼人僚兮，〈又〉，月出皓兮，佼人速猓〈又〉，月出照兮，佼人燎兮。
《小雅・天保章》：如月之恒。〈朱注〉恒弦也，月上弦而就盈。〈大全〉孔氏曰：八日九日月体大率正半，昏而中，似弓之张，而弦直，谓之上弦，此取渐进之义，故云上弦。不言望。《礼记・乡饮酒义》：让之三也。象月之三日而成魄也。〈陈注〉刘氏曰：以月魄思之，望后为生魄，然人未尝见其魄。盖以明盛则魄不可见，月魄之可见，惟晦前三日之朝，月自东出，明将灭，而魄可见。朔后三日之夕，月自西将堕，明始生，而魄可见。过此则明渐盛而魄不复可见矣。盖明让魄则魄现，明不让魄则魄隐。
《易》：乾，凿度。月，坎也，水魄。圣人画之，二阴一阳，内刚外柔，坎者水，天地脉，周流无息，坎不平，月水满而圆，水倾而昃，坎之缺也。月者阙水道。圣人究得源脉，松媛倭埃上下无息，在上曰汉，在下曰脉，潮为浍，随气曰濡，阴阳R为雨也。月阴精水为天地，信顺气而潮，潮者水气来，往行险而不失其信者也。
《尚书・考灵耀》：月合地统。
《诗》：推度灾月，三日成魄，八日成光，蟾蜍体就，穴鼻始萌。
《春秋・感精符》：月，太阴之精，海蚌食其光生珠。
《春秋・孔演图》：蟾蜍，月精也。
《春秋・元命苞》：月之为言阙两，设以蟾蜍与兔者，阴阳双居，明阳之制阴，阴之倚阳。
《礼斗威仪》：政太平则月圆而多辉，政升平则月清而明。〈又〉政颂平则赤明，政和平则黑明，政象平则白明，〈又〉君乘土而王，其政平则月圆而多晕。
《洛书・甄耀度》：月者，阴之精，地之理。
《三坟书・山坟》：象，臣，月。
《形坟》：月天夜明。〈又〉月地斜曲，〈又〉阴形月天，月淫地，月伏辉，日月代明，山月升腾，川月东浮，云月藏宫，气月冥阴。〈又〉月山斜巅。〈又〉月川曲池。〈又〉月云素雯。〈又〉，月气夜圆。
《管子・四时篇》：北方曰月，其时曰冬，其气曰寒，寒生水与血，其德淳越温。怒周密其事。号令修，禁徙民，令静止，地乃不泄。断刑致罚，无赦有罪，以符阴气。大寒乃至，甲兵乃强，五谷乃熟，国家乃昌，四方乃备，此谓月德，月掌罚，罚为寒。
《关尹子・五鉴篇》：纷纷想识，皆缘有生，曰想曰识，譬如犀牛望月。月形入角，特因识生，始有月形，而彼真月，初不在角，胸中之天地万物亦然。知此说者，外不见物，内不见情。
《文子・上德篇》：月望日夺光，阴不可以承阳。
范子：月者尺也，尺者纪度而成数也。
尸子：使星司夜，月司时，犹使鸡司晨也。
《吕子・精通篇》：月也者，群阴之本也。月望则蚌蛤实，群阴盈，月晦则蚌蛤虚，群阴亏。夫月形乎天而群阴化乎渊。
《勿躬篇》：圣王之德融乎，若月之始出，极烛六合而无所穷屈。
《淮南子・天文训》：积阴之寒气为水，水气之精者为月。〈又〉月者阴之宗也，是以月虚而鱼脑减，月死而蠃{。〈又〉方诸见月，则津而为水。《坠形训》：蛤蟹珠龟，与月盛衰。
《览冥训》：画随灰而月晕阙。〈注〉以芦草灰圜，画缺其一面，则月晕亦缺于上。
《方诸》：取露于月。
《说林训》：明月之光，可以远望，而不可以细书。〈又〉百星之明，不如一月之光。
《扬子・修身篇》：三年不目，月精必。
《十洲记》：冬至后，月养魄于广寒宫。
《新论》：箕丽于月，而飘风起。〈又〉将以权决为本，卒以齐力为先。是以列宿满天，不及胧月，形不一，光不同也。《论衡》：涛之起也，随月盛衰小大满损不齐同，如子胥为涛，子胥之怒，以月为节也。
《风俗通义》：吴牛望见月则喘，使之苦于日，见月怖喘矣。〈按《太平御览》云云。按《风俗通》今本无。〉
《张衡・灵宪》：月者，阴精之宗，积而成兽象、兔阴之类，其数耦。
《参同契・圣人上观章》：三日出为爽，震庚受西方，八日兑受丁，上弦平如绳，十五乾体就，盛满甲东方。蟾蜍与兔魄，日月气双明，蟾蜍视卦节，兔者吐生光。七八道已讫，屈折低下降，十六转受统，巽辛见平明，艮直于丙南，下弦二十三，坤乙三十日，东北丧其朋，节尽相禅与，继体复生龙，壬癸配甲乙，乾坤括始终，七八数十五，九六亦相应，四者合三十，阳气索灭藏。《魏志・管辂传注》：辂谓石苞曰：三五盈月，清耀烛夜。可以远望，及其在昼，明不如镜。
《晋书・天文志》：北极五星第一星，主月太子也。
《博物志》：兔舐毫，望月而孕，口中吐子。
《禽经》：鹅月。〈注〉伏月卵，则向月取其气，助卵也。郭璞《省刑疏》：月者属坎，群阴之府，所以照察幽情，以佐太阳精者也。
《抱朴子》：俗有见游云西行而谓月之东行。〈又〉月初生如破环。〈又〉今月不及古月之朗。
《西京杂记》：汉掖庭有月影台。
《古今注》：汉明帝时，太子舍人作歌诗四章，以赞太子之德，二曰月重轮。
《虞喜安天论》：俗传月中仙人桂树，今视其初生，见仙人之足渐已成，桂树后生。
《拾遗记》：嗽月兽，形似豹，饮金泉之液，食银石之髓，夜喷曰气，其光如月，轩辕时获焉。
《南史・谢庄传》：孝武问颜延之曰：谢希逸《月赋》何如。答曰：美则美矣，但庄始知隔千里兮共明月。帝召庄以延之答语语之，庄应声曰：延之作《秋胡》诗，始知生为久离别，没为长不归。帝抚掌竟日。
《谢弘微传》：弘微，孙Fd次子，M不妄交。接门无杂宾，有时独醉，曰：入吾室者，但有清风对吾，饮者惟当明月。
《世说》：刘尹云：清风朗月，辄思元度。
《唐书・仪卫志》：大横吹部有节，鼓二十四曲，二十一对月。
《张志和传》：陆羽尝问，孰为往来者。对曰：太虚为室，明月为烛。与四海诸公共处，未尝少别也。何有往来。《王琚射经》：左手轮指坐腕，y弓箭，如怀中吐月之势。《法苑珠林》：依立世阿毗昙论有云：云何黑半，云何白半。由日黑半，由日白半。日恒逐月，行一日相近，四万八千八十。由旬日日相离，亦复如是。若相近时，日月圆，被覆三，由旬又一，由旬三分之一以是事。故十五日月，被覆则昼，是日黑半圆满，日日离月，亦四万八千八十。由旬月日，日开三，由旬又一，由旬三分之一以是事。故十五日月则开净圆满世f，则名白半圆满，日月若最相离，行是时，月圆世f，则说白半圆满，日月若共一处，是名合行世f，则说黑半圆满。若日随月后行，日光照月光，月光粗，故被照生影，此月影还，自翳月，是故见月后，分不圆。以是事，故渐渐掩覆。至十五日，覆月都尽，随后行时，是名黑半，若日在月前行，日日开净，亦复如是，至十五日具足圆满，在前行时，是名白半，智度论云：一月或三十日半，或三十日，或二十九日半，或二十七日半，有四种月。一者日月，二者世间月，三者月月，四者星宿月。日月者三十日半，世间月者三十日。月月者二十九日加六十二分之三十。星宿月者，二十七日加六十分之二十一。闰月者，从日月世f月二事中出，是名十三月，或十三月名一岁。是岁三百六十六日，周而复始。
《酉阳杂俎》：昆吾陆盐，周十馀里无水自生末盐，月满则如积雪，味甘。月亏则如薄霜，味苦。月尽则全尽。《云溪友议》尉迟匡塞上曲云：夜夜月为青冢镜，年年雪作黑山花。
摭言裴筠婚，萧楚公女问名，未几，便擢进士第。罗隐以一绝刺之，诗曰：细看月轮还有意，信知青桂近嫦娥。
《云仙杂记》：皇甫称韩愈文曰：穿天心出月胁。虞松方春以谓：握月担风，且留后日，吞花卧酒，不可过时。
《书谱》：纤纤乎，似初月之出天涯，
《续博物志》：月上下弦之时，触酱辄坏，里俗忌之，《高诱注淮南子》云：方诸大蛤，熟摩拭令热以向月，则水生。《许慎说文》曰：诸珠也方石也。
日月蚀而私者，生儿则多疾，日月晦朔弦望而私者，生儿则愚痴哑。朱草状如小桑，栽长三四尺，枝叶皆丹，汁如血，朔望生，落如q荚，周而复始。
《宋史・天文志》：天柱五星主晦朔昼夜之职。
《周敦颐传》：敦颐，字茂叔，黄庭坚称其人品甚高，胸怀洒落，如光风霁月。〈又〉程颢曰：自再见周茂叔后，吟风弄月以归有吾与点也之意。
墨客挥犀，黄鲁直使予对句曰：呵镜云遮月。对曰：啼妆露著花。
《六一诗话》：苏子美《新桥对月》诗所谓：云头滟滟开金饼，水面沈沈卧彩虹者，时谓此桥非此句雄伟不能称也。
《懒真子》：今之僧尼戒牒云：知月黑白大小，及结解夏之制，皆五印度之法也，中国以月晦为一月，而天竺以月满为一月。唐《西域记》云：月生至满谓之白月，月亏至晦谓之黑月。又其十二月所建，各以所直，二十八宿名之如中国建寅之类是也，故夏三月自四月十六日至五月十五日谓之额沙茶月，即鬼宿名也。自五月十六日至六月十五日，谓之室罗伐月，即柳星名也。自六月十六日至七月十五日，谓之婆达罗钵u月，即翼星名也。黑月或十四日或十五日，月有大小故也。中国节气与印度递争半月，中国以二十九日为小尽，印度以十四日为小尽，中国之十六日乃印度之初一日也，然结夏之制宜如西域记用，四月十五日乃属逝瑟吒月，乃印度四月尽日也。《云笈七签》：q月精法：凡月初出时，月中时，月入时，向月立正，不息八通，仰头q月精，八咽之，令阴气长，妇人q之，阴精益盛，子道通。《梦溪笔谈》：北齐向子信候天文，凡月前有星，则行速，星多则尤速，月行自有迟速定数。然遇行疾历其前，必有星，如子信说，亦阴阳相感，自相契耳。〈按此说似月前无
星行之迟速难见有星则见之星多愈易见耳乃谓阴阳相感殊不知七政之行千载不容差谬也
〉
《后山谈丛》：中秋阴暗，天下如一，中秋无月，则兔不孕，蚌不胎，荞麦不实，兔望月而孕，蚌望月而胎，荞麦得月而秀，世兔皆雌，惟月兔雄尔，故望月而孕。
《毛诗名物解》：《说文》曰：太阴之精象形，古文作月，内象蟾桂之形，故夕从月半见。而林罕以为象其未有蟾桂之状也。释名曰：月阙也，言满则复缺也。朔，月初之名也，朔，苏也，月死后，苏生也。晦，月尽之名，晦，死也，死为灰月，光尽似之也。礼曰，大明生于东，月生于西，盖朔而月出西，序夕见莫也，故王者早见曰朝，暮见曰夕，义取诸此，所谓朝夕放于日月者也，至望然后出于东方，夕见。尚书大传以为，晦而月见西方谓之F，朔而月见东方谓之H，盖言异也。诗曰：东方之日兮，彼姝者，子在我室兮，在我室兮，履我即兮。东方之月兮，彼姝者，子在我闼兮，在我闼兮，履我发兮。履，礼也，而日月之盛皆在东方，故诗举以刺襄而言男女淫奔，不能以礼化也。盖君无失道，如东方之日，以礼即我，故彼姝者，子在我室兮也。臣无失道，如东方之月，以礼发我，故彼姝者，子在我闼兮也。诗曰：如日之升，如月之恒。恒，上弦也，字或作K，盖宜以K为正，升言有隆而无降，恒言有盈而无亏也。书曰：哉生明。又曰：哉生魄。说者以谓，朔后月明生而魄死，望后月明死而魄生，故书以F望生明生魄纪月甲子纪日也。扬子曰：未望则载魄于西，既望则终魄于东，其逵谌蘸酢４搜允恐或贵或贱，或肆或拘，其在上与之如何而己。《风俗通》曰：吴牛望月而喘，言使之苦于日矣，是故见月而喘。盖伤禽惊于虚，疲牛望而喘，物之惮怯，见似而惊，有如此者。屈子曰：惩于羹者吹齑，此之谓也。旧说，积阳之气生火，火气之精为日，积阴之气生水，水气之精为月，故阳燧取火于日，方诸取水于月。《易》曰：离为日，坎为月，其以此乎。
《彦周诗话》：作诗押韵是一巧，中秋夜月诗，押尖字，数首之后，一妇人诗云：蚌胎光透壳，犀角晕盈尖。《春渚纪闻》：王荆公言，月中彷佛有物，乃山河影也，至东坡先生，亦有正如大圆镜，写此山河影，妄言桂兔蟆，俗说皆可屏之句，以二先生穷理尽性，固当无可议者，然尚有未尽解处，今以半镜悬照物像，则全而见之，月未满则中之物像亦只半见，何也。
东坡先生云，中秋月明则是秋必多兔，野人或言兔无雄者，望月而孕，信斯言，则木兰诗云，雌兔眼迷离，雄兔脚扑朔，何也。
《东京梦华录》：中秋夜，贵家结饰台榭，民间争占酒楼玩月，丝簧鼎沸，近内庭居民夜深遥闻笙竽之声，宛若云外。《本草拾遗》：江东诸处每至四五月后尝于衢路拾得桂子，大如狸豆，破之辛香，故老相传是月中下也，北方独无者，非月路也。
《蠡海集》：太阴之行，与日同宫为晦朔，对宫为望日，明昼，月明夜。初一、初二，日月同于卯时，出卯宫至酉时，日月俱没于酉位，故月夜行于地下，出地下，日稍近则不能明也。初三、初四卯时，月到寅宫，自寅加卯，递数至申位逢酉，故月生于申。初五、初六卯时，月到丑宫，自丑加卯，递数至未位逢酉，故月生于未。初七、初八、初九卯时，月到子宫，自子加卯，递数至午位逢酉，故月生于午。初十、十一卯时，月到亥宫，自亥加卯，递数至巳位逢酉，故月生于巳。十二、十三卯时，月到戌宫，自戌加卯递数至辰位逢酉，故月生于辰。十四、十五、十六卯时，月到酉宫，自酉加卯递数至卯位逢酉，故月生于卯。十七、十八卯时月到申宫，自申加卯，递数至寅位逢酉，故月死于申。十九、二十卯时，月到未宫，自未加卯，递数至丑位逢酉，故月死于未。二十一、二十二、二十三卯时，月到午宫，自午加卯，递数至子位逢酉，故月死于午。二十四、二十五、二十六卯时，月到巳宫，自巳加卯，递数至亥位逢酉，故月死于巳。二十七、二十八、二十九卯时，月到辰宫，自辰加卯，递数至戌位逢酉，故月死于辰。三十日卯时，月到卯宫，自与日近，故月全死，与日会而为晦矣。是以初一二卯时出，初三四辰时出，初五六巳时出，初七八九午时出，初十十一未时出，十二三中时出，十四五六酉时出，十七八戌时出，十九二十亥时出，二十一二三子时出，二十四五六丑时出，二十七八九寅时出，三十日亦卯时出也。盖月出地上，则明卯酉分地平，卯酉上为出地，卯酉下为入地，日生于东，月生于西，其此之谓欤。
谚云：月如仰瓦，不求自下，月如张弓，少雨多风，盖月有九行，月行八道，青白赤黑各二道，皆出入于黄道之中，故曰九行。道不中而过南，则为阳道，道不中而过北，则为阴道。行阳道则旱，行阴道则潦，月借日为光，月生如仰瓦则行阴道，如张弓则行阳道也，明矣。《挥麈馀话》延福宫曲燕记：上命近侍取茶具，亲手注汤击拂，少顷，白乳浮盏，面如疏星澹月。
《容斋随笔》：世俗多言李太白在当涂采石，因醉泛舟于江，见月影，俯而取之，遂溺死，故其地有捉月台。予按李阳冰作《太白草堂集序》云，阳冰试弦歌于当涂，公疾亟草槁万卷，手集未修，枕上授简俾为序。又李华作太白墓志，亦云赋临终歌而卒，乃知俗传良不足信，盖谓与杜子美因食白酒牛炙而死者同也。《西溪丛语》：杜甫《月》诗云：尘匣元开镜，风帘自上钩，乃用沈云卿月诗，台前疑挂镜，帘外自悬钩。
月盈于朔望，消于F魄，虚于上下弦，息于辉H。《读书杂钞》：月三日而成魄。朱氏曰：魄者，月之有体而无光处也，故书言哉。生明旁死魄，皆谓月二三日，月初生时也，凡言既生魄，皆谓月十六日，月始阙时也。乡饮酒义两言月三日而成魄，则是汉儒专门陋学，未尝读尚书者之言耳，疏知其谬而曲徇之故，既言月明尽而生魄，又言月二三日而生魄，何相戾之甚邪。
《搜采异闻录》《酉阳杂俎・天咫篇》载：月星神异数事，其命名之义，取国语楚灵王曰，是知天咫，安知民则之说。其纪月中蟾桂，引释氏书言，须弥山南面有阎扶树，月过树影入月中。或言月中蟾桂地影也，空虚水影也。予记东坡《鉴空阁》诗云：明月本自明，无心孰为境，挂空如冰鉴，写此山河影，我观大瀛海，巨浸与天永，九州居其间，无异蛇盘镜，空水两无质，相照但耿耿，妄云桂兔蟆，俗语皆可屏。正用此说。其诗在集中题为和黄秀才，顷予游南海西归之日，泊舟金利山下，登崇福寺，有阁枕江流，标为鉴空，正见诗牌，揭其上，盖当临赋处也。
月盈至满谓之白分，月亏至晦谓之黑分，白前黑后合为一月。又曰，日随月后，行至十五日，覆月都亏，是名黑半。日在月前，行至十五日，俱足圆满，是名白半。《癸辛杂识》：明皇游月宫一事，所出亦数处。《异闻录》云：开元中，明皇与申天师洪都客夜游月中，见所谓广寒清虚之府，下视玉城嵯峨，若万顷琉璃田，翠色冷光，相射炫目。素娥十馀，舞于广庭，音乐清丽，遂归。制霓裳羽衣之曲。唐逸史则以为，罗公远而有掷杖化银桥之事。集异记则以为叶法善而有潞州城奏玉笛投金钱之事。幽怪录则以为游广陵非潞州事，要之皆荒唐之说，不足问也。
《全唐诗话》：裴交泰《长门怨》云：自闭长门经几秋，罗衣湿尽泪还流。一种蛾眉明月夜，南宫歌吹北宫愁。范摅曰：近日举场诗尤新。章孝标《对月》云：长安一夜千家月，几处笙歌几处愁。有类乎裴交泰。
徐彦伯为文，多变易求新。以月兔为魄，兔进士效之，谓之涩体。《吹剑录》：月与日并明，皆天子所敬事。而词人墨客以娥之说，吟谑嘲弄，极其亵狎，至云：一二初三四，蛾眉天上安。待奴年十五，正面与君看。
《鸡林类事》：方言月曰契。〈黑隘切〉
谢翱《月泉游记》：月泉在浦江县西北二里。故老云：其消长视月之盈亏，由朔至望，投梯其间，泉浸浸浮梯而上，动荡芹藻，若江湖之浮舟，拥于下岸，视旧痕，不减毫发。由望至晦，置竹井傍，以常所落浅深为候，随月之大小，画痕竹上，当其日之数，旦而测之，水之落痕与石约如竹之画。视Lf，滞萍枯青相半，殆类水退人家日，蒸气湿墙壁。故在而浮槎游，蘖栖泊树，石隐隐可记。
《琅旨恰罚喊司旁轮校月轮外，轻云时有五色。下黄每值此，则急呼女子持针线，小儿持纸笔，向月拜之，谓之乞巧。
《玉堂漫笔》：日所行谓之黄道，本无道况色乎，历家入算，姑以色标识之。黄色之中，日道居中故也。月行青朱白黑者，春木夏火，秋金冬水，四方色也。传曰：朱道一出黄道南，盖指南陆。而名之不曰赤而曰朱，何也。赤道分南北之中，古今不易，南陆称朱所以避之也。黄道出入于赤道之内外，赤道横而黄道斜，斜长于横，故黄道为之增，若赤道居中，黄道旁出，旁狭于中，故黄道为之减。此自然之数也。
日行黄道，月行九道。日月行相去最远者二十四度。最近者六度。青道二出，黄道东。朱道二出，黄道南。白道二出，黄道西。黑道二出，黄道北。此其交也，必由于黄道而出入，故兼而言之曰九道也。
月行黄道内谓之阴历，行黄道外谓之阳历。东方青龙七宿谓之东陆，西方白虎七宿谓之西陆。南方朱雀七宿谓之南陆，北方元武七宿谓之北陆。总之，二十八宿而天体周矣。日行舒月行速，当其同度，谓之合朔，舒先速后，近一远三谓之弦相与为衡，分天之中，谓之望，以速及舒，光尽体伏，谓之晦。
凡日月无光曰薄。亏毁曰蚀。虹U曰晕。气在日上曰戴，旁对曰珥，半环在旁向曰抱背，曰背。
月光生于日之所照，魄生于日之所蔽。当日则光盈，就日则光尽。此张衡灵宪生魄生明之说也。嘉靖戊戌九月，望在十六，十四日晨入朝，有事于太庙。见月西坠而阙处向东南，此时日在寅宫矣。廿二日晨起，见月阙正向西，周髀步日，自东而南而西而北。穹天所论，日绕辰，极没西而还。东不出，入地中，恐亦有理也。
《林泉随笔》：余尝游婺州之属邑，曰浦江。其地有泉名曰月泉。其水晦日则涸，月生明则渐泻出，未望则长，既望则满。
《丹铅总录》：月中嫦娥，其说始于淮南及张衡灵宪。其实因常仪占月而误也。古者羲和占日，常仪占月，皆官名也。见于吕氏春秋。春秋、左传有常仪靡，即常仪氏之后也。后讹为嫦娥。以仪娥音同耳。周礼注，仪娥二字，古皆音俄，易小象以失其义，叶信如何也。诗以乐且有仪，叶在彼中，阿太元以各遵其仪，叶不偏不颇。史记徐广注音，舣船作俄，汉碑凡蓼莪皆作蓼仪，则嫦娥为常仪之误无疑矣。每以语人，或犹未信，予曰：小说载杭州有杜拾遗庙，有村学老题为杜十姨，遂作女像以配刘伶人，皆知笑。不知常仪之为嫦娥，即拾遗之为十姨也。
纳甲之说：《京房易传》有之。魏伯阳参同契曰：三日出为爽，震庚受西方，八日兑受丁，上弦平如绳。十五乾体就，盛满甲东方，十六转受统，巽辛见平明，艮直于丙南，下弦二十三，坤乙三十日，东北丧其朋，节尽相禅与，继体复生龙，壬癸配甲乙，乾坤括始终。其疏云震象，三日月出于庚，兑象，上弦月见于丁，乾象，望日月满于甲，巽象，十六日月亏于辛，艮象，下弦月消于丙，坤象，晦日月没于乙。此指二八月昼夜均平之时，若以历法言则昼夜有长短，若昼短日没于申，则月合于申，望于寅矣。若昼长日没于戌，则月合于戌，望于辰矣。十二月之中，三日之月未必尽见庚，十五日之月未必尽见甲，合朔有先后，则上下弦未必尽在八日，二十三日，望晦未必尽在十五，三十日也。又虞翻《易传》曰：日月悬天，成八卦象。三日暮震象，月出庚。八日兑象，月见丁。十五日乾象，月盈甲壬。十六日旦巽象，月退辛。二十三日艮象，月消丙。三十日坤象，月灭乙癸。晦夕朔旦则坎象，水流戊日中则离象，火就己成戊己土位而象见于中，纳甲之说，虞氏比参同契为备，而坎离戊己，始有归著，故详记之。
薛应纭锻┌厣街尽罚褐匮遗淌品峙，常有光如月，号石月。
《耄馀杂识》：望夕之月，月受阳光，光正满。故望夕之阳潮，至子时而满，子为阳之生气也。晦夕之月，月还阴魄，魄正满，故晦夕之阴潮，至午而满。午为阴之生气也。《檐曝偶谈》：胡文穆记李白三帖：其一乘兴踏月，西入酒家，不觉人物两忘，身在世外。其二夜来月下卧醒，花影零乱，满人襟袖，疑如濯魄于冰壶也。其三楼虚月白，秋宇物化于斯凭，阑身世飞动，把酒自忘，此兴何极非太白不能道。
《篷窗续录》：a39琼州地，名音屈忍，或以为蚯蚓也。琼多此物故名。或又曰蚌也。两字皆从月。是物，月之精也。旁旬忍者，月如句如刀，环而是物生也。
《滇行纪略》：滇南望后，至二十日，月犹圆满。
李流芳《题西湖卧游册》：孤山夜月图，曾与印持诸兄弟，醉后泛小艇，从西泠而归，时月初上新堤，柳枝皆倒影，湖中空明摩荡如镜中，复如画中。久怀此胸臆，壬子，在小筑，忽为孟阳写出，真是画中矣。
马之骏《黄山凌R台记》：黄山巅为凌R台，云敛月出，前视群山，后视大江，田畦村落，俱自了了。月被山为薄雪残粉，如美人处轻容中，既不碍观而转益其妩。王思任《游太湖洞庭记》：太湖如月，洞庭诸山睨之，则月中之桂影也。
《考馀事》：春秋二候，天气澄和，人亦中夜多醒。万籁咸寂，月色当空，横琴膝上，时作小调，亦可畅怀。《书蕉》：太白生于蜀之昌明县青莲乡，昌明，今之彰明也。读书县南之匡山，郑谷《送人入蜀》诗：雪下文君沽酒市，云藏李白读书山。后竟终于采石。病革，犹以诗草托友人，捉月之说，流传误矣。
《岩栖幽事》：小儿发愿云，愿明月长圆，终夕如昼。余曰：善哉，虽然使人终无息肩期矣。于邺诗不云乎：白日若不落，红尘应更多。
《玉笑零音》：潮汐之盛缩，因月之盈虚，古语如是，谁则验之。吾观于鱼脑之光减而信之矣。盖鱼虾，水畜也，水者，月之液，月者，水之精，阴气之以类相感者也。《本草纲目》：地海月，蛤类也，似半月，故名。
《藜床沈馀》：长安妇女有好事者，曾侯家睹Z笺曰：一轮初满，万户皆清；若乃狎处衾帷，不惟辜负蟾光，窃恐嫦娥生妒，涓于十五十六二宵，联女伴同志者，一茗一炉相从，卜夜名曰伴嫦娥，凡有冰心，伫垂玉允，朱门龙氏拜启。
《农田馀话》：朱子曰：归根，本老氏语，毕竟无归，这个何曾动。此性只是天地之性，当初不是自彼来入此，亦不是自性而复归。如月影在一盆水里，除了盆水便无了，岂是这月影又飞上天去，归那月里哉。
《维园铅摘》宋永亨异闻录云：谓人心如月，湛然虚静，而为利害所薄，生火炽然以焚，其和则月不能胜之矣，非论其明也。
《居山杂志》：山最宜月，四山无人，一轮在云f下，照空谷，树影参错，极可游。
《寒檠肤见》：昔李白把酒问月，庾亮乘楼咏月，谢M对酒醉月，是三子者，其果有独得之趣而见道之深邪。少史子曰：噫，是皆适兴于一时，玩情于旦夕，醉生梦死，抑何望其观物理而见道之深也哉。然惟孟子容光之照，周子光霁之怀，程子吟弄之趣，朱子秋寒冰月之句，兹固观之以理，而玩之以心者，若夫写景岳阳，模像滕阁，兰亭醉翁之游，赤壁黄州之玩，皆能收景物之熙明，悉造化之情状而感慨忘情。若羽化而不能自已，谓之玩物可也。谓之善观物不可也。谓之适情可也。谓之见道则未也。噫，今之人非惟不能观物，亦且不能玩物，非惟不能见道，抑且不能适情，佳时胜景，不易得也。孳孳碌碌，患得患失，殆无虚日，殊不知青鬓易皓，朱颜难售，童冠相偕，风浴惟时，与点之意，吾何独不然。
《女红馀志》：东阳诗云：圆魄始降晨离嗣之，光景忽，石火犹迟，君何不来，徒有相思。
《天工开物》：凡蚌孕珠即千仞水底。一逢圆月中天，即开甲仰照，取月精以成其魄，中秋月明，则老蚌尤喜甚。若彻晓无云，则随月东升西没，转侧其身而映照之。
凡玉映月，精光而生。故国人沿河取玉者多于秋间明月夜。望河候视，玉璞堆聚处，其月色倍明亮。遵生八笺三生石，谈月中竺后，山鼎分三石，居然可坐，传于泽公，三生遗迹。山僻景幽，云深境寂，松阴树色，蔽日张空，人罕游赏。炎天月夜，煮茗烹泉，与禅僧诗友分席相对，觅句赓歌，谈禅说偈，满空孤月，露徘寤裕四野轻风，树分凉影，俨然人在冰壶，直欲谈空玉宇，寥寥岩壑，竟是仙都，最胜处矣。忽听山头鹤唳，溪上云生，便是驾我仙，去俗抱尘，心萧然冰释。恐朝来去此，是即再生五浊欲界。
胜果寺月岩，望月胜果寺，左山有石壁削立，中穿一窦圆若镜，然中秋月满，与隙相射，自窦中望之，光如金璧。秋时当与诗朋酒友赓和，清爽更听万壑江声，满空海色，自得一种世外玩月意味。
脉望，每朔旦之前，月与日会于箕斗之乡，箕斗为艮，艮卦阴侵阳也，号曰鬼路。月每至此而失其明，故曰丧明，有若世人顺行阴阳五行，生老病死，寒暑代谢也。
《帝城景物略》：幼儿见新月曰月芽儿。即拜笃笃，祝乃歌曰：月月月，拜三拜，休教儿生疥。
八月十五日祭月，其祭果饼必圆，分瓜必牙，错瓣刻之如莲花，纸肆市月光纸，绘满月像，趺坐莲华者，月光遍照菩萨也。华下月轮，桂殿有兔杵而人立捣药，臼中纸小者三寸，大者丈致，工者金碧缤纷，家设月光位于月所出方，向月供而拜，则焚月光纸，彻所供，散家人必遍。
金声《与友人书》：月色满地，烂若涂霜。深更推户，阒无人迹，良夜胜情，此为奇绝。
《日知录》：日食，月掩日也。月食，地掩月也。今西洋天文说如此，自其法未入中国而已有此论。陆文99《金台纪闻》曰：尝闻西域人算日月食者，谓日月与地同大，若地体正掩日轮上，则月为之食。南城万实月食辩曰：凡黄道平分，各一百八十二度，半强对冲处，必为地所隔，望时，月行适当黄道交处，与日正相对，则地隔日光，而月为之食矣。按其说，亦不始于近代，汉张衡《灵宪》曰：当日之冲，光常不合者，蔽于地也。是谓虚在星，星微月过，则食载。后汉天文志中，俗本地字，有误作他者，遂疑别有所谓，虚而致纷纷之说。静乐李鲈习西洋之学，述其言曰：月本无光，借日之照以为光耀，至望日，与地日为一线，月见地不见日，不得借光，是以无光也。或曰：不然。曾有一年，月食之时，当在日没后，乃日尚未沈而出地之月已食矣。东月初升，西日未没，人两见之，则地固未尝遮日月也。何以云见地不见日乎。答曰：子所见者非月也。月之影也。月固未尝出地也。何以验之，今试以一文钱置虚器中，前之却之不见钱形矣。却贮水令满而钱见，则知所见者，非钱也，乃钱之影也。日将落时，东方苍苍凉凉，海气升腾，犹夫水。然其映而升之，亦月影也。如必以东方之月为真月，则是以水面之钱为真钱也。然乎，否乎。又如渔者见鱼浮水面，而投叉刺之必稍下，于鱼乃能得。鱼其浮于水面者，鱼之影也，舟人刺篙其半，在水视之若曲焉。此皆水之能映物也。然则月之受隔于地，又何疑哉。
今人谓十五为月半，盖古经已有之仪。礼士丧礼，月半不殷奠。《礼记祭义》：朔月月半，君巡牲，周礼大司乐王大食，三侑注大食。朔月月半以乐侑食，时也。晋温峤《与陶侃书》：w后月半大举。然亦有以上下弦为月半者。刘熙释名，弦月，半之名也。其形一旁曲，一旁直，若张弓施弦也。望，月满之名也。月大十六日，小十五日，日在东，月在西，遥相望也。是则所谓月半者，弦也。礼经之所谓月半者，望也。弦曰半，以月体而言之也。望曰半，以日数而言之也。
《昌平州志》：八月中秋祭月，设果品香楮，乘月欢饮，戚里率以瓜佛等物相馈，俗名团圆节。
《平谷县志》：八月十五日夕，设瓜果于庭院，坐待月华，祭毕群饮为乐，谓之赏月。
《遵化州志》：中秋日祭月以瓜果，绘广寒宫式，候月出拜祭。
《永平府志》：中秋占月为云蔽，来年灯节必雪。
《枣强县志》：中秋日陈瓜果祭月光，共设酒馔燕饮，曰圆月。
《衡水县志》：中秋，亲友于尊长佃田赁房者，于主家各馈送月饼瓜果酒ィ谓之玩月。
《淄川县志》：中秋，皓月临空，碧天如水，友朋欢宴，竟夜为常。
《襄垣县志》：八月十五日，邀亲友夜饮玩月，谓之团圆会。
《太原府志》：明月泉在五台山中，人传以纱帛障目，下视或见月在水中。
《常熟县志》：八月望日，以月饼相馈遗，游人操舟，集湖望月。
《松江府志》：中秋食月饼，登楼台，赏月观鹤。宋朱纯三山诗序注云：华亭，每中秋夜有仙鹤下，不多见也。《如皋县志》：中秋，夜设瓜果饼饵祀月，儿女罗拜，作月饼相饷，好事家登船设雅座，玉箫金管，清讴达旦，如白下秦淮故事。
《通州志》：中秋，以瓜饼馈节，折桂赏月，候月恒至天晓。《浙江通志》：处州府遂昌县西，月山状如月。与瑞牛山相望，俗呼为犀牛望月。
《金华府志》：浦江县明月泉在县西二里，其泉视月盈虚为消长。宋时疏为曲池，筑亭以备游观，k精舍于泉上，元改为月泉书院。
《新城县志》：中秋，月光则鱼少。若云重，则来岁元宵多雨。
《湖广通志》：常德府明月池，在沅江县东二十里，水清彻。阴晦时池中有月，涓涓可人。
《云梦县志》：八月十五日为月夕，亲友以月饼相馈贻，中宵宴集，候赏月华。
《应山县志》：中秋，\里无他务，木绵花出，纺织之声与砧杵相杂，多就月下至夜分，士人多举酒吟哦。《蕲州志》：中秋，设高案，以贴金大饼，焚香秉烛祭月毕，切分亲党。
《巴陵县志》：中秋，坊f设酒具、瓜饼赏月，观月华。见之则吉，以月之明暗，卜江鱼之有无。
《上杭县志》：中秋，儿女于月下设果饼膜拜致词，号请月姑。置筐于盘，神降则筐自举，为剥啄声，审其数以卜灾祥。
《建宁府志》：八月中秋夜，置酒玩月食月饼。近有挂幡灯，乞嗣月宫者。
《海澄县志》：中秋馈遗有月饼，月果饼圆如三尺月，厚径寸，而高起，皆蟾轮，桂殿兔杵人立，或吴质倚树，或娥窃药，精致夺目。
《英德县志》：八月中秋，酌桂樽，剥熟蓣为大饼，以象璧月。又十五夜谓之太阴还元，宜焚香守夜。
《四会县志》：中秋设果饼，望月而拜，致词谓之请月姑。《云南通志》：鹤庆府石明月在剑川州治南一百三十里，崖壁上白石如轮，至夜，水田相映，皎若月然。大理府太和县洱海，月在下关，五更时，月落已尽，水中犹现一轮，惟十一月见之。
临安府通海县半月池，在县城南，月圆月缺俱映半轮。
月部外编
《山海经・大荒西经》：大荒之中，有山名曰日月山。天枢也。吴天门，日月所入，有女子方浴，月帝俊妻常羲生月十有二，此始浴之。
《遁甲开山图》：女狄暮汲石钮山下泉水中，得月精如鸡子，爱而含之，不觉而吞，遂有娠，十四月生夏禹。《张河间集》：灵宪羿请无死之药，于西王母娥窃之以奔月，将往，枚筮之于有黄。有黄筮之曰：吉。翩翩归妹，独将西行，逢天晦芒，无惊无恐，后且大昌。娥遂托身于月，是为蟾蜍。
《三馀帖》：嫦娥奔月之后，羿昼夜思，惟成疾。正月十四夜，忽有童子诣宫求见，曰：臣夫人之使也。夫人知君怀思，无从得降，明日乃月圆之候，君宜用米粉作丸，团团如月，置室西北方，呼夫人之名，三夕可降耳。如期果降，复为夫妇如初，今言月中有嫦娥，大谬。盖月中自有主者，乃结U，非嫦娥也。
销夏河东项曼都好道学仙，去家三年而反，曰：去时有数仙人将上天，离月数里而止。月之旁，其寒凄凄。《拾遗记》：越王八剑，三名转魄以之指月，蟾兔为之倒转。
《十洲记》：方朔云：臣学仙者耳，非得道之人，曾随帅主履行，比至朱陵，扶桑蜃海，冥夜之丘，纯阳之陵，始青之下月宫之f。
《洞冥记》：炎洲仙山有远飞鸡，朝往夕还，衔月中桂实于南土，故北方无桂，南方当月路，江东诸处，每于路衢得。
《珍珠船》：君思，晋人，正月十五夜，坐室中，遣儿视月中有异物否。儿曰：今年常水，月中有人被蓑带剑。思田视之曰：非水也，将有兵，月中人乃带甲仗矛耳。果如其言。
《西域记》：婆泥斯国有三兽，塔劫初，有狐猿兔。异类相悦。时天帝释化，一老夫诣三兽，求食。于是狐衔鲤，猿采果俱来，惟兔空还，自伤卑劣，乃投火充餐，时老夫收取魍茫叹谓狐猿曰：吾感其心不泯，其迹寄之月轮，传乎后世。咸言月中之兔，因斯而有。
《法苑珠林》：如《起世经》云：佛告比丘，月，天子宫殿。纵广正等四十九由旬，四面垣墙，七宝所成。月天宫殿，纯以天银天青琉璃而相f错。二分天银，清净无垢，光甚明曜，馀之一分，天青琉璃，亦甚清净，表里映彻，光明远照，亦为五风摄持而行。月天宫依空而行，亦有无量，诸天宫殿引前而行，恒受快乐于此。月殿亦有大辇，青琉璃成，举高十六由旬，广八由旬，月天子身与诸天女在此辇中，以天种种五欲，功德和合受乐，随意而行。彼月天子身，寿五百岁，子孙相承，皆于彼治。然其宫殿，住于一劫。彼月天子，身分光明照彼青辇，其辇光明照月宫殿，宫殿光照四大洲。彼月天子有五百光向下而照，有五百光旁行而照，是故月天名千光明。亦复名为凉冷光明。又何因，缘月天宫殿，渐渐现邪。佛答此月三因缘，一背相转，二青身。诸天形服璎珞，一切悉青，常半月中隐覆，其宫以隐覆，故月渐而现。三从日。天宫殿有六十光明，一时流出，障彼月轮，以是因缘，渐渐而现。复何因缘。是月宫殿，圆净满足，亦三因缘，故令如是。一，尔时，月天宫殿面相转出。二，青色，诸天一切皆青，当半月中隐，于十五日时形最圆满。光明炽盛，譬如于多油中，然火炽炬，诸小灯明皆悉隐翳，如是月宫十五日时能覆诸光。三复次。日宫殿六十光明，一时流出，障月轮者，此月宫殿十五日时圆满具足。于一切处，皆离翳障。是时日光不能隐覆，复何因缘。月天宫殿，于黑月分，第十五日，一切不现，此月宫殿于黑月分十五日最近日宫，由彼日光所覆翳，故一切不现。复何因缘，名为月耶。此月宫殿于黑月分，一日已去，乃至月尽光明，威德渐渐减少，以此因缘名之为月。〈西方一月分为黑白月初一日至十五日名为白月十六日已去至于月尽名为黑月此方通摄黑月合为一月也〉复何因缘月宫殿中有诸影现，此大洲中有阎浮树，因此树故名。阎浮洲其树高大，影现月轮。又瑜伽论云：由大海中有鱼鳖等影现月轮，故其内有黑相现。〈依西国传云过去有兔行菩萨行天帝试之索肉欲食舍身火中天帝悯之取其焦兔置于月内令未来一切众生举目瞻之知是过去菩萨行慈之身〉。
《龙城录》：开元六年，上皇与申天师、道士鸿都客。八月望日，夜因天师作术，三人同在云上游月中，过一大门，在玉光中飞浮，宫殿往来无定，寒气逼人，露濡衣袖皆湿。顷见一大宫府，榜曰：广寒清虚之府。其守门兵卫甚严，白刃粲然，望之如凝雪。时三人皆止，其下不得入。天师引上皇起，跃身如在烟雾中。下视王城崔巍。但闻清香霭郁，视下若万里琉璃之田，其间见有仙人道士，乘云驾鹤，往来若游戏。少焉，步向前，觉翠色冷光，相射目眩，极寒，不可进。下见有素娥十馀人，皆皓衣，乘白鸾往来，舞笑于广陵大桂树之下，又听乐音嘈杂，亦甚清丽。上皇素解音律，熟览而意已传。顷，天师亟欲归，三人下若旋风，忽悟，若醉中梦回。尔次夜，上皇欲再求往，天师但笑，谢而不允。上皇因想素娥风中舞袖，编律成音，制霓裳羽衣舞曲，自古洎今，清丽无复加于是矣。
《漱石f谈》：明皇中秋夜，罗公远掷杖化为银桥，请游月宫。见广寒庭女群仙舞，问是何曲，曰：霓裳羽衣。帝记其声，回遂制其曲舞。
《杨太真外传》：逸史云：罗公远天宝初侍元宗，八月十五日夜，宫中玩月，曰：陛下能从臣月中游乎。乃取一枝桂向空掷之，化为一桥，其色如银，请上同登，约行数十里，遂至大城阙。公远曰：此月宫也。有仙女数百，素练宽衣，舞于广庭。上前问曰：此何曲也。曰：霓裳羽衣也。上密记其声调，遂回。桥却顾随步而灭，旦谕伶官，象其声调，作霓裳羽衣曲。
《集异记》：明皇八月望夜，与叶法善同游月宫。还过潞州城上，俯视城郭悄然，而月色如昼。法善因请上以玉笛奏曲，时玉笛在寝殿中，法善命人取之，旋顷而至，曲奏，既复以金钱投城中而还。旬馀潞州奏，是夜有天乐临城，兼获金钱以进。
《日疏》：卢杞未第时，遇仙姬曰：麻氏以葫芦如二斗瓮，令杞乘之，腾入霄汉。至一处曰水晶宫，见太阴夫人，问三事，曰：公有仙相，能居此宫乎，能为地仙时一到此乎，能为中国宰相乎。公愿何事，曰：愿为宰相。夫人恨然遣还。
《酉阳杂俎》：长庆初，山人杨隐之在郴州，常寻访道者。有唐居士，土人谓百岁人。杨谒之，因留杨止宿。及夜，呼其女曰可将一下弦月子来。其女遂帖月于壁上如片纸耳。唐即起祝之曰：今又有客，可赐光明言讫一室朗若张烛。
太和中，郑仁本表弟不记姓名，常与一王秀才游。嵩山扪萝越涧，境极幽椋遂迷归路。将暮，不知所之，徙倚间，忽觉丛中鼾睡声，披榛窥之，见一人，布衣甚洁白，枕一L物，方眠熟。即呼之曰：某偶入此径迷路，君知向官道否。其人举首略视，不应，复寝。又再三呼之，乃起坐顾曰：来此二人，因就之，且问其所自。其人笑曰：君知月乃七宝合成乎，月势如丸，其影日烁，共凸处也。常有八万二千户修之，予即一数。因开L，有斤凿数事，玉屑饭两，裹授与二人曰：分食此。虽不足长生，可一生无疾耳。乃起二人，指一支径，但由此自合官道矣。言已不见。
《宣室志》：太和中，有周生者有道术。中秋夜，会月色方莹，谓坐客曰：我能挈月置之怀袂。因命虚一室，取著数百条，绳而驾之，曰：我将梯取此月。俄见天地曛晦，因开室曰：月在某衣中，因以手举衣，怀中出月寸许，一室尽明，寒入肤骨。
《酉阳杂俎》：旧言月中有桂，有蟾蜍。故异书言月桂高五百丈，下有一人，常斫之树，创随合人，姓吴名刚，西河人，学仙有过，谪令伐树，释氏书言，须弥山南面，有阎扶树，月过树影，入月中，或言月中蟾桂，地影也，空处水影也，此语差近。
《续幽怪录》：唐韦固旅次宋城，见老人向月检书，问囊中赤绳。彼云：以系夫妇足，虽仇家异域，此绳系不可易，君妻乃邻比陈妪之女，固见抱三岁女陋。刺于谷耍中伤眉。后十四年，相州刺史王秦妻以女，容貌端丽，眉间常贴花钿。逼问曰，妾郡守之犹子，父卒于宋城，幼时乳母抱之，为贼所刺，痕尚在。
《云笈七签》：月姓文名申，字子光。
月中黄气，上皇神母，讳曜道支，字玉荟条。
月中夫人，魂精内神，名暧萧台俊
月中青帝，夫人讳隐娥，珠字芬艳，婴衣青华，琼锦帔翠，龙凤文飞羽裙。月中赤帝夫人，讳逸寥，无字，婉筵灵衣，丹蕊玉锦，帔朱华凤，落飞羽裙。月中白帝夫人，讳灵素，兰字郁连。华衣白珠，四出龙锦，帔素羽鸾，章飞华裙。月中黑帝夫人，讳结连翘，字淳厉。金衣元琅，九道云锦，帔黑羽，龙文飞华裙。月中黄帝夫人，讳清营，襟字炅定，容衣黄云，山文锦帔，绿羽凤华，绣裙。〈注〉已上五夫人，头并颓三角髻，发垂之至腰。
月中树名骞树，一名药王。凡有八树，得食其叶者，为玉仙，玉仙之身，洞彻如水，精琉璃焉。《虚谷f抄》：蜀中有一道人卖自然羹，人试买之，碗中二鱼，鳞鼠肠胃，皆具鳞，间有黑纹如一圆月，味如澹水，食者旋剔去鳞肠，其味香美，有问鱼上何故有月，道人从碗中倾出，皆是荔枝仁，初未尝有鱼，并月，则笑而急走，回顾云：蓬莱月也。不识明年时疫，食羹人皆免，道人不复见。
《琅旨恰罚壕盘煜壬降王方平宅，书尺牍，遗龙女曰：汝谪以来，月轮周围减一寸矣。更减其半，汝得复还本处。幸自努力。方平问故，先生对月屈指曰：自垂象以来，至黄帝时减若干，自黄帝以至唐尧，又减若干，自唐尧以至三代，渐减至今，则愈减矣。减之又减，以至于无，则天地毁，不但是也，即世间声色滋味，莫不渐减。如人自少至老，精神消损，顷刻不停，亦复如是，非日变而月化也。人皆不觉，以真人睹之，若日影过庭，分毫不差耳。时八月十五日也。
《快雪堂漫录》：虞长孺祖母，今年八十一矣，尝云：年三四十时，秋夜露坐庭中，见有三人挨月而过，异之，急呼长孺伯母同观，伯母出迟，仅见其二，须臾俱入月中矣。亲语陈季象，为余述之。

[book_title]乾象典第四十四卷
星辰部汇考一
紫微垣一
隋《丹元子步天歌》：中垣北极紫微宫，北极五星在其中。大帝之座第二珠，第三之星庶子居。第一号曰为太子，四为后宫五天枢。左右四星为四辅，天乙太乙
当门路。左枢右枢夹南门，左八右七十有五。上少宰兮上少弼，上少卫兮少丞数。前连左枢共八星，后边门东大赞府，少尉上辅少辅继，上卫少卫上丞比。以及右枢共七星，两藩营卫于斯至。阴德门里两黄聚，尚书以次其位五，女史柱史各一星，御女四星天柱五。大理两黄阴德边，勾陈尾指北极颠。勾陈六星六甲前，天皇独在勾陈里。五帝内座后门是，华盖井杠十六星。杠作柄象华盖形，盖上连连九个星。名曰传舍如连丁。垣外左右各六珠，右是内阶左天厨。阶前八星名八谷，厨下五个天宿。天床六星两枢外，内厨两星左枢对。文昌斗上半月形，依稀分明六个星。文昌之下曰三师，太尊只向中台明。天牢六星太尊边，太阳之守四势前。一个宰相太阳侧，更有三公柄西偏。杓下元戈一星圆，天理四星斗里暗，辅星近著太阳淡，北斗之宿七星明。第一主帝为枢精，第二第三璇玑是，第四名权第五衡。开阳摇光六七名，摇光左三号天枪。
图
缺图缺图缺图考
紫微垣
按《星经》阙。
按《史记・天官书》：中宫天极星，环之匡卫。十二星藩臣，皆曰紫宫。
〈注〉索隐曰：《春秋・元命苞》曰：紫之言此也，宫之言中也。言天神运动，阴阳开闭，皆在此中也。宋均又以为十二宫中，外位各定，总谓之紫宫也。
按《汉书・天文志》同。
按《晋书・天文志》：紫宫垣十五星，其西蕃七，东蕃八，在北斗北一曰紫微，大帝之座也。天子之常居也。主命主度也。一曰长垣，一曰天营，一曰旗星，为蕃卫备蕃臣也。
按《隋书・天文志》同。
按《宋史・天文志》：紫微垣东蕃八星，西蕃七星，在北斗北左右环列，翊卫之象也。一曰大帝之坐，天子之常居也。主命主度也。东蕃近阊阖门，第一星为左枢，第二星为上宰，三星曰少宰，四星曰上弼，一曰上辅。五星曰少弼，一曰少辅。六星为上卫，七星为少卫，八星为少丞，或曰上丞。其西蕃近阊阖门第一星为右枢，第二星为少尉，第三星为上辅，第四星为少辅，第五星为上卫，第六星为少卫，第七星为上丞。
石氏云：东西两蕃，总十六星。西蕃亦八星，一右枢，二上尉，三少尉，四上辅，五少辅，六上卫，七少卫，八少丞。上宰一星，上辅二星，三公也。少宰一星，少辅二星，三孤也。此三公三孤，在朝者也。左右枢上，少丞凝丞辅弼四邻之谓也。尉二星，卫四星，六军大副尉四，尉，将军也。
按《观象玩占》：紫微宫垣十五星，东西列以卫北极。为蕃屏之臣。东蕃八星，西蕃七星，在北斗之北，太乙之常居。土官也。一曰长垣，一曰天营，一曰旗星，南两蕃两星之间，如开闭之象者，谓之阊阖门。
按《管窥辑要》：北极虽名中宫，实居子位，对午方，北辰自下而上，出地凡七十五度，盖两极北高南下，天体上下侧旋，故以东北为中，初非嵩高之中也。观天者先定中元所在，然后二十八宿之半出半没，玩候之昏中，旦中可识矣。东蕃近门第一星曰左枢，亦曰左骖。去极二十七度半。入房一度。第二星曰上宰，去极二十八度，入尾一度。第三星曰少宰，去极二十六度，入尾四度。第四星曰上弼，去极二十四度，入箕三度。第五星曰少弼，去极一十六度，入斗十二度。第六星曰上卫，去极一十五度，入女七度半。第七星曰少卫，去极一十六度，入奎四度。第八星曰少丞，去极。〈阙〉西蕃近门一星曰右枢。亦曰右骖。去极二十一度，入尾八度。第二星曰少尉，去极一十八度半，入轸九度。第三星曰上辅，去极一十五度半，入翼四度。第四星曰少辅，去极一十六度半，入柳初度。第五星曰上卫，去极一十九度半，入参八度。第六星曰少卫，去极一十八度半，入昴九度。第七星曰上丞，去极二十度。入胃初度。
北极五星
《尔雅・释天》：北极谓之北辰。
〈注〉北极，天之中，以正四时。〈疏〉极中也，辰时也。居天之中，人望之在北，因名北极。斗杓所建，以正四时。故云北辰。《论语》云：为政以德，譬如北辰是也。
按《星经》阙。
按《史记・天官书》：中宫天极星，其一明者，太一常居也。旁三星，三公。或曰子属。
〈注〉索隐曰：姚氏案《春秋・元命苞》云：宫之为言宣也。宫气立精为神垣。又《文耀钩》曰：中宫，大帝其精，北极星含元出，气流精生，一也。《尔雅》云：北极谓之北辰。又《春秋合诚图》云：北辰，其星五在紫微中。杨泉《物理论》云：北极，天之中，阳气之北极也。极南为太阳，极北为太阴。日月五星行太阴则无光，行太阳则能照。故为昏明寒暑之限极也。又《春秋合诚图》云：紫微，大帝室。太一之精也。正义曰：泰一，天帝之别名也。刘伯庄云：泰一，天神之最尊贵者也。三公三星在北斗杓东，又三公三星在北斗魁西，并为大尉司徒司空之象。主变出阴阳，主佐机务。〈按《晋书》以大星为帝，旁三星为太子、庶子、后妃，外此别有太乙三公诸星，而太史公若合为一矣。注之所引皆《晋书》之太一三公，非北极相连之五星也。窃以史迁家世星官，而所载若此，岂非星学各受师说，不妨疑则传疑欤。紫极中宫，象之尊贵，所传异辞既难定论，其他米盐凌杂，知未可胶柱鼓瑟矣〉。
按《汉书・天文志》同。
按《晋书・天文志》：北极五星，钩陈六星，皆在紫宫中。北极北辰，最尊者也。其纽星，天之枢也。天运无穷，三光迭耀，而极星不移，故曰居其所而众星拱之。第一星主月，太子也。第二星主日，帝王也，亦太乙之座谓，最赤明者也。第三星主五星，庶子也。
按《隋书・天文志》：北极，辰也，其纽星天之枢也。贾逵、张衡、蔡邕、王蕃、陆绩皆以北极纽星为枢，是不动处也。祖以仪准候不动，处在纽星之末，犹一度有馀。〈按《隋
志》与《晋志》所载正同，唯多此数语，其馀不复重录。后仿此
〉
按《宋史・天文志》：北极五星，在紫微宫中。北辰最尊者也。其纽星为天枢，天运无穷，三光迭耀，而极星不移，故曰居其所而众星拱之。枢星在天心，四方去极各九十一度，贾逵、张衡、蔡邕、王蕃、陆绩皆以北极纽星为枢，是不动处，在纽星之末，犹一度有馀。今清台则去极四度半，第一星主月，太子也。二星主日，帝王也，亦太乙之坐谓，最赤明者也。第三星主五行，庶子也。
乾永新《星书》曰：第三星主五行，第四星主诸王，第五星为后宫，闳云北极五星，初一曰帝，次二曰后。次三曰妃，次四曰太子，次五曰庶子。四曰太子者，最赤明者也。后四星勾曲以抱之者，帝星也，太公望以为北辰，以为耀魄，宝以为帝极者是也。或以勾陈口中一星为耀魄，宝非是。
按《观象玩占》：北极五星，在紫微宫中，一曰天枢，一曰北辰，天之最尊星也。其纽星，天之枢也。天运无穷，三光迭耀，而极星不移。故曰居其所而众星拱之。其第一星主月，太子也。第二星主日，帝王也。亦为太乙之座，为最明而赤者也。第三星主五行，庶子，第四星后宫也。第五星天枢也。张衡云：二星并为后宫，北极主出度。
按《历学会通》：紫微，北辰也。众星拱之，天运无穷。三光迭耀，而极星不移。第一星主月，太子。第二星最明者，天皇大帝。北辰之正位。第三星主五行，庶子。第四星主日，第五星不动者，天之柱，为天心也。
按《管窥辑要》：北极第四星为后主。第五星为天枢。张衡云：五星并为后宫谓。第四第五之二星，自唐以来，历家以仪象考测，南北极之正，实去极星之北一度半，盖中原地势之度数也。宋仁宗皇v中，以铜仪管候天不动处，犹在枢星之末一度馀。《朱文公语录》曰：向来人说北极便是北辰，皆只说北极不动，至本朝人方去推得是北极只在北辰边头，而极星依旧动。沈括云：天中不动，远极星三度有馀。祖谓极星去天中犹一度有馀，其考究尚为未审。候天者，六千里差十五度，常以天中为北，盖以极星常居天中也。谓天常北倾，可也。谓极星偏西则不然。北极不于坎乾而于艮丑，以艮东北，万物之所以成终，而成始也。纽星为第一，而志反以为第五，不以纽星为帝，而以从极之赤明者为帝，此当辨。钩陈口中一星，即大帝之座，不当遂指为天皇大帝。然则北极五星之辨如何。闻之师云：天枢纽星在四辅中者，是谓天皇大帝。其神曰耀魄，宝此是也。故初一曰帝，次二曰后，次四曰太子，乃其赤明者也。次五曰庶子，更详之。凡帝星儿处最多，盖中垣紫微，天子之大内也。帝常居焉。上垣太微，天子之正朝也。帝常听政则居焉。下垣天市，天子畿内之市也。每一岁，帝一临焉。凡建国中为王宫，前朝而后市，盖取诸三垣也。大角为天王之座，春王正月，新政居焉。心之大星为天皇正位，盖人者，天地之心而天子也。人之主，故以为名也。北斗第一星为天子之象，言其临御之柄也。其天皇，天乙、太乙，言帝之神也，北极言帝之德也。一说北极非北辰，盖无星不动处为辰。就此空处，经星随天左转，日月与金木水火土五纬右转，有似环向而归，即北极一星亦是就近环绕者。
四辅
按《星经》：四辅四星，抱北极枢星，主君臣礼仪，主政万机，辅弼佐理万邦之象，辅佐北辰，而出入授政也。按《史记・天官书》、《汉书・天文志》俱不载。
按《晋书・天文志》：抱北极四星曰四辅。所以辅佐北极而出度授政也。
按《隋书・天文志》同。
按《宋史・天文志》：四辅四星，又名四弼。在极星侧，是曰帝之四邻。所以辅佐北极而授政也。去极星各四度，一名中斗，或以为后宫，非是。
按《观象玩占》：四辅四星，抱北极之枢，所以辅佐北极，而出度授政。张衡曰四辅，为辅臣之位。主赞万机，按《管窥辑要》：四辅四黑星，各去极四度，抱极枢。
天一
按《星经》：天一星在紫微宫门外右星南，为天帝之神，主战38，知吉凶。按《史记・天官书》：紫宫前列，直斗口三星随北端兑，若见若不，曰阴德或曰天一。
〈注〉正义曰：天一一星，疆阊阖外，天帝之神，主战38。知人吉凶。〈按天一一星阴德二星天官疑其为一〉
按《汉书・天文志》同。
按《晋书・天文志》：天一星在紫宫门右星南，天帝之神也。主战38，知人吉凶者也。按《隋书》《宋史》天文志俱同。
按《观象玩占》：天一一星，在紫微阊阖门中右星之南，主战38，又主天道，知人吉凶。按《管窥辑要》：天乙一星，去极二十度半，入亢一度半。在紫微宫门右，天帝之神。主承天运，化治十二将。司战38，知人吉凶。司寒暑往来之机。秋收冬藏之候。十二将者，一贵人，二腾蛇，三朱雀，四六合，五勾陈，六青龙，七天空，八白虎，九太常，十元武，十一太阴，十二太后。又按《星经》云：天乙一星，主王者之即位，《漱清考》：天乙在天为天帝神。在朝为最尊诸侯。即今总督十二团营者，管十二大将军，司战38。今之戎政，似与此合。
太一
按《星经》：太一星在天一南半度，天帝神，主十六神，知风雨、水旱、兵马、饥馑、疾病、灾害。天一星入轸十度，去北辰十五度半，太一星去北辰十一度。
按《史记・天官书》：中宫天极星，其一明者，太一常居也。按《汉书・天文志》同。
按《晋书・天文志》：太一一星，在天一南，相近。亦天帝之神也。主使十六神，知风雨、水旱、兵革、饥馑、疾疫、灾害所在之国也。
按《隋书・天文志》同。
按《宋史・天文志》：太一一星，在天一南，相近一度，亦天帝神也。
按《管窥辑要》：太乙一星，去极二十一度，入亢半度，在天乙南，亦天帝之神也。主承天运，化使十六神，知风雨、水旱、兵革、饥馑、疾疫、灾害。《春秋合诚图》云：紫微大帝，实太乙神精。正议云：太乙，天帝之别名。列伯庄云：太乙，天神之最尊贵者。宋太平兴国六年，楚芝兰言：按太乙神，皆天之尊，神行五宫，四十五年一移。二百二十五年而一周天，十六神，一子地主。二丑阳德。三艮和德。四寅吕申。五卯高丛。六辰太阳。七巽大炅。八巳大神。九午大威。十未天道。十一坤大武。十二申武德，十三酉太蔟，十四戌阴主。十五乾阴德，十六亥大义。又曰：太乙主十神，一五福，二君基，三臣基，四民基，五九气，六大游，七小游，八四神，九天乙，十一。《漱清考》：六壬一书用十二神，暗避子午卯酉四宫太乙。一书用十六神，多添乾坤巽艮四宫。两书自有分别者，《星经》云：天乙太乙主王即位，太乙先知，主客胜负，至诚如神，所以首出庶物也。太乙除五宫不居，其八宫每三年一移，至二十四年一周天。若天目行十六神，阳局，遇朝乾坤，重一算。阴局，遇艮巽，重一算。每十八年一周，从天目算起，至太乙之前止，得主算之数，乾坤艮巽坎离震兑八宫为正神。戌亥丑寅辰巳未申八宫为间辰阴德。与乾各一数，离二数，艮三数，高丛四数，太蔟六数。大武与坤各七数。坎八数，巽九数，太乙天目在阳，算得偶为和，在阴，算得奇为和。所谓阳者，坎艮震巽北与东二方也。所谓阴者，离坤兑乾南与西二方也。自阴德至辰，为居天内。自巽至戌为居天外。
阴德
按《星经》：阴德二星，以太阴在尚书西主天下纲纪。阴德遗周给惠赈财之事。
按《史记・天官书》：紫宫前，列直斗口三星随北端兑。若见若不，曰阴德，或曰天一。〈随音妥〉
〈注〉索隐曰：《文耀钩》云：阴德为天下纲。宋均以为阴行德者，道常也。正义曰：星经云，阴德二星，在紫微宫内，尚书西，主施德惠者。故赞阴德遗惠周急赈抚。又云：阴德，中宫女主之象。〈按阴德二星、天一一星，史迁并举三星，故云或曰天一〉
按《汉书・天文志》：北作比，端作Z，兑作锐。
按《晋书・天文志》：尚书西二星曰阴德、阳德。言主周急赈抚。
按《隋书・天文志》同。
按《宋史・天文志》：阴德二星，巫咸图有之。在尚书西，甘氏云阴德外坐，在尚书右。阳德外坐，在阴德右。太阴太阳入垣，翊卫也。天官书则以前列直斗口三星随比Z锐，若见若不，曰阴德。谓施德不欲人知也。主周急赈抚。
按《观象玩占》：阴德二星在紫微宫内，尚书之西，主周急赈恤，行德施惠。或曰二星，一曰阴德，一曰阳德，为天纲，主一正经。
按《管窥辑要》：阴德二星，黑距东去极十九度半，入房三度，在尚书西。主施德惠。又为女主之象。在左枢之北，五尚书之西，旧在少尉之左，非也。主施恩赦君德，以仁为主也。又为女主之象。《隋志》：尚书西二星，曰阴德，曰阳德。主周急赈抚。则又分为二座矣非也。《史记》云：前列直斗口三星随北端锐，若见若否，曰阴德。或曰天乙。更详之。
尚书
按《星经》：五尚书在东南维，主纳言。夙夜咨谋事也。按《史记・天官书》，《汉书・天文志》俱不载。
按《晋书・天文志》：门内东南维，五星曰尚书。主纳言。夙夜咨谋。龙作纳言，此之象也。
按《隋书・天文志》同。
按《宋史・天文志》：尚书五星，在紫微东蕃内，大理东北。《晋志》：在东南维，一云在天柱右稍前。主纳言，夙夜咨谋，龙作纳言之象也。
按《观象玩占》：尚书五星，在紫微垣内东南维，八座大臣之象。
女史
按《星经》：女史一星，在柱下。《史北掌记》：禁中传漏动静，主时要事也。
按《史记・天官书》，《汉书・天文志》俱不载。
按《晋书・天文志》：柱史北一星曰女史。妇人之微者。主传漏，故汉有侍史。
按《隋书》、《宋史》天文志俱同。
按《观象玩占》：女史一星在柱史北，妇官之微者。主传漏记，汉时有侍史，是其象也。张衡曰妇官，主记宫禁动静之事。
柱下史
按《星经》：柱下史在北辰东，主左右史，记过事也。按《史记・天官书》，《汉书・天文志》俱不载。
按《晋书・天文志》：极东一星曰柱下史。主记过。左右史此之象也。
按《隋书・天文志》同。
按《宋史・天文志》：柱史一星，在北极东，主记过，左右史之象。一云在天柱前，司上帝之言动。
按《观象玩占》：柱史一星在北极东，近尚书。主左右，纪君之过。古有左右史，此其象也。一曰图书之所藏也。
御女
按《星经》：御女四星，在钩陈北，主天子八十一御女妃也。
按《史记・天官书》，《汉书・天文志》俱不载。
按《晋书・天文志》：钩陈北四星，曰御女宫。八十一御妻之象也。
按《隋书・天文志》同。
按《宋史天文志》：御女四星在大帝北，一云在勾陈腹，一云在帝座东北，御妻之象也。
按《观象玩占》：御女四星，在紫微宫内，钩陈之北。八十一御妻之象也。一曰御女宫，主仪礼、侍卫、宴寝。按《管窥辑要》：御女四黄星，距南去极一十三度半，入牛一度，在勾陈北，御妻之象。
天柱
按《星经》：天柱五星，在紫微宫内，近东垣，主建教等二十四气也。
按《史记・天官书》，《汉书・天文志》俱不载。
按《晋书・天文志》：东垣下五星曰天柱，建政教，悬图法。按《隋书・天文志》：天柱，建政教，悬图法之所也。常以朔望日悬禁令于天柱，以示百司。周礼以正岁之月，悬法象，魏之类也。
按《宋史・天文志》：天柱五星，在东垣下，一云在五帝左稍前，主建政教。一曰法五行，主晦朔昼夜之职。按《观象玩占》：天柱五星，在紫微宫中，华杠左旁，近东垣北隅，主建政教法禁，又主晦朔昼夜之职。周礼以正岁之月，示法象，魏其象也。
按《历学会通》：天柱建政教，常以朔望日悬禁令于天柱，以示百司。
按《管窥辑要》：天柱五黑星距西南去极一十三度，入危初度，在华盖左旁，法五行，主晦朔昼夜，以知天之次序，冯相氏会天位叙四时也。测度在内之事，故中宫天柱，主推步。
大理
按《星经》：大理二星，在宫门内，主刑狱事也。
按《史记・天官书》，《汉书・天文志》俱不载。
按《晋书・天文志》：宫门左星，内二星曰大理。主平刑断狱也。
按《隋书・天文志》同。
按《宋史・天文志》：大理二星，在宫门左，一云在尚书前，主平刑断狱。
按《观象玩占》：大理二星，在紫微宫垣门之左，近阴德。平狱之官也。
钩陈
按《星经》：钩陈六星在五帝下，为后宫大帝正妃，又主天子六军将军，又主三公。
按《史记・天官书》：中宫后，句四星末，大星正妃，馀三星，后宫之属也。
〈注〉索隐曰：句，曲也，援神契云：辰极横后妃，四星端，大妃光明。又按《星经》：以后句四星名为四辅，其句陈六星为六宫，亦主六军，与此不同也。〈按《句陈六星史迁》所载，略其二小星非以四辅为句陈也〉
按《汉书・天文志》同。
按《博雅》：妃星谓之天堂。
按《晋书・天文志》：钩陈六星，在紫宫中，后宫也。大帝之正妃也，大帝之帝居也。
按《隋书・天文志》同。
按《宋史・天文志》：勾陈六星，在紫宫中，五帝之后宫也。大帝之正妃也。大帝之帝居也。《乐纬》曰：主后宫，巫咸曰：主天子护军。荆州占，主大司马，或曰主六军将军。或曰主三公三师。为万物之母。六星比陈象，六宫之化其端。大星曰元妃。馀星乘之曰庶妾。在北极配六辅。
〈注〉甘氏曰：钩陈在辰极左，是为钩陈卫六宫将军。或以为后宫，非是。勾陈口中一星为阳德，天皇大帝内座，或即以为天皇大帝，非是。
按《观象玩占》：钩陈六星，在紫微宫中之下，大帝之所居也。巫咸曰：钩陈者，天子护卫将军水官也。六星为六军，一曰钩陈，为法宫，天子之正妃。故为万国之母。而象六宫之位，其端大星为元妃。馀星乘之为庶妾。《荆州占》曰：钩陈，天子之司马也。主三公三师。
按《历学会通》：勾陈主后宫，天帝正妃，万物之母。则六宫也。明大者曰正妃。又曰太后，女主。馀者妃妾。按《管窥辑要》：勾陈六星属土象坤，故其数六。天子亲军护于前，将军之象也。主六军大司马，巫咸曰：主天子护军。即不当以为后宫，又不当以为正妃矣。《隋志》误耳。勾陈六星，在华盖下，乃上帝之后宫也。三宫九嫔，侍栉于此。又云六星土象坤，数六也。班固曰：周以勾陈之位，盖土居五行中，而四时之气备。勾陈居龙龟虎鹑中，而四方毛羽鳞甲之虫无不统。所以为中宫之卫，距大星去极六度半。入壁六度。
六甲
按《星经》：六甲六星，在华盖之下，杠星之旁，主分阴阳，而配于节候出入，故在帝座旁，所以布政教而授农时也。
按《史记・天官书》，《汉书・天文志》俱不载。
按《晋书・天文志》：华盖杠旁六星曰六甲。所以分阴阳而配节候，故在帝旁，所以布政教而授农时也。按《隋书》《宋史》天文志俱同。
按《管窥辑要》：六甲六黑星，距南去极一十五度，入奎四度，在华盖杠旁，出则省视，入则审察，宣布政治教化，敬授春耕夏耘秋收冬藏之时，分理阴阳造化，纪八节七十二候。

[book_title]乾象典第四十五卷
星辰部汇考二
紫微垣二天皇大帝
按《星经》：天皇大帝一星，在钩陈中央也，不记数，皆是一星。在五帝前坐，万神辅录图也。其神曰耀魄，宝主御群灵也。
按《史记・天官书》，《汉书・天文志》俱不载。
按《晋书・天文志》：钩陈口中一星曰天皇大帝，其神曰耀魄，宝主御群灵，执万神图。
按《隋书・天文志》同。
按《宋史・天文志》：天皇大帝一星，在钩陈口中，其神曰耀魄，宝主御群灵，执万神图，大人之象也。
按《观象玩占》：天皇大帝一星，在钩陈口中，其神曰耀魄，宝主出命符以授天子，主五礼，御群灵，秉万机，握神图，其星常隐隐不明。
按《历学会通》：天皇大帝一星，黑色，铭陈口中稍微者是。其神曰耀魄，宝主御天下群灵，河洛之命，皆禀焉。按《管窥辑要》：此星为大帝之座，不遂指为天皇大帝。其星隐而不见，王者聪明上睿智，而不敢用其聪明。故冕旒蔽目，W纩蔽耳，去极八度半，入室一十一度，在钩陈口。
五帝内座
按《星经》：五帝内座，在华盖下，覆帝座也。五帝同座也。按《史记・天官书》，《汉书・天文志》俱不载。
按《晋书・天文志》：华盖下五星曰五帝内座，设叙顺，帝所居也。
按《隋书》《宋史》天文志俱同。
按《观象玩占》：五帝内座五星，在紫微宫华盖下，钩陈之上，斧之象，所以备宸居者。
按《历学会通》：五帝内座各顺方位之色，为五帝之神。按《管窥辑要》：五帝座五黑星，距中大星，去极一十二度半，入室六度，在华盖下，为斧象。
华盖
按《星经》：华盖十六星在五帝座上，扛九星为华盖之柄也。上七星为庶子之官。
按《史记・天官书》，《汉书・天文志》俱不载。
按《晋书・天文志》：大帝上九星曰华盖，所以覆蔽大帝之座也。盖下九星曰扛盖之柄也。按《隋书・天文志》：大帝上九星曰华盖，盖所以覆蔽大帝之座也。又九星直曰扛。
按《宋史・天文志》：华盖七星扛九星如盖，有柄下垂，以覆大帝之座也。在紫微宫，临钩陈之上。
按《观象玩占》：华盖七星扛九星共十六星在钩陈上，所以覆蔽大帝之座，荆州占曰正。上扛盖者名曰扛星，次盖大星为母，中央为身，母星下二寸者，妻子也。其下有一小星。
按《历学会通》：华盖七星下，九星名扛，即盖之柄，偃盖大帝共十六星，状如伞盖。
按《管窥辑要》：华盖十六黑星，其七为盖，距中大星去极二十六度，入娄四度，其九为扛，盖之柄。距南第一星去极一十四度半，入娄十一度。在钩陈上，所以覆蔽大帝之座，主文章。
传舍
按《星经》：传舍九星在华盖奚仲北，近天河，主宾客之馆。
按《史记・天官书》，《汉书・天文志》俱不载。
按《晋书・天文志》：传舍九星在华盖上，近河。宾客之馆。按《隋书・天文志》同。
按《宋史・天文志》：传舍九星在华盖上，近河。宾客之馆主北使入中国。
按《观象玩占》：传舍九星在紫微宫外，华盖上，近河。戍宾客之馆舍也。主备奸使，一曰水官也。
按《管窥辑要》：传舍九黑星，距西第四星去极二十八度，入胃五度，在华盖上，近河宾客之馆。亦为驿亭。苏鹗曰：传者以木为之，长一尺五寸，书符其上。又以一版偕封，以御史印章所以为信。乘传者依乘符传而行，若今之使者持节耳。师古者以车谓之传车，后有置单马谓之驿骑。
内阶
按《星经》：内阶六星在文昌北，阶为明堂头。
按《史记・天官书》，《汉书・天文志》俱不载。按《晋书・天文志》：文昌北六星曰内阶，天皇之阶也。按《隋书・天文志》同。
按《宋史・天文志》：内阶六星在文昌东北，天皇之阶也。一曰上帝幸，文馆之内阶也。
按《观象玩占》：内阶六星在紫微垣外，文昌之北，天皇之阶也，主明堂。
按《历学会通》：内阶天阶之属。
天厨
按《星经》：天厨六星在紫微东北维，近传舍北，百官厨，今光禄厨象之。
按《史记・天官书》，《汉书・天文志》俱不载。
按《晋书・天文志》：紫微垣东北维外，六星曰天厨，主盛馔。
按《隋书・天文志》同。
按《宋史・天文志》：天厨六星在扶筐北，一曰在东北维外，主盛馔，今光禄厨也。
按《观象玩占》：天厨六星在紫微垣外，天子百官之厨也，主御膳。
按《历学会通》：天厨造馔，百牢之所。
八谷
按《星经》缺，《史记・天官书》，《汉书・天文志》俱不载。
按《晋书・天文志》：五车西，八星曰八谷，王候岁。
按《隋书・天文志》同。
按《宋史・天文志》：八谷八星在华盖西，五车北一曰在诸王西，武密曰：主候岁丰俭。一稻，二黍，三大麦，四小麦，五大豆，六小豆，七粟，八麻，甘氏曰八谷。在宫北门之右，司亲耕，司候岁，司尚食。
按《观象玩占》：八谷八星在紫微西蕃之外，五车之北，华盖之西，主候岁丰凶，土官也。一主稻，二主黍，三主大麦，四主小麦，五主大豆，六主小豆，七主粟，八主麻。
天
按《星经》：天五星入氐一度，去北辰二十八度。按《史记・天官书》：紫宫右五星曰天。
〈注〉索隐曰：天五星，主人。石氏星赞云：备非常之变也。正义曰：天五星，天子先驱，所以R兵。
按《汉书・天文志》：紫宫右四星曰天。
按《晋书・天文志》：天五星在女床北，天子先驱也。主分争与刑罚藏兵，亦所以R兵，亦所以R难也。枪皆所以备非常也。
按《隋书》《宋史》天文志俱同。
按《观象玩占》：天五星在紫微垣外，女床东北，天子之先驱，所以R难，备非常也。主禁暴，防不虞，又主争讼。
天床
按《星经》：天床六星在宫门外听政之前，亦主寝宴会燕息。
按《史记・天官书》，《汉书・天文志》俱不载。
按《晋书・天文志》：门外六星曰天床，主寝舍、解息、燕休。按《隋书・天文志》同。
按《宋史・天文志》：天床六星在紫微垣南门外，主寝舍解息燕休。一曰在二枢之间，备幸之所也。
按《观象玩占》：天床六星在紫微阊阖门外，天子寝息燕休之所也。
内厨
按《星经》：内厨二星在西北角，主六宫饮食：后妃第宴饮，厨府也。
按《史记・天官书》，《汉书・天文志》俱不载。
按《晋书・天文志》：西南角外二星曰内厨，六宫之饮食后妃夫人与太子宴饮。
按《隋书・天文志》同。
按《宋史・天文志》：内厨二星在紫微垣西南外，主六宫之内饮食及后妃夫人与太子燕饮。
按《观象玩占》：内厨二星紫微垣外西南角，宫内饮食之府也。一曰后夫人饮食之厨也。
按《历学会通》：内厨，六宫内饮食厨，为太子妃后饮宴。
文昌
按《周礼・春官》：大宗伯以┝庆耄司中、司命风师、雨师。
〈订义〉贾氏曰：先郑以司中是三台，司命是文昌。今三台与文昌皆有司中司命，故后郑不从。武陵太守星传云：文昌宫六星，一上将，二次将，三贵相，四司命，五司中，六司禄。又云：三台名天柱。上台司命为太尉，中台司中为司徒，下台司禄为司空。
天府若祭，天之司民司禄而献民数谷数，则受而藏之。
〈订义〉郑锷曰：考小司寇之职，孟冬祀，司民献民数于王，王拜受之以图国用，则祭司民献民数，小司寇之职，春官司禄之职缺，其祭司禄之神，或同司民之祭，欤司民轩辕之角星，司禄文昌宫之星，又云下台，为司禄，禄之言谷也。
按《星经》：文昌六星如半月形，在北斗魁，前天府主营计天下事。其六星各有名六司法大理。按《春秋》：文耀钩魁戴、匡六星曰文昌，宫为六府。〈按《文耀钩》
与《史记》注互异
〉
按《史记・天官书》：斗魁戴筐六星曰文昌，宫一曰上将，二曰次将，三曰贵相，四曰司命，五曰司中，六曰司禄，
〈注〉索隐曰：文耀钩云：文昌宫为天府，孝经援神契云：文者，精所聚昌者，扬天纪辅拂并居以成天象，故曰文昌宫。《春秋元命苞》云：上将建威武，次将正左右，贵相理文绪，司禄赏功进士，司命主灾咎，司中主佐理也。
按《汉书・天文志》：斗魁戴筐六星曰文昌宫，一曰上将，二曰次将，三曰贵相，四曰司命，五曰司禄，六曰司灾，按《晋书・天文志》：文昌六星在北斗魁前，天之六府也。主集计天道，一曰上将大将军，建威武，二曰次将尚书，正左右。三曰贵相太常，理文绪。四曰司禄司中，司隶赏功进德。五曰司命司怪太史，主灭咎。六曰司寇大理，佐理宝。所谓一者起斗魁前，近内阶者也。按《隋书・天文志》同。
按《宋史・天文志》：文昌六星在北斗魁前，紫微垣西。按《观象玩占》：文昌六星在紫微垣外，北斗魁前，如筐形。天之六府也。主集计祸福，明天道，经纬天下。《天官书》曰：斗魁戴筐六星曰文昌，六司之会计也。起北斗魁前，近内阶第一星为上将，主建威武，二星曰次将，主正左右。次三星为贵相，主理文绪次四星曰司命，主赏功进德。次五星曰司中，主文过诘咎。次六星曰司禄，主佐理大宝。黄帝占曰：文昌者，天府之离宫也。按《历学会通》：文昌在北斗魁前，天之六司，主集计天道。第一曰大将军，主建威武，第二曰次将，主尚书左右丞。第三曰贵相，主太常卿，均礼乐。第四曰司禄，主赏罚功能。第五曰司命司怪，主占风云气候，第六曰司法，主刑法。
三师
按《星经》阙，《史记・天官书》、《汉书・天文志》俱不载。
按《晋书・天文志》：杓南三星、及魁第一星、西三星，皆曰三公，主宣德化，调七政，和阴阳之官也。
按《隋书・天文志》同。
按《宋史・天文志》：三公三星在北斗杓南。及魁第一星西，一云在斗柄东，为太尉、司徒、司空之象。在魁西者名三师，皆主宣德化，调七政，和阴阳之官也。
按《观象玩占》：三公三星在北斗魁西，主燮理阴阳，弼成机务。又曰三公三星在斗柄南，亦曰三师，主宣德化，调七政，和阴阳，皆天子之辅臣也。
按《历学会通》：三师星即三公之位，在北斗魁西，主调七政，宣德化，和阴阳。
天牢
按《星经》：天牢六星在北斗魁下，贵人牢。
按《史记・天官书》，《汉书・天文志》俱不载。《晋书・天文志》同。按《隋书・天文志》：天牢六星在北斗魁下，贵人之牢也。主愆过，禁暴淫。
按《宋史・天文志》：天牢六星在北斗魁下，贵人之牢也。主绳愆禁暴。甘氏云：贱人之牢也。
太阳守
按《星经》：太阳守在相西北，王大臣将，备天下不虞事，入张十三度，去北极四十五度。
按《史记・天官书》，《汉书・天文志》俱不载。
按《晋书・天文志》：太阳守一星在相西，大将大臣之象也。主戒不虞，设武备。
按《隋书・天文志》同。
按《宋史・天文志》：太阳守一星在相星西北，斗第三星西南，大将大臣之象。主设武备，以戒不虞。一曰在下台，北太尉官也。在朝少傅，行大司马者。
按《观家玩占》：太阳守一星在天相西，大臣大将之象。所以守卫天之宫备，守诸门，主武备，戒不虞。
势星
按《星经》阙，《史记・天官书》，《汉书・天文志》俱不载。
按《晋书・天文志》：太阳守西北四星曰势，势腐刑人也。按《隋书・天文志》同。
按《宋史・天文志》：势四星在太阳守西北，一曰在玑星北，势腐刑人也。主助宣王命，内常侍官也。
按《历学会通》：势四星在太阳守西北，阉臣之象。
相星
按《星经》：相星在北极斗南，总领百司，掌邦教以佐帝王。安抚国家，集众事，家宰之佐，入翼一度，去北辰三十一度。
按《史记・天官书》，《汉书・天文志》俱不载。
按《晋书・天文志》：相一星在北斗南，相者，总领百司而掌邦教，以佐帝王安邦国，集众事也。
按《隋书・天文志》同。
按《宋史・天文志》：相一星在北斗第四星南，总百司，集众事，掌邦典以佐帝王。一曰在中斗文昌之南，在朝少师行太宰者。
按《观象玩占》：相一星在北斗南，天之丞相也。所以总领百官，以佐帝王，安邦国，主衣服文章。
三公〈按三公、三师两座异名而象占则一，故不妨于重见〉
按《星经》：三公三星在斗柄东，和阴阳，齐七政，以教天下人。
按《史记・天官书》，《汉书・天文志》俱不载。
按《晋书・天文志》：杓南三星及魁第一星西，三星皆曰三公。主宣德化，调七政，和阴阳之官也。
按《隋书・天文志》同。
按《宋史・天文志》：三公三星在北斗杓南及魁第一星西。一云在斗柄东，为太尉、司徒、司空之象。主宣德化，调七政，和阴阳之官也。
按《观象玩占》：三公三星在北斗魁西，主燮，理阴阳，弼成机务。又曰三公三星在斗柄南，亦曰三师，主宣德化，调七政，和阴阳，皆天子之辅臣也。
元戈
按《星经》：元戈一星在招摇北，一名臣戈，入氐一度，去北辰四十二度。
按《史记・天官书》：杓端有两星，一外为盾天锋。
〈注〉晋灼曰：外远北斗也。在招摇南，一名元戈。
按《汉书・天文志》同。
按《晋书・天文志》：招摇北一星曰元戈。
按《隋书・天文志》：元戈一星，在招摇北，所主与招摇同。按《宋史・天文志》：天戈一星，又名元戈，在招摇北，主北方。
按《观象玩占》：元戈一星，在北斗杓端，招摇之北，一曰天戈，主北方。
天理
按《星经》：天理四星，在北斗杓中，主贵人牢，为执法官。按《史记・天官书》，在斗魁中，贵人之牢。
〈注〉孟康曰：传曰：天理四星在斗魁中，贵人牢。名曰天理。索隐曰：乐叶图云，天理，贵人牢。宋均曰：以理牢狱也。
按《汉书・天文志》同。
按《晋书・天文志》：魁中四星为贵人之牢，曰天理也。按《隋书》《宋史》天文志俱同。
按《观象玩占》：天理四星在北斗魁中，执法之官，决狱之职，贵人之牢，巫咸曰：水官也。主司三公，纠贵臣。
辅星
按《星经》：辅星像，亲近大臣。
按《史记・天官书》：辅星明，近辅臣亲，斥小疏弱。
〈注〉孟康曰：在北斗第六星旁，正义曰大臣象也。
按《汉书・天文志》同。
按《晋书・天文志》：辅星傅乎开阳，所以佐斗成功，丞相之象也。
按《隋书・天文志》：辅星傅乎开阳，所以佐斗成功也。又曰：主危正，矫不平。又曰：橄嘀象也。
按《宋史・天文志》：北斗第九星曰辅星，在第六星左，常见汉志，主并州。《晋志》：辅星傅乎开阳，所以佐斗成功，丞相之象也。其色在春青黄，在夏赤黄，秋为白黄，冬为黑黄。
按《历学会通》：辅一星附北斗柄第六星近密，大臣之位。
北斗
按春秋运斗枢，天文地理，各有所主。北斗有七星，天子有七政也。北斗七星所谓璇玑玉衡，以齐七政。杓携龙角，衡殷南斗，魁枕参首，是谓帝车运于中央临制四乡，分阴阳，建四时，均五行，移节度，定诸纪，皆系于斗。第一天枢，第二璇，第三玑，第四权，第五衡，第六开阳，第七摇光，第一至第四为魁，第五至第七为杓，合而为斗，居阴布阳，故称北斗。
按《星经》：北斗星谓之七政，天之诸侯，亦为帝车。魁四星为璇玑，杓三星为玉衡，齐七政，斗为人君，号令之主，出号施令，布政天中，临制四方，第一名天枢，为土星，主阳德，亦曰政星也，是太子象。第二名璇，主金刑阴，女主之位。主月及法。第三名玑，主木及祸，亦名金星。第四名权，主火为伐，为天理伐也。第五名衡，主水为煞，助四时，旁煞有罪。第六名]阳，主木及天下仓库五谷。第七名瑶光，主金，亦为应星枢，入张一度，去北辰十八度，衡去极十五度，去辰十一度。
按《史记・天官书》：北斗七星，所谓璇玑玉衡以齐七政。杓携龙角，衡殷南斗，魁枕参首，用昏建者，杓杓自华，以西南夜半建者衡。衡殷中州河济之间，平旦建者魁，魁海岱，以东北也。斗为帝车，运于中央，临制四乡，分阴阳，建四时，均五行，移节度，定诸纪，皆系于斗。
〈注〉索隐曰：文耀钩云斗者，天之喉舌。玉衡属杓魁为璇玑。整长历云北斗七星，星间相去九千里，其二阴星不见者，相去八千里也。尚书璇作v，马融云：v，美玉也。玑浑天仪，可转旋，故曰玑。衡其中横筒，以v为玑，以王为衡，盖贵天象也。郑元注大传言：浑仪其中筒为璇玑外，规为玉衡者，是也。尚书大传云：七政谓春、秋、冬、夏、天文、地理、人道。所以为
政也，人道正而万事顺成。又马融注。尚书云：七政者，北斗七星，各有所主，第一曰主日法天，第二曰主月法地，第三曰命火，谓荧惑也。第四曰煞土，谓填星也。第五曰伐水，谓辰星也。第六曰危木，谓岁星也。第七曰罚金，谓太白也。孟康曰：传曰：斗第七星，法太白，主杓斗之尾也。尾为阴，又其用昏，昏阴位在西方，故主西南斗。第一星法于日，主齐也，魁斗之首，首阳也。又其用在明，阳与明，德在东方，故主东北，齐分正义曰：杓，东北第七星也。华华山言，北斗昏建用斗，杓星指寅也。杓，华山西南之地也。衡北斗衡言：北斗，夜半建用，斗衡指寅，殷当也。斗衡黄河济水之间地也。北斗旦建用，斗魁指寅，海岱代郡也。言魁星主海岱之东北地也。随三时所指，有前三建也。
按《汉书・天文志》同。
按《淮南子・天文训》：日冬至，则斗北中绳日，夏至，则斗南中绳帝，张四维，运之以斗，月徙一辰，复反其所。正月指寅，十二月指丑，终而复始。
《本经训》：取焉而不损，酌焉而不竭，莫知其所由出。是谓瑶光，瑶光者，资粮万物者也。
〈注〉瑶光谓北斗杓第七星也。居中而运，历指十二辰，摘起阴阳，以杀生万物也。一说，瑶光，和气之见者也。
按《大戴礼・夏小正》：六月初昏，斗柄正在上，五月大火，中六月，斗柄正在上，此见斗柄之不当在心也。七月斗柄县，在下则旦。
按《后汉书・天文志注》：《星经》曰：璇玑者，谓北极星也。玉衡者，谓斗九星也。玉衡第一星主徐州，常以五子日候之，甲子为东海，丙子为琅琊，戊子为彭城，庚子为下邳，壬子为广陵，凡五郡。第二星主益州，常以五亥日候之，乙亥为汉中，丁亥为永昌，己亥为巴郡蜀郡，辛亥为广汉，癸亥为犍为，凡七郡。第三星主冀州，常以五戌日候之。甲戌为魏郡、渤海，丙戌为安平，戊戌为钜鹿、河间，庚戌为清河、赵国，壬戌为恒山，凡八郡。第四星主荆州，常以五卯日候之，乙卯为南阳，己卯为零陵，辛卯为桂阳，癸卯为长沙，丁卯为武陵，凡五郡。第五星主兖州，常以五辰日候之，甲辰为东郡、陈留，丙辰为济北，戊辰为山阳、泰山，庚辰为济阴，壬辰为东平、任城，凡八郡。第六星主扬州，常以五巳日候之，乙巳为豫章，辛巳为丹阳，己巳为庐江，丁巳为吴郡、会稽，癸巳为九江，凡六郡。第七星主豫州，常以五午日候之，甲午为颍州，壬午为梁国，丙午为汝南，戊午为沛国，庚午为鲁国，凡五郡。第八星主幽州，常以五寅日候之，甲寅为元菟，丙寅为辽东、辽西、渔阳。庚寅为上谷、代郡，壬寅为广阳，戊寅为涿郡，凡八郡。第九星主并州，常以五申日候之。甲申为五原、雁门，丙申为朔方、云中，戊申为西河，庚申为太原、定襄，壬申为上党，凡八郡。璇玑玉衡占色，春青黄，夏赤黄，秋白黄，冬黑黄。
按《博雅》：北斗七星一为枢，二为璇，三为玑，四为权，五为衡，六为开阳，七为瑶光。枢为雍州，璇为冀州，玑为青兖州，权为徐扬州，衡为荆州，开阳为梁州，瑶光为豫州。
按《晋书・天文志》：北斗七星在太微北，七政之枢机，阴阳之元本也。故运乎天中而临制四方，以建四时而均五行也。魁四星为璇玑，杓三星为玉衡，又曰斗。为人君之象，号令之主也。又为帝车，主乎运动之义也。又魁第一星曰天枢，二曰璇，三曰玑，四曰权，五曰玉衡，六曰开阳，七曰瑶光，一至四为魁，五至七为杓，枢为天，璇为地，玑为人，权为时，玉衡为音，开阳为律，瑶光为星。石氏云：第一曰正星，主阳德，天子之象也。二曰法星，主阴刑，女主之位也。三曰令星，主中祸。四曰伐星，主天理，伐无道。五曰杀星，主中央，助四旁。杀有罪。六曰危星，主天仓，五谷。七曰部星，亦曰应星，主兵。又一主天，二主地，三主火，四主水，五主土，六主木，七主金，又曰一主秦，二主楚，三主梁，四主吴，五主燕，六主赵，七主齐。
按《隋书・天文志》同。
按《宋史・天文志》：北斗七星，在太微北，杓携龙角衡殷南，斗魁枕参首，是为帝车，运于中央，临制四海，以建四时，均五行，移节度，定诸纪，乃七政之枢机，阴阳之元本也。魁第一星曰天枢，正星，主天，又曰枢为天，主阳德，天子象。其分为秦汉志，主徐州。二曰璇，法星，主地。又曰璇为地，主阴刑，女主象。其分为楚汉志，主益州。三曰玑，为人，主火，为令星，主中祸，其分为梁汉志。主冀州。四曰权，为时，主水，为伐星，主天理，伐无道，其分为吴汉志，主荆州。五曰玉衡，为音，主土，为杀星，主中央，助四方，杀有罪，其分为燕汉志。主兖州。六曰]阳，为律，主木，为危星，主天仓五谷，其分为赵汉志，主扬州。七曰瑶光，为星，主金，为部星，为应星，主兵，其分为齐汉志，主豫州。又曰一至四为魁，魁为璇玑，五至七为杓，杓为玉衡，是为七政。第八曰弼星，在第七星右，不见汉志，主幽州，第九曰辅星，在第六星左，常见汉志。主并州。其色，在春青黄，在夏赤黄，秋为白黄，冬为黑黄。
按《观象玩占》：北斗七星在紫微垣外，太微垣北，七政之枢机，阴阳之本元也。魁第一星曰天枢，二星曰璇，三星曰玑，四星曰权，五星曰衡，六星曰开阳，七星曰摇光。一至四为魁，亦曰璇玑，五至七为杓，亦为玉衡。杓指龙角，衡中南，斗魁枕参首，枢为天，璇为地，玑为人，权为时，衡为音，开阳为律，瑶光为吕，又为帝车，运乎中央而临制四方，以建四时，均五行，定纲纪，为号令之主。
天枪
按《星经》：天枪三星在北斗柄东，主天锋武备，在紫微宫右，以御也。
按《史记・天官书》：紫宫左三星曰天枪。
〈注〉索隐曰：诗纬云：天枪三星，主枪人。石氏星赞云：
备非常之变也。正义曰：天子先驱所以R兵。
按《汉书・天文志》同。
按《晋书・天文志》：天枪三星在北斗杓东，一曰天钺，天之武备也。故在紫宫之，左右所以R难也。
按《隋书》《宋史》天文志俱同。
按《观象玩占》：天枪三星在北斗摇光之旁，一曰天钺。天之武备，以守卫紫宫金星也。

[book_title]乾象典第四十六卷
星辰部汇考三
太微垣
隋丹元子《步天歌》：上元天庭太微宫，昭昭列象布苍穹。端门只是门之中，左右执法门西东。门左皂衣一谒者，以次即是乌三公。三黑九卿公背傍，五黑诸侯
卿后行。四个门西主轩屏，五帝内座于中正。幸臣太子并从官，乌列帝后从东定。郎将虎贲居左右，常陈郎位居其后。常陈七星不相误，郎位陈东十有五。两面宫垣十星布，左右执法是其数。宫外明堂布政宫，三个灵台候云雨。少微四星西南隅，长垣双双微西居。北门西外接三台，与垣相对无兵灾。
图
缺图缺图考
太微垣
按《星经》：执法四星在太阳，守西北，主刑狱之人。又为刑政之官，助宣王命内常侍官也。〈按太微垣，左右执法各一星，而此所
载四星，且又在太阳守西北，恐非太微之执法。凡星古有而今无者，不一姑附于此，以备参考
〉
按《史记・天官书》：南宫朱鸟，权，衡。衡，太微。三光之庭，匡卫十二星，藩臣r西，将r东，相r南四星，执法r中，端门r左右，掖门。
〈注〉索隐曰：宋均云：太微，天帝南宫也。春秋合诚图曰：太微主法式，陈星十二以备武患也。
按《汉书・天文志》同。
按《博雅》：太微房谓之明堂。
按《晋书・天文志》：太微，天子庭也，五帝之座也，十二诸侯府也，其外蕃九卿也。一曰：太微为衡，衡主平也，又为天庭理法，平辞，监升授德列宿，受符诸神，考节、舒情、稽疑也，南蕃中二星，间曰端门，东曰左执法，廷尉之象也r西曰右执法，御史大夫之象也。执法所以举刺凶奸者也，左执法之东左掖门也。右执法之西右掖门也。东蕃四星：南第一星曰上相，其北东太阳门也。第二星曰次相，其北中华东门也。第三星曰次将，其北东太阴门也。第四星曰上将，所谓四辅也。西蕃四星：南第一星曰上将，其北西太阳门也。第二星曰次将，其北中华西门也。第三星曰次相，其北西太阴门也。第四星曰上相，亦曰四辅也。
按《隋书・天文志》同。
按《宋史・天文志》：太微垣十星，乾象新书：十星，东西各五，在翼轸北，其西蕃北星为上相。南门右星为右执法。
按《观象玩占》：太微宫垣，十星在翼轸之北，天子之庭，上帝之所治。一曰：天庭，一曰保天，五帝之座。十二诸侯之府，其外蕃，九卿也。轩辕为权，太微为衡，衡者主平之器，理法平辞，命功授德列宿之所。受符诸神之所。考节、舒情、稽疑，顺时施化，以应天下之所也。巫咸曰：太微，土官也，黄帝占曰：太微，东西蕃，各四星南北列。西蕃：南端第一星为上将，北间为太阳。西门北一星为次将，北间为中华。西门门北一星为次相，北间为太阴。西门北间一星为上相。东蕃四星亦南北列：南端第一星为上相，北间为太阳。东门门北一星为次相，北间为中华。东门门北一星为次将，北间为太阴。东门门端一星为上将。其南蕃两星东西列：西星为右执法，东星为左执法。两执法之间为端门。右执法门西为右掖门。左执法东间为左掖门。右执法：御史大夫之象。左执法：廷尉之象，主刺奸去恶。
按《历学会通》：太微在翼轸北，天子正宫也。将相三公之府，九卿十二诸侯之司也。
按《贤相通占》：上将主武臣，次将主从副武职。左执法主举刺奸凶，上相主正品宰相。
谒者
按《星经》阙，《史记・天官书》、《汉书・天文志》俱不载。
按《晋书・天文志》：左执法东北一星曰谒者，主赞宾客。按《隋书・天文志》同。
按《宋史・天文志》：谒者一星在左执法东北，主赞宾客、辨疑惑。《乾象新书》：在太微垣门内左执法北。
三公
按《星经》阙，《史记・天官书》、《汉书・天文志》俱不载。
按《晋书・天文志》：谒者东北，三星曰三公，内坐朝会之所居也。
按《隋书・天文志》同。
按《宋史・天文志》：三公三星，在谒者东北，内坐朝会之所居也。《乾象新书》：在九卿南。
按《观象玩占》：三公三星，在太微宫谒者东北，三公之内座朝会所居也。所以辅德谋事。
按《历学会通》：三公在执法东。三公九卿，内侍内省之职。
九卿
按《星经》阙，《史记・天官书》、《汉书・天文志》俱不载。
按《晋书・天文志》：三公北三星，曰九卿，内坐治万事。按《隋书・天文志》同。
按《宋史・天文志》：九卿三星在三公北，主治万事。今九卿之象也。《乾象新书》：在内五诸侯南。
按《观象玩占》：九卿三星在太微宫中，三公之北九卿朝会之内座也，主治万事。
五诸侯
按《星经》阙。
按《史记・天官书》：太微，三光之廷，门内六星，诸侯。
〈注〉正义曰：内五诸侯，五星列在帝庭。又云：诸侯五星在东井北河，主判、举戒不虞。又曰：理阴阳、察得失。一曰帝师，二曰帝友，三曰三公，四曰博士，五曰太史。此五者为天子定疑议也。
按《汉书・天文志》同。
按《晋书・天文志》：九卿西五星，曰内五诸侯。内侍天子，不之国也。
按《隋书・天文志》同。
按《宋史・天文志》：内五诸侯，五星在九卿西，内侍天子，不之国也。《乾象新书》：在郎位南。
按《观象玩占》：五诸侯五星在太微宫中，九卿之西，天子畿内之诸侯也。主刺奸。
按《历学会通》：五诸侯在卿西，内侍天子，百辟之象。
内屏
按《星经》阙，《史记・天官书》、《汉书・天文志》俱不载。
按《晋书・天文志》：屏四星，在端门之内，近右执法。屏，所以壅蔽帝庭也。
按《隋书》《宋史》天文志俱同。
按《观象玩占》：内屏四星，在太微门中，五帝座南，近右执法。所以壅蔽帝廷也。主执法、刺举。
按《历学会通》：屏四星，在五帝座南，近于执法，别善恶。
五帝座
按《星经》阙。
按《史记・天官书》：太微，三光之廷。其内五星，五帝坐。
〈注〉索隐曰：诗含神雾云五精星坐。其东苍帝坐，神名灵威仰，精为青龙之类也。正义曰：黄帝坐一星，在太微宫中，含枢纽之神。四星夹黄帝坐，苍帝东方灵威仰之神。赤帝南方赤吓之神。白帝西方白招矩之神。黑帝北方叶光纪之神。五帝并设，神灵集谋者也。
按《汉书・天文志》同。
按《晋书・天文志》：黄帝坐在太微中，含枢纽之神也。四帝星夹黄帝坐，东方苍帝，灵威仰之神也。南方赤帝，赤吓之神也。西方白帝，白招矩之神也。北方黑帝，叶光纪之神也。
按《隋书・天文志》同。
按《宋史・天文志》：内五帝坐，五星内，一星在太微中，黄帝坐，含枢纽之神也。四帝星夹黄帝坐，四方各去二度，东方苍帝，灵威仰之神也。南方赤帝，赤吓之神也。西方白帝，白招矩之神也。北方黑帝，叶光纪之神也。
按《观象玩占》：五帝座五星，在太微宫中。其中星黄帝座，中央含枢纽之神也。四帝座夹黄帝座，其东一星，为青帝，座东方青帝，灵威仰之神也。南一星为赤帝座，南方赤帝，赤吓之神也。西一星为白帝座，西方白帝，白招矩之神也。北一星为黑帝座，北方黑帝，叶光纪之神也。五帝之座，天子之位。
按《历学会通》：黄帝在太微宫中，天子之正位，四帝拥黄帝，各顺其方。
幸臣
按《星经》阙，《史记・天官书》、《汉书・天文志》俱不载。
按《晋书・天文志》：帝坐东北一星，曰幸臣。
按《隋书・天文志》同。
按《宋史・天文志》：幸臣一星，在帝坐东北，常侍太子新书，在太子东。
按《观象玩占》：幸臣一星，在帝座北，太子之侍臣也。
太子
按《星经》阙，《史记・天官书》、《汉书・天文志》俱不载。
按《晋书天文志》：五帝坐北，一星曰太子，帝储也。按《隋书》、《宋史・天文志》俱同。
按《观象玩占》：太子一星，在幸臣西，帝坐北。天子之储贰也。
从官
按《星经》阙，《史记・天官书》、《汉书・天文志》俱不载。
按《晋书・天文志》：太子北一星曰从官，侍臣也。
按《隋书》、《宋史》天文志俱同。
按《观象玩占》：从官一星，在太子西北，侍从之臣也。按《历学会通》：从官、幸臣各一，侍从太子之官。
郎将
按《星经》阙。
按《史记・天官书》：太微，三光之庭，后聚一十五星，蔚然曰郎位，傍一大星，将位也。
〈注〉索隐曰：宋均云为群郎之将帅也。正义曰：郎将一星，在郎位东北，所以为武备。今之左右中郎将。
按《汉书・天文志》同。
按《晋书・天文志》：郎将一星，在郎位北，主阅具。所以为武备也。
按《隋书・天文志》同。
按《宋史・天文志》：郎将一星，在郎位北。主阅具。以为武备也。若今之左右中郎将。《新书》曰：在太微垣东北。按《观象玩占》：郎将一星在郎位，东北武卫之臣，主阅武备。
按《历学会通》：郎将左右为外御，亦主武备，郎将之官。
虎贲
按《星经》阙，《史记・天官书》、《汉书・天文志》俱不载。
按《晋书・天文志》：武贲一星，在太微西蕃，北下名南静室，旄头之骑官也。
按《隋书・天文志》同。
按《宋史・天文志》：虎贲一星，在下台星南，一曰在太微西蕃，北下名南静室，旄头之骑官也。
按《观象玩占》：虎贲一星，在太微西蕃之外，上相之西，下台之南，旄头之骑官。也主宿卫侍从。
按《历学会通》：虎贲，侍卫之官。
常陈
按《星经》阙，《史记・天官书》、《汉书・天文志》俱不载。
按《晋书・天文志》：常陈七星如毕状，在帝坐北。天子宿卫，武贲之士以设强R也。
按《宋史・天文志》同。
按《观象・玩占》：常陈七星如毕，在郎位北，天子之宿卫也。主备强R难。
郎位
按《星经》阙。
按《史记・天官书》：太微，三光之庭，其内五星，五帝座后，聚一十五星，蔚然曰郎位。
〈注〉索隐曰：汉书作哀乌，则哀乌蔚然，皆星之貌状。其星昭然，所以象郎位也。正义曰：郎位五星，在太微中。帝座东北，周之元士，汉之光禄，中散、谏议，此三署郎中。是今之尚书郎。
按《汉书・天文志》：太微三光之廷，其内五星，五帝坐后聚十五星，曰哀乌郎位。
按《晋书・天文志》：郎位十五星，在帝坐东北，一曰依乌郎府也。周官之元士，汉官之光禄、中散、谏议议郎，三署郎中，是其职也。郎主卫守也。
按《隋书・天文志》：郎位十五星，在帝座东北。一曰依乌郎位也。或曰今之尚书郎也。郎位主守卫也。
按《宋史・天文志》同。
按《观象玩占》：郎位十有五星，依乌然在太微帝座东北。周官之元士，汉官之光禄，中散、谏议郎，三署郎中是其职也。张衡曰：今之尚书郎也。
按《历学会通》：郎位一十五星，在垣内。帝座东北，守卫之司。周官之元士，汉之光禄，中散台省。
明堂
按《星经》阙，《史记・天官书》、《汉书・天文志》俱不载。按《晋书・天文志》：太微西南角外三星，曰明堂。天子布政之宫。
按《隋书》、《宋史・天文志》俱同。
按《观象玩占》：明堂三星，在太微垣外西南陬，天子布政之宫也。主宗祀。先王朝觐万国。
灵台
按《星经》阙，《史记・天官书》、《汉书・天文志》俱不载。
按《晋书・天文志》：明堂西三星曰灵台。观台也，主观云物，察符瑞，候灾变也。
按《隋书・天文志》同。
按《宋史・天文志》：灵台三星，在明堂西，神之精明曰灵。四方而高曰台。主观云物，察符瑞，候灾变也。
少微
按《星经》阙。
按《史记・天官书》：太微，三光之廷，廷藩西有隋星五，曰少微士大夫。
〈注〉索隐曰：宋均云，南北为隋，隋谓垂下也。春秋合诚图云：少微虞士位。又天官占云：一名处士星也。
按《汉书・天文志》：太微，三光之庭，庭藩西有随星四，名曰少微士大夫。
按《晋书・天文志》：少微四星，在太微西。士大夫之位也。一名处士，亦天子副主，或曰博士官。一曰主卫掖门南，第一星处士，第二星议士，第三星博士，第四星大夫。
按《隋书》《宋史》天文志俱同。
按《观象玩占》：少微四星，在太微西南北，列士大夫之位也。一曰处士，水官也，主宾贤才，弼教化。一曰主卫掖门南，第一星为处士，第二星为议士，第三星为博士，第四星为大夫。
按《历学会通》：少微，处士卿士，太史之官。
长垣
按《星经》阙，《史记・天官书》、《汉书・天文志》俱不载。
按《晋书・天文志》：少微南四星，曰长垣。主界域及契丹。按《隋书・天文志》同。
按《宋史・天文志》：长垣四星，在少微星南，主界域及北方。
按《观象玩占》：长垣四星，在少微南，西北列，主边界城邑及北方疆域。
三台
按《周礼・春官》：大宗伯以┝庆耄司中司命。
〈订义〉贾氏曰：先郑以司中，是三台司命。是文昌。今三台与文昌皆有司中司命，故后郑不从。武陵太守星传云：文昌宫六星，一上将，二次将，三贵相，四司命，五司中，六司禄。又云：三台名天柱，上台司命为太尉，中台司中为司徒，下台司禄为司空。
天府若祭，天之司民司禄而献民数谷数，则受而藏之。
〈订义〉郑锷曰：下台为司禄。禄之言谷也。易氏曰：司禄，三能之第六星。
按《春秋元命苞》：危东六星，两两而比，曰司空。
按《星经》阙。
按《史记・天官书》：魁下六星，两两相北者，名曰三能。
〈注〉苏林曰：能音台，索隐曰：案汉书，东方朔愿陈泰阶六符。孟康曰：泰阶三台也。台星凡六星，六符六星之符验也。应劭引黄帝泰阶六符经曰：泰阶者，天子之上三阶，上阶上星为男主。下星为女主。中阶上星为诸侯。三公下星为卿大夫。下阶上星为士，下星为庶人。
按《汉书・天文志》同。
按《晋书・天文志》：三台六星，两两而居，起文昌，列抵太微。一曰天柱，三公之位也。在人曰三公，在天曰三台。主开德宣符也。西近文昌二星曰上台。为司命，主寿。次二星曰中台，为司中，主宗室。东二星曰下台，为司禄，主兵。所以昭德塞违也。又曰三台为天阶，太乙蹑以上下。一曰泰阶上阶，上星为天子，下星为女主，中阶上星为诸侯。三公下星为卿大夫，下阶上星为士，下星为庶人，所以和阴阳而理万物也。
按《隋书・天文志》同。
按《宋史・天文志》：三台六星，两两而居。起文昌，列抵太微。上台上星，主兖豫。下星主荆扬。中台上星主梁雍，下星主冀。下台上星主青，下星主徐。上台二星在柳北，其北星入柳六度。中台二星，其北入张二度。下台二星在太微垣西蕃北，其北星入翼二度。《武密书》：三台属鬼，又属柳属张。《乾象新书》：上台属柳，中台属张，下台属翼。
按《观象玩占》：三台六星，两两而居，一曰三能，一曰三衡，一曰三奇，一曰天柱，一曰天阶，一曰泰阶，三公之位，诸侯大夫之象。上台起文昌，中台对轩辕，下台抵太微，上台曰太尉，司命为孟。中台曰司徒，司中为仲。下台曰司空，司禄为季。黄帝占曰：泰阶，天之三阶。上阶上星为天子，下星为女主。中阶上星为诸侯、三公，下星为卿大夫。下阶上星为士，下星为庶人。主和阴阳，理万物。又曰：三台，大间中相去十有六度。为平过为大，不及为损。小间中相去半度，为平过为奢，不及为迫。又曰：三台为天阶，太乙蹑以上下。春秋元命苞曰：三能主开德宣符。故六星为六符，西近文昌，二星曰上台，为司命，主寿中。二星曰中台，为司中，主宗室。东二星曰下台，为司禄，主兵。一曰上台上星主兖豫。下星主荆扬。中台上星主梁雍，下星主冀州。下台上星主青州，下星主徐州。巫咸曰：三能，土官也。主爵禄。
天市垣隋丹元子《步天歌》：下元一宫名天市，两面垣墙二十二。当门六个是市楼，门右两星是车肆。两个宗正四宗人，宗星一双亦依次。帛度两星屠肆前，候星偏在
帝座边。帝座一星常光明，四个微茫宦者星。以次两星名列肆，斗斛帝前依其次。斗是五星斛是四，垣北九个贯索星。索口横著七公成，天纪恰是七公形。数著分明多两星，纪北三星名女床。此座还依织女旁，魏赵九河中山继。齐吴越兮徐宿当，东海与燕及南海。宋国分明在左装，河中河间晋郑周。秦蜀巴兮梁楚求，韩地右当垣十一。天市宫中仔细歌。
新法历书。
图
缺〔天市垣恒星表〕【图】
＆＆图表＝100511a
图考
天市垣
按《星经》：天市垣五十六星，在房心北，主权衡。一名天旗。门左星入尾一度，去北辰九十四度也。
按《史记・天官书》：旗中四星曰天市。
〈注〉正义曰：天市二十二星。房心东北，主国聚市交
易之所，一曰天旗。
按《汉书・天文志》同。
按《晋书・天文志》：天市垣二十二星，在房心东北。主权衡，主聚众。一曰天旗庭，主斩戮之事也。
按《隋书・天文志》同。
按《宋史・天文志》：天市垣二十二星，在氐房心尾箕半内宫之内。东蕃十一星：南一曰宋，二曰南海，三曰燕，四曰东海，五曰徐，六曰吴越，七曰齐，八曰中山，九曰九河，十曰赵，十一曰魏。西蕃十一星：南一曰韩，二曰楚，三曰梁，四曰巴，五曰蜀，六曰秦，七曰周，八曰郑，九曰晋，十曰河间，十一曰河中象。天王在上，诸侯朝王，王出皋门大朝会，西方诸侯在应门左，东方诸侯在应门右。其率诸侯幸都市也。亦然。一曰在房心东北，王权衡，主聚众，又曰天旗庭，主斩戮事。
按《观象玩占》：天市垣二十二星在房心东北，一曰天府，一曰长城天子之市也。主权衡，主聚众。一曰天旗庭，天子之旗帜，主斩戮之事。又曰天市者，都市也，天下之所会也。石氏曰：天市垣二十二星，主四方，边门左一星，宋也。次卫，次燕，次东海，次徐，次泰山，次齐，次河中，次赵，次魏，次中山，次河间。右一星韩也。次楚，次巴，次梁蜀，次秦，次郑，次晋。
按《历学会通》：天市垣，天之都市。
市楼
按《星经》：市楼六星，在市门中，主a_之司，今市曹官之职。
按《史记・天官书》：旗中四星曰天市。中六星曰市楼。按《汉书》、《晋书》天文志俱不载。
按《隋书・天文志》：天市垣市中六星，临箕曰市楼，市府也。主市价律度，其阳为金钱，其阴为珠玉。
按《宋史・天文志》同。
按《观象玩占》：市楼六星在天市中，临箕星之上，天子之市府也。王司a_，市价律度。
按《历学会通》：市楼主贾市。
车肆
按《星经》：东肆二星，在宫门门垣左星之西。主市易价直之官。〈东肆疑车字之讹〉
按《史记・天官书》，《汉书》、《晋书》天文志俱不载。
按《隋书・天文志》：市门左星内二星，曰车肆。主众贾之区。
按《宋史・天文志》：车肆二星在天市门中，主百货。《乾象新书》：在天市垣南门偏东。
按《观象玩占》：车肆二星在天市中南门内，主车驾，又为众贾之区，主百货。
按《历学会通》：车市市中，车马人物。
宗正
按《星经》：宗正二星在帝座东南，主宗正卿大夫。按《史记・天官书》、《汉书・天文志》俱不载。
按《晋书・天文志》：宗正二星在帝座东南，宗大夫也。按《隋书・天文志》同。
按《宋史・天文志》：宗正二星在帝座东南，宗大夫也。武密曰：主司宗得失之官。乾象新书：在宗人西。
按《观象玩占》：宗正二星在天市帝座东南。宗正，大夫之象也。又曰：宗正，帝宗也。主宗人。又主百物之名，品类于市。
宗人
按《星经》：宗人四星在宗正东，主司享先人。
按《史记・天官书》、《汉书・天文志》俱不载。
按《晋书・天文志》：宗人四星在宗正东，主录亲疏享祀。按《隋书・天文志》不载。《宋史・天文志》与《晋志》同。
按《观象玩占》：宗人四星在宗正东，主恩享。宗正，小宗之象。宗人，大宗之象也。
宗星
按《星经》：宗二星在候东，主宗室，为帝血脉之臣。按《史记・天官书》、《汉书・天文志》俱不载。
按《晋书・天文志》：宗星二在候星东，宗室之象，帝辅血脉之臣也。
按《隋书・天文志》同。
按《宋史・天文志》：宗星二星在候星东，宗室之象，帝辅血脉之臣。《乾象新书》：在宗人北。
按《观象玩占》：宗星二星，在宗人东北候星之东。主先人祀享。主别亲疏，宗室之象也。
帛度
按《星经》：帛度二星在宗星东北，主平量也。
按《史记・天官书》，《汉书》、《晋书》天文志俱不载。
按《隋书・天文志》：宗星东北二星曰帛度。东北二星曰屠肆。各主其事。
按《宋史・天文志》：帛度二星在宗星东北，主度量买卖平货易者。《乾象新书》：在屠肆南。
按《观象玩占》：帛度二星在天市中，宗星东北，主度量平货交易。
屠肆
按《星经》：屠肆二星在帛度北，主屠煞之位也。
按《史记・天官书》，《汉书》、《晋书》天文志俱不载。
按《隋书・天文志》：宗星东北二星曰帛度。东北二星曰屠肆。各主其事。
按《宋史・天文志》：屠肆二星在帛度东北，主屠宰烹杀。《乾象新书》：在天市垣内十五度。
候星
按《星经》：候星在市东，主辅臣阴阳，法官。入箕三度，去北辰七十二度。
按《史记・天官书》、《汉书・天文志》俱不载。
按《晋书・天文志》：候一星在帝座东北，主伺阴阳也。按《隋书》《宋史》天文志俱同。按《观象玩占》：候一星在天市中帝座东北，土官也。主候阴阳。伺远国以知谋微，又主时变、货财。
帝座
按《星经》：帝座一星在市中，神农所贵。入尾十五度，去北辰七十一度。
按《史记・天官书》、《汉书・天文志》俱不载。
按《晋书・天文志》：帝坐一星在天市中，候星西，天庭也。按《隋书・天文志》同。
按《宋史・天文志》：帝坐一星，在天市中。天星，大帝外座也。
按《观象玩占》：帝坐一星，在天市垣中，候星之西，天庭也。人主之象，巫咸曰：帝坐一星，神农所居。石氏曰：天位也，天之贵神。张衡曰：帝座者，帝王之位也。帝座有五，一在北极，一在紫微，一天市，一大角，一心中央，皆王者所居。
宦者
按《星经》：宦官四星在帝座西南，侍帝之傍，入尾十二度。
按《史记・天官书》、《汉书・天文志》俱不载。
按《晋书・天文志》：宦者四星，在帝座西南侍，主刑馀之人也。
按《隋书》，《宋史》天文志俱同。
按《观象玩占》：宦者四星，在帝座西南，帝旁之阉人也。按《历学会通》：宦者为侍臣。
列肆
按《星经》：列肆二星，在斛西北，主货珍宝金玉等也。按《史记・天官书》、《汉书・天文志》俱不载。
按《晋书・天文志》：斛西北二星曰列肆，主宝玉之货。按《隋书・天文志》同。
按《宋史・天文志》：列肆二星在斛西北，主货金玉珠玑。按《观象玩占》：列肆二星在斛星西北，主市货。
斗星
按《星经》：斗五星在宦星西南，主称量度。入尾十度。按《史记・天官书》，《汉书》、《晋书》天文志俱不载。
按《隋书・天文志》：斗五星在宦者南，主平量。
按《宋史・天文志》：斗五星在宦者南，主平量。乾象新书：在帝座西。
按《观象玩占》：斗五星在天市中，宦者西南，主平量。
斛星
按《星经》：斛四星在北斗南，主斛食之事。
按《史记・天官书》，《汉书》、《晋书》天文志俱不载。
按《隋书・天文志》：市楼北四星为天斛，主量者也。按《宋史・天文志》：斛四星在斗南，主度量分铢算数。一曰在市楼北，名天斛。
贯索
按《星经》：贯索九星，在七公前。为贱人牢。牢口一星为门右星，入尾一度，去北辰五十五度也。
按《史记・天官书》：有句圜十五星，属杓，曰贱人之牢。
〈注〉索隐曰：诗纪历枢云贱人牢。一曰天狱。又乐叶图云连营，贱人之牢。宋均以为：连营，贯索星也。
按《汉书・天文志》同。
按《晋书・天文志》：贯索九星在七公前，贱人之牢也。一曰连索，一曰连营。一曰天牢。主法律，禁暴强也。牢口一星为门，欲其开也。
按《隋书・天文志》同。
按《宋史・天文志》：贯索九星在天市垣北。〈与《晋志》同者不重载〉按《观象玩占》：贯索九星在天市垣外，七公之前，一曰连索，一曰连营，一曰天围。亦谓之天牢。贱人之牢也。主绳奸律暴。其口北开，为牢户，中央大星，牢监也。
七公
按《星经》：七公七星在招摇东氐，北为天相，主三公七政善恶。星西入氐四度，去北辰四十九度。
按《史记・天官书》、《汉书・天文志》俱不载。
按《晋书・天文志》：七公七星在招摇东，天之相也。三公之象主七政。
按《隋书》、《宋史》天文志俱同。
按《观象玩占》：七公七星在招摇东，横列贯索之口。天之辅相，主疑议。石氏曰：三公，廷尉之象，主执法，别善恶之官。其上星上公也。次星中公也。下星下公也。
天纪
按《星经》：天纪九星，在贯索东，主九卿万事纲纪，掌理怨讼。西入尾五度，去北辰五十一度。
按《史记・天官书》不载。
按《汉书・天文志》：纪星散者山崩，不即有丧。天纪属贯索。
按《晋书・天文志》：天纪九星，在贯索东，九卿也。主万事之纪理怨讼也。
按《隋书・天文志》：天纪九星，在贯索东，九卿也。九河，主万事之纪理怨讼也。
按《宋史天文志》：天纪九星，在贯索东，九卿之象。万事纲纪，主狱讼。按《观象玩占》：天纪九星在贯索东，九卿也。又为九河。一曰天纬，主纪万事，理冤狱。
按《历学会通》：天纪九星，主天心九卿万事之纲纪。
女床
按《星经》：女床三星，在天纪北。主后宫，主女事，侍帝及皇后，入箕一度，去北辰五十三度。
按《史记・天官书》、《汉书・天文志》俱不载。
按《晋书・天文志》：女床三星在纪北，后宫御也。主女事。按《隋书・天文志》同。
按《宋史・天文志》：女床三星，在天纪北，后宫御女侍从官也。主女事。
按《观象玩占》：女床三星，在天纪北，后宫女御也。为嫔妾所居之宫，主侍从宫官。

[book_title]乾象典第四十七卷
星辰部汇考四
角宿
隋丹元子《步天歌》：角，两星南北正直著，中有平道上天田。总是黑星两相连，前有一乌名进贤。平道右畔独渊然，最上三星周鼎形。角下天门左平星，双双横
于库楼上。库楼十星屈曲明，楼中柱有十五星。三三相聚如鼎形，其中四星别名衡。南门楼外两星横。
图
缺图缺图考
角宿
按《尔雅・释天》：寿星角亢也。
〈注〉数起角亢，列宿之长，故曰寿星。〈疏〉十二次之分寿星，郑也，寿星角亢也者。言寿星之次值，角亢之宿也。
按《国语》：辰角见而雨毕。
〈注〉辰角，大辰苍龙之角星名也。见者朝见东方。建戌之初，寒露节也。雨毕者，杀气日盛，雨气尽也。
按《星经》：角二星为天门寿星、金星，春夏为火，秋冬为水，苍龙角也。东方首宿，南左角名天津，苍色为列宿之长。北右角为天门，黄色中间名天关。左主天田，右主天o。十三度，八月，日在北，南去北辰九十一度，凡日月五星皆从天关行。此为黄道，其角南二度为太阳道，角宿北二度为阴道，角宿直指辰，即是耕种，次为农官。
按《史记・天官书》：左角李，右角将。
〈注〉索隐曰：李即理，法官也。故元命苞云：左角理物以起，右角将率而动。又石氏云：左角为天田，右角为天门也。
按《汉书・天文志》同。
按《晋书・天文志》：东方角二星为天关，其间天门也。其内天庭也。故黄道经其中，七曜之所行也。左角为天田，为理主刑。其南为太阳道，右角为将主兵。其北为太阴道，盖天之三门，犹房之四表。
按《隋书・天文志》同。
按《宋史・天文志》：汉永元，铜仪以角，为十三度。而唐开元，游仪角二星十二度。旧经去极九十一度，今测九十三度半。距星正当赤道，其黄道在赤道南，不经角中。今测角在赤道南二度半，黄道复经角中，即与天象合。景v测验角二星十二度，距南星去极九十七度，在赤道外六度，与乾象新书合。今从新书为正。〈与晋隋志同者不重录，后仿此〉
按《观象玩占》：角二星为天关，苍龙角也。其间天门，其内天庭，黄道经其中，日月五星之所由也。一曰维首，一曰天陈，一曰天相，一曰天田，金星也。主造化万物，布君威信。两角之间，阳气所升，左角为理主刑，其南三尺，曰太阳道。一作五尺。右角为将主兵，其北三尺为太阴道。一亦作五尺。盖天之三门，犹房之四表也。角星直指辰，即是耕始，以为农官。
按《贤相通占》：角宿为天关三光之驰道，左苍右黄。
平道
按《星经》：平道二星在角间，主道路之官。
按《史记・天官书》、《汉书・天文志》俱不载。
按《晋书・天文志》：左右角间二星，曰平道之官。
按《隋书・天文志》同。
按《宋史・天文志》：平道二星在角间，主平道之官。武密曰：天子八达之衢，主辙轼。
按《观象玩占》：平道二星在左右角间，天子国中，八达之衢也，主道路。
天田
按《星经》：天田二星在角北，主天子畿内地。左对疆界城邑边塞。
按《史记・天官书》、《汉书・天文志》俱不载。
按《晋书・天文志》：角二星左角为天田，为理主刑，其南为太阳道。
按《隋书・天文志》：角北二星曰天田。
按《宋史・天文志》：天田二星在角北，主畿内封域，武密曰：天子籍田也。
按《观象玩占》：天田二星，在左角北，天子畿内，躬耕供祭祀之籍田也。主畿内封疆。
进贤
按《星经》：进贤一星在平道西垣，卿相荐举，逸士学官之职也。
按《史记・天官书》、《汉书・天文志》俱不载。
按《晋书・天文志》：平道西一星曰进贤，主卿相，举逸才。按《隋书》、《宋史》天文志俱同。
按《观象玩占》：进贤一星在平道西，太微东，主举逸搜贤。
周鼎
按《星经》：周鼎三星，状如鼎足，星在摄提大角西，主神鼎。按《史记・天官书》、《汉书・天文志》俱不载。
按《晋书・天文志》：摄提西三星曰周鼎，主流亡。
按《隋书・天文志》同。
按《宋史・天文志》：周鼎三星，在角宿上，主流亡。乾象新书引郏r定鼎事，以周衰秦无道，鼎沦泗水，其精上为星。李太异曰：商巫咸星图已有周鼎，盖在秦前数百年矣。
按《观象玩占》：周鼎三星在摄提西南，国之神器也。
天门
按《星经》：天门二星在左角南，主天门侍宴，应对之所。按《史记・天官书》、《汉书・天文志》俱不载。
按《晋书・天文志》：天门二星在平星北。
按《隋书・天文志》同。
按《宋史・天文志》：天门二星在平星北，武密曰：在左角南，朝聘待客之所。
按《观象玩占》：天门二星在左角南，平星之北，天子朝聘宾客之所也。
按《历学会通》：天门在角北，天子宴乐之处。
平星
按《星经》缺，《史记・天官书》、《汉书・天文志》俱不载。
按《晋书・天文志》：平星二星在库楼北，平天下之法狱事，廷尉之象也。
按《隋书・天文志》同。
按《宋史・天文志》：平星二星在库楼北，角南，主平天下法狱，廷尉之象也。
按《观象玩占》：平星二星在左角库楼北，大理卿位，主正法、平狱讼。
按《历学会通》：平星在角南，正纪纲，平狱讼。
库楼
按《春秋・文耀钩》轸南，众星曰天库。
按《星经》：库楼星二十九星，库楼十五，柱十五星，衡四星，在角南，轸东南，次器府东一曰文阵，兵车之府。西入轸一度，去北辰四十九度，昏中西去北辰八十九度。
按《史记・天官书》：轸南众星曰天库楼，库有五车。按《汉书・天文志》同。
按《晋书・天文志》：库楼十星，其六大星为库，南四星为楼。在角南一曰天库，兵甲之府也。旁十五星三三而聚者，柱也。中央四小星，衡也。主陈兵。
按《隋书》、《宋史》天文志俱同。
按《观象玩占》：库楼十星在角南，其六大星为库，南四星为楼。一曰天库，金官也。星为兵车之府，库中十五星，三三而聚者，柱也。中央四小星，衡也。主陈兵。
南门
按《星经》阙。
按《史记・天官书》：亢为疏庙，主疾。其南北两大星曰南门。
〈注〉正义曰：南门二星，在库楼南，天之外门。
按《汉书・天文志》同。
按《大戴礼》夏小正，四月初昏，南门正，南门者，星也。岁再见壹正，盖大正所取法也。
十月初昏，南门见，南门者，星名也。及此再见矣。按《晋书・天文志》：南门二星在库楼南，天之外门也。主守兵。
按《隋书》、《宋史》天文志俱同。
按《历学会通》：南门在库楼南天子外门，主守兵禁。
亢宿
隋丹元子《步天歌》：亢，四星恰似弯弓状，大角一星直向上，折威七子亢下横，大角左右摄提星，三三相连鼎足形，折威下左顿顽星，两个斜安黄色精，顽下二
星号阳门，色若顿顽直下存。
新法历书亢宿图
图缺图考
亢宿
按《礼记月令》：仲夏之月昏亢中。
按《星经》：亢四星名天府，一名天庭，总领四海，名火星。春夏水，秋冬金。
按《史记・天官书》：亢为疏庙，主疾。
〈注〉索隐曰：元命苞云：亢四星为庙庭，文耀钩为疏庙。宋均以为：疏，外也，庙或为朝也。正义曰：听政之所也。
按《汉书・天文志》：亢为宗庙，主疾。
按《晋书・天文志》：亢四星，天子之内朝也。总摄天下。奏事、听讼、理狱、录功者也。一曰疏庙主疾疫。
按《隋书・天文志》同。
按《宋史・天文志》：亢宿四星，汉永元铜仪十度，唐开元游仪九度，旧去极八十九度，今九十一度半。景v测验亢九度，距南第二星，去极九十五度。
按《观象玩占》：亢四星为天庭，为疏庙，为天子之府，其下八尺为日月五星，中道火星也。主统领四海，总天下之政，奏事、录功、听讼、理狱。海中占曰：亢者，天帝庙宫。天子内朝，主享祀，主疾。
按《贤相通占》：亢为天子内庭，为宗庙，主占疾疫。
大角
按《星经》：大角一星，天栋在摄提中，主帝座，入亢三度半，去北辰五十九度也。
按《史记・天官书》：大角者，天王帝廷。
〈注〉索隐曰：援神契云：大角为坐候。宋均云：坐，帝坐也。正义曰：大角一星，在两摄提间，人君之象也。
按《汉书・天文志》：大角者，天王帝坐廷。
按《博雅》：大角谓之栋星。
按《晋书・天文志》：大角者，天王座也。又为天栋，正经纪也。
按《隋书・天文志》同。
按《宋史・天文志》：大角一星在摄提间，天王坐也。又为天栋，正经纪也。
按《观象玩占》：大角一星在摄提间，天王之栋梁，亦为天子之座。一曰天格，一曰天栋，一曰天幢，主正纪纲。
折威
按《星经》：折威七星在亢南，主诏狱斩杀、边将死事。按《史记・天官书》、《汉书・天文志》俱不载。
按《晋书・天文志》：亢南七星曰折威，主斩杀。
按《隋书・天文志》同。
按《宋史・天文志》：折威七星在亢南，主斩杀，断军狱。按《观象玩占》：折威七星在亢南下，天子执法官也。主断狱。
摄提
按《星经》：摄提六星在角亢东北，主九卿，为甲兵，携纪纲，建时节。
按《史记・天官书》：大角者，天王帝廷，其两旁各有三星鼎足，句之曰摄提。摄提者，直斗杓所指，以建时节，故曰摄提格。
〈注〉晋灼曰：如鼎之句曲。索隐曰：元命苞云，摄提之
为言提携也，言能提斗携角以接于下也。正义曰：摄提六星夹大角，大臣之象。恒直斗杓所指，纪八节，察万事者也。按《汉书・天文志》同。
按《晋书・天文志》：摄提六星直斗杓之南，主建时节，伺S祥。摄提为J，以夹拥帝座也。主九卿。
按《隋书・天文志》同。
按《宋史・天文志》：摄提六星，左右各三，直斗杓南，主建时节。伺S祥，其星为J，以夹拥帝座，主九卿。
按《观象玩占》：摄提六星，在亢北，直柄之南，一曰环枢，一曰天枢，一曰阙丘，一曰治法，一曰三老，一曰天a，一曰天狱，一曰天盾，一曰天武，一曰天兵，主建时节。伺S祥，辅帝座，又主九卿。大臣之象，形如鼎足。
顿顽
按《星经》：颛项二星，在折威东南。主治狱官，拷囚情状，察真伪也。〈按诸史志无颛项星名疑即顿顽故入于此〉按《史记・天官书》、《汉书・天文志》俱不载。
按《晋书・天文志》：顿顽二星，在折威东南，主考囚情状，察诈伪也。
按《隋书》、《宋史》天文志俱同。
按《观象玩古》：顿顽二星，在折威东南，狱官也。主考察情伪。
按《历学会通》：顿顽，狱中之吏狱官也。
阳门
按《星经》：阳门二星，在库楼东北，隘塞外寇盗之事。按《史记・天官书》、《汉书・天文志》俱不载。
按《晋书・天文志》：库楼东北二星曰阳门，主守隘塞也。按《隋书・天文志》同。
按《宋史・天文志》：阳门二星在库楼东北，主守隘塞，R外寇。
按《观象玩占》：阳门二星在库楼东北，主边塞险要。
氐宿
隋丹元子《步天歌》：氐，四星似斗侧量米，天乳氐上黑一星，世人不识称无名，一个招摇梗河上，梗河横列三星状，帝席三黑河之西，亢池六星近摄提，氐下众
星骑官出，骑官之众二十七，三三相连十欠一，阵车氐下骑官次，骑官之下三车骑，天辐两星立阵旁。将军阵里镇威霜。
图
缺图缺图考
氐宿
按《礼记・月令》：季冬之月，旦氐中。
按《尔雅・释天》：天根，氐也。
〈注〉角亢下系于氐，若木之有根。〈疏〉氐一名天根，
按《国语》：天根见而水涸，本见而草木节解。
〈注〉天根氐亢之间，涸竭也。谓寒露之后五日，天根朝见，水潦尽竭也。月令仲秋，水始涸。本氐也。谓寒露之后十日，阳气尽，草木之枝节皆理解也。
按《星经》：氐四星为天宿宫，一名天根，二名天符木星。春夏木，秋冬水，主皇后妃嫔。前二大星，正妃。后二，左右。
按《史记・天官书》：氐为天根，主疫。
〈注〉正义曰：星经云，氐四星为露寝听朝所居。合城图云：氐为宿宫也。索隐曰：宋均云疫疾也。三月榆荚落，故主疾疫也。然此时物虽生，而日宿在奎，行毒气，故有疾疫。
按《汉书・天文志》同。
按《晋书・天文志》：氐四星，王者之宿宫。后妃之府，休解之房，前二星适也。后二星妾也。
按《隋书・天文志》同。
按《宋史・天文志》：氐宿四星为天子舍室，后妃之府。休解之房，前二星适也，后二星妾也。又为天根主疫，汉永元铜仪，唐开元游仪，氐宿十六度，去极九十四度。景v测验，与乾象新书皆九十八度。
按《观象玩占》：氐四星曰天根，为天子宿宫，休解之房，后妃之府。一曰天府土星也。主皇后妃嫔，前二星主正妃，后二小星主左右媵妾。其北二尺为日月五星，中道氐又主徭役。
天乳
按《星经》：天乳星在氐北，主甘露。十五度十二中西南，星去北辰九十六度，北件属前项，天乳别。〈按此条疑有阙讹〉按《史记・天官书》，《汉书》、《晋书》天文志俱不载。
按《隋书・天文志》：亢池北一星曰天乳，主甘露。
按《宋史・天文志》：天乳一星，在氐东北，当赤道中。按《观象玩占》：天乳一星，在氐北，主雨露。
招摇
按《星经》：招摇星在梗河北，主边兵。入氐二度，去北辰四十一度。
按《史记・天官书》：杓端有两星，一内为矛，招摇。
〈注〉孟康曰：近北斗者招摇，招摇为天矛。晋灼曰：更河三星，天矛天锋招摇一星耳。索隐曰：案诗纪历枢云，更河中招摇，为胡兵。宋均曰：招摇星在更河内。
按《汉书・天文志》同。
按《晋书・天文志》：梗河北一星曰招摇，一曰矛J，主胡兵。招摇与北斗杓间曰天库。
按《隋书》、《宋史》天文志俱同。
按《观象玩占》：招摇一星，在梗河北，次北斗杓端，一曰常阳，一曰天库，一曰天矛。主兵。又为矛盾之象，主夷。按《历学会通》：招摇主敌人，又曰矛J。
梗河
按《星经》：梗河三星，梗在大角帝座北，主天子锋。又主兵及丧。
按《史记・天官书》、《汉书・天文志》俱不载。
按《晋书・天文志》：帝席北三星，曰梗河，天矛也。一曰天锋，主胡兵，又为丧。
按《隋书・天文志》同。
按《宋史・天文志》：梗河三星在帝席北，天矛也。一曰天锋，主北边兵，又主丧。
按《观象玩占》：梗河三星在大角北，主矛锋，以备天子不虞，一曰天盾，一曰天锋，天之剑戟，主诛罚。按《历学会通》：梗河，天第。
帝席
按《星经》：帝席三星，在大角北。
按《史记・天官书》、《汉书・天文志》俱不载。
按《晋书・天文志》：大角北三星，曰帝席，主宴献酬酢。按《隋书》、《宋史》天文志俱同。
按《观象玩占》：帝席三星在大角北，天子燕乐献酢之所也。
亢池
按《星经》：亢池六星在亢北，主度送迎之事。
按《史记・天官书》，《汉书》、《晋书》天文志俱不载。
按《隋书・天文志》：亢北六星，曰亢池。亢，舟航也。池，水也。主送往迎来。
按《宋史・天文志》：亢池六星，在亢宿北，亢，舟也。池，水也。主渡水往来送迎。
按《观象玩占》：亢池六星在亢北，主泛舟迎送渡水之事。一曰伐津。
按《历学会通》：亢池，渡水迎送，舟船津道。
骑官
按《星经》：骑官二十七星，在氐南。主天子骑虎贲。贵诸侯之族子弟，宿卫天子，三卫之象。
按《史记・天官书》：房南众星，曰骑官。
按《汉书・天文志》同。
按《晋书・天文志》：骑官二十七星，在氐南，若天子武贲，主宿卫。
按《隋书・天文志》同。
按《宋史・天文志》：骑官二十七星，在氐南，天子虎贲也。主宿卫。
按《观象玩占》：骑官二十七星，在氐南，天子宿卫骑士。一曰轻骑，金官也。主守，R防不虞。
按《历学会通》：骑官，天子宿卫禁兵。
阵车
按《星经》：阵车三星，在氐南，主革车、兵车。
按《史记・天官书》、《汉书・天文志》俱不载。
按《晋书・天文志》：阵车三星，在骑官东北，革车也。按《隋书・天文志》同。
按《宋史・天文志》：阵车三星，在氐南，一云在骑官东北，革车也。
按《观象玩占》：阵车三星，在氐南，革车之象。
车骑
按《星经》：车骑三星，在骑官南，总领车骑行军之事。按《史记・天官书》、《汉书・天文志》俱不载。
按《晋书・天文志》：骑官南三星，车骑之将也。
按《隋书・天文志》同。
按《宋史・天文志》：车骑三星，在骑官南，总车骑将，主部陈行列。
按《观象玩占》：车骑三星，在骑官南，金官也。为都车马之将，主步陈行列。
天辐
按《星经》：天福三星，在房西，主鸾驾乘舆之官也。按《史记・天官书》、《汉书・天文志》俱不载。
按《隋书・天文志》：房西二星南北列，曰天辐，主乘舆之官。若礼巾车公车之政，主祠事。
按《宋史・天文志》：天辐二星，在房西斜列。主乘舆。若周官巾车官也。一作天福。
按《观象玩占》：天辐二星，在房西，骑阵之东，主鸾驾。
骑阵将军
按《星经》：车骑将军星，在骑官东南，主车骑将军之官。按《史记・天官书》、《汉书・天文志》俱不载。
按《晋书・天文志》：骑官东端一星，曰骑阵将军。骑，将也。按《隋书・天文志》同。
按《宋史・天文志》：将军一星，骑将也。在骑官东南，总领车骑军将，部阵行列。
按《历学会通》：骑阵将军，统押禁兵之首领。

[book_title]乾象典第四十八卷
星辰部汇考五
房宿
隋《丹元子步天歌》：房，四星直上主明堂，键闭一星斜向上。钩钤两个近其旁，罚有三星直键上，两咸夹罚似房状。房下一星号为日，从官两星日下出。图
缺图考
房宿
按《尔雅・释天》：天驷，房也。大辰，房心尾也。
〈注〉龙为天马，故房四星谓之天驷；龙星明者，以为时候，故曰大辰。〈疏〉房，一名天驷。《天文志》曰：房为天府，曰天驷。《国语》曰：月在天驷，是也。大辰，房心尾之总名也。辰，时也。春秋昭十七年冬，有星孛于大辰，是也。
按《尚书・旋玑钤》：房，为明堂，主布政。
按《国语》：农祥晨正。
〈注〉农祥，房星也。晨正，谓立春之日，晨中于午也。
驷见而陨霜。
〈注〉驷，天驷房星也。陨，落也。谓建戌之中，霜始见。
按《星经》：房四星，名天府，管四方，一名天旗、二名天驷、三名天龙、四名天马、五名天衡、六为明堂。是火星，春夏水，秋冬火，房为四表，表三道，日月五星常道也。上第一星名为右服，次将，其名阳环上道；二星名右骖，上相，其名中道；三名左服，次将，其名下道；四名左骖，上相，总四辅。
按《史记・天官书》：东宫苍龙房心，房为府，曰天驷，其阴右骖。
〈注〉《索隐》曰：《尔雅》云：天驷，房也。《诗纪・历枢》云：房为天马，主车驾。宋均云：房既近心为明堂，又别为天府及天驷也。《正义》曰：房星，君之位，亦主左骖，亦主良马，故为驷。王者恒祠之，是马祖也。
按《汉书・天文志》：东方苍龙房心，房为天府，曰天驷。按《晋书・天文志》：房四星为明堂，天子布政之宫也。亦四辅也。下第一星上将也，次次将也，次次相也。上星上相也。南二星，君位。北二星，夫人位，又为四表中间，为天衢，为天关，黄道之所经也。南间曰：阳环，其南曰太阳。北间曰：阴间，其北曰太阴，亦曰天驷，为天马，主车驾。南星曰左骖，次左服，次右服，次右骖，亦曰天厩，又主开闭为蓄藏之所由也。
按《隋书・天文志》同。
按《宋史・天文志》：汉永元铜仪，唐开元游仪，房宿五度，旧去极百八度，今百十度半。景v测验，房距南第二星，去极百十五度，在赤道外二十三度。《乾象新书》：在赤道外二十四度。
按《观象玩占》：房宿四星，曰天床，总管四方，一曰天旗、一曰天市、一曰天龙、一曰天仓、一曰天表、一曰天衡、一曰天府、木星也。甘氏曰：房为明堂，政布之宫也。石氏曰：房为四辅，其北上第一星，上相也；次二星次相也；次三星次将也；南下第四星，上将也。南二星为君位，北二星为夫人位。房又为四表，中间为天衢大道，亦谓之天阙，黄道所经，日月五星之所行也。南二星为阳环，亦曰阳间。其南为太阳道，北二星为阴间，亦曰阴环。其北为太阴道，又曰房，为天马，亦天驷，主车驾。其南为左骖，次上为左服，北二星为右骖，次下为右服，又为天厩，主启闭畜藏之所。
键闭
按《星经》：键闭星在房东北，主管a。
按《史记・天官书》：东宫苍龙房心，房为府，曰天驷，其阴右骖北一星曰辖。
〈注〉《正义》曰：《说文》云：辖，车轴Z键也。两穿相背也。《星经》云：键闭一星，在房东北，掌管a也。
按《汉书・天文志》同。
按《晋书・天文志》：键闭一星，在房东北钩钤，主关a。按《隋书・天文志》：键闭一星，近钩钤，主关a。
按《宋史・天文志》同。
按《观象玩占》：键闭一星在房东北，主管a开闭之官。
钩钤
按《星经》：钩钤二星，主法，去房宿七寸。第一名天健，二名天宫，a开藏，去北辰一百四度半。
按《史记・天官书》：东宫苍龙房心，房为府，曰天驷，其阴右骖，旁有两星，曰钤。
〈注〉《索隐》曰：《元命苞》曰：钩钤两星以闲防神府]舒为主，钩距以备非常也。
按《汉书・天文志》同。
按《晋书・天文志》：房北二小星，曰钩钤，房之钤键，天之管a，主闭键天心也。
按《隋书》、《宋史》天文志俱同。
按《观象玩占》：钩钤二星，在房东，近左服右骖两星之间，天子之腹心喉舌也。
罚星
按《星经》：罚三星在东西，咸下南北而列，主受金罚赎市布租也。
按《史记・天官书》、《汉书》、《晋书》天文志俱不载。
按《隋书・天文志》：东咸西三星，南北列，曰罚星，主受金赎。
按《宋史・天文志》：罚三星在东西咸正西，主受金罚赎。按《观象玩占》：罚三星在东咸正西南北列，主诛罚，一曰主赎刑。
东咸西咸
按《星经》：东咸四星在房东北，主防淫佚。星南入心二度，去北辰一百三度。西咸四星在氐东，主治淫佚。南星入氐五度，去北辰九十三度。
按《史记・天官书》、《汉书・天文志》俱不载。
按《晋书・天文志》：东咸西咸各四星，在房心北，日月五星之道也。房之户，所以防淫佚也。
按《隋书・天文志》同。
按《宋史・天文志》：东咸西咸各四星，东咸在心北，西咸在房西北，日月五星之道也。为房之户，所以防淫佚也。
按《观象玩占》：东咸四星，西咸四星，皆在房星之北。日月五星之道也。一曰大明，为房之户，常为帝侧之屏，以表障后宫，防奸私。
日星
按《星经》阙，《史记・天官书》、《汉书》、《晋书》天文志俱不载。按《隋书・天文志》：房中道一星，曰日。
按《宋史・天文志》：日一星，在房宿南，太阳之精，主昭明令德。
按《观象玩占》：日一星，在房中道，太阳之精也。主明德。
从官
按《星经》：巫官二星，在房西南，主医巫之职也。〈按：诸史志无巫
官，疑即从官，故入于此
〉
按《史记・天官书》、《汉书・天文志》俱不载。
按《晋书・天文志》：从官三星，在积卒西北。
按《隋书・天文志》同。按《宋史・天文志》：从官一星，在房宿西南，主疾病巫医。按《观象玩占》：从官二星在积卒西北，房宿东南，主天子疾病巫医。
按《历学会通》：从官，主天下疾病巫医人。
心宿
隋《丹元子步天歌》：心三星，中央色最深，下有积卒共十二，三三相聚心下是。图
缺图考
心宿
按《书经・虞书・尧典》：日永星火，以正仲夏。
〈蔡注〉火谓大火，夏至昏之中星也。
按《诗经・召南・小星》：G彼小星，三五在东。
〈傅〉G，微貌小星，众无名者，三心五，四时更见。〈笺〉众无名之星，随心在天，犹诸妾随夫人，以次序进御于君也。心在东方，三月时也。在东方，正月时也。如是终岁，列宿更见。
《唐风・绸缪》：三星在天。
〈朱注〉三星，心也。在天，昏始见于东方，建辰之月也。〈大全〉郑氏曰：昏而不见则嫁之候，今见在天，则三月末是不得其时。安成刘氏曰：心宿之象，三星鼎立，故因谓之三星。凡三星者，非止心之一宿，而知此诗为心宿者，盖春秋之初，辰月末日在毕昏，时日沦地之酉位，而心宿始见于地之东方。此诗男女既过仲春之月而得成婚，故适见心宿也。
三星在隅。
〈朱注〉隅，东南隅也，昏见之星至此，则夜久矣。
三星在户。
〈朱注〉户必南出，昏见之星至此，则夜分矣。
《幽风・七月》：七月流火。
〈朱注〉七月，斗建申之月，夏之七月也。流，下也。火，大火心星也。以六月之昏加于地之南方，至七月之昏，则下而西流矣。
按《礼记・月令》：季夏之月昏火中。
按《尔雅・释天》：大辰，房心尾也。大火谓之大辰。
〈注〉大火，心也。在中最明，故时候主焉。〈疏〉大火，大辰之次名也。李巡云：大火苍龙宿心，以候四时。
按《左传》：心为大火。
按《国语》：火见而清风，戒寒。
〈注〉谓霜降之后，清风先至，所以戒人为寒备也。
火之初见，期于司里。
〈注〉期，会也。致其筑作之具，会于司里之官。
按《尚书・考灵耀》：主夏者，火昏中，可以种黍菽。
按《星经》：心三星，中天王，前为太子，后为庶子，火星也。春夏木，秋冬水，一名大火，二名大辰，三名鹑火。按《史记・天官书》：东宫苍龙房心，心为明堂大星，天王前后星子属。
〈注〉《索隐》曰：《文耀钩》云：东宫苍帝，其精为龙。《春秋说题辞》云：房心为明堂，天王布政之宫。《鸿范五行传》曰：心之大星，天王也。前星太子。后星庶子。
按《汉书・天文志》同。
按《大戴礼・夏小正》：五月初昏，大火中。大火者，心也。心中，种黍`时也。九月内火，内火也者，大火；大火也者，心也。
按《晋书・天文志》：心三星，天王正位也。中星曰明堂，天子位，为大辰，主天下之赏罚。前星为太子，后星为庶子。
按《隋书・天文志》同。
按《宋史・天文志》：汉永元铜仪，唐开元游仪，心三星皆五度，去极百八度。景v测验，心三星五度，距西第一星去极百十四度。
按《观象玩占》：心三星为大火，一曰大辰，一曰大司空，一曰天相，火星也。心为明堂中央大星，天王正位，其北四尺为日月五星，中道前星为太子，后星为庶子。《星赞》曰：心为天王，故置积卒以为卫。心者，水中火，故其色赤，为天之关梁。
积卒
按《星经》：积卒星十二在氐东南，西入氐十三度，去北辰一百二十四度。
按《史记・天官书》、《汉书・天文志》俱不载。
按《晋书・天文志》：积卒十二星，在房心南，主为卫也。按《隋书・天文志》同。
按《宋史・天文志》：积卒十二星在房西南，五营军士之象，主卫士，扫除不祥。
按《观象玩占》：积卒十二星在房星西南，一曰卫士，金官也。所以卫暴守卫明堂，扫除不祥。
按《历学会通》：积卒，扫除粪秽不祥。
尾宿
隋《丹元子步天歌》：尾，九星如钩苍龙尾，下头五点号龟星，尾上天江四横是。尾东一个名傅说，傅说东畔一鱼子。尾西一星是神宫，所以列在后妃中。图
缺图考
尾宿
按《礼记・月令》：孟春之月，旦尾中。
按《左传》：龙尾伏辰。
〈注〉龙尾，尾星也。日月之会曰辰，日在尾，故尾星伏不见。
按《星经》：龙尾九星为后宫第一星后，次三夫人，次九嫔，次嫔妾。一名后族，水星也。二风后，三天鸡，四天狗，五太庙。按《史记・天官书》：尾为九子，曰君臣斥绝不和。
〈注〉《索隐》曰：宋均云：属后宫场，故得兼子。子必九者，取尾有九星也。《元命苞》云：尾九星，箕四星，为后宫之场也。《正义》曰：尾为析木之津，于辰在寅，燕之分野。尾九星为后宫，亦为九子星近心第一星。为后妃，次三星并为夫人，次三嫔，末二星为妾。
按《汉书・天文志》同。
按《晋书・天文志》：尾九星，后宫之场，妃后之府。上第一星，后也。次三星，夫人。次星，后嫔妾。第三星傍一星，名曰神宫，解衣之内室，尾亦为九子。
按《隋书・天文志》同。
按《宋史・天文志》：尾宿九星为天子后宫，亦主后妃之位。上第一星，后也。次三星，夫人。次星，嫔妾也。亦为九子。汉永元铜仪，尾宿十八度。唐开元游仪同。旧去极百二十度，一云百四十度，今百二十四度。景v测验亦十八度，距西行从西第二星去极百二十八度，在赤道外二十二度，《乾象新书》：二十七度。
按《观象玩占》：尾九星，苍龙尾也。一曰天鸡，一曰析木，一曰天狗，一曰风后，一曰太庙，亦曰大司空，一曰龙，一曰九子，水星也。尾为后宫后妃之府，其北十尺为日月五星中道，其上第一星，主后；次二星，主夫人；又次三星，主九嫔；次三星，主媵妾。其第二星为后族，旁一小星，相去一寸，曰神宫，天子解衣之内室也。尾又主八风，箕尾之间，谓之九江口，故尾星又曰九江，主水。
龟星
按《星经》：天龟六星在尾南汉中，主卜吉凶，入尾十二度，去北辰一百四十一度。
按《史记・天官书》不载。
按《汉书・天文志》：龟鳖星不居汉中，川有易者。
按《晋书・天文志》：龟五星在尾南，主卜以占吉凶。按《隋书》、《宋史》天文志俱同。
按《观象玩占》：龟五星在尾南汉中，一曰连珠，主赞神明，定吉凶。
天江
按《星经》：天江四星在尾北，主太阴星，南入尾六度，去北辰一百十一度。
按《史记・天官书》：天潢旁江星。
〈注〉《正义》曰：天江四星在尾北，主太阴也。
按《汉书・天文志》同。
按《晋书・天文志》：天江四星在尾北，主太阴。
按《隋书》、《宋史》天文志俱同。
傅说
按《左传》：天策ll。
〈注〉天策，傅说星。时近日，星微ll，无光耀也。
按《星经》阙，《史记・天官书》、《汉书・天文志》俱不载。
按《晋书・天文志》：傅说一星，在尾后。傅说主章祝巫官也。
按《隋书・天文志》：傅说一星，在尾后。傅说主章祝巫官也。章，请号之声也。主王后之内祭祀，以祈子孙，广求后嗣。《诗》云：克克祀，以弗无子，此其象也。
按《宋史・天文志》：傅说一星在尾后河中，章祝官也。一曰后宫女巫也。司天王之内祭祀，以祈子孙。《左氏传》：天策ll，即此星也。
按《观象玩占》：傅说一星在尾后河中，主祝章，为后官祈神明保子孙。《春秋元命苞》曰：傅说，主祝章巫官也。章，请号之声也。一曰傅说女巫也。主王宫之内祭祀，祝祠鬼神，祈祷于嗣。《诗》云：克克祀，以弗无子，此其象也。
鱼星
按《星经》：天鱼一星，在尾后河中，主云雨，理阴阳。按《史记・天官书》、《汉书・天文志》俱不载。
按《晋书・天文志》：鱼一星，在尾后河中，主阴事、知云雨之期也。
按《隋书》、《宋史》天文志俱同。
按《观象玩占》：鱼一星，在尾后河中，一曰据星，一曰蒙星，主云霓，统阴事，知云雨之期。
按《历学会通》：鱼在河中，知云雨风气状如云。
神宫
按《星经》阙，《史记・天官书》、《汉书・天文志》俱不载。
按《晋书・天文志》：尾第三星旁一星，名曰神宫，解衣之内室。
按《隋书》、《宋史》天文志俱同。
按《观象玩占》：神宫一星，在尾宿第二星旁，为附座，解衣之内室也。
箕宿
隋《丹元子步天歌》：箕四星，形状似簸箕，箕下三星名木杵。箕前一粒是糠皮。图缺缺图考
箕宿
按《诗经・小雅》：巷伯，哆兮侈兮，成是南箕。
〈朱注〉哆侈，微张之貌，南箕四星，二为踵，二为舌，其踵狭，而舌广，则大张矣。〈大全〉安成刘氏曰：箕星常见于南方，故谓南箕。
大东维南有箕，不可以簸扬。
维南有箕，载翕其舌。
〈朱注〉南箕，不可以簸扬糠秕，而引其舌，反若有所吞噬也。
按《尔雅・释天》：析木，谓之津，箕斗之间汉津也。
〈注〉即汉津也，箕龙尾斗，南斗天汉之津梁。〈疏〉十二次之分，析木，燕也。折木之津，箕斗之次名也。孙炎曰：析别水木，以箕斗之间，是天汉之津也。刘炫谓是天汉，即天河也。天河在箕斗二星之间，箕在东方木位，斗在北方水位。分析水木，以箕星为隔，隔河须津梁以渡，故谓此次为析木之津也。不言析水而言析木者，此次自南而尽北。故依此次而名析木也。郭云：箕龙尾斗南斗，天汉之津梁，以四方皆有七宿，各成一形，东南成龙形，西方成虎形，皆南首而北尾。南方成鸟形，北方成龟形，皆西首而东尾。箕在苍龙之末，故云龙尾斗，至南方即见。故云南斗。昭八年，《左传》曰今在析木之津。《国语》曰日在析木之津者，是也。按经典但有析木之津，无析木谓之津，今定本有谓字，因注云即汉津也，误矣。
按《诗纪・历枢》：箕为天口，主出气。
按《星经》：箕四星，主后别府二十七世妇，八十一御女，为相天子后也。亦为天汉九江口。主梁在汉，边金星，春夏金秋冬土。
按《史记・天官书》：箕为敖客，曰口舌。
〈注〉《索隐》曰：宋均云：敖，调弄也。箕以簸扬调弄为象，有去去来来客之象也。《诗》云：维南有箕，载翕其舌。又《诗纬》云：箕为口，主出气。是箕谓为敖客，行请谒也。《正义》曰：箕主八风，亦后妃之府也。
按《汉书・天文志》同。
按《晋书・天文志》：箕四星，亦后宫妃后之府，亦曰天津。一曰天鸡，主八风，又主口舌，主客蛮夷戎貊。按《隋书・天文志》同。
按《宋史・天文志》：汉永元铜仪，箕宿十度。唐开元游仪十一度，旧去极百十八度，今百二十度。景v测验，箕四星十度，距西北第一星，去极百二十三度。
按《观象玩占》：箕四星，曰天津，一曰天汉，主津梁；一曰风口，一曰风星，主八风；一曰狐星、狐貉，一曰天鸡，主时；一曰天阵，金星也。又为女相，主口舌；又曰天后，后宫之别府也。其北六尺，为日月五星中道，又主蛮夷戎貊。
杵星
按《星经》：杵三星，在箕南，主杵臼舂米事。星北入箕一度，去北辰一百四十三度。
按《史记・天官书》、《汉书・天文志》俱不载。
按《晋书・天文志》：杵三星，在箕南，杵给庖舂。
按《隋书》、《宋史》天文志俱同。
按《观象玩占》：杵三星在箕南，木官也。主舂臼之用。
糠星
按《星经》阙，《史记・天官书》、《汉书・天文志》俱不载。
按《晋书・天文志》：糠一星，在箕南，杵西北。
按《隋书・天文志》：糠一星，在箕舌前，杵西北。
按《宋史・天文志》同。
按《观象玩占》：糠一星，在箕口前，主簸扬，给犬豕糠t。

[book_title]乾象典第四十九卷
星辰部汇考六
斗宿隋《丹元子步天歌》：斗六星其状如北斗，魁上天建六相守。天弁河中建上九，斗下圆安十四星。虽然名鳖贯索形，天鸡建背双黑星。天a柄前八黄精，狗国四
方鸡下生。天渊十星鳖东边，更有两狗斗魁前。农家丈人斗下眠，天渊色黄狗色元。
图
缺图缺图考
斗宿
按《诗经・小雅》：大东维北有斗，不可以挹酒浆。
维北有斗，西柄之揭。
〈疏〉按二十八宿连四方为名者，唯箕斗井壁四星而已。壁者，室之外院。箕在南，则壁在室东，故称东壁。郑称参傍有玉井，则井星在参东，故称东井。推此，则箕斗并在南方之时，箕在南而斗在北。故言南箕北斗也。〈朱注〉箕斗二星，以夏秋之间见于南方，云北斗者，以其在箕之北也。或曰北斗常见不隐者也。南斗柄固指西，北斗而西柄，则亦秋时也。言北斗不可挹酒浆，而西揭其柄反，若有所挹取于东也。
按《尔雅・释天》：星纪，斗，牵牛也。
〈注〉牵牛斗者，日月五星之所终始，故谓之星纪。〈疏〉十二次之分星纪，吴越也，星纪斗牛之次也。《左传》曰岁在星纪是也。
按《星经》：南斗六星，主天子寿命，亦云宰相爵禄之位。巫咸氏云：木星，春夏木，秋冬水。一名天斧，二名天阙，三名天机。
按《史记・天官书》：南斗为庙。
〈注〉《正义》曰：南斗六星，在南也。
按《汉书・天文志》同。
按《晋书・天文志》：北方南斗六星，天庙也，丞相太宰之位，主褒贤进士，禀授爵禄，又主兵。一曰天机，南二星魁，天梁也。中央二星，天相也。北二星，天府庭也，亦为寿命之期也。将有天子之事，占于斗。
按《隋书・天文志》同。
按《宋史・天文志》：北方南斗六星，天之赏禄府，主天子寿算，为宰相爵禄之位。《传》曰：天庙也。丞相太宰之位，褒贤进士，禀授爵禄，又主兵。一曰天机。南二星魁，天梁也。中央二星，天相也。北二星，天府廷也。又谓南星者，魁星也；北星，杓也，第一星曰北亭，一曰天开，一曰铁@。石申曰：魁第一主吴，二会稽，三丹阳，四豫章，五庐江，六九江。汉永元铜仪，斗二十四度四分度之一，唐开元游仪，二十六度。旧去极百十六度，今百十九度。景v测验，亦二十六度，距魁第四星去极百二十二度。
按《观象玩占》：南斗六星，曰天庙，一曰天正，一曰天阙，一曰天机，一曰天府，一曰天库，一曰天司。元武之首，丞相太宰之位。木星也，主天子寿命之期，主酌量政事，禀受爵禄。将有天子之事，占之于斗。日月五星贯之为中道，其南首二星，曰魁，为天库，又为天梁。主褒贤进士。中二星为天相，主爵禄。北尾二星曰杓，为天府，主寿命。第一星主吴，第二星主会稽，第三星主丹阳，第四星主豫章，第五星主庐江，杓尾第六星主九江。
建星
按《礼记・月令》：仲春之月，旦建星中。
〈疏〉昏旦，中星皆举二十八宿，此云建星中。以建星近斗度，多星体广不可的指，故举建以定其中也。
孟秋之月，昏建星中。
按《星经》：建六星，在南斗北，天之都关三光道也。主司七曜行得失。十一月甲子冬至，大应治政之宿所起也。星入斗七度，去北辰一百十三度。〈此条疑有关北〉按《史记・天官书》：南斗为庙，其北建星。建星者，旗也。
〈注〉《正义》曰：建六星在斗北，临黄道，天之都关也。斗建之间，七曜之道，亦主旗辂。
按《汉书・天文志》同。
按《晋书・天文志》：建星六星，在南斗北，亦曰天旗，天之都关也。为谋事，为天鼓，为天马。南二星，天库也。中央二星，市也，a@也。上二星，旗跗也。斗建之间，三光道也。
按《隋书・天文志》同。
按《宋史・天文志》：建六星，在南斗魁东北，临黄道，一曰天旗，天之都关。为谋事，为天鼓，为天马。南二星，天库也。中二星，市也，铁@也。上二星，为旗跗。斗建之间，三光道也，主司七曜行度得失，十一月甲子天正冬至，大历所起宿也。
按《观象玩占》：建六星在南斗背，下临黄道。一曰天旗，一曰天关。巫咸曰：土星也，为天之都关，为谋事，为天鼓，又为天马。南二星，天库也。中二星，天市也，a@也。上二星，旗跗也，为天之府庭。斗建之间，三光之道，阴阳始终之门，七政所起律历之原本也。是为上古十一月甲子天正大历所起之宿。
按《贤相通占》：建星六星，天子之都梁关津，主三光日月五星行历得失。
天弁
按《星经》：天弁九星，在建近河，为市官之长，主市易也。按《史记・天官书》、《汉书・天文志》俱不载。
按《晋书・天文志》：天辨九星，在建星北，市官之长，以知市珍也。
按《隋书・天文志》：天弁九星，在建星北，市官之长也。主列肆a_，若市籍之事，以知市珍也。
按《宋史・天文志》：天弁九星，一作辨，在建星北，市官之长，主列肆a_市籍之事，以知市珍也。
按《观象玩占》：天弁九星，在建星北，入河中，市官之长也。主列a_市籍之事，主商贾赋税。
按《历学会通》：天弁，入河中，辨别珍宝市中之老吏。
鳖星
按《星经》：天鳖十五星，在斗南，主太阴水虫，右入斗一度，去北辰一百二十七度。
按《史记・天官书》不载。
按《汉书・天文志》：鳖星不居汉中，川有易者。
按《晋书・天文志》：鳖十四星在南斗南，鳖为水虫，归太阴。
按《隋书・天文志》同。
按《宋史・天文志》：鳖十四星，在南斗南，主水族。
按《观象玩占》：鳖十四星在南斗南，水虫也。常居汉中，主水族。
天鸡
按《星经》：天鸡二星在狗国北，主异鸟。
按《史记・天官书》、《汉书・天文志》俱不载。
按《晋书・天文志》：狗国北二星，曰天鸡，主候时。
按《隋书・天文志》同。
按《宋史・天文志》：天鸡二星在牛西，一曰在狗国北。主异鸟。一曰主候时。
天a
按《星经》：天a七星，在斗杓第二星西，主关a开闭。按《史记・天官书》、《汉书・天文志》俱不载。
按《晋书・天文志》：天a八星，在南斗杓西，主关闭。按《隋书・天文志》同。
按《宋史・天文志》：天a八星，在南斗杓第二星西，主开闭门户。
按《观象玩占》：天a八星，在南斗杓西，主锁钥开闭。
狗国
按《星经》：狗国四星，在建东南，主鲜卑乌丸。
按《史记・天官书》、《汉书・天文志》俱不载。
按《晋书・天文志》：建东南四星，曰狗国，主鲜卑乌丸沃且。
按《隋书・天文志》同。
按《宋史・天文志》：狗国四星，在建星东南，主三韩鲜卑乌桓猃狁沃且之属。
按《观象玩占》：狗国四星在建星东，徼外之国，主三韩鲜卑乌桓猃狁之属。
天渊
按《星经》：天泉十星在鳖东，一曰天海，主灌溉沟渠之事也。
按《史记・天官书》、《汉书・天文志》俱不载。
按《博雅》：天渊，谓之纽兹，又谓之三渊。
按《晋书・天文志》：九坎间十星，曰天池，一曰三池，一曰天海，主灌溉田畴事。
按《隋书・天文志》同。
按《宋史・天文志》：天渊十星，一曰天池，一曰天泉，一曰天海，在鳖星东南九坎间。又名太阴，主灌溉沟渠。按《观象玩占》：天渊十星，在鳖星东南，一曰天海，一曰太阴，主灌溉。又主海中鱼鳖。
狗星
按《星经》：狗二星，在斗魁前，主卿臣。
按《史记・天官书》、《汉书・天文志》俱不载。
按《晋书・天文志》：狗二星，在南斗魁前，主吠守。
按《隋书》、《宋史》天文志俱同。
按《观象玩占》：狗星有二，在南斗魁前，主守R。
按《历学会通》：狗守御门。
农丈人
按《星经》：农丈人一星，在斗南，主农官正政司农卿等之职。
按《史记・天官书》、《汉书・天文志》俱不载。
按《晋书・天文志》：农丈人一星，在南斗西南，老农主穑也。
按《隋书・天文志》同。
按《宋史・天文志》：农丈人一星，南斗西南老农，主稼穑者。又主先农、农正官。按《观象玩占》：农丈人，一星，在斗西南，箕星之东，老农也，主稼穑，一曰主岁丰耗。
牛宿
隋《丹元子步天歌》：牛六星近在河岸头，头上虽然有两角，腹下从来欠一脚，牛下九黑是天田，田下三三九坎连。牛上直建三河鼓，鼓上三星号织女。左旗右
旗各九星，河鼓两畔右边明。更有四黄名天桴，河鼓直下如连珠。罗堰三乌牛东居，四个辇道四渐台。辇道渐台在何许，欲得见时近织女。
图
缺图缺图考
牛宿
按《诗经・小雅》：大东彼，牵牛不以服箱。
〈朱注〉牵牛星，名服驾也，箱车箱也。
按《礼记・月令》：季春之月，旦牵牛中。
仲秋之月，昏牵牛中。
按《尔雅・释天》：何鼓谓之牵牛。
〈注〉今荆楚人呼牵牛星为檐鼓。檐者，荷也。〈疏〉李巡云：何鼓牵牛，皆二十八宿名也。孙炎曰：何鼓之旗十二星，在牵牛北也。或名为何鼓，亦名牵牛。如此文，则牵牛、何鼓一星也。如李巡、孙炎之意，则二星，今不知其同异也。
按《星经》：牵牛六星，主关粱，工异，主大路，中主牛，木星，春夏木、秋冬火。中央火星，为政始，日月五星行起于此八度。八月昏中氏中，去北辰一百十度。
按《史记・天官书》：牵牛，为牺牲。
〈注〉《正义》曰：牵牛为牺牲，亦为关梁。其北二星，一曰即路，一曰聚火。又上一星，主道路。次二星，主关梁。
按《汉书・天文志》同。
按《晋书・天文志》：牵牛六星，天之关梁，主牺牲事。其北二星，一曰即路，一曰聚火。又上一星，主道路。次二星，主关梁。次三星，主南越。
按《隋书・天文志》同。
按《宋史・天文志》：汉永元铜仪，以牵牛为七度。唐开元游仪八度，旧去极百六度，今百四度。景v测验，牛六星八度，距中央大星去极百十度半。
按《观象玩占》：牛六星，曰牵牛，一曰天鼓，木星也。亦曰天关，为关梁，主牺牲之事。阳气始于牵牛，日月五星常贯之为中道。中央大星，七政之始，七曜之行起于此。其上二星，一曰积路，一曰聚火，主道路。次二星，主关梁。又次二星，主南夷。其中大星主牛。
天田
按《星经》：天田九星，在牛东南，主畿内田苗之职。按《史记・天官书》、《汉书・天文志》俱不载。
按《晋书・天文志》：天田九星，在牛南。
按《隋书・天文志》同。
按《宋史・天文志》：天田九星在斗南，一曰在牛东南，天子畿内之田。
九坎
按《星经》：九坎九星，在牛南，主沟渠水泉流通。西入斗四度，去北辰一百二十六度。
按《史记・天官书》、《汉书・天文志》俱不载。
按《晋书・天文志》：九坎九星在牵牛南。坎，沟渠也。所以导达泉源，疏盈泻溢，通沟洫也。
按《隋书・天文志》同。
按《宋史・天文志》：九坎九星，在牵牛南，主沟渠，导引泉源，疏泻盈溢，又主水旱。
按《观象玩占》：九坎九星，在天田南，水官也，主水旱之事。《黄帝占》曰：九坎，主沟渠，通水泉，泻盈溢。
河鼓
按《尔雅・释天》：何鼓，谓之牵牛。
〈注〉今荆楚人呼牵牛星为檐鼓。檐者，荷也。〈疏〉李巡云：何鼓，牵牛皆二十八宿名。孙炎曰：何鼓之旗十二星，在牵牛北也。或名为何鼓，亦名牵牛。如此文，则牵牛、何鼓一星也。如李巡、孙炎之意，则二星。今不知其异同也。
按《星经》：河鼓三星，中大星为大将军。左星为左将军，右为右将军。
按《史记・天官书》：牵牛，为牺牲，其北河鼓。河鼓大星，上将。左右，左右将。
〈注〉《索隐》曰：《尔雅》云：何鼓谓之牵牛。孙炎云：何鼓之旗十二星，在牵牛北，故或名河鼓为牵牛也。《正义》曰：河鼓三星在牵牛北，主军鼓，盖天子之将军。中
央大星，大将军，其南左星，左将军。其北右星，右将军。所以备关梁而拒难也。自昔传牵牛织女七月七日相见，此星也。
按《汉书・天文志》同。
按《晋书・天文志》：河鼓三星，在牵牛北，天鼓也，主军鼓，主a钺。一曰三武，主天子三将军，中央大星，为大将军，左星为左将军，右星为右将军。左星，南星也。所以备关梁而距难也。设守阻险，知谋徵也。
按《隋书・天文志》同。
按《宋史・天文志》：河鼓三星，在牵牛西北，主天鼓。盖天子及将军鼓也。一曰三鼓，主天子三军。中央大星为大将军，左星为左将军，右星为右将军。左星，南星也。所以备关梁而拒难也。设守险阻，知谋徵也。
按《观象玩占》：河鼓三星，在牵牛北，一曰天鼓，一曰三武，一曰三将军。中央大星大将军，左星左将军，右星右将军。左星，南星；右星，北星也。巫咸曰：金官也，主军鼓，主斧钺，主外国，主军喜怒，所以备关梁，设险R难。按《历学会通》：河鼓，天军之鼓。中央大星曰大将军，左右小将军，亦名牵牛星。左右旗为河鼓旗表。
织女
按《诗经・小雅》：大东彼，织女终日七襄。
〈朱注〉，隅貌。织女星，名在汉旁，三星然如隅也。七
襄，《传》曰反也。笺云驾也。谓更其肆也，盖天有十二
次，日月所止舍，所谓肆也。经星一昼一夜，左旋一周而有馀，则终日之间，自卯至酉，当更七次也。
按《星经》：织女三星，在天市东端，天女主瓜果丝帛、收藏珍宝。及女变入二十七。〈句有脱字〉去北辰五十二度。按《史记・天官书》：婺女，其北织女，天女孙也。
〈注〉《正义》曰：织女三星，在河北，天纪东，天女也，主果z丝帛珍宝。《索隐》曰：《荆州占》云：织女，一名天女，天子女也。
按《汉书・天文志》同。
按《大戴礼・夏小正》：七月初昏，织女正东乡。十月，织女正北乡则旦。织女星名也。
按《晋书・天文志》：织女三星，在天纪东端，天女也，主果z丝帛珍宝也。
按《隋书・天文志》同。
按《宋史・天文志》：织女三星，在天市垣东北，一曰在天纪东。天女也，主果z丝帛珍宝。陶隐居曰：常以十月朔至六七日，晨见东方。
按《观象玩占》：织女三星，在天市垣东，一曰东桥，一曰天女，天帝之女也。主经纬布帛丝之事，又主瓜果，主收藏珍宝、制衣裳、成文绣，天之水官也。星足常向扶筐，牵牛亦常向织女之足。一曰大星为母后，二小星为女子。石氏曰：织女之道，与贯索相直。郗萌曰：常以冬十月，视织女晨出东方。
左右旗
按《星经》阙。
按《史记・天官书》：东宫苍龙房心东北曲十二星，曰旗。
〈注〉《正义》曰：两旗者，左旗九星，在河鼓左也。右旗九星，在河鼓右也。皆天之鼓旗，所以为旌表。
按《汉书・天文志》同。
按《晋书・天文志》：旗九星在牵牛北，即天鼓之旗，所以为旌表也。左旗九星在鼓左旁。
按《隋书・天文志》同。
按《宋史・天文志》：左旗九星，在河鼓左旁；右旗九星在牵牛北。河鼓西南，天之鼓旗旌表也。主声音设险知敌谋。
按《观象玩占》：左旗九星，在河鼓之左；右旗九星，在河鼓之右，河鼓之旗也。主设备知敌谋。
天桴
按《星经》：天桴四星，在左旗南北列，主漏刻天鼓。按《史记・天官书》、《汉书・天文志》俱不载。
按《晋书・天文志》：旗端四星南北列，曰天桴，鼓桴也。按《隋书・天文志》同。
按《宋史・天文志》：天桴四星，在牵牛东北横列，一曰在左旗端，鼓桴也，主漏刻。武密曰：主桴鼓之用。
按《历学会通》：天桴，四时击鼓，知更漏。
罗堰
按《星经》：罗堰二星，在牛东。
按《史记・天官书》、《汉书・天文志》俱不载。
按《晋书・天文志》：罗堰九星，在牵牛东，马也，以壅蓄水潦溉沟渠也。
按《宋史・天文志》：罗堰三星在牵牛东马也，主堤塘壅蓄水潦，以灌溉也。
按《观象玩占》：罗堰三星在牛宿东，主堤塘以蓄水灌溉。一曰拒马之象，主梁堰。
辇道
按《星经》：辇道五星，属织女西足，主天子游宫嬉乐之道也。
按《史记・天官书》、《汉书・天文志》俱不载。按《晋书・天文志》：织女西足五星，曰辇道，王者嬉游之道也。汉辇道通南北宫，其象也。
按《隋书・天文志》同。
按《宋史・天文志》：辇道五星，在织女西，主王者嬉游之道。汉辇道通南北宫，其象也。
渐台
按《星经》：渐台四星，属织女东足，主晷漏律吕阴阳事。按《史记・天官书》、《汉书・天文志》俱不载。
按《晋书・天文志》：织女东足四星，曰渐台，临水之台也。主晷漏律吕之事。
按《隋书・天文志》同。
按《宋史・天文志》：渐台四星，在织女东南，临水之台也。主晷漏律吕事。
女宿
隋《丹元子步天歌》：女四星如箕主嫁娶，十二诸国在下陈。先从越国向东论，东西两周次二秦。雍州南下双雁门，代国向西一晋申。韩魏各一晋北轮，楚之一
国魏西屯。楚城南畔独燕军，燕西一郡是齐邻。齐北两邑平原君，欲知郑在越下存。十六黄星细区分，五个离珠女星上。败瓜之上匏瓜生，两个各五匏瓜明。天津九个弹弓形，两星入牛河中横。四个奚仲天津上，七个仲侧扶筐星。
图
缺图缺图考
女宿
按《礼记・月令》：孟夏之月，旦婺女中。
按《星经》：须女四星，主布帛，为珍宝藏。一名婺女，天女。水星，春夏水，秋冬火。
按《史记・天官书》：婺女。
〈注〉《索隐》曰：《尔雅》云：须女谓之务女，或作婺字。《正义》曰：须女四星，亦曰婺女，天少府也。南斗牵牛、须女皆为星纪，于辰在丑，越之分野，而斗牛为吴之分野也。须女，贱妾之称，妇职之卑者。主布帛裁制嫁娶。
按《汉书・天文志》同。
按《博雅》：女，谓之婺女。
按《晋书・天文志》：须女四星，天之少府也。须，贱妾之称，妇职之卑者也。主布帛裁制嫁娶。
按《隋书・天文志》同。
按《宋史・天文志》：汉永元铜仪，以须女为十一度。景v测验十二度，距西南星去极百五度，在赤道外十四度。
按《观象玩占》：女四星，曰须女，一曰婺女，天之少府也。一曰天少女，一曰天少府，一曰临官水星也。主布帛，为珍宝库藏。其下九尺，为日月五星中道。须女者，贱妾之称，妇职之卑者也。故又主嫁娶知妇工。
十二国
按《星经》：越一星在婺女之南，郑一星在越星南，赵二星在郑之南，齐二星在越星南，周二星在越星东，楚二星在魏星南，燕一星在楚星南，秦二星在周星东南，魏二星在韩星北，韩一星在晋星北，晋一星在代星北，代二星在秦星南。
按《史记・天官书》、《汉书》、《晋书》天文志俱不载。
按《隋书・天文志》：九坎东列星，北一星曰齐，齐北二星曰赵，赵北一星曰郑，郑北一星曰越，越东二星曰周，周东南北列二星曰秦，秦南二星曰代，代西一星曰晋，晋北一星曰韩，韩北一星曰魏，魏西一星曰楚，楚南一星曰燕。
按《宋史・天文志》：十二国十六星，在牛女南，近九坎，各分土居列国之象。九坎之东一星曰齐，齐北二星曰赵，赵北一星曰郑，郑北一星曰越，越东二星曰周，周东南北列二星曰秦，秦南二星曰代，代西一星曰晋，晋北一星曰韩，韩北一星曰魏，魏西一星曰楚，楚南一星曰燕。
按《历学会通》：十二国星，应十二州。
离珠
按《星经》：离珠五星，在女北，主藏府，以御后宫。西入女一度，去北辰九十四度也。
按《史记・天官书》、《汉书・天文志》俱不载。
按《晋书・天文志》：离珠五星在须女北，须女之藏府，女子之星也。
按《隋书・天文志》同。
按《宋史・天文志》：离珠五星，在须女北，须女之藏府，女子之星也。又曰主天子旒珠，后夫人环佩。
按《观象玩占》：离珠五星，在须女北，主后宫之府，后夫人佩环之饰。巫咸曰：离珠，女子之星也。石氏曰：离，衣也；珠，环佩玉珠也，后夫人之盛饰也，主进王后之衣服。
按《历学会通》：离珠，女子之星，后宫之库藏。
败瓜
按《星经》：败瓜，五瓜南。
按《史记・天官书》、《汉书》、《晋书》天文志俱不载。
按《隋书・天文志》：匏瓜旁五星，曰败瓜，主种。
按《宋史・天文志》：败瓜五星，在匏瓜星南，主修瓜果之职。
按《历学会通》：败瓜，瓠瓜，天子园内之属。
匏瓜
按《星经》：瓜瓠五星在离珠北，败瓜五瓜南，瓜瓠入女一度，去北辰七十一度。
按《史记・天官书》：匏瓜，有青黑星守之，鱼盐贵。
〈注〉《索隐》曰：《荆州占》云：匏瓜，一名天鸡，在河鼓东。《正
义》曰：瓠瓜五星，在离珠北，天子果园。
按《汉书・天文志》同，《晋书・天文志》不载。
按《隋书・天文志》：瓠瓜五星，在离珠北，主阴谋，主后宫，主果食。
按《宋史・天文志》：匏瓜五星，在离珠北，天子果园也。其西觜星，主后宫。
按《观象玩占》：瓠瓜五星，在离珠北，一曰天鸡，一曰天瓠，主后宫，主司中，以和五味。又主阴谋，一曰瓠瓜，主掌瓜果。
天津
按《星经》：天津九星，在虚北河中，主津渎津梁，知穷危、通济度之官。西入牛二度，去北辰四十九度也。按《史记・天官书》：王良旁有八星，绝汉曰天潢。
〈注〉《索隐》曰：《元命苞》曰潢，主河渠，所以度神通四方。宋均云：天潢，天津也；津，凑也，主计度也。
按《汉书・天文志》：王梁旁有八星，绝汉曰天横。
按《晋书・天文志》：天津九星横河中，一曰天汉，一曰天江，主四渎津梁，所以度神通四方也。
按《隋书・天文志》同。
按《宋史・天文志》：天津九星，在虚宿北，横河中，一曰天汉，一曰天江，主四渎津梁，所以度神通四方也。按《观象玩占》：天津九星，在虚女之北，横河中，一曰天潢，一曰潢中，一曰江星，一曰格星，一曰玉柱，一曰横星，一曰天汉，主河梁，以度百神通四方。
奚仲
按《星经》：奚仲四星，在天津北，帝王东宫之官也。按《史记・天官书》、《汉书》、《晋书》天文志俱不载。
按《隋书・天文志》：天津北四星如卫状，曰奚仲，古车正也。
按《宋史・天文志》：奚仲四星，在天津北，主帝车之官。按《观象玩占》：奚仲四星，在天津北，天子之车正也。
扶筐
按《星经》：扶筐七星，在天柱东，主桑蚕之事。
按《史记・天官书》、《汉书・天文志》俱不载。
按《晋书・天文志》：天东七星，曰扶筐，盛桑之器，主劝蚕也。
按《宋史・天文志》：扶筐七星，为盛桑之器，主劝蚕也。一曰供奉后与夫人之亲蚕。
按《观象玩占》：扶筐七星，在紫微宫东蕃之外，近天厨，主采桑劝蚕，又主藏盖量出入，知息耗。

[book_title]乾象典第五十卷
星辰部汇考七
虚宿
隋《丹元子步天歌》：虚，上下各一如连珠，命禄危非虚上呈，虚危之下哭泣星，哭泣双双下垒城，天垒团圆十三星，败臼四星城下横，臼西三个离瑜明。图
缺图考
虚宿
按《书经・虞书・尧典》：宵中星虚，以殷仲秋。
〈注〉北方元武七宿之虚星，秋分昏之中星，
按《礼记・月令》：季秋之月，昏虚中。
按《尔雅・释天》：元枵，虚也，颛顼之虚。虚也，北陆虚也。
〈注〉虚在正北，北方黑色，枵之言耗，耗亦虚意，颛顼水德，位在北方，虚星之名凡四。〈疏〉元枵，虚之次名也。郭云：虚在正北，北方黑色，枵之言耗，亦虚意。然则以色黑而虚耗，故名；其次元枵，按襄二十八年，《左传》云：春，无冰。梓慎曰：今兹宋郑，其饥乎。岁在星纪，而淫于元枵，以有时，阴不堪阳，蛇乘龙。龙，宋郑之星也，宋郑必饥。元枵，虚中也。枵，耗名也。土虚而民耗，不饥何为。北方三次以元枵为中，元枵次有三宿，又虚在其中，以水位在北，颛顼居之，故谓元枵。虚星为颛顼之虚也。昭十年，《左传》云：郑裨灶言于子产曰：今兹岁在颛顼之虚，是也。虚星又谓之北陆。孙炎曰：陆中也；北方之宿，虚为中也。昭四
年，《左传》云：古者，日在北陆而藏冰，杜注云陆道也。陆之为中为道，皆无正训，各以意耳。要以虚为北方中星宿，是日行之道，故谓之北陆。虚星之名凡四：元枵也，虚也，颛顼之虚也，北陆也。
按《尚书・考灵耀》：主秋者，虚昏中，可以种麦。
按《星经》：虚二星，主庙堂哭泣，金星，春夏水，秋冬金。一名元枵；二名颛顼；三名大卿，亦名临官。
按《史记・天官书》：北宫元武虚危，危为盖屋，虚为哭泣之事。
〈注〉《正义》曰：虚二星，危三星，为元枵，于辰在子，齐之分野。虚主死丧哭泣事，又为邑居庙堂祭祀祷祝之事。亦天之冢宰，主平理天下，覆藏万物。《索隐》曰：姚氏案《荆州占》，以为其宿二星，南星主哭泣。
按《汉书・天文志》同。
按《晋书・天文志》：虚二星，冢宰之官也。主北方邑居庙堂祭祀祝祷事；又主死丧哭泣。
按《隋书・天文志》同。
按《宋史・天文志》：虚宿二星，为虚堂，冢宰之官也。主死丧哭泣，又主北方邑居、庙堂祭祀祝祷事。宋均曰：危，上一星高，旁两星下，似盖屋也。盖屋之下，中无人，但空虚似乎殡宫，主哭泣也。汉永元铜仪，以虚为十度，唐开元游仪同。旧去极百四度，今百一度。景v测验，距南星去极百三度，在赤道外十二度。
按《观象玩占》：虚二星，曰元枵，一曰颛顼，一曰北陆，一曰天节，一曰临官，一曰卿中，一曰中宫，水星也。虚为庙堂，为天子冢宰之官，主死丧、哭泣、坟墓、祭祀、主天子谅之事。主北方，又主黄钟律吕，其下九尺为日月五星中道。又主风云，将有死丧哭泣葬祭之事。则占于虚。
司命司禄司危司非
按《星经》：司命、司禄、司危、司非各二星，在虚北。司禄次司命北，司危次司禄北，司非次司危北。各主天下寿命、爵禄、安泰、危败、是非之事。
按《史记・天官书》：危东六星，两两相比，曰司空。
〈注〉《正义》曰：危东两两相比者，是司命等星也。司空惟一星耳。又不在危东，恐命字误为空也。司命二星在虚北，主丧送。司禄二星在司命北，主官。司危二星在司禄北，主危亡。司非二星在危北，主20过，皆冥司之职。
按《汉书・天文志》：危东六星，两两而比，曰司寇。
按《晋书・天文志》不载。
按《隋书・天文志》：虚北二星曰司命，北二星曰司禄，又北二星曰司危，又北二星曰司非。司命主举过行罚，灭不祥；司禄增年延德，故在六宗之祀；司危主骄佚亡下；司非以法多就私。〈此条疑有讹字〉
按《宋史・天文志》：司命二星，在虚北，主举过行罚、灭不祥，又主死亡。司禄二星，在司命北，主增年延德，又主掌功赏食料官爵。司危二星，在司禄北，主矫失正下，又主楼阁台榭，死丧流亡。司非二星，在司危北，主司候内外察愆，尤主过失。《乾象新书》：命禄危非八星，主天子已下，寿命爵禄安危是非之事。
按《观象玩占》：司命二星在虚北，主举过行罚，灭除不祥，主百鬼，主生死。司禄二星在司命北，主爵禄，主延年增寿。司危二星在司禄北，主矫失以正下，主察骄逸。司非二星在司危北，主祛多私主，伺察内外过失。八星皆冥官之职，主天子以下至于庶人，寿命爵禄安危是非之事。制天下死生之命，福善祸淫皆其所司。
按《历学会通》：司命掌死丧，司禄掌禄料，司危掌市中楼阁宗庙，司非伺候内外察愆。
哭星泣星
按《星经》：哭二星在虚南，主死哭之事。泣二星在哭星东，已上并主死悲泣之事。
按《史记・天官书》、《汉书・天文志》俱不载。
按《晋书・天文志》：虚南二星曰哭，哭东二星曰泣，泣哭皆近坟墓。
按《隋书・天文志》同。
按《宋史・天文志》：哭二星在虚南，主哭泣死丧。泣二星在哭星东。
按《观象玩占》：哭二星在虚南，主号哭。泣二星在哭东，危南，主怨泣。
按《历学会通》：哭泣，大臣之象，主哭泣事。
天垒城
按《星经》：天垒十三星，如贯索状，在哭泣之南，主北方丁零匈奴之事也。
按《史记・天官书》、《汉书・天文志》俱不载。
按《晋书・天文志》：泣南十三星，曰天垒城，如贯索状，主北方丁零匈奴。
按《隋书・天文志》同。
按《宋史・天文志》：天垒城一十三星，在泣南，圜如大钱，形若贯索，主鬼方北边丁零类所，以候兴败存亡。按《观象玩占》：天垒城十有三星，形如贯索，在哭泣星南，主北方丁零匈奴鬼方之类所，以候其兴败存亡也。
败臼
按《星经》：败臼四星，在虚危南，主政治。西南入女十三度，去北辰一百三十一度。
按《史记・天官书》、《汉书》、《晋书》天文志俱不载。
按《隋书・天文志》：败臼四星，在虚危南，知凶灾。
按《宋史・天文志》：败臼四星，在虚危南，两两相对，主败亡灾害。
按《观象玩占》：败臼四星，在北落师门之南，主凶灾。按《历学会通》：败臼，庶人之星。
离瑜
按《星经》：离瑜三星，在秦代东南北列，主王侯衣服。按《史记・天官书》、《汉书》、《晋书》天文志俱不载。
按《隋书・天文志》：秦代东三星南北列，曰离瑜。离，圭衣也；瑜，玉饰，皆妇人之服星也。
按《宋史・天文志》：离瑜三星，在十二国东。《乾象新书》：在天垒城南。离，圭衣也。瑜，玉饰。皆妇人见舅姑衣服也。按《观象玩占》：离瑜三星，在十二国东，主妇人服饰。离，圭衣也；瑜，玉饰也。
危宿
隋《丹元子步天歌》：危三星不直旧先知，危上五黑号人星，人畔三四杵臼形，人上七乌号车府，府上天钩九黄晶，钩下五鸦字造父，危下四星号坟墓。墓下四
星斜虚梁，十个天钱梁下黄，墓旁两星名盖屋，身著乌衣危下宿。
图
缺图缺图考
危宿
按《礼记・月令》：仲夏之月，旦危中，
孟冬之月，昏危中。
按《星经》：危三星，主宫室祭祀，土星，春夏水，秋冬火。按《史记・天官书》：北宫元武虚危，危为盖屋。
〈注〉《索隐》曰：宋均云：危，上一星高，旁两星隋下，似乎盖屋也。《正义》曰：盖屋二星在危南，主天子所居宫室之官也。危为架屋，自有星。恐文误也。
按《汉书・天文志》同。
按《晋书・天文志》：危三星主天府、天市、架屋。
按《隋书・天文志》：危三星主天府、天库、架屋。
按《宋史・天文志》：危宿三星，在天津东南，为天子宗庙祭祀，又为天子土功，又主天府、天市、架屋受藏之事。汉永元铜仪以危为十六度，唐开元游仪十七度，旧去极九十七度，距南星去极九十八度，在赤道外七度。
按《观象玩占》：危三星，曰天府，一曰天市，土星也。主坟墓宫室祭祀，主架屋，天子庙堂也。又为百姓之市。其南下九尺为日月五星。中道虚危者，天子礼堂，亦为冢宰之官，主天下死丧哭泣之事。
人星
按《星经》：人五星在危北，主天下百姓。
按《史记・天官书》、《汉书》、《晋书》天文志俱不载。
按《隋书・天文志》：车府东南五星，曰人星，主静众庶，柔远能迩。一曰卧星，主防淫。
按《宋史・天文志》：人五星，在虚北，车府东，如人形，一曰主万民，柔远能迩。又曰卧星，主夜行以防淫。
按《观象玩占》：人五星，在车府东，如人形，主万民。一曰卧星，主防淫，土官也。一曰人星，主静安众庶，柔远能迩。
按《历学会通》：人星如人形状，主奸人巧舌。
杵臼
按《星经》：杵臼星在人傍。主舂军粮，臼四星在杵下。按《史记・天官书》：杵臼四星在危南。
〈注〉《正义》曰：杵臼三星在丈人星旁，主军粮。臼星在南，主舂。
按《汉书・天文志》同，《晋书・天文志》不载。
按《隋书・天文志》：车府南三星内，折东南四星，曰杵臼，主给军粮。
按《宋史・天文志》：杵三星在人星东，一在臼星北，主舂军粮。臼四星在杵星下，一在危东。
按《观象玩占》：杵三星在人星东，主舂粮；臼四星在杵星南。
车府
按《星经》：车府七星，在天津东，近河，主官车之府也。按《史记・天官书》、《汉书》、《晋书》天文志俱不载。
按《隋书・天文志》：天津东近河边七星，曰车府，主车之官也。
按《宋史・天文志》：车府七星，在天津东近河，东西列，主车府之官，又主宾客之馆。
按《观象玩占》：车府七星，在天津东近河，首抵司非，尾指天钩，主官车之府、宾客之馆也。
天钩
按《星经》：钩九星，在造父西河中。
按《史记・天官书》不载。
按《汉书・天文志》：句星信则地动，极后有四星，名曰句星。〈按：《史记》有后句四星，盖指句陈星也。此云极后制，与晋志所载不同。然所占地动，则天钩之九星极
后四辅，无地动之占
〉
按《晋书・天文志》：造父西河中，九星如钩状，曰钩星。直则地动。
按《隋书・天文志》同。
按《宋史・天文志》：钩九星，在造父西河中，如钩状。星直则地动。一曰主辇舆服饰。
按《观象玩占》：钩星九星，一曰天钩，在紫微东蕃之外，传舍之东，造父之北，主舆服法式。
造父
按《星经》：造父五星，在传舍南，主御之官。
按《史记・天官书》、《汉书・天文志》俱不载。
按《晋书・天文志》：传舍南，河中五星曰造父，御官也。一曰司马，或曰伯乐。
按《隋书・天文志》同。
按《宋史・天文志》：造父五星，在传舍南，一曰在腾蛇北，御官也。一曰司马，或曰伯乐，主御营马厩马乘辔勒。按《观象玩占》：造父五星，在传舍南河中，御马之官也。一曰西桥，一曰司马，一曰伯乐。
按《历学会通》：造父，主御天子御官也。
坟墓
按《星经》：坟墓四星，在危下，主山陵悲惨事。
按《史记・天官书》、《汉书・天文志》俱不载。
按《晋书・天文志》：坟墓四星属危之下，主死丧哭泣，为坟墓也。
按《隋书・天文志》同。
按《宋史・天文志》：坟墓四星在危南，主山陵悲惨死丧哭泣，大曰坟，小曰墓。
按《观象玩占》：坟墓四星，缀危星下，如墓形，主山陵丧葬之事。
按《历学会通》：坟墓主兆域，以明葬丧之礼。
虚梁
按《星经》：虚四星在危南，主袁陵寝庙，非人居处。按《史记・天官书》、《汉书・天文志》俱不载。
按《晋书・天文志》：盖屋南四星，曰虚梁，园陵寝庙之所也。
按《隋书・天文志》：虚梁四星，在盖屋南，主园陵寝庙，非人所处，故曰虚梁。
按《宋史・天文志》：虚梁四星，在危宿南，主园陵寝庙祷祝，非人所处，故曰虚梁。一曰宫宅屋帏帐寝。
按《观象玩占》：虚梁四星在危南，主山陵寝庙鬼神之祠，非人所处，故谓之虚梁。
按《历学会通》：虚梁，主国家丘陵祷祠。
天钱
按《星经》：天钱十星，在虚梁南，主钱财库，聚天下财物，庸调之辈，司今左右库藏是也。
按《史记・天官书》、《汉书・天文志》俱不载。
按《晋书・天文志》：北落西北有十星，曰天钱。
按《隋书・天文志》同。
按《宋史・天文志》：天钱十星在北落，师门西北，主钱帛所聚，为军府藏。
按《观象玩占》：天钱十星，在北落师门西，主钱帛库。按《历学会通》：天钱主赏罚。
盖屋
按《星经》：盖屋二星，在危宿之南，主宫室之事也。按《史记・天官书》、《汉书・天文志》俱不载
按《晋书・天文志》：危南二星，曰盖屋，主治宫室之官也。按《隋书・天文志》同。
按《宋史・天文志》：盖屋二星，在危宿南九度，主治宫室。按《观象玩占》：盖屋一星在危南，天子治宫室之官也。
室宿
隋《丹元子步天歌》：室，两星上有离宫出，绕室三双有六星，下头六个雷电形，垒壁阵次十二星，十二两头大似升，阵下分布羽林军，四十五卒三为群，军西四
星多难论，仔细历历看区分，三粒黄金名a钺，一颗真珠北落门，门东八魁九个子，门西一宿天纲是，雷傍两星土公吏，室上腾蛇三十二。
新法历书室宿图
〔室宿恒星表〕【图】
＆＆图表＝110112a
图考
室宿
按《诗经・{风》：定之方中，作于楚宫。
〈未注〉定，北方之宿营，室星也。此星昏而正中，夏正十月也。于是时可以营制宫室，故谓之营室。〈大全〉安成刘氏曰：夏正十月建亥，春秋时十二月也。农事巳毕，可以兴作。而人君居必南面，故亥月昏时，见定星当南方之午位，因记此星为每岁营作之候。又因号为营室，此盖成周以后之制。上考唐虞之时，定星以戌月昏中，岁久而差。至周时，定星始以亥月昏中。逮今日，此星又以子月昏中矣。
按《尔雅・释天》：营室谓之定，埘之口。营室，东壁也。
〈注〉定正也，作宫室皆以营室之中为正。营室东壁星四方似口，因名云。〈疏〉十二次之分，埚の酪玻营室，一名定。《诗・{风》云：定之方中，作于楚宫。郑笺云：定星昏中而正，于是可以营制宫室，故谓之营室。埚ぃ室壁之次，壁居南则在室东。孙炎曰：埚ぶ次，则口开方，营室东壁，四方似口，故因名也。由其营室与东壁相成，故得正四方。襄三十年《左传》云：岁在埚ぶ口，是也。
按《国语》：日月底于天庙。
〈注〉天庙，营室也。孟春之月，日月皆在营室。
按《星经》：营室二星，主军粮，离宫上六星，主隐藏。木星，春夏火，秋冬水，一名宫，二名室。
按《史记・天官书》：营室为清庙，曰离宫阁道。
〈注〉《索隐》曰：《元命苞》云：营室十星，刺站类，始立纪纲，包物为室。又《尔雅》云：营室谓之定。郭璞云：定，正也。天下作宫室，皆以营室中为正也。《正义》曰：营室七星，天子之宫，亦为元宫，亦为清庙。主上公，亦天子离宫别馆也。
按《汉书・天文志》同。
按《博雅》：营室，谓之豕韦。
按《晋书・天文志》：营室二星，天子之宫也。一曰元宫，一曰清庙，又为军粮之府，及土功事。
按《隋书・天文志》同。
按《宋史・天文志》：营室二星，天子之宫，一曰元宫，一曰清庙，又为军粮之府，主土功事。一曰室，一星为天子宫，一星为太庙，为王者三军之廪，故置羽林以卫；又为离宫阁道，故有离宫六星在其侧。一曰定室，《诗》曰定之方中也。汉永元铜仪，营室十八度，唐开元游仪十六度。旧去极八十五度。景v测验，十六度，距南星去极八十五度，在赤道外六度。
按《观象玩占》：室二星，曰营室，一曰定星，一曰元宫，一曰清庙，一曰元冥，一曰天宫，一曰天库，一曰休官。天子之宫，军粮之府。木星也，主宗庙，主三军廪，实及土工事，其下九尺为日月五星，中道其上，六星两两而居，曰离宫，后妃六宫之位，为宫掖永巷。或曰营室二星，上一星为天子宫，下星为太庙，故立羽林军以卫之，将有土工之事占于营室。
离宫
按《星经》：营室二星，主军粮，离宫上六星，主隐藏。按《史记・天官书》：营室为清庙，曰离宫阁道。
〈注〉《正义》曰：营室七星，亦主天子离宫别馆也。〈按此以离宫室宿为一〉
按《汉书・天文志》同。
按《晋书・天文志》：离宫六星，天子之别宫，主隐藏休息之所。
按《隋书・天文志》同。
按《宋史・天文志》：离宫六星，两两相对，为一坐夹附室宿。上星，天子之别宫也。主隐藏止息之所。
按《观象玩占》：离宫六星，两两而居，室宿左右，天子之别宫也，主隐藏休息之所。一曰离宫，后妃六宫之位，为宫掖永巷。
雷电
按《星经》：雷电六星，在室西南，主兴雷电也。
按《史记・天官书》、《汉书》、《晋书》天文志俱不载。
按《隋书・天文志》：室南六星，曰雷电。
按《宋史・天文志》同。
垒壁阵
按《星经》缺。
按《史记・天官书》：军西为垒，或曰钺。
〈注〉《正义》曰：垒壁陈十二星，横列在营室南，天军之垣垒。
按《汉书・天文志》同。
按《晋书・天文志》：垒壁十二星，在羽林北，羽林之垣垒也，主军卫为营壅也。
按《隋书・天文志》同。
按《宋史・天文志》：垒壁阵〈一作壁垒〉十二星，在羽林北，羽林之垣垒，主天军。
按《观象玩占》：垒壁阵十有二星，在室壁南横列，其中四星，两端各四星，四方羽林军垒也。主天子军营。
羽林军
按《星经》：羽林军星四十五星，垒壁十二星并在室南，主翊卫天子之军。西入室五度，去北辰一百三十三度也。
按《史记・天官书》：虚南有众星，曰羽林天军。
〈注〉《正义》曰：羽林三十五星，三三而聚散在垒壁南，天军也。亦天宿卫主兵革。
按《汉书・天文志》同。
〈注〉虚危营室，阴阳始终之处，际会之间，怕多奸邪，故设羽林为军卫。
按《晋书・天文志》：羽林四十五星，在营室南，一曰天军，主军骑，又主翼王也。
按《隋书・天文志》同。
按《宋史・天文志》：羽林军四十五星，三三而聚散出垒壁之南，一曰在营室之南，东西布列。北第一行主天军，军骑翼卫之象。
按《观象玩占》：羽林军四十五星，三三而居散在垒壁之南，一曰材官；一曰天南，库一曰单于，军卫之象也。主翼王宫。巫咸曰：羽林为天军，水官也，主守卫天子之宫，故在壁室之南。
a钺
按《星经》：a@三星，在八魁西北，一名斧钺，主斩刈乱行，诛诳诈伪人。
按《史记・天官书》、《汉书》、《晋书》天文志俱不载。
按《隋书・天文志》：八魁西北三星，曰a质，一曰a钺。按《宋史・天文志》：斧钺三星在北落师门东，芟刈之具也，主斩刍槁以饲牛马。
按《观象玩占》：a钺三星，亦曰a@，在羽林军西，主斩杀。
北落师门
按《星经》：北落师门一星，在羽林军西，主候兵。入危九度，去北辰一百二十度。
按《史记・天官书》：羽林旁有一大星，为北落。
〈注〉《正义》曰：北落师门一星，在羽林西南，天军之门也，长安城北落门以象此也，主非常以候兵。
按《汉书・天文志》同。
按《晋书・天文志》：北落师门一星，在羽林西南北者，宿在北方也，落天之沈落也，师众也师门犹军门也。长安城北门曰北落门，以象此也，主非常以候兵。按《隋书》、《宋史》天文志俱同。
按《观象玩占》：北落师门一星在羽林军西南，天军之门也，主候非常落者蕃落也。
按《历学会通》：北落师门，主北方番部之主。
八魁
按《星经》：八魁九星，在北落东南，主兽之官。
按《史记・天官书》、《汉书・天文志》俱不载。
按《晋书・天文志》：北落东南九星，曰八魁，主张禽兽。按《隋书・天文志》同。
按《宋史・天文志》：八魁九星，在北落东南，主捕张禽兽之官也。
按《观象玩占》：八魁九星，在北落师门东南，主设机阱张禽兽之官。
按《历学会通》：八魁，主张罗网捕禽之官，亦为五方之人。
天纲
按《星经》：天纲二星，在北落西南，主天绳张漫野宿所用也。
按《史记・天官书》、《汉书・天文志》俱不载。
按《晋书・天文志》：北落西南一星，曰天纲，主武帐。按《隋书・天文志》同。
按《宋史・天文志》：天纲一星，在北落西南，一曰在危南，主武帐宫舍，天子游猎所会。
按《乾象新书》：又有天纲一星，在危宿南，入危八度去极百三十二度，在赤道外四十一度。晋隋志及诸家星书皆不载。止载危室二宿间与北落师门相近者，近世天文乃载此一星在鬼柳间，与外厨天纪相近。然新书天纲虽同在危度，其说不同。今姑附于此。
按《观象玩占》：天纲一星，在北落师门西南，主武帐官舍，天子弋猎之所。
按《历学会通》：天纲北落下，将帅统押，又为中原天子游猎之舍。
土公吏
按《星经》：土吏三星，在室西南，主备设司过农事。按《史记・天官书》、《汉书》、《晋书》天文志俱不载。
按《隋书・天文志》：室西南二星，曰土功吏，主司过度。按《宋史・天文志》：土功吏二星，在壁宿南，一曰在危东北，主营造宫室起土之官。〈按在室西南二星名土公吏，在壁宿南者名土公，宋
志以壁宿南二星为土公吏，而无土公，疑误，故两载之以备参考
〉
按《观象玩占》：土公吏二星，在营室西南，主备设司过失。
腾蛇
按《星经》：腾蛇二十三星，在室北枕河，主水虫，头入室一度，去北辰五十度也。
按《史记・天官书》、《汉书・天文志》俱不载。
按《晋书・天文志》：腾蛇二十二星，在营室北，天蛇也，主水虫。
按《隋书・天文志》同。
按《宋史・天文志》：腾蛇二十二星，在室宿北，主水虫，居河滨。
按《观象玩占》：腾蛇二十二星，在室北河滨，若盘蛇之状，一曰天蛇，蛇之牡也，与龟鳖交，水虫之长也。主水族，水中虫皆属焉。
按《历学会通》：腾蛇如盘蛇之状，居河中，天蛇也，主水虫，风雨。
壁宿步天歌
隋《丹元子步天歌》：壁，两星下头是霹雳，霹雳五星横著行，云雨次之口四方，壁上天厩十圆黄，铁@五星羽林傍，土公两星壁下藏。
图
缺图考
壁宿
按《礼记・月令》：仲冬之月，昏东壁中。
按《星经》：东壁二星，主文章图书也。土星，春夏金，秋冬土，一名天术。
按《史记・天官书》、《汉书・天文志》俱不载。
按《晋书・天文志》：东壁二星，主文章，天下图书之秘府也。
按《隋书・天文志》：东壁二星，主文章，天下图书之秘府也，主土功。
按《宋史・天文志》：汉永元铜仪，东壁二星九度，旧去极八十六度。景v测验，壁二星九度，距南星去极八十五度。
按《观象玩占》：壁二星，曰东壁，一曰天街，一曰天池，一曰天梁，图书之府，土星也。主文章，亦主土功与室，共为天之四辅，其南九尺，为日月五星中道。
霹雳
按《星经》：霹雳五星，在云雨北，主天威，击劈万物。按《史记・天官书》、《汉书》、《晋书》天文志俱不载。
按《隋书・天文志》：土公西南五星，曰霹雳。
按《宋史・天文志》：霹雳五星，在云雨北，一曰在雷电南，一曰在土功西。主阳气大盛，击碎万物。
按《观象玩占》：霹雳五星，在土公南，主兴雷奋电。
云雨
按《星经》：云雨四星，在雷电东，主雨泽，万物成之。按《史记・天官书》、《汉书》、《晋书》天文志俱不载。
按《隋书・天文志》：霹雳南四星，曰云雨。
按《宋史・天文志》：云雨四星，在雷电东，一云在霹雳南。主雨泽，成万物。
按《观象玩占》：云雨四星，在霹雳东南，主雨泽，成万物。按《历学会通》：云雨霹雳电，并为阴阳气击，作风雨之应。
天厩
按《星经》：天厩十星，在壁北，主天子马坊，厩苑之官也。按《史记・天官书》、《汉书・天文志》俱不载。
按《晋书天文志》：东壁北十星，曰天厩，主马之官，若今驿亭也。主传令置驿，逐漏驰骛。谓其行急疾，与晷漏竞驰也。
按《隋书》、《宋史》天文志俱同。
按《观象玩占》：天厩十星在东壁北，状如钱，天马之厩也，主传舍。
铁@
按《星经》阙，《史记・天官书》、《汉书》、《晋书》、《隋书》天文志俱不载。
按《宋史・天文志》：铁@五星，在天仓西南，刈具也，主斩刍，饲牛马。
按《步天歌》：壁宿下有铁@五星，晋隋志皆不载，隋志八魁，西北三星，曰铁@，又曰铁钺，其占与步天歌室宿内斧钺略同，恐即是此，误重出之。
按《观象玩占》：铁@五星，在羽林军东，天仓西门，芟刈之具也，主斩刍食牛马。
按《历学会通》：铁@，主拒难刀斧之用。
土公
按《星经》：土公二星在壁南，主营造宫室，起土之官等类也。
按《史记・天官书》、《汉书》、《晋书》天文志俱不载。
按《隋书・天文志》：壁南二星，曰土公。
按《宋史・天文志》：土功吏二星，在壁宿南，一曰危东，主营造宫室起土之官。〈按壁宿南二星，名土公；室西南二星，名土功吏。宋志合而为一，
疑误，两载之，以备参考

[book_title]乾象典第五十一卷
星辰部汇考八
奎宿隋《丹元子步天歌》：奎，腰细头尖似破鞋，一十六星绕鞋生。外屏七岛奎下横，屏下七星天溷明。司空右畔土之精，奎上一宿军南门。河中六个阁道形，附路一
星道傍明。五个吐花王良星，良星近上一策名。
新法历书奎宿图
〔奎宿恒星表〕【图】
图考
奎宿
按《礼记・月令》：季夏之月，旦奎中。
按《尔雅・释天》：降娄，奎娄也。
〈注〉奎为沟渎，故名降。〈蔬〉十二次之分，降娄，鲁也。降娄，奎娄之次名也。孙炎曰：降，下也，奎为沟渎，故称降也。按襄三十年《左传》云：郑公孙挥与裨灶，晨过伯有氏，其门上生莠。子羽曰：其莠犹在乎，于是岁在降，娄降娄中，而旦裨灶。指之曰：犹可以终岁，岁不及此次也已。及其亡也，岁在埚ぶ口，其明年乃及降娄是也。
按《孝经・援神契》：奎主文章，苍颉效象洛龟曜书，丹青垂萌画字。宋均注曰：奎星，屈曲相钩，似文字之画，苍颉视龟而作书，则河洛之应，与人意所惟通矣。按《星经》缺。
按《史记・天官书》：奎曰封豕，为沟渎。
〈注〉《正义》曰：奎，天之府库。一曰天豕；亦曰封豕。主沟渎，西南大星，所谓天豕目。
按《汉书・天文志》：奎曰封g，为沟渎。
按《晋书・天文志》：奎十六星，天之武库也。一曰天豕；亦曰封豕。主以兵禁暴，又主沟渎。西南大星所谓天豕目，亦曰大将。
按《隋书・天文志》同。
按《宋史・天文志》：汉永元铜仪以奎为十七度，唐开元游仪十六度，旧去极七十六度，景v测验同。
按《观象玩占》：奎有十六星，一曰封豕；一曰天豕；一曰天库；一曰天边。金星也。奎为天之武库。其下九尺为日月，五星中道。西南大星谓之天豕目，亦为大将。又为女令。石氏曰：奎主库兵，兵禁不时，故置将军以领之。奎又主沟渎，故将有陂池江河之事，皆占于奎。
外屏
按《星经》缺，《史记・天官书》《汉书》《晋书》天文志俱不载。按《隋书・天文志》：奎南七星，曰外屏。
按《宋史・天文志》：外屏七星，在奎南，主障蔽臭秽。按《观象玩占》：外屏七星，在奎南，以蔽天溷。
天溷
按《星经》阙，《史记・天官书》《汉书》《晋书》天文志俱不载。按《隋书・天文志》：屏南七星，曰天溷，厕也。屏所以障之也。
按《宋史・天文志》：天溷七星，在外屏南，主天厕养猪之所。一曰：天之厕，溷也。
按《历学会通》：天溷主粪秽，天子之溷厕。
土司空
按《星经》阙，《史记・天官书》《汉书》《晋书》天文志皆不载。按《隋书・天文志》：天溷南一星，曰土司空，主水土之事，故又知祸殃也。
按《宋史・天文志》：土司空一星，在奎南，一曰天仓，主土事。
按《观象玩占》：土司空一星，奎南，地官也，主水土。
军南门
按《星经》阙，《史记・天官书》《汉书・天文志》俱不载。
按《晋书・天文志》：天将军南一星，曰军南门，主谁何出入。
按《隋书・天文志》同。
按《宋史・天文志》：军南门，在天大将军南，天大将军之南门也，主谁何出入。
按《观象玩占》：军南门一星，天大将军西南，主伺兵出入。
按《历学会通》：军南门，主出入定乱。
阁道
按《星经》阙。
按《史记・天官书》：紫宫后六星，绝汉抵营室，曰阁道。
〈注〉《索隐》曰：绝，度也；抵，属也。《乐叶图》云：阁道。北斗之辅石氏云：阁道，六星神所乘也。《正义》曰：阁道六星，在王良北，飞阁之道，天子欲游别宫之道。
按《汉书・天文志》：紫宫后十七星，绝汉抵营室，曰x道。按《晋书・天文志》：阁道六星，在王良前，飞道也。从紫宫至河神所乘也。一曰阁道星，天子游别宫之道也。按《隋书・天文志》：阁道六星，在王良前，飞道也。从紫宫至河神所乘也。阁道主道里，天子游别宫之道也；亦曰阁道，所以捍难灭咎也；一曰王良旗；一曰紫宫旗，亦所以为旌表，而不欲其动摇旗星者，兵所用也。按《宋史・天文志》：阁道六星，在王良前，飞道也。从紫宫至河神所乘也。一曰主辇阁之道，天子游别宫之道也。
按《观象玩占》：阁道六星，王良前，从紫宫至河中，王良旗也。一曰紫宫旗，水官也，主捍难灭咎；又曰：天子御道神所乘，主道路，又主天子游别宫之道。
附路
按《星经》阙，《史记・天官书》《汉书・天文志》俱不载。
按《晋书・天文志》：傅路一星，在阁道南旁，别道也。按《隋书・天文志》：傅路一星，在阁道南旁，别道也，备阁道之败复而乘之也。一曰太仆主R风雨，亦游从之义也。
按《宋史・天文志》：附路一星，一作傅，在阁道南旁，别道也。一曰：在王良东，主太仆，主R风雨。
按《观象玩占》：附路一星，在阁道南旁，别道也，所以备阁道之败缺。一曰伯乐，主扫除，主R风雨；一曰太仆象也；一曰附路，以通道备不虞。
王良
按《星经》：王良五星，在奎北河中，为御马官。汉中四星天驷，旁一星名王良，主疾及路，为天桥，主急兵也。按《史记・天官书》：汉中四星，曰天驷，旁一星曰王良。王良策马车骑满野。
〈注〉《索隐》曰：《元命苞》云：汉中四星曰骑，一曰天驷也。《春秋合诚图》云：王良，主天马也。《正义》曰：王良五星，在奎北河中，天子奉御官也。其动策马，则兵骑满野。
按《汉书・天文志》：汉中四星，曰天驷，旁一星曰王梁。按《晋书・天文志》：王良五星在奎北，居河中，天子奉车御官也。其四星曰天驷，旁一星曰王良，亦曰天马。其星动为策马，车骑满野，亦曰梁为天桥。主R风雨水道。
按《隋书・天文志》同。
按《宋史・天文志》：王良五星在奎北，居河中，天子奉车御官也，其四星曰天驷，旁一星曰王良，亦曰天马，星动则车骑满野；一曰为天桥，主R风雨水道。
按《观象玩占》：王良五星，在奎北河中，一曰天津，一曰王济。汉中四星，谓之天驷，旁一星曰王良，主天马，又主津梁，主R风雨水道；一曰天桥，天子在车度水之官也。
策星
按《星经》：策一星，在王良前，为天子仆策御马。西入壁半度，去北辰四十二度。
按《史记・天官书》：王良策马，车骑满野。
〈注〉《正义》曰：策一星在王良前，主天子仆也。占以动摇移易，在王良前或居马后，则为策马，策马而兵动也。〈按本文无策星注详言之〉
按《汉书・天文志》同。
按《晋书・天文志》：王良前一星，曰策星，王良之御策也。主天子之仆，在王良旁。若移在王良前居马后，是谓策马，则车骑满野。
按《隋书・天文志》同。
按《宋史・天文志》：策一星，在王良北，天子仆也。主执策御。
按《观象玩占》：策一星王良前，天子仆也，主执御，又主天子兵马金官也。
按《历学会通》：策星，天子之仆，今之黄门。
娄宿隋《丹元子步天歌》：娄，三星不匀在一头，右更左更乌夹娄，天仓六个娄下头，天庾三星仓东脚，娄上十一将军侯。
新法历书
娄宿图
图缺图考
娄宿
按《礼记・月令》：季冬之月，昏娄中。
按《星经》阙。
按《史记・天官书》：娄为聚众。
〈注〉《正义》曰：娄三星为苑，牧养牺牲以共祭祀。亦曰聚众。
按《汉书・天文志》同。
按《晋书・天文志》：娄三星为天狱，主苑牧牺牲供给郊祀。亦为兴兵聚众。
按《隋书・天文志》同。
按《宋史・天文志》：汉永元铜仪，以娄为十二度，唐开元游仪十二度，旧去极八十度。景v测验娄宿十二度，距中央大星去极八十度，在赤道内十一度。
按《观象玩占》：娄宿三星，曰天狱。一曰密宫，一曰国市，一曰天庙库，土星也。主牺牲宗庙五祀苑牧，故置天仓以养之。娄，聚也。故又主兴兵聚众之事。其下九尺为日月五星中道。《星经》曰：娄者，天独禄车，万物之所藏收也。
左更右更
按《星经》阙，《史记・天官书》《汉书》《晋书》天文志俱不载。按《隋书・天文志》：娄东五星，曰左更，山虞也。主泽薮竹木之属，亦主仁智。娄西五星，曰右更，牧师也。主养牛马之属，亦主礼义。二更，秦爵名也。
按《宋史・天文志》：右更五星在娄西，秦爵名，主牧师官。左更五星在娄东，亦秦爵名，山虞之官。主山泽林薮竹木蔬果之属，亦主仁智。
按《观象玩占》：左更五星，娄东，山虞也。主山泽林薮；右更五星，娄南，牧师官也。主养牧牛马。皆秦爵名也，左更主仁，右更主礼。
天仓
按《星经》阙，《史记・天官书》《汉书・天文志》俱不载。
按《晋书・天文志》：天仓六星，在娄南，仓谷所藏也。按《隋书・天文志》同。
按《宋史・天文志》：天仓六星，在娄宿南，仓谷所藏也，待邦之用。按《观象玩占》：天仓六星，娄南，主仓库之藏，大司农之事。
按《历学会通》：天仓，仓官也。
天庾
按《星经》阙，《史记・天官书》《汉书・天文志》俱不载。
按《晋书・天文志》：天仓南四星，曰天庾，积厨粟之所也。按《隋书・天文志》同。
按《宋史・天文志》：天庾四星，在天仓东南，主露积。按《观象玩占》：天庾三星，在天仓东南，主露积；亦为积粟之屋场圃之所。
天大将军
按《星经》阙，《史记・天官书》《汉书・天文志》俱不载。
按《晋书・天文志》：天将军十二星，在娄北，主武兵。中央大星，天之大将也。
按《隋书・天文志》：天将军十二星，在娄北，主武兵。中央大星，天之大将也。外小星，吏士也。
按《宋史・天文志》：天大将军十一星，在娄北，主武兵。中央大星，天之大将也。外小星，吏士也。
按《观象玩占》：天大将军十一星，娄北，金官也，天之将帅。中央大星，大将军也，其馀小吏士也。
按《历学会通》：天大将军，用武兵中之统领。
胃宿
隋《丹元子步天歌》：胃三星鼎足河之次，天廪胃下斜四星，天锸三如乙形，河中八星名大陵，陵北九个天船名，陵中积尸一个星，积水船中一黑精。图
缺＆＆图表＝110162a图考
胃宿
按《星经》阙。
按《史记・天官书》：胃为天仓。
〈注〉《正义》曰：胃三星，昴七星，毕八星，为大梁。于辰在酉，赵之分野。胃，主仓廪五谷之府也。
按《汉书・天文志》同。
按《晋书・天文志》：胃三星，天之厨藏，主仓廪五谷府也。按《隋书・天文志》同。
按《宋史・天文志》：汉永元铜仪，胃宿十五度，景v测验十四度。
按《观象玩占》：胃三星，曰大梁，一曰天中府，一曰天库，一曰密宫，金星也。胃星者，五谷之府，天之厨藏，主仓粟收藏，积聚万物。又主讨捕诛杀菹醢之事。其南下九尺为日月五星中道。
天廪
按《星经》阙，《史记・天官书》《汉书・天文志》俱不载。
按《晋书・天文志》：天廪四星，在昴南，一曰天X。主蓄黍稷，以供飨祀。春秋所谓御廪，此之谓也。
按《隋书・天文志》同。
按《宋史・天文志》：天廪四星，在昴宿南，一曰天X。主蓄黍稷以供享祀，春秋所谓御廪，此之象也。又主赏功掌九谷之要。
按《观象玩占》：天廪四星，在昴南，主蓄黍稷供享祀，一曰天仓，主廪藏会计。
按《历学会通》：天廪，主蓄积养牺牲，亦主仓廪。
天
按《星经》阙，《史记・天官书》《汉书》《晋书》天文志俱不载。按《隋书・天文志》：天锸三星，在胃南，仓廪之属也，主给御粮也。
按《宋史・天文志》：天锸三星，如乙形，在胃南，仓廪之属，主给御廪粢盛。
按《观象玩占》：天铮十有三星，在胃南，主粮储库藏。
大陵
按《星经》阙，《史记・天官书》《汉书・天文志》俱不载。
按《晋书・天文志》：大陵八星，在胃北，亦曰积京。主大丧也。
按《隋书・天文志》：大陵八星，在胃北，陵者墓也。大陵，卷舌之口，曰积京，主大丧也。
按《宋史・天文志》：与《晋志》同。
按《观象玩占》：大陵八星，在胃北，主丧，又主陵墓。
积尸
按《星经》阙，《史记・天官书》《汉书・天文志》俱不载。
按《晋书・天文志》：大陵中一星，曰积尸。
按《隋书》《宋史》天文志俱同。
按《观象玩占》：积尸一星，大陵中陵墓尸也，主死丧。
天船
按《星经》阙，《史记・天官书》《汉书・天文志》俱不载。
按《晋书・天文志》：大陵北九星，曰天船，一曰舟星，所以济不通也。
按《隋书・天文志》：天船九星，在大陵北，居河中。一曰舟星。主度，所以济不通也，亦主水旱。
按《宋史・天文志》：天船九星，在大陵北，河之中，天之船也，主通济利涉。
按《观象玩占》：天船九星，在大陵北河中，一曰舟星，一曰天更。主济渡，又主水旱，常居汉中，天将军兵船也。
积水
按《星经》阙，《史记・天官书》《汉书・天文志》皆不载。
按《晋书・天文志》：天船中一星，曰积水，候水灾。
按《隋书》《宋史》天文志俱同。
昴宿
隋《丹元子步天歌》：昴，七星一聚实不少，阿西月东各一星，河下五黄天阴名，阴下六乌刍槁营，营南十六天苑形，河里六星名卷舌，舌中黑点天谗星，砺石舌
旁斜四丁。
图
缺图考
昴宿
按《书经・虞书・尧典》：日短星昴，以正仲冬。
〈蔡注〉西方白虎七宿之昴星，冬至昏之中星。
按《诗经・召南・小星》：G彼小星，维参与昴。
按《尔雅・释天》：大梁昴也，西陆昴也。
〈注〉昴，西方之宿，别名旄头。〈疏〉十二次之分，大梁，赵也。大梁，昴之次名也。昴，西方之宿名也。昴又谓之西陆。昭四年《左传》云：古者，日在北陆，而藏冰西陆，
朝觌而出之。又十一年《传》云：岁及大梁，蔡复，楚凶，是昴星之名凡三。
按《尚书・考灵耀》：主冬者昴，昏中可以收敛也。
按《大戴礼・夏小正》：四月昴则见。
按《星经》阙。
按《史记・天官书》：昴曰髦头胡星也，为白衣会。
〈注〉《正义》曰：昴七星为髦头胡星，亦为狱事。
按《汉书・天文志》同。
按《晋书・天文志》：昴七星，天之耳目也，主西方，主狱事，又为旄头胡星也。昴毕间为天街，天子出，旄头罕毕以前驱，此其义也，黄道之所经也。
按《隋书・天文志》同。
按《宋史・天文志》：汉永元铜仪，昴宿十二度；唐开元游仪十一度；旧去极七十四度；景v测验昴宿十一度，距西南星去极七十一度。
按《观象玩占》：昴七星曰旄头，一曰天器，一曰天狱，一曰天厨，一曰天路，水星也。昴为天耳目，又为白衣聚，主兵丧，主口舌奏对，主狱事。其下九尺，为日月五星中道，中二星为天街，阴阳之所分。
天阿
按《星经》阙，按《史记・天官书》《汉书・天文志》俱不载。按《晋书・天文志》：天高西一星，曰天河。主察山林妖变。按《隋书・天文志》同。
按《宋书・天文志》：天河一星，一作天阿，在天廪星北。《晋志》：在天高星西，主察山林妖变。
按《观象玩占》：天阿一星，胃东昴西，主察山林妖变。
月星
按《星经》阙，《史记・天官书》《汉书》《晋书》天文志俱不载。按《隋书・天文志》：天街西一星，曰月。
按《宋史・天文志》：月一星，在昴宿东南，蟾蜍也。主日月之应，女主臣下之象，又主死丧之事。
按《观象玩占》：月一星，在昴东，女主大臣之象，主太阴，亦主死丧。
天阴
按《星经》阙，《史记・天官书》《汉书》《晋书》天文志俱不载。按《隋书・天文志》：甲柄西五星，曰天阴。
按《宋史・天文志》：天阴五星，主从天子弋猎之臣。按《观象玩占》：天阴五星，毕西，主密谋，主从天子游猎之臣。
刍槁
按《星经》阙。
按《史记・天官书》：胃为天仓，其南众星，曰X积。
〈注〉如淳曰：刍槁，积为X也。《正义》曰：刍槁六星，在天
苑西，主积槁草者。
按《汉书・天文志》同。
按《晋书・天文志》不载。
按《隋书・天文志》：天苑西六星，曰刍槁，以供牛马之食也。一曰天积，天子之藏府也。
按《宋史・天文志》：刍槁六星，在天苑西，一曰在天锬稀Ｖ骰槁之属，一曰天积，天子之藏府。
按《观象玩占》：刍槁六星，天苑西，主积草，供牛马食。一曰天积，天子藏府也。
天苑
按《星经》阙。
按《史记・天官书》：参西有句曲九星三处罗。一曰天旗，二曰天苑。
按《汉书・天文志》同。
按《晋书・天文志》：天苑十六星，昴毕南，天子之苑囿，养兽之所也。
按《隋书・天文志》：天苑十六星，在昴毕南，天子之苑囿，养禽兽之所也。主马牛羊。
按《宋史・天文志》：天苑十六星，在昴毕南，如环状，天子养禽兽之苑。
按《观象玩占》：天苑十六星，昴毕南，如环状，天子畜牧之苑，金官也。主畜牧牺牲。
卷舌
按《星经》阙，《史记・天官书》《汉书・天文志》俱不载。
按《晋书・天文志》：卷舌六星，在昴北，主口语，以知佞谗也。
按《隋书・天文志》同。
按《宋史・天文志》：卷舌六星，在昴北，主枢机智谋。一曰主口舌语，以知谗佞。
按《观象玩占》：卷舌六星，在昴北，主利口。一曰主枢机。
天谗
按《星经》阙，《史记・天官书》《汉书・天文志》俱不载。
按《晋书・天文志》：卷舌中一星，曰天谗，主巫医。
按《隋书》《宋史》天文志俱同。
砺石
按《星经》阙，《史记・天官书》《汉书》《晋书》天文志俱不载。按《隋书・天文志》：诸王西五星，曰砺石。
按《宋史・天文志》：砺石四星，在五车星西，主百工磨砺锋刃，亦主候伺。
按《观象玩占》：砺石四星，在五车北，主磨砺锋刃。

[book_title]乾象典第五十二卷
星辰部汇考九
毕宿隋丹元子《步天歌》：毕，恰似丫叉八星出，附耳毕股一星光。天街南星毕背傍，天节耳下八乌幢，毕上横列六诸王，王下四皂天高星，节下团圆九州城，毕口斜
对五车口，车有三柱任纵横，车中五个天潢精，潢畔咸池。三黑星天关，一星车脚边参旗九个，参车间旗下直建九濉Ａ逑率三乌天园，九逄煸安谓疟撸
图
缺＆＆图表＝110191a图考
毕宿
按《诗经・小雅》：大东有救天毕，载施之行。
〈朱注〉天毕，毕星也。状如掩兔之毕言，其无实用，但施之行列而已。
《渐渐之石》：月离于毕，俾、滂沱矣。
〈朱注〉离月所宿也，月离毕，将雨之徵也。〈大全〉朱子曰：毕是漉鱼的叉网，漉鱼则其汁淋漓而下，若雨然，毕星名义盖取此。今毕星上有一柄下开，两叉形亦类毕。故月宿之，则雨。
按《礼记・月令》：孟秋之月旦，毕中
按《尔雅・释天》：浊，谓之毕。
〈注〉掩兔之毕，或呼为浊，因星形以名。〈疏〉毕西方之宿名，一名浊诗，《小雅》云：有救天毕，毛传云救毕貌。毕所以掩兔特，牲馈食礼，曰宗。人执毕郑注云，毕状如叉盖为其似毕星，取名焉。然则掩兔祭器之毕，俱象毕星为之，但掩兔之毕，施网为异尔。
按《星经》阙。按《史记・天官书》：毕，曰罕车，为边兵，主弋猎。
〈注〉正义曰：毕，八星，曰罕车，为边兵，主弋猎，其大星曰天高，一曰边将，四夷之尉也。
按《汉书・天文志》同。
按《晋书・天文志》：毕，八星。主边兵，主弋猎，其大星曰天高，一曰边将，主四夷之尉也。
按《隋书・天文志》同。
按《宋史・天文志》：汉永元铜仪毕十六度，旧去极七十八度。景v测验，毕宿十七度，距毕口北星，去极七十七度。
按《观象玩占》：毕八星，附耳一星，又曰军车，主边兵。弋猎田狩之事，一曰天耳，一曰天口，一曰虎口，一曰浊，一曰天都尉，主制候四方，一曰天空水星也，又为天狱，主伺鬼方之动静，察奸谋以备外慝，故直冲地之阳，以为四夷之候立附耳以讥，不详。又主街市，主阴雨，天之雨师也。其北上七尺为日月五星，中道毕主山河以南中国也。中国于四海内则在东南，为阳昴毕之间，谓之天街阴阳两界之所，分毕为阳国，昴为阴国。毕左股大星曰天高，为边将，主扫奸凶，通外域。
附耳
按《星经》阙。
按《史记・天官书》：毕为罕车，为边兵，主弋猎，其大星旁小星为附耳。
〈注〉正义曰附耳，一星属毕，大星之下。次天高东南隅，主为人主，听得失伺20过。
按《汉书・天文志》同。
按《晋书・天文志》：附耳，一星在毕下，主听得失，伺20邪察，不详。
按《隋书》、《宋史》天文志俱同。
天街
按《星经》阙。
按《史记・天官书》：昴毕间为天街，其阴阴国，阳阳国。
〈注〉索隐曰：元命苞云，毕为天阶。尔雅云，大梁。昴孙炎云毕昴之间，日月五星出入要道，若津梁。正义曰：天街二星在毕、昴间，主国界也。街南为华夏之国，街北为夷狄之国。孟康曰：阴西，南坤维河山以北国，阳河山以南国。
按《汉书・天文志》同。
按《晋书・天文志》：昴西二星，曰天街，三光之道，主伺候，关梁中外之境。
按《隋书・天文志》同。
按《宋史・天文志》：天街，二星，在昴、毕间，一曰在毕，宿北为阴阳之所，分大象，占近月星，西街南为华夏，街北为外邮，又曰：三光之道，主伺候，关梁中外之境。按《观象玩占》：天街二星，昴、毕间，黄道所经，阴阳之所分也。主国界，毕以东，曰街南，为夏昴以西，曰街北，为夷天街，在其中为日月，五星中道水官也。
天节
按《星经》阙，《史记・天官书》、《汉书・天文志》俱不载。
按《晋书・天文志》：毕附耳南八星，曰天节，主使臣之所持者也。
按《隋书・天文志》同。
按《宋史・天文志》：天节八星，在毕附耳南，主使臣持节，宣威四方。
按《观象玩占》：天节八星，附耳南，使人所持，主宣德威行四方。
按《历学会通》：天节，主使臣远方，宣扬帝化。
诸王
按《星经》阙，《史记・天官书》《汉书・天文志》俱不载。
按《晋书・天文志》：五车南六星，曰诸王，察诸侯存亡。按《隋书》、《宋史》天文志俱同。
按《观象玩占》：诸王六星，五车天潢南，蕃屏王室，又主朝会，主诸侯存亡。
按《历学会通》，诸王，王室侄孙之象。
天高
按《星经》阙，《史记・天官书》、《汉书・天文志》俱不载。
按《晋书・天文志》，坐旗西四星，曰天高，台榭之高，主远望气象。
按《隋书・天文志》同。
按《宋史・天文志》，天高四星，在坐旗西，乾象新书在毕口东北台榭之高，主望八方，云雾氛气，今仰观台也。按《观象玩占》，天高四星，诸王南，参旗西北，斋戒之门，一曰望气之台，主视氛。天高为占候阴阳之本。
九州殊口
按《星经》阙，《史记・天官书》、《汉书・天文志》俱不载。
按《晋书・天文志》，天节下九星，曰九州，殊口，晓方俗之官通，重译者也。
按《隋书》、《宋史》天文志俱同。
按《观象玩占》，九州殊口，九星在天节南，主九土，重译殊方异俗，一曰句风，主聚议，一曰主水中，船舶之市。按《历学会通》，九州殊口，能晓会九土方俗之语。
五车
按《星经》阙。
按《史记・天官书》，西宫，咸池，曰天五潢。五潢，五帝车舍。火入旱，金兵水，水中有三柱，柱不具，兵起。
〈注〉索隐曰：案元命苞曰：咸池主五谷，其星五者，各有所职。咸池言谷生于水，含秀含实主秋垂，故一名五帝车舍，言以车载谷而贩也。正义曰：五车五星，三柱九星，在毕东北。天子三兵车舍也，西北大星曰天库，主太白，秦也。次东北星天狱，主辰，燕赵也。次东曰天仓，主岁，卫鲁也。次东南曰司空，主镇楚也。次西南曰卿，主荧惑，魏也。
按《汉书・天文志》同。
按《晋书・天文志》，五车五星，三柱九星，在毕北。五车者，五帝车舍也。五帝坐也，主天子五兵，一曰主五谷。丰耗。西北大星曰天库，主太白，主秦。次东北星曰狱，主辰星，主燕赵。次东星曰天仓，主岁星，主鲁卫。次东南星曰司空，主填星，主楚。次西南星曰卿星，主荧惑，主魏。三柱一曰三泉。
按《隋书・天文志》：五车五星，三柱九星，在毕北。三柱一曰三泉，一曰休，一曰旗。
按《宋史・天文志》：五车五星，三柱九星，在毕宿北，五帝坐也，又五帝之车舍也。主天子兵起，又主五谷丰耗。一车主麻，一车主麦，一车主豆，一车主黍，一车主稻米。西北大星曰天库，主太曰秦分及雍州，主豆。东北一星曰天狱，主辰星，燕赵分及幽冀，主稻。东南一星曰天仓，主岁星，鲁分徐州、卫分井州，主麻。次东南一星曰司空，主填星，楚分荆州，主黍粟。次西南一星曰卿，主荧惑，魏分益州，主麦。《天文录》曰：太白其神令尉，辰星其神风伯，岁星其神雨师，荧惑其神丰隆，填星其神雷公。三柱一曰天渊，一曰天休，一曰天旗。按《观象玩占》：五车五星、三柱九星，共十四星，在毕东北，五神之外座也，一曰天仓。西北端一大星曰天库，为天将军，主秦主太白，神曰令尉。次东星曰天狱，主燕赵，主辰，神曰风伯。次东星曰天仓，主鲁卫，主岁星，神曰雨师。次东南星曰司空，主楚，主填星，神曰雷公。西南星曰卿，主韩魏，主荧惑，神曰丰隆。星有变，则各以所主言之。三柱鼎足而居，一曰休格，一曰旗，一曰三泉。五车者，天子兵车舍也。主天子五兵，郗萌曰：五车一名咸池，一曰五璜，一名重革。巫咸曰：五车，天子水官，主五兵，又主轻车。石氏曰：五车，天库星主豆，天狱星主稻，天仓主麻，司空主黍，卿主麦。
按《历学会通》：五车为大臣边将，五兵五谷。
天潢
按《春秋・文耀钩》：天潢五星，五帝车舍也。
按《星经》阙。
按《史记・天官书》：西宫咸池，曰天五潢。五潢，五帝车舍。
〈按《天官书》虽有天潢之名乃以五车为五潢未及五车中之五星也〉
按《汉书・天文志》同。
按《晋书・天文志》：五车中五星，曰天潢。
按《隋书・天文志》同。
按《宋史・天文志》，天潢五星，在五车中，主河梁津渡。按《观象玩占》天潢五星，五车中天池也。一曰五潢，主渡人神，通四方。
咸池
按《春秋・文耀钩》：咸池五星，五帝车舍也。
按《春秋・佐助期》：咸池，主五谷。
按《星经》阙。
按《史记・天官书》：西宫咸池，曰天五潢。五潢，五帝车舍。
〈注〉正义曰：咸池三星，在五车中。天潢，南鱼鸟之所托也。〈按《天官书》以咸池即五车不分为二〉
按《汉书・天文志》同。
按《晋书・天文志》：天潢南三星，曰咸池，鱼囿也。
按《隋书・天文志》同。
按《宋史天文志》：咸池三星，在天潢南，主陂、泽、池、沼、鱼、鳖、凫、雁。
按《观象玩占》：咸池三星，在五车中。天潢南，一曰潢池，一曰潢龙，一曰天渊，一曰天井。水虫之囿也，主陂池，又主五谷。
按《历学会通》：咸池，鱼雀之官。
天关
按《星经》阙。《史记・天官书》、《汉书・天文志》俱不载。
按《晋书・天文志》：天关一星，在五车南，亦曰天门。日月之所行也，主边事主关闭。
按《隋书》、《宋史》天文志俱同。
按《观象玩占》：天关一星，五车南，毕西北，天门也。主关塞，在黄道中，七政所由。
参旗
按《星经》阙。
按《史记・天官书》：参西有句曲九星，三处罗，一曰天旗。
〈注〉正义曰：参旗九星，在参西，天旗也。指麾远近，以从命者。王者斩伐当理，则天旗曲直顺理。
按《汉书・天文志》同。
按《博雅・天弓》谓之参旗。
按《晋书・天文志》：参旗九星在参西，一曰天旗，一曰天弓。主司弓弩之张，候变R难。
按《隋书・天文志》同。
按《宋史・天文志》参旗九星，一曰天旗，一曰天弓，司弓弩，候变R难。
按《观象玩占》：参旗九星，五车西，一曰天旗，金官也。一曰天弓，主弓弩，候变R难。
按《历学会通》：参旗天弓，弩天子，使用之弓矢。
九游
按《星经》阙。
按《史记・天官书》：参西有句曲九星三处罗，一曰天旗，二曰天苑，三曰九游。
〈注〉正义曰：九游九星在玉井西南，天子之兵旗所以导军进退。
按《汉书・天文志》同。
按《晋书・天文志》：参西南九星曰九游，天子之旗也。按《隋书・天文志》同。
按《宋史・天文志》：九游九星在玉井西南，一曰在九州，殊口东南北列，主天下兵旗。又曰天子之旗也。按《观象玩占》，九游九星玉井西南，天子旗也。一曰天旗，一曰司曲。主司五星之过，主统九州导军进退。按《历学会通》九游天子之兵旗。
天园
按《星经》阙，《史记・天官书》《汉书・天文志》俱不载。
按《晋书・天文志》苑南十三星，曰天园植果菜之所也。按《隋书》、《宋史》天文志俱同。
按《观象玩占》：天园十三星，起天苑南，屈曲横列，植果菜之所也。
按《历学会通》：天园，天子菜果之园。
觜宿
隋，丹元子步天歌觜。三星相近，作参蕊觜，上座旗直，指天尊卑之位。九相连，司怪曲立。座旗边四乌，大近井钺前。图
缺图考
觜宿
按《礼记・月令》仲秋之月，旦觜中。
按《星经》阙。
按《史记・天官书》：参为白虎，小三星隅置曰觜，为虎首，主葆旅事。
〈注〉如淳曰关中，俗谓桑榆f生为葆，晋灼曰葆菜也。野生曰旅今之饥民采，旅生也。索隐曰，姚氏案，宋均云葆守也，旅犹军旅，言佐参伐以斩除凶也。
正义曰觜，为虎首，主收敛葆旅事也。葆旅野生之可食也。
按《汉书・天文志》同。
按《晋书・天文志》：觜三星为三军之候，行军之藏府，主葆旅收敛万物。
按《隋书・天文志》同。
按《宋史・天文志》：汉永元铜仪，唐开元游仪，皆以觜，为三度，旧去极八十四度景，v测验觜。宿三星，一度距西南星，去极八十四度，在赤道内七度。
按《观象玩占》：觜宿三星曰觜，白虎之首也，为三军之候。行军之藏府，金星也，主葆旅收敛万物，亦为刀钺斩刈之事。一曰天货，主宝货，其北上三尺，为日月五星，中道内主梁，外主巴汉。
座旗
按《星经》阙，《史记・天官书》《汉书・天文志》皆不载。
按《晋书・天文志》：司怪西北九星，曰坐旗君臣设位之表也。
按《隋书》《宋史》天文志俱同。
按《观象玩占》：座旗九星，司怪西北，主别君臣尊卑之位。
司怪
按《星经》阙，《史记・天官书》《汉书・天文志》俱不载。
按《晋书・天文志》：东井钺前，四星曰司怪主候天地日月星辰变异及鸟兽草木之妖。
按《隋书》《宋史》天文志俱同。
按《观象玩占》：司怪四星在井钺前，主候天地、日月星辰、山川禽兽、草木龙蛇之变。
按《历学会通》，司怪定阴阳、占风云气候、察天地草木之怪。
参宿
隋丹元子《步天歌》：参总有七星，觜相侵，两肩双足，三为心，伐有三星，足里深玉，井四星，右足阴屏，星两扇井南襟，军井四星屏，上吟左足，四星天厕名厕下，一
星天屎沉。
图
缺＆＆图表＝110212a图考
参宿
按《诗经》：召南小星G，彼小星维参与昴。
按《礼记・月令》：孟春之月，昏参中。
按《尚书》：旋玑钤参为大辰主斩刈。
按《星经》阙。
按《史记・天官书》：参为白虎三星，直者是为衡石，其外四星左右肩股也。
〈注〉孟康曰：参三星白虎，宿中西直似称衡。正义曰：参主斩刈又为天狱，主杀罚。其中三星横列者，三将军东主后将军，西南曰右足，主偏将军，故轩辕氏占之以北，曰左肩主左将军，西北曰右肩主右，将军东南曰左足，应七将也。
按《汉书・天文志》同。
按《大戴礼・夏小正》：正月初，昏参中，盖记时也。云斗柄县在下，言斗柄者，所以著参之中也。
三月参则伏，伏者非忘之辞也。星无时而不见，我有不见之时，故曰伏。
五月参，则见参也。者牧星也，故尽其辞也。
八月参中则旦。
按《博雅》：紫宫参伐谓之大辰，参谓之实沈。
按《晋书・天文志》：参十星，一曰参伐，一曰大辰，一曰天市，一曰a钺。主斩刈，又为天狱，主杀伐，又主权衡，所以平理也。又主边城为九译，故不欲其动也。参白兽之体其中，三星横列三将也。东北曰左肩，主左将。西北曰右肩，主右将，东南曰左足，主后将军，西南曰右足，主偏将军，故黄帝占参应七将，中央三小星曰伐，天之都尉也，主鲜卑之国。
按《隋书・天文志》同。
按《宋史・天文志》：汉永元铜仪参八度，旧去极九十四度，景v测验，参宿十星十度，右足入毕十三度。按《观象玩占》：参七星伐，三星曰参伐，七星为虎身，伐为虎尾，觜为虎首，共为白虎，主西方，一曰大辰，一曰天市，一曰钟龙，金星也，亦曰主a钺秉斩，刈刑罚又为天狱，主杀伐。又为天尉，主边城。九译及鲜卑之国，七星为七将军。其中三星横列为衡，主平理。前二大星曰左右股，又谓之左右肩，为左右前将军。后二大星曰左右足，右足为偏将军，左足为后将军，中三星为大将军，乃为三将也。七星皆主边兵，其左肩北二尺为日月，五星中道。
伐星
按《星经》阙。
按《史记・天官书》：参为白虎三星，直者是为衡石。下有三星，兑曰罚，为斩艾事。
〈注〉孟康曰：在参间上小下，大故曰锐晋灼，曰三星，少斜列无兑形，正义曰罚，亦作伐春秋运斗，枢云参伐事主斩艾。
按《汉书・天文志》同。
按《晋书・天文志》：参中央，三小星曰伐。天之都尉也，主鲜卑之国。
按《隋书》《宋史》天文志俱同。
按《观象玩占》：伐三星，参中天之都尉也，主边城九译及鲜卑之国，主斩刈。
玉井
按《晋书・天文志》：玉井四星在参左足，下主水浆以给厨。
按《隋书》、《宋史》天文志俱同。
按《观象玩占》：玉井四星参右足，下水官也，主水泉给厨。
按《历学会通》：玉井军出行之水泉。
屏星
按《星经》阙，《史记・天官书》、《汉书》、《晋书》天文志，俱不载。按《隋书・天文志》：屏二星在玉井。南屏为屏风，
按《宋史・天文志》：屏二星，一作天屏，在玉井南，一云在参右足。
按《观象玩占》，屏星二星在玉井，南为屏风，障厕主疾病。
军井
按《星经》阙，《史记・天官书》《汉书・天文志》俱不载。
按《晋书・天文志》：玉井东，南四星曰军井，行军之井也。军井未达，将不言渴，名取此也。
按《隋书・天文志》同。
按《宋史・天文志》：军井四星在玉井，东南军营之井，主给师济疲乏。
按《观象玩占》，军井四星，玉井南军，中井也，主给军爨，又主水旱。
天厕
按《星经》阙。
按《史记・天官书》，参为白虎，其南有四星，曰天厕。
〈注〉正义曰天厕，四星在屏东，主溷也。
按《汉书・天文志》同。《晋书・天文志》不载。
按《隋书・天文志》：天厕四星在屏东，溷也，主观天下疾病。
按《宋史・天文志》，厕四星在屏星。东一曰在参右脚，南主溷。
按《历学会通》，厕主溷，又主腰之下疾。
天矢
按《星经》阙。
按《史记・天官书》：厕下一星曰天矢。
按《汉书・天文志》同，《晋书・天文志》不载。
按《隋书・天文志》：天矢一星在厕南。
按《宋史・天文志》：天屎，一星在天厕南。
按《观象玩占》：天屎，一星厕南，主候吉凶。

[book_title]乾象典第五十三卷
星辰部汇考十
井宿隋丹元子《步天歌》：井，八星横列河中净，一星名钺井边安，两河各三南北正，天樽三星井上头，樽上横列五诸侯，侯上北河西积水，欲觅积薪东畔是，钺下四
星名水府，水位东边四星序，四渎横列南河里，南河下头是军市，军市团圆十三星，中有一个野鸡精。孙子丈人市下列，各立两星从东说，阙丘两个南河东，丘下一狼光蒙茸，左边九个弯弧弓。一矢拟射顽狼胸，有个老人南极中，春秋出入寿无穷。
图
缺＆＆图表＝110231a图考
井宿
按《书经・虞书・尧典》：日中星鸟以殷仲春。
〈蔡注〉星鸟南方朱鸟七，宿唐一行推以鹑。火为春分。之中星也〈大全〉唐孔氏曰：星鸟总举，七宿以象言也。
按《尚书》：帝命期春鸟星昏中以种稷。
按《星经》阙。
按《史记・天官书》：南宫朱鸟权衡东井为水事。
〈注〉索隐曰：元命苞云东井八星主水衡也。正义曰东井八星钺一星舆鬼四星为质，一星为鹑，首于辰，在未皆秦之分野，黄道所经，为天之亭，候主水。衡事法令所取平也。
按《汉书・天文志》同。
按《博雅》：东井谓之鹑首。
按《晋书・天文志》：南方东井八星天之南门、黄道所经天之亭，候主水，衡事法令所取平也。
按《隋书・天文志》同。
按《宋史・天文志》：汉末元铜仪井宿三十度唐开元游。仪三十三度，去极七十度，景v测验亦三十三度，距西北景去极六十九度。
按《观象玩占》：东井八，星曰天府：一曰东陵；一曰天井；一曰天关；一曰天门；一曰天渠；一曰天亭；一曰天候；一曰天齐；一曰天池水。星也，主水泉亦为天之南门，日月五星贯之为中道。主酒食女主之象，主诸侯帝戚三公之位，为天之亭候，水衡法令之所取平也。
钺星
按《星经》阙。
按《史记・天官书》：东井为水事，其西曲星曰钺。
按《汉书・天文志》：东井西曲星曰戌。
按《晋书・天文志》：钺，一星附井之前主，伺奢淫而斩之。按《隋书》《宋史》天文志俱同。
按《观象玩占》：钺，一星附井口，第一星边主，伺淫奢者而斩之。
南北河
按《星经》阙。
按《史记・天官书》：钺北，北河南南河两河，天阙间为关梁。
〈注〉正义曰，南河三星，北河三星，分夹东井南北置。而为戒，一曰阳门，亦曰越门。北河北戒，一曰阴门，亦为塞门，两戒间三光之常道也。
按《汉书・天文志》同
按《晋书・天文志》：南河、北河各三星，夹东井。一曰天高，天之关门也。主关梁南河，曰南戍，一曰南宫，一曰阳门，一曰越门，一曰权星，主火北河，曰北戍，一曰北宫，一曰阴门，一曰塞门，一曰衡星，主水两河戍间日月。五星之常道也。
按《隋书》《宋史》天文志俱同。
按《观象玩占》：南河三星，北河三星，分夹东井。一曰天高，一曰天亭，天之关门。主关梁南河曰南戍，一曰南宫，一曰南纪，一曰阳门，一曰南关，又为越门。北河曰北戍，一曰北宫，一曰北纪，一曰阴门，一曰北阙，又为塞门。南河戍为权主火。一曰南戒，北河戍为衡，主水一曰北戒。
按《历学会通》：南北两河地之关门，南北两界
天樽
按《星经》阙，《史记・天官书》《汉书・天文志》俱不载。
按《晋书・天文志》：五诸侯南三星曰天樽主，盛粥以给贫馁。
按《隋书・天文志》同。
按《宋史・天文志》：天樽三星，在五诸侯南，一曰在东井，北樽器也。主盛粥以给贫馁。
按《历学会通》：天樽主樽天子酒器
五诸侯
按《星经》阙，《史记・天官书》《汉书・天文志》俱不载。
按《晋书・天文志》：五诸侯五星在东井北，主刺举戒不虞，又曰理阴阳，察得失。亦曰主帝心，一曰帝师，二曰帝友，三曰三公，四曰博士，五曰太史，此五者常为帝定疑议。
按《隋书・天文志》同。
按《宋史・天文志》：五诸侯五星在东井，北主断疑刺举戒，不虞理阴阳察得失。
按《观象玩占》：五诸侯，五星在东井东北近北河，一曰帝师，二曰帝友，三曰三公，四曰博士，五曰太史，主为天子定疑土官也。主刺举戒不虞，又扶颠危发奸摘伏之事。
积水
按《星经》阙，《史记・天官书》不载。
按《汉书・天文志》：积水在北戍东北。
按《晋书・天文志》：积水一星在北河，西北水河也。所以供酒食之正也。
按《隋书》《宋史》天文志俱同。
按《观象玩占》：积水一星，北河北，一名聚水聚美水以给天子酒官。
按《历学会通》：积水，水官供给酒食之司也。
积薪
按《星经》阙，《史记・天官书》不载。
按《汉书・天文志》：积薪在北戍西北。
按《晋书・天文志》：积薪一星在积水东北，供庖厨之正也。
按《隋书》《宋史》天文志俱同。
按《观象玩占》：积薪一星积水东，聚薪也。以给享祀供庖厨。
按《历学会通》：积薪外厨烹宰庖厨之官。
水府
按《星经》阙，《史记・天官书》《汉书・天文志》俱不载。
按《晋书・天文志》：东井西南四星曰水府，主水之官也。按《隋书・天文志》同。
按《宋史・天文志》：水府四星在东井西南，水官也。主堤塘道路梁沟以设堤防之备。按《观象玩占》：水府四星东井西南水官也，主设堤备水。
按《历学会通》：水府天子宫内水官。
水位
按《星经》阙，《史记・天官书》、《汉书・天文志》俱不载。
按《晋书・天文志》：水位四星在积薪东主水衡。
按《隋书・天文志》：水位四星在东井东主水衡。
按《宋史・天文志》：水位四星在积薪东一曰在东井东北主水衡。
按《观象玩占》：水位四星东井东西南列主水衡，泄淫溢水官也。星赞曰：水位四星泻溢，流石氏曰：衡平象水水平而后流。
四渎
按《星经》阙、《史记・天官书》、《汉书・天文志》俱不载。
按《晋书・天文志》东井南垣之东四星四渎江河淮济之精也。
按《隋书》、《宋史》天文志俱同。
按《观象玩占》：四渎四星东井南轩辕东江河淮济之精。
军市
按《星经》阙、《史记・天官书》、《汉书・天文志》俱不载。
按《晋书・天文志》：军市十三星在参东南天军贸易之市，使有无通也。
按《隋书・天文志》同。
按《宋史・天文志》：军市十三星状如天钱，天军贸易之市有无相通也。
按《观象玩占》：军市十三星如钱状，在参东南天军货物之市水官也。
野鸡
按《星经》阙，《史记・天官书》、《汉书・天文志》俱不载。
按《晋书・天文志》：野鸡一星主变怪在军市中。
按《隋书》、《宋史》天文志俱同。
按《观象玩占》：野鸡一星军市中主知变怪。虞伏奸又曰：野鸡大将也，主屯营军之号令，警急设备。
按《历学会通》：野鸡在军市中掌野外之禽鸣则天下野鸡尽g。亦曰：知夜晨鸣则凡鸡始鸣也。
子孙
按《星经》阙、《史记・天官书》、《汉书・天文志》俱不载。
按《晋书・天文志》：丈人东二星曰：子子东二星曰孙。按《隋书・天文志》同。
按《宋史・天文志》：子二星在丈人东主侍丈人侧孙二星，在子星东以天孙侍丈人侧相扶而居，以孝慈。按《观象玩占》：子二星丈人东孙二星子东皆，所以侍丈人而扶持之。
丈人
按《星经》阙、《史记・天官书》、《汉书・天文志》俱不载。
按《晋书・天文志》：军市西南二星曰：丈人。
按《隋书・天文志》同。
按《宋史・天文志》：丈人二星在军市西南主寿考悼耄矜寡以哀穷人。
按《观象玩占》：丈人二星军市南国之老臣也，又曰主寿考而哀孤穷也。
按《历学会通》：丈人是民之父，子孙侍之。
阙丘
按《星经》阙。
按《史记・天官书》：两河天阙间为关梁。
〈注〉正义曰：阙丘二星在河南天子之双，阙诸侯之两观亦象魏县书之府。
按《汉书・天文志》同。
按《晋书・天文志》：南河南二星曰：阙丘主宫门外象魏也。
按《隋书・天文志》同。
按《宋史・天文志》：阙、丘二星在南河南天子双阙诸侯两观也。
按《观象玩占》：阙丘二星南河东天子之象魏。
天狼
按《星经》阙。
按《史记・天官书》：参东有大星曰狼。
〈注〉正义曰：狼一星参东南，狼为野将主侵掠。
按《汉书・天文志》同。
按《晋书・天文志》：狼一星在东井东南，狼为野将主侵掠。
按《隋书》、《宋史》天文志俱同。
按《观象玩占》：狼一星井东南主杀掠，一曰夷将，一曰天陵，主南夷主盗贼金官也。
弧矢
按《礼记・月令》：仲春之月昏弧中。
〈疏〉昏旦，中星皆举二十八宿此云弧星中以弧星。近井度多星，体广不可的指，故举弧以定其中也。
按《星经》阙。
按《史记・天官书》：狼下有四星曰：弧直狼。
〈注〉正义曰弧九星，在狼东，南天之弓也。以伐叛怀远，又主备贼盗知奸邪，弧矢向狼。
按《汉书・天文志》同。
按《晋书・天文志》：弧九星在狼东，南天弓也。主备盗贼常向于狼。
按《隋书・天文志》同。
按《宋史・天文志》：弧矢九星在狼星东南，天弓也。主行阴谋以备盗，常属矢以向狼。
按《观象玩占》：弧矢九星天狼东南天弓也。以备盗贼，狼为奸寇，弧司其非，故常注矢以伺狼，一曰弧矢主备非常。
按《历学会通》：弧主天子弓，以备盗贼，矢主羽箭。
老人
按《星经》阙。
按《史记・天官书》：狼比地有大星，曰南极老人，见治安不见兵起，常以秋分时候之于南郊。
〈注〉晋灼曰比地近地也，正义曰老人。一星在弧南。一曰南极为人主，寿命延长。其应常以秋分之曙见于丙春，分之夕见于丁。
按《汉书・天文志》：同。
按《晋书・天文志》：老人一星在弧南，一曰南极，常以秋分之旦见于景，春分之夕没于丁。
按《隋书》《宋史》天文志俱同。
按《观象玩占》：老人一星弧矢南，一曰南极老人主寿考去疾疫除毒气；一曰寿星巫咸曰老人，木官也。
鬼宿
隋丹元子《步天歌》：鬼四星四方似木匮中央，白者积尸气，鬼上四星是位天狗七星，鬼下是外厨六星。柳星次天社，六星弧东倚社东，一星是天纪。图
缺＆＆图表＝110251a图考
鬼宿
按《星经》阙。
按《史记・天官书》：舆鬼鬼祠事
〈注〉正义曰：舆鬼四星主祠事天田也，主视明察奸。谋东北星主积马，东南星主积兵，西南星主积布，帛西北星主积金玉。
按《汉书・天文志》同。
按《博雅》：舆鬼谓之天庙。
按《晋书・天文志》：舆鬼五星天目也，主视明察奸谋，东北星主积马，东南星主积兵，西南星主积布，帛西北星主积金玉，随变占之中央星为积尸。
按《隋书・天文志》：同。
按《宋史・天文志》：汉末元铜仪舆鬼四度旧去极六十八度，景v测验舆鬼三度距西南星去极六十八度，按《观象玩占》：鬼四星曰：舆鬼一曰天目主视明察奸，为朱雀头眼；一曰天a@主诛杀；一曰天庙主祠事；一曰天讼；一曰天匮；一曰天圹主疾病死丧土星也。其中为日月五星中道，其东北星主积马东南星主积兵，西南星主积布、帛，西北星主积金玉，有变则占其所主，其中央白色如粉絮者，谓之积尸气。
积尸气
按《星经》阙。
按《史记・天官书》：舆鬼鬼祠事中白者为质。
〈注〉晋灼曰：舆鬼五星其中白者为质，正义曰：舆鬼中一星积尸，一名质，主丧死祠祀。
按《汉书・天文志》同。
按《后汉书・天文志注》：舆鬼五星天府也，黄帝占曰：舆鬼天目也，朱雀头也，中央星如粉絮，鬼为变害，故言一名天尸斧钺，或以病亡，或以诛斩，火w金天以制法郗萌曰：舆鬼者参之尸也，弧射狼，误中参左肩举尸之东，井治留尸舆鬼，故曰：天尸鬼，之为言归也。按《晋书・天文志》：舆鬼五星天目也，中央星为积尸，主死丧祠祀事，一曰a@主诛斩。
按《隋书・天文志》同。
按《宋史・天文志》：积尸气一星在鬼宿中孛孛然入鬼，一度半去极六十九度在赤道内，二十二度主死丧祠祀，一曰铁@主诛斩。
按《观象玩占》：鬼中央白色如粉絮者谓之积尸气。一曰天尸主死丧祠祀，一曰铁@主刑罚主诛斩，如云非云如星非星见气而已。
星
按《星经》阙。
按《史记・天官书》：南宫朱鸟权衡。
〈注〉正义曰：权四星在轩辕尾西主烽火备警急。
按《汉书・天文志》同。
按《晋书・天文志》：轩辕西四星曰：者烽火之也，边亭之警候。
按《隋书・天文志》：轩辕西四星曰权权者，烽火之权也，边亭之警候。
按《宋史・天文志》：四星在鬼宿西北，一曰在轩辕西主烽火备边亭之警急。
按《观象玩占》：四星在轩辕西亦曰烽，主烽火备警急。
按《历学会通》：主烽火备急行边庭掌四时火变。
天狗
按《星经》阙，《史记・天官书》、《汉书・天文志》俱不载。
按《晋书・天文志》：狼北七星曰天狗，主守财。
按《隋书》、《宋史》天文志俱同。
按《观象玩占》：天狗七星在狼北鬼宿西南横河中以守贼也。
外厨
按《星经》阙，《史记・天官书》、《汉书・天文志》俱不载。
按《晋书・天文志》：柳南六星曰：外厨。
按《隋书・天文志》同。
按《宋史・天文志》：外厨六星为天子之外厨，主烹宰以供宗庙。
按《观象玩占》：外厨六星祭祀烹宰之屠也。
按《历学会通》：外厨即烹鸡鱼宰猪羊之所。
天社
按《星经》阙，《史记・天官书》、《汉书・天文志》俱不载。
按《晋书・天文志》：弧南六星为天社昔共工氏之子句龙能平水土，故祀以配社其精为星。
按《隋书》，《宋史》天文志俱同。
按《观象玩占》：天社六星弧东，南社郊也。
按《历学会通》：天社祝祠之官。
天纪
按《星经》阙，《史记・天官书》《汉书・天文志》俱不载。
按《晋书・天文志》：外厨南一星，曰天纪，主禽兽之齿。按《隋书》、《宋史》天文志俱同。
按《观象玩占》：天纪一星，外厨南主知禽兽，岁齿凡所烹宰，不杀幼，不杀孕，故处外厨之门。
按《历学会通》：天纪知禽兽岁齿，应天子御马医兽之吏。
柳宿
隋丹元子《步天歌》：柳八星曲，头垂似柳，近上三星号为酒，享宴大T五星守。图
缺图考
柳宿
按《诗经》：名南小星。G彼小星，三五在东。
〈传〉G微貌，小星众无名者，三心五四时更见。〈笺〉众无名之星，随心在天，犹诸妾随夫，人以次序，进御于君也。心在东方三月时也，在东方正月时也，如是终岁列宿更见。
按《礼记・月令》：季秋之月旦柳中。
按《尔雅・释天》：B谓之柳柳鹑火也。
〈注〉B朱鸟之名鹑，鸟名火属南方。〈疏〉十二次之分。鹑火周也。柳南方之宿名南方七宿共为朱鸟之形。柳为朱鸟之口，故名BB，即朱鸟之口也。鹑火，柳之次名也。鹑即朱鸟也，火属南方行也，因其次为鹑火。
按《左传》：B为鹑火。
〈疏〉B，谓柳也。春秋纬文，耀钩云B，谓鸟阳七星为颈，宋均注云，阳犹首也。柳谓之B，B鸟首也。七星与B体相接连故也，B星为火之候，故于十二次B为鹑火也。
按《星经》阙。
按《史记天官书》：柳为鸟注主草木。
〈注〉索隐曰：按汉书天文志注作喙，尔雅云，鸟喙谓之柳孙炎云喙朱鸟之口柳其星聚也以注为柳星故，主草木也。正义曰柳八星，星七星张，六星为鹑火，于辰在午，皆周之分野柳，为朱鸟，B天之厨宰主尚食和滋味。
按《汉书・天文志》：柳为鸟喙主草木。按《晋书・天文志》：柳八星天之厨宰也，主尚食和滋味，又主雷雨。
按《隋书・天文志》：柳八星天之厨宰也，主尚食和滋味，又主雷雨。若女主骄奢，一曰天相，一曰天库，一曰注，又主木功。
按《宋史・天文志》：柳宿八星天之厨宰也，主尚食和滋味，又主雷雨尔雅，曰B谓之柳。柳鹑火也，又主木功，一曰天库，又为鸟喙，主草木。汉永元铜仪以柳为十四度，唐开元游仪十五度，旧去极七十七度景v测验柳八星一十五度，距西头第三星去极八十三度。按《观象玩占》：柳八星为朱鸟喙，一曰天相，二曰天库，一曰注，亦作B，一曰天大将军，一曰八臣，一曰天厨，主御膳酒食仓库和鼎实，以享宗庙，又主雷雨，主工匠主草木火星也。一曰土星，其北六尺为日月五星中道。
酒旗
按《星经》缺、《史记・天官书》、《汉书・天文志》俱不载。
按《晋书・天文志》：轩辕右角南三星曰酒旗酒官之旗也，主飨宴饮食。
按《隋书》、《宋史》天文志俱同。
按《历学会通》：酒旗造酒之官。
星宿
隋丹元子《步天歌》：星七星如钩柳下生星上十七轩辕形上头四个名内平平下二星名天相星下天稷横五灵图
缺＆＆图表＝110262a图考
星宿
按《礼记・月令》：季春之月，昏七星中。
孟冬之月，旦七星中。
按《星经》阙。
按史记天官书七星颈为员，官主急事。
〈注〉索隐曰：宋均云颈，朱鸟颈也，员官喉咙也，物在喉咙终不久，留故主急事也。正义曰：七星为颈，一名天都主衣裳，文绣主急事。
按《汉书・天文志》同。
按《晋书・天文志》：七星一名天都，主衣裳文绣又主急兵盗贼。
按《隋书・天文志》：同。
按《宋史・天文志》：景v测验七星七度距大星去极九十七度。
按《观象玩占》：星七星一曰天都，一曰员官，一曰天廷，实为赤帝。府位于午，主衣裳黼黻文绣，是为朱雀之颈，周礼鸟旗七旒以象鹑火，谓七星也。一曰天御，一曰注候，一曰津桥，后妃御女之位亦为贤士。又为烽亭，主急兵守盗贼水星也。一曰火星，其右星北上十。三尺为日月五星中道
轩辕
按《周礼・春官》：天府若祭天之司，民司禄而献民数谷，数则受而藏之。
〈订义〉郑锷曰：考小司寇之职，孟冬祀司民献民数于王，王拜受之，以图国用，则祭司民献民数小司寇之职，春官司禄之职，阙其祭司禄之神，或同司民之祭欤司民，轩辕之角星司，禄文昌宫之星，又云下台为司禄，禄之言谷也。故谷数则司禄之官掌之小司寇，献之王受之，而登于天府，天府受而藏之守宝镇之，所赖者在此故也。然民数天所付谷，数天所生以养人，王者。奉天牧民，民谷之数藏于天府。宜矣。必祭司民司禄，然后献盖司民者致司命死生之神，司禄者主年谷登凶之神，每岁孟冬民数登下谷，数多寡皆已可知。于是登其所司之神，然后献其数天府之官藏之，谓夫自是而后有民以守邦有谷以养民，祖庙之守藏可谓守而不失矣。易氏曰：考之天文志，司民为轩辕角，其十七星之两角有大民小民。
秋官小司寇，孟冬祀司，民献民数于王，王拜受之，以图国用而进退之。
〈订义〉郑锷曰：轩辕之角，有大民小民之星，其神实主民说者，谓春官祭之然，春官天府，但受其数耳。司民之官言司寇及孟冬祀司民之日献，其数则司民之祀，正司寇之所主明矣。先王以为民之登耗必有神主之故，每岁孟冬物成之时，使司寇祀之，亦以刑者，所以驭民而民之多寡皆本乎刑之繁省故也。
按《星经》阙。
按《史记・天官书》：南宫朱鸟权衡，权轩辕黄龙体前大星，女主象旁小星，御者后宫属。
〈注〉孟康曰：形如腾龙，索隐曰：援神契曰轩辕十二星，后宫所居石氏星，赞以轩辕龙体，主后妃也。正义曰：轩辕十七星在七星北，黄龙之体，主雷雨之神，后宫之象也。阴阳交感，雷激为电，和为雨怒，为风，乱为雾，凝为霜，散为露，聚为云气，立为虹U，离为背W，分为抱珥二十四变。皆轩辕主之其大星女主也。次北星，夫人也。次北一星妃也，其次诸星皆次妃之属女，主南一小星女御也，左一星少民后宗也。
按《汉书・天文志》同。
按《博雅》：轩辕谓之路寝。
按《晋书・天文志》：轩辕十七星在七星北，轩辕黄帝之神，黄龙之体也。后妃之主士职也。一曰东陵，一曰权星主雷雨之神，南大星女主也。次北一星夫人也，屏也上将也，次北一星妃也，次将也，其次诸星皆次妃之属也，女主南小星女御也，左一星少民后宗也，右一星太民太后宗也。
按《隋书》《宋史》天文志俱同
按《观象玩占》：轩辕十七星在七星北，黄帝之神，黄龙之体，一曰东陵，一曰权星，一曰昏昌主雷雨之神，又为后宫后妃之舍典，六宫之内政，以弼太微刑南国。南端明星女主也，母后也。北六尺一星夫人也，屏也，上将也。又北六尺一星次夫人也，妃也，次将也。又北六尺一星次妃也。其次皆众妃也，女主南三尺一小星女御也。西南丈所一星曰：太民太后宗也。东南丈所一星曰：少民皇后宗也。轩辕为女主之庭一曰，天柱土官也。张衡曰：轩辕如龙之体以主雷雨合阴阳，震为雷激为电和为雨怒为风，乱为雾凝为霜，散为露，聚为云，淫为虹U，离为背W，分为抱珥，皆轩辕主之。石氏曰：轩辕中央土神黄帝舍也。
内平
按《星经》阙，《史记・天官书》、《汉书・天文志》俱不载。
按《晋书・天文志》：北四星曰：内平平罪之官明刑罚按《隋书・天文志》同。
按《宋史・天文志》：内平四星在三台南一曰在中台南执法平罪之官。
按《观象玩占》：内平四星中台南轩辕北执法平罪之官也。
天相
按《星经》阙，《史记・天官书》、《汉书・天文志》俱不载。
按《晋书・天文志》：酒旗南三星曰：天相丞相之象也。按《隋书・天文志》同。
按《宋史・天文志》：天相三星在七星北，一曰在酒旗南丞相大臣之象。
按《观象玩占》：天相三星酒旗南大臣之象主爵位及五色作服之事。
天稷
按《星经》阙，《史记・天官书》、《汉书・天文志》俱不载。
按《晋书・天文志》：稷五星在七星南稷农正也，取乎百谷之长以为号也。
按《隋书・天文志》同。
按《宋史・天文志》：天稷五星在七星南农政也。取百谷之长以为号。
按《观象玩占》：天稷五星七星南农正也，取百谷之长以为号主百谷。
按《历学会通》：天稷农人之具。

[book_title]乾象典第五十四卷
星辰部汇考十一
张宿
隋丹元子《步天歌》：张，六星似轸在星傍，张下只有天庙光，十四之星册四方，长垣少微虽向上，数星倚在太微傍，太尊一星直上黄。图
缺图考
张宿
按《尚书》考：灵耀主春者。张，昏中，可以种稷。
按《星经》阙。
按《史记・天官书》：张素为厨，主觞客。
〈注〉索隐曰：素嗉也。《尔雅》云：鸟张嗉。郭璞云：鸟受食之处也。正义曰：张六星，六为嗉，主天厨、饮食、赏赉、觞客。
按《汉书・天文志》：张嗉为厨，主觞客。
按《博雅》：张谓之鹑尾。
按《晋书・天文志》：张六星，主珍宝宗庙所用及衣服，又主天厨饮食赏赉之事。
按《隋书・天文志》同。
按《宋史・天文志》：汉永元，铜仪张宿十七度。唐开元，游仪十八度，旧去极九十七度。景v测验张十八度距西第二星去极一百三度。
按《观象玩占》：张六星为天府，一曰御府，一曰天昌，实为朱鸟之嗉，火星也。主天庙明堂，御史之位。金玉珍宝，宗庙所用之物，天子内官衣，服远方贡物之库。主天厨赏赉饮食之事，又主长养万物。其北十三尺为日月五星中道。
天庙
按《星经》阙，《史记・天官书》、《汉书・天文志》俱不载。
按《晋书・天文志》：张南十四星，曰天庙。天子之祖庙也。按《隋书》、《宋史》天文志俱同。
太尊
按《星经》阙，《史记・天官书》、《汉书・天文志》俱不载。按《晋书・天文志》：中台之北一星，曰太尊，贵戚也。按《隋书》、《宋史》天文志俱同。
按《观象玩占》：太尊一星，亦名天尊，中台之北贵戚也。
翼宿
隋丹元子《步天歌》：翼，二十二星大难识，上五下五横著行，中心六个恰似张，更有六星在何处。三三相连张畔附，五个黑星翼下游，欲知名字是东瓯。图
缺图考
翼宿
按《礼记月令》：孟夏之月，昏，翼中。
按《春秋・元命苞》：翼宿，主南宫之羽仪、文物，声名之所丰茂，为乐库，为天倡。先王以宾于四门，而列天庭之卫，主俳倡，近太微而为尊。
按《星经》阙。
按《史记・天官书》：翼为羽翮，主远客。
〈注〉正义曰：翼二十二星，轸四星，长沙一星辖二星，合轸七星，皆为鹑尾，于辰在己，楚之分野，翼二十二星为天之乐府，又主外夷，亦主远客。
按《汉书・天文志》同。
按《晋书・天文志》：翼二十二星，天之乐府，主俳倡戏乐，又主外夷远客，负海之宾。
按《隋书・天文志》同。
按《宋史・天文志》：汉永元，铜仪翼宿十九度。唐开元，游仪十八度，旧去极九十七度。景v测验翼宿一十八度，距中行西第二星去极四百度。
按《观象玩占》：翼二十二星曰化宫，一曰天都市，一曰天除，一曰天旗，土星也，是为朱雀之翼。为天之乐府，主和五音调六律，五乐八佾以御天宫，实为南宫之羽仪，文物声名之所丰茂，主三公化道文籍，及蛮夷远客负海之宾，俳优狄L戏娱之事，其北十三尺为日月五星中道。
东瓯
按《星经》阙，《史记・天官书》、《汉书・天文志》俱不载。
按《晋书・天文志》：翼南五星曰东区，蛮夷星也。
按《隋书・天文志》同。
按《宋史・天文志》：东瓯五星在翼南，蛮夷星也。天文录曰：东瓯，东越也。今永嘉郡永定县是也。
按《观象玩占》：东瓯五星，翼南，主东越及穿匈越裳诸国蛮夷之星也。
按《历学会通》：东瓯东越南蛮，三夷之君。
轸宿
隋丹元子《步天歌》：轸，四星恰与翼相近，中间一个长沙子，左辖右辖附两星，军门两黄近翼是，门西四个土司空，门东七乌青丘子，青丘之下名器府，器府之
星三十二，以上便是太微宫，黄道向上看取是。
图
缺图考
轸宿
按《礼记月令》：仲冬之月旦轸中。
按《星经》阙。
按《史记・天官书》：轸为车，主风。
〈注〉索隐曰：宋均云，轸四星居中，又有二星为左右，辖车之象也。轸与巽同位，为风，车动行疾似之也。正义曰：轸四星，主冢宰辅臣，又主车骑，亦主风。
按《汉书・天文志》同。
按《博雅》：轸谓之鸟孥。
按《晋书・天文志》：轸四星主，冢宰辅臣也，主车骑，主载仟，有军出入皆占于轸，又主风，主死丧。
按《隋书・天文志》同。
按《宋史・天文志》：汉永元，铜仪以轸宿为十八度，旧去极九十八度。景v测验，亦十八度，去极一百度。按《观象玩占》：轸四星曰：天车，主车骑，任载盗贼之事。战伐之用，亦为丧车c之象，主死丧四星，为天辅、冢宰之官，主察殃咎，知凶咎，水星也。主风，其右星北上十三尺，为日月五星中道。
长沙
按《星经》阙。
按《史记・天官书》：轸为车，主风。其旁有一小星，曰长沙星。
〈注〉正义曰：长沙一星，在轸中，主寿命。
按《汉书・天文志》同。
按《晋书・天文志》：长沙一星，在轸之中，主寿。
按《隋书・天文志》同。
按《宋史・天文志》：长沙一星，在轸宿中，入轸二度，去极五百度，主寿命。
按《观象玩占》：轸中一星，曰长沙，为棺木，主寿命，又主囚亡。
左辖右辖
按《星经》阙，《史记・天官书》、《汉书・天文志》俱不载。
按《晋书・天文志》：辖星傅轸两傍，主王侯，左辖为王者同姓，右辖为异姓。
按《隋书》、《宋史》天文志俱同。
按《观象玩占》：轸东一小星，曰左辖，主同姓诸侯。西一小星，曰右辖，主异姓诸侯。一曰北星曰辖，南星曰膏。皆去轸七寸。一曰辖去轸五寸，膏去轸一尺。
军门
按《星经》阙，《史记・天官书》、《汉书・天文志》俱不载。
按《晋书・天文志》：土司空北二星，曰军门，主营候。豹尾威旗。
按《隋书・天文志》同。
按《宋史・天文志》：军门二星在青丘西，一曰在土司空北，天子六宫之门，主营候设豹尾旗。
按《观象玩占》：军门二星，青丘西，天子六军之门也。主营候。
土司空
按《星经》阙，《史记・天官书》、《汉书・天文志》俱不载。
按《晋书・天文志》：青丘西四星，曰土司空，主界域，亦曰司徒。
按《隋书》、《宋史》天文志俱同。
按《观象玩占》：土司空四星，军门南。主土工，主九域地界。正疆理、辨风土、均职贡、来远人。
按《历学会通》：土司空即土工之长史，主南海君，亦曰九域地界主领。
青丘
按《星经》阙，《史记・天官书》、《汉书・天文志》俱不载。
按《晋书・天文志》：青丘七星，在轸东南，蛮夷之国号也。按《隋书》、《宋史》天文志俱同。
按《观象玩占》：青丘七星，轸东南，主东方三韩之国，南夷蛮貊之星也。
按《历学会通》：青丘，主南蛮君长。
器府
按《星经》阙，《史记・天官书》、《汉书・天文志》俱不载。
按《晋书・天文志》：轸南三十二星，曰器府，乐器之府也。按《隋书》、《宋史》天文志俱同。
按《观象玩占》：器府三十二星，轸南，乐器之府，主音乐律吕。
按《历学会通》：器府掌丝竹之官。
西步天歌〈按新法：三垣二十八宿所统诸座与丹元子不同，新增诸星亦中法所无，故附歌及　表于后，以备参考〉
紫微垣
垣高先论极出地，　　　　　　　　北向须寻不动处。欲知真极本无星，　　　　　　　　列宿皆旋斯独异。近极小星强名极，　　　　　　　　后宫庶子遥相类。帝星最明太子次，　　　　　　　　连极五星作斜势。帝下阴德横两乌，　　　　　　　　极下四辅承四细。勾陈七星中甚明，　　　　　　　　离极三度认最易。勾陈柄曲勾更曲，　　　　　　　　勾内微星天皇帝。太子上有无名星，　　　　　　　　下方左枢少宰备。上宰少弼与上弼，　　　　　　　　少卫上卫连少丞。其中五位皆朗朗，　　　　　　　　上下卫丞弼次明。右边右枢与左对，　　　　　　　　太乙天乙显微精。少尉上辅次少辅，　　　　　　　　上卫少卫其上丞。右弼之内五尚书，　　　　　　　　一微一显三潜行。尚书之后小明二，　　　　　　　　左柱右女皆史称。上少丞间曰华盖，　　　　　　　　四黑两两遮北门。弼外六星名天倍，　　　　　　　　其曲似斗杂气星。扶筐四星三略暗，〈原属女〉　　　天厨五星长方形。二巨三小近少弼，　　　　　　　　后有一颗无能名。六星仰承名天钩，〈原属危〉　　　迤北第三光独荧。河中六星名造父，　　　　　　　　三暗三微错杂陈。三隅累累曰王良，〈原属奎〉　　　尖角一珠微逊明。良傍一颗名为策，〈原属奎〉　　　策后八星阁道称。〈原属奎〉三暗下连奎宿角，　　　　　　　　二巨三细与策亲。附路一颗王良下，〈原属奎〉　　　适当壁宿上端停。王良策星井阁道，　　　　　　　　内有五个光耀均。五颗四在河虚处，　　　　　　　　一条阁道穿河身。阁道尽处名传舍，　　　　　　　　六星隐现斜直形。右下七星名北斗，　　　　　　　　天枪三星斗柄亲。三公三点与枪类，　　　　　　　　斗柄之傍隐辅星。天理四星斗内隐，　　　　　　　　三师小星少辅邻。文昌六星如半月，　　　　　　　　东角下星光更清。师昌之间名内阶，　　　　　　　　六星微茫两簇分。八谷九星一最著，　　　　　　　　巳尽紫微垣内星。
太微垣
北斗四星南向轸，　　　　　　　　翼轸之北太微垣。垣中最巨五帝座，　　　　　　　　帝傍小星四点攒。座前四黑内屏绕，　　　　　　　　座后三小横斜安。正中稍明为太子，　　　　　　　　右后幸臣左从官。谒者一黑在屏左，　　　　　　　　九卿三点三公三。座隅数点名郎位，　　　　　　　　一簇联辉珠人绵。郎将微星位之左，　　　　　　　　更与周鼎三小连。〈原属角〉位上常陈三可见，　　　　　　　　二微在上一巨悬。三公三小与下应，　　　　　　　　相亦同之斗柄前。〈原属紫微垣〉座北一点太阳守，〈原属紫微垣〉　太尊天牢守右边。〈原属紫微垣〉左垣执法上次相，　　　　　　　　次上将星五位联。右垣执法上次将，　　　　　　　　次上相星亦复然。虎贲一星左垣永，　　　　　　　　少微曲四虎西肩。长垣亦四曲且暗，　　　　　　　　上与少微相后先。三点灵台一稍白，　　　　　　　　正当右将长垣间。右前三小称明堂，　　　　　　　　左外一小名进贤。〈原属角〉灵明之际一珠晓，　　　　　　　　微茫可见难名言。
天市垣
房心尾箕宿之北，　　　　　　　　天市名垣列两行。中有明星称帝座，　　　　　　　　候星一位在其傍。阶下四微名宦者，　　　　　　　　宗正双星俱并光。一颗无名宗之类，　　　　　　　　宗人四小入天潢。前左一细名车肆，　　　　　　　　市楼二小逼河上。后左连二名帛度，　　　　　　　　屠市连珠共帛长。宗星二小在帛左，　　　　　　　　下与东齐相颉颃。列肆二星右垣内，　　　　　　　　斗五斛四皆微茫。左垣之星首称宋，　　　　　　　　南海与燕为雁行。东海徐州吴越齐，　　　　　　　　中山九河赵魏疆。右垣之星首称韩，　　　　　　　　楚梁巴蜀秦周乡。郑晋河间与河中，　　　　　　　　星体微异光皆扬。右上围八名贯索，　　　　　　　　索上七公首射芒。左北曲九称天纪，　　　　　　　　纪上三星号女床。中山之颠名织女，〈原属牛〉　　　一巨二细三隅张。其左四黑是辇道，〈原属牛〉　　　道前四颗渐台方。〈原属牛〉
角宿
角宿两星南最巨，　　　　　　　　中间平道黑星二。左右九点无名星，　　　　　　　　天田二小角上对。其顶正向摇光星，　　　　　　　　角下天门两黑是。平星两白不甚平，　　　　　　　　库楼七星展屏似。屏内五小名平衡，　　　　　　　　屏间六小作三柱。楼下马腹三星明，〈古无〉　　　　南门小星当腹处。
亢宿
亢宿四星两端黑，　　　　　　　　左边无名附两粒。亢上大角悬明珠，　　　　　　　　角上悬戈与斗直。〈原属紫微垣〉悬戈斜带梗河三，〈原属氐〉　　　惟有南星光欲滴。角东四星左摄提，　　　　　　　　垂下一星芒熠熠。角西四星右摄提，　　　　　　　　迤北第三独异色。角下四小曰亢池，〈原属氐〉　　　形如方胜欹斜立。亢下遥遥此顿顽，　　　　　　　　四星微迟阳门白。库楼东角右来侵，　　　　　　　　南门最明近南极。
氐宿
氐宿四明侧斗形，　　　　　　　　无名五点杂来侵。上与七公明耀对，〈见天市垣〉　　类公北有招摇星。两星上与元戈友，〈见紫微垣〉　　下左复与贯索亲。〈见天市垣〉索外无名多累累，　　　　　　　　直下正当天市秦。氐下二小阵车是，　　　　　　　　天辐亦与车同轮。平三平二皆车骑，　　　　　　　　一明二暗骑将军。
房宿
谚传夏夜有星象，　　　　　　　　俨如巨人冠进贤。口鼻四星朗房宿，　　　　　　　　二三颇明下然。当头一点钩钤是，　　　　　　　　钤畔一微键闭言。头上双星近者日，　　　　　　　　冠前曲四是西咸。冲冠三暗称为罚，　　　　　　　　冠后四黑名东咸。当腹两点积卒是，〈原属心〉　　　稍前相似名从官。
心宿
更有心三最明显，　　　　　　　　中巨傍微当背肩。
尾宿
接心是尾九点曲，　　　　　　　　卓如衣角飘风前。神宫一星尾内坐，　　　　　　　　傅说独立尾之尖。天江六点当河隙，　　　　　　　　鱼星一黑浮江边。龟星有五三略见，　　　　　　　　西去三星河外绿。巨人侧身向西北，　　　　　　　　其上正当天市垣。
箕宿
箕星有四明相等，　　　　　　　　大口如箕正向西。当前一点糠星黑，　　　　　　　　何年簸向河之湄。
斗宿
箕北六星名斗宿，　　　　　　　　北斗相方柄不如。斗下曲围十三点，　　　　　　　　形肖其名鳖似龟。天渊四微鳖所向，　　　　　　　　狗国小方渊上围。国外双乌名曰狗，　　　　　　　　其傍相似立天鸡。斗背六星称作建，　　　　　　　　下五微星若仰盂。河中九点天弁斜，　　　　　　　　两檐中高若髻堆。
牛宿
牛宿六星大小半，　　　　　　　　一巨居中上下齐。牛上三星是河鼓，　　　　　　　　中间一巨三之魁。鼓下四星天桴卧，〈表无〉　　　　鼓傍各竖左右旗。左旗曲七星皆小，　　　　　　　　右旗亦七三扬辉。牛前二小名罗堰，　　　　　　　　堰上瓠瓜四粒珠。〈原属女〉瓠下五星名败瓜，〈原属女〉　　　一粒等瓠馀并微。天津如弓跨河七，　　　　　　　　二明四小一更。天津之下十三小，　　　　　　　　总属无名不必疑。
女宿
女宿三微一稍白，　　　　　　　　非方非斜形不侔。右方数起赵与越，　　　　　　　　周楚郑齐燕一流。并楚为秦并周代，　　　　　　　　郑星方在魏之头。魏韩相并望齐楚，　　　　　　　　十星皆晦此舒眸。下为九坎四可见，〈原属牛〉　　　平衡三白微难求。离瑜三点均且直，〈原属虚〉　　　坎下四微散不收。
虚宿
虚宿两星南最明，　　　　　　　　南下围三天垒城。城下四星壁垒阵，〈原属主〉　　　五颗独有四颗亲。壁阵东行十三点，　　　　　　　　彼端亦作小方形。阵头之下天钱绕，〈原属尾〉　　　稀微四点圆难成。钱下二个名败臼，　　　　　　　　臼下双珠莫可名。虚东一小名司命，　　　　　　　　司危司非虚上承。人星只有三星确，〈原属危〉　　　六星车府射天津。〈原属尾〉府上腾蛇六围一，〈原属室〉　　　两尾八星遥对分。
危宿
危宿三星若罄折，　　　　　　　　中间一点光微夺。危上微光盖屋名，　　　　　　　　屋西三星坟墓接。三个晦明各自异，　　　　　　　　四小虚梁墓左贴。墓下双鸟哭泣临，〈原属虚〉　　　一同土公坟后歇。〈原属壁〉十二横遮垒壁南，　　　　　　　　羽林军士纵横列。〈原属室〉军前统御有天纲，〈原属室〉　　　北落师门光更烈。危端臼杵四星悬，　　　　　　　　其南败臼半边缺。
室宿
室宿两个光耀同，　　　　　　　　无名一个顶中冲。室傍双星共三座，　　　　　　　　或小或大皆离宫。雷霆六星惟右大，　　　　　　　　霹雳曲五半朦胧。〈原属壁〉云雨平方四点小，〈原属壁〉　　　a钺三小羽林中。上头直与腾蛇接，　　　　　　　　其下复与火鸟逢。
壁宿
壁宿二明与室似，　　　　　　　　其上三星围天厩。厩上一颗附路称，〈原属奎〉　　　其中正与王良对。〈原属奎〉阵上双乌有土公，　　　　　　　　火鸟十星两翼细。〈古无〉
奎宿
奎宿十六连胜形，　　　　　　　　东北一星芒独异。奎尖上与阁道通，　　　　　　　　奎下七星外屏树。屏间五点不甚明，　　　　　　　　两个扬辉屏尽处。六个天仓绕曲屏，〈原属娄〉　　　天溷二黑仓右附。溷下一明土司空，　　　　　　　　铁@五小仓前地。〈原属壁〉水委三星南极横，〈古无〉　　　　其左一星最明巨。
娄宿
娄三不均光甚均，　　　　　　　　上疏下密杂星临。右更左更各五点，　　　　　　　　并若悬弧两翼分。当头数点悬弧似，　　　　　　　　其名总曰大将军。弧中一派光殊显，　　　　　　　　弧背一黑军南门。〈原属奎〉天庾三点天仓下，　　　　　　　　刍槁六星左独明。〈原属昴〉
胃宿
胃宿三星聚一隅，　　　　　　　　无名两点胃之馀。胃下左更四点小，　　　　　　　　更西天廪四星除。天锸三园一状，　　　　　　　　右下三星光颇殊。曲环十六当天苑，〈原属昴〉　　　北显南微正背西。更有天园十三点，〈原属毕〉　　　东征五小势尤奇。大陵绕八中更朗，　　　　　　　　当陵之中名积尸。天船杂七与陵背，　　　　　　　　船中积水看欲无。
昴宿
昴宿七星天谗下，　　　　　　　　乱落圆珠一簇奇。其上六个名卷舌，　　　　　　　　天谗一点舌尖居。天阿点附天阴上，　　　　　　　　天阴五星皆隐微。昴东孤月光如晦，　　　　　　　　砺石四小拱舌疲。廪锘米堪饱胃，　　　　　　　　谗阿西去致横尸。
毕宿
毕病八星如小网，　　　　　　　　左角一珠光独朗。珠边一颗名附耳，　　　　　　　　天节九小毕居上。九州殊域毕之南，　　　　　　　　团圆七点依像。毕上天街三个斜，　　　　　　　　街上五车截河往。五车皆明左右巨，　　　　　　　　天潢五星小中放。潢傍三柱柱各三，　　　　　　　　河中细密如指掌。车中横六名诸王，　　　　　　　　天高四小斜方状。下垂九点曰参旗，　　　　　　　　旗下九逵肫旆隆
觜宿
觜宿三小当参上，　　　　　　　　觜上天关一颗招。〈原属毕〉司怪四星明晦半，　　　　　　　　水府相同莫混瞧。〈原属井〉
参宿
参宿七星明烛宵，　　　　　　　　两肩两足三为腰。参伐下垂三四点，　　　　　　　　玉井四星右足交。玉井下方曰军井，　　　　　　　　屏星二点井南标。四颗厕星屏左立，　　　　　　　　屎星一点厕下抛。丈人子孙各连二，〈原俱属井〉　　老人最巨南望遥。
井宿
井宿八星形似井，　　　　　　　　座旗六黑垂其顶。〈原属觜〉旗东五小皆无名，　　　　　　　　贴旗斜下四星整。左斜五点五诸侯，　　　　　　　　其上北河两明并。河上一颗名积水，〈表无〉　　　　河左斜方星命。〈原属鬼〉河下一微名积薪，　　　　　　　　南河似与北河C。水位四小若仰盂，　　　　　　　　上下数颗难考订。井下四星名四渎，　　　　　　　　阙丘之一与河映。天狼最巨当其南，　　　　　　　　一矢加弧一矢剩。野鸡一白军市傍，　　　　　　　　老人独向天南炳。弧矢十星俨张弧，　　　　　　　　丙外无名难究竟。
鬼宿
鬼宿四星方似匮，　　　　　　　　中间一白积尸气。其下五小为外厨，　　　　　　　　五隅五小居其内。
柳宿
柳宿曲八名垂柳，　　　　　　　　其上无名三点系。酒旗斜三宿上飘，　　　　　　　　其上却与文昌对。天狗盘七当其南，〈原属鬼〉　　　天社七横星颇巨。〈原属鬼〉
星宿
星宿十星大小异，　　　　　　　　中间一巨首尾细。垂头曲尾如猬形，　　　　　　　　其上一白名天纪。〈原属鬼〉纪下天稷五个星，〈表无〉　　　　南隅一颗与纪类。
张宿
张宿六星芒甚小，　　　　　　　　中如方胜两角吊。轩辕大星当其颠，〈原属星〉　　　一十五星龙夭矫。小方内屏辕上居，〈原属星〉　　　辕下御女一星杳。宿端天相有三星，〈原属星〉　　　向右一颗光颇皎。三台三座上尤明，〈原属太微垣〉　相与雁行行大道。台北二小名天牢，〈见紫微垣〉　　一点太尊牢左照。〈见紫微垣〉
翼宿
翼宿微星二十二，　　　　　　　　上横五星下无异。东欧五小在其南，〈表无〉　　　　青丘三个翼下寄。丘南马尾横三星，〈中无〉　　　　上端一个尤明巨。
轸宿
轸宿四珠不等方，　　　　　　　　长沙一黑中间藏。左右二辖肩之附，　　　　　　　　一颗无名南向光。
南极诸宿〈据历书及仪象志〉
鸟喙
西七星，〈古无〉　　　　　　附白西一星外增一星。〈古无〉海石西五星，〈古无〉　　　　　　孔雀西十八星。〈古无〉飞鱼西七星，　　　　　　　　　　夹白西三星。三角形西三星外增二星。
蛇腹
西四星，　　　　　　　　　　鹤西十二星。金鱼西五星，　　　　　　　　　　十字架西四星。异雀西十二星，　　　　　　　　　蛇首西四星。南船西五星，　　　　　　　　　　蜜蜂西四星。海山西六星，　　　　　　　　　　小斗西九星。蛇尾西七星〈古无〉，
补歌
南极诸星中未志，　　　　　　　　壁奎之下鸟喙是。鸟喙朗朗七星明，　　　　　　　　其上即是鹤十二。〈表属室〉喙东十八孔雀星，　　　　　　　　异雀十二近南极。孔雀之上即波斯，〈见牛宿〉　　　三角形上房心次。蜜蜂四星三角东，　　　　　　　　轸翼尽头架十字。小斗九星南船南，　　　　　　　　南船五星海州识。南船左右十一星，　　　　　　　　海石五星海山六。附白夹白黄极边，　　　　　　　　夹白三星附白一。金鱼五尾七飞鱼，　　　　　　　　蛇首蛇腹星各四。欲知蛇尾又七星，　　　　　　　　上边即是娄奎壁。此星原非见界星，　　　　　　　　利氏西来始能述。经天该中亦未言，　　　　　　　　今据历书为补足。
图缺图缺图缺

[book_title]乾象典第五十五卷
星辰部汇考十二
《周礼》《春官》
保章氏，以星土辨九州之地所封，封域皆有分星。
〈注〉星土，星所主土封犹界也。〈订义〉刘执中曰：角亢氐兖州、房心豫州、尾箕幽州、斗牛女扬州、虚危青州、室壁并州、奎娄胃徐州、昴毕冀州、觜参益州、井鬼雍州、柳星张三河翼轸荆州。　薛氏曰：星土之说，不明旧矣。有为北斗之说者，以为七星主九州，若雍属魁星，冀属枢星，兖青属机星，徐扬属权星，荆属衡星，梁属开星，豫属摇星，之类是也。有为五行之说者，以为十二次主九州，若降娄元枵主于岱，岁星位焉。鹑首实沈主于华太白位焉，之类是也。以今考之，则不然，星土盖分星之十二次，分属九州，十二次虽分十二土，然合而言之为九州而已。成周盛时，诸侯封域棋布九州，大者百里，次者七十里，小者五十里。附庸小国又不能五十里者，固不容皆有分星之次。大率所封之分星，皆以九州举之。自春秋之时，不明九州之星土，即分星之所次。至韩赵魏三家分晋。而堪舆之说。起初分十二诸侯，上配天文十二次；彼战国时，强者陵弱，大者并小，其分疆错壤，虽连亘数千里，然侵夺去取初无定论，果能尽合于天文之度乎。况星纪于天文在东北，乃以当东南之吴越鹑首，于天文在东南，乃以当西北之嬴秦周都关河。天地之中，而鹑火则南方之次，齐都营丘实负东海；而元枵则北方之次，止分十二国，犹不当天地之度况乎。国千八百，欲尽以天文分星概之邪。先儒谓：九州中，诸国分星，其书亡矣。堪舆虽有郡国，所入度非古数也。谓堪舆非古数是也；谓亡其分星之书，则未之思矣。岂知诸国之分星，即分其九州之星土，其为分星乎。吾固谓十二次之星，丽于九州则为星土，分于天下诸侯则为分星，何则青州之星土，则元枵也，齐之分星属焉；扬州之星土，则星纪也，而吴越之分星属焉；以至兖之寿星，荆之鹑尾，皆星土而为。郑与楚之分星，雍之鹑首，冀之大梁，皆星土而为秦与赵之分星，若夫梁州之实沈，其地入于雍豫，则星土亦分于雍豫，而为豫之分星，徐州之降娄，其地入于青兖，则星土亦分于青兖，而为鲁之分星。今以传论之，《左传》昭公十年，有星出于婺女，郑裨灶曰：今兹岁在颛帝之墟，姜氏任氏实守其地，释云颛帝之墟，谓元枵也。则知元枵为齐之分星，而青州之星土也。《左传》昭公三十二年夏，吴伐越，晋史墨曰：不及四十年，越其有吴乎。越得岁而吴伐之，必受其凶。释云：岁在星纪，故知星纪为越之分星，扬州之星土也。《尔雅》云：析木谓之津，箕斗之间，汉津也。释云：箕龙尾斗，南斗，天汉之津梁为燕，分而幽之星土也。《左传》襄公九年，曰：陶唐氏之火，正阏伯居。商丘祀大火，而火纪时焉。故商主大火，宋为商之后，故知大火为宋分。而豫州之星土也。昭公十七年，星孛于大辰，及汉梓慎曰：汉水祥也，卫颛顼之墟，故为帝丘。其星为大水，此埚の卫之分星，而冀州之星土也。襄公二十八年，梓慎
曰：岁在星纪，淫于元枵，蛇乘龙。龙宋，郑之星，故知寿星为郑分，而豫州之星土也。郑语《周史》曰：楚重黎之后，黎为高辛氏火正，则知鹑尾为楚之分。左传昭元年，郑子产曰：迁实沈于大夏，主参，唐人是因知实沈为晋分，而并州之星土也。皆分星之见于书传，可考也。然诸国之封域，既列于九州之内，则诸国之分星即九州之星土，尚何泥于北斗五行之说乎。
《礼记》《月令》
季冬之月，星回于天。
〈注〉二十八宿随天而行，每日虽周天一匝，而早晚不同。至此，月而复其故处，与去年季冬早晚相似，故云回于天。
《左传》《昭公七年》
日月之会，是谓辰，故以配日。
〈注〉一岁日月，十二会，所会谓之辰。
《春秋纬》《元命苞》
昴毕间，为天街，散为冀州分，为赵国立，为当山。牵牛流，为扬州分，为越国立，为杨山。轸星散，为荆州分，为楚国。荆之为言强也。阳盛物坚，其气急悍也。虚危之精流，为青州分，为齐国立，为莱山。天弓星流，为徐州别，为鲁国徐之，言舒也。言阴。牧内安详也，五星流，为兖州，兖之言端也。言堤精端，故其气纤杀，钩钤星别，为豫州，豫之为言序也。言阴阳分布，各得处也。东井鬼星散，为雍州分，为秦国得。东井动深之萌，其气险也。觜参流，为益州，益之言隘也。谓物类并决，其气急切决列也。箕星散，为幽州分，为燕国。营室流，为并州分，为卫国。并之为言诚也。精舍交并，其气勇抗，诚信也。
《说题辞》
星之为言精也。阳之荣也。阳精为日，日分为星，故其字日下生为星。
《洛书纬》《甄耀度》
筅Ｉ缴希为狼星。武开山为地门，上为天高星，主囹圄。荆山为地雌，上为轩辕星。大别为地理，以天合地以通。三危山在鸟鼠之西南，上为天苑星。政山在昆东南，为地乳，上为天廪星。汶山之地为井络，帝以会昌神以建福，上为天井星。桐柏为地穴，鸟鼠同穴，山之干也，上为掩毕星。熊耳山，地门也。精上为毕附耳星。
《越绝书》《列国分野》
韩故治，今京兆郡，角亢也。
郑故治，角亢也。
燕故治，今上谷渔阳右北，平辽东，莫郡，尾箕也。越故治，今大越山阴，南斗也。
吴故治，西江都，牛须女也。
齐故治，临淄今济北，平原北海郡，淄川辽东城，阳虚危也。
卫故治濮阳，今广阳韩郡，营室壁也。
鲁故治，泰山，东温周固水，今魏东奎娄也。
梁故治，今济阴山阳，济北、束郡、毕也。
晋故治，今代郡、常山、中山、河间、广平郡，觜也。
秦故治，雍，今内史也，巴郡汉中，陇西、定襄、太原、安邑，东井也。
周故治，雒，今河南、郡柳、七星张也。
楚故治，郢，今南郡、南阳、汝南、淮阳、六安、九江、庐江、豫章、长沙，翼轸也。
赵故治，邯郸，今辽东、陇西、北地、上郡、雁门、北郡、清河，参也。
《星经》《天棒》
天棒五星，在女床东北，主忿争刑罚，以R王难备，非常入箕八度，去北辰十二度，春夏火，秋冬水，主八风之始，一名析木。
《天维》
天维三星，在尾北斗杓后。
《天海》
天海十星，在壁西南。〈已上三星，诸史志所不载，姑附于此以备参考〉
《史记》《天官书》
角亢氐，兖州房心，豫州尾箕，幽州斗，江湖牵牛、婺女，扬州虚危，青州营室至东壁，并州奎娄胃，徐州昴毕，冀州觜参，益州东井、舆鬼，雍州柳、七星张、三河、翼轸，荆州七星为员官，辰星，庙蛮夷星也。
二十八舍主十二州，斗乘兼之，所从来久矣。秦之疆也，候在太白，占于狼弧。吴楚之疆，候在荧惑，占于岛衡。燕齐之疆，候在辰星，占于虚、危。宋郑之疆，候在岁星，占于房、心。晋之疆，亦候在辰星，占于参、罚。及秦并吞三晋、燕、代、自河山以南者中国，中国于四海内，则在东南为阳，阳则日岁星、荧惑、填星，占于街南，毕主之。其西北则胡貉月氏，诸衣旃裘，引弓之民为阴。阴则月太白辰星，占于街北，昴主之。
紫宫、房心、权衡、咸池、虚危、列宿部星，此天之五官坐位也。为经不移徙，大小有差，阔狭有常。
《汉书》《天文志》
凡天文在图籍昭昭可知者，经星常宿中外官凡百一十八名，积数七百八十三星，皆有州国官宫物类之象。
《地理志》
秦地于天官东井，舆鬼之分野也，其界自弘农故关以西，京兆、扶风、冯翊、北地、上郡、西河、安定、天水。陇西南有巴蜀，广汉犍为武都，西有金城、武威、张掖、酒泉、趸停又西南有、越`、益州，皆宜属焉。自井十度至柳三度，谓之鹑首之次，秦之分也。
魏地觜参之分野也，其界自高陵以东，尽河东河内，南有陈留及汝南之召陵、12、新汲，西华、长平、颍川之舞阳，郾、许、B、陵、河南之开封，中牟、阳武、酸枣卷，皆魏分也。
周地柳七星张之分野也，今之河南雒阳、b城、平阴、偃师、巩、缑氏，是其分也。自柳三度至张十二度，谓之鹑火之次，周之分也。
韩地角亢氐之分野也，韩分晋，得南阳郡及颍川之父城、定陵、襄城、颍阳、颍阴、长社、阳翟、郏，东接汝南，西接弘农，得新安、宜阳，皆韩分也。及诗风陈郑之国，与韩同星分焉，郑国今河南之新郑，本高辛氏火正祝融之虚也。及成皋、荥阳、颍川之崇高、阳城，皆郑分也。自东井六度至亢六度，谓之寿星之次，郑之分野。与韩同分。
赵地昴毕之分野，赵分晋得赵国，北有信都、真定、常山、中山，又得涿郡之高阳，|州乡。东有广平、钜鹿、清河、河间，又得渤海郡之东平、舒中、邑文、安东、州成、平章、武河以北也。南至浮水、繁阳、内黄、斥丘；西有太原、定襄、云中、五原、上党。上党本韩之别郡也。远韩近赵后卒降赵，皆赵分也。雁门于天文别属燕。
燕地尾箕分野也，武王定殷，封召公于燕，其后三十六世与六国俱称王。东有渔阳，右北平、辽西、辽东；西有上谷、代郡、雁门，南得涿郡之易，容城、范阳，北新城、故安涿县良乡，新昌；及渤海之安次，皆燕分也。乐浪、元菟亦宜属焉，自危四度至斗六度，谓之析木之次，燕之分也。
齐地虚危之分野也，东有甾川、东莱、琅琊、高密、胶东；南有泰山、城阳；北有千乘，清河以南，渤海之高乐、高城、重合、阳信；西有济南、平原，皆齐分也。
鲁地奎娄之分野也，东至东海，南有泗水至淮，得临淮之下，相睢、陵僮、取虑，皆鲁分也。
宋地房心之分野也，今之沛、梁、楚、山阳、济阴、东平及东郡之须昌、寿张，皆宋分也。
卫地营室东壁之分野也。今之东郡及魏郡，黎阳河内之野王、朝歌，皆卫分也。
楚地翼轸之分野也，今之南郡、江夏、零陵、桂阳、武陵、长沙及汉中，汝南郡，尽楚分也。
吴地斗分野也。今之会稽、九江、丹阳、豫章、庐江、广陵、六安、临淮郡，尽吴分也。
粤地牵牛婺女之分野也，今之苍梧、郁林、合浦、交n、九真、南海、日南，皆粤分也。
《淮南子》《天文训》
星辰者，天之期也。虹U彗星者，天之忌也。天有九野九千九百九十九隅，去地五亿万里。五星，八风、二十八宿、五官、六府、紫宫、太微、轩辕、咸池、四宫、天阿。何谓九野。中央曰钧天，其星角亢氐；东方曰苍天，其星房心尾；东北曰变天，其星箕斗牵牛；北方曰元天，其星须女虚危营室；西北方曰幽天，其星东壁奎娄；西方曰昊天，其星胃昴毕；西南方曰朱天，其星觜`参东井；南方曰炎天，其星舆鬼柳七星；东南方曰阳天，其星张翼轸。
太微者，太乙之庭也。紫宫者，太乙之居也。轩辕者，帝妃之舍也。咸池者，水鱼之囿也。天阿者，群神之阙也。四宫者，所以为司赏罚。太微者，主朱鸟，紫宫执斗而左旋。
星分度：角十二，亢九，氐十五，房五，心五，尾十八，箕十一四分一，斗二十六，牵牛八，须女十二，虚十，危十七，营室十六，东壁九，奎十六，娄十二，胃十四，昴十一，毕十六，觜`二，参九，东井三十三，舆鬼四，柳十五，星七，张、翼各十八，轸十七，凡二十八宿也。
星部地名：角、亢，郑。氐、房、心，宋。尾、箕，燕。斗、牵牛，越。须女，吴。虚、危，齐。营室、东壁，卫。奎、娄，鲁。胃、昴、毕，魏。觜`、参，赵。东井、舆鬼，秦。柳、七星张，周。翼、轸，楚。
《张河间集》《灵宪》
天有两仪，以舞道中，其可睹枢星是也。谓之北极，在南者不著，故圣人弗之名焉。
地有山岳，以宣其气，精种为星。星也者，体生于地，精成于天，列居错N，各有属，紫宫为皇极之居，太微为五帝之廷，明堂之房，大角有席，天市有坐，仓龙连蜷于左，白虎猛据于右，朱雀奋翼于前，灵龟圈首于后，黄神轩辕于中，六扰既畜而狼W鱼鳖，罔有不具。在野象物，在朝象官，在人象事，于是备矣。
众星列布其以神著，有五列焉。是为三十五名。一居中央，谓之北斗。动变挺占实司王命，四布于方为二十八宿。
中外之官常明者，百有二十四可名者。三百二十为星，二千五百而海人之占未存焉。徵星之数盖万一千五百二十，庶物蠢蠢咸得，系命不然。何以总而理，诸夫三光同形，有似珠玉，神守精存，丽其职而宣其明，及其衰，神歇精荆于是乎有陨星。然则奔星之所坠至，则石文曜丽乎天。
《刘熙・释名》《释天》
星散也，列位布散也。
宿宿也，星各止宿其处也。
《魏・张揖・博雅》《宿度》
东方七宿，七十五度；南方七宿，百一十二度；西方七宿，八十度；北方七宿，九十八度四分度之一；四方凡三百六十五度四分度之一，一度二千九百三十二里。二十八宿间相距，积一百七万九百一十三里，径三十五万六千九百七十里。
《星》
角、亢，郑；氐、房、心，宋；尾、箕，燕；斗、牵牛、女，吴；虚、危，齐；营室、东壁，卫；奎、娄、鲁；胃、昴、毕，赵；觜、参，魏；东井、舆鬼，秦；柳、七星张，周；翼、轸，楚。
《吴徐整长历》《星径》
大星径百里，中星五十，小星三十里。北斗七星，间相去九千里，皆在日月下。
星者，元气之英，水精也。
《晋书》《天文志十二次度数》
班固取三统历十二次，配十二野，其言最详，又有费直说周易，蔡邕月令章句所言。颇有先后。魏太史令陈卓更言，郡国所入宿，度今附而次之。
自轸十二度至氐四度，为寿星，于辰在辰，郑之分野，属兖州。
费直周易分野，寿星起轸七度。蔡邕月令章句，寿星起轸六度。
自氐五度至尾九度，为大火于辰，在卯，宋之分野，属豫州。
费直起氐十一度，蔡邕起亢八度。
自尾十度至南斗十一度，为析木于辰，在寅，燕之分野，属幽州。
费直起尾九度，蔡邕起尾四度。
自南斗十二度至须女七度，为星纪于辰，在丑，吴越之分野，属扬州。
费直起斗十度，蔡邕起斗六度。
自须女八度至危十五度，为元枵于辰，在子，齐之分野，属青州。
费直起女六度，蔡邕起女二度。
自危十六度至奎四度，为埚び诔健Ｔ诤ィ卫之分野，属并州。
费直起危十四度，蔡邕起危十度。
自奎五度至胃六度，为降娄于辰。在戌，鲁之分野，属徐州。
费直起奎二度，蔡邕起奎八度。
自胃七度至毕十一度，为大梁于辰。在酉，赵之分野，属冀州。
费直起娄十度，蔡邕起胃一度。
自毕十二度至东井十五度，为实沈于辰。在申，魏之分野，属益州。
费直起毕九度，蔡邕起毕六度。
自东井十六度至柳八度，为鹑首于辰。在未，秦之分野，属雍州。
费直起井十二度，蔡邕起井十度。
自柳九度至张十六度，为鹑火于辰。在午，周之分野，属三河。
费直起柳五度，蔡邕起柳三度。
自张十七度至轸十一度，为鹑尾于辰。在巳，楚之分野，属荆州。
费直起张十三度，蔡邕起张十二度。
州郡躔次。
陈卓、范蠡、鬼谷先生、张良、诸葛亮、谯周、京房、张衡并云。
角、亢、氐、郑、兖州、东郡入角一度、东平、任城、山阴入角六度，泰山入角十二度，济北陈留入亢五度，济阴入氐一度，东平入氐七度。
房、心、宋、豫州、颍川入房一度，汝南入房二度，沛郡入房四度，梁国入房五度，淮阳入心一度，鲁国入心三度，楚国入房四度。
尾、箕、燕、幽州、凉州入箕中十度，上谷入尾一度，渔阳入尾三度，右北平入尾七度，西河、上郡、北地、辽西、东入尾十度，涿郡入尾十六度，渤海入箕一度，乐浪入箕三度，元菟入箕六度，广阳入箕九度。
斗、牵牛、须女、吴、越、扬州、九江入斗一度，庐江入斗六度，豫章入斗十度，丹阳入斗十六度，会稽入牛一度，临淮入牛四度，广陵入牛八度，泗水入女一度，六安入女六度。
虚、危、齐、青州、齐国入虚六度，北海入虚九度，济南入危一度，乐安入危四度，东莱入危九度，平原入危十一度，川入危十四度。
营室、东壁、卫、并州、安定入营室一度，天水入营室八度，陇西入营室四度，酒泉入营室十一度，张掖入营室十二度，武都入东壁一度，金城入东壁四度，武威入东壁六度，趸腿攵壁八度。
奎、娄、胃、鲁、徐州、东海入奎一度，琅琊入奎六度，高密入娄一度，城阳入娄九度，胶东入胃一度。
昴、毕、赵、冀州、魏郡入昴一度，钜鹿入昴三度，常山入昴五度，广平入昴七度，中山入昴一度，清河入昴九度，信都入昴三度，赵郡入毕八度，安平入毕四度，河间入毕十度，真定入毕十三度。
觜、参、魏、益州、广汉入觜一度，越`入觜三度，蜀郡入参一度，犍为入参三度，入参五度，巴郡入参八度，汉中入参九度，益州入参十度。
东井、舆鬼、秦、雍州、云中入东井一度，定襄入东井八度，雁门入东井十六度，代郡入东井二十八度，太原入东井二十九度，上党入舆鬼一度。
柳、七星张、周、三辅、弘农入柳一度，河南入七星三度，河东入张一度，河内入张九度。
翼、轸、楚、荆州、南阳入翼六度，南郡入翼十度，江夏入翼十二度，零陵入轸十一度，桂阳入轸六度，武陵入轸十度，长沙入轸十六度。
《唐书》《天文志》
初，贞观中，淳风撰法象志因汉书十二次度数，始以唐之州县配焉。而一行以为天下山河之象，存乎两戒。北戒自三危积石，负终南地络之阴，东及太华逾河并雷首底柱、王屋太行。北抵常山之右，乃东循塞垣至桴龀鲜，是谓北纪。所以限戎狄也。南戒自岷山筅＃负地络之阳，东及太华，连商山熊耳，外方桐柏，自上洛南逾江汉，携武当荆山至于衡阳，乃东循岭徼，达东瓯闽中，是谓南纪。所以限蛮夷也。故星传谓北戒为胡门，南戒为越门。河源自北纪之首，循雍州北，徼达华阴，而与地络相会并行，而东至太行之曲，分而东流与泾渭济渎相为表里。谓之北河江。源自南纪之首，循梁州南徼，达华阳而与地络相会并行，而东及荆山之阳，分而东流与汉水淮渎，相为表里，谓之南河。故于天象，则弘农分陕为两河之会，五服诸侯在焉。自陕而西，为秦、凉。北纪、山河之曲，为晋、代。南纪山河之曲，为巴蜀。皆负险用武之国也。自陕而东，三川中岳为成周。西距外方大桑北至于济南，至于淮东，达钜野为宋。郑陈蔡河内，及济水之阳，为邶卫。汉东滨淮水之阴，为申随。皆四战用文之国也。北纪之东至北河之北，为邢赵。南纪之东至南河之南，为荆楚。自北河下流，南距岱山，为三齐。夹右碣石，为北燕。自南河下流，北距岱山，为邹鲁。南涉江淮，为吴越。皆负海之国，货殖之所阜也。自河源循塞垣北，东及海，为戎狄。自江源循岭徼南东及海，为蛮越。观两河之象，与云汉之所始终，而分野可知矣。于易五月一阴生，而云汉潜萌于天稷之下，进及井钺间，得坤维之气阴，始达于地上。而云汉上升，始交于列宿，七纬之气通矣。东井据百川上流，故鹑首为秦蜀墟。得两戒山河之首，云汉达坤维右而渐升，始居列宿上，觜参伐皆直天关表，而在河阴，故实沈下流，得大梁，距河稍远涉阴亦深，故其分野自漳滨却负恒山，居北纪众山之东南，外接髦头地皆河外阴国也。十月阴气进u，乾维始上，达于天云汉，至营室东壁间。升气悉究与内规相接，故自南正达于西正。得云汉升气为山河，上流自北正达于东正，得云汉降气为山河。下流陬訾在云汉。升降中居水行正位，故其分野当中州河济间。且王良阁道。由紫垣绝汉抵营室，上帝离宫也。内接成周，河内皆豕韦。分十一月一阳生，而云汉渐降退及艮维，始下接于地，至斗建间。复与列舍气通，于《易》：天地始交泰象也。u析木津阴气，益降进及大辰；升阳之气，究而云汉，沈潜于东正之中，故易雷出地。曰豫龙出泉为解，皆房心象也。星纪得云汉，下流百川归焉，析木为云汉，末派山河极焉。故其分野自南河下流，穷南纪之曲，东南负海为星纪，自北河末派穷北纪之曲，东北负海为析木。负海者，以其云汉之阴也。唯陬訾内接紫宫，在王畿内、河济间，降娄元枵，与山河首尾相远，邻颛顼之墟，故为中州。负海之国也。其地当南河之北，北河之南，界以岱宗，至于东海，自鹑首u河戒东。曰鹑火得重离正位，轩辕之o在焉。其分野自河华之交，东接祝融之墟，北负河南及汉，盖寒燠之所均也。自析木纪天汉而南，曰大火，得明堂升气，天市之都在焉。其分野自钜野岱宗，西至陈留，北负河济，南及淮，皆和气之所布也。阳气自明堂渐升，达于龙角，曰寿星龙角，谓之天关。于《易》：气以阳决阴象也。升阳进u天关，得纯乾之位，故鹑首直建巳之月，内列太微，为天庭。其分野自南河以负海，亦纯阳地也。寿星在天关内，故其分野在商亳西南，淮水之阴，北连太室之东，自阳城际之亦巽维地也。夫云汉自坤抵艮为地纪，北斗自乾携巽为天纲，其分野与帝车相直，皆五帝墟也。究咸池之政，而在乾维内者，降娄也。故为少昊之墟。叶北宫之政，而在乾维外者，埚ひ病９饰颛顼之墟。成摄提之政，而在巽维内者，寿星也。故为太昊之墟。布太微之政，而在巽维外者，鹑尾也。故为列山氏之墟。得四海中，承太阶之政者，轩辕也。故为有熊氏之墟。木金得天地之微气，其神治于季月水火，得天地之章气，其神治于孟月，故章道存乎，至微道存乎。终皆阴阳变化之际也。若微者沈潜而不及章者，高明而过亢，皆非上帝之居也。斗杓谓之外廷，阳精之所布也。斗魁谓之会府，阳精之所复也。杓以治外，故鹑尾为南方负海之国。魁以治内，故埚の中州四战之国。其馀列舍在云汉之阴者，八为负海之国。在云汉之阳者，四为四战之国。降娄元枵以负东海，其神主于岱宗，岁星位焉。星纪鹑尾以负南海，其神主于衡山，荧惑位焉。鹑首实沈以负西海，其神主于华山，太白位焉。大梁析木以负北海，其神主于恒山，辰星位焉。鹑火大火寿星豕韦为中州，其神主于嵩丘，镇星位焉。近代诸儒言星土者，或以州，或以国。虞、夏、秦、汉郡国，废置不同。周之兴也。王畿千里及其衰也，仅得河南七县，今又天下一统而直以鹑火为周。分则疆场舛矣。七国之初，天下地形雌韩而雄魏，魏地西距高陵，尽河东河内，北固漳邺，东分梁宋至于汝南。韩据全郑之地，南尽颍川、南阳；西达虢略，距函谷、固宜阳；北连上地，皆绳亘数州，相错如绣。考云汉山河之象，多者或至十馀宿，其后魏徙大梁，则西河合于东井。秦拔宜阳，而上党入于舆鬼。方战国未灭时，星家之言屡有明效，今则同在畿甸之中矣。而或者犹据汉书地理志推之，是守甘石遗术而不知变通之数也。又古之辰次，与节气相系，各据当时历数，与岁差迁徙不同，今更以七宿之中，分四象中位自上元之首，以度数纪之，而著其分野。其州县虽改，隶不同，但据山河以分尔。须女、虚、危、元枵也。初须女五度馀二千三百七十四秒四，少中虚九度，终危十二度，其分野，自济北东u济水，涉平阴至于山茌。循岱岳众山之阴，东南及高密，又东尽莱夷之地，得汉北海、千乘、淄川、济南、齐郡及平原渤海、九河，故道之南滨于碣石，古齐纪祝淳于莱谭寒及斟寻，有过有鬲，蒲姑氏之国其地，得埚ぶ下流自济东，达于河外，故其象著为天津。绝云汉之阳，凡司人之星，与群臣之录，皆主虚、危，故岱宗为十二诸侯受命府。又下流得婺女，当九河末派。比于星纪，与吴越同。占营室东壁埚ひ病３跷Ｊ三度，馀二千九百二十六秒一，太中营室十二度，终奎一度，自王屋太行而东，得汉河。内至北纪之东隅，北负漳邺，东及馆陶聊城，又自河济之交涉荥波，滨济水，而东得东郡之地。古邶{卫凡胙雍，共微观南，燕昆吾豕韦之国。自阁道王良至东壁，在豕韦为上流，当河内及漳邺之南，得山河之会，为离宫。又循河济而东接元枵，为营室之分，奎娄降娄也。初奎二度，馀千二百一十七秒十七，少中娄一度。终胃三度，自蛇丘肥成，南届钜野，东达梁父，循岱岳众山之阳，以负东海，又滨泗水，经方舆沛留彭城，东至于吕梁，乃东南抵淮，并淮水而东尽徐夷之地，得汉东。平鲁国琅邪，东海泗水，城阳、古鲁、薛邾、莒、小邾、徐、郯、，h、邳、、任宿，须句、颛臾、牟，遂铸夷介根牟，及大庭氏之国奎，为大泽在埚ぃ下流当钜野之东阳，至于淮泗娄胃之墟。东北负山，盖中国膏腴地，百谷之所阜也。胃得马牧之气，与冀之北上，同占胃、昴、毕、大梁也。初胃四度，馀二千五百四十九秒八，太中昴六度，终毕九度。自魏郡浊漳之北，得汉赵国广平、钜鹿、常山，东及清河信都，北据中山，真定全赵之分。又北逾众山，尽代郡、雁门、云中、定襄之地，与北方群狄之国。北纪之东阳表里山河。以蕃屏中国。为毕分循北河之表，西尽塞垣，皆髦头故地。为昴分冀之北土，马牧之所蕃庶，故天苑之象存焉。觜参伐实沈也。初毕十度，馀八百四十一秒四之一。中参七度，终东井十一度，自汉之河东，及上党太原，尽西河之地，古晋魏虞唐耿扬霍冀黎郇，与西河戎狄之国西河之滨，所以设险限秦晋。故其地上应天阙，其南曲之阴在晋地。众山之阳，南曲之阳在秦地。众山之阴，阴阳之气并，故与东井通。河东永乐芮城，河北县及河曲，丰胜夏州，皆东井之分。参伐为戎，索为武政，当河东，尽大夏之墟，上党次居，下流与赵魏接，为觜之分。东井舆鬼鹑首也。初东井十二度，馀二千一百七十二秒十五，太中东井二十七度，终柳六度，自汉三辅，及北地上郡、安定；西自陇坻至河右，西南尽巴蜀、汉中之地，及西南夷犍为越`，益州郡；极南河之表，东至，古秦梁幽芮丰毕骀杠，有扈密须庸蜀羌髹之国。东井居两河之阴，自山河上流，当地络之西，北舆鬼居两河之阳自汉中，东尽华阳与鹑火相接，当地络之东，南鹑首之外，云汉潜流而未达，故狼星在江河上源之西，弧矢犬鸡皆徼外之备也。西羌、吐蕃、吐谷浑，及西南徼外夷人，皆占狼星、柳、七星张、鹑火也。初柳七度，馀四百六十四秒七，少中七星七度，终张十四度，北自荥泽、荥阳、并京索暨山。南得新郑、密县至外方。东隅斜至方城，抵桐柏。北自宛叶、南暨汉东，尽汉南阳之地。又自雒邑、负北河之南、西及函谷，逾南纪达武当、汉水之阴，尽弘农郡，以淮源、桐柏、东阳为限，而申州，属寿星。古成周虢郑管郐东、虢密滑焦、唐随申邓，及祝融氏之都，新郑为轩辕、祝融之墟，其东鄙则入寿星。柳在舆鬼，东又接汉源，当商洛之阳，接南河上流，七星系轩辕。得土行正位，中岳象也。河南之分，张直、南阳、汉东与鹑尾同，占翼轸鹑尾也。初张十五度，馀千七日九十五秒二十二，太中翼十二度，终轸九度，自房陵、白帝而东，尽汉之南郡、江夏，东达庐江。南部滨彭蠡之西，得长沙、武陵。又逾南纪，尽郁林合浦之地。自沅湘上流，西达黔安之左，皆全楚之分。自富昭、象龚、绣容白廉州已西，亦鹑尾之墟，古荆楚、郧e、罗权、巴夔与南方蛮貊之国，翼与B张同象，当南河之北，轸在天关之外，当南河之南，其中一星主长沙，逾岭徼而南，为东瓯青丘之分。安南诸州，在云汉上源之东阳，宜属鹑火，而柳、七星张皆当中州，不得连负海之地，故丽于鹑尾、角、亢、寿星也。初轸十度，馀八十七秒十四，少中角八度。终氐一度，自原武管城，滨河济之南；东至封丘、陈留，尽陈、蔡、汝南之地，逾淮源至于弋阳，西涉南阳郡，至于桐柏；又东北抵嵩之东阳，中国地络，在南北河之间。首自西倾，极于陪尾，故随申光，皆豫州之分，宜属鹑火。古陈、蔡、许、息、江、黄道、柏、沈赖、蓼须、顿胡、防弦、厉之国，氐涉寿星，当洛邑众山之东，与亳土相接，次南直颍水之间，曰太昊之墟，为亢分。又南涉淮，气连鹑尾，在成周之东阳，为角分氐、房、心，大火也。初氐二度，馀千四百一十九秒五，太中房二度，终尾六度。自雍丘、襄邑、小黄而东循济阴，界于齐鲁右泗水，达于吕梁，乃东南接太之墟。尽汉济阴、山阳、楚国丰沛之地。古宋曹、J、滕、茅、郜、萧、葛、向城、垦簟⑸旮钢国。商亳负北河阳气之所升也，为心分。丰沛负南河，阳气之所布也。为房分，其下流与尾同，占西接陈郑，为氐分。尾箕，析木津也。初尾七度，馀二千七百五十秒二十一，少中箕五度，终南斗八度，自渤海、九河之北得汉河间、涿郡、广阳，及上谷，渔阳右。北平辽西、辽东、乐浪、元菟。古北燕、孤竹、无终、九夷之国，尾得云汉之末，派龟鱼丽焉。当九河之下流，滨于渤碣，皆北纪之所穷也。箕与南斗相近，为辽水之阳，尽朝鲜三韩之地，在吴越东。南斗、牵牛，星纪也。初南斗九度，馀千四十二秒十二，太中南斗二十四度，终女四度，自庐江、九江、负淮水，南尽临淮、广陵至于东海，又逾南河，得汉丹阳、会稽、豫章、西滨彭蠡。南涉越门，讫苍梧、南海，逾岭表。自韶广以西，珠崖以东，为星纪之分也。古吴越、群舒、庐桐、六蓼，及东南百越之国。南斗在云汉下流，当淮海间，为吴分。牵牛去南河浸远，自豫章迄会稽，南逾岭徼，为越分。岛夷蛮貊之人，声教所不暨，皆系于狗国云。
《旧唐书》《天文志》
游仪初，成太史所测二十八宿等，与经同，异状角二星十二度，赤道黄道度，与古同，旧经去极九十一度，今则九十三度半。《星经》云：角去极九十一度，距星正当赤道，其黄道在赤道南，不经角中，今角在赤道南二度半，黄道复经角中，即与天象符合。亢四星九度，旧去极八十九度，今九十一度半。氐四星十六度。旧去极九十四度，今九十八度。房四星五度，旧去极一百八度，今一百一十度半。心三星五度，旧去极一百八度，今一百一十一度。尾九星十八度，旧去极一百二十度〈一云一百四十一度〉，今一百二十四度。箕四星十一度，旧去极一百一十八度，今一百二十度。南斗六星二十六度，旧去极一百一十六度，今一百一十九度。牵牛六星八度，旧去极一百六度，今一百四度。危、虚二星十度，旧去极一百四度，今一百一度。北星旧图入虚宿，今测在须女九度。危三星十七度，旧去极九十七度，今九十七度。北星旧图入危宿，今测在虚六度半。室二星十六度，旧去极八十五度，今八十三度。东壁二星九度，旧去极八十六度，今八十四度。奎十六星十六度，旧去极七十六度〈一云七十度〉，今七十三度。东壁九度。奎十六度。此错以奎西大星为距，即损壁二度加奎二度。今取西南大星为距，即奎壁各不失本度。娄三星十三度，旧去极八十度，今七十七度。昴七星十一度，旧去极七十四度，今七十二度。毕八星十七度，旧去极七十八度，今七十六度。觜三度，旧去极八十四度，今八十二度。毕赤道与黄道度同，觜赤道三度，黄道三度，其二宿俱当黄道斜虚。毕有十六度，尚与赤道度同，觜总三度。黄道损，加一度，此即承前有误，今测毕，有十七度半，觜，半度，并依天正。参十星，旧去极九十四度，今九十三度。东井八星三十三度，旧去极七十度，今六十八度。舆鬼五度，旧去极六十八度，今古同也。柳八星十五度，旧去极七十七度〈一云七十九度〉，今八十度半。柳合用西头第三星为距，此来错取第四星。今依第三星为正，七星十度，旧去极九十一度〈一云九十三度〉，今九十三度半。张六星十八度，旧去极九十七度，今一百度。张六星中央四星为朱鸟、B外二星为翼，比来不取前为距，错取翼星，即张加三度半，七星欠二度半。今依本经为定。翼二十二星十八度，旧去极九十七度，今一百三度。轸四星十七度，旧去极九十八度，今一百度。文昌旧三星在鬼，四星在井，今五星在柳、一星在鬼、一星在井。北斗魁第一星旧在七星一度，今在张十三度，第二星旧在张二度，今在张十二度半。第三星旧在翼二度，今在翼十三度。第四星旧在翼八度，今在翼十七度太。第五星旧在轸八度，今在轸十度半。第六星旧在角七度，今在角四度少。第七星旧在亢四度，今在角十二度少。天关旧在黄道南四度，今当黄道。天江旧在黄道外，今当黄道。天锞稍诔嗟劳猓今当赤道。三台，上台旧在井，今测在柳。中台旧在七星，今在张。建星旧去黄道北半度，今四度半。天苑旧在昴毕，今在胃昴。王良旧五星在壁，今四星在奎。一星在壁。外屏旧在觜，今在毕宿。云雨旧在黄道外，今在黄道内七度。雷电旧在赤道外五度，今在赤道二度。霹雳旧五星并在赤道外四度，今四星在赤道内，一星在外。上公吏旧在赤道外，今在赤道内六度。虚梁旧在黄道内四度。外屏旧在黄道外三度，今当黄道。八魁旧九星并在室，今五星在壁，四星在室。长垣旧当黄道，今在黄道北五度。军井淮经在玉井东南二斗半。天椁旧在黄道北，今当黄道。天高旧在黄道外，今当黄道。狗国旧在黄道外，今当黄道。维堰旧当黄道，今在黄道北。开元十二年，诏太史交州测景，使者大相元太云，交州望极，才出地二十馀度，以八月自海中，南望老人星殊高。老人星下，环星灿然。其明大者甚众，图所不载，莫辨其名。大率去南极二十度以上，其星皆见，乃古浑。天家以为常没地中，伏而不见之所也。
天文之为十二次，所以辨析天体纪纲辰象，上以考七曜之宿度，下以配万方之分野。仰观变谪而验之于郡国也。《传》曰：岁在星纪，而淫于元枵。姜氏任氏，实守其地。及七国交争，善星者有甘德、石申。更配十二分野。故有周、秦、齐、楚、韩、赵、燕、魏、宋、卫、鲁、郑、吴、越等图。张衡、蔡邕又以汉郡配焉。自此因循但守其旧文，无所变革，且悬象在上，终天不易。而郡国沿革，名称屡迁，遂令后学难为凭准。贞观中，李淳风撰法象志始以唐之州县配焉。至开元初，沙门一行又增损其书更为详密，既事包今古，与旧有异同，颇裨后学。故录其文著于篇。
须女、虚、危、元枵之次子，初起女五度
二千三百七十四分，少
中虚九度，终危十二度。其分野自济北郡，东u济水，涉平阴于山荏。
汉太山郡、山荏县属齐州西南之界，
东南及高密。
汉高密国今在密州北界，自此以上元枵之分，
又东尽东莱之地。
汉之东莱，即及胶来国，今为莱州登州也。
得汉之北海、千乘、淄川、济南、齐郡，
今为淄、青、齐等州及济州东界。
及平原、渤海、尽九河故道之南，滨于碣石，今为德州、棣州、沧州，其北界自九河故道之北，属析木分也。
营室、东壁、陬訾之次，亥初起危十三度
二千九百二十六分，太
中室十二度
五百五十二十一半，
终奎一度，其分野自王屋、太行，而东尽汉河内之地，
今为怀州各卫所之西境。
北负彰邺，东及馆陶、聊城。
汉地自黎阳、内黄及邺魏、武安，东至馆陶、元城，皆属魏郡。自顿丘、三城、武阳，东至聊城，皆属东郡。今为相魏卫州。
东尽汉东郡之城。
汉东郡清河西，南至白马、濮阳；东至东河，须昌滨济至于郓城。今为滑州、濮州、郓州、其须昌济东之地，属降娄非豕韦也。
奎娄及胃降娄之次。戌初起奎二度
一千二百一十七少，
中娄一度
一千八百八十三，
终胃三度。其分野南届钜鹿，东达梁父，以负东海，又东至于吕梁，乃东南抵淮水，而东尽于徐夷之地，
东为降娄之次。
得汉东平鲁国。
汉东平国在任城、平陆，今在兖州。
奎为大泽，在陬訾之下流，滨于淮泗。东北负山，为娄胃之墟，盖中国膏腴之地，百谷之所阜也。胃星得马牧之气与冀之北土同占。
昴毕大梁之次毕，酉初起胃四度
二千五百四十九分太
中昴六度
一百七十四分半。
终毕九度，其分野自魏郡、浊漳之北，得汉之赵国广平、钜鹿、常山东，及清河、信都。北据中山，真定，
今为场⒄浴⑿稀⒑恪⒍ā⒓健⒕摺⑸畎酥荩又分相魏博之北界，与瀛州之西，全赵之分。
入北尽汉岱郡雁门、云中、定襄之地；与北方群狄之国，皆大梁分也。
觜，参伐实沈之次也，申初起毕十度。
八百四十一十五太
中参七度，
一千五百二十六。
终井十二度，其分野得汉河东郡，
今为蒲绛、晋州，又得泽州及慈州界也。
及上党，
今为泽潞仪沁也。
太原，
今为并、汾州。
尽西河之地，
今为隰州、石州、岚州，西涉河得银州以北也。
西河戎狄之国，皆实沉分也。
今河东郡永乐芮城河北县，及河曲丰胜夏州，皆为实沉之次，河东之分也。
参伐为戎，索为武政。故殷河东尽大夏之墟，上党次居下流，与赵魏相接，为觜之分。
东井舆鬼鹑首之次也，未初起井十二度
二千一百七十二十五太，
中井二十七度
二千八百二十八一半，
终柳六度，其分野自汉之三辅，及北地、上郡、安定，西自陇抵至河右，西南〈阙〉巴蜀，汉中之地，及西南夷犍为越`、益州郡。极南河之表，东至，皆鹑首分也。
三首之分，得禹贡、雍梁二州，其郡县易知故不详载。
狼星分野，在江河上源之西弧，矢犬鸡皆徼外之象，
今西羌、吐蕃，吐谷浑，及西南徼外夷，皆狼星之象。
柳星，张鹑火之次，午初起柳七度
四百六十四七少，
中柳星七度
一千一百三。
终张十四度，其分野北自荥泽、荥阳，并景索暨山，南行新郑、密县，至于方阳。
方阳之南，得汉之颍川、郡翟、崇高、郏城、襄城，南尽邺县，今为〈阙〉、汝、唐、仙四州。界又汉南阳郡北，自宛叶南尽汉东申隋之地，大抵以淮源、桐柏、东阳为限。今之唐州、随州，属鹑火，申州属寿星。
又自洛邑，负河之南，西及函谷、南纪、达武当汉水之阴，尽弘农郡。
汉弘农庐氏陕县，今为虢、陕二州，上洛、商洛为商州，丹水为均州，宜阳、沔池、新安、陆浑今属洛州，
古三周虢、郑、管、郐、东、密、滑、焦、唐、申、邓，皆鹑火分也。及
祝融氏之都，
新郑为祝融氏之墟，属鹑火。其东鄙则入寿星，旧说皆在函谷。非也。
柳星舆鬼之东，又接汉源，故殷商洛之阳。接南河之上流，星上系轩辕，得土行之正位。中岳象也。故为河南之分。张星、直河、南汉，东与鹑尾同占。
翼轸，鹑尾之次，巳初起张十五度
一千七百九十五二十二，少
中翼十二度。
二千四百六十一八半。
终轸九度，其分野自房陵、白帝，而东尽汉之南郡。
南郡、巫县，今在蕲州，秭归在四夷，陵在陕州，襄夔郢申在襄郢界，馀为荆州、
江夏。
江夏、竟陵，今为复州，安、鄂、县、沔、黄五州，皆汉江夏界。
东达庐江南郡。
汉庐江之寻阳，今在江州。于山河之像，宜属鹑尾也。
滨彭蠡之西，得汉长沙、武陵、桂阳、零陵郡。
零陵，今为首州、永州。桂阳，今为柳州，大抵自沅湘上流，西通黔安之左，皆楚之分也。
又逾南纪、尽郁林、合浦之地。
郁林县，贵州定林县，今在廉州。合浦县，今为桂州。今自富、昭、蒙、龚、绣、容、白、罕八州，以西皆属鹑尾之墟也。
荆楚、郧e、罗权、巴夔，与南方蛮貊殷河南之南。其中一星主长沙国，逾岭徼而南，皆东瓯、青丘、之分。
今安南诸州在云汉、上元之东，宜属鹑火。
角亢，寿星之次，辰初起轸十度。
八千七十四半，
中角八度。
千百五十三十，
终氐一度，其分野自原武、管城，滨河济之南，东至封丘、陈留，尽陈蔡、汝南之地。逾淮源至于弋阳。
汉陈留郡，自封丘、陈留已东，皆入大火之分。汉汝南，今为豫州西。华南项城县，今为陈州。汝阴县，今在颍州，弋阳县在光州。
西涉南阳郡，至于桐柏，又东北抵嵩之东阳。
汉南阳郡、春陵、湖阳、蔡阳、后分为春陵郡，后魏以为南荆州，今有旧义阳郡，在中国之东界，今为申州。按中国地终，在河南、北河之间。故申、随、光三州皆属禹贡。豫州之分，宜属鹑火、寿星。非南方负海之地。
古陈、蔡、随、许，皆属寿星分也、氐星涉寿星之次，故其分野殷雒邑众山之东，与亳土相接
氐、房、心，大火之次也，卯初起氐二度。
一千四百一十九五太，
中房二度。
二千八百五一半，
终尾六度，其分野得汉之陈留县，自雍丘、襄邑、小黄而东，循济阴界于齐鲁右泗水。达于吕梁，乃东南抵淮，西南接太昊之墟。尽济阴山阳，楚国丰沛之地。
济阴县之定陶、冤句、乘氏，今在东郡。大抵曹、宋、徐、亳，及郓州西界，皆属大火分。
自商亳以负北河，阳气之所升也。为心分。自丰沛以负南河，阳气之所布也。为房分。故其下流皆与尾星同占。西接陈郑，为氐星之分。
尾箕，析木之次也，寅初起尾七度。
二千七百五十二十一，少
中箕星五度。
三百七十六十七，
终斗八度，其分野自渤海河之北，尽河间、涿郡、广阳国。
汉渤海郡、浮阳，今为清池县，属沧州。涿郡之饶阳，今属瀛州。涿县良乡，与广阳国蓟县，今在幽州。
及上谷、渔阳右。北平辽东、乐浪、元菟。
渔阳在幽州右，北平在白狼无终县，隋代为渔阳郡。古孤竹国后置北平郡，今为平州。辽东在无虑县，即周礼医无、闾山、乐浪，在朝鲜县，元菟在高句骊县，今皆在东夷也。
古之北燕孤竹、无终，及东方九夷之国，皆析木之分也。得云汉之末流，北纪之所穷也。箕与南斗相近，故其分野在吴越之东。
南斗，牵牛星纪之次也，丑初起斗九度。
一千四十二十二太，
中斗二十四度。
一千七百八半，
终女四度，其分野自庐江、九江，负淮水之南，尽临淮、广陵至于东海。
野庐寿和濠扬，皆属星纪也。
又逾南河，得汉丹阳、会稽，豫章郡，西滨彭蠡，南涉越州，尽苍梧南海。
又逾岭表，自韶广、封梧、藤罗、雷州，南及珠崖，自北以东，为星纪，其西皆属鹑尾之次。
古吴越及东南百越之国，皆星纪分也。南斗在云汉之流，当淮海之间，为吴分。牵牛去南河远，故其分野自豫章，东达会稽，南逾岭徼，为越分。岛夷蛮貊之人，声教之所不洎，皆系于狗国。
李淳风刊定随大志国颇为详悉，所注郡邑多依用其后州县，又隶管属不同，但据山河以分耳
《李石・续博物志》《十二辰躔次》
丑为星纪，初斗十二度，终于婺女七度。子为元枵，初婺女八度，终于危十五度。亥为埚ぃ初危十六度，终于奎四度。戌为降娄，初奎五度，终于胃六度。酉为大梁，初胃七度，终于毕十一度。申为实沈，初毕十二度，终于井十五度。未为鹑首，初井十六度，终于柳八度。午为鹑火，初柳九度，终于张十七度。巳为鹑尾，初张十八度，终于轸十一度。辰为寿星，初轸十二度，终于氐四度。卯为大火，初氐五度，终于尾九度。寅为析木，初尾十度，终于斗十一度。

[book_title]乾象典第五十六卷
星辰部汇考十三
《宋・沈括・补笔谈》《论星辰》
天事以辰名为多，皆本于辰巳之辰。今略举数事。十二支谓之十二辰，一时谓之一辰，一日亦谓之一辰，日月辰谓之三辰，北极谓之北辰，大火谓之大辰，五辰有辰星，五行之时谓之五辰，书曰：抚于五辰是也。巳上皆谓之辰，今考子丑至于戌亥，谓之十二辰者。左传云：日月之会，是谓辰。一岁日月，十二会则十二辰也。日月上所舍，始于东方苍龙，角亢之星起于辰。故以所首者，名之子丑戌亥之月。既谓之辰，则十二支十二时皆子丑戌亥，则皆谓辰，无疑也。一日谓之一辰者，以十二支言也。以十二干言之，谓之今日，以十二支言之，谓之今辰。故支干谓之日辰。日月星谓之三辰者，至于辰而毕见。以其所首者名之，故皆谓之辰。四时所见有早晚，至辰则四时毕见。故辰加日为晨，谓始日出之时也。
星有三类：一，经星北极为之长；二，舍星大火为之长；三，行星辰星为之长，故皆谓之辰。
北辰居其所，而众星拱之，故为经星之长。大火天生之座，故为舍星之长；辰星日之近辅，远乎日，不过一辰，故为行星之长。
《王应麟・地理通释》《星土》
郑司农说：星土以春秋传曰：参为晋星，商主大火。国语曰：岁之所在，则我有周之分野之属是也。康成谓：九州诸国中，封域于星，亦有分焉，其书亡矣。堪舆虽有郡国所入，度非古数也。今其存可言者，十二次之分也。星纪，吴越也；元枵，齐也；埚ぃ卫也；降娄，鲁也；大梁，赵也；实沈，晋也；鹑首，秦也；鹑火，周也；鹑尾，楚也；寿星，郑也；大火，宋也；析木，燕也；此分野之妖祥，主用客星。彗孛之气为象。孔氏曰：星纪在于东北，吴、越实。在东南，鲁、卫。东方诸侯遥属。戌亥之次，又三家分晋，方始有赵而韩、魏。无分，赵独有之。汉书地理志，分郡国以配诸次。其地分或多或少，鹑首极多，鹑火甚狭。徒以相传为说，其源不可得闻于其分野，或有妖祥而为占者，多得其效。盖古之圣哲，有以度知，非后人所能测也。陈氏曰：九州十二域，或系之北斗，或系之二十八宿，或系之五星。雍主魁，冀主枢，青、兖主玑，扬、徐主权，荆主衡，梁主开阳，豫主摇光，此系之北斗者也。星纪吴越，元枵齐，埚の溃降娄鲁，大梁赵，实沈晋，鹑24秦，鹑火周，鹑尾楚，寿星郑，大火宋，析木燕，此系之二十八宿者也。岁星主齐、吴，荧惑主楚、越，镇星主王子，太白主大臣，辰星主燕、赵、代。此系之五星者也。然吴、越南而星纪在丑，齐东而元枵在子，鲁东而降娄在戌，东西南北相反而相属，何耶。先儒以为古者受封之日，岁星所在之辰，其国属焉。观春秋传，凡言占相之术，以岁之所在为福，岁之所冲为灾。故师旷、梓慎、裨灶之徒，以天道在西北，而晋不害；岁在越，而吴不利；岁淫元枵，而宋、郑饥；岁弃星纪，而周、楚恶；岁在豕韦，而蔡祸；岁及大梁，而楚凶，则古之言星次者，未尝不视岁之所在也。梓慎曰：龙，宋、郑之星也；宋，大辰之虚也；陈，大之虚也；郑，祝融之虚也，皆火房也。卫，高阳之虚也；其星为大水。以陈为火，则大之木为火母故也；以卫为水，则高阳水行故也。子产曰：迁阏伯于商丘，主辰，商人是因，故辰为商星；迁实沈于大夏，主参，唐人是因，故参为晋星。然则十二域之所主，亦若此也。易氏曰：在诸侯则谓之分星，在九州则谓之星土。九州星土之书，亡矣。今其可言者，十二国之分。考之传记灾祥，所应亦有可证而不诬者。昭十年，有星出于婺女，郑裨灶曰：今R岁在颛顼之墟，姜氏任氏实，守其地。释者以颛顼之墟为元枵，此元枵为齐之分星，而青州之星土也。昭三十二年，吴伐越晋。史墨曰：越得岁而吴伐之，必受其凶。释者以为岁在星纪，此星纪为越之分星，而扬州之星土也。昭元年，郑子产曰：成王灭唐，而封大叔焉。故参为晋星，实沈为参神，此实沈为晋之分星，而并州之星土也。襄九年，晋士弱曰：陶唐氏之火正，阏伯居商丘，相土因之，故商主大火。此大火为宋之分星，而豫州之星土也。昭十七年，星孛及汉，申须曰：汉水，祥也。卫，颛顼之墟，故为帝丘，其星为大水。此埚の卫之分星，而冀州之星土也。襄二十八年春，无冰。梓慎曰：岁在星纪，而淫于元枵，蛇乘龙。龙，宋、郑之星。此寿星为郑之分星，而亦豫州之星土也。郑语周史曰：楚，重黎之后也。黎为高辛氏火正，此鹑尾为楚之分星，而荆州之星土也。尔雅曰：析木，谓之津。释者谓天汉之津，梁为燕。此析木为燕之分星，而幽州之星土也。以至周之鹑火、秦之鹑24、赵之大梁、鲁之降娄，无非以其州之星土，而为其国之分星。所占灾祥，其应不差。然亦有可疑者，武王伐殷，岁在鹑火。伶州鸠曰：岁之所在，我有周之分野。盖指鹑火，为西周丰岐之地。今乃以当洛阳之东周，何也。周平王以丰岐之地，赐秦襄公，而其分星乃谓之鹑首，又何也。如燕在北，而配以东方之析木；鲁在东，而配以西方降娄；秦居西北，而鹑首次于东南；吴越居东南，而星纪次于东北，此皆稽之分野有不合者。贾氏以为，古者受封之月，岁星所在之辰。恐不其然。若谓受封之辰，则春秋战国之诸侯，以之占妖祥，可也。后世占分野，而妖祥亦应，岂皆古者受封之辰乎。此堪舆之书。虽足考古，而言郡国所入之度，则非古之法。理道要诀云：周季上配天象，有十三国。吕氏云：十二次盖战国言星者，以当时所有之国分配之。唐氏云：子产走，言封实沈于大夏，主参；封阏伯于商丘，主辰；则辰为商丘分，参为大夏分，其来已久。非因封国始有分野。若以封国岁星所在，即为分星，则每封国自有分星，不应相土因阏伯，晋人因实沈矣。又汉魏诸儒辰次度，各用当时历数，与岁差。迁徙亦非天象度数之正，惟唐一行，下观山河两戒，上考云汉之终始，斗柄之内外，以定分星之次。更以七宿之中分四象，中位自上元之首，以度数纪之，而著其分野，最得天象之正。
《性理会通》《天文》
辰，天壤也。每一辰各有几度，谓如日月宿于角几度，即所宿处为辰。
《群书备考》《分野》
《周礼》保章氏：以星土辨九州之地。所封之域，各有分星。左氏谓荧惑守心，宋景禳其咎。实沈为祟，晋侯受其殃，妖祥验于分星，盖古有之。但星经散亡已久，独汉地志载分野为始详，而郑康成引十二次之分以相属，大率因之。按晋天文志言，班固取三统历，十二次配十二野，其言最详。又有费直周易分野，蔡邕月令章句所言，颇有先后。魏太史令陈卓，更分系二十八宿，而言郡国所人宿度。其言为尤详。自今观之，寿星，陈也；大火，宋也；析木，燕也；星纪，吴越也；元枵，齐也；埚ぃ卫也；降娄，鲁也；大梁，赵也；实沈，晋也；鹑首，秦也；鹑火，周也；鹑尾，楚也。然其间相配者少，相反者多。并在北，而埚ぴ诒保痪Ｔ谀希而鹑尾在南；此其躔次相配，可考也。青正东，元枵在北；雍正西，鹑首在南；扬在东南，而星纪在北；冀在北，而大梁在正西，此其躔次相反，可疑者也。国语伶州鸠曰：昔武王伐商，岁在鹑火周分。又曰：岁之所在，即我分野。贾公彦取之，遂诬以古者。封国之年，岁星所在，以为之属。郑樵谓：此则主祀之意，非因封国始有分星。唐一行谓：分星有山河、脉络之两戒，云汉升沉之四维，认而识之，可以见其相配。郑樵取之，遂谓：其区处分野如指诸掌，近世苏平仲，又指其疏远。而谓分野。分星古不谓地。又引有分星而无分野之言以证。其不必尽泥，然以史册观之，四星聚牛女，而晋元王吴；四星聚觜参，而齐祖王魏；彗星扫东井，而苻坚亡秦；景星见箕尾，而慕容德复燕；此皆分野之验，而未可尽略者也。大抵一行之说胜诸家焉。其最不可晓者，莫如容斋谓埚な粑溃属并。卫本受封河内，其郡邑皆在冀兖之间，于并州了不相干。而并州之下所列郡名，乃安定、天水等六郡。自系凉州耳，又魏分晋地，与益州亦不相关。而雍州为秦，其下乃列云中等郡。又属并、幽耳。此则李淳风不明地理之误也。他若天市垣有列国。星二十二起宋，至河中牛女，下又有十二国星，东起越西至郑。五车五星其次舍，在毕宿星。书以为主秦、赵、燕等七国。北斗七星其次舍，自张而角星，书以为主秦、楚七国，此非其各有所属，而不容诬者耶。
《管窥辑要》《分野》
角、亢、氐分野，今之开封、河南汝宁是也。
房、心，今南京之徐州。
尾、箕属幽州，即今之顺天、北京、保定、河间、永平、辽东、朝鲜。
斗、牛女，今之南京、江浙、福建、广西、梧州。
虚、危当青州，今山东之济南、东昌、青州、登莱州。室、壁，今河南之卫辉、彰德、怀元、北京之大名。
奎、娄当古之徐州，今山东之兖州。
胃、昴、毕，今北京之真定、顺德、广平、山西、大同。
觜、参，今之山西太原、平阳、辽州、沁洛、泽贵、宣慰、程番。井、鬼即今之陕西、四川、云贵之宣慰、程番。
柳、星、张，今之河南、洛阳、南阳湖之郧阳、襄之均州、光化、谷城，枣阳德之随州、应山。
翼、轸今之湖广、广东、廉州、川之夔州，贵之铜仁、黎平、广西。
《周天易览》《二十八宿分野》
角：
十一至一，兖州之滋济、曹单、鱼金、邹滕、城峄、泗宁、曲阜。
亢：　初度入卯，
九至一，兖州之费沂、寿谷、平汶、郓钜、嘉郯。
氐：
十六至一，徐沛。
房：　二度入寅，
五至一，盐城、清河、沭桃、安东。
心：
五至一，淮安、宿邳、赣海。
尾：
十六至一，顺天、永平、保定，及河间之西鄙州县。
箕：　四度三十分入丑，
三至一，河间近海州县。　十至四山海辽藩。
斗：
十二十四至二十一，福建。
二十至十五，江西。　　　十四至八浙江。
七至一，南直、江南州县。　二至一，贵州。
牛：　一度二分入子，
一至七，广东、海北七府。
女：
十至九，东昌府，聊博、冠茌。
八至二，济南府。　　　　一广东琼州。
虚：
九至五，青州北县。　　　四至一，东昌之朝邑、范县，及濮州临清、高唐之属县。
危：　一度八十分入亥，
十五至十一，莱州。　　　十至四，登州。
一至三，青州之南州县。
室：　十一度七十分入戌，
十六七，怀庆。　　　　　十四五，卫辉。
十二三，彰德。　　　　　十一至九，归德。
八至一，开封。
壁：
九至六，大名府。　　　　五至一，汝宁府。
奎：
十六至一，凤阳。
娄：　二度二分入酉，
十二至九，滁州。　　　　八至一，庐州。
胃：
十四至十一，顺德。　　　十至一，真定。
昴：　五度一十三分入申，
十一至五，大同府。　　　四至一，广平府。
毕：
十六至八，平阳府。　　　七至一，太原府。
觜：
二至一，潞安府。
参：　九度入未，
九至一，潞安府。
井：　二十九度九十分入午，
三十一至二十九，贵州。　二十八至二十一，云南。二十至十，四川。　　　　九至一，陕西。
鬼：
二至一，贵州。
柳：
十一至十，南阳府。　　　九至一，河南府。
星：　七度九十分入巳，
六至一，南阳。
张：
十六至十一，德安。　　　十至五，襄阳。
四至一，郧阳。
翼：　十一度三十二分入辰，
十九十八，贵州。　　　　十七六，四川。
十五，承天。　　　　　　十二三四，黄州。
十一，汉阳。　　　　　　九十，武昌。
七八，永州。　　　　　　六，衡州。
五，常德。　　　　　　　四，宝辰。
三，长沙。　　　　　　　二，岳州。
一，荆州。
轸：
十九至三，广西。　　　　二至一，广州府。
《天步真原》《在天经星星等》
论各星大小，一等十五星，二等四十五星，三等二百八十星，四等四百七十四星，五等二百一十六星，六等五十星。
《星光》
论各星之光，光极大静白者，木星之性。光大黄白者，金星之性。黄白有光不大者，太阴之性。色红有光或不甚光者，火星之性。光精明稍红者，太阳之性。不光明者，土星之性。如云气者，水星之性。
天星共四十八象，十二象在黄道。十五象在黄道以南。二十一象在黄道以北。在南者，有十二象，中国不见。
《星权》
各星之权，第一星大者，权大。
第二色精光者，权大。作事物明白，不暗昧。
第三色不甚光者，作事物昏暗不明白。光密密不散者，作事物稳当长久。光动摇者，〈如狼星〉喜作乱，作人不平。
第四正在黄道内，太阳经过极，有大权。
第五离黄道三度，在黄道南，其权在南。在黄道北，其权在北。
第六离黄道三度至五度，太阴火星尝到。
第七黄道七度至八度，金星能到，其权小。
经星之权论十二所在：一，在黄道内。二，在黄道三度至八度，因与五星相会。三，离黄道在北，在北边有能。四，离赤道在北。五，在本国头上，与顶近者，其力更大。六，各星之经同五星之经。七，离冬至夏至同五星一体。八，出地平或入地平同五星能，加五星之力。九，有五星同各星，午时圈其力大。十，各星自出地平十一，自入地平。十二，五星照其光，其力为软。
《星性之用》
各星有土星之性，皆属冷、属乾，下雪雹，坏人命。有木星之性，生风有福，能救人命。有火星之性，大热，雷电、风暴、瘟疫。有太阳之性，亦热、亦生风。有金星之性，属湿、属冷。有水星之性，无定性，同土即冷、木生风、火乱天气。有月性，海中乱浪涌。
《阳玛诺天问略》《星》
问：月借日光，光有消长，乃诸星之光，90见。满圆而无消长，何也。曰：诸星与月，其借日光不同，月天在日天之下，月受其光近远，一异消长不同。诸星之天居日天之上，日光照星，90照其下面，虽或近或远于日，而其下面恒有光，故居地上者视星恒有光也。
诸星天在日上亦受日光地影不隔星光图
诸星天在日上，亦受日光、地影、不隔星光图说。
如右图甲为日轮，乙为诸星之天居日天之上，丁为地形，丙为地影，即见日光恒照诸星下面；而居地上者恒见其下面有光，且月食由于地影。地影之锐有尽不及诸星之天，故诸星之光不朦也。
《汤若望・远镜说》《一利用于仰观》
用以观列宿天诸星，较之平时不啻多数十倍，而且界限甚明也。即如昴宿数不止于七，而有三十多。鬼宿中积尸气，觜宿中北星。天河中，诸小星皆难见者，用镜则t然矣。又如尾宿中距星，及神宫北斗中，开阳及辅星皆难分者，用镜则见。相去甚远焉。是宿天诸星借镜验之，算之，相去几何。丝毫不爽，因之而观察星宿本相，星宿所好，星宿正度偏度，于修历法尤为要切。
觜宿内小星图
《新法表异》《恒星》《新法表异》《恒星》
恒星一名列星，亦名经星。云恒者谓其象终古不易也。云经者以别于五纬、南北行之义，其数甚夥，莫能穷尽。就中有光体渺微，非目可及，非仪可测者，略而不录。其在等第之内，已经新法测定者，南北二极共一千七百二十有五星。稽其大小分为六等。第一等，大星如五帝座、织女类者，一十有七。二等，如帝星、开阳类者，五十有七。三等，如太子、少卫类者，八十有五。四等，如上将、柱史类者，三百八十有九。五等，如上相、虎贲类者，三百二十有三。六等，如天皇大帝、后宫类者，三百九十有五。此皆有名之星，计共一千一百六十六，馀皆无名者矣。至于天汉斜络，天体古昔多谬。解迩来窥以远镜，知是无算，小星接攒一带，即如积尸气等。亦小星攒聚，以成第非人目所能辨，遂作如是观耳。小者不足论，论其大者，古历以周天诸星分为三垣、二十八宿。各定有名位、座次。每座每宿星，数多寡不齐。顾其所谓宿者，盖取七曜经行止宿之义，且用以便测算经度，又为其各能主施德也。西古历亦列二十八舍，所定二十八距星，皆与中古吻合。第觜距西用天关为小异耳。此二十八宿者，各以一字命名，分注每日之下，内以房、虚、星、昴为属太阳之日；心、危、毕、张为属太阴之日。此外五纬各属四宿，每以七日为期，每日各属一宿。西历亦然。星之命名，多系借义，非可过泥。虚名便谓实，有其验。比如贯索。一星中以其象囹圄名，以贯索西，以其象冠冕，一吉、一凶，全由人意。岂天星实然乎。至谓诸星性情不同，敷施互异，是又理所必然，不得概置勿论也。
《恒星东移》
恒星以黄极为极，故各宿距星行度。时近赤极，亦或时远赤极。盖行渐近极，即赤极，所出过距星线渐密，而其本宿赤道弧较小。行渐远极，即过距星线渐疏，其本宿赤道弧则渐大。此由二道各极不同，非距星有异行或易位也。即如觜宿距星，汉测距参二度，唐测一度，宋测一度迄半度，元测五分。今测之不啻无分，且侵入参宿二十四分，此其明验也。然其故至今日始明，又未时所定。十二宫次各在某宿度，今皆不然，正因恒星有本行，宿度已东移十馀度矣。旧法未谙，故所算日月五星过宫俱多舛错，新法改正。
《绘星大备》
旧法绘星，仅依河南见界，即中国所见之星，亦未全备。新法周天皆有，不但全备中国见界而已。又新法所定二十八宿，先后、大小俱合天象。其分恒星大小有六等之别，前此未闻。又依各星光测各星性，为天文占验大用。亦新法所创有也。
《春明梦馀录》《分野》
分野之说，以中国之九州，应上天之十二次。丑星纪，吴越也。子元枵，齐也。亥埚ぃ卫也。埚ひ幻豕韦。戌降娄，鲁也。酉大梁，赵也。申实沈，晋也。未鹑首，秦也。午鹑火，周也。巳鹑尾，楚也。辰寿星，郑也。卯大火，宋也。寅析木，燕也。按晋语云：实沈之墟，晋人是居。周语云：岁在鹑火，我有周之分野。左襄九年，商主大火。昭元年，参为晋星。襄二十八年，龙宋郑之星。又曰：以害鸟周，楚恶之。则分野之说，其来已久。然星纪在东北，而吴、越实在东南，鲁、宋、郑相去甚迩，而分为四次，且埚そ德π绾ブ次也，而鲁卫属之。三家分晋，始有赵，何以大梁独属赵，韩、魏不闻。汉书地理分郡国以配诸次，其地分或多或少，鹑火极多，鹑首甚狭。徒祖相传未闻源委于其分野，或有妖祥，古者多效，皆圣哲度知，非后人所能测也。周官九州分野，角亢氐兖州，房心豫州，尾箕幽州，斗牛女扬州，虚危青州，室壁并州，娄胃徐州，昴毕冀州，觜参益州，井鬼瑶州，柳星张三河，翼轸荆州。
《明一统志》分野
京师：尾、箕、昴、毕、室、壁。
顺天俯　尾箕　　　　保定府　尾箕兼昴毕河间府　尾箕　　　　真定府　昴毕
顺德府　昴　　　　　广平府　昴
大名府　室壁　　　　永平府　尾
延庆州　尾　　　　　保安州　尾
万全都司　尾〈今宣德府〉
南京：斗、牛、房、心。
应天府　斗　　　　　凤阳府　斗
苏州府　斗　　　　　松江府　斗
常州府　斗　　　　　镇江府　斗
庐州府　斗　　　　　安庆府　斗
扬州府　斗牛　　　　淮安府　斗牛
太平府　斗　　　　　宁国府　斗牛
池州府　斗　　　　　徽州府　斗
广德州　斗　　　　　和州　斗
滁州　斗　　　　　　徐州　房心
山西：昴、毕、觜、参、井。
太原府　参井　　　　平阳府　觜参
大同府　昴毕　　　　潞安府　参井
汾州　参　　　　　　辽州　参井
沁州　参　　　　　　泽州　觜参
山东：箕、尾、虚、危、室、奎、娄。
济南府　危　　　　　兖州府　奎娄
东昌府　危室　　　　青州府　虚危
登州府　危　　　　　莱州府　危
辽东都司　箕尾
河南：角、亢、氐、房、心、室、壁、柳、张。
开封府　角亢　　　　归德府　房心
彰德府　室壁　　　　卫辉府　室壁
怀庆府　室壁　　　　河南府　柳
南阳府　张　　　　　汝宁府　角亢氐
汝州　心
陕西：井、鬼、翼、轸。
西安府　井鬼　　　　凤翔府　井鬼
汉中府　井鬼翼轸　　平凉府　井鬼
巩昌府　井鬼　　　　临洮府　井鬼
庆阳府　井鬼　　　　延安府　井鬼
宁夏卫　井鬼　　　　宁夏中卫　井鬼
洮州卫　井　　　　　岷州卫　井鬼
河州卫　　　　　　　靖虏卫
陕西都司　井鬼
浙江：斗、牛、女。
杭州府　斗　　　　　嘉兴府　斗
湖州府　斗牛　　　　严州府　牛女
金华府　斗牛　　　　衢州府　牛女
处州府　斗　　　　　绍兴府　牛女
宁波府　牛女　　　　台州府　牛女
温州府　斗牛女
江西：斗、牛。
南昌府　斗　　　　　饶州府　斗
广信府　斗　　　　　南康府　斗
九江府　斗牛　　　　建昌府　斗
抚州府　斗　　　　　临江府　斗
吉安府　斗　　　　　瑞州府　斗
袁州府　斗　　　　　赣州府　斗
南安府　斗
湖广：翼、轸。
武昌府　翼轸　　　　汉阳府　翼轸
承天府　翼轸　　　　襄阳府　翼轸
郧阳府　翼轸　　　　德安府　翼轸
黄州府　翼轸　　　　荆州府　翼轸
岳州府　翼轸　　　　长沙府　翼轸
宝庆府　轸　　　　　衡州府　翼轸
常德府　翼轸　　　　辰州府　翼轸
永州府　翼轸　　　　靖州　轸
郴州　翼轸　　　　　施州卫　翼
容美宣抚司　　　　　永顺宣慰司　翼轸保靖州宣慰司　翼轸　五寨长官府司
湖广都司
四川：觜、参、井、鬼、翼、轸。
成都府　井鬼　　　　保宁府　井鬼
顺庆府　参井　　　　叙州府　井鬼
重庆府　井鬼　　　　夔州府　翼轸
马湖府　鬼　　　　　龙安府　井鬼
镇雄府　井鬼　　　　漳川州　井鬼
眉州　井鬼　　　　　嘉定州　井鬼
邛州　井鬼　　　　　泸州　井鬼
雅州　井鬼　　　　　东川军民府　参乌蒙军民府　井鬼　　鸟撒军民府　井鬼播州宣慰司〈即遵义州〉　井鬼
永宁宣抚司　井鬼　　天全招讨司　井鬼思曩日安抚司　　　　黎州安抚司　井鬼平茶洞安长官司　轸　松潘指挥使司　觜参叠溪千户所　觜参　　四川都司　井鬼
福建：牛、女。
福州府　牛女　　　　泉州府　牛女
建宁府　女　　　　　延平府　牛女
汀州府　牛女　　　　兴化府　牛女
邵武府　牛女　　　　漳州府　牛女
福宁州
广东：翼、轸、牛、女。
广州府　牛女　　　　州府　牛女南雄府　牛女　　　　惠州府　女
潮州府　牛　　　　　肇庆府　牛女
高州府　牛女　　　　廉州府　翼轸
雷州府　牛女　　　　琼州府　牛女
广西：翼、轸、牛、女。
桂林府　翼轸　　　　柳州府　翼轸
庆远府　翼轸　　　　平乐州　翼轸
梧州府　牛女　　　　浔州府　翼轸
南宁府　翼轸　　　　太平府
思明府　　　　　　　思恩军民府
镇安府　　　　　　　田州
泗城州　　　　　　　利州
奉议州　　　　　　　向武州
都康州　　　　　　　龙州
江州　　　　　　　　上隆州
果化州　　　　　　　恩城州
归德州　　　　　　　归顺州
思陵州　　　　　　　上林长官司
安隆长官司　　　　　程县
五屯千户所
云南：井、鬼。
云南府　井鬼　　　　大理府　井鬼
临安府　井鬼　　　　楚雄府　井鬼
澄江府　井鬼　　　　蒙化府
景东府　　　　　　　广南府
广西府　　　　　　　镇沅府
永宁府　　　　　　　顺宁府
曲靖军民府　井鬼　　姚安
鹤庆　　　　　　　　武定　井鬼
寻甸　　　　　　　　丽江　井鬼
元江　　　　　　　　永昌
北胜州　　　　　　　新化州
者乐甸长官司　　　　澜沧卫
腾冲　俱指挥　　　　车里
木邦　　　　　　　　孟养
缅甸　　　　　　　　八百大甸
老挝　　　　　　　　大古剌
麓川　　　　　　　　底马撒　俱宣慰司孟定府　　　　　　　孟良府
南甸　　　　　　　　千崖
陇川　俱宣抚司　　　威远州
湾甸州　　　　　　　镇康州
大候州　　　　　　　钮兀
孟琏　　　　　　　　茶山
麻里　　　　　　　　芒部　俱长官司
贵州：参、井、鬼、星、翼、轸。
贵阳府　参　　　　　贵州宣慰司
思州府　　　　　　　思南府
镇远府　　　　　　　石阡府
铜仁府　星　　　　　黎平府　翼轸
普安州　井鬼　　　　永宁府
镇宁州　　　　　　　安顺州
金筑安抚司　　　　　普定卫
新添卫　　　　　　　平越卫
龙里　　　　　　　　都匀府
毕节卫　　　　　　　威清卫
平坝卫　　　　　　　安南卫

[book_title]乾象典第五十七卷
星辰部总论
《宋・沈括・梦溪笔谈》《宿度》
予编校昭文书时，预详定浑天仪。官长问予：二十八宿多者三十三度，少者止一度，如此不均，何也。予对曰：天事本无度，推历者无以寓其数，乃以日所行，分天为三百六十五度有奇。既分之，必有物记之，然后可窥而数，于是以当度之星记之。循黄道日之所行一期当者，止二十八宿而已。今所谓距度星者是也。非不欲均也，黄道所由当度之星止有此而已。
《缀术》
五星行度，唯留逆之际最多差。自内而进者，其退必向外；自外而进者，其退必由内。其迹如循柳叶两末锐中间往还之道，相去甚远。故两末星行成度稍迟，以其斜行故也；中间成度稍速，以其径直故也。历家但知行道有迟速，不知道径又有斜直之异。熙宁中，余领太史令卫朴造历。气朔已正，但五星未有候簿，可验前世修历，多只增损旧历而已，未曾实考天度。其法须测验，每夜昏晓夜半月及五星所在度秒置簿，录之满五年。其间剔去云阴及昼见日数外，可得三年实行，然后以算日缀之。古所谓缀术者，此也。
《容斋三笔》《辩中星》
论尧典中星云：于春分日，而南方井鬼七宿合昏毕见者，孔氏之误也。岂有七宿百九度，而于一夕间毕见者哉。此实春分之一时，正位之中星，非常夜昏见之中星也。于夏至而东方角亢七宿合昏毕见者，孔氏之误也。岂有七宿七十七度，而于一夕间毕见者哉。此夏至一时之中星，非常夜昏见者也。秋分冬至之说皆然。凡此以上，皆晁氏之说。所辩圣典，非所敢知，但验之。天文不以四时，其同在天者，常有十馀宿，自昏至旦，除太阳所舍外，馀出者过三之二。安得言七宿不能于一夕间毕见哉。盖晁不识星，故云尔。
《朱子全书》《天文》
天道左旋，日月星并左旋。星不是贴天，天是阴阳之气在上面，下人看见星随天去耳。
南极在下七十二度，常隐不见。《唐书》说：有人至海上，见南极下有数大星，甚明。此亦在七十二度之内。问：星受日光否。曰：星恐自有光。
纬星是阴中之阳，经星是阳中之阴，盖五星皆是地上木火土金水之气上结而成却，受日光。经星却是阳气之馀凝结者。凝，得也。受日光。但经星则闪烁开阖，其光不定；纬星则不然，纵有芒角，其本体之光亦自不动，细视之可见。
夜明多是星月。早日欲上未上之际，已先铄退了星月之光，然日光犹未上。故天欲明时，一霎时暗。星有坠地，其光烛天而散者，有变为石者。
分野之说始见于春秋时，而详于汉志，然今左传所载大火辰星之说，又却只因其国之先曾主二星之祀而已。是时，又未有所谓赵魏晋者，然后来占星者，又却多验，殊不可晓。
问：星辰有形质否。曰：无。只是气之精英凝聚者。或云：如灯花否。曰：然。
安卿问北辰，曰：北辰是那中间无星处，这些子不动。是天之枢纽，北辰无星。缘是人要取此为极，不可无个记认，故就其旁取一小星，谓之极星。这是天之枢纽，如那门笋子样，又似个轮藏心藏在外面动，这里面心都不动。义刚问：极星动不动。曰：极星也，动，只是他近那辰后，虽动而不觉。如那射糖盘子样，那北辰便是中心椿子，极星便是近椿底点子。虽也随那盘子转，却近那椿子，转得不觉。今人以管去窥那极星，见其动来动去，只在管里面，不动出去。向来人说北极便是北辰，皆只说北极不动。至本朝人方去推得，是北极只在北辰边头，而极星依旧动。
又一说：那空无星处，皆谓之辰。康节说：日月星辰自是四件。辰是一件，天上分为十二段，即十二辰。
《叶时礼经会元》《分星》
分野之疑，何如乎。曰：二郑之释，周礼也。案大司徒以土宜之法辨，十有二。土之名物，康成以为十二，土分野十二邦，系十二次，各有所宜。保章氏曰：以星土辨九州之地所封，封域各有分星。司农引《春秋传》曰：参为晋星，商主大火。《国语》曰：岁之所在，则我有周之分野。是也。康成则曰：今其存可言者，十二次之分也。此分野之辩，所以纷纷而不一欤。自时厥后，或以十二州配之，或以列郡配之，或以山河两界配之。或以七星主九州，或以七星主七国，或系之二十八宿，或系之五星。纷纷异论，是以学者多疑焉。主分野之是者，则曰：自柳九度，至张十六度，为鹑火之次。当周之分，武王克商，岁在鹑火。伶州鸠曰：岁之所在，则我有周之分野。则周属鹑火，可知自毕十二度至东井十五度，为实沈之次，当晋之分。晋文即位，岁在实沈。董固曰：实沈之次，晋人是居。则晋属实沈可知。自张十七度至轸十七度为鹑尾之次，当楚之分。鲁襄公二十八年，岁淫于元枵，而裨灶，知楚子之将死，且曰：岁弃其次，而旅于明年之次，以害乌帑。周楚恶之。说者，谓：帑鸟尾也。则楚属鹑尾可知。自氏五度至尾九度为大火之次，当末之分。昭公十七年，星见大辰而梓慎知宋之将火，且曰：宋大辰之墟，郑祝融之墟也。皆火房也。说者谓：辰大火也。则宋属大火可知。此则分野之说，为不疑矣。辨分野之非者，则曰：吴越南而星纪北，齐东而元枵北，卫东而埚け保鲁东而降娄西，周宅中土而柳星乃位于南，以柳星为周，可乎。秦在西北，而井鬼乃在乎西南，以井鬼为秦，可乎。觜参在西，魏在东北，以觜参为魏，可乎。角亢东宿，郑在荥阳而属于角亢，可乎。昴毕西宿，赵居河朔而属于昴毕，可乎。又曰：牛女北也，史记谓之扬州，虚危北也，史记谓之青州。昴毕西也，史记谓之冀州。奎娄西也，史记谓之徐州。魏，冀州之国也，晋则不属于冀而属于益。鲁，兖州之国也，鲁则不属于兖而属于徐。此则分野之说为可疑矣。然略分野之说而不信，则周礼不应有星土之辨；拘分野之说以为验，则左氏未免有傅会之诬。更以左氏考之，无冰之灾，何关于元枵星纪，而梓慎以为宋郑之饥。日食之变，何与于豕韦降娄而士，文伯以为鲁卫之恶。星纪果同为吴分，则吴亦得岁，史墨何以谓之越得岁而吴伐之，必受其凶。参墟果为晋分，则实沈为星。子产何以谓之高辛之子而能为晋侯之祟，此左氏之说又不足信也。又以史册观之，四星聚牛女而晋元王吴，四星聚觜参而齐祖王魏，彗星扫东井而苻坚亡秦，景星见箕尾而慕容德复燕。此又分野之验而未可以尽略之也。盖星土分星，本不可以州国拘也。且以职方氏言地理，必指其东西南北之所在，山镇川泽之所分，民畜谷利之所有，独于天文之纪如司徒只言十有二土，未尝斥言其所应者何次，保章氏言星土辨九州之地，不明言其所辨者何星。是星土分星，不可以州国定名亦明矣。愚以保章观之，随其土之所属，应其星之所临。故谓之星土辨九州之地，非如郑氏言十二邦，系十二次也。随其国之所封，属其星之所在，故谓之所封封域皆有分星。亦非如贾氏言，受封之日岁星所在国属焉。夫九州，上应星土则三百馀度，皆有其验，岂特十二次而已乎。封域皆有分星，则千八百国皆有所属，岂特十二国而已乎。九州之土皆配星，九州之国皆有分，故因其星可以辨其州之地，因其分可以观其国之妖祥。保章氏之说，如是而已。说者何必牵合傅会，而定指后世郡国之名，以求配之也。昔孔子作春秋，日食陨星之变，无所不记，岂必皆周鲁之分而后言之乎。五星聚东井，汉入秦之应也。崔浩尝言：其不在十月。司马公作通鉴，乃弃之而不取，而欧阳志唐天文，凡日食星孛之变，一一记之，而独不言其事应，亦岂拘拘于分野之说哉。大抵周官所辨者，欲以观妖祥尔。天子之所观九州也，诸侯所观一国也。诸侯一国，分星而验一国；天子以九州星土而辨九州。诸侯观一国之妖祥，而为一国之备，可也。天子可以诿之一国分星之所属，而不为之救政序事乎。知乎此，则可以言星土分星之说矣。
《郑樵・六经奥论》《中星辩》
言天文者，以斗建，以昏中，皆定戌时。如此则六经之书，凡言见者，见于辰也；凡言正者，正于午也；凡言中者，中于未也；凡言流者，流于申也；凡言伏者，伏于戌也。中星之说，虽经传无明文，要之其说有二。有正于午者，谓之中；有中于未者，谓之中，尧典四仲迭建之星则以午为中，月令昏旦之星，则以未为中。以午为中者，谓人君南面而听天下，考中星以正四时，故以午为中。若夫论星辰之出没，则又不然。天倾西北，地不满东南，天势东南高而西北下。凡星辰之运，始则见于辰，终则伏于戌。自辰至戌，正于午中于未焉。故以未为中。且以火星论之：惟其以午为正，故尧典言：日永星火以正仲夏。惟其以未为中。故月令言季夏昏火中，惟其至申为流。故《诗》曰：七月流火。惟其以辰为见，以戌为伏。故《传》曰：火见于辰，火伏而后蛰者毕。不特火星为然，诸星亦然。如《诗》曰：定之方中。亦以十月取中于未也，大抵巳午未皆南方，则以午为中辰，巳午未申酉戌为火，伏见之始终则以未为中。两言尽之矣。尧典则举四时之正而言之；月令则举十二时之中而言之。此其所以不同也。
《分野辨》
案保章氏以星土辨九州之地，所封封域皆有分星，如此则分星之说，其来尚矣。然古之星经至汉散亡，保章氏分星不可考。今堪舆所载，虽有郡国所入，度非古数也。郑氏所引十二次之分，本汉地理志大略，见于左氏国语。然汉费直、班固、蔡邕、魏陈卓、唐李淳风、僧一行，诸家之说，大同小异。其为十二州之分星明矣。然尝疑之，青正东元枵在正北，雍正西鹑首在其南。扬在东南而星纪在北，冀在东北而大梁在正西，徐在东而降娄在西，豫与三河居天下之中，而大火在正东，鹑火在西南，此其最差者也。并在北而埚ぴ诒保荆正南而鹑尾在南，此其正得躔次者也。益在西南，而实沈在西，幽在东北而析木在东，兖在东而差北，而寿星反在东。此其得躔次之微差者也，又何邪。《国语》伶州鸠曰：昔武王伐商，岁在鹑火周分。又云：岁之所在，即我分野。贾公彦取为正义，曰：分星者，以诸国始分封之年，值岁星所在之辰，以为之分次。此说非不知国有分星，盖古人封国之初，命以主祀之意。昔尧舜封阏伯于商丘，主辰，则辰为商星，商人是因。封实沈于大夏，主参，则参为夏星，唐人是因，唐后为晋，参为晋星。如此则是古人始封国命，以主祀之意无疑。辰为商星，参为晋星，其来久矣，非因封国始有分星，使封国之时，岁星所在，即为分星，不应相土。因阏伯晋人，因实沈其为封国，命祀之意可考矣。汉魏诸儒言星土者，或以州或以国，辰次度数，各因当时历数与岁星迁徙。亦非天文之正，不可为据。又况魏徙大梁，则西河合于东井；秦拔宜阳，则上党入于舆鬼。方战国未灭时，星象之言要有明验。今则同在甸畿之内，或者又执汉书地理以求之，则非也。善乎唐一行之言，十二次也，惟以云汉始终言之。云汉江河之气也。认山河脉络于两戒，识云汉升沉于四维，下参以古汉郡国，其于区处分野之所在，如指诸掌。盖星犹气耳，云汉也，北斗也，五星也，无非是气也。一行之学，其深矣乎。
《魏了翁・经外杂抄》《论星垣诸座异同》
古今星象之书，巫咸、甘德、石申所记，司马迁、班固所注，既已不同，而张衡灵宪中外官常明者，一百二十。可名者，三百二十，为星二千五百，微星之数万一千五百二十。今往往失其传，三国时吴太史令陈卓始备列巫咸、甘德、石申三家之星，总二百八十三星，为一千四百六十四星。后虽有知者，如张子信、李淳风之徒，亦不敢妄注一二于其间矣。且以三家星言之，虽曰近日而隐，远日而显。然皆不离其次，居中如毂，遍入于列舍者，紫微垣也。散之于外，如辐而翼于垣者，二十八舍也。起翼之初度，尽轸之末度者，太微垣也。西离于氐，东入于斗者，天垣也。其他杂星皆在紫微垣之外，分布于列舍之间。在赤道内者，谓之中官，在赤道外者，谓之外官。星名既异，去极不同，入宿亦别。或象天官，或象庶物，或主人君，或主后妃，或主太子，或主外国。其祥虽各载之本篇，其大略可得而举。石申：紫微垣东藩，左骖枢，上宰、少宰、上弼、少弼、上卫、少卫，卜丞西藩，右骖枢，少尉、上辅、少辅、上卫、少卫、少丞、北极、北斗，辅星钩陈，天一、太一、天枪相天牢，太阳守文昌，天阁道。共一十三坐，计六十四星。太微垣内屏五帝，坐郎位，常陈郎将共六坐，计四十二星。天垣帝坐候宗正、宗人、宗星、宦者、斗，共八坐，计四十一星。列舍二十八宿，井附官，钩钤神宫，坟墓离宫，附耳钺左右辖，共三十五坐，计一百八十二星。中官摄提、大角、天戈、招摇、七公、梗河、天纪、贯索、织女、女床、右旗、河鼓、天津，瓠瓜、蛇、王良、附路、天大将军、大陵。天船，天廪、卷舌、参旗、五车、天关、五诸侯积水，水位北河南河，积薪三台、轩辕、少微共三十四坐，计二百三星。外官西咸，骑官积卒，东咸龟、天江、傅说、鱼、杵、天弁，建鳖、九坎、离珠、壁垒、阵败，臼、北落、师门、羽林军，土司空、天仓、天铩⑻煸贰⒂窬、屏厕，矢军野鸡、老人、狼、弧、矢、天稷、长沙，南门、库楼、平星，共三十六坐，计二百二十七星。并用赤记。甘德：紫微垣四辅，天皇大帝，天柱女史，柱史。尚书阴德，天床内厨，五帝内坐，华盖杠六甲，传舍、天厨、扶筐三公。天理势内阶策，八谷共二十一坐，计一百二星。太微垣，太子从官，幸臣，三公九卿内五诸侯，谒者，共七坐，计一十五星。天垣，斛楼二坐，计十星。中官天田、平道、周鼎、亢池、帝席、天乳、渐台、辇道、左旗、败瓜、司危、司非、司禄、车府、人臼、杵土、功吏、造父、雷电、土公、外屏、右更、军南门、左更，积尸，天阿积水，月砺石，天谗、天街，诸王。天节、天高，天潢。咸池、司怪，水府座旗。四渎阙丘，天樽酒旗，内平灵台，明堂进贤，共四十九坐，计一百七十九星。外官折威、车骑、骑阵、将军、阵车、日糠、农丈、人狗、天鸡、狗国、天田、罗堰、哭司、命盖屋泣霹雳，云雨八魁，天溷a@，天庾刍槁。九州殊口，天园九游，军井，丈人、子孙，天社、天狗，外厨。天记、天庙，东瓯、器府，青丘、天门，共三十九坐，计二百十五星。并用墨记，巫咸、紫微垣、大理御女，三师钩陈，共四坐，计一十八星。太微垣虎贲一星，天垣帛度、屠肆、列肆、车肆，共四坐，计八星。中官奚仲、天厩、天阴，太尊、长垣，共五坐，计二十四星。外官阳门、顿顽、天辐、从官，键闭、罚、天a、天渊，天桴，十二诸国，离、瑜、天垒城，天钱、天纲，虚梁、斧钺、天相，军门、土司空，共一十九坐，计九十三星。并用黄记，其间又有名同而所记之色不同，所记之色同而星数之多寡或异者。两三公各三星，一在紫微垣外坐，开阳之下，黑记一在太微垣之内，黑记两土司空，一在翼宿度内四星。黄记一在奎宿度内一星，赤记。两太子各一星，一在太微垣之内，黑记。一在紫微垣北极之下，赤记。两从官，一在太微垣之内一星，黑记。一在房宿度内二星，黄记。两天田，一在角宿度内二星，一在牛宿度内九星，并黑记。两积水各一星，一在昴宿度内，黑记。一在井宿度内，赤记。两御女，一在权星之下一星，赤记。一在紫微垣之内四星，黄记。两杵各三星，一在箕宿度内，赤记。一在危宿度内，黑记。韩、楚、周、秦、郑、晋、魏、赵、齐、燕、天垣与十二诸国名同而所记之色不同。其馀所不著者，皆为无名之星。自三国至国朝并遵用之。皇v所测与崇宁所测，其间有分秒不同者。并从崇宁为准。邹淮以进士提领造历，所演算历书，其所撰载如此。余所收天文书，虽不能无少异，而大略则不异也。余本有三家星歌及李淳风乾象赋，余L为之注，甚详密可爱。此所述分三垣内外官而类之，有条而不紊，不可不记也。
《周密・癸辛杂识》《辩分野》
世以二十八宿配十二州，分野最为疏诞，中间仅以毕昴二星管异域诸国，殊不知十二州之内，东西南北不过绵亘一二万里，外国动是数万里之外，不知几中国之大。若以理言之，中国仅可配斗牛二星而已。后夹T郑渔仲亦云：天之所覆者广，而华夏之所占者，牛女下十二国中耳。牛女在东南，故释氏以华夏为南赡部洲。其二十八宿所管者，多十二国之分野，随其所隶耳。赵韩王尝有疏云：五星二十八宿，在中国而不在外国。斯言至矣。
周密《癸辛杂识》
《元熊朋来・经说》《月令中星》
尧典，四仲月，中星如火，虚昴各指一星而言。中春星鸟，本是柳与星，而以鹑鸟言之。火虽心星，而氐房亦皆大火之次也。月令中星，孟春月，建寅日，躔亥，自有危、室、壁，而但言室昏，参、旦、尾亦各举其一宿，以记中星。中春月卯日戌，有奎、娄、胃，而但言奎，言日初入。戌即躔奎，昏，旦、鬼、斗中，不言鬼斗，而言弧建，弧在鬼南，建在斗上。季春月辰日酉，有胃、昴，而但言胃昏、星旦。牛中亦不但星牛。孟夏月巳日申，有毕、觜、参、井，而但言毕，亦谓初入。申在毕，昏旦翼女中。则轸与虚、危以次中矣。中夏月午日，未有井、鬼、柳，而但言东井昏亢旦危中，以次及馀星也。季夏月未日午，有柳、星、张，而但言柳昏，有氐、房、心中。言大火，则氐、房在焉。旦奎中亦有娄、胃，随中气浅深而中。孟秋月申日巳，先有翼而言轸，此不以中气初过，言而究其在巳之末，躔昏建星中。宜言斗而言建，但毕中，则以次觜参中可知。中秋月酉日，在辰当躔轸末度，以及角、亢，而专言角举中以见首末，昏旦牛参中。不言参而言觜，三星附参中。举小以见大也。季秋月戌日卯，有氐、房、心，而但言房，犹中秋言角也。角、旦、虚、柳，亦举一星为记。孟冬月亥日寅，有尾、箕，而但言尾记初入。寅之度也。昏危旦星中，接上月，虚、柳言之。中冬月子日丑，有斗、牛，但言斗入寅首，躔斗度以次及牛，不言可知昏壁旦轸中，接上月，包室、翼二星在其中矣。季冬建丑日，躔子有女、虚、危，但言女初入，子先女度也。昏、娄、旦、氐中，大W太阳行度，与昏旦中星，皆以中气过后言之，尧典月令皆然。若专指一星，而谓此一月专在是星，则固哉。其言星而C之天文，必有不令之处。俗儒谓：尧典中星与月令差。又谓：月令中星与今逐月中星复差。不思中气有浅深，中星有推移。执月令每月所指三星，而谓是月专在是星，宜其不合矣。愚按太阳以逐月中气后移一辰，自有定法。如昏旦，中星只当以月建对冲，昏旦互求之。孟春昏中之星，即孟秋旦中之星。孟夏旦中之星，即孟冬昏中之星。不可拘一月一星。《传》曰：火中寒暑乃退，六月初昏心星中而暑退。十二月平旦心星中，而寒退。此即求昏旦中星之捷法也。
《性理会通》《天文》
程子曰：北辰不动，只不动，便是为气之主。故为星之最尊者。
朱子曰：帝座惟在紫微者，据北极七十二度，常见不隐之中，故有北极之号，而常居其所。盖天形运转，昼夜不息，而此为之枢。如轮之毂，如}之脐。虽欲动而不可得，非有意于不动也。若太微之在翼，大之在尾，摄提之在亢。其南距赤道也皆近，其北距天极也皆远。则固不容于不动，而不免与二十八宿同其运行矣。故其或东或西，或隐或见，各有度数。仰而观之，盖无晷刻之或停也。今曰：是与在紫微者，皆居其所而为不动者四。则是一天而四枢，一轮而四毂，一}而四脐也。分寸一移，则其辐裂而瓦碎也，无日矣。若之何而能为转运之无穷哉。此星家浅事，不足深辨。然或传写之误，则不可以不正也。
《横渠》言：日月五星亦随天转，如二十八宿随天而定，皆有光芒。五星逆行而动，无光芒。
问：极星只在天中，而东西南北皆取正于极，而极星皆在其上，何也。曰：只是极星便是北，而天则无定位。问：北辰之为天枢，何也。曰：天圆而动，包乎地外；地方而静，处乎天中。故天之形，半覆地上，半绕地下，而左旋不息，其枢纽不动之处，则为南北极。谓之极者，犹屋脊谓之屋极也。然南极低入地三十六度，故周回七十二度，常隐不见。北极高出地三十六度，故周回七十二度，常见不隐。北极之星，正在常见不隐七十二度之中，常居其所而不动，其傍则诸星，随天左旋更迭隐见，皆若环绕而归向之。知此则知天枢之说矣。
《章潢・图书编》《星野合论》
今夫天气也，而成文；地形也，而有理。形不得不散而为气，气不得不聚而成形。星辰者，地之精气，上发于天者也。天有三垣，旁列四隅。天中极星，昆之墟也。天门明堂，太山之精也。F岐雷首，太岳砥柱，东方之宿也，而苍龙奠位于左矣。太行常山，碣石朱圉，北方之宿也，而元武奠位于后矣。鸟鼠太华，熊耳桐柏，西方之宿也，而白虎奠位于右矣。荆山大别，岷衡九江，南方之宿也，而朱雀奠位于前矣。星官之书，自黄帝始，嗣是而钦若天象者，代不乏人，顾金绳玉策之书，不可得而窥也。所可传者，天有十二次，而日月躔焉。地有十二野，而郊圻画焉。自今观之，雍主魁，冀主枢，青兖主玑，而扬、徐、荆、梁、豫，莫不有主焉。此系之北斗者也。岁星主齐吴，荧惑主楚越，辰星主燕赵代而镇，而金亦莫不有主焉。此系之五星者也。角、亢，寿星，郑也。氐、房、心，大火，宋也。尾、箕、析木，燕也。斗、牛，星纪，吴越也。女、虚、危、元枵，齐也。室、壁，埚ぃ卫也。奎、娄，降娄，鲁也。胃、昴、毕，大梁，赵也。觜、参，实沈，晋也。井、鬼，鹑首，秦也。柳、星、张，鹑火，周也。翼、轸，鹑尾，楚也。此系之二十八宿者也。星有七，州有九。兖、青、徐、扬，并属二州。此七星所以主九州，而七国亦在其中矣。然方隅躔次，东西南北，每每相背者，则贾公彦谓：古者受封之月，岁星所在之辰，其国属焉。似也。然有封国，自有分星，非因封国而始有虞、夏、秦、汉。郡国废置有前后，狭广之不齐，则岁之所在，不可执泥以为常。晋属实沈者，高辛之子主祀参星。宋属大火者，阏伯之墟主辰，似也。然齐属元枵，逢公托食，既非所主之国。而吴越同次，燕陈共分，又非所祀之专。则主祀之说亦未敢以为然矣。善乎唐一行有言：星土以精气相属，而不系乎方隅。其古以山河为限，而不系乎州国，庶几为可近焉。故地有水火木金土之形，天有水火木金土之星。一形一象，交而精气自属。非如地在北，而分星之在天者，亦居北地。在南而分星之在天者，亦居南也。同一中星也，一则取义之不同。盖星适昏中，则以星言。如星虚、星昴是也。星不当中，则以次言。如尾、火是也。次不当中而适界乎两次之间，则以象言。如星、鸟是也。一则所举之不同者，盖书言分至之所，中月之本也。故春夏举鸟火，秋冬举虚昴是也。《月令》言：昏旦之所见，月之中也。故春夏举弧亢，秋冬举牛壁是也。夫天之高也，星辰之远也，观纬而审S祥者，恒推天以合人。然天之理即人之理也。因S祥而修德政者，当以人而合天。何者，民之丽乎土，犹星之丽乎天也。君之统乎民，犹北极之统乎星也。古之圣人有见乎此道之所在，固尝以经法天矣。而犹察昏见之辰，知缓急之序，观鸟中，则授民以种稷之时焉。观火中，则授民以种黍之时焉。观虚中，则授民以种麦之时焉。观昴中，则授民以伐木之时焉。而顺五行，以理阴阳。又刚克柔克，迭用以出治焉。始之乎情性之正，著之乎事为之施，措之乎悠久之道，动之乎气机之间。则天不爱道，地不爱宝，河出图而洛出书矣。此岂无自而然哉。若宋有善言而退舍，齐无秽德而可禳。非无一事之徵，终为适然之数，未敢以应天之实也。
《群书备考》《象纬》
按天之垂象，莫大于日月，而垣宿之分布，五星之运行，皆佐日月以成天者也。谨摭其可疑之事条辨之。中兴志以轩辕为黄帝之精，造父、奚仲、王良，传说皆星名。亦以为星，降而为人，人去而复为星。愚窃怪其不经，考之郑夹T，尝论传说一星主后宫，求嗣之事。谓傅母喜之也，偶与商臣同名耳。轩辕亦以为两角，有轩辕之象，故名。奚必其降而生黄帝也。如王良在天驷旁，主马事，其星亦曰天马。愚意殆后人以王良善主马，而名之耳。即是观之，而造父奚仲之属，可推矣。
二十八宿，多者三十四度，少者止一度。最多者，莫如东井，三十四度。其次，莫如南斗，二十五度。最少者，莫如角，一度，其次，莫如鬼，二度。如此不均，窃尝疑之。后考沈括、王奕之说，乃知天本无度，以日之行为度。日行不可记，而所可记者，星也。故取其相当之星，以为距度。井斗之舍，非无星也，然不与日相当，故其度不得不阔。觜鬼之旁，非星众也，然日躔一二日，而其星适与相当，故其度不得不狭也。其四大角一星，两朝志以为属亢，而中兴志以为属角。库楼十星，丹元子以为属角，而两朝志以为属轸，其为异同大概若此，必其浑仪所造，前后差殊故耳。
有以一星为一座者，有以二三十星为一座者，有相为比附者，有相比而不附者。此皆有理不可臆说。如杠附华盖，凡十八星为一座；衡附库楼，凡二十九星为一座。理本当附，其星不得不多也。如野鸡不附天狼，鸡自守其所司也。南门不附库楼，南门不为库楼门也。理不当附，其星不得不少也。
《天文正》《天星总说》
《书》曰：天聪明，自我民聪明。人即天也。天命有德，天罚有罪。天即人也。唯天惠民，唯辟奉天，天人一致也。是以先王克谨天戒，臣人克有常。宪以之泯，咎徵而来。休徵也，圣人所以与天地合德，而父天母地。日月合明而兄日姊月也。昭昭垂象，容可忽乎。天星虽总于魏之陈卓，星名似定于秦汉之间，而其在物、在人、在野、在朝之天象人事，则自尧舜相沿，以至今日，天示人，人法天之大义也。如紫垣者，宴息之内朝也。紫者，南离九紫之色也。乾，天，离，日之象也，有后以辅内焉，有太子以继统焉，庶子广其嗣焉。先刑于之化也，御女者奉御也。女史者，女官也。柱史者，左右史之起居言动者也。天床者，听政之座也。华盖者，覆敝之盖也。内阶者，升降之阶也。凝丞辅弼之四辅，与五尚书者，佐帝极而不移，辅天皇之帝德而无为者也。于是明律历之六甲，正内座之五行，理四维之天柱，法二德之阴阳。文昌六府以宣文，天枪天以昭武，勾陈卫内，天戈靖外。内厨之羞馔，天厨之宴乐，两卫之丞尉。辅弼优游暇豫，而大理、天牢亦刑，期无刑而已。斯时也，传舍之重译无不来王，八谷之仓储无不丰积。又何太乙之识其丰凶而备守，R于太阳司战，38于天一哉。至北斗者，临御之大柄也。运中央以齐七政，定方位正节气，以维纲纪者也。故辅在于左，相在于右，三师在于上，三公在于下。内有浑然天理之心，外有作福作威之势。杓之所指，角亢为郑宋之南。魁之所在，昴毕即赵魏之北。吴越居其东，而斗牛应之；秦蜀居其西，而参井应之。而分星之皆本于斗也。太微者，外朝也。微者，几微也。一日二日，万几之所本也。中垣曰：紫，其几如日出之初，而色紫未光大也。此则天子布政之朝也。故将相列其旁，郎将、虎贲常陈卫其后，内屏塞其门，诸侯三公九卿侍其侧，执法在前，而人皆有礼。谒者赞宾，而四境来王。太子乃继国之本，郎位乃分理之司，故后之焉。然而宠幸不能无也，贤人不可少也。故从官幸臣具焉，少微处士列焉。加之远人归而长垣静，君臣睦而三台平，灵台占候而敬天，明堂巡狩而布政。王者之事毕矣。然以有易无而交。易者，又民事之大也。所以日中为市，而前朝后市也。故有帝星主之，而曰垣也。列二十二国，所以占各国之物息也。右垣秦蜀巴梁以应西，左垣齐吴徐越以应东也。市五谷以养生者，斗斛也。市车马以利用者，车肆也。布帛以衣服者，帛度也。珠玉以文饰者，列肆也。市肉食以羞馔者，屠肆也。楼者，肆之楼也。候者知之，定其度量，权衡以为市准，定其物产之多寡而贵贱市之也。故有候星焉。然众不免于争也，有七公主在官焉。争则不免于刑，有贯索之牢焉。又恐牢之有冤也，设天纪以理之，而一按于纪焉。道得矣。宗正、宗人、宗星者，天子之族，属贵戚也。宦者，刑馀也，不列之内外朝，而在天者，何也。至贵则能侵权，至贱则易得志，不过列之天，使之生息丰裕而已。天道岂无意哉。三垣北斗为之纲，而二十八宿则其纪也。圣人南面而治，故南方之宿于政事为独备。故先自井言之。《易》曰：改邑不改井，并养而不穷也。象曰：井，君子以劳民，劝相则教以稼穑，教以人伦，匡直劳来，皆自井始。矣况天一水原，而井先烹饪。井田恒产，民非水火不生活也。水出河渎，而南北河为最大，四渎为最要者，与水府、水位、治水之官，不可少而地平天成。水患一息之后，井以汲之，以火之。积水以备饮食，积薪以备庖厨，而有樽酒之乐。然而逸不可以无教也。有阙丘之两观，令其读法于象魏焉。用不可以不节也，有斧钺之刑威。伺淫者以斩之焉；司之者，诸侯之国君也。故有五诸侯焉。五者，中央四方之全也，此养生之本也。至鬼者，祭祀也。柳者，宴饮也。星者，文章衣服也。张，礼也。翼，乐也。轸，则祖庙也。角乃兵刑也。王者，本原之化也。朱鸟，文明之象也。万物之生曰命，其死曰鬼其躯曰尸，故鬼者，积尸也。积者，鬼之众也。实无尸，而止有尸之气也。所谓魂升于天也。于是鬼有祀，而生有燕矣。稷储其粱稻，而为醴、为酒于酒旗，以燔、以炙于外厨，而饮食于社也。柳之为宴饮也，是则文章表其华，衣服昭其采，所以别等威而分贵贱也。张则辨上下，定民志也。翼则作乐崇德，以人心之和，昭天地之和者也。轸之祖庙所谓荐之上帝，飨帝以报本，反始也。有天相者，相天子以制礼作乐者也。有轩辕者，中央之权星，以定律吕，度权量，考文章，以立天纪者也。有天庙、天社者，左宗庙，右社稷也。器府者，乐府也。有瞽之在周庭也。于是，司空规其制度，立其祖庙，行其礼，奏其乐。而太尊大小，民之至戚，左右辖同，异姓之王公。虽东瓯青丘之远者，莫不助祭于庙中。我客戾止，聿观厥成，岂不盛哉。更有军门而角，左治兵角，右治刑除。其衡库之戎器，而权衡之惩。其顿顽之奸宄，安周鼎之神器，如磐石矣。盖角为龙首，形如二角，初出地而角见，草木亦如角而萌也。故曰角而贞，摄提为勾、芒，而角曲也。故摄提为天纪，而大角为天栋也。贤以理邦，故进贤也。田以耕藉，有天田也。天门者，布政之门。平道者，大道之平。折威示刑，平星示公。虽阳门之边鄙，无俟阵车；车骑之用，而无不归王矣。不必察招摇之明正，始知外域之动静也。于时，天子安于亢之内朝，氏之路寝，出入则天辐之銮舆，侍卫则骑官之宿。士习武于亢池，饮宴于帝席，而天乳降甘露矣。何天下之不治耶。然而治平必本于齐修诚正，而王者之宅心，其要也。身虽居于一房，而心则天地之心也。唯天聪明，唯圣时宪。一正心而国治矣。故日为君象，而积卒卫之内，有九子之妃嫔，以孳尾之祷视。有傅说医药，有从官家人之道也。严其钩钤，而键闭其两咸之房户者，戒淫也。故有罚也。所以解衣内室之神宫，不欲其近房也。齐家，正心之道也。然而民事不可缓也。莫先耕织焉。驾牛而耕天田者，农丈人也。扶筐以蚕织布帛者，婺女织女也。有{萋萋，兴雨祁祁者，天津之雨我公田也。相其阴阳，观其流泉者，天江天渊之灌溉也。修其畎亩，则罗堰以蓄之，九坎以泄之，恐不时也，而渐台候之；恐失时也，而天a司之。又于十二国，占其丰俭，建星察其收成。而是刈是者，舂之以杵，簸之以箕，量之以斗，而民得艰食矣。有不足不给者，望辇道之巡狩焉。有狗国之为盗者，则兵出于农，而奚仲备其兵车，扬其左右之旗焉。一使桴鼓不鸣，可也。于是采其瓜瓠，罟其鱼鳖，饰之离珠，息之女床，鸡鸣陌上，犬吠荆门。卜吉凶于龟筮，而养生送死无憾矣。盖人之生也，有命养则有禄，心不合道而有非，事不适宜而有危。人能去非远危，食禄安命，则危而不危矣。然后盖屋以居，垒城以防，载车府而造父御之，饰天钩而离瑜文之。以天弁冠之，以杵臼食之，以天钱富之，而生事备矣。及其死也，则危而慎终之，子孙哭泣之，墓坟安葬之，虚以祭祀之，虚梁庙享之，而死事毕矣。至室壁者，农馀而经营宫室也。定中而作楚宫，是也。故司空、土公、与土吏之徒在焉。司空者，天子之工官也。公吏者，卿大夫之工官也。土公，则庶人土功之公事也。营室必有垣壁，故壁与垒壁阵有焉。有宫室垣垒，必有羽林之士，执斧钺而守大君之北落师门矣。乃又营天厩以畜马焉。而策御之，王良在矣。又营离宫以巡狩焉。而田猎八魁之虞，人网罟，天网之渔户具矣。于是，天大将军居于军之南门，而示军容以讲武矣。故奎为武库，以储戎器也。外屏天溷，戒不虞也。至司水旱之腾蛇，而云雨雷电霹雳之皆具，此者亥为乾之天门，云行雨施之，皆自乾也。其时则斧斤入山之时也。娄为山林，天阿为曲阿，而左更之木植，可伐也。天园之蔬果可荐也。右更之牧养于天苑者，以砺石砺其铁@，刈其刍槁以饲之，而三百维群，九十其埔印４擞治沂蛴胗耄我稷翼翼之时也。积于天仓天廪，而我仓既盈焉。积于天庾天铮而我庾维亿焉。又天船积水以通舟楫之往来，大陵积尸以安祖之茔墓也。有天谗卷舌之致讼者，则有昴之狱矣。讼之兴，莫匪小人女子之阴谗也，故有天阴焉。心主天王而有阳门之日，昴主外国而有天阴之月。日东月西，阴阳之象也。月主外，于是毕为天兵，以天街限之，天关守之，天高之烽火望之。苟九州殊口而不重译来朝也，命六诸王代天而讨之，授之天节，导以参旗，驾以五车，饰之九澹而用兵于潢池矣。潢池者，即昆明池，习武之池也。是以军象如虎，觜首参身伐尾，而七星下应七将，觜如葆伐为士，而高悬旗座之，大纛以扬兵运筹矣。兵之吉凶，不可不占之，司怪也。营之既立，不可无井水以食糇粮也。故有军井、玉井也。玉井以陷虎之足，军井以济军之饮。而天厕天屎之明黄，人无病也。然而军，阴事也。故有屏也，军安民也。故军民和而有军也。失时不可也，有司晨之野鸡焉。盖在野之鸡也，于是弧弓之利，利天下以安其大人孙子，虽寇敌之狼心，又奚患哉。西方之军事毕矣。又南方衣食祭祀之本，礼乐文章之大，而天道、地道、人道、治道、王道，无一之不具矣。为天子者，动而法绳，静而法准。日变修德，月变修刑，星变修和，风变修生。而奉若天道，有不臻上理者乎。然有可询者，五焉。天有日月，星亦有日月者，一也。天半在地上，半在地下，星之相对者，必此升而彼降也，乃独言参商者，二也。十二宫，二十八宿，有分野，而北斗五车又分分野，天市与女宿又列各国之分星者，三也。帝，一也，而三垣有帝心，大角为帝，而天皇大帝，五帝内座者，四也。斗，一也，有北有南，而天又有斗者，五也。盖北斗，紫垣之辅也。运中央以定诸纪，辅帝治而成岁功者也。南斗者，二十八宿之一也，其形似斗，而在北斗之南也，主丰啬而司耕稼者也。天市之斗，则市中量斛之斗，以占粜籴之贵贱者也。正则丰，而倾则歉也。南北者，亦如井在玉井之东，而曰东井，壁在垒壁之东曰东壁也。若紫垣之帝，真帝也。太微之帝，外朝也。内座之帝，内朝也。天之帝，帝主也。心宿之帝，帝之心也。大角之帝，象其政也。天皇之帝，言其德也。犹之斗有公师辅相，紫垣有丞尉辅弼，太微有将相执法也。至十二宫之分野者，按九州之位，十二宫之分，以北斗所指之辰为南也，而北斗又有分野者，占政化之治忽也。五车者，占军威之临向也。天市者，占市物之贵贱也。织女者，占谷粟布帛瓜果之盈虚也。五星占天子之德也。至不相见之星，言参商者，参为寒，主水之精也，参见地平，而秋气严；参当正午，而寒气冽也。心为星，主火之精也，火见地平，而春气和，大火西流，而金风起，此水火寒暑之主也。故独言之。至离，东也，日也，房日应之，而有日星光照。昴日之鸡，而日中得鸡。坎，西也，月也，毕月应之，而有月，星光照房日之兔，而月中有兔。天纲居子初，以一阳为之纲；天纪居午中，以一阴为之纪。无非天之文也。《易》曰：观乎天文，以察时变。不特四时之变也，古今万世治乱之时变也。二十八宿经于天五纬，出入留退，以成文。所为天文也，在乎善观之耳。矢弧直而狼顾，军市晓而鸡鸣。三川之交，鹑火通其曜；七泽之国，翼轸通其精。观成潢，伤成钺，德成衡，祸成井，诛成质，何莫非观事哉。至风雾之作于乾，地震之起于艮，日月之晕，全经四十五度半周天，四分之一而不常者，有常视老槐之成火，久血之成，而彗孛之生可知矣。观不肃之恒雨，不明之恒燠，而休咎之徵可卜矣。天将风也，纤尘不动，而鸠自鸣；天将雨也，寸云未布，而蚁蚓出；鸲鹆来鲁，而知人事之感；杜鹃入洛，而验地气之迁。松柏苍郁，而知其叶自根流；豫章盘固，而识其本茂末盛。物类之感，尚本标之相应，况于人乎。况于天乎。而况天人之际乎。

[book_title]乾象典第五十八卷
星辰部艺文一
《周天大象赋》〈节〉汉・张衡
垂万象乎列星，仰四览乎中极，一人为主，四辅为翼，钩陈分司，内座齐饬。华盖于是乎临映，大帝于是乎游息。尚书咨谋以纳言，柱史记私而奏职。女史掌彤管之调，御宫扬翠娥之色。阴德周给乎其隅，大理详谳乎其侧。天柱司晦朔之序，六甲候阴阳之域。其文焕矣，厥功茂哉。环藩卫以曲列，俨阊阖之洞开。北斗标建车之象，移节度而齐七政。文昌制戴筐之位，罗将相而枕三台。辟天床于玉阙，乃宴休之攸御；肃天理于璇玑，执威权而是预。天枪天以相指，内厨内阶而分据。双三夹斗而燮理，两乙宾门而佐助。尔乃天牢崇圉，设禁暴之堤防；太尊明位，拟圣公之宠章。太阳接相以班迹，元戈拨杓而辉芒。势微微而有象，辅熠熠而流光。荐秋成于八谷，务春采于扶筐。天厨厂兮供百宰，传舍开兮通四方。伟天官之繁缛，立疏庙之隆崇。何大角之皎皎，夹摄提之融融。七宿画野以分区，五宫立都而对雄。既以历于中宫，乃回眸而顾东。观角亢于黄道，包分野于营中。开天门之灿耀，揖进贤之雍容。是推纪于变节，是正纲于大同。其次则梗河备预，招摇候敌，泛舟亢池，飞觞帝席，周鼎毓神，天田丰籍。按三条于平道，宾万国于天门。置平星以决狱，列骑官而卫阍。阳门守于边险，折威防于将奔，顿顽司于五听，车骑参于八屯。望南门之峻关，觌库楼之城府。偃蹇列于四衡，的历分于五柱。或藏兵而蓄锐，或重扃而R侮。焕苍龙之中宿，瞩氐心以及房。听朝路寝，布政明堂。爰俾其地于宋之疆，粤若大火，赫矣天王。钩钤俨于凤阙，积卒穆于龙骧。天辐备于舆辇，键闭守于关梁。骑阵启将军之位，从官主巫医之职。罚作赎刑，日为阳德。二咸防非而体正，七公议贤而纠慝。阵车雷击乎其南，天乳露滋乎其北。彼贯索之为状，实幽囹之取则。历龙尾以及箕，跨北燕而在兹。配四妃而有序，均九子以延慈。龟曳尾而波泳，鱼张鳞而水嬉。天江为太阴之主，傅说奉中闱之祠。糠为簸扬之物，杵为舂臼之用。天钥司其启闭，丈人存其播种。狗以吠盗，奸回靡纵，却睇女床，前瞻天纪。耀棘庭之金印，粲椒宫之玉齿。中有崇垣，厥名天。车肆中衢以连属，楼临箕而郁起。帝座类候而独尊，侯臣光熙而燮理。宗星派疏而远集，宦者刑馀而近侍。列肆与屠肆分行，宗正与宗人同峙。帛度立象以量用，斗斛裁形而取拟。若乃眺北宫于元武，泊南斗而牵牛。赋象通牺庙之类，司域应江淮之洲。建星含曜于黄道，天弁写映于清流。河鼓进军以嘈裕两旗夹道以飞浮。天渊委输于南海，狗国分权于北幽。鸡扬音而顾侣，鳖曜影而来游。天田临于九坎，罗堰逼于天桴。是司沟洫，是制田畴。遂耸睇于汉阳，乃攸窥于织女。引宝毓囿，摇机弄杼。辇道清尘而俟驾，渐台飞灰而候吕。可以嬉游，可以临处。瞻须女之缯室，奄开邦于会稽。离珠耀珍于藏府，匏瓜荐果于宸闺。离瑜佩琼而f服，败瓜委蔓以分畦。其外郑越开国，燕赵邻境，韩魏接连，齐秦悠永，周楚列曜，晋代分问。天津横汉以す猓奚仲临津而影。既编梁以虹k，亦裁轮而电警。列虚危于齐济，职悲哀与宗庙。坟墓写状以孤出，哭泣含声而相召。败臼察灾而扬辉，天垒守夷而骈照。司命与可禄连彩，司危与司非叠曜。伺祸之多端，总兴亡之要妙。人掌诏以优游，俨为人之质状；钩主震而屈曲，宛如钩而取象。车府息雷毂之声，造父曳风銮之响。杵军给以标正，白年丰而示仰；土吏设备以司，存斧钺用诛之所掌。虚梁阒寂以幽s，盖屋喧轰而宴赏。天钱纳赆以山积，天网憩舆而野飨。北落置候兵之门，八魁建张禽之网。瞻庙府于室壁，谅有卫之封畿。布离宫之皎皎，散云雨之霏霏。霹雳交震，雷电横飞。垒壁写阵而齐影，羽林分营而拆辉。土公司筑而开务，天厩飞御而起机。腾蛇宛而成质，水虫总而攸归。动则飞跃于云外，止则盘萦于汉沂。迤奎娄之分野，辨邹鲁之川陆。豢驯兽于囿苑，隶封豕于沟渎。左更处东而掌虞，右更居西以司牧。立锊种储聚，树溷屏之重复。司空主土以搜祥，铁@萦刍而荐畜。军南门列辕而远出，天将军扬旗而示逐。伊王良之策马，则车骑之满野。蒙居河而路塞，策裁鞭而电写。x道优游而据中，附路备阙而居下。自胃仓而昴毕，实赵地之交衢。建旄头而肃引，毕罕车而迅驱。卷舌则天谗之表，附耳属天高之隅。天高望气，天谗备巫。卷舌安其寂默，附耳矜其谄谀。天船泛影乎清濑，贮积水而窥害；大陵分光乎耀虚，包积尸而如带。砺石资乎锯刃，月宿归乎太阴。天街画于戎野，天河察于山林。天节宣威于邦域，天阴进谋于腹心。天庾积粟以示稔，天廪备稷以祈歆。天园曲列兮储芳树，天苑圆开兮畜异禽。刍槁遵纳秸之轨，殊国晓重译之音。九游排锋以进退，军井依营而浅深。天关严扃于毕野，诸王列藩于汉浔。何五车之均明，而三柱之照焕。纳五兵于藏府，图七国之邦贯。天潢利涉以沦涟，咸池浮中而渺漫。辟岷峨之沃壤，觜参之曜形。示斩刈以明罚，收褒旅而获宁。参旗慑于边寇，玉井通于水经。座旗肃穆以昭礼，司怪幽求而发冥。屏嫌于客，厕咎于圊。亦有天屎，质黄效灵。于是仰东井之舆鬼，览西秦之伯邑。质明祀而变生，钺淬水而刑及。四渎断江淮之候，两河占胡越之域。水位泻流而迅奔，天樽奠馔而翕集。军通货以圆缀，五侯疑议而衡立。积水酝燕酬之劳，积薪备牲庖之给。野鸡俟兵而据，天狗吠盗而映涟。阙丘拟乎两观，水府司乎百川。狼援戈而野战，弧属矢而承天。老人作主而秋焕，丈人通臣而夜悬。子扶尊而眇邈，孙孕绪而连绵。惟天社之赫若，实勾龙之神焉。爰观柳以及张，知周疆之爰启。俨B颈以分嗉，奉滋尝而赐醴。观夫轩辕之宫宛，若腾蛇之体。交雷雨之霭霭，列后妃之济济。酒旗缉宴以承欢，内平绳愆而执礼，含烽而谍寇，实防边之有俟。长垣崇司域之备，少微彰处士之懿。外厨调列膳之滋，天相居大臣之位。天纪录禽而献齿，天广严嗣而毓粹。天稷播五稼之勤，东瓯表三夷之类。爰周翼轸，厥土惟荆。驱风驿之千乘，奏云门之六英。长沙明而献寿，车辖朗而陈兵。青丘荫于韩貊，器府总于琴笙。军门坐甲于军阃，司空掌土于司平。瞩太微之峥嵘，启端门之赫奕。何宫庭之宏厂，类乾坤之阖辟。五座参一帝之谋，九卿踵三公之迹。储以太子，参之幸臣。从官肃侍，谒者通宾。郎将司戟于丹陛，郎位含香于紫宸。乃寄屏以持法，控端门之内。明堂演化，灵台候神。虎贲之徵猛士，进贤之访幽人。献渊谋于诸侯，俨营卫于常陈。何天汉之昭回，自东震而绵络。北贯箕而联斗，南经说而纬a。合乘津而浮瓜，分漂杵而泛阁。历玉潢以汪洋，沦七星而依泊。
《星图赞》晋・郭璞
茫茫地理，粲烂天文，四灵垂象，万类群分，眇观六l，咎徵惟君。
《星赋》梁・陆云公
汉武帝夜游昆明之池，顾谓司马迁相如曰：星之明丽矣。考之于歌颂，求之于经史，龙尾著于虢童，天汉表于周士。既妖谣之体陋，嗟怨刺之蚩鄙。每郁悒而未摅思，命篇于二子。于是司马迁对曰：臣代典天官，绪由南正检之图籍，传之视听。臣闻连珠合璧，曜灵之所起也。春鸟秋虚，历数之所纪也。应黄钟而正位，建玉衡以辨方。五纬丽而周道，四野分而画疆。至如下方爽德，上元告变，或守位而易所，或凌光而掩炫。故夫应若转环，信如合契，俾明镜与元龟，宜敕身而炯戒。长卿操笺染翰思，溢情烦迁延奉笔。继响而言曰，日隐于西，月生于东。重轮而时缺，上枝栖而未融。岂若帝车之独运，随圆盖而不穷。帝乃歌曰：白日没兮明月移，繁星曙兮情未疲。
《观象赋》北魏・张渊
《易》曰：天垂象，见吉凶。圣人则之。又曰：观乎天文，以察时变，观乎人文，以化成天下。然则三极虽殊妙，本同一显，昧虽遐，契齐影响。寻其应感之符，测乎冥通之数。天人之际，可见明矣。夫机象冥缅，至理
幽元，岂伊管智所能究畅。然歌咏之来，偶同风人，日阅群宿，能不歌吟。是时也，岁次析木之津，日在翼星之分。阊阖晨鼓而萧瑟，流火夕乱源萃牵游气眇其高塞，辰宿焕焉华布。睹时逝怀川上之感，步秋林同宋生之戚。叹巨艰之未终，抱殷忧而不寐。遂彷徨于穷谷之里，杖策陟神岩之侧。乃仰观太虚，纵目远览，吟啸之项，凛然增怀，不览至理，拔自近情，常韵发于宵夜，不任咏吟之末，遂援管而为赋。其词曰：
陟秀峰以遐眺，望灵象于九宵，睹紫宫之环周，嘉帝坐上独标，瞻华盖之荫蔼，何虚中之迢迢。观阁道之穹隆，想灵驾之电飘。尔乃目远览，傍极四维，北鉴玑衡，南睹太微。三台以双列，皇座逡源龟汀；㈥谥慈裼谇敖祝常陈屯聚于后闱。遂回情旋首，次目文昌，仰见造父，爰及王良。傅说登天而乘尾，奚仲托精于津阳。织女朗列于河湄，牵牛焕然而舒光。五车亭柱于毕阴，两河夹井而相望。灼灼群位，落落幽纪。设官分职，罔不悉置，储贰副天，庭延二吏，论道纳言，各有攸司。将相次序以卫守，九卿珠连而内侍。天街分中外之境，四七列九土之异。左则天纪枪，摄提大角，二咸防奢，七公理狱。库楼炯炯以灼明，骑官腾骧而奋足。天建肆于房心，帝座落而电烛。于前则老人天社清庙所居，明堂配帝灵台考符。丈人极阳而慌忽，子孙GG于参贰Ｌ旃方永且苑褪兀野鸡伺晨于参墟；右则少微轩辕，皇后之位，嫔御相次，尊卑有秩，御宫典仪，女史执笔。内平秉礼以伺邪，天牢禁愆而察失。于后则有车府传舍匏瓜，天津扶筐照曜。丽珠佩珍。人星丽元以f逸，哭泣连属而趋坟。河鼓震雷以96磕，腾蛇蟠萦而轮铩Ｓ谑侵苷赂唔恚还旋辰极，既觌钩陈中禁，复睹天帝休息。渐台可升，离宫可即。酒旗建醇醪之旌，女床列窈窕之色。辇道屈曲以微焕，附路立于云阁之侧。其列星之表，五车之间，乃有咸池，鸿沼玉井，天渊建树，百果竹林在焉。江河炳著于上穹，素气霏霏其带天。神龟曜甲于清冷，龙鱼す庖杂沉。又有南门，鼓吹器府之官，奏彼丝竹为帝娱。欢熊罴绵络于天际，虎豹倏煜而晖烂。弧精引弓以持满，狼星摇动于霄端。其外则有燕秦齐赵列国之名。雷电霹雳，雨落云征。陈车策驾于氐，南天驷骋，步于太清。园苑周回以曲列，仓廪区别而殊形。内则尚书大理太一天一之宫柱，下著术传示无穷六甲，候大帝之所须。内厨进御膳于皇躬，天船横汉以普济，积水候灾于其中。阴德播洪施以恤不足，四辅翼皇极而阐。元风恢恢，太虚寥寥。帝庭五座并设，爰集神灵。乃命荧惑，伺彼骄盈，执法刺举于南端，五侯议疑于水衡。金火时出以成纬，七宿匡卫而为经。炜晔昱其并曜粲，若三春之荣，睹夫天官之罗布，故作则于华京。及其灾异之兴，出无常所，归邪缤纷，飞流电举。妖星起则殃及晋平，蛇乘龙则祸连周楚。或取正于逢公，或推变于冲午，乃有钦明光被，填逆水府，洪波滔天，功隆大禹。此则冥数之大运，非治纲之失绪。盖象外之妙，不可以粗理。寻重元之内，难以荧燎。睹至于精灵所感，迅u骇响。荆轲慕丹则白虹贯日而不彻；卫生画策则太白食昴而だ省Ｂ逞糁各舛曜灵为之回驾；严陵来游而客气著于乾象。斯皆至感动于神o，诚应效于既往。尔乃四气鳞次，斗建辰移，虽无声言，三光是知，星中定于昏明，影度以之不差。测水旱于未然，占方来之安危。阴精乘箕则大飙；暮鼓西南入毕则淫雨滂沱。譬犹晋钟之应铜山，风云之从斑螭。若夫冥车潜驾，时乘六虬，大仪回运，万象俱流，北斗俄其西倾，群星忽以匿幽，望舒纵辔以骋度，灵轮浃旦而过周。尔乃凝神远瞩，晒目八荒，察之无象，视之眇茫。状若浑元之未判别，又似浮海而睹沧浪。幽遐迥以希夷，寸眸焉能究其旁。于是乎，夜对山水栖心，高镜远寻，终古悠然，独味美景，星之继昼，大唐尧之德盛，嘉黄星之靡锋，明虞舜之不竞，畴吕尚之宵梦。善登辅而翼圣，钦管仲之察微，见虚危而知命，叹荧惑之舍心。高宋景之守政，壮汉祖之入秦，奇五纬之聚映。尔乃历象既周，相佯岩际，寻图籍之所记，著星变乎书契。览前代之将沦，咸谴告于昏世。桀斩谏以星孛，纣G荒而致彗。恒不见以周衰，枉蛇行而秦灭。谅人事之有由，岂妖灾之虚设。诚庸主之难悛，故明君之所察。尧无为犹观象，而况德非乎先哲。
《贺老人星表》北齐・邢p
冥贶未已，灵应犹臻。以某夜老人星见，达旦扬光，经旬未灭。虽三星共色，五老同游，拟之于此，故无与匹。自非元风感极圣，敬回天何能使休。徵秘祉相寻而至。故以朝夕相趋，史无停笔。
《浑天赋》〈节〉唐・杨炯
天之运也，一北而物生，一南而物死；地之平也，影长而多暑，影短而多寒，太阴当日之冲也，成其薄蚀。众星傅月之光也，因其波澜。部之以三门，张之以八纪。其周天也，三百六十五度；其去地也，九万一千馀里。二十八宿为群生之系命，一十二次当下土之封圻。中衡外衡，每不召而自至；黄道赤道，亦殊途而同归。天有北斗，杓携龙角，魁枕参首；天有北辰，众星环拱，大帝威神。尊之以耀魄，配之以勾陈；有四辅之上相，有三公之近臣。华盖岩岩，俯临于帝座。离宫奕奕，旁绝于天津。列长垣之百堵，启阊阖之重。文昌拜于大将，天理囚于贵人。泰阶平而君臣穆，招摇指而天下春。东宫则析木之津，寿星之野，箕为傲客，房为驷马。天王对于摄提，皇极临于宦者。左角右角，两曜之所巡行；阴间阳间，五星之所次舍。后宫掌于燕息，太子承于宗社；宗人宗正，内外叙于邦家；市楼垣，货殖毕陈于天下。北宫则灵龟潜匿，腾蛇伏藏。匏瓜宛然而独处，织女终朝而七襄。登渐台而顾步，御辇道而徜徉。闻雷霆之隐隐，听⒐闹。南斗主爵禄，东壁主文章，须女主布帛，牵牛主关梁。羽林之军以除暴乱，垒壁之阵以备非常。西宫则天潢咸池，五车三柱。奎为封豕，参为白虎，胃为天仓，娄为众聚。旄头之北宰，制乎狴犴；天毕之阴蓄，泄其雷雨。大陵积尸之肃杀，参旗九逯部伍。樵苏之地，出入于苑囿；万亿之资，填积于仓庾。南宫则黄龙赋象，朱鸟成形。五帝之座，三光之庭。伤成于钺，诛成于质，祸成于井，德成于衡。执法者，廷尉之曹，大夫之象；少微者，储君之位，处士之星。天弧直而狼顾，军晓而鸡鸣。三川之郊，鹑火通其耀；七泽之国，翼轸寓其精。南河北河，帝阙于是乎增峻；左辖右辖，边荒于是乎自宁。乃有金之散气，水之精液。法渭水之横桥，像昆池之刻石。岁时占其水旱，沧溟应其潮汐。织女之室，汉家之使，可寻饮牛之津，海上之人尝觌。
《老人星赋》前人
赫赫宗周，皇天降休，丽哉神圣。皇天降命，开纲布网，发号施令。河出图兮五云集，天垂象兮三光映。南极之庭，老人之星，煜煜~~，煌煌荧荧，秋分之旦，见乎丙；春分之夕，人乎丁。配神山之呼万岁，符水德之兆千龄。晃如金粟，粲若银烛。比秋草之一萤，状荆山之片玉。浑浑熊熊，悬紫贝于河宫；晔晔炜炜，曜明珠于汉水。其光也，如丹；其大也，如李。稽元命之攸述，按星经之所纪。见则化平主昌，明则天下多士。经始灵台，嵯峨崔嵬。星则唐都讲艺，气则王朔呈材。昼观云物，夜察昭回，睹南郊之炳耀，欣北极之康哉。三公辅弼庶官文武。献仙寿兮祝尧，奏昌言兮拜禹。瞻太霄而踊跃，伏前庭而俯偻，万人于是和歌，百兽于焉率舞。穆穆神皇受天之祥邈矣，台州之北然，汾水之阳贞明也者。日月同光，贞观也者。天地为常，有混成之独立，运元气之茫茫。若夫大虹流渚，金天当宁，大电绕枢，轩辕受图，殷馗则黄星见楚，雷焕则紫气临吴。青方半月，东井连珠。辰极之齐七政，泰阶之平六符。虽前皇之盛德，又何以加于此乎。至若甘露溢、醴泉出，q荚生、嘉禾实。凤凰丹彩，驺虞白质。南海无波，东风入律。比夫皇穹之锡寿，何足以谈其万一。圣上犹复招列仙择群贤，日慎一日，元之又元，兵戈不起。至德承天，臣炯作颂，皇家万年。
《泰阶六符赋》〈以元亨利贞为韵〉钱起
考星象之躔次，探瑞气之奥源，得泰阶于前史，总六符以为言。既出没以候君德，又荧煌以丽乾元。元德升闻，庆一人而祥发；白云夜卷，映九霄而色繁。尔其详德而发，观瑞而明。德正则正，俗平则平，何君王之播理，俾品物以咸亨。股肱掩于稷契，辅翼贤于阿衡。人迹其卑，凭至诚而上感。天象守默，因列宿而下呈。配两曜以齐美，非众宿之敢争。岂比夫聚彼德星，颍上贤人所感，托于箕星岩间，傅说之精而已哉。故符之粲兮有明义，符之烂兮有深意。其形昭晰，其理奥秘，朝发于天而应于地。向夜月而灭没，拂曙光而苍翠。上通其象，分三台而为六；下应于人，感一德之不二。皆英主之所有，匪常君之能致。原其所出，将表上帝之心；考其所归，实惟天子之利尔。其临大国，悬太清，德之所感，符乃无情；既依高其托质，亦以数而为名。与物无竞，避太阳之光色；相时而作，表明王之利贞；火映元天，似烛龙之衔吐；珠沈汉水，无巨蚌之亏盈；岂光辉之足异，亦感应之可惊。忝观光于上国，仰宵汉以屏营。
《老人星赋》郗昂
鲁大夫登大库，观上元端北辰以正象，望南极之穹天，辨列宿之高映，见丈人之独悬。色荧煌以夺目，形皎洁而临边，候德至而浮彩，副时和而应躔尔。其元鸟司分，苍龙御历。节春秋而隐见，当丙丁而的烁。且遗光以表庆，亦应祉而纯锡。故《经》曰：其国泰，其星明，天垂象物与，祯循晷度而靡，替顺璇衡而则。呈其座也一符，帝者之一位。其义也寿契A哉之寿名。元武宵中，侦西陆以凝质；白藏气杪，直南郊以散精。夫有开必先，无福不应。若政事中律，则嘉祥叶C。五纬分影而交朗，九月腾华而吐孕。此乃王泽，弘天瑞作。恒星转耀而同焕，布景摇辉以相薄。初升穹昊月，午而孤烛犹燃，末映疏林，夜久而圆珠未落。景贶繁集，灵机众夥。臣望气以敷，奏君向阳而拱坐。虽戬谷而自天实，休徵之在我。U芒下射，灭草莽之飞萤，紫鹋匀冢掩榆关之流火。老人彰矣，成此乾文；老人出矣，赞此明君。书玉牒以垂范，纪缃图而播芬。自古为天官者，莫不察时变、纪殊尤。唐昧擅誉于南，楚史佚专美于西，周宋则子韦遐鉴，郑乃裨灶深求。殷馗纵眺，识曹公之肇迹；李合凝目，知汉使之将游。余非曩昔之群彦，愧懵学于前修徒，循甘石之遗旨，愿献v而归休。
《回星于天赋》〈以数将巳终岁且更始为韵〉冯宿
天其运乎，岁聿云暮。彼星回而斗，建实维新而去。故摄提克正，无闻黍累之差；悬象著明，不忒阴阳之数。仰观苍苍，悠久且长。一十二分，终而复始；二十八宿，循而有常。各安其位，各正其方。每披云而见质，恒耿汉而流光。凌霜晰晰，烛夜煌煌。瞻彼星之回复，知改岁之方将。岂不以式遵晷度，无失纲纪。纵横其状，逐青阳而左旋；璀璨其容，候招摇而东指。匝四气而为度，临万户而可视。圣人所以参象于躬，考正极中天，盖高而道远，星且回于岁终。悠悠积气，奕奕长空，潜应历以相授，若循环之不穷。且运故无穷，时亦有替。三光垂其极，四序成其岁。必当观大象以立规；验周星而取制。方今时惟行夏令无苟。且帝感于天而克保休祥；星回于天而不乖次舍。故得律应时，贞昭回上，清星归其本，岁亦将更，遵旧纪而无谬，反初元而作程。则有博古之士，学于太史，观岁杪而星穷，知有卒而有始。于是徵月令以挥翰，谈天经而赋美。
《北斗赋》〈以成象在天维北有斗为韵〉崔损
倬垂象以昭回，惟帝居之曰斗，壮魁台以立极，建衡杓而为首，齐七政而均序五行，临四海而横制九有，所以附乾枢压坤纽。携龙枕参，左枪右，总列宿而环卫中宫，体群臣而辅弼元后。范围六合，纪纲四维，其道不昧，其照无私。若乃铜浑，作式未央。取则其变可考，其动可测。履端于始，当献岁以指南；举正于中，在阴方而主北。观夫峥嵘{联，若缀若悬。揭西柄以戒满，拱北辰而处偏，乘三台而斡运，齐七曜而回旋。酌天地之心，岂酒浆之可挹。分寒暑之气，较钓石而罔愆。躔次靡失历数，斯在昼。其隐也，不争曜于太阳。昏必见焉，能藏晖于真宰。照万国兮犹鱼从网，宗百川兮比朝于海。参差北斗，阑干太清。环帝座之j耀，薄河汉之纵横。不应丰以中见，每居次而自明。总五纬于天统，行四时而岁成。非止雄桥梁于巴蜀，壮都邑于咸京而已。于是万人攸仰，万物取象，实星之长。
《众星拱北赋》〈以人归政德如彼众星为韵〉李程
为章于天，惟彼辰极。环众星于庶位，标帝座于有北。故昭回之设象，俾圣哲而取。则钩陈就列，等营卫于宸宫；阊阖旁连，类藩屏于王国。焕乎布彩，俨若受职。念精气之无亲，叶天地之辅德，仰圆象之炯尔，嘉清辉之如。昭明有融，不韬光于隐晦；悠久斯在，岂随运以盈虚。戒彼不恒其德，故能奠厥攸居。当其天宇廓清，元纬交映。若万物之调玉烛，犹圣人之握金镜。守宝位而厚群生，在璇玑而齐七政。丽天之象，拱北辰以是依。率土之俗，亦向化而无违。契一人之有庆，同万姓以知归。不然，何躔次萦乎黄道，周庐匝乎紫微。乍合彩以呈质，竟同耀而分辉。俾夫左之右之，莫不具尔；无小无大，曷惟G彼。考时变兮是察，知天成兮在此。仰观或辨其晦明，内附宁阻其遐迩。是以{连清汉点缀，苍F流彩未停。蜀郡犹占，二使圆光，既聚，颍川，应会贤人。则知居之者，安辅之者。众辐其毂，不足以喻其周；环斗在天，孰可以齐其比。讽亦犹元圣立极，群后来庭。登三杰而汉道斯盛，致多士而文王以宁，倘匡圣之有日，愿在位于恒星。
《斗为帝车赋》〈以运乎中央临制四海为韵〉白行简
惟斗之列，在天之中。象其车之为用，明乎运而不穷。烂然有光，随月建而不忒；循环靡定，转天道而潜通。尔其自彼元功，彰乎真宰。辐辏而众星有次，环回而周天可待。将临无极，同乐御之在君；随转无穷，异月输之生海。故得四时式序，九有皆临。顺乎轨而克阴阳之分，比于毂而正天地之心。宛转潜移，循环微至。周行不失于纪纲，顺动罔差于躔次。何有象而著天，何无迹而行地。是使星辰日月之度，光不失三；春夏秋冬之期，时不愆四。懿夫拱极昭彰，垂精耀芒，将侔功于引重，在载德以知方。莫测车行式，瞻其上象，遥观帝座，宛在彼中央。是动不过位，止无其常。作解疑夫，YY有耀，想乎煌煌。然则七星所临，下土之分，度数必循于厚载，经行用昭其广运。是以义将德比，动与化俱，广覆之恩，既博致远之道。斯殊轮不摧兮，展云峰而罔惧；驾非马也，历天险而无虞。所以取辕毂喻v枢，见维北之运矣。岂指南而已乎。犹一人之在上，而万国之是制。规圆而轮转罔差，鳞次而运行无替，遵不已之道，岂念穷途。驾自然之车，宁愁舆曳。是则天衢可陟，云路有势。幸见殊于轮扁之徒，不可使其功而效艺。
《众星环北极赋》赵蕃
惟极天之枢，惟星日之馀。日散精而外布，天枢要以高居。的然守中，昭上元之道著。烂兮繁会，助下济以光舒。况乎有条不紊，既明且疏。虽贯珠而奚拟，纵编贝而岂如周流无穷。随五纬之轨道，运行有度。参两曜之居诸，疑徐而速。若动而息，不骞不崩，匪差匪忒。俱递迁而序别，各有位而分职。瞻言粲粲何三五之在东，G彼累累亦四七而朝北。是知统太一而为众，处天心而称极。故能纵悬象之纲，作垂光之则。不然，何以探天之赜，何以表天之辟。必得一以含默，乃聚黄以修绎。明夫，据会者静而处辅，相者动而顺静，乃常德不离，动惟适道。无吝。然后众星熠熠，外辨方而不迷；一极煌煌，中居所而作镇。是以仲尼譬为政之德，羲和时敬授之信。则天道恒象，人事或遵。北极足以比圣，众星足以喻臣。惟臣不矜德，合星之夕惕；惟圣不伐道，配极之日新。故得肃清黄道，利贞紫宸。岂惟大邦是控，临朝御众而已。实将先天稽极，后极立经。仰观其动静，旁畅其仪形，然后为政。同乎北极来方，类乎众星。斯乃先哲之臣，是崇是奉。皋陶所以迈德，虞舜所以垂拱。不然，比众星之环北，又奚足以为重。
《贺老人星见表》李商隐
司天监奏八月六日寅时，老人星见于南极，其色黄明润大者。圣惟合德，神实效祥。必垂有烂之文，以表无疆之祚。臣闻元象示人，昊穹凝命，曜为经而宿为纪。则曰：常名斗挹酒而牛服箱，或啃槌莆慈艉蚴倍出，有道则彰。居五福之先，在三辰之列。伏惟皇帝陛下昭明，老契游泳，庄寰式是。中秋呈兹上瑞。况见于午位，又属寅时，仰考元符，乃有深意。自南耀彩将弘解愠之风，近晓流光欲助无私之日。皇心载裕，灵鉴孔昭。凡居率土之滨，皆庆后天之寿。臣误蒙重寄，实远清光，送元燕于梁间；伤时自切，望白榆于天上。厥路无出，贺圣恋恩，无任蹈舞屏营之至。
《天上种白榆赋》〈以垂阴天上历代不凋为韵〉薛逢
象帝之先，种白榆于自然。布历历之真质，遍高高之远天。攀折何因，杳在寰区之外；阴阳不测，永无落之年。徒观夫夹帝座以分行，直天街而互对。婆娑乎黄道之侧，荫映乎端门之内。匪据险以称关，讵临戎而设塞。星槎去日曾莫问其短长；鹤驾来时又不言乎年代。易古移今，烟浓雾深，当空耀本。向日舒阴，攒柯于贝阙之前。圆光霭霭，倒影于瑶池之上。寒彩沉沉，轮锛瘸鲇谥刑ǎ偃蹇亦临乎上将。分土明得地之势，编珠表连理之状。或全或缺，陋蟾桂于月中；莫往莫来，鄙蟠桃于海上。美素荚之规规，状列钱之离离，苒m云竦，玲珑露垂。崇朝而颢气常积，永夜而元风自吹。发端既异于乾行，成象固殊于隰有。曲直之号，徒尔斤斧之虞，则否始或丛，丘墟依培，v与槎蘖。混枯朽叹颓龄之日，既不殊桑充燧火之时。焉能异柳夫如是，又安得越汉排霄。含芳振条，壅灵根而万古长烂，披素叶而千霜不。所谓向晦而明，终天而觌，衰荣不系乎寒暑，运动罔差乎经历。榆之寿兮，诚大椿之莫敌。
《南郊享寿星赋》周钤
玉露初降金风，正秋有寿星之发。彩出离方而若浮。太史于是奏时令，赞天休，谓三光之丕显，盖万乘之勤修。天子乃命有司，灌郁鬯登灵坛以蒇事，敬南极而延望。当其气氛，寝烟霞旷。循大象之昭回，见孤光之寥亮。月来岁往，常居赤帝之前；目击心祈，空仰碧霄之上。所欲精诚斯感，ZJ潜交。瞩神灵兮，心驰箕斗；奠椒浆兮，酌满陶匏。事异乞言，殊养老于东序；祭惟合礼，同祀月于西郊。时也阴阳正位，昼夜平分，思荐祉于人寿。遂大享乎天文，则知秩天宗，用郊祀，斯祭也。象在角亢，坛当戊巳。月皎皎而清汉波流，夜萧萧而白榆风起。斋心常洁，O蘩之荐已；申寿域光，开龟鹤之年可。俟祀事既道之南，恍惚兮光临俎豆；依稀兮气动烟岚。由是见星躔之不爽，知君德之相参。彼牛女迢递以增思，参商隐见而差失。处圆灵兮徒分炳焕，于敬授兮未为真吉。曷若我冠众星而称老，当三秋而迥出，既有补于乾坤，讵废书于时日。是宜执牺象，展鸡彝，召冯相而司历，命祝史以陈辞。如此则所谓一人有庆，兆民赖之。
《查客至斗牛赋》何类瑜
客有远人，寰家海，声销迹卷，兑塞巧绝。浩然太素之和气，劲然乔松之全节。当郁岛以f安，就灵涛以怡悦。喜仙查之千里，每秋风之八月。知必至之不欺，乃乘流以长发尔。乃制芰m蒙，舂菰裹粮。以昼以夜若行若藏。沉浮于渤之中央，荡摇乎聱轧之大方。岂灵怪之历讨，实险阻之备尝。独出于有间之世，转入于无何之乡。听不闻其声，类冯异之依大树，久乃有所遇，若伊尹之在空桑。乘悠远兮不知其行，道渺澜兮无遗其迹。人与木兮俱浮，天与海兮同碧。次黄道之的的，穿白榆之历历。反不记其所从，又焉知其所适。饮牛于津者，谁子。弄杼于室者，何人。轧轧有声，缤绮缟兮如雪；盈盈不语，粲明眸兮若神。忽愕眙以相顾，虽婉奕而不亲。既持石以赠子，令致问于严遵。当是时也，星则知客犯尔位，客不知星则吾身。何碧空之无涯，乃飘然而独往。非智力之所及，实风波而是仰。昔未乘查也，则在地而成形；今之乘查也，则在天而成象。若不资巨浪之潜运，安得排青冥而直上。倬彼星汉自天而垂，澹横河之清浅，皎列宿以参差。客无查徒劳勤，而事何可济，查非客，虽往来，而世莫之知。信其致人于霄汉者，不必轻舟迅楫之力；忘情于夷险者，亦无波臣川后之欺。吾既异此事，乃斯焉而赋斯。

[book_title]乾象典第五十九卷
星辰部艺文二
《星赋》宋・吴淑
万物之精上为列星，亦曰：庶民之象，又为元气之英。梁沛见曹公之起东井，识汉祖之兴。认霸假偾梗瞻瑶光兮玉绳。歌既称于重耀，传常闻于夜明。瞻彼服箱，识兹在户。辰参既主其商晋，箕毕更占于风雨。为张华而曾坼，感仲弓而尝聚。定之方中，作于楚宫，宿离不忒，三五在东。子韦识宋公之德，史墨知吴国之凶。轩辕则大电绕枢，白帝则华渚流虹。若夫观有烂瞻G彼，惊严光之共卧，笑戴逵之求死。息夫指之而获罪，巫马戴之而为治。至于南箕翕舌，北斗挹浆，向曙而犹能落落，拱北而常见煌煌。骑尾已惊于傅说，策马更见于王良。尔其耀连，壁辉贯珠。西陆为昴，北陆为虚。助夜明者天精，运中央者帝车。北斗，天官之喉舌。东壁，上帝之图书。至若烂然散锦，灿兮连贝。周腾豫知其不出，京房自明于无罪。及夫随二史之入蜀，观五老之游河。职在保章，命之羲和。岁则降灵于方朔，昴则沦精于萧何。亦闻B谓之柳，浊谓之毕。既讶如雨，复惊陨石。瞻天钱于北落，指老人于南极。又云房为天驷，氐为天根。大火中而寒暑退。斗柄东而天地春。河鼓谓之牵牛，织女谓之天孙。梓慎识其淫枵，卜偃占其伏辰。然而妖不胜德，亦何劳于具陈。
《老人星赋》范仲淹
万寿之灵，三辰之英。其出也，表君之瑞。其大也，助月之明。但仰祥光，莫辨皤然之象；方资睿算，斯垂耄矣。之名皇家，以大洽雍熙，咸臻仁寿，感垂象之丕变。彰御图之可久，爰假号于耆年。实归美于元后。南郊享处，能无鼓缶之歌，银汉经时，谁是游河之友。观夫落落位正，荧荧影孤。应春秋之候，出丙丁之隅。视合璧之祥兮未异，顾连珠之瑞兮若无。象兹黄发，永我鸿图。想天上之宵征，宁非钟漏。顾人间之夕景，岂恨桑榆。是何上象，著明昌时。合偶历数，自延于人主。名实何惭于国叟。月轮遥睹安车之意，宁无天驷，旁瞻失马之嗟。何有此。盖君著明德，天陈瑞星，会兹鼎盛荐。乃椿龄增芳，华于信史，协休美于祥经。每睹运行，如纵心于黄道。无差躔次，疑尚齿于青冥。足使历象者考祥，占天者改观。挂碧空而的的，度清霄而烂烂。非时不见，如四皓之避泰。有道必居，若二疏之在汉。大矣哉，名尊五福，位列三光。发天文之炳焕，符帝德之悠长。北阙前瞻，独呈祥于有烂；南山俯映，共献寿于无疆。士有仰而赋曰：天之象兮，示劝君之位兮，善建用赞。天灵之数，允协华封之愿，又何必周王之梦九，与嵩岳之呼万者也。
《批答宰臣曾公亮已下贺寿星见》王安石
省表具之，乾象灿然，官占以告寿，祺之应于传有稽。卿等寅亮帝王阜成，邦采の模告庆归福。朕躬书瑞史篇，已循故事，星隆晷德，尚赖交修。
《批答枢密使文彦博等贺寿星见》前人
省表具之穹F，见象以告寿昌，嘉与臣民并膺兹福。卿等进由德选登翊事枢敷奏兆祥，请书史策忠嘉之意，朕所不忘。
《代人贺寿星表》前人
以皇帝陛下，绍休三圣，博爱万方。唯乾则之常宜星文之底，应臣叨尘，要近亲会，休嘉豫，闻太史之占敢后封人之祝。
《参赋》米黻
武帝既祠，太一受颁胙，意得气泰神怡，志豫阅符合瑞至于向暮，于是升通天之台，揽14之路，睹二星联影，然当户顾。侍臣曰：是何星也。侍臣枚皋进曰：参星也。帝曰：是何主。对曰：是主民。帝曰：可闻其与。皋曰：臣之浅学，俳侪优队，捷语翻言，奉欢承话，称道盛德，受况甚大，此大对也。臣不敢。帝曰：先生无辞。皋乃跪而进曰：自周衰道丧百里，一王嗜欲，加僭民财用伤，贪如硕鼠，堕号鹈梁。匪鸢匪鲔，或潜或翔，至于暴。秦袭冕而狼，赵郊坑肉，魏野封疮，粤岭山断，辽海城长。骊丘虚地，阿房绣墙，则是星也而无光。帝曰：亦尝有明乎。曰：有。古有治君曰尧与禹。敬时命官以民，为主民之乐生，鼓腹歌舞，次逮成汤，视民如伤。一夫不获，如己纳隍。周之文武，汔于成康，道德化洽，礼义兴行，刑措不用。至于百龄，则是星也。亦尝炜煜而晶荧。帝曰：宜乎，自此不复有光矣。曰：有。昔秦不究，上天悔亡，乃命高祖。匹夫奋张一洗世乱，惠绥四方，化其奸宄，约以三章，及我文景，恭俭朴，隐恤赈周，德泽甚渥。太仓积红腐之粟，司农朽不校之索。则是星亦尝煜煜而灼灼，今陛下承累圣之休光，翕五福于仰戴，坐明堂神明之会，据建章珍陆之海，臣万国，朝四裔，名王系于祈连，宛马来于天外，致赤鹰之异物，获宝鼎芝房之珍怪，名在百王之上游，德并五帝之左界，而乃而无光。臣皋所以堙郁而未快，逡巡而不对也。古训有言曰：民犹水也，可以载舟，可以覆舟。言未及休，命盖陈钩，寝不得寐，三起问筹。翌旦，坐明光殿，封富民侯。
《司天台祭告尾宿文》元・袁桷
析木天津燕都所次，维昔初基，相攸涂I。民用不颇，益遐以治灵台，考占庸启震悸善言，惟从式致芬祀。
《紫微垣赋》汪克宽
璧月皎兮朗明，银浦烂兮晶荧，轻飙恬兮肃清，纤云收兮冥。若有客兮游木天，陟仙瀛、瞻太虚、仰圆灵。顾谓翰林主人曰：吾观紫微之垣，天皇之庭。高高而在上，遥遥而莫登。愿先生搜典籍之赜，隐阐象纬之纵横，摅藻丽之锦心，赋铿锵之金声。某也将屏息而俟，倾耳而听。主人曰：唯唯。盖闻紫宫巍巍，天皇是处。大帝之座，尊居其所。抱以勾陈之六珠，佐以天极之四辅。灿灿其后者，椒房之后妃。煜煜其前者，青宫之储副。尚书大理炳焕而森罗，柱史女御辉光而旁午。运转于百馀万里之外，在中而弗移，周回于七十二度之间，常现而可睹。荣卫之昭，布俨七八之相联环乎。皇极之居，斯谓紫宫之垣，左枢右枢，夹乎离南之穹门。上丞下丞，摄乎坎北之重阍。上宰少宰，以对待少尉特立而聿存。上辅少辅，炜东西之次列。上卫少卫，分左右而屏藩。是垣也，覆以华盖之轮铮植以天柱之突兀。黄金为城，堑以云汉之津。白玉作京，辟以阊阖之阙。叠银砾之层层，树白榆之历历。匪筑以干戈河图之倚杵，匪L以五色女娲之石。传舍庖丁之密迩，内阶天府之相逼。瑶宫玉台i乎其中，广寒清虚映照乎其侧。故至尊之履位，代紫宫以居。中师保耿台躔之拱，侍臣邻炯郎星之列。从奎壁炫文章之府，执法肃御史之风。由是天帝之垣，环卫太一于高空。万国群黎，林林总总。以仰时雍之化，岂非微星之万一千五百二十旋绕而无穷。若太微象明堂之房，天市媲权衡之宗。虽皆帝座之所寓，群星之所丛，或邻翼轸之墟，或贯房心之冲，曾未若紫宫环卫于北辰之扛毂，五纬连珠之所拱，向列宿L辐之所会同也。客闻而歌之曰：我皇圣明兮，握符御极。贤才并翰兮，光华赫奕。紫宸倚空兮，金墉^I。万国归心兮，黔黎戴德。又歌曰：丕图弘开兮，景星耀辉。帝垣昭晰兮，中天巍巍。至和tL兮，玉烛献奇。枢轴旋转兮，万寿无期。歌毕，月挂觚棱，露寒秘阁，璇杓低昂，玉绳回薄，立清寒于掖垣，仰紫微于寥廓。
《帝车赋》〈有序〉王诜
按《史记》《晋书》斗为帝车，运乎中央，说者谓：斗，君象也。故谓之帝。运动不居，故谓之车。以愚观之，则帝车之义，盖亦因其同运于天而名之尔。愚又闻古者，造车之初，有取于斗柄。下携龙角之象。则谓之帝车者，岂亦因其象而名之欤。唐之文士固尝为北斗之赋矣，而未有赋帝车者，作帝车赋，其辞曰：
天之何为令北斗而为车兮。曰临制乎八埏，收六合于一轸兮，载元气之填填，仰昊苍之窈寞兮；森万纬之绵联，帝端拱于紫宫兮；夫奚事乎车毂而周旋謇。予怀之寥廓兮，思仰观而远取历。九关以见帝兮，帝元默而无语。溯天津之浩荡兮，窥四理之连延。灵枢告予以其故兮，维景曜之所躔。吾\辖夫四海兮，亦维斡夫坤乾璇玑。权衡璀璨而错落兮，开阳摇光晃朗而相宣。挟六气以旁行兮，运四时而不息。美天路之平平兮，转神杓夫侧。吾令望舒揽辔兮，羲和为予以先驱。众星离离总总而拥轳兮，蜚廉丰隆奔凑而后随。x九神而轶群卫兮，历穹元而辗八维。天戈屏迹而自韬兮，蚩尤不敢张其旗。吾东指于D谷兮，苍龙劬劬以骖乘。万物欣然而并生兮，仰阳辉以为命。吾驾以南巡兮，矫朱鸟之QQ。火伞17而前导兮，祝融倚较而施鞭。吾西旋于昧谷兮，群生为予以[敛蓐收。策白虎之~~兮，纷吾行之已远。榛毓朔蛴亩假猓后骑载夫元冥。冰霜纷糅而拥轮兮，雷鼓为予以不鸣。羌吾车之WW兮，日东南而西北。吾亦孰知其成岁兮，自于兹而取则。却天驷而弗驾兮，屏王良而靡冯。一北而万物为之虚兮，一南而物盈。搏阴阳以为轮兮，攒五行以为辐。膏之以天泽兮，合三十六宫于一毂。动不聆其薄薄兮，疾不耳其彭彭。奚仲不得致其巧兮，造父无以施其能。彼下土之蚩蚩兮，F古先之六羽。逮奇肱之险幽兮，亦轩车之飞翥。人力之BP兮，徒自诬于荒诡。夫岂知太虚之车兮，终万古而不i。夫此矩谇曰荡荡。上帝孰为车兮，维北有斗。握其枢兮，盘薄万古。临八区兮，明建四时。辅我皇舆兮。
《泰阶六符赋》彭士奇
客有登青云陟天衢，援北斗而骑箕尾。驭汗漫而俯积苏。乃见六星两两相比，分为三阶，焕若珠缀。色正森练于毛发，芒寒清澈于肝胃，疑通明于咫尺。经历阶而入侍，旁有小儿，若傲若戏。顾客而言曰：子亦闻所谓泰阶六符者乎。上阶至尊，中阶侯王，下阶士庶。有纪有纲，虽主宰之若异，实符验之孔彰。昔在轩辕皇风郁穆，熙群生于华胥，媲良弼于力牧。三台色齐，九宇玉烛。下逮姚姒，迄于苍录。霭卿云倬天章，丽层霄而宣朗。与六星兮齐光。汉有英主，收召贤良，亦欲四三王而六五帝。直将骋六飞而凌八荒，X酱天马，柏梁建章。文成五利之宠渥，蓬莱方丈之厢濉：滴乾封，孛为祯祥，非不告之。以泰阶六符之明C而沉溺，多欲o以重诤臣志士之永伤。方今圣神临御，德迈黄唐。瑞彩扬景星之明润，休光照极星之寿昌。宫闱配月，惟英惟皇。左x右平，远廉高堂。若然则符之见于上阶者，安得不赫然而煌。胙土分茅者，星罗于下国。执玉奉贽者，星拱于北辰。遐方绝域，款塞称臣。觐天威以扬休命，俯玉陛而朝紫宸。若然则符之见于中阶者，安得不粲然而惟新。戴星而出者，陶耕凿之乐，孕星而出者，蕴经济之资，兴贤科盛，劝农政施。民自安于等级，士获进于赤墀。若然则符之见于下阶者，安得不炳然而下垂。星虽殊隶，星无不明。阶虽殊等，阶无不平。一堂赓歌于喜。起九功允，叙于平成，醴泉膏露，灵芝瑞q。天地以位，宗社以宁。此千载一时之盛也。而子得以亲见之。今吾与子相遭于鸿髦野，而遂迢遥乎人间，天上之遇，何其幸也。抑吾闻之：钟秀气者，必有以垂耿光。抱文采者，必有以佐明世。子以罗宿之心胸，发为熙世之文章。主圣臣贤，乐作礼制，使子奉仲舒公孙之对。吾知子必不为阿世之曲学，而深有以明夫天人之际矣。客曰：噫嘻。子非偷桃之曼倩，而讽茂陵以黄帝之符者乎。何其悉于当日之事也。于是相视一笑。展白云而书之，得以为泰阶六符之赋。
《泰阶六符赋》曾翰
今夕何夕，天高气晶，月色如海，鹤背欲冰。有贵介公子领客携酒泛舟中流，抵掌纵谈，随遇少休。至一绝岸，危石如屏，公子舍舟攀缘而升。见一老翁，皓然须眉，正襟而坐，凝神俨思。公子再拜而问曰：叟仙邪，人邪。何为而止于斯。叟曰：公子岂知我者哉。吾于此坐观天文，六十载矣。天下之理，数穷必复，公子其当斯运之泰者邪。公子于是顺风膝行，而复问曰：上规之内有六，其星两两相比，曷为其名。叟曰：此三台也，政吾之所以注意而观之者也。天之三台，是曰泰阶台必二星有序以排，上抵太微，下抵文昌，百禄之司，开先之祥。自辟至民，各有攸主。天人相因，形象交著。我占瑞光，既黄且明。维色既明，其阶复平。天相无情，有感斯应，惟德动天，是曰休徵天穆斯丰天仓攸积，王良执御，羽林列职，常名可名三百六十，咸顺其轨北而共揖，是以岁无伏鳖之殃，人靡贯索之忌，偾怪矢不能以为之毒也；蚩尤之旗不能以为之彗也。宜乎三光时，寒暑节无20阳伏阴之致l，泯烈风雷雨之为孽。但见彩羽来仪于两阶，肉角率舞于灵囿，扰白质黑章于野招，黄辉彩鳞于沼揆。厥所由，盖以寅恭小心，得任贤之道。燮理阴阳，尽经邦之美。所以尧舜其君民者，此其际也。且夫天道难谌，惟v一德，故天有从人之心，人有回天之力。此其泰阶之所以平者。夫岂偶然之故哉。不然，何其千百年而始一遇也。而况高佐为箕尾之精，萧相应昴宿之瑞，其所以明五星之祥，弥肜日之变者。又岂非伊人之攸致欤。因斯以谈，则生贤者，天也；而整齐乾坤者，人也。天无全功，人有全能。今子之幸生斯世，其可以不知相君之所以为相君也。邪言止此矣。今吾仙仙乎归矣。言已不见，公子返而登舟，色茹神钦，惟见东方穑太白，鸡三鸣而更五点矣。
《织女赋》〈并序〉明・何景明
予尝观谢I、王勃七夕赋，皆组词绘句务极妍茜，其意不过侈二星灵光之会，合述一时游燕之胜，靡于比讽之义或阙也。予病值七夕之夜，感织女之事，托意命词，作为兹赋，以附风人之旨而事之，荒怪固不必有徵也。
夫何天媛之淑兮，镇独处而寡俦；组绮以自饰兮，诚灵质之嗜修；长夜徂以漫漫兮，秉机杼而怀忧；倚北斗以延伫兮，视天汉之横流；虽予衷之弗渝兮，羌独慕夫好仇；谅天路之岂遐兮，顾欲渡而无舟；乃秋序之甫交兮，气凄泪而恻。桂枝晔兮垂华，白榆曜兮寒色。启真上于兹夕兮，元龟告予以吉日；溯灵波以迅度兮，宛东路而徂行；凤凰翼以翳车兮，命乌鹊以筑梁；先朱鸟以通媒兮，导应龙以启征；错璇玑之轸P兮，施缥绿之杂章；步列星之文履兮，{素霞以为裳；被翠羽之翩反兮，雌霓~兮函光；申雅观于河滨兮，敷悃款之衷肠；舒幼眇以绻结兮，燕淫衍而相羊；湛欢乐以穷极兮，虞见妒于朝阳；H神采之易翕兮，忽颁驾而怀伤；超兮西迈，兑兮故处。惭报章之罔答兮，遗玉i于汉浦；睇往途以连兮，神悒纡而不去；发帷盖之委蛇兮，央央而与与；轮结轸而R轲兮，衣揽袂以踌蹰；顺飘风以右翔兮，秋飒飒而零雨；天寥迥以扬云兮，予望夫河渚；卷绡匹之缤纷兮，敛容辉于云闺；傅罗袜与绨襦兮，居茕茕而少依；虑前矢之未谌兮，恐来期之后时；掇天葩之菱敷兮，袭芳蕤以自持；承二曜之景w兮，饰五纬以修辞。修辞兮何为，愿布兮真心；流波兮眇绵，致予兮遐音；目超送兮增郁，聊托之兮汉南。乱曰：宛彼佳人，阻银潢兮，岂无同仇。谁与航兮，翘首天路。寡修梁兮，忧心村。廑七襄兮，资质靓好。蒙素裳兮，九秋兹夕。欢未央兮，别促遘希。安可长兮，予思怨嫔。实与并兮，扃殿寥寥。昼凄清兮，君不为御。徒荧荧兮，瞻望深宫。怀广庭兮，单栖守誓。感斯灵兮。
《河内星野魏分与卫分考》娄枢
天文虽未之习，而地理则有所据；国之迁徙虽无常，而星之分野则有定。按《周礼》保章氏以星土辨九州之地，所封封域，皆有分星，以观妖祥。班固《地理志》称：魏地觜、参之分野，其界自高陵以东，至河东河内。是以河内为觜、参之分野矣。又曰：卫地营室，东壁之分野也。东郡卫郡河内野，王朝歌皆卫分也。是又以河内为营室、东壁之分野矣。史记正义亦以河东河内为魏地，觜、参之分野；河内之野，王朝歌为卫地，营室、东壁之分野。两分之失正与汉书同，朱子释诗曰：今怀卫澶相滑濮等州，开封大名府界，皆卫境也。是以卫为前所失之卫，与后所都之卫，交举而互言之，既以河内属鲁卫之卫矣。及释孟子则曰：河内河东皆魏地。是以河内为赵魏之魏，则自懿公失国之后，河内锡于周分，于魏言之也。吾尝详考河内之域，属魏与属魏之制，河内本殷之旧都，周既灭殷，分其畿内，为三国。诗国风邶{卫是也。邶封武庚管叔尹、{蔡叔尹，卫以监殷民。谓之三监。《书序》曰：武王崩，三监叛，周公诛之，尽以其地封康叔，迁邶{之民，于洛邑，故三国之诗同风。至十六世，懿公为翟所灭，齐桓公伐翟而更封卫于楚丘，是为文公子成。公迁都帝丘，今之濮州也。乐记为桑间濮上之音，是已襄王十七年，以河内地与晋。贾逵云：晋有功，赏之以地。阳樊温原攒茅之田也，使河内属卫天王，安能夺彼以与。此则河内非卫明矣。《左传》谓：晋始启南阳，盖小修武之南阳非今唐邓之南阳也。魏本周同姓之国，晋献公灭之以封其大夫。毕万及三家分晋，而河内更属于魏。魏惠王十一年，献河西地于秦，徙都大梁国。仍称魏，而所都之地，实非魏也。且魏分晋地，在删诗之后，诗有魏风有唐风有卫风。唐既晋也。今山西平阳府是也。卫则卫之东郡，浚邑澶渊之地是也。魏为河内无疑矣。汉费直、蔡邕，魏陈卓，唐李淳风，僧一行星历之说，各有不同。枢独爱郑渔仲之论曰：汉魏诸儒言星土者，或以州或以国，辰次度数其岁星迁徙亦非天文之正，不可为据。又况魏徙大梁，则河西合于东井；秦拔宜阳，则上党入于舆鬼。吾故曰：国之迁徙虽无常，而星之分野则有定，是也唐一行之言，十二次也，惟以云汉，始终言之云汉江河之气也。认江河脉络于两戒，识斗罗升沉于四维，分野所在，如指诸掌。先儒亟称之。夫一行以定星野于国，不如定星野于云汉，盖以在地者有迁，而在天者无迁也。枢独以为定星野于云汉，不如定星野于山岳，盖以在天者难步，而在地者易步，且无迁也。近见河南志以河内为卫室壁分野，山东志以濮州为卫室壁分野。且河内南接河南，不百里即为柳张之分野；北接河东，不百里即为觜之分野；而东去濮博殆千里，室壁分野，此又分彼，是何其狭而长乎。晋《天文志》亦谓：河西四郡为室壁分野。乃越岐雍，远分于六千里之外，益不可晓。史记天文志营室至东壁为并州分野昔舜以冀州大广，分其西北为并州，即今大同、太原是也。若如诸书所讨，则山东、河南、山西、陕西无地，而非室壁之分野所考。滋多所惑滋甚。括地志以觜参为益州分野。《星经》曰：益州魏地，毕觜参之分，河内上党云中是也。今按禹分九州，有梁，汉武帝改梁州为益州，即今之四川是也。与河内相去万里，诸儒于地里之易步者，尚纷纷无定，而谓：天文难步者乎。信乎。天道不可得而闻也。吾故曰：天文虽未之习，而地理则有可据者，是也。大抵河内之地，所以分野不定者，古属山西却在山东，今属河南却在河北，古者列国因地之俗以献诗。吾今因诗之俗以占地，占地以定星之分野，可乎。张子曰：卫国地滨大河，其地土薄，故其人气轻浮；其地卑下，故其人质柔弱。今卫辉曹濮陈留，浚仪澶渊之风俗人物酷似之河内之地。土不薄，地不下，人不轻浮柔弱，决非卫地也。地非卫地，则非室壁之分野也明矣。魏风诸篇葛屦汾沮洳言地狭隘，民俭啬而褊急也。河内之野，人似之伐檀，园有桃性狷分，心多忧思也；河内之君子似之。后虽有善诗者，形容河内之风不能有加于此。当作魏地无疑矣。地为魏地，则星为觜，参之分野也又奚疑。
星辰部艺文三《古诗》无名氏
迢迢牵牛星，皎皎河汉女。纤纤擢素手，札札弄机杼。终日不成章，泣涕零如雨。河汉清且浅，相去复几许。盈盈一水间，脉脉不得语。
《拟迢迢牵牛星》晋・陆机
昭昭清汉辉，粲粲光天步。牵牛西北回，织女东南顾。华容一何冶，挥手如振素。怨彼河无梁，悲此年岁暮。彼无良绿，焉不得度。引领望大川，双涕如沾露。
《众星诗》傅奕
朗月共众星，日出擅其明。冬寒地为裂，春和草木荣。阳德虽普济，非阴亦不成。
《七夕咏牛女》宋・谢惠连
落日隐檐楹，升月照帘栊。团团满叶露，淅淅振条风。蹀足循广除，瞬目晒曾穹。云汉有灵匹，弥年阙相从。遐年阻昵爱，修渚旷清容。投杼不成藻，耸辔骛前踪。昔离秋已两，今聚夕无双。倾河易回斡，款情难久。沃若灵驾旋，寂寥云幄空。留情顾华寝，遥心逐奔龙。
《织女赠牵牛》梁・沈约
红妆与明镜，二物本相亲。用持施点画，不照离居人。往秋虽一照，一照复还尘。尘生不复拂，蓬首对河津。冬夜寒如是，宁遽道阳春。初商忽云至，暂得奉衣巾。施衿已成故，每聚辄如新。
《贺老人星诗》北齐・邢p
瑞动星光照，穆化月轮重。庶徵符祉，将以赞时雍。
《月夜观星》隋炀帝
团团素月净，夕景清。谷泉惊暗石，松风动夜声。披衣出荆户，蹑履步山楹。欣睹明堂亮，喜见泰阶平。觜参犹可识，牛女尚分明。更移斗柄转，夜久天河横。徘徊不能寐，参差几种情。
《奉和月夜观星》萧琮
阳精已南陆，大曜始西流。夕风凄谢暑，夜气应新秋。重门月已映，严城漏渐修。临风出累榭，度月蔽层楼。灵河隔神女，仙辔动星牛。玉衡指栋落，瑶光对幌留。徒知仰阊阖，乘槎未有由。
《奉和月夜观星》袁庆
六龙出匿影，顾兔始驰光。戎井傅宵漏，山庭引夕凉。宸居多胜托，f步出琳堂。烂烂星芒动，耿耿清河长。青道移天驷，北极转文昌。乔枝犹隐毕，绝岭半侵张。仰观留玉裕，睿作动金相。无庸徒抱寂，何以继连章。
《奉和月夜观星》诸葛颖
22I神居远，萧条更漏深。薄烟净遥色，高树肃清阴。星月满R夜，灿烂还相临。连珠欲东上，团扇渐西沉。澄水舍斜汉，修树隐横参。时闻送筹柝，屡见绕枝禽。圣情记馀事，振玉复鸣金。
《奉和月夜观星应令》唐・虞世南
早秋炎景暮，初弦月彩新。清风涤暑气，文露净嚣尘。荡网销轻e，鲜云卷夕鳞。休光灼前耀，瑞彩接重轮。绿情离圣藻，并作命徐陈。宿草诚渝滥，吹嘘偶缙绅。天文岂易述，徒知仰北辰。
《咏星》李峤
蜀郡灵槎转，丰城宝剑新。将军临北塞，天子入西秦。未作三台辅，宁为五老臣。今宵颍川曲，谁识聚贤人。
《咏星》董思恭
历历东井舍，昭昭右掖垣。云际龙文出，池中鸟色翻。流辉下月路，坠影入河源。方知颍川集，别有太丘门。
《省试七月流火》敬括
前庭一叶下，言念忽悲秋。变节金初至，分空火正流。气舍凉夜早，光拂夏云收。助月微明散，沿河丽景浮。礼标时令爽，诗兴国风幽。自此观邦政，深知王业休。
《牵牛织女》杜甫
牵牛出河西，织女处其东。万古永相望，七夕谁见同。神光意难候，此事终蒙胧。飒然精灵合，何必秋遂通。亭亭新妆立，龙驾具曾空。世人亦为尔，所请走儿童。称家随丰俭，白屋达公宫。膳夫翊堂殿，鸣玉凄房栊。曝衣遍天下，曳月扬微风。蛛丝小人态，曲缀瓜果中。初筵胖芈叮日出甘所终。嗟汝未嫁女，秉心郁忡忡。防身动如律，竭力机杼中。虽无姑舅事，敢昧织作功。明明君臣契，咫尺或未容。义无弃礼法，恩始夫妇恭。小大有佳期，戒之在至公。方圆苟龃龉，丈夫多英雄。
《三星行》韩愈
我生之辰，月宿南斗。牛奋其角，箕张其口。牛不见服箱，斗不挹酒浆。箕独有神灵，无时停簸扬。无善名已闻，无恶声巳欢。名声相乘除，得少失有馀。三星各在天，什伍东西陈。嗟汝牛与斗，汝独不能神。
《赋得寿星见》卢渥
元象今何应，时和政亦平。祥为一人寿，色映九霄明。皎洁垂银汉，光芒近斗城。舍规同月满，表瑞得天清。甘露盈条降，非烟白日生。无如此嘉祉，率土荷秋成。
《府试老人星见》李频
良宵出户庭，极目向青冥。海内逢康日，天边见寿星。临空遥的的，竟晓独荧荧。春后先依景，秋来忽近丁。垂休临有道，作瑞掩前经。岂比周王梦，徒言得九龄。
《赋得郎官上应列宿》公乘亿
北极伫文昌，南宫晓拜郎。紫泥乘帝泽，银印佩天光。纬结三台侧，钩连四辅傍。佐商依傅说，仕汉笑冯唐。委佩摇秋色，峨冠带晚霜。自然符列象，千古耀岩廊。
《酒星》皮日休
谁遣酒旗耀，天文列其位。彩微尝似酣，芒弱偏如醉。唯有犯帝座，只恐骑天驷。若遇卷舌星，谗君应堕地。
《织女怀牵牛》曹唐
北斗佳人双泪流，眼穿肠断为牵牛。封题锦字凝新恨，抛掷金梭织旧愁。桂树三春烟漠漠，银河一水夜悠悠。欲将心向仙郎说，借问榆花早晚秋。
《夜行观星》宋・苏轼
天高夜气严，列宿森就位。大星光相射，小星闹如沸。天人不相干，嗟彼本何事。世俗指`，一一立名字。南箕与北斗，乃是家人器。天亦岂有之，无乃遂自谓。迫观知何如，远想偶有似。茫茫不可晓，使我常叹喟。
《迢迢牵牛星》洪适
迢迢牵牛星，奕奕停梭女。寻盟整瑶辔，缄情遵汉渚。欣宴未斯须，别愁眉已废。黄姑不我留，残机忍重顾。翻羡巫山雨，朝朝楚王遇。
《斋居感兴》朱熹
微月堕西岭，烂然众星光。明河斜未落，斗柄低复昂。感此南北极，枢轴遥相当。太一有常居，仰瞻独煌煌。中天照四国，三人环侍旁。人心要如此，寂感无边方。
《七夕南定楼饮同官》魏了翁
谁将明星贴天宇，州国宫垣象官府。更将四七随天
旋，常以昏中殷四序。迢迢河汉衡秋F，前有苍龙履元武。牵牛正向西南来，左方两绫焙庸摹９男侵侧为天桴，鼓上三星为织女。何年人号天女孙，便把牛郎拟夫妇。不知此是天关梁，河汉之精有常度。晦明伏见莫非教，肯为文人结嘲侮。班曹庾谢犹~言，世上儿曹更堪数。临风三诵大东诗，须信词章有今古。
《黄星行》元・赵P
八月十五夜未央，中天皓月悬清光。大星稀少小星没，出门四顾山苍苍。我生不读甘石书，但见一星明且黄。今宵不见儿童怪，应随斗柄西山外。石桥徙倚闻幽香，荷叶团团大如盖。黄星明夜应复来，清露为酒荷为杯。举杯漫与黄星寿，自古昆明有劫灰。
《南箕长好风》明・胡翰
南箕长好风，东毕复好雨。阴魄生自西，终夕成乖阻。悠悠望彼苍，脉脉不得语。起坐酌酒浆，北斗在庭户。
《星》许谷
丽天疑有质，连贝各呈辉。森布标分野，群来捧太微。宵占贤士聚，晓觉故人稀。独喜旄头落，天山奏凯归。
《迢迢牵牛星》钱宰
河东有织女，皎皎云为章。手弄机上丝，日夕更七襄。织成五色文，欲制君子裳。莫言隔秋水，可以驾飞梁。彼牵牛星，终日不服箱。
《醉蓬莱》〈老人星〉宋・柳永
渐亭皋叶下陇首，云飞素秋，新霁华阙中，天锁郁葱。佳气嫩菊黄深，拒霜红，浅近宝。阶香砌玉宇无尘，金茎有露，碧天如水。　正值升平万机，多暇夜色澄鲜，漏声迢递南。极星中，有老人呈瑞。此际宸游，凤辇何处。度管弦声脆，太液波翻，披香帘栽旅鞣缦浮
星辰部选句
楚屈原《九歌》：登九天兮抚彗星，〈又〉，青云衣兮白霓裳。举长矢兮射天狼，操余弧兮反沦降。援北斗兮酌桂浆。
《天问》：天何所沓十二焉分，日月安属列星。安陈〈又〉角。宿未旦，曜灵安藏。
《九章》：情冤见之日明兮，如列宿之错置。
远游奇傅说之托辰星兮，〈又〉召丰隆使先导兮，问太微之所居，集重阳入帝宫兮，造旬始而观清都，〈又〉揽彗星以为旌兮，举斗柄以为麾，〈又〉]暧其虮假猓召元武而奔属。后文昌使掌行兮，选署众神以并毂。宋玉《九辩》：步列星而极明，〈又〉愿寄言，夫流星兮羌倏忽而难当。
汉司马相如《长门赋》：观众星之行列兮，毕昴出于东方。
扬雄《甘泉赋》：乃命群僚历吉日，灵辰星陈而天行。诏招摇与泰阴兮，伏钩陈使当兵。
晋傅元《贺老人星表》：老人星，见体色光明，嘉占元吉，弘无景之祜，隆克昌之祚。普天同庆，率土会欢。宋鲍照《河清颂》：景云蔚岳，秀星骈罗。
梁简文帝《慈觉寺碑》，龙星启曜，璧月仪晖。
刘协《新论》：天有卷舌之星，人有缄口之铭。
唐杨炯《群官寻杨隐居诗序》：天光下烛悬，少微之一星。
裴度《二气合景星赋》：国家握乾符定天保，礼乐修而叶德，星辰行而轨道，是以南方之气，共列色于少阳。北斗之灵，乃垂衣于元造。是时玉烛调律，摄提司方。巽为发生，我则青而呈瑞；离为正位；我则赤而启祥。其数也合三才而列曜，其色也表一德而中黄。韦琮《月明星稀赋》：以合璧之华彩，扫连珠之众光。有北微分于辰极；维南屡失于昊苍。奕奕三台，既惭容于出没；荧荧五纬；亦具体而微茫。j煌河鼓，]历天驷初；o出地，似怀德以增辉。忽粲烂经天，知畏威而有自。
李商隐《江之嫣赋》，岂如河畔牛星。隔岁o闻一过。不及苑中人柳，终朝剩得三眠。
罗隐《投永宁李相公启》：出则祝赵衰之日，永冀流暄。入则祷傅说之星，惟希借曜。
汉仲长统诗：恒星艳珠。
《古乐府》：天上何所有，历历种白榆。〈又〉南斗工鼓瑟，北斗吹笙竽。娥垂明，织女奉瑛琚。〈又〉奔星扶轮舆〈又〉月没参横，北斗阑干。
古诗：玉衡指孟冬，众星何历历，〈又〉磊磊落落向曙星。魏文帝诗：星汉西流夜未央，牵牛织女遥相望。曹植诗：众星粲以繁。晋张华诗：束带俟将朝，廓落晨星稀。〈又〉东壁正昏中。傅咸诗：列宿映紫微。
傅元诗：繁星依青天，列宿自成行。
宋谢灵运诗：倏烁夕星流。
谢惠连诗：奕奕河宿烂。
鲍照诗：明星辰未稀。
唐沈缙谑：北斗七星横夜半。
李颀诗：辉辉星映川。
储光羲诗：神武建皇极，文昌开将星。
李白诗：青天何历历，明星如白石。黄姑与织女，相去不盈尺。银河无鹊桥，非时将安适。〈又〉下看南极老人星。〈又〉南星变大火，热气馀丹霞。
杜甫诗：飞星过水白，落月动沙虚。〈又〉暗水流花径，春星带草堂。〈又〉今宵南极外，甘作老人星。〈又〉七星在北户，河汉声西流。〈又〉蜀星阴见少，江雨夜闻多。〈又〉重露成涓滴，稀星乍有无。〈又〉星临万户动。
钱起诗：可能无酒分，更祝有旗星。
李益诗：华星映衰柳，暗水入寒塘。
刘禹锡诗：相印昔辞东阁去，将星还拱北辰来。〈又〉天狼无角比凡星。
杜牧诗：秋星历历分。〈又〉天街夜色凉如水，卧看牵牛织女星。
温庭筠诗：残曙微星当户没，淡烟斜月照楼低。刘得仁诗：夜深斜舫月，风定一池星。
罗隐诗：雁门穷朔路，牛斗故乡星。
齐己诗：良夜如清昼，幽人在小庭。满空垂列宿，那个是文星。
无名氏诗：是星皆拱北，无水不朝东。
南唐后主李煜诗：迢迢牵牛星，杳在河之阳。粲粲黄姑女，耿耿遥相望。
宋范仲淹诗：森然万象中，焉知无茶星。
司马光诗：凉风净扫云无迹，海月未生星历历。贝联珠贯拱北长，三五纵横此何夕。
范成大诗：男解牵牛女能织，不须邀福渡河星。陆游诗：重滴竹梢露，疏见树罅星。

[book_title]乾象典第六十卷
星辰部纪事
《路史》：史皇氏，仰观奎星圆曲之势，而k文字。
《竹书纪年》：黄帝轩辕氏母曰：附宝见大电，绕北斗枢星，光照郊野，感而孕。二十五月而生帝，于寿丘。《河图始开图》：黄帝名轩，北斗，黄帝之精。母，地o之女。附宝之郊野，大电绕斗，枢星耀感，附宝生轩。胸文曰：黄帝子。
《路史》：轩辕黄帝以土德称王。时有黄星之祥。
《通鉴前编》：黄帝既受河图，命鬼臾占星，于是乎有星官之书。
《玉堂鉴纲》：黄帝命邑夷，法斗之周旋，魁方杓直以携龙角，作大辂，以行四方。由是，车制备，服牛乘马，引重致远，而天下利矣。
《竹书纪年》：帝挚少昊氏母曰：女节见星如虹，下流华渚，既而梦接意，感生少昊，登帝位。
《路史》：少昊氏行二十有八宿，而民事定。〈注〉天v紫薇经云：少昊明二十八宿，颛顼立九寺、九卿以应上象也。
《竹书纪年》：帝颛顼高阳氏母曰：女枢见瑶光之星，贯月如虹，感己于幽房之宫，生颛顼于若水。
《蔡邕独断》：帝喾有四妃，以象后妃四星，其一明者为正妃，三者为次妃也。
《群碎录》：参商高辛氏二子，阏伯、实沈，日相征伐，帝乃迁阏伯于商丘，主辰。迁实沈于大夏，主参，故辰为商星昏见，参为晋星晓见，二星昼夜不相见。
《拾遗记》：尧登位三十年，有巨查浮于西海，查上有光，夜明昼灭。海人望其光，乍大乍小，若星月之出入，名曰贯月，查亦谓挂星查。
《继古丛编》：尧韭于本草，不知所以名之之义，后见典术曰：圣王之仁功济天下者，尧也。天星降精于庭，为韭感百阴，为菖蒲焉。
《史记五帝本纪》：舜乃作v玑玉衡，以齐七政，遂类于上帝，于六宗。〈注〉昊天上帝谓天皇大帝，北辰之星六宗司中、司命、文昌、第五、第四星、风师箕星，雨师毕星也。
《竹书纪年》：帝禹夏后氏母曰：修己出行，见流星贯昴，梦接意感，既而吞神珠修己背，剖而生禹于石纽。《尚书》：帝命期禹，白帝精以星感修己，山行见流星，意感栗然，生姒戎文禹。
《刀剑录》：夏禹子帝启在位十年，以庚戌八年铸一铜剑，长三尺九寸，后藏之秦望山，腹上勒二十八宿文，有背面，面文为星辰，背记山川日月。
《博物志・神仙传》曰：说上据辰尾为宿，岁星降为东方朔，傅说死后有此宿，东方生无岁星。
《魏书・释老志》：佛者，本号释迦文，即天竺迦维卫国王之子。初释迦于四月八日夜从母左胁而生，时当周庄王九年春秋，鲁庄公七年夏四月，恒星不见夜明，是也。
《路史》：小昊氏后有李氏五世孙乾元杲，为周上御史取，洪氏曰：婴敷感飞星而震，十有二年，副左而生儋。《江南通志》：凤阳府流星圜在亳州东，大静宫南，有星突流于园，老子因而诞生，见碑记。
《孝经・援神契》：孔子制作孝经，使七十二子向北辰罄折，使曾子抱河洛事北向孔簪，缥笔衣，绛单衣，向北辰而拜。
《史记・郑世家》：郑使子产于晋，问平公疾。平公曰：卜而曰：实沈台骀为，史官莫知敢问。对曰：高辛氏有二子，长曰阏伯，季曰实沈，居旷林不相能也。日操干戈，以相征伐，后帝勿臧迁阏伯于商丘，主辰，商人是因，故辰为商星。迁实沈于大夏，主参，唐人是因，服事夏商，其季世曰：唐叔虞，当武王邑，姜方娠，大叔梦帝谓己余命，而子曰：虞乃与之唐属之参，而蕃育其子孙。及生，有文在其掌曰：虞遂以命之，及成王灭唐而国大叔焉，故参为晋星，由是观之，则实沈，参神也。《吕子・察贤篇》：宓子贱治单父，弹鸣琴，身不下堂，而单父治巫马期，以星出，以星入，日夜不居，以身亲之，而单父亦治巫马期，问其故于宓子，宓子曰：我之谓任人，子之谓任力。任力者故劳，任人者故逸。
《吹剑录》：伯乐姓孙名阳，伯乐星掌天马，阳善御，故名焉。同时九方P亦善相马，列子谓九方皋。
《春秋・文曜钩》：楚有苍云如霓，围轸七蟠中，有荷斧之人向轸而蹲，于是楚唐史画遗灰而云灭，故曰唐史之策，上灭苍云。
《吴越春秋》：伍员奔吴至江，江中有渔父，乘船溯水而上。子胥呼之曰：渔父渡我。父乃渡之，千浔之津，胥乃解百金之剑，以与渔者，剑中有七星。
范蠡观天文，拟法于紫宫，筑作小城，周千一百二十一步一圆三方。
《史记・越王勾践世家》：朱公居陶中，男杀人，囚于楚。告其少子往视之。朱公长男固请欲行，朱公不得已，而遣长子。为书一封，遗故所善庄生曰：至则进千金。于庄生，所听其所为，无与争事。长男发书，进千金如其父言。庄生入见楚王言：某星宿某此则害于楚，独以德为可以除之。楚王乃使使者封三钱之府，楚贵人惊告朱公长男曰：王且赦。朱公长男以为赦弟，固当出也。重千金虚弃庄生，无所为也。乃复见庄生，取金持去。庄生羞为儿子所卖，乃入见楚王曰：臣前言某星事王，言欲以修德报之。今臣出道，路皆言：陶之富人，朱公之子，杀人囚楚，其家多持金银赂王左右，故王非能恤楚国，而赦。乃以朱公子故也。楚王大怒，论杀朱公子。明日遂下赦令。
《河图稽命徵》：帝刘季，日角戴北斗，胸龟背龙眼，长七尺八寸，明圣而宽仁。
《春秋》：佐助期萧何禀昴星而生。
《西京杂记》：戚夫人侍儿贾佩兰后出，为扶风人段儒妻，说：在宫内时，八月四日出雕房，北户竹下围棋，胜者福，负者疾病，取丝缕，就北辰星求长命，乃免。《云笈七签・裴君传》：裴君，字元仁，右扶风夏阳人也。以汉孝文帝二年生，尝于四月八日诣佛图道人，支子元者，年一百七十岁，见君而叹曰：吾善相人，莫如尔者，子目中珠子正似北斗瑶光星，自背以下象如河魁，既有贵爵，又当神仙。
《岁时记》：按《世王传》曰：窦后少小头秃，不为家人所齿。七月七日夜，人皆看织女，独不许后出。有光照室，为后之瑞。
《搜神记》：蜀郡张宽，字叔文。汉武帝时，为侍中，从祀甘泉。至渭桥，有女子浴于渭河，乳长七尺。上怪其异，遣问之，女曰：帝后第七车者，知我所来。时宽在第七车，对曰：天星主祭祀者，斋戒不洁，则女人见。
《洞冥记》：武帝尝见彗星，东方朔折指星之木，以授帝。帝以木指彗星，星寻则没也。星出之夜，野兽皆鸣，别说谓之兽鸣星。
《独异志》：海若居海岛，每至八月，即有流楣。如是累年不失期。人赍粮乘槎而往，及至一处，见有人饮牛于河，又见织女，问其处。饮牛之父曰：可归问蜀严君平，当知之。其人归诣君平，君平曰：某年月日，有客星犯，斗牛计，时即汝也。其人乃知，流槎至天津。《云笈七签》：花斗九星，七见二隐。汉相国霍光，家有典衣奴子，名还车。忽见二星在斗中，光明非常，乃拜。而还遂得增年六百。
《汉书・息夫躬传》：躬归国未有第宅，寄居丘亭，奸人为侯，家富，常夜守之。躬邑人河内，掾贾惠往过，躬教以祝盗方，以桑东南，指枝为匕，画北斗七星其上。躬夜自披发立中庭，向北斗，持匕招指祝盗人。有上书言：躬怀怨恨，非笑朝廷，所进候星宿，视天子吉凶与巫同祝诅。上遣侍御史廷尉监，逮躬。系雒阳狱，欲掠问躬，躬仰天大，因僵。仆吏就问，云：咽已绝，血从鼻耳出，食顷死。
《刘向孝子图》：前汉董永千乘人，少失母，独养父，父亡无以葬，从人贷钱一万葬父。毕将往为奴，于路逢一妇人求为永妻，永遂将妇人至钱主。主问永妻曰：何能。妻曰：能织耳。主曰：为我织千疋绢，即放尔夫。妻于是索丝。十日之内，千疋绢足。主惊，遂放夫妇二人而去。行至本相逢处，乃谓永曰：我是天之织女，感君至孝，天使我偿之。今君事了，不得久停。语讫云雾四垂，忽飞而去。
《后汉书・严光传》：帝引光入，论道旧故，相对累日。帝从容问光曰：朕何如昔时。对曰：陛下差增于往，因共偃卧，光以足加帝腹上。明日太史奏：客星犯。御座甚急，帝笑曰：朕故人严子陵，共卧耳。
《古今注》：汉明帝时，太子舍人作歌诗四章，以赞太子之德。三日，星重耀。
《诚斋杂记》：张道陵母梦天人自魁星中以蘅薇香授之，遂感有孕。
《后汉书・李合传》：合字孟节，汉中南郑人也。父颉以儒学称，官至博士。合袭父业，游太学，通五经，善河洛风星，外质朴，人莫之识。县名署幕门候吏。和帝即位，分遣使者，皆微服单行，各至州县观采风谣。使者二人当到益部投合候舍，时夏夕，露坐。合因仰观问曰：二君发京师时，宁知朝廷遣二使邪。二人默然惊，相视曰：不闻也。问：何以知之。合指星示：云有二使星向益州分野，故知之耳。《异苑》：陈仲弓从诸子侄造荀季和父子，于时，德星聚。太史奏：五百里内，有贤人聚。
《后汉书・杨震传》：震中子秉，延熹七年南巡，行至南阳，诏书多所拜除，秉谏曰：臣闻先王建国，顺天制官，太微积星名为郎位，入奉宿卫，出牧百姓，顷者道路拜除，恩加隶竖，爵以货成，化由此败。
《豫章列士传》：周腾字叔达，为御史。桓帝欲南郊平明出，叔达仰首曰：王者象星，今宫中宿策马，星不出动，帝何出焉。四更，皇子卒，遂止。
《缃素杂记》：汉以宫殿多灾术者，言天上有鱼尾星，宜为其象，冠于屋以禳之。今亦有自唐以来寺观旧殿宇，尚有为飞鱼形，尾上指者。
《拾遗记》：任末年十四时，每言人而不学，则何以成。或依林木之下，削荆为笔，刻树汁为墨，夜则映星望月，暗则缚麻蒿以自照。
《英雄记钞》：太祖制酒禁，而孔融书啁之，曰：天有酒旗之星，地列酒泉之郡。人有旨酒之德，故尧不饮千钟，无以成其圣。
《拾遗记》：沛国有黄麟，见于戊己之地，皆土德之嘉瑞。乃修戊己之坛，黄星炳夜又起昴毕之台，祭祀之星，魏之分野，岁时修祀焉。
《搜神记》：管辂至平原，见赵颜貌主夭亡，颜父乃求辂延命。辂曰：子归觅清酒鹿脯一斤，卯日刈麦地南大桑树下，有二人围棋，但酌酒置脯饮尽更斟，以尽为度。若问汝，汝但拜之勿言，必合有人救汝。颜依言而往，果见二人围棋颜，置脯斟酒于前，其人贪戏，但饮酒食脯不顾。数巡北边坐者忽见颜在，叱曰：何故在此。颜惟拜之，南面坐者语曰：适来饮他酒脯，宁无情乎。北坐者曰：文书已定。南坐者曰：借文书看之。见赵寿止可十九岁，乃取笔挑上，语曰：救汝至九十年活。颜拜而回，管语颜曰：天助子，且喜得增寿。北边坐人是北斗，南边坐人是南斗，南斗注生，北斗注死，凡人受胎皆从南斗，过北斗，所有祈求皆向北斗。
《风土记》：七月七日其夜，洒扫于庭，露施儿筵，设酒脯时，果散香粉于河鼓织女，言此二星神尝会，守夜者咸怀私愿，或云：见天汉中有奕奕正白气，有耀五色以此为徵，应见者便拜，而愿乞富乞寿，无子乞子，唯得乞一，不得兼求，三年乃得言之，颇有受其祚者。《晋书・毛宝传》：祖约遣祖焕、桓抚欲袭湓口，陶侃使宝行，宝军悬兵少器仗，滥恶大，为焕抚所破，夜奔船所，百馀里望星而行。
《习凿齿传》：桓温有大志，追蜀人知天文者至，夜执手问国家祚运修短，答云：世祀方永。温疑其难言，乃饰辞云：如君言，岂独吾福。乃苍生之幸。然今日之语自可令尽，必有小小厄运，亦宜说之。星人曰：太微、紫徵、文昌、三宫，气候如此，决无忧。虞至五十年外，不论耳。温不悦，乃止。
《桓元传》：元字敬道，大司马温之孽子也。其母马氏尝与同辈夜坐于月下，见流星坠铜盆水中，忽如二寸火珠，迦幻骶唬竞以瓢接取。马氏得而吞之，若有感遂有娠。
《谢敷传》：敷字庆绪，会稽人也，性澄静寡欲。入太平山十馀年。镇军S郑召为主簿台徵博士，皆不就。初月犯少微，少微一名处士星，占者以隐士当之。谯国戴逵有美才，人或忧之，俄而敷死。故会稽人士以嘲吴人云：吴中高士便是求死不得死。
《后赵录》：青龙元年正月，石闵欲灭二石之号，议曰：孔子曰：易姓而王七月者，七十有三国。继赵李谶书，炳然且德，星镇卫宜改号大魏，易姓李氏。
《南齐书・虞愿传》：明帝性猜忌，星文灾变，不信太史，不听外奏。敕灵台知星二人给愿，常直内省，有异先启，以相检察。
《北史・崔浩传》：浩父疾笃，乃剪爪截发，夜在庭中仰祷斗极，为父请命，求以身代。
《魏书・陈奇传》：奇初被召，夜梦星坠压脚，明而告人曰：星则好风，星则好雨，梦星压脚必无善徵，但时命峻切，不敢不赴耳。
《北齐书・神武本纪》：神武自队主转为函使，常梦履众星而行，觉而内喜。
《高阿那肱传》：武平四年令其录尚书事，又总知外兵及内省机密，尚书郎中源师尝咨肱云：龙见当雩。问师云：何处龙见。作何物颜色。师云：此是龙星见须雩祭，非是真龙见。肱云：汉儿强知星宿，其墙面如此。《酉阳杂俎》：武攸绪天后从子，年十四，潜于长安市中卖卜，一处不过五六日，因徙升中岳，遂隐居。服赤箭、茯苓晚年肌肉始尽，目有紫光，昼见星月。
僧一行博览，无不知，尤善于数钩深藏往，当时学者莫能测。幼时家贫，邻有王姥，前后济之数十万。及一行开元中，承上敬遇言无不可，常思报之。寻王姥儿犯杀人罪，狱未具。姥访一行，求救。一行曰：姥要金帛，当十倍酬也，明君执法，难以请求，如何。王姥戟手大骂曰：何用识此僧。一行从而谢之，终不顾。一行心计浑天寺中工役数百，乃命空其室内，徙大瓮于中，又密选常住奴二人，授以布囊。谓曰：某坊某角有废园，汝向中潜，伺从午至昏，当有物入来，其数七可尽掩之，失一则杖汝。奴如言而往，至酉后果有群豕至，奴悉获而归，一行大喜，令瓮中，覆以木盖，封以六一泥，朱题梵字数寸。其徒莫测，诘朝中使叩门，急召至便殿，元宗迎问曰：太史奏，昨夜北斗不见，是何祥也。师有以禳之乎。一行曰：后魏时失荧惑，至今帝车不见，古所无者，天将大警于陛下也。夫匹妇匹夫不得其所，则陨霜赤旱，盛德所感，乃能退舍。感之切者，其在葬枯出系乎释门，以_心坏一切善，慈心降一切魔。如臣曲见，莫若大赦天下。元宗从之，又其夕，太史奏：北斗一星见，凡七日而复成式，以此事颇怪，然大传众口，不得不著之。
《续博物志》：明皇获二十七仙王像于宁州罗川县金华洞。奇伟异状，各各不同。内有心星一座，甚美。手板复有明致御名其地属，互可思庄。其人已百岁，后置真宁观，改罗川为真宁县，今有王像图传于世。《开元天宝遗事》：帝与贵妃每至七月七日夜，在清华宫游宴时，宫女辈陈瓜花酒馔列于庭中，求恩于牵牛织女星也。
宫中以锦结成楼，殿高百尺，上可以胜数十人，陈以瓜果酒炙，设坐具，以祀牛女二星，嫔妃各以九孔针、五色线，向月穿之，过者为得巧之候，动清商之曲，宴乐达旦，士民之家皆效之。
《云仙杂记》：杜子美十馀岁，梦人令采文于康水，觉而问人，此水在二十里外。乃往求之，见鹅冠童子告曰：汝本文星典吏天使，汝下谪为唐世文章，海九云诰已降，可于豆垄下取。甫依其言，果得一石。金字曰：诗王本在陈芳国，九夜扪之麟篆热。声振扶桑享天福，后因佩入葱市归。而飞火满室，有声曰：邂逅秽吾令，汝文而不贵。
《大唐新语》：尹伊尝因坊州司户尚药局牒省索杜若省符下，坊州供送伊判之，曰：坊州本无杜若，天下共知。省符忽有此科应，由谢x诗误华省曹郎，如此判，岂不畏二十八宿，向下笑人。由是知名，改补雍州司法。
《云仙杂记》：郑广文屋室破漏，自下望之窍如七星。《唐书・王p传》：天宝八载，方士李浑上言：见太白老人告玉版秘记事。帝诏p，按其地求，得之。因是群臣奉上帝号。
《南楚新闻》：李泌谓肃宗曰：臣绝粒无家，禄位茅土，皆非所欲。收复京师，但枕天子膝一觉，使司天奏有客星犯帝座足矣。
《云溪友议》：太仆韦卿觐欲求夏州节度使，有巫者知其所希，忽诣韦门，曰：某善祷祝星神，凡求官职者必能应之。韦不知其诈伪，令择日，夜深于中庭备酒果香烛等。巫者乘醉而至，请韦自书官阶，一道虔启于醮席，既得手书官衔，仰天大叫曰：韦觐有异志，令我祭天。韦公合族拜曰：乞山人无以此言，百口之幸也。凡所玩用财物悉与之。
《本事诗》：崔曙进士作明堂火珠诗，续帖曰：夜来双月满，曙后一星孤。当时以为警句，及来年曙卒，唯一女名星星，始悟其自谶也。
《闻见后录》：天下州名俗呼不正者，有二，一处州旧为括州，唐德宗立，当避其名，适处士星见分野，故改为处，音楮，今俗误为处所之处矣。
《全唐诗话》：樊素善歌，小蛮善舞。乐天诗有曰：樱桃樊素口杨柳，小蛮腰至于高年。又赋诗曰：失尽白头伴，长成红粉娃。因为杨柳词，以托意云：一树春风万万枝，嫩于金色软于丝。永丰东角荒园里，尽日无人属阿谁。及宣宗朝国乐唱是词，帝问：永丰在何处。左右具以对。遂命取永丰柳两枝植于禁中。白感上知，又为诗云：一树衰残委泥土，双枝移种植天庭。定知此后天文里，柳宿光中见两星。
《酉阳杂俎》：旧说不见辅星者将死，成式亲故常会修行里。有不见者，未周岁而卒。
相传识人星不患疟，成式亲识中，识者悉患疟。又俗不欲看天狱星，有流星入，当披发坐哭之，候星却出，灾方弭。金楼子言：予以仰占辛苦，侵犯霜露，又恐流星入天牢。方知俗忌之久矣。
前秀才李鹄觐于颍川，夜至一驿，才卧见物如猪者，突上厅阶。鹄惊走，透后门，投驿厩，潜身草积中，屏息且伺之。怪亦随至，声绕草积数匝，瞪目相视，鹄所潜处，忽变为巨星，腾起数道烛天，鹄左右取烛，索鹄于草积中，已卒矣，半日方苏。因说所见，未旬无病而死。《云仙杂祀》：孙愿夜行横塘，见池中大鱼映月，吸水移时，不去池外数步，有一小坎，正涵北斗，有虾蟆数十共来饮啜。愿异之，明日汰池中惟有一大鲤，身已五色，复来坎所，访求虾蟆，得三足者数十。梁邺上元后忽发变如血，卜曰：元夜食牛肺，犯天枢巡使夜行，祷谢可免。
《摭言》：卫元规酒后忤丁仆，射以书谢曰：自兹囚酒星于天狱，焚醉目于秦坑。
《录异记》：嘉州夹江令检校工部尚书朱播尝居官，得疾，四支不能运用，举体沉重，每转侧皆须数人扶舁。以为风废，药饵攻之未效。忽眼痛且唬昼夜烦楚，又数日俄而渴作，嗜水及汤，饮不知石斗之量。又数日心狂愤愤若有所睹，赖其沉顿，不能转动。若不然，亦将披发裸走，无所畏惮矣。旬日之中，四疾相属，风露之危期在旦夕矣。既昼夜不寐，疲倦之极，忽如睡不睡，见七仙人列坐在前，才长五六寸，求冠服，眉目髭发历历分明。五人相倚而坐，二人两畔横坐，播心自思之。正坐则有横坐，如何忽闻侧畔空中有人应，曰：既为仙人，无所不可，何怪横坐。闻讫，亦不见所语之人。七仙人亦复不见，自此常觉有人为握搦手足扪拍背膊，所疾渐损。其日所嗜冷水汤饮顿减一半，如是三五日，便能主持公事。o对宾客，所疾全愈。因画北斗七星真人，供养焉。
《稽神录》：伪吴鄂帅王_少为小将，从军围颍州，夜梦道士告之曰：旦有流星堕地，能避之，当至将相。明日众军攻城，城中矢石如雨，_仗剑倚栅木而督战。俄有飞石正中其栅木，及_铠甲，皆糜碎而_无伤。因叹曰：流星正谓尔耶。由是自负，卒至大官。
《江南野录》：嗣主如南都，既数日诘旦，殿庭忽见残獐一脚，视之乃兽食之馀。询，宿卫莫知所以。使往询陈陶，陶曰：昨暮乃狼星值日，故尔。嗣主叹曰：真鸿儒也。陆游《南唐书伍乔传》：乔居庐山国学数年，山中浮屠。梦仰视见一大星，芒色甚异。旁有人指之，曰：此伍乔星也。既觉，访得。乔乃倾资奉之，使入金陵举进士，及试榜出，乔果为首。
《清异录》：世宗时，水部郎韩彦卿使高丽，卿有一书曰：博学记偷抄之，得三百馀事，今抄天部七事，一屑金星也。
《辽史・耶律孟简传》：孟简性颖悟，六岁，父晨出猎俾；赋晓天星月诗。孟简应声而成，父大奇之。
《湘山野录》：祖宗居潜，日与赵韩王游长安市，时陈抟乘一骑遇之，下驴大笑，中簪几坠，左手握太祖，右手挽太宗。曰：可相从市饮乎。太宗曰：与赵学究三人并游，可当同之。陈睥睨韩王甚久，徐曰：也得也得，非渠不得预此席。既入酒舍。韩王足疲，偶坐席左，陈怒曰：紫薇帝垣一小星辄据上次。不可。斥之，使居席右。《渑水燕谈录》：建隆中，南都一夕，星陨如雨点，或大或小，光彩煜然，未至地而灭。景v初，忻州夜中星陨极多，明日视之，皆石。闻今忻民犹有蓄之，乃知公羊以雨星不及地而复，其说得之左氏，以如雨而言与雨偕非也。
《玉壶清话》：景德三年，有巨星见于天氐之西，光芒如金圆，无有识者。春官正周克明言：按天，荆州占其星，周伯语曰：其色黄金，其光煌煌，所见之国，太平而昌。又按元命苞此星一曰德星，不时而出，时方朝野多欢，六合平定。銮舆澶渊，凯旋万域，赋敛无横，宜此星之见也。克明本进士，献文于朝，召试中书，赐上及第。
《绍兴府志》：吴仁璧女少能诗，兼明元象阴阳之学。天圣中仁璧登进士，居越中，甚贫困。间常徉狂，乞于市。女曰：大人慎出入，恐罹网罗。已而，钱武肃王命撰其母墓铭，仁璧不从，遂被系。女泣曰：文星失位，大人其不免乎。遂并女，沉之东小江，女年十八。
《渑水燕谈录》：柳三变，景v末登进士第，少有俊才，尤精乐章，后以疾更名永字者卿。皇v中，久困。选调入内，都知史甚爱其才，而怜其潦倒。会教坊进新曲，醉蓬莱。时司天台奏老人星见，史乘机荐之，仁宗大悦。《闻见后录》：洛阳楚氏葬龙门之东，尹樊村凿井，每不得泉。有术者云：夜以水盛器，见星多者，下有泉。用之，果然。
《天中记》：嘉v八年冬十一月，京师有道人游十于市，莫知所从来。貌体古怪，不与常类，饮酒无算，未尝觉醉。都人士异之，相与传，好事者潜图其状，后近侍达，帝引见赐酒一石，饮及七斗。次日，司天台奏寿星临，帝座忽失道人所在，仁宗嘉叹久之。
《湖广通志》：宋曾巩知襄州，朝廷遣使搜水利，各辟三两，选人充勾当公事。巩一日宴诸使者，坐客云：昨日大星坠于西南，有声甚厉，又有小星随之。巩曰：小星必天狗下勾当公事也。
《梦溪笔谈》：治平元年，常州日禺时，天有声如雷，乃一火星，几如月。见于东南，少时而又震一声，移著西南。又一震，坠在宜兴县民许氏园中。远近皆见火光，赫然照天。许氏藩篱皆为所焚，是时火息。视地中只有一窍，如杯大，极深。下视之，星在其中，荧荧然。良久渐暗，尚热不可近。又久之，发其窍，深三尺馀，乃得一圆石，犹热。其大如拳，一头微锐，色如铁。重亦如之。州守郑伸得之，送润州府金山寺。至今匣藏，游人到则发视，王无咎为之传，甚详。
《志林》：绍圣二年五月望日，敬造真一法酒成请罗浮道士邓守安拜，奠北斗真君。将奠，雨作。已而清风肃然，云气解，月星皆见，魁标皆爽。彻奠，阴雨如初。谨拜首稽首，而记其事。
《江西通志》：南康府德星石旧云落星，在府南二里湖中。即层城也，旧传有星坠水，化为石。高五丈许。宋蒋之奇诗：今日湖中石，当年天上星。元v间敕建禅寺于上，赐额为福星龙安院。
《H史》：承平时，国家与辽欢盟。文禁甚宽辂，客者往来，率以谈谑诗文相娱乐。元v间，东坡膺是选，辽使素闻其名，思以奇困之。其国旧有一对，曰：三光日月星。凡以数言者，必犯其上一字。于是遍国中无能属者，首以请于坡，坡唯唯，谓其介曰：我能而君不能。亦非所以全大国之体，四诗风雅颂，天生对也。
晁补之《游新城北山记》：时九月，天高露清，山空月明，仰视星斗，皆光大，如适在人上。
《浙江通志》：宋林灵素，初名灵噩字，岁昌永嘉人，政和三年至京，每侍宴太清楼下，见元v党籍碑，灵素稽首。上怪，问之，对曰：碑上姓名皆天上星宿，臣敢不稽首。因为诗曰：苏黄不作文章客，童蔡翻为社稷臣。三十年来无定论，不知奸党是何人。上以诗示蔡京，京惶愧乞出。
《行营杂录》：政和间求轼墨迹甚锐，人莫知其由。或传徽宗亲临宝宫，醮筵其主，醮道流拜章，伏地久之方起。上诘其故，答曰：适至上帝所值奎宿，奏事良久，方毕。始能达其章也。上叹讶久之，问曰：奎宿何神。为之所奏何事。对曰：所奏事不可知，为此宿者，即本朝苏轼也。上大惊，不惟弛其禁。且欲玩其词翰，一时士大夫遂从风而靡。
《委巷丛谈》：宋南渡诸将，韩世忠封蕲王，杨沂中封和王，张俊封循王，俱享富贵之极，而俊复。善治生，其罢兵而归，岁收租米六十万斛。今浙中岂能著此富家也。绍兴间，内宴有优人作，善天文者云：世间贵官人必应星象，我悉能窥之法，当用浑仪，设玉衡若对。其人窥之，见星而不见其人，玉衡不能卒办，用铜钱一文亦可。乃令窥光，尧，云帝星也。秦师垣，曰相星也。韩蕲王，曰将星也。张循王，曰不见其星。众皆骇，复令窥之曰中不见星，只见张郡王在钱眼内坐殿上。大笑，俊最多赀，故讥之。
《闻见近录》：广东老媪江边得巨蚌，剖之得大珠，归而藏之絮中。夜辄飞去，及晓复还。媪惧失去，以大釜煮之。至夜有光烛天，邻里惊之，以为火也，竞往赴之。光自釜出，乃珠也。明日纳于官府，今在韶州军资库。予尝见之，其大如弹，状如水晶，非蚌珠也。其中有北斗七星，隐然而见，煮之半枯矣，故郡不敢贡于朝。《老学庵笔记》：赵元镇丞相谪朱崖，病亟，自书铭旌云：身骑箕尾归天上，气作山河壮本朝。
《癸辛杂识》：徐子方云：向到故内观堂，有黑漆，厨内龛二石，高数尺。其一有南斗，六星隐起，石上刻金书，南极呈祥。其阴有北斗七星，亦隐起而色白，刻曰北斗降瑞。及再至杭，则观堂已化为佛寺，此石莫知所在矣。
《云南通志》：宋宁宗嘉定十七年，元太祖帖木真征东印度，至铁桥石门关前，军报有兽一角，形如鹿而马尾色，绿作人言。曰：汝主宜早还。左右皆慑，独耶律楚材曰：此名角端，盖旄星之精，能四方言语，好生恶杀。圣人在位，则斯兽奉书而至，且能日驰万八千里，灵异如鬼神，不可犯也。帝即回驭。
《笔记》：景定三年，司历者曰：星有天尾旅于奎填，与辰从月后会四星，不相能也。乃季春月朔同轨。其占为文运不明，天下三十年无好文章。
谢翱《游石洞夜坐记》：三石洞之游，直抵其顶山，之僧曰：师远者，邀宿寺中，望药壶诸岩，连洞如井，河汉众星挂其上。小者欲飞，大者欲滴。环视北斗无见者，以问远，远云：诸岩药壶直西北最高，北斗堕其胁，故经年未尝一见，独萝阴缺处见南斗历历。众皆瞻仰，叹异。
《元史・世祖本纪》：至元五年十月，敕二分二至，及圣诞节，日祭星于司天台。
《张起岩传》：至元乙酉三月乙亥，太史奏：文昌星明，文运将兴。时世祖行幸上京。明日丙子皇孙降生于儒州。是夜起岩亦生其后。皇孙践祚是为，仁宗始诏设科取士。及廷试，起岩遂为第一人，论者以为非偶然也。
《成宗本纪》：至元三十一年五月，祭紫微星于云仙台。《小云石海崖传》：母廉氏夜梦神人授以大星，使吞之。已而有妊，及生，神采秀异。
《褚记室》：至治元年，玉案山产小赤犬，犬群吠遍野，占云：天狗坠地为赤犬，其下有大军覆境。
《诚斋杂记》：蔡州丁氏女精于女红，每七夕祷以酒果。忽见流星坠筵中，明日瓜上有金梭，自是巧思益进。《琅旨恰罚号星傍一小星，名始影，妇女于夏至夜候而祭之，得好颜色，始影南并肩一星，名g朗，男子于冬至夜候而祭之，得好智慧。
《内观日疏》：姚姥住长离桥，十一月夜半，大寒，梦观星坠于地，化为水仙花一丛，甚香美，摘食之，觉而产一女，长而令淑有文，因以名焉。观星即女史在天柱下。故迄今水仙名女史花，又名姚女花。
《近峰记略》：元天历戊辰，娄宿降灵，高皇帝以是年生。至洪武戊寅，而娄星复明，洪武元年正月，慧出昴。是年，元运除旧，高皇布新，是昴宿实，应胡星也。正统己巳，荧惑入南斗，车驾北狩。
《遵闻录》：太祖亲征，陈友谅大战于彭蠡湖，与伯温皆在御舟，以观将卒搏战。伯温忽跃起大呼，太祖亦惊。起疑，共作乱。见伯温双手麾之，连声呼曰：难星过，可更舟。太祖如其言而更之，坐未半晌，旧舟已为敌炮击碎矣。
《龙兴慈记》：刑部尚书开济聪敏明辨，深契圣心。圣祖一夕不睡，召济曰：朕欲燕天上二十八宿。济曰：臣意亦然。曰：燕何品也。曰：昴奎用酪，毕用鹿肉，觜用恨及果参，牛用醍醐，斗井鬼用粳米，华和蜜柳用，乳糜星用粳米，乌麻作粥张用毗罗婆果，翼用煮熟青黑豆，轸用莠稗饭，角氐用诸华饭，亢用蜜煮豆，房用酒肉心，危用粳米粥，尾用诸果根作食，箕用尼拘u皮汁，女用鸟肉，虚用乌豆汁，室用肉血，壁用肉，娄用大麦饭井肉，胃用粳米乌麻野枣，列于二十八张金卓。上曰：何以知至否也。曰：二十八把金椅，用二十八纩红绵剖松，椅上至则芒头倒，不至则芒头不倒。如济言燕之，二十六金椅芒头尽倒，二椅芒头不倒。问曰：二宿何不至也。济曰：一宿陛下，一宿臣。圣祖疑曰：卿欲做，朕不难也。后以事见法。
《杭州府志》：明贝国器，郭溪人寓居海宁乌鹊桥，有异术，与铁冠道人俱游白下，同宿。值太祖微行假榻焉。因无枕，以斗为枕，而寝国器。夜出视天曰：帝星临斗，帝遽昂然听之，铁冠曰：尚离尺馀也。帝大惊。
《龙兴慈记》：圣祖遣高僧拜表上天宫，宗泐沐浴，俯伏，神游三日后返，入奏曰：娄宿现形，俄疽发背，崩。一云上有疾，使访周颠仙于匡卢天池山，颠令遍阅二十八宿，躔舍皆有人，惟一舍空然无人，一蛟龙垂首流血。颠云：此世主也，又角亢宿矣。
《明外史・方孝孺传》：孝孺生时，有大星堕其所，幼警敏，双眸炯炯如电。读书日盈寸，乡人目为少韩子。《续已编》：成化中，星陨于山东莒城县马长史家门中。初堕地，其光煜煜，而星体腐软，特如粉浆，马家人以杖抵之，没杖成穴，久而渐坚，乃成一石。
《藩献记》：襄陵庄王冲秋，韩宪王第二子也，孝友笃至过人，母季尝病甚，王吁北辰下l股为药，以进母，病顿愈。
《仰山脞录》：鄞尚书杨文懿公守陈，在妊时，母梦大星入怀，及生，天庭有黑子，状如北斗，人以为异。
《濯缨亭笔记》：正德初，彗星扫文昌台，官云应在内阁，未几。逆瑾出，逐内阁大学士刘建树迁，自是而后，一时在位九卿台谏，无不被其祸。
王世贞《游泰山记》：戊午己未间，偕御史段君按部泰安，从行者佥事王君，约以次日，寻山诸胜。淫雨连日夕不休。凡四日始小息。夜卧倦甚，王君吟苦若寒蝉。又时时提耳，告以所得句，余不胜嬲，强起顾祝天，碧净如洗，而大星百馀，巨于杯，历历檐角，殆可仰而摘也。
《江南通志》：吴应宾字尚之，少颖异。母孙氏梦星入口而生。五岁入塾，日诵千言，年十四博览群书，登万历丙戌进士，授翰林编修。

[book_title]乾象典第六十一卷
星辰部杂录一
《易经》：丰：六二，丰其，日中见斗。〈程传〉斗，昏见者也。，周匝之义。用障蔽之物，掩晦于明者也。斗属阴而主运平象，五以阴柔而当君位，日中盛明之时，乃见斗。犹丰，浦大之时，乃遇柔弱之主也。
九三，丰其沛，日中见沫。〈程传〉沛，作旆幡幔围，蔽于内者。丰沛更甚于也。沫，星之微小无名数者。见沫暗之甚也。
《书经・周书・洪范》：庶民惟星，星有好风，星有好雨，日月之行，则有冬有夏。月之从星，则以风雨。
《诗经・小雅》：苕之华三星在S。〈朱注〉S中无鱼而水静，但见三星之光而已。言饥馑之馀，百物凋耗。
《大雅・云汉》：瞻n昊天，有G其星。〈朱注〉久旱而仰天，以望雨。则有G然之明星，未有雨徵也。
《周礼・冬官・考工记》：b人盖弓二十有八，以象星也。龙缇澹以象大火也。鸟七澹以象鹑火也。熊旗六澹以象伐也。龟蛇四澹以象营室也。弧旌柱矢，以象弧也。
《礼记・曲礼》：行，前朱鸟，而后元武。左青龙，而右白虎。招摇在上，急缮其怒。〈陈注〉行，军旅之出也，朱鸟、元武、青龙、白虎，四方宿名也。以为旗章，招摇北斗七星也。居四方宿之中，军行法之，作此举之于上，以指正四方，使戎阵整肃。
《礼运》：天秉阳，垂日星。〈又〉以四时为柄，以日星为纪。《尚书・考灵曜》：桑木者，箕星之精木，虫食叶为文章，人食之老翁为小童。
《诗纪历枢》：蟋蟀在堂，流火西也。
《春秋・运斗枢》：瑶光星散而为乌，玑星散为鹑，玉衡星散为鸱，天枢得则鸾集。玉衡星散为鸡，玑星散为雉，瑶光星散为蔫、为雀，玉衡星散为李，璇星散为橘，玉衡星散为椒、为菖蒲，璇星散而为象，玉衡星散而为兔，璇星散为姜。
《春秋・说题辞》：诗者，天文之精，星辰之度。
斗星时散精为彘，四月生，应天理。
槐木者，虚星之精。
《春秋・佐助期》：天子法斗，诸侯应宿也。
《春秋纬》：月丽于毕，雨滂沱；月丽于箕，风扬沙。
《三坟书》：山坟，象民星。
《管子・四时篇》：东方曰星，其时曰春，其气曰风，风生木与骨，其德喜嬴而发，出节时；其事号令修，除神位。谨祷弊梗，宗正阳，治堤防耕耘树艺，正津梁、沟渎L，屋行水，解怨赦罪，通四方，然则柔风甘雨乃至，百姓乃寿，百虫乃蕃。此谓星德。星者掌，发为风。〈又〉西方曰辰，其时曰秋，其气曰阴，阴生金与甲。其德忧哀，静正严顺，居不敢淫，佚其事，号令毋使民淫暴，顺旅聚收，量民资以畜聚，赏彼群干，聚彼群材，百物乃收，使民毋怠，所恶其察，所欲必得，我信则克，此谓辰德。辰掌收，收为阴。
《文子・上德篇》：日出星不见，不能与之争光。〈又〉百星之明，不如一月之光。
《庄子・大宗师篇》：傅说得之以相武丁，奄有天下乘东，维骑箕尾，而比于列星。
《列御寇篇》：庄子将死，弟子欲厚葬之，庄子曰：吾以天地为棺椁，以日月为连璧，星辰为珠玑，葬具岂不备耶。
《尸子》：自井中视星，所见不过数星；自丘上以望，则见始出也。非明益也，势使然也。
《孙武子・火攻篇》：凡发火有时，起火有日。时者，天之燥也。日者，月在箕、毕、翼、轸也。凡此四宿者，风起之日也。《荀子・解蔽篇》：瞽者，仰视而不见星辰，不以定有无，用精惑也。
《吴越春秋》：吴与越同音共律，上合星宿，下共一理。《史记・龟策传》：记曰：能得名龟者，财物归之，家必大富至千万。一曰北斗龟，二曰南辰龟，三曰五星龟，四曰八风龟，五曰二十八宿龟。
《淮南子・天文训》：北斗之神有雌雄，十一月始建于子，月从一辰，雄左行，雌右行。五月合午谋刑，十一月合子谋德。太阴所居，辰为厌日，厌日不可以举百事，堪舆徐行，雄以音知雌，故为奇辰。数从甲子始，子母相求，所合之处为合，十日十二辰，周六十日，凡八合合于岁前，则死亡合于岁后，则无殃。甲戌燕也，乙酉齐也，丙午越也，丁巳楚也，庚申秦也，辛卯戎也，壬子赵也，癸亥胡也，戊戌己亥韩也，己酉己卯魏也。戊午戊子八合天下也。太阴、小岁星、日辰、五神皆合，其日有云气风雨，国君当之。
日月之淫为精者，为星辰。
《地形训》：八九七十二，二主偶，偶以承奇，奇主辰，辰主月，月主马，马故十二月而生，七九六十三，三主斗，斗主犬，犬故三月而生。三九二十七，七主星，星主虎，虎故七月而生。
《本经训》：星月之行，可以历推得也。
《齐俗训》：夫乘舟而惑者，不知东西。见斗极，则寤矣。《诠言训》：星列于天而明，故人指之。
《修务训》：摄提镇星，日月东行，而人谓星辰日月西移者，以大氐为本。
《海内十洲记》：臣自少及今，周流六天，广陟天光，极于是矣。未若凌虚之子，飞真之官，上下九天，洞视百万。北极勾陈而井，华盖南翔太丹，而栖大夏。东之通阳之霞，西薄寒穴之野，日月所不逮，星汉所不与。其上无复物，其下无复底。臣所识乃及于是，愧不足以酬广访矣。
《扬子・学行篇》：视日月而知众星之小也，仰圣人而知众说之小也。
《后汉书・杨秉传》：太微积星名为郎位，入奉宿卫，出牧百姓。
白虎通鼗者，震之气也。上应昴星以通王道，故谓之鼗也。
君有众民何法。法天有众星也。
《论衡・偶会篇》：火星与昴星出入，昴星低时，火星出，昴星见时，火星伏，非火之性厌服昴也，时偶不并度转乖也。
《灵宪》：三公在天为三台，九卿为北斗。
《四民月令》：三月昏，参星夕，杏花盛，桑叶白。〈又〉河射角堪夜作犁，星没水生骨。
《参同契・明辨邪正章》：是非历脏法，内观有所思，履行步斗宿，六甲以日辰。
《卯酉刑德章》：二月榆落，魁临于卯，八月麦生，天据酉。
《法象成功章》：法象，莫大乎天地兮，元沟数万里，河鼓临星纪兮，人民皆惊骇。〈又〉循斗而招摇兮，执衡定元纪。〈又〉青龙处房六兮，春华震东卯，白虎在昴七兮，秋芒兑西酉，朱雀在张二兮，正阳离南午，三者俱来朝兮，家属为亲侣。
《独断》：六神之别名风伯神，箕星也，其象在天，能兴风。雨师神，毕星也，其象在天，能兴雨。明星神一曰灵星，其象在天，《旧说》曰：灵星，火星也。一曰：龙星火为天田。《管辂别传》：清河令徐季龙，字开明，有才机，与辂相见，共论。龙动则景云起，虎啸则谷风至。以为火星者，龙。参星者，虎。火出则云应，参出则风到，此乃阴阳之感化，非龙虎之所致也。
《抱朴子内篇》：命之修短，实由所值，受气结胎，各有星宿。天道无为，任物自然，无亲无疏，无彼无此也。命属生星，则其人必好仙道。好仙道者，求之亦必得也。命属死星，则其人亦不信仙道，则亦不自修其事也。若忽偶忘守一，而为百鬼所害。或卧而魇者，即出中庭，视辅星，握固守一，鬼即去矣。若夫阴雨者，但止室中，向北思，见辅星而已。
《登涉符》：或问曰：辟山川庙堂百鬼之法。抱朴子曰：有老君黄庭中，胎四十九真秘符，入山林，以甲寅日，丹书白素，夜置案中，向北斗祭之，以酒脯各少少，自说姓名，再拜，受取内衣领中，辟山川百鬼万精，虎狼虫毒也。
《枕中书》：昔二仪未分溟搿⒑鳎下无山岳，上无列星。《古今注》：吴皇帝有宝剑六四，曰流星。
《零陵先贤传》：刘先生欲遣周不疑，就刘巴学，巴曰：昔游荆北时，涉师门记问之，学不足纪名，犹天之南箕，虚而不用。赐书乃欲贤甥，摧鸾凤之翮，游燕雀之宇。将何以启明之哉。
《蜀志》：星应舆鬼，故君子精敏，小人鬼黠。
郫江上西有永平桥，长老传言：李冰造七桥，上应七星。故世祖谓吴汉曰：安军宜在七星间。
《湘中记》：宿当轸翼，度应机衡，故曰衡山。
《拾遗记》：指星，麦四月，火星出麦，熟而之。
员峤西有星池千里，池中有神龟，八足六眼，背负七星日月八方之图，腹有五岳四渎之象，时出石上，望之煌煌，如列星矣。
须弥山对七星之下，出碧海之中。
金楼子星如玉李，月上金波。
《颜氏家训》：日为阳精，月为阴精，星为万物之精，儒家所安也。星有坠落，乃为石矣。精若是石，不得有光。性又质重，何所系属。一星之径，大者百里，一宿首尾相去数万，百里之物，数万相连，阔狭从斜，常不盈缩。又星与日月形色同尔，但以大小为其等差，然而日月又当石也，石既牢密，乌兔焉容，石在气中，岂能独运。日月星辰若皆是气，气体轻浮，当与天合，往来环转，不得错违。其间迟疾，理宜一等，何故日月五星二十八宿各有度数。移动不均，宁当气坠，忽变为石。《隋书・礼志》：乾象辇羽，葆圆盖画。日月五星二十八宿。《酉阳杂俎》：旧说野狐名紫狐，夜击尾，火出，将为怪必戴髑髅拜北斗，髑髅不坠，则化为人矣。
何讽于书中得一发裕规四寸许，如环而无端。方士曰：此名脉望蠹鱼，三食神仙字，则化为此。夜从规中望，星星立降。
燕公常读其夫子学堂碑颂头，自帝车至太甲四句，悉不解，访之一公。一公言：北斗建午，七曜在南方，有是之祥。无位，圣人当出华盖巳下，卒不可悉。
《杜阳杂编》：大轸国贡重明枕、神锦衾、碧麦、紫米，云：其国在海东南三万里，当轸宿之位，故曰大轸国。《因话录》：秘书省内有落星石。
《嘉话录》：五星恶浮图佛像，今人家多图画，五星杂于佛事，或谓之禳灾，真不知也。
《云仙杂记》：人能尽数天星，则遍知棋势。
《续博物志・律历志》云：角一十二度，亢九，氐十五，房五，心五，尾十八，箕十一，斗二十六，牛八，女十二，虚十，危十七，营室十六，壁九，奎十六，娄十二，胃十四，昴十一，毕十六，觜二，参九，井三十三，鬼四，柳十五，星七，张十八，翼十八，轸十七。此三百五度，二十八宿之度也。丑为星纪，初斗十二度，终于婺。女七度，子为元枵。初婺女八度，终于危十五度。亥为埘，初危十六度，终于奎四度。戌为降娄，初奎五度，终于胃六度。酉为大梁，初胃七度，终于毕十一度。申为实沈，初毕十二度，终于井十五度。未为鹑首，初井十六度，终于柳八度。午为鹑火，初柳九度，终于张十七度。巳为鹑尾，初张十八度，终于轸十一度。辰为寿星，初轸十二度，终于氐四度。卯为大火，初氐五度，终于尾九度。寅为析木，初尾十度，终于斗十一度。
八分二十八宿为十二次，晋灼曰，太岁在四仲，则岁行三宿；太岁在四孟四季，则岁行二宿。二八十六，三四十二，而行二十八宿，十二岁而周天，是岁星年行一次也。
二十八宿为其有二十八星当度，故立以为宿。推测者多变，如毕有十七度半，觜半度，星既不当度，自不当用为宿星。度皆以赤道为法，黄道则有邪有直，与赤道不等。
《月令》曰：椒是玉衡星精，服之身轻。
《尚书》：故实某经云：佛教上属鬼宿，盖鬼神之事，鬼暗则佛教衰矣。吴先生尝称有灵鬼录，佛乃一灵鬼耳。《兼明书》：郑康成云：北斗，天皇大帝。其精生人，凡称皇者，皆得天皇之气。又云：五帝者，仰合五帝座星也。郑康成以黄帝、少昊、颛顼、帝喾、唐尧、虞舜为五帝，六人而云五帝者，以其俱合五帝座星也。
《化书》：伏虺者，必役五星之精，苟役不至，虺何以伏。乐府古题星名，据天文志所载也。
《北梦琐言》：黄坛场，辰星备位，顾云博士为高燕公，《草斋词》云：天静则星辰可摘，奇险之句，施于至敬，可乎。
《玉溪编事》：南诏以十二月十六日谓之星回节日，游于避风台，命清平官赋诗。
《闻见后录》：或谮胡宿于上，曰：宿名当为去声，乃以入声称名，尚不识，岂堪作词臣。上以问宿，宿曰：臣名归宿之宿，非星宿之宿。谮者又曰：果以归宿取义，何为字拱辰也。故后易字武平。
《易・潜虚》：众星拱极，万矢凑的，必不可易。
《懒真子》：二十八宿今韵略，所呼与世俗所呼，往往不同，韵略宿音绣，亢音刚，氐音低，觜音訾，皆非也。何以言之，二十八宿谓之二十八舍，又谓之二十八次。次也，舍也。皆有止宿之意，今乃音绣此，何理。《尔雅》云：寿星，角亢也。注云：数起角亢，列宿之长，故有高亢之义。今乃音刚，非也。《尔雅》：天根，氐也。注云：角亢下系于氐，若木之有根，其义如周礼四圭有邸，汉书诸侯上邸之邸。音低，误矣。西方白虎而觜，参为虎首，故有觜之义，音訾，误矣。彼韵略不知，但欲异于俗，不知害于义也，学者当如其字呼之。
仆友司马文季，朴极知星，尝云：前汉天文志牵牛为牺牲，其北河鼓大星上将，左右星左右将。此说非也。且何鼓乃牵牛也，今分为二，则失之矣。《尔雅》云：何鼓谓之牵牛。注云：今荆楚人呼牵牛为檐鼓檐者，何也，盖此星状如鼓，左右两星若檐鼓之状，故谓之何鼓。何者，如何天之休之何，人但见何鼓在天潢之间，故《易》谓河，非也。
夜梦神官与我言：罗缕道妙，角与根提携，陬维口澜，翻百二十刻。须臾间右退之，记梦诗殊为难解。仆尝考之，此乃言二十八宿之分野也。《尔雅》曰：寿星，角亢也。注云：数起高亢，列宿之长。又曰：天根，氐也。注云：下系于氐，若木之有根，埚ぶ口营室，车壁也。注云：营室东壁星四方，似口，故以名之。所谓百二十刻者，盖浑天仪之法二十八宿，从右逆行，经十二辰之舍，次每辰十二刻，故云百二十刻。
南方朱鸟，盖未为鹑首，午为鹑火，巳为鹑。尾天道左旋二十八宿，右转而朱鸟之首在西。故先曰未，次曰午，卒曰日也。然南方七宿之中，四宿为朱鸟之象。汉天文志柳为鸟喙，星为鸟颈，张为鸟嗉，翼为鸟翼。或问：朱鸟而独取于鹑，何也。仆对曰：朱鸟之象，止于翼宿，而不言尾。有似于鹑，故以名之。然谓之鹑尾者，尝问元城先生。先生曰：盖以翼为尾云故。甘氏《星经》云：鸟之38，竦其尾，鹑之38，竦其翼。以此知之。仆尝问元城先生：先儒注太元经，每首之下，必列二十八宿，何也。先生曰：周天二十八宿，三百六十五度四分度之一，而太元经凡七百二十九赞，乃此数也。世言五角六张，谓五日遇角宿，六日遇张宿，此两日作事，多不成然。一年之中不过三四日，绍兴癸丑岁只三日，四月五日角，七月二十六日张，十月二十五日角，多不过四日，他皆仿此。
《梦溪笔谈》：天魁者，斗魁第一星也，斗魁第一星抵于戌，故曰天魁。从魁者，斗魁第二星也，斗魁第二星抵于酉，故曰从魁。
皇v中，礼部试玑衡，正天文之器，赋举人皆杂，用浑象事试官，亦自不晓，第为高等。汉以前皆以北辰居天中，故谓之极星，自祖亘以玑衡考验天极不动处，乃在极星之末犹一度有馀。熙宁中，予受诏典领历官，杂考星历，以玑衡求极星，初夜在窥管中，少时复出，以此知窥管小，不能容极星游转。乃稍稍展窥管，候之凡历三月，极星方游于窥管之内，常见不隐。然后知天极不动处，远极星犹三度有馀。每极星入窥管，别画为一图，图为一圆规。乃画极星于规中，其初夜、中夜、后夜所见各图之，凡二百馀图，极星方常循圆规之内，夜夜不差。
《东坡志林》：退之诗云：我生之辰，月宿直斗。乃知退之磨蝎为身，宫而仆，乃以磨蝎为命，平生多得谤言，殆是同病也。
月犯少微，吴中高士求死不得。人之好，名有甚于生者。
玉川子作《月蚀》诗云：岁星坐福德，官爵奉董秦，忍使黔娄生，覆口无衣巾。
《物类相感志》：辅星，北斗星柄第二星，旁一小星，人若不见此星者，死不久。《杂俎》中说：曾有人不见，数月而死。
地之将动，钩钤开。钤即房星上垂二星，若磔开，则始震，盛张，大则动，渐合则止。
《后山诗话》：韩退之上尊号，表曰：析木天街，星宿清润，北岳医闾，神鬼受职。曾子贺赦，表曰：钩陈太微，星纬咸若，昆渤剩涛波不惊，世莫能轻重之也，后当有知之者。
《毛诗名物解》：三五历曰：星者，元气之精。盖积气之中有光耀者也。星，精也。月，魄也。云，魂也。释名曰：祭雨曰升，祭星曰布。升，取其气之升也。布，取其象之布也。书曰：卿士惟月，庶人惟星。言卿士之C月是也，庶人之C星是也。月之好恶，从星而已。故月之从星，则以风雨。诗曰：月离于毕，俾滂沱矣。此之谓也。盖役久病于外，则天下幸乱，卿士下比于民莫肯念难，适能使难滋大而已。故是诗取譬如此。诗曰：G彼小星，三五在东，众无知者，三心五，四时更见。日月，夫妇之象也。则三星以况侄娣，而小星当贱妾矣。盖诸侯一娶九女，侄娣与嫔而八。故诗正以三五况之，三星以春见于东方，最先见者五。以冬见于东方，最后见者贱。妾之进御于君也，犹之小星随此三五先后更见于天。不见陵掩，则以夫人之惠下故也。然进御之法，侄娣两两当夕。故诗又以参昴况之，参昴，二星也。而又皆西方之星，其在于东，则以夕并见，而小星随焉。夫月也，大星也，小星也，各以其分夜见于天，则夫人惠及贱妾，岂特人事而已哉。《尧典春》曰：日中星鸟夏曰：日永星火秋曰宵中星虚冬曰日短星昴或言星鸟，或言星火，或言星虚，或言星昴，相备也。盖圣人南面视四星之中。言星鸟，则以见四星之形也；言星火，则以见四星之次也。先儒以为四方七宿，各成一形。东方成龙，西方成虎，前成鸟形，后成龟形。所谓在天成象，在地成形。是也。《传》曰：龟与蛇交谓之元武。则元武七星室壁具龟蛇之形，不独成龟形而已。以今垂象考之，虚危前以象蛇室壁，象龟梓慎。所谓宋郑其饥乎。今蛇乘龙是也，蛇盖虚危之星。《考工记》曰：龙缇澹以象大火也。鸟七澹以象鹑火也。熊缙澹以象伐也。龟蛇四澹以象营室也。四澹变言龟蛇亦以元朔，道之所在，龟蛇相成，异乎三方，不可谓之龟砉室病！抖雅》曰：氐，天根也。《国语》曰：天根见而水涸，本见而草木节解，驷见而陨霜，火见而清风戒寒。天根，亢也。本，氐也。驷，房也。火，心也。《尔雅》曰：营室谓之定。《传》曰：营室之中，土功其始，说以为定，昏见而中，然后可以营建宫室，故亦谓之营室。《诗》曰：定之方中，作于楚宫，揆之以日，作于楚室，是也。《传》曰：度日出入，以知东西，南视定北，准极以正南北，谓之营室。又非定取其时而已。《礼运》曰：日星以为纪，故事可列也。盖以为龙见而雩，水昏见而栽。若此之类所谓日星为纪者也。北斗七星辅一星，一至四为魁，五至七为杓，所以运量万物。庄子所谓维斗得之，终古不忒者也。斗有环域，太元曰斗，一南而万物盈斗，一北而万物虚言。物丰于c夏，m于元冬。随斗转从而已。《i冠子》曰：斗运于上，事立于下。斗指一方，四寒俱威，此之谓也。《易》曰：丰其，日中见斗。又曰：丰其沛，日中见沫。沫，盖星之激者，之辅星，理或然也。孔子曰：丰其，位不当也。日中见斗，幽不明也。然则日中见斗，尚非所宜，日中见沫，尤非所宜也。盖三应上非所宜应，而应焉。非所宜应而应焉，此昏所以更出于四也。《诗》曰：曾孙维主酒醴，维濡酌以大斗，以祈黄T，取象于雷斗，取象于斗。燕礼曰：王燕则宰夫为献，主臣莫敢与君亢礼。今此曾孙维主更以大斗酬之，则以尊事，黄T非礼之正也。非礼之正，则亦所以为厚也。郊特牲曰：郊之祭也，大报天而主日，主日则明，王者不敢，主天与膳。夫燕主同义。
《黄氏笔记》：北斗垣内星，南斗二十八宿之一宿，羽流列祠为二斗，非也。南斗于次为星纪，在正北，人以其见必于南，故谓之南斗，以别北斗耳。若所谓斗覆为丰年者，乃天垣之斗斛星，又非此二斗也。
《竹坡诗话》：凡诗人作语要令，事在语中而人不知，余读太史公天官书天一枪，矛盾动摇，角大兵起，杜少陵诗云：五更鼓角声悲壮，三峡星河影动摇。盖暗用迁语，而语中乃有用兵之意，诗至于此，可以为工也。
《六经奥论天文总辨》：愚尝传九章之秘术，得钩股之法，参考灵台之章，推测仪象之度，而获睹一书。所谓鬼料窍者，有历代诸史志之所未载，古今诸图像之所未述。使李淳风得之，必志于晋；使于志宁得之，必志于隋；使我朝刘羲叟得之，必志于宋。是书出于隋，传于唐，至于我朝，始入司天监术，家秘之不显其名，目之以鬼料窍，世之得见者，鲜矣。其实则一步天歌也。唐书以为王希明所作，而实非希明也。隋有丹元子，隐士之流也。作其歌没其名，至唐希明则引汉晋二志，以释之，而非出于希明也。是书一出，汉晋二志号为精天文者，皆未足以尽天文，何也，盖古今天文志，徒有星名，而大小未得其象；古今天文图徒有星形，而远近未得其信。如步天歌，则句中有图，言下见象，不言休祥，而深知休祥者，郑夹T先生尝得其书，而读之于时，素秋无月，清夜如水，长诵一语，凝目一星，不三四夜，一天星斗尽萃其胸中矣。夫不使志于晋志，于隋志，于唐而独传于我宋者，则我朝一代之大典，不待蔡邕作于汉，刘知几作于唐，而笔削已定矣。
《容斋随笔》：今人梅花诗词，多用参横字，盖出柳子厚龙城录所载赵师雄事，然此实妄书。或以为刘无言所作也。其语云：东方已白，月落参横。且以冬半视之，黄昏时参已见，于丁夜则西没矣。安得将旦而横乎。秦少游诗：月落参横画角哀，暗香消尽令人老。承此误也。唯东坡云：纷纷初疑月挂树，耿耿独与参横昏。乃为精当。老杜有城拥朝来客，天横醉后参。之句，以全篇考之，盖初秋所作也。
宋苍梧王，当七夕夜，令杨玉夫伺织女渡河，曰见当报我，不见当杀汝。钱希白洞微志载苏德哥为徐肇祀其先人。曰：当夜半可已。盖俟鬼宿渡河之后，翟公巽作祭仪十卷，云：或祭于昏，或祭于旦，皆非是。当以鬼宿渡河为候，而鬼宿渡河常在中夜，必使人仰占，以俟之叶。少蕴云：公巽博学多闻，援C皆有据，不肯碌碌同众，所见必过人。予按天上经星终古不动，鬼宿随天西行，春昏见于南，夏晨见于东，秋夜半见于东，冬昏见于东。安有所谓渡河，及常在中夜之理。织女昏晨与鬼宿正相反，其理则同苍梧王荒悖，小儿不足笑。钱翟叶三公皆名儒硕学，亦不深考如此。杜诗云：牛女漫愁思，秋期犹渡河。牛女年年渡，何曾风浪生。梁刘孝仪诗云：欲待黄昏至，舍娇浅渡河。唐人七夕诗皆有此说，此自是牵俗遣词之过。故杜老又有诗云：牵牛出河西，织女处其东。万古永相望，七夕谁见同。神光竟难候，此事终朦胧。盖自洞晓，其实非他人比也。
《容斋续笔》：天生对偶，如北斗七星三四点，南山万寿十千年之类是也。
《容斋三笔》：律书引二十八宿，谓柳为注，毕为浊，昴为留，亦见于毛诗注及左氏传。如诗谓营室为定星也。《容斋四笔》：二十八宿，宿音秀，若考其义，则正当读如本音，尝记前人有说如此。《说苑辩物篇》曰：天之五星，运气于五行，所谓宿者，日月五星之所宿也，其义昭然。
《读书隅见》：字亦有义，田家耕用亥日。盖亥日之地直上，是天仓星，以建辰月，祭灵星，以求农耕，灵星是天田星，在于辰位，故农字从辰。
释常谈兄弟不和，夫妇不睦，皆谓之参商也。《左传》曰：昔高辛氏有二子，长曰阏伯，次曰实沉，居于旷林，皆不相善，日寻干戈，以相征讨。后帝不臧，迁阏伯于商丘，主辰星；迁实沉于大夏，主晋星。故谓之参商。《读书杂钞》：星有好风，星有好雨，洪范注：止言箕好风，毕好雨。月令正义乃谓按郑注，洪范中央土气为风，东方木气为雨。箕属东方木，木w土，尚妃之所好。故箕星好风。西方金气为阴，w东方木，木为妃，毕属西方，尚妻之所好，故好雨也。谓孟春行秋令，申气乘寅，两相冲破，申来逆寅，寅为风，风之被逆，故为焱风。寅往破申，申为雨，雨之被逆，故为暴雨。
《西溪丛语》：谚云乾星照湿土，来日依旧雨。王建听雨诗云：半夜思家睡里愁，雨声落落屋檐头。照泥星出依然黑，淹烂庭花不肯休。
《八师经》：吾闻佛道厥义弘深，巍巍堂堂，犹星中月。《云麓漫抄》：翟公撰祭仪，谓或祭于昏，或祭于旦，非是当以鬼宿，渡河为候。其意出于洞微志返魂香事，是舍三代圣人之说，取不根之言，可乎。
汉都城纵广各十五里，周六十五里，十二门八街九陌，城之南北曲折，有南斗北斗之象。
《悦生随抄》：尝见龙颈骨中髓，皆是白石，虎目光落地亦成白石。星，光气也。落则成石，万物变化不可以一概断。
《玉海》：唐虞二典商盘周诰之文，垂裕万世，炳若日星。〈又〉箕宿l牙，狼星敛角。
《云烟过眼录》：金冠一甚大，并\仰簪，共用黄金二十五两，前为北斗，后为南斗，每面嵌紫金，捺子五粒，斗星皆大锐，珠大如弹者，为之通，计大白珠三十四粒，\仰如意簪，亦嵌大珠。
《感应经》：枭避星名〈注〉周礼哲簇氏掌覆妖鸟之巢，以方书十日之号，十有二辰之号，十有二月之号，十有二岁之号，二十有八星之号，县其巢上则去之。《桂海岩洞志》：栖霞洞在七星山。七星山者，七峰位置如北斗，又一小峰在傍，曰辅星。
《云谷杂记》：史记周纪武王上祭于毕，马融云：毕，文王墓地名也。司马真索隐曰：按文有上字，当作毕星。予按后汉《苏竟传》：毕为天下主网，罗无道之君。故武王将伐纣，上祭于毕，求天助也。据此则毕为毕星，甚晓。然马融墓地之说，非矣。惜乎索隐不能引此为C。《癸辛杂识》：七夕牛女渡河之事，古今之说多不同，非惟不同，而二星之名，莫能定。《荆楚岁时记》云：黄姑织女时相见。太白诗云：黄姑与织女，相去不盈尺。是皆以牵牛为黄姑，然李后主诗云：迢迢牵牛星，杳在河之阳；粲粲黄姑女，耿耿遥相望。若此则又以织女为黄姑，何耶。然以星历考之，牵牛去织女，隔银河七十二度。古诗所谓盈盈一水间，脉脉不得语。又安得如太白相去不盈尺之说。又岁时记则又以黄姑即河鼓。尔雅则以河鼓为牵牛。又焦林大斗记云：天河之西，有星煌煌，与参俱出，谓之牵牛；天河之东，有星微微，在氐之下，谓之织女。《晋天文志》云：河鼓三星，即天鼓也。牵牛六星，天之关梁。又谓之星纪。又云：织女三星，在天纪东端，天女也。《汉天文志》又谓：织女，天之贞女。其说皆不一。至于渡河之说，则洪景卢辨析最为精当。盖渡河乞巧之事，多出于诗人，及世俗不根之论，何可尽据。然亦似有可怪者，杨缵继翁大卿y湖日，七夕夜，其侍姬田氏及使令数人，露坐至夜半，忽有一鹤西来，继而有鹤千百从之，皆有仙人坐其背。如画图所绘者，Z霞绚粲，数刻乃没。杨卿时已寝，姬急报起而视之，尚见云气纷郁之状。然则流俗之说，亦有时而可信耶。
伯机云：扬州分野正直天市垣，所以两浙之地易浩繁，非他处之比。此说甚新，又术者云：近世乃下，元甲子用事，正直天垣，所以人多好井谋利之事。《宾退录》：汉建安二十四年，吴将吕蒙病，孙权命道士于星辰下为请命醮之法。当本于此。顾况诗：飞符超羽翼，焚火醮星辰。姚鹄诗：罗磴静攀云共迥，雷坛当醮月孤明。李商隐诗：通灵夜醮达清晨，承露盘甲帐春。赵嘏诗：春生药圃芝犹短，夜醮斋坛鹤未回。醮之礼至唐盛矣。隋炀帝诗：迥月回三洞，清心礼七真。马载诗：三更礼星斗，七七服丹霜。薛能诗：符咒风雷恶，朝修月露清。此言朝修之法也。然陈羽步虚词云：汉武清斋读鼎书，内官扶上画云车，坛上月明宫殿闭，仰看星斗礼空虚。汉武帝时已如此。
《蠡海集》：紫问色而天垣称紫微，岂非寓意之精乎。夫紫之为色赤，与黑相合而成也。水火相交，阴阳相感，而后万物以之而为生，万物以之而为生，是故为万物之主宰矣。
紫色乃水火阴阳相交，既济流通之义也。故天曰：紫宫又曰紫微者，紫宫微妙之所也。是以天子之居，亦曰紫宸。面南拱北之情，合矣。
雁生北方，秋自北而南，春自南而北，盖历七政所行，以顺其情，夫秋分已后，循昴毕觜参之位，春分已后循房心尾箕之位，得乎右转之，气实阴鸟而称阳。北斗北而得七，为火之成数；南斗位南而得六，为水之成数。此乃阴阳精神交感之义也。
天者，金之体；星者，金之精。气降于天，则为雨；气出于地，则为泉。
罗11计都为天之首尾，逆行于天，与天同道，故也。北斗居亥，以亥为正天门，三合临卯未，故以陀罗擎羊当之。卯为春木旺乡，故陀罗托桃花。未为羊，故擎羊托羊首也。又斗位于北，所理在于天南，故使者有擎羊陀罗之像，盖陀罗托桃花者，桃之为物，花实俱赤，文明，离午之义也。擎羊，托羊首者，未肖也，斯所以寓意在焉。又陀罗花名，故在手托之，犹擎羊之托羊首也。
《贵耳集》：徐肇祀其先人，曰：当夜半可祭。盖俟鬼渡河之后作祭。仪十卷云：或祭于昏，或祭于旦。皆非所以，鬼宿渡河为候，而鬼宿渡河之后，作祭。仪十卷云：或祭常在中夜，必使人仰占俟之。叶少蕴云：公巽博学多闻，援C有据，必不妄发，惟洪文敏不然。其说但载牛女渡河之说，用少陵诗。或者又曰：鬼渡萧关则祭。二者当与知礼者质之。
天道尚左，星辰左转。
《游宦纪闻》：沅芷黎溪砚紫者，类端石而无眼，有金束腰，眉子绞间有润者，其初甚发墨，久而复滑，或磨以细石，乃仍如新。有色绿而花纹如水波者，有色黑而金星者，有生自然铜于石中，琢以为北斗三台之类者。
《墨庄漫录》：杜甫有云：星落黄姑渚，秋辞白帝城。之句，说者但见古诗云：东飞伯劳西飞燕，黄姑织女时相见。意谓姑乃牵牛，然不见其所出，不晓黄姑之说。故杨亿大年《荷花》诗云：舒女清泉满，黄姑别渚通。刘筠子仪《七夕》诗云：伯劳东翥燕西飞，又报黄姑织女期。大年和云：天孙已度黄姑渚，阿母还来汉帝家。皆用此事，予后读纬书，始见引张平子《天象赋》云：河鼓集军以嘈浴Ｕ琶先、李淳风等注云：河鼓三星在牵牛星北，主军鼓，盖天子三军之象。昔传牵牛织女见此星，是也。故尔雅何鼓谓之牵牛。又古诗云：东飞伯劳西飞燕，黄姑织女时相见。黄姑，即河鼓也。音讹而然。今之学者或谓是列舍牵牛而会织女故于此析其疑。又张茂先《小家赋》曰：九坎至牵牛，织女期河鼓。石注云：河鼓星在牵牛北，天鼓也，主军鼓，主a钺。李淳风云：自昔相传牵牛织女七月七日相见者，乃此星也。予因此始知黄姑乃河鼓，为牵牛之别名。昔人云开卷有益信然。
《鼠璞》：六曹尚书用星履曳履，熟事也，二出处皆不可用。汉郑崇为尚书，仆射曳革履上，曰：我识郑尚书履声。乃仆射事，唐韦见素为吏部侍郎，杜甫诗曰：持衡留藻鉴，听履上星辰。乃吏部侍郎事。
今以六曹尚书为文昌，按《天官书》斗魁戴匡六星曰：文昌宫上将次将贵相，司命司禄司灾。《后汉志》谓：出纳王命，敷奏万机，乃文昌天府。李固云：尚书犹天之北斗，令及左丞总领纲纪仆射，右丞分掌廪谷是也。汉又有录尚书事，令录仆丞总，以尚书言之，即今尚书省，古纳言职也。本朝令录不置，有二仆二丞，自更官制，以左右仆射左右丞为宰执，即中兴后之左右相，及参政六曹分职，既非尚书省长，贰乃称曰文昌，是文昌宫之将相，反为列曹之属矣。
《酒谱》：酒三星在女御之侧，后世为天官者，或考焉。予谓：星丽乎天。虽自混元之判则有之，然事作乎下而应乎上，推其验于某星，此随世之变而著之也。如宦者，坟墓弧矢河鼓皆太古所无，而先有是星。推之可以知其类。
《木经》：望筒昼望以筒指南，令日景透北，夜望以筒指北，于筒南望，令前后两窍内，正见北辰极星，然后各垂绳坠下，记望筒两窍心于地，以为南，则四方正。《席上腐谈》：二十八宿，有房日兔，毕月乌。《丹书》云：乌月兔，盖谓日月之交也。易以离为日，阳中有阴也。坎为月，阴中有阳也。
《燕石集》：七夕前数日，种麦于小瓦器，为牵牛星之神，谓之五生盆。

[book_title]乾象典第六十二卷
星辰部杂录二
《明会典》：仪卫木星旗一面，青质织木星一及木字。火星旗一面，赤质织火星一及火字。土星旗一面，黄质织土星一及土字。金星旗一面，白质织金星一及金字。水星旗一面，黑质织水星一及水字。角星旗一面，织角宿二及角字。自此至轸宿旗，皆青质。亢星旗一面织亢宿四及亢字。氐宿旗一面，织氐宿四及氐字。房宿旗一面，织房宿四，钩连二小星在旁，及房字。心宿旗一面，织心宿三及心字。尾宿旗一面，织尾宿九，神宫小星一，及尾字。箕宿旗一面，织箕宿四及箕字。斗宿旗一面，织斗宿六及斗字。牛宿旗一面，织牛宿六及牛字。女宿旗一面，织女宿四及女字。虚宿旗一面，织虚宿二及虚字。危宿旗一面，织危宿三及危字。坟墓四星在下，室宿旗一面，织室宿二，及室字。离宫六星在旁壁宿旗一面，织壁宿二及壁字。奎宿旗一面，织奎宿十六及奎字。娄宿旗一面，织娄宿三，及娄字。胃宿旗一面，织胃宿三及胃字。昴宿旗一面，织昴宿七及昴字。毕宿旗一面，织毕宿八及毕字。附耳一星在旁。觜宿旗一面，织觜宿三及觜字。参宿旗一面，织参宿七及参字。玉井四小星在足下，伐三星在内。井宿旗一面，织井宿八及井字。钺一星在旁。鬼宿旗一面，织鬼宿四及积尸气一，并鬼字。柳宿旗一面，织柳宿八及柳字。星宿旗一面，织星宿七及星字。张宿旗一面，织张宿六及张字。翼宿旗一面，织翼宿二十二及翼字。轸宿旗一面，织轸宿四及轸字。长沙一星在中，左右辖二星在旁。北斗旗一面，黑质，三边黄[，黑腰火鸺洌Z脚旗，织北斗星七及北斗二字。辅星一在旁。
《御龙子集》：三垣其以形乎。四维其象乎。形存而神以寓乎。象存而气以贯乎。占天者何亦时中耶。
十二象二十八禽之说，其起一人乎。其谶纬之凿天乎。郑之侨未之闻，邹衍亦未之闻。
四维以龙凤龟虎象，古矣。龙则为虎为兔为龙，凤则为蛇为马为羊，虎则为猴为鸡为狗，龟则为猪为鼠为牛类耶。若虎与豹邻，兔与狐貉邻，龙与蛟邻，蛇与蚓邻，马与獐鹿邻，羊与犴邻，猴与猿邻，鸡与雉乌邻，狗与狼邻，猪与17邻，鼠与蝠邻，牛与獬邻，类矣。从其方耶。
《七曜》：旧矣四馀其何P乎。罗计黄白道之交路也，日月集之，故相掩。世谓罗计为黑煞，是食二曜，诬天耶。元枵埚ぶ名，其起中古乎。尧之授时无有也，后之双女磨蝎，愈下矣。
析木天津之起乎，由箕尾而井鬼，横亘紫微之傍，有川流之象焉。实沈岂其尾闾耶。天汉，天之瑕哉。纯阳之夹滞阴耶。一缕之杂，为章于天，不杂不章。阴阳之自然乎。傅说王良造父因人以命星耶，因星以命人耶。蒙庄甘石互袭而为之耶。
宿度广狭，其谁疆之耶。井斗何德，而觜鬼何拙耶。后世何恶，而更夺乎觜耶。
经星分野无四夷，九州之外，复有九州乎。有则地广而天狭。
日月，群星之主耶。日月二星何为乎。其甘石之强名耶。
北斗之侧有大理，紫微之垣又有大理，天其慎重刑狱耶。
一司空也，奎轸两见；一将军也，娄氐两见；一天田也，角牛两见。民力民命民食，固天所重乎。
紫微之有天也，太微之有郎将也，天市之有车肆也，一也，天之备不虞也，周哉。
紫微之二枢，角宿之一衡，其得斗之一体乎，气分而用小。
《枝山前闻下》：洋兵邓老谓予：言向历诸国，唯地上之物有异耳。其天象大小远近显晦之类，虽远国视之，一切与中国无异。予因此益知旧以二十八舍分隶中国之九州者，为谬也。
《丹铅总录》：《尚书》星有好风，星有好雨。古注云：箕星东方宿也，东木克北土，以土为妻。雨，土也，土好雨，故箕星从妻所好而多雨也。毕，西方宿也。西金克东木，以木为妻，木风也，木好风，故毕星从妻所好而多风也。由此推之，则北宫好燠，南宫好D，中央四季好寒，皆以所克为妻，而从妻所好也。予一日偶述此义，座有善谑者，应声曰：天上星宿亦怕老婆乎。满堂皆大笑。又曰：雷电在室南，霹雳在雷电南，云雨在霹雳南，土工吏在壁西南。盖雷公、电姥、云将、雨师与夫霹雳、斧吏、皆北方水府之精，而埚の天门，故其神栖焉。室不得而司之也。
石氏云：东宫青帝，其精苍龙，为七宿，其象有角有亢，有氐有房，有星有尾。有箕氐胸房腹箕所粪也。司春、司木、司东岳，司东方，司鳞虫三百六十。北方黑帝，其精元武为七宿，斗有龙蛇蟠结之象。牛蛇象，女龟象。虚危壁皆龟蛇蟠虬之象。司冬司水，司北岳，司北方，司介虫三百六十。西方北帝，其精白虎为七宿奎象。白虎娄胃昴虎三子也。毕象虎，觜参象麟。觜首参身也。司秋、司金、司西岳，司西海，司西方毛虫三百六十。南方赤帝，其精朱鸟，为七宿井首。鬼目柳喙，星颈张嗉，翼翮轸尾，司夏，司火，司南岳，司南海，司南方羽虫三百六十。左传史记天官书喙作BB，张即柳张两星之间也。隋志喙作注，又有注张之文，或讹为注张，皆本于石氏柳为鸟喙之说。王奕曰：朱鸟其以羽虫之长称乎。而曰：鹑首鹑尾，何也。师旷禽经青凤谓之i，赤凤谓之鹑，白凤谓之h，紫凤谓之|，盖凤生于丹穴，鹑凤之赤者故南方取象焉。考之月令夏其虫羽，凤羽之长，故南方之宿为朱鸟。吴兴沈氏以朱鸟为丹鹑，岂知四兽皆虫之长也。鹑之微何预。
余尝疑天有五行，星有五纬，地有五岳，人有五事，而二十八宿何独无中央之宿也。后观石氏《星经》云：中宫黄帝，其精黄龙，为轩辕首，枕星张尾，挂柳井体，映三台，司四季，司中岳，司中土黄河江汉淮济之水，司黄帝之子孙，司裸虫三百六十。则固有所谓中宿矣。又按张衡灵宪，苍龙连蜷于左，白虎猛据于右，朱雀奋翼于前，灵龟圈眷于后，轩辕黄龙于中。则是轩辕一星，与苍龙、白虎、朱雀、元武四兽为五矣。世之言星者，惟知四兽而不知黄龙，是求之未尽也。亦犹民俗惟知四时，而不知夏之后有土位。素问所谓长夏月，而在张宿之分野取火季，夏取槐檀之火也。轩辕本市垣之星，今所谓中央五时分为土德，寄王鹑火。亦由是也。张衡又云：轩辕如龙之体，主雷雨之神，后宫之象焉。阴阳交合，盛为雷激，为电和，为雨怒，为风乱，为雾凝，为霜散，为露聚，为云立，为虹U离，为背分，为抱珥，此十四变皆轩辕主之，亦犹土之无定位，而金木水火赖以成与。
甘氏曰：日一星在房之西，氐之东。日者，阳精之宗也。为鸡二足，为乌三足，鸡在日中，而乌之精为星，以司太阳之行度。日生于东，故于是位焉。月一星在昴毕间，故昴毕之间为天街，黄道之所经也。月者，阴精之宗也。为兔四足，为蟾蜍三足，兔在月中，而蟾蜍之精为星，以司太阴之行度。月生于西，故于是在焉。日精在氐房，月精在毕昴，自司其行度，而氐房昴毕乃黄道之所经，不得而司之。
《刘昼・新论》云：微子感牵牛星，颜渊感中台星，张良感弧星，樊哙感狼星。其说皆出谶纬。
薛应纭督郎山志》：觑星山高一百八十丈，岿然为众山之宗，登其巅，白日可睹星辰。
《见闻搜玉》：二十八宿分属十有二州，星家相传若此。然求其说，而难通。夫天常运而不息，地一成而无变。以至动求合，至静未易以齐。此其难通者一也。若以为形象所主，必有相当气类之应，乃出自然不应，各有八度之限，况天之一度当地之二千九百馀里，则天大而地小，尤碍吻合，此其难通者二也。且以舆地言之，闽粤交广通，谓之扬州，实当中国之半，而分星所属止此，此又地广而天狭矣。此其难通者三也。姑记所疑以俟。
赵云洲云：凡遇戊午己未，日必变雨，或遇亢毕二宿，直日则可免，馀宿不能免。
戏瑕三公，象五岳九卿，法河海三公，象三台九卿，法北斗春秋，汉含孳载此，今世独尚书称北斗，外藩诸侯得称四岳，与古异矣。
《退朝录》：秘府书画，予尽得观之，有梁令瓒二十八宿真形图。
《芥隐笔记》：三辅黄图，长安故城，城南为南斗形，城北为北斗形，故号斗城。何逊咸阳诗云：城斗疑连汉，老杜秦城近斗杓秦城北斗边，北斗故临城，而秦中诗春城依北斗，郢树发南枝。乃秦城耳。刘梦得望赋亦云：城依斗兮阑干。
东坡诗：斯人乃德星，遣出虚危间。用乐天德星降人福，时雨助岁功。福似岁星移，望如时雨至意。
《农田馀话》：古历五星皆顺行，至秦始有金火之逆，汉初测候五星，皆有逆。故班氏谓：周之末造，人纪不修，师旅数起，五纬如失常矣。
《脉望》《灵宝经》云：七日七夜，诸天日月星宿一时停轮。此皆以神气凝集，阴阳混合于空洞之中，目不瞬，心寂定为是。《金台纪闻》：北人验时，以天明三星入地，为河冻之候。正月丙寅冬至，在十一月二十八日，都下寒最迟，而河亦迟冻，是月望日，与诸吉士早朝，共试观之，黎明三星正入地，而河冰亦适合云。
《水南翰记》：古法凿井者，先贮盆水数十，置所欲凿之地，夜视盆中有大星异众者，凿之必得甘泉。
《滇行纪略》：滇南日月与星，比别处倍大，而更明。《群碎录》：天田星为灵，在辰位，故农字从辰。
三垣二十八宿中外宫，计二百八十三座，一千五百六十五星，皆守常位是谓星。
《云梦药溪谈》：天官钺北北河，南南河，两河天阙间为关梁。盖北河南河皆星名，各三星。而正义又曰：阙丘二星在河南，天子之双阙，诸侯之两观。亦象魏县书之府。予谓黄河应天汉，而洛京之南为伊阙。伊阙古所谓阙塞，盖双阙也。老杜龙门奉先寺诗：天阙象纬逼，云卧衣裳冷。盖谓伊阙应天阙云尔。而解者忽漫不详云卧者，伊阳之北山，即鸣皋之派，长殆百里如云卧，然龙门南直卧云。或云：然老杜精核，按天官地纪而命辞，恐非漫拈语。
田家五行谚云：一个星保夜晴。此言雨后天阴，但见一两星，此夜必晴。
星光闪铄不定，主有风。
夏夜见星密，主热。
《帝城景物略》：小儿遗溺者，夜向参星叩首，曰：参儿辰儿，可怜溺床人儿。见流火则啐之，曰：贼星夜不以小儿女衣置星月下，曰：女怕花星照，儿怕贼星照。王立程《天台山记》：天台山去郡治一百五十里，志称华顶，高八千丈，复嶂重列如张帆翠涛中，上参台宿，故名。
华顶矗万山间，独表于诸峰，他山如莲花瓣附之，亦云上应华盖。
李之椿《太华山记》：水帘洞贯二十八潭，应二十八宿，《遵生八笺・月令》云：元日进椒柏酒。椒是玉衡星精，柏是仙药，二物酿酒，是早自幼起进长。
《太清草本方》云：槐子乃虚星之精，是月上巳日，采而吞之，每服二十一粒，去百病，长生通神。
八月四日以Z丝就北辰星下祝，求长命。
《日知录》：《晋书・天文志》虚二星，冢宰之官也。主北方邑居，庙堂祭祀，祝祷事。又主死丧哭F。按此，冢宰当作冢。人又曰：轸四星，主冢宰，辅臣也。则周官之冢宰矣。〈注〉或以公羊传宰，上之木拱矣。则墓亦可称为宰。《汉书・艺文志》：海中星占验十二卷，海中五星经杂事二十二卷，海中五星顺逆二十八卷，海中二十八宿，国分二十八卷，海中二十八宿，臣分二十八卷，海中日月彗虹杂占十八卷。海中者，中国也。故《天文志》曰：甲乙，海外，日月不占。盖天象所临者广，而二十八宿专主中国。故曰：海中二十八宿。今天官家所传星名，皆起于甘石，如郎将羽林三代以下之官，左更右更三代以下之爵，王良造父三代以下之人，巴蜀河间三代以下之国，春秋时无此名也。
三代以上，人人皆知天文。七月流火，农夫之辞也。三星在天，妇人之语也。月离于毕，戍卒之作也。龙尾伏晨，儿童之谣也。后世文人学士，有问之而茫然不知者矣。若历法，则古人不及近代之密。
今人所奉魁星，不知始自何年。以奎为文章之府，故立庙祀之，乃不能像奎，而改奎为魁，又不能像魁而取之字形为鬼，举足而起其斗。不知奎为北方元武七宿之一，魁为北斗之第一星。所主不同，而二字之音亦异。今以文而祀，乃不于奎而于魁，宜乎。今之应试而获中者，皆不识字之人与。
《诸城县志》：七月七夕，各家妇女皆具瓜果香饵，拜织女，乞巧。俗谓是日，织女将嫁，牵牛哭，泪多成雨。《英德县志》：七夕，女星傍有小女星，妇女于是夜静俟，焚香修供，得好颜色。
《潮州府志》：七夕燕集，多用龙眼，谓之结星。
星辰部外编一
《竹书纪年》：洪水既平，归功于舜。将以天下禅之。乃洁斋修坛场于河洛，择良日率舜等，升首山，遵河渚，有五老游焉。盖五星之精也，相谓曰：河图将来告帝，以期知我者，重瞳黄姚。五老因飞为流星，上入昴。《春秋合诚图》：天皇大帝，北辰星也。舍元秉阳，舒精吐光，居紫宫中制，御四方，冠有五文。
《风俗通》：织女七夕当渡河，使鹊为桥。
《续齐谐记》：桂阳城武丁有仙道，常在人间。忽谓其弟曰：七月七日织女当渡河，诸仙悉还宫，吾向已被召，不得停，与尔别矣。弟问曰：织女何事渡河去。当何还。答曰：织女暂诣牵牛，吾复三年当还。明日失武丁，至今云织女嫁牵牛。
《荆楚岁时记》：七月七日为牵牛织女聚会之夜。〈注〉按戴德夏小正云：是月，织女东向。盖言星也，《春秋》运斗枢云：牵牛，神名。略石氏《星经》云：牵牛名天关。佐助期云：织女，神名，收阴。《史记・天官书》云：是天帝外孙。傅元拟天问云：七月七日，牵牛织女会天河。此则其事也。河鼓黄姑牵牛也。皆语之转。
《神仙感遇传》：郭子仪初从军，至银州，日暮将宿，忽见左右皆有赤光，仰视空中，见辎Z车，绣幄中有一美女，坐床垂足，自天而下。子仪拜祝云：今七月七日，必是织女降临，愿赐长寿富贵。女笑曰：大富贵亦寿考。言讫，冉冉升天，犹正视子仪，良久而隐。子仪后立功，贵盛，拜太尉尚书令，尚父年九十。
吉凶时日，善恶宿，经序分定，宿直品第一。天地初建，寒暑之精化为日月，乌兔抗衡，生成万物，分宿设宫，管标群品。日理阳位，从星宿，顺行，取张、翼、轸、角、亢、氐、房、心、尾、箕、斗、牛、女等一十三宿。迄至虚宿之家，恰当子地之中，分为六宫也。但日月天子俱以五星臣佐，而日光焰猛，物类相感以阳兽师子为宫神也。月光清凉，而物类相感，以阴虫巨蟹为宫神也。又日性刚义，月性柔惠，义以济下，惠以及臣而日月亦各以神宫均赐五星，以速至迟即辰星太白荧惑岁镇，排为次第。行度缓急，于斯彰焉。凡十二宫，即七曜之躔次。历示祸福经纬灾祥。又诸宫各有神形，以彰宫之象也。又一宫配管，列宿九足，而一切庶类相感，月广五十，由旬得系命以求吉凶。大体属于日月，日广五十一，由旬风精。太白广十，由旬空精。岁星广九，由旬月精。辰宿广八，由旬火精。荧惑广七，由旬日精。土星广六，由旬星最小者。广一，俱卢舍。日宫下面，玻璃之宝，火精之质也，温舒能照万物。月宫下面，琉璃之宝，清凉能照万物。日月诸曜众生业，置干空中，乘风而止。当须弥之半，u健陀罗之上，运行于二十七宿十二宫焉。宫宿之分，今具说之，更为图书耳。
第一星四足，张四足，翼一足，太阳位焉。其神如师子，故名师子宫，主加得财事。若人生属此宫者，法合足精神，富贵孝顺。合掌握军旅之任也。
第二翼三足，轸四足，角二足，辰星位焉。其神如女故名女宫，主妻妾妇人之事。若人生属此宫者，法合难得心腹，多男女，足钱财，高识。故合掌宫房之任。第三角二足，亢四足，氐三足，太白位焉，其神如秤，故名秤宫，主宝库之事。若人生属此宫者，法合心直平正，信敬多财，合掌库藏之任。
第四氐一足，房四足，心四足，荧惑位焉。其神如蝎，故名蝎宫，主多病w禁分之事。若人生属此宫者，法合饶病，薄相恶心事妒忌，合掌病患之任。第五尾四足，箕四足，斗一足，岁星位焉，其神如弓，故名号弓宫，主喜庆得财之事。若人生属此宫者，法合多计策，足心谋，合掌将相之任。
第六斗三足，女四足，虚二足，镇星位焉，其神如摩竭，故名摩竭宫，主38争之事。若人生属此宫者，法合心粗五逆，不敬妻，合掌刑杀之任。〈右已上六位总属太阳分，已下六位总太阴分〉
第七虚二足，危四足，室三足，镇星位焉，其神如瓶，故名瓶宫，主胜之事。若人生属此宫者，法合好行忠，信足，学问富饶，合掌学馆之任。
第八室一足，壁四足，奎四足，岁星位焉。其神如鱼，故名鱼宫，主加官受职之事。若人生属此宫者，法合作将相无失脱，有学问，富贵忠直，合掌吏相之任。第九娄四足，胃四足，昴一足，荧惑位焉。其神如羊，故名羊宫，主有景行之事。若人生属此宫者，法合多福德长寿，又能忍辱，合掌厨膳之任。
第十昴三足，毕四足，觜二足，太白位焉其神如牛，故名牛宫，主四足畜牧之事。若人生属此宫者，法合有福，德足，亲友长寿，得人贵敬，合掌马厩之任。第十一觜二足，参四足井三足，辰星位焉。其神如夫妻，故名淫宫，主胎妊子孙之事。若人生属此宫者，法合多妻妾，得人爱敬，合掌户钥之任。
第十二井一足，鬼四足，柳四足，太阴位焉。其神如蟹，故名蟹宫，主官府口舌之事。若人生属此宫者，法合恶性欺诳，聪明而短命，合掌刑狱讼之任。
上古白博叉二月春分，朔于时，曜、躔、娄、宿尊齐景，正月，中气和，庶物，渐荣，一切增长，梵天欢喜，命为岁元。〈景风曰：唐建寅为岁初，天竺建卯为岁首，然则唐今皆以正月二三四至于十二则，天竺皆据白月十五日夜太阴所在宿为月。故呼建卯为角月，建辰为氐月。则但呼角氐心箕之月，亦不论若建辰及正二三月也。此东西二之异义，学者先宜晓之今又一一详表如左也〉角月〈景风曰：唐之二月也，斗建卯位之辰也〉
氐月〈景风曰：唐之三月也，斗建辰位之辰也〉
心月〈景风曰：唐之四月也，斗建巳位之辰也〉箕月〈景风曰：唐之五月也，斗建午位之辰也〉
女月〈景风曰：唐之六月也，斗建未位之辰也〉
室月〈景风曰：唐之七月也，斗建申位之辰也〉
娄月〈景风曰：唐之八月也，斗建酉位之辰也〉
昴月〈景风曰：唐之九月也，斗建戌位之辰也〉
觜月〈景风曰：唐之十月也，斗建亥位之辰也〉
鬼月〈景风曰：唐之十一月也，斗建子位之辰也〉星月〈景风曰：唐之十二月也，斗建丑位之辰也〉翼月〈景风曰：唐之正月也，斗建寅位之辰也〉
〈新演如左景风，曰其梵本初翻，学言隐密，唐之迷惑不晓其由，若非久习致功，卒难行用。今请演旧为新，取年月日列为立成之前，更为月建十二辰图参之，以宫名会之以宿次，然后晓然可观，义理不隐。庶当代高才知此意也〉
唐月建之图每十二月日数
〈正月　二月　三月　四月　五月　六月　七月　八月　九月　十月　十一月　十二月〉
一日　　　虚室奎胃毕参鬼星翼角氐心
二日　　　危壁娄昴觜井柳张轸亢房尾
三日　　　室奎胃毕参鬼星翼角氐心箕
四日　　　壁娄昴觜井柳张轸亢房尾斗
五日　　　奎胃毕参鬼星翼角氐心箕牛
六日　　　娄昴觜井柳张轸亢房尾斗女
七日　　　胃毕参鬼星翼角氐心箕牛虚
八日　　　昴觜井柳张轸亢房尾斗女危
九日　　　毕参鬼星翼角氐心箕牛虚室
十日　　　觜井柳张轸亢房尾斗女危壁
十一日　　参鬼星翼角氐心箕牛虚室奎
十二日　　井柳张轸亢房尾斗女危壁娄
十三日　　鬼星翼角氐心箕牛虚室奎胃
十四日　　柳张轸亢房尾斗女危壁娄昴
十五日　　星翼角氐心箕牛虚室奎胃毕
十六日　　张轸亢房尾斗女危壁娄昴觜
十七日　　翼角氐心箕牛虚室奎胃毕参
十八日　　轸亢房尾斗女危壁娄昴觜井
十九日　　角氐心箕牛虚室奎胃毕参鬼
二十日　　亢房尾斗女危壁娄昴觜井柳
二十一日　氐心箕牛虚室奎胃毕参鬼星
二十二日　房尾斗女危壁娄昴觜井柳张
二十三日　心箕牛虚室奎胃毕参鬼星翼
二十四日　尾斗女危壁娄昴觜井柳张轸
二十五日　箕牛虚室奎胃毕参鬼星翼角
二十六日　斗女危壁娄昴觜井柳张轸亢
二十七日　牛虚室奎胃毕参鬼星翼角氐
二十八日　女危壁娄昴觜井柳张轸亢房
二十九日　虚室奎胃毕参鬼星翼角氐心
三十日　　危壁娄昴觜井柳张轸亢房尾
仙人问言：凡天道二十八宿，有阔有狭，四足均分，则月行或在前后，验天与说，差互不同，宿直之宜，如何定得。菩萨曰：凡月宿有三种，合法一者，前合二者，随合三者，并合知此三。则宿直可知也。云：何为前合。奎、娄、胃、昴、毕、觜六宿为前合也。云：何为并合。参、井、鬼、柳、星、张、翼、轸、角、亢、氐、房十二宿为并合。云：何为随合。心、尾、箕、斗、牛、女、虚、危、室、壁十宿为随合。凡宿在月前，月居宿后，为前合。月在宿个，宿在月后，如犊随母，为随合。宿月并行为并合也。〈景风曰：凡天象之法，西为前，东为后，如月在宿东，宿在月西，则是宿在月前，月在宿后。他皆仿此也〉
颂曰：六宿未到名，前合十二宿，月左右合九宿，如犊随从母，奎宿直应。当知耳。
序宿直所生品第二，昴图昴六星，形如剃刀，火神也。姓其尼裴若食乳酪，此宿直日宜火作、煎煮、计算、畜生、合和酥，药作牛羊坊舍，种莳入宅，伐逆除暴，剃头并吉，若用裁衣，必被火烧。此宿直生人，法合念善多男女，勤学问，有容仪，性合悭洒，足词辩。〈景风曰：中国天文昴七星，主胡兵，西方之宿也。然合案经文说星，多不与中国相符，览者遽生疑惑。今请依中国天文一一图其星于脚下，发读之者高明，则心无昧矣〉
毕图：毕五宿，形如车，钵^钵，底神也。姓瞿昙，食鹿肉。此宿直日宜农桑种莳，修理田宅，通决沟渠，修桥道。作诸安久之事，不宜放债，及出财，纳谷米。若用裁衣，女多饶事务。此宿直生人，法合多财产，足男女，性聪明，好布施，有心路，省口语，心意不翻动，行步如牛王，有容仪。〈景风曰：中国天文，毕星，主边兵，西方之宿也〉觜图：觜三星，形如鹿头，月神也。姓婆罗堕阁，食鹿肉。此宿直日宜作屋舍，及造旌纛，床帐，家具，入新宅，嫁娶，沐浴，装束，入坛祭星曜，除灾害。吉此日裁衣，必被鼠咬。此宿生人，法合有名闻，景行，美容貌，心肚镇净，爱服药，必得力，心口隐密，举动不轻躁，为人好法用，爱礼仪。〈景风曰：中国天文，觜三星，主军之士，西方之宿也〉参图：参一星，形如额上点，鲁达罗神，姓卢醯底邪那，食血。此宿直日宜求财，及穿地，卖乳酪，煮酥，压油，及诸刚猛之事。若用裁衣，终慎鼠厄。此宿生人，法合猛恶，梗戾，嗜_，好合口舌，毒害，心硬，临事不怯。〈景风曰：中国天文，参十星，主将军，西方宿〉
井图：井二星，形如屋螅日神也。姓婆私瑟吒，食酥饼。此宿直日，宜惠施贫穷，必获大果。凡有所作，必得成就。又宜祭天，宜嫁娶，纳财，惟不宜合药食。若用裁衣，必相分离。此宿生人，法合钱财，或有或无，情爱声名，作人利官，纵有官厄，还得解脱。受性饶，病亦多，男女高古义，有急难。若论景行，稍似纯直。〈景风曰：中国天文，井八星，主天门，南方之宿也〉
鬼图：鬼三星，形如瓶檗，利诃`拨。底神也。姓谟^邪那，食蜜，稻谷。华及乳粥。此宿直日，宜作百事，名誉长寿。若理王事，及诸严饰之相，拜官升位，入坛受镇，学密法吉。若用裁衣，有吉祥胜事。此宿生人，法合分相，端正无邪僻，足心力，合多闻，有妻妾，丰饶，财宝能检校，处分又亲。〈景风曰：中国天文，鬼五星，主官僚，南方之宿也〉柳图：柳六星，形如蛇，神也。姓曼陀罗邪，食蟒蛇肉。此宿直日，宜作刚猛，断决伐逆除恶，攻城破贼，吞害天下。若用裁衣，后必遭失。此宿生人，法合软，眼饶睡，性灵梗戾，嗜_，不伏人欺，又好布施，亦好解脱，耽著情事，难得心腹。〈景风曰：中国天文，柳八星，主厨膳之任，南方之宿也〉星图：星六星，形如墙薄，伽神也。姓瞿必略邪那，食六十日稻。此宿直日，宜种莳杂物，不宜种五谷。宜修宅舍，祭祀先亡。若用裁衣，后必损失。此宿生人，法合爱诤竞，不能压捺，嗜_怒，父母生存不能孝养，死后方崇飨追念，足奴婢，畜乘资产，有名闻，善知识，亦多恶知识，一生之间，好祈祷神庙。〈景风曰：中国天文，星七星，主衣服，南方宿〉张图：张二星，形如杵婆数神也。姓瞿那律邪，食乳粥。此宿直日，宜喜庆事，求女，婚娶，修宅，拜官，作新衣，受长，密法学，道承仙，并吉。若用裁衣，必被官夺。此宿生人，法合足妻妾，多男女，出语惬人意，甚得人爱，少资财，智策，亦不多业，合得人财。〈景风曰：中国天文，张六星，南方之宿也〉翼图：翼二星，形如趺，利，邪摩神也。姓遏A黎，食栗苏。此宿直日所作皆吉。宜田宅，筑墙，穿堑，修农业，种莳。凡诸安久之事并吉。若用裁衣，后必更得。此宿生人，法合爱骑乘、鞍马、驾驭、车牛、布施，吃用触处游从，为人稳口语，受性，爱音乐。〈景风曰：中国天文，翼二十二星，主府县事，南方之宿也〉轸图：轸五星，形如毗，婆恒利神也。姓跋蹉邪那，食乳粥。此宿直日，宜急速事，远行外国修，理衣裳，学艺业，婚娶，开园圃，并吉。此宿生人，法合有诸宝物，合游历州县，禀性嫉妒，为人少病，能立功德，兼爱车乘。〈景风曰：中国天文，轸四星，主车乘骑，南方之宿也〉
角图：角二星，形如长幢瑟，室利神也。姓僧伽罗邪那。此宿直日宜严饰，造衣裳，宝物，锦绣之事。观兵，行军，祭祀天神，赏赐将士，并吉。若用裁衣，终常逃亡。此宿生人，法合善经营，饶六畜，所作事多合。又手巧，所作惬人情，只合有二男。〈景风曰：中国天文，角三星，主天门，东方之宿也〉亢图：亢一星，形如火珠，风神也。姓苏鄂，食大麦、饭、豆酥。此宿直日，宜调象马。又宜教击鼓，婚娶，结交，种莳并吉。若用裁衣，后必得财。此宿生人，法合统领头首，办口词，能经营，饶财物，净洁，装束，爱吃用，造功德，足心力，益家风。〈景风曰：中国天文，亢四星，主东方之宿也〉氐图：氐四星，形如角，因伽陀罗祗尼神也。姓逻怛利，食乌麻杂华。此宿直日，宜种莳五谷，果木，酒。不宜起动，房舍，车马之事。若用裁衣，多逢亲识。此宿生人，法合有分相，好供养，天佛心性，解事受性，良善，承君王优宠，富饶财物，利智，足家口。〈景风曰：中国天文，氐四宿，主侵害，东方之宿也〉房图：房四星，形如帐布，密多罗神也。姓多罗毗邪，食酒肉。此宿直日，宜交婚姻，喜庆吉祥之事。及受戒律，入坛，受灌顶，修仙道，升位并吉。若用裁衣，后必更裁。此宿生人，法合有威德，足男女，饶钱财，合快活，绍本族，荣家风。〈景风曰：中国天文，房四星，主天道，东方之宿也〉心图：心三星，形如阶，因陀罗神也。姓僧讫利底耶那，食粳米蔬乳。此宿直日，宜作王者所须事。兼宜严服，升位，登坛拜官，试畜乘案，摩理，身修功德吉。不宜出财，及放债。若用裁衣，必遭死亡盗贼。此宿生人，法合处族，众得爱敬，承事君王，多蒙礼，摧恶奖善，运命耳。〈景风曰：中国天文，心三星，主明堂印政，东方之宿也〉尾图：尾二星，形如师子，顶毛你律神也。姓迦底那，食乳果华草。此宿直日宜沐浴，厌咒，置宅，种树，合药，散阿伽陀药并，入坛并。吉若用裁衣，必遭烂坏。此宿生人，法合足衣食，多库藏，性悭涩，志恶戾，诤竞合，得外财力，性爱华药。〈景风曰：中国天文，尾九星，主后宫士，东方宿也〉箕图：箕四星，形如牛，步水神也。姓婆邪尼，食瞿阿绀苦味。此宿直日，宜穿地、造舍、开渠，水种华药，修园圃，酝酒酱，吉。若用裁衣，后必得病。此宿生人，法合游涉江山，经营利润，为人耐辛苦，立性好淫逸，妇女饶病，爱酒。〈景风曰：中国天文，箕四星，主妒，东方之宿也〉斗图：斗四星，形如象，步毗说神也。姓毗邪罗那，食蜜面稻华。此宿直日，宜著新衣，及安久之事。置库藏，修理园林，造车乘，营田宅寺宇，作兵器，并吉。若用裁衣，多得美味。此宿生人，法合爱鞍马，历山林，爱祈祷祀，结交贤良，多技能，足钱财。〈景风曰：中国天文，斗六星，主江湖，北方之宿也〉牛图：牛宿吉祥，其宿三星，形如牛头，风梵摩神也。姓奢拿邪那，食乳粥香华药。此宿生人，法合福德，所作不求。〈景风曰：案天竺牛宿为吉祥之宿，每日午时，直事敬天，以午时为吉祥之时也。瞿昙氏以历年者牛宿吉祥，女国术是也。今泥牛星又与中国亦别，按中国天文，牛宿六星，开渠河，北方之宿也〉女图：女三星，形如梨。格毗薮幻神也。姓目揭连邪那，食新生酥及鸟。此宿直日，宜为公事，置城邑，立卿相，发兵造战具，井学技能，穿耳，理发，按摩，并吉。不宜初著新衣，或因之致死。又不宜诤竞。若用裁衣，必足病。此宿生人，法合足，心力，少病，好布施，守法律。勤道业，荣祖宗。〈景风曰：中国天文，女四星，主苑府土，北方之宿〉虚图：虚四星，形如诃，梨勒婆娑神也。姓婆私迦邪，食于大豆喻沙，和上云水乳煮，如状为喻沙相也。此宿直日，宜建急事，学问，及沐浴，乞子，法供养婆罗门，置城邑，营兵马，及初著新衣，严饰冠带，并吉。若用裁衣，多得粮田。此宿生人，法合足谷，多贮积，长命，富胜，蒙君王宠爱。又好飨祷神庙，终多快乐，不合辛苦。〈景风曰：中国天文，虚二星，主宰相位，北方之宿也〉
危图：危一星，形如华，稳婆鲁拿神也。姓丹茶邪，食羝羊肉。此宿直日，宜合药，避病，穿池，种麻，商人出行，纳财，造船，酝酒，并吉。若用裁衣，必遭毒厄。此宿生人，法合嗜酒，耽淫，耐辛苦，心胆硬，与人结交必不久长，无终始。又能处分事务，解药性，多_。〈景风曰：中国天文，危二星，北方之宿也〉
室图：室二星，形如车辕，阿醯多陀难神也。姓^邪，食一切肉。此宿直日，宜为刚猛事，勘逐罪人，捕奸，捉非若为吉事，不宜。若用裁衣，必遭水厄。此宿生人，法合决猛恶姓，嗜_，爱劫夺，能夜行，不怕处。性轻躁，毒害，无慈悲。〈景风曰：中国天文，室二星，主宗庙，北方之宿也〉壁图：壁二星，形如立竿，尼陀罗神也。姓瞿摩多罗，食大麦饭酥乳。此宿直日，宜造城邑，婚娶，永久长寿，增益，吉庆，不宜，南行。若用裁衣，多得财物。此宿生人，法合承君王恩宠，为性慎密，悭涩，有男女，爱供养天佛。亦好布施，不多爱习典教。〈景风曰：中国天文，壁二星，主图书秘法，北方之宿也〉奎图：奎三十二星，形如小艇，逋涉神也。姓曼茶鼻邪，食肉及饮。此宿直日，宜造仓库，及牛马坊，校算，畜牧，酝酒，F糟，冠带出行，并吉。若用裁衣，必得宝器。此宿生人，法合有祖父产业，及有经营，得钱财，总合用尽后，更得之，事无终始，为性好布施。亦细涩业，合游荡，足法用，慕善人，作贵胜律仪之事。无终始，赏男女，爱教学典教。〈景风曰：中国天文，奎十六星，主武，西方之宿也〉娄图：娄三星，形如马头，乾闼婆神也。姓说邪尼，食乌麻杂菜。此宿直日，宜为急速之事，合和服药，内牛马吉。若用裁衣，必增益衣服。此宿生人，法合多技能，少疾病，好解医方，性勤公务，禀志慎密。〈景风曰：中国天文，娄二星，主核苑，西方之宿也〉
胃图：胃三星，形如三角，^摩神也。姓婆粟及婆，食乌麻稻米蜜肉。此宿直日，宜为公事，及王侯，修善事，并吉。用刚猛伐逆，取叛除凶，去奸非，并吉。若用裁衣，必损减资福。此宿生人，法合胆硬，恶性灵，耽酒，嗜肉，爱驱策，劫夺，暴，禀志轻躁，足怨敌，饶男女，多仆从。〈景风曰：中国天文，胃三星，形如角，主兵军，西方之宿也〉凡毕、翼、斗、壁，为安重宿。此等直日，宜造宫殿，伽蓝馆宇寺舍，种莳，修园林，贮纳仓库，收积谷米，结交朋友，婚姻，策命时相，造家具，设学，供养，入道场，及安稳，并就师长，入坛，受灌顶法，造久长之事，并吉。唯不宜远行，索债，保举，进路，造酒，剃头，剪甲，博戏。若此宿生人，法合安，重威肃，正福德，有大名闻。
凡觜、奎为和善宿。此宿直日，宜入道门，学艺，习真言，结斋戒，立道场，灌顶，造功德，设音乐，及吉祥事，喜庆，求婚，举放，对君王，参将相，冠带公行，服药，合和，并吉。若此宿生人，法合柔软，温良，聪明，而爱典教。
凡参、柳、心、尾为寿害宿。此等宿直日，宜围城，破营，设兵，掠贼灾，阵破敌，劫盗，梗蒲，射猎，并吉。若此宿直日生人，法合惨毒，刚猛，恶性。
凡鬼、轸、娄为急速宿。此等宿直日，宜放债，贷钱，买卖，交关，进路，出行，调六畜，习乘鹰鹞，设斋，行道，入学，受业，服药，入道场，受灌顶，市买，并吉。此宿生人，法合刚猛，而捷疾有筋力。
凡星、张、箕、室为猛恶宿。此等宿直日，宜守路，设险，劫掠，相攻，蛊眩博戏，造兵，谋断，决囚徒，放药，行酪，射猎，祭天祀神，承兵威，并吉。此宿生人，法合凶害，猛杀，宜舍身出家，作沙门。
凡井、亢、女、虚、危五星为轻躁宿，又为行宿。此等宿直日，宜学乘象马，骑射，驰走，浮江，舟，奉使绝域，和国入蕃。又劝行礼乐，拣阅兵马，种莳，造酒，合和药，并吉。此宿生人，法合浇薄，不然，则质直平稳。
凡昴、氐、为刚柔宿，此等宿直日，宜锻炉，冶修五行，家具，及造瓦买卖之事。又宜设药，送葬，钻，酥乳，计算，畜生，入宅，王者作盟会，并吉。此宿生人，法合为宽柔而猛，君子之人也。〈景风曰：今经文言语，多有中国之俗，如蛊厌撕凸入蕃之类，并是翻译西国东语，庶览之者悉之，不以文害意者也〉

[book_title]乾象典第六十三卷
星辰部外编二
《法苑珠林》：星宿部如《大集经》云：尔时，娑伽罗龙王白殊致罗婆菩萨言：大士是星宿者，本谁所说。谁作大圣。小星谁作。日月何日之中。何星在先于虚空中。复谁安置三十日。月十二月。年云何。为时系属何处。姓何。字谁。何善。何恶。何食施。若为是昼是夜，日月星宿，复若为行等，汝于诸圣中第一最尊，愿悯我龙，具足解说，我等闻已脱苦奉行。尔时，殊致罗婆菩萨告诸龙言：过去世时，此贤劫初，有一天子名曰大三摩多端正少双，才智聪明，以正行化常乐，寂静不乐爱染，常乐洁身。王有夫人，多贪色欲，王既不幸无处遂心。曾于一时，见驴命群根相出见，欲心发动，脱衣就之。驴见即交，遂成胎。藏月满，生子，头耳口眼悉皆似驴，唯身类人，而复粗涩，毛被体，与畜无殊。夫人见之心惊怖畏，即便委弃，投于厕中。以福力故处空不坠。时有罗刹妇，名曰驴神，见儿不污，念言福子，遂于空中接取，洗持，将往雪山，乳哺畜养，犹如己子等，无有异及。至长成，教服仙药，与天童子日夜共游。复有大天，亦来爱护此儿，饮食甘果药草，身体转异，福德庄严，大光照耀。如是天众同共称美，号为祛卢虱吒〈汉言驴唇〉大仙，圣人以是因缘，彼雪山中并及馀处，悉皆化生种种好华好果，好药好香，种种清流，种种好鸟，在所行住，普皆丰盈。以此药果资益。因缘其馀形容粗相悉转，身体端正，唯唇似驴，是故名为驴唇仙人。是驴唇仙人学于圣法经，六万年翘于一脚，日夜不下，无有倦心。天见大仙受如是苦，时诸梵众及帝释天，并馀上方欲色界等，和合悉来礼拜供养，乃至龙众罗夜叉，一切云集，所有仙圣修梵行人皆来，到此驴唇圣人边睹。设供养已，合掌问言：大仙圣人欲求何等。唯愿为我诸天说之，若我能。即当相与，终不吝惜。尔时，驴唇闻是语，已内心庆幸，答诣天言：必能称我情所求者，今当略说。我念宿命。过去劫时，见虚空中有诸列宿，日月五星，昼夜运行，而守常度。为于天下而作照明。我欲了知分别，识解暗瞑。故不惮劬，劳此贤劫。初无如是事，汝等一切诸天龙神怜我，故来。愿说星辰日月法用。犹如过去，置立安施，造作便宜善恶好丑，如我所愿，具足说之。一切天言大德仙人，其事甚深，非我境界，若为怜悯。一切众生，如过去时，愿速自说。尔时，祛卢虱吒仙告一切天言：初置星宿昴为先首，众星轮转运行虚空。告诸天众说：昴为先首，其事是不。尔时，日天而作，是言此昴宿者，常行虚空历四天下，恒作善事，饶益我等，知彼宿属于火天。是时，众中有一圣人，名大威德，复作是言：彼昴宿者，我妹之子，其星有六形，如剃刀。一日一夜历四天下，行三十时，属于火天。姓@耶尼。属彼宿者，祭之用酪。复次置毕为第二宿，属于水天，姓颇罗堕毕。有五星，形如立叉，一日一夜行三十五时。属毕宿者，祭用鹿肉。复次置觜为第三宿，属于月天，即是月天子。姓毗黎伽耶尼。星数有三，形如鹿头。一日一夜行十五时。属觜宿者，祭用根及果。复次置参为第四宿，属于日天。姓婆利失。其性大恶，多于_忿，止有一星，如妇人d。一日一夜行三十五时。属参宿者，祭用醍醐。复次置井为第五宿，属于日天。姓婆利失。其星有两，形如脚迹。一日一夜行十五时。属井宿者，以粳米华和蜜祭之。复次置鬼为第六宿，属岁星，天岁星之子。姓炮波那毗，其性温和，乐修善法。其有三星，犹如诸佛满相。一日一夜行三十时。属鬼宿者，亦以粳米华和蜜祭之。复次置柳为第七宿，属于蛇天，即姓蛇氏。止有一星，如妇人d。一日一夜行十五时。属柳星者，祭用乳糜。〈右此七宿当于东门〉
复次置南方第一之宿，名曰七星，属于火天。姓宾伽耶尼。其有五星，形如河岸。一日一夜行三十时。属此星者，宜用粳米乌麻作粥祭之。复次置张为第二宿，属福德天。姓瞿昙弥。其星有二，形如人之脚迹。一日一夜行三十时。属张宿者，将毗罗婆果以用祭之。复次置翼为第三宿，属于林天。姓x陈如。其有二星，形如脚迹。一日一夜行十五时。属翼星者，用青黑豆煮熟祭之。复次置轸为第四宿，属沙毗黎帝天。姓迦遮延，蝎仙人子。其星有五，形如人手。一日一夜行三十时。属轸星者，作莠稗饭而以祭之。复次置角为第五宿，属喜乐天。姓质多罗延尼，乾闼婆子。止有一星，如妇人d。一日一夜行十五时。属于角者，以诸华饭而祭之。复次置亢为第六宿，属摩ヂ尢臁Ｐ斟褥寡幽帷Ｆ溆幸恍牵如妇人d。一日一夜行十五时。属亢星者，当取豆和酥蜜煮以用祭之。复次置氐为第七宿，属于火天。姓些者利多耶尼。一日一夜行三十五时。属氐宿者，取种种华作食祭之。〈右此七宿当于南门〉复次置西方第一之宿，其名曰房，属于慈天。姓阿蓝婆耶尼。房有四星，形如璎珞。一日一夜行三十时。属房宿者，以酒肉祭之。次复置心为第二宿，属帝释天。姓罗延那。心有三星，形如大麦。一日一夜行十五时。属心星者，以粳米粥而用祭之。次复置尾为第三宿，属猎师天。姓伽遮耶尼。尾有七星，形如蝎尾。一日一夜行三十时。属尾星者，以诸果根作食祭之。次复置箕为第四宿，属于水天。姓持义迦旃延尼。箕有四星，形如牛角。一日一夜行三十时。属箕宿者，取尼拘陀皮汁祭之。次复置斗为第五宿，属于火天。姓摸伽逻尼。斗有四星，如人拓地。一日一夜行四十五时。属斗宿者，以粳米华和蜜祭之。次复置牛为第六宿，属于梵天。姓梵岚摩。牛有三星，形如牛头。一日一夜行于六时。属牛宿者，以醍醐而用祭之。次复置女为第七宿，属毗纽天。姓帝利伽遮耶尼。女有四星。如大麦粒。一日一夜行三十时。属女宿者，以鸟肉祭之。〈右此七宿当于西门〉
次复置北方第一之宿，名为虚星，属帝释天，娑婆天子。姓x陈如。虚有四星，其形如鸟。一日一夜行三十时。属虚星者，煮乌豆汁而用祭之。次复置危为第二宿，属多罗拿天。姓单那尼。一日一夜行十五时。属此危宿者，以粳米粥而用祭之。次复置室为第三宿，属蛇头天，蝎天之子。姓^都迦尼拘。室有二星，形如脚迹。一日一夜行三十时。属室宿者，以肉血祭之。次复置壁为第四宿，属林天，婆娄那子。姓陀难^。壁有二星，形如脚迹。一日一夜行四十五时。属壁星者，以肉祭之。次复置奎为第五宿，属富沙天。姓阿虱吒排尼。奎有一星，如妇人d。一日一夜行三十时。属奎宿者，以酪祭之。次复置娄为第六宿，属乾闼婆天。姓阿舍婆。娄有三星，形如马头。一日一夜行三十时。属娄星者，以大麦饭并肉祭之。次复置胃为第七宿，属阎摩罗天。姓跋伽毗。胃有三星，形如鼎足。一日一夜行四十时。属胃宿者，以粳米乌麻及以野枣而用祭之。〈右此七宿当于北门〉
此二十八宿，有五宿行四十五时。所谓毕、参、氏、斗、壁等。二十八宿言义广多，特难深趣。故不具宣，我今略说是宿时，同闻诸天皆悉欢喜。尔时，祛卢虱吒仙人于大众前合掌说言：如是安置，日月年时，大小星宿何者。名为有六时耶。答曰：正月名暄暖时，三月名种作时，五月、六月名求降雨时，七月、八月名物欲熟时。九月、十月名寒冻之时。十一月、十二月合此十二月大雪之时。是十月分为六时，又大星宿其数有八，所谓岁星、荧惑星、镇星、太白星、辰星、日星、月星、荷逻侯星。又小星宿有二十八。所谓从前昴至胃诸星是也。我作如是次第安置，汝等皆得见闻于意云何。尔时，一切天人仙人阿修罗龙及那罗等，皆悉合掌咸作是言。如今天仙于天人间最为尊重，乃至诸龙及阿修罗，无能胜者。智慧慈悲最为第一，于无量劫不忘怜悯一切众生。故获福报，一切天人之间，无有如是智慧之者。如是法用更无，众生能作是法，皆悉随喜安乐我等。善哉大德。安隐众生。是时，祛卢虱吒仙人复作是言，此十二月一年始终，如此方便大小星等。刹那时，法皆已说竟，又复安置四天王，于须弥四方面，所各置一王，是诸方所各饶众生。是时，一切大众皆称善哉。欢喜无量。是时，天龙夜义阿修罗等日夜供养，复于后过无量世，更有仙人名伽力，出现于世。后更别说置于星宿小大月法时节要略，今且列二十八宿所属不同，各有灵卫。故《大集经》云：尔时，佛告娑婆世界，主大梵天王释提桓，因四天王言：过去天仙云何布置诸宿，曜辰摄护国土，养育众生，大梵天王等。而白佛言：过去天仙分布安置诸宿，曜辰摄护国土，养育众生，于四方中各有所主。东方七宿：一者，角宿，主于众鸟。二者，亢宿。主于出家求圣道者。三者，氐宿，主水主众生。四者，房宿，主行车求利。五者，心宿，主于女人。六者，尾宿，主洲渚众。七者，箕宿，主于陶师。南方七宿：一者，井宿，主于金师。二者，鬼宿，主于一切国王大臣。三者，柳宿，主雪山龙。四者，星宿，主巨富者。五者，张宿，主盗贼。六者，翼宿，主商人。七者，轸宿，主须罗吒国。西方七宿：一者，奎宿，主行船人。二者，娄宿，主于商人。三者，胃宿，主于婆楼迦国。四者，昴宿，主于水牛。五者，毕宿，主一切众生。六者，觜宿，主@提诃国。七者，参宿，主于刹利。北方七宿。一者，斗宿，主浇部沙国。二者，牛宿，主于刹利及安多钵竭那国。三者，女宿，主鸯伽摩伽陀国。四者，虚宿，主那遮罗国。五者，危宿，主著华冠。六者，室宿，主乾陀罗国输卢那国。及诸龙蛇腹行之类。七者，壁宿，主乾闼婆善乐者。大德婆伽婆过去天仙是如，布置四方诸宿，摄护国土，养育众生。尔时，佛告梵王等言：汝等谛听，我于世间天人仙中。一切知见，最为殊胜，亦使诸曜星辰摄护国土。养育众生。汝等宣告令，彼得知如我所分国土众生，各各随分，摄护养育。分国多少，各属二十八宿。问曰：此之诸星形量大小云何。答曰：依增一阿舍经云：大星一由旬，小星二百步。《楼炭经》云：大星围七百里，中星四百八十里，小星二十里。星是，诸天宫宅瑜伽论云：诸星宿中，其星大者，十八拘卢舍，其中者十拘卢舍，最小者四拘卢舍。述曰：若依内经，此诸星宿并是诸天宫宅，内有天住，依报所感，福力光现。若依俗书，即云：是石，故宋时星落，殒星如石。或云：非星，是天河石落。故《俗书》云：天河共地河相运。故河内时有石落。如《须弥象图山经》云：天空有河，名耶摩罗，于虚空中行，亦有大石小砂，时有漏失。即执为星。此非正经，是俗所造，妄述流行。非是佛说。唐贞观十八年十月，内汾州并州文水县两界，天大雷震，空中云内落一石下，大如碓，脊高腹平。其文水县丞张孝静，共汾州官同奏。当时西域摩伽陀菩提，寺长年师来到西京，内外博知敕问，答云：是龙食。二龙相诤。故落下如石。准此而言，何必天落即云是星。夫遥天之物，非凡度量，令人难知，莫若天也。俗云：天为精气，日为阳精，星为万物之精。儒教所安也。星有坠落，乃为石矣。精若是石，不可有光性。又质重，何所系。属一星之径，大者百里，一宿首尾相去数万。百里之物，数万相连，阔狭纵斜，常不盈缩。又星与日月光色同耳，但以大小差别不同，然而日月又当石耶。石既牢密，乌兔焉容，石在气中，岂能独运。日月辰宿，若皆是气，气体轻浮，当与天合往来环转，不得背违，其间迟疾，理宁一等，何故日月五星二十八宿，各有度数，移动不均。宁当气堕，忽变为石。地既滓浊，法应沉厚，凿土得泉，乃浮水上。积水之下复有何物。江河百谷，从何处生，东流到海，何为不溢。归塘尾闾，渠何所到。沃焦之石，何气所然。潮汐去还，谁所节度。天汉悬指，那不散落。水性就下，何故上腾。天地初开，便有星宿。九州未画，列国未分。剪疆区野，若为躔次，封建以来，谁所制割。国有增减，星无进退，灾祥祸福，就中不差，悬象之大，列星之夥，何为分野，止系中国。昴为旄头，匈奴之次，西胡东夷，题交趾，独弃之乎。以此而求，迄无了者。岂得以人事寻常抑，必宇宙之外乎。凡人所信，惟耳与目。自此之外，咸致疑焉。儒家说天自有数义，或浑或盖，乍穹乍安，计极所周，苑维所属。若有亲见，不容不同。若所测量，宁足依据。何故信凡人之臆说，疑大圣之妙旨。而欲必无恒沙世界微尘数劫乎。而邹衍亦有九州之谈，山中人不信有鱼大如木。海上人不信有木大如鱼。汉武帝不信弦胶。魏人不信火布。胡人见锦，不信有虫食树吐丝所成。吴人身在江南，不信有千人毡帐。及来，河北不信有二万石船。皆实验也。如世有祝师及诸幻术，犹能履火蹈刃，种瓜移井。倏忽之间，千变万化。人力所为，尚能如此。何况神通感应不可思量，宝幢百由旬，座化成净土，踊生妙塔乎。又王元策《西国行传》云：王使显庆四年，至婆栗^，国王为汉人，设五女戏。其五女传弄三刀，加至十刀。又作绳技，腾虚绳上，著履而掷。手弄三仗，刀J枪等，种种关伎，杂诸幻术，截舌抽肠等，不可具述。
《酉阳杂俎》：北十魁第一星神，名执阴，第二星曰叶诣，第三星曰视金，第四星曰拒理，第五星曰防仵，第六星曰开宝，第七星曰招摇。
轸宿生人七步无蛇，角宿生人好嘲戏，女宿生人亢、参、危三宿，日作事不成，虚、角胜。
《云笈七签》《三洞经・教部》《老子・中经》：无极太上元君者，道君也。一身九头，或化为九人，皆衣五色珠衣，冠九德之冠。上上，太乙之子也。非其子也，元气自然耳。正在兆头上，紫云之中，华盖之下，住兆见之。言曰：皇天上帝，太上道君。曾孙小兆王甲好道，愿得长生。养我育我保我护我，毒虫猛兽见我皆蛰伏，令某所为之成，所求之得。太清乡虚无里姓朱愚名光字帝卿，乃在太微勾陈之内，一星是也。号曰天皇大帝，耀魄宝兆，常念之勿忘也。
南极者，一也，仙人之首出也。上上，太乙也，天之侯王太尉公也。主诸灾变，国祚吉凶之期。上为荧惑星，下治霍山。
璇玑者，北斗君也，天之侯王也。主制万二千神，持人命籍。
胃为太仓三皇，五帝之厨府也。房心为天子之宫，诸神皆就太仓中饮食。故胃为太仓。日月三道之所行也。又为大海中有神龟，神龟上有七星，北斗正在中央，其龟黄色，状如黄金盘，左右日月照之。
头发神七人，七星精也。神字禄之，眉开神，南极老人，元光天灵君也。太上飞行九神，玉经第一天枢星，则阳明星之魂神也。天枢星威而不曜，光而不照。潜洞太虚，围九百二十里。对阳明星之西北门。其星则号元斗宫魁精元上真皇夫人，姓明通讳罂元，真名上精。头建飞云华颓之髻，馀发散至腰，衣紫黄青三色之e，带九铃之绶。口恒吐青气之光，以注于阳明星上，以明星之焕也。
第二天璇星，则阴精星之魂神也。天璇星景而远映，照而不焕。潜洞太虚，围五百五十里，对阴精之西门。其星则号元斗宫虚精上元皇夫人，姓元镜讳郁勃光，真名金归。头建飞云华颓之髻，馀发散至腰。衣飞锦罗裙凤文锦，帔带灵飞紫绶，口恒吐黑气之光，以注于阴精星上，以明星之晖曜也。
第三天玑星，则真人星之魄精也。天玑星猛而不显，晖而不曜。潜洞太虚，围七百七十里。对真人星之东南门也。其星则号上精宫灵苑元皇夫人，姓常明讳化云，真名流w。头建晨婴宝冠，衣飞云明光锦e，带六山飞晨之绶，口恒吐黄气之精，以注真人星上，以明星之曜也。
第四天权星，则元冥星之魄精也。天权星微而隐，隐而同映。潜焕太虚，围八百里。对元冥星之东门也。其星则号纲极宫上虚神妃华皇夫人，姓开生讳运明，真名婴关。头建七称之冠，衣罗凤文之e，带金真王光。口恒吐赤气之精，以注元冥星上，以明星之焕曜也。
第五玉衡星，则丹元星之魂灵也。玉衡星大而嘿，踊而不焕。潜洞太虚，围七百二十里，对丹元星东北门也。其星则号纪明宫北上金盖中皇夫人，姓元方讳神武，真名勃。头建紫晨飞华之冠，衣九色之e，带神虎玉文。口恒吐白气之光，以注丹元星上，以明星之晖也。
第六]阳星，则北极星之魄灵也。]阳星朗而潜照，晖而不焕。洞微太虚，围七百七十里，对北极之下开北洞之门也。其星则号紫极宫安上晨华元皇夫人，姓王元讳根华，真名冥会。头建玉晨进贤之冠，衣飞青羽e，带流金火铃。口恒吐绿气之精，以注北极星上，以明星之曜晖也。
第七摇光星，则天关星之魂太明也。摇光星则光转空洞，回旋天关。潜焕太虚，围九百里，上，对天关星之南门，下对北极星也。其星则号运天宫玉华灵皇夫人，姓度元讳终会，真名启光。头建飞华颓云之髻，馀发散至腰。衣七色夜光云锦之裙，九色锦帔，带九天威灵玉策。口恒吐赤气之精，注天关星上，以明星之大光也。
第八洞明星，则辅星之魂精阳明也。洞明星则光回诸天总轮上宿，流畅太虚，围九百九十里。上对辅星西南门也。在天关之上梁，北极之阳芒也。其星则号空真宫太明常皇夫人，姓幽升讳无韵，真名空变。头建飞云华颓之髻，馀发散至腰。衣飞罗文e，带九光之绶。口恒吐青气之精，注于辅星之上，以常阳大光也。
第九隐元星，则弼星之魂明空灵也。隐元星则隐息华盖之下，潜光曜于空洞之中。围九百九十里，上对弼星之东南门也。其星则号元宝宫空元变灵上皇夫人，姓冥通讳万先，真名常阳。头建飞云七称玉冠，衣青文锦e，带九光夜烛。口恒吐黑气之精，注于弼星之上，以明焕隐洞之光也。
阳明星，天之太尉司政。主非上总九天上真，中监五岳飞仙，下领后学真人。天地神灵，功过轻重，莫不隶焉。星围九百二十里，皆琉璃水晶，中有玉树，青实金翅之鸟栖宿其上，自生青精玉芝。食之一口，寿九万年。星有九门，门有四，光芒皆w照。九亿万里中，上有青城玉楼据斗真人，号曰太上宫青城玉楼，九晨君姓上云，讳法婴容，字董洞，阳摇天槌，头建九晨玉冠，衣青羽飞裳，手执斗中元图，坐玉楼之中。有元名玉，当得知九晨君，内讳知者，玉晨下映明星元降，修其道，飞行太空，升入九门之内也。
阴精星，天之上宰，主禄位。上总天宿，下领万灵及学仙之人。诸学道及兆民，宿命，禄位，莫不隶焉。星围五百五十里，亦皆琉璃水精，中有玉树，黑实金翅鸟所栖。自生元芝玉饴。食之一口，得寿五万年。星有五门，门有四，光芒w照九亿万里中。上有五色玉楼攀魁真人，号曰中元宫五色玉楼，北上晨君，姓育婴，讳元上，字昌阳，文激明光。头建元精玉冠，衣元羽飞裳，手执五色羽节，坐玉楼之中。若有元名朱台，当得知上晨君，内讳知者，则北上下映阴精元降。修行其道，则飞行太虚，升入五门之内也。
真人星，天之司空，主神仙。上总九天高真，中监五岳灵仙，下领学道之人。真仙之流，莫不隶焉。星围七百七十里，亦皆琉璃木精。中有玉树，黄实金翅鸟所栖。自生黄精玉芝，食之一口，得寿三千万岁。星有十二门，门有四，光芒w照九亿万里中。上有黄台玉楼真人，号曰真元宫中黄台玉楼主，仙华晨君，姓归29，讳妙阴光，字通度，元度凝脂。头建飞晨宝冠，衣青羽飞裳，手执斗中青，坐玉楼之中。若有元名大诸当得知华晨君。内讳知者，则华晨下映真人元降。修行其道，则飞行太空，升入十二门之内也。
元冥星，天之游击，主伐逆。上总九天鬼神，中领北帝三官，下监万兆。伐逆不臣，诸以凶悖，莫不隶焉。星围八百里，亦皆琉璃水精。中有玉树，赤实金翅鸟所栖。自生丹芝流瑛。食之一口，得寿八千万年。星有三门，门有四，光芒w照九亿万里中。上有朱台玉楼出斗真人，号曰纽幽宫中朱台玉楼，元上飞盖晨君，姓冥枢，讳定宣觉，字法明，度瑶天柱。头建三华宝晨冠，衣丹锦飞裳，手执命灵之节，坐玉楼之中。若有元名玉格，当得飞盖晨君。内讳知者，则飞盖下映元冥元降。修行其道，则飞行太空上，升入三门之内也。
丹元星，天之斗君，主命录籍。上总九天谱，中统鬼神部目，下领学真兆民命籍。诸天诸地，莫不总统。星围七百二十里，亦皆琉璃水精。中有赤树，白实金翅鸟所栖。自生金精冶之膏，食之一口，得寿七万年。星有七门，门有四，光芒w照九亿万里中。上有素台金楼蹑纪真人，号曰纲神宫中素台金楼蹑纪真人金魁七晨君，姓上开，讳冥通光，字朱焕。元变五道。头建七宝飞天冠，衣白锦飞裙，手执青元籍，坐金楼之中。若有元名昆台，当得知七晨君。内讳知者，则七晨下映丹元元降。修行其道，则飞行太空上，升入七门之内也。
北极星，天之太常，主升进。上总九天上真，中统五岳飞仙，下领学者之身。凡功勤得道，转输阶级，悉总之焉。星围七百七十里，亦皆琉璃水精，中有黑树，白子金翅鸟所栖。自生元芝水瑛，食之一口，寿五万年。星有八门，门有四，光芒w照九亿万里中。上有元台玉楼步纲真人，号曰纪明宫中元台玉楼北晨飞华君，姓明灵，讳长明化，字渊洞，源昌上元。头建飞精华冠，衣紫锦飞裳，手执九斗玉策，坐玉楼之中。若有元名金台，当得知飞华君。内讳知者，则飞华下映北极元降。修行其道，则飞行太空，上升八门之内也。
天关星，天之上帝，主天地机运，如四时长养，天地否泰，劫会莫不隶焉。星围九百里，亦皆琉璃水精，中有三华之树。五色之实金翅鸟所栖。生自然九味芝膏，服之一口，身生九色之光，得寿九万年。星有一门，门有九，光芒总运九天之气，w照九亿万里中。上有九层玉楼乘龙真人，号曰关会宫九层玉楼总灵九元北盖晨君。姓元枢，讳转光，字会元，终明天徒。头建九元宝冠，衣九色锦裳，手执晖神之章，坐玉楼之中。若有元名九天帝图玉，当得知北盖晨君。内讳知者，则北盖君下映天关元降。修行其道，飞行太虚，升入一门之内也。
辅星，天尊玉帝之星也。曰常常者，常阳主飞仙，上总九天，下领九地。五岳四渎神仙之官，悉由之焉。星围九百九十里，亦皆琉璃水精，中有青华之树。自有九音之字，上有青鸟三足鸟。生自然琉璃芝瑛，食之一口，得与玉帝同真。星有八门，交通八气，门有四，光芒w照九天之上。中有紫气玉楼游行三命真人，号曰帝席宫中紫气玉楼帝尊九晨君。姓精常，讳常无瓮，字元解，子空正上开延。头建飞精玉冠，衣九色衣，手执火铃，坐玉楼之中。若有元名上清，得知帝尊。内讳知者，则帝尊下映辅星元降。修行其道，飞行太空，升入八门之内也。
弼星，太帝真星也。曰空空，者恒空隐也。主变化无方。星围九百九十里，亦琉璃水精，中有三华之树。自生九天玉章，上有金口之凤，口衔火铃。中生自然七曜之晖，得食晖一口，与太帝同真。星有九门，交关九天。门有四，光芒w照八极之外，无央之中也。中有玉台，紫馆徘徊三阳真人，号曰上尊宫中玉楼紫馆帝真元晨君。姓幽空，讳空无先，字隐元，觉冥阳晖幽寥元。头建飞天玉冠，衣九天龙衣，手执帝章，坐紫馆之中。若有元名九天，得知帝真。内讳知者，则能隐形藏身。修行其道，则飞升九门之内也。
《元门宝海经》曰：阳精为日，阴精为月。分日月之精为星辰纲者，连星也。纪者，缀星也。星形正圆如丸。不应似贯珠穿，度又不容作铃。鼻相缀理，宜如破箭竿。还相合以成体。天地初成无子。举翅飞上乃在华盖之下，左有北辰，右有北斗。星辰稍备，东西南北稍正。星辰共以真道要养万二千物。下及六畜、粪土、草木，皆被服其秘道要德，而生长焉。
北辰星者，众神之本也。凡星各有主掌，皆系于北辰。北辰者，北极不动之星也。其神正坐元丹宫，名太一君也。极之为言者，界也。是五方界俱集于中央，是最尊居中也。中极一名为天中上极星也，是最居天之中东方。少阳名为东极星，西方少阴名为西极星。南方太阳名为南极星，中央名为中和上极上星。故最高最尊，为众星之主也。北极星，天之太常。其神主升进。上总九天，中统五岳，下领学者。北极星围七百七十里，中有元台玉楼真人，号飞华君，姓羽灵，讳昌元。著飞精华冠，衣紫锦裳，执玉策。太极君名北辰，主帝制，御万神。北极神人坐禄气之光。北斗星者，太极之紫。盖元真之灵床，九皇之神席，天尊之偃房。第一太星精，名元枢神。曰阳明，第二元星名曰北台神曰阴精。第三真星名曰九极上真神，又曰真人。第四纽星名曰璇相神曰元冥。第五纲星名曰太平神曰丹元。第六纪星名曰命机神，曰北极。第七关星名曰元阳神，曰天关。第八帝星名曰高上皇神，曰八景虚元君。第九尊星号太微玉帝君神曰太素七晨元君斗。斗有魂魄之星，回旋在斗外，裹缠于斗，斗在内也。阳明阴精二星之间，星斗魂魄，魁首也。名曰天枢魂神，斗次第二星名曰天璇魂神，斗次行第三星名曰天机魄精。斗次行第四星名曰天权魄精。斗次行第五星名曰玉衡魄灵。斗次行第六星名曰]阳魄灵。斗次行第七星名曰摇光大明。七星去地四十万里，围七百二十里。皆金精琉璃为其郭，七曜紫晖开其光，号为帝车运于中央，临制四方，分调阴阳，四时五行皆禀之焉。
北斗君，字君时，一字充北斗神君，本江夏人，姓伯名大万，挟万二千石。左右神人姓雷名机，字太阴。主天下诸仙人。又，招摇与玉衡为轮，北斗之星，精曜九道，光映十天。
北斗九星，七见二隐，其第八第九是帝皇太尊精神也。内辅一星，在北斗第三星，不可得见，见之长生，成神圣也。外辅一星，在北斗第六星下，相去一寸许，若惊恐厌魅，起视之吉。
南斗神君，字流时，南斗，字君元。南斗君是河东人，姓赵名赦，先字君。迁南斗君坐，左右神人姓戴名道，字叔生，大道君子也。
东斗主击君，西斗主伐君，中斗伏逆君。紫微宫内神姓柳，字君明。紫微君，字露光。夫人姓王，讳叔华。太微星君字卿元，太微内有三皇。一曰皇君，二曰天皇，三曰皇老，此即三元之气，混沌之真。在太微总领符命也。文昌星神君，字先常，天子司命之符也。土官星所主，能致山内果实。旦为猿，昼为猴，暮为死石。璇玑星君字处行，钩陈水星主之，常陈天之虎贲也。五车，天之五岳。能致甘露麒麟。三台星，天之陛官旦为龙，昼为蛇，暮为鱼。三神者，三台之灵也。上台神君，字显真，上台名虚精，主金玉。中台神君，字章明。中台名六淳，主禄位。中台两星，小阔晋，张华为司空，死其星开。下台神君，字际生。下台名曲生，主土田。轩辕星，天之后妃，土官也。其神旦为羊，昼为蟹，暮为鳖。洞明星，姓幽升，讳幽韵。真人星，姓归珩，讳妙光，字度元。天之司空，主五岳灵仙。
织女水官星，能致神芝，食之寿与天地无极。传舍水官星，主天符。南戒星同北戒水官星，旦为马，昼为鹿，暮为獐。天市星，天之仓曹；神能致明月珠，旦为木，昼为兔，暮为貉。平门土官星，能致神女倡乐，旦为生木，昼为豕，暮为蝓。元冥星，姓冥枢，讳定宣觉，字法开度。真名执天之游击也。主伐逆，上总九天鬼神，中领北帝三官，下监万兆。谷土星能致飞鸟，来朱雀。旦为鸡，昼为乌，暮为鸢。积水星能致四方，万物恣其所欲，坐在立亡。狼星能致天帝君，百二十神。
二十八宿，甲从官阳神也，角星神主之。阳神九人。姓宾名远生，衣绿元单衣。角星宿主之。乙从官阴神也，亢星神主之。阴神四人。姓扶名司马，马头赤身，衣赤缇单衣，带剑。亢星神主之。丙从官阳神也，氐星神主之。阳神十三人，姓王名师子，衣青纱单衣。氐星神主之。丁从官阴神也，房星神主之。阴神八人。姓洪名寄生，衣绛绯单衣。房星神主之。戊从官阳神也，心星神主之。心星，火也。为工，故在东方阳神五人。姓女名涂祖，牛头人身，衣黄单衣，带剑。心星神主之。己从官阴神也，尾星神主之。阴神十一人。姓涂名徐泽，兔头人身，衣青单衣。尾星神主之。庚从官阳神也，箕星神主之。桑木者，箕星之精也。阳神十一人，姓〈阙〉名仲。衣飘u玉纱单衣。箕星神主之。辛从官阴神也，南斗星神主之。阴神四人。姓阳名多，衣青单衣，持矛。南斗星神主之。壬从官阳神也，牛星神主之。阳神十二人。姓柳，名将生。衣绛元单衣，牛星神主之。癸从官阴神也，女星神主之。阴神姓刁，名徐，字郁子。犬头人身，女星神主之。寅从官孟神也，虚星神主之。槐者，虚星之精也。孟神四人，姓木，名徐他。鼠头人身，衣银黑单衣，带剑。虚星神主之。卯从官仲神也，危星神主之。仲神十一人。姓刘，名归生，衣琼纹单衣，带剑。危星神主之。辰从官季神也，营室星神主之。营室之内，五色杂神，营室天子受命之。司水官星神主之。季神八人。姓吕名升，衣黄锦单衣，营室星神主之。巳从官孟神也，东壁星神主之。孟神七人，姓石，名苏和。豕头人身，衣黑单衣，带剑。东壁星神主之。午从官仲神也，奎星神主之。仲神六人。姓黑名石胜，衣丹纱单衣，带剑。奎星神主之。未从官季神也，娄星神主之。季神十三人。姓竺，名远来，衣流荧单衣，娄星神主之。申从官孟神也，胃星神主之。孟神八人。姓冯，名谢君。衣流黄单衣，带剑。胃星神主之。酉从官仲神也，昴星神主之。仲神四人，姓张，名弩小，衣绿青单衣。昴星神主之。戌从官季神也，毕星神主之。季神，姓桑，名公孙，带剑，衣白毛单衣。毕星神主之。亥从官孟神也，觜星神主之。孟神十一人，姓王，名平，衣青龙单衣。觜星神主之。子从官仲神也，参星神主之。仲神八人，姓铜，名徐舒，衣黄单衣，带剑。参星神主之。丑从官季神也，井星神主之。季神九人，名搏阳，衣黄水单衣，带剑。能致凤凰元武。东井星神主之。震，乾之长男也。鬼星神主之。长男神五人，姓作，名涂于。蛇头黑身，带剑，衣赤野单衣。鬼星神主之。坎，乾之中子也。柳星神主之。中男神四人，姓角，名石襄。羊头人身，衣黄韦单衣。柳星神主之。艮，乾之少子也。七星神主之。少子神五人。名胜子，衣飞霞单衣。七星神主之。巽，坤之长女也。张星神主之。长女神五人。姓李，名神子。衣赤血单衣。张星神主之。离，坤之中女也。翼星神主之。中女神十人，姓张，名奴子，衣赭黑单衣，带剑。翼星神主之。兑，坤之少女也，轸星神主之。少女，五人姓〈阙〉名苏子。衣流黄单衣，轸星神主之。
北斗九星职位总主，黄老经曰：北斗第一天枢星，则阳明星之魂神也。第二天璇星，则阴精星之魂神也。第三天机星，则真人星之魄精也。第四天权星，则元冥星之魄精也。第五玉衡星，则丹元星之魄灵也。第六]阳星，则北极星之魄灵也。第七摇光星，则天关星之魂大明也。第八洞明星，则辅星之魂精阳明也。第九隐元星，则弼星之魂明空灵也。
阳明星，天之太尉，司政，主非。上总九天上真，中监五岳飞仙，下领后学真之人。天地神灵，功过轻重，莫不隶焉。
阴精星，天之上宰，主禄位，上总天宿，下领万灵及学仙之人，诸以学道，及兆民宿命，禄位，莫不隶焉。真人星，天之司空。主神仙。上总九天高真，中监五岳灵仙，下领学道之人，真仙之官，莫不隶焉。
元冥星，天之游击。主伐逆。上总九天鬼神，中领北帝三官，下监万兆，伐逆不臣。诸以凶勃，莫不隶焉。丹元星，天之斗君。主命录籍。上总九天谱录，中统鬼神簿目，下领学真。兆民命籍，诸天诸地，莫不总统。北极星，天之太常。主升进。上总九天上真，中统五岳飞仙，下领学者之身。凡以功勤，得转轮阶级，悉总之焉。
天关星，天之上帝。主天地机运。如四时长短，天地否泰劫会，莫不隶焉。
辅星，天尊玉帝之星也。曰常者，常阳主飞仙。上总九天，下领九地，五岳四渎，神仙之官，悉由之焉。
弼星，太常真星也。曰空者，常空隐也，主变化无方。《河图宝录》云：第一阳明星，天之太尉司正。主非。上总九天之真，中监五岳飞仙，下领后学真人，天地神灵，功过轻重，围九百二十里，有青城玉楼据斗真人。号九晨君。姓上灵，讳摇天，冠九晨玉冠，衣青羽飞裳，执斗元图，坐玉楼中。知内讳者，玉晨下映，飞行太空。第二阴精星，天之上宰主禄位。上总天宿，下领万灵，及学仙之人。围五百五十五里，有五色玉楼攀魁真人。号北上晨君。姓育婴，讳激明光，冠元精玉冠，衣元羽飞裳，执五色羽节。
第三真人星，天之司空。主神仙。上总九天高真，中监五岳灵仙，下领学道之人。围七百七十里。有黄台玉楼真人，号主仙华神君。姓归29，讳度众e。冠飞晨宝冠，衣青羽飞裳，执斗中青。
第四元冥星，天之游击。主伐逆。上总九天鬼神，中领北帝三官，下监万兆。围八百里，有朱台玉楼出斗真人，号元上飞盖晨君。姓冥枢，讳摇天柱。冠三华宝晨冠，衣丹锦飞裳，执九灵之节。
第五丹元星，天之北斗君。主命籍。上总九天诸，中统鬼神簿目，下领学真兆民命籍。诸天诸地，莫不总统。围七百二十里，有素台金楼蹑纪真人，号金魁七晨君，姓上开，讳变五道。冠七宝飞天冠，衣白锦飞裳，执青元籍。
第六北极星，天之太常。主升进。上总九天上真，中统五岳飞仙，下领学者阶级。围七百七十里，有元台玉楼步刚真人。号北晨飞华君，姓明灵，讳昌上元。冠飞精华冠，衣紫锦飞裳，执九斗玉策。
第七天关星，天之上帝。主天地机运，四时长短，否泰劫会。围九百里，有九层玉楼乘龙真人。号总灵九元北盖晨君，姓元枢讳明天徒。冠九元宝冠，衣九色锦裳，执晖神之印。
第八辅星，天尊玉帝之星。曰常阳也。主飞仙。上总九天，下领九地，五岳四渎，神仙之官，围九百九十里，有紫气玉楼游行三界真人，号帝尊九晨君。姓精常，讳空上开正延。冠飞精玉冠，衣九色凤衣，执火铃。第九弼星，太帝真人星。曰空隐也。主变化无方。围九百九十里，有玉楼紫馆徘徊三阳真人。号帝真元星君，姓幽空，讳冥阳晖幽寥。冠飞天玉冠，衣九天龙衣，执帝章。
次司命法老君日，左司命一人也。姓韩名思，字元信。长乐人也，司录司伐等属焉。左司命有三十六大员官。
右司命姓张名获邑，字子良。广阳人也。司录司非等属焉。右司命亦有三十六大员官。
上台星各虚精，求之，感帝王之梦，及金玉，念名求之必应。中台星名六淳，求官禄盛兴，念名求之必得吉遂。下台星名曲生，求妻妾奴婢，念名求之必遂。二十八治二十八宿要诀。第一角宿，上治无极虚无元形，下治阳平山。
第二亢宿，上治无极虚无自然，下治鹿堂山。
第三氐宿，上治无极元元无为，下治鹄鸣山。
第四房宿，上治虚白，下治漓沅山。
第五心宿，上治洞白，下治葛瑰山。第六尾宿，上治三一，下治庚除山。
第七箕宿，上治三元，下治秦中山。
第八斗宿，上治三五，下治真多山。〈右上八品，无上治之〉第九牛宿，上治九天，下治昌利山。
第十女宿，上治五城，下治隶上山。
第十一虚宿，上治元神，下治涌泉山。
第十二危宿，上治丹田，下治稠粳山。第十三室宿，上治常先，下治北平山。
第十四壁宿，上治金梁，下治本竹山。
第十五奎宿，上治六府，下治蒙秦山。
第十六娄宿，上治太一君，下治平盖山。〈右中八品，元老治之〉第十七胃宿，上治五龙，下治云台山。
第十八昴宿，上治随天，下治豢谏健
第十九毕宿，上治六丁，下治后城山。
第二十觜宿，上治十二辰，下治公慕山。
第二十一参宿，上治还身，下治平冈山。
第二十二井宿，上治拘神，下治主簿山。
第二十三鬼宿，上治无形，下治玉局山。
第二十四柳宿，上治聚元，下治北邙山。〈右下八品，太上治之〉太上汉安二年正月七日中时，二十四治，上八中八下八以应二十四气，付天师张道陵。
第二十五星宿，上治别形，下治冈氐山。
第二十六张宿，上治保气，下治白石山。
第二十七翼宿，上治五玉，下治钟茂山。
第二十八轸宿，上治金堂，下治具山。
天师所立四治，天师以建安元年正月七日出下四治，名备治，合前二十八宿也。星宿治随天立历，运设教劫，劫有受命。为天师者，各各申明，济世度人，以至太平。太平君出，更加有司随其才德，进位神仙。天师以汉安元年七月七日立四治，付嗣师以备二十八宿。
第一冈氐，治在兰武山，应星宿。
第二白石，治在元极山，应张宿。
第三具山，治在饭阳山，应翼宿。
第四钟茂，治在元东山，应轸宿。
禀生受命。北斗第一星，中名太上宫，宫中有帝君，变隐逃元。内妃名太一法怛，字幸正扶，著黄锦，帔丹青飞裙，颓云髻。第二星中名中元宫，宫中有帝君，保胎化形，内嫔名太一三瓮，字罗朱婴，著赤锦，帔绿羽飞裙，颓云髻。第三星中名真元宫，宫中有帝君，六遁七隐，上元丹母名太一虚夷，字仲双兆。著青锦，帔绣羽华飞裙，颓云髻。
第四星中有纽幽宫，宫中有帝君，匿景藏光。中元内妃名太一七烈，字横单。著青锦，帔黄华羽裙，颓云髻。
第五星中名纲神宫，宫中有帝君。变体易景，斗中太女名太一郁书，字畴丘兰。著朱锦，帔紫青飞裙，颓云髻。
第六星中名纪明宫，宫中有帝君。隐迹散众。斗中中女名太一气精，字抱定陵。著朱锦，帔青绣飞裙，颓云髻。
第七星中名关会宫，宫中有帝君。分景万形。斗中少女，名太一都墨，字天凡。著朱锦，帔青华明羽裙，颓云髻。
第八星中名帝席宫，宫中有帝君。化日月水火。斗中高皇左夫人名太一石启珠，字落茂华。著紫锦，帔绣羽飞丹裙，颓云髻。第九星中名上尊宫，宫中有帝君，化金石山河。斗中高皇右夫人，名太一条，字云育元。著绿锦，帔翠羽华裙，颓云髻。《中吴纪闻》：昆山县东地名黄姑，父老相传，尝有织女牵牛星降于此地。织女以金篦划河水，河水涌溢，牵牛因不得渡。今庙西有水，名百沸河，乡人异之，为之立祠。

[book_title]乾象典第六十四卷
天河部汇考
《诗经》《小雅・大东》
维天有汉，监亦有光。
〈疏〉河图括地象云河精上为天汉。杨泉物理论云星者，元气之精也，汉水之精也。气发而著，精华浮上，宛转随流，名曰天河，一曰云汉。此天河虽则有光，不能照物。监亦有光是嫌其光之小也。
《大雅・朴》
倬彼云汉，为章于天。
〈朱注〉倬，大也。云汉，天河也。在箕斗二星之间，其长竟天。章，文章也。〈大全〉《尔雅》注曰：箕，龙尾。斗，南斗。天汉之津梁也。
《云汉》
倬彼云汉，昭回于天。
〈朱注〉云汉，天河也。昭，光。回，转也。言其光随天而转也。旧说以为宣王承厉王之烈，内有拨乱之志，遇灾而惧，侧身修行，欲销去之。天下喜于王化复行，百姓见忧。故仍叔作此诗以美之。言云汉者，夜晴则天河明。故述王仰诉于天之词也。〈大全〉曹氏曰：汉在天，似云非云。故曰云汉也。汉者，水之精；而雨者，水之施也。天将雨，其兆先见于汉。故闵雨则望云汉而占之也。天汉起于东方，经尾箕之间，是为汉津。委蛇向西南，行至七星南而没。此其回旋之度也。云汉昭回则其非雨之候可知矣。
《尔雅》《释天》
析木谓之津，箕斗之间汉津也。
《易纬》《乾凿度》
月，坎也，水魄。坎者，水天地脉，上下无息。在上曰汉，在下曰脉。
《河图纬》《括地象》
川德布精，上为星河
《史记》《天官书》
汉者，亦金之散气。其本曰水。汉，星多，多水，少则旱。
《大戴礼》《夏小正》
七月，汉案户，汉也。案户也者，直户也，言正南北也。
《晋书》《天文志》
天汉起东方，经尾箕之间，谓之汉津，乃分为二道。其南经傅说、鱼、天a、天弁、河鼓。其北经龟贯箕下，次络南斗魁左旗，至天津下而合南道。乃西南行，又分夹瓠瓜，络人星，杵、造父、腾蛇、王良、傅路、阁道北端、大陵、天船、卷舌而南行，络五车，经北河之南，入东井水位而东南行，络南河、阙丘、天狗、天纪、天稷，在七星南而没。
《抱朴子》《天河分派》
天河从西北极分为两头，至于南极。其一经南井中过，其一经东井中过。河者，天之水也。随天而转入地下过。
《广志》《天河名》
天河曰银汉，又曰银河，亦曰天汉、天津、绛河、明河。
《唐书》《天文志》
一行以为，天下山河之象存乎两戒。北戒自三危、积石，负终南地络之阴，东及太华，逾河，并雷首、底柱、王屋、太行，北抵常山之右，乃东循塞垣，至桴觥⒊鲜，是谓北纪，所以限戎狄也。南戒自岷山、筅＃负地络之阳，东及太华，连商山、熊耳、外方、桐柏，自上洛南逾江、汉，携武当、荆山，至衡阳，乃东循岭徼，达东瓯、闽中，是谓南纪，所以限蛮夷也。故星传谓北戒为胡门，南戒为越门。河源自北纪之首，循雍州北徼，达华阴，而与地络相会，并行而东，至太行之曲，分而东流，与泾、渭、济渎相为表里，谓之北河。江源自南纪之首，循梁州南徼，达华阳，而与地络相会，并行而东，及荆山之阳，分而东流，与汉水、淮渎相为表里，谓之南河。故于天象，则弘农分陕为两河之会，五服诸侯在焉。自陕而西为秦、凉，北纪山河之曲为晋、代，南纪山河之曲为巴、蜀，皆负险用武之国也。自陕而东，三川、中岳为成周；西距外方、大桑北至于济，南至于淮，东达钜野，为宋、郑、陈、蔡；河内及济水之阳为邶、卫；汉东滨淮水之阴为申、随。皆四战用文之国也。北纪之东，至北河之北，为邢、赵。南纪之东，至南河之南，为荆、楚。自北河下流，南距岱山为三齐，夹右碣石为北燕。自南河下流，北距岱山为邹、鲁，南涉江、淮为吴、越。皆负海之国，货殖之所阜也。自河源循塞垣北，东及海，为戎狄。自江源循岭徼南，东及海，为蛮越。观两河之象，与云汉之所始终，而分野可知矣。于易，五月一阴生，而云汉潜萌于天稷之下，进及井、钺间，得坤维之气，阴始达于地上，而云汉上升，始交于列宿，七纬之气通矣。东井据百川上流，故鹑首为秦、蜀墟，得两戒山河之24。云汉达坤维右而渐升，始居列宿上，觜、参、伐皆直天关表而在河阴，故实沈下流得大梁，距河稍远，涉阴亦深。故其分野，自漳滨却负恒山，居北纪众山之东南，外接髦头地，皆河外阴国也。十月阴气进u乾维，始上达于天，云汉至营室、东壁间，升气悉究，与内规相接。故自南正达于西正，得云汉升气，为山河上流；自北正达于东正，得云汉降气，为山河下流。陬訾在云汉升降中，居水行正位，故其分野当中州河、济间。且王良、阁道由紫垣绝汉抵营室，上帝离宫也，内接成周、河内，皆豕韦分。十一月一阳生，而云汉渐降，退及艮维，始下接于地，至斗、建间，复与列舍气通，于易，天地始交，泰象也。u析木津，阴气益降，进及大辰，升阳之气究，而云汉沉潜于东正之中，故易，雷出地曰豫，龙出泉为解，皆房、心象也。星纪得云汉下流，百川归焉，析木为云汉末派，山河极焉。故其分野，自南河下流，穷南纪之曲，东南负海，为星纪；自北河末派，穷北纪之曲，东北负海，为析木。负海者，以其云汉之阴也。唯陬訾内接紫宫，在王畿河济间。降娄、元枵与山河首尾相远，邻颛顼之墟，故为中州负海之国也。其地当南河之北、北河之南，界以岱宗，至于东海。自鹑首u河，戒东曰鹑火，得重离正位，轩辕之祗在焉。其分野，自河、华之交，东接祝融之墟，北负河，南及汉，盖寒燠之所均也。自析木纪天汉而南，曰大火，得明堂升气，天市之都在焉。其分野，自钜野岱宗，西至陈留，北负河、济，南及淮，皆和气之所布也。阳气自明堂渐升，达于龙角，曰寿星。龙角谓之天关，于易，气以阳决阴，象也。升阳进u天关，得纯乾之位，故鹑尾直建已之月，内列太微，为天庭。其分野，自南河以负海，亦纯阳地也。寿星在天关内，故其分野，在商、亳西南，淮水之阴，北连太室之东，自阳城际之，亦巽维地也。夫云汉自坤W艮为地纪，北斗自乾携巽为天纲，其分野与帝车相直，皆五帝墟也。究咸池之政而在乾维内者，降娄也，故为少昊之墟。叶北宫之政而在乾维外者，陬訾也，故为颛顼之墟。成摄提之政而在巽维内者，寿星也，故为太昊之墟。布太微之政而在巽维外者，鹑尾也，故为列山氏之墟。得四海中承太阶之政者，轩辕也，故为有熊氏之墟。木、金得天地之微气，其神治于季月；水、火得天地之章气，其神治于孟月。故章道存乎，至微道存乎终，皆阴阳变化之际也。若微者沉潜而不及，章者高明而过亢，皆非上帝之居也。斗杓谓之外廷，阳精之所布也。斗魁谓之会府，阳精之所复也。杓以治外，故鹑尾为南方负海之国。魁以治内，故陬訾为中州四战之国。其馀列舍，在云汉之阴者八，为负海之国。在云汉之阳者四，为四战之国。降娄、元枵以负东海，其神主于岱宗，岁星位焉。星纪、鹑尾以负南海，其神主于衡山，荧惑位焉。鹑首、实沈以负西海，其神主于华山，太白位焉。大梁、析木以负北海，其神主于恒山，辰星位焉。鹑火、大火、寿星、豕韦为中州，其神主于嵩丘，镇星位焉。近代诸儒言星土者，或以州，或以国。虞、夏、秦、汉，郡国废置不同。周之兴也，王畿千里。及其衰也，仅得河南七县。今又天下一统，而直以鹑火为周分，则疆场舛矣。七国之，初天下地形雌韩而雄魏，魏地西距高陵，尽河东、河内，北固漳、邺，东分梁、宋，至于汝南，韩据全郑之地，南尽颍川、南阳，西达虢略，距函谷，固宜阳，北连上地，皆绵亘数州，相错如绣。考云汉山河之象，多者或至十馀宿。其后魏徙大梁，则西河合于东井；秦拔宜阳，而上党入于舆鬼。方战国未灭时，星家之言，屡有明效。今则同在畿甸之中矣。而或者犹据汉书地理志推之，是守甘、石遗术，而不知变通之数也。又古之辰次与节气相系，各据当时历数，与岁差迁徙不同。今更以七宿之中分四象中位，自上元之首，以度数纪之，而著其分野，其州县虽改隶不同，但据山河以分尔。须女、虚、危，元枵也。初，须女五度，馀二千三百七十四，秒四少。中，虚九度。终，危十二度。其分野，自济北东u济水，涉平阴，至于山茌，循岱岳众山之阴，东南及高密，又东尽莱夷之地，得汉北海、千乘、淄川、济南、齐郡及平原、渤海、九河故道之南，滨于碣石。古齐、纪、祝、淳于、莱、谭、寒及斟寻、有过、有鬲、蒲姑氏之国，其地得陬訾之下流，自济东达于河外，故其象著为天津，绝云汉之阳。凡司人之星与群臣之录，皆主虚、危，故岱宗为十二诸侯受命府。又下流得婺女，当九河末派，比于星纪，与吴、越同占。营室、东壁，陬訾也。初，危十三度，馀二千九百二十六，秒一太。中，营室十二度。终，奎一度。自王屋、太行而东，得汉河内，至北纪之东隅，北负漳、邺，东及馆、陶聊城。又自河、济之交，涉荥波，滨济水而东，得东郡之地，古邶、{、卫、凡、胙、、雍、共、微、观、南燕、昆吾、豕韦之国。自阁道、王良至东壁，在豕韦，为上流。当河内及漳、邺之南，得山河之会，为离宫。又循河、济而东接元枵为营室之分。奎、娄，降娄也。初，奎二度，馀千二百一十七，秒十七少。中娄一度。终，胃三度。自蛇丘、肥成，南届钜野，东达梁父，循岱岳众山之阳，以负东海。又滨泗水，经方舆、沛、留、彭城，东至于吕梁，乃东南抵淮，并淮水而东，尽徐夷之地，得汉东平、鲁国、琅邪、东海、泗水、城阳，古鲁、薛、邾、莒、小邾、徐、郯、郐、h、邳、、任、宿、须句、颛臾、牟、遂、铸夷、介、根牟及大庭氏之国。奎为大泽，在陬訾下流，当钜野之东阳，至于淮、泗。娄胃之墟，东北负山，盖中国膏腴地，百谷之所阜也。胃得马牧之气，与冀之北土同占。胃、昴、毕，大梁也。初，胃四度，馀二千五百四十九，秒八太。中，昴六度。终，毕九度。自魏郡浊漳之北，得汉赵国、广平、钜鹿、常山，东及清河、信都，北据中山、真定，全赵之分。又北逾众山，尽代郡、雁门、云中、定襄之地与北方群狄之国。北纪之东阳，表里山河，以蕃屏中国，为毕分。循北河之表，西尽塞垣，皆髦头故地，为昴分。冀之北土，马牧之所蕃庶，故天苑之象存焉。觜、参、伐实，沈也。初，毕十度，馀八百四十一，秒四之一。中，参七度。终，东井十一度。自汉之河东及上党、太原，尽西河之地，古晋、魏、虞、唐、耿、扬、霍、冀、黎、郇与西河戎狄之国。西河之滨，所以设险限秦、晋，故其地上应天阙。其南曲之阴，在晋地，众山之阳；南曲之阳，在秦地，众山之阴。阴阳之气井，故与东井通。河东永乐、芮城、河北县及河曲丰、胜、夏州、皆东井之分。参、伐为戎索，为武政，当河东，尽大夏之墟。上党次居下流，与赵、魏接，为觜之分。东井、舆鬼，鹑首也。初，东井十二度，馀二千一百七十二，秒十五太。中，东井二十七度。终，柳六度。自汉三辅及北地、上郡、安定，西自陇坻至河右，西南尽巴、蜀、汉中之地，及西南夷犍为、越隽、益州郡，极南河之表，东至，古秦、梁、豳、芮、丰、毕、骀杠、有扈、密须、庸、蜀、羌、之国。东井居两河之阴，自山河上流，当地络之西北。舆鬼居两河之阳，自汉中东尽华阳，与鹑火相接，当地络之东南。鹑首之外，云汉潜流而未达，故狼星在江、河上源之西，弧矢、犬、鸡皆徼外之备也。西羌、吐蕃、吐谷浑及西南徼外夷人，皆占狼星。柳、七星、张，鹑火也。初，柳七度，馀四百六十四，秒七少。中，七星七度。终，张十四度。北自荥泽、荥阳，并京、索，暨山南，得新郑、密县，至外方东隅，斜至方城，抵桐柏，北自宛叶，南暨汉东，尽汉南阳之地。又自雒邑负北河之南，西及函谷，逾南纪，达武当、汉水之阴，尽弘农郡，以淮源、桐柏、东阳为限，而申州属寿星，古成周、虢、郑、管、郐、东虢、密、滑、焦、唐、随、申、邓及祝融氏之都。新郑为轩辕、祝融之墟，其东鄙则入寿星。柳，在舆鬼东，又接汉源，当商、洛之阳，接南河上流。七星系轩辕，得土行正位，中岳象也，河南之分。张，直南阳、汉东，与鹑尾同占。翼、轸，鹑尾也。初，张十五度，馀千七百九十五，秒二十二太。中，翼十二度。终，轸九度。自房陵，白帝而东，尽汉之南郡、江夏，东达庐江南郡，滨彭蠡之西，得长沙、武陵，又逾南纪，尽郁林、合浦之地，自沅、湘上流，西达黔安之左，皆全楚之分。自富、昭、象、龚、绣、容、白、廉州已西，亦鹑尾之墟。古荆、楚、郧、e、罗、权、巴、夔与南方蛮貊之国。翼与B张同象，当南河之北，轸在天关之外，当南河之南，其中一星主长沙，逾岭徼而南，为东瓯、青丘之分，安南诸州在云汉上源之东阳，宜属鹑火。而柳、七星、张皆当中州，不得连负海之地，故丽于鹑尾。角、亢，寿星也。初，轸十度，馀八十七，秒十四少。中，角八度。终，氐一度。自原武、管城，滨河、济之南，东至封丘、陈留，尽陈、蔡、汝南之地，逾淮源至于弋阳，西涉南阳郡至于桐柏，又东北抵嵩之东阳，中国地络在南北河之间，首自西倾，极于陪尾，故随、申、光皆豫州之分，宜属鹑火，古陈、蔡、许、息、江、黄、道、柏、沈、赖、蓼、须顿、胡、防、弦、厉之国。氐涉寿星，当洛邑众山之东，与亳土相接，次南直颍水之间，曰太昊之墟，为亢分。又南涉淮，气连鹑尾，在成周之东阳，为角分。氐、房、心，大火也。初，氐二度，馀千四百一十九，秒五太。中，房二度。终，尾六度。自雍丘、襄邑、小黄而东，循济阴，界于齐、鲁，右泗水，达于吕梁，乃东南接太昊之墟，尽汉济阴、山阳、楚国、丰、沛之地，古宋、曹、J、滕、茅、郜、萧、葛、向城、垦簟⑸旮钢国。商、亳负北河，阳气之所升也，为心分。丰、沛负南河，阳气之所布也，为房分。其下流与尾同占，西接陈、郑为氐分。尾、箕，析木津也。初，尾七度馀二千七百五十，秒二十一少。中，箕五度。终，南斗八度。自渤海、九河之北，得汉河间、涿郡、广阳及上谷、渔阳、右北平、辽西、辽东、乐浪、元菟，古北燕、孤竹、无终、九夷之国。尾得云汉之末派，龟、鱼丽焉，当九河之下流，滨于渤碣，皆北纪之所穷也。箕与南斗相近，为辽水之阳，尽朝鲜三韩之地，在吴、越东。南斗、牵牛，星纪也。初，南斗九度，馀千四十二，秒十二太。中，南斗二十四度。终，女四度。自庐江、九江，负淮水，南尽临淮、广陵，至于东海，又逾南河，得汉丹阳、会稽、豫章，西滨彭蠡，南涉越门，讫苍梧、南海，逾岭表，自韶、广以西，珠崖以东，为星纪之分也。古吴、越、群舒、庐、桐、六、蓼及东南百越之国。南斗在云汉下流，当淮、海间，为吴分。牵牛去南河浸远，自豫章迄会稽，南逾岭徼，为越分。岛夷蛮貊之人，声教所不暨，皆系于狗国云。
《宋・陆佃・埤雅》《云汉》
水气之在天为云，水象之在天为汉。
《郑樵・通志》《天汉起没》
天河亦一名天汉。起自东方、箕尾间。遂乃分为南北道。南经傅说、入鱼、渊、开a、戴弁、鸣河鼓；北经龟、宿贯箕边。次络斗，魁、冒左旗，又合南道天津湄。二道相合西南行，分夹瓠瓜、络人星、杵畔、造父、腾蛇精、王良、附路、阁道、平登此大陵泛天船直到卷舌又南征，五车驾向北河南，东井水位入吾骖，水位过了，东南游经次南河向阙丘、天狗、天纪与天稷，七星南畔天河没。
《观象玩占》总叙
云汉一曰天汉，一曰天河，一曰河汉。河汉起东方、尾箕之间，乃分二道。其南经傅说鱼星、天渊、天a、天弁、河鼓；其北经龟星贯箕，次络南斗魁、左旗，至天津下而合南道乃西南行，又分而交匏瓜，络人星、杵星、造父、腾蛇、王良、附路阁道，北端经大陵天船卷舌而南，络五车经北河之南，入东井水位而东南行，络南河阙丘、天狗、天稷，至七星南而没。凡经十有九宿。石氏曰：汉乃天一之所生，凝毓而成者。天所以为东西南北，襟带之限也。天下河汉之源，盖出于此。《天文志》曰：河汉自坤，抵艮为地之纪。《尔雅》云：析木谓之津，箕斗之间汉津也。
《历学会通》《天汉》
天汉，天下江河。淮济海岳之气，起东方、尾箕之间，谓之汉津，分为两道。其河南经傅说、鱼尾、天江、天市，络辇道渐台河北，经鱼鳖，贯箕、南斗柄、天a、天弁、河鼓、右旗、天津，下合南河西行，历瓠瓜、人星、造父、腾蛇、王良，附路又西南，行经天狗、天纪、大陆天船卷舌五车，南入东井、四渎、天稷七星南而没。凡历十九宿。
《阳玛诺・天问略》《天河》
近世西洋精于历法。一名士，务测日月星辰奥理，而哀其目力顿，则创造一巧器以助之。持此器观列宿之天，则其中小星更多稠密。故其体光显相连，若白练然。即今所谓天河者。
《汤若望・新法表异》《天汉破疑》
天汉斜络天体，与天异色。昔称云汉疑为白云者，非也。新法测以远镜，始知是无算小星攒聚成形，即积尸气等亦然，足破从前谬解。
天河部总论
《懒真子》
《论天汉分二股》
政和中，仆为邓州淅川县令。与顺阳主簿张持执权同为金州考试官。毕，同途而归。至均州界中，宿于临汉江一寺，寺前水分两股，行十馀里复合。主僧年六十馀，极善谈论。因言股河。主僧曰：不独江汉如此，天汉亦复如是。因取天汉图相示，天汉起于东方，经箕尾之间，谓之汉津，乃分为二道。其南道，则经傅说星天a星、井星、河鼓星；其北道，则经龟星、南斗、魁星。左旗下至天津而合为一道。故知股河，天地皆然也。仆曰：凡水之行，前遇堆阜则左右分流，遂如股之状。今天汉乃水象，亦有高卑坳平之状乎。其僧笑曰：吾不知也。后有知星者，亦不能答。
《e斋十一槁》《天河》
古之人，有以天河断两界者，天犹卵也，经星之次环其四周，银河之所界者半，其馀则天市太微位焉。故二十八舍，其附于河者，三分二。沿之河以分其势，稽紫宫以定其馀，有条有次。故秦虽西而位坤，维之鹑首，云汉之升，两界之道也；吴虽东南而位坤，维之星纪，云汉之降，两界之终也；燕穷北纪之曲，故以末派之，析木为燕。盖星河之流，起于井终于箕。则南者反北，北者反南矣。
天河部艺文一
《天河赋》〈以天空色际宁见浮槎为韵〉唐卢肇
惟天有河，是生水德。凌浩渺之元气，挂峥嵘之远色。所以正辰极、奠南北，其清莫挹；濯星斗以滋上元，其恶可流。荡云霓以临下国，赫赫融融。自西自东，沿大象而其源不竭，横终古而其运无穷。磅R九霄，浸润岂沾于土宇。轻清一气，波澜宁动于天风。匪荡荡而就下，但耿耿而浮空。处昼则潜，由昏则见。俟良夜之延瞩，故高明而自擅。光连月窟，何惭媚以怀珠。影照天津，岂愧净而如练。至若白榆风劲，析木烟秋。吹玉叶而将落，泛金波而共流。皎晶无际，阑干自浮，渡蟾魄之孤轮，不闻濡轨；涨鹊桥之远岸，讵见操舟。莫议高深，孰能揭厉演漾。必滋于若木，氛氲更袭于丹桂。映苍天而渐出，想积石于河獭７髟妒饕越低，误一苇于天际。遥思濯手，远忆乘槎。流合璧之辉，几疑沉玉。映散金之气，或类披沙。辨牛岂见其津澹闻鸡遽隐于云霞。是宜以河之名，居天之大。阁道蛇横于曲渚，骊珠蚌剖乎浅濑。源流自远，清无可羡之鱼；分野甚明，皎若誓封之带。凿自太古，疏于圆灵。奔注肯随于川渎，高明自贯于日星。夫其济黄道、决青冥、荫地轴、洒天经，悠矣久矣，配吾君之永宁。
《明河赋》谢偃
月初回于夕阳，日夜没于天纲。步庭砌以游衍，觉云霄之杳茫。气象万殊，缅星河而尽列。光辉一道，罗银汉之灵长。徒观其粲兮如磋，洁兮如磨。明月照而不失其素，飘风惊而匪扬其波。莫测其深，含天际之四气；莫度其远，掩人间之众河。及夫岁入三秋，势直千里。度龙驾而容曳，构鹊桥而迤逦。霞妆星靥，知婺女之不如；杂佩明，必娥之相似。七夕作之，以良会群，方于是而仰止固能。流不可准，涯不可度。既莫见乎端倪，亦焉知其厚薄。夫其为谦也，太阳曜而不争其光；夫其为德也，巨海枯而莫之能涸。夺凝霜之漫漫，方白石之凿凿。居崇高而不危，体虚无而自若。名连地脉，影杂天文。当霁夕而逾晓，凝微雨以暂曛。明白可称，则皓如曳练；正平可缉，亦矗似长云。亘紫极以斜转，横碧空而中分。吐霄光而澹滟，含曙色而氤氲。将欲问之于槎客，如何取决于严君。
《秋河赋》张环
倬彼昭回，凿天而开。舍秋耿耿，积曙皑皑。水清浅而不落，光逶迤而屡回。非碧海之分上，即黄河之转来。万里直绳，九霄横带。奕奕高影，汤汤连濑。透垂帘于户前，飞瀑布于云外。黯如平江不动，矗似长云欲销。映东吴而写练，挂南斗而成桥。气象晶明，波澜苟础７豪男堑悖纡馀月弄。界黄道而宵迎，落青山而晓送。虽滔天而作限，乃沃日而为节。识示盈而必谦，恒昏凝而昼灭。亦犹灵乌之谢，顾兔之缺。适足明其舒卷，夫何累乎昭晰。于是，张平子仰而叹曰：此何灵辉，若有若微，杳杳回薄，茫茫是非。鹊填银而何去，人取石而何依。乘槎之子兮上不上，弄杼之女兮归不归。坐回遑而晓失，空白露兮沾衣。
天河部艺文二〈诗〉《秋河曙耿耿》陈张正见
耿耿长河曙，滥滥宿云浮。天路横秋水，星桥转夜流。月下娥落，风惊织女秋。德星犹可见，仙槎不复留。
《明河篇》宋之问
八月凉风天气清，万里无云银汉明。昏见南楼清且浅，晓落西山纵复横。洛阳城阙天中起，长河夜夜千门里。复道连甍共蔽亏，画堂琼户特相宜。云母帐前初滥，水晶帘外转逶迤。倬彼昭回如练白，复出东城接南陌。南陌征人去未归，谁家今夜捣寒衣。r鸯机上流萤度，乌鹊桥边一雁飞。雁飞萤度愁难歇，坐见明河渐微没。巳能舒卷任浮云，不惜光辉让流月。明河可望不可亲，愿得乘槎一问津。更将织女支机石，还访成都卖卜人。
《天河》杜甫
常时任显晦，秋至最分明。纵被浮云掩，终能永夜清。舍星动双阙，伴月落边城。牛女年年渡，何曾风浪生。
《赋得秋河曙耿耿》陈润
晓望秋高夜，微明欲曙河。桥成鹊已去，机罢女应过。月上殊开练，云行类动波。寻源不可到，耿耿复如何。
《银河》宋・王初
阊阖疏云漏绛津，桥头秋夜鹊飞频。犹残仙媛湔裙水，几见星妃度袜尘。历历素榆飘玉叶，涓涓清月湿冰轮。年来若有乘槎客，为吊波灵是楚臣。
《和石曼卿明河咏》苏舜钦
八月银河好，天高夜自明。楼台通迥意，风露得馀清。几为浮云没，都宜小雨晴。离人强回首，耿耿得无情。
《银河咏》孔平仲
江湖有客卧孤城，每见银河眼亦明。万里长风吹不断，一番彻雨洗光清。星辰白石参差乱，云气飞梁倏忽生。牛女东西波浪隔，夜寒天阔不胜情。
《明河篇》谢翱
牵牛夜入明河道，泪滴相思作秋草。婺女城头玩明月，星星冢上无啼鸟。天寒露净沾衣巾，明河倏化为白云。云飞蜿蜿秋在水，石压槎头海烟起。
《明河秋夕图》元・刘因
明河澹澹纵复横，行云悠悠度疏星。凤媒不来乌夜惊，琼枝玉佩迟所托。画中隐隐闻机声，秋来秋去今犹古。此恨不随天宇青，昆西头风浪平。办我一舟莲叶轻，浩歌中流击明月。九原唤去严君平，人间此水何时清。
《银河》金銮
月出影渐没，夜深光倍明。鹊毛看又尽，填到几时平。
天河部纪事
《竹书纪年》：周敬王十四年，汉不见于天。
《拾遗记》：屈原以忠见斥，隐于沅湘，披蓁茹草，混同禽兽，不交世务。采柏实以和桂膏，用养心神。被王逼逐，乃赴清冷之水。楚人思慕，谓之水仙。其神游于天河，精灵时降湘浦。楚人为之立祠。
《三辅黄图》：秦皇都咸阳，决渭水贯都，以象天河。《汉书・萧何传》：项羽立，沛公为汉王，而三分关中地，王秦降将，以距汉王。汉王怒，欲谋攻项羽。何之曰：《周书》曰：天予不取，反受其咎。语曰天汉，其称甚美。臣愿大王王汉中，养其民以致贤人，收用巴蜀，还定三秦。天下可图也。〈注〉孟康曰：言地之有汉，若天之有河汉，名号休美。臣赞曰：流俗语云天汉，其言常以汉配天。此美名也。
《风土记》：七月七日，其夜洒扫于庭露。施几筵，设酒脯。时果散香粉于河鼓、织女，言此二星神当会。守夜者咸怀私愿。或云：见天汉中有奕奕，正白气有耀五色。以此为徵应。见者便拜而愿，乞富乞寿、无子乞子。唯得乞一，不得兼求。三年乃得言之，颇有受其祚者。《幽明录》：晋宋黄祖奉亲至孝，母病笃。天汉明开，有一老父将小儿持箱自通。即以两丸药赐，母服之，患顿消。
《本事诗》：宋考功，天后朝求为北门学士，不许。作明河篇以见其意末。云：明河可望不可亲，愿得乘槎一问津。更将织女支机石，还访成都卖上人。则天见其诗，谓崔融曰：吾非不知之问有才调，但以其有口过。盖以之问患齿疾，口常臭故也。之问终身惭愤。
《妆楼记》：薛瑶英于七月七日，令诸婢共剪轻Z、作连理花千馀朵，以阳起石染之。当午散于庭中，随风而上，遍空中如五色云霞，久之方没。谓之渡河吉庆花《五国故事》：南唐后主李煜每七夕延巧，必命红白罗百匹，结为日宫天河之状，一夕而罢，乃收之。
《清异录》：世宗时，水部郎韩彦卿使高丽，卿有一书，曰《博学记》，偷抄之，得三百馀事，今抄天部七事，一秋明大老天河也。
《太平广记》：僧惠沿行凶，率常于阒处，凿井深数丈，投以黄精数百斤，求人试服。观其变化乃饮。姚坤大醉，投于井中，以}石咽其井。坤及醒，无计跃出，但饥茹黄精而已。如此数日夜，忽有人于井中召坤姓名。谓坤曰：我狐也，感君活我。子孙不少，故来教君。我狐之通天者，初穴于冢。因上窍乃窥天汉星辰，有所慕焉。恨身不能奋飞，遂凝盼注。神忽然飞出，虚驾云登天汉，见仙官而礼之，君但能澄神泯虑，注盼元虚，如此精确。不三旬而自飞出，虽窍之至微，无所碍矣。《北京岁华记》：七夕，宫中最重上卖巧果，人家设宴，儿女对银河拜。
天河部选句
楚屈原《离骚》：朝发轫于天津兮。
汉魏伯阳《参同契》：焕若星经汉兮，炳如水宗海。晋潘岳《寡妇赋》：霜被庭兮，风入室；夜既分兮，星汉回。左思《蜀都赋》：云汉舍星而光耀洪流。
宋谢庄《月赋》：斜汉左界，北陆南躔。
唐王损之《曙观秋河赋》：澄奕奕之浮彩，隐苍苍而引曜。孤星回泛，状清浅之沉珠；残月斜临，似沧浪之垂钓。轻晖幕幕，远景萧萧。色分隐映，光凝14。凝瀑布而不落，似轻云之欲销，夜景将分，清光向晓。萦碧落以回薄，澹晴空而缥缈。跻攀不及限一水，以心遥旷望空劳，邈九霄而思杳。发迹无际，凌虚不倾。积曙色之牢落，涵爽气之凄清。疑曳练而势远，讶残虹而体轻。
宋欧阳修《秋声赋》：星月皎洁，明河在天。
古诗：河汉清且浅，相去讵几许。盈盈一水间，脉脉不得语。
魏文帝诗：天汉回西流，三五正纵横。〈又〉明月皎皎照我床，星汉西流夜未央。牵牛织女遥相望，尔独何辜限河梁。
宋鲍照诗：夜来坐几时，银汉倾露落。
齐谢I诗：秋河曙耿耿〈又〉玉绳隐高树，斜汉耿层台。梁刘邈诗：长河似薄云。
刘孝绰诗：长河似曳素。
唐苏F诗：当轩半落天河水。
沈缙谑：寻河取石旧支机。
孟浩然诗：微云澹河汉。
杜甫诗：明河傍塞微〈又〉满空星河光破碎〈又〉安得壮士挽天河，净洗甲兵长不用。
钱起诗：河近画楼明。
独孤及诗：银河入檐白。
顾况诗：月殿影开闻夜漏，水精帘越银河。白居易诗：山郭灯火稀，峡天星汉少。
杜牧诗：初旭红可染，明河澹如埽。
李商隐诗：本来银汉是红墙，隔得卢家白玉堂。〈又〉由来碧落天河畔，可要金风玉露时。
宋苏轼诗：北户星河落短檐。
惠祟诗：阴井生秋草，明河转曙迟。
明宗泐诗：天河只在南楼上，不借人间一滴凉。
天河部杂录
《孝经》：援神契河者，水之伯，上应天汉。
《孝经内事》：天子得云台之礼，则河行不离其常；河若离常，则有决溢之忧。
《列子・殷汤篇》：渤海之东，不知几亿万里，有大壑焉。实惟无底之谷，其下无底。名曰归墟。八弦九野之水、天汉之流，莫不注之。而无增无减焉。
《庄子・逍遥游篇》：肩吾问于连叔曰：吾闻言于接舆，大而无当，往而不返。吾惊怖其言，犹河汉而无极也。大有径庭，不近人情焉。
张衡《灵宪》：水精为汉。
《东观奏记》：武帝好长生、久视之术。宫中筑望仙台，势侵天汉。
《晋书・皇甫谧传》：释劝论时清道，真可以冲迈。此真吾生濯发云汉、鸿渐之秋也。
《太清记》：翰曰：牵牛郎何在。女曰：河汉阻隔，不复相开。《汉中志》：汉有二源，其应上昭于天。又曰惟天有汉。《世说新语》：谢公云：圣贤去人其间，亦迩子侄，未之许。公叹曰：若郗超闻此语，必不至河汉。
《颜氏家训》：天汉悬指，那不散落。水性就下，何故上腾。《唐书・李昭德传》：昭德怙权，鲁王府功。曹参军丘稚鲜柙唬撼脊燮涞ǎ乃大于身，鼻息所冲，上拂云汉。《元真子・涛之灵篇》：天文皎夜而为汉。
《因话录》：《汉书》载张骞穷河源言，其奉使之远实，无天河之说。惟张茂先《博物志》说近世有人居海上，每年八月见海槎来，不违时。赍一年粮，乘之到天河。见妇人织，丈夫饮牛。遣问严君平，云：某年某月某日，客星犯斗牛。即此人也。后人相传云：得织女支机石，持以问君平。都是凭虚之说。今成都严贞观有一石，俗呼为支机石皆目云当时君平留之。宝历中，余下第还家于京洛，途中逢官差，递夫舁张骞槎，先在东都禁中。今准诏索有司取进，不知是何物也。前辈诗往往有用张骞槎者，相袭谬误，纵出杂书，亦不足据。《蠡海集》：天之色苍苍然也，而前辈曰丹霄曰绛宵河汉曰银河可也。而曰绛河，盖观大者，以北极为标准；所仰视而见者，皆在于北极之南。故称之曰丹曰绛借南之色，以为喻也。
《西溪丛语》：海潮之说多矣。或谓天河激涌。
《野客丛谈》：刘桢赋素秋，三七天汉。指隅人胥祓，除国子水嬉。
《癸辛杂识》：乘槎之事，自唐诸诗人以来，皆以为张骞。虽老杜用事不苟，亦不免有乘槎消息。近无处问张骞之句，按骞本传止曰：汉使穷河源而已，张华《博物志》云：旧说天河与海通，有人赍粮，乘槎而去。十馀月至一处，有织女及丈夫饮牛于渚。因问：此是何处。答曰：君还至蜀，问严君平，则知之。还，问君平：曰某年月日，有客星犯牵牛宿。然亦未尝指为张骞也。及梁宗懔作《荆楚岁时记》乃言：武帝使张骞，使大夏，寻河源乘槎，见所谓织女牵牛，不知懔何所据而云。又王子年《拾遗记》云：尧时，有巨槎浮于西海，槎上有光若星月。槎浮四海，十二月周天，名贯月槎、挂星槎，羽仙栖息其上。然则，自尧时已有此槎矣。
《熙朝乐事》：七夕，人家盛设瓜果酒ビ谕バ模或楼台之上，谈牛女渡河事。
脉望天河自尾箕，寅位注于东井，而循环于天地之间。古人云：水出昆之下，注出尾闾复上，谓之天河此天地之河也。人之河自尾闾，尾闾系寅位，溯流而上，昆与天地同焉。
《天爵堂笔馀剡汉漫笔解》：三峡，星河影动，摇引天官。《书注》：左旗九星在河鼓左，右旗九星在河鼓右。是天之旗鼓动摇主兵。杜公虽破万卷，恐未必拘拘证古。若此暑月，夜半露坐，时观晴空，星河影隐映，错落俨然动摇况三峡乎。《元亭涉笔》：银湾，许浑谓银河为银湾，李贺谓银浦。汲县志：七月七夕，陈酒脯瓜果于庭，见天河中有白云，便拜得福。
《高邮州志》：七月七夕前，望潢河影出没，占荞麦丰歉。《太湖县志》：七夕相传是日，银河没以其去，日远近卜谷价多寡。
《铅山县志》：七夕以前，占河影没；三日而后，见则谷贱；七日而后，见则谷贵。
《衡州府志》：七夕乞巧之会衡，俗不甚重。但以此后数夜，天河隐现，定来岁。米价归早米贵，归迟米贱。
天河部外编
《风俗通》：织女七夕当渡河，使鹊为桥。
《博物志》：旧说云天河与海通，近世有人居。海渚者，年年八月有浮槎，去来不失期。人有奇志，立飞阁于槎上，多赍粮，乘槎而去。十馀日中，犹观星月日辰自后，芒芒忽忽，亦不觉昼夜。去十馀日，奄至一处，有城郭状，屋舍甚严。遥望宫中多织妇，见一丈夫牵牛，渚次饮之。牵牛人乃惊问曰：何由至此。此人具说来意，并问此是何处。答曰：君还至蜀郡，访严君平，则知之。竟不上岸，因还如期。后至蜀，问君平曰：某年月日有客星犯牵牛宿。计年月，正是此人到天河时也。
《集林》：有人寻河源，见妇人浣纱，问之曰：此天河也。乃与一石而归，问严君平。君平曰：此织女支机石也。《搜神记》：谢端少丧父母，为邻人所养，年十七未婚。后感天汉中白水素女。潜为其炊，以备饮食端后。怪而潜候之，得见。言曰：天哀汝孤贫恭顺，使我相为守舍。今既见便去，留不可。
《拾遗记》：太初二年，大月氐贡双头鸡四足一尾。帝置于甘泉故馆，以馀鸡混之，得其种类而不能鸣。谏者曰：非吉祥也。帝乃送还西域，鸡反顾望汉宫而哀鸣，此鸡未至月支国，乃飞于天汉。
《续齐谐记》：桂阳成武丁，有仙道，常在人间。忽谓其弟曰：七月七日，织女当渡河，诸仙悉还宫，吾向已被召，不得停与尔，别矣。弟问曰：织女何事渡河去。当何还。答曰：织女暂诣牵牛，吾复三年当还。明日失武丁，至今云织女嫁牵牛。
《元真子・涛之灵篇》：涛之灵曰江胥，汉之神曰河姑会于真原之野。江之胥问乎河之姑曰：吾以子为水也，县而不散，夜而能焕。异乎川者，何也。河之姑曰：代谓吾之神以至于此，吾亦何知焉。若不闻乎泛天船，泻天江，俾牵牛织女之相望。此吾之所能也。道之微曰至元，至元谓曰：吾将告若，欲知汉之说者。观乎碧之理，有洁白之文；寥乎萤之腹，有昏晓之变。体之异也，岂有姑之神耶。虽天汉之大，非川可知矣。
《尔雅》：翼涉秋七日，鹊首无故皆髡。相传是日，河鼓与织女会于汉东，役乌鹊为梁以渡，故毛皆脱去。

[book_title]乾象典第六十五卷
风部汇考
《易经》《说卦传》
巽为木，为风。
〈大全〉张子曰：阴气凝聚，阳在外者不得入，则周旋不舍而为风。　进斋徐氏曰：巽，入也。气之善入莫如风。
《书经》《周书・洪范》
星有好风，星有好雨。日月之行，则有冬、有夏，月之从星，则以风雨。
〈传〉箕星好风，毕星好雨，月经于箕则多风，离于毕则多雨。〈疏〉春秋纬云：月离于箕，则风扬沙，以箕为簸扬之器。故耳。郑以为箕星好风者，箕，东方木宿，风，中央土气，木克土为从妻所好，故好风也。
《诗经》《邶风・终风》
终风且暴。
〈朱注〉终风，终日风也，暴疾也。
终风且霾
〈朱注〉霾雨，土蒙雾也。
终风且
〈朱注〉阴而风曰恕
《凯风》
凯风自南，吹彼棘心。
〈朱注〉南风谓之凯风，长养万物者也。〈大全〉孔氏曰：凯，乐也，风性乐养万物。
《谷风》
习习谷风，以阴以雨。
〈传〉习习，和舒貌。东风谓之谷风。阴阳和而谷风至。〈疏〉孙炎曰：谷之言谷，谷，生也。谷风者，生长之风。阴阳不和即风雨无节。故阴阳和乃谷风至。
《小雅・谷风》
习习谷风，维风及颓。
〈传〉颓，风之焚轮者也，风薄相扶而上。喻朋友相须而成。〈疏〉释天云：焚轮，谓颓；扶摇，谓之焱。　李巡曰：焚轮，暴风从上来降，谓之颓；扶摇，暴风从下升上，故曰焱。　孙炎曰：回风从上下曰颓，回风从下上曰焱。然则颓者，风从上而下之名。回风从上而下，力薄不能更升。谷风与相遇，二风并力乃相扶而上。喻朋友二人同心乃相率而成也。彼回风从上下，谷风来相扶，谓之颓，若谷风既与相扶而上，则为焱，不复为颓也。诗言：颓，据其未与相扶耳。
《周礼》《春官》
保章氏：以十有二风，察天地之和。
〈订义〉王昭禹曰：十有二风，风之生于十二辰之位者也。盖天地六气合以生风，艮为条风，震为明庶风，巽为清明风，离为景风。坤为凉风，兑为阊阖风，乾为不周风，坎为广莫风。八风本乎八卦。传曰：舞以行八风，谓此也。四维之风兼于其月，故艮为条风，而立春亦曰条风；巽为清明风，而立夏亦曰清明风；坤为凉风，而立秋亦曰凉风；乾为不周风，而立冬亦曰不周风。故八风变而言之，又谓十二风也。
《礼记》《月令》
孟春之月，东风解冻。
〈疏〉按通卦验云：立春，雨水降，条风至。条风，即东风也。又云：正月中，猛风至。注云：猛风，动摇树木有声者。猛风即东风之甚也。
季夏之月，温风始至。
〈陈注〉朱氏曰：温风，温厚之极。凉风，严凝之始。
孟秋之月，凉风至。
〈大全〉冯氏曰：凉风至，则天地之仁气散矣。
仲秋之月，盲风至。
〈陈注〉盲风，疾风也。〈大全〉严陵方氏曰：盲者，闭暗之称，当建酉阖户之月。故其风谓之盲风，又谓之阊阖。
《尔雅》《释天》
春为发生，夏为长嬴，秋为收成，冬为安宁。四时和为通正，谓之景风。
〈注〉此亦四时之别号，尸子皆以为太平祥风。
南风谓之凯风，东风谓之谷风，北风谓之凉风，西风谓之泰风。焚轮谓之颓，扶摇谓之焱。风与火为荩回风为飘。日出而风为暴风，而雨土为霾，阴而风为恕
〈注〉颓暴风从上下，焱暴风从下上，荩炽盛之貌。
《易纬》《通卦验》
立春条风至，赦小罪，出稽留；春分明庶风至，正封疆，修田畴；立夏清明风至，出币帛，礼诸侯；夏至景风至，辨大将，封有功；立秋凉风至，报土功，礼四乡；秋分阊阖风至，解悬垂，琴瑟不张；立冬不周风至，修宫室，完边城；冬至广莫风至，诛有罪，断大刑。八风以时至则阴阳变化道成，万物得以育生。王者，当顺行八政，当八卦也。
《稽览图》
太平时，阴阳和、风雨咸同，海内不遍。地有险易，故风有迟疾。虽太平之政，犹有不能均同也。唯平均乃不鸣条。巽气不至，则大风扬砂。
《春秋纬》《考异邮》
八风杀生以节翱翔，距冬至四十五日，条风至。条者，达生也。距，犹起也。自冬至四十五日而立春，此风应其方而来，生万物也。四十五日，明庶风至。明庶迎惠。言春分之后，阳以施惠之恩德，迎众物而生之也。四十五日，清明风至，精芒挫收。言立夏之后，荠麦之属，秀出已备。故挫止其锋芒，收之使成实也。四十五日，景风至。景风，强也，强以成之，夏至之候也。强，言万物强盛也。四十五日，凉风至。凉风者，寒以闭也。立秋之后也，闭，收也。言阴寒收成万物也。四十五日，阊阖风至。阊阖者，当寒天收也。秋分之候，阊阖盛也。言时盛，收物盖藏之也。四十五日，不周风至。不周者，不交也，阴阳未合化也。立冬之后也，未合化，言消息纯坤，无阳也。月令曰：天地不通而闭塞，成冬也。四十五日，广莫风至。广莫者，精大满也。冬至之候。言物无见者，风精大满，美物也。
风之为言萌也，其立字，虫动于几中者为风。虫动于几，言阳气无不周也。明昆虫之属，得阳乃生，遇阴则死。故风为阴中之阳也。
《山海经》《南山经》
旄山之尾，其南有谷，曰育遗，凯风自是出。
令丘之山，其南有谷焉，曰中谷，条风自是出。
西山经
长沙之山又西北三百七十里，曰不周之山。
〈注〉此山形有缺不周匝处，因名云西北，不周风自此山出。
符罩山多怪雨，风云之所出也。
《北山经》
法狱之山有兽焉，其状如犬，而人面，善投，见人则笑。其名山60，其行如风，见则天下大风。〈60音晖〉T于母逢之山，北望鸡号之山，其风如。〈音戾急风貌〉
《中山经》
凡山有兽焉。其状如彘，黄身、白头、白尾。名曰闻，见则天下大风。
《孙子》《火攻篇》
月在奎、壁、翼、轸此四宿者，风起之日也。
《吕子》
月在奎、壁、翼、轸此四宿者，风起之日也。
《有始览》
何谓八风。东北曰炎风，东方曰滔风，东南曰熏风，南方曰巨风，西南曰凄风，西方曰f风，西北曰厉风，北方曰寒风。
《史记》《天官书》
轸为车主风。
〈注〉索隐曰：轸，四星与巽同位，为风车，动行疾似之也。
辰星，春不见大风。
《律书》
不周风居西北，主杀生。东壁居不周风东，主辟生气而东之。至于营室，营室者，主营胎阳气而产之。东至于危。危，也。言阳气之危，故曰危。十月也，律中应钟。应钟者，阳气之应，不用事也。其于十二子为亥。亥者，该也。言阳气藏于下，故该也。广莫风居北方。广莫者，言阳气在下，阴莫阳广大也，故曰广莫。东至于虚。虚者，能实能虚，言阳气冬则宛藏于虚，日冬至则一阴下藏，一阳上舒，故曰虚。东至于须女。言万物变动其所，阴阳气未相离，尚相如胥也，故曰须女。十一月也，律中黄钟。黄钟者，言阳气踵黄泉而出也。其于十二子为子。子者，滋也；滋者，言万物滋于下也。其于十母为壬癸。壬之为言任也，言阳气任养万物于下也；癸之为言揆也，言万物可揆度，故曰癸。东至牵牛。牵牛者，言阳气牵引万物出之也。牛者，冒也，言地虽冻，能冒而生也。牛者，耕植种万物也。东至于建星。建星者，建诸生也。十二月也，律中大吕。大吕者，其于十二子为丑。丑者，纽也。言阳气在上未降，万物厄纽未敢出。条风居东北，主出万物。条之言条治万物而出之，故曰条风。南至于箕。箕者，言万物根棋，故曰箕。正月也，律中泰簇。泰簇者，言万物簇生也，故曰泰簇。其于十二子为寅。寅言万物始生P然也，故曰寅。南至于尾，言万物始生如尾也。南至于心，言万物始生有华心也。南至于房。房者，言万物门户也，至于门则出矣。明庶风居东方。明庶者，明众物尽出也。二月也，律中夹钟。夹钟者，言阴阳相夹厕也。其于十二子为卯。卯之为言茂也，言万物茂也。其于十母为甲乙。甲者，言万物剖符甲而出也；乙者，言万物生轧轧也。南至于氐。氐者，言万物皆至也。南至于亢。亢者，言万物亢见也。南至于角。角者，言万物皆有枝格如角也。三月也，律中姑洗。姑洗者，言万物洗生。其于十二子为辰。辰者，言万物之蜃也。清明风居东南维，主风吹万物，而西之轸。轸者，言万物益大而轸轸然。西至于翼。翼者，言万物皆有羽翼也。四月也，律中仲吕。仲吕者，言万物尽旅而西行也。其于十二子为巳。巳者，言阳气之已尽也。西至于七星。七星者，阳数成于七，故曰七星。西至于张。张者，言万物皆张也，西至于注。注者，言万物之始衰，阳气下注，故曰注。五月也，律中蕤宾。蕤宾者，言阴气幼少，故曰蕤；痿阳不用事，故曰宾。景风居南方。景者，言阳气道竟，故曰景风。其于十二子为午。午者，阴阳交，故曰午。其于十母为丙丁。丙者，言阳道著明，故曰丙；丁者，言万物之丁壮也，故曰丁。西至于弧。弧者，言万物之吴落且就死也。西至于狼。狼者，言万物可度量，断万物，故曰狼。凉风居西南维，主地。地者，沈夺万物气也。六月也，律中林钟。林钟者，言万物就死气林林然。其于十二子为未。未者，言万物皆成，有滋味也。北至于罚。罚者，言万物气夺可伐也。北至于参。参言万物可参也，故曰参。七月也，律中夷则。夷则，言阴气之贼万物也。其于十二子为申。申者，言阴用事，申贼万物，故曰申。北至于浊。浊者，触也，言万物皆触死也，故曰浊。北至于留。留者，言阳气之稽留也，故曰留。八月也，律中南吕。南吕者，言阳气之旅入藏也。其于十二子为酉。酉者，万物之老也，故曰酉。阊阖风居西方。阊者，倡也；阖者，藏也。言阳气道万物，阖黄泉也。其于十母为庚辛。庚者，言阴气庚万物，故曰庚；辛者，言万物之辛生，故曰辛。北至于胃。胃者，言阳气就藏，皆胃胃也。北至于娄。娄者，呼万物且内之也。北至于奎。奎者，主毒螫杀万物也，奎而藏之。九月也，律中无射。无射者，阴气盛用事，阳气无馀也，故曰无射。其于十二子为戌。戌者，言万物尽灭，故曰戌。
《汉书》《天文志》
月行出阳道则旱风，出阴道则阴雨。
箕星为风，东北之星也。东北地事天位也。故易曰：东北丧朋及巽。在东南为风，风，阳中之阴，大臣之象也。其星轸也，月去中道，移而东北入箕。若东南入轸，则多风。一曰：月为风雨，日为寒温。
《淮南子》《天文训》
何谓八风。距日冬至四十五日，条风至。条风至四十五日，明庶风至。明庶风至四十五日，清明风至。清明风至四十五日，景风至。景风至四十五日，凉风至。凉风至四十五日，阊阖风至。阊阖风至四十五日，不周风至。不周风至四十五日，广莫风至。条风至则出轻系、去稽留；明庶风至，则正封疆、修田畴；清明风至，则出币帛、使诸侯；景风至，则爵有位、赏有功；凉风至，则报地德、祀四郊；阊阖风至，则收县垂、琴瑟不张；不周风至，则修宫室、缮边城；广莫风至，则闭关梁、决刑罚。
《地形训》
何谓八风。东北曰炎风，东方曰条风，东南曰景风，南方曰巨风，西南曰凉风，西方曰f风，西北曰丽风，北方曰寒风。
诸稽摄提，条风之所生也；通视，明庶风之所生也；赤奋若，清明风之所生也；共工，景风之所生也；诸比，凉风之所生也；皋稽，阊阖风之所生也；隅强，不周风之所生也；穷奇，广莫风之所生也。
《神异经》《风穴》
南方有火山，南岸下有风穴，厥大容人，其深不测，而穴中肃肃，常有微风。
《大戴礼》《夏小正》
正月时有俊风。俊者，大也。大风，南风也。何大于南风也。曰：合冰必于南风，解冰必于南风。生必于南风，收必于南风。故大之也。
《星经》《太一》
太一星在天一南，天帝神知，风雨所在之国也。
《箕宿》
箕四星，天子后也，箕后动有风，期三日也，前二星为后也，金星久守风旱。
《壁宿》
东壁二星，客守，多风雨。
《白虎通》《八风》
风者，何谓也。风之为言萌也，养物成功。所以象八卦。阳生于五，极于九，五九四十五日变，变以为风。阴合阳以生风也。距冬至四十五日条风至。条者，正也。四十五日明庶风至，明庶者，迎众也。四十五日清明风至，清明者，清芒也。四十五日景风至。景，大也，阳气长养。四十五日凉风至。凉，寒也，行阴气也。四十五日阊阖风至，戒收藏也。四十五日不周风至。不周者，不交也，阴阳未合化也。四十五日广莫风至。广莫者，大也，同阳气也。故曰：条风至地暖，明庶风至万物产，清明风至物形乾，景风至棘造实，凉风至黍禾乾，阊阖风至生荠麦，不周风至蛰虫匿，广莫风至则万物伏。是以王者承顺之，条风至，则出轻刑、解稽留；明庶风至，则修封疆、理田畴；清明风至，则出币帛、使诸侯；景风至则爵有德、封有功；凉风至，则报地德、化四乡；阊阖风至，则申象刑、饰锊郑徊恢芊缰粒则筑宫室、修城郭；广莫风至，则断大辟，行狱刑。
《刘熙・释名》《释天》
风，兖豫，司横口。合唇，言之风泛也。其气博泛而动物也。青徐，言风q口；开唇，推气，言之风散也，气放散也。
《博雅》《八风》
东北条风，东方明庶风，东南清明风，南方景风，西南方凉风，西方阊阖风，西北方不周风，北方广莫风。
《晋书》《天文志》
箕四星主八风，凡日月宿在箕、东壁、翼、轸者，风起。王良五星在奎北，主R风雨水道。
东井八星，月宿井有风雨。
凡游气蔽天、日月失色，皆是风雨之候也。
云气如乱穰，大风将至。
《博物志》《风山》
风山之首，方高三百里。风穴如电，突深三十里，春风自此而出也。何以知还风也。假令东风，云反从西来，诜诜而疾，此不旋踵立西风矣。所以然者，诸风皆从上而下，或薄于云，云行疾下，虽有微风不能胜上，上风来则反矣。
《风土记》《黄雀风》
六月则有东南长风，俗名黄雀。长风时海鱼变为黄雀，因为名也。
《吹花擘柳风》
河朔春时，疾风数日，一作三日乃止。曰吹花擘柳风。
《交州记》《风山》
风山在九真，风门在山顶，常吐长风。
《武陵记》《风门》
风门山有石门，去地百馀丈。将欲风起，此门隐隐有黑气上。须臾，有风竞起。在朗州。
《南海经》《风门》
苍梧山左右出风，故曰风门。
《王歆之・始安记》《风窍》
沈军垒北有昆山连峙，千仞岭岑。盖川常mm焉有风窍。
《荆州记》《风井》
风井，夏则风出，冬则风入。
《南越志》《风峒》
高安石室自生风，峒南北二门，状若人功。
《夏风》
岭峤，夏风发自午，至夜乃止。仆屋僵树，累年一发，或岁再三。
《梁元帝纂要》《风之异名》
春风曰暄风、阳风，秋风曰商风、素风、激风、高风，冬风曰阴风、严风、哀风，猛风曰V风，凉风曰浏风，微风曰m风，小风曰飕风。小风从孔来，曰风。
《水经注》《河水》
河水南径北屈县，故城西十里有风山，上有穴如轮。风气萧瑟，习常不止，当其冲飘也，而略无生草。盖不定众风之门故也。
《湿水》
火山有东西谷，广十许步。南岸下有风穴，厥大容人，其深不测，而穴中肃肃。常有微风，虽三伏盛暑犹须袭裘，寒吹凌人，不可暂停。
《乙巳占》《风异名》
折木发屋曰怒风，扬沙转石曰狂风，四转五复曰乱风，卒起卒歇曰暴风，独鹿蓬勃曰勃风，扶摇羊角曰飘风，清凉温和尘埃不动曰和风。
《番禺杂记》《风》
飓风将发，有微细雨。先缓后急，谓之风。
《三水小牍》《风穴》
汝南临汝县有小山曰崆峒，其巅洞穴如盎，将有大风雨，则白犬自穴出。田夫以为候。
白崖山之右有巨穴如井，不知深浅。穴口四围津津如汗。间有气出，腾空为白云。须臾风起怒号如雷，里人见云即知风起，散则风定，细则风小，盛则风猛。窒其穴，风虽小，而民多瘴；开则风如故，而瘴亦衰。
《宋史》《天文志》
尾宿九星，客星出则为风，流星出入风雨时。
箕宿四星，主八风。凡日月宿在箕壁翼轸者，皆风起。舌动，三日有大风。日犯，大风沙，月食为风，月晕为风，月犯多风，岁星守之多恶风，太白守之为风，孛入则多风雨，箕口敛为雨，开为多风少雨。
牛宿六星，岁星留守在牛西，主风雪。
营室二星，月晕为风。
壁宿二星，月晕为风。太白犯之，多风雨。客星守之，多风雨。
附路一星在阁道南，主R风雨。
毕宿八星，日晕有风雨。岁星犯，冬多风雨。
东井八星，月宿其分，有风雨。日晕，则多风雨。
轩辕十七星，一曰权星，阴阳交合，怒为风，权主之。翼宿二十二星，太白出入留舍，大风。
轸宿四星，主风。月晕，岁多大风。
《遁斋f览》《吹花擘柳风》
河朔春时多大风，飞尘撼木，数日一作，每作辄三二日方止。以访左右，对曰：不得是风，且无年。是名吹花擘柳，草木百谷皆藉之。
《蠡海集》《花信风》
二十四番，花信风者，盖自冬至后三候，为小寒十二月之节气。月建于丑地之气，辟于丑天之气，会于子。日月之运，同在元枵，而临黄钟之位。黄钟为万物之祖。是故十一月，天气运于丑，地气临于子，阳律而施于上。古之人所以为造历之端。十二月，天气运于子，地气临于丑，阴吕而应于下。古之人所以为候气之端，是以有二十四番花信风之语也。五行始于木，四时始于春。木之发荣于春，必于水土，水土之交在于丑，随地辟而肇见焉。昭矣析而言之，一月二气六候，自小寒至谷雨，凡四月八气，二十四候。每候五日以一花之风信应之。世所言始于梅花，终于楝花也。详而言之，小寒之一候梅花，二候山茶，三候水仙。大寒之一候瑞香，二候兰花，三候山矾。立春之一候迎春，二候樱桃，三候望春。雨水之一候菜花，二候杏花，三候李花。惊蛰之一候桃花，二候棣棠，三候蔷薇。春分之一候海棠，二候梨花，三候木兰。清明之一候桐花，二候麦花，三候柳花。谷雨之一候牡丹，二候酴，三候楝花。花竟则立夏矣。
《桂海虞衡志》岩洞
元风洞，去栖霞傍数百步，风自洞中出，寒如冰雪。
《沈怀远・南越志》《飓风》
熙安间多飓风。飓者，具四方之风也。常以六七月发。未至时，三日，鸡犬为之不宁。一曰惧风，言怖惧也。
《观象玩占》《候风之法》
凡候风必于高平远畅之地，立五丈竿，以鸡羽八两为葆，属竿上候风。吹葆平直，则占。或于竿首作，上作三足乌，两足连上外立，一足系下内转。风来则乌转回首向之，乌口衔花，花施则占。之羽必用鸡，取其属巽而能知时。羽重八两，以象八风，竿长五丈，以法五音。乌者，日中之精，巢居。知风，乌为其首也，今又按古书云：三丈五尺竿，以鸡羽五两系其端，羽平则占。然则长短轻重惟适宜，不在过泥，但须出众中，不被隐蔽，有风即动。直而不激，便可占。候羽毛必须五两，以上八两，以下盖羽。重则难举，轻则易举也。时常占候，必须用乌。
凡风发，初迟后疾者，其来远；初急后缓者，其来近。动叶十里，鸣条百里，摇枝二百里，落叶三百里，折小枝四百里，折大枝五百里，飞沙走石千里，拔大根三千里。
《五音占法》
京房占曰：风角有推，五音有纳，音木金水火土。有以十二支配五音，有听声配五音。风所发，各以五音之数期风之远近。宫风近十里，中百里，远千里；徵风近七里，中七十里，远七百里；羽风近六里，中六十里，远六百里；商风近九里，中九十里，远九百里；角风近八里，中八十里，远八百里，皆以五音成数，推之变通，其数触类而长之，风从来二十四处皆须明，知发止审，别支干八卦。所发时早晚来，从何处息，在何时回，止何辰，皆须知之，乃可以言。
《听声辨五音法》
李淳风曰：凡占风必知风之情，风之声。五音者，五行之声。皆出于黄钟之管，管长九寸，声最浊而为宫。其数九九八十一分，增减以生上下，故三分减一分，馀五十四。三分益一分，为七十二。三分减一，馀四十八。三分益一，为六十四。以成五音之数，听声之法，必须耳察大小清浊，必以度数正之。度数正则声亦正，不可以文载口谕，今言其梗概云。
宫声风如牛鸣阱中，隆隆如雷鼓。徵声风如奔牛，如炎火如缚，彘骇走。
羽声风如击湿鼓，如水扬波激气相磋，如麋鹿鸣。商声风如离群羊，如叩钟磬，如蜚羽之声，如流水呜咽感人。
角声风如千人叫啸，言语琅琅，如人悲，如人叫，啾啾唧唧，如鸣雉伐木。
《天门风》
天下多有出风之处，名山大川，皆有风穴，惟天门所出风可占。天门者，乾方也，戌亥同为乾方。
《旋风》
飘风、回风、扶摇、羊角、焚轮，皆其类也。自下而上值于天，亦有自上而下者，通谓旋风。
《江郎山志》风洞
江郎山风洞，天将雨，则风从中出。
《天中记》《五风信》
吴俗以十月初五日为五风生日。渔者盛陈牲醴飨并湖诸祠祈，此日有风，则每五日风雨如期而至，终岁皆然，可以扬帆取鱼。谓之五风信。
《明一统志》《长阳县》
风穴，在长阳县南三十里方，山夏则风出，冬则风入，春秋风则静。
《田家五行》《杂占论月》
月晕主风。何方有阙，即此方风来。
《论星》
星光闪烁不定，主有风。
《论风》
夏秋之交大风，及有海沙云起，俗呼谓之风潮。古人名之曰飓风。言其具四方之风，故名飓风。有此风必有霖淫大雨同作。甚则拔木偃禾，坏房室、决堤堰。其先必有如断虹之状者见，名曰飓母，航海之人见此，则又名破帆风。
凡风单日起，单日止；双日起，双日止。
谚云：西南转西北，搓绳来绊屋。又云：半夜五更西，天明拔树枝。又云：日晚风和，明朝再多。又云：恶风尽日没。又云：日出三竿，不急便宽。大凡风，日出之时必略静。谓之风让日，大抵风自日内起者，必善；夜起者必毒。日内息者亦和，夜半息者必大冻。已上并言隆冬之风。
谚云：春风踏脚报。言易转，方如人传报不停脚也。一云：既吹一日南风，必还一日北风报答也。二说俱应谚云：西南早到，晏弗动草。言早有此风，向晚必静。谚云：南风尾，北风头。言南风愈吹愈急，北风初起便大。
《论云》
云若炮车形起，主风起。
《论气候》
元宵前后必有料峭之风，谓之元宵风。
凡春有二十四番，花信风、梅花风打头，楝花风打末。中秋前后起西北风，谓之霜降信。
立冬前后起西北风，谓之立冬信，月内风频作，谓之十月五风信。
《管窥辑要》《风名状》
李淳风曰：按占风之家，多云发屋、折木、扬砂、走石等语。若每占中俱著此语，则又至繁，今辄以一家例之。古云发屋、折木、扬砂、走石，今谓之怒风。多为不吉之象。一日之内三传移风。古云四转五复，今谓之乱风。乱风者，狂风不定之象。天无云，晴爽。忽起大风，不经刻而止，止复忽起，乍有乍无，今谓之暴风。暴风主有卒暴事。鸣条、摆树、萧萧有声，今谓之飘风、迅风。触尘蓬勃，今谓之勃风。回旋羊角，古谓扶摇羊角，今谓之回风。回风卒起，而圜转扶摇，有如羊角，向上轮转。有自上而下者，或磨地而起者，总谓之回风，亦专有占。古云：暗冥浊寒刻者，今总谓之霾恕７卜绾统┣逶梦铝际适保尘埃不起，人情恬淡，是谓祥风。天色晦冥，风气昏浊，其声寒惨，尘埃蓬勃，是谓灾风。风势纷错交乱，乍起乍止，深藏难测，其声聒耳，是谓小人魅惑风。风势暴起，南北不定，离合氛埃，是谓上下不宁之风。风势凛洌，人怀战，是谓刑罚惨刻风。风声啾唧惨切，令人悲惜，为大丧风。风声如火奔驰，乍起乍息，为旱火风。
《占风歌》
魁罡气白黄，堤防风势狂。早间日晒耳，狂风即时起。早白与暮赤，飞砂及走石。午前日忽昏，北方风怒嗔。午后日昏晕，风起须当慎。日月忽后圆，风来不等f。云掩日不动，风势如山重。反照色黄光，明朝风必狂。天道忽昏惨，狂风时下感。天色赤与黄，顷刻大风狂。黑云片片生，眼底主狂风。黑紫云如牛，狂风急如流。云势若鱼鳞，来朝风不轻。黑云北方突，暴频风大毒。黑云半开闭，大飓随风至。云起乱行急，风势难当抵。〈阙五字〉狂风来不少。辰阙电光飞，大飓必可期。连日雨朦胧，必定起狂风。星辰若昼见，顷刻狂风变。
《天步真原》《论天气日月五星之能》
土星木星相会及冲方，秋分大风。
土星水星火星会冲方，热宫风。
木星火星会冲方，春分秋分风。
水星会冲方，湿宫雨，别宫天晴小风。
木星水星会冲方有风，热宫内大旱热风。
木星太阴会冲方有风。
火星太阳会冲方，冷宫风极大。
火星水星会冲方，秋分大风。
太阳水星会乾宫，有热风。
金星水星会湿宫风。
《论天气开门》
开门之理，如太阳舍在巨蟹，土星舍在磨羯，不论何时，但太阳与土星相会，冲方即为开门。门开即有入门者，其冷热晴雨皆倏忽有变。开门有三，一木星、水星是开风门，坏树木房室。
《扫星》
扫星色不定者，水星之性，雷电暴风。
《流火》
流火主天气多风，风从流星方来。
《日月食》
太阳太阴失光，其害所主，当论五星与太阳、太阴相会、相冲方，木星、水星主风。
《占年主星》
土星为本年主星，多晦风。
火星为本年主星，多热风。
《春秋分至论天气》
四正宫内，五星在日光下，冬至多南风。
金水在日光下，冬至有南风，春分风多。
《回回历》《天时寒热风雨》
太阴与一星相照及相离，后别与一星相照，后照二星，是太阴所在宫，及宫主星所在宫，又与太阴所在宫分相对，主风。
如太阴离火星与金星照，或离太阳与土星照，或离土星与太阳照。
太阳、木星、水星属风，其宫分则阴；阳申、天秤、辰宝、瓶子皆属风，太阴、水、土三星或两星在风宫，则多风。若近年命，或近四季，及朔望命宫之前，七曜内一星在申子辰宫，则多风。看星何性，其风随其性。纬度属何方，风从其方来。火在其宫，则有恶风红云。土则风不至而寒。木有和风，比土星之风微。至金，和风带润。水多清风。
太阳在阴阳，太阴在人马，此时有和风，则一年之风善；有恶风，则一年之风恶。
土星在申子辰，或亥卯未宫分。火在内主热风。水在内有和风。金在内和风不重。水在内清风频转方位。太阴与木水二星相照，多风。
《阴雨湿润》
年命宫四季朔望宫主星是。金星风暗，水星风云多，雨少。若上星不系作雨时，则阴暗风起。
太阴金水初交，亥卯未宫，不当雨时，则天暗风起。日月朔望，命宫主星与第七宫主星相照。或沾光，或聚光，不当雨时则风。
太阴与木星水星相照，主风。
《直隶志书》《怀柔县》
风台，在怀柔县东南四十五里北屋庄，邹衍锁风，洞前风声凛冽，人不敢近。
《唐县》
风山，在唐县西三十五里，上有古刹，清幽可爱，石穴风声如钟。
《浚县》
风穴，在浚县黑山嘉v院中，穴口如斗。风从中出，附口处草皆外偃。寺僧恶游人之多也，以石土塞之。
《山西志书》《太原府》
太原府阳曲县风穴，在府城西二十里，石壁有穴，下有庙。传云：神至则穴内有声，去则否。
《静乐县》
黑风山，在静乐县西北五里，山侧有一窍，秋冬出黑风。
《浮山县》
司空山，在县东南二十里，原名风穴，其巅旧有穴孔出风。樵牧者纳其衣于穴中，少顷即出。
《保德州》
号风沟，在州西南六十里，内有石窍。凉风刮出，虽盛暑，人不敢近。
《安邑县》
风谷洞，在分云岭西，形若半井，投叶即飞。其风出，则飞沙拔木。
盐风洞，在风谷洞旁，洞口若盆。仲夏应候，风出声隆隆然。
《夏县》
风洞，在柏塔山后岩，中有窍，深不可测。风自窍中出，有声。
《吉州》
风山，在州北六十里，上有穴如轮，风气萧瑟。
《潞城县》
风穴山，在县东南二十里，有石窍，其深不可测。听之有风声。
《沁源县》
风洞，在朱鹤岭风神庙内，其深莫测。洞口堆以乱石，人不敢窥视。每遇狂风起，辄由洞口出，每岁四月内，有司致祭。
《浑源州》
石峡风葫芦，在州南十里，磁窑口峡上有张君详刻纨扇风葫芦。人过此，虽暑热即有风生。
《高平县》
风洞，在县东南十里许，山坡一孔。风生飒飒有声，然出入各三日，信期不爽。
《河南志书》《汝州》
风穴山，在州城东北二十里，上有风穴。相传风将作，穴中先有声。
《陕西志书》《澄城县》
风洞，在县西北七十里石门山麓，其深叵测。天将风，洞中先有声响振崖谷，将息响如初。
《平利县》
风洞，在县西四十里，其深莫测，四时有风，常从穴中出。
《浙江志书》《杭州府》
风水洞，在杨村慈岩院，有洞极大，流水不竭。顶上又一洞，立夏，清风自生，立秋则止。
《长兴县》
长兴县西二十里飞云山南，有风穴，云起辄散。
《浦江县》
仙华山，在县北八里峰有五，有穴深黑，风从中出，薄于两崖，草木时动。
《江山县》
江山县南白水岩，岁雩有云自南出，则雨。又南曰风洞，天将雨则风从中出。
《淳安县》
清风洞，在县东十五里牌岭路旁，旧名风穴。石中有窍围一尺，风从中出，相传方仙翁值暑过此，以杖触窍取凉。
风潭，在县东一里，宋郡守方回访邑人，方逄辰。诗有：朝餐石硖峡中石，暮宿风潭潭上风之句。
《桐庐县》
风穴山，在县西北四十里，山下有穴出风，因名。
《遂安县》
遂安县西四灵山有风洞，夏出凉风，冬出温风。
《丽水县》
丽水县西三十里风门山上有二穴深邃。风自中出，每夜静月明，白气自山麓上彻霄汉。
《宣平县》
宣平县风起岩，在五里下，四时有风从岩窦中出，暑月尤劲。
《江西志书》《贵溪县》
风洞，在贵溪县南五十里，洞中空口狭常有风气嘘
吸。
《九江府》
虚谷东英巨山岩内有石人坐磐石上，体上尘秽则风兴。
《分宜县》
袁州府风洞，在分宜县，距桃源洞二里许，居山之阳，不可入。傍有泉，流水潺，清风生焉。冬温夏冷，避暑置盘餐于中食，顷辄冻。
《福建志书》《台湾府四时风信》
正月初四日为接神飓，初九日为玉皇飓。此日有飓，各飓皆验；此日或无飓，则各飓亦或有不验者。十三日为关爷飓，二十九日为乌狗飓。
二月初二日为白须飓。
三月初三日为元帝飓，十五日为真人飓，二十三日为妈祖飓。真人飓多风，妈祖飓多雨，三月共三十六飓，此其大者。
四月初八日为佛子飓。
五月初五日系大飓旬，为屈原飓，十三日亦为关爷飓。
六月十二日为彭祖飓，十八日为彭祖婆飓，二十四日为洗炊笼飓。自十二日起至二十四日止，皆系大飓旬。
七月十五日为鬼飓。
八月初一日为灶君飓，初五日系大台旬，十五日为魁星飓。
九月十六日为张良飓，十九日为观音飓。
十月初十日为水仙王飓，二十六日为翁爹飓。十一月二十七日为普庵飓。
十二月二十四日为送神飓，二十五日为天神下降飓，二十九日为火盆飓。自二十四日至年终俱系大风旬，为送年风。
一年之月各有飓日，验之多应。舟人以此戒避不敢行船。凡清明以后，地气自南而北，则以南风为常。霜降以后，地气自北而南，则以北风为常风。若反其常，寒南风而暑北风则台飓将作，不可行船。
南风壮而顺，北风烈而严。南风多间，北风罕断。南风驾船，非台飓之时，常患风不胜帆，故商贾以舟小为速；北风驾船，虽非台飓之时，亦患帆不胜风，故商贾以舟大为稳。
风大而烈者为飓，又甚者为台飓。常骤发。台则有渐，飓或瞬发倏止。台则常连日夜，或数日而止。大约正二三四月发者为飓，五六七八月发者为台。九月则北风初烈，或至累月。俗称为九降风。间或有台，则骤至如春飓。船在洋中遇飓犹可为，遇台不可受矣。过洋以四月、七月、十月为稳，以四月少飓日，七月寒暑初交，十月小阳春候，天气多晴顺也。最忌六月、九月，以六月多台日，九月多九降也。
十月以后北风常作，然台飓无定期。舟人视风隙以来往，五、六、七、八月应属南风。台将发则北风先至，转而东南，又转而南，又转而西南，始止。
五六七月间多风。时风雨俱至。即俗所谓风时雨、西北雨也。船人视天边黑点如簸箕大，则收帆严舵以待之。瞬息风雨骤至，随刻即止，少迟则不及焉。天边有断虹，台亦将至，只现一片。如船帆者，曰破帆。稍及半天如鲎尾者，曰屈鲎。破帆甚于屈鲎所出之方，又甚于他方。海水骤变，水面多秽如米糠。及有海蛇浮游于上面，台亦将至。昏夜星辰闪动，亦有大风。十二月二十一日起，一日有风，应明年正月有大风二日应。二月三月至九月，俱按日相应。或一日之间作二次，则来年所应之月台亦二次，多次亦多如之。记而验之，无不应者。
《四川志书》松潘等处军民指挥使司
风洞山，治东五十里，洞深不可测，多恶风。每午辄大作，则飞沙蔽天，人马皆辟易。寒气袭人，或触之多横死。否则喘息旬日始止。
《夔州府达州》
风洞，治东五十里，道傍洞口出风，下有流泉。
《峨眉县》
风洞，九盘山旁古碑诗：风洞初开日月新，桂花收拾个中人。
《广东志书》《感恩县》
息风山，在城东南十五里，中有巨穴，深百尺馀。黑暗莫测，飓风伤禾黍，人祷之多止。
《贵州志书》《石阡府》
风神洞，在石阡司，后人不敢深入，入则大风飘发。
《云南志书》《太和县》
风孔，在三阳峰蔑原之上，风从孔出，刺人肌骨。
《蒙自县》
风洞，在纳楼长官司东二十里，四时风自洞出，人不敢近。
《鹤庆府》
风洞，在府治西南十里朝霞山畔，洞口径六寸，时有风气嘘吸。夏至日，郡人有目眚者，群聚争薰，亦多见愈。

[book_title]乾象典第六十六卷
风部总论
《管子》《形势解》
风，漂物者也。风之所漂不避贵贱美恶。雨，濡物者也。雨之所堕，不避小大强弱；风雨至公而无私。所行无常，乡人虽遇，漂濡而莫之怨也。故曰：风雨无乡，而怨怒不及也。
《版法解》
万物尊天而贵。风雨所以尊天者，为其莫不受命焉也。所以贵风雨者，为其莫不待风而动，待雨而濡也。若使万物释天而更有所受命，释风而更有所仰动，释雨而更有所仰濡，则无为、尊天而贵风雨矣。
《子华子》《阳城胥渠问》
混茫之中，是名太初。实生三气，太贞剖割，通三而为一，离之而为两。各有专精，是名阴阳。两两而三之，数登于九而究矣。是以栖三阴之正气于风轮，其专精之名曰太元，栖三阴之正气于水枢，其专精之名曰太一。太一，正阳也。太元，正阴也。阳之正气，其色赤；阴之正气，其色黑。水，阳也，而其伏为阴。风，阴也，而其发为阳。上赤下黑，左青右白，黄潜于中宫，而五运流转。故有轮枢之象焉。水涵太一之中精，故能润泽百物而行乎地中；风涵太元之中精，故能动化百物，而行乎天上。
《董胶西集》《雨雹对》
天地之气，阴阳相半运动，抑扬更相动。薄则薰蒿R蒸，而风雨、云雾、电雷、雪雹生焉。气上薄为雨，下薄为雾。风其噫也，云其气也，雷其相击之声也，电其相击之光也。二气之初蒸也，若有若无，若实若虚，若方若圆，攒聚相合，其体稍重，故雨乘虚而坠。风多则合速，故雨大而疏。风少则合迟，故雨细而密。其寒月则雨凝于上，体尚轻微而因风相袭，故成雪焉。寒有高下，上暖下寒，则上合为大雨，下凝为冰霰，雪是也，雹霰之流也，阴气暴上，雨则凝结成雹焉。
《春秋繁露》《五行对》
地出云为雨，起气为风。风雨者，地之为地，不敢有其功名，必上之于天命，若从天气者，故曰天风天雨也，莫曰地风地雨也。勤劳在地，名一归于天。非至有义，其孰能行此。
《王道通三》
天地之化，如四时。所好之，风出，则为暖气而有生于俗。所恶之，风出，则为清气而有杀于俗。
《张子・正蒙》《参两篇》
阴性凝聚，阳性发散，阴聚之，阳必散之，其势均散。阳为阴累，则相持为雨而降；阴为阳得，则飘扬为云而升。故云物班布太虚者，阴为风驱敛聚而未散者也。凡阴气凝聚，阳在内者，不得出，则奋击而为雷霆；阳在外者，不得入，则周旋不舍而为风。其聚有远近、虚实。故雷风有小大、暴缓。和而散则为霜雪、雨露；不和而散则为戾气、琐病Ｒ醭Ｉ⒒海受交于阳，则风雨调、寒暑正。
《朱子语类》《风》
风只如天相似，不住旋转。今此处无风，盖或旋在那边，或旋在上面，都不可知，如夏多南风，冬多北风，此亦可见。
横渠云：阳在外者，不得入，则周旋不舍而为风，阴气凝结于内，阳气欲入不得，故旋绕其外不已而为风。至吹散，阴气尽乃已也。
因言丘墓中棺木能番动，皆是风吹。盖风在地中，气聚，出地面又散了。
《坤舆图说》《风为乾热之气》
夫风之本质，乃地所发乾热之气，有多端可证，一试：春秋时多风，何也。是时空际多聚乾热之气。二：晓晨时多风，何也。日出而升必摄多气。三：雪化时多风，何也。雪内多有乾气，是气将分别于冷湿，故生风。四：空际忽见火色，知后必有风，何也。火者，乾热之气所致也。五：风愈大而物愈燥，何也。风之元质乾热故也。由是可知，空际之气虽动时，或生风，亦能如风之清凉，人物然其实，与风不同，则风之元质多属乾气，而乾气中或亦有湿气参之，故春时之风与海上之风多致物朽，可以为验。大海中，黄道之下恒有东风，故船往西行者，必宜顺风，则行而疾；如东行则逆风而迟。盖太阳从冬至迄夏至，轮转恒行黄道下，而其爆不绝。照于空际正对之气，令之冲上。然其故恒随太阳，从东而西，则东边之风气必后随之，而恒补前气之缺矣。大海之水亦然。恒随太阳从东而西，盖太阳西行无一息之停，以其爆热恒照而吸西海之水气，令之上冲而成云雾，因而在西之水面比在东之水面恒卑。盖东高西卑，则海水从东而西流，以补其缺。此自然之理也。
夫乾热气腾上至于中域，为冷寒气所扼，既不得上，而性轻又不得下，则必至横飞也。又其飞之速迟强弱，由于气之众寡、清浊，及其上冲之力与势也。盖气之冲上者，疾急一值，阻扼其退飞，亦必速迅。由是可知，风飞时，其前后、左右之气无不动而随之者，是以气动为风者，亦必有故也。或问：旋风何若。曰：上所论乾热之气入数云内，复各爆出，适相撞结因，各随所向之地，互相推逐以成旋轮。譬之川水，其急流时忽值山石阻遏，无由可出，即回而为旋窝也。又譬之诸风，凡从广阔之地归入隘巷而无路可出，必回旋矣。是风在平地，值物多起；在海中，值舟多沉。
夫风有多利，姑举四端。其一，拂动近气，令就平和，以利呼吸。人与诸生缘此，以免闭塞之伤。盖近气无风则积聚不散，有伤生命故也。其二，带云成雨，以滋内地。盖内地气微，旋生旋灭，力不足成云雨之功，惟大海广受日照，猛起湿热之气，蓬蓬勃勃，升至中域，太阳返照，光力不及之际，遂乃变热而凉，先结成云，渐散成雨，然使无风带入内地，则湿气所成云雨，复归初升原处，何由利内地之人乎。其三，燥地所馀潮气，悦生动物，速熟诸果。其四，助舟楫之力，以通货财，以利天下是也。
风部艺文一《风赋》周宋玉
楚襄王游于兰台之宫，宋玉景差侍，有风飒然而至，王乃披襟而当之，曰：快哉此风。寡人所与，庶人共者耶。宋玉对曰：此独大王之风耳，庶人安得而共之。王曰：夫风者，天地之气溥畅而至，不择贵贱高下而加焉。今子独以为寡人之风，岂有说乎。宋玉对曰：臣闻于师枳句来巢，空穴来风。其所托者，然则风气殊焉。王曰：夫风始安生哉。宋玉对曰：夫风生于地，起于青O之末，侵淫溪谷，盛怒于土囊之口，缘太山之阿，舞于松柏之下，飘忽K滂，激r吓，oo雷声，回穴错迕，蹶石伐木，梢杀林莽。至其将衰也，被丽披离，冲孔动楗，涣粲烂，离散转移。故其清凉雄风则飘举升降。乘凌高城入于深宫，邸华叶而振气，徘徊于桂椒之间，翱翔于激水之上，将击芙蓉之精。猎蕙草、离秦蘅，概辛夷、被荑杨，迥穴衡陵，萧条众芳。然后徜徉中庭，北上玉堂，跻于罗帏，经于洞房，乃得为大王之风也。故其风中人状直，，清凉增欷。清清泠泠，愈病析酲，发明耳目，宁体便人。此所谓大王之雄风也。王曰：善哉论事，夫庶人之风，岂可闻乎。宋玉对曰：夫庶人之风，R然起于穷巷之间，堀蜒锍荆勃郁烦冤，冲孔袭门。动沙p、吹死灰、骇溷浊、扬腐馀邪。薄入瓮牖，至于室庐。故其风中人状直，溷郁邑，驱温致湿，中心惨怛，生病造热。中唇为胗，得目为。啖v嗽获死生不卒。此所谓庶人之雌风也。
《诰咎文》〈有序〉魏・曹植
五行致灾，先史咸以为应政而作。天地之气，自有变动，未必政治之所兴致也。于时大风发屋拔木，意有感焉。聊假天帝之命，以诰咎祈福，辞曰：
上帝有命风伯雨师。夫风以动气，雨以润时，阴阳协和，气物以滋。亢阳害苗，暴风伤条。伊周是遇，在汤斯遭。桑林既祷，庆云克举，偃禾之复，姬公去楚。况我皇德，承天统民，礼敬川岳，祈肃百神，享兹元吉，福日新。至若炎旱赫羲，飙风扇发，嘉卉以委，良木以拔，何谷宜填，何山应伐，何灵宜论，何神宜谒。于是，五灵振悚，皇o赫怒，招摇惊怯，偾狗芨。河伯典泽，屏翳司风，回呵飞廉，顾叱丰隆，息飙遏暴，元敕华嵩。庆云是兴，效厥丰年。遂乃沈阴t比，甘泽微微，雨我公田。爰暨于私，黍稷盈畴，芳草依依，灵禾重穗，生彼邦畿，年登岁丰，民无馁饥。
《风赋》晋・湛方生
有气曰风，出自幽冥。萧然而起，寂尔而停。虽宇宙之宏远，倏俄顷而屡经。同神功于不疾，等至道于无情。胡马感而增思，风母殒而复生。起惨冬之潜蛰，达青春之勾萌。因严霜以厉威，顺和泽以开荣。故君德喻其靡草，风人假以为名。及其猛势将奋，屯云结阴，洪气郁怫。殷雷发音，勃然鼓作，拂高凌深。天无澄景，岭无停林。六o为之退飞，万窍为之哀吟。亦有飘泠之气，不疾不徐，vv微扇，清舒。王乔以之控鹤，列子以之乘虚。若乃春惠始和，重褐初释，遨步兰皋，游眄平陌，响咏空岭，朗吟竹柏。穆开林以流惠，竦神襟以清涤。轩濠梁之逸兴，畅方外之宜适。
《拟宋玉风赋》齐・谢I
起日域而摇落，集桂宫而送清。开翠帐之影蔼，响行佩之轻鸣，扬淮南之妙舞，发齐后之妍声。下鸿池而莲散，上雀台而云生。至于新虹明岁，高月照秋。仪乃豫冲，想云浮邹马之宾。咸至申穆之醴，已酬朝役。登楼之咏夕，引小山之讴厌，朱邸之沉邃，思轻举而远游，XZ之马鱼跃，飘Y车而水流，此乃大王之盛风也。若夫子云寂寞，叔夜高张。烟霞润色，荃荑结芳。出涧幽而泉冽，入山户而松凉。渺神王于丘壑，独起远于孤觞，斯则幽人之风也。
《秋风摇落》元帝
秋风起兮寒雁归，寒蝉鸣兮秋草腓。萍青兮水澈，叶落兮林稀。翠为盖兮玳为席，兰为室兮金作扉。水周兮曲堂，花交兮洞房。树参差兮密稍，紫荷纷披兮疏。且黄双飞兮，翡翠并泳兮。鸳鸯神女云兮，初度雨；班妾扇兮，始藏光。且淹留兮日云暮，对华烛兮欢未央。
《南风之薰赋》唐・张正元
昔者南风和醇，明德维新。创五法而配夏，感万物以如春。不然者，夔何以得为典乐，舜何以尊为圣人者哉。其风乃周流遐裔，荡涤庶物，廓宇宙以澄清，屏腐馀之伊郁。故表太平之至理，卑寰宇之无蛞病Ｇ宜扯随时，曰巽气之相感，曰咸合之宁。间于幽林旷野，散之何啻乎。万壑千岩，当其南正司辰，朱明应节。我风在德，何以验乎枯桑；我风在仁，何必候于空穴。物既斯悦，薰不在乎，器人奚以钦。物莫能同；叶不在乎，兰人何以结。知执德不回嘉祥有开，始斯人之解愠，倏仪凤以员来，有孚J若。至德休哉，足以成天下之务，畜天下之财。今国家以义为利，知风之自，实皇猷之穆穆，因皇道之易易。竹帛之功，斯在丝桐之音不坠。夫如是，未有灵瑞之不臻生，成之不遂者也。宁与夫蓬振尘惊，飕v凄清。或败物者有坠，或中人而丧精。未若我皇，内协正德，外和厚生。在乎野而草自偃，入乎林而条不鸣。是则良哉元首，克洽九有。仰南风兮，何翕尔而纯和。幸得咏时康与俗阜。
《南风之薰赋》李夷亮
时之和兮道之至，披南风兮舒以肆。发于地鼓，万物以生成；登于天叶，三光而能粹。岂不以律有度而感应，乐无声而大备。郁郁也，从四气之攸分；熙熙然，见群芳之已遂。若乃涉维夏背芳，晨A人已。又率土惟淳，云物必书，识烟霞之改旧，君臣有礼；知动植之怀仁，符元化越洪钧。式观风于我后，终解愠于吾人。伊昔虞帝，君临忧劳。是切将纳隍为己任，垂大训于前烈。援琴写操，知庶政之惟和；负居尊，俾含生之是悦。然后泽及幽岩，九区克咸，气扬烟郁；四海无颍且攸叙于彝伦。故无遗于一物，国家敬授惟明稽古、作程式、宣其和，以厚其生。是以东作之勤，不遗于帝力；南风之咏，屡起于皇情。多士，茫茫万有。犹偃草而咸，若沐薰风之自久，惟德斯硕，惟财孔阜。
《南风之薰赋》李叔
至矣哉，如天之君。声明化淳，穆南端而作乐，播薰风以养人。顺圣时而和，则气无留慝；解吾氓之愠，故物无不亲。所以应乎品类，遍乎天地。感一德而当阳，处八方之正位。使夫微者必扇，幽者必遂。不以动而有光，和而能至。风之始也，日月贞明，星辰齐平，然后荡荡而起，熙熙而生。触类而煦然长育，无朕而潜来，备盈行而有孚。倚五弦而调，四气广而不费匝，九垓而周，八非比。夫抵华叶、陵高城、转丛蕙而渥彩，合万籁而成声者也。风之达也，本以元首，播于群有。使五福富，昌万物殷。阜宜其叶，无为之大；化匪独革有苗之小。丑亦有广，莫北动阊阖，东来不如。自其南而掩器，一其薰而阜财。则知端拱垂黻，化人无拂。则必合其君，资其物。岂惟三国不监，二叔不咸。徒偃其禾而表其谗。故我君烈烈，行道有截。歌祖德而庶事用康；谐舜乐，而鸣琴不彻。被南风之溥畅，慰远黎之胥悦。士有欲抟风于九霄，希假势于一挈。
《风过箫赋》范传正
风为气兮溥畅，箫在物而虚受。何相会于自然，合无情于妙有。泠泠斯韵，习习占久。如闻松盖之巅，宁比土囊之口，飒尔而至，锵然辄随。响才度已，俄远声成文而不亏。其虚其实，是可披襟而纳；以条以畅，何烦鼓腹之吹彼。孔雀下降，凤凰来仪。虽见美于格物，岂不惭于有为。彼箫之韵，惟风所借。或激越于清晓，或凄凉于末夜。寂寞之内爰，生不考之音；希夷之间是，合不言而化。谓越客乍流其遗响，谓秦女遥度其仙驾。散彼寥椋复于沉潜。被治国之风，以安以乐；在敬心所感，乃直乃廉。动有轻重，应无洪织。解愠且和可并，鼓琴之唱。不奸而顺，亦其从律之占。若乃察其所感，盖有符于元漠，岂惟契于闲澹。籁之所之，智之所知。诚万殊之舛错，终一贯而逶迤。风从虎兮飘忽，箫象凤兮参差。何体异之如彼，而音同之若斯。岂不以宫商所合，唱和为称。类霜钟之暗叩同，灰管之潜应时。然后起风匪躁，求激而乃扬箫，为静胜彼。钧天之音ZJ，洞庭之乐虚无，岂比风箫之感召。亦由律吕之相须异搜，奇于蔡笛鄙滥，吹于齐竽徵颜，成南郭之言；浩然难究，拟宋玉王褒之赋，庶或同途。
《风过箫赋》夏方庆
风之过兮，一气之作；箫之应也，众音以殊。虽高下以异响，终合散而同涂。体宫商而自得，韵清浊以相须。动必造适，用当其无。宜然理顺，昭与道俱，以由一人之化为，而不有万物之心。以虚为受，帝于何力，各自遂其生；成天且不言，乃能恒于悠久。观夫指大块之噫气，裁众管而声随。始ff兮清越，终杳杳以逶迤。远而聆之，初疑白虎方啸；近而察也，旋惊丹凤来仪。知化本之有朕，见天籁之在斯。道固无名，物罔不感。彼命宫而商应，信阳舒而阴惨。云何事而从龙，水何情而习坎。故达人作用，而虚清其心；大道不疵，乃涤其元览。之风也，扇其轻重；之箫也，应以洪织。彼若疾而飘，我则以号以；彼若和而静，我则若沉若潜。曷异夫暴心感而粗以厉，敬心感而直以廉。尔其断续清空，萧寥永夜。历虚无而轻飙自远，拂松竹而幽韵相借。微闻阙下，伴金奏之发天庭；迥彻云中，疑笙箫之随羽驾。庄生托之以齐物，子綦由是而观化。化之至矣，兹焉可知。风乃不私其用，箫亦自得其宜。元元立言，事无事我，后垂拱为无为。君子曰：风箫也，罔不争，其善胜；契不言而自应。是将观彼以化成，岂独因之而比兴。
《瞽者告协风赋》王起
瞽惟审声，风实应候。候至而厥风，肇扇声和而有瞽。斯奏知夫天道则清泠，必闻扬于王庭，亦威仪可究。所以赞钦若明，敬授先。五日而可传信，三推而不谬于时。凛冽方谢，温仁始宣。杂葱茏之佳气，和郁霭之祥烟。乐师乃告平野临大田。其视则惟昧，其听则惟专。宁体于舞松之间，得其煦妪；倾耳于偃草之际，宣彼暄妍。曰：此融风将闻于天，既而进退匪徐，周旋可则。逶迤于紫殿之下，俯偻于丹墀之侧。岂无相于伥伥，方鞠躬而翼翼。乃进而言曰：陛下以美利利四海，以仁宥宥万国。调玉烛而设邦教，法铜浑而立人极。所以八风不奸，六律无忒。臣以乐吏之贱，谬知君子之德。先王所宝惟谷，所大惟食。必俟协风，以候力穑。顺时而教导，盖国之章有声而荐闻，乃臣之职。今者起幽谷拂平林，萧条注耳，寂寞拂襟。有薰兮动地之气，无飒然鸣条之音。达勾萌其和，以布枨D，其仪可寻。且兢兢懔懔，是微臣音之审；习习vv，彰陛下德之修。固宜答休徵、乘丽景、躬千亩、率万井。谅神仓之委积，则齐宫之清净；表圣时之咸若，昭国典之思永。皇上垂拱无为，居高听卑，察迩言，悦瞍之告咨。故实敦稼穑之宜、谋盛礼、度宏规。岂虢公之言是则是效，而周王之代不识不知。
《风不呜条赋》陈章
风之起兮，不触而行；条之应兮，有动无声。察微祥于生植，表静理于承平。轻摇而晓露初滴，暗袅而春鸠转鸣。入杨园而若舞，拂花径而如迎。寂兮寞兮，自南自北，其去莫止，其来可测。方萦仙树，万年之影稍垂；爰报圣时，五日之期不忒。长养资于皇化，沉潜契乎元德。似有心于松柏之内，上下依依；类无言于桃李之间，往来默默。嫩叶随转，柔荑共舒。r丝光于空际，惹絮影于春馀。听莫得闻，讶繁柯之蔑尔。视之不见，惊叠萼之攒如。倏自迩而通遐，俄起彼而集此。顺八方之候，若有若无；调四序之宜，时止则止。由是轻才偃草，细不扬波。异秋吟之摧木，同春扇于微和。均习习之容，宁比夫空穴而至；绝萧萧之响，谁谓其高台则多。散漫千林，翱翔九野。修通匪乱于疾徐，溥畅必齐其高下。含其光也，亦类于人焉。静以化之，乃符于王者。片尘靡惊于厚地，群籁皆息于晴天。对翩翩之i鸟，任GG之鸣蝉。感之深殊，桂鸣于秦树；害乎物鄙，禾偃于周田。我国家化将时茂，德与风传，伫见倾梧之后，栖仪凤于君前。
《舜歌南风赋》杨乃
巍巍舜德，于今人称。居北极而惟大，歌南风以敷弘。歌之伊何，制丝桐而合奏。风之至矣，信长育而有徵。兹可谓无为而自理，天纵而多能。美夫诚发深衷，物能应感，悯沃瘠之劳逸，均阴阳之舒惨。是用作则于世利之孔多。风咏凯兮，美万物之蕃衍。乐操琴也，佳五声以同和。复而不厌，远而匪他。方将煦妪之为意，岂徒娱乐于斯歌。观其发宫应徵，扬清激浊。自南习习，同诗人喻。彼棘心入夜泠泠，异贫士叩其牛角。则知圣人审音以知政，化俗而作乐者有矣。夫懿其出乎幽谷，应以烦声，若云龙之潜召，同律吕之相生。万籁动，八音清。匪鸣条而扇物，方靡草而作程。是以人荷时康，功归帝力。四气以之而不挠，百b从兹而蕃殖。节有度、守有则，始从迩而及远，终自南而徂北。尔乃匪徐匪疾，乍过乍闻，飒飒轻音，疑少女之初至；泠泠馀韵，谓别鹤之求群。亦为父母之罔极，何必声变而成文。是以德冠百王，致成万物。正南面而恭己，懋功千载不颉
《东风解冻赋》〈以立春之日冰冻销释为韵〉韦充
三阳布，万物新，摄提建月，勾芒御辰。惟东风之解冻，明下土而知春。于是嗣木德，游水滨，坼涸冱，开40沦。始自震而发迹，终习坎而成仁。原夫其始也，出大块，乘新律，度晴川，经暖日。积习习之淑气，散峨峨之素质。顺流而委，想银河之渐倾；逐吹以分，讶瑶池之渐失。飘然既至，飒尔攸兴，潜融积溜，暗断轻冰。自太蔟之气生功，因入律悦中流而瓦解。声若裂缯，不疾不徐，如考如击。动轻澌于皎洁，上游鳞于碛砾。未分O末，疑冯夷之剖蚌；胎稍辨波，心若荆山之流玉。液意同攻，陷势若刳剔。何虎啸之威方微，信狐疑之心已释。羊角既止，蝉翼潜销。表一岁发生之候，当三春启蛰之朝。鼓怒斯至，徘徊遽飘，圆折之时，初疑破镜；乱流之处，尽若回潮。斯以见寒暑不20，推迁屡急，何一气之自噫，信百川而皆及。导仁为煦，决滞之义则深。以德而和，陷坚之功斯立。当其晴流渐泮，丽景初驰。飘忽既及，凝滞无遗。状晓河云卷之初，忽其明矣；若太素气分之际，难可辨之。是知天地既春，欣荣者众。将以遂于群性，不独释于积冻。然后驱飞，廉命羲仲。俾风日之可游，冀临川而必中。
《凉风至赋》王
龙火西流，凉风报秋。届肃杀而金方气劲，夺赫曦而朱夏威收。五夜潜生，闻桂枝而骚屑；千门溥至，觉玉宇以飕v。于时北斗杓移，西郊礼毕。蓐收，行少昊之令。夷则，代林钟之律。飒尔斯风，生乎是日，俄而撤郁，蒸扬l。减庭草以芳靡，掠林梢而声疾。繇是淅沥晴景，浸淫暮天。起O叶而有准，应葭灰而罔20。无近无远，凄然凛然。倏摇曳于红梁，潜催归燕。乍离披于碧树，渐息鸣蝉。然后埽荡千山，萧条万里。飘爽气以极目，厉秋声而盈耳。恨添壮士，朝晴而易水寒生；愁杀骚人，落日而洞庭波起。但远戍烟薄，遥村杵频。磨玉蟾而月色初莹，泛瑶瑟而商弦乍新。虚槛清泠，颇惬开襟之子；衡门凄紧，偏惊无褐之人。北牖f眠，西园夜宴。红蕖将碧，蕙香减珍，簟与纤，色变。张翰庭前，暗度正忆鲈鱼；班姬帐下，爰来已悲纨扇。故得苦雾晨卷，蒸云昼销。望里而林端袅袅，梦馀而窗外萧萧。悄丝管于上宫，陈娥翠敛；s檐楹于华省，潘鬓霜凋。既而冷遍中原，阴生兑位。几人离避暑之所，何处轸悲秋之思。虽令蛩响东壁，鸿辞边地，又安得吹赋客而促征车，自是功名之未遂。
《风赋》郑隐
惟兹风之兴寂，独元妙而无形，托万物以成象，随八卦而立名。大则宇宙普洽，小则纤毫必经。翕翕习习，清清泠泠。排春树而如动，带秋蓬而似轻。所以炎清顺夏，劲厉随冬。入金g而彰圣道，通兰台而表雌雄。飘玉蕊于浓草，零圭叶于衰桐，候吴范于帷内，御列子于空中。尔乃下振方舆，上飞圆盖。怀壮士之适秦，悦高皇之还沛。乍[靡于众卉，时飕v于丛籁。若乃乘陵高迥，出入幽微。摇宝钗于云髻，动环佩于罗衣。飘游丝以阴映，舞轻雪以零飞。铜乌迎而迥翼，胡马听而思归。乍来复往，有声无象。惊尘则白日昼昏，卷雾则珠星夜朗。萧瑟长松之下，嘹唳高楼之上。送夕鼓而传音，埽晨钟而成响。出幽巷而摇拂，击华堂而清敞。浸淫迁延，散漫联绵。送清声于琴上，落细粉于窗前。乍卷通天之雾，时飘覆水之烟。勃起则大木斯拔，暂息则洪波肃然。或动或静，时来H失。聆之兮有闻，察之兮无质。形乃虚无，体兼散逸，虽含毫而搦管，岂神仙之能述。
《风不鸣条赋》阙名
柔条之杪兮低垂，和风之起兮舒迟。极柔而动摇斯易，至和而音响则遗。习习兮便人，顺以巽也；袅袅兮不紊，默而识之。风自南而薰，条可结如线。气引容裔，色摇葱茜。穆若无闻，蠢然可见。中林静拂，宁喧许子之瓢；圆叶孤翻，似动班姬之扇。霁景相煦，芳尘共飞。条冉冉以顺动，风徐徐而表微。荡弱质以婀娜，视之若有；播清飙之溥畅，听之则希。观其谷兴隧出，匪徐匪疾，彼条畅而无声，信木讷而可匹此焉。表瑞既偶，圣于万年，应期，恒不违于五日荏苒。虚徐条风，相于将坠而复举，若卷而还舒。契彼无言，静入桃蹊之上；示诸有德，潜来草偃之馀。细影中糅，浮光上透。示诸扇其微和，岂将摧其独秀。谐清净之理，助发生之候。风如以讽俾，圣教以无私。条若以调配，乐和而不奏。飘以长逝，然遂多。煦大块而爰发，泛柔木而唯和。兮还同转蕙，寂寥兮无挠静柯。道合知微，时方太古。袅其长而轻r，含其和而不吐。暗起军营之柳，取象于衔枚；潜飘清庙之松，同和于土鼓。彼化鹏抟于九万，此至人御于十五。与夫不明之道兮曾何足数。
《风赋》宋・吴淑
大块噫气，其名为风。既破萌而开甲，亦养物以成功。识树头之少女，喜溪边之郑公。若乃咏其凉，称有隧。入袖而留香，回桂椒而振气。应广莫以刑，则明庶而施惠。待阊阖而藏庶物，候不周而谨边备。空穴潜应，土囊暴起。复有应尹喜之占，被葛元之指。乘之既闻于宗悫，御之亦传于列子。赋宋玉之兰台，歌荆轲之易水，施晋武之琉璃，置宋明之令史。南海何由而雀化，很山何神而薤靡。清清泠泠，愈病析酲，才惊虎啸，复讶鸢鸣。验乌鹊之移巢，识鸡犬之无声。若乃瞻台上之铜乌，摇厨中之脯。既为天地之使，亦是阴阳之怒。来时而或能动b，求处而每因焚羽。启金g而明旦，识爰居之集鲁。或徵自蚩尤，或感由庶女。飞车初骇于奇肱，曲盖始因于周武。至若称离合、号焚轮，穴在宜都，门传九真。骇法岳之逢兽，惊鞠陵之见人。悠然偃草，飒尔祛尘。常闻顺物而布气，亦复目而胗唇。尔其悠扬转蕙，飘摇吹棘。号怒万窍，退飞六o。扇授袁宏，衣飘贾谧。戒寒每当于火见，应类或闻于酒溢。调调刁刁，羊角扶摇才能，猎叶殊不鸣条。虽负大翼，讵能终朝。至于习习扇和，依依解冻，当大麓之弗迷，岂庶人之所共。有虞兴解愠之歌，黄帝得吹尘之梦。亦复便人宁体，动草摇枝。或歌丰沛以为乐，或济汾河而有词。占已闻于师旷，尘或恶于元规。奔厉而那堪拔木，祥和而o可披衣。盖君圣而时若自，均调而得宜。
《快哉此风赋》〈有序〉苏轼
时与吴彦律、舒尧文、郑彦能各赋两韵。子瞻作第一第五韵，占风字为韵，馀皆不录。
贤者之乐，快哉此风。虽庶民之不共，眷佳客以攸同。穆如其来，既偃小人之德。飒然而至，岂独大王之雄。若夫o退宋都之上，云飞泗水之湄。寥寥南郭，怒号于万窍；飒飒东海，鼓舞于四维。固以陋晋人一芍小，笑玉川两腋之卑。野马争飞，抟羽毛而汗漫；应龙所处，作鳞甲以参差。
《秋风赋》张耒
张子夕坐于堂之南轩，有风飒然来自西方。感乎人心，异于寻常。初披偃乎草木，亦泛动乎轩窗。张子曰：是风也，所以成岁而佐阳者乎。时也。朱火就谢，七月始凉。既道迎于肃杀，又绍介于雪霜。其中人也，入窍洒然，污泽为乾。纤鲁缟，不胜其单。其加物也，未败其形，先伤其情，未陨其生，先夺其英，使之嗒然委者，见于颜色黎然，槁者动于声音。吾恐，中夜而听之，淅沥飕v，群动百虫。怨泣悲吟，感人冲冲者，秋之声旦起，而望之清明高洁者，秋之容于是。庶草效实，九b献功。既A于野，又尝于宗。感天时之不留，念岁序之将穷。张子曰：吾何为乎。戒裘褐以备严冬而已。
《秋风赋》〈有序〉元・郝经
久在舍馆，偶因秋风之起一时，介佐三节；人员皆为感怆，故作是赋以激释云：
驻星麾于江浒，岁月会于作噩。涨老天之黄雨，郁馀蒸而欲灼。忽焉西南，天露云，槭槭栗栗，惨惨邈邈，抵罅吹隙，凉冷遽作。始则叱突厉，扑蠛抑蚋；渐乃萧瑟披离，冲牖动幕。散宿湿于云梢，眇新声于木末。触馀感而兴怀，倍阴森而索寞。既乃一时介佐，嗒焉而矗抚髀搏膺，掩面向隅。以为行如反如，执如弃如。相与怆恍，怨艾咎躬。责己天实，塾嘈惺埂Ｄ嶂狗奖涔手无穷，则忧思其曷已。或当馈而三叹，或中夜而九徙。歌缺壶而寓哀，痛抚床而裂眦。金石化而色变，骨肉悲而心死。余乃纡徐而告之，曰：士不以一失自沮，一得自。金百而方精，节万折而逾厉。持此心之亢矫，奚外变之轩轾。今则溽暑退，凉风至。困疾苏淹抑肆。我虽连蹇宋，犹有礼抚问，仍存德音在耳。当凌厉清氛，然而喜，排去郁攸。摄衣摄履，洒然濯热，泠然淬志。快侧翅于云霄，期翱翔于帝里。乘此风以成行，俾照耀于万世。何乃作楚囚对泣，竟不为鲁连毛遂，而漫为宋玉之悲耶。子以秋风为悲，余独以秋风为乐。夫以秋风为悲者，非独子也，常情皆然。门巷萧条，良人远征，伤心砧杵，掩泪边城，庭树，鸦啼柳断，帷薄生寒，梦长人远。此怨妇之以为悲者也。弱水云沉，交河日落，风急霜清，重城击柝，令重身轻，黄云画角，十年不代，有书无衣，吞声饮泣，塞下边陲。此戍役之以为悲者也。塞北游子，江东贾客，去国期年，音尘杳绝，行露沾衣，风吹晓月，草根蛩吟，唤愁啼血，四顾无人，气愤心折。此羁旅之以为悲者也。囊中金尽，泪满貂裘，从横不就，报主怀雠，叶落尊空，心事悠悠，知己不见，天高雁沈，弹铗风悲，长歌短吟，白草荒山，尘埃满襟。此不遇之以为悲者也。菽粟青黄，草肥弓劲，瀚海波翻，铁山尘亘，肉饱颜酡，控弦驰竞，一喷生风，长林叶下，陈合鞭鸣，骁腾万马，破屋残城，崩沙解瓦。此遗黎之以为悲者也。今则仁圣御世，霈德施惠，下轮台之诏，发输平之使，二鄙不耸，穑人和会，麻麦蹋黍稷uu，室无怨旷之妇，涂无稽滞之旅，朝无不遇之叹，戍无屯谪之苦，抄骑不出，烽燧不举。则常情之所悲，亦将以为乐也。子何以所乐者。重为悲乎。于是介佐相与言曰：吾等之昧，固如所云，吾子之乐可得而闻。曰：可哉。丽金行秋，赫轮不铄；大火西流，肓l不作，有风飒然，云胡不乐。若夫洞庭波、木叶脱、陂潦尽、山云薄。快万里以长吹，卷馀苴与纤恶。汛六合以澄清，展青空而高阔。净蒹葭之洲渚，闹芙蓉之城郭。留夕照于飞楼，挂残虹于高阁。水落而江净天澄，林疏而烟横霞抹。天痕虚而见归鸿，露华凉而听鸣鹤，金茎突兀，霜仗光寒，银字声凄，翠绡香著。新商于瑶瑟，戛清音于珠箔，际迈爽以昭旷，莫不凌兢而曲跃。是其所以清也。纷拂于青O之上，夷犹于银汉之间，激怒于土囊之口，弄响于松篁之前。散惊矗于洪涛，发铿于狂澜，生金于曲岫，振鸣玉于空山。虎啸而万窍裂，龙吟而九渊翻。是其所以雄也。至于蜚霜激沙，撇捩秋草，白鹰苍隼，金眸玉爪，飘飘搏击，气劲心老，沙场欲雪，代漠生云，骅骝紫燕，渥洼龙文。轻风入足，赭沫追奔，朝饮溟渤，夕蹋昆。尾闾潮回，天池浪激。鲸鬣支山，鹏背阏日。乘化起运，扶摇发迹，超逸绝尘，杳不可及。是皆凭威灵而神变化，瑰奇壮浪，有不可纪极者。余于是时则将掇兰搴蕙，濯缨结佩。翥非烟之冉冉，御灵飙之沛沛。相羊逍遥，游于万物之表，骛于八极之外。听万籁之秋声，赐一元之和气。舒而为春，融而为薰。骘仁寿于吾民，厝治安于吾君。是余所以乐也。子其束载秣马，易悲为乐，鸿毛垂翅，乘此以飞扬；巨鱼濡沫，快一纵于林壑也。乃作歌以讯之曰：茂陵刘郎去不归，秋风起兮白云飞，余欲翔于帝乡兮，蹇余行兮江之湄。南山有荑兮北山有薇，月缟缟兮风凄凄，有美人兮天之涯，搴桂子兮今其时。执子之佩兮，揽子之衣兮，与子归兮，从风之吹兮，子毋以为悲兮。
《风穴赋》〈有序〉明・王尚N
闻风气之为天地之号令也，必五行得令，四时顺序。而后八方之风各应律而至，以成岁功。否则变怪百出，不可具状，然有正有变，皆气之为也。而汝州独有穴，又有所谓风伯者主之，故又有风伯庙，春祈秋报，祀飨靡阙，而风时为虐，余惑焉。感而赋之，其辞曰：
倚嵩阳之二室兮，瞻鹤路于隆中。郁鸣皋以西围兮，汝海灏以流东。倦余游之倥偬兮，聊偃息于风穴。骱阖灾未解兮，扪余肠之百折。俯千峰之白云兮，忆钧台之天乐。谢箕颍之鸣瓢兮，愧龙山之帽落。藉吹嘘于鼓a兮，历千古而互见，判正变于洪钧兮，本一气之流转。肇醇朴于三皇之世兮，煦雍熙于帝畿。濯三王之清秋兮，惨五霸之凄凄。人虞弦以拔周木兮，纵烈火于狂秦；悯七国之扰扰兮，歌丰沛于真人。惩奸雄之狐媚兮，烘一炬于长江。吹滩上之一丝兮，系九鼎于汉邦。扬沙石于昆阳兮，结河冰于王郎。昔日之休休兮，将谁复于尔伤。奋噫气之馀烈兮，杂氛飓于群籁。粤余今之髻奄猓念谁为之否泰。惟风伯之巍峨兮，敞庙貌之凌云；惟岁序之迭迁兮，供祀事之孔殷。迓之以鸾乘兮，御之以龙轺。左陈刚鬣兮，右荐柔毛。酌桂酒之芬烈兮，错水陆之饫饱。坐以享余之报兮，一不听余之所祷。发土囊之先声兮，驱天末之长飙。初习习以出谷兮，汹汹以怒号。飘忽鼓荡刺以撞兮，K滂褂亢骋匝镔猓腾走石于层空，H埃沙于万里。伐巨木如朽苇兮，海水为之沸起；泣羁旅之逐客兮，阻京洛之征人。方大火之如S兮，r云雷而为屯；涸农家之望兮，铄霖雨于垂成。怖鸡犬之兮，又`之无声。园林胡以萎兮，嘉b无实而空长。唁蹙颔以[欷兮，尽溘死以流亡；视累累之足昼兮，孰知谣诼之足。哀将卒岁之何依兮，望丘珑而徘徊。朝遗田之百亩兮，夕颓垣之百堵。顾何赖于谷中兮，乃随山而凿户。掩涕泪以携幼兮，虽未饱而娱怀；究穷民之无知兮，嗟何罪于风霾。此穴之为厉兮，何乖余之前闻。咏周南之遗风兮，爰遵道于汝坟。怃景以伤心兮，徒意远而无旁。惜众卉以摇落兮，幸荃蕙其犹芳。呜呼已焉哉。甘马革于枥下，卧牛衣于沟中。跽微词以伸志，悲远游之回风。乱曰：雨D时若兮，风伯之司；旱魃为虐兮，匪伯之为。眷尔风伯兮，何庸何尤。曰：祈与报兮，厉尔春秋；天高难颂兮，民隐叵说，安得帝怒兮，爰塞此穴。庶几群动兮，其获销歇。

[book_title]乾象典第六十七卷
风部艺文二〈诗词〉
《南风歌》虞帝舜
南风之薰兮，可以解吾民之愠兮。南风之时兮，可以阜吾民之财兮。
《南风操》同前
反彼三山兮，商岳嵯峨；天降五老兮，迎我来歌。有黄龙兮，自出于河；负书图兮，委蛇罗沙。案图观谶兮，闵天嗟嗟；击石拊韶兮，沦幽洞微。鸟兽跄跄兮，凤凰来仪；凯风自南兮，喟其增悲。
《大风歌》汉・高帝
大风起兮云飞扬，威加海内兮归故乡。安得猛士兮守四方。
《秋风辞》武帝
秋风起兮白云飞，草木黄落兮雁南归。兰有秀兮菊有芳，怀佳人兮不能忘。楼船兮济汾河，横中流兮扬素波。箫鼓鸣兮发棹歌，欢乐极兮哀情多。少壮几时兮奈老何。
《归风送远操》赵飞燕
凉风起兮天陨霜，怀君子，渺难望，感予心兮多慨慷。
《朔风诗》魏・陈思王植
仰彼朔风，用怀魏都，愿骋代马，倏忽北徂，凯风时至，思彼蛮方，愿随越鸟，翻飞南翔。
《江都遇风》晋・庾阐
天吴踊灵壑，将驾奔冥霄。飞廉振折木，流景登扶摇。洪川伫宿浪，跃水迎晨潮。仰盼蹙元云，俯听聒迥飙。
《庚子岁五月中从都还阻风于规林》二首陶潜
行行循归路，计日望旧居。一欣侍温颜，再喜见友于。鼓棹路崎曲，指景限西隅。江山岂不险，归子念前途。凯风负我心，戢な厍詈。高莽眇无界，夏木独森疏。谁言客舟远，近瞻百里馀。延目识南岭，空叹将焉如。
二
自古叹行役，我今始知之。山川一何旷，巽坎难与期。崩浪聒天响，长风无息时。久游恋所生，如何淹在兹。静念园林好，人间良可辞。当年讵有几，纵心复何疑！
《秋风》宋・汤惠休
秋风袅袅入曲房，罗帐舍月思心伤，蟋蟀夜鸣断人肠。夜思君，心飞扬，他人相思君相忘，锦衾瑶席为谁芳。
《咏风》齐・谢x
徘徊发红萼，葳蕤动绿。垂杨低复举，新萍合且离。步檐行袖靡，当户思襟披。高响飘歌吹，相思子未知。时拂孤鸾镜，星鬓视参差。
《前题》梁・简文帝
飘u散芳势，泛漾下蓬莱。传凉入镂槛，发气满瑶台。委禾周邦偃，飞o宋都回。亟摇故叶落，屡荡新花开。暂舞惊凫去，时送蕊香来。已拂巫山雨，何用卷寒灰。
《前题》元帝
楼上试朝妆，风花下砌旁。人镜先飘粉，翻衫好染香。度舞飞长袖，传歌共绕梁。欲因吹少女，还持拂大王。
《八咏诗会圃临东风》沈约
临春风，春风起春树，游丝暧如网。落花似雾，先泛天渊池，还过细柳枝。蝶逢飞摇r，燕值羽差池。扬桂旆动芝，盖开燕裾。吹赵带，赵带飞参差，燕裾合且离，回簪复转黛，顾步惜容仪。容仪已照灼，春风复回薄。氛氲桃李花，青跗含素萼。既为风所开，复为风所落。摇绿蒂，抗紫茎，舞春雪，杂流惊。曲房开兮金铺响，金铺响兮妾思惊。梧台未阴，淇川始碧。迎行雨于高唐，送归鸿于碣石。经洞房，响纨素，感幽闺，思帷。想芳园兮可以游，念兰翘兮渐堪摘。拂明镜之冬尘，解罗衣之秋襞。既铿锵以动佩，又s而流射。始摇荡以入，终徘徊而缘隙。鸣珠帘于绣户，散芳尘于绮席。是时怅思归，安能久行役。佳人不在兹，春风谁为惜。
《咏风》庾肩吾
宋地o飞初，湘川燕起馀。拂坛聊动竹，吹薤欲成书。苍梧洞尚在，合浦树应疏。阳鸟一转翅，千里定非虚。
《和刘咨议守风》何逊
弥旬苦凌乱，揆景候阡陌。昼想汝阳津，夜梦邯郸驿。愤风急惊岸，屯云仍触石。萧条疾帆流，jW冲波白。息榜已云久，维梢晨已积。苍苍极浦潮，杳杳长洲夕。本惭璺山＃宁慕澹台璧。纤罗若不〈阙〉，予中上泽。
《咏春风》前人
可闻不可见，能重复能轻。镜前飘落粉，琴上响馀声。
《咏风》刘孝绰
袅袅秋声，习习春吹。鸣兹玉树，涣此铜池。罗帏自举，襟袖乃披。惭非楚侍，滥赋雄雌。
《奉和元圃纳凉》刘缓
清气流暄浊，非关狭室中。当由小堂上，自有大王风。焦冥动兰室，神飙起桂丛。披襟深睿赏，曲巷何由同。
《秋风曲》三首　　　　　　　　　江洪
先拂连云台，罢入迎风殿。已折池中荷，复驱檐里燕。
二
孀妇悲四时，况在秋闺内。凄叶留晚蝉，虚庭吐寒菜。
三
北牖风摧树，南篱寒蛩吟。庭中无限月，思妇夜鸣砧。
《咏入幌风》费昶
经堂宝瑟，乘隙动浮埃。锵金驱响至，举袂送芳来。能使兰膏灭，乍见珠帘开。轻裾试一举，令子暂迟回。
《咏风》王台卿
浸淫不可识，去来非有情。乍见珠帘裕时觉洞房清。暂拂兰池上，潋淡玉波生。一辨雌雄异，还恶庶人轻。
《咏春风》贺文标
排帘动轻幔，泛水拂垂杨。本持飘蕊落，翻送舞衣香。
《赋得风生翠竹里应教》陈张正见
金风起燕观，翠竹夹梁池。翻花疑凤下，r水似龙移。带露依深叶，飘寒入劲枝。聊因万籁响，讵待伶伦吹。
《赋得风》阮卓
高风应爽节，摇落渐疏林。吹云旅雁断，临谷晓松吟。屡惜凉秋扇，常飘清夜琴。泠泠随列子，弥谐逸豫心。
《咏风》祖孙登
飘r楚王宫，徘徊绕竹丛。带叶俱吟树，将花共舞空。飘香双袖里，乱曲五弦中。试上高台听，悲响定无穷。
《前题》唐太宗
萧条起关塞，摇r下蓬瀛。拂林花乱彩，响谷鸟分声。披云罗影散，泛水织文生。劳歌大风曲，威加四海清。
《秋风函谷应诏》徐贤妃
秋风起函谷，劲气动河山。偃松千岭上，杂雨二陵间。低云愁广隰，落日惨重关。此时飘紫气，应验真人还。
《奉和咏风应魏王教》虞世南
逐舞飘轻袖，传歌共绕梁。动枝生乱影，吹花送远香。
《咏风》王勃
肃肃凉风生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。
《前题》李峤
落日生O末，摇扬遍远林。带花疑凤舞，向竹似龙吟。月动临秋扇，松清入夜琴。兰台宫殿峻，还拂楚王襟。
《风》前人
解落三秋叶，能开二月花。过江千尺浪，入竹万竿斜。
《咏风》董思恭
萧萧度阊阖，习习下庭闱。花蝶自飘舞，兰蕙生光辉。相乌正举翼，退o已惊飞。方从列子御，更逐浮云归。
《秋风》骆宾王
紫陌炎氛歇，青O晚吹浮。乱竹摇疏影，萦池织细流。飘香曳舞袖，带粉泛妆楼。不分君恩绝，纨扇曲中秋。
《初入峡苦风寄故乡亲友》陈子昂
故乡今日友，欢会坐应同。宁知巴峡路，辛苦石尤风。
《与耿水亭咏风》联句　　　　颜真卿
清风何处起，拂槛复萦洲。〈裴幼清〉回入飘华幕，轻来叠晚流。〈杨凭〉桃竹今已展，羽且从收。〈杨凝〉经竹吹弥切，过松韵更幽。〈左辅元〉直散青O末，偏随白浪头。〈陆士修〉山山催过雨，浦浦发行舟。〈权器〉动树蝉争噪，开帘客罢愁。〈陆羽〉度弦方解愠，临水已迎秋。〈真卿〉凉为开襟至，清因作颂留。〈皎然〉周回随远梦，骚屑满离忧。〈耿〉岂独消繁暑，偏能入迥楼。〈乔口失姓〉王风今若此，谁不荷明休。〈陆涓〉
《楠树为风雨所拔叹》杜甫
倚江楠树草堂前，故老相传二百年。诛茅卜居总为此，五月闻寒蝉。东南飘风动地至，江翻石走流云气。干排雷雨犹力争，根断泉源岂天意。沧波老树性所爱，浦上童童一青盖。野老频留惧雪霜，行人不过听竽籁。虎倒龙颠委榛棘，泪痕血点垂胸臆。我有新诗何处吟，草堂自此无颜色。
《茅屋为秋风所破叹》前人
八月秋高风怒号，卷我屋上三重茅。茅飞渡江洒江郊。高者挂20长林梢，下者飘转沈塘坳。南村群童欺我老无力，忍能对面为盗贼。公然抱茅入竹去，唇焦口燥呼不得。归来倚杖自叹息，俄顷风定云墨色。秋天漠漠向昏黑，布衾多年冷如铁。娇儿恶卧踏里裂，床床屋漏无乾处。雨脚如麻未断绝，自经丧乱少睡眠。长夜沾湿何由彻，安得广厦千万间，大庇天下寒士尽欢颜。风雨不动安如山，呜呼，何时眼前突兀见此屋，吾庐独破受冻死亦足。
《缆船苦风戏题四韵奉简郑十三判官》前人
楚岸朔风疾，天寒]鸹呼。涨沙霾草树，舞雪渡江湖。吹帽时时落，维舟日日孤。因声置驿外，为觅酒家垆。
《北风》前人自注云新康江口信宿方行
春生南国瘴，气待北风苏。向晚霾残日，初宵鼓大垆。爽携卑湿地，声拔洞庭湖。万里鱼龙伏，三更鸟兽呼。涤除贪破浪，愁绝付摧枯。执热沉沉在，凌寒往往须。且知宽疾肺，不敢恨危涂。再宿烦舟子，衰容问仆夫。今晨非盛怒，便道即长驱。隐几看帆席，云山涌座隅。
绝句　　　　　　　　　　　　前人
漫道春来好，狂风大放颠。吹花随水去，翻却钓鱼船。
《竹窗闻风寄苗发司空曙》李益
微风惊暮坐，临牖思悠哉。开门复动竹，疑是故人来。时滴枝上露，稍沾阶下苔。何当一入幌，为拂绿琴埃。
《未央风》王建
五更先起玉阶东，渐入千门万户中。总向高楼吹舞袖，秋风还不及春风。
《景风扇物》张聿
何处青O末，呈祥起远空。晓来摇草树，轻度净尘蒙。水上微波动，林前媚景通。寥天鸣万籁，兰径长幽丛。渐r抟扶势，应从橐a功。开襟若有日，愿睹大王风。
《赋得风动万年枝》樊阳源
珍木罗前殿，乘春任好风。振柯方袅袅，舒叶乍鳌Ｓ岸丹墀上，声传紫禁中。离披偏向日，凌乱半分空。轻拂祥烟散，低摇翠色同。长令占天眷，四气借前功。
《赋得春风扇微和》范传正
暧暧当迟日，微微扇好风。吹摇新叶上，光动浅花中。澹荡凝清昼，氤氲霭碧空。稍看生绿水，已觉散芳丛。徙倚情偏适，徘徊赏未穷。妍华不可状，竟夕气融融。
《前题》豆卢荣
春晴生缥缈，软吹和初遍。池影动渊沦，山容发葱茜。迟迟入绮阁，习习流芳甸。树杪r莺啼，阶前落花片。韶光恐f放，旭日宜游宴。文客拂尘衣，仁风愿回扇。
《前题》邵偃
微风扇和气，韶景共芳晨。始见郊原绿，旋过御苑春。三条开广陌，八水泛通津。烟动花间叶，香流马上人。逶迤云彩曙，嘹唳鸟声频。为报东堂客，明朝桂树新。
《前题》柳道伦
青阳初入律，淑气应春风。始辨梅花里，俄分柳色中。依微开夕照，澹荡媚晴空。拂水生O末，经岩触桂丛。稍抽兰叶紫，微吐杏花红。愿逐仁风布，将裨生植功。
《前题》陈九流
喜见阳和至，遥知橐a功。迟迟散南陌，袅袅逐东风。暗入畦园里，潜吹草木中。兰荪才有绿，桃杏未成红。已觉寒光尽，还看淑气通。由来荣与悴，今日发应同。
《边风行》刘禹锡
边马萧萧鸣，边风满碛生。暗添弓箭力，斗上鼓鼙声。袭月寒晕起，吹云阴阵成。将军占气候，出号夜翻营。
《秋风引》前人
何处秋风至？萧萧送雁群。朝来入庭树，孤客最先闻。
《始闻秋风》前人
昔看黄菊与君别，今听元蝉我却回。五夜飕飕枕前觉，一年颜状镜中来。马思边草拳毛动，雕盼青云睡眼开。天地肃清堪四望，为君扶病上高台。
《春风扇微和》张汇
木德生和气，微微入曙风。暗吹南向叶，渐翥北归鸿。澹荡侵冰谷，悠扬转蕙丛。拂尘回广路，泛籁过遥空。暖上烟光际，云移律候中。扶摇如可借，从此戾苍穹。
《前题》陈通方
习习和风扇，悠悠淑气微。阳升知候改，律应喜春归。池柳晴初拆，林莺暖欲飞。川原浮彩翠，台馆动光辉。泛艳摇丹阙，扬芳入粉闱。发生当有分，枯朽幸因依。
《风咏》吕温
微风生青O，习习出金塘。轻摇深林翠，静猎幽径芳。掩抑时未来，鸿毛亦无伤。一朝乘严气，万里号青霜。北走摧邓林，东去落扶桑。扫却垂天云，澄清无私光。悠然返空寂，晏海通舟航。
《风叹》前人
青海风，飞沙射面随惊蓬。洞庭风，危樯欲折身若空。西驰南走有何事，会须一决百年中。
《春风》白居易
一枝先发苑中梅，樱杏桃梨次第闻。荠花榆荚深村里，亦道春风为我来。
《叹春风兼赠李二十侍郎》二绝　　前人
树根雪尽催花发，池岸冰消放草生。唯有须霜依旧白，春风于我独无情。
二
道场斋戒今初毕，酒伴欢娱久不同。不把一杯来劝我，无情亦得似春风。
《襄口阻风》殷尧藩
雪浪排空接海门，孤舟三日阻龙津。曹瞒曾堕周郎计，王导难遮庾亮尘。鸥散白云沉远浦，花飞红雨送残春。篙师整缆候明发，仍谒荒祠问鬼神。
《咏春风》崔涯
动地惊天物不伤，高情逸韵住何方。扶持燕雀连天去，断送杨花尽日狂。绕桂月明过万户，弄帆晴晚渡三湘。孤云虽是无心物，借便吹教到帝乡。
《春风扇微和》蒋防
丽日催迟景，和风扇早春。暖浮丹凤阙，韶媚黑龙津。澹荡迎仙仗，霏微送画轮。绿摇官柳散，红待禁花新。舞席皆回雪，歌筵暗送尘。幸当阳律候，惟愿及佳晨。
《八风从律》前人
制律窥元化，因声感八风。还从万籁起，更与五音同。习习芦灰上，泠泠玉管中。气随时物好，响彻霁天空。自得阴阳顺，能令惠泽通。愿吹寒谷里，从此达前蒙。
《咏风》张祜
摇摇歌扇举，悄悄舞衣轻。引笛秋临塞，吹沙夜绕城。向峰迥雁影，出峡送猿声。何似琴中奏，依依别带情。
《咏风》李商隐
回拂归鸿急，斜吹别燕高。已寒休惨淡，更远尚呼号。楚色分西塞，夷音接下牢。孤舟天外有，一为戒波涛。
《风不鸣条》卢肇
习习和风至，柔条讵自鸣。暗通青律起，远望绿O生。拂树花仍发，经林鸟不惊。几牵萝影动，潜惹柳烟轻。入谷迷松响，开窗失竹声。风雷交感后，应识昊天情。
《前题》黄颇
五纬起祥飙，无声识圣朝。稍开含露蕊，才转惹烟条。密叶应潜长，低枝且暗摇。林间莺自啭，花下蝶微飘。但偃缘堤草，能扶出水苗。太平无一事，天外奏箫韶。
《前题》戈牢
旭日悬清景，微风在绿条。入松声不发，度柳影空摇。长养应潜变，扶疏每暗飘。有林时袅袅，无树渐萧萧。慢逐青烟散，轻和瑞气饶。丰年知有待，歌咏美唐尧。
《前题》金厚载
寂寂曙风生，迟迟散野轻。露华摇有滴，林叶袅无声。暗剪丛芳发，空传谷鸟鸣。悠扬韶景静，澹荡霁烟横。远水波澜息，荒郊草树荥。吾君垂至化，万类共澄清。
《前题》姚鹄
吾君理化清，上瑞报时平。晓吹何曾歇，柔条自不鸣。花香知暗度，柳动觉潜生。只见低垂影，那闻击触声。大王初溥畅，少女正轻盈。幸遇无私力，幽芳愿发荥。
《风》韩琮
竞持飘忽意何穷，为盛为衰半不同。偃草喜逢新雨后，鸣条愁听晓霜中。凉飞玉管来秦甸，暗袅花枝入楚宫。莫见东风便无定，满帆还有济川功。
《嘲春风》温庭筠
春风何处好，别殿饶芳草。苒袅转鸾旗，萎蕤吹雉葆。扬芳历九门，澹荡入兰荪。争奈白团扇，时时偷主恩。
《赋得清风戒寒》穆寂
风清物候残，萧洒报将寒。扫得天衢静，吹来眼界宽。条鸣方有异，虫思乱无端。就树收鲜腻，冲池起涩。过山岚可掬，度月色宜看。华实从兹始，何嗟岁序殚。
《风》李山甫
喜怒寒暄直不匀，终无形状始无因。能将尘土平欺客，爱把波澜枉陷人。飘乐r香随日在，绽花开柳逐年新。深知造化由君力，试为吹嘘借与春。
《春风》李咸用
青帝使和气，吹嘘万国中。发生宁有异，先后自难同。辇草不消力，岩花应费功。年年三十骑，飘入玉蟾宫。
《前题》罗邺
每岁东来助发生，舞空悠r遍寰瀛。暗添芳草池塘色，远r高楼箫管声。帘透骊宫偏带恨，花催上苑剩多情。如何一统车书日，吹取青云道路平。
《风》徐寅
城上寒来思莫穷，土囊萍末两难同。飘成远浪江湖际，吹起暮尘京洛中。飞雪萧条残腊节，落花狼藉古行宫。春能和煦秋摇落，生杀还同造化功。
《省试东风解冻》前人
暖气发O末，冻痕消水中。扇冰初觉泮，吹海旋成空。入律三春变，朝宗万里通。岸分天影阔，色照日光融。波起轻摇绿，鳞游乍跃红。殷勤拂弱羽，飞翥趁和风。
《赋得风光草际浮》徐铉
宿露依芳草，春郊古陌旁。风轻不尽偃，日早未阳。耿耿依平远，离离入望长。映空无定彩，飘径有馀光。s若荷珠乱，纷如爝火r。诗人多感物，凝思绕池塘。
《送钟员外》〈赋风〉王沂
静追O末兴，况复值萧条。猛势资新雁，寒声伴暮潮。过山云散乱，经树叶飘u。今日烟江上，征帆望望遥。
《风光草际浮》陈璀
春风泛瑶草，旭日遍神州。已向花间积，还来叶上浮。晓光缘圃丽，芳气满街流。澹荡依朱萼，飘r带玉沟。向空看转媚，临水见弥幽。况被崇兰色，王孙正可游。
《前题》裴杞
澹荡和风至，芊绵碧草长。徐吹遥扑翠，半偃乍浮光。叶似翻宵露，丛疑扇夕阳。逶迤明曲渚，照耀满回塘。白芷生还暮，崇兰泛更香。谁知揽结处，含思向馀芳。
《前题》张复元
纤纤春草长，迟日度风光。[靡含新彩，霏微笼远芳。殊姿媚原野，佳色满池塘。最好垂清露，偏宜带艳阳。浅深浮嫩绿，轻丽拂馀香。好助莺迁势，乘时冀便翔。
《前题》陈v
香发王孙草，春生君子风。光摇低偃处，影散艳阳中。稍稍移O末，微微转蕙丛。浮烟倾绿野，远色澹晴空。泛彩池塘媚，含芳景气融。清晖谁不挹，几许赏心同。
《前题》吴秘
草色春方发，风光晓正幽。轻明摇不散，郁昱丽皆浮。吹暖同苗转，扬晖见叶柔。碧疑烟彩入，红是日华流。耐可披襟对，惟应满掬收。恭闻掇芳客，为此尚淹留。
《清风戒寒》无名氏
萧飒清风至，悠然发思端。入林翻别叶，绕树败红兰。晓拂轻霜度，宵分远籁攒。稍依帘隙静，偏觉座隅寒。乍逐惊蓬振，偏催急漏残。遥知洞庭水，此夕起波澜。
《风》薛涛
猎蕙微风远，飘弦唳一声。林梢鸣淅沥，松径夜凄清。
《江上风》释皎然
江风西复东，飘暴忽何穷。初生虚无际，稍起荡漾中。应吹夏口樯竿折，定蹙湓城浪花咽。今朝莫怪沙岸明，昨夜声狂卷成雪。
《春风曲》齐己
春风有何情，旦暮来林园。不问桃李主，吹落红无言。
《东风解冻》宋・王禹
习习气初通，峨峨势自融。渌波归旧水，寒片漾和风。暖想千溪绽，吹疑一夜空。鹭翘休映白，鱼跃乍翻红。缯裂方塘上，琼流巨壑中。漪涟还浩渺，须赖济川功。
《清风》十韵　　　　　　　　　　薛映
爽气乘秋至，凉飙荡暑初。泠泠含远籁，戚戚动轻裾。翠幕波无际，修篁韵有馀。潜惊塞草绿，乍拂井桐疏。素发悲郎将，霜纨感婕妤。窗光流熠耀，帘影乱蟾蜍。尘袭青丝骑，香飘绀页怠９使经`娑，别馆度储胥。薄暮来金埒，凌晨上玉除。宁同起穷巷，剩欲赋愁予。
《前题》李宗谔
f馆方回暑，商飙乍应金。天高初起籁，松澹更宜琴。汾棹传歌远，班诗托兴深。东阳仁自布，西颢气还侵。太液翻晴旭，灵和乱翠阴。舟轻飞燕袂，台迥楚王襟。阮啸经时尽，齐蝉度日吟。愁生孤戍角，响续暮城砧。穴静销云缕，庭虚转蕙心。贤哉吉甫颂，千载有遗音。
《前题》刘秉
何处来O末，萧骚尽四邻。金茎吹晓露，玉宇动轻尘。易水离歌阕，齐纨怨思新。泛兰迷旧泽，落帽会佳晨。篱菊飘香远，庭桐坠叶频。帆开五湖客，槎去九霄人。曲沼铺纹簟，平芜偃绿茵。鸿飞资羽翮，鹰击助精神。仙驭归堪待，琴松韵更真。披襟同楚赋，千古自相亲。
《暖风》赵\
薄袂歌云散，轻盘舞袖低。帘疏荡楼阁，尘暗逐轮蹄。絮乱垂杨道，香流种药畦。春窗恼f思，一枕杜鹃啼。
《使风》梅尧臣
跨下桥南逆水风，十幅蒲帆弯若弓。淮波带日鱼鳞红，岌岌飞上斗牛中。龟山始撞人定钟，岸草涩涩鸣秋虫。
《船}风》〈并引〉苏轼吴中梅雨既过，飒然清风弥旬，岁岁如此，湖人谓之舶}风。是时，海舶初回，云此风自海上，与舶俱至云尔。
三旬已过黄梅雨，万里初来舶}风。几处萦回度山曲，一时清驶满江东。惊飘蔌蔌先秋叶，唤醒昏昏嗜睡翁。欲作兰台快哉赋，却嫌分别问雌雄。
《大风留金山两日》前人
塔上一铃独自语，明日颠风当断渡。明朝白浪打苍崖，倒射轩窗作飞雨。龙骧万斛不敢过，渔艇一叶从掀舞。细思城市有底忙，却笑蛟龙为谁怒。无事久留僮仆怪，此风聊得妻孥许。山道人独何事，半夜不眠听粥鼓。
《轻风破暖》欧阳澈
单衣初试轻寒退，袅袅软风经袖袂。层楼高跃破煨保绮陌乱飞花锦碎。多情故把恼人肠，杨柳阴中弄暗香。解貂不惜换美酒，烂醉春光能几场。
《春风》方岳
春风多可太忙生，长共花边柳外行。与燕作泥蜂酿蜜，才吹小雨又须晴。
《秋风》刘克庄
黄叶萧萧忽满街，偶骑瘦马豫章台。莫将宋玉心中事，吹向潘郎鬓畔来。
《柳絮风》元・黄清老
三月韶光天气清，游丝舒卷太无情。微飘帘幕当春尽，乱扑亭台似雪晴。醉脸欲吹新燕弱，舞腰初软落花轻。江头点点行人泪，相逐离歌洒客程。
《藕花风》谢宗可
舞落红衣起未休，水云乡里正飕飕。五更清逼银塘露，六月凉生玉井秋。s浪低翻霞影乱，凌波轻弄锦香浮。莫教吹醒鸳鸯梦，好送真人一叶舟。
《秋风》林景英
飒然何处起，水国不成眠。触树人疑雨，开门月在天。渔舟移绝浦，雁阵落荒田。晓起伤漂荡，芦花走屋前。
《途遇大风》胡天游
客子南游日欲落，观溪桥头风色恶。炮车云外天为昏，走石翻江吹倒人。桥头翁妪邀我宿，呼酒张灯傍僮仆。夜深抚榻不成眠，瑟瑟馀威振茅屋。明朝风定天宇白，一笑促装三叹息。迩来平地多风波，不独江头阻风客。
《秋风》明・仁宗
玉律转清商，金飙送晚凉。轻飘梧叶坠，暗度桂花香。月下生林籁，天边展雁行。吹嘘禾黍熟，万顷似云黄。
《南风谣》郑定
南风吹河河水满，百丈牵舟牛力挽。逆流巨浪如登天，牛罢轭重舟不前。作书投河讼风伯，多助南商疏北客。北客家居南海耄来时南风吹北船。武夷清冷过九曲，匡庐叠嶂闻清猿。片帆摇摇出京口，夜倚淮云瞻北斗。南风五月经吕梁，两岸青山如马走。今日作客还南游，南风正尔当船头。风神与我若相识，十日五日成淹留。南风何多北风少，南北人生如过鸟。早晚回船望北归，直候南风吹到晓。
《咏秋风》王恭
青O江上响萧萧，吹得林间万叶飘。何处凄凉最关别。数株残柳灞陵桥。
《南囿秋风》李东阳
别苑临城辇路开，天风昨夜起宫槐。秋随万马嘶空至，晓送千锓鞯乩础Ｂ溲阍毒云外浦，飞鹰欲下水边台。宸游睿藻年年事，况有长杨侍从才。
《渡口驿遇风》吴宽
黄沙障天天半昏，炮头风急万马奔。何人去塞土囊口，天与河流一色浑。旷野麦苗才尺许，只见风来不见雨。雨师风伯不相能，彼苍高高奈何汝。
舟中阅唐诗纪事王起、李绅、张籍、令狐楚于白乐天席上赋一字至七字诗，以题为韵，遂效其体，为花风月雪四首，宋人名一七令。
杨慎
风偃草飘蓬过竹，院拂兰丛柳堤摇。绿花径飞红青缸，残焰灭碧幌嫩凉。通漆园篇中竽籁，兰台赋里雌雄。无影迥随仙客御，有情还与故人同。
《风》薛蕙
娥眉帘下出，春风花际来。云落鬓间发，蚁转手中杯。华梁尘乍动，罗帏影复开。试将巫山雨，吹向楚王台。
《秋风回文》文翔凤
萧萧昨过穿花落，rr徐来趁蝶归。遥夜月晖晴扫雾，朝寒集雁带霜飞。
《枕上闻风》纪青
疏懒而今成自然，醒来不是听鸡年。霜风一夜寒多少，重理禅衣覆足眠。
《咏风》张倩倩
萧萧竹径鸣，葬Ｈ缬星椤Ｄ韭浜山里，千林共一声。
《解佩令》〈春风〉宋・蒋捷
春晴也好，春阴也好，著些儿春雨越好，春雨如丝，偏绣出花枝红袅，怎禁他孟婆合皂。　梅花风悄，杏花风小，海棠风蓦地寒峭。岁岁春光，被二十四风吹老，楝花风，尔且慢到。
《如梦令》〈春风〉明・杨基
银渚拂波轻度。罗幄送寒低护。催得百花开，又与百花相妒。无数。无数。吹过画阑西去。
《鹧鸪天》〈秋风〉文徵明
拂草扬波复振条，白云千里雁行高。时飘坠叶惊寒雨，还入长松砸固巍！∏槟漠，意潇潇，缣帷纨扇总无聊。潘郎愁鬓添清雪，满镜萧疏，怕见搔。

[book_title]乾象典第六十八卷
风部选句
楚屈原《离骚》：后飞廉使奔属〈又〉飘风屯其相离兮。《九歌》：袅袅兮秋风，洞庭波兮木叶下。〈又〉令飘风兮先驱〈又〉乘回风兮载云旗〈又〉临风恍兮浩歌〈又〉与女游兮九河，冲风起兮横波。〈又〉东风飘兮神灵雨〈又〉风飒飒兮木萧萧。
《九章》：G秋冬之绪风〈又〉悲秋风之动容兮〈又〉悲回风之摇蕙兮，心冤结而内伤，物有微而陨性，声有隐而先倡。
《远游》：顺凯风以从游兮，至南巢而壹息〈又〉风伯为予先驱兮，氛埃辟而清凉〈又〉轶迅风于清源兮。
《招魂》：光风转蕙崇兰些，经堂入奥朱尘筵些。汉赵壹《迅风赋》：惟巽卦之为体，吐神气而成风。纤微无所不入，广大无所不充。经营八荒之外，宛转毫毛之中。察本莫见其始，揆末莫睹其终。啾啾飕飕，吟啸相求，阿那徘徊，声若歌讴。搏之不可得，系之不可留。刘歆《遂初赋》：Y风盲其飘忽兮，回ss其泠泠。晋陆机《演连珠》：烈火流金，不能焚影。沈寒凝海，不能结风。
潘岳相《风赋》：栖灵乌于帝庭，似月离乎紫宫；飞轻羽于竿杪，若鸾翔于云中。广莫兴而习坎，景风发而溯离，阊阖扬而西指，明庶起而东移。
左思《吴都赋》：翼t风之4040。江《风赋》：惟浑成之既载兮，统天地以资始；网宇宙以结罗兮，洞万形而通纪。莫适柔健，靡测阴阳，于音罔徵，在体无方。假姿众象，借韵宫商。若乃t厉狂震，触物怒号，卷扬江海，回拔陵崤，巨o迸慑以退翼，爰居畏缩而遐逃。
李充《风赋》：寻之不见其终，迎之不知其来。四方为之易位，八维为之轮回。游聚则天地为一，消散则六合洞开。
晋王羲之《兰亭集序》：天朗气清，惠风和畅。
王凝之《风赋》：起元朔之重云，驱东极之洪涛。越四溟而蓬勃，经五岭而萧条。其鼓水也，无川不涉，靡流不往，溟海天回，江湖云荡。
陶潜《归去来辞》：风飘飘而吹衣
陆冲《风赋》：爰太元之遐始，惟浮沉之剖分，详乾坤之至德，莫风气之独尊。配无形于大象，化万品于s，释凝润于黄壤，降霈泽于苍元。生无常域，潜无定栖，擢昧聚发，寻虚散归。肆六合以骋迈，括毫毛而徘徊。引沉性于未萌，挫登形于已就。宣刚柔之流化，导四气之灵候。若乃祝融司节，炎精赫奕。敛朱唇而长啸，承音响而来薄。猥桁谝杂扉，冽缠绵以结幕。九域荡摇，区宇挥霍。
齐王融《风赋》：奄兮日之既移，忽兮群景之将驰。靡轻筠之碧叶，曾松之翠枝。纵高羽而萧瑟，韵珠露之参差。此烈士之英风，长寥亮其如斯。
梁沈约《拟风赋》：若夫摇玉树、响金扉，拂九层之羽盖，转八凤之珠纭Ｊ本硌台翠帐，乍动佚女轻衣。此盖羽客之仙风也。
梁陶弘景《云上之仙风赋》：缥缈遥裔，亘碧海而r朝霞，凌青烟而薄天际，出龙门而激水，度葱关以飞雪。于是汉区动御月轨，惊文浮虚入景，登空云一举，万里曾不浃辰。此列子有待之风也。若乃绵括宇宙，包络天维，周流八极，回还四时。气值节而动律，位涉巽而离箕。徒见去来之绪，莫测终始之期。此太虚无为之风也。
唐张说诏《宴薛王山池序》：城烟屡起而泊山，野风时来而过水。
吴仲舒《南风之薰赋》：燠佳气兮允塞，扫祥烟兮乍开。早绽青门之柳，先惊上苑之梅，晦入阳春之曲，潜吹玉管之灰。此亦韶年之丽景，况有顺时而丰财。或披襟而乍对，或临水而轻拂，承长养，则芳气袭于一人；阐煦妪，则膏露沾于万物。
宋苏轼《赤壁赋》：清风徐来，水波不兴。
明费元禄《转情集》：风雨欲来林峦，变幻紫绿之色。尽藏羽族惊翔，悲鸣之声不一。千叶飞如落雁，万松响似急滩。〈又〉园扉撼动，摆柳摇花。湖头且罢垂纶，楼上应无吹笛。渔人钓艇系于芦苇丛中，牧子牛衣避在豆棚阴里。
周荆轲歌：风萧萧兮易水寒。汉灵帝《招商歌》：凉风起兮日照渠。
蔡琰诗：北风厉兮肃泠冷〈又〉疾风千里兮，扬尘沙〈又〉日暮风悲兮，边声四起〈又〉东风应律兮，暖气多，知是汉家天子兮，布阳和。
古乐府：北风初秋至，吹我章华台〈又〉秋风萧萧愁杀人〈又〉故地多飙风，树木何修修。
古诗：四顾何茫茫，东风摇百草〈又〉回风动地起，秋草萋已绿〈又〉孟冬寒气至，北风何惨〈又〉穆穆清风至，吹我罗衣裾。
魏武帝诗：树木何萧瑟，北风声正悲。
文帝诗：秋风萧瑟天气凉，草木摇落露为霜。
王粲诗：节运时气舒，秋风凉且清。〈又〉华馆寄清流，豁达来风凉〈又〉瑟瑟谷中风。
阮r诗：临川多悲风，秋日苦清凉。
嵇康诗：微风清扇，云气四除。
阮籍诗：清风吹我襟〈又〉朔风厉严寒〈又〉素风发微霜〈又〉惊风振四野。
晋张华诗：清风动帷帘。
何劭诗：秋风乘夕起。
左思诗：秋风何冽冽，白露为朝霜。
张载诗：秋风吐商气，萧瑟扫前林。
张协诗：秋夜凉风起，清气荡暄浊。〈又〉金风扇素节〈又〉凄风为我啸，百籁坐自吟。
陶潜诗：有风自南，翼彼新苗。〈又〉凯风因时来，回飙开我襟。〈又〉向夕长风起，寒云没西山。〈又〉蕤宾五月中，清朝起南t。不驶亦不迟，飘飘吹我衣。〈又〉平畴交远风，良苗亦怀新。〈又〉日暮天无云，春风扇微和。
子夜歌：高堂不作壁，招取四面风。
宋武帝诗：愿作石尤风，四面断行旅。
谢灵运诗：骚屑出穴风〈又〉早闻夕飙急〈又〉朔风劲且哀。
谢惠连诗：秋风落庭槐。〈又〉析析振条风。
鲍照诗：野风吹草木，行子心肠断。〈又〉f戾长风振，摇曳高帆举。〈又〉疾风冲塞起，沙砾自飘扬。〈又〉春风澹荡侠思多〈又〉朔风萧条白云飞〈又〉野风振山籁〈又〉回风灭且起，卷蓬息复征。〈又〉风起洲渚寒〈又〉疲旆倦行风〈又〉戾戾旦风遒〈又〉瑟瑟风发谷〈又〉猎猎晚风遒〈又〉风动鸟倾翼〈又〉振风摇地局〈又〉瑟瑟凉海风〈又〉春风扫地起飞尘生绮疏〈又〉春风夜05娟〈又〉九月寒阴合，悲风断君肠。〈又〉怆怆秋风生〈又〉沙风暗空起，离心眷乡畿。
王微诗：鸣笙起秋风。
汤惠休诗：悲风荡帷帐。
齐王融诗：凉风吹凤楼。
谢x诗：切切阴风暮〈又〉风光草际浮〈又〉微风散清漪〈又〉怆怆绪风兴〈又〉春风摇蕙草。
梁武帝诗：晨风被庭槐。
简文帝诗：风光水中乱〈又〉清风吹人光照衣〈又〉春风复有情，拂幔且开楹。盈盈开碧烟，拂幔复垂莲。偏使红花散，飘扬落眼前。〈又〉避暑高梧侧，轻风时入襟。〈又〉树密风声饶。
元帝诗：松风侵晓哀。
丘迟诗：向夕秋风起，野马杂尘埃。
沈君攸诗：日暮野风生。
闻人茜诗：澹荡入帘风。
陈后主诗：风驶落花多〈又〉日落夜风清。
徐陵诗：江风送上潮。
张正见诗：风幽谷自凉〈又〉清风吹麦陇〈又〉深松有劲风。
顾野王诗：风吹梅径香〈又〉风轻莺韵缓。
北齐邢p诗：风轻麦候初。
萧悫诗：花随少女风〈又〉暮风吹竹起。北周庾信诗：风晚细吹衣。
隋炀帝诗：松风动夜声。
李德林诗：风高松易秋。
唐上官仪诗：鹊飞山月曙，蝉噪野风秋。
杨炯诗：池风泛早凉〈又〉香逐便风来。
许稷诗：婀娜摇仙禁，缤纷映玉池。含芳烟乍合，拂砌影初移。
王湾诗：风正一帆悬。
李白诗：海客乘天风〈又〉莲舟r晚风〈又〉春风拂面来，由来亦相爱。
杜甫诗：微风燕子斜〈又〉吹面受和风〈又〉轻风生浪迟〈又〉乔木易高风〈又〉从西万里风。
独孤及诗：东风满帆来，五两如弓弦。
岑参诗：雨过风头黑。
司空曙诗：无将故人酒，不及石尤风。
王建诗：自是桃花贪结子，错教人恨五更风。
韩愈诗：腥风远更飘。
柳宗元诗：惊风乱s芙蓉水。
张籍诗：野气稻苗风。李贺诗：斜山柏风雨如啸〈又〉桐风惊心壮士苦〈又〉鲤鱼风起芙蓉老。
元稹诗：暗风吹雨入寒窗〈又〉三竿晓日20斜风〈又〉窗来激箭风。
白居易诗：麦风吹冉冉，稻水平漠漠。〈又〉菱风香散漫，桂露光参差。〈又〉花下忘归因美景，樽前劝酒是春风。〈又〉开襟竹下风〈又〉寒生六月风。
许浑诗：石燕拂云晴亦雨，江豚吹浪夜还风。〈又〉山雨欲来风满楼。
杜牧诗：落日楼台一笛风〈又〉千帆美满风〈又〉清风来故人。
李商隐诗：衰荷一向风。
刘得仁诗：庭际微风度，高松韵自生。听时无物见，尽日觉神清。
项斯诗：松桧雨馀风。
薛能诗：入怀轻好可怜风。
王甚夷诗：荏弱看渐动，怡和吹不鸣。枝寒馀露湿，林霁晓烟平。缥缈春光媚，悠扬景气清。
刘沧诗：日西蝉噪古槐风。
李昌符诗：鸟倦花枝路，花残野岸风。
方干诗：吹帆橘柚风〈又〉窗户凉生薜荔风。
韦纾诗：嫩叶含烟霭，芳柯振惠风。参差摇翠色，绮靡舞晴空。
罗隐诗：乱鸦高避落帆风〈又〉寒时百种风。
韩诗：欹枕粤苯万里，舟人不语满帆风。〈又〉清冷侵肌水殿风。
宋晏殊诗：神絮池塘淡淡风。
苏轼诗：清风定何物。可爱不可名。所至如君子，草木有嘉声。〈又〉春风陌上惊微尘。
戴复古诗：芭蕉叶叶风。
陆游诗：江空袅袅钓丝风〈又〉风从O末萧萧起。范成大诗：吹酒小楼三面风。
惠洪诗：一川秋色稻花风。
元高士谈诗：一帘红雨杏花风。
方回诗：香透纱厨茉莉风。
陈旅诗：溪猿啼断石楠风。
鲜于枢诗：萧萧修竹四山风。
张昱诗：瓜步帆樯上下风。
风部纪事一
《吕子・古乐》：昔古朱襄氏之治天下也，多风而阳气畜积。万物散解，果实不成。故士达作五弦瑟，以采阴气，以定群生。
《帝王世纪》：黄帝梦大风吹，天下之尘垢皆去。寤而叹曰：风为号令，执政者也。垢去土，后在也。天下岂有姓风名后者哉。于是依占而求之，得风后于海隅，登以为相。
《通鉴前编》：黄帝命车区占风。
《吕子・古乐》：帝N顼生，自若木实处空桑，乃登为帝。惟天之合正，风乃行其音，若熙熙凄凄锵锵，帝颛顼好其音。乃令飞龙作，效八风之音，命之曰承云，以祭上帝。
《玉堂鉴纲》：颛顼命飞龙氏，会八风之音，为圭水之曲，以召气而生物。
《尚书・中候》：尧沉璧于河，白云起回风摇落。
《帝王世纪》：尧时，厨中自生肉脯，薄如。摇鼓则生风，使食物寒而不臭，名脯。
《逸士传》：许由手捧水饮，人遗一瓢。饮讫，挂木上，风吹有声。由以为烦，去之。
《尚书・舜典》：纳于大麓，烈风、雷雨弗迷。
《吕子・音初篇》：夏后氏孔甲，田于东阳i山，天大风晦盲，孔甲迷惑。入于民室，主人方乳。或曰：后来见良日也，之子是必大吉。或曰：不胜也，之子是必有殃。后乃取其子以归，曰：以为余子，谁敢殃之。子长成人，幕动折撩，斧斫斩其足，遂为守门者。孔甲曰：鸣呼。有疾命矣夫。乃作为破斧之歌，实始为东音。
《博物志》：夏桀之时，为长夜，宫于深谷之中，男女杂处，十旬不出听政。天乃大风扬沙，一夕填此宫谷。《淮南子・览冥训》：武王伐纣，渡于孟津阳侯之波，逆流而击，疾风晦冥，人马不相见。于是，武王左操黄钺，右秉白旄，_目而种曰：余任天下，谁敢害吾意者。于是，风济而波罢。
崔豹《古今注》：武王伐纣，大风折盖，太公因折盖之形而制曲盖。
《书经・周书・金g》：武王既丧，管叔及其群弟乃流言于国曰：公将不利于孺子。周公乃告二公曰：我之弗辟，我无以告。我先王周公居东二年，则罪人。斯得于后，公乃为诗以贻王，名之曰鸱^。王亦未敢诮公。秋大熟未，天大雷电以风，禾尽偃，大木斯拔，邦人大恐。王与大夫尽弁以启金g之书，乃得周公所自以为功代武王之说，二公及王乃问诸史，与百执事对曰：信噫。公命，我勿敢言。王执书以泣曰：其勿穆上昔公勤劳。王家惟予，冲人弗及知今。天动威以彰周公之德，惟朕小子其新逆，我国家礼亦宜之。王出郊，天乃雨反风，禾则尽起，二公命邦人，凡大木所偃，尽起而筑之，岁则大熟。
《尚书大传》：成王时，越裳重译而来朝曰：久矣，天之无烈风迅雨。意中国有圣人乎。
《左传》：僖公十六年春，六o退飞过宋都，风也〈注〉六o遇迅风而退飞，风高不为物害，故不记风之异。《国语》：海鸟曰：爰居止于鲁东门之外，三日臧。文仲使人祭之，展禽曰：今兹海，其有灾乎。夫广川鸟兽恒知，而避其灾也。是岁也，海多大风。
《吴越春秋》：吴王既杀王僚，忧庆忌之在邻国，子胥乃见要离于王。王曰：子何为者。要离曰：臣国东千里之人，细小无力，迎风则僵，负风则伏。大王患庆忌，臣能杀之。愿王戮臣妻子，断臣右手，必信臣矣。王曰：诺。要离乃奔如卫，见庆忌曰：阖闾无道，戮吾妻子。吴国之事，吾知其情，愿因王子之勇，阖闾可得也，何不与我东之于吴。庆忌信之，将渡江于中流。要离力微，坐于上风。因风势以矛钩其冠，顺风而刺庆忌，庆忌顾而挥之，三燮渫酚谒中，乃加于膝上，庆忌死。
《韩非子》：魏文侯与虞人期猎。明日，会天疾风，左右止，文侯不听。曰：不可以风疾之故而失信，吾不为也。遂自驱车往，犯风而罢虞人。
《述异记》：庶女者，齐之寡妇。养姑孝姑，女利母财，杀母，以诬寡妇，妇不能自解。呼天而号，大风袭于齐殿。《神仙传》：老子将去周而出关，以升昆关，令尹喜占风逆，知当有神人来过，乃扫道见老子，老子知喜命应得道，乃停关下，以长生之术授之。
《史记・秦始皇本纪》：始皇浮江至湘山祠，逢大风几不得渡。上问博士曰：湘君何神。博士对曰：闻之尧女舜之妻而葬此。于是始皇大怒，使刑徒三千人皆伐湘山树，赭其山。
《封禅书》：蓬莱、方丈、瀛州，此三神山者，其传在渤海中，去人不远。患且至，则船，风引而去。盖尝有至者，诸仙人及不死之药皆在焉。其物禽兽尽白，而黄金银为宫阙。未至，望之如云，及到，三神山反居水下。临之风辄引去，终莫能至。云世主莫不甘心焉。及至秦始皇，并天下，至海上，则方士言之不可胜数。始皇自以为至海上而恐不及矣。使人乃赍童男女入海求之，船交海中，皆以风为解曰：未能至，望见之焉。
《汉书・高祖本纪》：汉王入彭城，项羽自以精兵三万人从鲁出胡陵，击汉军睢水上，大破汉军。围汉王三匝，大风从西北起，折木、发屋、扬砂石，昼晦。楚军大乱，汉王得与数十骑遁去。
《三辅黄图》：长安宫南有灵台，高十五仞，上有浑仪，张衡所制。又有相风铜乌，遇风乃动。一曰长安灵台上，有相风铜乌，千里风至，此乌乃动。
《东方朔别传》：汉武帝天汉三年，月氐国献神香，使者曰：国占东风入律，百旬不休；青云干吕，经月不散，意中国有好道之君，故来贡。
孝武坐未央前殿，天新雨。东方朔屈指独语。上问之，对曰：殿后柏枝有鹊立，东向鸣。视之，果然。上问：何以知之。朔曰：风从东来，鹊尾长，当顺风而立，是以知也。《洞冥记》：汉宫人丽娟体弱，常恐，随风轻举，唱回风曲，庭叶翻落如秋。
《汉书・外戚传》：孝昭上官皇后祖父桀，陇西上人也。少时，为羽林期门郎。从武帝上甘泉。天大风，车不得行，解盖授桀，桀奉盖，虽风常属。雨下，盖辄御。上奇其材，力迁未央厩令。《三辅黄图》：成帝常以秋日与赵飞燕戏于太液池。以沙棠木为舟，以云母饰于o首，一名云舟。又刻桐木为虬龙，饰如真，夹云舟而行，以紫桂为桅ぁ＜巴孢⒘廪　５勖堪轻荡以惊飞燕。命璺芍士以金锁缆云舟于波上，每轻风时至。飞燕殆欲随风入水。帝以翠缕结飞燕之裾。常曰：恐妾微贱何复得。预结缨裾之游。今太液池尚有避风台，即飞燕结裾之处。《后汉书・光武本纪》：王寻、王邑围昆阳，光武乃与敢死者三千人，从城西水上冲其中坚，莽兵大溃。会大雷风，屋瓦皆飞，雨下如注，泶ㄊ⒁纾虎豹皆股战。士卒争赴，溺死者以万数，水为不流。
《刘昆传》：昆字桓公，陈留东昏人。建武五年，举孝廉不行，遂逃，教授于江陵。光武闻之，即除为江陵令。时县连年火灾，昆辄向火叩头，多能降雨止风。徵拜议郎，稍迁侍中弘农太守。先是崤黾驿道多虎灾，昆为政三年，虎皆负子渡河，帝闻而异之。二十二年，徵代杜林为光禄勋。诏问昆曰：前在江陵，反风灭火；后守弘农；虎北渡河，行何德政而致是事。昆对曰：偶然耳。左右皆笑其质讷。帝叹曰：此乃长者之言也。顾命书诸策。
《水经注》：不韦县，故九隆哀牢之国也。汉建武二十三年，王遣兵乘革船南下水攻。汉鹿崩，民鹿崩，民弱小将为所擒。于是，天大震雷疾雨，南风漂起，水为逆流波涌，二百馀革船沉没，溺死数千人。
《后汉书・郑弘传注》：射的山南有白鹤山，此鹤为仙人取箭。汉太尉郑弘尝采薪，得一遗箭。顷有人觅弘，还之问何所欲。弘识其神人也，曰：常患若耶溪载薪为难，愿旦南风，暮北风。后果然。故若耶溪风至今犹然，呼为郑公风也。
《水经注》：太湖邪溪之东有寒溪，汉太尉郑弘少以苦节自居。恒躬采伐，用贸粮膳，每出入溪津，常感神风送之。虽凭舟自运，无杖楫之劳。村人贪藉风势，常依随往还。有淹留者，徒辈相谓：汝不欲及郑风耶，其感致如此。
《后汉书・杨由传》：由字哀，侯蜀郡成都人。少习风云占候，为郡文学掾。有风吹削哺，太守以问由。由对曰：方当有荐木实者，其色黄赤。顷之，五官掾献橘数包。《王鞔》：髯稚倭郑广汉新都人。尝诣京师。于空舍中见一书生，疾困，悯而视之，书生谓髟唬何业钡铰逖舳被病，命在须臾，腰下有金十斤，愿以相赠，死后乞藏骸骨。未及问姓名而命绝。骷村饕唤镉其殡葬，馀金悉置棺下，人无知者。后归数年，县署鞔蠖韧こぁ３醯街日，有马驰入亭中而止。其日，大风飘一绣被，复堕髑啊＜囱灾于县，县以归鳌骱蟪寺淼仅孟兀马遂奔走，牵魅胨舍。主人见之喜曰：今禽盗矣。问魉由得马，骶咚灯渥础２⒓靶灞唬主人怅然，良久乃曰：被随旋风与马俱亡，卿何阴德而致此二物。髯阅钣性崾樯事，因说之。主人大惊，号曰：是我子也，姓金名彦，前往京师，不知所在。何意卿乃葬之。大恩久不报，天以此章卿德耳。因自与俱迎彦丧，馀金俱存，饔墒窍悦。
《拾遗记》：灵帝初平三年游于西园，起裸游馆千间，采绿苔而被阶，引渠水以绕砌，周流澄澈。乘船游漾，选玉色宫人执篙楫。又奏招商之曲，以来凉风。歌曰：凉风起兮日照渠，青荷画偃叶夜舒。惟日不足乐有馀，清丝流管歌玉凫，千年万岁喜难u。
《后汉书・徐登传》：赵炳，字公阿，东阳人，尝临水求度船。人不和之，炳乃张盖坐其中。长啸呼风，乱流而济。《孝子传》：管宁避地辽东，遇风船人危惧，皆叩头悔过。宁惟愆言咎念尝如厕，不冠而已。向天叩头，风亦寻静。
《交州记》：合浦东百里，有一杉树，叶落，随风入洛阳城内。汉时有善相者，说此休徵当出王者。特遣人伐树。《三国魏志・管辂传》：辂至典农王弘直。许有飘风，高三尺馀。从申上来，在庭中幢，幢回转息以复起。良久乃止。直以问辂。辂曰：东方当有马。吏至，恐父哭子如何。明日，胶东吏到，直子果亡。直问其故。辂曰：其日乙卯，则长子之候也。木落于申斗建申，申破寅死，丧之候也。日加午而风发，则马之候也；离为文章，则吏之候也；申未为虎，虎为大人，则父之候也。〈注〉辂又曰：夫风以时动；又以象应。时者，神之驱使；象者，神之形表。其道不足为难，王弘直亦大学问、有道术，皆不能精。问辂：风之推变乃可尔乎。辂言：此但风之毛发，何足为异。若夫列宿不守，众神乱行，八风横起，怒气电飞，山崩石飞，树木摧倾，扬尘万里，仰不见天，鸟兽藏窜。兆民骇惊。于是使梓慎之徒，登高台，望风气，分灾异，刻期日。然后知神思，遐幽灵风可惧。
《江表传》：赤壁战日，黄盖取轻利舰，载燥荻枯柴，灌以鱼膏。时东南风急，中江举帆，盖举火。众兵同时发火，火烈风猛，烧尽北船，曹兵退走。
《建康实录》：吴孙权与关羽战，羽乞降。孙权以问赵达。达曰：彼有走气，言降，诈也。权使人路邀之。赵达曰：虽走，必不脱。时午时，有风触帏，达抚手曰：羽至矣。果获羽。
《世说》：陵云台楼观精巧，先称平众木轻重，然后造构，乃无锱铢相负揭。台虽高峻，常随风摇动，而终无倾倒之理。
《晋书・王浚传》：浚将至秣陵，王浑遣信要令暂过论事，浚举帆直指。报曰：风利，不得泊也。
《世说》：满奋畏风，在晋武帝坐，北窗作琉璃，屏实密似疏。奋有寒色，奋曰：臣犹吴牛，见月而喘。
《晋书・夏统传》：太傅贾充谓曰：卿能作卿土地间曲乎。统于是以足叩船，引声喉啭，清激慷慨，大风应至。《张翰传》：翰，字季鹰，齐王灞傥大司马。东曹掾迨敝慈ā：惨蚣秋风起，乃思吴中菰菜。莼羹鲈鱼脍曰：人生贵得适志，何能羁宦数千里，以要名爵乎。遂命驾而归，俄而，灏埽人皆谓之见机。
《王导传》：庾亮虽居外镇，而执朝廷之权。既据上流，拥兵，趋向者多归之。导不能平，常遇西风，尘起，举扇自蔽。徐曰：元规尘污人。
《世说》：王世将高朗豪，率王丞相、庾太尉游于石头。会世将至。尔日，迅风飞帆，世将倚船楼长啸。神气甚逸。《续仙传》：吴猛尝遇大风，书符置屋上，有青鸟衔去，风即止。
《晋书・孟嘉传》：嘉为征西桓温参军，九月九日温燕龙山，寮佐毕集。有风至，吹嘉帽堕落。嘉不之觉，温使左右勿言。欲观其举止，嘉良久如厕。温令取还之，命孙盛作文嘲嘉，著嘉坐处。嘉还见，即答之，其文甚美，四坐嗟叹。
《谢安传》：安尝与孙绰等海，风起浪涌。诸人并惧。安吟啸自若，舟人以安为悦，犹去不止。风转急，安徐曰：如此，将何归耶。舟人承言即回，众咸服其雅量。《顾恺之传》：恺之，字长康，为殷仲堪参军。仲堪在荆州，恺之尝因假还仲堪，特以布帆借之，至破冢，遭风大败。恺之与仲堪笺曰：地名：破冢，真破冢而出，行人安稳，布帆无恙。
《世说补》：褚公与孙兴公同游曲阿后湖中流，风势猛迅，舫欲倾覆。褚公已醉，乃曰：此舫人皆无可以招天谴者，唯孙兴公，多尘滓，正当以厌天欲耳。便欲捉掷水中，孙遽无计，唯大啼曰：季野卿念我。
《荆州记》：宫亭湖庙甚灵，涂旅经过无不祈祷，能使湖中分风而帆南北。
《晋书・陶潜传》：潜尝言夏月虚f，高卧北窗之下，清风飒至，自谓羲皇上人
晋阳秋刘裕平、慕容超将镇下邳，闻庐循反，何无忌败。乃还次山阳造扬子江，问人曰：朝廷如何。对曰：刘公尚未至，刘公若还，无所忧也。裕将济，而风急，众咸难之。裕曰：吾有天命，风当自息，如天不助，覆溺何足可怯。竟登舟，移舟而风止。
《宋书・宗悫传》：悫，字元干，叔父炳高尚不仕，悫年少时，炳问其志，悫曰：愿乘长风破万里浪。《广东通志》：陈茂，字若恩，汝南人。容止俨恪，须眉甚伟，为交趾别驾从事，并有奇绩。旧令刺史行部不涉海。永初中，盗贼横行海滨，皆震刺史。周敞渡海巡，方遇大风，船欲覆，茂按剑呵水神，风即止。海上人望之如神明。
《宋书・朱修之传》：修之北伐，陷没后奔冯弘，魏屡伐弘。或说弘遣修之归求救，遂遣之泛海。至东莱，遇猛风，柁折垂以长索船，乃复正。海师望见飞鸟，知其近岸，须臾至东莱。
《虞愿传》：明帝性猜忌，体肥憎风，夏月常著皮小衣。拜左右二人为司风令史，风起方面辄先启闻。
《湖广通志》：南北朝陆法和侯景遣任约伐湘东王于江陵。至赤沙湖，与任约相对，法和乘轻舟去，约军一里，纵大舫于前。风逆不便，法和执白羽扇以麾风，风势即返约，众皆见梁军步于水上，大溃投水。
《梁书・陶弘景传》：弘景特爱松风，每闻其响，欣然为乐，有时独游泉石，望见者以为仙人。
《芸窗私志》：元帝时，临池观竹既枯，后每思其响，夜不能寝。帝为作薄玉龙数十枚，以缕线悬于檐外。夜中因风相击，听之与竹无异。民间效之，不敢用龙，以骏代，今之铁马，是其遗制。
《五代新说》：梁袁光禄昂母忧将柩，过江而遇风，乃缚衣著柩，誓同沉溺，馀舟皆沉，唯昂舟独获全。
《魏书・韩茂传》：茂年十七，膂力过人，尤善骑射。太宗曾亲征丁零，翟猛茂为中军。执幢时有风。诸军旌旗皆偃仆，茂于马上持幢，初不倾倒。太宗异而问之，徵茂所属，具以状对。太宗谓左右曰：记之。寻徵诣行，在所试以骑射，太宗深奇之，以茂为虎贲中郎将。
《王早传》：早与客清晨立于门内，遇有卒风振树。早语客曰：依法，当有千里外急使，日中将有两匹马，一白一赤，从西南来，至即取我。逼我。不听。与妻子别，语讫，便入召家人邻里辞别。语讫，浴，带书囊，日中出门候使。如期，果有二马，一白一赤，从凉州而至，即促早上马。遂诣行宫时，世祖围凉州未拔，故许彦荐之早彦师也。及至诏，问何时当得此城，早对曰：陛下但移据西北角，三日内必w。世祖从之，如期而w。
《水经注》：天池方里馀，古老相传，言尝有人乘车于池侧，忽遇大风飘之于水，获其轮于桑乾泉。
狼山县风井山回曲，有异势，穴口大如盆，袁崧云夏则风出，冬则风入，春秋分则静。余往观之，其时四月中，去穴数丈，须臾，寒卒至；六月中，尤不可当。往人有冬过者，置笠穴中。风吸之，经月还，步杨溪得其笠，从平乐顺流五六里，东亭村北山甚高峻，上合下空，东西广二丈许，高起如屋，中有石林，甚整顿，傍生野韭。人往乞者，神许，则风吹别分随，偃而输不得过越，不偃而输辄凶。《北齐书・张子信传》：武卫奚永洛与子信对坐时，有鹊鸣于庭树，38而坠焉。子信曰：鹊言不善。向夕，若有风从西南来，历此树拂堂角。则有口舌事。今夜有人唤，必不得往。虽敕亦以病辞。子信去后，果有风如其言。是夜，琅邪王五使切召永洛，且云敕唤，永洛欲起，其妻苦留之。称坠马腰折，诘朝而难作。
《北史齐神武本纪》：芒山之役，风从西来入营。李业兴曰：小人风来，当大胜。神武曰：若胜，以尔为本州刺史。后果验。
《清异录》：隋炀帝泛舟，忽阴风颇紧。叹曰：此风可谓跋扈将军。

[book_title]乾象典第六十九卷
风部纪事二
《杜阳杂编》：处士元藏几，自言是后魏清河孝王之孙，隋炀帝时官奉信郎。大业元年为过海使判官。遇风浪，船坏，黑雾四合，同济者皆不救，而藏几独为破木所载。殆经半月，忽达于洲岛。间洲人曰：此方沧浪洲，去中国数万里。乃出菖蒲酒、桃花酒饮之，而神气清爽焉。其洲方千里，人多不死淹驻。既久，忽思中国。洲人遂制凌风舸以送之。激水如箭，不旬日即达于东莱。问其国，乃皇唐也；询年号，则贞元也；访乡里，则榛芜也；追子孙，皆疏属也。自隋大业元年至贞元末，殆二百年矣。
《贞观政要》：侯君集平高昌之后，太宗欲以其地为郡县。褚遂良曰：高昌涂路沙碛千里，冬风冰冽，夏风如焚，行人遇之多死。
《报应记》：唐白仁哲，龙朔中为虢州朱阳尉。差运米辽东，过海遇风，四望昏黑。仁哲忧惧，急念金刚经，得三百遍，忽如梦寐见一梵僧，谓曰：汝念真经，故来救汝。须臾风定，八十馀人俱济。
《浙江通志》：唐法礼俗姓包，少出家。同侣过扬子江，遇风，一舟人皆惧，法礼立于船前，张眉曰：江神何不收风止浪。俄而风息，众得济岸。
《朝野佥载》：彭博通者，河间人也。身长八尺，曾游瓜埠江，有急风张帆，博通捉尾缆挽之，不进。
《羯鼓录》：明皇制秋风高一曲，每至秋空迥彻、纤翳不起，即奏之，必清风徐来，庭叶随下。
《开元天宝遗事》：交n国进犀一株，以金盘置于殿中，暖风袭人，使者曰：此辟寒犀也。
五王宫中各于庭中竖长竿，挂五色旌于竿头。旌之四垂缀以小金铃。有声，即使侍从者视旌之所向，可以知四方之风候也。
岐王宫中于竹林内悬碎玉片子，每夜闻玉片子相触之声，即知有风。号为占风铎。
《集灵记》：开元九年，江宁县瓦棺寺阁西南久倾，因风自正。
《玉海》：开元二十五年十月庚申，宰臣祭南北郊，有瑞气萦坛，祥风拂地。太史奏王者：德至于天，则祥风起。《博异志》：开元中，琅琊王昌龄自吴抵京国，舟行至马当山属风便。而舟人云：贵贱至此，皆合谒庙，以祈风水之安。昌龄不能驻，亦先有祷神之备。见舟人言，乃命使赍酒脯纸马献于大王，兼有一量草履子上大王夫人。而以一首诗令使者至彼而祷之。诗曰：青骢一疋昆牵，奉上大王不取钱。直为猛风波里骤，莫怪昌龄不下船。读毕而过。
李华润州鹤林寺径山大师碑：天宝中，扬州僧希元密请至广陵，便风驰帆，白光引棹，楚人相庆：佛日渡江。
《旧唐书》：肃宗在平凉，未知所适。会朔方留后杜鸿渐奉笺迎上。又河西行军司马裴冕劝治兵于灵武，以图进取。上发平凉，至丰宁南，见黄河天堑之固，欲整军渡北以保丰宁。忽大风飞沙，跬步之间不辨人物。及回军趋灵武，风沙顿止，天地廓清。
《杜阳杂编》：李辅国家藏珍玩，皆非人世所识。夏则于堂中设迎凉之草，其色类碧而干似枯竹，叶细如杉，虽若乾枯，未尝落，盛暑束之窗户间，而凉风自至。元和八年，大轸国贡神锦衾、碧麦。云神锦衾，水蚕丝所织。其国以五色彩石L池塘，采大柘叶饲蚕于池中始生。如蚊睫游泳于其间，及老可五六寸。池中有挺荷，虽惊风疾吹不能倾动，大者可阔三四尺。而蚕经十五月即跳入荷中，以成茧形，如斗自然五色。国人缲之以织神锦。碧麦大于中华之麦粒，表里皆碧，香气如粳米，食之体轻，久则可以御风。
《零陵总记》：李牟秋夜吹笛于瓜州，舟楫甚隘，初发调，群动皆息；及数奏，微风飒然而至。
《凤池篇》：卢携梦人赠句曰：若问登庸日，庭椿不染风。初不解其言，后携拜相。庭下古椿一株，虽狂风骤雨，不湿不摇。
《杜阳杂编》：武宗皇帝会昌元年，夫馀国贡松风石。方一丈，莹彻如玉，其中有树，形若古松偃盖。飒飒焉，而凉飙生于其间。至盛夏，上令置于殿内。稍秋风飕飕，即令撤去。
《本事诗》：李相绅镇淮南，张郎中又新罢江南郡，素与李k隙事。在别录时，于荆溪遇风，漂没二子。悲戚之中，复惧李之雠，己投长笺自首谢，李深悯之。
《群居解颐》：杭州参军独孤守忠领租船赴都，半夜急追集船人，更无他语，乃云逆风必不得张帆，众大哂焉。
《浙江通志》：钱武肃王左右无非名士，有叶简者善占筮，武肃当衙。忽一日非常旋风南来，绕案而转，召叶简问之曰：此淮帅杨渥已薨，当早遣吊祭使去耳。王曰：生辰使方去，岂可便申吊祭。简曰：此必然之理。速发使往。若问如何得知，但云：贵国动静，当道皆预知之。王从而遣之，生辰使先一日到，杨渥已薨。次日吊祭使至，由是杨氏左右皆大惊服。
《九国志》：徐温常自迎銮还，至百家湾暴风起。舟人相顾失色，温乃袒裼，以帛系Z首。顾谓妾御曰：吾善游，倘溺不暇相救，幸保此子。言讫，风浪暂息。
《辽史・王鼎传》：鼎宰县时憩于庭。俄有暴风，举卧榻空中。鼎无惧色，但觉枕榻俱高。乃曰：吾中朝端士邪，无干正，可徐置之。须臾，榻复故处，风遂止。
《行营杂录》：太祖潜耀日，常与一道士游关河。无定姓，名自曰混沌或又曰真无。每剧饮烂醉，且善歌，能引其11于杳眇间，作清微声时，或一二句随天风飘下，惟太祖闻之曰：金猴虎头四真龙得其位。至醒，诘之则曰：醉梦岂足凭耶。至膺图受禅之日，乃庚申正月初四也。
《宋史・耿全斌传》：全斌，冀州信都人，父颢怀顺军校。全斌少丰伟颢，携谒陈抟。抟谓：有藩侯相。颢戍西蜀，全斌往省，乘舟溯江，夜大风，失缆漂七十里。至曙风未止，舟忽泊岸，人颇异之。
《梦溪笔谈》：曹翰围江州三年，城将陷。太宗嘉其尽节于所事，遣使谕翰，城下日，拒命之人尽赦之。使人至独木渡，大风数日，不可济。及风定而济，则翰已屠江州无遗类，适一日矣。
《宋史・程德元传》：德元拜翰林使，太平兴国二年，陈洪进来朝，命德元迎劳之。船舰渡淮，暴风起。众恐，皆请勿进。德元曰：吾将君命，岂避险。以酒祝而行，风浪遽止。
《清异录》：吕圜贫，深秋大风，邻人朱录事富而轻圜。后叠小纸掷圜前，云：吕圜，洛师人也。身寒而德备。一日，吼天氏作孽，独示威于圜。
《梦溪笔谈》：李士衡为馆职，使高丽一武人为副。高丽礼币赠遗之物，士衡皆不关意，一切委于副使。时船底疏漏，副使者以士衡所得缣帛藉船底，然后实己物以避湿漏。至海中遇大风，船欲倾覆，舟人大恐，请尽弃所载，不尔，船重必难免。副使仓惶悉取船中之物，投之海中，更不暇拣择。约投及半，风息，船定。既而点检，所投皆副使之物。士衡所得在船底一无所失。《宋史・袁抗传》：抗字立之，提点广南东路刑狱。浙东叛卒鄂邻钞闽越、转南海，与广州兵逆战海中。值大风，有告邻溺死者。抗独曰：是日风势趣占城，邻未必死。后果得邻于占城。
《归田录》：开宝寺塔在京师诸塔中最高，而制度甚精，都料匠预浩所造也。塔初成，望之不正而势倾西北。人怪而问之，浩曰：京师地平无山，而多西北风吹之。不百年当正也。其用心之精盖如此。
《名山记》：万安桥未建，旧设海渡。渡人每遇飓风大作，或水怪为祟，沈舟被溺而死者无算。宋大中间，某年月日，济渡者满载。至中流风作，舟将覆。忽闻空中有声，云：蔡学士在，急宜拯之。已而风浪少息，舟人皆免于溺。既渡，舟人细询同渡者之姓，一舟皆无，止有一妇之夫乃蔡姓也。时妇方娠，已数月矣。舟人心异之，往而白其母。其母感众人之言，亦以为异：吾今怀娠若生子官果学士，必造舆梁以免病渡之苦也。后生子，即忠定公。襄以状元及第，后出守泉州，追忆前日得免覆舟之难，促公创建此桥。
《文录》：关子东一日寓辟雍，朔风大作，因得句云：夜长何时旦，苦寒不成寐。以问先生，云：夜长对苦寒，诗律虽不到，对亦似不稳。先生云：正要如此，一似药中要存性也。
《师友谈纪》：苏仲豫言：蒋颖叔之为江淮发运也，其才智有馀，人莫能欺。漕运络绎蒋。吴人暗知风水尝于所居。公署前立一旗，曰占风旗使人日候之，置籍焉。令诸漕纲日程，亦各纪风之便逆。盖雷、雨、雪、雹、雾、露等。或有不均风，则天下皆一。每有运至，取其日程历以合之，责其稽缓者，纲吏畏服。蒋之去，占风旗废矣。《齐东野语》：理宗初郊行事之次。适天雷电，以风黄坛，灯烛皆灭无馀。百执事颠沛离次。已而风雨少止，惟一陪祠官，虽朝衣被雨淋漓，而俨然不动。理宗甚异之，亟遣近侍问姓名，则赵涯也。时为京局官，未几，除监察御史。
《拊掌录》：王荣老尝官于观州，罢官。渡江。七日风作不得济。父老曰：公箧中蓄奇物，此江神极灵，当献之得济。荣老顾无所有，有玉麈尾。即以献之，不可；又以端石砚献之，不可；又以宣尼虎帐献之，亦不验。夜卧念曰：有黄鲁直草书扇，题韦应物诗云：独怜幽草涧边生，上有黄鹂深树鸣。春潮带雨晚来急，野渡无人舟自横。即取视，07恍之间曰：我犹不识，彼宁识之乎。持以献之，香火未收，天水相照，如两镜对展。南风徐来，帆一饱而济。吾意江神必元v迁客鬼为之。不然，亦何嗜之深也。书此可发一笑。
《癸辛杂识》：吴山僧净端，道解深妙。所谓端狮子者，章申公极爱之。乞食四方，登舟旋，问何风，风所向即从之。所至人皆乐施。
《元史・阔里吉思传》：宗王也不干叛，率精骑千馀，昼夜兼行旬日，追及之时方暑。将战，北风大起。左右请待，阔里吉思曰：当暑得风，天赞我也。策马赴战，骑士随之，大杀其众也，不干以数骑遁去。
《宪宗本纪》：帝尝攻钦察部，其酋八赤蛮逃于海岛。帝闻，亟进师至其地。适大风刮海水，去其浅可渡。帝喜曰：此天开道与我也。遂进，屠其众，擒八赤蛮。
《史弼传》：弼进定远大将军，鄂州平，进军而东，至大孤山，风大作。伯颜命弼祷于大孤山，神风立止。
《辍耕录》：至治癸亥十月六日甲子先一夕，因晋邸入继大统，告祭太庙之顷。阴风北来殿上，灯烛皆灭，良久方息。盖摄祭官铁失。也先帖木儿、赤斤帖木儿等皆弑君之元恶也。时全思诚以国子生充斋郎，目击之。此无他，必祖宗威灵在上，不使奸臣贼子得以有事于太庙，而明示严谴之耳。彼徒罪无所逃，至于身诛族赤。而后已吁：可畏哉。
《元史・廉惠山海牙传》：廉惠山海牙，字公亮，布鲁海牙之孙，希宪之从子也。父阿鲁浑海牙广德路达鲁花赤。惠山海牙幼孤，言及父辄泣下，独养母而家日不给，垢衣粝食不以为耻。母丧，哀毁u礼，负丧渡江。而风涛作，舟人以神龙忌尸为言，即仰天大呼曰：吾将y母于先人，神奈何扼我也。风遂止。
《元氏掖庭记》：大内有迎凉之所，曰清林阁。四面植乔松修竹。南风徐来，林叶自鸣，远胜丝竹。旁立二亭，东名松声，西名竹风。
《琅旨恰罚菏尤风者，传闻为石氏女。嫁为尤郎妇，情好甚笃。为商远行，妻阻之，不从。尤出不归，妻忆之，病亡。临亡长叹曰：吾恨不能阻其行，以至于此。今凡有商旅远行，吾当作大风，为天下妇人阻之。自后商旅发船值打头逆风，则曰：此石尤风也。遂止不行。妇人以夫姓为名，故曰石尤。由此观之，古时仍有尤姓也。近有一榜人，自言有奇术。恒曰：人能与我百钱，吾能返此风。人有与之，风果止，后人云：乃密书：我为石娘，唤尤郎归也，须放我舟行。十四字沈水中。
《江西通志》：九江府东女儿港东曰金沙洲。明太祖与陈友谅战鄱湖时，舣舟洲下，友谅术士能啸风扬沙。风忽转为明用，友谅军眼眯，明师歼之洲上。
刘基游松风阁，记松风阁在金鸡峰下，活水源上。予往来止阁上，凡十馀日，因得备悉其变态。盖阁后之峰独高于群峰，而松又在峰顶。仰视如幢葆临头上。当日正中时，有风拂其枝，如龙凤翔舞，36蜿蜒，BP徘徊，影落檐瓦间，金碧相组绣。观之者目为之明。有声如吹埙篪，如过雨，又如水激崖石，或如铁马驰骤，剑槊相磨，戛忽又作，虫鸣切切，乍大乍小，若远若近，莫可名状。听之者耳为之聪。
《耳谭》：景泰二年，王威宁越廷试时，疾风吹其卷起，失之。因乞他卷成文，奏上登第。后琉球国得其卷，遣使入奏。
《王阳明先生年谱》：正德十四年六月，奉敕勘处福建叛军，十五日至丰城，闻宁王宸濠反。遂返吉安，值南风。舟弗能前，乃焚香拜泣，告天曰：天若哀悯生灵，许我匡扶社稷，愿即返风；若无意斯民，守仁无望矣。须臾，风渐止。北帆尽起，濠遣兵追先生，先生潜入渔舟得脱。
《吕楠晋游杂记》：龙门在秦晋之间、万山之会。久怀游览而未获。乃四月之初，实斋王子仙自安邑至河津。明日，谷泉子自万泉至。又明日，楠自解州猗氏至。又明日，内滨子自郓城至。是日雨甚。诸公曰：如来日霁，天贶佳期矣。来日果霁，于是至清涧。风大作，从者曰：俗传食豕肉诣禹庙必风。予未诺然。以慑寒入福圣寺加衣。风滋甚，冲风往神前村至山麓。乃缘栈道步远升。既谒禹像，风益，焚轮起、撼松柏、腾沙砾。上天日、下掩河汾。若蛟鸣虎啸，若禹役使群怪持雷斧、秉神斤以辟龙门时也。然实斋席设无豕肉，酒行移时食且举风息。食有馒头，其馅者豕，又不风。不知俗传者，何也。土人曰：此地日有潮，风盖大河流雨山中，岚气薄触空洞即飕飒，无所于散此，或其真云。《扬州府志》：通州狼山在扬子江东北，明正德七年流贼刘七等遇风舟破，奔山崖匿佛殿后。总兵官刘晖率兵攻之不得。入欲举火，风不利。乃南向跪祷于江神，转风焚殿遂歼之。
正德七年朝鲜人遇风飘至通州，如皋讯之，乃其国主试官，作诗云：白浪滔滔上接空，布帆十幅不禁风。此身若葬江鱼腹，万里孤臣一梦中。
《顾U游衡岳记》：嘉靖丁酉十有一月，谒南岳讫事。乘笋舆至绝顶，宿上封寺。劲风终夜，震撼户牖。僧云：四时长然。虽盛夏亦拥衾，当昼无汗。岂所谓罡风者乎，其高可想。
《金陵冬游记略》：嘉靖己亥十月二十二日入报恩寺西方丈。二十三日早，余与南山同登宝塔，至九层上。是日大风。塔窗中不能开目，余乃蔽窗暝坐。久之，从四窗各开半户，盘辟窃视，终不能尽。有顷，风稍定，余从塔窗扶拦J周，视之北指石城、南控雨花、东望钟灵、西临天堑，颇尽金陵全势。
《古奇器录》：王元宝家有一皮扇子，制作甚质。每暑月，燕客即以此扇置于坐前，使新水洒之，则飒然风生。巡酒之间，客有寒色，遂命撤去。
《野老漫录》：崇祯庚辰三月既望，大风扬沙，京营大将旗吹堕永清县。
风部杂录
《易经》：乾卦文言风从虎〈大全〉程子曰：虎行处则风自生。小畜象曰：风行天上，小畜。君子以懿文德。〈本义〉风有气而无质，能畜而不能久。故为小畜之象。
蛊象曰：山下有风，蛊。君子以振民育德。〈程传〉山下有风，风遇山而回，则物皆散乱。故为有事之象，君子观有事之象以振济于民，养育其德也。〈大全〉隆山李氏曰：山下有风，则风落山之谓山木摧落蛊败之象。
观象曰：风行地上，观。先王以省方观民设教。〈程传〉风行地上，周及庶物为由，历周览之象。
恒象曰：雷风，恒。君子以立不易方。〈大全〉胡氏曰：雷风虽变，而有不变者，存体。风雷之变者，为我之不变者，善体，雷风者也。
家人象曰：风自火出，君子以言有物而行有恒。〈大全〉朱子曰：谓如一炉火，必有气冲上去，便是风自火出。ハ笤唬禾煜掠蟹纾ァ：笠允┟诰四方。〈程传〉风行地上与天下，有风皆为周遍庶物之象；而行于地上，遍触万物，则为观经历观省之象也；行于天下，周遍四方，则为ナ┓⒚令之象也。
巽象曰：随风，巽。君子以申命行事。〈大全〉丘氏曰：巽为风，而风所以发扬，天之号令。风随风而不逆，此重巽之象也。在上之君子，体随风之巽出而发号施令，凡事申复详审，一再命之。然后见之行事，则四方风动顺，而易入申命者，所以致其戒于行事之先，行事者所以践其言于申命之后。
涣象曰：风行水上，涣。先王以享于帝，立庙。〈程传〉风行水上有涣散之象，先王观是象，救天下之散。至于享帝立庙也，系人心合离散之道，无大于此。
中孚象曰：泽上有风，中孚。君子以议狱，缓死。〈程传〉水体虚，故风能入之人。心虚，故物能感之风之动乎泽，犹物之感乎中，故为中孚之象。
说卦传：雷风相薄〈大全〉吴氏曰：震东北、巽西南。雷从地而起，风自天而行。互相冲激也。
风以散之〈大全〉蔡氏曰：动则物萌，散则物具。二者言生物之功也。
挠万物者，莫疾乎风。
《书经》：君陈尔其戒哉，尔惟风，下民惟草。
《诗经・邶风・绿衣篇》：兮兮，凄其以风。〈传〉凄寒风也。〈朱注〉而遇寒风，犹己过时而见弃也。
《北风篇》：北风其凉〈朱注〉北风，寒凉之风也，凉寒气也。北风其喈〈朱注〉喈疾声也。
《桧风・匪风篇》：匪风发兮〈传〉发发飘风〈朱注〉发飘扬貌匪风飘兮〈朱注〉回风谓之飘。
《郑风・风雨篇》：风雨凄凄〈疏〉凄凄，寒凉之意。
风雨潇潇〈传〉潇潇，暴疾貌。
风雨如晦〈传〉晦，昏也。
《豳风・七月篇》：一之日v发〈传〉一之日，周正月。v发，风寒也。
《鸱^篇》：风雨所漂摇。
《小雅・何人斯篇》：彼何人斯，其为飘风，胡不自北，胡不自南。〈注〉言其往来之疾，若飘风。然自北自南，则与我不相值也。
《小雅・蓼莪篇》：飘风发发〈朱注〉发发，疾貌。
飘风弗弗〈朱注〉弗弗，犹发发也。《小雅・四月篇》：冬日烈烈，飘风发发。
《大雅・卷阿篇》：飘风自南。
《桑柔篇》：如彼溯风，亦孔之v。〈朱注〉溯，向vj也。君子视王之乱，如溯风之人，j而不能息也。
大风有隧，有空大谷。〈朱注〉大风之行有隧，盖多出于空谷之中，以兴下文君子小人所行，亦各有道耳。《礼记・曲礼》：前有尘埃，则载鸣鸢。〈注〉鸢知风，尘埃风所为也。
《乐记》：八风从律而不奸。〈疏〉八风，八方之风也。律，谓十二月之律也。乐音象八风，其乐得其度，故八风十二月律，应八节而至，不为奸慝也。
《左传》：夫冰以风壮，而以风出。〈注〉冰因风寒而坚，顺春风而散用。
《易乾凿度》：巽为风门，亦为地户。圣人曰：乾坤成器，风行天地，运动由风气成也。上阳下阳，顺体入也。能入万物成万物，扶天地生散万物。风以性者，圣人居天地之间，性禀阴阳之道，风为性体，因风正圣人性焉。《万形经》曰：二阳一阴，无形道也。风之发泄，由地出处。故曰：地户，户者，牖户。通天地之元气，天地不通，万物不蕃。
76，古风字，今巽卦风。散万物天地气脉不通。由风行之，风无所不入。
礼稽命徵出号令，合民心，则祥风至。
乐动声仪。风气，礼乐之使，万物之首也，物非风不能熟也。风顺则岁美，风暴则岁恶。
《三坟书》：气坟，风气动。
形坟，风形气。
《风经》：调畅祥和，天之喜气也。折伤奔厉，天之怒气也。《素问》：寒、暑、燥、湿、风、火，为阴阳之六气。
《山海经・中山经》：依轱之山有兽焉。其状如犬虎，爪有甲。其名曰善食者不风。〈注〉不畏天风〈轱音枯轱音鞅奋〉
《管子・四时篇》：东方曰星，其时曰春，其气曰风，风生木与骨。
《关尹子・二柱篇》：气之所自出者，如摇得风。彼未摇时，非风之气。
《五鉴篇》：鬼或以风为身。
《七釜篇》：知道，无气能运有气者，可以召风雨。
《庄子・逍遥游》：北冥有鱼，其名为鲲鲲之大，不知其几千里也。化而为鸟，其名为鹏，鹏之背不知其几千里也。怒而飞，其翼若垂天之云。是鸟也，海运则将徙于南冥。南冥者，天池也。齐谐者，志怪者也。谐之言曰：鹏之徙于南冥也，水击三千里，抟扶摇而上者九万里，去以六月。息者也，野马也，尘埃也，生物之以息相吹也。天之苍苍，其正色耶。其远而无所至极耶。其视下也，亦若是则已矣。且夫水之积也，不厚，则负大舟也无力，覆杯水于坳堂之上，则芥为之舟置杯焉，则胶水浅而舟大也。风之积也，不厚，则其负大翼也无力。故九万里则风斯在下矣，而后乃今培风；背负青天而莫之夭阏者，而后乃今将图南。
《列子》：御风而行，泠然善也。旬有五日，而后反。彼于致福者，未数数然也。此虽免乎行，犹有所待者也。若夫乘天地之正，而御六气之辨，以游无穷者，彼且恶乎待哉。
《齐物论》：南郭子綦隐几而坐，仰天而嘘嗒焉。似丧其耦。颜成子游立侍乎前曰：何居乎。形固可使如槁木，而心固可使如死灰乎。今之隐几者，非昔之隐几者也。子綦曰：偃不亦善乎。而问之也。今者，吾丧我，汝知之乎。汝闻人籁，而未闻地籁。汝闻地籁，而未闻天籁。夫子游曰：敢问其方。子綦曰：夫大块噫气，其名为风，是唯无作。作则万窍怒号，而独不闻之乎。山林之畏佳大木，百围之窍穴，似鼻似口，似耳似，似圈似臼，似洼者，似污者，激者，y者，叱者，吸者，叫者，号者，a者，咬者，前者唱于而随者唱喁。令风则小和，飘风则大和，厉风济则众窍为虚，而独不见之调调之刁刁乎。子游曰：地籁则众窍是已，人籁则比竹是已，敢问天籁。子綦曰：夫吹万不同，而使其自已也。
《天运篇》：风起北方，一西一东，有上彷徨，孰嘘吸是。孰披拂是。
《秋水篇》：夔怜p，p怜蛇，蛇怜风。蛇谓风曰：予动吾脊胁而行则有似也。今子蓬蓬然起于北海，蓬蓬然入于南海，而似无有。何也。风曰：然予蓬蓬然起于北海而入于南海也。夫折大木，蜚大屋者，唯我能也。故以众小不胜为大胜也。为大胜者，惟圣人能之。
《国语》：火见而清风戒寒。
《吕子》：风师曰飞廉。
古谚：月丽于箕，风扬沙。
悭值风，涩值雨。
《史记・龟策传》：四曰八风龟。
《淮南子・原道训》：春风至则甘雨降，生育万物。羽者，妪伏毛者，孕育草木，荣华鸟兽，卵胎莫见其为者，而功既成矣。秋风下霜，倒生挫伤，鹰雕搏鸷昆虫蛰藏，草木注根，鱼鳖凑渊，莫见其为者，灭而无形。
《m真训》：夫贵贱之于身也，犹条风之时丽也。〈又〉疾风勃木，而不能拔毛发。《天文训》：天之偏气，怒者为风。〈又〉虎啸而谷风至。《地形训》：天一地二人三，三三而九，二九十八，八主风，风主虫，虫故八月而化。〈又〉昆虚北门，开以纳不周之风。〈又〉八门之风，是节寒暑。
《时则训》：天子服八风水〈注〉取铜中露水，服之八方。《览冥训》：东风至而酒湛溢。〈又〉今夫赤螭青虬之游冀州也，步不出顷亩之区，而蛇轻之。若乃至于元云之素朝，阴阳交争降，扶风杂冻雨，扶摇而登之，威动天地，声振海内。
《主术训》：循流而下易以至，背风而驰易以远。
《缪称训》：鹊巢知风之所起〈注〉岁多风则鹊作巢卑。尧之治天下也，离叛者寡，而听从者众。若风之遇箫忽然感之，各以清浊应矣。〈注〉箫，籁也。
《齐俗训》：街见风也，无须臾之间定矣，〈注〉揭粢藕蚍缯咭玻世所谓五两。
《道应训》：飘风暴雨，日中不须臾。
《说林训》：人不见龙之飞举，而能高者，风雨奉之。《人间训》：夫鹊先识岁之多风也。去高木而巢扶枝。〈又〉缘高木而望四方也，虽愉乐哉。然而疾风至，未尝不恐也。
《修务训》：禹沐浴霪雨，栉扶风。〈又〉雁顺风以爱气力。《泰族训》：天设日月、列星辰、调阴阳、张四时。日以暴之，夜以息之，风以乾之，雨露以濡之。〈又〉风之至也，莫见其象，而木已动矣。〈又〉故天之且风，草木未动，而鸟已翔矣。〈又〉蛇雄鸣于上风，雌鸣于下风，而化成形。《董仲舒雨雹对》：太平之世，风不鸣条，开甲散萌而已。《十洲记》：炎州在南海中，上有风。生兽似豹青色，状如狸。以铁椎锻其头数十下，乃死。张其口向风，须臾复活。
《易飞候》：春冬乾王不周风用事，人君当兴边兵、治城郭，行刑、断狱、缮宫殿。
何以知圣人隐也。风清明其来，长久不动摇物。此有龙德在下也。
《说苑》：鱼乘水，鸟乘风，草木乘于时。
天地之气合以生风，日至则日行，其风以生十二律。扬子震风、凌雨，然后知夏屋之为桃病
《洞冥记》：裂叶风，八月风也。
《论衡・感虚篇》：传书言：武王伐纣，渡孟津，阳侯之波逆流而击，疾风晦冥，人马不见。于是，武王左操黄钺，右执白旄，_目而麾之曰：余在天下，谁敢害吾意者。于是，风霁波罢。此言虚也。武王渡孟津时，士众喜乐，前歌后舞，天人同应，人喜天怒，非实宜也。前歌后舞，未必其实，麾风而止，迹近为虚。夫风者，气也。论者以为天地之号令也。武王诛纣，是乎，天当安静以v之；如诛纣非乎，而天风者怒也。武王不奉天令求索己过，_目言曰：余在天下，谁敢害吾意者。重天怒，增己之恶也。风何肯止。父母怒，子不改过，_目大言，父母肯贯之乎。如风天所为祸气，自然是亦无知，不为_目麾之故止。夫风犹雨也，使武王_目以旄麾，雨而止之乎。武王不能止雨，则亦不能止风。或时武王适麾之，风偶自止。世褒武王之德，则谓武王能止风矣。《三辅黄图》：长安灵台有铜乌，千里风至，此乌乃动。《风俗通》：《楚辞》说：后飞廉使奔属。飞廉，风伯也。谨按《周礼》以柳燎祭风师。风师者，箕星也。箕主簸扬，能致风气。易巽为长女也。长者，伯。故曰风伯。鼓之以雷霆，润之以风雨，养成万物有功于人，王者祀以报功也。戌之神为风伯，故以丙戌日祀于西北，火胜金为木相也。
五月有落梅风，江淮以信为风。
风或清明来，久长不摇。树木枝叶离地二三丈者，此有龙德在其下；风或清明，不及地二三尺者，此君子之风。
《魏志・管辂传》〈注〉：龙者，阳精而居于渊，故能兴云。虎者，阴精而居于山，故能运风。
《博雅・释训》：飒飒、ooff、mm浏浏，风也。《晋书・礼志》：车驾出，相风在前，刻乌于竿上，名曰相风《禽经》：风禽翔则风〈注〉风禽鸢类，越人谓之风伯。飞翔则天大风。
郭璞《江赋》：江豚海g〈注〉豚，亦作豚，江猪也。将风则踊，觇五两之动静。〈注〉觇，候风也。楚人谓之五两，凡候风，以鸡羽重八两。建五丈旗，取羽系其巅。《抱朴子・外篇》：冲飙倾山，而不能效力于拔毫。〈又〉冲飙焚轮，原火所增炽也，萤烛值之而反灭。
《古今注》：秦始皇有马，名曰追风。
《湘中记》：零陵山有石燕，遇风雨则飞，止还为石。《交州记》：风母出九德县，似猿，见人若惭，屈颈打死，得风还活。《广志》：南海琼州有草名知风，土人视其节，以占一岁之风候。每一节，则一风，无节则无风。
《九江志》：虚谷东英巨山岩内，有石人坐盘石上，体上尘秽则生风，湿润则致雨。晴日便举体鲜洁，朗然玉净。
《三秦记》：太白山不知高几许，俗云武功。太白去天三百，山下军行不得鸣鼓角，鸣鼓角则疾风暴雨兼至也。
《物理论》：风者，阴阳乱气激发而起者也。犹人之内气因喜怒哀乐激越而发也。故春气温其风，温以和喜风也。夏气盛其风弦耘，怒风也。秋气劲其风清以冥，清风也。冬气实其风惨以烈，固风也。此四正之风也，又有四维之风。东南融风，其道以长也。西南清明，百物备成也。西北不周，物潜藏也。东北明庶，庶物出幽人明也。此八风者，方土异气，徐疾不同。和平则顺，违逆则凶。非有使之者也，气积自然。怒则飞沙扬砾发屋拔树，喜则不摇枝动草顺物布气。天性自然之体也。
《世说》：世目李元礼谡，谡如劲松下风。
谢太傅云：小时在殿廷，会见王丞相，便觉清风来拂人。
嵇康身长七尺八寸，风姿特秀。见者叹曰：肃肃如松下，风高而徐引。
刘尹云：清风朗月，辄思元度。
扶南蔗一丈三节，见日即消，见风即折。
《丹阳记》：江宁烈洲内有小水，堪泊船。商客多停，以避烈风。故以名焉。
《禽兽决录》：禽兽巢居知风，穴居知雨。
《文心雕龙》：《尚书大传》有别风淮雨，《帝王世纪》云：列风淫雨别列淮。淫字似潜移，淫列义当而不奇。淮别理乖而新异。
《刘协・新论・从化篇》：人之从君，如草之从风。草之戴风，风骛东则东靡，风骛西则西靡。是随风之东西也。《魏书・西域传》：且末国北有流沙数百里。夏日有热风，为行旅之患。风之所至，唯老驼豫知之。即鸣而聚，立埋其口鼻于沙中。人每以为候，亦即将毡拥蔽鼻口，其风迅驶，斯须过尽。若不防者，必至危毙。
《水经注》：高平县西十里有独阜，阜上有风伯坛，故世俗呼此阜为风堆。
锡县有锡义山，方圆百里。山高谷深，多生薇蘅草。其草有风不偃，无风独摇。
泉陵县石燕山有石绀而状燕，因以名山。其石或大或小，若母子焉。及其雷风相薄则石燕群飞，颉颃如真燕矣。罗君章云：今燕不必复飞也。
《集灵记》：宫亭湖神能分风擘流。曹毗诗云：分风为二，擘流成两。
《唐国史补》：南海人言海风四面而至名曰飓风，飓风将至，则多虹霓，名曰飓母，然三五十年始一见。江浦船溯流而上，常待东北风，谓之信风。七八月有上信风，三月有鸟信风，五月有麦信风。
《续酉阳杂俎》：鹞子两翅各有俊名。左名捺风，右名掠草。
《云仙杂记》：魏博田承嗣签治文案如流水，吏人私相谓曰：世罕有此旋风笔。
虞松方春以谓握月担风，且留后日；吞花卧酒，不可过时。
《番禺杂记》：鲎背有骨如扇，乘风而行，名鲎帆。
《图经》：海道之险曰痴风、曰黑风。痴风之作连日怒号不已，四方莫辨；黑风则天色晦冥，不分昼夜。
《琐碎录》：鱼逆水而上，鸟向风而立。取其鳞羽之顺也，有微风不知所从来，但观鸟之所向。
《步里客谈》：古人多用转蓬，竟不知何物，外祖林公使辽，见蓬花，枝叶相属，团栾在地，遇风即转。问之云转蓬也。
《击壤集观物吟》：水风凉，火风热，土风和，石风冽。《埤雅》：天地之气，嘘而成云，噫而成风。云阳而出于阴，风阴而出于阳。《尔雅》曰：南风谓之凯风，东风谓之谷风，北风谓之凉风，西风谓之泰风。凯风言其情，谷风言其自，凉风言其德，泰风言其交。《诗》曰：大风有隧，有空大谷。言大谷者，大风之自也。故曰谷风言其自。《易》曰巽为风。巽，东南也。今风更生于西，则与兑之气交矣。故曰泰风言其交。谷风之厚者，凉风薄也。故谷风以刺俗薄朋友、夫妇离绝。《诗》曰：习习谷风，以阴以雨。又曰：习习谷风，维山崔嵬。无草不死，无木不萎。言谷风之于天不能皆雨也。亦或以阴其于地也，又不能皆生也，亦有萎死者。然则，人事岂可以责其全哉。又曰：凯风自南，吹彼棘心。凯，乐也。忧释而为乐，怒释而为凯。南风谓之凯风，则天地之怒气于是释焉故也。《诗》曰：北风其凉，雨雪其；北风其喈，雨雪其霏。风以譬威雪，以譬虐。盖言聚霏，盖言散凉者，其刻也。喈者，其和也。自今观之，雪势布散，无所不加。其意或未艾也。则风候更和，故是诗。风以其喈，雪以其霏，为后喈喈，声和也。气和则声和矣。《诗》曰：终风且暴，终风且霾。卒曰：似湟酰虺虺其雷。日出而风为暴，风而雨土为霾，阴而风为恕ｖ玻下也。耍上也。此言州吁之暴。逮于上下，如风暴矣。又增以霾，如风霾矣。又增以耍如风艘印Ｓ衷鲆岳酌饔屑右病！洞》曰：积风成雷，其此之谓乎。《尔雅》曰：焚轮谓之颓，扶摇谓之Y。郭璞以为颓暴风从上下也，Y暴风从下上也。按《诗传》云：颓风之焚轮者，风薄相扶而上也。则与璞之意异矣。盖风之锐而上者为Y，风之旋而上者为颓。《庄子》曰：抟扶摇羊角而上者，九万里。扶摇，即Y是也。羊角，即颓是也。今羊角转旋而上，如焰焚轮之象也。《谷风一章》曰：维风及雨。《二章》曰：维风及颓雨者，朋友相与致其道，以下达之况也。颓者，朋友相与致其道，以上达之况也。蓼莪初曰：南山烈烈，飘风发发。卒曰：南山律律，飘风弗弗。回风谓之飘风。荀子所谓轻利Go，卒如飘风者也。发发，暴也。弗弗，乱也。烈烈，以言幽王不惠。律律，以言幽王不平。《诗》曰：匪风发兮，匪车偈兮。《说》曰：匪风发兮，是非有道之风也，发发者。匪车偈兮，是非有道之车也，偈偈者。风生于火，故物或以风化，亦或以火。西方之盐，以风化也。东方之盐，以火化也。《易》曰：风自火出，家人取其化自内出之象。《诗序》曰：关睢，风之始也。所以风天下，而正夫妇也。水生雨，雨更以成水。火生风，风更以成火。《尔雅》曰：风与火为荩以此故也。《风经》曰：调畅祥和，天之喜气也。折扬奔厉，天之怒气也。风者气也。得怒之气，则暴。得喜之气，则和。得金之气，则凉。得木之气，则温。得火之气，则炎。得水之气，则烈。《列子》曰：当春而叩商弦，以召南吕，凉风忽至，草木成实。及秋而叩角弦，以激夹钟，温风徐回。草木发荣，命官而总四弦，则景风翔、庆云浮、甘露降、醴泉涌。《尔雅》曰：四时和为通正，谓之景风。景风者，天地中和之气也。《淮南子》曰：东风至而酒湛溢，造化权舆以为东方之气风也。故冻非东风不能解；湛非东风不能溢。《风俗通》曰：猛风曰V，凉风曰浏，微风曰飙，小风曰飕。《梦溪笔谈》：解州盐泽之南，秋夏间多大风，谓之盐南风，其势发屋、拔木，几欲动地。然东与南皆不过，中条西不过，席张铺北不过，鸣条纵广，止于数十里之间。解盐，不得此风，不冰。盖大卤之气相感，莫知其然也。又：汝南亦多大风，虽不及盐南之厉，然亦甚于他处。不知缘何如此。或云：自城北风穴山中出，今所谓风穴者，已夷矣。而汝南自若，可知非由穴也。方谚云：汝州风，许州葱。其来素矣。
江湖间唯畏大风，冬月风作，有渐船行可以为备。唯盛夏风起于顾盼间，往往罹难。曾闻江国贾人有一术可免此患。大凡夏月风景须作于午后。欲行船者，五鼓初起，视星月明洁四际，至地皆无云气，便可行。至于巳时即止。如此无复与暴风遇矣。国子博士李元规云：平生游江湖，未尝遇风。用此术。
《东坡志林》：贵公子雪中饮醉，临槛向风曰：爽哉。左右有泣下者，公子惊问之。曰：吾父昔日以爽亡，楚襄王登台有风飒然而至，王曰：快哉。此风寡人与庶人共之者耶。宋玉讥之：此独大王之风，庶人安得而共之。不知者以为诏也，知之者以为讽也。唐文宗诗曰：人皆苦炎热，我爱夏日长。柳公权续之曰：薰风自南来，殿阁生微凉。惜乎。宋玉不在旁也。
《岳阳风土记》：岳州北濒江州郡，气候尤热。夏月南风则郁蒸特甚。盖湖南千里无山，多得日色，故少阴凉之气也。
《后山丛谈》谚曰：行得春风有夏雨。盖春之风数，为夏之雨数，大小缓急亦如之。
《彦周诗话》：杜牧之作《赤壁》诗云：折戟沉沙铁未消，自将磨洗认前朝。东风不与周郎便，铜雀春深锁二乔。意谓赤壁不能纵火，为曹公夺二乔，置之铜雀台上也。孙氏霸业，系此一战；社稷存亡，生灵涂炭都不问。只恐捉了二乔。可见措大不识好恶。
《蠡海集》：春之风自下而升上，夏之风横行于空中。即纸鸢以观之，春则能起，交夏则不能起矣。秋之风自上而降下，木叶因之而陨落；冬之风著土而行，是以吼地而生寒也。
云为阳用，故龙腾则云起；风为阴用，故虎啸则风生。或以云为阴，风为阳者，谓其体也。盖云乃阴之体升，而为阳之用。风乃阳之体散，而为阴之用。是以云起也，石必滋；风行也，土必燥。
《中华古今注》：伺风乌，夏禹所作也。禁中置之，以为恒式。
《江表志》：宋齐丘为儒，日修启投姚洞天略云：城上之呜呜，晓角吹入愁肠；树头之飒飒，秋风结成离绪。时有识者云：当须殍亡后。果如其言。
《桂海虞衡志》：风狸状似黄猿，食蜘蛛。昼则拳曲如猬，遇风则飞行空中，其溺及乳汁，治大风疾奇效。广东南海有飓风，西路稍北州县悉无之。独桂林多风，秋冬大甚，拔木飞瓦，昼夜不息。俗传朝作一日，止暮七日，夜半则弥旬。去海犹千馀里，非飓也。土人自不知其说，余试论之：桂林地势视长沙、番禺，在千丈之上，高而多风，理固然也。
《演繁露》：三月花开时风，名花信风，初而泛观，则似谓此风来报花之消息耳。按《吕氏春秋》曰：春之得风，风不信，则其花不成。乃知花信风者，风应花期，其来有信也。
《伊洛渊源录》：程子曰：少从周茂叔游吟风弄月以归有吾与点也之意。
朱光庭见程明道于汝州，语人曰：在春风中坐了一月。
《芥隐笔记》：东坡《泗州塔》诗：耕田欲雨刈欲晴，去得顺风来者怨。盖用刘梦得同于陆，其时在泽，伊r之喜，乃之厄。同舟于江，其时在风，沿者之吉，溯者之凶意。
《纬略养性经》曰：治身之道，春避青风，夏避赤风，秋避白风，冬避黑风。孙思邈论卫生以为人当避暗风、箭风者，盖此之谓也。
《癸辛杂识别集》近闻亭皋荡户云：每岁夏月南风少，则好藕晒荷叶，遇雨所著处，皆成黑点。藏荷叶则须密室，见风则蛀损，不堪用矣。
《齐东野语》：唐文宗诗曰：人皆苦炎热，我爱夏日长。柳公权续云：薰风自南来，殿阁生微凉。或者惜其不能，因诗以讽。虽坡公亦以为有美而无箴，故续之曰：一为居所移，苦乐永相忘。愿言均此施，清阴分四方。余谓柳句正所以讽也，盖薰风之来，惟殿阁穆清高爽之地始知其凉，而征夫耕叟方奔驰作劳，低垂喘汗于黄尘、赤日之中。虽有此风，安知所谓凉哉。此与宋玉对楚王曰：此谓大王之风耳，庶人安得而共之者。同意。
《王氏谈录》：公言管辂云：天欲雨，树上已有少女风。今俗多云，急风翻叶见白者是。
《陈辅之诗话》范文正淮上遇风云：一棹危于叶，旁观欲损神。他年在平地，无忽险中人。虽弄翰戏语，卒然而作济，险加泽之心，未尝忘也。
《学斋氵佟罚憾坡泗州僧伽塔诗：耕田欲雨刈欲晴，去得顺风来者怨。此乃a括刘禹锡《何卜赋》中语：同涉于川，其时在风。沿之者吉，溯之者凶。同于野，其时在泽。惟种之利，乃c之厄。坡以一联十四字，而包尽刘禹锡四对三十二字之义。盖夺胎换骨之妙。至如前赤壁赋尾段一节，自惟江上之清风至不知东方之既白只是用李白清风明月不用一钱买，玉山自倒非人推，一联十六字，演成七十九字，字愈奇妙也。《吴下田家志》：风吹月建，主米陡贵。
风吹鹤神口，米长千钱斗。才逢癸巳上天堂，己酉还归东北方。乙卯正东才五日，庚申巽上六朝藏。离位丙寅坤辛未，直西之日正当。壬午乾宫戊子坎，对冲其位定相妨。
《鸡林类事》：方言风曰孛缆。
《感应类从志》：积灰知风。
《物类相感志》：世说人啸则风生，如溽暑月夜，坐无风，引声而啸树杪草际，飘然验矣。
《席上腐谈》：邵康节曰：飞之类喜风，而敏于飞上。牛顺物，乘顺风而行则顺；马健物，迥娣缍行则健。词品：俗谓风曰孟婆，蒋捷词云：春雨如丝，绣出花枝，红袅怎禁他孟婆合皂。。江南七八月间，有大风甚于舶39，野人相传以为孟婆发怒，按北齐李PB聘陈问陆士秀：江南有孟婆，是何神也。士秀曰：《山海经》云：帝之二女游于江中，出入必以风雨自随，以帝女故曰孟婆，犹郊祀志以地神为泰媪。此言虽鄙俚，亦有自来矣。
《田间书》：火非风不然，风扑火则息。
《涌幢小品》：吴中五六月间梅雨既过，必有大风连数日。土人谓之舶39风，云是舶商请于海神得之，凡舶遇此风，日行数千里。虽猛而不为害，四明钱塘商至夏中毕集者，此风致之也。
《丹铅总录》：谚语云：三九二十七，篱头吹v篥。冬至后寒风吹篱落，有声如v篥也。合于庄子万窍怒号之说，而可以为豳风一之日v发之解也。
郎士元留卢秦卿诗云：知有前期在，难分此夜中。无将故人酒，不及石尤风。石尤风，打头逆风也。行舟遇之则不行。此意谓行舟遇逆风，则住故人置酒而以前期为辞。是故人酒不及石尤风矣。语意甚工。近人吴中刻唐诗，不解石尤为何语。遂改作古淳风，可笑又可恨也。
古人殿阁檐棱间有风琴，风筝皆因风动。成音自谐宫、商、元、微之诗。鸟啄风筝碎，珠玉高骈。有夜听风筝诗，云：夜静弦声响碧空，宫商信任往来风。依稀似曲才堪听，又被风吹别调中。僧齐己有风琴引，按吴丝调楚竹高。托天风拂为曲一，一宫商在素空。鸾鸣凤语翘梧桐。夜深天碧松风多，孤窗寒梦惊流波。愁魂傍枕不肯去，翻疑住处邻湘娥。金风声尽薰风发，冷泛虚堂韵难歇。常恐听多耳渐烦，清音不绝知音绝。王半山有风琴诗，云：风铁相敲固可鸣，朔兵行夜响行营。如何清世容高枕，翻作幽窗枕上声。此乃檐下铁马也，今名纸鸢曰风筝。亦非也。
赵汝愚诗：江月不随流水去，天风常送海涛来。朱文公爱之遂书天风海涛字于石，今人不知为赵公诗。《汲古丛语》：风不离空，故摇空而得风；水不离地，故掘地而出水。然形动而风随者，则因有以显无；气嘘而成水者，则自无而生有。
《宛委馀编》：风神曰孟婆对飓母可也。又风母，如猿打杀，遇风即活雷公，如猪冬月蛰地中掘得之。二物皆可食。作对甚切，其形亦相似也。
《御龙子集》：风之行于宇内也，一气之动荡而无所鼓。发耶八方之来，各以其候，而非各为隧道也，一气耳。止则无动。则有无为阴，有为阳。阳之西流曰谷风，北流曰凯风，周旋流曰飘风猛流曰暴风，急流曰烈风，而有异耶。
《滇行纪略》：滇地无日无风，春尤颠狂。凡风皆西南风，若东南风，即媒雨。
滇中多风，至大理风尝寂寂。盖滇风常自西北城，正当点苍，西障风为所捍耳。
《田家杂占》：八月中气前后，起西北风，谓之霜降信。立冬前后，起西北风，谓之立冬信。
《田家五行春牛占》：岁事头白，主春多风。
《群碎录》杜荀鹤诗云：百岁有涯头上雪，万般无染耳边风。
《书蕉》：俗以开花风为花鞲扇，润花雨为花沐浴。至花老，风雨断送，盖花刑耳。《五杂俎》：京师谚曰：天无时不风，地无处不尘，物无所不有，人无所不为。
《书肆说铃》：花信风与寒食雨前后稍异。寒食雨自冬至起至清明前一日，合七气得三个月零十五日。花信风自小寒起至谷雨，合八气得四个月。每气管十五日，每五日一候，计八气，分得二十四候，每候以一花之风信应之。
《敬君诗话》：郎士元留卢秦卿诗云：知有前期在，难分此夜中。无将故人酒，不及石尤风。杨用修曰：打头逆风也。陈晦伯引古乐府宋武帝《丁都护歌》云：愿作石尤风，四面断行旅。似非打头风也。然则，晦伯者将以为四面风耶。而风固无四面俱起者。愚谓合两诗而释之。盖狂风怒起，不惟逆风难以行舟，即使顺风亦未免折樯裂帆矣。是郎士元诗非必打头风也。又烈风括地虽起一面，而四面行旅亦自却步，是丁都护歌亦非必谓四面风也。总之，惟曰大风则可耳。《三馀赘笔书》云：马牛其风。左氏传云：风，马、牛不相及。盖牛顺物乘风而行则顺，马健物逆风而行则健。《严州府志》：桐庐县七里滩与严陵濑相接。谚云：有风七里，无风七十里。盖舟行艰于牵挽，惟视风以为迟速。
《福建通志》：土番识台草，此草生而无节，则周年无台。一节则台一次，二节二次，多节多次，无不验者。
风部外编
《三坟书》：伏羲氏，燧人子也。因风而生，故风姓。
《山海经・海外北经》：钟山之神名曰烛阴。视为昼，瞑为夜，吹为冬，呼为夏，不饮不食不息，息为风。
《淮南子・本经训》：尧之时十日并出，焦禾杀稼，而民无所食。m凿齿，九婴大风，封g修蛇，皆为民害。尧乃使羿诛凿齿于畴华之野。杀九婴于凶水之上，缴大风于青丘之泽。上射十日而下杀m。断修蛇于洞庭，擒封g于桑林。万民皆喜，置尧以为天子。
《括地图》：奇肱氏能为飞车，从风远行。汤时，西风吹奇肱车至于豫州。汤破其车，不以示民。十年，西风至，乃复使作车，遣归。去玉门四万里。
《拾遗记》：穆王巡行天，下驭黄金碧玉之车。傍气乘风起朝阳之岳；自明及晦，穷宇县之表。《起世经》：诸比丘云：何世间坏已复成。诸比丘彼三摩耶，无量久远不可计时，起大重云乃至，遍覆梵天世界，如是覆已，注大洪雨，其雨滴粗，如车轮，或有如杵。经历多年，百千万年。而彼水聚，渐渐增长，乃至梵天世界为畔，其水遍满，然彼水聚，有四风轮之所，住持何等为四。所谓一者，住二者，安住三者，不堕四者。牢主时，彼水聚，雨断已后，还自退下，无量百千万u^那。当于尔时，四方一时有大风起，其风名为阿那毗罗，吹彼水聚波涛，沸涌搅乱不住，于中自然生出泡沫，然其泡沫为彼阿那毗罗大风之所吹掷，从上安置作诸宫殿，微妙可爱。七宝间成所谓金、银、琉璃、玻璃、赤真珠、砗磲码瑙等宝，诸比丘此因缘，故梵身诸天有斯宫殿诸墙壁等世间出生。诸比丘如是作。已时，彼水聚，即便退下，无量百千万u^。那略说如前四风起，名曰阿那毗罗大风，吹掷沸沫即成宫殿，名魔身天垣墙住处如梵身，天无有异也。唯有宝色精妙差降，上下少殊，如是造作他化自在诸天宫殿，化乐诸天宫殿墙壁。其次造作删兜率陀诸天宫殿，其次夜摩诸天宫殿，如是出身具足，悉如梵身，诸天次第而说诸比丘时，彼水聚复渐退下，无量百千万u^那缩而减少，如是停住。彼水聚中周匝四方，自然起沫，浮水而住，厚六十八百千，由旬广阔无量。譬若泉池，及以泺中普遍四方，有于漂沫覆水之上，弥罗而住如是。如是，诸比丘彼水聚中普四方面，泡沫上住，厚六十八百千，由旬广阔无量，亦复如是。诸比丘时，彼阿那毗罗大风吹彼水沫，即便造作，彼须弥留大山，王身次作城郭，杂色可爱，四宝所成，所谓金银琉璃玻璃等诸妙宝。诸比丘此因缘，故世间便有彼须弥留山，王出生如是。诸比丘又于彼时毗罗大风，吹彼水沫于须弥留山，王上分四方化作一切山峰。其峰各高七百由旬，杂色微妙，七宝合成，乃至砗磲码瑙等宝。以是因缘世间出生诸山峰岫。彼风如是次第又吹其水上沫，为三十三诸天众等造作宫殿。其次复于须弥留山东南西北半腹中间四万二千u^那处，为彼四大天王造作诸宫殿住，城壁垣墙，杂色七宝，可爱端严。如是讫。已尔时，彼风又吹水沫于须弥留山王半腹四万二千u^那中，为月天子造作大城宫殿处所，杂色七宝，成就庄严，如是作。已风复聚沫为日天子造作七日诸天宫殿城郭楼橹，七宝杂色，种种庄严以是因缘，世间有斯七日宫殿，安置住持。又诸比丘彼风次吹其水聚沫于须弥留大山王所，造作三处城郭庄严，杂色七宝，乃至砗磲码瑙等宝。如是城聚，世间出生。诸比丘时，彼阿那毗罗大风次吹水沫于海水上，高万由旬，为于虚空诸夜叉辈，造作玻璃宫殿城郭；诸比丘此因缘，故世间便有虚空夜叉宫殿城壁，如是出生。诸比丘时，彼阿那毗罗大风次吹水沫于须弥留大山王边，东西南北各各去山一千由旬，在大海下造作四面阿修罗城，杂色七宝，微妙可爱，乃至世间有此四面阿修罗城，如是出生。复次阿那毗罗大风吹彼水沫于须弥留大山王外，掷置彼处造作一山，名曰祛提罗迦，其山高广，各有四万二千由旬，杂色七宝，庄严成就，微妙可观，诸比丘此因缘故，世间便有祛提罗迦山，如是出生。复次阿那毗罗大风吹彼水沫于祛提罗迦山外，掷置彼处造作一山，名曰伊沙陀罗，其山高广，各有二万一千由旬，杂色可爱，七宝所成，乃至砗磲码瑙等宝。诸比丘此因缘故，世间便有伊沙陀罗山，如是出生。复次阿那毗罗大风吹彼水沫，掷置伊沙陀罗山外，于彼造作一山而住，名曰由乾陀罗，其山高广一万二千由旬，杂色可爱，乃至为彼砗磲码瑙七宝所成，诸比丘此因缘故，世间便有由乾陀罗山王出生。如是，次第作善现山，高广正等六千由旬。次复造作马片头，山高广正等三千由旬。次复造作尼民陀罗山，高广一千二百由旬。次复造作毗那耶迦山，高广正等六百由旬。次复造作彼轮圆山，高广正等三百由旬。杂色可爱，所谓金、银、琉璃、玻璃，及赤真珠、砗磲码瑙，等诸七宝之所成就，广说如上祛提罗迦造作无异。诸比丘此因缘故，世间有斯轮圆山出。复次阿那毗罗大风吹彼水沫散，掷置于轮圆山外。各四面住，作四大洲，及八万小洲，并诸馀大山。如是展转造作成就。诸比丘此因缘故，世间便有斯四大洲并及八万小洲诸大山等，次第出现。复次阿那毗罗大风吹彼水沫，掷四大洲及八万小洲，须弥留山王并馀诸大山之外，安置住立，名曰大轮圆山，高广正等六百八十万由旬，牢固真实，金刚所成，难可破坏。诸比丘是因缘故，大轮圆山世间出现。复次阿那毗罗大风吹掘大地，渐渐深入，即于其处置大水聚，湛然而住。诸比丘此因缘故，世间之中便有大海，如是出生。
《华严经华藏》：世界品尔时，普贤菩萨复告大众言，诸佛子此华藏庄严世界海，有须弥山微尘数，风轮所持，其最。下风轮名平等柱，能持其上，一切宝鸪闳蛔严。次上风轮名出生种种宝庄严，能持其上，净光照耀摩尼王幢。次上风轮名宝威德，能持其上，一切宝铃。次上风轮名平等穑能持其上，日光明相摩尼王轮。次上风轮名种种普庄严，能持其上，光明轮华。次上风轮名普清净能，持其上，一切华鹗ψ幼。次上风轮名声遍十方，能持其上，一切珠玉幢。次上风轮名一切宝光明，能持其上，一切摩尼王树华。次上风轮名速疾普持，能持其上，一切香摩尼须弥云。次上风轮名种种宫殿游行，能持其上，一切宝色香台云诸佛子彼须弥山微尘。数风轮最上者，名殊胜威光藏，能持普光摩尼庄严香水海，此香水海有大莲，华名种种光明蕊香幢。华藏庄严世界海住在其中，四方均平，清净坚固，金刚轮山周匝围绕，地海众树，各有区别。
如来出现品尔时，普贤菩萨摩诃萨告如来性起妙德等诸菩萨大众言，佛子此处不可思议，所谓如来应正等觉，以无量法而得出现，何以。故非以一缘，非以一事，如来出现而得成就，以十无量百千阿僧事而得成就。佛子譬如三千大千世界，非以一缘，非以一事而得成就，以无量缘无量事方乃得成。所谓：典布大云，降霪大雨，四种风轮相续，为依其四者何。一名能持，能持大水。故二名能消，能消大水。故三名建立，建立一切诸处所。故四名庄严，庄严分布咸善巧。故如是皆由众生共业及诸菩萨善根所起，令于其中，一切众生各随所宜，而得受用佛子如是。等无量因缘乃成三千。大千世界法性如是，无有生者，无有作者，无有知者，无有成者。然彼世界而得成就。如来出现亦复如是，非以一缘，非以一事，而得成就。以无量因缘，无量事相，乃得成就。所谓曾于过去佛所听闻，受持大法，云雨因此能起。如来四种大智风轮，何等为四。一者，念持不忘陀罗尼大智风轮，能持一切如来大法云雨。故二者，出生止观大智风轮，能消竭一切烦恼。故三者，善巧回向大智风轮，能成就一切善根。故四者，出生离垢差别庄严大智风轮，令过去所化一切众生，善根清净，成就如来无漏善根力，故如来如是成等正觉法性，如是无生、无作，而得成就，是为如来应正等觉，出现第一相菩萨摩诃萨。应如是知。
《列子・殷汤篇》：瓠巴鼓琴而鸟舞鱼跃，郑师文闻之弃家从师襄游。柱指钩弦，三年不成。章师襄曰：子可以归矣。无几何，复见师襄。师襄曰：子之琴何如。师文曰：得之矣，请尝试之。于是，当春而叩商弦以召南吕凉，风忽至，草木成实，及秋而叩角弦以激夹钟，温风徐回，草木发荣。
《述异记》：列R寇：郑人御风而行，常以立春日归乎八方，立秋日游于风穴。是风至，草木皆生，去则草木皆落，谓之离合风。
《庄子》：藐姑射之山，有神人焉。不食五谷，吸风饮露。《列子・黄帝篇》：列子师老商氏，友伯高子，进二子之道，乘风而归。尹生闻之，从列子居，数月不省舍。因间请蕲其术者，十反而十不告。尹生怼而请辞，列子又不命尹生退。数月，意不已，又往从之。列子曰：汝何去来之频。尹生曰：曩章戴有请于子，子不我告，固有憾于子。今复脱然，是以又来。列子曰：曩吾以汝为达，今汝之鄙至此乎。姬将告汝所学于夫子者矣。自吾之事，夫子友若人也，三年之后，心不敢念是非，口不敢言利害。始得夫子一眄而已。五年之后，心庚念是非，口庚言利害，夫子始一解颜而笑。七年之后，从心之所念，庚无是非；从口之所言，庚无利害。夫子始一引吾并席而坐。九年之后，横心之所念，横口之所言，亦不知我之是非、利害欤。亦不知彼之是非利害欤。亦不知夫子之为我师，若人之为我友，内外进矣。而后眼如耳，耳如鼻，鼻如口，无不同也。心凝形释，骨肉都融，不觉形之所倚，足之所履，随风东西，犹木叶斡壳，竟不知风乘我耶，我乘风乎。今汝居先生之门，曾未浃时而怼憾者，再三。汝之片体，将气所不受；汝之一节，将地所不载。履虚乘风其可几乎。尹生甚怍，屏息长久，不敢复言。
《说宝》：孙权据江东，曹操伐之。进兵赤壁，胜负未分。权大将周瑜问计于诸葛亮。亮曰：用火攻可以破之。瑜曰：恨无东南风耳。亮曰：可建星坛一所，为都督借风。数日即可破曹矣。瑜大喜，令人于南屏山下筑台三层，插二十八宿旗，色按六十四卦，用一百一十人侍立左右，禹步踏罡三上三下而去。至其夜，东南风起，瑜部将黄盖诈降，顺风放火烧尽北船。曹操狼狈奔还江南安堵，皆亮之功也。
《神仙传》：葛元行遇神庙，乘车不下。须臾，有大风逐元，尘埃涨天。元大怒曰：小邪敢尔。即举手指风，风便止。《拾遗记》：瀛洲时有香风，泠然而起，张袖受之，则历纪不歇。
昆山有四面风，又有祛尘风，若衣服尘污，风至吹衣则净。
《贾氏说林》：沈休文雨夜斋中独坐，风开竹扉，有一女子携络丝具，入门便坐。风飘细雨如丝，女随风引络，络绎不断，断时亦就口续之。若真丝焉。烛未及跋，得数两。起赠沈曰：此谓冰丝，赠君造以为冰纨。忽不见。后织成纨，鲜洁明净，不异于冰制扇，当夏日甫携在手，不摇而自凉。
《幽怪录》：萧至忠为晋州刺史，欲猎。有樵者于霍山见一长人，俄有虎兕、鹿豕、狐兔杂骈而至。长人曰：余元冥使者，奉北帝命萧君畋汝辈若干，合鹰死；若干合箭死。老麋屈膝求救。使者曰：东谷严四善谋，试为求计。群兽从行。樵者觇之至深岩，有茅屋。黄冠一人，老麋哀请，黄冠曰：若令滕六降雪，巽二起风，即萧使君不复出矣。咋滕六丧偶，得美女纳之，雪立降矣。巽二好饮酒，得醇醪贿之，则风立生。有二狐自称能取之，群兽散去。翊日未明，风雪暴至。竟日乃罢，萧使君果不出。
《摭遗》：王勃年十三，侍父宦游江左。九月八日舟次马当山，遇老叟曰：子非王勃乎。来日重九，南昌都督命客作滕王阁序。子有清才，盍往赋之。勃曰：此去七百馀里，今已九月八日，夫复何言。叟曰：吾助清风一夕。勃登舟，翌日昧，爽抵南昌。
《博异志》：唐天宝中，处士崔元徽春夜忽有青衣引女子曰：杨氏、陶氏、李氏、小女石氏，名醋醋，与元徽相见。云欲到封十八姨处，坐未定，封家姨至。崔命酒诸女。各歌以送之，姨轻佻，翻酒污醋醋衣，醋醋怒拂衣去，诸女送姨而别，明夜又来。醋醋曰：诸女伴皆住苑中，为恶风所挠，求芘于姨。今失其意，难以取力。乞处士岁旦作一朱幡图，日月星辰之文立于苑东，则免矣。今岁旦已过，请至二月二十一日五更立之。崔如其言，果大风。而苑花不动。后诸女裹桃李花数斗，劝崔服之，可却老。盖杨桃李花之精，醋醋则石榴也。《畿辅通志》：唐李球，宝历二年游五台山，有风穴，游人稍喧呼。及投物，即大风震发，揭屋拔木。登山者相戒，不敢犯。球戏投巨石于中，良久声方绝。果奔风迅发，有一木如桂，随风出。球力扳其木，欲坠入穴中。移时，至穴底见一人，形如狮子而人语。引球入洞中，见二道士，问球所修之道。球无以对。道士责引者曰：至道之要，当授习道之人。汝何妄引凡庸入耶。速引去，以一杯水令饮。谓之曰：汝虽凡流，得践真境，将亦有少道分。惜素不习道，不可语修行之要耳。但去，苟有希生之心，出世之志，可复来也。饮此神浆，亦延年寿矣。球饮水拜谢讫。引者至洞侧，示以别路：此有北岩之境可得速还人间。解药三丸，贯槁枝之末与之，谓之曰：汝见异物以药，指之不为害；食之可以无病。球行洞中黑处，药有光如火。数有巨蛇张口向，球以药指之，伏不敢动。出洞门，古树半朽，洞欲堙塞。球摧坏土朽树，久之，方得出。乃锐志修道，与其子入王屋山。《葆化录》：贞明中，有渔者于太湖上见一船子，光彩射人。内有道士三人饮酒。各长须，眉目生于额上。见渔者俱举袖掩面。其舟无人撑，随风行甚疾，望洞庭而去。
《云笈七签》：太微天帝君曰：九天真人呼风为浮金，房在明霞之上，九户在琼阙之内。

[book_title]乾象典第七十卷
云霞部汇考
《诗经》《曹风・候人》
荟兮蔚兮，南山朝Y。
〈传〉荟蔚，云兴貌。Y，升云也。〈笺〉云荟蔚之小云朝升于南山，不能为大雨。
《小雅・信南山》
上天同云，雨雪。
〈注〉同云，云一色也。将雪之候如此。
《大田》
有{萋萋，兴雨祁祁。
〈传〉{，云兴貌。萋萋，云行貌。〈疏〉{阴云貌
《白华》
英英白云，露彼菅茅。
〈传〉英英，白云貌。露亦有云。言天地之气无微不著，无不遍覆。〈疏〉有云则无露，无云乃有露。言露亦有云，露云气微。不映日月，不得如雨之云耳。非无云也，若露浓，雾合则清旦为昏。亦是露之云也。〈未注〉英英，轻明之貌。白云，水上轻清之气。当夜而上腾者露，即其散而下降者。言云之泽物，无所不被也。
《礼记》《孔子f居》
天降时雨，山川出云。
〈注〉天将降时雨，山川为之先出云矣。
《尔雅》《释天》
m日为蔽云。〈注〉即晕气，五彩覆日也。
《易纬》《通卦验》
立春，青阳云出房，如积水。雨水，黄阳云出亢。惊蛰，赤阳云出翼。春分，正阳云出轸，如白鹄。清明，白阳云出奎。谷雨，太阳云出张，如车盖。立夏，初阴云出觜，赤如朱。小满，上阳云出七星。芒种，长阳云出尾。夏至，少阴云出参，如水波。小暑，云五色出。大暑，阴云出南赤北苍。立秋，浊阴云出如赤缯。处暑，赤云出南苍北黄。白露，黄阴云出。秋分，白阴云出。寒露，正阴云出井，如冠缨。霜降，太阴云出鬼，上如羊，下如蟠石。立冬，阴云出而黑。大雪，阴云出而分。冬至，初阳云出箕，如树木之状。小寒，合冻，苍阳云出氐。大寒，降雪，黑阳云出心。
《春秋纬》《元命苞》
山者，气之包含，所以舍精藏云，故触石而出。
阴阳聚为云。
《说题辞》
云之为言运也，触石而起谓之云，含阳而起以精运也。
《三坟书》《形坟》
雨形云。天云祥，地云黄，日云赤，昙月云素，雯山云叠，峰川云流，气云散彩。风形气。天气垂氤，地气腾氲，日气昼围，月气夜圆，山气笼烟，川气浮光，云气流霞。
《素问》《阴阳应象大论》
清阳为天，浊阴为地，地气上为云，天气下为雨，雨出地气，云出天气。
〈注〉清阳为天浊，阴为地，地虽在下，而地气上升为云；天虽在上，而天气下降为雨。夫由云而后有雨，是雨虽天降，而实本地气所升之云。故雨出地气，由雨之降而后有云之升。是云，虽地升而实本天气所降之雨，故云出天气。此阴阳交互之道也。
《史记》《天官书》
凡望云气，仰而望之，三四百里；平望，在桑榆上，馀二千里；登高而望之，下属地者三千里。
自华以南，气下黑上赤。嵩高、三河之郊，气正赤。恒山之北，气下黑上青。勃、碣、海岱之间，气皆黑。江、淮之间，气皆白。
阵云如立垣。杼云类杼。轴云抟两端兑。杓云如绳者，居前亘天，其半半天。其者类阙旗故。钩云句曲。日旁云气，人主象。皆如其形以占。故北陲之气如群畜穹闾，南陲之气类舟船幡旗。大水处，败军场，破国之虚，下有积钱，金宝之上，皆有气，不可不察。海旁蜃气象楼台；广野气成宫阙然。云气各象其山川人民所积聚。
《淮南子》《地形训》
土地各以其类生。是故山气多男，泽气多女，水气多，风气多聋，林气多癃，木气多伛，土气多唬石气多力，险阻气多瘿，暑气多妖，寒气多寿，谷气多痹，丘气多狂，衍气多仁，陵气多贪。皆象其气，皆应其类也。正土之气御于埃天，埃天五百岁生缺，缺五百岁生黄埃，黄埃五百岁生黄梗黄刮灏偎晟黄金，黄金千岁生黄龙，黄龙入藏生黄泉，黄泉之埃上为黄云。阴阳相薄为雷，激扬为电。上者就下，流水就通而合于黄海。偏土之气御于青天，青天八百岁生青曾，青曾八百岁生青梗青拱税偎晟青金，青金八百岁生青龙，青龙入藏生清泉，清泉之埃上为青云，阴阳相薄为雷，激扬为电。上者就下，流水就通而合于青海。牡土之气御于赤天，赤天七百岁生赤丹，赤丹七百岁生赤梗赤蛊甙偎晟赤金，赤金千岁生赤龙，赤龙入藏生赤泉，赤泉之埃上为赤云，阴阳相薄为雷，激扬为电。上者就下，流水就通而合于赤海。弱土之气御于白天，白天九百岁生白N，白N九百岁生白梗白咕虐偎晟白金，白金千岁生白龙，白龙入藏生白泉，白泉之埃上为白云，阴阳相薄为雷，激扬为电。上者就下，流水就通而合于白海。牝土之气御于元天，元天六百岁生元砥，元砥六百岁生元梗元沽百岁生元金，元金千岁生元龙，元龙入藏生元泉，元泉之埃上为元云，阴阳相薄为雷，激扬为电。上者就下，流水就通而合于元海。
《览冥训》
山云草莽，水云鱼鳞，旱云烟火，涔云波水。各象其形，类应所以感之。
《主术训》
先王之政，四海之云至，而修封疆。
〈注〉立春后，四海出云。
《刘熙・释名》《释天》
气，饩也。饩然有声而无形也。
云，犹云。云众，盛意也。又言运也，运行也。
《魏・张揖・博雅》《释天常气》
赤霄梗朝霞正阳，渝阴，沆瀣列缺倒景。
《晋书》《天文志》
东海气如员簦；附汉河水，气如引布；江汉气劲如杼，济水气如黑豚，渭水气如狼白尾，淮南气如白羊，少室气如白兔青尾，恒山气如黑牛青尾。东陲气如树，西陲气如室屋，南陲气如^台，或类舟船。
韩云如布，赵云如牛，楚云如日，宋云如车，鲁云如马，卫云如犬，周云如车轮，秦云如行人，魏云如鼠，郑云如绛衣，越云如龙，蜀云如铩
凡候气之法，气初出时，若云非云，若雾非雾，若可见。初出森森然，若桑榆上，高五六尺者，是千五百里外。平视则千里，举目望即五百里；仰瞻中天，即百里内。平望，桑榆间二千里；登高而望，下属地者，三千里。
《扬州记》《马鞍山云》
娄县有马鞍山，天将雨，辄有云来映此山。山出云应之，乃大雨。
《物类相感志》《石梁山云》
襄阳石梁山出云，应验符合，乡人候之。若白云起定雨，黄云起则风，黑云起则多病。
《五台山志》《浴佛池云》
中台北、北台南中有诸佛浴池一百二十所，池中多出白云，状如队仗。
《天步真原》《论天气日月五星之能》
土星太阳，会冲方，为大门开，冬至冰雪云。
土星太阴，会冲方湿宫。冷云小雨，月满天蝎，人马如冷月空乾，黑云小雨秋分云。
太阴火星会冲方热宫。乾宫有大热红云。
金星水星会湿宫，风云。
金星太阴会冲方，春分湿气云秋分云。
《论天气开门之理》
开门之理，如太阳舍在巨蟹，土星舍在磨羯，不论何时，但太阳与土星相会冲方，即为开门。门开即有入门者，其冷热晴雨皆倏忽有变。开门有三一，土星太阳是开水门，冷乾宫湿热宫，定有大冷、大云、大昏沉。
《占年主星》
土星为本年主星，天气寒，云。
《春秋分至论天气》
春分前，朔望月离，土星六十、九十、一百二十、一百八十。土星日皆在湿宫，黑云常有小雨。
《直隶志书》《永平府》
谯楼井在府治南，每天将雨，有云自井中出，居民遇旱以占候。
《山东志书》《泰安州》
白云洞在泰山顶西，窈然深邃，天将雨，云出其中。
《山西志书》《平阳府》
平阳府安邑县分云岭，即中条最高处，岭巅出云，东西分布。
《江南志书》《凤阳府》
凤阳府云窟在虹县峰，山上云气出，则雨。
《江西志书》《南康府》
南康府白云洞在府西四十里，洞在山顶，白云出入其洞。
《浙江志书》《杭州府》
天井潭在柱石山南，深不可测，或云通浪山池，欲雨则云气漫，村老常以为候。
《仁和县》
仁和县独山在县北三十里。每出云，晴则雨，雨则晴。
《金华县》
霞母山金华县东五十五里霞涌，即雨。为太湖坂水口。
《淳安县》
淳安县云蒙山在县南三十里。高五百丈，周回七十里，天欲雨，则云雾逄谏蕉ァ
《处州府》
丽水县南明山在县南七里，有泉出山间，注于石隙，形圆似井，若疏凿然名曰天井。崖下复有二井，天欲降雨，则井中出云。
《广东志书》《高州府》
茂名县云炉山在郡城东三十里，凡遇天阴，则云雾起于其上，如烟之出于炉，因名。
《贵州志书》《都匀府》
龙山在府城西，天将雨，则云生一缕，渐绕峰峦。郡人以此卜阴晴。
云霞部总论
《唐・丘光庭・兼明书》
《云从龙辨》
乾文言曰：云从龙，风从虎。说者，以为龙吟云起，虎啸风生。明曰：非也。夫风云者，天地阴阳之气交感而生。安有虫兽声息而能兴动之哉。盖云将起而龙吟，风欲生而虎啸。故传曰龙从云，蛇从雾，巢居知雨是也。或曰：文言仲尼所作，何故不知。答曰：但取其同声相应，同气相求，先天不违者也。
《密云不雨》
王弼云：凡云雨者，阴气布于上，而阳薄之不得通，则蒸而为雨。明曰：此说未穷其理。何者。夫阴阳二气生于黄泉，氤氲交结，出地为云。二气力均则能为雨。或阴气少而阳气多，或阴气多而阳气少，皆不能为雨也。小畜不雨者，阴气少也。76≡〈乾下巽上小畜〉小过不雨者，阳气少也。7578〈艮下震上小过〉小畜上九，既雨，既处者，阳极则阴也。故《礼记》孔子曰：天作时雨，山川出云。云也者，非一气能生者也。譬之于炊，或有水而无火，有火而无水，皆不能生气。必须水火备而后气生，气生本于釜中，非结成于甑上也。由此而论，云必结于地中，阴阳相将而出。若阴先而阳后，尚不能为云，岂能为雨乎。
《天地氤氲》
《系辞》云：天地氤氲，万物化醇。论者以为氤氲，天中之气。明曰：氤氲，未散之名也，其气结于黄泉，非在天之谓也。若已在天，安能化生万物。直由气自黄泉而生万物，资之以化。万物者，动植之总名也。动植初化，未有交接。故曰化醇，及其交接，万物由此蕃滋。故曰男女媾精，万物化生。男女者，雌雄牝牡之称也。夫人之精既皆自下，岂氤氲不自下乎。按月令建子之月，律中黄钟。黄者，地中之色也；钟者，种也。言十一月阳气种于黄泉也。故知浑天之形，其半常居地下。地之下有水，水之下有气，气之下有天，天之元气自水而升，地自地而升天，自天而回还水下。所谓一阴一阳而无穷也。故复彖曰：复其见天地之心乎。天地之心，阳气在下，即知氤氲之气所存焉。
《张子・正蒙》《参两篇》
阴性凝聚，阳性发散，阴聚之，阳必散之。其势均散。阳为阴累，则相持为雨而降；阴为阳得，则飘扬为云而升。故云物班布太虚者，阴为风驱敛聚而未散者也。
《朱子语类》《云》
《横渠》云：阴为阳得则飘扬为云而升，阴气正升，忽遇阳气，则助之飞腾而上为云也。
《坤舆图说》《云雨》
云乃湿气之密且结者也。地水之气被日爆，冲至穴际中域。一遇本域之寒，即弃所带之热而反。元冷之情因渐凑密，终结成云。则或薄而稀，或厚而密者。又由于气之乾湿、清浊、相胜之异势也。薄稀者轻浮，易为风拨散，难以成雨，是为枯瘠无益之云。若厚密者，多含润泽。故易化雨而益物。凡初雨之时，必鞫细渐，而近地则其雨点愈大矣。盖雨落时多细微雨点，彼此相沾。若下之路远，则相沾之更多而加重大。故山顶比山根之雨点微小，因云离山顶近，离山根远故也。又冬月比夏月雨点微小，因冬月天冷时云离地不远，夏天大暑日，云高，离地更远。然云远则雨点从上而下，一路彼此相沾之多而加重大；云近，则路短而相沾之雨点小。雨雹时亦然。若当时有大风，雹子而横斜下，其体更加重大。盖横斜之路，比正直之路更远，路远则雹子相沾之多。间有如弹丸大者，若剖而细视之，则灼见多小雹子沾于一处，由此故也。
云霞部艺文一《云赋》周荀况
有物于此，居则周静致下，动则綦高以钜。圆者中规，方者中矩。大参天地，德厚尧禹，精微乎毫毛，而充盈乎大宇。忽兮其极之远也，兮其相逐而反也。邛邛兮天下之咸蹇也，德厚而不损，五采备而成文，往来副梗通于大神，出入甚极，莫知其门。天下失之则灭，得之则存。弟子不敏，此之愿陈君子设辞，请测意之曰：此夫大而不塞者与。充盈大宇而不窕，入S穴而不空哂搿Ｐ性都菜俣不可托迹者与。往来副苟不可为固塞者与。暴而杀伤而不亿忌者与。功被天下而不私置者与。托地而游宇，友风而子雨。冬日作寒，夏日作暑。广大精神，请归之云。
《吹云赞》魏・曹植
天地变化，是生神物。吹云吐润，浮气蓊郁。
《云赋》晋・成公绥
于是元气仰散，归云四旋，冰消瓦离，奕奕翩翩。去则灭轨以无迹，来则幽以杳冥，舒则弥纶覆四海，卷则消液入无形。或狎猎鳞次，参差交错，上捷业以梁倚，下垒u而相薄。状崴嵬其不安，吁可畏其欲落。或粲烂绮藻，若画若规，繁缛成文，一续一离。或绣文锦章，依微要妙，绵邈凌虚，轻翔浮漂。
《白云赋》陆机
摅神景于八幽，合洪化乎烟保充宇宙以播象，协元气而齐勋，发愤灵石，性洪流。兴曜会泉，升迹融丘。盈八以馀愤，虽弥天其未泄。岂假期于迁晷，遇崇朝而倏忽。红蕊发而菡萏，金翘援而合葩。神收鬼化，弼性违序。鸟殊类而比栖，兽异迹而同处。蛟引翳而并潜，龙攀鸿而双举。鸾舞角以轩罢，鸷企翮而延伫。长城曲蜿，阁相扶。耸瑶台之85L，构琼闼之离娄。雄虹矫而垂天，翠鸟轩而扶日。
《浮云赋》前人
有轻虚之艳象，无实体之真形。厚厥本初，浮沉混并。六律a应，八风时迈。元阴触石，甘泽Q霈，势不崇朝，覆被无外。若层台高观，重楼叠阁，或如钟首之郁律，乍似寒门之寥廓。金柯分玉叶散，绿翘明岩英焕。鸾翔凤翥，鸿惊鹤奋，鲸鲵溯波，鲛鳄冲道。朱丝乱纪，罗褂失领。飞仙凌虚，随风游骋。有若芙蓉群披，舜华总会，车渠绕理，玛瑙缛文。
《云赋》杨V
天地定位，淳和肇分。刚柔初降，阴阳烟薄Ｓ谑巧皆笸ㄆ，华岱兴云。缥缈翻绵，郁若升烟。蹇萦以诘屈兮，若虬龙之蟠蜿；嶷岐岐以岳立兮，状有似乎列仙。东西络绎，南北油裔。随风徘徊，流行霭。豁兮仰披，杳兮四会。凝寒冰于朱夏，飞素雪于元冥。洒膏液于天汉，腾鸿泉于太清。乾坤以之交泰，品物以之流形。江海以之深满，川谷以之丰盈，毛羽以之光泽，草木以之葩荣，萌芽以之挺殖，苗秀以之积成。始于触石而出，肤寸而征；终于沾濡六合，浸润群生。荡涤陈秽，含吐嘉祥，施畅凯风，惠加春阳。拟神化于后土，与三曜兮齐光。
《维摩经十譬浮云赞》宋・谢灵运
泛滥明月阴，荟蔚南山雨。能为变动用，在我竟无取。俄已就飞散，岂复得攒聚。诸法既无我，何由有我所。
《九日紫气赋》〈并序〉唐・潘炎
景龙三年九月九日，帝与群官壶口山升高时，有紫气光彩照日，赋曰：
吾王不游，人何以休。望壶口之千里，值重阳之九秋。山对翠屏，动晖光之赫赫；云成紫盖，扶晚日之油油。宛转浮空，轮锊簧。应一人之盛德，为万岁之荣观。氤氲瑞色，无孤峰断阵之嵯峨；摇曳晴空，杂玉叶金枝之灿烂。出苍梧、入大梁。为汉武之盖，升轩辕之堂。忽兮改容，形难为状。纷纷郁郁，用表灵贶。迁用芒砀之间，非比昆之上。岂徒合而肤寸。垂以飘扇，河汾水兮天之，紫气凝兮人罕见。位当用九，果符九日之祥。运极通三，永御三云之殿。
《白云照春海赋》姜公辅
白云溶溶，摇曳乎春海之中。纷纭层汉，皎洁长空。细影参差，匝微明于日域；轻文凌乱，分炯晃于仙宫。始而乾门辟、阳光积。乃缥缈以从龙，遂轻盈而拂石。出穷峦以高翥，跨横海而远摭。故海映云而自春，云照海而生白。或呆呆以积素，或沉沉以凝碧。圆虚乍启，均瑞色而周流；蜃气初收，与清光而激射。云信无心而舒卷，海宁有志于潮汐。彼则澄源纪地，此乃泛迹流天。影触浪以时动，形随风而屡迁。入洪波而并曜，对绿水而相鲜。时惟孤屿冰朗，长汀云净。辨宫阙于三山，总妍华于一镜。临琼树而昭晰，覆瑶台而萦映。鸟颉颃以追飞，鱼从容以涵泳。莫不各得其适，咸悦乎性。登夫爽垲，望兹云海。云则连锦霞以离披，海则蓄玫瑰之翠彩。色莫尚乎洁白，岁何芳于首春。惟春色也，嘉夫藻丽。惟白云也，赏以清贞。可临流于是日，纵观美于斯辰。彼美之子，顾曰无伦。扬桂楫、棹青O。心遥遥于极浦，望远远乎通津。云兮片玉之人。
《白云无心赋》阙名
触石起于肤寸，散远天以逶迤。既轮锒合道，澹摇曳以无为。缀广莫以霜净，凝太虚以缨垂。出处靡90，同至人之无著；卷舒罔究，类君子之不羁。翘玉叶以缭绕，耀金柯而陆离。其兆无质，其形罕一。匪润础以上升，或从龙而迥出。入房呈贶，偶作瑞于殷王；登封效祥，谅无情于汉室。影遥连于远水，光俯接于平川。几徘徊以暂散，倏迤逦而相连。分至必书验其物，而有则荆棘不别。表兹性之无偏，势出塞以缤纷。色莹空以氤氲。被漫漫之精气，成英英之白云。抱翠石以流彩，入清池而写文。或假势于重岭，或隔阂于孤山。挺奇峰于天末，亘横阵于岩间。顺细雨以低举，随轻风而往还。哂鱼鳞之覆地，轻鹏翼以垂天。诚莫察其所感，亦安知其所然。五色竞彰，我则匪黄匪黑。五方皆遍，我则何后何先。至矣哉。信洁白之无心，实敷华之不实。云之容兮，或明或暗；云之体兮，乍徐乍疾。唐尧沈璧而受，轩后纪官而修吉。异哉近远相追，纡馀葳蕤出苍梧。以漠漠入帝乡，以迟迟愧作凌云之赋，思歌出谷之诗。傥贤良以见举，庶微才以应之。
《白云无心赋》韦执中
英英白云，合莫为质，义则难究，览之不一。观其发，虽有类于知机；稽其理，乃无心而自出。盖元造之潜运，而神功之阴。骘时止时，行或徐或疾。结自元气，生乎群山。将离兮孰制而合，既往兮孰召而还。非欲恢弘自覆乎大荒之际，焉知酌损不u于肤寸之间。徒见其纡馀上汉，缭绕飞天，形不常而屡易，居靡定而频迁。谓变通之不倦，将有志于必然。斯乃生有于无，假虚为实。势乍分于逐火，色暂渝于带日。油油裔裔，虽在空而可观，杳杳冥冥，考攸往而无必。触石苍野，扬埃白泉。不恒厥所，有开必先。摇r萦空，灭烟光于远峤；轮镂地，杂波景于遥川。氤氤氲氲，或聚或分，其散也气，其兴也云。忽羡溢以洪舒，若练之曳；乍萦纡而交错，如丝之棼。所谓化于无象，著于无为。匪知咎于进退，惟契道而推移。夕随重阴则黯以K45，昼混阳景则焕然赫曦。H上腾而蓊蔚，俄叠影以参差。既有遇而必变，则无心兮可知然。则阴阳不测天，实为之不然者，雷何凭而隐隐，雨何施而祁祁，虽思虑而不假，何卷舒以应时。傥帝乡之可陟，何自致兮在兹。
《秋云似罗赋》侯喜
云之可观，时惟佩兰。映婺女而扇薄，透娥而幔寒。缥缈如画，霏微似残。乍逐乘槎之人，讶鸳裾远曳。每映衔芦之雁，谓燕幕遥看。且晓雾如e，于今何在。馀霞成绮，须臾则改。讵若我终日是似，有时而待，拟六铢而披拂，伴仙女降衣。临七夕以轻盈，助牵牛纳。]]风引，笼笼露涵。染绛日而成茜，映青空而似蓝。冰绡若无，孰不比方而皆忝霓裳，傥有谁谓裁缝而不堪，吁嗟乎。一言有以千秋，只亦天网本疏，春丝不敌，今夕何夕，是寻是尺，如可求，斯服之无尽
《夏云赋》刘元淑
崇山作镇，峨峨秀绝，暑气潜蒸，夏云孤泄。其稍进也，间古木以深沉；其上升也，镂太阳而明灭。其质散漫，其光氛氲。抱翠石而留影，入明水以写文。粲粲烂烂，摩太虚而历汉。郁郁纷纷，从皓景而横汾。美其任运高下，与时消息。似大道之无心，同达人之有识。时康则应伴雨，足于一旬，主圣乃浮，变歌声于五色。俄顷万里，不资天地之功。肤寸九霄，岂假阴阳之力。尔乃含精飘扬，逐吹低举，周游散适不常，其所出塞逦迤。暮为阴山之阵，入梦婵娟；朝是阳台之女，别有孤陋。沉沦文章，日新既作凌云之赋，未为天子之臣。
《云从龙赋》张随
山川之气曰云，寂尔虚无，倏尔韬映。虽无心而既出，终有感而协庆。鳞虫之长曰龙，道符于神，德合于圣。时变化而无极，在阴阳而应令。是知云为佐，龙为主。龙无云不可以陟烟霄，云无龙不可以降时雨。始霭霭于山泽，俄YY于天宇。有若鱼水相须，君臣夹辅而已。原夫或跃在泉，道契元默，未始出岫，时有通塞。及夫顺天地之功，赞生成之德。吟空山而奋扬其状，触幽石而蓊勃其色。然后蹈乎寥廓，自彼南北，何往而不济，何施而不得。润万物岂待崇朝，控千里才u瞬息。故曰气感则应，有开必先，臣良而圣主，垂拱云起而飞龙在天。以类相从，罕闻不合，惟后作V孰曰非贤。是以殷丁得其傅说。吉甫佐于周宣。品物咸泰寰海晏。然则云龙之义明矣，君臣之道一焉。于以辨物理，于以通人伦。运有智兮事有因，如羽翼之相假，同股肱之相亲。则当今得贤共理，岂不冠前代之君臣。
《馀霞散成绮赋》〈以题为韵〉韦充
试一望兮，云晚而山睛，白日欲没兮，红霞始生。含江天之霁润，笼烟景之虚明。发光华而不定，若组织之相成。阳文阴漫，乍合乍散，离披晃朗，错杂陵乱，丽云日之几重，铺绮绣之千段。翻光倒景，擢菡萏于湖中；舒艳腾辉，攒EX于天畔。照万象于晴初，散寥天于日馀，吐丹气于青嶂，为金光于碧虚。越女浣纱，耻鲜明之莫及；巴姬濯锦，惭光彩之不如。攒红散紫，参差逦迤。状群飞之鸾凤，类丛生之花f。始一变而舒霞，终一变而成绮。当是时也，则有才子去国，游人别家。滥秋景，徘徊霁华。惜赏心之日暮，怅游目于天涯。积九秋之怀抱，对兹夕之烟霞，仰丹霄之愁断，想赤水之路赊。能不沉吟，徙倚卧坐，兴嗟况复，云景回午，苍凉愁暮。思摅怀而振藻，返疑忧而失趣。空吟谢客之诗，遐想公孙之赋。
《山川出云赋》李曾
天地为大不能独生，山川通气然后化成。故云者，气也，感时而先出。雨者，施也，凭云而后行。亦由将有邦家，神必生其贤智，获其辅佐，化乃洽于文明。且触石爰分，凌空可睹，杂峰峦而势逸奇，状掩山川而气腾，雄怒变而可大，随风散以飞扬，用而有成，从龙作为。霖雨因知云之将出，合君臣之道，贤之将来；为帝王之辅，所以神致。命于开周，岳降神而生甫者矣。天不我欺，云出以时济，旱灾而有望，播膏泽而无私。则臣既在兹，君当以维黄彩。有丰年之验。青光表举贤之期，岂独郁郁纷纷，合嘉气以成庆；朝朝暮暮，向阳台而有思。其为体也，且多；其为状也，难及。舒则杳冥而无际，卷则涓液而并入。况至帝乡而散城邑，随盖状以徐转，对阵影而遥集。君无谓轻虚而不真，君无谓悠扬而不亲。有以通天地而为化，有以合阴阳之至神。与道兴灭，随时屈伸。为君重阴覆万人于炎暑，为君载雨涤四海之埃尘。蔽亏穷巷，绕山扉以升降；回旋翠幄，拂仙家而绵邈。应贤为瑞，愿浮色于洛川；改容非烟，冀腾光于昆岳。
《气赋》张文
若夫气之为物也，寥廓无象，中虚自然。激混混而为地，蔚苍苍而称天。其下降也，日月星辰著矣；其上腾也，山河树木生焉。虹楼隐于云际，蜃阁浮于海边。圣人遇之而为主，道士餐之而得仙。纷盖松而吐雾，拥炉柏而生烟。若乃变化千体，包含万类，结庆呈祥，敷荣表瑞。翳春荣而绮靡，笼秋壑而枯悴，喷朝霞而共丹，腾晚霭而孤翠。触途无限，遇物相因。扶心体而为命，运手足而为身。九关用而殡魄，六腑通而谷神。朦胧虎岫，暧龙津。重辉赞于太子，五色彰于异人。出舂陵而表贶，度函关而浮真。既霏微以荟蔚，复萧索而轮铩Ｏ笤补庥谇酬停摇碎影于微尘。尔其橐a无穷，埙篪异态。乍舒乍卷，如显如晦，罕养悬匏，虚惊众籁。或散漫而成罗绮，或昭彰而为黼黻。昏晓树而沉沉，]遥峰而霭霭。至若嘘精吸液，含风吐云。拂鲍肆面均臭，凝麝帏而其芬。和妆台之艳粉，杂舞阁之轻裙。苏皋而郁郁，袭桃径之氛氲。有色可见，无声可闻。助莺杯之桂馥，添凤俎之兰薰。ZJ难名，睢盱不测。随致动静，与时消息，聚散无定，盈亏独全。其纤也，入于有象；其大也，出于无边。凭太虚而作宅，终造化而为年。随之不见其后，迎之不见其前。惟恍惟惚，元之又元，吾不知共谁氏之子，象帝之先。
《富贵如浮云赋》郑隐
义重所守，云轻不居。苟崇高而非据，等飘薄之无馀。比赫赫之荣，不因于道德；似悠悠之质，且寄于空虚。推在天之所，自谅于我其焉。如昔宣父以饮水为娱，枕肱方息，原宪在左，颜生侍侧。感落落以抱影，见英英之改色。明徵瞰室之诫，穷彼吉凶。遥怜出岫之容，齐乎失得。且曰：得之不处，生也若浮。放于利而安仰，止于天而不留，将以轻列，爵动诸侯。虽南国佳人，漫学如蝉之鬓；西园危槛，空齐似蜃之楼。察彼载浮异R，长守高冠，始加而已，失雅歌式。遵而非久，像往来之车盖；圆影难追，映躞蹀之马蹄。嘉名何有，诚以善恶不昧，卷舒有时。由得之而滥矣，果飘然兮已而。暴则不居，异郁郁纷纷之状；求而非道，同朝朝暮暮之姿。然则触石而起者，如苟得之易；从风而灭者，非能散之义。顾炎炎之色，鼎食皆虚；仰片片之多，烟空如寄。倏忽时变，悠扬日曛。垂一言于百代，揖万国之孤云。月榭风台，空复散其萧索；藻扃黼帐，皆不驻于氤氲。可以定圣哲之穷达，审是非于得否。山川之气，俄失高明之象。速朽至乎哉。如云之论，传于二三子之口。

[book_title]乾象典第七十一卷
云霞部艺文二
《云赋》宋・吴淑
夫云者，盖川泽之气，而阴阳之聚也。若乃凄然而兴，{然而雨，杳蔼从龙，悠扬干吕。瞻黄帝之花葩，识汉王之龙虎。尔乃取象于坎，观繇于需。或申歌于虞舜，或为祥于庆都。白起蓟生之迹，香随王母之车。出符阳以聚散，去苍梧而卷舒。至若考西郊不雨之象，阅南山朝Y之义。盖汾阴之宝鼎，覆西方之隐士。郁郁纷纷、非雾非尘，山中草莽，水上鱼鳞。亦云帝乡仙驭，高唐丽质，凤翥鸾翔，龙申蠖屈。周则为瑞于观河，尧则呈祥于沈璧。至于濯鱼待雨，燃石闻香，金枝玉叶，绣文锦章。或见飞乌，或瞻群羊，保章验吉凶之，观洪书启闭之祥。别有缥缈，赤缯翩翩。白鹄露彼菅，茅见兹珠玉。蒸既润础，雨当待族。汉皇兴丰沛之歌，王母奏瑶池之曲。宋观松上，汉纪封中。惊林木之为状，见冠缨之雍容，睹青天之乐广，见白日之姜公。映雉兔于晴碧，驻车盖于遥空。复有肤寸而合，触石而起。纪黄帝之官，美仲容之器。白作汤祥，黄为舜瑞。虽无出岫之心，亦有思山之意。观其崔巍a兀狎猎参差，乱走丹蛇，轻飘绛衣。或见夹日之赤乌，或观围轸之苍霓。斯所以垂灾异之谴，警政令之亏。岂徒诵汉武秋风之句，玩汤休日暮之诗。
《春云赋》田锡
玉g春回，金门暖来。柔先变柳，繁已飘梅。悦和风之日至，赏云彩之朝Y。其初升也，荟蔚兮；其少进也，澹怡融兮。依依然，方触类以多曙；蔼蔼然，若含情而自迷。有时散作雨飞，春寒惨惨；有时乱和烟起，春阴。或苍梧南北，或梦泽东西，或樊川与辋川，或吴溪与越溪。或宿林园，随竹阴以笼径；或沉村落，伴桃花而满蹊。或祁祁出关，或溶溶映水。或北渚萦住，或东风吹起。或涌如波骇，积芳野兮千重；或曳若练舒，横碧天之半里。江中令醉吟不足，高阁f登。王仲宣远望有馀，危楼独倚。叠叠连根，磷磷浅文。千状万态，山阴水溃。当青麦燕飞，野色朝净；或平芜雉过，韶阳夕曛。挂古木之横枝，纤微欲断；覆孤村之半路，融薄将分。旭日未高，晴天尚早。几片明灭兮，残雪方消；一脉轻鲜兮，愁蛾淡扫。上国美景，五陵胜道。覆梁王之水榭，下绕落花；映韩嫣之金丸，远沉芳草。澹澹霏霏，涵凝丽辉；漠漠依依，舒迟翠微。野态不定，幽容且奇。浮泽国之岭头，f伤断梦；生苏门之席上，想满仙衣。或汉世故宫雀喧空屋，或梁朝古寺水映疏篱。或阮籍啸台匝吹半日，或严陵钓石鸟立多时。或桑乾战场，平沙渺莽；或椒涂永巷，群阁参差。伫立f望，缠绵动思。想触石以初起，旋浮空而散驰。塞遥而归雁相逐，天阔而残霞共飞。馀态遗妍，思得杜陵画品，含毫写景，讵徵楚泽芳词。
《云赋》明・朱同
客有指白云而问于主人者曰：山泽之隈，沧海之湫。迦欢升，气虚以浮，不足而行，委蛇而风，与水为偕。匪蛟匪龙。油然而兴，伊谁蒸之。沛然而雨，伊谁注之。御空而游，谁其负之。卷海而翻，谁其怒之。八表同昏，谁其屯之。一色晴昊，又谁埽之。乘风而驰，姬满之八骏不能追也；凝然而止，刘秀之六军不能拟也。填山隘谷，风雨凄凄。当是时也，大块一气，不知端倪，恍然霁止，乾呈坤露。于斯时也，凤翥鸾翔，奇峰罗布。映日而霞，孰染其丹。凝寒而霰，孰结其丸。变化俄顷，不知其端。若是者，悬河之口、长虹之笔不得而殚也。子盍为我言之。主人笑而应之曰：子独不见夫水乎。一泓之少，一勺之多，澄之为镜，挠之为波。渴者思饮，垢者思涤。渊之而清，激之而白。是岂足以尽夫水之迹哉。迨夫天池之茫洋，北溟之浩荡。浸日月而不以为深，载山岳而不以为广。A鹏之所不至，而舟楫之所不向，百川注之而不溢，尾闾泄之而不竭，飓风振之而不摇，太阳沸之而不热。是以穷天地、亘万古而不能磨灭者也。而云实祖之，子又不见夫风乎。薰然南来，百卉斯茂。凄其西至，悉斯以皱。大王斯民，有雌有雄。v发和畅，有春有冬。若是者岂足以尽夫风哉。尔乃细入无内，大充无垠。吸之而寒，嘘之而温。蓬然而起，驰乎八极；寂然而止，不见其迹。R寇之所御，大鹏之所抟，泠然而往，倏然而还，是其浩然而充乎。两间者也，而云实乘之。且夫太阳之精，其亘千里，纬天而行，周而成岁。一北一南，一寒一暑，岁月日时，由兹以起。万物之生成，二气之降升，咸由于是。尔乃入昧谷、沦幽都、载大地于一周。出扶桑之东隅，蒸水气而上征。浮沆瀣于太虚。此云之所以出。渤势鹕焦龋而升天衢也。请观夫五岳之巅，四渎之溃。水无日而不降，云无旦而不兴。恍惚变化，纠错纷纭，果孰宰而孰君之耶。其有济于人也，则为祥为庆，时雨甘霖；其有害于人也，则为痴为瘴，曰灾曰淫，而云亦何尝容心哉。言未既，客矍然而起，长跪而谢曰：往者徒睹其形，未究其理。子发吾蒙，至矣尽矣。主人曰：未也，请为子歌之。歌曰：水为父兮，风为马；太阳蒸兮，九之野。出大壑兮，浮苍天。沛然而降兮，油然而升。去不知所归兮，来不知所为。倏而合兮，忽而离。乘吾车兮高翔。驾白螭兮骖凤凰。丰隆先驱兮，应龙驭，与尔游兮帝之乡。
《云潭记》陈献章
白沙之西山，则圭峰也，东北连数峰，最胜者为绿护屏。屏之有潭渊然，曰圣池。下蟠蛟龙，龙嘘气成云，变化万状。里生周镐偕其季京来谒予白沙。时维仲春，风日晴美。予与二子携酒饮于西山之麓，班荆而坐。仰而四顾有云起绿，护屏炫烂，如丹青郁，纷若祥瑞。予顾谓二子曰：是圣池之云也，伟哉观乎。二子愀然正襟，侍侧曰：是吾先子之志也。先子居龙溪，垂五十年。无他嗜好，惟喜为潭之观。故先子之号曰云潭。予曰：嘻有是哉。若先子我旧，不幸而早世，不及见。若兄弟长也。若岂尽闻之乎。居，吾语汝：夫潭取其洁也，云取其变也。洁者，其本乎；变者，其用乎。二子齐应声曰：然。予曰：未也，野马也，尘埃也，云也，是气也。而云以苏枯泽物为功。《易》曰：密云不雨，自我西郊是也。水以动为体，而潭以静为用。物之至者，妍亦妍，媸亦媸，因物赋形，潭何容心焉。是之取尔。二子喜，相谓曰：先生命我矣。于是复进而告之曰：天地间一气而已，诎信相感，其变无穷。人自少而壮，自壮而老。其欢悲得丧，出处语默。之变亦若是而已。孰能久而不变哉。变之未形也，以为不变；既形也，而谓之变。非知变者也，夫变也者，日夜相代乎前。虽一息变也，况于冬夏乎。生于一息，成于冬夏者也。夫气上蒸为水，下注为潭。气水之未变者也，一为云，一为潭；变之不一而成形也。其必有将然而未形者乎。默而志之，可与论易矣。二子于是起而再拜乞，书为云潭记。
《夏云多奇峰赋》钱文荐
客有依树而息影，临流而赋诗者，会追河朔，游拟南皮。碧沼暑退，玉壶冰随。羽觞罢举，纨扇停挥。聊移远目，忽睹灵奇于时。似烟非烟，似雾非雾，s而起，蔼而聚。合体则一柱孤擎，分状则千岩悉具。其为峰也，高参霄汉，远亘天涯。峭乃，空则EB。或擢根而连杪，或敷叶而带葩，或凌风而叠雪，或映日而流霞。著色浅澹，布境幽遐。纷纭竞赏，煜煜争F。昆之五色，依稀嵩少之三花。至于绿萝径封，青莲烟吐，窈窕难测，嵯峨易睹。谁将地肺倒插天府。驱遣岂鞭，鄣衲斧。则有误认王母之辇，虚疑神女之台。香馥郁以有在，态轻盈而忽来。所以望气者思宝鼎于汾水，求仙者慕银阙于蓬莱。徒惜其残晖欲收，异彩将散。高标半折，连影中断。势倾危其不支，容黯l以无见。类舟覆矣⑼铮同岳颓兮眷恋。无怪乎会心者犹注想而凝眸，惜景者遂兴咨而发叹也。况其时值炎蒸，气乖润湿，倚崖树槁，萦岫苔涩。虽仰天而频望，徒触石而罕出。倘乘龙以高飞，庶施雨之遍及。
云霞部艺文三《云歌》晋・傅元
白云翩翩翔天庭，流景非君形。白云飘飘，舍我高翔，青云徘徊，为我愁肠。
《咏云》梁・简文帝
浮云舒五色，玛瑙应霜天。玉叶散秋影，金风飘紫烟。
《浮云》同前
可怜片云生，暂重复还轻。欲使襄王梦，应过白帝城。
《和王中书德充咏白云》沈约
白云自帝乡，氛氲屡回没。蔽亏昆山树，含吐瑶台月。秋风西北起，飘我过城阙。城阙已参差，白云复离离。皎洁在天汉，倒影入华池。将过丹丘野，时至碧林垂。九重迎飞鹄，万里送翔螭。
《咏云》二首　　　　　　　　　　吴均
飘飘上碧虚，蔼蔼隐青林。氛氲如有意，萦郁讵无心。
二
白云苍梧来，过拂章华台，逢河散复卷，经风合且开。
《诏问山中何所有赋诗以答》〈答齐高帝诏〉陶弘景
山中何所有，岭上多白云。只可自怡悦，不堪持赠君。
《云歌》王台卿
玉云初度色，金风送影来。全生疑魄暗，半去月时开。欲知无去所，一为上阳台。
《赋得题新云》陈张正见
西北春云起，遥临偃盖松。根危才吐叶，气浅未成峰。风前飞未断，日处影疑重。体轻无五色，讵是得从龙。
《赋得白云临酒》前人
白云盖濡水，流彩入渑川。疏叶临嵇竹，轻鳞入郑船。菊泛金枝下，峰断玉山前。一朝开五色，飘飘映十千。
《赋得处处春云生》蔡凝
春色遍空明，春云处处生。入风衣暂敛，随车盖转轻。作叶还依树，为楼欲近城。含愁上对影，似有别离情。
《赋得白云抱幽石》孔范
白云浮远盖，飘飘绕石飞。带莲萦锦色，拂镜下仙衣。阵结香炉隐，罗成玉女微。能感荆王梦，阳台杂雨归。
《赋得含峰云》唐太宗
翠楼含晓雾，莲峰带晚云。玉叶依岩聚，金枝触石分。横天结阵影，逐吹起罗文。非复阳台下，空将惑楚君。
《咏云》李峤
英英大梁国，郁郁秘书台。碧落从龙起，青云触石来。官名光邃古，盖影耿轻埃。飞感高歌发，威加四海回。
《云》前人
大梁白云起，氛氲殊未歇。锦文触石来，盖影凌天发。烟蓖蚰晔鳎掩映三秋月。会入大风歌，从龙赴员阙。
《咏云》董思恭
帝乡白云起，飞盖上天衢。带月绮罗映，从风枝叶敷。参差过层阁，倏忽下苍梧。因风望既远，安得久踟蹰。
《云》郭震
聚散虚空去复还，野人f处倚筇看。不知身是无根物，蔽月遮星作万端。
《赋得白云抱幽石》骆宾王
重岩抱危石，幽涧曳轻云。绕镇仙衣动，飘蓬羽盖分。锦色连花静，苔光带叶熏。讵知吴会影，长抱谷城文。
《赋得春云处处生》前人
千里年光静，四望春云生。暂日祥光举，疏云瑞叶轻。盖阴笼迥树，阵影抱危城。非将吴会远，飘荡帝乡情。
《秋云》前人
南陆铜浑改，西郊玉叶轻。泛斗瑶光暗，临阳瑞色明。盖阴连凤阙，阵影翼龙城。讵知时不遇，空伤流滞情。
《咏云》于季子
瑞云千里映，祥辉四望新。随风乱鸟翅，水结鱼鳞。布叶疑临夏，开花讵待春。愿得承嘉景，无令掩桂轮。
《前题》李邕
Z云惊岁晚，缭绕孤山头。散作五般色，凝为一段愁。影虽沈涧底，形在天际游。风动必飞去，不应长此留。
《白云歌送刘十六归山》李白
楚山秦山皆白云，白云处处长随君。长随君，君入楚山里，云亦随君渡湘水。湘水上，女萝衣，白云堪卧君早归。
《早望海霞边》前人
四明三千里，朝起赤城霞。日出红光散，分辉照雪。一餐咽琼液，五内发金沙。举手何所待，青龙白虎车。
《赋得浮云起离色送郑述诚》韦应物
游子欲言去，浮云那得知。偏能见行色，自是独伤离。晚带城遥暗，秋生峰尚奇。还因朔吹断，匹马与相随。
《云》杜甫
龙以瞿唐会，江依白帝深。终年常起峡，每夜必通林。收辞霜渚，分明在夕岑。高斋非一处，秀气豁烦襟。
《赋得寒云轻重色送子恂入京》钱起
无限寒云色，苍茫浅更深。从龙如有瑞，捧日不成阴。积翠全低岭，虚明半出林。帝乡遥在目，铁马又VV。
《山中横云》皇甫冉
湘水风日满，楚山朝夕空。连峰虽已见，犹念长云中。
《答郭黄中孤云首章见赠》李益
孤云生西北，从风东南飘。帝乡日已远，苍梧无还飙。巳矣元凤叹，严霜集灵苕。君其勉吾怀，岁暮孰不。
《白云向空尽》周存
白云生远岫，摇曳入晴空。乘化随舒卷，无心任始终。欲销仍向日，将断或因风。势薄飞难定，天高色易穷。影收元气表，光灭太虚中。傥若从龙去，还施润物功。
《日暮碧云合》许康佐
日际愁阴生，天涯暮云碧。重重不辨盖，沈沈乍如积。林色黯疑暝，隙光俄已夕。出岫且从龙，萦空宁触石。馀辉澹瑶草，浮影凝绮席。时景讵能留，几思轻尺璧。
《观云篇》刘禹锡
兴云感阴气，疾走如见机。晴来意态行，有若功成归。葱茏含晚景，洁白凝秋晖。夜深度银汉，漠漠仙人衣。
《寒云轻重色》张仲素
佳期当可许，托思望云端。鳞影朝犹落，繁阴暮自寒。因风方袅袅，间石已漫漫。隐映看鸿度，霏微觉树攒。凝空多似黛，引素乍如纨。每向愁中览，含毫欲状难。
《立春日晓望三素云》李季何
霭霭青春曙，飞仙驾五云。浮轮初缥缈，承盖乍氤氲。薄影随风度，殊容向日分。羽毛纷共远，环佩杳犹闻。静合烟霞色，遥将惊鹤群。年年瞻此御，应许从兀君。
《春云》白行简
漠漠复溶溶，乘春任所从。映林初展叶，触石未成峰。旭日消寒翠，晴烟点净容。霏微将自灭，深浅又如重。薄彩临溪散，轻阴带雨浓。空馀负樵者，岭上自相逢。
《欲销云》卢殷
欲隐从龙质，仍馀触石文。霏微依碧落，误非云。度月光无隔，倾河影不分。如逢作霖处，当为起氤氲。
《山出云》陆畅
灵山蓄云彩，纷郁出清晨。望树繁花白，看峰小雪新。映松张盖影，依涧布鱼鳞。高似从龙处，低如触石频。浓光藏半岫，浅色类飘尘。玉叶开天际，遥怜占早春。
《前题》李绅
杳霭祥云起，飘r翠岭新。萦峰开石秀，吐叶间松春。林静翻空小，山明度岭频。回崖时掩鹤，幽涧或随人。姑射朝凝雪，阳台晚伴神。悠悠九霄上，应坐玉京宾。
《前题》沈亚之
片云朝出岫，孤色迥难亲。盖小辞山早，根轻触石新。飘扬经绿野，明丽照青春。拂树疑舒叶，临江似结鳞。从龙方有感，捧日岂无因。看助为霖去，恩沾雨露均。
《讽山云》施肩吾
f云生叶不生根，常被重重蔽石门。赖有风帘能埽荡，满山晴日照乾坤。
《山出云》张复
山静云初吐，霏微触石新。无心离碧岫，有叶占青春。散类如虹气，轻同不让尘。凌空还似翼，映涧欲成鳞。异起临汾鼎，疑随出峡神。为霖终济旱，非独降贤人。
《咏云》姚合
霭霭纷纷不可穷，戛笙歌处尽随龙。来依银汉一千里，归傍巫山十二峰。呈瑞每闻开丽色，避风仍见挂乔松。怜君翠染双蝉鬓，镜里朝朝近玉容。
《赋得青云干吕》林藻
应节偏干吕，亭亭在紫氛。缀云初度影，捧日已成文。结盖祥光迥，为楼翠色分。还同起封上，更似出横汾。作瑞来藩国，呈形表圣君。徘徊如有托，谁道比f云。
《云》杜牧
尽日看云首不回，无心都大似无才。可怜光彩一片玉，万里晴天何处来？
《前题》前人
东西那有碍，出处岂虚心。晓入洞庭阔，暮归巫峡深。渡江随鸟影，拥树隔猿吟。莫隐高唐去，枯苗待作霖。
《咏云》李商隐
捧月三更断，藏星七夕明。才闻飘迥路，旋见隔重城。潭暮随龙起，河秋压雁声。只应惟宋玉，知是楚神名。
《苍梧云气》项斯
何年化作愁，漠漠便难收。数点山能远，平铺水不流。湿连湘竹暮，浓盖舜坟秋。亦有思归客，看来尽白头。
《云》韩琮
深惹离情霭落晖，如车似盖早依依。山头触石应当在，天际从龙自不归。莫向隙窗笼夜月，好来仙洞湿行衣。春风淡荡无心后，见说襄王梦亦稀。
《霞》前人
应是行云未拟归，变成春态媚晴晖。深如绮色斜分阁，碎似花光散满衣。天际欲销重惨淡，镜中f照正依稀。晓来何处低临水，无限鸳鸯妒不飞。
《孤云》于武陵
南北各万里，有云心更f。因风离海上，伴月到人间。洛浦少高树，长安无旧山。徘徊不可驻，漠漠又空还。
《云》袁郊
楚甸尝闻旱魃侵，从龙应合解为霖。荒淫却入阳台梦，惑乱怀襄父子心。
《孤云》张乔
舒卷因风何所之，碧天孤影势迟迟。莫言长是无心物，还有随龙作雨时。
《云》来鹄
千形万象竟还空，映水藏山片复重。无限旱苗枯欲尽，悠悠f处作奇峰。
《前题》罗邺
纷纷霭霭遍江湖，得路为霖岂合无。莫使悠r只如此，帝乡还更暖苍梧。
《浮云》罗隐
溶溶曳曳自舒张，不向苍梧即帝乡。莫道无心便无事，也曾愁杀楚襄王。
《云》崔涂
得路直为霖济物，不然f共鹤忘机。无端却向阳台畔，长送襄王暮雨归。
《前题》吴融
南北东西似客身，远峰高鸟自为邻。清歌一曲犹能住，莫道无心胜得人。
《前题》郑准
片片飞来静又f，楼头江上复山前。飘零尽日不归去，点破青光万里天。
《襄州试白云归帝乡》黄滔
杳杳复霏霏，应缘有所依。不言天路远，终望帝乡归。高岳和霜过，遥关带月飞。渐怜双阙近，宁恨众山违。阵触银河乱，光连粉署微。旅人随计日，自笑比麻衣。
《云》徐夤
漠漠沈沈向夕晖，苍梧巫峡两相依。天心白日休空蔽，海上故山应自归。似盖好临千乘载，如罗堪剪六铢衣。为霖须救苍生旱，莫向西郊作雨稀。
《霞》前人
天际何人濯锦归，偏宜残照与晨晖。流为洞府千年酒，化作灵山几袭衣。野烧鹆殊赫奕，愁云阴隔乍依稀。劳生愿学长生术，餐尽红桃上汉飞。
《夏云》曹松
势能成岳仞，顷刻长崔嵬。暝鸟飞不到，野风吹得开。一天分万态，立地看忘回。欲结暑宵雨，先闻江上雷。
《云》李中
悠悠离洞壑，冉冉上天津。捧日终为异，从龙自有因。高行四海雨，暖拂万山春。静与霞相近，f将鹤最亲。帝乡归莫问，楚殿梦曾频。白向封中起，碧从诗里新。冷容横钓浦，轻缕绊蟾轮。不滞浓还淡，无心卷复伸。非烟聊拟议，干吕在逡巡。会作五般色，为祥覆紫宸。
《春云》前人
阴去为膏泽，晴来媚晓空。无心亦无滞，舒卷在东风。
《夏云》前人
如峰形状在西郊，未见从龙上寥。多谢好风吹起候，化为甘雨济田苗。
《云》幸夤逊
因登巨石知来处，勃勃元生绿藓痕。静即等f藏草木，动时顷刻遍乾坤。横天未必朋元恶，捧日还曾瑞至尊。不独朝朝在巫峡，楚王何事谩劳魂。
《霞》王周
拂拂生残晖，层层如裂绯。天风剪成片，疑是仙人衣。
《春云》邓倚
摇曳自西东，依林又逐风。势移青道里，影泛绿波中。夕霁方明日，朝阳复蔽空。度关随去马，出塞引归鸿。色任寒暄变，光将远近同。为霖如见用，还得助成功。
《溪云》释皎然
舒卷意何穷，萦流复带空。有形不累物，无迹去随风。莫怪长相逐，飘然与我同。
《白云歌寄陆中丞使君长源》前人
一见西山云，使人情意远。凭高发咏何超遥。道妙如君，有舒卷萦空，叠景多丽容。众峰峰上自为峰，洁白不繇，阴雨积高明，肯共杂烟重。万物有形皆有著，白云有形无系缚，黄金被烁玉亦瑕，一片飘然汗不著。或逢天上或人间，人自营营云自f。忽尔飞来暂为侣，忽然飞去莫能攀。逸民对云效高致，禅子逢云增道意。白云遇物无偏颇，自是人心见同异。阊阖天门宜曙看，为缨作盖拥千官。从龙合沓临清暑，就日逶迤绕露寒。谁怜西山云，亭亭处幽绝。坐石长看非我羁，手中欲揽待君说。贞白先生那得知，只向空山自怡悦。
《孤云》贯休
将比鹭鸶还恐屈，始思残雪不如多。清风相引去更远，皎洁孤高奈尔何。
《病起见f云》齐己
病起见f云，空中聚又分。滞留堪笑我，舒卷不如君。触石终无迹，从风或有闻。仙山足鸾凤，归去自同群。
《浮云行》前人
大野有贤人，大朝有圣君。如何彼浮云，掩蔽白日轮。安得东南风，吹散八表外。使之天下人，共见尧眉彩。
《看云》前人
何峰触石湿苔钱，便逐高风离瀑泉。深处卧来真隐逸，上头行去是神仙。千寻有影沧江底，万里无踪碧落边。长忆旧山青壁里，绕庵f伴老僧禅。
《岭云》宋・梅尧臣
片雨过青天，山云归绝岭。林际隐微虹，溪中落行影。还看陇首飞，复爱山间静。
《秋云》徐积
淡似秋河水，浓于春坞烟。陇头寒塞雁，峡外晚江天。忽断月华坠，乍明虹影连。西风休强管，飞势自翩翩。
《岭云》洪炎
吾居半山上，绕屋犹峻岭。举头即见之，坐卧作墙屏。忽复不可求，苟丛仆蚯辍３跻砂豆缺洌身不践人境。俄顷如故常，突兀在屋顶。隐见须臾间，变态莫记省。烟霞成痼疾，终日常炯炯。早阅金丹诀，未办下灶井。世乱一丘壑，斯志或可逞。鸣猿落空岩，翥鹤r晴影。石泉漱芳润，草木皆秀整。洞天有归路，未往心已领。
五月二十四日晚雨忽晴浴罢独卧池亭云峰奇峭出天东南既久方散　　　周紫芝
长虹截天雨，初断孤月翻。光上云汉忽，从海底出三。山就中蓬莱，最奇观黄金。涂阙射日光，白玉飞栏入。天半青童舞，女各姗手。执云幢影凌，乱想得神清。洞府君应傍，春皇侍香案。群飞白鹤徒，尔为化作苍。狗何劳看神，仙出没不久。长碧落天宫，岂容玩荆王。晓梦只须臾，神女乘鸾逐。云散人间幻，化无不尔空。复欷[一长，叹老人假寐。忽举头但见，明星光有烂。
《晚霞》朱熹
日落西南第几峰，断霞千里抹残红。上方杰阁凭栏处，欲尽馀晖怯晚风。
《望北山云》金・赵秉文
浮云起太行，六合须臾间。清风相汲引，吹我过榆关。岁旱不成雨，悠然归故山。向来无心出，亦复无心还。
《夏云多奇峰》李俊民
幸得从龙，变熊尚何。出岫无心，正苦人间。畏日不思，天上为霖。
《云》前人
旱魃将为虐，从龙便出山。人间三尺雨，命驾早知还。
《江云》元・郝经
江云似流水，渺渺复粼粼。霭无穷态，纡馀不尽春。遮回断行雁，望杀未归人。何日星轺路，凭高更忆亲。
《孤云》刘因
孤云生几时，再冉何所适。岂无昆华高，路远嗟独力。徘徊天中央，明月为颜色。下有幽栖士，岁晏倚青壁。朝饮涧下泉，暮拂松间石。相对澹忘情，倒影寒潭碧。
《孤云》程钜夫
渺渺从何起，亭亭只自飞。朝随风鹤去，暮逐雨龙归。几度超沧海，多应点翠微。何时能借我？裁作羽人衣。
《春云》马祖常
高云起城阙，流离度庭树。依风拂回塘，波缬光影注。荒林带疏烟，照日乱萦缕。婉娈连浮阳，空明映凄雾。岚翠含玉晖，景满岩屿。逍遥幽赏谐，缅邈世娱阻。
《钌较云歌》袁正
大坤湿气蒸a，油然勃然连苍穹。曙窗注望东巴峰，须臾不见青芙蓉。初疑博山喷出紫云缕，又疑蜃精海底推起龙王宫。东西模糊总一色，上下变幻知几重。既非芒砀山中隐刘季，又非阳台神女遥相通。苍文元豹隐丹壑，失巢老鹤迷青松。忽见千株万株老古桧，化作千丈万丈苍精龙。断崖滴翠晴洒洒，落花细雨春鳌＝鹞谟上海水赤，神光荡射生青红。狂飙缘睾龃稻。依然绣出金屏风。奇奇怪怪渺无际，且将浩兴收拾填心胸。
《赤城栖霞》曹文晦
赤城霞起建高标，万丈红光映碧寥。美人不卷锦绣段，仙翁泻下丹砂瓢。气连海屿贯旭日，光入溪瓮生春潮。我欲结为五色佩，碧桃花下呼周乔。
《华顶归云》前人
四万八千山上山，山中夜夜白云还。底须出岫弥六合，且复与僧分半间。古殿结阴灯影澹，长松留暝寺门关。谪仙已览庐山秀，留得书堂相对f。
《望云》黄石翁
日出五丈高，白云浩如海。城郭在云中，山人在云外。望云云气深，入云云气浅。亦欲入深云，不知云近远。
《囊云诗》明・宁献王权
蒸入琴书润，粘来几榻寒。小斋非岭上，弘景坐相看。
《山云辞将归作》黎充辉
清江兮淙淙，上有山兮穹窿。白云兮谷口，一碧兮千峰。霭兮绝壁，挂偃蹇兮长松。朝迎兮秋阳，暮再馇锓纭Ｉ街人兮云从，被薜荔兮搴芙蓉。来乘云兮朝九重，跨一鹤兮江东。点汀花兮白O，雨霜叶兮丹枫。忽云归兮人远，山苍苍兮倚晴空。
《琼岛春云》李东阳
瑶峰独立倚空苍，云去云来两不妨。旋逐春寒生苑树，更随晴日度宫墙。玉皇居处重楼拥，太史占时五色光。若与山龙同作绘，也须能补舜衣裳。
《江霞》薛蕙
春江变气候，孤屿发云霞。散影摇青草，流文漾碧沙。红泥迷燕子，丹洞失桃花。水宿淹晨暮，应怜谢永嘉。
《江云》前人
谢客弄春水，江皋生Z云。纷纷初散绮，叶叶渐成文。蔽日皆相映，流风乍不分。何因可持赠，欲以慰离群。
《孤云》舒芬
一片孤云逐汉飞，东西终日竟何依。傍人莫道能为雨，惟恨青山未得归。
《赋得处处春云生》皇甫P
春色蔼无际，朝云最可怜。金枝纷映带，玉叶缀联翩。弄影交疏里，含情飞盖边。长安遥向日，何处奉非烟。
《题赵仲穆看云图》僧良琦
旧游清苕上，爱看弁峰云。稍将春雨度，始见远林分。起灭悟真理，逍遥遗世纷。于焉自怡悦，永怀陶隐君。
《巫山一段云》前蜀・毛文锡
雨霁巫山上，云轻映碧天。远风吹散又相连，十二晚峰前。　暗湿啼猿树，高笼过客船，朝朝暮暮楚江边，几度降神仙。
《水龙吟》〈咏云〉宋・赵长卿
先来天与精神，更因丽景添殊态，拖轻苒苒，才凝一段，还分五Z。毕竟非烟，有时为雨，惹晴无奈。道无心怎被，歌声遏断，迟迟向，青天外。　宜伴先生醉卧，得饶到和山须买。也曾恼煞，襄王谁道，依前不会。我欲乘归，去翻恨怅，帝乡何在。念佳期未展天长暮合，尽空相对。
《风入松》〈岫云〉张炎
卷舒无意入虚元，丘壑伴云烟。石根青气，千年润覆孤松深护。啼猿霭霭静，随仙隐悠悠，f对僧眠。傍花懒向小溪边，空谷覆，流泉浮。踪自感今如此，已无心万里行天。记得看人归去，御风飞过斜川。
《塞翁吟》〈友云〉前人
交到无心处，出岫细话幽。期看流水，意俱迟，且澹薄相依。凌霄未肯为霖，去物外，共鹤忘机，迷古洞。掩晴晖，翠微湿红衣。　飞飞垂天翼，飘然万里愁。日暮佳人未归，尚记得，巴山夜雨耿无语。其说生平，都付陶诗，休题五朵，莫问阳台，不赠相思。
《祝英台近》〈耕云〉前人
占宽f锄浩渺，船舣小村悄，非雾非烟，生气覆瑶草。蒙茸数亩春阴，梦魂落寞，知踏碎，梨花多少。　听孤啸，山浅种玉人归，缥缈度晴峭。鹤下芝田，五色散微照，笑他隔浦谁家，半江疏雨，空吟断，一犁清晓。

[book_title]乾象典第七十二卷
云霞部选句
楚屈原《九歌》：纷吾乘兮元云。〈又〉表独立兮山之上，云容容兮而在下。
《九章》：云霏霏其承宇。〈又〉愿寄言于浮云兮，遇丰隆兮不将。〈又〉吵远志之所及，怜浮云之相羊。
远游餐六气而饮沆瀣兮，漱正阳而含朝霞。〈又〉淹浮云而上征。〈又〉召丰隆使先导兮，问大微之所居。《九辩》：仰浮云而永叹。〈又〉何泛滥之浮云兮，Yb蔽此明月。〈又〉愿皓日之显行兮，云蒙蒙而蔽之。
汉贾谊《旱云赋》：惟昊天之大早兮，失精和之正埋。遥望白云之蓬勃兮，邋ｅ６妄止。运清浊之苟促猓正重沓而并起。嵬隆崇以崔巍兮，时彷佛而有似。屈卷轮而中天兮，象虎惊与龙骇。相抟据而俱兴兮，妄俪倚而时有。遂积聚而合沓兮，相纷薄而慷慨。若飞翔之从横兮，扬波怒而澎濞。
董仲舒《雨雹对》：太平之世，云则五色而为庆，三色而成M。魏曹植《幽思赋》：望翔云之悠悠，羌朝霁而夕阴。晋左思《蜀都赋》：舒丹气而为霞。
孙绰《天台山赋》：赤城霞起而建标，瀑布飞流以界道。陶潜《归去来辞》：云无心以出岫。
宋谢惠连《雪赋》：寒风积愁云繁。〈又〉河海生云，朔漠飞沙。连氛累霭，掩日韬霞。
齐孔稚圭：北山移文，高霞孤映。
梁萧统：七召绮霞映水。〈又〉十二月启愁云拂岫，带枯叶以飘空〈又〉彤云垂四面之叶
元帝《荡妇思秋赋》：秋云似罗。
江淹《知己赋》：采耀秋月，文丽冬霞。〈又〉《恨赋》：陇雁少飞，代云寡色。
庾信司马裔碑铭：谷寒无日，山空足云。
卢思道《纳凉赋》：火云赫而四举
唐文宗《祭北岳文》：绝壁千寻，孤峰万仞，桂华侵月，松萝挂云。
张九龄《龙池圣德颂序》：阳春播泽，触类皆滋。泰山起云，无远不遍。
杨炯《少室山少姨庙碑》：青霞起而照天。
王勃《滕王阁序》：落霞与孤鹜齐飞。
骆宾王《冒雨寻菊序》：参差远岫，断云将野鹤俱飞。陈子昂《金门饯序》：残霞将落日交辉。
张说诏《宴薛王山池序》：玩峰云之映沼。〈又〉元武门侍射诗序：繁云覆城，大雪飞苑。
韩休奉和圣制《喜雨赋》：九光之霞，冠于云日；五色之气，映于岩溪。
宋昱《日暮碧云合赋》：夕望兮见碧云之出岑，过太液拂上林。混苍苍之正色，垂漠漠之轻阴。西陆月弦南山风落，轻浓象似倏忽龙蠖。集高议之台，连寓直之阁。亭亭广陌，异公子之飞盖。裔裔长空，如美人之卷幕。
王N南《至云物赋》：云散黄光，天浮喜气。金柯郁郁而蔽野，玉叶飘飘而委地。〈又〉佳气从龙遥连渭北，非烟拂日俯对终南。
李华高宗康颂：油油时云，雨厥百谷。
独孤及马退山茅亭记：手挥丝桐，目送还云。
韩愈《贺雨表》：中使才出于九门，阴云已垂于四野。郭遵南至郊祭司天奏云物赋：度青霄而匪徐匪疾，向丹阙而乍合乍分。应乎一阳之始，焕乎五彩之文。氤氲摇曳，去来无际，望之虽曰崇朝，庆之知其嗣岁。谁谓其有叶本乎触石而来。谁谓其无心偏舒捧日之势。
元稹郊天日五色祥云赋：排空乍直，捧日初圆。兽蹲而龙鳞熠熠，鸟而凤翼翩翩。羽盖凝而轩皇暂驻，风马驾而王母欲前。影带其彩，疑错绣之遥属；光照乎物，比そ踔相连。
王起《五色云赋》：露表嘉瑞，国昭元吉。发五色以斯呈，掩百祥而非匹。辉光骇目，知泛滟之惟新；变化殊姿，觉凄清之有失。若非泽无不被，化无不率，则何以感之于寥天，荣之于圣日。尔其寂历，地表希微，天宇无声。有零有色，斯睹始暧空而杂糅，俄泫草而周普。沾于衣也，皆成黼黻之衣；润于土焉，更为苴茅之土。且其白能受彩，朱则孔扬，青映苔而转丽，元点漆而有光。既炫耀于众彩，终错杂于中黄。傥在琉璃，味无`于甘醴；如浮葭I，色讵变于凝霜。何兮之。膏润有焕乎之。文章固可以扶寿而愈疾，俗泰而时康。张何《早秋望海上五色云赋》：懿夫腾碧海，瑞皇家，金柯玉叶兼杂，花文璀璨光纷华。况夫罗帏锦帐绕香车，双虹宛转萦翠霞。及夫倏而聚，忽而散，霓裳羽旆相陵乱。倚长空，浮迥岸，宛若琼楼金阙横天半。美人濯锦春江畔。
乔潭秋晴曲江望太一纳归云赋：秦称百二镇为太一，合沓横空，箩蔽日。岂瑰宝之攸产，盖云雷之自出。宜其密尔，王甸雄兹，帝京败叶，风轻高秋。气清时雨多歇，归云晚晴。俯枕曲水，前临直城。山半隐而半见，云乍低而乍倾。其趣可赏而不极，其容可状而难名。尔其沈阴始解，霭45初归。回日犹重，因风则飞。其始也，峨峨巍巍，千岩万岭，稠叠而相委；其渐也，纷纷霏霏，齐童赵女，并舞而垂衣。忽天澄而地廊，郁氛氲于翠微。别有容与之势，轻盈之状。日下空笼，天边引r，始悠悠于绿野，渐]]于青嶂。洛川神女何以u，巫峡佳人不能上。虽更仆而非久，仍移景而堪望。落日将，山衔断云，绿气阴郁，岚光氤氲，横截高岩。惊数峰之顿失，却临幽石与残雪而俱分。
无名氏《庆云抱日赋》：外浮相焕，中映成文。郁郁昱昱，缤缤纷纷，始流形于孤岳，终垂象于九围。丽碧霄以增媚，捧金乌而徐飞。〈又〉运叶尧年，灵符舜日，灿玉叶以繁布，抱金轮而半出。
《五色卿云赋》：其为状也，乃从龙以分气；其为势也，若抟鹏之垂翼。荟蔚非触石而兴，缥缈盈画工之饰。葱翠炯晃，萧索氛氲，回合斐，散聚分文。转光风则动而愈出，冲霁日则灿然皆分。〈又〉光浮碧落，夺虹彩于太虚；影下清潭，照锦色于曲浦。
《白云无心赋》：翘玉叶以缭绕，耀金柯而陆离。其兆无形，其质罕一。匪润础以上升，或从龙而迥出。〈又〉抱翠石以流彩，入清池而写文。或假势于重岭，或隔阂于孤山。挺奇峰于天末，亘横阵于岩间。顺细雨以低举，随轻风而往还。
明屠隆《五色云赋》：厥状瑰丽，元黄杂俎，或如元圭，或如玉珂，或如灵芝，或如玉禾，或如绛绡，或如紫F。或如文杏之叶，或如含桃之颗，或如秋原之草，或如春湘之波。澹修眉之连蜷，呈冶态而婀娜。又如万花竞开，百鸟齐飞，奇姿窈窕，秀色离披。威凤之彩葳蕤，锦鸡之翼差池，屑屑霏霏，{{，纷乎若缬，矗乎若剃；又如仙人制锦，借色云君，濯彼天河，五彩成文，丹霞失丽，明星载昏。
费元禄《转情集》：晚霞乍紫乍红，如浣蜀江贝锦；或朝或暮，真开海市蜃楼。微步凌波，射练裙而成绮；登高送目，变素面而为绯。孤鹜齐翔，南浦晴江之上；建标一色，天台流水之间。〈又〉王母昆，未奉长年寿酒，汉家陵阙，依然残照西风。唱新词而欢不见，织回文而字难成。好景无多，造次投来新月。征夫未息，须臾隔断疏林。临水孤村尚辨，灭明鸦背连天。野草尽，驱f冗。车轮舒卷如金支，翠绫浠若白衣。苍狗窗明，枫叶洞富，松花海上病神仙。何物遂能却扫山中贫。道士此时正好休粮。
夏后铸鼎繇逄逄，白云一南一北一西一东。
汉武帝《秋风辞》：秋风起兮白云飞。草木黄落雁南归。仲长统诗：春云为马，秋风为驷。按之不迟，劳之不疾。〈又〉朝霞润玉。
古乐府：浮云多暮色，似从崦嵫来。〈又〉苍霞扬东讴。古诗：日暮秋云阴
魏文帝诗：西北有浮云，亭亭如车盖。〈又〉丹霞夹明月。晋傅元诗：纤云时。陆机诗：阴云兴岩侧。
张载诗：朝霞迎白日，丹气临汤谷。
张协诗：腾云似涌烟。〈又〉行云思故山。
顾凯之诗：夏云多奇峰。
陶潜诗：依依旧楚，渺渺西云。〈又〉飘飘西来风，悠悠东去云。〈又〉朝霞开宿雾。〈又〉万族各有托，孤云独无依。宋颜延之诗：流云蔼青阙。
谢庄诗：隐暧松霞被。〈又〉夕天霁晚气，轻霞澄暮阴。谢灵运诗：春晚绿野秀，岩高白云屯。
谢瞻诗：轻霞冠秋日。
谢惠连诗：霏云生翠岭。
鲍照诗：鳞鳞夕云起。〈又〉聚云屯高岸。〈又〉岩云起乱山。〈又〉薄暮塞云起。
谢I诗：浮云去欲穷。〈又〉轻云霁广甸〈又〉积水照W霞〈又〉馀霞散成绮〈又〉川霞旦上薄〈又〉苍云暗九重，北风吹万籁。
梁简文帝诗：流霞乍断续。
沈约诗：时云霭空远。
江淹诗：日暮碧云合，佳人殊未来。〈又〉浅霞兮云，一合兮一分〈又〉红霞旦夕生〈又〉夏云多杂色，红光铄蕤鲜〈又〉丹霞蔽阳景〈又〉崦嵫生暮霞〈又〉朱霞入窗牖〈又〉长望竟何极，闽云连越山。〈又〉萧条晚秋景，F云承景斜。
庾肩吾诗：同云暗九天〈又〉寒云间石起〈又〉阴云助麦寒〈又〉云积似重楼。
吴均诗：山上万重云〈又〉沈云隐乔木。
何逊诗：日斜迢递雨，风起嵯峨云〈又〉夕阳已西度，归霞亦半消〈又〉早霞丽初日〈又〉重霞映日馀〈又〉水底见行云〈又〉薄云严际宿。
北魏温子升诗：丹霞起暮阴。
北周王褒诗：东西御沟水，南北会稽云。
隋卢思道诗：晚霞浮极浦。
薛道衡诗：石湿晓云浓。
唐太宗诗：霜天散夕霞。
元宗诗：丹霞助晓光。
李百药诗：薄云回空尽。
宋之问诗：陇暗积愁云〈又〉山雨初含霁，江云欲变霞。〈又〉山杂夏云多。
张九龄诗：照烂阴霞上。
王勃诗：颓云萧索见层空〈又〉画栋朝飞南浦云〈又〉天云渐作霞。
张说诗：凉云生竹树〈又〉春山挂断霞。
张均诗：汀霞变秋色。
沈缙谑：北阙彤云掩曙霞〈又〉霁云无处所，台馆晓苍苍。
王维诗：白云回望合，青霭入看无。
李颀诗：山云覆阴谷。
綦毋潜诗：o原上霞。
储光羲诗：流霞明楚岸〈又〉落日烧霞明，农夫知雨止。王昌龄诗：暮霞照新晴，归云犹相逐。〈又〉山长不见秋，城色日暮，蒹葭空水云。
常建诗：亭亭碧流暗，日入孤霞继。
孟浩然诗：微云淡河汉。
李白诗：窗落敬亭云〈又〉奇峰出奇云〈又〉红霞朝夕变〈又〉残霞飞丹映江草〈又〉寥落暝霞色。
韦应物诗：隔林分落景，馀霞明远川。〈又〉残霞照高阁〈又〉流云吐华月。
柳恽诗：亭皋木叶下，陇首秋云飞。〈又〉寒云晦沧洲岑参诗：江楼暗寒雨，山郭冷秋云〈又〉潭树暖春云李嘉v诗：朝霞晴作雨，湿气晚生寒。
高适诗：隔岸春云邀翰墨。
杜甫诗：泄云无定姿〈又〉片云头上黑，应是雨催诗〈又〉低空有断云〈又〉江东日暮云〈又〉寒深北渚云〈又〉云在意俱迟〈又〉峡云笼小树〈又〉宫云去殿低〈又〉关云常带雨〈又〉热云初集黑〈又〉四海八荒同一云〈又〉山篱带白云〈又〉含风翠壁孤云细〈又〉荒戍密寒云〈又〉松浮欲尽不尽云〈又〉山云低度墙〈又〉野云低度水〈又〉川云自去留〈又〉崔嵬晨云白〈又〉落落出岫云〈又〉晴天养片云〈又〉天上浮云似白衣，斯须倏变如苍狗。
钱起诗：迥云随去雁。
皇甫冉诗：积水长天随远客，孤舟极浦足寒云。顾况诗：孤霞上寥。耿诗：晓日上春霞。
卢纶诗：月露浩万下，河云凝不流。〈又〉阴霞发海光。李益诗：江亭万里云。
韩愈诗：晴云如擘絮〈又〉皎洁当天月，葳蕤捧日霞。〈又〉君诗多态度，蔼蔼春空云。
刘禹锡诗：江上诗情为晚霞〈又〉暮霞千万状〈又〉馀霞张锦帐。
孟郊诗：古路无人到，新霞吐石棱。
张籍诗：湘云初起江沉沉〈又〉晓来江气连城白。李贺诗：海云初生石城下〈又〉银浦流云学水声〈又〉飞雨过凉云。
白居易诗：兽形云不一〈又〉北轩凉吹开疏竹，卧看青天行白云〈又〉徘徊去住云〈又〉南山云起北山云。姚合诗：山近满厅云〈又〉云落照红〈又〉懒云轻似絮。李群玉诗：f云触石轻。
杜牧诗：晴云如絮惹低空〈又〉娇云光占岫〈又〉洞云生片断。
许浑诗：风卷曙云飘角远。
李商隐诗：高云不动碧嵯峨〈又〉千里火云烧益州〈又〉曙霞星斗外〈又〉江上晴云杂雨云〈又〉斋钟不散槛前云。
马戴诗：馀霞媚秋汉〈又〉沙云气尽黄。
崔橹诗：湿云如梦雨如尘。
温庭筠诗：f云无定貌。
张乔诗：山郭入楼云〈又〉独岛伴馀云。
方干诗：冻云愁暮色〈又〉断霞转影侵西壁。
罗隐诗：芳草有情皆碍马，好云无处不遮楼。
韩诗：细水浮花归别涧，断云含雨入孤村〈又〉雨晴云叶似连钱。
无名氏诗：翻忆旧山青碧里，绕庵f伴野僧禅。宋寇准诗：暮天寥落冻云垂。
王禹诗：新晴淡淡霞。
林逋诗：水痕天影蘸秋霞。
范仲淹诗：归云识旧峰。
赵\诗：横红数抹霞。
苏舜钦诗：娇云浓暖弄春晴。王安石诗：谁似浮云知进退，才成霖雨又归山。〈又〉蔼蔼当窗一炷云〈又〉云尚无心能出岫，不应君更懒于云。
苏轼诗：江云有态清且媚〈又〉游人脚底一声雷，满座顽云拨不开。〈又〉蔼蔼青城云〈又〉微微出岫云〈又〉新诗蔼蔼岭头云〈又〉岭上晴云披絮帽。
文同诗：漠漠岭头云。
范成大诗：海气烘晴入断霞，半空云影界山斜。〈又〉朝暾不与同云便，烘作晴空万缕霞。
陆游诗：痴云不散常遮塔〈又〉残霞明水面〈又〉十里织成无罅锦，半天留得未残霞。〈又〉数峰当户云〈又〉浓云夜护霜〈又〉晴云蹙细鳞〈又〉孤云寒不飞〈又〉湿云春易族〈又〉云轻无力护清霜〈又〉云气平沈一面山〈又〉云气将归别起峰〈又〉日落云全碧。
杨万里诗：当面峰头些子云，坐看吹作雨纷纷。僧惠崇诗：僧定石沈云。
元杨载诗：微霞f近空。
萨都刺诗：落日澹霞收未尽〈又〉冻云欲雪风吹散，望出西山一半青〈又〉落日奇峰挂赤霞。
倪瓒诗：泖云汀树晚离离。
明吴兆诗：江云度岭f。
小青诗：雪意阁云云不流，旧云正压新云头。
云霞部纪事一
《春秋孔演图》：黄帝将兴，黄云升于堂。
《史记・五帝本纪》：黄帝官名，皆以云命为云师。〈注〉应劭曰：黄帝受命，有云瑞。故以云纪官也。春官为青云，夏官为缙云，秋官为白云，冬官为黑云，中官为黄云。《古今注》：黄帝与蚩尤战于涿鹿之野，常有五色云气，金枝玉叶，止于帝上，有花葩之象，故因而作华盖也。《竹书纪年》：帝尧陶唐氏母曰：庆都生于斗维之野，常有黄云覆其上。
《尚书中候》：尧沉璧于河，白云起。
《竹书纪年》：帝舜十四年，卿云见。〈注〉于时和气普应，庆云兴焉。若烟非烟，若云非云，郁郁纷纷，萧索轮铩０俟は嗪投歌庆云。帝乃倡之曰庆云烂兮纠缦缦兮，日月光华，旦复旦兮，群臣咸进顿首曰：明明上天烂然，星陈日月光华，弘于一人。帝乃载歌曰：日月有常，星辰有行，四时从经。万姓允诚于予，论乐配天之灵。迁于圣贤，莫不咸听，乎鼓之，轩乎舞之，精华已竭，褰裳去之。
《淮南子・本经训》：伯益作井而龙登元云。
《帝王世纪》主癸之妃曰：扶都见白气贯月，意感以乙日生汤。故名履字天乙，是谓成汤。
《春秋孔演图》：汤将兴，白云入房。
《拾遗记》：周武王东伐纣，夜济河。时云明如昼，八百之族皆齐而歌。
《尚书中候》：成王观于洛河，沉璧。礼毕，王退俟至于日昧。荣光并出幕，河青云浮洛。
《列子・殷汤篇》：薛谭学讴于秦青，未穷青之技，自谓尽之，遂辞归，秦青弗止，饯于郊衢，抚节悲歌，声振林木，响遏行云。
《左传》：僖五年春王正月，辛亥朔日南至，公既视朔，遂登观台以望而书礼也。凡分至启闭必书，云物为备故也。
《列仙传》：李老君之母玉女，尝昼寝梦，五色霞光入户，结如弹丸，流入玉女口中，吞之遂有孕，后生老君。《关尹子・题辞》：关尹者，函谷关尹也。名喜姓无可考，周末老子西游，尹望云气，候之于关，去吏从学焉。请著道德五千言。
《孟谱》：孟子生时，母梦神人乘云自泰山来，母凝视久之，忽片云坠而寤，里巷皆见，有五色云覆孟氏居。《水经注》虞氏记云：赵候自五原河曲筑长城，东至阴山。又于河西造大城，一箱崩不就。乃改下阴山河曲而祷焉。昼见群鹄游于云中，徘徊经日，见火光在其下。武侯曰：此为我乎。乃即于其处筑城，今云中城是也。
《江西通志》：饶州府五彩山，在馀干县西南八十里，战国时，吴申自鄱阳徙居，生子芮，五彩云见，故名。《汉书・高祖本纪》：高祖隐于芒砀山泽间，吕后与人俱求，常得之。高祖怪，问吕后。后曰：季所居上，常有云气，故从往，常得季。高祖又喜。沛中子弟，或闻之，多欲附者矣。
《香案牍》：王探师司马季，主与人行，身散云雾。
《洞冥记》：汉武帝未诞时，景帝梦一赤彘从云中直下，入崇兰阁。帝觉而坐于阁下，果见赤气如烟雾来蔽户牖，望中有丹霞蓊郁而起。
《汉书・郊祀志》：汾阴巫锦为民祠魏后土营旁，见地如钩状，掊视得鼎。鼎大异于众鼎。文镂无款识。怪之，言吏。吏告河东太守胜，胜以闻天子。使验问巫，得鼎无奸诈，乃以礼祠，迎鼎至甘泉，从上行荐之至中山晏温。有黄云焉，有鹿过上自射之，因以祭云。
天子禅泰山下，n东北肃然山封禅祠，其夜若有光，昼有白云出封中。
《汉武故事》：上幸梁父祠地，上亲拜用乐焉，其日上有白云。又有呼万岁者，禅肃然白云为盖。《十洲记》：天汉三年，月氏国献神香。使者曰：国有常占东风入律，百旬不休，青云干吕，连月不散，知中国有好道之君，故贡神香。
《东方朔别传》：有赤云如冠珥，上以问朔。朔曰：不大，雨即日晕后。数日果大雨。
《汉书・外戚传》：孝武钩弋赵，昭帝母也。家在河间武帝巡狩，过河间。望气者言此有奇女。天子亟使使召之。既至，女两手皆拳。上自披之手。即时伸由，是得幸。号曰拳夫人。先是其父坐法，宫刑为中黄门，死长安，葬雍门。拳夫人进为居钩弋宫，大有宠。元始三年生昭帝。
《拾遗记》：元凤二年于淋池之南，起桂台以望远气。《后汉书・光武本纪》：论望气者，苏伯阿。为王莽使至南阳，遥望春陵郭。曰：气佳哉。郁郁葱葱然。
汉官仪：光武帝建武三十二年，东巡狩二月十九日之山虞。国家居亭，百官布野。此日上山，云气成宫阙，百姓皆见。
《后汉书・方术传》：樊英隐于壶山之阳，尝有暴风从西方起。英谓学者曰：成都市火甚盛。因含水向西漱之，乃令记其日。时客有从蜀来，云：是日大火，有黑云卒从东起，须臾大雨，火遂得灭。
《长沙耆旧传》：祝良为洛阳令时，大旱。告诚引罪，紫云沓起。
《宋书・符瑞志》：孙坚之祖名钟，冢上数有光怪云气五色上属天。父老相谓：此非凡气，孙氏其兴矣。
《搜神记》：孙策渡江，袭许与于吉俱行。时大旱所在，览鞔呓士使速引船。或身自早出督切，见将吏多在吉许。策因此激怒，遂杀之。将士哀惜，共藏其尸，天夜，忽兴云覆之，明旦往视不知所在。
《蜀志》：先主儿时戏于桑树下，上有云覆如车盖。《魏志・卞皇后传》：后生齐郡白亭，有黄气满室。移日，父问卜者王，旦旦曰：此吉祥也。
《文帝本纪》：文皇帝中平四年冬生于谯。〈注〉帝生时，有云气，青色而圜，如车盖当其上。终日望气者，以为至贵人之C，非人臣之气。
《谢氏诗源》：更嬴之妻能作锁云囊，佩之陟高山有云处，不必开囊，而自然有云气入其中。归至家，启视皆有云气，白如绵自囊而出。囊大如蚕茧，而可以开合。更嬴善射，每言能仰射入云中。其妻不信，因以一囊系箭头，令射之。及坠，验之果有白云在内，因名箭曰锁云。
《晋书・张华传》：初吴之未灭也，斗牛之间常有紫气。道术者皆以吴方强盛，未可图也。惟华以为不然。及吴平之后，紫气愈明，华闻豫章人雷焕妙达纬象。乃要焕宿。屏人曰：可共寻天文，知将来吉凶。因登楼仰观，焕曰：仆察之久矣，惟斗牛之间，颇有异气。华曰：是何祥也。焕曰：宝剑之精，上彻于天耳。华曰：君言得之，吾少时，有相者言吾年出六十位登三事，当得宝剑佩之，斯言岂效与。因问曰：在何郡。焕曰：在豫章丰城。华曰：欲屈君为宰，密其寻之，可乎。焕许之，华大喜。即补焕为丰城令，焕到县，掘狱屋基，入地四丈馀，得一石函，光气非常，中有双剑并刻，题一曰龙泉、一曰太阿其夕，斗牛间气不复见焉。
《拾遗记》：晋太康元年，白云起于灞水，三日而灭，有司奏云：天下应太平。帝问其故曰：昔舜时，黄云兴于郊野，夏代白云蔽于都邑，殷代元云覆于林薮。斯皆应世之休徵，殊乡绝域应有贡其方物也。果有羽山之民献火浣布万疋。
《晋书・冯跋载记》：跋三弟皆任侠不修行业，惟跋恭慎勤于家产，父母器之，所居上每有云气，若楼阁，时咸异之。
《册府元龟》：宋高祖尝游京口竹林寺，独卧讲堂前，上有五色龙章。众僧见之，惊以白帝。帝独喜曰：上人无妄言。帝皇考墓在丹徒之候山，其地秦史所谓曲阿丹徒，间有天子气者也。
南齐：太祖居武进时，彭山冈阜相属，数百里不绝，其上常有五色云。
《隋书律历志》：后齐参军信都芳深有巧思，能以管候气，仰观云色，尝与人对语，即指天曰：孟春之气至矣。人往验管，而飞灰已应。每月所候，言皆无爽。
《南史・梁武帝本纪》：武帝所居室中，常若云气，人或遇者体辄肃然。
《物类相感志》：梁武帝丁嫔，初嫔魏益德。帝登城见丁氏出游，有五色云，如龙盖其上。遂临以金兼赂益德，而取之。竟生昭明简文焉。
《陈书・徐陵传》：陵字孝穆，东海郯人。母臧氏梦五色云化为凤，集左肩，已而诞陵焉。
《册府元龟》：高贵乡公，以正始三年九月二十五日生。其日，天气清朗，堂上黄云照耀，久之乃散。
《周书・太祖本纪》：太祖，德皇帝之少子也。母王氏初孕五月，梦抱子升天不至而止。寤以告德皇帝。帝喜曰：虽不至天，贵亦极矣。及太祖生，有黑气如盖，下覆其身。
《隋书・高祖本纪》：高祖母吕氏，生高祖于冯翼般若寺。紫气充庭，有尼来自河东，谓皇妣曰：此儿所从来甚异，不可于俗间处之。尼将高祖舍于别馆，躬自抚养。皇妣常抱高祖，忽见头上角出，遍体鳞起，皇妣大骇，坠高祖于地。尼自外入见，曰：已惊我儿，致令晚得天下。
《册府元龟》：高祖既举义师之日，太宗所居处有紫云，当其上俄变为五色，状如飞龙，所居弘义宫中有一大池，常时有佳气，郁郁数百尺，太宗独异之，至九年，其气转盛，上属于天。
《天中记》：唐高祖起太原，次临汾，去绛郡二十馀里，有紫云如华，盖楼阁之形，正临高祖之上。
《传灯录》：道信大师，武德中，登庐山绝顶，望破额山，紫云如盖，下有白气横分六道。
《唐书・狄仁杰传》：仁杰为并州法曹参军，亲在河阳。仁杰登太行山，反顾见白云孤飞，谓左右曰：吾亲舍其下。瞻怅久之，云移乃得去。
《韦巨源传》：景龙二年，韦后自言衣笥有五色云。巨源倡其伪。劝中宗宣布天下。帝从其言，因是大赦。《中宗庶人韦氏传》：神龙三年，禁中谬传有五色云起，后作图以示，诸朝因大赦天下，赐百官，母妻封号。《大唐新语》：崔希高以仁孝友悌，丁母忧哀毁过，礼为邺县丞。芝草生所居堂，一宿而葩，盖盈尺。州以闻，迁监察御史，转并州兵曹，冯翊令贫乏之徒，荷其仁恤。时有云气如盖，当其厅事，须臾，五色错杂，遍于州郭，以状闻，敕编入史。
《旧唐书・元宗本纪》：明皇兼潞州别驾，州境有黄龙白日升天，尝出畋，有紫云在其上，从者望而得之。《宝记》：唐开元中，李氏者为尼，号曰真如。天宝元年七月七日，忽于寺庭见五色云坠。视之一囊中有五物，乃宝玉也。真如献于朝。
《唐实录》：开元十九年，兴庆宫亲耕三百馀步，既而有青光紫气覆地。
《册府元龟》：天宝元年六月乙未，陇右节度皇甫惟明奏：龙支县人库狄孝义，有马生龙驹，经九旬有九日，身有鳞而不生毛。臣就简视，有庆云五色遥覆马上，久而不散，伏望宣付史官以光实录。从之。
《宣和书谱》：怀素晚精意于翰墨，追仿不辍，秃笔成冢。一夕观夏云随风，顿悟笔意，自谓得草书三昧。《唐书・肃宗本纪》：肃宗自奉天而北，夕次承寿。有白云起西北，长数丈，如楼阁之状，识者以为天子之气。《册府元龟》：代宗宝应元年四月己巳即位。其日，有庆云见，初帝至，飞龙厩座，前有紫云，见云中有三白鹤徊翔，又有喜鹊鸣。及将即位，仗卫宿设夜分，云雾四合，不辨咫尺。既晓朝呼万岁天地清朗，非烟满空，黄气抱日，咸以为圣感。
《杜阳杂编》：代宗广德元年，吐番犯便桥。上幸陕，王师不利，常有紫气如车盖以迎马首。
大历中日，林国献龙角钗。上因赐独孤妃与上同游龙舟池。有紫云自钗上而生，俄顷满于舟楫。上命置之掌内，以水喷之，遂化为二龙，腾空东去。
《浙江通志》：嘉兴府紫云山，在嘉兴县西南三十六里，唐建中时，有村女出耕，紫云辄覆之后，诏入宫，山以此名。
《册府元龟》：德宗兴元元年八月，宋亳观察使奏：先天观元元皇帝太后陵槐树。上有灵泉涌出，六月忽有灵气五色见于泉上。
《云仙杂记》：白乐天烧丹于庐山草堂。作飞云履，元绫为质，四面以素绡作云朵，染以四选香，振履则如烟雾。乐天著示山中道友，曰：吾足下生云，计不久上升朱府。魏郡开成中，大旱遍祷山岳。或言西沈陆先生道行精明，请之必验。太守以下乃携杏酒青羊，以备牲醪，告于山中。先生受礼，讫对太守，呼吸数过，五指连拂之，爪甲间皆出云烟之气，惟中指气象甚盛。先生曰：郡中雨得足，诸县，皆获八分，亦可小稔。已而其说不诬。
《酉阳杂俎》：史论作将军时，妻蚤妆，开奁，奁中忽有五色龟，大如钱，吐五色气，弥满一室，后常养之。
《云麓漫抄》：梁u不归，弟Z每见东南白云，即立望，惨然久之。
《稽神录》：周太祖为枢密时，北征如澶渊旭。旦日边有紫光，当太祖马首之上，高不及百尺。从官异之。至邺都，一夕，在亭院斋忽有黄气起于前，缭绕而上，遽际于天。太祖于黄气中，仰见星文，紫微、文昌，烂然在目。骇曰：予在室中而见天象，不其异乎。密告知星者。乃拜贺曰：坐见天衢，物不能隔，至贵之祥也。异日，又于署衙中有紫气起于幡竿、龙头之上。凡二日，观者异之，及讨李守真于河中。守真登陴瞰阵，气色不怿，独言曰：是何妖变。后城中人言，见太祖军上有紫气如楼阁车，盖之状故也。
《辽史》：穆宗皇后萧氏，父知[内供奉翰林，承旨，后生云气，馥郁久之。

[book_title]乾象典第七十三卷
云霞部纪事二
《宋史・董遵诲传》：遵诲父宗本，汉时为随州刺史。太祖微时客游至汉东，依宗本。而遵诲凭藉父势，太祖每避之。遵诲尝谓太祖曰：每见城上紫云如盖，又梦登台遇黑蛇，约长百尺馀，俄化龙飞腾东北去，雷电随之。是何祥也。太祖皆不对。他日论兵战事，遵诲理多屈，拂衣而起。太祖乃辞宗本去，自是紫云渐散，及即位，一日便殿召见，遵诲伏地请死。帝令左右扶起，因谕之曰：卿尚记往日紫云及龙化之梦乎。遵诲再拜呼万岁。
《玉壶清话》：太宗亲征契丹，御制诗有：銮舆临紫塞，朔野冻云飞。之句，遂命何蒙进銮舆，临塞赋朔云飞诗，蒙得句云：塞日穿痕断，边鸿背影飞。又云：缥缈随黄屋，阴沉护御衣。召对嘉赏，授赞善。
《广东通志》：宋太平兴国间，龙川义城乡民樵于山，于云间偶拾青石一片，疑可为砚。俄视其上有字，云：浮丘顶上彩云笼，探花引出状元公。至天圣初，果有彩云时笼霍山浮丘之顶，罗孟郊曾楷同登。天圣八年王拱辰榜进士，而孟郊以探花及第，山灵示谶如符验焉。
《环溪诗话》：来鹄洪州人，咸平中名振都下。然喜以诗讪当路，为人所恶，卒不第。夏云云：无限旱苗枯欲尽，悠悠f处作奇峰。
《玉海》：祥符元年，穆清殿御座处有白云，如幡幢龙凤之状，召宰相登亭观。复有黄云，如虹桥葩盖，诏名亭曰瑞云。
祥符九年，向敏中言：六月二十七日，黄云如飞凤，覆昭庆殿。
《宋史・韩琦传》：琦字稚圭，相州安阳人，风骨秀异，弱冠举进士，名在第二。方唱名，太史奏：日下五色云见。左右皆贺。
《玉海》：皇v二年四月朔，幸金明池。司天言：云色黄，其形轮铮此圣孝感天之应。
天圣八年四月三日乙酉，幸琼林苑，赐从官射，射于苑亭，遂燕从臣。是日，日旁有五色云。
《苏轼q云篇序》：余自城中还，道中，云气自山中来，如群马奔突，以手掇开，笼收其中。归家，云盈笼开而放之，作q云篇。
《宋史・种放传》：放隐终南豹林谷之东明峰，结草为庐，仅庇风雨。以讲习为业，从学者众。得束以养母，母亦乐道、薄滋味。放得辟谷术，别为堂于峰顶。尽日望云危坐，每山水暴涨，道路阻隔，粮糗乏绝，止食芋栗。性嗜酒，尝种秫自酿，每曰：空山清寂，聊以养和。因号云溪醉侯。
《清波杂识》：章谪雷州，过小贵州、南山寺，与僧奉恕倚槛看云，曰：夏云多奇峰，真善比类。恕曰：相公曾见夏云诗否。如峰如火，复如绵飞，过微云落槛前，大地生灵乾，欲死不成，霖雨漫遮天。盖讥也。
《清凉山志》：张无尽戊辰六月二十七日至清凉山，W金阁，日将夕。南台之侧有白云绵密，如敷白邸Ｉ省奇曰：此祥云也。集众僧礼诵，见金桥及金色相轮，轮内深绛青色。既暝，有霞光三道，直起亘天。
《齐东野语》：陶通明诗云：山中何所有，岭上多白云。只可自怡悦，不堪持赠君。云固非可持赠之物也，坡翁一日还，自山中，见云气如群马奔突，自山中来，遂以手掇开，笼收于其中，及归，白云盈笼开笼，放之。遂作《q云篇》云：道逢南山云，H吸如电过。竟谁使令之，衮衮从空下。又云：或飞入吾车浚仄人肘胯。抟取置笥中，提携反茅舍。开缄仍放之，掣去仍变化。然则云真可以持赠矣。宣和中，艮岳初成令，近山多造油绢囊，以水湿之，晓张于绝t危峦之间，既而云尽。入遂括囊以献，名曰贡云。每车驾所临，则尽纵之。须臾迦怀淙，如在千岩万壑间。然则不特可以持赠，又可以贡矣。并资一笑。
宋马纯《倚箔山录》：河南颍阳县北十五里曰倚箔山，山有洞，若三间屋，大洞中潭水深不可测。宣和末有张道人居洞前茅屋中，云：凡潭水微动，须臾有云出于水上，稍出洞去，即山下必雨，雨止云乃覆山。《传灯录》：广严院咸禅师，有僧问：如何是广严家风。曰：一坞白云，三间茆屋。
《武进县志》：丁常，任毗陵人，淳熙间为郎。冬至日，上殿奏对，玉音曰：晚来云物甚奇，卿见否。常任实不曾见，即对曰：岂唯臣见之。四海万民皆见。孝宗大喜，曰：卿对甚伟。命除淮漕。
《朱子语类》：某常登云谷，晨起穿林薄中，并无露水沾衣，但见烟霞在下，茫然如大洋海，众山仅露峰尖，烟云环绕往来，山如移动，天下之奇观也。
《钱塘遗事》：史弥远之比周于杨后也。出入宫禁，外议甚哗。有人作咏云词讥之云：往来与月为俦，舒卷和天也蔽。
《春风堂随笔》：宋谢I知徽州时，尝于旧坑取石贡理宗。初坑上尝有五色云气如锦衾，郡檄随云所覆处，壑得佳石，有白文绕两p，宛转如二龙，既发为砚，而云气不复见矣。
《金史・太祖本纪》：辽道宗时，有五色云气屡出东方，大若二千斛，锊种状，司天孔致和，窃谓人曰：其下当生异人，建非常之事，天以象告，非人力所能为也。咸雍四年戊申七月一日，太祖生。
《移刺履传》：履字履道，方五岁晚卧庑下，见微云往来天际。忽谓乳母曰：此所谓卧看青天行白云者耶。德元闻之，惊曰：是子当以文学名世。
《下黄私记》：八九月中，月轮外轻云。时有五色，下黄人每值此则急呼。女子持针线，小儿持纸笔，向月拜之，谓之乞巧。惟吴媪有一女，年十二，拜之甚勤。一夕月下飞一五色Z云，如手掌大，驻于女前，众皆恐。女径吸食之，味甚香美，明旦梳头窥镜，面色艳冶。弹琴读书，不学而能。媪喜甚，改名为Z云。
《名山藏》：当皇妣，娠梦黄冠授一丸，有光。吞之觉，而口尚闻香。明日生太祖于土地祠中，白气贯空，异香经宿。
明太祖至婺，击元将于梅花门，大破之。先一日，城中人望见城西有五色云，如车盖，乃太祖驻兵地。《列朝诗集》：J仙每月令，人往庐山之巅，囊云以归，结小屋。曰：云斋障以帘幕，每日放云一囊，四壁氤氲，袅动如在岩洞。昔陶弘景往行山中，聚云袖内，遇客，趣放之为赠。J仙风致不减弘景也，周宪王有送雪诗：J仙囊云，宪王送雪。此宗藩中佳话，可属对也。《明外史・刘基传》：基字伯温，青田人。尝游杭州西湖，有异云起西北，光射湖水，客以为此庆云，将赋诗，基大言曰：此天子气也，应在金陵后十年，有王者起其下，吾当辅之。
《黄池东山樵隐记》：樵隐杨先生数为予言东山之胜。今年秋与五六友朋，由郡城东行六七里，始造先生之庐，长林荟蔚，深入无际，先生指谓予曰：吾于是樵焉。因相与笑。既还，饮深秀亭，篁木潇洒，浓翠欲滴。凉风飘，白云从西北来，漫山谷，或浮入窗牖间，遥望数十松隐隐，犹神仙异人骑苍麟白鹤，出没半空上。先生因赋白云之章，与樵歌相和。答歌曰：白云兮悠悠，吾之樵兮与白云为俦，兹不乐兮又何求。时众客沾醉，又咸为和歌，浩兴悠然，盖不知世间何乐可方此也。
《名山藏》：孝宗册立为太子，时，诏至南京，瑞云见孝陵，如车盖。
《王阳明先生年谱》：先生生之夕，祖母岑梦神人衣绯玉，自云中鼓吹送儿来，惊寤。已闻啼声，祖竹轩翁因命名云，而乡人遂指所生楼曰瑞云楼。先生五岁犹不言，有神僧过而目之曰：好个孩儿，可惜名字道破。竹轩翁更以今名，即能言。
《绍兴府志》：杨山人珂，馀姚人，能诗，且好修。然特以工书名，为人甚有逸兴。尝游四明山，过云岩见云气漫，讶之，爱其奇色，觉浓厚可掬。遂创新意，携三四巨罂于云深处，以双手捉云，扑之纳罂中。至涌出不容，则知罂满矣。乃以纸封其口，携归藏之。遇好事者过，小酌，辄云：汝欲观四明云乎。昨携在此。因呈云罂，席间刺针眼，其口则一缕如白线透出，直上。须臾绕梁栋，已而蒸腾坐间，郁勃扑人面，无不引满大呼，相矜F，谓绝奇也。自后往四明，屡携云以归，亦间赠相知者云。
《敖英峨眉山记》：侍御狷斋、谢公来，按西蜀驻节峨眉，台中无事。副使梅塘毛子参议，渭野樊子佥事，黄溪刘子暨英相与从公出北门。由宝经楼入山，W光相寺，上大峨绝顶，俯瞰大峨之腰。白云平铺周遭一色，而中峨小峨覆盖其下不见。佛彷茫然，如雪积平野，月笼寒沙，微风西来，云光Y。又如洞庭彭蠡，涛冲浪激，不可名状。公曰：到此境，使人肝胆澄澈，平生奇观无u此者。
何格《游白云山记》：白云山在郡城北，正德辛巳，有约予同游者。取道由山枣冈，过小涧登黄坞。及寺，登观音堂，堂后有叶氏墓，众逡巡其上。忽有气皎如缟练，ト襞缌铩５投妊荫技淝逶媳迫耍殊觉毛发森潇。有诵杜少陵：天阙象纬逼，云卧衣裳冷。之句者，指曰：兹山之名非由此乎。王世贞《游泰山记》：余自戊午己未间，有事于泰山者三，而其稍可记者，第二游也。其初游为正月晦，黎明入山，即阴晦浮云出没皆际，十步外不辨物。第觉舆人之后趾，高而余前偻而已。即绝顶亦无所睹。还憩酆都宫，甚悔之。至六月朔，乃与参议徐君文通，上绝顶，瞪眺久之。俄而诸山各出白云一缕，若冢中起，稍上，大如席，凡数百道，则狂驰而遇辄合，其起无尽，其狂驰而遇亦如之。顷刻遂遍成白玉池，而仰视则空青莹然，上下异色，呼酒与徐君酌，自以为生平之创目，所谓野马s，信也。
李维桢《太湖两洞庭游记》：登缥缈，小雨酿寒，遂下酌玉椒泉，饭西湖寺。俄而二虹起岸下，光彩夺目，徐徐渡湖中去，举酒目送，酒未竟，回视落霞残日，照映卞山。如紫磨金在F，表里洞彻，湖光殷血，如渭水论囚时总之，如安公冶与天通，如咸阳三月火，如大旱铄金焦石。余生平未睹者，喜极欲狂，恨季伦小子不见此，紫步幛宁，止四十里耶。
中秋过娄江，二十日返金阊。冯元敏宪使谓予：盍以间为支硎游乎。道胥门、度枫桥、呼笋舆，行十里至山登缥缈。诸峰罗列如儿孙，湖四环如博山，如璧水。江南名郡邑，隐隐平芜，片云如缕，自东峰起，忽狂走诸峰。初如冒絮，已如阿03国。仅一再现，顷刻万状。为赋看云诗四章。
杨嗣昌《峨眉山记》：雪山之西，浓云两片，大如席。从风冉冉而飞，伯钦语余：寻常见天末断云意，谓造次可揽，以今观之，殆数万里外矣。
朱之俊《雨中初游西湖记》：东南山水之美，惟杭为最。今岁奉使于浙，过润招张公亮，闰四月九日始入杭，宿昭庆寺。夜闻风雨，乃谋之主僧，买艇游焉。既入舟，见湖上诸山尽作影，于影中争出云。若败絮，若飞练，若马，若人云山相混，根枝罨蔽，纯为墨天，公亮偶指一峰曰：奇云也。予曰：山也。指一峰曰：怪山也。予曰：故云也。盖公亮短于视，又素未识南北山何状，故多指多惑。
甲乙剩言：友人尝从关中来，言：自环庆以北，不复见山。每从马首极望，惟见平沙际天。千里超忽，俄有横山，嶙峋可人。忽焉灭没，知是云也。余后读俞羡长诗，云：惟有横云似远山。乃知是真境也。
袁宏道《天目游记》：晓起看云，在绝壑下，白净如绵，奔腾如浪。尽大地作琉璃，诸海山尖出云上若萍。然云变态最不常，其观奇甚。非山居久者，不能悉其形状。王思任《庐山云海记》：予昔在青田小洋中，得看天锦，以为奇绝。不意五老峰上复看海绵之奇也。天锦之色，金染万鲜，俱非人目所经见。而海绵素铺几万里，抛弹松、称光丝、跃然觉霜雪。死白为呆，凹凸不等，小家数耳。予初登金印时，绵冒汉阳几不，遗一老，不意天锦之福尚在绵，俱缩入湖江，渐覆四宇，作开辟以来一大供。予置足在中峰之顶，皇恐消受，默念：安得裁为大被，袭天下寒山冷水。无有啼号者，发如是。愿以报清恩，犹未足以塞其万一。
萧士玮《湖山小记》：余山游晓起，看白云缕缕出山间，若茶烟之在斋阁耳。顷之百道狂驰，奔腾如浪，诸山水上行也，须臾山尽矣。空水s，风烟一色。类香雾海久之渐歇，有数点遥青没入云际。寺僧指余曰：海门诸峰也。
谭元春《游南岳记》：丙辰三月，谭子欲之岳，盟周子以静游，周子许焉。抵上封寺，道有级趾，斜垂蚁影。游人与云遇于涂，云不畏人趾穷，坦然得寺。由寺后上祝融峰顶，新庵旧祠仙客往来，四顾止有数人。数人止，各踞一石，晴漾其里，云缝其外。上如海，下如天。幻冥一色，心目无主。觉万丈之下，漠漠送声，极意形状之转不似。谭子顾周子语：奇光难再，得愿坚坐以待其定。周子许焉。久之云动有顷后，云追前云不及，遂失队，万云乘其罅，绕山左飞，飞尽日现，天地定位下界，山争以青翠供奉，四峰皆莫能自起，远湖近江皆作一缕白。谭子持周子手，不能言。
予与孔伯下峰，宿上封寺。山僧云居，游人云辅。日之将夕，见云方往来未定，而僧遽阖户。予不觉闵然，念其出入之难，劝僧者久之。有山云出入艰难际，莫便关门此念深之句。予在下界望云，如慕胜流。既得与之同处，安忍听其扼于人也。予既书新诗，刻石寺中，复题数语于去后。
云霞部杂录
《易经・乾卦》：云行雨施，品物流形。
《文言》：云从龙，风从虎。〈疏〉龙是水畜，云是水气，故龙吟则景云出。〈大全〉程子曰：龙，阳物也。出来则湿气蒸然自出，如湿物在日中，气亦自出。虽木石之微感阳气，尚亦有气，则龙之兴云不足怪。
屯卦象曰：云雷，屯。君子以经纶。〈程传〉坎，不云雨，而云云者。云为雨而未成者也，未能成雨，所以为屯。
需卦象曰：云上于天，需。君子以饮食宴乐。〈程传〉云气蒸而上升于天，必待阴阳和洽，然后成雨。云上于天未成雨也，故为须待之义。
《小畜》：亨，密云不雨，自我西郊。〈程传〉云，阴阳之气，二气交而和，则相畜，固而成雨。阳倡而阴和顺也，故和。若阴先阳倡，不顺也，故不和。不和则不能成雨。云之畜聚虽密而不成雨者，自西郊，故也东北阳方西南，阴方自阴倡，故不和而不能成雨。以人观之，云气之兴，皆自四远，故云郊。〈大全〉或问：密云不雨，自我西郊。程子曰：西郊阴方。凡雨须阳倡乃成，阴倡则不成矣。今云过西则雨，过东则否，是其义也。
小过：六五，密云不雨，自我西郊。公弋取彼在穴，象曰：密云不雨，已上也。〈大全〉中溪张氏曰：小畜小过皆言密云不雨，自我西郊。何也。曰：阴阳二气以均调，适平而后雨。阴多阳少，阳多阴少，则皆不雨也。小畜以一阴畜五阳，阴少于阳，则不能以固乎阳，故曰：密云不雨，尚往也。言阳尚往则不与，阴和而不能雨矣。小过以四阴而包二阳，阳少于阴，则不能制乎阴，故曰密云不雨，已上也。言阴已上，则不与阳和，而不能雨矣。《公羊传》：触石而出，肤寸而合，不崇朝而遍，雨乎天下者，惟泰山云尔。
《礼》：含文嘉云者，运气布恩普也。
《春秋・说题辞》：云师曰丰隆。
《易归藏》：苍帝起青云扶日，赤帝起黄云扶日，有白云出自苍梧，入于大梁。
《山海经・西山经》：符惕之山，风云之所出也。
《管子・侈靡篇》：夫政教相似而殊方，若夫教者，咳蝗羟镌浦远。动人心之悲，蔼然若夏之静云。乃及人之体，然若y之静。动人意以怨，荡荡若流水。使人思之。人所生往，教之始也，身必备之辟之，若秋云之始。见贤者、不肖者，化焉。〈又〉云平而雨不甚，无委云雨则o已，政平而无威则不行。
《文子・十守篇》：胆为云，肺为气。
《法华经》：云有七德，含水、电、光、雷、声，欢喜掩蔽，普覆清凉。
《庄子・在宥篇》：黄帝闻广成子在于空同之上，故往见之。广成子曰：自而治天下，云气不待族而雨，草木不待黄而落，日月之光益以荒矣。
《吕子・圜道篇》：云气西行云云，然冬夏不辍，水泉东流，日夜不休，上不竭，下不满。小为大，重为轻，圜道也。《史记・龟策传》：闻蓍生满百茎者，其下必有神龟守之，其上常有青云覆之。
《陆贾・新语・慎微篇》：邪臣之蔽贤，犹浮云之障日月也。《淮南子・淑真训》：今夫万物之疏跃枝，举百事之茎叶，条皆本于一根，而条循千万也。若此则有所受之矣，而非所授者，所授者无受也，而无不受也，无不受也者，譬若周云之茏苁，辽巢彭濞而为雨，沉溺万物，而不与为湿焉。〈注〉辽巢彭濞，蕴积貌。
《地形训》：凡八极之云，是雨。天下八门之风，是节。寒暑八八八泽之云，以雨九州，而和中土。
《说林训》：山云蒸，柱础润。
《十洲记》：昆上有墉城，金台玉楼，相似如一渊精之阙，光碧之堂，琼华之室，紫翠丹房，锦云烛日，朱霞九光。
日者，霞之实。霞者，日之精。餐霞之道甚秘，致霞之道甚易。
《论衡・说日篇》：月行与日同，亦皆附天。何以验之。验之似云，云不附天，常止于所处。使不附天，亦当自止其处。由此言之，日行附天明矣。〈又〉雨之出山，或谓云载而行，云散水坠，名为雨矣。夫云则雨，雨则云矣。初出为云，云繁为雨，犹甚。而泥露濡污衣服，若雨之状。非云，与俱云载行雨也。〈又〉云，雾雨之徵也。夏则为露，冬则为霜，温则为雨，寒则为雪。雨，露冻凝者，皆由地发，不从天降也。
《效力篇》：山大者云多。泰山不崇朝办雨，雨天下。《顺鼓篇》：天将雨，山先出云，云积为雨，雨流为水。《乱龙篇》：董仲舒申春秋之雩，设土龙以招雨，其意以云龙相致。《易》曰：云从龙，风从虎，以类求之。故设土龙，阴阳从类，云雨自至。儒者或问曰：夫易言云从龙者，谓真龙也，岂谓土哉。楚叶公好龙，墙壁盂，皆画龙，必以象类，则叶公之国常有雨也。〈又〉禹铸金鼎，象百物以入山林，亦辟凶殃，论者以为非实。然而上古久远，周鼎之神不可无也。夫金与土同，五行也。使作土龙者，如禹之德，则亦将有云雨之验。〈又〉叶公好龙，墙壁盂樽皆画龙象，真龙闻而下之。夫龙与云雨同气，故能感动，以类相从。叶公以为画致真龙，今独何以不能致云雨。〈又〉神灵示人以象，不以实。故寝卧梦悟见事之象将吉，吉象来；将凶，凶象至。神灵之气，云雨之类也。神灵以象见实，土龙何独不能以伪致真也。〈又〉鲁般墨子刻木为鸢，蜚之三日而不集，为之巧也。使作土龙者，若鲁般墨子，则亦将有木鸢，蜚不集之类，夫蜚之气，云雨之气也。气而蜚木鸢，何独不能从土笼。〈又〉钓者以木为鱼，丹漆其身，近之水流而击之，起水动作，鱼以为真，并来聚会。夫丹木非真鱼也，鱼含血而有知，犹为象至云雨之知，不能过。鱼见，土龙之象何能疑之。〈又〉金翁叔，休屠王之太子也。与父俱来降汉，父道死，与母俱来。拜为骑都尉，母死，武帝图其母于甘泉殿上，署曰休屠王焉。提翁叔从上，上甘泉，拜谒起，立向之，涕沾襟久乃去。夫图画，非母之实身也。因见形象泣涕，辄下思亲。气感不待，实然也。夫土龙犹甘泉图画也，云雨见之何为不动。〈又〉有若似孔子，孔子死，弟子思慕，共坐有若，孔子之座，弟子知有若非孔子也，犹共坐而尊事之。云雨之知。使若诸弟子之智。虽知土龙非真，然犹感动，思类而至。〈又〉孝武皇帝幸李夫人，夫人死，思见其形，道士以术为李夫人，夫人步入殿门，武帝望见，知其非也。然犹感动，喜乐近之。使云雨之气，如武帝之心。虽知土龙非真，然犹爱好，感起而来。〈又〉龙暂出水，云雨乃至。古者畜龙，御龙常存，无云雨。犹旧交，相阔远，卒然相见，欢欣歌笑或至悲涕，偃伏少久，则示行，各恍忽矣。《易》曰：云从龙非言龙从云也。云樽刻雷云之象，龙安肯来。《自然篇》：何以知天无口目也。以地知之。地以土为体，土本无口目，使天体乎，宜与地同；使天气乎，气若云烟，云烟之属，安得有口目。
淮南毕万术取曾青十斤烧之，以水灌其地，云起如山云矣。
桐木成云。〈注〉取十石大瓮，满水中桐木。盖之，至三四日，气如云形。
《中论》：文王遇姜公于渭阳，灼然如披云见白日。《晋书・王羲之传》：羲之尤善隶书，为古今之冠。论者称其笔势，以为飘若浮云。
《乐广传》：卫每见广，曰：此人之水镜，见之若开云雾而睹青天。
《博物志》：昆山广万里，高万一千里，神物之所生，圣人仙人之所集也，出五色云气。
土山多云，铁山多石。
大人国，其人孕三十六年生白头，其儿则长大能乘云，而不能走。盖龙类，去会稽四万六千里。《抱朴子》：千岁之龟，五色具焉。浮于莲叶之上，或在丛蓍之下，其上时有白云。
《西京杂记》：哀帝为董贤起大第于北阙下，重五殿、洞六门，柱壁皆画云气。
《楚国先贤传》：天旱，有含水云从西方起，则焚香祝之。陶潜《停云诗序》：停云思亲友也。
张野《庐山记》：天将雨，则有白云，或冠峰巅，或亘中岭，俗谓之山带，不出三日必雨。
《世说》：海西时，诸公每朝犹暗。惟会稽王来轩，轩如朝霞举。
《述异记》：乡西津有玉女津，有玉女冈，天当雨辄先涌五色气于石间，俗谓玉女披衣。
《水经注》：孟门，即龙门之上口也。其中水流交冲，素气云浮，往来遥观者常若雾露沾人。
胡趋寺神像，有童子之容。从祠南历夹岭，广裁三尺馀，两厢崖数万仞，窥不见底。祀祠有感，则云与之平也，然后敢度。
燕王仙台有三峰，甚为崇峻。腾云冠峰，高霞翼岭。《韩愈杂说》：龙嘘气成云。
《国史补》：暴风之后，有炮车云。
《酉阳杂俎》：明皇召见李白于便殿，神气高朗，轩轩如朝霞举。
陆龟蒙《四明山诗序》：山中有云不绝者，二十里。民皆家云之南北，每相从谓之过云。
《九域志》：华山神祠，能兴云致雨。
《书断》：浅如流雾，浓若屯云。
《续博物志》：云，五色为庆。三色为，或曰：外赤内青为。扬雄曰：紫U云朋围日，君子小人并进也。《谭子化书》：水火相勃，所以化云也。
《清异录》：云者，山川之气。今秦陇村民称为天公絮。《击壤集观物吟》：水云黑，火云赤，土云黄，石云白。陆佃《埤雅》：古文云字作云，象云回转之形，其上从二。二者，天中之阴也。天中之阴应之于上，故地中之阳升而为云。盖阴阳之气自下而上，阻于一则为@，应于二则为亏，应于二而盘薄则为云。云旋也；亏者，象其气之舒亏。庄子曰：于亏以盖众义。盖取此古文云字，又有云气盘薄之形，与乃字相类者，乃字说文以为象气出之难，气自下而上，至上而不得达，所以为气出之难也。《春秋传》以为：乃者，难辞。其以此乎。今云又为云，为之云，云有应而言也。《易》曰：变化云为吉事有祥。象事知器，占事知来变化，云为圣人之事也。故能常与吉会而占事，知来象事知器。云如云，为象母猴制字之意。皆以天事言之，故易君子谓之言行，圣人谓之云。为诗曰：洽比其邻，昏姻孔云。《传》曰：云，旋也。言幽王之时，小人有酒食，以洽比其邻里，周旋其昏姻，云象周旋盘薄之形，故云旋也。此以形训诗曰：荟兮蔚兮，南山朝Y；婉兮娈兮，季女斯饥。言小人在上，膏泽不下于民，则柔良于是失职荟。会也，蔚郁也。阴阳郁而成云，蒸而成雨，会而成云，散而成雨。《传》曰：阴凝上结，则合而成云；阳散下流，则降而为雨。地气上为云；阴中之阳也；天气下为雨，阳中之阴也。雨出地气，云出天气。故阳上薄阴，阴能固之，然后蒸而为雨。雨者，阴阳之和也。然而朝云喜D，暮云喜雨。故《诗》言：荟蔚不雨之云。又言朝Y也。赋曰：朝为行云，暮为行雨。《传》曰：日将旦，清风发，群阴伏，则朝者，阴散之时，非所以为雨矣。《淮南子》曰：山云草莽，水云鱼鳞，旱云烟火，涔云波水。《诗》曰：荟兮蔚兮，南山朝Y。则山云草莽，于此见矣。《论衡》曰：大山雨天下，小山雨一国。南山曹之，南山则雨一国之山也。故诗主以言之，晋《天文志》曰：韩云如布，赵云如牛，楚云如日，宋云如车，鲁云如马，卫云如犬。云者，气也，地气异矣，故云之成象亦以不同。则山云草莽，水云鱼鳞，理或然也。左传以为分至启闭，必书云物。盖吉凶之兆，有在于云者，故先王占焉。《传》曰：青为虫，白为兵，赤为旱，黑为水，黄为丰年。此五云，吉凶之也。庄子曰：乘云气、御飞龙，而游乎六合之外。神人者，乘虚不坠，触实不碍，故能狎虎兕，贯金石，乘云雾而浮游如此。《诗》曰：上天同云，雨雪，冬曰上天。夏则天降而下，冬则天升而上。燠则雨D而异，寒则云阴而同故也。董子曰：太平之世，风不鸣条，开甲散萌而已矣。雨不破块，涧叶津茎而已矣。雾不塞望，浸淫被泊而已矣。雪不封树，凌殄毒害而已矣。云，五色而为庆，三色而成。或曰：二色曰，外赤内青谓之云。太元曰：紫U云朋围日，其疾不割。紫U云朋围日，君子小人并进之象也。君子小人并进，此其疾者，所以不割也。测曰：紫U云不知刊也，言紫U云并进，则以紫U不刊故也。紫U以象小人，云以象君子。
《梦溪笔谈》：登州海中时，有云气如宫室、台观、城堞、人物、车马、冠盖，历历可见，谓之海市。庄子言野马也，尘埃也，乃是两物。古人皆以尘为野马，恐不然也。野马乃田野间浮气，远望如群羊，又如水波，《佛书》谓：如热时野，马阳焰。即此物也。
《蠡海集》：云为阳用，故龙腾则云起；风为阴用，故虎啸则风生。或以云为阴风，为阳者，谓其体也，盖云乃阴之体升而为阳之用，风乃阳之体散而为阴之用。是以云起也，石必滋；风行也，土必燥。
云为阳，阳生施雨为阴，阴生化阳。施而阴化，故云密则雨降，阳施而阴不能化，则有云而无雨，未有阳不施而阴能化者，故有雨，则未尝无云也。是以《易》曰：云行雨施。盖阳可摄阴，阴不能强阳也。
《云麓漫抄》：白云一也，而有数义。郯子以秋官为白云，类要云：白云司职，人命是悬。皆言官名也。陶弘景诗：山中何所有，陇上多白云。只可自怡悦，不堪持赠君。状景也。狄仁杰见白云孤飞，曰：吾亲舍其下。人以为思亲事。梁u不归，弟Z每见东南白云，即立望，惨然久之。复以为思兄事。白乐天诗：清光莫独占，亦对白云同。盖指秋云言也。朱熹《云谷记》：云谷在建阳县西北七十里庐山之巅，处地最高，而群峰上蟠，中阜下踞，内宽外密，自为一区。虽当晴昼，白云坌入，则咫尺不可辨。眩忽变化，则又廓然，莫知其所如。
《鸡林类事》：方言云曰屈林。
臆乘云族庄子，云气不待，族而雨，族，聚也。未聚而雨，言泽少也。李义山《雪赋》云：云市飘荡，当从于月窟，淅沥合随于云市。云族云市，亦奇字。
《野客丛谈》：狄仁杰登太行山，见白云孤飞，谓左右曰：吾亲舍其下。瞻怅久之，此正与北史元树之意同。元树奔南，每见嵩山云，未尝不引领[欷。又梁u不归，弟每见东南白云，立望，惨然久之。杜子美诗曰：每望东南云。用此意也。
《通考》：四月初八日，看阴晴卜，水旱最宜，密云不雨。《名画记》：古人画云，未为臻妙，若能沾湿绡素，点缀轻粉，纵口吹之，谓之吹云。此得天理。虽曰：妙解不见笔踪。
李孝光《游雁山杂记》：雁山西南一峰绝高，其上常有云气居，人呼曰常云。
《蜀都杂抄》：夹江县之伏龟山有仙掌洞，今称紫府洞是已。其山云常五色，黄色居其中，佛光之类也。《元中记》：南方有炎山焉，在扶南国之东，加营国之北，诸薄国之西，山从四月而火生，十二月火灭，正月二月三月火不然，山上但出云气，而草木生叶。至四月火然，草木落叶，如中国寒时也。
《杂占》：春己卯风树头空，夏己卯风禾头空，秋己卯风水里空，冬己卯风阑里空。凡风春南夏北，并主雨。东风急亦主雨，近验西风作雨大于东云。
《杨升庵集》：郎仁宝瑛云：春之风自下而升上，纸鸢因之以起；夏之风横行空中，故树杪多风声；秋之风自上而下，木叶因之以陨；冬之风著土而行，是以吼地而生寒。验之良是。按春曰条风，言风所拂，津叶润茎，嘘枯吹生。《易》曰：润之以风雨。是风亦有润。《楚辞》：光风转蕙崇兰。谓之光者，草木遇之而有光也。夏之风唯在半空，故树杪有声而暑气不解。至秋，凉风至则自上而下。冬之风v发吼地而生寒。谚曰：三九二十七，篱头吹v篥。最有C。
《丹铅总录》：荀卿云赋：行远疾速而不可托讯。书问也，行远疾速宜于托讯。今云者虚无，故不可托讯也。楚辞九章愿寄言于浮云兮，遇丰隆而不将亦此意也。荀卿屈原相去不远，命辞盖同。
诗人多用南云字，不知所出，或以江总心逐南云去，身随北雁来为始。非也，陆机《思亲赋》云：指南云以寄钦，望归风而效诚。陆云九悯云：眷南云以兴悲，蒙东雨而涕零。盖又先于江总矣。
诗人冬至用书云事，宋人小说以为分至启闭，必书云物，独以为冬至事。非也，余按《春秋感精符》云：冬至有云迎送日者，来岁美。宋忠注曰：云迎日出，云送日没也。冬至独用书云事，指此未为偏失也。
《史记》云：伯夷、叔齐虽贤，得夫子而名益彰，颜渊虽笃学，附骥尾而行益显，闾巷之人欲砥行，立名者非附青云之士，恶能施于后世哉。青云之士，谓圣贤立言传世者，孔子是也，附青云则伯夷颜渊是也，后世谓登仕路为青云，谬矣。试引数条以C之高方。《易》：占青云所覆，其下有贤人隐。续逸民传嵇康早有青云之志，南史陶弘景年十四五岁，见葛洪方书，便有养生之志。曰：仰青云，睹白日不为远矣。梁孔稚圭隐居多构山泉，衡阳王钧往游之，圭曰：殿下处朱门、游紫闼，讵得与山人交耶。钧曰：身处朱门而情游沧海，形入紫闼而意在青云。又袁彖赠隐士庾易诗曰：白日清明，青云辽亮。昔闻巢许，今睹台尚。阮籍诗：抗身青云中，网罗孰能施。李太白诗：猎客张兔D不能挂龙虎，所以青云人高歌在岩户。合而观之，青云岂仕进之谓乎。王勃文穷且益坚，不坠青云之志。即论语视富贵如浮云之旨。若穷而常有觊觎，富贵之心，则鄙夫而已矣。自宋人用青云字于登科诗中，遂误，至今不改。
《滇行纪略》：滇南最为善地，鸡足苍松数十万株，云气如锦。
滇中多风，至大理，风尝寂寂，独云气无论阴晴，常冒山顶。晴则云明，雨则云晦，云所不到，翠色殊常。《长安客话》：涿州西北五十里有恶峪，峪中云气漫，四时不绝。
《居山杂志》：山之晓多白云，迦幻重ㄑ夜龋类飞絮萦绕间，露清峦出其上，画家所作，初疑以为幻设，至是始悟其真有之也。
晚山尤宜霞，遥映诸峦，隐若金碧。
《陕西通志》：平凉府归云洞，翠屏峰有青龙洞，雨霁，云辄归洞中，名归云洞。游师雄诗：云相传云雨收，片片归云白即此。
《安庆府志》：云山南岳有云师、雨虎。云师如蚕，长六寸似兔；雨虎如蛹，长七八寸，似蛭。云雨之时出在石上，肉甘可食。
《嘉定县志》：九月霜降，而云为护霜云。
《福建通志》：凤山县沙马矶头山，山顶常挂云，人视若有人形往来云中，疑有仙降游。
《广信府志》：清风峡在铅山县西北五里，有土山，洗而出石，得巨砻，两崖崭岩，寒气逼人，峡长五丈，阔五尺，在裂石间行，清风透体，六月如秋。
《鹤庆府志》：朝霞山在城西南十里，晨霞绚Z其上，山畔有xiao穴，围径六寸，有气出，如嘘吸，名风洞。土人目眚者，以夏至之日聚穴口熏之。
《庐山通志》：云海山高境旷，每晴际，有白云平铺大块，登者见之，称为云海。

[book_title]乾象典第七十四卷
云霞部外编
《拾遗记》：炎帝时，有流云洒液。是谓霞浆，服之得道，后天而老。
黄帝时，丹丘献玛瑙瓮，以盛甘露。至尧时，盈而不涸。舜时露已渐减。舜迁宝瓮于衡山之上，故衡岳有宝露坛，时有云气生于露坛。
西海之西有浮玉山，山下有巨穴，穴中有水。其色若火，昼则通胧不明，夜则照耀穴外。虽波涛灌荡，其光不灭，是谓阴火，当尧世，其光烂起，化为赤云，丹辉炳映，百川恬澈，游海者名曰沉燃，以应火德之运也。《穆天子传》：天子觞西王母于瑶池之上，王母为谣曰：白云在天，丘陵自出道，路悠远，山川间之，将子无死，尚复能来。
《起世经》：诸比丘，其世间有四种云，白云、黑云、赤云、黄云。诸比丘，其四种中，白色云者多有地界，黑色云者多有水界，赤色云者多有火界，黄色云者多有风界。汝等应作如是知。诸比丘，世间有云从地上升，在虚空中，或有至一俱卢奢住，或二或三，俱卢奢住。乃至六七，俱卢奢住。诸比丘，或复有云上虚空中，一u^那，或二三四至五六七u^那住。诸比丘，或复有云上虚空中，百u^那，乃至二三四五六七八百u^那，停而住。或复有云从地上空千u^那，二三四五六七千u^那住，乃至劫尽。
《华严经》：如来现相品，尔时十方世界海，一切众会，蒙佛光明所开觉已，各共来诣毗卢遮那。如来所亲近供养所。谓此华藏庄严世界海。东次有世界海，名清净光莲华庄严，彼世界种中有国土，名摩尼璎珞金刚藏，佛号法水，觉虚空无边王。于彼如来大众海中，有菩萨摩诃萨，名观察胜法莲华幢，与世界海微尘数诸菩萨，俱来诣佛所，各现十种菩萨身相云，遍满虚空，而不散灭。复现十种雨，一切宝莲华光明云，复现十种须弥宝峰云，复现十种日轮光云，复现十种宝华璎珞云，复现十种一切音乐云，复现十种末香树云，复现十种涂香、烧香，众色相云，复现十种一切香树云。如是等，世界海微尘，数诸供养云，悉遍虚空而不散灭，现是云已向佛，作礼以为供养。即于东方，各化作种种华光明藏师子之座，于其座上结加趺坐。此华藏世界海。南次有世界海，名一切宝月光明庄严藏，彼世界种中有国土，名无边光。圆满庄严，佛号普智，光明德须弥王。于彼如来大众海中，有菩萨摩诃萨，名普照法海慧，与世界海微尘数诸菩萨俱来诣佛所，各现十种一切庄严光明藏摩尼王云，遍满虚空，而不散灭。复现十种雨一切宝庄严具普照耀摩尼王云，复现十种宝鸪悖然称扬佛名号摩尼王云，复现十种说一切佛法摩尼王云，复现十种众妙树庄严道场摩尼王云。复现十种宝光普照现众化佛摩尼王云。复现十种普现一切道场庄严像摩尼王云。复现十种密鸬扑抵罘鹁辰缒δ嵬踉啤８聪质种不思议佛刹宫殿像摩尼王云。复现十种普现三世佛身像摩尼王云。如是等，世界海微尘数摩尼王云，悉遍虚空而不散灭，现是云已向佛作礼，以为供养，即于南方，各化作帝青宝阎浮檀金莲华藏师子之座，于其座上结加趺坐。此华藏世界海。西次有世界海，名可爱乐宝光明。彼世界种中有国土，名出生，上妙资身具，佛号香鸸Φ卤ψ严，于彼如来大众海中，有菩萨摩诃萨，名月光香鹌兆严，与世界海微尘数诸菩萨俱来诣佛所。各现十种一切宝香众妙华楼阁云，遍满虚空，而不散灭。复现十种无边色相众宝王楼阁云。复现十种宝灯香鹇ジ笤啤８聪质种一切真珠楼阁云。复现十种一切宝华楼阁云。复现十种宝璎珞庄严楼阁云。复现十种普现十方一切庄严光明藏楼阁云。复现十种众宝末间错庄严楼阁云。复现十种众宝周遍十方一切庄严楼阁云。复现十种华门铎网楼阁云。如是等，世界海微尘数楼阁云，悉遍虚空而不散灭。现是云已向佛作礼，以为供养。即于西方，各化作真金叶大宝藏师子之座，于其座上结加趺坐。此华藏世界海。北次有世界海，名毗琉璃莲华光圆满藏，彼世界种中有国土，名优钵罗华庄严，佛号普智幢音王。于彼如来大众海中，有菩萨摩诃萨，名师子奋迅光明，与世界海微尘数诸菩萨俱来诣佛所，各现十种一切香摩尼众妙树云，遍满虚空而不散灭。复现十种密叶妙香庄严树云。复现十种化现一切无边色相树庄严树云。复现十种一切华周布庄严树云。复现十种一切宝鹪猜光庄严树云。复现十种现一切钐聪闫腥身庄严树云。复现十种现往昔道场处不思议庄严树云。复现十种众宝衣服藏如日光明树云。复现十种普发一切悦意音声树云。如是等，世界海微尘数树云，悉遍虚空而不散灭。现是云已向佛作礼，以为供养。即于北方，各化作摩尼灯莲华藏师子之座，于其座上结加趺坐。此华藏世界海。东北方次有世界海，名阎浮檀金玻璃色幢，彼世界种中有国土，名众宝庄严，佛号一切法无畏灯，于彼如来大众海中有菩萨摩诃萨，名最胜光明灯，无尽功德藏，与世界海微尘数诸菩萨俱来诣佛所，各现十种无边色相宝莲华藏师子座云，遍满虚空而不散灭。复现十种摩尼王光明藏师子座云。复现十种一切庄严具种种校饰师子座云。复现十种众宝N灯鸩厥ψ幼云。复现十种普雨宝璎珞师子座云。复现十种一切香华宝璎珞藏师子座云。复现十种示现一切佛座庄严摩尼王藏师子座云。复现十种户牖阶砌及诸璎珞一切庄严师子座云。复现十种一切摩尼树宝枝茎藏师子座云。复现十种宝香间饰日光明藏师子座云。如是等世界海微尘数师子座云。悉遍虚空而不散灭。现是云已向佛作礼，以为供养。即于东北方，各化作宝莲华摩尼光幢师子之座，于其座上结跏趺坐。此华藏世界海。东南方次有世界海，名金庄严琉璃光普照，彼世界种中有国土，名清净香光明，佛号普喜深信王，于彼如来大众海中，有菩萨摩诃萨，名慧灯普明，与世界海微尘数诸菩萨，俱来诣佛所，各现十种一切如意王摩尼帐云。遍满虚空，而不散灭。复现十种帝青宝一切华庄严帐云。复现十种一切香摩尼帐云。复现十种宝鸬普试聘聪质种示现佛神通说法摩尼王帐云。复现十种现一切衣服庄严色像摩尼帐云。复现十种一切宝华丛光明帐云。复现十种宝网铃铎音帐云。复现十种摩尼为台莲华为网帐云。复现十种现一切不思议庄严具色像帐云。如是等，世界海微尘数众宝帐云，悉遍虚空而不散灭。现是云已向佛作礼，以为供养，即于东南方，各化作宝莲华藏师子之座，于其座上结跏趺坐。此华藏世界海。西南方次有世界海，名日光遍照，彼世界种中有国土，名师子日光明，佛号普智光明音，于彼如来大众海中，有菩萨摩诃萨，名普华光瘅伲与世界海微尘数诸菩萨，俱来诣佛所。各现十种众妙庄严宝盖云，遍满虚空，而不散灭。复现十种光明庄严华盖云。复现十种无边色真珠藏盖云。复现十种出一切菩萨悲悯音摩尼王盖云。复现十种众妙宝痿N盖云。复现十种妙宝严饰垂网铎盖云。复现十种摩尼树枝庄严盖云。复现十种日光普照摩尼王盖云。复现十种一切涂香烧香盖云。复现十种钐床馗窃啤８聪质种广大佛境界普光明庄严盖云。如是等，世界海微尘数众宝盖云，悉遍虚空而不散灭。现是云已向佛作礼，以为供养。即于西南方各化作帝青宝光鹱严藏师子之座，于其座上结跏趺坐。此华藏世界海。西北方次有世界海，名宝光照耀，彼世界种中有国土，名众香庄严，佛号无量功德海光明。于彼如来大众海中，有菩萨摩诃萨，名无尽光摩尼王，与世界海微尘数诸菩萨，俱来诣佛所。各现十种一切宝圆满光云，遍满虚空，而不散灭。复现十种一切宝鹪猜光云。复现十种一切妙华圆满光云。复现十种一切化佛圆满光云。复现十种十方佛土圆满光云。复现十种佛境界雷声宝树圆满光云。复现十种一切琉璃宝摩尼王圆满光云。复现十种一念中现无边众生相圆满光云。复现十种演一切如来大愿音圆满光云。复现十种演化一切众生音摩尼王圆满光云。如是等，世界海微尘数圆满光云，悉遍虚空而不散灭。现是云已向佛作礼，以为供养。即于西北方，各化作无尽光明威德藏师子之座，于其座上结跏趺坐。此华藏世界海。下方次有世界海，名莲华香妙德藏，彼世界种中有国土，名宝师子光明照耀，佛号法界光明，于彼如来大众海中有菩萨摩诃萨，名法界光鸹郏与世界海微尘数诸菩萨，俱来诣佛所。各现十种一切摩尼藏光明云，遍满虚空，而不散灭。复现十种一切香光明云。复现十种一切宝鸸饷髟啤８聪质种出一切佛说法音光明云。复现十种现一切佛土庄严光明云。复现十种一切妙华楼阁光明云。复现十种现一切劫中诸佛教化众生事光明云。复现十种一切无尽宝华蕊光明云。复现十种一切庄严座光明云。如是等，世界海微尘数光明云，悉遍虚空而不散灭。现是云已向佛作礼，以为供养。即于下方，各化作宝鸬屏华藏师子之座，于其座上结跏趺坐。此华藏世界海。上方次有世界海，名摩尼宝照耀庄严，彼世界种中有国土，名无相妙光明，佛号无碍功德光明王，于彼如来大众海中，有菩萨摩诃萨，名无碍力精进慧，与世界海微尘数诸菩萨，俱来诣佛所。各现十种无边色相宝光鹪疲遍满虚空，而不散灭。复现十种摩尼宝网光鹪啤８聪质种一切广大佛土庄严光鹪啤８聪质种一切妙香光鹪啤８聪质种一切庄严光鹪啤８聪质种诸佛变化光鹪啤８聪质种众妙树华光鹪啤８聪质种一切金刚光鹪啤８聪质种说无边菩萨行摩尼光鹪啤８聪质种一切真珠灯光鹪啤Ｈ缡堑龋世界海微尘数光鹪疲悉遍虚空而不散灭。现是云已向佛作礼，以为供养。即于上方，各化作演佛音声光明莲华藏师子之座，于其座上结跏趺坐。如是等十亿佛刹微尘数。世界海中有十亿佛刹微尘，数菩萨摩诃萨，一一各有世界海微尘数，诸菩萨众前后围绕而来，集会。是诸菩萨一一各现世界海微尘、数种种庄严诸供养云，悉遍虚空而不散灭，现是云已向佛作礼，以为供养。随所来方，各化作种种宝庄严师子之座，于其座上结跏趺坐。
尔时，世尊欲令一切菩萨大众得于如来无边境界神通力，故放眉间光。此光名一切菩萨智光明普，照耀十方藏，其状犹如宝色灯云，遍照十方一切佛刹，其中国土，及以众生，悉令显现。又普震动诸世界网一一尘中，现无数佛，随诸众生，性欲不同。普雨三世，一切诸佛，妙法轮云，显示如来波罗密海。又雨无量，诸出离云，令诸众生永度生死，复雨诸佛，大愿之云，显示十方诸世界中。
普贤三昧品尔时，普贤菩萨摩诃萨于如来前，坐莲华藏师子之座，承佛神力，入于三昧。即从是三昧而起，其诸菩萨一一各得世界海微尘数三昧海云，世界海微尘数陀罗尼海云，世界海微尘数诸法方便海云，世界海微尘数辩才门海云，世界海微尘数修行海云，世界海微尘数普照法界一切如来功德藏智光明海云，世界海微尘数一切如来诸力智慧无差别方便海云，世界海微尘数一切如来一一毛孔中各现众刹海云，世界海微尘数一一菩萨示。现从兜率天宫殁下生成佛转正法轮般涅等海云。如此，世界中普贤菩萨从三昧起，诸菩萨众获如是益。如是，一切世界海及彼世界海所有微尘一一尘中，悉亦如是。尔时，十方一切世界海以诸佛威神力及普贤菩萨三昧力，故悉皆微动一一世界，众宝庄严及出妙音，演说诸法，复于一切如来，众会道场，海中普雨十种大摩尼王云。何等为十。所谓妙金星幢摩尼王云，光明照曜摩尼王云，宝轮垂下摩尼王云，众宝藏现菩萨像摩尼王云，称扬佛名摩尼王云，光明炽盛普照一切佛刹道场摩尼王云，光照十方种种变化摩尼王云，称赞一切菩萨功德摩尼王云，如日光炽盛摩尼王云，悦意乐音周闻十方摩尼王云。华藏世界品尔时，普贤菩萨复告大众，言诸佛子一一香水海，各有四天下微尘数。香水河右旋围绕一切皆以金刚为岸，净光摩尼以为严饰，常现诸佛宝色光云，及诸众生所有言音，其河所有漩褐处。一切诸佛所修因行种种形相皆从中出，摩尼为网众宝铃铎，诸世界海所有庄严，悉于中现摩尼宝云，以覆其上，其云普现华藏世界毗卢遮那十方，化佛及一切佛神通之事，复出妙音，称扬三世佛菩萨，名其香水中，常出一切宝鸸庠疲相续不绝。
尔时，普贤菩萨复告大众，言诸佛子，此十不可说。佛刹微尘数香水海在华藏庄严世界海中，如天帝网分布而住诸佛子。此最中央香水海，名无边妙华光以现一切菩萨形，摩尼王幢为底，出大莲华，名一切香摩尼王庄严，有世界种而住其上，名普照十方炽，然宝光明以一切庄严，具为体，有不可说。佛刹微尘数世界于中布列，其最下方有世界，名最胜光遍照，以一切金刚庄严光耀轮为际，依众宝摩尼华而住。其状犹如摩尼宝形，一切宝华庄严云弥覆其上。佛刹微尘数世界周匝围绕，种种安住、种种庄严。佛号净眼离垢灯。此上过佛刹微尘数世界，有世界名种种香莲华妙庄严，以一切庄严具为际，依宝莲华网而住。其状犹如师子之座，一切宝色珠帐云，弥覆其上。二佛刹微尘数世界周匝围绕，佛号师子光胜照。此上过佛刹微尘数世界。有世界名一切宝庄严普照光。以香风轮为际，依种种宝华璎珞住。其形八隅，妙光摩尼日轮云而覆其上，三佛刹微尘数世界周匝围绕，佛号净光智胜幢。此上过佛刹微尘数世界，有世界名种种光明华庄严。以一切宝王为际，依众色金刚尸罗幢海住。其状犹如摩尼莲华，以金刚摩尼宝光云而覆其上，四佛刹微尘数世界周匝围绕，纯一清净，佛号金刚光明无量，精进力善出现。此上过佛刹微尘数世界。有世界名普放妙华光，以一切宝铃庄严网为际，依一切树林庄严宝轮网海住。其形普方而多有隅角，梵音摩尼王云以覆其上，五佛刹微尘数世界周匝围绕，佛号香光喜力海。此上过佛刹微尘数世界。有世界名净妙光明，以宝王庄严幢为际，依金刚宫殿海住。其形四方，摩尼轮髻帐云而覆其上，六佛刹微尘数世界周匝围绕，佛号普光自在幢。此上过佛刹微尘数世界。有世界名众华鹱严，以种种华庄严为际，依一切宝色鸷Ｗ　Ｆ渥从倘缏ジ笾形，一切宝色衣真珠栏J云而覆其上，七佛刹微尘数世界周匝围绕，纯一清净。佛号欢喜海功德名称自在光。此上过佛刹微尘数世界。有世界名出生威力地，以出一切声摩尼王庄严为际，依种种宝色莲华座虚空海住。其状犹如因陀罗网，以无边色华网云而覆其上，八佛刹微尘数世界周匝围绕，佛号广大名称智海幢。此上过佛刹微尘数世界。有世界名出妙音声。以心王摩尼庄严轮为际，依恒出一切妙音声庄严云，摩尼王海住。其状犹如梵天，身形无量。宝庄严师子座云而覆其上，九佛刹微尘数世界周匝围绕，佛号清净月光明相无能摧伏。此上过佛刹微尘数世界。有世界名金刚幢，以无边庄严真珠藏宝璎珞为际，依一切庄严宝师子座摩尼海住。其状周圆十须弥山微尘数，一切香摩尼华须弥云弥覆其上，十佛刹微尘数世界周匝围绕，纯一清净。佛号一切法海最胜王。此上过佛刹微尘数世界。有世界名恒出现帝青宝光明，以极坚牢不可坏金刚庄严为际，依种种殊异华海住。其状犹如半月之形，诸天宝帐云而覆其上，十一佛刹微尘数世界周匝围绕，佛号无量功德法。此上过佛刹微尘数世界。有世界名光明照耀，以普光庄严为际，依华旋香水海住。状如华旋种种衣云而覆其上，十二佛刹微尘数世界周匝围绕，佛号超释梵。此上过佛刹微尘数世界。至此，世界名娑婆，以金刚庄严为际，依种种色风轮所持莲华网住。状如虚空，以普圆满天宫殿庄严虚空云而覆其上，十三佛刹微尘数世界周匝围绕，其佛即是毗卢遮那如来世尊。此上过佛刹微尘数世界。有世界名寂静离尘光，以一切宝庄严为际，依种种宝衣海住。其状犹如执金刚形，无边色金刚云而覆其上，十四佛刹微尘数世界周匝围绕，佛号遍法界胜音。此上过佛刹微尘数世界。有世界名众妙光明灯，以一切庄严帐为际，依净华网海住。其状犹如e字之形，摩尼树香水海云而覆其上，十五佛刹微尘数世界周匝围绕，纯一清净。佛号不可摧伏力普照幢。此上过佛刹微尘数世界。有世界名清净光遍照，以无尽宝云摩尼王为际，依种种香鹆华海住。其状犹如龟甲之形，圆光摩尼轮钐丛贫覆其上，十六佛刹微尘数世界周匝围绕，佛号清净日功德眼。此上过佛刹微尘数世界。有世界名宝庄严藏，以一切众生形摩尼王为际，依光明藏摩尼王海住。其形八隅，以一切轮围山宝庄严华树网弥覆其上，十七佛刹微尘数世界周匝围绕，佛号无碍智光明遍照十方。此上过佛刹微尘数世界。有世界名离尘，以一切殊妙相庄严为际，依众妙华师子座海住。状如珠璎，以一切宝香摩尼王圆光云而覆其上，十八佛刹微尘数世界周匝围绕，纯一清净。佛号无量方便最胜幢。此上过佛刹微尘数世界。有世界名清净光普照，以出无尽宝云摩尼王为际，依无量色香鹦朊稚胶Ｗ　Ｆ渥从倘绫华旋布，以无边色光明摩尼王帝青云而覆其上，十九佛刹微尘数世界周匝围绕，佛号普照法界虚空光。此上过佛刹微尘数世界。有世界名妙宝穑以普光明日月宝为际，依一切诸天形摩尼王海住。其状犹如宝庄严具，以一切宝衣幢云及摩尼灯藏网而覆其上，二十佛刹微尘数世界周匝围绕，纯一清净。佛号福德相光明。尔时，普贤菩萨复告大众言，诸佛子此无边妙华光香水海，东次有香水海，名离垢穑藏出大莲华，名一切香摩尼王妙庄严，有世界种而住，其上名遍照刹旋，以菩萨行吼音为体。此中最下方有世界名宫殿庄严幢其形四方，依一切宝庄严海住，莲华光网云弥覆其上，佛刹微尘数世界围绕，纯一清净。佛号眉间光遍照。此上过佛刹微尘数世界。有世界名德华藏，其形周圆，依一切宝华蕊海住，真珠幢师子座云弥覆其上，二佛刹微尘数世界围绕，佛号一切无边法海慧。此上过佛刹微尘数世界。有世界名善变化妙香轮，形如金刚，依一切宝庄严铃网海住，种种庄严圆光云弥覆其上，三佛刹微尘数世界围绕，佛号功德相光明普照。此上过佛刹微尘数世界。有世界名妙色光明，其状犹如摩尼宝轮，依无边色宝香水海住，普光明真珠楼阁云弥覆其上，四佛刹微尘数世界围绕，纯一清净，佛号善眷属出兴遍照。此上过饰刹微尘数世界。有世界名善盖覆，状如莲华，依金刚香水海住，离垢光明香水云弥覆其上，五佛刹微尘数世界围绕，佛号法喜无尽慧。此上过佛刹微尘数世界。有世界名尸利华光轮，其形三角，依一切坚固宝庄严海住，菩萨摩尼冠光明云弥覆其上，六佛刹微尘数世界围绕，佛号清净普光明。此上过佛刹微尘数世界。有世界名宝莲华庄严，形如半月，依一切莲华庄严海住，一切宝华云弥覆其上，七佛刹微尘数世界围绕纯一清净，佛号功德华清净眼。此上过佛刹微尘数世界。有世界名无垢鹱严，其状犹如宝灯行列，依宝鸩睾Ｗ。常雨香水种种身云弥覆其上，八佛刹微尘数世界围绕，佛号慧力无能胜。此上过佛刹微尘数世界。有世界名妙梵音，形如e字，依宝衣幢海住，一切华庄严帐云弥覆其上，九佛刹微尘数世界围绕，佛号广大目如空中净月。此上过佛刹微尘数世界。有世界名微尘数音声，其状犹如因陀罗网，依一切宝水海住，一切乐音宝盖云弥覆其上，十佛刹微尘数世界围绕，纯一清净。佛号金色须弥灯。此上过佛刹微尘数世界。有世界名宝色庄严，形如e字，依帝释形宝王海住，日光明华云弥覆其上，十一佛刹微尘数世界围绕，佛号迥照法界光明智。此上过佛刹微尘数世界。有世界名金色妙光，其状犹如广大城郭。依一切宝庄严海住，道场宝华云弥覆其上，十二佛刹微尘数世界围绕，佛号宝灯普照幢。此上过佛刹微尘数世界。有世界名遍照光明轮，状如华旋，依宝衣旋海住，佛音声宝王楼阁云弥覆其上，十三佛刹微尘数世界围绕，纯一清净。佛号莲华鸨檎铡４松瞎佛刹微尘数世界。有世界名宝藏庄严，状如四洲，依宝璎珞须弥住，宝鹉δ嵩泼指财渖希十四佛刹微尘数世界围绕，佛号无尽福开敷华。此上过佛刹微尘数世界。有世界名如镜像普现，其状犹如阿罗身，依金刚莲华海住，宝冠光影云弥覆其上。十五佛刹微尘数世界围绕，佛号甘露音。此上过佛刹微尘数世界。有世界名钐丛拢其形八隅，依金刚钐幢海住，真珠华摩尼云弥覆其上，十六佛刹微尘数世界围绕，纯一清净。佛号最胜法无等智。此上过佛刹微尘数世界。有世界名离垢光明，其状犹如香水旋流，依无边色宝光海住，妙香光明云弥覆其上，十七佛刹微尘数世界围绕，佛号遍照虚空光明音。此上过佛刹微尘数世界。有世界名妙华庄严，其状犹如旋绕之形，依一切华海住，一切乐音摩尼云弥覆其上，十八佛刹微尘数世界围绕，佛号普现胜光明。此上过佛刹微尘数世界。有世界名胜音庄严，其状犹如师子之座，依金师子座海住，众色莲华藏师子座云弥覆其上，十九佛刹微尘数世界围绕，佛号无边功德称普光明。此上过佛刹微尘数世界。有世界名高胜灯，状如佛掌，依宝衣服香幢海住，日轮普照宝王楼阁云弥覆其上，二十佛刹微尘数世界围绕，纯一清净。佛号普照虚空灯。升兜率天宫品尔时，世尊复以神力不离于此菩提树下，及须弥顶，夜摩天宫而往，诣于兜率陀天一切妙宝所庄严殿时，兜率天王遥见佛来。即于殿上敷摩尼藏师子之座。雨百万亿天华云雨，百万亿天香云雨，百万亿天末香云雨，百万亿天拘苏摩华云雨，百万亿天波头摩华云雨，百万亿天优钵罗华云雨，百万亿天拘物头华云雨，百万亿天芬陀利华云雨，百万亿天曼陀罗华云雨，百万亿一切天华云雨，百万亿天衣云雨，百万亿摩尼宝云雨，百万亿天盖云雨，百万亿天幡云雨，百万亿天冠云雨，百万亿天庄严具云雨，百万亿天宝N云雨，百万亿天宝璎珞云雨，百万亿天钐聪阍朴辏百万亿天沈水香云。尔时，兜率天王为如来敷置座，已心生尊重，与十万亿阿僧祗兜率天子奉迎如来，以清净心，雨阿僧祗色华云雨，不思议色香云雨种种。色N云雨，广大清净。钐丛朴晡蘖恐种帧８窃朴晗该睿天衣云雨无边。众妙宝云雨，天庄严具云雨，无量种种烧香云雨，一切钐闯了坚固末香云。诸天子众各从其身出此诸云。时百千亿阿僧祗，兜率天子及馀在会诸天子，众心大欢喜，恭敬顶礼。
入法界品尔时，佛在舍卫城祗树，给孤独园大庄严重阁讲堂。与五百菩萨摩诃萨，俱时祗洹林上，虚空中有不可思议天宝宫殿云。不可思议众香树云。不可说须弥山云，庄严虚空。不可说众宝乐器，演妙法音，赞咏如来。不可说宝树云，弥覆虚空。不可说众宝座云，覆以宝衣菩萨处上，叹佛功德。不可说天宝像云，以为庄严。不可说白净真珠网云，以为庄严。不可说解脱楼阁云，以为庄严。不可说妙解脱音乐云雨，以为庄严。如来充满来诣o洹，菩萨充满一切如来大众海，安住普雨。一切妙庄严云雨，一切众宝光明普照，一切摩尼王云雨，一切盖云庄严，一切天身云雨，一切华树云庄严，一切杂色衣云雨，一切N云流注庄严，一切摩尼宝王庄严云雨，一切众生身杂色香云雨，宝华云，诸天女云，各持妙宝于虚空中，回转庄严。一切众宝钵昙，摩华杂宝师子座，庄严虚空。尔时，东方过不可说佛刹微尘等世界海。有世界名金刚云明净灯庄严，佛号明净妙德王，彼大众中有菩萨，名明净愿光明，与不可说佛刹微尘等菩萨，俱来向此土，兴种种云，庄严虚空。所谓兴天华云，散天末香云，垂天N带云雨，天宝云，天庄严云，天宝盖云，天宝衣云，天幢盖云，充满虚空，以可悦乐众宝庄严来诣佛所，礼拜供养，即于东方化作一切庄严楼阁宝莲华藏师子之座，如意宝网罗覆其身，与其眷属结跏趺坐。南方过不可说佛刹微尘等世界，有世界名宝灯须弥山幢，佛号法界智灯，彼大众中有菩萨名无上普妙德王，与世界海微尘等菩萨俱来向此土，与不可说佛刹微尘等种种色香须弥山云，充满一切法界。不可说佛刹微尘等种种色香水须弥山云充满一切法界。不可说佛刹微尘等种种色摩尼宝王须弥山云，充满一切法界。不可说佛刹微尘等种种色光明庄严宝幢须弥山云，充满一切法界。不可说佛刹微尘等种种色金刚藏摩尼宝王须弥山云，充满一切法界。不可说佛刹微尘等阎浮檀宝幢须弥山云，充满一切法界。不可说佛刹微尘等摩尼宝王，遍照一切法界。须弥山云普覆虚空，一切如来。不可说佛刹微尘等相好摩尼宝王普照须弥山云，充满一切众生境界。一切如来为菩萨时。不可说佛刹微尘等所行须弥山云，充满法界，一切如来示现。不可说佛刹微尘等庄严道场来诣佛所，礼拜供养，即于西方，化作一切香王楼阁，以真珠宝网罗覆其上，如帝释幢宝莲华藏师子之座结跏趺坐。金色宝网罗覆其身，如意宝王为髻明珠。北方过不可说佛刹微尘等世界，有世界名宝衣光明幢，佛号法界虚空妙德，彼大众中有菩萨，名无碍妙德藏王，与世界海微尘等菩萨俱来向此土，以一切宝缯云庄严虚空神力持，故充满虚空。杂宝衣云，杂香薰衣云，日幢摩尼宝衣云，金色妙衣云，众宝网衣云，阎浮檀金色庄严衣云，白净宝衣云，明净宝王衣云，妙光宝衣云，海庄严宝王衣云，庄严虚空神力持，故皆悉充满一切虚空。来诣佛所，礼拜供养，即于北方，化作大海摩尼宝王楼阁琉璃宝莲华藏师子之座，结跏趺坐。妙宝王网罗覆其身，清净宝王为髻明珠。东北方过不可说佛刹微尘等世界，有世界名放离垢欢喜光明网，佛号无碍眼王，彼大众中有菩萨名法界善化愿月王，与世界海微尘等菩萨俱来向此土，兴宝楼阁云，皆悉充满一切世界。香楼阁云，香烟楼阁云，华楼阁云，钐绰ジ笤疲金刚楼阁云，摩尼楼阁云，金楼阁云，宝衣楼阁云，钵昙摩楼阁云，皆悉普覆。一切佛刹来诣佛所，礼拜供养，即于东北方，化作一切法界门宝山楼阁，不可称香王宝莲华藏师子之座，结跏趺坐。摩尼华网罗覆其身，妙庄严藏摩尼宝王以为天冠。东南方过不可说佛刹微尘等世界，有世界名香云庄严幢，佛号龙自在王，彼大众中有菩萨，名法义慧炎王，与世界微尘等菩萨俱来向此土，兴无量金色圆满光云，普覆虚空。无量宝色圆满光云，佛白毫相圆满光云，众宝杂色圆满光云，宝莲华藏圆满光云，众宝树华圆满光云，如来无见顶相圆满光云，阎浮檀金色圆满光云，日光圆满光云，月光圆满光云，普覆虚空。来诣佛所，礼拜供养。即于东南方，化作明净摩尼宝王楼阁，金刚宝莲华藏师子之座，结跏趺坐。宝炎光网罗覆其身。西南方过不可说佛刹微尘等世界，有世界名曰光藏，佛号法月普照智王，彼大众中有菩萨名坏散一切众魔智幢王，与世界微尘等菩萨俱来向此土，一一毛孔，普兴虚空界等宝华炎云，遍照一切世界。放香炎云，众宝炎云，金刚炎云，香烟炎云，大龙自在电，光炎云，明净摩尼宝，炎云，金色宝炎云，妙德藏摩尼宝王网炎云，一一毛孔各放虚空界等如来光明海云，普照三世。来诣佛所，礼拜供养即于西南方，化作一切方便门光网普照法界摩尼楼阁，香灯炎宝莲华藏师子之座，结跏趺坐。摩尼宝藏王妙光明网罗覆其身，冠一切众生向解脱音摩尼宝王冠。西北方过不可说佛刹微尘等世界，有世界名净愿摩尼宝藏，佛号普明净妙德须弥山王。彼大众中有菩萨，名明净愿智幢王。与世界微尘等菩萨俱来向此土，于念念中一切相好，一切毛孔皆出三世。一切诸佛身云充满一切虚空界。又出一切菩萨身云，一切如来眷属身云，一切如来变化身云，一切如来本生身云，一切声闻缘觉身云，一切如来道场菩提树云，一切如来自在云，一切世界王身云，一切严净佛刹云，于念念中一切相好，一切毛孔皆出如是等云，充满虚空。来诣佛所，礼拜供养，即于西北方，化作诸方清净摩尼妙宝楼阁，清净一切众生。摩尼宝莲华藏师子之座，结跏趺坐。坚固光明真珠宝网罗覆其身，首冠普覆摩尼宝冠。下方过不可说佛刹微尘等世界，有世界名一切如来光圆满清净，佛号无碍虚空智幢王，彼大众中有菩萨，名坏散一切障智慧势王，与世界微尘等菩萨俱来向此土，于一切毛孔出一切众生语海音云，三世菩萨行海音云，一切菩萨愿音云，一切菩萨成满清净波罗蜜音云，一切菩萨行妙音声云，充满一切世界。一切菩萨积集自在音云，一切菩萨往诣道场降伏众魔成最正觉自在音云，一切诸佛转正法轮修多罗音云，随其所应化度众生方便音云，令一切众生随时方便得妙智慧善根音云。来诣佛所，礼拜供养。即于下方，化作诸佛宝光明藏庄严楼阁，宝莲华藏师子之座。结跏趺坐，普照道场摩尼宝王为髻明珠。
入法界品尔时，善财童子渐趣南方，至庄严阎浮提顶国周遍，推求海幢。比丘见在静处结跏趺坐，三昧正受灭出入息，身安不动，寂然无觉。从其两胁出不可思议龙，不可思议龙女显现。不可思议诸龙，自在摄取众生雨。不可思议香庄严云，华庄严云，N庄严云，宝盖庄严云，宝幡庄严云，众宝庄严云，无价摩尼宝庄严云，宝璎珞庄严云，宝座庄严云，宝宫殿庄严云，宝莲华庄严云，宝冠庄严云，天形像庄严云，天女庄严云，雨如是等云，各不可思议，普照十方一切世界，而以供养一切如来，普令众生，皆大欢喜。充满法界，从其顶上出百千阿僧祗佛，身分具足，相好庄严。犹如金山普照一切，出妙音声，充满法界。显现无量无边神力自在。普雨一切甘露法云为坐道场。菩萨雨平等法云为灌顶，菩萨雨普门法云为深忍。菩萨雨普庄严法云为童真，菩萨雨坚固山法云为不退，菩萨雨海藏法云为成就直心，菩萨雨普境界法云为方便道，菩萨雨自性地音声法云为生贵，菩萨雨随顺世间法云为修行，菩萨雨厌离法云为治地，菩萨雨长养法藏法云为初发心，菩萨雨精进法云为信行者，雨无尽门法云为色界众生，雨无尽平等法云为大梵天，雨普藏法云为大自在天，雨生力法云为魔天，王雨心幢法云为化乐天，雨净念法云为兜率天，雨净意法云为夜摩天，雨欢喜法云为帝释天，雨庄严虚空法云为夜叉王，雨欢喜法云为乾闼婆王，雨自在圆满法云为阿修罗王，雨大境界法云为迦楼罗王，雨无量世界法云为紧那罗王，雨饶益众生胜智法云为诸人王，雨不可乐法云为诸龙王，雨欢喜幢法云为摩T罗伽王，雨寂静法云为地狱众生，雨不乱念庄严法云为诸畜生，雨智慧法云为阎罗王，处雨无畏法云为饿鬼。处雨正希望法云悉令众生向贤圣门，充满法界。善男子于此南方有一住处，名曰海潮，彼有园林，名普庄严。善财童子渐渐南行，至海潮处，见普庄严园林雨十种云出，过诸天。谓十种黑钐丛疲十种曼陀罗华云，十种庄严云，十种N云，十种杂色衣云，十种宝云，十种天子云，十种天女云，十种菩萨云，常乐闻法。
长阿含经须弥山北，天下有郁，单越国彼土四面有四，阿耨远池，阿耨远龙，王数数起清净云，周遍世界，而降甘雨。
《襄阳耆旧传》：赤帝女姚姬，未行而卒，葬于巫山之阳，故曰：巫山之女，楚襄王游于高唐，昼寝梦与神遇。去而辞曰：妾在巫山之阳，高丘之，朝为行云，暮为行雨，朝朝暮暮，阳台之下。旦朝视之，如言，故为立庙，号曰朝云。
《春秋文耀钩》：楚有苍云如霓，围轸七蟠，中有荷斧之人，向轸而蹲，于是，楚唐史画遗灰而云灭，故曰唐史之策，上灭苍云。
《拾遗记》：燕昭王二年，海人乘霞献龙膏。
有青雀衔玉杓以授王子晋，子晋取而食之，乃有云起雪飞，子晋以衣袖挥云，则云雪自止。
《庄子・逍遥游篇》：藐姑射之山有神人居焉。肌肤若冰雪，绰约若处子，不食五谷，吸风饮露，乘云气御飞龙而游乎四海之外。
《在宥篇》：云将东游，过扶摇之枝而适，遭鸿蒙，鸿蒙方将，拊脾雀跃，而游云将见之。倘然止，贽然立。曰：叟何人耶。叟何为此。鸿蒙拊脾雀跃不辍，对云将曰：游。云将曰：朕愿有闻也。鸿蒙仰而视云将曰：吁。云将曰：天气不和，地气郁结。六气不调，四时不节。今我愿合六气之精，以育群生，为之奈何。鸿蒙拊脾雀跃掉头曰：吾弗知，吾弗知，云将不得问。又三年东游过有宋之野，而适遭鸿蒙。云将大喜，行趋而进曰：天忘朕耶。天忘朕耶。再拜稽首，愿闩于鸿蒙，鸿蒙曰：浮游不知所求，猖狂不知所往，游者鞅掌，以观无妄。朕又何知。云将曰：朕也自以为猖狂，而民随予所往。朕也不得已于民，今则民之放也。愿闻一言。鸿蒙曰：乱天之经，逆物之情，元天弗成解兽之群，而鸟皆夜鸣。灾及草木，祸及昆虫，噫治人之过也。云将曰：然则吾奈何。鸿蒙曰：噫，毒哉。仙仙乎归矣。云将曰：吾遇天难，愿闻一言。鸿蒙曰：噫。心养汝，徒处无为而物自化。堕尔形体，吐尔聪明，伦与物忘，大同乎脘椋解心释神，莫然无魂。万物云云，各复其根，各复其根，而不知浑浑沌沌，终身不离，若彼知之，乃是离之，无问其名，无窥其情，物故目生。云将曰：天降朕以德，示朕以默，躬身求之，乃今也得。再拜稽首，起辞而行。〈注〉云将，言云之主帅。《汉武内传》：上元夫人谓西王母曰：阿琼有六甲之术，用之可以游景云之宫，登流霞之室。
帝于寻真台七月七日，夜见西王母，乘紫云辇来，云气勃郁，尽为香气。
《博物志》：汉武帝好仙道，王母乘紫云车而至，头上戴七种青气，郁郁如云。
《洞冥记》：武帝寝灵庄殿，召东方朔于青绮窗，不隔绨纨重幕，问朔曰：汉承庚运火德，以何精瑞为祥应。朔跪而对曰：臣尝过吴明之墟，是长安东，过扶桑七万里，有吉云山。山顶有井，云起井中。若土德王，黄云出。火德王，赤云出。水德王，黑云出。金德王，白云出。木德王，青云出。此皆应瑞德也。帝曰：善。
东方朔游吉云之地，得神马一疋，高九尺。帝问朔：是何兽也。朔曰：昔西王母，乘灵光辇，以适东王公之舍，税此马游于芝田，乃食芝田之草，东王公怒，弃马于清津天岸，臣至王公之坛，因骑马返，绕日三匝，然入汉关，关犹未掩，臣于马上睡，不觉而至。帝曰：其名云何。对曰：因疾为名步景。朔当乘之时，如驽，蹇之驴耳，臣有吉云草十种，种于九景山东，二千岁一花，明年应生。臣走请刈之，得以秣马，马终不饥也。臣至东极，过吉云之泽，多生此草，移于九景之山，全不如吉云之地。帝曰：何谓吉云。朔曰：其国俗以云气占吉凶，若有乐事，则满室云起，五色照人，著于草树，皆成五色，露味甚甘。
《论衡》：河东蒲坂项曼都好道，学仙三年而返。家人问其状，都曰：欲饮食，仙人辄饮，我以流霞，每饮一杯，数日不饥。
《神仙传》：刘政口吐五色之气，方广十里，直上连天。《搜神记》：蓟子训到洛，见公卿，数十处，后数十处皆有云起。
《拾遗记》：昆有九层，每层相去万里，有云色。从下望之如城阙之象。九层山形渐小，傍有瑶台，东有风云雨师。闻南有丹，密云望之如丹色，丹云四垂周密。员峤山一名环丘，有云石，驳骆如锦，扣之则片片蓊然云出，俄而遍润天下。西有星池，有烂石常浮于水边。其色红质，虚似肺烧之，有烟香，闻数百里，烟气升天则成香云，遍润则成香雨。
瀛洲东有鱼，长千丈，或有远而望者，见水间有五色，就视之，乃此鱼喷水为云，如卿云之丽。
《九域志》：小陇山一名陇坻，其阪九回，上者七日乃至。南充碧落，观神龙，中见黄云赤雾，蓊然翳，前后三日，但闻斤斧之声，暨雾散云敛，有化宫出。
《元真子・N|篇》：造化之初，九大相竞，云之气腾然，曰：翕乎忽乎，之灭没乎者，落保之蓊郁乎者；蒙乎昧乎，之昏晦乎者；kl，之45乎者，翳海吞山，遏日漫天。其孰能大乎。吾之大乎者。
《山西通志》：唐乐氏二女，陵川人，母杨氏感仙光而娠，诞有奇德。继母吕氏御二女甚酷，令拾麦外氏，弗与遗穗。畏母，捶楚仰天号诉，忽感黄云下降，少者先升。须臾，黄云又降，长者亦升。
《梦溪笔谈》：旧俗正月望夜，迎厕神，谓之紫姑。景v中太常博士王纶家因迎紫姑，有神降。其闺女自称上帝后宫诸女，能文章，颇清丽。其家亦时见其形，但自腰以上见之乃好女子，其下常为云气所拥，善鼓筝，音调凄婉，听者忘倦。尝谓其女曰：能乘云与我游乎。女子许之，乃自其庭中涌白云如蒸，女子践之，云不能载。神曰：汝履下有秽土，可去履而登。女子乃袜而登，如履缯絮，冉冉至屋复下。曰：汝未可往，更期异日。后女子嫁，其神乃不至其家了，无祸福为之。传记者甚详。此予目见者，粗志于此。
《云笈七签》：太空之上有自然五霞，其色苍黄，号曰黄天。
立春之日，三素元君上诣天皇大帝，游宴之时，当以其日沐浴，斋戒。清朝入室，烧香行礼东北向叩齿十二，通仰思紫、绿、白三色之云，东北而回，心念微言，祝毕。仰咽八气，行之八年，三素之云八舆飞轮迎之，上升帝震。
春分后夜半子时，东北望有元青黄云，是太微天帝三素云。
秋分清旦，南望有素赤黄云者，是南极真人上皇赤帝三素云也，存礼密祝，三见云舆，白日升仙。
立冬清旦，西望有绿紫青云者，是上清真人帝君皇祖三素云也。
冬至清旦，正东望有朱碧黄云者，是太霄玉妃、太虚上真人三素云也，存礼密祝，三见云辇，白日升仙。《已疟编》：莫月鼎者，道士也。尝与客游西湖，烈日热甚，莫曰：吾借一伞遮阴，乃向空嘘气，忽黑云一片，随而覆之。《云南通志》：望夫云，相传昔有人素贫困，遇苍山神，授以异术。忽生肉翅，能飞。一日至南诏宫，摄其女入玉局峰，为夫妇。凡饮食皆能致之，后问女：安否。女云：太寒耳。其人闻河东高僧有七宝袈裟，飞取而还，僧觉，以法力制之，遂溺水中。女望不至，忧郁以死。其精气化为云，倏起倏落，若探望之状。此云一出，洱河中即有云应之，飓风旋起，舟遇即覆。人戒停泊，俗又呼为无渡云。

[book_title]乾象典第七十五卷
雾部汇考
《尔雅》《释天》
天气下，地不应，曰。
〈注〉言蒙昧〈疏〉郭云言蒙昧，洪范云曰郑注云声近蒙。诗零雨其蒙，则，是天气下降，地气不应。蒙，也。
地气发，天不应，曰雾，雾谓之晦。
〈注〉言晦冥〈疏〉郭云言晦冥，月令仲冬，行夏令氛雾冥冥。郑云霜露之气散，相乱也。然则，地气发而上，天不应之则为氛雾。雾又名晦。春秋僖十五年己卯，晦震夷伯之庙。公羊、谷梁皆云晦冥也，是矣。
《淮南子》《天文训》
阴阳相薄，乱而为雾。
《大戴礼》《曾子天圆》
阴阳之气乱，则雾。
《释名》《释天》
雾冒也，气蒙。冒，覆物也。
《唐书》《五行志》
雾者，众邪之气阴来冒阳。
《性理会通》《雾》
天气降，而地气不接，则为雾；地气升，而天气不接，则为。
《观象玩占》《雾总叙》
春秋元命苞曰：阴阳气乱而为雾。雾，百邪之本。气下于地而应于天，是谓阴来冒阳髡撸鳎日不明也。京房曰：在天为鳎在地为雾，日月不见为鳎磺昂笕瞬幌嗉，为雾。河逶唬何碚撸水脉也。
雾部总论
《朱子语类》
《雾》
气蒸而为雨，如饭甑，盖之，其气蒸郁而汗下淋漓。气蒸而为雾，如饭甑，不盖，其气散而不收。雾与露亦有异，露气肃而雾气昏也。
雾部艺文一秋雾赋〈以轻散长空寒飞迥野为韵〉　　唐谢良辅
有物混成，阴阳之精。腾而为质，晦而为名。游尘未足方其细，纤e不能揣其轻。度水陵乱，从风半散。表银山之美，素色增鲜；沐元豹之姿，奇文独焕。若乃暑退朱方，时惟白藏，空鞔笤螅郁郁崇冈。始经夫少昊之野，终遍于无何之乡。含草木而功大，混山川而气长。浮我极浦，霭我层穹，如雨如霰，自西自东。倏而来，比君子之道广；忽而逝，侔至人之性空。奚水土之同致，俾阴阳之异观。秋何雾而不起，雾何秋而不寒。至德发祥，杂非烟于北极；皇居瑞圣，伴佳气于南端。及夫丙火方驰，腾蛇欲飞。三辰被汨，五星霏微。道不虚行，来集黄公之咒；神其有感，去解白登之围。则知因时舒卷，与物动静，资于tL，变态俄顷。兴非塞望，雄鸣之路不迷；冒且有闻，彦辅之天自迥。露游兮月之下，霞敛兮风之假。俟一扬于飞尘，同秋空于迥野。
雾赋　　　　　　　　　　　宋吴淑
夫雾者，地气发而天不应者也。尔其蒙冒沾濡，冥冥晓敷。元豹潜藏而炳蔚，腾蛇游泳而纡馀。马援既居于浪泊，栾巴方还于蜀都。刘猗之负国玺，轩辕之得大鱼。若夫祖和半天，公超五里，占彼群猾，推其隐士。观雍丘之神井，识茂陵之芳气。且忧阴盛，俄闻雨至。淮南被迁而不还，雄鸣弗迷而远逝。则有结同行而饮酒，逢仙客之乘龟。嗟五侯之见封，忧汉高之被围。譬诸善人，置以文犀。宜都则飞烟缥缈，曲江则积素霏微。或以困蚩尤之术，或以传兀女之机。识夏桀将亡之兆，想伊尹既卒之时。文王得姜公而共载，卫见乐广而称奇。亦有竟宁白树，德阳翳日，淮南仙客，东海奇术。猛兽吐嗽以往来，邓公呼吸而除疾。斯轻雾之浸淫，盖腾水之上溢。
雾部艺文二〈诗词〉咏雾　　　　　　　　　　　梁元帝
三晨生远雾，五里暗城。从风疑细雨，映日似游尘。乍若轻烟散，时如佳气新。不妨鸣树鸟，时蔽摘花人。
《前题》前人
晓雾晦阶前，垂珠带叶边。五里浮长隰，三晨晦远天。傍通似佳气，却望若飞烟。疏帘还复密，新栋更疑连。还思逢乐广，能令云雾褰。
舟行值早雾　　　　　　　　　伏挺
水雾杂山烟，冥冥不见天。听猿方忖岫，闻濑始知川。渔人惑澳浦，行舟迷溯沿。日中氛霭尽，空水共澄鲜。
赋得雾　　　　　　　　　　　沈m
窈郁蔽园林，依霏被轩牖。睇有始疑空，瞻空复如有。游蛇隐遥汉，文豹栖南阜。既殊三五辉，远望徒延首。
咏雾应诏　　　　　　　　北周王褒
七条开广陌，五里朝氛。带楼疑海气，含盖似浮云。方从河水上，预奉绿图文。
远山澄碧雾　　　　　　　　唐太宗
残云收翠岭，夕雾结长空。带岫凝全碧，障霞隐半红。分初月，飘u度晓风。还因三里处，冠盖远相通。
赋得花庭雾　　　　　　　　　前人
兰气已薰宫，新蕊半妆丛。色含轻重雾，香引去来风。拂树浓舒碧，萦花薄蔽红。还当杂行雨，隐遥空。
咏雾　　　　　　　　　　　苏味道
氤氲起洞壑，遥裔匝平畴。乍似含龙剑，还疑映蜃楼。拂林随雨密，度径带烟浮。方谢公超步，终从彦辅游。
雾　　　　　　　　　　　　　李峤
曹公迷楚泽，汉帝出平城。涿野妖氛净，丹山霁色明。类烟飞稍重，方雨散还轻。倘入非熊兆，宁思元豹情。
咏雾　　　　　　　　　　　董思恭
苍山寂已暮，翠观将沉。终南晨豹隐，巫峡夜猿吟。天寒气不歇，景晦色方深。待访公超市，将予赴华阴。
凌雾行　　　　　　　　　　韦应物
秋城海雾重，职事凌晨出。浩浩合元天，溶溶迷朗日。才看含鬓白，稍视沾衣密。道骑全不分，郊树都如失。霏微误嘘吸，肤腠生寒。归当饮一杯，庶用蠲斯疾。
水亭夜坐赋得晓雾　　　　　　李益
月落寒雾起，沈思浩通川。宿禽啭木散，山泽一苍然。漠漠沙上路，VV洲外田。犹当依远树，断续欲穷天。
早雾　　　　　　　　　　　宋赵\
山光全暝水光浮，数里霏霏晓雾收。露彩乍凝藏汉殿，日华不透掩秦楼。岂饶文豹迟留影，应有灵蛇取次游。圣世妖氛消已尽，结成佳气满南州。
雾淞　　　　　　　　　　　　曾巩
园林日出静无风，雾淞花开树树同。记得集贤深殿里，舞人齐插玉珑璁。
房陵　　　　　　　　　　　　陈造
阴晴未敢粤笨矗苦雾魃形辞。政使病馀刚止酒，一杯要敌涝朝寒。
雾中见灵山依约不真　　　　杨万里
东来两眼不曾寒，四顾千峰掠晓鬟。天欲恼人消几许，只教和雾看灵山。
晓行　　　　　　　　　　　葛长庚
雨馀花点满红桥，柳絮沾泥夜不消。晓雾忽无还忽有，春山如近复如遥。
水村雾　　　　　　　　　　　前人
淡处还浓绿处青，江风吹作雨毛腥。起从水面萦层嶂，恍似帘中见画屏。
大雾过安庆　　　　　　　元傅若金
水郭浮鲛室，云帆度客星。江空连海白，山远入淮青。访古聊须到，乘流未可停。遥疑天柱晓，风雾飒精灵。
花雾　　　　　　　　　　　谢宗可
倦紫酣红总未醒，暗薰芳泪滴无声。罗帏隐绣迷春色，绮e笼香护晓晴。薄暝枝头留睡蝶，轻阴树底咽啼莺。东风卷到阑干曲，半湿游丝舞不成。
元日雾　　　　　　　　　明王守仁
元日昏昏雾塞空，出门咫尺误西东。人多失足投坑堑，我亦停车泣路穷。欲斩蚩尤开白日，还排阊阖拜重瞳。小臣漫有澄清志，安得扶摇万里风。
晨雾　　　　　　　　　　　　杨慎
安宁之境杪，秋初冬，天将晴霁，晨必大雾。千里一白如银色界。须臾日出，霞彩辉焕，亦奇观也。
元冥当凛节，白雾翳晨朝。明月朦胧阁，清霜暧桥。冰澌工织水，花凇惯封条。岚市天褰幕，烟s陆涌潮。凫迷独钓，鹿径滑归樵。文彩南山豹，威凌北塞貂。驷星收闪闪，曦景焕昭昭。梅信悬知近，凭他酒旆招。
咏雾凇〈有序〉　　　　　　　前人
甲辰岁秋冬，久雨连月，十一月廿六日甲子晓，笼雾微松，盖晴兆也。俗谚云：霜凇打雾凇，贫儿备饭瓮。往岁，在北方，寒夜冰华著树若絮，日出飘满庭阶，尤为可爱。曾南丰诗云：园林日出静无风，雾松花开树树同。记得集英深殿里，舞人齐插玉珑松。又曰：香销一榻氍暖，月映千门雾凇寒。韵书谓之：冻洛。洛，音索。冰著树如索也。
怪得天鸡误晓光，青腰玉女试银妆。琼敷缀叶齐如剪，瑞树开花冷不香。月白讵迷三里雾，云黄先兆万家箱。贫儿饭瓮歌声好，六出何须贺谢庄。
忠州雾泊　　　　　　　　　　钟惺
渔艇官船晓泊同，蜀江愁雾不愁风。烟生野聚汀寒外，云满山城水气中。曲岸川回翻似尽，遥天峰没却如空。依稀往日丹枫路，稍见霜前远近红。
阮郎归〈晓雾〉　　　　　明吴子孝
一江寒雾碧笼沙，冥迷十万家。沙头风急s芦花，城头噪曙鸦。　帘乍裕鼓频挝，日光生海涯。长空晴豁水天赊，青山五色霞。
雾部选句
楚屈原《远游》：叛陆离其上下兮，游惊雾之流波。庄忌《哀时命》：雾露鳎其晨降兮，云依依而承宇。〈又〉浮云雾而入冥兮，骑白鹿而容与。
汉扬雄《甘泉赋》：翕赫骰粑砑蒙合兮，半散照烂粲以成章。〈注〉师古曰：翕赫骰艨合之貌也。雾地气发也，蒙天气下也。
晋潘岳《登山赋》：天霏霏以垂雾，水鞫兴气。阮籍《大人先生传》：含奇芝嚼甘华，q浮雾食霄霞。梁萧统十二月启：严风极冷，苦雾添寒。〈又〉七契鸣禽聒，耳零雾蔽眸。
简文帝答张缵书：湖雾连天，征旗拂日。
梁简文帝《七励》：斜光西委，薄雾舒红。〈又〉惊沙绝岸，苦雾绵长。
沈约《郊居赋》：素烟晚带，白雾晨萦。
陶弘景《答谢中书书》：晓雾将歇，猿鸟乱啼。
唐王勃《兜率寺浮图碑》：风恬雨霁，烟雾藻天地之容；野旷川明，风景挟江山之助。
无名氏对蜀父老问：门有张公之雾，突无墨子之烟。晋陶潜诗：朝霞开宿雾。
宋谢庄诗：雾罢江天分。
鲍照诗：宵月向掩扉，夜雾方当白。〈又〉长雾匝高林〈又〉丰雾粲草华〈又〉春雾朝霭〈又〉撕野雾〈又〉髅两上雾〈又〉曛雾蔽穷天。
梁萧统诗：新雾起朝阳。
梁简文帝诗：远雾旦氛氲。
梁范云诗：终朝吐祥雾。
沈约诗：夜猿鸣，溶溶晨雾合。
庾肩吾诗：山沉黄雾里。
吴均诗：云山轻暧，花雾共依霏。
何逊诗：卧思清雾拧
虞羲诗：香雾郁兰津。
梁王筠诗：罘Q分晓色，睥睨生秋雾。
陈后主诗：山雾日偏沉〈又〉苦雾杂飞尘。
江总诗：断山时结雾。
北周王褒诗：夕雾拥山根。
隋炀帝诗：断雾时通日。
薛道衡老氏碑：烟霞舒卷，风雾凄清。
王勃诗：野色笼寒雾。
李峤诗：别有丹山雾，朦胧映水明。
杜审言诗：积雨生昏雾。
骆宾王诗：海雾笼边檄〈又〉潭深夕雾繁〈又〉野雾连天暗。
储光羲诗：花林开宿雾。
王昌龄诗：海气生黄雾。
李白诗：川长信风来，日出宿雾歇。
杜甫诗：日出寒山外，江流宿雾中。〈又〉南国昼多雾〈又〉日满楼前江雾黄〈又〉绡绮轻雾霏〈又〉孤城隐雾深。元结诗：晨光静水雾。
卢纶诗：苦雾沉山影〈又〉黑雾连山虎豹尊。
柳宗元诗：海雾多蓊郁。
李贺诗：江中绿雾起凉波。
白居易诗：水雾重如雨。
项斯诗：天晴槐叶雾。
李群玉诗：岭日开寒雾。
李昌符诗：宿雾蒙青嶂。
李咸用诗：蔽日群山雾。
方干诗：花朝连郭雾。
曹松诗：半川阴雾藏高木。
宋梅尧臣诗：危帆将进浦，寒雾不分城。
苏轼诗：山阳薄雾如细雨。
文同诗：漠漠岭头云，霏霏岩底雾。
陆游诗：重雾午初开〈又〉红日将升碧雾浮。
范成大诗：行冲薄薄轻轻雾，看尽重重叠叠山。杨万里诗：重雾凝朝雨。
元袁桷诗：土雾散游丝。
马祖常诗：婉娈连浮阳，空明映凄雾。
明高启诗：日出溪雾黄〈又〉日落雾起〈又〉江黄连渚雾。
郭钰诗：暖雾扑帘成细雨。
雾部纪事
《竹书纪年》：黄帝五十年，秋七月庚申，凤鸟至。帝祭于洛水，庚申天雾三日三夜，昼昏。帝问天老力牧容成曰：于公何如。天老曰：臣闻之国安，其主好文，则凤凰居之；国乱，其主好武，则凤凰去之。今凤凰翔于东郊而乐之，其鸣音中夷，则与天相副。以是观之，天有严教以赐帝，帝勿犯也。召史卜之龟焦，史曰：臣不能占也，其问之圣人。帝曰：已问天老力牧容成矣。史北面再拜曰：龟不违圣智，故焦。雾既降。游于洛水之上见大鱼，杀五牲以醮之。天乃甚雨七日七夜。鱼流于海得图书焉，龙图出、河龟书出。洛赤文篆字以授轩辕接万神于明庭，今塞门谷口是也。
《列子・黄帝篇》：黄帝梦游华胥氏之国，国在m州之西、台州之北，云雾不碍其视。
《通鉴前编》：黄帝与蚩尤战于涿鹿之野，蚩尤能作大雾，军士昏迷，轩辕为指南车以示四方，遂擒蚩尤。《帝王世纪》：帝沃丁八年，伊尹卒，年百有馀岁。大雾三日。沃丁葬以天子之礼，祀以太牢。亲自临丧三年，以报大德焉。
《拾遗记》：燕昭王七年，沐胥国来朝。有道术人名尸罗，喷水为雾，暗数里间。俄复吹为疾风，雾皆止。《汉书・匈奴传》：汉高祖至平城，匈奴围上七日，天大雾。汉使人还往，匈奴不觉。后得免平城之难。
《史记・袁盎传》：文帝时，淮南王长以罪迁蜀。盎谏曰：王为人刚，如有遇雾露，行道死，陛下有杀弟之名。上弗听，长至雍，病死。
《神仙传》：淮南王闻有道术之士，必卑辞厚币以致之。于是八公乃往，一人能坐致风雨，立起云雾。王试之，无不效。
《香案牍》：威伯善啸，须臾冥雾四合。
《汉武内传》：东方朔一旦乘龙飞去，同时，众人见从西北上冉冉。仰望良久大雾覆之，不知所适。
《汉武帝故事》：武帝葬茂陵，芳香之气异常，积于坟埏之间，如大雾。
《后汉书・齐武王传》：伯升自发舂陵子弟，合七八千人，部署宾客，自称柱天都部使。宗室刘嘉往诱新市平林兵王匡、陈牧等，合军而进，屠长聚及唐子乡，杀湖阳尉。进拔棘阳，因欲攻宛。至小长安，与王莽前队大夫甄阜属正梁丘赐战。时天密雾，汉军大败。
《马援传》：援南征交趾，斩徵侧，乃酾酒劳军，从容谓官属曰：吾从弟少游常哀吾慷慨多大志。曰：士生一世，但取衣食才足。乘下泽车御款段马为郡掾吏守坟墓。乡里称善，人斯可矣。当吾在浪泊、西里间，虏未灭。时下潦上雾，毒气薰蒸，仰视飞鸢@@堕水中。卧念少游平生时语，何可得也。
《张楷传》：楷举贤良方正，不就。性好道术，能作五里雾。时关西人裴优亦能为三里雾。自以不如楷，从学之，楷避不肯见。桓帝即位，优遂行雾作贼。事觉，被考引楷，言从学术。楷坐系廷尉诏狱。积二年恒讽诵经籍，作《尚书》注。后以事无验，见原还家。
《博物志》：王尔、张衡、马均，昔冒重雾行。一人无恙，一人病，一人死。问其故，无恙人曰：我饮酒，病者食，死者空腹。
《宋书・礼志》：后汉正月朝天子，临德阳殿受朝。贺舍利从南方来，戏于殿前，激水化成比目鱼，跳跃漱水，作雾翳日。
《李先生传》：先生名广，字祖和，本南阳人。刘备遣军欲取先生，先生起雾半天，备骑自相杀。先生因此乃入吴。
《魏略》：刘雄鸣，每出云雾中，识道不迷惑。时人因谓能为云雾。
《王粲英雄记》：曹公赤壁败，行至云梦大泽中，遇大雾，迷失道路。
《嵩高山记》：有猎师在山，见浮图奇妙异常，有金像。比来寻求，白雾忽起，不知寺处。
《物类相感志》：张鲁有女，曾浣衣于山下，白雾蒙其身，遂妊，耻之自裁。临死谓婢曰：死后破吾腹。依言破。得龙子一双，遂入汉水。女殡于山，其龙子后游墓前，有溪迹之感应。
《搜神后记》：承俭者，东莞人。病亡，葬本县界。后十年忽夜与其县令梦，云：没故民承俭，人今见劫。明府急见救。令便敕内外装束，作百人仗便。令驰马往冢上，日已向出，天忽大雾。对面不相见，但闻冢中MM破棺声，有二人坟上望，雾暝，不见人往。令既至，百人同声大叫，收得冢中三人。坟上二人遂得逃走，棺未坏。令即使人修复之。其夜，令又梦俭云：二人虽得走，民悉志之。一人面上有青痣如藿叶，一人其前两齿折。明府但案此寻觅，自得也。令从其言追捕，并擒获。《安城记》：新山周围十里，樵人常闻雷声在山下，俯看，初，雾大如扇。须臾，震霆弥漫，敷数百里。
《志怪录》：晋怀帝永嘉中，谯国丁杜渡江至阴陵界时，天昏，雾在道北，见一物如人倒立，两眼垂血，从头下聚地两处，各有升馀。杜与从弟齐声喝之，灭而不见。立处聚血皆化为萤火，数千枚，纵横飞去。
《晋书・元帝本纪》：荡阴之败也，帝惧祸。及将出奔，其夜月正明，而禁卫严警。帝无由得去，甚窘迫。有顷，云雾晦冥，雷雨暴至，徼者皆弛，因得潜出。
《戴洋传》：庾亮令毛宝屯邾城，九月洋言于亮曰：毛豫州今年受死，问昨朝大雾晏风，当有怨贼报仇，攻围诸侯，诚宜远侦逻宝。问：当在何时。答曰：五十日内。《燕书烈祖后纪》：遣侍中缪高太子詹事刘猗赍传国玺，诣晋求救。猗负之行数里，黄雾四塞，迷荒，不得进。乃还，易取行玺，始得去。
段龟龙《凉州记》：吕光幸天渊池，时天清朗，忽然起雾，有五色云在光上。
《宋书・刘敬宣传》：桓元既得志，害元显废道子，以牢之为征东将军，会稽太守牢之与敬宣谋共袭元，期以明旦，值参日大雾，府门晚开日旰。敬宣不至，牢之谓：所谋已泄。率部曲向白洲，欲奔广陵。而敬宣还京口迎家，牢之寻求不得，谓已为元所擒。乃自缢死。《刘钟传》：钟领广州太守，卢循逼京邑，徐赤军违处分，败于南岸。钟率麾下距栅，身被重创。贼不得入。循南走，钟与辅国将军王仲德追之。循先留别帅范崇民以精兵高舰，据南陵夹屯两岸。钟自行觇贼。天雾，贼钩得其船。钟因率左右舰攻户贼。据闭户距之。钟乃徐还与仲德攻崇民，崇民败走，钟追讨百里，烧其船乘。
《元嘉起居注》：盱眙民王彭先丁母艰，居丧。至孝元嘉之始，父又丧亡。彭兄弟二人土工未就。乡人助彭作砖，砖事须水济，值天旱。穿井，尽力，不得水。彭号穷无计。一旦，天雾，雾消之后，于砖灶前，自然水生。《南史・虞愿传》：愿为晋安太守，海边有越王石，常隐云雾。相传云清廉太守乃得见。愿往就观，视清彻无所隐蔽。
《南齐书・周盘龙传》：盘龙为平北将军、兖州刺史，甬城戍将张蒲与敌潜相构结。因大雾，乘船入清中，采樵载敌二十馀人，藏仗下，直向城东门，防门不禁，仍登岸，拔白争门。戍主皇甫仲贤率军主孟灵宝等三十馀人于门拒战，斩三人，贼众被创赴水，而敌军马步至城外，已三千馀人阻堑，不得进。淮阴军主王僧虔等领五百人赴救，敌众乃退。
《陈书・高祖本纪》：永定元年冬十月乙亥，高祖即皇帝位，于南郊柴燎告天。先是雾，昼晦冥。至于是日，景气清晏，识者知有天道焉。
《魏书・冯亮传》：亮延昌二年卒，焚燎之日，有素雾蓊蔚回绕其傍，自地属天，弥朝不绝。山中道俗营助者，百馀人莫不异焉。
《北周书・文帝本纪》：魏大统四年七月，东魏遣将围独孤信于洛阳。魏帝诏太祖率军救信。是日，置阵既大，首尾悬远。从旦至未，战数十合，氛雾四塞，莫能相知，战并不利。
《杜阳杂编》：处士元藏几，自言是后魏清河孝王之孙也。隋炀帝时，官奉信郎。大业元年为过海使判官。遇风浪坏船，黑雾四合，同济者皆不救，而藏几独为破木所载。殆经半月忽达于洲岛间。洲人问其从来，藏几具以告。洲人曰：此方沧浪洲中，去中国已数万里。《唐书・窦建德传》：建德更号夏王，建元丁丑，署官属，分治郡县。七月，隋右翊卫将军薛世雄督兵三万讨之，屯河间七里井。建德以劲兵伏傍泽中，悉拔诸城伪遁。世雄以为畏，稍弛备。建德率敢死士千人袭之，会大雾，昼冥，跬不可视。隋军惊，遂溃相腾藉。死者如丘，世雄引数百骑亡去，尽得其众。
《苏烈传》：烈字定方，以字行，冀州武邑人。后徙始平。贞观初为匡道府折冲，从李靖袭突厥颉利于碛口。率彀马二百为前锋，乘雾行。去贼一里许，雾霁，见牙帐。驰杀数十百人，颉利及隋公主惶窘，各遁去。
《龙城录》：上皇初登极，梦二龙衔符，自红雾中来，上大隶姚崇宋Z四字，挂之两大树上，宛延而去。
《柳氏旧闻》：上始入斜谷，天尚早，烟雾甚晦，知顿。使给事中韦倜于市中得热酒一壶，跪献马前。
《世说补》：吴道元尝画殿内，五龙鳞甲飞动，每欲大雨，即生烟雾。
《唐书・王义方传》：贬吉安丞道南海，舟师持酒T请福。义方酌水，誓曰：有如忠获戾孝见尤。四维廓氛，千里安流。神之听之，无作神羞。是时盛夏涛雾蒸涌。既祭，天云开露，人壮其诚。
《酉阳杂俎》：韩柙诠鹬荩有妖贼封盈，能为数里雾。声言某日将攻桂州，有紫气者，我必胜。至日，果紫气如匹帛，自山亘于州城。白气直冲之，紫气遂散。天忽大雾，至午始开散。
《五代史》：梁臣康怀英、传丁会以潞州叛梁降晋。太祖命怀英为招讨使，怀英不敢出战。太祖自至泽州，为怀英等军援。已而晋王李克用卒，太祖诸将少弛。庄宗乃与德威等疾驰至北黄碾。会天大昏雾，伏兵三垂冈，直趋夹城攻破之，怀英大败。
《唐本纪》：庄宗存勖，天v五年正月，即王位于太原。叔父克宁杀都虞候李存，质臣。使敬F告克宁谋叛。二月执而戕之。且以先王之丧，叔父之难告周德威。德威自乱柳还军太原。梁夹城兵闻晋有大丧，德威军且去，因颇懈。王谓诸将曰：梁人幸我大丧，谓我少而新立，无能为也。宜乘其怠击之。乃出兵趋上党，行至三垂冈，叹曰：此先王置酒处也。会天大雾，昼暝，兵行雾中，攻其夹城破之，梁军大败。
《陆游・南唐书・元宗纪》：交泰元年五月，下令去帝。号称国主，去交泰年号，称显德。五年置进奏，邸于汴都。凡帝者，仪制皆从贬损，改名景以避周信祖讳，告于太庙。告庙之日，金陵大雾，通夕不解。
《南墅f居录》：丁谓有小山，高才数寸，苍翠嵌空，盛夏当设盆水置小山其中。一日张宴，有客掬水洒之。须臾，云雾自窍中出。苏子瞻尝言，其先祖光禄，云有一书生，昼坐檐下，见大蜂触网相螫。久之，俱堕地。起视之，已化为小石矣。书生异而收之，因置衣带中。一日过市，遇蛮贾数辈，视书生愕眙，揖曰：愿见神珠。笑而辞之，书生戏以带中石示之。群贾相顾，喜曰：此破雾珠。蛮人至海上采珠宝，常以雾暗为苦。有此珠即雾自开。因以宝货易之，值数千缗耳。
《宋史・狄青传》：皇v中，广源州蛮侬智高反陷邕州。青上表请行。大败之初，青之至邕也，会瘴雾昏塞。或谓贼毒，水上流，士饮者，多死。青殊忧之。一夕，有泉涌砦下，汲之甘。众遂以济。
《闻见前录》：伊川丈人与李夫人，因山行于云雾间，见大黑猿，有感。夫人遂孕，临蓐时，慈乌满庭，人以为瑞，生康节公。
《宋史・种谊传》：谊，元v初知岷州。鬼章诱杀景，思立。后益自矜大，有窥故土之心，使其子诣宗哥，请益兵入寇，且结属羌为内应。谊刺得其情，上疏请除之。诏遣游师雄就商利害。遂与姚兕合兵出讨。羌迎战，击走之。追奔至洮州。谊亟进攻，晨雾蔽野，跬步不可辨。谊曰：吾军远来，彼固不知厚薄，乘此可一鼓而下也。遂亲鼓之。有顷，雾霁，先登者已得城，鬼章就执。
《东轩笔录》：熙宁十年夏，京辅大旱。主上以祈祷未应。圣虑焦劳。一夕，梦异僧吐云雾致雨。王丞相圭有贺雨诗，略曰：良弼为霖孤宿望，神僧作雾应精求。《金史・世纪》：世祖以偏师涉舍很水，经贴割水覆桓76散达之家。明日大雾，晦冥，失道。至婆多吐水乃觉，即还。
《仆散忠义传》：忠义与窝斡战，追及于袅岭西陷泉。与贼遇时，昏雾四塞，跬步莫睹物色。忠义祷曰：狂寇肆暴，杀戮无辜，天不助恶，当为开霁。奠已，昏雾廓然。及战，忠义左据南冈，为偃月阵，右迤而北，大败之。《移刺窝斡传》：窝斡自花道西走，仆散忠义纥石烈志宁以大军追及于枭岭西陷泉。明日，贼军三万骑涉水而东，大军先据南冈，左翼军自冈为阵，迤逦而北，步军继之。右翼军继步军，北引而东，作偃月阵，步军居中，骑兵据其两端。使贼不见首尾。是日，大雾晦冥，既阵。雾开。少顷，晴霁。贼见左翼据南冈，不敢击。击右翼军，乌延查刺力战，贼稍却。
《完颜合达传》：禹山之战，两军相拒。北军散漫而北，金军惧其乘虚袭京城，乃谋入援。时北兵遣三千骑趋河上，已二十馀日。泌阳、南阳、方城、襄陕、至京诸县皆破，所有积聚，焚S无馀。金军由邓而东，无所仰给。乃并山入阳翟。既行，北兵即袭之，且行且战，北兵伤折亦多。恒山一军为突骑三千所冲，军殊死38，北骑退走。追奔之际，忽大雾四塞，两省命收军。少之雾散，乃前。前一大涧，长阔数里，非此雾则北兵人马满中矣。《元史・董抟霄传》：徽州贼中有道士，能作十二里雾。抟霄以兵击之。已而妖雾开豁，诸伏兵皆起，袭贼兵后。贼大溃乱，斩首数万级，擒千馀人。获道士，焚其妖书而斩之。遂平徽州。
《明通纪》：洪武元年，师至通州，距城三十里为营。众欲速攻之，指挥郭英曰：吾师远来，敌以逸待劳，攻城非我利也。宜出其不意破之。翼日大雾，英以千人伏道傍，率精骑三千直抵城下，元将五十八国公率敢死士万馀，张两翼而出。与战良久，英佯败，敌乘势来追，伏兵中起，截其军为两道，斩首数千级，擒元宗室粱王孛罗，遂克通州。
《明外史・沐英传》：英拜征南右副将军，同永昌侯蓝玉、从将军傅友德取云南。梁王遣平章达里麻以兵十万距于曲靖。英乘雾趋白石江。雾霁，两军相望，达里麻大惊。
《李文忠传》：吴军犯东阳，文忠与胡深迎击于义乌。会有白气自东北来，覆我军。占之曰：必胜，诘朝。会战，天大雾晦冥，文忠集诸将仰天誓曰：国家之事，在此一举。文忠不敢爱死。以后三军使元帅徐大兴、汤克明等将左军，严德、王德等将右军，而自以中军当敌冲。会处州，援兵亦至。奋前搏击，雾稍开。文忠横槊引铁骑数十，乘高驰下冲其中坚。敌以精骑围文忠数重，矛屡及膝，文忠手所格杀甚众。纵横驰突，所向皆靡。大军乘之城中，守兵亦鼓噪出。敌遂大溃，逐北数十里，斩首数万级，溪水尽赤，获将校六百，甲士三千，铠仗刍粟，收数日不尽，伯升再兴，仅以身免。
《驹阴冗记》：都宪韩公雍巡江西日，方鞫死狱。忽诵句云：水上冻冰冰积雪，雪上加霜。久不能对。一囚曰：囚冒死敢对。公曰：汝能对，贷汝死。囚曰：空中腾雾雾成云，云开见日。公抚掌称善。果为减死。或谓不若曰：空中拥雾雾成云，云腾致雨更为顺。但见日意，于囚为当耳。
徐渭《游五泄记》：万历二年十一月，至五泄寺。是为至日，遂O。已而大雾穷宇，内不见寸形，浑若未辟，忽复霁，遂穷五泄。杨嗣昌《峨眉山记》：雷洞道侧坎而下，中虚如阙，苦雾填之，魍蚬牛世言窿冢焉。李流芳题西湖卧游册云栖晓雾图：壬子正月，晦日。与仲子与出云栖，慧法师季和居士送予辈至三聚亭下。是日大雾，山林模糊。已而霁至，西溪还小筑。明日，孟阳持册子索画，遂追图此意。今又二年矣。乌镇舟中子将子与、孟阳夜话偶题。
癸丑十月，孟阳及子将兄弟，与余同舟，至吴门，夜泊乌镇。酒后题字，距壬子一年耳。兹称二年，此真大醉耶。犹记出云栖时，雾初合，四望皆空。时见天末一痕、两痕、皆山顶也。日出氤氲，竹树和影在水中，有寒柯离蓰挺出空骷洌犹带红叶，分明可爱。余画中最得此意，题诗草草。故所未及当游时画时题字，时子与皆在，今已作故人，永隔言矣。真可痛也。己未六月重题。
雾部杂录
《管子・轻重己篇》：宜藏而不藏，雾气阳阳。
《列子・天瑞篇》：虹霓也，云雾也，风雨也，四时也。此积气之成乎天者也。
《庄子・大宗师篇》：子桑户，孟子反，子琴张，三人相与友曰：孰能相与于无相与，相为于无相为。孰能登天游雾，挠挑无极，相忘以生，无所终穷。三人相视而笑，莫逆于心，遂相与友。
《秋水篇》：不见夫唾者乎，喷则大者如珠，小者如雾。杂然而下者，不可胜数也。
《淮南子・说林训》：蛇游雾而殆于a蛆〈又〉甚雾之朝可以细书，而不可以望远寻常之外。
董仲舒《雨雹对》：气上薄为雨，下薄为雾。〈又〉太平之世雾不塞，望浸淫被泊而已。
刘向《列女传》：陶E子妻者，陶E子大夫之妻也。E子化陶三年，名誉不兴，家富三倍。其妻数谏曰：夫子能薄而官大，是谓婴害无功，而家昌是谓积殃。昔楚令尹子文之化家贫，而国富。福结于子孙，名垂于后代。今夫子贪富，务大不顾后害。妾闻南山有元豹，雾雨七日，不下食者，何也。欲以泽其衣毛，而成其文章，故藏以远害。今君与此皆不免后患乎。
徐干中《论审大臣篇》：文王畋于渭水边，道遇姜太公秉竿而钓。文王召而与之言。文王之识也，灼然若披云而见日；霍然若开雾而观天。
《晋书・乐广传》：广为尚书令，卫见而奇之。令诸子造焉。曰：此人之水镜也，每见莹然，若披云雾而睹青天。《帝王世纪》：凡重雾三日，必大雨。雨未降，其雾不可冒行也。雾有赤雾、青雾、白雾、黄雾之异。
抱朴子与善人游，如行雾中，虽不濡湿，潜自有润。通天犀角有白理如线，自本彻末者，以此角大雾重云之夜置庭中，终不沾濡。
《拾遗记》：宛渠国在咸池日没之所。俗多阴雾。遇其晴日则天豁然云裂。
岱舆山南有平沙千里，色如金。若粉屑靡靡常流。鸟兽行则没足，风吹砂起若雾，亦名金雾。
《南中志》：郡特多阻险，有延江雾赤，煎水为池。
《安成记》：县人有谢廪者，行田归。路中忽遇云雾，雾中有人乘龟而行，廪知神人也。拜，请求随去。父曰：汝无仙骨，不得去也。
《湘州记》：曲江县有银山，山多素雾。
《陈留风俗记》：雍丘县有祠，名夏后公祠，有神井能致雾。
《宜都山川记》：郡西北有丹山，天晴，山岭忽有雾起，回转如烟不过，再朝雨必降。
银山县有温泉注大溪，夏才，冬则大热。上常有雾气，百病、久疾入此多愈。
《世说》：王仲祖刘真长造殷中军谈，谈竟俱载去。刘谓王曰：渊源真可。王曰：卿故堕其云雾中。
卫伯玉为尚书令，见乐广与中朝名士谈论。奇之，命子弟造之曰：此人，人之水镜也，见之若披云雾睹青天。
《金楼子》：雾生犹e河垂似带。
《真诰》：服雾法，常于平旦寝静之中，坐卧任己，先闭目内视，彷佛如见五脏。毕因口呼出气，使目见五色之气相绕缠，在面上郁然。因口纳此气五十过，毕咽唾五十过。久之，当乘云雾而游。
《水经注》：燕王仙台，台有三峰，甚为崇峻。岫壑冲深，含烟罩雾耆，旧言燕昭王求仙处。
《投荒杂录》：雷人阴冥云雾之夕，呼为雷耕，晓视田中，必有开垦之迹。《酉阳杂俎》：紫树出真腊国，三月开花白色，不结子。天大雾，露及雨沾濡，其树枝条即出。
《三水小牍》：汝南临汝县广城坡西有小山，曰崆峒耆。老曰：若春秋天景晴丽，必有素雾自岩起。须臾，见粉蝶翔凑楼殿花木，数息中。势映漫不复见矣。
《书断》：浅如流雾。
《北梦锁言》：有包贺者，多为粗鄙之句。有云雾是山巾，子船为水鞋。
《清异录》：世宗时，水部郎韩彦卿使高丽，卿有一书曰：博学记偷抄之得三百馀事，抄天部七事，一迷空步障雾也。
《云笈七签》：凡吐气，令人多出少入，恒以鼻入口吐。若天大雾恶风猛寒，勿行气，但闭之。为要妙也。
《物类相感志》：落蟹怕雾。
《缃素杂记》：李济翁资暇集云：新官并宿本。署曰：爆直佥作爆迸之字。余尝膺闷，莫究其端。近见惠郎中实云舍作武豹字言：豹性洁，善服气。虽雪雨霜雾伏而不出，虑汗其身。按《列女传》云：南山有文豹，雾雨七日不下食者，欲以泽其毛衣而成其文章。南华亦云：豹栖于山林，伏于岩穴，静也。则并宿公署雅，是豹伏之义，宜作豹直。固不疑也。
《毛诗名物解》：《尔雅》曰：天气下，地不应，曰，地气发，天不应，曰雾。庄子以为，腾水上溢为雾。盖火气之在地成烟；水气之在天成雾。雾，云之类也；云事也，雾务也。盖天不应矣，而地出以有所务。故雾谓之晦。此圣人所以不从事于务也。今雾四起善是。故月可以远望，而不可以细书。雾可以细书，而不可以远望。日中而云雾四塞，则时多隐士，其以此欤。《志林》曰：黄帝与蚩尤作大雾，一军昏惑。黄帝乃法斗机，作指南车以别四方。盖云雾有可以术致者。古之方士或作五里雾，或作三里雾。而《列子》以为：冬起雷，夏造冰。殆谓是也。《扬子》曰：雾e之组丽，女工之蠹矣。言e纤丽如雾，而为女工之蠹也。《释》名：e，粟也。其形足，足而q，q视之如粟也。又谓之纱e亦取q，q如纱也。然则，取其如粟，故谓之ee。从e省，以此故也。《传》曰：善人游，如行雾中。虽不濡湿，潜自有润。又曰：飞尘增山，雾露增海。是故君子贵迁善也。
《云麓漫抄》：南海之滨，下潦上雾，毒气薰蒸，执事者亲所经历。于今回想，必当可畏。
《挥麈前录》：北山中出冈砂，山中常有烟气涌起，而无云雾。
《野客丛谈》：今用披雾睹青天事，多指乐广如梁孝元诗：还思逢乐广，能令云雾褰。骆宾王诗：情披乐广天。是也。往往谓此语k见于晋，不知此语已先见于徐干。中论曰：文王畋于渭水，遇太公钓。召而与之言，载之而归。文王之识也，灼然若驱云而见白日，霍然如开雾而睹青天。晋人盖引此语以美乐广耳。
《鸡林类事》：方言雾曰蒙。
《画鉴》：关仝雾锁山关图差嫩是早年真迹。
长松茹退憨，憨子曰：风雨雾一耶三耶。谓之一，则风本非雨，雨本非雾，雾非雨者；谓之三，非雾则风雨无本。故曰：雾醒成风，不醒成雨。三即一兮，一即三兮。三即一，三何所有。一即三，一亦本无。知此者可与言一心三观之理也。
《戒庵漫笔》：北地冰冻虽极，连底者遇大雾，顷刻可解。《御龙子集》：霜露水气之所为耶。有云则否气收于云也，无则气著于草木。
《天工开物》：雾天湿叶，甚坏蚕。其晨有雾，切勿摘叶，待雾收时，或晴或雨，方剪伐也。
《严州府志》：桐卢县白雾，岩在县西北十五里，欲雨则白雾罩之。
字汇，又作皆雾也。
雾部外编
《云笈七签签・元女传》：黄帝战蚩尤于涿鹿，帝师不胜。蚩尤作大雾，三日内外皆迷风。后法斗机，作大车以杓指南，以正四方。帝用忧愤斋于太山之下，王母遣使披元狐之裘，以符授帝曰：精思告天，必有太上之应。居数日，大雾冥冥，昼晦，元女降焉。
黄帝元女战法，黄帝与蚩尤九战九不胜，黄帝归于太山，三日三夜雾冥。有一妇人，人首鸟形，黄帝稽首再拜伏，不敢起。妇人曰：吾元女也，子欲何问。黄帝曰：小子欲万战万胜。遂得战法焉。
《路史》：蜀山氏激障雾于东维〈注〉东南障雾，冒者多死。其病如疫，而重剧至七孔迸血。故南方有大小法场之号，今越`有障，气中之有声，著人人死。著木木折。曰鬼隙本山障之气毒也。
《竹书》：太甲七年，王潜出。自桐杀伊尹。天大雾三日，乃立其子伊涉。伊奋命复其父之田宅，而中分之。《云笈七签签》：宁先生者，古之神仙。常游兰沙，沙如细尘。风吹成雾，泛泛而起。又有鱼鳖龙蛇飞于尘雾中。《香案牍》：王探师司马季，主与人行，身散云雾，或屹立平地，俄起崇山。
《西京杂记》：东海人黄公少时为术，佩赤金刀以绛缯，束发立，兴云雾。
《十洲记》：汉武天汉中，西胡国献猛兽，使者曰：猛兽生昆，或生元圃，立起风云，吐嗽雾露。
《云笈七签签》：张微子者，汉昭帝大匠张庆之女，不知何郡人也。微子少好道，因得尸解去。在太元司命华阳含真台，师东华玉妃，受服雾气之道，云雾是山。泽水火之华，金石盈气久。服之能散形入空，与云雾合体。微子修之，得其仙道也。
《神仙传》：栾巴为尚书郎，一旦，天大雾对坐，不相见，失巴所在。后问其故，乃是巴还成都，与亲故别也。《拾遗记》：扶娄之国，其人善能机巧、变化、异形、改服，能兴云起雾。
蓬莱山东有郁夷国，时有金雾，诸仙说此上常浮转低昂，有如山上架楼室。常向明以开户牖，及雾灭歇，户皆向北。
《列仙传》：沈羲者，吴郡人也。学道蜀中，与妻贾氏共载。有三仙人著羽衣持节，以白玉板、青玉界、丹玉字授羲，遂载升天。尔时大雾，雾解失其所在。
《地镜图》：玉之千岁者，行游诸国。其所居国，必三日变为日中之雾。
《岭南异物志》：南方有大鱼，声为雷，气为风，涎沫为雾。《九域志》：小陇山一名陇抵其阪九迥上者，七日乃至。南充碧落，观神龙中，见黄云赤雾蓊然，翳前后三日。但闻斤斧之声。暨雾散云敛，有化宫出。
《龙城录》：蜀人思赵昱。顷之见昱青雾中，骑白马，从数猎者。见于波面，扬鞭而过。
《酉阳杂俎》：大象百头，头有十牙，牙端有百浴池。顶有山名曰界庄严鼻有河如阎牟。那河水散落世界为雾。
《北梦琐言》：杨镳为江西推巡属，秋祭请祀大姑神镳预于此行，镳悦大姑，偶容有言谑浪。祭毕，回州而见空中云雾，有一女子，容质甚丽，俯就杨公为杨郎云：家姊多蒙采顾，故来奉迎。弘农惊怪。一月后，仓卒而卒。
《云笈七签签》第五：飞灵八方之术，当以立秋之日晡。时入室，西面向，冥目内思，白气郁郁如天之雾。从西南上坤宫中来，覆满一室，内外冥。良久，白气化为麒麟，对在我前。因叩齿三十六通而微。祝曰：仰注元精，吞咽黄华，身生飞羽，轻举登霞，游宴八宫，万万不俎。毕，便九咽气止，开目服符，修之五年，能升八方。有难之日立于坤宫上，仰咽三十六气，左取今日辰上土，以自障按。如立秋之祝思，白气以自覆，则身化为雾露，人不见也。
《睽车志》：江南有人长七丈，名黄父。以鬼为饭，以雾露为浆。

[book_title]乾象典第七十六卷
虹霓部汇考
《诗经》《{风・EX》
EX在东，莫之敢指。
〈疏〉《释天》云：EX，谓之雩。EX，虹也。郭璞曰：俗名为美人。音义云虹，双出色鲜。盛者为雄，雄曰虹，者为雌，雌曰U。此与尔雅字小异，音实同，是为虹也。莫之敢指，夫妇过礼，则虹气盛也。月令孟冬，虹藏不见。则十月以前，当自有虹。过礼而气更甚，不谓凡平。无虹也，以天见戒。故君子戒惧讳恶。若指而视之，则似慢天之戒。故莫之敢指也。〈朱注〉EX，虹也。日与雨交，倏然成质。似有血气之类，乃阴阳之气不当交。而交者，盖天地之淫气也。在东者，莫虹也。虹随日所映，故朝西而莫东也。言EX在东，而人莫敢指。以比淫奔之恶，人不敢道也。〈大全〉安成刘氏曰：虹之为质，不映日不成。盖云薄漏日，日映雨气则生也。今以水映日，亦成青红之晕。
朝Y于西，崇朝其雨。
〈疏〉Y亦虹也。由升气所为，故号虹为Y。〈朱注〉Y升也，《周礼》十九曰：Y注以为虹，盖忽然而见，如自下而升也。崇，终也。从旦至食时为终朝。盖方雨而虹见，则其雨终朝而止矣。盖淫慝之气，有害于阴阳之和也。今俗谓虹能截雨信然。〈大全〉南轩张氏曰：EX见，则雨止，初无东西之分，验之多矣。阴阳和则成雨，阴气方凝聚而日气自他方来，感不以正，阴受其感，其正反为之解散。故雨不能成也。
《礼记》《月令》
季春之月，虹始见。
〈正义〉《释天》云：EX，谓之虹。郭氏云：雄者曰虹，雌者曰U。雄谓明盛者，雌谓微者。虹是阴阳交会之气。纯阴纯阳，则虹不见。若云薄漏日，日照雨滴则虹生。
孟冬之月，虹藏不见。
〈注〉阴阳气交而为虹，此时阴阳极乎辨，故虹伏。虹非有质，而曰藏，亦言其气之下伏耳。
《尔雅》《释天》
EX谓之雩，EX虹也。
〈注〉俗名为美人虹，江东呼雩。
U为挈贰
〈注〉U，雌虹也，见离骚。挈贰，其别名，见尸子。〈疏〉《说文》：云霓屈虹青赤或白色，阴气也。《离骚天问》云：白U婴，胡为此堂。及《远游章》云：雌U05忠圆隳淤
是也。
《书纬》《考灵曜》
日旁气白者，为虹；日旁青赤者为霓。
《春秋纬》《演孔图》
霓者，斗之乱精也。失度投霓见。
《元命苞》
虹霓者，阴阳之精。阴阳交为虹霓。
《运斗枢》
枢星散为虹霓。
《河图纬》《稽耀钩》
镇星散为虹霓。
《文子》《上德篇》
天二气即成虹。
《释名》《释天》
虹，攻也。纯阳攻阴气也。又曰EX。其见，每于日在西而见于东。啜饮东方之水气也。见于西方曰升朝日始升，而出见也。又曰美人，阴阳不和，婚姻错乱，淫风流行，男美于女，女美于男。恒相奔随之时，则此气盛。故以盛时名之也。
霓，m也。其体断绝，见于非时。此灾气也，伤害于物。如有所食m也。
《说文》《霓》
霓屈虹，青赤、或白色，阴气也。
《续博物志》《虹见日冲》
虹依云阴，而昼见于日冲。无云不见，大阴亦不见。
《观象玩占》《总叙虹》
虹霓者，阴阳交气，气和则为雨露，怒则为雷霆，淫则为虹霓。虹者，攻也。阳攻阴也。U者，m也，灾气伤害于物。如有所m也。一曰镇精散为虹，U又曰虹。霓者，斗之乱精。斗失其度则生之。雄曰虹、雌曰U。多在日月之冲双出。色鲜明者为虹，暗者为U。蔡邕曰：见于日冲曲而青红者曰虹，见于日旁白而直者为U。虹U主内，淫主惑心。
京房易飞候曰：凡虹相有五苍无胡者，虹也。赤无胡者，蚩尤旗也。白无胡者，胡U也。冲不屈者，天杵直；下不屈者，天也。
虹霓部总论
《朱子语类》
《虹》
虹非能止雨也，而雨气至是已薄。亦是日色射散雨气了。
EX本只是薄雨，为日所照成影。然亦有形，能吸水吸酒。
虹霓部艺文一《赤虹赋》〈有序〉　　　　　　　梁江淹
东南峤外，爰有九石之山，乃红壁，十里青，百仞苔滑，临水石险带溪。自非巫咸，采药群帝，上下者皆敛意焉。于时夏莲始舒，春荪未歇。肃z波渚，缓拽汀潭，正逢岩崖相荩雨云烂色。俄而雄虹赫然，晕光耀水，偃蹇山顶，舄奕江湄。迫而察之，实雨日阴阳之气，信可观也。又忆昔登香炉峰上，手接白云，今行九石下，亲弄绛U。二奇难并，感而作赋，曰：
迤逦蔚E兮，太极之连山；i鳙虎豹兮，玉虺腾轩。孟夏氤氲兮，荷叶承莲。怅何意之容与兮，冀暂缓此忧年。失代上之异人，迟山中之虚迹。掇仙草于危峰，镌神丹于崩石。视@岫之吐翕，看鼋梁之交积。于是紫雾上河，绛氛下汉。白日照馀，碧云卷半，残雨萧索，光烟艳烂，水学金波，石似琼岸。错龟鳞之，绕蛟色之漫漫。俄而赤U电出，蚴虬神骧，暧昧以变，依稀不常。非虚非实，乍阴乍光，V赫山顶，萘撬阳。虽图纬之有载，旷代识而未逢。既咨嗟而踯躅，聊周流而从容，想番禺之广野，忆丹山之乔峰，禀傅说之一星，乘夏后之两龙。彼灵物之讵几，象火灭而山红。馀形可览，残色未去。耀萎蕤而在草，映菁葱而结树。昏青苔于丹渚，暧朱草于石路。霞晃朗而下飞，日通o而上度。俯形命之窘局，哀时俗之不固。定赤舄之易遗，乃鼎湖之可慕。既以为UG四毳之驾，方瞳一角之人。帝台北荒之际，m山西海之滨。流沙之野，析木之津。云或怪Z烟，或异鳞必杂，虹U之气，阴阳之神焉。
《晴虹赋》唐・阎朝隐
一阴一阳，备藻缋以成文章；载清载浊，挂天涯而临
地角。生于气，立于空。宛宛转转，oo，上下明媚，表里冲融。洗奇光于暴雨，留艳彩于飘风。隐显之情奚尔，造化之理何穷。若乃碧嶂无云，清江息浪，曲折异体，低昂殊状。半出高睿疑蟾魄之孤生；全入澄澜，若蛾眉之相向。又乃绮窗远辟，锦帐斜褰。天上，依稀目前。炜兮晔兮，既类丹山碧树之重叠；断兮连兮，又似美人Z女之婵娟。察之无涯，究之无实。光天地之大造，保云霄之元吉。爰有下才或趋，微秩其志。謇謇其心，体物。无功著书，有疾既蕴。惭于明镜，载有阁于鸿笔。
《虹藏不见赋》李处仁
虹在东方，小雪而藏。贯日之形莫睹，弥天之象难详。居暧昧之中，光而不耀；入混茫之里，然而彰。表天时而无失其候，顺寒暑而不20于阳。眇望辽椋穷览州渚，邈不察其形容，何以知其处所。见飞梁之跨水，犹疑；望庆云之在天，依稀延伫。岂不以晦明有日，隐见有期。寒节方来，虽则潜思伏矣；清明如到，终当出而见之。s乎渥彩，蓄以雄姿。类成文隐雾之日，同衣锦裳之时。眇眇天末，悠悠云路。御座之祥不逢，美人之号难遇。冥蒙向晦，徒欲想其烂然；杳霭藏辉，孰能知其去故。宛得启闭之道，以明天地之心。怜弯环之挂空，犹隔层碧。思纡馀而饮井，当阻重阴。不测之状难状，无形之形罔寻。若夫风云尚惨，我则隐蔽而知藏；阳气未腾，我则炫耀而不结。亦有霞散成绮，云吐如缯。曷若拖轩之名，将顺时而出没；回馆之势，每应候而升陵。至哉，终取贵于彩章，亦何惭于小畜。孕明于烟雾之际，谁辨辉光。混迹于沉埋之间，难呈纷郁。事同嘉遁，道叶悠伏。虹兮虹兮，何当洒其A。
《湖晴观水面流虹》明・钟惺
湖山遇雨，残日烘云。峦霭浮浮，林铺翠湿。浴晴鸥鹭争飞，拂袂荷风荐爽。忽焉长虹亘天，五色炽焰影落。湖波光彩，浮濯乍骇，蛟腾在渊，甑瓷舷隆Ｋ天交映，烁电绝流，射日蒸霞，似夺颓丸。晚色睥睨，静观景趣。高远不觉胸中习气，欲共水天吞吐。此岂丰城伏剑。时为幽人，一剖璞中蕴色。
《虹赋》郑明选
慕光客卿问于守元先生曰：太空之中有异色焉。五彩错出，烂于云间。每春见而秋藏，必夕东而朝西，跨泰清以下垂。状若晕而半圆。横万里之飞梁，度天帝与列仙。其始出也。依微未鲜，忽焉绚丽，丹碧亘天。既上架乎碧落，亦下吸于长川。光陆离以的，势夭矫而蜿蜒。已乃若明若灭，若断若连，顷刻不见，莫知其端。此何物也。孰使之然。守元先生曰：以子所言，是名屈虹。字以挈贰，谥以EX。晦者为雌，昭者为雄。或言阳以阴胁，或言阴受阳攻，或言枢镇所散，或言雨日所冲。其为物也，凭元云以成质，藉太阳而生辉。盖淫邪之互交，匪阴阳之正妃。故演孔徵毁誉之惑，月令儆婚姻之废。风人以莫指示戒，易传以色亲比义。昼见则饮井于汉庭，夜出则蔽月于晋季。投玉堂而宫省乱，贯白日而壮士毙。金商识女子之祥，庐陵表丈夫之异。虽感应之殊科，咸上天之l气。若夫饮刘釜而吐金，感孔经而化玉，斯齐东之野语，非经史之实录。尔乃月维七八，枯禾闵雨。鞭阳石于南郊，纵阴门于北渚。土龙骧首而欲飞，石燕豉翼而思舞。雷殷殷以出地，云祁祁而布野。遭彼妒之中截，郁屯膏而不下；耕夫怆于南畴，@妇号于中户。遏皇天之至仁，民厢宥失所。虽文章之可悦，伤阴阳之太和。幸光彩之易灭，岂久干夫二仪。世不察而竞观，曾煜耀之几何。吾既鉴天地之消息，子毋羡其光华。
虹霓部艺文二〈诗〉《虹霓》唐・董思恭
春暮萍生早，日落雨飞馀。横彩分长汉，倒色媚清渠。梁前朝影出，桥上晚光舒。愿逐旌旗转，飘飘侍直庐。
《咏虹》苏味道
纡馀带星渚，窈窕架天浔。空因壮士见，还共美人沈。逸照含良玉，神光藻瑞金。独留长剑彩，终负昔贤心。
《赋得浦外虹》陈润
日影化为虹，湾湾出浦东。一条微雨后，五色片云中。轮势随天转，桥形跨海通。还将饮水处，持送使车雄。
《赋得虹藏不见》徐敞
迎冬小雪至，应节晚虹藏。玉气徒成象，星精不散光。美人初比色，飞鸟罢呈祥。石涧收晴影，天津失彩梁。霏霏空暮雨，杳杳映残阳。舒卷随时令，因知圣历长。
虹霓部选句
楚屈原《离骚》：飘风屯其相离兮，帅云霓而来御。〈又〉扬云霓之霭兮。
《天问》：白U婴，胡为此堂。
《远游》：建雄虹之采旄兮，五色杂而炫耀。
《九辨》：骖白U之习习兮，历群灵之丰丰。
庄忌《哀时命》：虹霓纷其朝霞兮，夕淫淫而淋雨。汉司马相如《上林赋》：宛虹拖于J轩。
东方朔《七谏》：借浮云以送予兮，载雌霓以为旌。《西都赋》：轶云雨于太半，虹霓回带于棼楣。
晋傅元《阳春赋》：文虹竟天。
左思《吴都赋》：寒暑隔阂于邃宇，虹霓回带于云馆。梁昭明太子《十二月启》：虹入汉而藏形。
北周王褒《九怀》：乘虹骖U兮，载云变化。
宋袁淑《秋晴赋》：霆收耀虹戢文。
魏文帝诗：Z虹垂天。
晋张协诗：采虹缨高云。
梁简文帝诗：晴天歇晚虹。〈又〉春雨暮成虹。〈又〉偃蹇暮山虹。
江淹诗：雄虹冠尖峰。
王筠诗：丹霞映白日，细雨带轻虹。
虞骞诗：虹照涟漪。
唐李百药诗：轻虹逐望斜。
宋之问诗：丹壑饮晴霓。〈又〉秋虹映晚日。
李峤诗：弋林开曙景，钓渚发晴霓。
杜审言诗：日气抱残虹。
苏F诗：片阴时作雨，微照已生霓。
孟浩然诗：海虹晴始见。
李白诗安：得五彩虹，架天作长桥。
杜甫诗：川U饮练光。〈又〉纤纤云表霓。
钱起诗：藏虹辞晚雨。
孟郊诗：有物饮碧水，高林挂青霓。
李贺诗：青霓叩额呼宫神。
施肩吾诗：落日风回卷碧霓。
杜牧诗：断霓天帔垂。
李商隐诗：虹收青嶂雨。
司空图诗：川明虹照雨。
曹松诗：一道晴霓杂落晖。
祝元膺梦仙谣：EX晴为碧落梯。
宋陆游诗：断虹低饮涧。
元黄庚诗：一曲彩虹横界断，南山雷雨北山晴。杨师道诗：碧岭横春虹。
虹霓部纪事
《拾遗记》：春皇者，庖羲之别号。所都之国，有华胥之洲。神母游其上，有青虹绕神母，久而方灭，即觉有娠。历十二年而生庖羲。
《竹书纪年》：帝舜有虞氏，母曰握，登见大虹，意感而生舜于姚墟。
《蜀录》：李雄，字仲隽，特第三子。母罗氏梦双虹目门升天，一虹中断，既而生荡。后罗氏汲水，忽然如寐，梦大蛇绕其身，遂有孕。十四月而生雄，常言二子若有先亡，在者必大贵。
《异苑》：长沙王道怜子义庆，在广陵卧疾食次。忽有白虹入室，就饮其粥。义庆掷器于阶，遂作风雨。声振于庭户，良久不见。
《南部新书》：永贞二年三月，有彩虹入润州大将军张子良宅。初入浆瓮，饮水尽。复入井饮之。后子良拜金吾，寻历方镇。
《祥验集》：韦皋镇蜀，与宾客饮，忽虹霓自空而下，垂首于筵，吸其食饮。且尽首似驴，霏然若晴霞状。久而方去，旬馀就拜中书令。
《鉴戒录》：侯弘，实蒲坂人。年方十三四，尝寐于檐下。天将大雨，有虹自河饮水。俄贯于弘实之口，其母见不敢惊焉。良久，虹自天没于弘实之口，不复出。及觉，母问有梦否。对曰：适梦入河饮水，饱足而归。母默喜其必贵。后数月有蜀僧诣门，相之，谓其母曰：此霓龙也。但离去乡井，近江海宦者，方有显荣。弘实后为将，领二府二镇，皆近大江。
《增韵》：范忠文公镇试学士院，诗用彩U字。学士以沈约郊居赋雌霓连鳎读霓为入声，谓镇为失韵。司马文正公光曰：约但取声律，便美，非义，不可读为平声也。当时学者皆为愤郁。
《梦溪笔谈》：世传虹能入溪涧饮水，信然。熙宁中，予使契丹，至其极北黑水境永安山下卓帐。是时，新雨霁。见虹下帐前涧中。予与同职扣涧观之，虹两头皆垂涧中，使人过涧隔虹对立，相去数丈，中间如隔绡e。自西望东，则见立涧之。东西望，则为日所铄，都无所睹。久之，稍稍正东，u山而去。次日，行一程又复见之。《癸辛杂识》：丁未岁，先君为柯山y，厅后屏星。堂前有井，夏月雨后虹见于井中。五色俱备，如一匹Z，轻明绚烂，经一时乃消，后亦无他。
《碧里杂存》：彭友信者，攸人也，岁贡至京。一日，圣祖微行，途中相值，忽见虹霓。圣祖口占二句云：谁把青红线两条，和云和雨系天腰。友信应声曰：玉皇昨夜銮舆出，万里长空驾彩桥。上异之，相约明日会于竹桥，同早朝。明日，彭果往，候久不至，遂失朝。已而宣入，喜曰：有学有行君子也。以为北平布政使。
《见闻录》：刘公讳纲，字文纪。行野中，值横石为虹，马惊不度。公谛视之，乃狄梁公碑，范文正公所撰者也。即起，竖之为建祠焉。
《茅亭客话》：淳化壬辰岁夏六月，虹见。时饷大雨。愚友人李颢元云：虹U者，阴阳之精也。虹，雄也。U，雌也。有青赤之色，尝依阴云而昼，是大阴亦不见，日落西虹乃东见。见必有双鲜者，雄色。淡者，雌也。入人家饮水。或福或凶。有陈季和者云：昔韦中令镇蜀之日，与宾客宴于西亭，或暴风雨作，俄有虹U自空而下，直入于亭，垂首于筵中，吸其食馔，且尽焉。其虹U首似驴，身若晴霞状。公惧且恶之。曰：虹U者，阴阳不和之气，妖l之兆也。遂罢宴，座中一客曰：公何忧乎，真祥兆也。夫虹U者，天使也。降于邪则为戾，降于正则为祥。理则昭然，公正人也。是宜为祥，敢为先贺。旬馀就拜中书令。孟氏初，徐光溥宅，虹U入井饮水，其母曰：王蜀时有虹入吾家井中，王先主取某家女为妃。今又入吾家，必有女为妃。后男为将相，此先兆矣。未浃旬，选其女入宫，后从蜀主归阙，即惠妃也。休复母氏常说眉州眉山县桂枝乡程氏某之祖裔焉。伯父在伪蜀韩保贞幕任本州眉山县令。丁母忧，归村野服。将阕时当夏杪。天或阴翳，见家庭皆如晚霞晃耀，红碧霭然。时饷开霁，瓮釜之中，井泉之内，水皆涸尽。时饷大雨Q霈而已。未几，韩侍中授秦州节制，伯父署节度。推官将知虹U者，多为祥矣。
《长洲县志》：隆庆四年六月虹下于乌鹊桥丁氏门外，若映薄绡。
《霏雪录》：越中有道士陆国宾者，晓乘舟出。见白虹跨水甚近，及至其所见，虾蟆如箬笠大。白气从口出，即跳入水，虹亦不见。
虹霓部杂录
《文子・道原篇》：虹U不见，含德之所致也。
《列子・天瑞篇》：虹U也，积气之存乎天者也。
《尸子》：虹霓为析翳。
《淮南子・天文训》：虹霓者，天之忌也。
《大戴礼》：哀公问：圣人配乎天地，参乎日月，杂于云霓。《京房易传》：U，旁气也。其占曰：妻乘夫。则见阴胜阳之表也，四时有之，唯虹见藏有时。
《白虎通》：天弓，虹也。又谓之帝弓。明者为虹，者为霓。《拾遗记》：虹草，枝长一丈，叶如车轮，根大如毂，花似朝虹之色。
《元真子・涛之灵篇》：雨色映日而为虹。〈又〉背日喷乎水，成虹U之状，而不可直者，齐乎影也。
《唐国史补》：南海人言：海风四面而至，名曰飓风，飓风将至则多虹U，名曰飓母。然三五十年始一见。《酉阳杂俎》：仙药月醴虹丹。〈又〉黑狄咽虹丹而投水。《李嗣贞书》：品伯英章草，似春虹饮涧。
《谭子・化书》：饮水雨日，所以化虹霓也。
《清异录》：世宗时，水部韩彦卿使高丽，卿有一书曰：博学记偷抄之得三百馀事，今抄天部七事一，气母虹也。
《笔谈》：虹尝下涧饮，两头皆垂涧中。
《鸡林类事》：方言虹曰陆桥。
《毛诗名物解》：雄曰虹，雌曰霓。旧说虹常双见。鲜盛者雄，其暗者雌也。一曰赤白色谓之虹，青白色谓之霓。故虹字从红省。而说文解霓，以为屈虹，青赤色或白色，阴气也。今俗谓虹也。一名EX，尔雅曰：EX，谓之雩，EX，虹也。U为挈贰贰盖言二。淮南子曰：天二气则成虹是也。虹，淫气也。故又借为实。虹，小子之虹。虹，溃也。诗言EX在东，莫之敢指。说者以为夫妇过礼则虹气盛，应之。莫之敢指。文子曰：至治之世，虹U不见，则夫妇过礼，虹气为盛。理或然也。盖地气还矣，天气不复。于是成虹。虹，天之淫气也。夫水气之在天为虹，又天之淫气耳，尚且恶之如此。而况于人乎所以痛此奔也。故曰：EX，止奔也。传曰：里名胜母，曾子不入邑，号朝歌。墨子回车有是哉。其上章曰：朝Y于西，崇朝其雨。言朝气之外自西则非雨云矣。虽幸而雨，亦莫能久也。崇朝其雨，言其雨崇朝而已。尔雅曰：暴雨谓之颉８茄晕髟贫东雨，则莫之能久也。造化权舆曰：〈原缺四字〉而东者为雨，盖风至自东则云，从之矣。说曰：东云西雨。又云东云谓之上云，西云谓之下云。上云盖雨之云也。故易曰：密云不雨，尚往也。又曰：密云不雨，已上也。以今考之，虹在东常隔雨，而朝之外。于自西则鲜，或雨矣，虽雨亦莫能久也。故诗以此戒人之奔，升云言朝，则以况淫奔之始；EX言晚，则以况其终；终则言不复雨矣。雨者，和之象也。先儒以为云漏日，日照雨滴则虹生。今以水喷日，自侧视之则晕。为虹U然。则虹虽天地淫气，不晕于日，不成也。故今雨气成虹，朝阳射之则在西；夕阳射之，则在东。月令季春日，虹始见，蔡邕以为虹常依阴云。而昼见于日冲，无云不见，太阴亦不见。常以日西见东方，故曰：EX在东，X之文从东，以此故也。U则常依蒙浊，见于日旁，白而直者曰白虹；凡见日旁者，四时常有之。惟雄虹起于是日，至孟冬乃藏。
《物类相感志》：EX，虹也，雌名霓，天气之盛所结。然有雌雄见形入江河间饮，头若驴。按诗传夫妇过礼，虹气盛，今虹出必二条，出即雨止。
《丹铅总录》：余尝登眺山寺，见雨霁，虹U下饮涧水。明若刻画，近如咫尺。日射其傍如盼睐。得句云：渴虹下饮玉池水，斜日横分苍岭霞。自谓切景，张愈光云：斜字犹未称渴字。后一年，偶阅庄子日方中，方睨衍义云：日斜如人睨目，遂改作睨日对渴虹，字始称。愈光曰：渴虹睨日，古今奇句也。
谚云：日出雨落，公姥相扑。谓阴阳不和也。蔡邕曰：阴阳不和则气为虹。虹见有青赤之色，常依阴云。而昼见于日冲，无云不见，大阴亦不见。辄与日相互。朝阳射之则在西，夕阳射之则在东。谚云：东鲎日头，西鲎雨。信然，大率与霞相映，朝霞不出，暮霞走千里是也。庄子曰：阳炙阴成虹。礼疏云：日照雨滴则虹生。盖云心漏日，日脚射云则虹。特明耀异常，或能吸水，或能吸酒。人家有此或为妖或为祥。朱子云：既能吸水亦必有形质。诗谓之：EX其字从虫，俗谓之鲎，其字从鱼，俗又谓之旱龙，依其形质而名之也。
《御龙子集》：EX，日气之射。云，雨也。云薄而雨微，故日气射之而形见阳。性善，故所著处q水而q酒。日射阳燧而火生，太阳之精气至烈也。以射云际而何阴雨之不涸。《语》曰：虹能止雨信矣。
《帝京景物略》：见霓曰杠，戒莫指。谓生指头疮，曰恶指也。
俗呼小录：虹谓之吼。
《日知录》：虹可称雌雄。诗疏虹双出，色鲜盛者为雄，雄曰虹，者为雌，雌曰U是也。
朝Y于西，崇朝其雨。朱子引《周礼》十注：以Y为虹是也。谓不终朝而雨止则未然。谚曰：东虹晴西虹雨。盖虹U杂乱之交，无论雨晴，而皆非天地之正气。楚襄王登云梦之台，望高唐之观，所谓朝云者也。
虹霓部外编
《山海经・海外东经》：在君子国北，各有两首。《搜神记》：孔子修春秋、制孝经，既成。斋戒向北辰，告备于天。忽有一虹自天而下，化为黄玉，长三尺，上有刻文，孔子跪而受之。
《东瓯后记》：故越王无诸旧宫，上有大杉树，空中，可坐十馀人。越人夏世隆高尚不仕，常之故宫。因雨霁欲暮，断虹饮于宫池，渐渐缩小，化为男子。著黄赤紫之间衣而入树，良久不出。世隆怪异，乃召邻之年少十数人往视之。见男子为大赤蛇盘绕，众惧不敢逼。而少年遥掷瓦砾，闻树中有声。极异。如妇人之哭。须臾，云雾不相见，又闻隐隐如远雷之响。俄有一彩龙与赤鹄飞去，及晓，世隆往观，见树中紫蛇皮及五色蛟皮，欲取以归。有火生树中，树焚荡尽。吴景帝永安三年七月也。
《搜神记》：崔文子者，泰山人也。学仙于王子乔，子乔化为白U而持药与文子。文子惊怪，引戈击U，中之因堕其药。俯而视之，王子乔之尸也。置之室中，覆以敝筐。须臾化为大鸟，开而视之，翻然飞去。
《搜神后记》：庐陵巴丘人陈济者，作州吏。其妇秦独在家。常有一丈夫，长丈馀。仪容端正，著绛碧袍，采色炫耀。来从之后，常相期于一山涧间。至于寝处，不觉有人，道相感接。如是数年。比邻人观其所至，辄有虹见。秦至水侧，丈夫以金瓶引水共饮。后遂有身，生而如人，多肉。济假还。秦惧见之，乃纳儿著瓮中。此丈夫以金瓶与之，令覆儿，云：儿小，未可得。将去，不须作衣。我自衣之。即与绛囊以裹之，令可时出与乳。于是风雨暝晦。邻人见虹下其庭，化为丈夫。复少时，将儿去。亦风雨暝晦。人见二虹出其家，数年而来省母。后秦适田，见二虹于涧，畏之。须臾见丈夫云：是我，无所畏也。从此乃绝。
《异苑》：古语有之曰：古者有夫妻，荒年菜食而死。俱化成青绛，故俗呼美人虹。郭云：虹为雩，俗呼为美人。晋义熙初，晋陵薛愿有虹饮其釜澳。须臾q响便竭，愿辇酒灌之，随投随涸。便吐金满釜，于是灾弊日祛，而丰富岁臻。
太原温湛婢见一妪向婢流涕无孔窍。婢骇，怖告湛。湛遂抽刀逐之，化成一物，如紫虹，形宛然长舒，上没霄汉。
《穷怪录》：后魏明帝正光二年，夏六月，首阳山中有晚虹，下饮于溪泉，有樵人阳万于岭下见之。良久化为女子，年十六七，异之。问不言，乃告浦津戍将宇文显。取之，以闻明帝召入宫，幸未央宫。视之，见其容貌姝美。问云：我天女也，暂降人间。帝欲逼幸而色甚难，复令左右拥抱，声如钟磬，化为虹而上天。
《尚书故实》：绛州谢真人于紫极宫置斋金母，下降郡郭。处处有虹霓云气之状。乃至白昼轻举，万目睹焉。

[book_title]乾象典第七十七卷
雷电部汇考
《易经》《说卦传》
震为雷。
〈大全〉张子曰：阴气凝聚，阳在内者不得出，则奋击而为雷。
离、为火、为日、为电
〈大全〉节斋蔡氏曰：阴丽于阳，则明故为电。
《春秋》《隐公九年》
三月癸酉，大雨震电。
《左传》：九年春，王三月癸酉，大雨。霖以震，书始也。
〈疏〉《说文》云：震，劈历震物者。电，阴阳激曜也。《河图》云：阴阳相薄为雷，阴激阳为电，然则震是雷之劈历，电是雷光。僖十五年，震夷伯之庙，是劈历破之。雷之甚者为震，故何休云：震，雷也。
《公羊传》：何以书记异也。何异尔不时也。
〈注〉震雷电者，阳气也。有声名曰雷，无声名曰电。
《谷梁传》：震雷也，电霆也。
〈疏〉《说文》云：震，霹雳也。阴击阳为电，电者，即雷之光。与此传异者，易卦震为雷。故何休亦以震为雷霆者，霹雳之别名。有霆必有电，故《传》云：电，霆也。或当电霆为一也。
《胡传》：震电者，阳精之发。
《礼记》《月令》
仲春之月，日夜分。雷乃发声，始电。蛰虫咸动，启户始出。
〈注〉发，犹出也。〈疏〉雷乃发声者，雷是阳气之声，将上与阴相冲。蔡邕云：季冬，雷在地下，则雉应而g。孟春，动于地之上，则蛰虫应而振出。至此升而动于天之下，其声发扬也。以雷出有渐，故言。乃云始电者，电是阳光，阳微则光不见。此月阳气渐盛，以击于阴，其光乃见，故云始电。
仲秋之月，日夜分。雷始收声。
〈注〉雷始收声，在地中动，内物也。〈疏〉知动内物者，以雷是阳气，主于动，不惟地中潜伏而已。至十一月，一阳初生，震下坤上，复卦用事。震为动，坤为地，是动于地下，是从此月为始。故云动内物也。
《尔雅》《释天》
疾雷为霆霓。
〈注〉雷之急激者，为霹雳。
《国语》《周语》
阴阳分，布震雷，出滞。
〈注〉阴阳分，日夜同也。滞，蛰虫也。
《易纬》《稽览图》
阴阳和合为电，辉辉也其光长。
《春秋纬》《合诚图》
轩辕星主雷雨之神。
《山海经》《海内东经》
雷泽中有雷神，龙身而人头，豉其腹，在吴西。
《史记》《天官书》
天雷电、虾虹、辟历、夜明者，阳气之动者也。春夏则发，秋冬则藏。
《淮南子》《天文训》
阴阳相薄，感而为雷，激而为霆。
《大戴礼》《夏小正》
雉震椋震也者，鸣也。橐舱撸鼓其翼也。正月必雷，雷不必闻，惟雉为必闻之。何以谓之。雷则雉震橄嗍兑岳住
《曾子天圆》
阴阳之气，各尽其所，则静矣。偏则风，俱则雷，交则电。
〈注〉自仲春至仲秋，阴阳交泰，故雷电也。
《春秋繁露》《五行五事》
霹雳者，金气也，其音商；电者，火气也，其音徵；雷者，土之气也，其音宫。
《星经》《雷电》
雷电。六星在室西南，主兴雷电。
《霹雳》
霹雳。五星在云雨北，主天威，击劈万物。
《释名》《释天》
雷，w也。如转物有所w，雷之声也。
电，殄也。乍见则殄灭也。
震，战也。所击辄破，若攻战也。又曰：辟历，辟折也。所历皆破折也。
《晋书》《天文志》
柳八星主雷雨。
《宋史》《天文志》
雷电，六星在室南明动，则雷电作。
霹雳，五星主阳气大盛，击碎万物，与五星合，有霹雳之应。
《观象玩占》《总叙雷电》
雷于天地为长子，主发。生二月，出地百八十日，雷出则万物出。八月入地百八十日，雷入则万物入。入则除害，出则兴利，人君之柄也。
《春秋繁露》曰：霹雳者，金气也。一云雳雳，振物也。释名曰：霹雳，折也。所历皆破折。震，战也。所击辄破，若攻也。京房曰：霆者，金之馀气也。金者，内鉴而外冥。
电，阳精之发见也。先电而后雷随之者，阳胜阴也。正雷先鸣而后电者，阴胜阳也。
《本草纲目》霹雳砧释名
李时珍曰：一名雷楔。旧作针及屑，误矣。
集解
陈藏器曰：此物伺候震处，掘地三尺得之。其形非一。有似斧刀者、v刀者、有穴二孔者。一云出雷州并河东山泽间。因雷震后得者，多似斧，色青黑。班文至硬如玉。或言，是人间石造，纳与天曹。不知事实。
李时珍曰：按《雷书》云：雷斧如斧，铜铁为之。雷砧似砧，乃石也，紫黑色。雷锤重数斤，雷钻长尺馀，皆如钢铁，雷神以劈物击物者。雷环如玉环，乃雷神所佩遗落者。雷珠乃神龙所含遗下者，夜光满室。又《博物志》云：人间往往见细石，形如小斧，名霹雳斧，一名霹雳楔。《元中记》云：玉门之西有一国。山上立庙。国人年年出钻以给雷用。此谬言也。雷虽阴阳二气激薄有声，实有神物司之。故亦随万物启蛰。斧、钻、砧、锤，皆实物也，若曰在天成象，在地成形，如星陨为石。则雨金石、雨粟麦、雨毛血、及诸异物者，亦在地成形者乎。必太虚中有神物使然也。陈时苏绍雷锤重九斤，宋时沈括于震木之下得雷楔，似斧而无孔，鬼神之道幽微，诚不可究极。
主治
陈藏器曰：无毒，主大惊失心，恍惚不识人。井石淋磨，汁服。亦煮服，作枕除魔梦不祥。
李时珍曰：刮末服，主瘵疾，杀劳虫，下蛊毒，止泄泄。置箱笼间，不生蛀虫。诸雷物佩之，安神定志。治惊邪之疾。
雷墨集解
李时珍曰：按《雷书》云：凡雷书木石，谓木札。入二三分，青黄色。或云雄黄、青黛、丹砂合成，以雷楔书之。或云蓬莱山石脂所书。雷州每雷雨大作，飞下如砂石。大者如块，小者如指，坚硬如石，黑色光艳至重。刘恂《岭表录》云：雷州骤雨后，人于野中得石。如p石。谓之雷公墨。扣之铮然，光莹可爱。又李肇《国史补》云：雷州多雷，秋则伏蛰，状如人，握取食之。观此，则雷果有物矣。
主治
李时珍曰：小儿惊痫、邪魅诸病，以桃符汤磨服即安。
震烧木释名
李时珍曰：一名霹雳木。此雷所击之木也。方士取刻符印，以召鬼神，周日用注。《博物志》云：用击鸟影，其鸟必自堕也。
主治
陈藏器曰：火惊失心，煮汁服之。又，挂门户，大厌火灾。
《天步真原》《论天气日月五星之能》
土星、木星相会及冲方，夏至，雷。秋分，如土星在上，天气风雨，大雷。
土星火星相会及冲方，春分。大雨电。
土星太阳会冲方，为大门开，夏至雹雷。
木星火星会冲方，湿宫，大雨雷电，夏至热，大雷。木星太阳会冲方，夏至，小雷。
火星太阳会冲方，湿宫，大雷电。夏至大热，雷电。火星水星会冲方，夏至，雷电。
太阳金星会，夏至，雷。
《论天气开门之理》
开门之理，如太阳舍在巨蟹。土星舍在磨羯。不论何时，但太阳与土星相会冲方，即为开门。门开即有入门者，其冷、热、晴、雨皆倏忽有变。火星、金星是开水门，有雷霆坏树木。
《扫星》
扫星色不定者，水星之性，雷电。
《日月食》
太阳、太阴失光，其害所主，当论五星此时看与太阳、太阴相会相冲方。火星主雷电雨。
《占年主星》
火星为本年主星，多热风雷电。
《春秋分至论天气》
四正宫内，五星在日光下，夏至，热雷。
二至、二分前朔望，日月相交处，土星若在一百八十、九十、一百二十、六十必有雷电。
金水在日光下，夏至，有雷。土星、火星、木星亦略同。
《杂会论天气》
月与火星会湿宫内。其时金星、水星离火星六十、九十、一百二十、一百八十，大雷电。
月离日或金星一百八十度，或白羊、天秤、天蝎、双鱼、内有雷电雨。
雷电部总论
《易经》
《说卦传》
动万物者，莫疾乎雷。
《张子正蒙》《参两篇》
阴性凝聚，阳性发散。阴聚之，阳必散之。其势均散。阳为阴累，则相持为雨而降。阴为阳得，则飘扬为云而升。故云物班布太虚者，阴为风驱，敛聚而未散者也。凡阴气凝聚，阳在内者不得出，则奋击而为雷霆。阳在外者，不得入，则周旋不舍而为风。其聚有远、近、虚、实。故雷、风有小、大、暴、缓。和而散则为霜雪雨露，不和而散则为戾气琐病Ｒ醭Ｉ⒒海受交于阳，则风雨调、寒暑正。天象者，阳中之阴。风霆者，阴中之阳。雷霆感动虽速，然其所由来亦渐，尔能穷神化所从来，德之盛者与。
《朱子语类》《雷电》
或问程子：谓雷电只是气相摩轧，是否。曰：然。或以为有神物，曰气聚则须有，然才过便散。如雷斧之类，亦是气聚而成者，但已有渣滓，便散不得，此亦属成之者性。张子曰：其来也几微易简，其究也广大坚固。即此理也。
雷如今之爆杖，盖郁积之极，而迸散者也。
问：十月雷鸣。曰：恐发动了阳气，所以大雪为丰年之兆者，雪非丰年，盖为凝结，得阳气在地。来年发达生长万物。
雷虽只是气，但有气便有形。如EX，本只是薄雨，为日所照成影，然亦有形，能吸水吸酒，人家有此，或为妖，或为祥。
《横渠》云：阴气凝聚，阳在内者不得出，则奋击而为雷霆。阳气伏于阴气之内，不得出，故爆开而为雷也。
《性理会通》《论雷电》
程子曰：电者，阴阳相轧。雷者，阴阳相击也。　问：人有死于雷霆者，无乃素积不善，常歉然于其心，忽然闻震，则惧而死乎。曰：非也。雷震之也。然则雷孰使之。曰：夫为不善者，恶气也。赫然而震者，天地之怒气也。相感而相遇故也。曰：雷电相因，何也。曰：动极则阳形也。是故钻木戛竹，皆可以得火。夫二物者，未尝有火也。以动而取之故也。击石火出亦然。惟金不可以得火，至阴之精也。然轧磨既极则亦能热矣。阳未尝无也。或问：雷霆何为而然者。有形耶。有神耶。致堂胡氏曰：古人未之言也，然先达大儒亦尝明其理矣。盖天地之间，无非阴阳聚散阖辟之所为也。可以神言，不可以形论。非如异端所谓龙车、石斧、鬼豉、火鞭，怪诞之难信也。故其言曰：阴气凝聚，阳在内而不得出，则奋击而为雷霆。虽圣人复起，不能易矣。凡声，阳也。光亦阳也。光发而声随之，阳气奋击欲出之势也。雷缓小则震亦缓小，电迅大则震亦迅大，震电交至，则必有雨。震而不电，电而不震，则无雨。由阴气凝聚之有疏、缓、迅、密也。曰：世人所得雷斧者，何物也。曰：此犹星陨而为石也。本乎天者，气而非形。偶陨于地，则成形矣。然而不尽然也。曰：雷之破山、坏庙、折树、杀人者，何也。曰：先儒以为阴阳之怒气也。气郁而怒，方尔奋击。偶或值之，则遭震矣。然而不尽然也。曰：电之闪烁激疾，如金蛇飞腾之状，何谓也。曰：光之发也，惟光适映云际，则如是。不当乎云之际，而在同云之中，则无是矣。凡天地造化之迹，苟不以理推之，必入于幻怪伪诞之说，而终不能明。故君子穷理之为要也。
问：雷者，阴阳击搏之气。然有时而击人，是岂气之所为乎。且击人之时，有所谓石与火，又有书背字，曰某人有此恶者，岂其气又有神物主之耶。南轩张氏曰：横渠有言，阳在内者，为阴气所蒙而不得出，则震击而为雷霆。盖雷霆是天地间义气。人为不善，又适与之感会，则雷震之。有所谓火者，气之击搏，自有火生也。有所谓石斧者，气之坠则为石，星陨亦然。若所谓书字，则无是理。曰神物主之者，缪妄之说也。
问：雷者，阴阳二气相摩而成声。春秋有所谓震夷伯之庙，不知阴阳二气亦能震物也耶。潜室陈氏曰：雷霆固是阴阳相薄而成声，然亦阴阳之怒气与l气适相值，故震要之。此等阴阳，自虚而有，自气而形，自声而发，皆摩荡之甚也。故人或见其形，或拾其物，此二气极摩荡处。小而言之，则人间之灼火。大而言之，则虹霓之气。化若蛟龙之生物，皆无而为有也。西山真氏曰：雷霆虽威，初非为杀物设也。易称鼓万物者，莫疾乎雷。其与日之暄，雨之润，风之散，同于生物而已。世人恶戾之气，适与之会，而震死者有之。非雷震求以杀之也。
雷电部艺文一《雷虚篇》汉・王充
盛夏之时，雷电迅疾。击折树木，坏败室屋，时犯杀人。世俗以为击折树木、坏败室屋者，天取龙。其犯杀人也谓之阴过，饮食人以不洁净，天怒击而杀之。隆隆之声，天怒之音，若人之橛跻印Ｊ牢抻拗牵莫谓不然。推人道以论之，虚妄之言也。夫雷之发动，一气一声也。折木坏屋，亦犯杀人。犯杀人时，亦折木坏屋。独谓折木坏屋者，天取龙。犯杀人，罚阴过，与取龙吉凶不同。并时共声，非道也。论者以为隆隆者，天怒煦吁之声也。此便于罚过，不宜于取龙。罚过天怒可也，取龙，龙何过而怒之。如龙神，天取之不宜怒；如龙有过，与人同罪，龙杀而已，何为取也。杀人，怒可也；取龙，龙何过而怒之。杀人不取，杀龙取之，人龙之罪何别而其杀之何异。然则取龙之说既不可听，罚过之言复不可从。何以效之。案雷之声迅疾之时，人仆死于地，隆隆之声，临人首上。故得杀人。审隆隆者，天怒乎。怒用口之怒气杀人也。口之怒气，安能杀人。人为雷所杀，询其身体若燔灼之状也，如天用口怒，口怒生火乎。且口著乎体，口之动与体俱。当击折之时，声著于地，其衰也。声著于天，夫如是声。著地之时，口至地，体亦宜然。当雷迅疾之时，仰视天，不见天之下。不见天之下，则夫隆隆之声者，非天怒也。天之怒与人无异，人怒，身近人，则声疾。远人，则声微。今天声近其体远，非怒之实也。且雷声迅疾之时，声东西或南北。如天怒体动口东西南北。仰视天，亦宜东西南北。或曰，天已东西南北矣。云雨晦冥，人不能见耳。夫千里不同风，百里不共雷。《易》曰：震惊百里。雷电之地，雷雨晦冥。百里之外，无雨之处宜见天之东西南北也。口著于天，天宜随口，口一移，普天皆移。非独雷雨之地，天随口动也。且所谓怒者，谁也。天神邪。苍苍之天也。如谓天神，神怒无声。如谓苍苍之天，天者体不怒，怒用口。且天地相与夫妇也，其即民父母也。子有过，父怒笞之致死，而母不哭乎。今天怒杀人，地宜哭之。独闻天之怒，不闻地之哭，如地不能哭则，天亦不能怒。且有怒，则有喜。人有阴过，亦有阴善。有阴过天怒杀之，如有阴善，天亦宜以善赏之。隆隆之声，谓天之怒。如天之喜，亦哂然而笑。人有喜怒，故谓天喜怒。推人以知天，知天本于人。如人不怒，则亦无缘谓天怒也。缘人以知天，宜尽人之性。人性怒，则橛酢Ｏ苍蚋栊Α１任盘熘怒，希闻天之喜。比见天之罚，希见天之赏。岂天怒不喜，贪于罚，希于赏哉。何怒罚有效，喜赏无验也。且雷之击也，折木坏屋，时犯杀人，以为天怒。时或徒，雷无所折败，亦不杀人，天空怒乎。人君不空喜怒，喜怒必有赏罚。无所罚而空怒，是天妄也。妄则失威，非天行也。政事之家，以寒温之气为喜怒之候。〈一有候守〉人君喜即天温，怒则天寒。雷电之日，天必寒也。高祖之先刘媪曾息大泽之陂，梦与神遇，此时雷电晦冥，天方施气，宜喜之时也。何怒而雷。如用击折者为怒，不击折者为喜，则夫隆隆之声，不宜同音。人怒喜异声，天怒喜同音，与人乖异，则人何缘谓之天怒。且饮食人以不洁净，小过也。以至尊之身，亲罚小过，非尊者之宜也。尊不亲罚过，故王不亲诛罪。天尊于王，亲罚小过，是天德劣于王也。且天之用心，犹人之用意，人君罪恶初闻之时。怒以非之。及其诛之，哀以怜之。故《论语》曰：如得其情，则哀矜而勿喜。纣，至恶也。武王将诛，哀而怜之。故《尚书》曰：予惟率夷，怜尔人君。诛恶，怜而杀之。天之罚过，怒而击之。是天少恩而人多惠也。说雨者以为天施气。天施气，气渥为雨。故雨润万物名曰澍。人不喜不施恩，天不说不降雨。谓雷天怒，雨者天喜也。雷起常与雨俱，如论之言，天怒且喜也。人君赏罚不同日，天之怒喜不殊时，天人相违，赏罚乖也。且怒喜具形，乱也。恶人为乱，怒罚其过，罚之以乱，非天行也。冬雷，人谓之阳气泄，春雷谓之阳气发，夏雷不谓阳气盛，谓之天怒，竟虚言也。人在天地之间，物也。物亦物也。物之饮食，天不能知。人之饮食，天独知之。万物于天皆子也，父母于子恩德一也。岂为贵贤加意，贱愚不察。乎何其察人之明，省物之也。犬豕食人腐臭。食之，天不杀也。如以人贵而独禁之，则鼠慈艘食，人不知误而食之，天不杀也。如天能原鼠，则亦能原人。人误以不洁净饮食人人，不知而食之耳。岂故举腐臭以予之哉。如故予之人，亦不肯食。吕后断戚夫人手，去其眼，置于厕中。以为人豕，呼人示之，人皆伤心。惠帝见之，病卧不起。吕后故为，天不罚也。人误不知，天辄杀之。不能原误，失而责故，天治悖也。夫人食不净之物，口不知有其匆病Ｈ缡骋阎之，名曰肠础Ｆ莘蛉巳氩蓿身体辱之，与春我员穑肠之与体何以异。为肠不为体，伤床徊∪瑁非天意也。且人闻人食不清之物，心平如故。观戚夫人者，莫不伤心。人伤，天意悲矣。夫悲戚夫人，则怨吕后。案吕后之崩，未必遇雷也。道士刘春荧惑楚王英，使食不清，春死，未必遇雷也。建初四年夏六月，雷击杀会稽靳专，日食羊五头皆死。夫羊何阴过，而雷杀之。舟人聪上流，人饮下流，舟人不雷死。天神之处天，犹王者之居也。王者居重关之内，则天之神宜在隐匿之中，王者居宫室之内，则天亦有太微、紫宫、轩辕、文昌之坐。王者与人相远，不知人之阴恶。天神在四宫之内，何能见人过。王者闻人过以人知，天知人恶亦宜因鬼。使天问过于鬼神，则其诛之宜使鬼神。如使鬼神，则天怒鬼神也。非天也。且王断刑以秋，天之杀用夏，此王者用刑违天时。奉天而行，其诛杀也宜法象上天。天杀用夏，王诛以秋。天人相违，非奉天之义也。或论曰，饮食不洁净，天之大恶也。杀大恶不须时，王者大恶，谋反大逆无道也。天之大恶，饮食人不洁清。天之所恶，小大不均等也。如小大同，王者宜法天，制饮食人不洁清之法为死刑也。圣王有天下，制刑不备。此法圣王阙略有遗失也。或论曰，鬼神治阴，王者治阳。阴过昧，人不能觉。故使鬼神主之。曰，阴过非一也，何不尽杀。案，一过，非治阴之义也。天怒不旋日，人怨不旋踵。入有阴过，或时有用冬，未必专用夏也。以冬过误，不辄击杀，远至于夏，非不旋日之意也。图画之工，图雷之状，累累如连鼓之形，又图一人若力士之容，谓之雷公。使之左手引连鼓，右手推椎，若击之状。其意以为雷声隆隆者，连鼓相扣击之意也。其魄然若敝裂者，椎所击之声也。其杀人也，引连鼓相推并击之矣。世又信之，莫谓不然。如复原之，虚妄之象也。夫雷非声则气也，声与气安，可推引而为连鼓之形乎。如审可推引则是物也，相扣而音鸣者，非鼓即钟也。夫隆隆之声，鼓与钟耶。如审是也，钟鼓而不空悬，须有，然后能安，然后能鸣。今钟鼓无所悬著，雷公之足无所蹈履，安得而为雷。或曰，如此固为神，如必有所悬著，足有所履，然后而为雷，是与人等也。何以为神。曰，神者恍惚无形，出入无门上下无根，故谓之神。今雷公有形，雷声有器，安得为神。如无形不得为之图象，如有形不得谓之神。谓之神龙升天，实事者谓之不然。以人时或见龙之形也。以其形见，故图画升龙之形也。以其可画，故有不神之实。难曰，人亦见鬼之形，鬼复神乎。曰，人时见鬼，有见雷公者乎。鬼名曰神，其行蹈地与人相似。雷公头不悬于天，足不蹈于地，安能为雷公。飞者皆有翼，物无翼而飞谓仙人，画仙人之形，为之作翼如雷公，与仙人同。宜复著翼，使雷公不飞。图雷家言其飞非也。使实飞不为著翼，又非也。夫如是，图雷之家画雷之状皆虚妄也。且说雷之家，谓雷天怒橛跻病Ｍ祭字家，谓之雷公怒引连鼓也。审如说雷之家则图雷之家非，审如图雷之家则说雷之家误。二家相违也。并而是之，无是非之分。无是非之分，故无是非之实。无以定疑论。故虚妄之论胜也。《礼》曰：刻尊为雷之形，一出一入，一屈一伸，为相校轸，则鸣校轸之状。〈校轸或作佼较〉郁律06垒之类也。此象类之矣。气相校轸分裂，则隆隆之声，校轸之音也。魄然若X裂者，气射之声也。气射中人，人则死矣。实说雷者，太阳之激气也。何以明之。正月阳动，故正月始雷。五月阳盛，故五月雷迅。秋冬阳衰，故秋冬雷潜。盛夏之时，太阳用事，阴气乘之。阴阳分事，则相校轸。校轸则激射，激射为毒，中人辄死，中木木折，中屋屋坏。人在木下、屋间，偶中而死矣。何以验之。试以一斗水灌冶铸之火，气激X裂，若雷之音矣。或近之，必灼人体。天地为炉大矣，阳气为火猛矣，云雨为水多矣，分争激射，安得不迅。中伤人身，安得不死。当冶工之消铁也，以土为形，燥则铁下。不则跃溢而射，射中人身，则皮肤灼剥。阳气之热，非直消铁之烈也。阴气激之，非直土泥之湿也。阳气中人，非直灼剥之痛也。夫雷火也气剡人，人不得无迹，如炙处状似文字，人见之，谓天记。书其过以示百姓。是复虚妄也。使人尽有过，天用雷杀人，杀人当彰其恶。以惩其后。明著其文字，不当昧。图出于河，书出于洛，河图洛书，天地所为，人读知之。今雷死之，书亦天所为也，何故难知。如以一人皮不可书，鲁惠公夫人仲子，宋武公女也。生而有文在掌，曰：为鲁夫人。文明可知，故仲子归鲁。雷书不著，故难以惩后。夫如是，火剡之迹，非天所刻画也。或颇有而增其语，或无有而空生其言，虚妄之俗，好造怪奇。何以验之。雷者，火也。以人中雷而死，即询其身，中头则须发烧鳎中身则皮肤灼焚，临其尸上，闻火气，一验也。道术之家，以为雷烧石色赤，投于井中，石骶寒，激声大鸣，若雷之状，二验也。人伤于寒，寒气入腹，腹中素温，温寒分争，激气雷鸣，三验也。当雷之时，电光时见，大若火之耀，四验也。当雷之击时，或燔人室屋及地草木，五验也。夫论雷之为火，有五验。言雷为天怒，无一效。然则雷为天怒，虚妄之言。虽曰《论语》云：迅雷风烈必变。《礼记》曰：有疾风迅雷甚雨则必变。虽夜，必兴衣服冠而坐，惧天怒，畏罚及己也。如雷不为天怒，其击不为罚过，则君子何为为雷变，动朝服而正坐。子曰：天之与人，犹父子，有父为之变，子安能忽。故天变，己亦宜变。顺天时，示己不违也。人闻犬声于外，莫不惊骇，竦身侧耳以审听之。况闻天变异常之声，轩迅疾之音乎。论语所指，礼记所谓，皆君子也。君子重慎，自知无过，如日月之蚀，无阴。食人以不洁净之事内省，不惧，何畏于雷。审如不畏雷，则其变动不足以效天怒，何则不为己也。如审畏雷，亦不足以效罚阴过，何则雷之所击，多无过之人。君子恐偶遇之故。恐惧变动。夫如是，君子变动不能明雷为天怒，而反著雷之妄击也。妄击不罚过，故人畏之。如审罚有过，小人乃当惧耳，君子之人无为恐也。宋王问唐鞅曰：寡人所杀戮者众矣，而群臣愈不畏，其故何也。唐鞅曰：王之所罪，尽不善者也。罚不善，善者胡为畏。王欲群臣之畏也，不若毋辨其善与不善，而时罪之。斯群臣畏矣。宋王行其言，群臣畏惧。宋王大怒。夫宋王妄刑，故宋国大恐惧；雷电妄击，故君子变动。君子变动，宋国大恐之类也。
《雷赋》晋・夏侯湛
伊朱明之季节兮，暑熏赫以盛兴。扶桑炜以扬燎兮，雷火煜以南升。大明黯其潜曜兮，天地郁以同蒸。掣丹霆之皓琰兮，奋迅雷之崇祟。驰壮音于天上兮，激驳响于地中。徒观其霰雹之所种凿，火石之所烧铄，云雨之所浇沃，流潦之所淹濯。当冲则擢破，遇披则纤溺，山陵为之崩荡，群生为之震辟。是以大圣变于烈风，小雅肃于天高。嗟乾坤之神祗兮，信灵化之诞昭。故先王之制刑，拟雷霆于征伐。恢文德以经化兮，耀武义以崇烈。苟不合于大象兮，焉济道以成哲。
《雷赋》李J
伊青阳之肇化兮，陶万殊于天壤。结郁蒸以成雷兮，鼓訇棱之逸响。应万风以相薄，包群动而为长。乘云气之郁蓊兮，舒电光之炯晃。惊蛰虫之始作兮，惧远迩之异象。尔其发也，则腾跃喷薄，砰磕隐天，起伟霆于霄际，催劲木于岩巅，驱宏威之迅烈，若崩岳之阗阗，斯阳台之变化，固大壮之宗源也。若乃骇气奔激，震响交搏，迓僖辚，崩腾磊落，来无辙迹，去无阡陌。君子恐惧而修省，圣人因象以制作。审其体势，观其曲折，轻如伐鼓，轰若走辙，I犹地倾，E似天裂，比五音而无当，较众响而称杰。于是上穆下明，顺天承法，戒刑狱以致亨，孰非善而可慑，正震体于东方，立不易之恒业，豫行师而景奋，解宥过而人协。
《雷电赋》顾凯之
太极纷纶，元气澄练，阴阳相薄，为雷为电，是以宣尼敬威忽变。夫其声无定响，光不恒照，砰訇轮转，倏闪罗曜。若乃太阴下沦，少阳初升。蛰虫将启，动灵先应，殷殷徐振，不激不凭。岂隐隐之虚应，乃违和而伤生。昭王度之先节，见二仪之幽情。至乃辰开日明，太清无霭。灵眼扬积以瞿焕，壮鼓崩天而砰磕。陵堆訇隐以待倾，方地I其若败。苍生非悟而丧魂，龙鬼失据以颠沛。光惊于泉底，声动于天外。及其洒北斗以诞圣，震昆阳以伐违，降投鹿以命桀，岛双宥横尸，倒惊桧于霄际，推腾龙于云湄，烈天地以绕映，帷六合以动威，在虚德而卷舒，谢神艳之难追。
《维摩经十譬电赞》宋・谢灵运
倏烁惊电过，可见不可逐。恒物生灭后，谁复迟速。慎勿空留念，横使神理恧。发已道易孚，忘情长之福。
《霹雳赋》唐・张鼎
殷其雷，在南山之隈。黑G翔云暗天起，黄雀惊风动地来。飘忽兮霏烟驿雾拂楼台，惨烈兮飞砂走砾扬尘埃。波涛翻而海水激，树拔根而山石摧。于是阴阳交战，晦明相贼。或击或驰，乍通乍塞。望腾蛇之上下，见飞龙之南北。电光开而山泽红，雨气合而原野黑。威声奋击于霄汉，逸响振动于都国。而乃阴轸徘徊，谓高天压而泰山颓，鼓怒发泄，谓厚地震而梁木折。声之所射者，向无不碎；气之所奔者，中无不绝。值石则片片冰开，当树则重重瓦裂。其为始也，则赫赫奕奕，若烈风猛火之燎昆。其为终也，砰砰轰轰，若决水转石之溃龙门。拟战鼓则三军乱击，方戎车则百两齐奔。川岳为之摇荡，天地为之昼昏。岂直闻之者掩耳而夺气，见之者瞑目而埋魂，若斯而已哉。观其蛴綦畴担腾波磊落，辉光之所倏闪，声气之所喷薄。岂在微而应，必有感而作。击齐堂也，识孝妇之怀冤。震鲁庙也，哂佞臣之隐恶。故导风伯、从雨师，以丰隆为号令，以列69为鞭笞。洪涯飞霆以沥液，奔源走沫以流k。迫鲸鲵使蹭蹬，怛蛟螭使iC。黾丧明于灶穴，@鲔失路于庭墀。当此时也，别有迹履，奸慝事兼狂狷，想人孽之无逃。虑天灾之有谴，各忧心而股，咸戢惊而肉战。虽重华顺之而不恚，宣尼惊之而不变，若乃依仁游艺之伍，含道养性之流，心且静而神逸，名既扬而行修。通人倚柱而坦荡，孝子绕墓而思柔。苟有言而寡悔，夫何惧而何忧乱。曰：我何忧兮忧天怒，岂不欲往兮为多露。我有惧兮惧天威，岂不欲往兮露未。素履直载，时道善肥，古而可作，吾与同归。
《雷赋》张仲甫
粤若稽古，太始之初。阴阳和而为炭，天地张而为炉。F铸品类，陶汰清虚。名之四海，谓之八区。阴阳相荡，感成雷乎。号曰天地之鼓，事载河图之书。藏冰以时，则响出而不震；仲秋之月，必声隐而无馀。或震怒百里，雨润同沾。法威形于牧宰，察丑恶于毫纤。或殷辚而鼓作，或灭没而韬潜。吼若天开，辟如地裂。动静必以其时，喜怨于焉有节。是以樊重入室，王褒绕墓，终不苟于瑕疵。冀中平于朗寤，蛮夷于是胆慑，贤豪于是心惧。恶不戒而潜至，善乃全而焉措。无贵无贱，敬天之怒，五星不逆，六气合度。发阳和，启蛰户，农事兴作，秋成斯睹。以日系时，有伦有序。H焉而来，倏焉而去。豉踊莫测其踪，安息莫知其所。搜获山川，洗涤寰宇，尔其为状也。则乃联鼓，力士雄雄，云飞电耀，起自震宫。其为声也，磊磊落落，砰砰訇訇。龙潜鱼跃，海涌山倾。星宿为之霾翳，日月为之昏暝。夫其V赫震耀，纷纭煽作。临峻崖，投深壑。终不骋于雄豪。将劝善而惩恶。布云雨于潜龙，御丹书于白雀。若乃王纲如绳，笼罗有情。是谓小人无礼，君子无刑。守容貌而无恒，岂耳目之不明。终冀贞廉于众口，法令未若于雷霆。
《上天鼓文》程浩
雷车阗阗，六合喧吼。骤风雨于南极，族星云于北斗。蹙东海以波荡，摆太山而瓜剖。玉石至坚，切如泥泞。松柏至劲，粉为枯朽。鼍皮击考而魑魅D，龙领抵触而鲸鲵奔走。陶铸造化之炉，而鸿毛万像；斡运乾坤之柄，而婴孩群有。由是言则九鼎琐细，三山培v，鼐可以指挥，蓬莱可以背负。殊不测离苍天之近远，当惧惊魂在元云之几重。徒劳矫首，及夫白日雨歇，长虹霁后，列缺缓辔，元冥假手。蓄残怒之未泄，闻馀音之良久。而小子之谬学，敢献疑于座右。今若为善恶之宰主，操赏罚之休咎，胡不扶持颜闵之膻行，夭阏F之首寿。罪一乱臣，惩天下之凶丑；旌一孝行，激天下之悌友。法高悬于尧典，刑丕试于周后。何必霹雳潜屋之龙，养育吠尧之狗。
《春雷赋》樊
惟圣作V，先天授人。惟天辅德，启圣无亲。故我皇齐，七政协三辰，化孚大麓，道畅经纶。是以庆集天宝，祥开地珍。法威刑于震耀，效生植于阳春。鸿名既增，睿历伊始。当涣汗之初发，听春雷之肇起。将克宣阳，罔忒时纪，导达万萌，震惊百里。南山望远，乘雨气而方来；长门听深，象车声而未已。若降在下，如飞在天。郁重电而虺虺，殷高栋以阗阗。作解群物，扬灵上元。启春和于蛰户，兆农庆于丰年。若乃势猛凌空，声雄出地，形未迁而必肃，政不戒而潜。至浑浑其象，含四气于一朝；其威，警千官于庶位。及夫荟蔚云卷，烟埃稍廓，馀云既稀，厉响不作。摅残怒于平野，转轻音于峻阁。来虽莫制，必先戒而后臻；去则何言，知劝善而惩恶。是故知圣人御气立极，居贞体元，灾攘不令，祉降攸繁。岂与夫震庙为凶，方知展氏之慝；雹灾莫R，乃讯申丰之言。则有抱影穷居，在阴向隅，虽倚楹而有得，终弃室以思濡。进道则望深知己，观光而业谢冥符。感云雷之布泽，思自达于通衢。
《雷在地中赋》滕迈
雷动而息，地卑而深。当严凝之戒节，向博厚以潜音。顺静于时，乃退藏而默处；反本乎土，乍响绝而声沉。岂独敛震惊于坤德，抑亦彰休复于天心。原其辞满盈止，奋肆混然，无朕寂兮深s。解威邻于蛰户，销声处夫阴位。善列69之归功，见元冥之内事。以是细观其所，广徵其类。初疑罢转石远，积南山之阳。又若驻奔车深，掩长门之地。象则存矣，理难求焉。冲融将凝冱暗息，隐辚与泾洛潜连。道尚处幽奚爽，下安于土功。存作解终期，上奋于天足。使至人将齐其默默，楚客绝想夫填填。苟有托其厚载，亦无辞于小畜。骇气结乎土囊，迅音止夫坤轴。斯可以验启闭，分寒焕，不失动静，乃顺之于时。将体行藏，故受之以复。未萌向像，讵可求思。勿以潜虽伏矣，是当薄言震之。一阳之气始生，孰能轻动。百里之音未发，吾非后时。自然居善，闭之中因。积风之所扇。且冥漠以斯在，岂迅烈而遽变。睹秋毫之末者，无惭听而不闻。写钟鼓之音者，空叹视而不见。若夫元律云暮，众汇凄其。苟未离乎坎，且自理于希夷。不然先王何以取象大易，于焉立辞。至矣哉。法雷而行教也，弛张之义在R。
《初雷启蛰赋》谢观
蛰处于冬，雷生自震。启一声于春候，知万类之奋迅。虺虺初动，祁祁始振。首出庶物，为阴阳号令之端；有开必先，作天地发生之信。原夫飞走各志，群分处阴，既不谝圆获担尚声销而影沉。及夫勾芒御辰，夹钟应律，整云师布露之泽，迫和氏春分之日。温风载扇，重阴四密，动丰隆之大声，发昆虫之暗室。行喙息，闻填填而鼓舞争驰；振翼鸣，随而雷同兢出。隐蔽虽入，腾扬有期。变轩轰而作矣，俱引领以从之。见群生向风之义，知六钧播物之时。是则感之于彼，而乃乘之在兹。且遂隐隐以起，予各甓挺。尔穴处者，聆之而厉志；泥蟠者，闻斯而举趾。均发万品，非唯百里。各腾声实，莺出谷而载飞；竞逐明时，范弹冠而思起。摇车效之而可也，聚蚊因之而有以。然后舍彼即此，违阴就阳，角k奋迅，羽翼弛张。殷南山之粗厉，启出地之潜藏。似桴鼓之才终，戈a熠熠；如击石之止后，鸟兽跄跄。有若众汇居蒙，一呼而告。群生未觉，一言以导。曾无震寝之虞，谁有击台之暴。于是桃吐其秀，鹰化为鸠，助发生之德，省囹圄之囚。潜匿假之而振拔，毛介因斯而处休。大哉震元利，拯群生而出幽。
《雷赋》宋・吴淑
夫动万物者，莫疾乎雷者也。若夫方来，虺虺未已。挺出万物，震惊百里。既明罚而敕法，亦惊远而惧迩。若夫名之天鼓，主以轩星。验g雉之先觉，知玉虎之晨鸣。君子所以作乐崇德，折狱致刑。敬天之怒，虽夜必兴者也。尔其天地大骇，阴阳相薄。或入夜推车，或先时奋铎。至夫地中为复，泽中则随。纳大麓兮弗迷，在南山而殷。其徒闻盖医之为忌，岂容掩耳而先知。隐耳发声，轰然急激。或以歌梁子之引，或以破高祺之石。则有蔡顺环冢，樊重置室。会稽曾击于羊群，临贺尝观于斧迹。既为长子，还喻人君。观繇尝闻于噬嗑，考象亦著于经纶。撞八荒千里之鼓，为折冲拒难之臣。亦有食飞鱼而不惧，服嘉荣而靡畏，去不祥而弗荫，指石室而云避。至其成于积风，起自金门，伤王衰之绕墓，嘉竺弥之伏坟。太初焦衣而自若，诸葛倚柱而无闻。亦云其声出地，其形连鼓。击东海之丘，感齐台之庶女。至于碎滕放之石枕，震王导之柏树，既观作解，还闻奋豫。禀精已闻于黄帝，感气仍传于子路。仰乎一震之威，当无忘乎恐惧。
雷电部艺文二〈诗〉
《霹雳引》楚商梁
《琴苑要录》曰：霹雳引，楚商梁之所作也。商梁出游九皋之泽，览渐水之台，引罘D周于荆山，临曲池而渔。疾风B雹雷电奄冥，大水四起，霹雳下臻，矍然而惊。其仆曰：孤虚设张，八宿相望，荧惑干角，五星失行。此国之大变也。君其返国矣。于是商梁返室。援琴叹之，韵声激发，象霹雳之声，故曰霹雳引。楚商梁老，或云：楚庄王也，声之误耳。
疾雨盈河，霹雳下臻。洪水浩浩滔厥天。铿隆愧，隐隐阗阗，国将亡兮丧厥年。
《惊雷歌》晋・傅元
惊雷奋兮震万里，威陵宇宙兮动四海，六合不维兮谁能理。
《霹雳引》梁・简文帝
来从东海上，发自南山阳。时闻连鼓响，乍散投坠狻７沙底咚娜穑绕电发时祥。令去于斯表，杀来末传芳。
《前题》隋・辛德源
出地声初奋，乘乾威更作。云衔天笑明，雨带星精落。碎枕神无挠，震楹书自若。侧闻呤白虎，远见飞元鹤。
《春雨早雷》唐・张说
东北春风至，飘飘带雨来。拂黄先变柳，点素早惊梅。树蔼悬书阁，烟含作赋台。河鱼未上冻，江蛰已闻雷。美人宵梦著，金屏曙不开。无缘一启齿，空酌万年杯。
《雷》杜甫
大旱山岳鳎密云复无雨。南方瘴疠地，罹此农事苦。封内必舞雩，峡中喧击鼓。真龙竟寂寞，土梗空俯偻。吁嗟公私病，税敛缺不补。故老仰面啼，疮痍向谁数。暴痘蚯拔牛鞭巫非稽古。请先偃甲兵，处分听人主。万邦但各业，一物休尽取。水旱其数然，尧汤免亲睹。上天铄金石，群盗乱豺虎。二者存一端，愆阳不犹愈。昨宵殷其雷，风过齐万弩。复吹霾翳散，虚觉神灵聚。气⒊ξ溉冢汗滋衣裳污。吾衰犹拙计，失望筑场圃。
《前题》前人
巫峡中宵动，沧江十月雷。龙蛇不成蛰，天地划争回。却碾空山过，深蟠绝壁来。何须妒云雨，霹雳楚王台。
《闻春雷》司空曙
水国春雷早，阗阗若众车。自怜迁逐者，犹滞蛰藏馀。
《闻雷》白居易
瘴地风霜早，温天气候催。穷冬不见雪，正月已闻雷。震蛰虫蛇出，惊枯草木开。空馀客方寸，依旧似寒灰。
《雷公》韩
f人依柱笑雷公，又向深山霹怪松。必若有苏天下意，何如惊起武侯龙。
《往王顺山值暴雨雷霆》宋・苏舜钦
苍崖六月阴气舒，一暴雨如绳粗。霹雳飞入大壑底，烈火黑雾相奔趋。人皆喘汗抱树立，紫藤翠蔓皆焦枯。逡巡已在天中吼，有如上帝来追呼。震摇巨石当道落，惊时闻虎与。俄而青颠吐赤日，行到平地晴如初。回首绝壁尚可畏，吁嗟神怪世所无。
唐道人言，天目山上俯视雷雨，每大雷电，但闻云中如婴儿声，殊不闻雷震也。　　苏轼
已外浮名更外身，区区雷电若为神。山头只作婴儿看，无限人间失箸人。
《春雷起蛰》金・庞锖
千梢万叶玉玲珑，枯槁丛边绿转浓。待得春雷惊蛰起，此中应有葛陂龙。
《雷公岩》元・赵孟\
雷公起卧龙，为国作霖雨。飞电掣金蛇，其谁敢余侮。
《滇南月令词雪夜闻雷》明・顾开雍
飘飘白雪散优昙，雷鼓声声破蔚蓝。西近瑶池寒暑断，阿香素女共朝参。
雷电部选句
楚屈原《离骚》：鸾皇为余先戒兮，雷师告余以未具。〈又〉吾令丰隆乘云兮，求妃之所在。
《九歌》：驾龙b兮乘雷载，云旗以委蛇。〈又〉雷填填兮雨冥冥。
《远游》：左雨师使径待兮，右雷公而为卫。
宋玉《九辩》：属雷师之阗阗兮，通飞廉之衙衙。
汉司马相如《长门赋》：雷隐隐而响起兮，声象君之车音。
刘向《九叹》：凌惊雷以轶骇电兮，缀鬼谷于北辰。张衡《思元赋》：凌惊雷之磕兮，弄狂电之淫裔。北周庾信《谢滕王启》：金门细管，未动春灰，石壁轻雷，尚藏冬蛰。
古诗：过眼金蛇掣，鞭空银索飞。
晋傅元诗：童女掣电策，童男挽雷车。
曹毗霖雨诗：紫电光牖飞，迅雷络天奔。
北周庾信诗：离光初绕电，震气初乘雷。〈又〉投子起电，倚柱稍惊雷。
隋炀帝诗：断雾时通日，残云尚作雷。
唐卢照邻诗：雷车电作鞭。
李峤诗：一旬初降雨，二月早闻雷。
杜审言诗：日气含残雨，云阴送晚雷。
许浑诗：夜电引雷窗暂明。
高适诗：残雨拥轻雷。
杜甫热诗：峡中都似火，江上只空雷。
卢纶诗：阴雷慢转野云长。
刘禹诗：轻电闪红绡。
杜牧诗：烈风驾震地，狞雷驱猛雨。
李商隐诗：巴雷隐隐千山外，更作章台走马声。罗隐诗：蛰边声暖乍闻雷。
宋欧阳修诗：冻雷惊笋欲抽芽。
苏轼诗：狂雷失晤语，过电不容目。〈又〉游人脚底一声雷。
曹文晦诗：潭底忽雷生雨雹。
元释善住诗：蛙传鼓吹池塘雨，茶展旗枪涧壑雷。

[book_title]乾象典第七十八卷
雷电部纪事
《竹书纪年》：黄帝轩辕氏母曰附实，见大电绕北斗枢，星光照郊野，感而孕。二十五月而生帝于寿丘。弱而能言。
《春秋合诚图》：尧母庆都，盖大帝之女。生于斗维之野，常三河东南。天大雷电，有血流阔天石之中。生庆都。《书经・虞书・舜典》：纳于大麓，烈风雷雨弗迷。
《周书・金g》：武王既丧，管叔及其群弟乃流言于国。曰：公将不利于孺子。周公乃告二公曰：我之弗辟，我无以告。我先王周公，居东二年，则罪人斯得于后。公乃为诗以贻王，名之曰鸱^。王亦未敢诮公。秋大熟朱，天大雷电，以风禾尽偃，大木斯拔，邦人大恐。王与大夫尽弁，以启金g之书。乃得周公所自以为功代武王之说。二公及王乃问诸史与百执事。对曰：信噫。公命，我勿敢言。王执书以泣曰：其勿穆卜，昔公勤劳。王家惟予，冲人弗及知。今天动威以彰周公之德，惟朕小子，其新迎我国家礼，亦宜之。王出郊天，乃雨。反，风禾则尽起。二公命邦人，凡大木所偃尽起而筑之，岁则大熟。
《尚书・中候》：秦穆公出狩，至于咸阳。日稷庚午，天震大雷。有火下化为白雀，衔丹书，集于公车。公俯取其书，言穆公之霸也。讫胡亥秦世家事。
《二仪实录》：禹会涂山之夕，大风雷。震有甲步卒千馀人。其不披甲者，以红绡帕抹其额。自此遂为军仪之服。
《淮南子・览冥训》：庶女告天，雷电下击，景公台陨。支体伤折。海水大出。〈注〉齐寡妇，无子不嫁。事姑敬谨。姑有女，利母财。杀母以诬妇，妇不能明。冤结叫天。雷电下击，景公之台陨坏。毁公支体。海水为之溢出。
《前汉书・高祖本纪》：高祖母媪尝息大泽之陂，梦与神遇。是时雷电晦冥，太公往视，则见蚊龙于其上。已而有身。遂产高祖。
《西京杂记》：惠帝七年夏，雷震南山大木数千株，皆火燃至末。其下数十亩地，草皆骰疲其后百许日。家人就其间得龙骨一具。蛟骨二具。
《韩诗外传》：海上有勇士曰丘D，以勇闻于天下。过神渊，饮马马沈。D去朝服，拔剑而入。三日三夜杀三蛟一龙而出。雷公随而击之。眇共左目。
《列女传》：汉河南李叔卿为郡功曹，应孝廉，同辈疾之。宣言曰：叔卿妻寡妹，以故不得应孝廉之目。叔卿遂闭门不出，妹悲愤，乃诣府门自经。叔卿亦自杀，以明无私。既而家人葬之，后霹雳遂击杀所疾者，以置叔卿之墓。所震之家收葬其尸，葬毕又发其家。
《荆川记》：湖阳县，春秋蓼国樊重之邑也。重母畏雷，为石室避之。悉以文石为阶砌。今犹存。
《后汉书・光武本纪》：王寻、王邑围昆阳。光武与敢死者三千人冲其中坚，莽兵大溃。会大雷风，屋瓦皆飞。雨下如注，泶ㄊ⒁纾虎豹皆股战。士卒争赴，溺死者以万数，水为不流。
《蔡顺传》：顺，太守韩祟召为东阁祭酒。母平生畏雷，自亡后，每有雷震，顺辄圜冢泣曰：顺在此。祟闻之。每雷辄为差车马到墓所。太守鲍众举孝廉，顺不能远离坟墓，遂不就。
《华阳国志》：献帝舅车骑将军董承，受命衣带中密诏，当杀公。承先与先主及长水校尉种辑、将军吴子兰、王子服等同谋。以将行未发，曹公从容谓先主曰：天下英雄，惟使君与操。本初之徒，不足数也。先主方食，失匕箸。会天震雷，先主曰：圣人言，迅雷风烈必变，良有以也。一震之威乃至于此也。
《世说新语》：夏侯太初尝倚柱作书，时大雨霹雳，破所倚柱，衣服焦。然神色无变，书亦如故。宾客左右皆跌荡不得住。
《曹嘉之晋纪》：诸葛诞以豪迈称。常倚柱书。雷震其柱，诞书自若。
《晋书・王褒传》：褒母性畏雷，母没。每雷辄到墓曰：褒在此。
《郭璞传》：王导引璞参己军事。尝令作卦，璞言：公有震厄，可命驾西出数十里，得一柏树。截断如身长，置常寝处。灾当可消矣。导从其言。数日果震柏树粉碎。《夏统传》：统叱咤欢呼，雷电昼冥。《刘曜载记》：曜年八岁，从元海猎于西山。遇雨，止树下。雷震树旁。人莫不颠仆，曜神色自若。元海异之，曰：此吾家千里驹也。
《搜神记》：晋扶风杨道和，夏于田中。值雨。至桑树下。霹雳下击之。道和以锄格，折其股。遂落地不得去。唇如丹，目如镜，毛角长三寸，馀状似六畜，头似猕猴。《孝子传》：竺弥，字道纶。父生时畏雷，每至天阴，辄至墓，伏坟悲哭。有白兔在其左右。
《异苑》：晋滕放，太元初夏枕文石枕卧。忽暴雨雷震其枕，枕四解。旁人莫不怖惧，而放独自若，云：微觉有声，不足为惊。
佛佛凶虐暴恶，常自言国名，佛佛则是佛中之佛，寻被震死，既葬而复就冢中霹雳其柩，引身出外。题背四字：表其凶逆。而然也。国少时为涉，去所袭元嘉十九年。京口霹雳杀人，亦自题背。
《幼童传》：颍川庚天v，三岁儿在北窗下戏。霹雳击檐前枣树，此儿晏然。
《北史・窦泰传》：泰母梦风雷暴起，若有雨状。出庭观之，见电光夺目，驶雨沾洒。寤而惊汗，遂有娠。棋而不产，大惧。有巫曰：度河湔裙，产子必易。便向水，所忽见一人曰：当生贵子，可徙而南。泰母从之，俄而生泰。《北史・薛孤延传》：延少骁果。神武尝阅马于北牧。道逢暴雨，大雷震地。烧浮图。神武令延观之。延案稍直前大呼，绕浮图走。火遂灭。延还，须及马i尾皆焦。神武叹其勇决。曰：延乃能与霹雳38。《法苑珠林》：唐封元则，渤海长河人。显庆中为光禄寺太官掌膳。时于阗王来朝食。料馀羊凡数十百口。王并托元则送僧寺长生。元则乃窃令屠家烹货收直。龙朔元年夏六月，洛阳大雨，雷震杀元则于宣仁门外街中。折其项，血流洒地。观者盈衢，莫不惊愕。《录异记》：唐开元中，漳泉二州分疆界不均，互讼于台省。制使不能断。迨数年，辞理纷乱，终莫之决。于是州官焚香告于天地山川，以祈神应。俄而雷雨大至，霹雳一声，崖壁中裂。所竞之地，拓为一径高千尺、深仅五里。因为官道。壁中有古篆六行二十四字，皆广数尺，虽约此为界，人莫能识。贞元初，流人李协辩之曰：漳泉两州，分地太平。永安龙溪，山高气清，千年不惑，万古作程。所云永安龙溪者，两郡界首乡名也。《广异记》：唐开元末，雷州有雷公与鲸38。鲸身出水上，雷公数十在空中上下。或纵火，或诟击，七日方罢。海边居人往看，不知二者何胜，但见海水正赤。
《酉阳杂俎》：元宗尝冬月召山人包超，令致雷声。超对曰：来日及午有雷，遂令高力士监之。一夕醮式作法。及明天无纤翳，力士惧之。超曰：将军视南山，当有黑气如盘矣。力士望之，如其言。有顷风起。黑气弥漫，疾雷数声。
唐蔡希闵家在东都。暑夜兄弟数十人会于厅，忽大雨雷电晦暝堕一物于庭，作飒飒声。命火视之，乃妇人也。衣黄裙布衫。言语不通，遂目为天女。使五六年，能汉语。问其乡国，不之知。但云本乡食粳米，无碗器。用柳箱贮饭而食之，竟不知是何国人。初在本国，夜出为雷取上，俄堕希闵庭中。
唐欧阳忽雷者，本名绍，桂阳人。劲健勇于战38。尝为郡将有名，任雷州长史。馆于州城西偏前，临大池。尝出云气，居者多死。绍至，处之不疑。令人以度，测水深浅。别穿巨壑，深广类是。既成，引决水。于是云兴天地，晦冥雷电大至，火光属地。绍率其徒二十馀人持弓矢排锵与雷师战，衣并焦卷，形体伤腐亦不之止。自辰至酉，雷电飞散，池亦涸竭。中获一蛇，状如蚕。长四五尺，无头目。砍刺不伤，蠕蠕然。具大镬油煎亦不死。烊铁汁方焦灼。仍杵为粉而服之至尽。南人因呼绍为忽雷。
《酉阳杂俎》：贞元年中，宣州忽大雷雨，一物堕地，猪首，手足各两。指执一赤蛇m之。俄顷云暗而失。时皆图而传之。
贞元初，郑州百姓王干有胆勇。夏中作田，忽暴雨雷。因入蚕室中避雨。有顷雷电入室中，黑气陡暗，干遂掩户把锄乱击，声渐小，云气亦敛。干大呼，击之不巳。气复如半床。巳至如盘，砉然坠地。变成熨斗、折刀、小折脚铛焉。
《原化记》：唐贞元中，华亭县界村堰典妻与人私。又于邻家盗一手巾。邻知觉，至典家寻觅。典与妻共讳诟骂。此人冤愤，乃报曰：汝妻与他人私，又盗物，仍共讳骂。神道岂容汝乎。典曰：我妻的不奸私，盗物如汝所说，遣我一家为天霹。既各散已。至夜，大风雨雷震怒。击破典屋。典及妻男女五六人并死。至明，雨犹未歇。邻人但见此家屋倒火烧不已。众共火中搜出，觅得典及妻皆烧如燃烛状。为礼拜，求乞不更烧之，火方自息。典胁上题字云：痴人保妻，真将家口质妻。胁上书：行奸仍盗。告县检视。远近咸知。吴越间震死者，非少有。牛及鳝鱼树木等为雷击死者，皆闻于县辩识。或曰，人则有过，天杀可也。牛及树木鱼等，岂有罪恶，而杀之耶。又有弑君弑父，杀害非理者，天何不诛。请为略说。洞庭子曰：昔夏帝武乙射天而震死，晋臣王导寝柏而移灾，斯则列于史籍矣。至于牛鱼以穿踏田地水，伤害禾苗也。或曰，水所损亦微，何罚之大。对曰：五谷者，万人命也。国之宝重。天故诛之。以诫于人。树木之类，龙藏于中，神既取龙。遂损树木耳。天道悬远，垂教及人，委曲有情，不可一概。余曾见漳泉故事。漳泉接境，县南龙溪界域不分，古来争竞不决。忽一年，大雷雨霹一山，石壁裂。壁口刻字：漳泉两州，分地太平，万里不惑，千秋作程。南安龙溪，山高气清，其文今犹可识。天之教令其可惑哉。且《论语》云：迅雷风烈必变。又《礼记》曰：若有疾风迅雷甚雨则必变。虽夜必兴衣服冠而坐。又曰：荐雷震君子，以恐惧修省。夫圣人奉天教，岂妄说哉。今所以为之言者，序述耳。因为不尔，岂足悲哉。夫然弑君弑父杀害无辜，人间法自有刑戮，岂可以区区之意，而责恢恢之网者欤。宣室志唐元和中，李师道据青齐。蓄兵勇锐，地广千里，储积数百万，不贡不觐。宪宗命将讨之。王师不利，而师道益骄。乃建新宫拟天子正衙。卜日而居，是夕云物遽晦，风雷如撼，遂为震击倾圮。俄复继以天火，了无遗者。青齐人相顾语曰：为人臣而逆其君者，祸固宜矣。今谪见于天，安可逃其戾乎。旬馀师道果诛死。
韩愈嵩山题名。并少室而东，抵众寺，上太室中峰，宿封禅坛，下石室。自龙泉寺钓龙潭水，遇雷。
《酉阳杂俎》：李{在北都介休县百姓，送解牒，夜止晋祠宇下。夜半有人扣门云：介休王，暂借霹雳车，某日至介休收麦。良久，有人应曰：大王传语，霹雳车正忙，不及借。其人再三借之，遂见五六人秉烛自庙后出，介休使者亦自门骑而入。数人共持一物如幢，扛上环缀旗，幡授与骑者曰：可点领。骑者即数其幡，凡十八叶。每叶有光如电起。百姓遍告邻村，令速收麦。将有大风雨。村人悉不信。乃自收刈，至其日。百姓率亲情，据高阜候天色。及午，介山上有黑云，气如窑烟。斯须蔽天，注雨如绠。风吼雷震，凡损麦千馀顷。数村以百姓为妖讼之。工部员外郎张周封亲睹其推案。《传奇》：唐元和中，有陈鸾凤者，海康人也。负义气，不畏鬼神。乡党咸呼为后来周处。海康昔有雷公庙，邑人虔洁祭祀，祷祝既淫，妖妄亦作。邑人每岁闻新雷，日记某甲子一旬，复值斯日，百工不敢动作，犯者不信，宿必震死。其应如响。时海康大旱，邑人祷而无应，鸾凤大怒曰：我之乡乃雷乡也，为神不福，况受人奠酹如斯，稼穑既焦，陂池已涸，牲牢飨尽，焉用庙为。遂秉炬k之，其风俗不得以黄鱼彘肉相和食之，亦必震死。是日，鸾凤持竹炭刀于野田中，以所忌物相和啖之。将有所伺，果怪云生，恶风起，迅雷急雨震之。鸾凤乃以刃上挥，果中雷左股而断。雷堕地，状类熊猪，毛角肉翼青色。手持短柄刚石斧。流血注然。云雨尽灭，鸾凤知雷无神，遂驰赴家，告其血属曰：吾断雷之股矣，请观之。亲爱愕骇，共往视之，果见雷折股而己。又持刀欲断其颈，m其肉，为群众共执之。曰：霆是天上灵物，尔为下界庸人，辄害雷公必我一乡受祸，众捉衣袂使鸾凤奋击不得。逡巡复有云雷，哀其伤者，和断股而去。虽然，云雨自午及酉，涸苗皆立矣。遂被长幼共斥之，不许还舍。于是持刀行二十里，诣舅兄家。及夜又遭霆震，天火焚其室。复持刀立于庭，雷终不能害。旋有人告其舅兄向来事，又为逐出。复往僧室，亦为霆震焚k如前。知无容身处，乃夜秉炬入于乳穴，嵌孔之处，后雷不复能震矣。三暝然后返舍，自后海康每有旱，邑人即醵金与鸾凤，请依前调二物食之，持刀如前，皆有云雨滂沱，终不能震。如此二十馀年，俗号鸾凤为雨师。至大和中，刺史林绪知其事，召至州，诘其端倪，鸾凤云少壮之时，心如铁石，鬼神雷电视之若无当者。愿杀一身请苏万姓，即上元焉。能使雷鬼，敢骋其凶臆也。遂献其刀于绪，厚酬其直。《酉阳杂俎》：成式至德坊，三从伯父。少时于阳羡家，乃亲故也。夜遇雷雨，每电起光中，见有人头数十，大如栲栳。
柳公权侍郎尝见亲故，说元和末止建州山寺中，夜半觉门外喧闹。因潜于窗棂中观之，见数人运斤，造雷车如图书者。久之，一嚏气，忽斗暗。其人两目遂昏焉。
《宣室志》：唐长庆中，兰陵萧氏子以胆勇称。客游湘楚，至长沙郡。舍于仰山寺。是夕独处撤烛，忽暴雷震荡檐宇，久而不止。俄闻西垣下@@有声，萧恃膂力，曾不之畏。榻前有巨捶，持至垣下，俯而扑焉。一举而中，有声甚厉，若呼吟者，因连扑数十，声遂绝。风雨亦霁。萧喜曰：怪且死矣。迨晓，西垣下睹一鬼极异，身尽青，伛而庳，有金斧木楔以麻缕结其体焉。瞬而喘若，甚困状。于是具告寺僧观之，或曰，此雷鬼也，盖上帝之使耳。子何为侮于上帝。祸且及矣。里中人具牲酒祀之。俄而云气曛晦，自室中发，出户升天，鬼亦从去。既而雷声又兴，仅数食顷方息。萧气益锐里中人皆以壮士名焉。
《酉阳杂俎》：处士周洪言，宝历中，邑客十馀人逃暑会饮。忽暴风雨，有物坠。如获两目。众人惊伏床下，倏忽上阶，历视众人。俄失所在。及雨定，稍稍能起。相顾，耳悉泥矣。邑人言，向来雷震，牛战鸟坠。邑客但觉殷殷而已。
《闻奇录》：唐金州水陆院僧文净，因夏屋漏滴于脑，遂作小疮。经年若一大桃，来岁五月后，因雷雨，霆震穴其赘。文净睡中不觉，寤后唯赘痛，遣人视之如刀割，有物隐处，乃蟠龙之状也。
《唐国史补》：或曰雷州春夏多雷，无日无之。雷公秋冬则伏地中，人取而食之。其状类彘，又云与黄鱼同。食者人皆震死，亦有收得雷斧雷墨者以为禁药。《岭表录异》：雷州之西雷公庙，百姓每岁纳雷鼓、雷车。有以鱼彘肉同食者，立为霆震。皆敬而惮之。每大雷雨后，多于野中得p石，谓之雷公墨。叩之j然，光莹如漆。又如霹雳处或土木中得楔如斧者，谓之霹雳楔。小儿佩带，皆辟惊邪，孕妇磨服为催生药，必验。《投荒杂录》：唐罗州之南二百里，至雷州为海康郡。雷之南濒大海。郡盖因多雷而名焉。其声恒如在檐宇上。雷之北高亦多雷，声如在寻常之外，或阴冥云雾之夕，郡人呼为雷耕，晓视野中果有垦迹。有是乃为嘉祥。又时有雷火，发于野中。每雨霁得黑石，或圆或方，号雷公墨。凡讼者投牒，必以雷墨杂常墨书之为利。人或有疾，即扫虚室，设酒食，鼓吹幡盖迎雷于数十里外。既归屠牛彘以祭，因置其门，邻里不敢辄入，有误犯者，为唐突大不敬。出猪牛以谢之，三日又送如初礼。
《酉阳杂俎》：元稹在江夏襄州，贾堑有庄新起，堂上梁才毕。疾风甚雨。时庄客输油六七瓮，忽震一声，油瓮悉列于梁上。一滴不漏。其年元卒。
《集异记》：唐太和间，濮州军吏裴用者，家富于财。年六十二病死。既葬旬日，霆震其墓，棺飞出百许步，尸柩零落。其家即选他处重瘗焉，仍用大铁索系缆其棺。未几震如前。复选他处重瘗，不旬日震复如前。而棺柩灰尽不可得而收矣。因设灵仪招魂以葬。
《宣室志》：唐东阳郡，滨于浙江。有山周数百里，江水曲而环焉。迁滞舟楫。人颇病之。常侍敬昕。太和中，出守其山，一夕云物曛晦，暴风雷电动荡室庐，江水腾溢，莫不惶惑。迨晓方霁，人往视之。已劈而中分。相远数百步。引江流直而贯焉。其环曲处，悉填以石，遂无萦绕之患。
唐晋陵郡建元寺僧智空，本郡人。道行闻于里中。年七十馀，一夕既阖关，忽大风雷若起于禅堂，殷然不绝，烛灭而尘坌。晦黑且甚。檐宇摇震，瞿然自念曰：吾弃家为僧，迨R四纪。暴雷如是，岂神龙有怒我者。不然有罪当雷震死耳。既而声益甚，复坐而祝曰：某少学浮屠氏，为沙门，迨五十馀年。岂所行乖于释氏教耶。不然且有黩神龙耶。设如是，安敢逃其死。傥不然，则愿亟使开霁，俾举寺僧得自解也。言竟大声一举，若发左右。茵榻倾糜，昏霾颠悖。由是惊慑仆地。仅食顷声方息。云月晴朗，然觉有腥腐气如在室内，因烛视之，于垣下得一蛟皮长数丈，血满于地。乃是禅堂北有槐高数十，寻为雷震死。循理而裂，中有蛟蟠之迹焉。
唐河东郡东南百馀里有积水，谓之百丈泓。清澈，纤毫必鉴。在驿路之左，槐柳环拥，烟影如东。途出于此者，乃为憩驾之所。太和五年夏，有徐生自洛阳抵河东，至此水困殆既甚，因而暂息。且吟且望，将午忽闻水中有细声，若蝇蚋之噪，俄而纤光发其音稍响，若击毂。其光如索而曳焉。生始异之，声久益繁，遂有雷自波间起。震光为电，接云气至旅次，遽话其事。答曰：此百丈泓也，岁旱未尝不指期而雨。今旱且甚，吾师命属官祷焉。巫者曰：某日当有甚雨，果是日矣。唐御史杨询美居广陵郡，从子数人皆幼，始从师学。尝一夕风雨雷电震耀，诸子俱出户望，且笑且詈曰：我闻雷有鬼，不知鬼安在。愿得而杀之，可乎。既而雷声愈震，林木倾靡。忽一声轰然，若在于庑。诸子惊甚，即驰入户，负壁而立，不敢辄动。复闻雷声若天呵地吼，庐舍摇动。诸子益惧，近食顷，雷电方息。天月清霁，庭有大古槐，击拔其根而劈之。诸子觉两髀痛不可忍，具告询美。命家僮执烛视之，诸髀咸有赤文横布十数状，类杖痕。似雷鬼之所为也。
《因话录》：唐进士郑，家在高邮。亲表卢氏，庄近水。邻人数家，共杀一白蛇。未久，忽大震雷雨发，数家陷溺无遗，卢宅当中，唯一家无恙。
《会昌解颐录》：唐史无畏，曹州人也。与张从真为友。无畏止耕陇亩，衣食窘困。从真家富，乃谓曰：弟勤苦田园日夕，区区奉假千缗货易。他日但归吾本。无畏忻然。赍缗江淮，父子射利，不数岁已富。从真继遭焚k，及罹劫盗，生计一空。遂诣无畏，曰：今日之困，不思弟千缗之报可相济三二百乎。闻从真言，辄为拒捍。报曰：若言有负，但执券来。从真恨怨填臆，乃归庭中，焚香泣泪诅之，言辞慷慨。闻者战，午后东西有片黑云骤起，须臾霪雨，雷电兼至。霹雳一震，无畏遽变为牛。朱书腹下，云负心人史无畏，经旬而卒。刺史图其事，而奉奏焉。
《唐诗纪事》：天复元年，帝为凤翔兵劫，幸岐城。一日大雷雨，牛马震死。街西古槐，殿东鸱吻立碎。帝为诗云：只解劈牛兼劈树，不能诛恶与诛凶。
《酉阳杂俎》：兴州有一处名雷穴，水常半穴。每雷声，水塞穴流，鱼随流而出。百姓每候雷声，绕树布网，获鱼无限。非雷声，渔子聚鼓于穴口。鱼亦辄出，所获半于雷时。韦行规为兴州刺史，时与亲故书说其事。《番禺杂记》：村民凿山为穴，多品供雷，冀雷享之。名雷藏。
《三水小牍》：唐张应自荥阳被命至河内郡，涉九鼎渡，所乘小驷惊逸。及北岸，视后足有物萦绕，状如大P，绛色。乃抽佩刀断于地，辄复相续。坚缩如白角栉。红影若缕横络之。遂诸囊中，事毕而还，复渡河。至平阴，天景R蒸，憩于园井。就之盥濯，因与园叟话之。取角栉置盆水上，忽然黑气勃兴。浓云四合。狂电震霆。雨雹交下，食顷方霁。盆涸而栉已亡。
《玉堂f话》：尉氏尉申文纬尝话顷以事至洛城南玉泉寺。时盛夏，寺左有池。大旱，村人祈祷，未尝不应。池之阳有龙庙，时文纬俯池而观，有物如败花叶，大如盖。因以瓦砾掷之。僧曰：切不可，恐致风雷之怒。申亦不以介意。逡巡白雾自水面起，才及山趾。寺在山上，石路七盘，大雨霆电震击，比至平地，巳数尺。溪壑暴涨，驴乘洎仆夫，随流漂荡莫能植足。昼日如暮，霆震不已，申之口吻皆黑，怖惧非常。俄至一村，寻亦开霁，果中伤寒病。将晓，有微汗。比明，无恙。岂龙之怒几为所毙也。
长安西法门寺乃中国伽蓝之胜地也。如来中指节在焉。照临之内，奉佛之人，罔不归敬殿宇之盛。寰海无伦，僖昭播迁。后为贼盗S之，中原荡析，人力既殚，不能复构。最须者材之与石。忽一夕，风雷骤起，暴澍连宵。平晓，诸僧窥望，见寺前良材巨石阜。堆山积亘十馀里。首尾不断。有如人力置之。于是鸠集民匠，复构精蓝。人谓鬼神送来，愈更钦其圣力。育王化塔之事岂虚也哉。
《北梦琐言》：伪蜀王氏彭王傅，陈绚尝为邛州临溪令。县署编竹为藩，而涂之署。久，泥忽w落，唯露其竹。侍婢秉炬而照，一物蟠于竹节中，文彩烂然，小蛇也。俄而雷声隐隐，绚疑其乖龙，惧罹震厄，乃易衣炷香，抗声祈于雷曰：苟取龙，幸无急遽。虽狂电若昼，自初夜迨四更，隐隐不发。既发一声，俄然开霁。向物已失，人无震惊，有若雷神佑乎恳祷。
《稽神录》：戊子岁旱，卢陵人龙昌裔有米数千斛粜。既而米价稍贱，昌裔乃为文祷神冈庙，祈更一月不雨。祠讫还至路，憩亭中。俄有黑云，一朵自庙后出，顷之雷雨大至。昌裔震死于亭外，官司检视之，脱巾于髻中。得书一纸，则祷庙之文也。昌裔有孙婿应童子举，乡人以其事诉之，不获送考。
广陵孔目吏欧阳某者，居决定寺之前。其家妻小遇乱，失其父母。至是，有老父诣门，使白其妻：我，汝父也。妻见其贫陋，不悦，拒绝之，父又言其名字及中外亲族甚悉。妻竟不听。又曰：吾自远来，今无所归矣。若尔权寄门下，信宿可乎。妻又不从，其夫劝又不可。父乃曰：去，吾将讼尔矣。左右以为何讼耳，亦不介意。明日午，暴风雨从南方来，有震霆入欧阳氏之居。牵其妻至中庭击杀之。大水平地数尺，邻里皆漂荡不自持。后数日，欧阳之人至后土庙神座前得一书，即老父讼女文也。
庐山下卖油者养其母甚孝谨。为暴雷震死。其母自以无罪，日号泣于九天使者之祠，愿知其故。一夕梦绯衣人告曰：汝子90以鱼膏杂油中，以图厚利。且庙中斋醮，常用其油。腥气薰蒸，灵仙不降。其震死宜矣。母知其事遂止。
江南军使苏建雄有别墅在毗陵，常使呷死畛侠赐检事。乙卯岁六月，诚自墅中回。至句容县西，时盛暑赫日，持伞自覆。忽起大风，飞沙拔木，云渖「嵌去。惟持伞柄行数十步，雷雨大至。方忧濡湿，忽有飘席至其所，因取覆之。俄而雷震地。道傍数家之中，卷去一家。屋室向东北而去。顷之震其居，荡然无复遗者。老幼十馀皆聚桑林中，一无所伤。舍前有足迹长三尺。诚又西行数里，遇一人求买所覆席。即与之，复里馀，后遇一人求买所持伞柄，诚乃异之。曰：此物无用尔，何为者乃买之。其人但求乞甚切，终不言其故。随行数百步，与之乃去。庚申岁，番禺村女有老姥与之饷。田忽云雨晦冥，及霁，反失其女。姥号哭。乃求访诸邻里，相与寻之，不能得。后月馀，复云雨昼晦，及霁，而庭中陈列筵席有鹿脯乾鱼果实酒醢甚丰腆。其女盛服至。而姥惊喜持之。女自言为雷师所娶，将至一石室中。亲族甚众，婚姻之礼，一同人间。今使归返，而他日不可再归矣。姥问雷郎可见得耶。曰：不可得。留数宿一夕，复风雨晦冥。遂不可见矣。
江西村中雷震一老妪，为电火所烧，一臂尽伤。既而空中有呼曰：误矣，即坠一瓶。瓶有叶如膏，曰：以此傅之即瘥。妪如其言，随傅而愈。家人共议，此神丹也。将取藏之。数人共举其瓶不能动。顷之，复有雷雨摄之而去。又有一村人亦震死。空中人呼曰：误矣。可急取蚯蚓捣烂，傅脐中，当瘥。如言傅之，乃苏。
道士范可保夏月独游浙西甘露寺。出殿后门，将登北轩。忽有人衣故褐衣，自其傍入。肩帔相拂。范素好洁，新衣恐污，心不悦。俄而牵一黄犬，又摩肩而出。范怒形于色。褐衣回顾张目，其光如电。范始畏惧。顷之，山下人至曰：向者山上霹雳取龙，子闻之乎。范固不知也。
辛酉五月四日，有使过南康。县令胡侃置酒于县南莲华馆水轩。忽有暴雨吹沙从南来。因手掩目，闻盘中器物蔌蔌有声，若物飞过。良久开目，见食器微反。其银酒杯与杯之舟皆狭长。时东西影壁傍有大桐树，亦拔出投于一里外，皆此风雨。常遥闻馆中迅雷，而馆中初不闻也。胡亦无恙。
《九国志》：吴柴再用为光州。一日大震雷，家人皆伏匿。再用当户危坐不动。俄见有襦裤四人，舁再用坐败床，出庭中。复大震屋折，有龙出。
《宋史・卢多逊传》：多逊累世墓在河南，未败前一夕，震电尽焚其林木，闻者异之。
《茅亭客话》：至道丙申岁夏五月，俳优人罗袂长有亲戚居南郭井口庄。袂长晨往访之，时有庄民网获数鱼，袂长取三头贯于伞中。时归至中路，天色晦冥，迅雷急雨，林木皆倾。火光烛地，袂长恐鱼是龙也。弃之田亩中，雷电益甚。惊惧投村舍避之，振不能自止。俟其霁，方归。来日迟明，村人将伞与鱼，云夜来庄主差某相寻，恐为雷雨所惊。见雷霹伞柄，取乖龙将去。鱼与伞遭雷火所燎，拾得今将归焉。
《宋史・查道传》：道字湛然，以孝闻。母卒，绝意名宦。游五台，将落发为僧。一夕，震雷破柱，道坐其下，了无怖色。寺僧异之，咸劝以仕。端拱初，举进士高第。
《茅亭客话》：端拱戊子岁夏六月，暴风雨雷震，圣兴寺罗汉院门屋柱折。有三僧仆于地，身如燔灼之状。话腴真庙朝，寝殿侧有古桧，秀茂不群，名御爱桧。然横碍殿檐，真皇意欲去之。一夕风雷转摺其枝，时以为瑞。
《环溪诗话》：来鹄，洪州人。咸平中，名振都下。然喜以诗讪当路，为人所恶，卒不。第偶题云：可惜青天好雷电，只能驱趁懒蛟龙。亦颇韵。
《墨客挥犀》：范仲淹守饶州，有书生上谒，自言饥寒。时盛称荐福碑值千钱。范为打千本，纸墨已具。一夕雷轰，语曰：有客打碑来荐福，无人骑鹤上扬州。
《邵氏闻见录》：仁宗时，一日天大雷震，帝衣冠焚香再拜，退坐静思所以致变者，不可得。偶后苑匠作进一七宝枕屏，遽取碎之。上敬天之威如此，其当太平盛时，享国久长宜矣。
《罗湖野录》：赵清献公平居以北京天钵元禅师为方外友，而咨决心法。暨收青州，日闻雷有省，即说偈曰：退食公堂自凭几，不动不摇心似水。霹雳一声透顶门，惊起从前自家底。举头苍苍喜复喜，刹刹尘尘无不是。中下之人不得闻，妙用神通而已矣。
《梦溪笔谈》：内侍李舜，举家曾为暴雷所震。其堂之西室，雷火自窗间出，赫然出檐，人以为堂屋已焚，皆出避之。及雷止，其舍宛然。墙壁窗纸皆黔。有一木格其中，杂贮诸器。其漆器银扣者，银悉F流在地，漆器曾不焦灼。有一宝刀，极坚钢，就刀室中F为汁，而室亦俨然。人必谓火当先焚草木，然后流金石。今乃金石皆铄，而草木无一S者，非人情所测也。佛书言：龙火得水而炽，人火得水而灭。此理信然。人但知人境中事耳，人境之外事有何限。欲以区区世智情识，穷测至理，不其难哉。
世人有得雷斧、雷楔者。云雷神所坠。多于震雷之下得之，而未尝亲见。元丰中，予居随州，夏月大雷震，一木折。其下乃得一楔，信如所传。凡雷斧多以铜铁为之，楔乃石耳，似斧而无孔。世传雷州多，雷祠在焉。其间多雷斧雷楔。按图经雷州境内有雷擎二水，雷水贯城下，遂以名州。如此则雷自是水名。言多雷，乃妄也。然高州有电白县，乃是邻境。又何谓也。
世传湖湘间因震雷有鬼神，书谢仙火三字于木柱上。其字入木如刻，倒书之。此说甚著。近岁秀州华亭县亦因雷震，有字在天王寺屋柱上。亦倒书云：高洞杨鸦一十六人火令章凡十一字。内令章两字，特奇劲，似唐人书体。至今尚在。颇与谢仙火事同。所谓火者，疑若队伍若千人为一火耳。予在汉东时，清明日雷震死二人于州守园中。胁上各有两字，如墨笔画，扶疏类柏叶，不知何字。
《括异志》：茅山有村儿牧牛，洗所著汗衫曝于草上。牛食草之际，并食其衫。疑邻儿窃之。其父怒曰：生儿为盗，将安用之。即将儿投于水中。邻儿称冤呼天，才出水，父复投之。俄大雷雨，震死其牛。汗衫自牛口中出。钱处士尝见一人，谓曰：尔天罚将及，可急告谢。其人曰：某平生无过，但昨日饮食不如意，弃于沟中。钱曰：是也，可急取食之。乃以水沃去其秽。俄雷电大震。钱曰：急，并秽食之。雷电果息。
惠州一u震死于市，胁下有朱书云：李林甫以毒虐弄权，帝命震死。此女盖偃月公后身也。元和六年六月某日。
《闻见近录》：荥州威远县民间忽有雷电入其舍，须臾霆震，已而于其柱题曰：侯侯二字，不知其何谓也。岳阳风土记华容令宅东北有老子祠，曰大皇观。门之左右有二神像，道家所谓青龙白虎也。捏塑精巧，非常人所能形。质甚大，可动摇。游观者往往验之，以为异。其实胎素中虚，如夹作也。祥符八年春二月既望，雷震白虎，西北楹上有倒书谢仙火字，入木u分，字画遒劲，人莫之测。庆历六年，滕子京令摹而刻之，问零陵何氏女。俗谓之何仙姑者。乃曰：谢仙火，雷部火神也。兄弟二人，各长三尺，形质如玉。好以铁笔书字，其字高下，当以身等。验之皆然。东南楹亦有谢仙二字，逼近柱础，又不知何也。其后摹刻岳阳楼上。元丰二年，岳阳楼火，土木碑碣悉为煨烬。惟此三字，曾无少损，至今尚存。谢仙火与欧阳永叔所记大同小异。永叔之说，恐得之传闻乎。
《南烬录》：章，徽宗时贬雷州司户。卒后，钦宗北狩。至檀州，雷击民间，一男子背上朱书：贼臣章。
《湖广通志》：宣和间，平江罗孝芬居侧有大柿树，雷折之，火燎其文，成罗状元字。下有三点，人莫能测。明年，孝芬，举甲科第三，人始悟其兆云。
《宋史・赵汝愚传》：汝愚父善应，字彦远，官终修武郎，江西兵马都监。性纯孝，亲病尝刺血和药以进。母畏雷，每闻雷则披衣走其所。尝寒夜远归，从者将扣门，遽止之。曰：无恐吾母。露坐达明，门启而后入。家贫，诸弟未制衣，不敢制，已制未服，不敢服。一瓜果之微，必相待共尝之。母丧，哭泣呕血，毁瘠骨立，终日俯首柩傍，闻雷犹起，侧立垂涕。
《祛疑说》：向有行雷法者，以夜游艾纳数药合而为香，每烧则烟聚炉上。人身鸟翼，恍如雷神所至。敬向不知其为药术也。
《湖广通志》：绍兴初，汉阳军阳台市蔡氏女年七岁，遭雷震死。有文在背，若符篆然。识者读之曰：唐相李林甫七世娼，今生灭形。凡十二字。襄阳道人黎大方尝见之。
《鸡肋编》：沈存中《笔谈》载：雷火F宝剑，而鞘不断。与王冰注素问谓龙火得水而炽，投火而灭。皆非世情可料。余守南雄州，绍兴丙辰八月二十四日视事。是日大雷破树者数处，而福惠寺普贤像亦裂。其所乘狮子，凡金所饰与像面悉皆销释。而其馀采色如故。与沈所书盖相符也。
《老学庵笔记》：张真甫舍人，广汉人。为成都帅，盖本朝得蜀以来所未有也。未至前旬日，大风雷龙起剑南西川门，揭牌掷数十步外。壤南字，爪迹宛然，人皆异之。真甫名震，或为之说曰：元丰末，贡院火，而焦蹈为首魁。当时语曰：火焚贡院状元焦，无能对者。今当以雷起谯门知府震为对。然岁馀真甫以疾不起，方未病时。府治堂柱生白芝三，谄者谓之玉芝。予按酉阳杂俎芝白为丧，真甫当之。
《西溪丛语》：毗陵古寺柱间有雷神书字一行，云石床侯十三火人，下有绪月二字。绪月见佛书。
《宋史・刘伯正传》：伯正为监察御史，有事于明堂。雷电忽至，执事者鲜不离次。伯正立殿下，绅笏俨然，声色不动。帝遂以大任期之。
《癸辛杂识》：费洁堂伯恭云，重庆受围之际，城外一山极绝，有洞，洞口仅容一人。而其间可受数百人，于是众竞趋之。复以土石窒其穴。时方初夏，一日，忽天雷雨。火光穿透洞中，飞走不定。其间有老者云：此必洞中之人有雷霆死者，遂取诸人之巾，以竹各悬之。洞外忽睹雷神于内取一巾而去。众遂拥失巾之人出之。洞外即有神物挟之而去。至百馀步外，仆于田中。其人如痴似醉，莫知所以然。及雷雨息，复往洞中问之。但见山崩坏，洞中之人皆被压死。无一人得免祸者，惟此失巾人获存耳。
《山东通志》：宋德州平原县民，其父子数人耕田甚力，家颇丰厚。其弟素贫，佣以养母。兄未尝有甘旨之助也。庆历中，兄新构瓦屋三楹，所居前后植柳数百株，一夕大雷电绕其居，折柳尽髡，乱击屋瓦。其夜邻家闻门外语曰：不孝之家，宜尽碎之。明日视屋，无一片得全。
《绍兴府志》：宋莫起炎，山阴人。少习举子业，不利乃绝世。故著士服，更名洞一，号月鼎师。青城山徐无极，及南丰邹铁壁传斩勘雷书，能召鬼神，驱叱之宝v。六年，浙东大旱。绍兴守迎致之。起炎登坛暝目，按剑呼雷神。役之即阴，雾四起震，雷大雨。理宗作诗赐之。元初见世祖于内殿，世祖曰：雷可闻乎。起炎即取袖中核桃掷地，雷应声发。又命请雨，雨随至。
《元史・丘处机传》：一日雷震，太祖以问处机。对曰：雷，天威也。人罪莫大于不孝，不孝则不顺乎天。故天威震动以警之。闻境内不孝者多，陛下宜明天威，以导有众。太祖从之。
《农田馀话》：至元间，得南国有总统者，发掘先宋江南陵寝。其间金宝不可胜计，取梓宫中尸体置于故宫殿基上。建石塔压之，以厌胜江南人。凡宗庙神主，人民版籍，皆于下，高一十三丈。后有雷火自天而下破塔，烟火焚经，三日方止。
《杭州府志》：明洪武己酉，吴山三茅，观雷击白蜈蚣长尺许，广可一寸。有楷书：秦白起三字。嘉靖十四年六月，雷击徐氏圃中枣木。树中书：右卫王通所五字馀，漶漫不可读。
《湖广通志》：熊天瑞，荆州人。率兵数万，进攻广州。忽天昼，大雨如注。雷震其樯，舟不能进。天瑞惊惧，仰天祝曰：若广州非予有，则天为霁明，当即日还师。祝已，天果霁。
《云南通志》：明永乐间，赵州雷击死一人，朱批其背曰：木子，唐朝一佞臣，罚他十劫在牛群，而今逃脱荒裔外，霹雳来寻，化作尘火。烙字曰：李林甫。
《绍兴府志》：明郦元真，诸暨人。幼学道术，年五十而术通。能驱雷电。宣德间，过大部乡，宿农家。其家无烟而火，沙石从空中下。元真书一符焚之，即有大雷震死一狐。
《四川总志》：王弼，华阳人。天顺进士。初知开化，豪民余联，勒夺人田土妻女，持府县短长前令，不能制。弼法之，其党惧诛，火牛尾为厌胜。弼捕之急，乃夜持匕首匿公廨，将以害弼。为雷震死。
《湖广通志》：虞庙前江边多巨石，其下潭水甚深。有崖穴。或云有水怪，人多溺死者。柳应辰因谒庙识之，作大书押字于石上。信宿。风雨冥晦，雷雹大作。霹雳中巨石两折，逾数日有毙鼋浮出。永人镌押字以记。今名雷霹石。
明成化中，宁远妇将娩妊，忽一物投产室中，伏床下。高尺有五，色蓝，鹰嘴龙爪，而膊后有两翼，如伏翼状。举家骇异，而雨甚急。趋状问巫，巫曰：雷也，适下击恶物，见秽恶不能起，速清秽。不能去远，近聚观者，以千数。或教以断新伞盛之，仍叠数桌阁其上，日数次清秽，越三日乃去，家亦无恙云。
《松江府志》：弘治己酉，顾草堂英营寿域于肇嘉浜上，一夕雷雨大作，砖埴皆移于河南。数十丈外，其铺砌巧异，非人工可及。倒书白字一行于华表柱上。云雷部大将军石守信。字画遒劲，有晋人笔意。
《治世馀闻录》：弘治癸丑，蓟州守臣奏，闰五月既望辰巳之际，本州忽然昼晦，天雷迅烈，室庐撼动，风势狂猛，瓦石皆飞，电光交掣，红紫夺目，见空中雷神无数，形状不一，颜色难辨。皆披甲胄，各执兵械。或剑斧锤凿，或枪刀旗戟，或缧泄枷锁，摄人起空中，移时复掷下。其震死者，身体手足分裂异处，凡九人。又震牛十九头。亦皆身足分裂。复拔去舌。又在地震死者，人牛复有十数。摄上而复掷下者八九十人，皆无恙。皇天震怒，诛谴惨烈。州人战栗骇陨，不知何以获罪于天也。
李元阳《游皖山记》：皖山在潜山县中峰之顶，其平如盘。土有异物，十数朱发人面长喙而肉翅，如画雷公之状。晴天卧顶盘，如人晒腹。樵者遇之，雷雹随至。《四川总志》：叙州府范珠，字介庵。成化丙辰进士。浙江道御史。嘉靖初，议大礼诸臣廷谏，欲刑以锡蛇。珠解衣裸体，自纠锡蛇伏，谏曰：陛下若纳臣言，则天下治。不纳臣言，则天下乱。上怒，欲加刑。忽风雨暴至，雷击锡蛇，获免。
《番禺续志》：嘉靖戊午七月，雷入乡宦知县冯继科宅。壕墙上正书其姓，右书其名，三字分明，字外一无所损。
珍珠船契丹臣庶，每闻霹雳声，各相钩中指止，作唤雀声，以为禳厌。
《广东通志》：明简云颠，不知何许人。状若风狂，善号召风雷，驱役百鬼，与人游蒲涧，病日色。太炎谓曰：卿无苦，吾能令雷师张伞护，窗卿即瞑目，为呼使状。须臾阴云如葆凝坐上。四外日光如故。人或谓曰：简师，汝何以赠我。则曰：赠以雷公，何如。因以指画其掌，使紧握曰：望某方，放之。如其言，则震雷轰然。
《太平府志》：十字圩民魏知名，暮渡遇雨，舟在对岸，正皇遽间。忽二人操鱼舟至，许酬青蚨十五。实不携一钱。将泊岸，遂出囊中粜谷金薄赏之。操舟疑其橐富也，反荡之中流。知名虽疾呼，然暮雨绝，无舟行者，遂褫其衣。绳其肘，布勒其口眼，弃水中。夺银去。知名于水中脱去绳布，泳游至岸。时已漏下，且无衣，又距家二十里，不得归。见小室灯光，投之室中。妇姑二人，知名语以故，欲纳知名，知名曰：身无衣，不敢入。乞假裙蔽体。姑命妇掷青布衫与之。上下俱可掩也。知名曰：三日当谢兼还衣。明日子归，取妇衣出质。妇告之故。不信。母言之，亦不信。遂捶其妇，坐以与人私。妇自经死。又明日，知名担鸡豚挟衣至。其夫以梃击之几殒。知名曰：尔妇因我死，我岂避祸耶。然我即死，汝无益。我有妇，年未三十，即以与尔。不则，我尚有田四十馀亩，售价偿汝再娶费。两惟所欲。邻人议与银十二两。知名曰：我实蒙汝妇活命恩。汝诬致其死，欲与汝对天誓诉，银不少吝。拜诉未毕，空中片云起，即有声，俄而轰然震。从空坠落二人，一人手握银，则操舟者。一为缢死妇，已复苏。时祟祯十四年夏四月也。《f中古今录》：世儒论阴阳激而为雷，何神是。岂知一物必有一神乎。许敬观，明州卫兵也，事母孝。一日拉十兵m船贩私盐，至郡江北渡。忽霹雳一声，挈人船上江岸，十人皆震死。独敬观昏绝中念，我死了，我母靠谁。即有人援之，去死所三丈地而苏。惟雷火燎发半秃，雷之有神如此。
《云南通志》：明徐道广，昆明人。幼从蒋日和，学五雷法。遂精其术，每戏书一符于小儿掌中。戒固握僻地。则开雷随掌出。群儿日求之。亦不以为异。

[book_title]乾象典第七十九卷
雷电部杂录
《易经・屯卦》：屯，元亨，利贞。勿用有攸往。利建侯。彖曰：屯，刚柔始交而难生，动乎险中。大亨贞，雷雨之动，满盈。天造草昧，宜建侯而不宁。象曰：云雷，屯。君子以经纶。《豫卦》：象曰：雷出地奋，豫。先王以作乐崇德，殷荐之上帝，以配祖考。〈程传〉雷者，阳气奋发，阴阳相薄而成声也。阳始潜闭地中，及其动则出地。奋，震也。始闭郁，及奋发则通畅和豫，故为豫也。坤顺震发和顺，积中而发于声乐之象也。先王观雷出地，而奋和畅发于声之象，作声乐以褒崇功德，其殷盛至于荐之上帝，推配之以祖考也。〈大全〉进斋徐氏曰：先王之一动一静，皆礼以奉天从事。方雷在地中，伏而未发，则以之闭关，商旅不行，而后不省方，法其静也。及出地奋而成声，则以之作乐崇德，荐上帝而配祖考，法其动也。
《随卦》：象曰：泽中有雷，随。君子以向晦入宴息。〈本义〉雷藏泽中，随时休息。〈大全〉建安丘氏曰：雷，阳声也。发声于春夏，其动也。收声于秋冬，其静也。泽中有雷，其秋冬之时乎。君子体天行事，故动与雷俱出，而静与雷俱入。如雷出地奋豫，以之作乐崇德。雷在天上大壮，以之非礼，弗履天下。雷行无妄，以之对时育物，皆法雷之动也。如雷在地中，复以之闭关息旅，后不省方。泽中有雷随，以之向晦宴息，皆法雷之静也。或曰：周公坐以待旦，孔子终夜不寝，果向晦入宴息之义哉。曰：向晦入宴息者，君子随时之义。待旦不寝者，圣人救时拯世之心也。
《噬嗑卦》：噬嗑，亨，利用狱。彖曰：颐中有物，曰噬嗑。噬嗑而亨，刚柔分动而明，雷电合而章，柔得中而上行。虽不当位，利用狱也。象曰：雷电，噬嗑。先王以明罚敕法。〈程传〉下震上离，其动而明也。雷震而电，耀相须并见，合而章也，照与威并行。用狱之道也。
《复卦》：象曰：雷在地中，复。先王以至日闭关，商旅不行，后不省方。〈程传〉雷者，阴阳相薄而成。声当阳之微，未能发也。雷在地中，阳始复之时也。阳始生于下而甚微，安静而后能长。先王顺天道，当至日，阳之始生，安静以养之。故闭关，使商旅不得行，人君不省视四方。观复之象，而顺天道也。
《无妄卦》：象曰：天下雷行，物与无妄。先王以茂，对时育万物。〈程传〉雷行于天下，阴阳交和，相薄而成声。于是惊蛰，藏振萌芽，发生万物。其所赋与洪纤，高下各正。其性命无有差妄，物与无妄也。
《颐卦》：象曰：山下有雷，颐。君子以慎言语，节饮食。〈程传〉以二体言之，山下有雷，雷震于山下，山之生物，皆动其根D，发其萌芽。为养之象。以上下之义言之，艮止而震动，上止下动，颐颔之象。以卦形言之，上下二阳，中含四阴，外实中虚，颐口之象。
《恒卦》：象曰：雷风，恒，君子以立不易方。〈大全〉云峰胡氏曰：雷风虽变，而有不变者。存体。雷风之变者，为我之不变者，善体雷风者也。
《大壮卦》：象曰：雷在天上，大壮。君子以非礼弗履。〈大至〉朱子曰：雷在天上，是甚生威严。人之克己，能如雷在天上，则威严果决，以去其恶，而必为善。若半上落下，则不济事。
《解卦》：天地解，而雷雨作。雷雨作，而百果草木皆甲拆解之时义大矣哉。象曰：雷雨作，解。君子以赦过宥罪。〈大全〉朱子曰：阴阳之气，闭结之极，忽然迸散出，做这雷雨。只管闭结了，若不解散，如何。会有雷雨作，小畜所以不能成雷雨者，畜不极也。胡氏曰：坎在上为云。在下为雨。方云雷为屯，则阴阳之未通。今雷雨作解，则阴阳之已通矣。屯其为难之始，解其解屯之难者欤。《震卦》：震：亨。震来，笑言哑哑。震惊百里，不丧匕鬯。彖曰：震亨。震来，恐致福也。笑言哑哑，后有则也。震惊百里，惊远而惧迩也。出，可以守宗庙社稷，以为祭主也。象曰：荐雷，震。君子以恐惧修省。〈程传〉上下皆震，故为荐雷。雷重仍，则威益盛。君子观荐雷威震之象，以恐惧自修，饬循省也。
《归妹卦》：象曰：泽上有雷，归妹。君子以永终知敝。〈程传〉雷震于上，泽随而动。阳动于上，阴说而从。女从男之象也。故为归妹。〈大全〉胡氏曰：泽中有雷，雷随泽止。君子向晦宴息，取其止也。泽上有雷，泽随雷动。君子永终知敝，戒其动也。
《丰卦》：象曰：雷电皆至，丰。君子以折狱致刑。〈本义〉取其威照并行之象。
《小过卦》：象曰：山上有雷，小过。君子以行过乎恭，丧过乎哀，用过乎俭。〈大全〉丘氏曰：雷，阳声也。方伏于地中，其声未发。于卦为复。及出于地上，其声和畅，于卦为豫。在于天上，则震薄宇宙，于卦为大壮。今在于山上，则巳离于地，未升于天，其声小过而已。
《系辞》：上传鼓之以雷霆。
《说卦》：雷风相薄。〈大全〉临川吴氏曰：震东北，巽西南，雷从地而起，风自天而行，互相动激也。
雷以动之。〈大全〉节斋蔡氏曰：动则物萌。
帝出乎震。〈大全〉朱子曰：帝出乎震，万物发生。便是他主宰从这里出。
动万物者，莫疾乎雷。
《诗经・召南・殷其雷篇》：殷其雷，在南山之阳。〈朱注〉殷，雷声也。
《邶风・终风篇》：似湟酰虺虺其雷。〈朱注〉耍阴貌。虺虺，雷将发而未震之声，以比人之狂惑。愈深而未已也。〈大全〉吕氏曰：骤雨迅雷，其止可待，至于酥阴，虺虺之雷，则殊未有开霁之期也。
《小雅・采芑篇》：戎车，ll，如霆如雷。〈大全〉《尔雅》注曰：霆，雷之急疾者。谓霹雳也。
《小雅・十月篇》：煜煜震电，不宁不令。〈朱注〉煜煜，电光貌。十月而雷电，亦灾异之甚者。
《礼记・月令》：先雷三日，奋木铎以令兆民曰：雷将发声，有不戒其容止者，生子不备，必有凶灾。〈陈注〉春分前三日。
《玉藻》：若有疾风迅雷甚雨，则必变。虽夜，必兴衣服冠而坐。
《孔子f居》：地载神气，神气风霆，风霆流形，庶物露生，无非教也。
《左传》：藏冰以时，则雷出不震。弃冰不用，则雷不发而震。
《乾凿度》：75，古雷字。今为震动。雷之声形，能鼓万物。息者起之，闭者启之。
《诗》：含神雾雷震百里，去相附近。
《春秋・感精符》：大电绕枢星，照郊野，感符宝而生黄金。《河图・括地象》：令訾野中有玉虎。晨鸣雷，圣人感期而兴。
《山海经・西山经》：|次之山有鸟焉。其状如枭，人面而一足，曰橐15。冬见夏蛰，服之，不畏雷。〈注〉著其毛羽，令人不畏天雷也。
《中山经》：o山，正回之水出焉。而北流注于河。其中多飞鱼，其状如豚而赤文，服之，不畏雷。
半石之山，其上有草焉。生而秀。其高丈馀，赤叶赤华，华而不实。其名曰嘉荣。服之者，不霆。〈注〉不畏雷霆霹雳也。
《师旷占》：春雷初起，其音恪恪。霹雳者，所谓雄雷，旱气也。其鸣依依，音不大。霹雳者，谓之雌雷，水气也。《关尹子・七釜篇》：人之力，有可以夺天地者，如冬起雷，夏造冰，皆纯气所为，故能化万物。《九药篇》：审小音者，不闻雷霆之声。
《文子・精诚篇》：至人潜行，譬犹雷霆之藏也。随时而举事，因资而立功，进退无难，无所不通。
《九守篇》：天有风雨寒暑，人有取与喜怒。胆为云，肺为气，脾为风，肾为雨，肝为雷。
《守静篇》：夫目察秋毫之末者，耳不闻雷霆之声，调金玉之音者，目不见太山之形。故小有所志，大有所忘。《上德篇》：蔽于不祥之木，为雷霆所扑。
《自然篇》：古之得道者，喜怒合四时，号令比雷霆。《下德篇》：雷霆之声，可以钟鼓象也。
《庄子・齐物篇》：至人神矣，大泽焚而不能热，河汉冱而不能寒。疾雷破山，风振海，而不能惊。
《天运篇》：蛰虫始作，吾惊之以雷霆。
《外物篇》：阴阳错行，则天地大w。于是乎有雷有霆。i冠子昔者有道之君，取政非于耳目也。夫耳之主聪，目之主明，一叶蔽目，不见太山。两豆塞耳，不闻雷霆。
《孙子・军争篇》：动如雷霆。
《汉书・五行志》：于易。雷以二月出，其卦曰豫。言万物随雷出，地皆逸豫也。以八月入，其卦曰归妹，言雷复归入地，则孕毓根核，保藏蛰虫。避盛阴之害，出地则养。长华实，发扬隐伏。宣盛阳之德。入能除害，出能兴利，人君之象也。
《淮南子・原道训》：电以为鞭策，雷以为车轮。
《天文训》：冬至四十六日而立春，阳气冻解，音比南吕。加十五日，指寅则雨水，音比夷则。加十五日，指甲则雷，惊蛰。音比林钟。加十五日，指卯中绳，故曰春分，则雷行。音比蕤宾。
《本经训》：雷霆毁折，电霰降虐。
《兵略训》：疾雷不及塞耳，疾霆不暇掩目。〈又〉声如雷霆。〈又〉击之若雷。〈又〉击之如雷霆，斩之若草木。耀之若火电，欲疾以o。《说山训》：听雷者聋。
《修务训》：合如雷电。
汉董仲舒《雨雹对》云：太平之世，雷不惊人，号令启发而已。电不眩目，宣示光耀而已。
《扬子・先知篇》：鼓舞万物者，其雷风乎。鼓舞万民者，其号令乎。雷不一，风不再。
《后汉书・光武帝纪》：帝封功臣，皆为列侯。大国四县。博士丁恭议曰：古帝王封诸侯，不过百里，故利以建侯，取法于雷。
《郎传》：雷者，所以开发萌芽，辟阴除害。
《白虎通》：诸侯封不过百里，象雷震百里，所润雨同也。雷者，阴中之阳也。诸侯象也。诸侯比王者为阴，南面赏罚为阴，法雷也。
《论衡・感类篇》金g曰：秋大熟未，天大雷电以风，禾尽偃，大木斯拔。邦人大恐。当此之时，周公死。儒者说之，以为成王狐疑于周公，欲以天子礼葬公。公，人臣也。欲以人臣礼葬公。公有王功。狐疑于葬周公之间，天大雷雨，动怒示变，以彰圣功。古文家以武王崩，周公居摄。管蔡流言，王意狐疑。周公奔楚，故天雷雨以悟成王。夫一雷一雨之变，或以为葬疑，或以为信谗。二家未可审。且订葬疑之说。秋夏之时，阳气尚盛，未尝无雷雨也。顾其拔木偃禾，颇为状耳。当雷雨时，成王感惧，开金g之书，见周公之功，执书泣过。自责之深，自责适已。天偶反风，书家则谓天为周公怒也。千秋万夏，不绝雷雨。苟谓雷雨为天怒乎，是则皇天岁岁怒也。正月阳气发泄，雷声始动。秋夏阳至极，而雷折。苟谓秋夏之雷，为天大怒。正月之雷，天小怒乎。雷为天怒，雨为恩施。使天为周公怒，徒当雷不当雨。今雨俱至，天怒且喜乎。子于是日哭，则不歌周礼。子卯稷食菜羹，哀乐不并行。哀乐不并行，喜怒反并至乎。秦始皇帝东封岱岳，雷雨暴至。刘媪息大泽，雷雨晦冥。始皇无道，自同前圣治乱，自谓太平天怒，可也。刘媪息大泽，梦与神遇，是生高祖，何怒于生圣人，而为雷雨乎。尧时大风为害，尧缴大风于青丘之野。舜入大麓，烈风雷雨。尧舜，世之隆主，何过于天，天为风雨也。大旱，春秋雩祭。又董仲舒设土龙，以类招气，如天应，雩龙必为雷雨，何则秋夏之雨，与雷俱也。必从春秋仲舒之术，则大雩龙求怒天乎。师旷奏白雪之曲，雷电下击。鼓清角之音，风雨暴至。苟谓雷雨为天怒，何憎于白雪清角，而怒师旷为之乎。此雷雨之难也。又问之曰：成王不以天子礼葬周公，天为雷风，偃禾拔木。成王觉悟，执书泣过。天乃反风，偃禾复起。何不为疾反风，以立大木，必须国人起筑之乎。应曰：天不能。曰：然则天有所不能乎。应曰：然。难曰：孟贲推人，人仆。接人而起，接人立天，能拔木，不能复起。是则天力不如孟贲也。秦时三山亡，犹谓天所徙也。夫木之轻重，孰与三山。能徙三山，不能起大木，非天用力宜也。如谓三山非天所亡，然则雷雨独天所为乎。问曰：天之欲令成王以天子之礼葬周公，以公有圣德，以公有王功。《经》曰：王乃得周公死，自以为功代武王之说。今天动感以彰周公之德也。难之曰：伊尹相汤伐夏，为民兴利除害，致天下太平。汤死复相太甲，太甲佚豫，放之桐宫。摄政三年，乃退，复位。周公曰：伊尹格于皇天，天所宜彰也。伊尹死时，天何以不为雷雨。应曰：以。百雨篇曰：伊尹死，大雾三日。大雾三日，乱气矣。非天怒之变也。东海张霸造百雨篇，其言虽未可信。且假以问天为雷雨，以悟成王。成王未开金匮，雷止乎。已开金匮，雷雨乃止也。应曰：未开金匮，雷雨止也。开匮得书，见公之功，觉悟泣过。决以天子礼葬公。出郊观变，天止雨反风，禾尽起。由此言之，成王未觉悟，雷雨止矣。难曰：伊尹雾三日，天何不三日雷雨。须成王觉悟乃止乎。太戊之时，桑谷生朝，七日大拱，太戊思政，桑谷消亡。宋景公时，荧守。心出三善言，荧惑徙。舍使太戊不思政，景公无三善言，桑谷不消，荧惑不徙。何则，灾变所以谴告也。所谴告未觉，灾变不除，天之至意也。今天怒为雷雨，以责成王。成王未觉，雨雷之息，何其早也。又问曰：礼，诸侯之子称公子，诸侯之孙称公孙，皆食采地，殊之众庶。何则公子公孙亲而又尊，得体公称，又食采地。名实相副，犹文质相称也。天彰周公之功，令成王以天子礼葬。何不令成王号周公以周王，副天子之礼乎。应曰：王者，名之尊号也。人臣不得名也。难曰：人臣犹得名王礼乎。武王伐纣下车。追王大王、王季、文王三人者，诸侯亦人臣也。以王号加之何为。独可于三王，不可于周公，天意欲彰周公，岂能明乎。岂以王迹起于三人哉。然而王功亦成于周公。江起岷山，流为涛濑。相涛濑之流，孰与初起之源，鬯之所为。到白雉之所为。来三王乎。周公也。周公功德盛于三王，不加王号，岂天恶人妄称之哉。周衰，六国称王。齐秦更为帝。当时，天无禁怒之变。周公不以天子礼葬，天为雷雨以责成王。何天之好恶不纯一乎。又问曰：鲁季孙赐曾子箦。曾子病而寝之。童子曰：华而者，大夫上箦欤。而曾子感惭命元易箦。盖礼，大夫之箦，士不得寝也。今周公，人臣也。以天子礼葬，魂而有灵，将安之。不也。应曰：成王所为，天之所予，何为不安。难曰：季孙所赐大夫之箦，岂曾子之所自制乎。何独不安乎。子疾病，子路使门人为臣。病间曰：久矣哉，由之行诈也。无臣而为有臣，吾谁欺，欺天乎。孔子罪子路者也。己非人君，子路使门人为臣，非天之心，而妄为之，是欺天也。周公亦非天子也，以孔子之心，况周公。周公必不安也。季氏旅于泰山，孔子曰：曾谓泰山不如林放乎。以曾子之细，犹却非礼。周公至圣，岂安天子之葬。曾谓周公不如曾子乎。由此原之，周公不安也。大人与天地合德，周公不安，天亦不安。何故为雷雨以责成王乎。又问曰：功无大小，德无多少，人须仰恃赖之者，则为美矣。使周公不代武王，武王病死，周公与成王而致太平乎。应曰：成事。周公辅成王，而天下不乱。使武王不见代，遂病至死。周公致太平，何疑乎。难曰：若是武王之生无益，其死无损，须周公功乃成也。周衰，诸侯背畔。管仲九合诸侯，一匡天下。管仲之功，偶于周公。管仲死，桓公不以诸侯礼葬。以周公况之，天亦宜怒。微雷薄雨不至，何哉。岂以周公圣，而管仲不贤乎。夫管仲为反坫，有三归。孔子讥之，以为不贤。反坫三归，诸侯之礼。天子礼葬，王者之制。皆以人臣，俱不得为。大人与天地合德。孔子，大人也。讥管仲之僭礼。皇天欲周公之侵制，非合德之验。书家之说，未可然也。以见鸟迹，而知为书。见蜚蓬，而知为车。天非以鸟迹命仓颉，以蜚蓬使奚仲也。奚仲感蜚蓬，而仓颉起鸟迹也。晋文反国，命彻麋墨，舅犯心感，辞位归家。夫文公之彻麋墨，非欲去舅犯。舅犯感惭，自同于麋墨也。宋华臣弱，其宗使家贼六人。以铍杀华吴。于宋命合左师之后。左师惧曰：老夫无罪，其后左师怨咎华臣，华臣备之国人，逐狗。狗入华臣之门，华臣以为左师来攻己也。u墙而走。夫华臣自杀华吴，而左师惧。国人自逐狗，而华臣自走。成王之畏惧，犹此类也。心疑于不以天子礼葬公，卒遭雷雨之至，则惧而畏过矣。夫雷雨之至，天未必责成王也。雷雨至，成王惧以自责也。夫感则仓颉奚仲之心，惧则左师华臣之意也。怀嫌疑之计，遭暴至之气，以类之验见，则天怒之效成矣。见类验于寂漠，犹感动而畏惧。况雷雨扬轩之声。成王庶几能不怵惕乎。迅雷风烈，孔子必变礼。君子闻雷，虽夜，衣冠而坐。所以敬雷，惧激气也。圣人君子于道，无嫌然。犹顺天变，动况成王有周公之疑，闻雷雨之变，安能不振惧乎。然则雷雨之至也，殆且自天气，成王畏惧，殆且感物类也。夫天道无为，如天以雷雨责怒人，则亦能以雷雨杀无道。古无道者多，可以雷雨诛杀其身，必命圣人兴师动军，顿兵伤士，难以一雷行诛，轻以三军w敌，何天之不惮烦也。或曰：纣父帝乙，射天殴地，游泾渭之间，雷电击而杀之。斯天以雷电诛无道也。帝乙之恶，孰与桀纣。邹伯奇论桀纣恶不如亡秦，亡秦不如王莽。然而桀纣秦莽之地，不以雷电。孔子作春秋，采毫毛之善，贬纤介之恶。采善不u其美，贬恶不溢其过。责小以大。夫人无之。成王小疑，天大雷雨，如定以臣葬公，其变何以过此。洪范稽疑，不悟灾变者。人之才不能尽晓天，不以疑责备于人也。成王心疑未决，天以大雷雨责之，殆非皇天之意。书家之说，恐失其实也。
《四讳篇》：世讳作豆酱，恶闻雷。
《祀义篇》：风伯雨师雷公，是群神也。风犹人之有吹煦也。雨犹人之有精液也。雷犹人之有腹鸣也。三者附于天地，祭天地三者在矣。人君重之，故别祭必以为有神。则人吹煦精液腹鸣，当复食也。
《晋书・王戎传》：戎视日不眩，裴楷见而目之曰：戎眼烂烂，如岩下电。
《物理论》：积风成雷。
《抱朴子外篇》：震雷不能细其音，以协金石之和。〈又〉震雷，而不能致音乎聋聩之耳。《述异记》：玉门西南有一国，国中有山石千枚。名霹雳。从春雷而，减至秋，尽雷收。复生。年年如此。《岭南异物志》：南方有大鱼，声为雷，气为风，涎沫为雾。《岭表录异》：南海秋夏间，或云物惨然。则见其晕如长虹，长六七尺。此后则飓风必发，故呼为飓母。见忽有震雷，则飓风不作矣。舟人常以为候，预为备之。《集灵记》：有僧在蒙山顶，见一老父云，仙家有雷鸣荼井。候雷发声井中，采撷一两，祛宿疾。二两当眼前无疾。三两，换骨。四两，为地仙矣。
《元真子・涛之灵篇》：炎光闪云而为电。〈又〉阳气转空而为雷。
柳宗元《柳州山水近治可游者记》：雷山两崖皆东西，雷水出焉。蓄崖中，曰雷塘。能出云气，作雷雨变，见有光。《醉乡日月记》：暑月大雷时，收雨水淘米、炊饮、酿酒，名霹雳酎。
《云仙杂记》：雷曰天鼓，神曰雷公。
《续博物志》：木与木相摩则然，金与火相守则流，阴阳错行则天地大w。于是乎有雷有霆，木中有火，乃焚大槐。人间往往见细石，形如小斧。谓之霹雳斧。或谓云霹雳楔。
《清异录》：惊世先生，雷之声也。千里镜，电之形也。欧阳修《集古跋尾》：嵩山顶有石记，戒人游龙潭者，语笑。以黩神龙。龙怒，则有雷。恐因念退之记，遇雷，意其有所戒也。
《击壤集观物吟》：水雷，火雷，土雷连，石雷霹。《埤雅雷说文》曰：阴阳薄动，雷雨生物者也。从雨，象回转之形。今俗曰回雷。回雷，雷也。震雷谓之劈历震，言所以振物也。其缓者霆。说文曰，雷之馀声铃铃，所以挺出万物也。先儒或以霆为疾雷，盖尔雅疾雷谓之霆霓。先儒岂读此故，误欤。亦或谓之电者霆，亦非电也。盖音庭，则为雷。音蜓，则为电。淮南子曰，阴阳相薄，感而为雷，激而为霆。又曰，疾雷不及塞耳。疾霆不暇掩目。皆宜音电。古文雷字，下从四田，二回自子至卯，积四阳而复，雷乃发声，此其所以从四田也。阴阳回薄，此其所以从二回也。月令，先雷三日奋木铎以令兆民，戒其容止者，盖迅雷风烈必变，所以畏天威也。小民不畏天威，懈慢亵黩，或至夫妇交媾。故君子制法先雷，使之戒慎元女。《房中经》曰：雷电之子，必病癫狂。故曰：有不戒其容止者，生子不备也。《诗》曰：蕴隆虫虫。言蕴蕴而暑，隆隆而雷，虫虫而热也。说者以为隆隆而雷，非雨雷也。雷声尚殷殷然。《易》曰：雷雨之动，满盈。殷殷，满盈之声也。《诗》曰：殷其雷，在南山之阳。在南山之侧。在南山之下。侧言亦在其阴与左右也。下又言或在其下，雷风号令之况也。《语》曰：雷高弗雨。雷在南山之下，则雨矣。故诗以况君明而令善法，言鼓舞万物者，雷风乎。鼓舞万民者，号令乎。雷不一，风不再，不一者，号也。不再者，令也。《传》曰：雷不盖酱，令人腹中雷鸣。今月上下如弦之时，触酱辄坏。里俗忌之物之相感，有如此者。盖不可得而推也。《传》曰：雷二月出地，百八十三日，雷出则万物出。八月入地，百八十三日。雷入则万物入。入则除害，出则兴利。《礼》曰：雷同，雷震百里，谓之一同。先王建国，取法于雷。雷者，阴中之阳也。《传》曰：垒大一石，刻为云雷之形。盖无云，而雷异也。故并画云雷象，施不穷。由此观之，画之事，土以黄，火以圜，山以章，水以龙，略可知矣。韩诗以为饰，天子以玉，诸侯大夫以金，士以梓。《诗》曰：我姑酌彼金。此主大夫言之也。《易》曰：雷风益。又曰：雷风恒。盖曰风雷益，则言风积而成雷。故曰益也。《物理论》曰：积风成雷。若夫雷以动之，风以散之，则是恒而已矣。《i冠子》曰：一叶蔽明，不见大山。两豆塞耳，不闻雷霆。夫雷霆之震，亦大矣。今徒两豆，足以窒之，又况障之有大于此者乎。
电，阴阳激耀，与雷同气发而为光者也。雷从回，电从申。阴阳以回薄而成雷，以申泄而为电故也。或曰：雷出天气，电出地气。故电从坤省。管子所谓天冬雷，地冬霆是也。《记》曰：地载神气，神气风霆，风霆流形。言万物以风霆流形，而风霆出于地之神气也。《说卦》曰：离为电。电火属也。盖阴阳暴格，分争激射，有火生焉。其光为电，其声为雷。今铁石相击，则生火。烧石投井，则起雷。又况天地大炉之所薄动，真火之所激射乎。《易》曰：雷电噬嗑。又曰：雷电皆至，丰雷电噬嗑。言雷电合而章也。按月令，雷乃发声后五日，始电。今旱乱嗷虻缍不雷，则电雷不必皆合而章也。故易，雷电合而章，然后为噬嗑。然雷电合而章，又不必雷电皆至。若今震雷与电俱赴者，所谓雷电皆至者也。故君子以折狱致刑，以象天之至威，非特明罚敕法而已。《诗》曰：煜煜震电，不宁不令。言雷电发乱于上，不安故常，且非所以号令万物也。董子曰：太平之时，雷不惊人，号令启蛰而已矣。电不眩目，宣示光耀而已矣。
茅亭客话世传乖龙者，苦于行雨而多方窜匿。藏人身中，或在古木楹柱之内，及楼阁鸱甍中。须为雷神捕之，若在旷野，无处逃避，即入牛角或牧童之身。往往为此物所累，遭雷震死。《语》曰：迅雷风烈必变。《易》曰：荐雷震，君子以恐惧修省。言君子常有战战兢兢，不敢懈惰，见天之怒，畏雷之威，恐罚及己也。《诗》曰：敬天之怒，不敢戏豫。敬天之渝，不敢驰驱。其是之谓乎。齐东野语神而不可名，变化而不可测者，莫如雷霆。《淮南子》曰：阴阳相薄，感而为雷，激而为电。故先儒为之说曰：阴气凝聚，阳在内而不得出，则奋击而为雷。霆，声阳也。光亦阳也。光发而声随之。阳气奋击欲出之势也。或问：世所得雷斧，何物也。曰：此犹星陨而为石也。本乎天者气，而非形。偶陨于地，则成形矣。或问：人有不善，为雷震死者，何也。曰：人作恶，有恶气，霹雳乃天地之怒气，是怒气亦恶气也。怒气与恶气相感，故尔。或问：雷之破山坏屋，折树杀畜者，何也。曰：此气郁而怒，方尔奋击。偶或值之，则遭震矣。康节尝问伊川曰：子以为雷起于何处。伊川曰：起于起处。然则先儒之所言者，非不精详，而余犹谓有不可晓者焉。大中祥符间，岳州玉真观为火所焚。惟留一柱。有谢仙火三字，倒书而刻之。庆历中，有以此字问何仙姑者，云谢仙者，雷部中鬼也。掌行火于世间。后有于道藏经中得谢仙事，验以为神。又吴中慧聚寺，大殿二柱尝因雷震。有天书绩溪火三字。馀若符篆，不可晓。及近岁，德清县新市镇觉海寺佛殿柱，亦为雷震。有字径五寸馀，若汉隶者，云收利火谢均思通，又云酉异李趸稹４四说弥目击者。又宜兴善权广教寺柱，亦有雷书骆审火及谢均火者。华亭县天王寺，亦有雷书高洞杨雅一十六人火令章，凡十一字。皆倒书。丙令章二字，特奇劲，类唐人书法。然则雷之神，真有谢姓者耶。近丁亥六月五日，雷震众安桥南酒肆。桌间有雷书三字。此类甚多，殊不可测，此所以神而不可知者乎。孔子不语怪力乱神，非不语也，盖有未易语者耳。
《遁斋f览》：登天目山，见云出山腰间，雷音似婴儿声。《鸡林类事》：方言雷曰天动，电曰闪。
《物类相感志》：象牙，每雷震，仓卒间似花暴出。逡巡隐没。
中馗菌闻雷即生。俗呼地菌，白如脂，可食。
龙得水而神立，失水而神废。今有大鱼，每春必跃腾波矫首。而登龙门者，得化为龙。辄雷震而变。若登否者，点额暴腮而死。
蜈蚣能嗅龙腥。深山大柘中，多生此虫。天将雨云，穿拂而度。其虫成群争就木最高处，拿空欲透奋状。盖是闻龙腥气耳。往往霹雳大柘树颠倒，盖龙恶蛆耳。凡大屋有震，或因此。今大树震倒，必有蛆为火烧死也。
《愿丰堂漫书》：凡图画雷形，作人间小鼓，环而联之。或画其神状如飞鸟，而锐喙肉翅，赤色而人足。按宋大观间，大涤山人胡真隐居山间。一日忽闻有声若鼍鼓，数百黑云间，火孪嘀稹Ｒ讯迅雷烈风，移时乃止。夫阴阳相搏击，则为雷。非若七政可以形象求也。雷若有象，则火陆是霹雳斧。先儒所谓星陨而石之类，火能生土故也。晦庵刘少师健为庶僚时，奉命往祀华山。正及夏日，顾见山下白雾弥漫，若大海然。而山顶赤日，了无纤翳。俯视突烟暴起，或丈馀，递至尺许，亦无所闻，颇异之。从者以为雨作也。及下山，村麓人云，适有骤雨挟震雷数百，已过矣。向所见烟中突起者，悉雷也。凡声自下闻之，则震。自上闻之，则否。所谓山头，只作小儿啼者是已。
《海涵万象录》：雷者，气也。入地化为石。吾尝转所得雷石，左转则跳跃有声，右转则滑旋无声。
《听雨纪谈》：道家符咒，其末皆云急急如律令。说者谓律令乃雷部鬼神之名，而善走用之，欲其速也。此殊不然。急急如律令，汉之公移常语，犹宋人云符到奉行。汉米贼张陵，私创符咒，以惑愚民，亦潜用之。道家遂祖述之耳。
《陈眉公笔记》：玉真先生云，阳气为雷，阴气为霆。雷有声，霆无声。雷性善，霆性恶。雷好生，霆主杀。
《珍珠船》：雷州每大雷雨，于霹雳处得楔如斧，谓之霹雳楔。小儿佩之，辟恶。
《霏雪录》：房室之戒多矣。而天变为尤。月令，先雷三日奋木铎以令兆民曰：雷将发声，有不戒其容止者，生子不备，必有凶灾。谓其渎天威也。今人生子而形残体缺者，又安知其不犯斯禁耶。为人父母者，宜识之噫。迅雷风烈必变，岂有是哉。
《农政全书》：芒种后半月，谓之禁雷天。谚云：梅里一声雷，时中三日雨。
五月二十日，大分龙，无雨而有雷，谓之锁雷门。《三馀赘笔》：俗呼雷电为雷公电母，然亦有所本。《易》曰：震为雷，离为电。震长男，阳也。而雷出天之阳气，故云雷公。离为女，阴也。而电出地之阴气，故云电母。鸿苞天之有雷，所以散重阴，发阳气。苏槁起蛰，以生万物也。而有搏击焉。雷霆轰轰，下击万物，一气奋泄，有神实司之。击人物者，罚恶也。击山林草木宫室者，妖或冯之也。非无神灵主宰。一气偶而漫击也，其所击，多治人宿生之业也。击多贱氓庸隶，而绝不及贵人者，氓隶之宿业必深，贵人之宿业必浅也。商武乙射天杖地，则雷震及之，其作过太重，天道有时而显也。庸人无大显过，而雷及之者，正以治其宿世也。若谓人止有现在，亦无过去，亦无未来，则飞廉、恶来、穷奇、杌、白起、王莽、曹操、卢杞、秦桧诸人，当受天诛，孰先焉而当其身，皆不及之，其为漏网甚矣。而世人受诛者，皆未闻有显过。若此者，天道不太疏乎。忠臣孝子，世为天神乱臣贼子，世受天讨明，明上天，奈何不敬且惧。宋儒迂偏，持论好平，而不达大道。乃曰：雷者，天之怒气。人之恶气，适与之会。嗟嗟。雷自开辟，常击恶人，不闻击善人，则诛恶之威彰彰矣。乃必欲归之适会，是必欲目神灵之天，为冥顽之天也。意何为哉。刘青田，一代异人。乃亦曰：雷，一气无神。青田犹云尔，何况庸俗人哉。夫上帝，主宰世界者也。帝王，受天之命者也。上帝在上，万灵布列。为臣子，谁敢言太清之上，无上帝，无万灵乎。有上帝，有万灵，独雷部无神乎。我高皇帝，受天明命，君临六合。青田以英哲元勋，佐之削伐诛赏。霆击飙驰，而倡言雷一气无神，是人主能秉其事权，而天帝独不能行其威令也。青田之识如此，难以语天人之际矣。伯温临卒，谓其子曰：吾返吾故所居，位居北斗第六。夫雷无神，而北斗独有神乎。身当北斗，伯温知之，不宜矫诬雷独无神。若始时不知，临终而后知之，则先之持论，无乃太草草矣。臆见妄语，果何据而云乎。
按：白玉蟾充上清太洞宝弟子，五雷三司判官，知北极驱邪院事。奏疏太清元元、太上无极大道、太上道君、虚无丈人、太上老君、太上丈人天帝君、天帝丈人、九老仙都君、九气丈人、百千万亿重道气、千二百官君、太清玉陛下，云：臣乃初霄典雷小吏，粗谙雷霆。所典之事，`佩雷霆。所授之书，饱识雷霆所行之法。臣闻阴阳二气，结而成雷，既有雷霆，既分部隶，九天雷祖因之。以部析五，属神霄真王。用之以宰御三界，如五雷者。考玉枢之雷书曰，一乃天雷也，二乃神霄雷也，三乃水官雷也，四乃龙雷也，五乃社雷也。神霄之《雷书》曰：一乃风雷也，二乃火雷也，三乃山雷也，四乃水雷也，五乃土雷也。以至大洞雷书、仙都雷书、北极雷书、太乙雷书、紫府雷书、玉晨雷书、大霄雷书、太极雷书，五雷神号，种种不同。又世传三十六雷，皇天所以建雷城，设雷狱，立雷官，分雷治，布雷化，示雷刑，役雷神，统雷兵，施雷威，运雷器，是皆斡赏罚之柄，宰生杀之权，以之于阴界，可以封山破洞，斩妖馘毒。以之于阳道，可以除凶诛逆，伐奸戮虐。天地之内，万物峙立，未有不禀阴阳而生生者也。所以有形有相者，为人。无形无相者，为鬼。人处于阳，鬼处于阴。以是而出入四生，循环六道。苟非天有雷霆，则何以示刑宪而订顽愚者哉。夫白紫清上章，议勋赏功明明。上帝照临，有赫琼g。真仙丹书，具陈宁。有得道至人，而矫诬谩语者邪。刘文成，何见不及此也。燕人育于越，则不知燕之土地。吴人长于楚，则不知吴之山川。文成身为斗皇，而不知雷神，又何望于蚩蚩谜吆酢３商烙呛盗事，自责，愿以身为牺牲。若天界无神，为牲将以何祷。夫子疾病，子路请祷于上下神祗。夫子不言无神，而曰：祷，久也。使威灵显赫如雷霆者，尚属茫茫一气而无神，然则天上何物复有神乎。自宋老措大，倡为无神鬼之说，于是云仙官亦无，佛祖亦无，山川社稷风云雷雨江河岳渎之灵，亦无，天堂亦无，地狱亦无，报应亦无，轮回亦无，愚人执以为实。然而顺无明，恣匈臆，宣淫秽，逞凶残，放礼法之外，快耳目之前。生而踉踉跄跄，死而冥冥漠漠已矣。嗟嗟。一朝神灵在上，业报现前。众恶并论，万苦交煎，明镜莫逃，躲闪无所，啜其泣矣。何嗟及矣。先死者，知之而无处邮报。后死者，不知而久滞迷途，此所以罪过日积，而醒悟亡繇也。则无鬼神之说，误之也。晋S超与汰法师，约先死者相报。及汰师先行，后报超冥司善恶。报应悉如人间所传。劝超力修德行，以升济神明。古来幸有此公案，而愚夫犹复不省也。则无可如何也巳。山东通志雷泽在曹州东北六十里。山海经云，泽中有雷神，龙身而人颊。鼓其腹则雷。故名雷。夏史记，舜渔于雷泽即此，今涸。
《四川总志》：马湖府雷番山，治西三百八十里。隋史，万岁征西南彝，过此，书雷番山三字，镌于山之石壁。山中草有毒，经过牲畜，必笼其口。行人亦必缄默。若吐声，虽冬月必有雷霆之应。
嘉定州峨眉县雷洞。峨山有七十三穴，雷神居之，时山雷雨。
雷电部外编
《起世经》：诸比丘，或时外道。波利婆罗^迦来，向汝边作如是问。诸长老辈，有何因缘。虚空云中，有是音声。诸比丘应如是答，有三因缘，共相触，故空云队中，有声鸣出。何等为三，诸长老辈，或有一时云中，风界共于地界相触著，故自然声出。所以者，何譬如树枝相揩，火出如是。如是诸长老辈，此是第一因缘出声。复次长老，或复有时云中，风界共彼水界相揩触，故自然出声，亦如上说，此是第二因缘出声。复次长老，或复有时云中，风界共彼火界相揩触，故自然出声，略说乃至，譬如两树相揩火出。此是第三出声因缘。应如是答诸比丘，亦应如是。广分别。知诸比丘，或时外道。波利婆罗^迦来，向汝边作如是问，诸长老辈，有何因缘，虚空云中忽然光明，出生闪电。诸比丘，汝等应作如是报答。诸长老辈，有二因缘。从虚空中，云里出生，闪电光明，何等为二。一者，东方闪电，名曰无享。南方有电，名曰顺流。西方有电，名堕光明。北方有电，名百生树。诸长老辈，或复有时，若彼东方无享闪电，共于西方堕光明，电相触相著，相揩相打，以如是，故从于虚空云队之中，生出光明，名曰闪电。此是第一闪电因缘。复次诸长老辈，若彼南方顺流闪电，共于北方百生闪电，相触相著，自然火出，还归本处，此是第二闪电因缘。从云队中，有光明出。
《华严经》：如来出现品，佛子菩萨摩诃萨应云，何知如来应正等觉音声，佛子譬如娑竭罗，龙王欲现，龙王大自在。力饶益众生，咸令欢喜。从四天下，乃至他化自在天处，兴大云网周匝弥覆。其云色相无量差别，既弥布，已出种种色。电光所谓阎浮檀金色，云出琉璃色。电光琉璃色，云出金色。电光银色，云出玻璃色。电光玻璃色，云出银色。电光牟萨罗色，云出玛瑙色。电光玛瑙色，云出牟萨罗色。电光胜藏宝色，云出赤真珠色。电光赤真珠色，云出胜藏宝色。电光无量香色，云出无垢衣色。电光无垢衣色，云出无量香色。电光清净水色，云出种种庄严具色。电光种种庄严具色，云出清净水色。电光乃至种种色，云出一色。电光一色，云出种种色。电光复于彼云中出种种雷声。随众生心，皆令欢喜。所谓或如天女歌咏音，或如诸天妓乐音，或如龙女歌咏音，或如乾闼婆女歌咏音，或如紧那罗女歌咏音，或如大地震动声，或如海水波潮声，或如兽王哮吼声，或如好鸟鸣啭声，及馀无量种种音声。既雷震已复，起凉风，令诸众生心生悦乐，然后乃降种种诸雨利益，安乐无量。众生从他化天至于地上，于一切处，所雨不同。虽彼龙王，其心平等。无有彼此。但以众生善根异，故雨有差别。佛子如来应正等觉，无上法。王亦复如是。欲以正法教化众生，先布身云，弥覆法界，随其乐欲为现不同，普覆十分一切世界。随诸众生所乐，各别示现种种光明电光，所谓或为众生现光明电光，名无所不至。或为众生现光明电光，名无边光明。或为众生现光明电光，名入佛秘密法。或为众生现光明电光，名影现光明。或为众生现光明电光，名光明照曜。或为众生现光明电光，名入无尽陀罗尼门。或为众生现光明电光，名正念不乱。或为众生现光明电光，名究竟不坏。或为众生现光明电光，名顺入诸趣。或为众生现光明电光，名满一切愿。皆令欢喜。佛子如来应正等觉，现如是等无量光明电光已复。随众生心之所乐，出生无量三昧雷声。所谓善觉智三昧雷声，炽然离垢海三昧雷声，一切法自在三昧雷声，金刚轮三昧雷声，须弥山幢三昧雷声，海印三昧雷声，日灯三昧雷声，无尽藏三昧雷声，不坏解脱力三昧雷声，佛子如来身云中出如是等，无量差别三昧雷声。已将降法雨，先现瑞相。然后随众生心雨，广大法雨，充满一切无边世界。是为如来音声。第十相诸菩萨摩诃萨，应如是知。
《神异经》：东荒山中有大石室，东王公居焉。长一丈，头发皓白，人形鸟面而虎尾。载一黑熊，左右顾望，恒与一玉女投壶，每投千二百矫。设有入不出者，天为之嘘。矫出而脱误不接者，天为之笑。〈注〉言笑者，天口流火照灼。今天不下雨而有电光，是天笑也。
《汉武内传》曰：西王母曰：东方朔，为太山仙官。太山使至方丈，助三天司命。朔但务山水游戏，擅弄雷电，激波扬风，风雨失时。
《述异记》：八方之荒，有石鼓，其径千里。撞之其音即成雷也。天之申威于此。
唐代州西十馀里，有大槐。震雷所击，中裂数丈。雷公夹于树间，吼如霆震。时狄仁杰为都督，宾从往观，欲至其所。众皆披靡，无敢进者。仁杰单骑劲进，迫而问之。乃云：树有乖龙，所由令我逐之，落势不堪，为树所夹，若相救者，当厚报德。仁杰命锯匠破树，方得出。其后吉凶必先报命。
《元真子・N篇》：造化之初，九大相竞。雷之声，填然。曰谍轰轰乎，轹轹忽荦荦乎，轮奔乎，毂乎些。H电S烈，缺砉霆惊，劈历乎些。若独不闻乎洪涛震鼓，猛兽唬怒。彼碌碌者，莫吾之与巨。其孰能大乎。吾之大乎些。
《广要记》：唐上元中，滁州全椒人仓督张须，县遣送牲，诣州。山路险阻，淮南多有义堂及井用，庇行人。日暮，暴雨须。与沙门子邻，同入义堂。须驱驮，又王老于雨中收驴。顷之，闻云中有声堕地，忽见村女九人，共扶一车。王有女阿推，死已半岁，亦在车。所见王悲喜，问母妹家事，靡所不至。其徒促之乃去。初扶车渐上，有云拥蔽，因作雷声，方知是雷车。
《龙城录》：台州道士王远知，善易。作易总十五卷。一日雷雨忽至，暝雾中一老人叱曰：所泄者书何在。上帝命吾摄六丁雷电追取。旁有六人，已捧书立矣。《嘉话录》：唐刘禹锡云，道宣持律第一。忽一旦，霹雳绕户外不绝。宣曰：我持律，更无所犯。若有宿业，则不知之。于是L三衣于户外，谓有蛟螭凭焉。衣出而声不巳。宣乃视其十指甲，有一点如油麻者，在右手小指上。疑之乃出于隔子。孔中一震，而失半指黑点。是蛟龙之藏处也。
《神仙感遇传》：唐叶迁，信州人也。幼岁樵牧，避雨于大树下。树为雷劈，俄而却合。雷公为树所夹，奋飞不得。迁韶取石楔开枝，然后得去。仍愧谢之。约曰：来日复至此，可也。如其言至，彼雷公亦来。以墨篆一卷与之曰：依此行之，可以致雷雨，祛疾苦，立功救人。我兄弟五人。要闻雷声，但唤雷大雷二，即相应。然雷五性刚躁，无危急之事，不可唤之。自是行符致雨，咸有殊效。尝于吉州市大醉，太守擒而责之，欲加楚辱。迁韶于庭下大呼雷五，时郡中方旱，日光猛炽。霹雳一声，人皆颠沛。太守下阶，礼接之。请为致雨，信宿大霪。田原遂足，因为远近所传。
《唐年小录》：唐泗州门监王忠政云，开成中，曾死十二日却活。始见一人，碧衣赤帻，引臂登云曰：天召汝行，汝隶于左落队。其左右落队，各有五万甲马。簇于云头。俯向下，重楼深室，囊匮之内，纤细悉见。更异者，见米粒长数尺，凡两队。一队于小项瓶子贮人间水。一队所贮，如马牙硝，谓之乾雨。皆在前。风车为殿。每雷震，多为捉龙。龙有过者，谪作蛇鱼。数满千，则能沦山行雨。时先下一黄旗，次下四方旗，乃随龙所在，或霆或雷或雨或雹，若误伤一物，则刑以铁杖。忠政役十一日，始服汤三瓯，不复饥困，以母老，哀求得归。《录异记》：洛京天津桥有儒生，逢二老言话，风骨甚异。潜听之云：明日午时，于寺中38疾速。一人曰：公欲如何。一人曰：吾一声，令寺内听讲驴马尽结尾。一人曰：吾一声，令十丈幡竿尽为算子，仍十枚为一积。儒生乃与一二密友，于寺候之。至午，果雷雨。霹雳一声，客走出视，驴马数百匹尽结尾。一声，幡竿在廊下为算子，十枚一积。
《集异记》：唐徐智通，楚州医士也。夏夜，乘月于柳堤f步。忽有二客笑语于河桥，不虞智通之在阴翳也。相谓曰：明晨何以为乐。一曰：无如南海赤岩山弄珠耳。答曰：赤岩主人嗜酒，留客必醉。仆来日未后有事于西海，去恐复为萦滞也。不如只于此郡龙兴寺前，与吾子较技耳。曰：君将何戏。曰：寺前古槐仅百株，我霆震一声，剖为纤茎，长短粗细悉如食著。君何以敌。答曰：寺前素为郡之戏场，每日中聚观之徒，通计不下三万人。我霆震一声，尽散其发，每缕仍为七结。二人因大笑，约诺而去。智通异之。告交友六七人，迟明先俟之。是时晴朗，已午间。忽有二云，大如车轮。凝于寺上。须臾昏黑，咫尺莫辨。俄而霆震两声，人畜顿踣。及开霁寺前槐林，劈V分散，布之于地，皆如食著。小大洪纤无不相肖。而寺前负贩戏弄观看人数万，众发悉解散，每缕皆为七结。
《徂异记》：有人途次，寄宿道傍草舍。惟女子居之。夜半门外有小儿呼曰：阿香，官呼尔推雷车。女子乃去，迨视其舍，乃一古家耳。
《云笈七签》：雷公江赫冲，电母秀文英。
《霏雪录》：山东民间妇人，一臂有物隐然肤中。屈伸如蛟龙状。妇喜，以臂浸盆水中。一日雷电交作，妇自出臂，见一龙擘云而去。
《群碎录》：东方光明电王，名阿揭多。南方光明电王，名阿噜。西方光明电王，名主多光。北方光明电王，名苏多末尼。善男子女闻是名字，及知方处者。远离一切怖畏雷电灾横之事。

[book_title]乾象典第八十卷
雨部汇考
《书经》《周书・洪范》
星有好风，星有好雨，日月之行，则有冬有夏，月之从星，则以风雨。
〈传〉箕星好风，毕星好雨。月经于箕，则多风。离于毕，
则多雨。〈疏〉《诗》云：月离于毕，俾滂沱矣。郑以为毕星好雨者，毕西方金宿，雨东方木气。金克木为妻，从妻所好，故好雨也。
《诗经》《{风・定之方中》
灵雨既零。
〈朱注〉灵，善。零，落也。言方春时，雨既降而农桑之务作。
《小雅・信南山》
上天同云，雨雪。益之以A。既优既渥，既沾既足，生我百谷。
〈朱注〉A，小雨貌。优、渥、沾、足，皆饶洽之意也。〈大全〉陆氏
曰：雨欲微而润，故言A。
《渐渐之石》
月离于毕，俾滂沱矣。
〈朱注〉月离毕，将雨之验也。〈大全〉朱子曰：毕是漉鱼底叉
网。漉鱼则其汁水淋漓而下，若雨然。毕星名义盖取此。今毕星上有一柄，下开两叉，形亦类毕。故月宿之则雨。　新安胡氏曰：毕星好雨，月水之精离毕而雨，星象相感如此。
《礼记》《月令》
仲春之月，始雨水。
〈大全〉严陵方氏曰：自上而下者皆曰雨。然北风冻之
则凝而为雪，东风解之乃散而为水。孟春东风既解冻矣，于是始雨水。
季春之月，命司空曰：时雨将降，下水上腾，循行国邑，周视原野。修利堤防，道达沟渎，开通道路，毋有障塞。〈大全〉严陵方氏曰：时雨，应时之雨也。方春，物生需雨
泽之时，故其雨谓之时雨。时雨然或过淫，则趋下之水反上腾而为灾，故命以豫备之术也。
季夏之月，土润溽暑，大雨时行。
〈疏〉正义曰：六月建未，未值井，井主水。大雨时行，土
既润溽，又大雨应时行也。不云降，降止是下耳。欲言其流义，故云行，行犹通彼也。
《尔雅》《释天》
甘雨时降，万物以嘉，谓之醴泉。
〈疏〉甘雨即时雨也。不为万物所苦，故曰甘。若月令
苦雨数来，则非甘也。
暴雨谓之颉
〈注〉今江东呼夏月暴雨为蛴辍！独肷А吩疲毫钇风兮
先驱，使冻雨兮漉尘。是也。
小雨谓之A，〈注〉《诗》曰：益之以A。久雨谓之淫，淫谓之霖。
〈注〉《左传》曰：天作淫雨，雨自三日以上为霖。〈疏〉淫，过
也。久雨过多，害于五稼，故谓之淫。
济谓之霁。
〈注〉今南阳人呼雨止为霁。
《左传》《隐公九年》
凡雨，自三日以往为霖。
《素问》《阴阳应象大论篇》
清阳为天，浊阴为地。地气上为云，天气下为雨。雨出地气，云出天气。
〈注〉清阳为天，浊阴为地。地虽在下，而地气上升为云。天虽在上，而天气下降为雨。夫由云而后有雨，是雨虽天降，而实本地气所升之云。故雨出地气。由雨之降而后，有云之升，是云虽地升，而实本天气所降之雨。故云出天气。此阴阳交互之道也。
《汉书》《天文志》
月失节度而妄行，出阳道则旱。风出阴道，则阴雨。西方为雨，雨少阴之位也。月失中道，移而西入毕，则多雨。故《诗》云：月离于毕，俾滂沱矣。言多雨也。
一曰：月为风雨，日为寒温。
月出房北为雨。
《淮南子》《天文训》
地之含气和者为雨。
阳气胜，则散而为雨露。
《大戴礼》《曾子天圆》
阴阳之气，各静其所则静矣。偏则风，俱则雷，交则电，乱则雾，和则雨。
《易飞候》《雨占》
凡候雨以晦朔弦望。云汉四塞者，皆当雨。如斗牛彘，当雨暴。有异云如水牛，不三日大雨。黑云如群羊、奔如飞鸟，五日必雨。云如浮船，皆雨。北斗独有云，不五日大雨。四望皆见青白云，名曰天寒之云，雨徵。苍黑云细如杼轴，蔽日月，五日必雨。云如两人提鼓持桴，皆为暴雨。
《星经》《太一》
太一星在天一南半度。天帝神主十六神。知风雨水旱、兵马饥馑、疾病灾害所在之国也。
《天鱼》
天鱼一星在尾河中，主云雨。
《云雨》
云雨四星，在雷雨东。主雨泽万物成之。
《释名》《释天》
雨，羽也。如鸟羽动则散也。
A，小雨也。言裁A历，沾渍如人沐头，惟及其上枝，而根不濡也。
《崔实农家谚》《晴雨占》
日没胭脂红，无雨也有风。
乾星照湿土，明日依旧雨。
云行东，车马通。云行西，马溅泥。云行南，水涨潭。云行北，好晒麦。
未雨先雷，船去步归。
鸦浴风，鹊浴雨。
春甲子雨，乘船入市。夏甲子雨，赤地千里。秋甲子雨，禾头生耳。冬甲子雨，雪飞千里。
上火不落，下火滴k。
黄梅寒，井底乾。
稻秀雨浇，麦秀风摇。
雨打梅头，无水饮牛。
黄梅雨未过，冬青花未破。冬青花已开，黄梅雨不来。舶39风云起，旱魃深欢喜。
《晋书》《天文志》
王良五星，在奎北，居河中。主R风雨水道。
轩辕十七星，在七星北。主雷雨之神。
毕八星，月行入毕，多雨。
柳八星，主雷雨。鱼一星，在尾后河中。主阴事，知云雨之期也。
凡游气蔽天，日月失色，皆是风雨之候。
云甚润而厚大，雨必暴雨。四始之日，有黑云如阵，厚大重者，多雨。
《风土记》《濯枝雨》
六月有大雨，名濯枝雨。
《师旷占》《占雨》
候月知雨多少。入月一日、二日、三日。月色赤黄者，其月少雨。月色青者，其月多雨。常以五卯日，候西北有云如群羊者，即有雨至矣。
常以戊己日，日入时出时欲雨。日上有冠云，大者即雨，小者少雨。
《梁元帝纂要》《雨异名》
疾雨曰骤雨，徐雨曰零雨，久雨曰苦雨，亦曰愁霖。雨晴曰霁，雨而昼晴曰启。雨水曰潦，梅熟而雨曰梅雨，时雨曰澍。
《荆楚岁时记》《雨名》
春曰榆荚雨，夏至前曰梅雨，七月六日有雨谓之洒泪雨，七日雨则云洗车雨。八月曰豆花雨，十月内雨，谓之液雨。百虫饮此而藏蛰，俗呼为药水。月额雨，旦日雨也。
《相雨书》《候雨法》
常以戊申日，候日欲入时。上有冠云，不问大小，视四方黑者大雨，青者小雨。
候日始出，日正中有云，覆日而四方，有云黑者大雨，青者小雨。
四方有云如羊猪，雨立至。
四方北斗中有云，后五日大雨。
四方斗中无云，唯河中有云三枚相连，状如浴猪，三日大雨。
以丙丁辰之日，四方无云，唯汉中有者，六十日风雨如常。
以六甲之日，平旦清明东向望，日始出时，如日上上有云，大小贯日中，青者以甲乙日雨，赤者以丙丁日雨，白者以庚辛日雨，黑者以壬癸日雨，黄者以戊己日雨。
六甲日，四方云皆合者即雨。
以天方雨时，视云有五色。黑赤并见者，即雹。黄白杂者，风多雨少。青黑杂者，雨随之必滂沛流潦。
四方有濯鱼云游疾者，即日雨。游迟者，雨少难至。
《吴下田家志》《三旬》
上旬交月雨，谓朔日之雨也。主月内多雨。
月交，二十五日也。有雨，则主久雨。
二十五、二十六无雨，初三初四莫行船。
春雨甲子，乘船入市。夏雨甲子，赤地千里。秋雨甲子，禾头生耳。冬雨甲子，雪飞千里。又云：戊午元同甲子期，始终七日最稀奇。七月多晴两月燥，七日多雨两月泥。
方言甲子日雨，乙酉晴。乙日雨，直到庚申雨乙换。又云：甲子旬中无燥土，久雨久晴且看换甲。
《本草纲目》《雨水释名》
李时珍曰：地气升为云，天气降为雨。故人之汗以天地之雨名之。
《气味》
咸平，无毒。
立春雨水主治
陈藏器曰：夫妻各饮一杯还房，当时有子，神效。李时珍曰：宜煎发散及补中益气药。
《发明》
李时珍曰：《医学正传》云：立春节雨水，其性始是春升生发之气，故可以煮中气不足，清气不升之药。古方：妇人无子，是日夫妇各饮一杯，还房有孕。亦取其资始发育万物之义也。
梅雨水主治
陈藏器曰：洗疮疥，灭瘢痕。入酱易熟。
《发明》
陈藏器曰：江淮以南，地气卑湿，五月上旬连下旬尤甚。月令土润溽暑，是五月中气。过此节以后，皆须曝书画。梅雨沾衣便腐黑，浣垢如灰汁，有异他水。但以梅叶汤洗之乃脱，馀并不脱。
李时珍曰：梅雨或作q雨，言其沾衣及物皆生黑q也。芒种后，逢壬为入梅。小暑后，逢壬为出梅。又以三月为迎梅雨，五月为送梅雨，此皆湿热之气，郁遏薰蒸，酿为霏雨。人受其气，则生病。物受其气，则生q。故此水不可造酒醋。其土润溽暑，乃六月中气。陈氏之说误矣。
液雨水主治
李时珍曰：杀百虫。宜煎杀虫消积之药。
发明
李时珍曰：立冬后十日为入液，至小雪为出液。得雨谓之液雨，亦曰药雨。百虫饮此皆伏蛰，至来春雷鸣起蛰，乃出也。
《潦水释名》
李时珍曰：降注雨水谓之潦，又淫雨为潦。韩退之诗云：潢潦无根源，朝灌夕已除。是矣。
气味
甘平无毒。
主治
李时珍曰：煎调脾胃、去湿热之药。
发明
成无己曰：仲景治伤寒瘀热，在里身发黄麻、黄连、赤、小豆汤煎。用潦水者，取其味薄而不助湿气利热也。
《管窥辑要》《二十八宿占风雨阴晴诀》
日逢井鬼多风雨，若遇奎星天色晴。娄危阴雨天色泠，昴毕有风天色晴。觜参雨过大风起，壁室多风天色晴。星张翼轸有大雨，角亢夜雨日还晴。若遇柳星云雾起，氐房心尾向前行。
《春季》
虚危室壁多风雨，若遇奎星天色晴。娄胃乌风天冷冻，昴毕温和天又明。觜参井鬼天见日，柳星张翼阴还晴。轸角二星天少雨，或起风云傍岭行。亢宿大风起沙石，氐房心尾雨风声。箕斗魈焐儆辏牛女微微作雨声。
《夏季》
虚危壁室天半阴，娄奎胃宿雨冥冥。昴毕二宿天有雨，觜参二星天又阴。井鬼柳星晴或雨，张星翼轸又晴明。角亢二星太阳见，氐房二宿大雨风。心尾依然宿作雨，箕斗牛女遇天晴。
《秋季》
虚危壁室震雷惊，奎娄胃昴雨淋庭。星觜参井晴又雨，鬼柳云开客便行。斗箕牛女必有雨，氐房心尾雨鳌Ｕ判且黹籼煳抻辏亢角二星风雨声。
《冬季》
虚危壁室多风雨，若遇奎星天色晴。娄胃雨声天冷冻，昴毕之期天又晴。觜参二星坐时晴，井鬼二星天色黄。莫道柳星云雾起，天寒风雨有严霜。张翼风雨又见日，轸角夜雨日还晴。亢宿大风起沙石，氐房心尾雨风声。箕斗二星天有雨，牛女阴凝雨又晴。若然风雨天寒冻，三宵五阴不曾停。占卜晴阴真妙诀，仙贤秘密不虚名。掌上轮星大上应，若然垢秽损双晴。
《雨晴占备》
《乾坤秘录》曰：子日东风卯日雨，丑日东风辰日雨，寅日东风巳日雨，卯日东风午日雨，辰日东风未日雨，巳日东风卯日雨，未日东风申日雨，申日东风子日雨，酉日东风丑日雨，戌日东风寅日雨，亥日东风辰日雨。
又曰：甲子日雨丙寅止，乙丑日雨丁卯止，丙寅日雨丁卯止，丁卯日雨夕止，戊辰日雨夜牛止，己巳日雨立止，庚午日雨辛未止，辛未日雨戊寅止，壬申日雨即止，癸酉日雨甲戌止，甲戌日雨即止，乙亥日雨即日止，丙子日雨即止，丁丑日雨夕止，戊寅日雨即止，己卯日雨立止，庚辰日雨即止，辛未日雨癸未止，壬午日雨即止，癸未日雨甲申止，甲申日雨即止，乙酉日雨丙戌日止，丙戌日雨夕止，丁亥日雨即止，戊子日雨庚寅止，己丑日雨壬辰止，庚寅日雨即止，辛卯日雨癸巳止，壬辰日雨辛丑止，癸巳日雨夕止，甲午日雨即止，乙未日雨丁酉止，丙申日雨夕止，丁酉日雨己亥止，戊戌日雨辛丑止，己亥日雨即止，庚子日雨甲辰止，辛丑日雨壬寅止，壬寅日雨即止，癸卯日雨即止，甲辰日雨即止，乙巳日雨丙午止，丙午日雨即止，丁未日雨即止，戊申日雨庚戌止，己酉日雨辛亥止，庚戌日雨即止，辛亥日雨癸丑止，壬子日雨癸丑止，癸丑日雨即止，甲寅日雨即止，乙卯日雨丙辰止，丙辰日雨丁巳止，丁巳日雨即止，戊午日雨即止，己未日雨即止，庚申日雨甲子止，辛酉日雨即止，壬戌日雨即止，癸亥日雨即止。
又曰：子日雨立止，不止寅日止。丑日雨寅日止，不止卯日止。寅日雨立止，不止卯日止。卯日雨立止，不止巳日止。辰日雨立止，不止戌日止。巳日雨未日止，不止申日止。子日雨立止，不止至十日阴。未日雨申日止，不止戌日止。申日雨夕止，不止见日久阴。酉日雨立止，不止久阴。戌日雨立止，不止久阴。亥日雨立止，不止久阴。凡先雷后雨，其雨必小。先雨后雷者，雨必大也。凡候雨以朔晦弦望。云气四塞皆雨，东风则当雨。黑云气如牛彘者，有暴雨。
黑云气如浮船者，雨。
苍黑云细如棉，蔽日月，有暴雨。
黑气如群羊奔走，五日内雨。
四望见苍白云，名曰天塞之云，雨徵也。
五岳之云，触石而出，皆不崇朝而雨。
京房曰：六甲日有云，四合皆当日雨。多云多雨，少云少雨。万无一失。无云，一旬少雨。
月离毕之阴则雨，离毕之阳无雨。
日旁有赤云如冠珥，不有大风，必有大雨。
蚁封穴，大雨将至。
鹳鹊飞鸣上腾，雨将至。
凡占雨之法。每日平旦，看候东方。青云，甲乙日雨。赤云，丙丁日雨。黄云，戊己日雨。白云，庚辛日雨。黑云，壬癸日雨。
占雨之法。又以甲申日，观其诸方。若东方有云，甲乙日雨。南方有云，丙丁日雨。中方有云，戊己日雨。西方有云，庚辛日雨。北方有云，壬癸日雨。
凡风起，多有雨应之。如子日东风卯日雨等是也。常以平旦，候风从东方来。正而不转移，一日或半日至其冲日，皆有雨。若风多疾者，雨多。风微迟者，雨少从。平旦至鸡鸣为一日，其暴雨不在，东风之应。
《田家五行》《杂占论日》
日晕则雨。谚云：月晕主风，日晕主雨。
日脚占晴雨谚云：朝有天，暮有地，主晴。反此则雨。日生耳，主晴雨。谚云：南耳晴，北耳雨。日生双耳，断风截雨。若是长而下垂通地，则又名白日幢，主久雨。日出早，主雨。日出晏，主晴。老农云：此言久阴之馀，夜雨连旦，正当天明之际，云忽一扫而浴＜慈展獬觯所以言早，少刻必雨立验。言晏者，日出之后，云晏开也必晴，亦甚准。盖日之出入，自有定刻，实无早晏也。愚谓但当云晴得早主雨，晏开主晴。不当言日出早晏也。占者悟此理。
日没返照主晴，俗名为日返坞。一云日没胭脂红，无雨也有风。或问二候相似，而所主不同，何也。老农云：返照在日没之前，胭脂红在日没之后，不可不知也。谚云：乌云接日，明朝不如今日。又云：日落云没，不雨定寒。又云：日落云里走，雨在半夜后。已上皆主雨，此言一朵乌云渐起，而日正落其中者。
《论月》
新月卜雨谚云：月如挂弓，少雨多风。月如偃瓦，不求自下。又云：月偃偃，水漾漾。月子侧，水无滴。
《论星》
谚云：明星照烂地，来朝依旧雨。言久雨正当黄昏，卒然雨住云开，便见满天星斗。则岂但明日有雨，当夜亦未必晴。
《论风》
谚云：风急雨落，人急客作。又云：东风急，备蓑笠。风急云起，愈急必雨。
谚云：东北风，雨太公。言艮方风，雨卒，难得晴。俗名曰牛筋风雨。指丑位故也。
谚云：行得春风有夏雨。言有夏雨应时，可种田。非谓水必大也，经验。
春南夏北，有风必雨
《论雨》
谚云：雨打五更，日晒水坑。言五更忽有雨，日中必晴。验甚。
晏雨不晴。
雨著水面上有浮泡，主卒未晴。谚云：一点雨似一个钉，落到明朝也不晴。一点雨似一个泡，落到明朝未得了。
谚云：天下太平，夜雨日晴。言不妨农也。
谚云：病人怕肚胀，雨落怕天亮。亦言久雨正当昏黑，忽自明亮，则是雨候也。
雨夹雪，难得晴。谚云：夹雨夹雪，无休无歇。
谚云：快雨快晴。《道德经》云：飘风不终朝，骤雨不终日。凡雨喜少恶多。谚云：千日晴不厌，一日雨落便厌。
《论云》
云行占晴雨谚云：云行东，雨无踪，车马通。云行四，马溅泥，水没犁。云行南，雨潺潺，水涨潭。云行北，雨便足，好晒谷。
上风虽开，下风不散，主雨。谚云：上风皇，下风隘。无蓑衣，莫出外。
谚云：西南阵，单过了落三寸。言云阵起自西南来者，雨必多。寻常阴天，西南阵上亦雨。
凡雨阵自西北起者，必云黑如泼墨。又必起作眉梁阵，主先大风，而后雨，终易晴。
天河中有黑云生，谓之河作堰，又谓之黑猪渡河。黑云对起，一路相接亘天，谓之女作桥雨。下阔则又谓之合罗阵，皆主大雨立至。少顷必作满天阵，名通界雨，言广阔普遍也。
凡雨阵，云疾如飞，或暴雨乍倾乍止，其中必有神龙隐见。《易》曰：云从龙。是也。
阴天卜晴谚云：朝要顶穿，暮要四脚悬。又云：朝看东南，暮看西北。
谚云：鱼鳞天，不雨也风颠。此言细细如鱼鳞斑者。一云：老鲤斑云障，晒杀老和尚。此言满天云大片如鳞，故云老鲤。往往试验，各有准。
秋天云阴，若无风，则无雨。
《论霞》
谚云：朝霞不出市，暮霞走千里。此皆言雨后乍晴之霞。暮霞若有火焰形而乾红者，非但主晴，必主久旱之兆。朝霞雨后乍有，定雨无疑。或是晴天，隔夜虽无，今朝忽有，则要看颜色断之。乾红主晴，间有褐色，主雨。满天谓之霞得过，主晴。霞不过，主雨。若西方有浮云稍厚，雨当立至。
《论虹》
俗呼曰鲎。谚云：东鲎晴，西鲎雨。又云：对日鲎，不到昼。主雨，言西鲎也。若鲎下便雨还主晴。
《论雷》
谚云：当头雷无雨，卯前雷有雨。凡雷声向烈者，雨阵虽大而易过。雷声殷殷然向者，卒不晴。
雪中有雷，主阴雨。百日方晴。
东州人云：一夜起雷三日雨。言雷自夜起，必阴。
《论电》
夏秋之间夜晴，而见远电，俗谓之热闪。在南主久晴，在北主便雨。谚云：南闪千年，北闪眼前。
北闪俗谓之北辰闪，主雨立至。谚云：北辰三夜，无雨大怪。言必有大风雨也。
《论气候》
凡春宜和而反寒，必多雨。谚云：春寒多雨水。
二月八日张大帝生日前后，必有风雨，极准。俗号为请客风，送客雨。正日谓之洗街雨，初十谓之洗厨雨，二月二上工。故谚云：河东西好使犁。此时之雨，正是一犁春雨。
立春后五戊为社，其日虽晴，亦多有微雨数点。谓社公不吃乾粮。果验。
芒种后雨为黄梅雨，夏至后为时雨，此时天公阴晴易变。谚云：黄梅天，日多几番颠。谚云：黄梅天气，81向老婆头边，也要担了蓑衣箬帽去。
九月初有雨，多谓之秋水。
中气前后起西北风，谓之霜降信，有雨，谓之湿信。未风先雨，谓之料信雨。
《论朔日》
雨谓之交月雨，主久阴雨。若此先连绵有雨，反轻。
《论旬中w应》
新月下有黑云横截，主来日雨。谚云：初三月下有横云，初四日里雨倾盆。
月尽无雨，则来月初必有风雨。谚云：廿五廿六若无雨，初三初四莫行船。
廿五日谓之月交日，有雨，主久阴。
《论甲子》
谚云：春雨甲子，乘船入市。夏雨甲子，赤地千里。秋雨甲子，禾头生耳。冬雨甲子，飞雪千里。
一说：甲子春雨，主夏旱六十日。夏雨，主秋旱四十日。此说盖取其久阴之后，必有久晴。谚云：半年雨落半年晴。甲子遇双日，是雌甲子。虽雨不妨。
《论壬子》
春雨人无食，夏雨牛无食，秋雨鱼无食，冬雨鸟无食。又云：春雨壬子，秧烂蚕死。又云：雨打六壬头，低田便罢休。一云：更须看甲寅，日若晴，拗得过。不妨。谚云：壬子是哥哥，争奈甲寅何。若得连晴为上，不然二日内亦当以壬子日为主。
一说壬子雨，丁丑晴，则阴晴相半。二日俱晴，六十日内少雨。二日俱雨，主六十日内雨多。近闻此说，累试有验。
《论甲申》
谚云：甲申犹自可，乙酉怕杀我。言申日雨尚庶几，酉上雨，主久雨。一云：春甲申日，则主米暴贵。又云：闽中见四时，甲申日雨，则富家闭籴。价必踊贵也。吴地最畏此二日雨，故特以怕杀二字，表其可畏之甚也。每试极准。
《论甲戌庚必变》
谚云：久雨久晴，多看换甲。
又云：甲午旬中无燥土。
又云：甲雨乙拗。
又云：甲日雨，乙日晴，乙日雨，直到庚。
又云：久晴逢戌雨，久雨望庚晴。
又云：逢庚须变，逢戌须晴。又云：久雨不晴，且看丙丁。
又云：上火不落，下火滴k。言丙丁日也。
《论鹤神》
己酉日下地，东北方。乙卯转正东，庚申转东南，丙寅转正南，辛未转西南，丁丑转正西，壬午转西北，戊子转正北，癸巳上天。在天上之北。戊戌日转天上之南，甲辰转天上之东，己酉复下周而复始。括云：才逢癸巳上天堂，己酉还居东北方。上天下地之日晴，主久晴。雨，主久雨。转方稍轻，若大旱年虽转方，天并不作变。谚云：荒年无六亲，旱年无鹤神。
己亥、庚子、己巳、庚午，谓之水主土，多是值雨。
庚申日晴，甲子必晴。
丁未日雨，杀百虫。
《论山》
远山之色，清朗明爽，主晴；岚气昏暗，主作雨。
起云主雨，收云主晴，寻常不曾出云，小山忽然云起，主大雨。
《论地》
地面湿润甚者，水珠出如流汗，主暴雨。若得西北风解散，无雨。石磉水流亦然，四野郁蒸亦然。
《论水》
水际生青靛，主有风雨。谚云：水面生青靛，天公又作变。
《论草》
草屋久雨，菌生其上。朝出晴，暮出雨。谚云：朝出晒杀，暮出濯杀。
《论飞禽》
谚云：鸦浴风，鹊浴雨，八八儿洗浴断风雨。
鸣鸠有还声者，谓之呼妇，主晴。无还声者，谓之逐妇，主雨。
海燕忽成群而来，主风雨。谚云：乌肚雨，白肚风。赤老鸦含水叫雨则未晴，晴亦主雨。老鸦作此声者亦然。
鸦叫早，主雨多。
夜间听九逍遥鸟叫，卜风雨。谚云：一声风，二声雨，三声四声断风雨。
鹳鸟仰鸣，则晴。俯鸣，则雨。
冬寒天雀群飞，翅声重，必有雨雪。
鬼车鸟即是九头虫，夜听其声出入以卜晴雨。自北而南谓之出窠，主雨。自南而北谓之归窠，主晴。44叫。谚云：朝44晴，暮44雨。夏秋间雨阵将至，忽有白鹭飞过，雨竟不至。名曰截雨。
家鸡上宿迟，主阴雨。
母鸡背负鸡雏，谓之鸡跎儿，主雨。
《论走兽》
狗爬地，主阴雨。每眠灰堆高处，亦主雨。
铁鼠其臭可恶，白日衔尾成行而出，主雨。
猫儿吃青草，主雨。
《论龙》
龙下便雨主晴。凡见黑龙下，主无雨，纵有亦不多。白龙下，雨必到。水乡谚云：黑龙护世界，白龙坏世界。龙阵雨始自何一路，只多行此路，无处绝无。谚云：龙行熟路。
《天步真原》《论天气日月五星之能》
土星木星相会及冲方，秋分。如土星在上，天气风雨。土星火星相会及冲方，前后数日大雨雹，春分大雨电。
土星太阳会冲方，为大门开，大雨。春分泠雨。
土星金星会冲方，湿宫雨水。春秋分泠雨，夏至倏忽雨。
土星火星水星会冲方，春分。风雨。夏至同。
土星太阴会冲方，湿宫。泠云小雨，月满天蝎、人马。如泠月空乾黑云，小雨。
木星火星会冲方，湿宫。大雨雷电。
木星太阳会冲方，小风细雨。
木星金星会冲方，湿宫。雨。
火星金星会冲方，为大门开。夏至雨。
太阴火星会冲方，湿宫。有雨。
太阳金星会，湿气有雨，四季有雨。
太阳水星会湿宫，湿气有雨。
太阳太阴会冲方，湿宫。雨。
金星太阴会冲方。小雨。
《论天气开门之理》
开门之理，如太阳舍在巨蟹。土星舍在磨羯。不论何时，但太阳与土星相会冲方，即为开门。门开即有入门者，其冷热晴雨皆倏忽有变。土星太阳是开水门，湿宫冷宫定大雪大雨，夏至冷雨。
日月食
太阳太阴失光，其害所主，当论五星此时看与太阳太阴相会相冲方，火星主雷电雨，金星主雨。
占日
朔望有金星，在四角。内其日，有雨。
朔望主星到湿宫之时，有雨。
春秋分至论天气
春分时四正宫内，五星在日光下，必云多有雨。秋分冷雨。
五星迟行者，最高冲者在日光内，皆有雨。惟火星在日光内，雨少。
二至、二分，水星金星同月在湿宫，大雨。
冬夏两至，金星离月六十度、九十度、一百二十、一百六十，金星在湿宫，雨甚多。
冬夏至，水星在天蝎，离金星六十、九十、一百二十、一百八十，大雨。
日在白羊或金牛，其时金星退行。其年春分，三月雨多。
春分前朔望，月离土星六十、九十、一百二十、一百八十，土星日皆在湿宫，黑云常有小雨。或水星金星离木星六十、九十、一百二十、一百八十，雨大又久。金星退行，又在东。日在磨羯、宝瓶、双鱼，春分雨少，夏至雨多。
金星冬至顺行在东，冬至雨少。冬至将尽，雨大。
杂会论天气
月与金水相合，有雨。二星皆相会，必雨。
火星在天蝎，月与金星对，日在宝瓶或双鱼，雨。月与火星会湿宫内，其时金星、水星离火星六十、九十、一百二十、一百八十，大雷电冰雹，亦能有雨。若火星离日与土星、木星六十、九十、一百二十、一百八十，即日雨。
月入宝瓶、双鱼，天多变。离水星六十、九十、一百二十、一百八十，雨。
金星离火星六十、九十、一百二十、一百八十、在天蝎，雨。
日、月、金、水相合，必雨。
月离日一百八十、九十、月在宝瓶，雨。
月离日或金星一百八十度，在白羊、天秤、天蝎、双鱼内，有雷电雨。
月在阴宫，离退行星六十、一百二十、九十、一百八十，必雨。
雨部总论
《西京杂记》
《董仲舒雨雹对》
二气之初，蒸也。若有若无，若实若虚，若方若圆。攒聚相合，其体稍重，故雨乘虚而坠。风多则合速，故雨大而疏。风少则合迟，故雨细而密。其寒月，则雨凝于上。体尚轻微，而因风相袭，故成雪焉。寒有高下，上暖下寒，则上合为大雨，下凝为冰、霰、雪是也。
太平之世，雨不破块，润叶津茎而已。
鲍敞曰：冬雨必暖，夏雨必凉，何也。曰：冬气多寒，阳气自上跻，故人得其暖，而下蒸成雪。夏气多暖，阴气自下升，故人得其凉，而上蒸成雨矣。敞曰：雨既阴阳柏蒸，四月纯阳，十月纯阴，斯则无二气相薄，则不雨乎。曰：然。纯阳纯阴，虽在四月十月，但月中之一日耳。敞曰：月中何日。曰：纯阳用事未夏至一日，纯阴用事未冬至一日。朔、旦、夏至、冬至，其正气也。敞曰：然则未至一日，其不雨乎。曰：然。颇有之则，妖也。和气之中，自生灾l。能使阴阳改节，暖凉失度。敞曰：灾l之气，其常存耶。曰：无也，时生耳。犹乎人四支五脏中也。有时及其病也，四支五脏皆病也。
《张子正蒙》《参两篇》
阴气凝聚，阳气发散。阴聚之，阳必散之。其势均散。阳为阴累，则相持为雨而降。阴为阳得，则飘扬为云而升。故云物班布太虚者，阴为风驱，敛聚而未散者也。凡阴气凝聚，阳在内者不得出，则奋击而为雷霆。阳在外者不得入，则周旋不舍而为风。其聚有远近虚实，故雷风有小大暴缓。和而散则为霜雪雨露，不和而散则为戾气琐病Ｒ醭Ｉ⒒海受交于阳，则风雨调，寒暑正。
《朱子语类》《雨》
问龙行雨之说。曰：龙，水物也。其出而与阳气交蒸，故能成雨。但寻常雨自是阴阳气蒸郁而成，非必龙之为也。密云不雨，尚往也。盖止是下气上升，所以未能雨。必是上气蔽盖无发泄处，方能有雨。横渠正蒙论风雷云雨之说最分晓。
雨与露不同。雨气昏，露气清。气蒸而为雨，如饭甑盖之，其气蒸郁，而汗下淋漓。气蒸而为雾，如饭甑不盖，其气散而不收。
《横渠》云：阳为阴累，则相持为雨而降。阳气正升，忽遇阴气，则相持而下为雨。盖阳气轻，阴气重，故阳气为阴气压坠而下也。
《性理会通》《理气》
程子曰：长安西风而雨，终未晓此理。须是自东自北而风则雨，自南自西则不雨。何者。自东自北，皆属阳，阳唱而阴和，故雨。自西自南，阴也，阴唱则阳不和。EX之诗曰：朝Y于西，崇朝其雨。是阳来唱也，故雨易。言密云不雨，自我西郊，言自西则自阴先唱也，故云虽密而不雨，今西风而雨，恐是山势使然。
勉斋：黄氏曰：阴阳和，则雨泽作。诗不云乎：习习谷风，以阴以雨。亦以阴阳和而雨。春之所以雨多者，以当春之时，地气上腾，天气下降。故蒸宥成雨。秋亦然。夏则亢阳，冬则过阴，是以多晴。

[book_title]乾象典第八十一卷
雨部艺文一
《愁霖赋》
魏・应`
听屯雷之恒音兮，闻左右之叹声。情惨愦而含欷兮，起披衣而游庭。三辰幽而重关，苍曜隐而无形。云暧暧而周驰，雨鞫雾零。排房帐而北入，振盖股之沾衣。还空床而寝息，梦白日之馀晖。惕中寤而不效兮，意而增悲。
《与韦仲将书》应璩
夫以原宪悬磬之居，而值皇天无已之雨。室宇渐而作漏，堂馆洽而为泥。薪刍既尽，旧谷亦倾。屠苏发撤，机枪见谋。进无颜子不改之志，退无扬雄晏然之情。是以怀戚，良不可堪。人非神仙，须仰衣食，方今体寒心饥，忧在旦夕。而欲东希许昌治生之物，西望陵县厨食之禄，诚恐将为牛蹄中鱼卒、鲍氏之肆矣。
《与董仲连书》前人
谷籴惊踊，告求周怜。日获数升，犹复无薪可以熟之。虽孟轲困于梁宋，宣尼饥于陈蔡，无以过此。夫挟管晏之智者，不有厮役之劳怀。陶朱之虑者，不居贫贱之地。出蒙讥于恤护，入见谪于嫔息。忽便邑愤，不知处世之为乐也。
《与尚书诸郎书》前人
夫秋节凉和，霁雨清f，正高会之盛时，饮宴之良日也。而陋巷之居，无高密之宇，壁立之室，无旬朔之资。流潦浸于北堂，隙漏沾于衣服。槁蒸单竭，檐石倾罄。中馈告乏，役者莫兴。饭玉炊桂，犹尚优泰。虽欣皇天之降润，亮水车之思雨。私怀蹙额，良不可言。想诸夫子亦斯困也。夫否泰潜升，盖由昏明。二三执事，以龙虎之资，遭风云之会，方将飞腾阊阖，振翼紫微运，筹帷幄，显扬丰积，岂久沉滞于下职，契阔于贫悴哉。
《喜霁赋》晋・傅元
喜阴霖之既霁，嘉良辰之肇晴。悦氛电之潜匿兮，乐天鉴之孔明。行潦归于百川兮，七气彻于云庭。东风穆而扇路重阳，升其舒灵。去湮没之忧患，即通涂之敞平。释昏垫之蒙昧，睹日月之光荣。若幽龙之出泉兮，超飞跃乎太清。昔唐帝之钦明兮，遘洪水之巨害。在殷汤之盛时兮，亢炎旱以历岁。伊我后之神圣兮，敷皇道以居帝。虽风雨之失度兮，且嘉谷之无败。咸调畅以兹茂兮，天人穆其交泰。命怡乐之吐和兮，播仁风于无外。
《患雨赋》傅咸
夫何远寓之多怀，患淫雨之有经。自流火以迄今，历九旬而无宁。庶太清之垂曜，睹日月之光明。云乍披而旋合，C暂辍而复零。将收雷之要月，弃嘉谷于已成。前渴焉而不降，后患之而弗晴。惟二仪之神化，奚水旱之有井。汤亢阳于七载兮，尧洪乎九龄。天道且犹若兹，况人事之不平。
《苦雨赋》潘尼
气触石而结蒸兮，云肤合而仰浮。雨纷射而下注兮，潦波涌而横流。岂信宿之云多，乃u月而成霖。瞻中塘之浩汗，听长C之涔涔。始f而徐坠，终滂沛而难禁。悲列宿之匿景，悼太阳之幽沉。云暂披而骤合，雨乍息而亟零。旦YY以达暮，夜淋淋以极明。鼋鼍游于门闼，蛙虾嬉乎中庭。惧二源之井合，畏黔首之为鱼。处者含瘁于穷巷，行者叹息于长衢。
《愁霖赋》〈有序〉陆云
永宁三年夏六月，邺都大霖。旬有奇日，稼穑沉湮。生民愁瘁，时文雅之士焕然并作，同僚见命。乃作赋曰：在朱明之季月兮，反极阳于重阴。兴介丘之肤寸兮，坠崩云而洪沉。谷风扇而攸遂兮，苦雨播而成淫。天泱漭以怀惨兮，民辊径愁霖。于是天地发挥，阴阳交烈。万物混而同波兮，元黄浩其无质。雷凭虚以振庭兮，电凌牖而辉室。C鼎沸以骏奔兮，潦风驱而竞疾。岂南山之暴济兮，将冥海之暂溢。隐隐填填，若降自天。高岸涣其无涯兮，平原荡而为渊。遵渚回于凌河兮，黍稷仆于中田。匮多稼于亿廪兮，虚夙敬于祈年。外薄郊甸，内荒都城。阴无景，C无辍声。纤波靡于前途兮，微津隔于峻庭。纷云扰而雾塞兮，漫天颓而地盈。于是愁音比屋，叹发屡省，阳堂乏晖，朗室无景。望层云之万仞兮，想白日之寸胫。感虚无而思深兮，对寂漠而言靖。毒甚雨之未兮，悲夏日之方永。瞻大辰以颓息兮，仰天衢而引领。愁情沈疾，明发哀吟，永言有怀，感物伤心。结南枝之旧思兮，咏庄舄之遗音。羡弁彼之归飞兮，寄予思乎江阴。渺天末以流目兮，涕潺而沾襟。何人生之倏忽，痛存亡之无期。方千岁于天壤兮，吾固已陋夫。灵龟矧百年之促节兮，又莫登乎期颐。哀戚容之易感兮，悲欢颜之易摧。考伤怀于众苦兮，愁岂霖之足悲。云昙昙而叠结兮，雨淫淫而未散。朱阳于崇朝兮，悲此日之屡晏。劾丰隆于岳阳兮，执赤松于神馆。命云师以藏用兮，绁乘龙于河汉。照縻嶂清晖兮，炳扶桑之始旦。考幽明于人神兮，妙万物以达观。
《喜霁赋》〈有序〉前人
余既作愁霖赋，雨亦霁。昔魏之文士又作喜霁赋，聊厕作者之末，而作是赋焉。
毒霖雨之掩时兮，情怀愤而无怿。肃有祷于人谋兮，反极阴于天律。靖屏翳之洪隧兮，戢太山之触石。凌风绝而谧宁兮，归云反而挥霍。改望舒之离毕兮，曜六龙于紫阁。扬天步之剡剡兮，播灵辉之赫奕。于是朱明自皓，凯风来南。复火正之旧司兮，黜后土于重阴。夷中原之多潦兮，反高岸于嵩岑。萎禾竦而振颖兮，偃木竖而成林。嘉大田之未坠兮，幸神祗之有歆。尔乃俯顺习坎，仰炽重离。兼明畅而天地晔兮，群生悦而万物齐。鱼凌渊以增跃兮，鸟望林而朝Y。戢流波于桂水兮，起芳尘于沉泥。朱光播于瓮牖兮，素景衍乎中闺。天监作照，幽明毕觌。普厥有欢，覃及四国。翕万情而咸喜兮，虽无获而自得。灾未及害，和斯有祥。翼翼黍稷，油油稻粮。望有年于自古兮，隆周之万箱。原思悦于蓬户兮，孤竹欣于首阳。阴阳交泰，万物方遒。炎神送暑，素灵迎秋。四时逝而代谢兮，大火忽其西流。年冉冉其易颓兮，时靡靡而难留。嗟沉哀之愁思兮，瞻日月而增忧。感年华之行暮兮，思乘烟而远游。命海若以量津兮，吾欲往乎瀛洲。临仪天之大川兮，凌怀山之洪波。瞻增城之峻极兮，仰蓬莱之嵬峨。望王母于弱水兮，咏白云之清歌。虽嘉命之未锡兮，将轻举于流沙。振仙车之鸣鸾兮，吐玉衡之八和。托芝盖之后乘兮，餐琼林之朝华。修无穷以容与兮，岂万载之足多。
《喜雨赋》宋・傅亮
唯二仪之顺动，数有积而时偏。垫襄陵于唐籍，戚云汉于周篇。匪叔叶之或遘，在盛王其固然。伊元嘉之初载，肇休明于此年。懿玉烛之方熙，愠积阳之独愆。涸源泉于井谷，委嘉颖于中田。嗟我皇之翼翼，怅临朝而辍娱。踵冲谦于禹汤，协至诚于在予。且东作之未晏，庶雨露之夙濡，遵悬子之徙廛，尤鲁侯之焚巫，o桑林之六祷，修季宰之再雩。诚在幽其必贯，感何远而不孚。聆晨鹳于高垤，候宵毕于天隅。发曾云于触石，晦重阳于八区。春霆殷以远响，兴云霈而载涂。洒丰浸于中畴，覃馀润于嘉蔬。殷啬人于亩，衍将繁于中衢。嗣良颂于多稔，兆嘉梦于樵渔。矧具臣之逢运，又均休而等虞。陶曲成于暮稔，念归驾于董疏。
《请雨词》梁・陶弘景
乙未夏六月，旱，不雨积旬。隐居，与周共作辞，朱书青纸于静中奏之。周夜梦一人称赵丞使下官相闻，前辞言语乃好，但请雨应墨书，请晴应朱书。愿更墨书。周乃作墨辞于庭坛自奏。明旦，周向家云：今日中当雨。尔旦，天清赤热，了无雨意。至禺中，周来入岭，至上便见风云卒起。未达隐居间，于路便雨。得好溜唯在一山周回左右耳。
华阳隐居陶弘景、道士周子良词：窃寻下民之命，粒食为本。农工所资，在于润泽。顷亢旱积旬，苗稼焦涸，远近嗷嗷。瞻天雀息。百姓祈请，永无感降。伏闻雨水之任，有所司存。愿哀悯黔首，霈垂沾渥，呵风召云，肤寸而合。使洪潦溢川，水陆咸济，则白鹄之咏，复兴于今，共伸至诚，稽颡词情。谨词。
《喜雨赋》元宗
仰重华之齐政，步文命之彝伦。何天道之云远，亦明徵之在人。迄中夏而自春，遘20阳而为亢。云重结而复解，雨才滴而还障。山祠植圭而不答，田倚耒而惆怅。京兆来奏，音官撰曲。将土龙而矫首，请神巫而顿足。彼有凭而可举，予何抑而未许。恐岁凶之及人，宁天谴于我身。乃洁斋坛，五精是祠。暴立炎赫，三日为期。上帝临我，衷诚不欺。重泉蒸润，触石吐滋。平云黯而铺幕，密雨森其散丝。无雷无电，不震不眩，匪疾匪徐，乍合乍疏。泛草泊树垂珠点露，过阙入楼含烟杂雾。或喷薄而攒集，或淋漓而灌注。乱积水之圆文，拂微风之斜度。寰海浃而康乐，畎亩欣而相顾。丝管合兮夜将晓，芙蓉开兮日未暮。原夫雨之为德也，无小大之异情，无高卑之不平，无华朽之偏润，无臭薰之隔荣。喜夫雨之今应也，赴一言而不舍，经累辰而广泻，纳清阴之浮凉，同颢气之飘洒。感作霖于殷命，讽其滂于周雅。家尚知乎礼节，国有望于丰霸。小阳台之神人，却大宛之走马。观云行而雨施，吾何事乎天下。
《为百官贺雨请复膳表》崔融
臣某等文武官若干人言：臣等闻，太平之代，天地合而流津。至德之时，阴阳和而布泽。所以三农滋殖，百物阜安。伏惟天册金轮圣神皇帝陛下，宝命s，元期ZJ。包混元而建极，宅造化而开阶。德教布C，仁声洋溢。增高益厚，已修中岳之仪。顺时班令，更缉正阳之礼。近以少愆甘澍，亲发至诚。怀宋景之一言，采殷汤之六事。德音才降，灵心允协。捧瑶缄而风起，迎宝字而星流。云不崇朝，复三千之药草。雨必以夜，通百亿之江河。遍高下而同沾，在公私而并及。陈留雨谷譬此非多，栎阳雨金方斯未重。邦国延有年之庆，黎元罢望岁之忧。臣等伏愿陛下，凝神保和，怡情养寿。复鲜庖之旧膳，进鹤鼎之常羞。使芝英有驻液之期，S蒲知送凉之地。则光天之下，率土之滨，孰不欣戴，孰不幸甚。微臣等幸逢休运，预沐恩波。混虞兽而同欢，比齐禽而累\。无任悚荷之至谨。诣朝堂奉表称贺。
《秋霖赋》卢照邻
览万物兮，窃独悲此秋霖，风横天而瑟瑟，云覆海而沉沉。居人对之忧不解，行客见之思已深。若乃千井埋烟，百廛涵潦，青苔被壁，绿萍生道。于时巷无马迹，林无鸟声。野阴霾而自晦，山幽暧而不明。长涂未半，茫茫漫漫，莫不埋轮据鞍，衔⑷闾尽＝枞缒岣溉ヂ常围陈畏匡，将饿不爨，欲济无梁。问长沮与桀溺，逢汉阴与楚狂。长栉风而沐雨，永⒁藻劐亍＜胺蚯平既放，登高一望，湛湛江水，悠悠千里。泣故国之长秋，见元云之四起。嗟夫子卿北海，伏波南川，金河别雁，铜柱辞鸢，关山夭骨，霜露凋年。眺穷阴兮断地，看积水兮连天。别有东国儒生，西都才客，屋漏铅椠，家虚儋石。茅栋淋淋，蓬门寂寂。芜碧草于园径，聚绿尘于庖甓。玉为粒兮桂为薪，堂有琴兮室无人。抗高情以出俗，驰精义以入神。论甚能鸣之雁，书成已泣之麟。睹皇天之淫溢，孰不隅坐而含颦。已矣哉。若夫绣毂银鞍，金杯玉盘，坐卧珠璧，左右罗纨，流酒为海，积肉为峦。视襄陵而昏垫，曾不辍乎此欢。岂知乎尧舜之J瘠，而孔墨之艰难。
《奉和圣制喜雨赋》张说
愚臣：启先王之册府，校绝瑞于祥经。乐云雨之平施，齐品物之流形。帝王争重而为宝，麟凤自轻而让灵。况愆时之渴望，H意达而神听。是月也，朱明渐半，紫油未吐。恐降灾兮此下人，罄虔祈兮我仁主。退象龙之礼祷，斥持鹭之貌舞。屏翳惭其废职，祝融悔其迁怒。山泱漭而出云，天滂沱而下雨。速一言而感应，w三日而周溥。气弼耙渣kl，声飒洒以萧条。y如云汉之屑落，散似珠泉之喷浇。街廛漫其满潦，皋壤萋其绿苗。舒四溟之清润，卷六合之喧嚣。咸澡骨于神液，共欢心于圣朝。借如五月有梅雨之名，三春有谷雨之气，越人以泥牛待沃，胡土以卖龙求费。出员峤而石香，入成都而酒味。彼偏方与小节，非大人之所贵。复有送地o于郁岛，迎海后于葛川。疾雷碎，其山裂。走电晔，其海燃。天子作愁霖之赋，词人缀苦雨之篇。墙屋坏于倒井，黍稷沉于下田。乃凶之不令，曷休徵之有焉。请言瑞雨之可喜也，协气交泰嘉生是赖。湛覃而不溺，衍溢而无害。东渐出日之表，西被无雷之外，南穷火鼠之译，北尽烛龙之会。天文则云汉昭回，天泽则江河Q霈。虽欲谈天而窥管，孰知尧德之为大。
《奉和圣制喜雨赋》韩休
圣人调玉烛，握金镜。乘正阳而驭六气之辨，考中星而授四时之命。所以平三阶而齐七政，惟十有六祀，日躔于南纪。火德方盛，炎曛自始。主上问飞候之或失，徵骄阳之所起。未明求衣，当食昃晷。恐六事之害政，引万方而罪己。乃设┝牵奠椒醑，岂史巫之纷若，惟诚德之是与。稽元穹以誓期，乐形影以增伫。善言既发，灵应无越。天垂贯斗之云，神召离星之月。有{凄凄，南山朝Y。林鸣阴鸟，涧隐晴霓。九光之霞冠于云日，五色之气映于岩溪。始攒团而未下，终飒洒而俱齐。合散萦直，纷飞骤息。肇自千亩，周于八极。及乎公田我私，长我黍稷，我箱既万，我庾惟亿。人咸谓之神功，尔孰知夫帝力。若乃拂珠箔，含绮疏，微雾气于金掌，糅香烟于玉除。下碧云而阴合，滴铜池而响馀。君王乃倚云阁，凭雨殿，临清署，奏繁荐，欣大德之在生，知上灵之有眷。于斯时也，一人有庆，万国欢心，群臣献华封之寿，天子御薰弦之琴。昭宸文于合璧，式王度其如金。乾道兮下济，湛恩兮汪琛Ｋ娜皇兮六五帝，于胥乐兮万千岁。
《奉和圣制喜雨赋》徐安贞
惟大君之执象，袭先帝之重元。体至精而御物，用明德而动天。自乘春兮当暑，洎三时而不雨。何阴阳而并隔，瞻云汉以延伫。而雍州之积高，乃神明之旧府。君告有司无作淫祠。图应龙兮何召，望愚妇兮何期。R20伏之六l，唯荡荡之上帝。信天道之悠哉，固人事之所制。尔其圜坛方，环以禁林。拂瑶席兮列神座，藉白茅兮推圣心。却华盖而特立，当赫曦之正临。幽应如响，明徵在今。油然作云，郁山川之气凄兮为雨，变天地之阴。乘空离合，烟霏雾杂，散影微微，清神不稀。无雷电之相迫，但萧条而自飞。回飒洒于天听，袭清凉于御衣。如泰岳之朝下，似阳台之暮归。林Z增饰，城池共色，八水青田，千门紫极。洗原隰于龙鳞，拂甍标于凤翼。伊万物之同润，况油油之黍稷。匝寰海而为期，指咸霖而一息。吾君乃升玉堂，辟金殿，既涤炎暑，是开清宴。听金石之克谐，知神人之合\。济济三事，稽首而言。效灵夔之鼓舞，联振鹭而飞翻。欣复夏王之膳，无邀汉后之恩。微臣束绅，国史秉笔。阶餮鲥芬侵法度，闻天韵之宫徵。大舜之庆云已发，武帝之秋风莫比。钦丰岁之馀裕，赜先天之至理。陋星斗之占，冠灵台之纪。犹诫奢靡之事，信明明之天子。
《奉和圣制喜雨赋》贾登
圣人在位，体天法地，示人以五行，应天以五事，修其貌也。时雨若正其言也。时D至彼，气象之或。乘将反身而可致。皇哉我君，元德敷闻，御极而三才交正，乘时而四序平分。十有六年，以至今。载旬有一雨不愆乎晦，所谓元化之功，行于太平之代。粤在春馀，而乘夏初。或土官以位，或火正其居，土胜于水，午冲于子。阳景且曜，阴风莫起。当天数之，适然非岁。行之常纪，惟帝念兹。闻诸有司，或献舞雩之请，或陈斋社之期。省而不录，云夺农时。直以万乘之贵，躬亲三日之祠。王言既出，圣心惟一。天昭厥诚，神降之吉，霈然为雨，不俟终日。明明圣后，知微知彰。迪彼炎暑，化为清凉。恐二气之相迫，于兆人而不臧。以身作戒，因物考祥。当是时也，收其威而雷不敢作，隐其耀而电不能烁。昭其令而风不愦愤，布其和而气不交错。徒以元默，为贞清明。惟神简服用，兴德仁如此者。上独感其云行，下独成其雨施。六合虽广，一朝毕被。其始至也，历乱希微，雾杂烟霏。其少进也，湛覃凌厉，泉飞飙逝，惊碎滴于瑶池，喷悬流于锦砌。传声竹树之末，濯色菱荷之际，乘日用而此多，仰年丰而可计。帝乃罢薰风之弦，奏其雨之篇。归功于大造，致美于皇天。词因喜降，义以精传。是礼也，且高于商武斯文也，复掩于周宣，非圣德之兼济，何以臻于此焉。巍乎圣主，谦以自辅，虑其率土，犹称疾苦。申命文武，更求多祜，又吹之以轩后大风，又沐之以殷宗霖雨。润再洽兮恩重溥，自朝廷兮至草莽，铄皇篇兮熙帝谱，于胥德兮振万古。
《奉和圣制喜雨赋》李宙
既五月兮生一阴，犹不雨兮思作霖。圣自咎兮天同德，诚下E兮神孔歆。臣闻泽不润下，意将乾封。岂大明在御，而荒岁或逢。礼有旱轮舞，诗有昭回之咏。陛下退史巫之纷若，追后土之虔敬。以乾坤而合德，何造化之不测。雷赫曦兮是时，雨滂沱兮为期。粤三日而将澍，未崇朝而已布。霏微露立之坛，A风旋之步，缅察狱以临幸，尝祷林而戒惧。曷若不言而顺，于阴骘曰肃，而变其阳数。非破块与鸣条，惟涤汤及洒路。灵台是升，斯考休徵。浑仪已纬，更酌元亨。尔乃紫微凉夏，彤庭景深。初泛滟于太液，复萧绦于上林。倾菡萏而花舞，散青葱而叶吟。宜刻漏于银箭，杂秋声于玉琴。龙虎飞腾兮多气色，鹳鹤鸣唳兮有清音。况田之至喜，奉圣人以为心。惟大君之德也，如雨施于上元。如泽漏于重泉，浸四溟而无远。洞万物而无偏，喜群生之遂也。山不剪其毛发，河不污其宫阙。思就绀而生虹，愿从风而卦隆＞奔雷以无景，静行云以不发。愿依稀兮其奚多，虽三五而可越。
《雨不破块赋》王起
国有休徵，天作零雨。不为霖以破块，自呈祥而润土。既沾既足，克成五稼之丰。不疾不徐，讵作三农之苦。惟雨也映于遥天，惟块也列于大田。彼以泛洒为利，此以生植为先。元云不开，色霏微而方密。黑壤相映，形磊落以皆全。讵为暴于终日，自成功于有年。观其散漫初来，空魅缯瘢不遗一撮之小，不爽一旬之信。滋蝼蚁之穴，何患沾濡。带蚯蚓之形，亦怀膏润。其色如晦，其飘甚微。{连异质，优渥同归。如原野之雾合，似陇亩之尘飞。色润方圆，形沾大小。东作之耕斯著，西成之功必表。青黎不散，伫秀麦之MM。白壤常存，宜散丝之皎皎。是知妖魃见也，则枯旱为忧。商羊舞也，则泥涂见修。孰若A微渍，滂沱不流。所以见太平之美，所以彰至圣之休。故宜美土疆，资播种，宣老圃之志，作曾孙之颂。祁祁美瑞，九土之泽。克施莓莓，有形三日之霖。勿用是知，雨无破块，年必屡丰。积而不载，感之则通。何沃土之不浃，何瘠壤之不同。夫如是则受块之人，共欣其天赐。击壤之老，将明其帝功。
《贺雨赋》沈
臣闻：尧以钦明文思，察洪水而其咨。汤以布昭圣武，绵铄石而不雨。彼穹苍之灾l，岂睿君与圣主。我明德之香馨，终时康而俗阜。大唐以率俾，蛮夏莫非王土。主上以光宅，君临粤若。稽古后以淑德，崇化为乾作辅。其广运也，包二仪以覆载。其亭育也，想群生之父母。圣谟洋洋，嘉言孔彰。惟精惟一，无怠无荒。百姓有过，引之归己。一物失所，纳之于隍。夫人之所重者，食也。政之所先者，农也。近岁以冬雪不盈，春云少泽，绿畴合瘁，朱夏将革。无西毕之滂沱，有南威之赫奕。我艺阙秀，甫田虚辟。湘燕垂翼而不飞，应龙矫首而何益。尔乃邦人大恐，皇念勤眷。思转灾以为祥，宜树美而除谴。移正寝，彻丰膳，释幽冤，索遗彦。达聪明目，广视听于四方。恤狱缓刑，开网罗于三面。诫绝崇慝，惩离党，援衮路。清太阶平，君臣咸一。邦家辑宁，天方悔咎。沦孽垂休降灵。云布族而霭45，电惊空而煌荧。殷雷震而阗阗，飞雨零而冥冥。夫其森沈散漫，飒洒凌乱，沥液汪洋，周流津汉。濯上林之[靡，涨昆明之澜汗。骤繁响于阙庭，浮清风于楼观。元泽优而霁止，晴光炳兮澄涣。奔馀潦于回塘，挂晴虹于霄汉。阡陌条畅而增绮，黍稷芬荣而若换。野老熙熙，农人相持。嘉廪储之望岁，喜甘霈之流滋。鼓腹击壤，赓歌称诗。诗曰：有{凄凄，兴雨祁祁，雨我公田，遂及我私。皇上B容有穆，神心载怡。群卿大夫，济济缨q，拜手稽首，足之蹈之，贺农祥于介福，E圣造于休期。有谏议大夫沈因进而称曰：臣闻昔者飞雉升鼎，用坠殷宗之德。荧惑守心，旋移宋景之慝。禾苗尽起，孺子感动于周公。桑谷并生，太戊获相于伊陟。夫君人者，修己以敬乾。乾日昃，奉尧舜以为心，崇礼让而为则。放黜回佞，敷求谠直，使人以时。用丘明之昏，定异物不贵。诫老氏之难，得哀赈茕嫠。勉敦稼穑，自然灾伏。至诚感于天地，及当而行。湛恩浃于寰瀛，珍络绎瑞。纵横海气蒙晏，河光吐荣。甘露凝而醴泉涌，麒麟游而凤凰鸣。烟云萧索而纷郁，日月光华而淑清。我后慎终如始，用晦为明。为而不有，冲而不盈。向之能事，动植由庚。
《密雨如散丝赋》李铎
散万物者，莫润乎雨。钧百货者，莫细乎丝。雨将应时，既盈空而沃若。丝将比密，爰委质以棼之。原夫清毕启阴，夕阳向暮。散轻霞以成绮，矗元云而似布。于是A郊野，霏微草树。蔽重霄之霭霭，犹委绪风。映远岫之鳎乍迷e雾。将久，轻盈匪疏。f浣纱之际，浸淫濯锦之馀。织妇停梭，似曳乃轻之绪。舟人罢钓，疑牵或跃之鱼。由是扬素彩降，碧虚忘机。别天庭之彼拂鬓，惊韶发之皤如徒观。其散影有经，分行无匹。始斜足以色丽，俄交反而势密。轻沾素服，怀墨子之悲时。遥隔布泉，误诗人之怨日。皎皎容洁，绵绵体微。绝而复寻，等蛛网而共挂。垂之如坠，连雪絮以轻飞。仰之盈目，纷如可瞩。彼时泽之长悬，若天经之恒续。秦台蚁行，岂惟珠曲乃穿。湘浦燕飞，不独鸟方惊触。有以洒炎炎之苦，有以慰蚩蚩之俗。且晴晦之异，图谍之祥。则有云如缯以遥列，星曳练而可望。布沾霈而莫能与比，齐绵密而曷足其相。彼龙见而方雩，与决云而齐给。或流电而未止，或破块而并集。曾未若汗，漫于率土之滨，表王言之泽及。
《商霖赋》王邵
殷叶到哲，后出笃思。道秉明恤，承帝眷赉。良弼入梦，惟肖在野。叶吉起版，筑之风云。洪浣浴夫，天日副三。祀聿求之，勤标千古。枚卜之_，尔其时也。睿虑渊涵，皇仁深厚。役阴阳而嬗化兮，泯雷霆之声臭。何雨D之弗若兮，望云霓而瞻蚴Y。屯河亳之膏泽，靳渗漉于檐。也邪。当其甘盘既遁，王言弗雍，学海竭，天泽壅。云龙暌而否隔，元黄战而乾封。忽甘澍之祁祁，沛浩荡于三农。相彼元感之气类，如时雨可状其遭逢。若夫霖雨之为瑞也，涵坤元，表阴德。滋稿萎而效灵，苏枯菀以为职。曰A曰，膏黍膏稷。盥液石田，肥仁土域。至倾泻夫天潢，悉渝洽于乔陟。见夫山e云而贯斗兮，星召毕以离月。浃宙以{萋兮，雷横空而飘越。势滂沱以汗漫兮，霾静骄而逍埂Ｎ桷С褂诮继常桔槔休夫林樾。草木发其光气，町圳漾其涟滑。立解云汉之忧，如E桑林之谒。若彼滋梅应候，随车及时，如酥破块，似露濯枝。亦油然而氯唬仅涓滴以为施。乌能漂陶流虞，涤姒荡姬。肯播兮助明王之终亩，稽田兮勤哲后之敷。于是天泽既溥，地华斯泫。重c聿兴，苕颖毕展。配鸿鞫育物，实恭默之所幽。阐已优渥而渊如，何裔夏有殊夫l演。故乃山川出云，日月顺轨。氛潜消，疵疫不起。浊流胥澄，鬼方亦敉。泯神功于冲漠，昭调燮之凝祉。称交泰之奇缘，历千载而流美。是以后之代天理物者，召大降于宣麻，冀载零以洗兵。染天章而挥洒，特宠畀夫保衡。因而眷方宇之孑遗，切密勿之丞凝。忧尧之心，劳禹之形。四门辟，百度贞。立无方兮恢天网，吁简在兮维国桢。爰列夔龙之姓字，稽元恺之氏族。对玉食弗遑暇，覆金瓯以穆卜。期一德以享天，`治忽之枢轴。萃岳牧于一堂，岂喜起之难复。方将挹三灵之蹇秽，拯万姓于泥涂。覃恩布C，至德沦濡。封山禅岳，瘗玉考图。蕴圣宣肃，抑惨用舒，道周神洽，体有示无。溢四海而讫声教，同造化以鸿敷。迈作霖雨，于有商播，歌颂于终古。重曰：考德丹，凝神紫宫兮。覃精元默，帝载潜通兮。延英宅，揆灵润，聿精仰同兮。开济道，弘燮理，懋功今古是隆兮。祈祈宪宪，天人合德，保昌运于无穷兮。
《雨赋》宋・吴淑
夫雨者，盖阴阳之和而宣天地之施者也。若乃{然凄凄，霈焉祁祁，纳于大麓而弗迷。自我公田而及私，五政无差，十日为期。未能破块，才堪濯枝。微若草间委露，密似空中散丝。饮酒万观于御叔，假盖宁闻于仲尼。若夫月方离毕，云初触石。纡灌坛之神驭，俨高唐之丽质。虽润不崇朝，而暴难终日。尔其骖屏翳驾元冥。叹室中之思妇，集水上之焦明。蜀道淋铃，周郊洗兵。罢陛J于秦殿，奏箫鼓于刘城。或以占中国之圣，或以伐无道之邢。及夫舟运庭中，衣生堂上。喜甘泉之已飞，伊百b而是仰。亦有洞中鞭石，鞍上飞云。烦河伯之使，藉无为之君。则有谅辅聚艾，戴封积薪。漂麦已称于高凤，流粟仍传于买臣。随景山之行车，折林宗之角巾。亦闻文侯期猎而守信，谢傅出行而致怒。或勤闵而求，或霖淫为苦。忤罗浮之神龟，鸣武昌之石鼓。复见商羊奋跃，石燕飞翔，玉女披衣，雷君出装。认天河之浴g，观卯日之群羊。利物为神，零云有香。霈则喻宣尼之相鲁，霖则为傅说之辅商。又云栾巴e酒，樊英嗽水。浮朱鳖于波上，跃黑G于水底。阴阳吻合而风多，日月蔽亏而云细。或因掩骼而降，或为省冤而致。考于牺易，怅西郊之未零。玩彼麟经，眷北陵而可避。
《喜雨亭记》苏轼
亭以雨名，志喜也。古者有喜则以名物，示不忘也。周公得禾以名其书。汉武得鼎以名其年。叔孙胜狄以名其子。其喜之大小不齐，其示不忘一也。予至扶风之明年，始治官舍，为亭于堂之北，而凿池其南，引流种树，以为休息之所。是岁之春，雨麦于岐山之阳。其占为有年。既而弥月不雨，民方以为忧。越三月乙卯乃雨。甲子又雨，民以为未足。丁卯又大雨，三日乃止。官吏相与庆于庭，商贾相与歌于市，农夫相与忭于野。忧者以乐，病者以愈，而吾亭适成。于是举酒于亭上，以属客而告之曰：五日不雨，可乎。曰：五日不雨，则无麦。十日不雨，可乎。曰：十日不雨，则无禾。无麦无禾，岁且荐饥。狱讼繁兴，而盗贼滋炽。则吾与二三子，虽欲优游以乐于此亭，其可得耶。今天不遗斯民，始旱而赐之以雨。使吾与二三子，得相与优游而乐于此亭者，皆雨之赐也。其又可忘耶。既以名亭，又从而歌之。曰：使天而雨珠，寒者不得以为襦。使天而雨玉，饥者不得以为粟。一雨三日，谁之力。民曰太守，太守不有，归之天子。天子曰不然，归之造物。造物不自以为功，归之太空。太空冥冥不可得而名。吾以名吾亭。
《雨望赋》张耒
淡海天之苍茫，观骤雨之Q霈。飘风击而云奔，旷万里而一蔽。卒然如百万之卒，赴敌骤战兮，车旗崩腾，而矢石乱至也。已而馀飘既定，盛怒已泄。云逐逐而散归，纵横委乎天末。又如战胜之兵，整旗就队，徐驱而回归兮，杳然惟见夫川平而野阔。夫云霞风月之容，雷雨电雹之变，非巧力之能为。盖人间之绝。观必也登雄楼杰阁之峥嵘，凭高山巨海之空旷，彻除耳目之障蔽，而后能穷极变化之奇状。嗟我居之卑湫兮，束视听于寻丈。顾所欲之莫得兮，徒临风而惆怅。
《暑雨赋》前人
提九山于空虚，忽并击而俱裂。壅百川于河汉，乃防溃而一决。哀下土之微生，何足供夫摧折。方朱鸟之宵中，岁仲夏兮大热。虽捶僦一快，俄郁蒸之莫泄。丛百指于环堵，顾杖履之安设。委重煮于九旬，淫疾苦于百节。付六凿于浑沌，独天游而神悦。忽然而轻举，固已窥寒门。而蹈冰雪，揽北斗，而酌天酒，觐上帝于元阙。聊逍遥兮穷年，俯故居兮蚁垤。
《春霖赋》薛士隆
皇八世之隆兴兮，元正直于青阳。遭霖澍之嫣绵兮，窃独悲此众芳。氛郁其缤纷兮，蔽皇苍之L荨＜壤人以沉著兮，又申之以纡轸。斡浑天以为盖兮，星辰烂其昭灼。仰横空之ベ猓日飞沼嗝依帧＠び甙醯R以蒸渍兮，涨涂潦之狂流。草莽莽以侵阶兮，苍藓汨其孔。药丹W以艳颜兮，荃胡独罹此患。上飘风而下淫注兮，B芬葩于未晏。蚕蠢以三蜕兮，E栖亩之云秋。胡彼苍为此冱寒兮，产松之耳头。情徊徨余靡遒猓几鸣哀于阊阖。羌被离于雾露兮，虽衷肠谁与E。创余怀而若刈兮，涕纷零其如雨。庶庚申之辅夏兮，锁支祁于淮浦。乌乎悲哉兮，人生复几。春岁流迈而多阴兮，皇滑于东君。不如归_之万卉兮，伤霭昧而幽忧。叱神龙俾潜渊兮，驭羲和而远游。
《喜雨赋》〈有序〉王炎
丙申夏四月，武昌阖郡不雨。越五月三日，崇阳宰吴侯以诚祷雨，遂优渥。按春秋僖公三年春正月不雨，夏四月不雨，六月雨。说者曰书不雨者，闵雨也。书雨者，喜雨也。喜雨者，有志于民也。今吴侯祷雨以诚，不崇朝而雨随之。可谓有志于民矣。作喜雨赋。其词曰：
岁行于馓仓辰，斗建于实沉之次。环鄂渚之七县，值亢阳之为l。风自南而且霾，日将北而如S。云霓郁而不兴，旱魃骄而孰R。策余马于郊牧，喧龙骨之咿Α池潴其既竭，陂堰支其断流。视衍沃而龟坼，况高田之未i。苗已悴而半槁，惧西畴之不收。几张颐而待哺，举蹙O而增忧。粤桃溪之令君，念民命之惟谷，兹土旷而农惰，虽儋石而无蓄。告籴之多艰，米翔踊而如玉。傥既月而旱甚，民必仆于沟渎。讲雩祀之故事，虚心斋而竭诚谒梵王之莲宫。羞O蘩之洁清，款仙伯之灵岩释舆马而草行，阴硕随盖，t悠悠而拥旌，柱础湿其有汗，钟鼓O其无声。纷举手以加额，曰雨兆其已形。龟日蒇仪，肃我庭宇。驾龙秋秋，攸届攸止。云将前驱，雨师踵至。越三日而为霖，罄一同而均利。稼MM而骤苏，浍汨汨而如注。免为殍于凶年，占筑场于乐岁。沸舆诵而载涂，歌令君之阴赐。其歌曰：A兮46濡，污邪兮满车。其酿兮有黍，稻粳兮可炊。岂弟之泽民，肥不J我、字我，抚公留勿归，均此大惠，公归勿徐。吴侯闻而哂之曰：父老之言，何美之溢也。向也民忧而忧，此吏责也。今也民喜而喜，吏不敢以为德也。然旱而祷，祷而雨，如重负之获释也。酌我醑醴，旅我ズ耍合僚友而一笑，吾敢忘夫帝力。
《听雨赋》陈造
步前楹，瞻列星。问雨而悯晴，云河斜澹淡，明悲于邑。退坐风棂，忧而倦，倦而寐，寐而惊。进新凉，响微零。下檐隙，喧中庭。策策而丁丁，琅琅而玲玲。非琴非筑，金撞而玉b，俄焉建之瓴，盆之倾，悬麻澍绳。杂流泉之汹骇，乱甲马之Y轰。喜跃蹶起，呼儿晤听。时也燥枯捶伲自夏而秋，东骛西驰，哀祈乞灵。款龙湫，叩神扃，奠斯币而刑牲者，盖无虚日。今始聆乎此声。苗悴悴而将槁，怅此愿之莫凭。脱如愿也，槁者已矣，悴者庶其复荣。今兹之雨，虽云后而尚及事。坐想夫南枧北酉，远陇近平。在谷满谷，在坑满坑。自今以始，畎浍之浅深，溪涧之纵横。淙潢兮万斛之倾输，镜澈兮千顷之泓。s映凉叶之朝，翻46嫩畦之夜。青苞者攒，槊秀者森，芒兮莫不引稚而抽萌。憔戚叹咤者生意之顿回，奔骛局舛者舞踊而经营。洗襁子之昔忧，H春台之共登。且得以杀吾颜之UW，息劳虑之怦怦。盖去国积年者，系梦于乡。枵腹弥日者，动啜于藜羹。一旦升堂，皇挹父兄。尝稻粱，饫侯鲭，冀幸祷祠而不获者，不啻酬之讵。此乐之易名，而况匪辅胡车，匪根曷茎。凡吏之安否，视戚休于下。究其理，民则重而吏轻。今者里咏涂歌，含J击壤之馀，尚不释然也，夫岂其情。烛既跋仆，屡更我瓶。斯卧尔歌，载赓呃邻，鸡之既鸣。
《鹿田听雨记》谢翱
乡余见南岳僧言：岳顶望日出海，看云生树，石与岩屋听风雨，橐烊耸馈３⒁善溲灾过。比游金华之北山，宿东西鹿田，夜闻风雨声。逵虐，b琮澎湃，淅淅浮浮，冷冷，或散或衰，或赴或休，或激或射，或凌或沥，或沉或淫，或溜或溢。其过虚若乘，其击实若盈，其举朽若胜，而振于叶也。若凭其赴于壑也若崩，其回旋于空、而薄乎轩窗也若涛风击舟，而拥于败罾，是不可得而诘其名也。盖其地近洞天，山川鬼神，虎豹蛟龙，虫蛇罔象，烟云水石之所聚。故声郁而不散。其石虚U窍垤坳，析圈洼臼09峥，口鼻之所出，故其声泊以深。其林木[霏枯新坚脆荣，实瘿液之所生，故其声泛以啬。其势之来也殊方其席，而怒也殊力其散，而游于物也殊殖，故能若无若有，万变而不穷。畸人孤子抱膝拥衾，感极生悲，而继之以泣，故其听也独真。于是信乡之所闻于僧者不谬。然僧之听乎此与人世异。而吾之听此复与僧异。知吾与人世与僧之所以为异，则兹游也，将必有与吾不异，而深知此声者乎。是为记。
《怒雨赋》元・郝经
蟾汨毕而膨，箕哆口而馋吞。帝恶贪兮赫怒，气轩轩兮不平。乃命箕伯，召坎师，转阴轴，翻阳机。郁抑乎两仪，蕴隆乎四维，包井乎八荒，充塞乎九围。括一囊而大举，疆万里以长吹。阵云移海而起，双霓贯斗而飞。肃肃，寥惨戚。收两造之和气，寒凛凛兮来逼。忽六合之破碎，迸金光于虚碧。震来兮，迅击兮霹雳。轰万乘之空车，陨千寻之绝壁。劲穿心而裂耳，讶踵入而顶出。间剥啄之声落，似沙石而还湿。忽抑绝而闭默，等万籁之喧寂。骤江倾而河沛，天瓢为一滴。滔滔荡荡，漭漭泱泱，千里一注，瞿塘峡上。急浪惊湍，^飞蟠，从天而下，底柱山间。纷秦坚之百万，避晋元之五千。怒夫差之水犀，既射潮而矢天。少瑟缩而淅沥，复诞漶以涟泫。蛟龙奋而不屈，走陆梁以高骞。蚯蚓喑而不鸣，蛙黾噎而不喧。疑天地之嘉运，欲覆世而一湔。\W惊而转石，罔象喜而跳渊。溢溷中之污秽，没庭下之兰荃。疑天地之衰运，复太古之茫然。稚子踣而不苏，畏崩壤而坏垣。老媪伏而不动，固局束以挛拳。彼胸中兮何主，宜外物之变迁。羌独居兮草堂，方偃蹇而高眠。为揽衣而徐起，正冠襟而待旃。主之乎以忠信，彼胡为乎偏。倏孤电之长埽，贾馀勇而忽还。星吐鸲耿耿，月流波而娟娟。于是抚床而下，击藜而歌之。歌曰：尸居兮龙见，渊默兮雷殷。彼自怒而为幻，我惟常而是允。存而守之，一心而定。推而放之，四海而准。又何怒之迁，而喜之引也。
《喜雨赋》〈有序〉李继本
辛亥夏，余寓繁。弥月不雨，五月二十有二日大雨。作喜雨赋。
五台之北，五原之阳。太行削云间之老翠，滹水落天上之银潢。浍亩纵横，池馆清凉。鸡犬静其无哗，花竹秀兮有香。卧云子游而乐之，遂解装林下而卜邻于暖泉之傍，乡大夫喜其来而惧其往也，相与刿荒，榛缔草堂。开蔬圃，拭药囊。有琴在御，有书满床。奚奴春柳阴之白粲，邻父过墙头之绿觞。步明月而歌窈窕，临逝波而咏沧浪。迹继于城市，心息乎纷攘。盖将奉亲以自乐，而高卧乎白云之乡。孰期涉兹盛夏，天s膏雨，忧心殷殷，莫知所处。赤日如焚，旱气旁午，牛喘欲颓，龙卧不起，粟苗半焦，麦实成秕。穹林偃兮槁木，破金啼兮渴鼠。地灵缩万井之源，海若收百川之水。罢千门之管弦，叹五方之商旅。乃有戴白之翁，垂髫之子，10寒潭之清冷，罗华檠之香币。走龙祠以祈灵，荐牲俎以陈醴。旌幢绚兮九霄，笙鼓訇兮百里。娱以优伶，杂以士女。既醉既饱，载笑载喜。眇天泽之少施，冀神心之暂启。俄而元霾塞乎寥，密雾沉乎阶鳌；幸善鹎彬杂谘矣模而耘泷于江渚也。少焉明霞收，流电止，日迎雾以霁澄，风吹云而披靡。气将交而复离，惠将布而复弛。兆姓吞声而无欢，万口笺天而矢死。巍巍皇穹，悯民之穷，沛然下雨。当兹五月之将终，方是雨之欲降也。炎光堕地，层阴蔽空，万蚁封穴，百鸟号风。日车腾腾以遄迈，电帜闪闪以交攻。山川蔼，乾坤晦蒙。雷震天门之鼓，水涌冯夷之宫。及是雨之既作也，喷洒空际，飞流海东。浪奔平皋之云，河走长桥之虹。泻天瓢于八极，散银竹于千峰。回生意于万象，苏渴望于三农。既而阴气解，晴景冲融。云浮浮其若练，山宛宛其犹龙。鸟嘤嘤其相乐，木蓊蓊其成丛。平畴涨万顷之绿，奇葩吐千林之红。客有登空山以遐睇，锵环佩于云中。藉绵绵之茂草，荫落落之长松。暝蔼逐遥空之孤鹜，天风度荒寺之远钟。俯仰宇宙，披豁心胸。但见火轮千丈，西渡银海。涌出万朵金芙蓉。尔其霞飞林表，烟敛天末，柳暗归鸦，檐喧乾鹊。送西山之夕阳，挂南楼之朱箔。槐色浮而庭宇清，花阴转而帘栊薄。缃帙晒兮芸轩，酒旆揭兮山郭。乌犍耕白水之涯，红袖舞清风之阁。凉入兮衣，香润兮锦橐。于是华者实，槁者活，疾者瘳，忧者乐。三农得是雨而澄明，两仪得是雨而开廓，太和得是雨而流行，l气得是雨而销铄。彼棠溪之金，美则美矣，而惠不若是雨之博。垂棘之璧，贵则贵矣，而恩不若是雨之渥。飞潜动植皆为之鬯舒，耆耄幼稚皆为之欣跃。信天下之至宝，非一物独得而沾濡，诚宇内之奇珍。非一人独得以囊括。天降斯雨，岂人所作。人被斯泽，非天曷托。彼有备百礼以祷于鬼神者，孰若精一心以求于冥漠也。卧云子复怡然语诸乡大夫曰：始而不雨，吾意天实殄厥下民矣。既而大旱，吾意天实陨厥兆民矣。一雨如沐，九土皆春。天锡吾氓惠也孔殷。吾将结青山以为侣，招白云以为邻，耕田读书，以终老于滹水之滨。乃歌曰：雷雨满盈兮，荡乎无垠。气化回薄兮，出乎无门。使天雨玉兮，曷若野桥流水清无尘。使天雨珠兮，曷若石田茆屋屯秋云。吾何以酬天地之大德兮，惟有丹心一寸横苍F。
《雨赋》明・田艺蘅
陈王既去烛房，即月殿。命仲宣挥素练，载歌载觞，乐而忘倦。少焉玉兔渐没，赤乌将升。商羊鼓舞，蝼蚁封兴，白马奉使，黑G作朋。填填雷奋，祁祁云蒸。大雨旋降，海沸川腾。乃罢鸣琴，弛妙舞。上客无归，清谈竞吐。临高台而散心，抚虚槛而披睹。茫茫雾峦，沉沉烟树。屏翳奔驰，元冥震怒。乍逐电而翻盆，忽从风而飘缕。迟回凝睇，目眩神怡。咏如晦于郑什，诵滂沱于周诗。幸我大夫，载抽妍辞，王粲捧简，口占进之。臣闻天泽之名，取辅之义。习坎之象，佐养之事。本因意而成文，水下云而制字。沛阴阳之和，溥乾坤之施。九畴肃而时来，五政得而春至。道合天而成甘，治入神而咸利弗迷。表重华之精诚无淫，识中国之圣瑞。其称名也杂，其寓意也深。暴则为颍久则为霪，零则徐坠，骤则难禁。小曰A，晦曰霾，一旬惟谷，十日惟霖。濯枝而暑S，破块而年。辨色戊申之日，多怪符阳之岑。炎农效灵于正制，成汤兆异于祝林。武伐商而兵洗，卫讨邢而师淋。虞期昭魏文之信，人事感宋景之心。若乃赤松翔，少女发，石燕飞，焦明歇，朱鳖波浮，三g河没。无为之君，布州雷神之龙，捕樾触石，出云离毕，应月绿苔。润滋黄原，潦掠窳锷撸惊银湍马突。舟运广庭，衣生魏阙。淹泰岳而潜渊，浮邓林而济筏。于是居者悦，行者忧，幽人喜，思妇愁。王孙未返，浪子长游。远空漠漠，旷野悠悠。重阴易夜，凉思先秋。寒声伏枕，冥色登楼。君凄凄而向楚，妾黯黯而居周。骑泥泞而驾阻，羽沾濡而信修。离情难霁，别泪横流。叹高垤之鸣鹳，盼晴檐之唤鸠。亦有壮士遐征，淋漓绝域。汉草正青，胡沙犹黑。灶湿产蛙，营卑为蜮。东山之师未班，蜗角之争何息。至如良苗就槁，大旱云霓。@彼南亩，春水一犁。蛟得池中，豹养山下。密自西郊出溉傅野，未若祥飙拂庆泽濡。三农足，万国娱，开芳宴，振俚Q。浪浪金石，瑟瑟笙竽。雅音响，逸韵同趋。和花殒砌，共叶辞株。入竹注戟，洒荷跳珠。沦波涌泡，晕漪点。映朝霞之危岫，渺暮霭之平芜。骖油壁于峻坂，解锦障于潢污。或如晋而将饮，况望汤之来苏。君王闻之，乐不可告。选姬姜，荐X，簇琼筵，献佩玉。上寿未修，染翰相属。庶卒通宵之欢，乃歌听澍之曲。曲曰：朝复暮兮阳台，望美人兮不来。厌厌饮兮烛灭，怀抱冷兮谁开。又歌暮霁之曲曰：尘心洗兮凄清，醉耳寂兮无声。风为御兮云为Z，美人来兮难为情。歌既阑坫，已反庭燎，油幕卷。佳期可还，行乐何晚。雪徒夸兮兔园月，坐梦兮桂苑领。大王之雄风，愿有斐而不谖。
《游雨花崖牛岭记》顾U
牛头山与献花崖对峙，并金陵胜地。在郊南二十五里。陈氏孔彰居相近，故主予辈为是游。自春凡三易约，乃定于四月十有二日。曰虽雨必往。至日，晨风飒然，纤雨断续。策马出郭门，径趋花崖。时避雨道傍农舍。比至寺，雨益急。侍御王君士招行后五里，假盖野人，乃获至。衣尽沾湿。南昌守罗君质甫先宿方山别墅，泞不得至。时孔彰食具亦阻于涂，予三人蹑值擒饺馗蟆８咭锌占剩云雾生自下方。疾风横过，开x明晦，倏忽万状。木叶滴沥，悬涧泉落，四壁峭然。莫听人语。相顾叹曰：霁游者安知此奇哉。下饭僧寮，孔彰始携二子负尊至。欢然共酌，夜分乃已。遂连床卧谈古今。且寤且寐，不知倦惫之去体。雨竟夜有声，衾枕皆润。薄寒袭人，殊异城市。其实身卧云雾中也。晨起，宿霭抹半峰间。远近崖，如人新沐，毕露精采。兴不可遏，遂乘马沿岭背为牛峰游。至则残雨复落，不可登陟。小饭天阙丈室，徘徊睇望，神游万峰之间。乃诵杜工部诗曰：荡胸生层云，决眦入飞鸟。殆为今设乎。雨既止，日亦且暮，遂别寺僧出山。夫知R游值雨为劳，然情景奇胜亦复相称。乃知忧乐之方，得失之迹，固不可以意校也。
《风雨赋》阙名
高明上覆日月星辰，沉潜下载风雨龙神。占斗光之明暗，辨日色之初新。
黄昏时观北斗，上下左右。平旦间视出日，上下左右。有无云气，以定阴晴。
魁畔黑云见，沾滋于当夜。罡前黄气，主润泽于来晨。
北斗前四星为魁，星后三星名杓，第七星名罡。
遍掩映而三日，
北斗遍被黑云遮掩，主三日内虽旱亦雨。
独溟鞫半旬。
斗间一二星有云气掩闭，主五日内雨。黑气低浓，本夜即雨。
戊己六龙，若鱼行而大洒。
戊、辰、己、巳，名曰六龙。其曰旦占日下，夜占北斗，若有云气苍润如鱼鳞状，或行斗口。主当日或本夜雨。
斗间五色，如龟动以长津。
北斗有五色云气，如龟龙之形状，又或行动。主当日或当夜雨。
类南天而炎火，同中岳以飘尘。
南天者，赤色气。北斗中有赤云气，主旱，主热。又曰赤云蔽日，或蔽斗。主来日大雨。中岳者，黄色气，若蔽斗，或在日月上下，略不广密，主来日大风披拂尘埃之象。
杓前白气，而大遭风雨。节内丹霞，而甚益农人。
每月交节，气日侵晨，见丹霞之气，主一月风雨顺行。
六甲晴空，一旬竭淀。
一甲管十日阴晴。若六甲日无云，掩日与斗口，则一旬俱晴。
云气如出，五行逐面。
凡云气看出在何方，定雨。如东方有云，应甲乙日雨。其馀仿此而验。又曰：青云主甲乙日雨，东方红云主丙丁日雨，南方白云主庚辛日雨，西方黑云主壬癸日雨，北方黄云主戊己日雨，中央故看五色云气逐方面而致雨也。
卯日同甲，四方之气象为因。
谓五卯与六甲日同占。
旦夕滋苍，诸干之期程立变。
平旦占看黑云在何方。如东方，应甲乙日雨之类。
紫乌白兔，降而未升，而雨沾。
天气下降，地气未升。昼则日色紫，夜则月色白。皆有阴雨。
素日丹蟾，升而未降，而灾旱。
天气未降，地气已升。日色白，月色赤。皆主旱灾。
阳碧阴绿未交而景色将寒，
天气未降，地气未升。日色青碧，月色白绿，是二气不交，将寒之兆也。
奇里耦青未密而虹霓欲见。
天气已降，地气已升，二气相交未密，则日黑月青，将雨不雨，而虹霓将见也。
若乃重占卯日，云聚中央，寒风冽土树，折四方，雨泻倾频。无之则别主灾异。
通六甲屈伸之微。凡占六甲，五卯日有云来聚中央，此天地欲寒、大风折木，主四方昏翳，变随云气，必有大雨。此天地变动，若无雨，主别生灾l也。
兵贼攒兴，有之则大起凶殃。
甲卯日，如前天色，若无雨则不止灾殃。必主盗贼兵起，应在五日之内。
断五音之宫羽，
子午时为宫，卯酉为羽，巳亥为角，丑未为徵，辰戌为商。角属木，徵属火，商属金，羽属水，宫属土。若徵日徵风时，加丑未寅申，有火灾。商日商风时，加辰戌，主兵起。羽日羽风时，加卯酉，主大雨。宫日宫风时，加子午，主国乱。角日角风时，加巳亥，主灾病。
裁六义之刚柔。
六义者，六情也。如寅午日为廉真。风从南方来，主喜庆乐事。己酉日为宽大。风从西来，主酒食乐事。丑戌日为公正。风自西南来，主报喜相通执事和悦事。申子日为贪狼。风自北来，主侵夺财货、贼盗
兵起事。亥卯日为阴贼。风自东来，主七日有阴贼入界，偷营却寨之事。辰未日为奸邪。风自北来，主七日内贼囚虚惊或奸非事。如前风性不寒不急，又主喜事。若昏浊破屋、折木扬灰，则主凶事。
壬子至丁，各辖三朝，高燥则云藏数日。
壬子、癸丑、甲寅、乙卯、丙辰、丁巳共六日。每一日管三日阴晴。假壬子日日出，时有云气浓黑蔽日，或掩北斗，则所管戊午、己未、庚申三日有雨。若无云气，高燥晴明，则此三日晴爽。癸丑日管辛酉、壬戌、癸亥三日之类并同前断。总计二十四日。推详所管逐日占之，有如鸣谷应之不远也。
丙子终辛，每管五日，低浓则雨遍诸乡。
丙子、丁丑、戊寅、己卯、庚辰、辛巳共六日。每一日管五日晴雨。丙子日管壬午、癸未、甲申、乙酉、丙戌五日之类并同前断。共三十六日。逐日占斗光日色，晴雨无差也。
连窥天汉，蛇经而雾集云腾，累顾银河。猪越而风调雨顺。
蛇经者，谓天河中有云如蛇。经过则主云雾，皆蔽也。猪越者，如猪形过河也。凡天河有云气黑润，形如猪蛇来往者，主当时期日必雨。
无云掩映，当旬之草木不滋。有气侵凌，逐限之田园必润。
言天河中及五卯六甲云气往来，如前断风雨。
黑牛夜半，如龙在震以辰期。
癸丑日夜半见黑云，气状如龙，在东方震上者。主辰日有雨。
青龙辰前，似马当离而午信。
甲辰日早辰，有云气状如马形，在南方离上者，主午日有雨。
月初两曜，青黑润明，旬当数雨，黄赤乾睛。
青黑，谓日月色，或青、或黑。润明，谓云气润而明。每月初，日月青黑，则一月内多雨。黄赤，则一月内多旱。初一管上旬，初二管中旬，初三管下旬。
旦候孤光，云带中央而不动。日高三丈，雨施四面以频行。
旦候，日出时也。孤光，日光也。凡日出时，有云气如缕带横于日中，久而不移不散，又或蔽日不见者，主日高三丈雨至。若日高一二丈时，则主中旬雨至。
朝视东方，积土之云形便泻。暮窥西上，累盖之气象寻倾。
早看东方有黑云如积土状，晚看西方有黑云层层而起，皆主雨。
晨候北方，云多黄黑。晚望南行，雨雷立倾。
早起北方有黄黑云色湿长，二里许向南者，主壬癸日雨。
跃跃猪气山，奔如七子之期。
早起，见西北方云起如猪走上山之形，或东北方者，主丙子日雨。又曰：七子者，应在七日之内也。
郁郁离风乾，去似八辰之象。
凡早晨北方有云苍苍，南风转西北方，主乙卯日雨，或八日内雨也。
云带横列，寅卯为甲乙之名。
若寅卯方有云带，主甲乙日雨。一云寅卯日方见，主甲乙日雨。
日轮次当，辰巳作丙丁之色。
日行辰巳方，上有云带，主丙丁日雨。
午未之间见云，戊己日以无差。坤申之上行云，庚辛日而不易。
午未方上见云带，主戊己日有雨。坤，西南方也。若见云气，辛庚日雨。
若当灾旱荧惑，少退于河津。
火星守天河及河中。星子稀少，主旱。
或遇霖霪辰象，疆繁于汉泊。
水星守天河及河中，星多皆主大雨，又主大水。
色云交差，赤黑相兼。天威雹冻，神怒云。
旦占五色云气交错，赤黑更多，往来扰乱，此天之威怒。必主大雷雹风。又曰黄云少者，主多雨。
漫洒轻吹远迩，而人君惠重。迅飘顿泻高低，而逆主猜嫌。君正臣忠，先风后雨以祥审。上骄下谄，始雨终风而祸占。镇逆入河，法令急而淋潦。荧惑犯木，政理乖而旱灾。
镇，土星也。逆入天河，主法令急，大雨为灾。荧惑，火星也。若凌犯辰星，主旱。
明阴阳开阖之节，达v玑运行之数。
天地闭塞，冬则否。验之亦迟。天气下降，地气上升，则泰，验之亦速。当看何时，又在知星象之文。
四仲加变，朝中夕半以兴云。
四仲，子午卯酉也。凡四仲年月日时若，太乙初移，宫有云掩日，青黑明润，必雨。朝中，午时。夕半，子时
也。
六壬发转，龙水干支而致雨。
黄帝六壬占，当以月将加月，建月朔。占神候为大雨，大冲为小雨。
支干两位，非其所以无为。
若支干者气，主为雨。而无雨者，是各分方位也。如甲齐、乙东边、丙楚、丁南蛮、戊韩魏、己中州、庚秦、辛西戎、壬燕、癸北方。
月宿十精，当是方而遍溥。
春三月丙丁日，夏三月戊己日，秋三月壬癸日，冬三月甲乙日，乃土王用事时。庚辛日各月宿十精日。不问有无云气，但逢此日，必主大风雨。或风雨不应，是土王用事时，庚辛方应。如春三月，丙丁方应。
金水出入，起风雾以连天。
金水二星，性情不定。主风雨，又成昏雾。又曰金水二星，初出初入之日，定有风雨。
毕月相逢，布云雷于下土。
月犯毕星，主雨。又曰日月离箕星，则多风。离毕星，则多雨。
铜雀屏气，池枯而徵鸟翅张。石燕翱翔，川溢而商羊鼓舞。
铜雀，鸟名。长安西域有之。一鸣则五谷熟。屏气，是不鸣也，主旱。蚨蛛蛇有四翼，一名徵鸟，凡见处主三年大旱。石燕，药名。少室山中有之，燕飞则主雨。齐有一足鸟，名商羊。若舒翅跳舞，则主大雨。水灾相仍。
戴君之德，五徵不乱以维新。任臣之贤，十义无亏而治旧。尊天贵地，徵秘法以推诚。敬鬼重神，握元机而定谱。

[book_title]乾象典第八十二卷
雨部艺文二〈诗〉
喜雨　　　　　　　　　　魏陈思王
天覆何弥广，苞育此群生。弃之必憔悴，惠之则滋荣。庆云从北来，郁述西南征。时雨中夜降，长雷周我庭。嘉种盈膏壤，登秋毕有成。
苦雨　　　　　　　　　　　　阮r
苦雨滋元冬，引日弥且。长丹墀自歼殪，深树犹沾裳。客行易感悴，我心摧已。伤登台望江沔，阳侯沛洋洋。
苦雨　　　　　　　　　　　晋傅元
徂暑未一旬，重阳翳朝霞。厥初月离毕，积日遂滂沲。屯云结不解，长溜周四阿。霖雨如倒井，黄潦起洪波。湍深激墙隅，门庭若决河。炊爨不复举，灶中生蛙虾。
赠尚书郎顾彦先　　　　　　　陆机
大火贞朱光，积阳熙自南。望舒离金虎，屏翳吐重阴。凄风迕时序，苦雨遂成霖。朝游忘轻羽，夕息忆重衾。感物百忧生，缠绵自相寻。与子隔萧墙，萧墙阻且深。形影旷不接，所托声与音。音声日夜阔，何用慰吾心。
其二
朝游游层城，夕息旋直庐。迅雷中宵激，惊电光夜舒。元云拖朱阁，振风薄绮疏。丰注溢修C，潢潦浸阶除。停阴结不解，通衢化为渠。沈稼湮梁颍，流民溯荆徐。眷言怀桑梓，无乃将为鱼。
霖雨　　　　　　　　　　　　张载
霏雨馀旬朔，髅寥找棺埂：我越獬罨常置酒招亲类。啾啾丝竹作，伶人奏奇秘。悲歌结流风，逸响回秋气。
杂诗　　　　　　　　　　　　张协
墨G跃重渊，商羊舞野庭。飞廉应南箕，丰隆迎号屏。云根临八极，雨足洒四溟。霖沥过二旬，散漫亚九龄。阶下伏泉涌，堂上水衣生。洪潦浩方割，人怀昏垫情。沈夜漱陈根，绿叶腐秋茎。里无曲突烟，路无行轮声。环堵自颓毁，垣闾不隐形。尺烬重寻桂，红粒贵瑶琼。君子守固穷，在约不爽贞。虽荣田方赠，惭为沟壑名。取志于陵子，比足黔娄生。
喜雨　　　　　　　　　　宋谢惠连
朱明振炎气，溽暑扇温飙。羡彼明月辉，离毕经中宵。思此西郊云，既雨盈崇朝。上天悯憔悴，商羊自吟谣。
喜雨　　　　　　　　　　　　鲍照
营社达群阴，屯云掩积阳。河井起龙蒸，日魄敛游光。族云飞泉室，震风沈羽乡。升浃地维，倾润泻天潢。平洒周海岳，曲潦溢川庄。惊雷鸣桂渚，回涓流玉堂。珍木抽翠条，炎卉擢朱芳。关市欣九赋，京廪开万箱。无谢尧为君，何用知柏皇。
苦雨
连阴积浇灌，滂沱下霖乱。沈云日夕昏，骤雨淫朝日。蹊泞走兽稀，林寒鸟飞晏。密雾冥下溪，聚云屯高岸。野雀无所依，群鸡聚空馆。川梁日已广，怀人邈渺漫。徒酌相思酒，空急促明弹。
观朝雨　　　　　　　　　　齐谢I
朔风吹飞雨，萧条江上来。既洒百常观，复集九成台。空魅绫∥恚散漫似轻埃。平明振衣坐，重门犹未开。耳目暂无扰，怀古信悠哉。戢翼希骧首，乘流畏曝腮。动息无兼遂，岐路多徘徊。方同战胜者，去剪北山莱。
开霁　　　　　　　　　　梁简文帝
景落商飙靖，烟开四郊谧。偃蹇暮山虹，游扬峰下日。水纹城上动，城楼水中出。竟微共治功，空卧淮扬秩。
赋得入阶雨　　　　　　　　　同前
细雨阶前入，洒砌复沾帷。渍花枝觉重，湿鸟羽飞迟。傥令斜日照，并欲似游丝。
雨后　　　　　　　　　　　　同前
散丝与山气，忽合复俄晴。雷音稍入岭，电影尚连城。雨馀云犹薄，风收热复生。
行雨　　　　　　　　　　　　同前
本是巫山来，无人睹容色。惟有楚王臣，曾言梦相识。
细雨　　　　　　　　　　　　元帝
风轻不动叶，雨细未沾衣。入楼如雾上，拂马似尘飞。
庭雨应诏　　　　　　　　　　沈约
出空宁可图，入庭倍难赋。非烟复非云，如丝复如雾。A裁欲垂，霏微不能注。虽无千金质，聊为一辰趣。
张黄门协苦雨　　　　　　　　江淹
丹霞蔽阳景，绿泉涌阴渚。水鹳巢层甍，山云润柱础。有{兴春节，愁霖贯秋序。燮燮凉叶夺，戾戾t风举。高谈玩四时，索居慕俦侣。青苕日夜黄，芳蕤成宿楚。岁暮百虑交，无以慰延伫。
从驾喜雨　　　　　　　　　庾肩吾
西岳浮樽桂，东皇事浴兰。赦诏还京兆，归神出灌坛。湿风含酒气，阴云助麦寒。典农欣受职，治粟喜当官。复此随车雨，民天知可安。
春暮喜晴酬哀户曹苦雨　　　　何逊
振衣喜初霁，褰裳对晚晴。落花犹未裕时鸟故馀声。春芳空悦目，游客反伤情。乡园不可见，江水独自清。愿得同携手，归望对都城。
秋雨卧疾　　　　　　　　　刘孝绰
贾君徭役少，潘生民务稀。及此同多暇，高卧掩重闱。寂寞桑榆晚，滂沱噎不。电隙时光帐，风帘乍扣扉。
和皇太子春林晚雨　　　　　刘孝威
云树交为密，雨日共成虹。雷舒长男气，枝摇少女风。叶珠随滴水，檐绳下溜空。蝶濡飞不r，花沾色更红。明离信养德，能事毕春宫。谁堪偶凤吹，唯有浮丘公。
望雨　　　　　　　　　　　　前人
清阴荡暄浊，飞雨入阶廊。瞻空乱无绪，望C耿成行。交枝含晓润，杂叶带新光。浮芥离还聚，沿沤灭复张。浴禽飘落毳，风荇散馀香。W绡挂绣幕，象簟列华床。侍童拂羽扇，厨人奉滥浆。寄言楚台客，雄风讵独凉。
望夕雨　　　　　　　　　　　刘苞
崇朝k行雨，薄晚屯密云。缘阶起素沫，竟水散圆文。河柳低未举，山桃落已芬。清樽久不荐，淹留遂待君。
拟雨诗　　　　　　　　　　　虞骞
清风送凉气，薄暮荡炎氛。虹照涟漪水，电出嵯峨云。落晖散长足，细雨织斜文。
对雨　　　　　　　　　　　朱超道
当夏苦炎埃，习静对花台。落照依山尽，浮凉带雨来。重云吐飞电，高栋响行雷。洒树轻花发，滴沼细萍开。沫萦阶草，奔流起砌苔。无因假轻盖，徒然想上才。
f居对雨　　　　　　　　　陈阴铿
四溟飞旦雨，三径绝来游。震位雷声发，离宫电影浮。山云遥似带，庭叶近成舟。茅檐下乱滴，石窦引环流。寄言一高士，如何麦不收。
又
O藻降灵o，聪明谅在斯。触石朝云起，从星夜月离。入川奔巨壑，万顷溢澄陂。绿野含膏润，青山带濯枝。嘉禾方合颖，秀麦已分岐。寄语纷纶学，持竿讵必知。
梅林轻雨应教　　　　　　　张正见
梅树耿长虹，芳林散轻雨。蜀郡随仙去，阳台带云聚。飘花更濯枝，润石还侵柱。讵得零陵燕，随风时共舞。
喜雨　　　　　　　　　　北齐魏收
霞晖染刻栋，础润上雕楹。神山千叶照，仙草百花荣。泻溜高斋响，添池曲岸平。滴下如珠落，波回类璧成。气调登万里，年和欣百灵。定知丹甑出，何须铜雀鸣。
对雨　　　　　　　　　　　　刘逖
重轮宵犯毕，行雨旦浮空。细落疑含雾，斜飞觉带风。湿槐仍足绿，沾桃更上红。无由似元豹，纵意坐山中。
喜晴应诏敕自疏韵　　　　北周庾信
御辨诚膺，维皇称有建。雷泽昔经渔，负夏时从贩。柏梁骖驷马，高陵驰六传。有序属宾连，无私表平宪。河堤崩故柳，秋水高新堰。心斋悯昏垫，乐彻怜胥怨。禅河秉高论，法轮开胜辩。王城水38息，洛浦河图献。伏泉还习坎，归风已回巽。桐枝长旧围，蒲节抽新于。山薮欣藏疾，幽栖得无闷。有庆兆民同，论年天子万。
同颜大夫初晴　　　　　　　　前人
夕阳含水气，反景照河堤。湿花飞未远，阴云敛向低。燕燥还为石，龙残更是泥。香泉酌冷涧，小艇钓莲溪。但使心齐物，何愁物不齐。
奉和赵王喜雨　　　　　　　　前人
元霓临日谷，封蚁对云台。投壶欲起电，倚柱稍惊雷。白沙如湿粉，莲花类洗杯。惊乌洒翼度，湿雁断行来。浮桥七星起，高堰六门开。犹言祀蜀帝，即似望荆台。厥田终上上，原野自莓莓。
和李司录喜雨　　　　　　　　前人
纯阳实久亢，云汉乃昭回。临河沈璧玉，夹道画龙媒。离光初绕电，震气始乘雷。海童还碣石，神女向阳台。云逐鱼鳞起，渠随龙骨开。崩沙杂水去，卧树拥槎来。嘉苗双合颖，熟稻再含胎。属此欣膏露，逢君锊拧＠⒎η斫玖，无酬美且啤
又对雨　　　　　　　　　　　前人
繁云犹暗岭，积雨未开庭。阶含侵角路，镬满溜疏萍。湿杨生细椹，烂草变初萤。徒劳看蚁封，无事祀灵星。
喜晴　　　　　　　　　　　　前人
比日思光景，今朝始暂逢。雨住便生热，云晴即作峰。水白澄还浅，花红燥更浓。已欢无石燕，弥欲弃泥龙。
赋得微雨从东来应教　　　隋诸葛颖
微雨东峰，散漫洒长松。涧满新流浊，山沾积翠浓。风起还吹燕，云来本送龙。登年随玉烛，名山定可封。
咏雨　　　　　　　　　　　唐太宗
和风吹绿野，梅雨洒芳田。新流添旧涧，宿雾足朝烟。雁湿行无次，花沾色更鲜。对此欣登岁，披襟弄五弦。
同刘晃喜雨　　　　　　　　　元宗
节变寒初尽，时和气已春。繁云先合寸，膏雨自依旬。飒飒飞平野，霏霏静暗尘。悬知花叶意，朝夕望中新。
中书寓直咏雨简褚起居上官学士杨师道
云暗苍龙阙，沈沈殊未开。窗临凤凰沼，飒飒雨声来。电影入飞阁，风威凌吹台。长檐响奔溜，清簟肃浮埃。早荷叶稍没，新篁枝半摧。兹晨怅多绪，怀友自难裁。况复重城内，日暮独徘徊。玉阶良史笔，金马锾觳拧８咻通散骑，复道驾蓬莱。思君赠桃李，于此冀琼瑰。
奉和咏雨应诏　　　　　　　许敬宗
舞商初赴节，湘燕远迎秋。飘丝交殿网，乱滴起池沤。激溜分龙阙，斜飞洒凤楼。崇朝方浃寓，宸盼俯凝旒。
发营逢雨应诏　　　　　　　虞世南
豫游欣胜地，皇泽乃先天。油云阴御道，膏雨润公田。陇麦沾逾翠，山花湿更然。稼穑良所重，方复悦丰年。
和崔尚书喜雨　　　　　　　张九龄
积阳虽有晦，经月未为灾。上念人天重，先祈云汉回。仁心及草木，号令起风雷。照烂阴霞止，交纷瑞雨来。三辰被黍稷，四远屏氛埃。池溜因添满，林芳为洒开。听中声滴沥，望处影徘徊。惠泽成丰岁，昌言发上才。无论验石鼓，不是御云台。直颂皇恩浃，崇朝遍九垓。
内题赋得巫山雨　　　　　　宋之问
神女向高唐，巫山下夕阳。徘徊作行雨，婉恋逐荆王。电影江前落，雷声峡外长。霁云无处所，台馆晓苍苍。
雨　　　　　　　　　　　　　李峤
西北云肤起，东南雨足来。灵童出海见，神女向山回。斜影风前合，圆文水上开。十旬无破块，九土信康哉。
单于川对雨　　　　　　　　苏味道
飞雨欲迎旬，浮云已送春。还从濯枝后，来应洗兵辰。气合龙祠外，声过鲸海滨。伐邢知有属，已见静边尘。
闻雨　　　　　　　　　　　　张说
多雨绝尘事，寥寥入太元。城阴疏复合，檐滴断还连。念我劳造化，从来五十年。误将心徇物，近得还自然。f居草木侍，虚室鬼神怜。有时进美酒，有时清弦。声真不世识，心醉岂言诠。
奉和春日途中喜雨应诏　　　魏知古
皇舆向洛城，时雨应天行。丽日登岩送，阴云出野迎。濯枝林杏发，润叶渚蒲生。丝入纶言喜，花依锦字明。微臣忝东观，载笔伫西成。
春游值雨　　　　　　　　　　张旭
欲寻轩槛倒清樽，江上烟云向晚昏。须倩东风吹雨散，明朝却待入花园。
山行遇雨　　　　　　　　　　孙逖
骤雨昼氤氲，空天望不分。暗山唯觉电，穷海但生云。涉涧猜行潦，缘崖畏宿氛。夜来江月霁，棹唱此中闻。
和陈监四郎秋雨思从弟据　　　王维
袅袅秋风动，凄凄烟雨繁。声连T鹊观，色暗凤凰原。细柳疏高阁，轻槐落洞门。九衢行欲断，万井寂无喧。忽有愁霖唱，更陈多露言。平原思令弟，康乐谢贤昆。逸兴方三接，衰颜强七奔。相如今老病，归守茂陵园。
书事　　　　　　　　　　　　前人
轻阴阁小雨，深院昼慵开。坐看苍苔色，欲上人衣来。
湖中晚霁　　　　　　　　　　常建
湖广舟自轻，江天欲澄霁。是时清楚望，气色犹霾翳。踟蹰金霞白，波上日初丽。烟虹落镜中，树木生天际。杳杳涯欲辨，蒙蒙云复闭。言乘星汉明，又睹寰瀛势。微兴遂此惬，悠然不知岁。试歌沧浪清，遂觉乾坤细。岂念客衣薄，将期永投袂。迟回渔父间，一雁声嘹唳。
途中晴　　　　　　　　　　孟浩然
已失巴陵雨，犹逢蜀坂泥。天开斜景遍，山出晚云低。馀湿犹沾草，残流尚入溪。今宵有明月，乡思远。
对雨　　　　　　　　　　　　李白
卷帘聊举目，露湿草绵芊。古岫藏云毳，空庭织碎烟。水纹愁不起，风线重难牵。尽日扶犁叟，往来江树前。
f斋对雨　　　　　　　　　韦应物
幽独自盈抱，阴淡亦连朝。空斋对高树，疏雨共萧条。幕燕翻泥湿，蕙花依砌消。端居念往事，倏忽若惊飙。
同德寺雨后寄元侍御李博士　　前人
川上风雨来，须臾满城阙。i青莲界，萧条孤兴发。前山遽已净，阴霭夜来歇。乔木生夏凉，流云吐华月。严城自有限，一水非难越。相望曙河远，高斋生超忽。
赋得暮雨送李佟匆蛔魑肌怠　∏叭
楚江微雨里，建业暮钟时。漠漠帆来重，冥冥鸟去迟。海门深不见，浦树远含滋。相送情无限，沾襟比散丝。
山行积雨归涂始霁　　　　　　前人
揽辔穷登降，阴雨遘二旬。但见白云合，不睹岩中春。急溜岂易揭，峻途良难遵。深林猿声冷，沮洳虎迹新。始霁升阳景，山水阅清晨。杂花积如雾，百卉凄已陈。鸣驺屡骧首，归路自欣欣。
裴端公使院赋得隔帘见春雨　　包何
细雨未成霖，垂帘但觉阴。唯看上砌湿，不遣入檐深。度隙沾霜简，因风润绮琴。须移户外屦，檐溜夜相侵。
苦雨奉寄陇西公兼呈王徵士　　杜甫
今秋乃淫雨，仲月来寒风。群木水光下，万家云气中。所思碍行潦，九里信不通。悄悄素郝罚迢迢天汉东。愿腾六尺马，背若孤征鸿。划见公子面，超然欢笑同。奋飞既胡越，局促伤樊笼。一饭四五起，凭轩心力穷。嘉蔬没溷浊，时菊碎榛丛。鹰隼亦屈猛，乌鸢何所蒙。式瞻北邻居，取适南巷翁。挂席钓川涨，焉知清兴终。
九日寄岑参　　　　　　　　　前人
出门复入门，雨脚但如旧。所向泥活活，思君令人瘦。沈吟坐西轩，饮食错昏昼。寸步曲江头，难为一相就。吁嗟乎苍生，稼穑不可救。安得诛云师，畴能补天漏。大明韬日月，旷野号禽兽。君子强逶迤，小人困驰骤。维南有崇山，恐与川浸溜。是节东篱菊，纷披为谁秀。岑生多新诗，性亦嗜醇酎。采采黄金花，何由满衣袖。
晴二首　　　　　　　　　　　前人
久雨巫山暗，新晴锦绣文。碧知湖外草，红见海东云。竟日莺相和，摩霄鹤数群。野花乾更落，风处急纷纷。
二
啼乌争引子，鸣鹤不归林。下食遭泥去，高飞恨久阴。雨声冲塞尽，日气射江深。回首周南客，驱驰魏阙心。
晚晴　　　　　　　　　　　　前人
晚照斜初彻，浮云薄未归。江虹明远饮，峡雨落馀飞。凫雁终高去，熊罴觉自肥。秋分客尚在，竹露夕微微。
大雨　　　　　　　　　　　　前人
西蜀冬不雪，春农尚嗷嗷。上天回哀眷，朱夏云郁陶。执热乃沸鼎，纤成袍。风雷飒万里，霈泽施蓬蒿。敢辞茅屋漏，已喜黍豆高。三日无行人，二江声怒号。流恶邑里清，矧兹远江皋。荒庭步鹳，隐几望波涛。沈z聚药饵，顿忘所进劳。则知润物功，可以贷不毛。阴色静陇亩，劝耕自官曹。四邻出耒耜，何必吾家操。
雨晴　　　　　　　　　　　　前人
天际秋云薄，从西万里风。今朝好晴景，久雨不妨农。塞柳行疏翠，山梨结小红。胡笳楼上发，一雁入高空。
院中晚晴怀西郭茅舍　　　　　前人
幕府秋风日夜清，澹云疏雨过高城。叶心朱实堪时落，阶面青苔先自生。复有楼台衔暮景，不劳钟鼓报新。晴浣花溪里花饶笑，肯信吾兼吏隐名。
喜雨　　　　　　　　　　　　前人
春旱天地昏，日色赤如血。农事都已休，兵戈况骚屑。巴人困军须，恸哭厚土热。沧江夜来雨，真帝罪一雪。谷根少苏息，l气终不灭。何由见宁岁，解我忧思结。峥嵘群山云，交会未断绝。安得鞭雷公，滂沱洗吴越。
雨　　　　　　　　　　　　　前人
山雨不作泥，江云薄为雾。晴飞半岭鹤，风乱平沙树。明灭洲景微，隐见岩姿露。拘闷出门游，旷绝经日趣。消中日伏枕，卧久尘及屦。岂无平肩舆，莫辨望乡路。兵戈浩未息，蛇虺反相顾。悠悠边月破，郁郁流年度。针灸阻朋曹，糠t对童孺。一命须屈色，新知渐成故。穷荒益自卑，飘泊欲谁诉。顿愁应接，俄顷恐违迕。浮俗何万端，幽人有高步。庞公竟独往，尚子终罕遇。宿留洞庭秋，天寒潇湘素。杖策可入舟，送此齿发暮。
雨　　　　　　　　　　　　　前人
行云递崇高，飞雨霭而至。潺潺石间溜，汨汨松上驶。亢阳乘秋热，百谷皆已弃。皇天德泽降，焦卷有生意。前雨伤卒暴，今雨喜容易。不可无雷霆，间作鼓增气。佳声达中宵，所望时一致。清霜九月天，见滞穗。郊扉及我私，我圃日苍翠。恨无抱瓮力，庶减临江费。
雨二首　　　　　　　　　　　前人
青山淡无姿，白露谁能数。片片水上云，萧萧沙中雨。殊俗状巢居，层台附风渚。佳客适万里，沈思情延伫。挂帆远色外，惊浪满吴楚。久阴蛟螭出，寇盗复几许。
二
空山中宵阴，微冷先枕席。回风起清曙，万象萋已碧。落落出岫云，浑浑倚天石。日假何道行，雨含长江白。连樯荆州船，有士荷矛戟。南防草镇惨，沾湿赴远役。群盗下辟山，总戎备强敌。水深云光廓，鸣橹各有适。渔艇息悠悠，夷歌负樵客。留滞一老翁，书时记朝夕。
又秋雨叹三首　　　　　　　　前人
雨中百草皆烂死，阶下决明颜色鲜。著叶满枝翠羽盖，开花无数黄金钱。凉风萧萧吹汝急，恐汝后时难独立。堂上书生空白头，临风三嗅馨香泣。
二
阑风伏雨秋纷纷，四海八荒同一云。去马来牛不复辨，浊泾清渭何当分。禾头生耳黍穗黑，农夫田父无消息城。中17米换衾n，相许宁论两相直。
三
长安布衣谁比数，反锁衡门守环堵。老夫不出长蓬
蒿，稚子无忧走风雨。雨声飕飕催早寒，胡雁翅湿高飞难秋来未。曾见曰日，泥污后土何时乾。
江阁对雨有怀行营裴二端公　　前人
南纪风涛壮，阴晴屡不分。野流行地日，江入度山云。层阁凭雷殷，长空面水文。雨来铜柱北，应洗伏波军。
陪诸贵公子丈八沟携妓纳凉晚际遇雨二首前人
落日放船好，轻风生浪迟。竹深留客处，荷净纳凉时。公子调冰水，佳人雪藕丝。片云头上黑，应是雨催诗。
二
雨来沾席上，风急打船头。越女红裙湿，燕姬翠黛愁。缆侵堤柳系，幔卷浪花浮。归路翻萧飒，陂塘五月秋。
对雨书怀走邀许主簿　　　　　前人
东岳云峰起，溶溶满太虚。震雷翻幕燕，骤雨落河鱼。座对贤人酒，门停长者车。相邀愧泥泞，骑马到阶除。
西阁雨望　　　　　　　　　　前人
楼雨沾云幔，山寒著水城。径添沙面出，湍减石棱生。菊蕊凄疏放，松林驻远情。滂沱朱槛湿，万虑傍檐楹。
对雨　　　　　　　　　　　　前人
莽莽天涯雨，江边独立时。不愁巴道路，恐湿汉旌纭Ｑ┝敕狼锛保绳桥战胜迟。西戎甥舅礼，不敢背恩私。
朝雨　　　　　　　　　　　　前人
凉气晓萧萧，江云乱眼飘。风鸳藏近渚，雨燕集深条。黄绮终辞汉，巢由不见尧。草堂樽酒在，幸得过清朝。
喜雨　　　　　　　　　　　　前人
南国旱无雨，今朝江出云。入空才漠漠，洒迥已纷纷。巢燕高飞尽，林花润色分。晚来声不绝，应得夜深闻。
村雨　　　　　　　　　　　　前人
雨声传两夜，寒事飒高秋。挈带看朱绂，开箱睹黑裘。世情只益睡，盗贼敢忘忧。松菊新沾洗，茅斋慰远游。
梅雨　　　　　　　　　　　　前人
南京犀浦道，四月熟黄梅。湛湛长江去，冥冥细雨来。茅茨疏易湿，云雾密难开。竟日蛟龙喜，盘涡与岸回。
春夜喜雨　　　　　　　　　　前人
好雨知时节，当春乃发生。随风潜入夜，润物细无声。野径云俱黑，江船火独明。晓看红湿处，花重锦官城。
白水明府舅宅喜雨得过字　　　前人
吾舅政如此，古人谁复过。碧山晴又湿，白水雨偏多。精祷既不昧，欢娱将谓何。汤年旱颇甚，今日醉弦歌。
夜雨　　　　　　　　　　　　前人
小雨夜复密，回风吹早秋。野凉侵闭户，江满带维舟。通籍恨多病，为郎忝薄游。天寒出巫峡，醉别仲宣楼。
晨雨　　　　　　　　　　　　前人
小雨晨光内，初来叶上闻。雾交才洒地，风逆旋随云。暂起柴荆色，轻沾鸟兽群。麝香山一半，亭午未全分。
雨　　　　　　　　　　　　　前人
万木云深隐，连山雨未开。风扉掩不定，水鸟去仍回。鲛馆仍鸣杼，樵舟岂伐枚。清凉破炎毒，衰意欲登台。
雨　　　　　　　　　　　　　前人
冥冥甲子雨，已度立春时。轻烦相向，纤恐自疑。烟添才有色，风引更如丝。直觉巫山暮，兼催宋玉悲。
雨　　　　　　　　　　　　　前人
始贺天休雨，还嗟地出雷。骤看浮峡过，密作渡江来。牛马行无色，蛟龙38不开。干戈盛阴气，未必自阳台。
雨四首　　　　　　　　　　　前人
微雨不滑道，断云疏复行。紫崖奔处黑，白鸟去边明。秋日新沾影，寒江旧落声。柴扉临野碓，半湿捣香粳。
二
江雨旧无时，天晴忽散丝。暮秋沾物冷，今日过云迟。上马回休出，看鸥坐不辞。高轩当滟，润色静书帷。
三
物色岁将晏，天隅人未归。朔风鸣淅淅，寒雨下霏霏。多病久加饭，衰容新授衣。时危觉凋丧，故旧短书稀。
四
楚雨石苔滋，京华消息迟。山寒青兕叫，江晚白鸥饥。神女花钿落，鲛人织杼悲。繁忧不自整，终日洒如丝。
江雨有怀郑典设　　　　　　　前人
春雨寒峡中，早晚来自楚王宫。乱波分披已打岸，弱云狼籍不禁风。宠光蕙叶与多碧，点注桃花舒小红。谷口子真正忆汝，岸高滑任西东。
遣闷戏呈路十九曹长　　　　　前人
江浦雷声喧昨夜，春城雨色动微寒。黄鹂并坐交愁湿，白鹭群飞大剧乾。老去渐于诗律细，谁家数去酒杯宽。知君最爱清狂客，百遍相过意未阑。
崔评事弟许相迎不到应虑老夫见泥雨怯出必愆佳期走笔戏简　　　　　　前人
江阁邀宾许马迎，午时起坐自天明。浮云不负青春色，细雨何孤白帝城。身过花间沾湿好，醉于马上往来轻。虚疑皓首冲泥怯，实少银鞍傍险行。
即事　　　　　　　　　　　　前人
暮春三月巫峡长，晶晶行云浮日光。雷声忽送千峰雨，花气浑如百和香。黄莺过水翻回去，燕子衔泥湿不妨。飞阁粤蓖蓟里，虚无只少对潇湘。
曲江对雨　　　　　　　　　　前人
城上春云覆苑墙，江亭晚色静年芳。林花著雨胭脂湿，水荇牵风翠带长。龙武新军深驻辇，芙蓉别殿漫焚香。何时诏此金钱会，暂醉佳人锦瑟傍。
复阴　　　　　　　　　　　　前人
方冬合沓元阴塞，昨日晚晴今日黑。万里飞蓬映天过，孤城树羽扬风直。江涛簸岸黄沙走，云雪埋山苍兕吼。君不见，夔子之国杜陵翁，牙齿半落左耳聋。
雨晴　　　　　　　　　　　　前人
雨时山不改，晴罢峡如新。天路看殊俗，秋江思杀人。有猿挥泪尽，无犬附书频。故国愁思外，长歌欲损神。
雨不绝　　　　　　　　　　　前人
鸣雨既过渐细微，映空摇r如丝飞，阶前短草泥不乱，院里长条风乍稀。舞石旋应将乳子，行云莫自湿仙衣。眠边江舸何匆促，未得安流逆浪归。
立秋日雨院中有作　　　　　　前人
山云行绝塞，大火复西流。飞雨动华屋，萧萧梁栋秋。穷途愧知己，暮齿借长筹。已费清晨谒，那成长者谋。解衣开北户，高枕对南楼。树湿风凉进，江喧水气浮。礼宽心有适，节爽病微瘳。主将归调鼎，吾还访旧丘。
中丞严公雨中垂寄见忆一绝奉答二绝前人
雨映行宫辱赠诗，元戎肯赴野人期。江边老病虽无力，强拟晴天理钓丝。
二
何日雨晴云出溪，白沙青石洗无泥。只须伐竹开荒径，拄杖穿花听马嘶。
晚晴　　　　　　　　　　　　前人
村晚惊风度，庭幽过雨沾。夕阳薰细草，江色映疏帘。书乱谁能帙，杯乾自可添。时闻有馀论，未怪老夫潜。
李士曹厅对雨　　　　　　　　钱起
春雨暗重城，讼庭深更寂。终朝人吏少，满院烟云积。湿鸟压花枝，新苔宜砌石。掾曹富文史，清兴对词客。爱尔蕙兰丛，芳香饱时泽。
登秦岭半岩遇雨　　　　　　　前人
屏翳忽腾气，浮阳惨无晖。千峰挂飞雨，百尺摇翠微。震电闪云径，奔雷翻石矶。倚岩假松盖，临水羡荷衣。不得采苓去，空思乘月归。且怜东皋上，黍色侵荆扉。
田园雨后赠邻人　　　　　　　前人
安排常任性，偃卧晚开户。樵客荷蓑归，向来春山雨。残云虹未落，返照霞初吐。时鸟鸣村墟，新泉绕林圃。尧年尚恬泊，邻里成太古。室迩人遂遥，相思怨芳杜。
中书遇雨　　　　　　　　　　前人
济旱惟宸虑，为霖即上台。云衔七曜起，雨拂九门来。纶阁飞丝度，龙渠激C回。色翻池上藻，香`鼎前杯。湘燕皆舒翼，沙鳞岂曝腮。尺波应万假，虞海载沿洄。
泉上雨后作　　　　　　　　元季川
风雨荡繁暑，雷息佳霁初。众峰带云色，清气入我庐。飒飒凉飙来，临窥惬所图。绿萝长新蔓，袅袅垂坐隅。流水复檐下，丹砂发清渠。养葛为我衣，种芋为我疏。谁是畹与畦，漫连野芜。
雨　　　　　　　　　　　　戴叔伦
历历愁心乱，迢迢独夜长。春帆江上雨，晓镜鬓边霜。啼鸟云山静，落花溪水香。家人亦念我，与汝黯相忘。
客舍苦雨即事寄钱起郎士元二员外卢纶
积雨暮凄凄，羁人状鸟栖。响空宫树接，覆水野云低。穴蚁多随草，巢蜂半坠泥。绕池墙藓合，拥溜瓦松齐。旧圃平如海，新沟曲似溪。坏兰留众蝶，栋止群鸡。莠盛终无实，槎枯遂有荑。绿萍藏废井，黄叶隐危堤。闾里欢将绝，朝昏望亦迷。不知霄汉侣，何路可相携。
郊居对雨寄赵涓给事包佶郎中　前人
暑雨青山里，随风到野居。乱沤浮曲砌，悬溜响前除。尘镜愁多掩，蓬头懒更梳。夜窗凄枕席，阴壁润图书。萧飒宜新竹，龙钟拾野蔬。石泉空自咽，药圃不堪锄。浊水淙深辙，荒兰拥败渠。繁枝留宿鸟，碎浪出寒鱼。桑屐时登望，荷衣自卷舒。应怜在泥滓，无路托高车。
雨中酬友人　　　　　　　　　前人
看山独行归竹院，水绕前阶草生遍。空林细雨暗无声，唯有愁心两相见。
宿冯翊夜雨赠主人　　　　　　李益
危心惊夜雨，起望漫悠悠。气耿残灯暗，声繁高树秋。凉轩辞夏扇，风幌揽轻n。思绪蓬初断，归期燕暂留。关山蔼已失，脸泪迸难收。赖君时一笑，方能解四愁。
溪行逢雨与柳仲庸　　　　　　李端
日落众山昏，萧萧暮雨繁。那堪雨处宿，共听一声猿。
咏雨　　　　　　　　　　　　杨凝
尘哦嗳寺罚泥归足燕家。可怜缭乱点，湿尽满宫花。
雨夜见投之作　　　　　　　司空曙
出户繁星尽，池塘暗不开。动衣凉气度，r树远声来。灯外初行电，城隅偶隐雷。因知谢文学，晓望比尘埃。
寓居武丁馆　　　　　　　　　陈存
暑雨飒已过，凉飙触幽襟。虚馆无喧尘，绿槐多昼阴。俯视古苔积，倾聆早蝉吟。放卷一长想，闭门千里心。
秋雨联句　　　　　　　　　　韩愈
万木声号呼，百川气交会〈孟郊〉。庭翻树离合，牖变景明蔼〈愈〉。泻殊未终，飞浮亦云泰〈郊〉。牵怀到空山，属听迩惊濑〈愈〉。檐垂白练直，渠涨清湘大〈郊〉。甘津泽祥禾，伏润肥荒艾〈愈〉。主人吟有欢，客子孤无奈〈郊〉。侵阳日沈元，剥节风搜兑〈愈〉。tL游峡喧，飕v卧江汰〈郊〉。微飘来枕前，高洒自天外〈愈〉。穴何迫迮，蝉枝埽鸣哕〈郊〉。C菊茂新芳，径兰销晚〈愈〉。地镜时昏晓，池星竞漂沛〈郊〉。欢呶寻一声，灌注洇群籁〈愈〉。儒宫烟火湿，市舍煎熬觥唇肌怠Ｎ岳淇毡苊牛衣寒屡循带〈愈〉。水怒已倒流，阴繁恐凝害〈郊〉。忧鱼思舟楫，感禹勤畎浍〈愈〉。怀襄信可畏，疏决须有赖〈郊〉。筮命或冯蓍，卜睛将问蔡〈愈〉。庭商忽惊舞，墉H亦亲酹〈郊〉。氛r稍疏映，乱还拥荟。阴旌时流，帝鼓镇訇磕。枣圃落青玑，瓜畦烂文贝。贫薪不烛灶，富粟空填X〈愈〉。秦俗动言利，鲁儒欲何丐。深路倒羸骖，弱途拥行a。毛羽皆遭冻，离不能。翻浪洗虚空，倾涛败藏盖〈郊〉。吾人犹在陈，僮仆诚自郐。因思征蜀士，未免湿戎旆。安得发商飙，廓然吹宿霭。白日悬大野，幽泥化轻埂Ｕ匠≡菀磺，贼肉行可脍〈愈〉。搜心思有效，抽策期称最。岂惟虑收，亦以救颠沛〈郊〉。禽情初啸俦，础色微收霈。庶几谐我愿，遂止无已太〈愈〉。
雨后晓行独至愚溪北池　　　柳宗元
宿云散洲渚，晓日明村坞。高树临清池，风惊夜来雨。予心适无事，偶此成宾主。
夏初雨后寻愚溪　　　　　　　前人
悠悠雨初霁，独绕清溪曲。引杖试荒泉，解带围新竹。沈吟亦何事，寂寞固所欲。幸此息营营，啸歌静炎燠。
梅雨　　　　　　　　　　　　前人
梅实迎时雨，苍茫值晚春。愁深楚猿夜，梦断越鸡晨。海雾连南极，江云暗北津。素衣今尽化，非为帝京尘。
韦使君黄溪祈雨从行至祠下口号前人
骄阳愆岁事，良牧念。列骑低残月，鸣笳度碧虚。稍穷樵客路，遥驻野人居。谷口寒流净，丛祠古木疏。焚香秋露湿，奠玉晓光初。ZJ巫言报，精诚礼物馀。惠风仍偃草，灵雨会随车。俟罪非真吏，翻惭奉简书。
春雨后　　　　　　　　　　　孟郊
昨夜一霎雨，天意苏群物。何物最先知，虚庭草争出。
夜雨　　　　　　　　　　　　元稹
水怪潜幽草，江云拥废居。雷惊空屋柱，电照满床书。竹瓦风频裂，茅檐雨渐疏。平生沧海意，此去怯为鱼。
雨声　　　　　　　　　　　　前人
风吹竹叶休还动，雨点荷心暗复明。曾向西江船上宿，惯闻寒夜滴篷声。
夜雨　　　　　　　　　　　白居易
早蛩啼复歇，残灯灭又明。隔窗知夜雨，芭蕉先有声。
霖雨苦多江湖暴涨块然独望因题北亭前人
自作浔阳客，无如苦雨何。阴昏晴日少，f闷睡时多。湖阔将天合，云低与水和。篱根舟子语，巷口钓人歌。雾岛沈黄气，风帆蹙白波。门前车马道，一宿变江河。
阴雨　　　　　　　　　　　　前人
岚雾今朝重，江山此地深。滩声秋更急，峡气晓多阴。望阙云遮眼，思乡雨滴心。将何慰幽独，赖此北窗琴。
和韩侍郎苦雨　　　　　　　　前人
润气凝柱础，繁声注瓦沟。留窗不晓，凉引簟先秋。叶湿蚕应病，泥稀燕亦愁。仍闻放朝夜，误出到街头。
喜雨　　　　　　　　　　　　前人
圃旱忧葵，农旱忧禾菽。人各有所私，我旱忧松竹。松乾竹焦死，眷眷在心目。洒叶溉其根，汲水劳僮仆。油云忽东起，凉雨凄相续。似面洗垢尘，如头得膏沐。千柯习习润，万叶欣欣绿。千日浇灌功，不如一A。方知宰生灵，何异活草木。所以圣与贤，同心调玉烛。
春雨　　　　　　　　　　　　徐凝
花时闷见联绵雨，云入人家水毁堤。昨日春风源上路，可怜红锦枉抛泥。
酬任畴协律夏中苦雨见寄　　　姚合
银汉波澜溢，经旬雨未休。细听宜隔牖，远望忆高楼。风急飘还断，云低落更稠。走童惊掣电，饥鸟啄浮沤。丝网张空际，蛛绳续瓦沟。青蛙多入户，潢潦欲胜舟。雷怒疑山破，池浑似土流。灰人漫禳厌，水马恣沈浮。广陌应翻浪，贫居恐作湫。阳精藏不耀，阴气盛难收。远色重林暮，繁声四壁秋。望晴思见日，防冷欲披裘。枕润眠还懒，车羸出转忧。散空烟漠漠，迸溜竹修修。树暗蝉吟咽，巢倾燕语愁。琴书凉簟净，灯烛夜窗幽。天下那能向，龙边岂易求。湿烟凝灶额，荒草覆墙头。酒思凄方罢，诗情耿始抽。下床先仗屐，汲井恐飘瓯。危坐徒相忆，佳期未有由。劳君寄新什，终日不能酬。
雨　　　　　　　　　　　　欧阳衮
细雨弄春阴，馀寒入昼深。山姿轻薄雾，烟色澹幽林。鹿践莓苔滑，鱼牵水荇沈。怀情方未已，清酒漫须斟。
晴　　　　　　　　　　　　　雍陶
晚虹斜日塞天昏，一半山川带雨痕。新水乱侵青草路，残烟犹傍绿杨村。胡人羊马休南牧，汉将旌旗在北门。行子喜闻无战伐，f看游骑猎秋原。
江上雨寄崔碣　　　　　　　　杜牧
春半平江雨，圆文破蜀罗。声眠篷底客，寒湿钓来蓑。暗澹遮山远，空髦柳多。此时怀旧恨，相望意如何。
雨　　　　　　　　　　　　　前人
连云接塞添迢递，洒幕侵灯送寂寥。一夜不眠孤客耳，主人窗外有芭蕉。
苦雨　　　　　　　　　　　　许浑
江昏山半晴，南阻绝人行。葭I连云色，松杉共雨声。早秋仍燕舞，深夜更鼍鸣。为报迷津客，讹言未可轻。
滞雨　　　　　　　　　　　李商隐
滞雨长安夜，残灯独客愁。故乡云水地，归梦不宜秋。
雨　　　　　　　　　　　　　前人
憾裙显埃依依傍竹轩。秋池不自冷，风叶共成喧。窗迥有时见，檐高相续翻。侵宵送书雁，应为稻粱恩。
细雨　　　　　　　　　　　　前人
萧洒傍回汀，依微过短亭。气凉先动竹，点细未开萍。稍促高高燕，微疏的的萤。故园烟草色，仍近五门青。
微雨　　　　　　　　　　　　前人
初随林霭动，稍共夜凉分。窗迥侵灯冷，庭虚近水闻。
夜雨寄北　　　　　　　　　　前人
君问归期未有期，巴山夜雨涨秋池。何当共剪西窗烛，却话巴山夜雨时。
秋雨　　　　　　　　　　　　薛能
宿雨觉才初，亭林忽复徐。簇声诸树密，悬滴四檐疏。省漏疑方丈，愁炊问斗储。步难多入屐，窗浅欲飘书。动蠖苍苔静，藏蚕落叶虚。吹交来翕习，雷慢歇踌蹰。滞已妨行路，晴应好荷锄。醉楼思蜀客，]市想淮鱼。径草因缘合，栏花自此除。有形皆A，无地不污潴。境晦宜甘寝，风清惬退居。我魂惊晓簟，邻话喜秋蔬。既用功成岁，旋应惨变舒。仓箱足可恃，归去傲吾卢。
夏雨　　　　　　　　　　　　前人
何处发天涯，风雷一道赊。去声随地急，残势傍楼斜。透树垂红叶，沾尘带落花。潇湘无限思，f看下蒹葭。
雨　　　　　　　　　　　　　韩琮
阴云拂地散丝轻，长得为霖济物名。夜浦涨归天堑阔，春风洒入御沟平。轩车几处归频湿，罗绮何人去欲生。不及流他荷叶上，似珠无数转分明。
咸阳值雨　　　　　　　　　温庭筠
咸阳桥上雨如悬，万点空鞲舻龃。还似洞庭春水色，晚云将入岳阳天。
细雨　　　　　　　　　　　　前人
凭轩望秋雨，凉入暑衣清。极目鸟频没，片时云复轻。沼萍开更敛，山叶动还鸣。楚客秋江上，萧萧故国情。
秋雨　　　　　　　　　　　　前人
云满鸟行灭，池凉龙气腥。斜飘看棋簟，疏洒望山亭。细响鸣林叶，圆文破沼萍。秋阴杳无际，平野但冥冥。
春初对暮雨　　　　　　　　　前人
淅沥生丛筱，空縻网轩。暝姿看远树，春意入尘根。点细飘风急，声轻入夜繁。雀喧争槿树，人静出蔬园。瓦湿光先起，房深影易昏。不应江上草，相与滞王孙。
江亭春霁　　　　　　　　　　李郢
江篱漠漠荇田田，江上春云霁景鲜。蜀客帆樯背归燕，楚山花木怨啼鹃。春风掩映千门柳，晓色凄凉万井烟。金磬泠泠水南寺，上方僧室翠微连。
开化寺楼看雨联句　　　　　陆龟蒙
海上风雨来，掀轰杂飞电。登楼一凭槛，满眼蛟龙战。〈龟蒙〉。须臾造化惨，倏忽堪舆变。万户响戈a，千家披组练〈皮日休〉。群飞抛轮石，杂下攻城箭。点急似摧胸，行斜如中面〈龟蒙〉。细洒魂空冷，横飘目能眩。垂檐珂佩喧，18瓦珠玑溅〈日休〉。无言九陔远，瞬息驰应遍。密处正垂K，微时又悬线〈龟蒙〉。写作玉界破，吹为羽林旋。翻伤列缺劳，却怕丰隆倦〈日休〉。遥瞻山露色，渐觉云成片。远树欲鸣蝉，深檐尚藏燕〈龟蒙〉。残雷隐辚尽，反照依微见。天光洁似磨，湖彩熟于练〈日休〉。疏帆逗前渚，晚磬分凉殿。接思强挥毫，窥词几焚研〈龟蒙〉。佶栗乌皮几，轻明白羽扇。毕景好疏吟，馀凉可清宴〈日休〉。君携下高磴，僧引还深院。藓净铺筵，低松湿垂C〈龟蒙〉。斋明乍虚豁，林霁逾葱茜。早晚重登临，欲去多离恋〈日休〉。
早春微雨　　　　　　　　　李山甫
怪来莺蝶似凝愁，不觉看花暂湿头。疏影未藏千里树，远阴微翳万家楼。青罗舞袖纷纷转，红脸啼珠旋旋收。岁旱且须教济物，为霖何事爱风流。
长安春雨　　　　　　　　　　罗邺
兼风飒飒洒皇州，能滞轻寒阻胜游。半夜五侯池馆裹，美人惊起为花愁。
雨　　　　　　　　　　　　　章碣
低著烟花漠漠轻，正堪吟坐掩柴扃。乱沾细网垂穷巷，斜送阴云入古厅。锁却暮愁终不散，添成春醉转难醒。霁来还有风流事，重染南山一遍青。
春雨　　　　　　　　　　　唐彦谦
绮陌夜来雨，春楼寒望迷。远容迎燕戏，乱响隔莺啼。有恨开兰室，无言对李蹊。花浑拂槛，柳重欲垂堤。灯檠昏鱼目，薰炉咽麝脐。别轻天北鹤，梦怯汝南鸡。入户侵罗幌，梢檐润绣题。新丰树已失，长信草初齐。乱蝶寒犹舞，惊乌暝不栖。庾郎盘马地，却怕有春泥。
雨　　　　　　　　　　　　　韩
坐来0101山风急，山雨随风暗原隰。树带繁声出竹闻，溪将大点穿篱入。饷妇寥翘布领寒，牧童拥肿蓑衣湿。此时高味共谁论，拥鼻吟诗空伫立。
暴雨　　　　　　　　　　　　韦庄
江村入夜多雷雨，晓作狂霖晚又晴。波浪不知深几许，南湖今与北湖平。
晴诗　　　　　　　　　　　　任翻
楚国多春雨，柴门喜晚晴。幽人临水坐，好鸟隔花鸣。野色连空阔，江流接海平。门前向溪路，今夜月分明。
春雨二首　　　　　　　　　李建勋
春霖未免妨游赏，唯到诗家自有情。花径不通新草合，兰舟初动曲池平。净缘高树莓苔色，饥集虚廊燕雀声。f忆昔年为客处，闷留山馆阻行行。
二
萧萧春雨密还疏，景象三时固不如。寒入远林莺翅重，暖抽新麦土膏虚。细魈ㄩ课⒓嫒眨潜涨涟漪欲动鱼。唯称乖慵多睡者，掩门中酒览f书。
和判官喜雨　　　　　　　　前人
去祷山川尚未还，云雷寻作远声寒。人情便似秋登悦，天色休劳夜起看。高槛气浓藏柳郭，小庭流拥没花坛。须知太守重墙内，心极农夫望处欢。
细雨遥怀故人　　　　　　　前人
江云未散东风暖，溟髡在高楼见。细柳缘堤少过人，平芜隔水时飞燕。我有近诗谁与和，忆君狂醉愁难破。昨夜南窗不得眠，f阶点滴回灯坐。
秋雨　　　　　　　　　　　李中
竟日散如丝，吟看半掩扉。秋声在梧叶，润气逼书帏。曲涧泉承去，危檐燕带归。寒蛩悲旅壁，乱藓滑渔矶。爽欲除幽簟，凉须换热衣。疏蓬谁梦断，荒径独游稀。偏称江湖景，不妨鸥鹭飞。最怜为瑞处，南亩稻苗肥。
秋雨二首　　　　　　　　　前人
飘洒当穷巷，苔深落叶铺。送寒来客馆，滴梦在庭梧。逼砌蛩声断，侵窗竹影孤。遥思渔叟兴，蓑笠在江湖。
二
竟日声萧飒，兼风不暂阑。竹窗秋睡美，荻浦夜渔寒。地僻苔生易，林疏鸟宿难。谁知苦吟者，坐听一灯残。
对雨寄a山林番明府　　　　前人
竟日如丝不暂停，莎阶f听滴秋声。斜飘虚阁琴书润，冷逼幽窗梦寐清。开户只添搜句味，看山还阻上楼情。遥知公退琴堂静，坐对萧骚饮兴生。

[book_title]乾象典第八十三卷
雨部艺文三〈诗词〉
初雨　　　　　　　　　　　宋韩琦
乍觉尘香动，风前细若缫。无声犹似雪，得润已如膏。美利存南亩，馀滋付小桃。谁知青德，意不为嬉遨。
次韵和子渊学士春雨　　　　　前人
天幕沈沈淑气温，雨丝轻软坠云根。洗开春色无多润，染尽花光不见痕。寂寞画楼和梦锁，依微芳树过人昏。堂虚坐密珠帘下，试问淳于醉几樽。
北塘春雨　　　　　　　　　　前人
叶叶轻云帐薄罗，坐看膏泽洒庭柯。风前芳杏红香减，烟外垂杨绿意多。声落檐牙飞短瀑，点匀池面起圆波。晴来西北凭阑望，拂黛遥峰濯万螺。
喜雨　　　　　　　　　　　欧阳修
大雨虽滂沛，隔辙分晴阴。小雨散浸淫，为润广且深。浸淫苟不止，利泽何穷已。无言雨大小，小雨农尤喜。宿麦已登实，新禾未抽秧。及时一日雨，终岁饱丰穰。夜响流A，晨晖霁苍凉。川原净如洗，草木自生光。童稚喜瓜芋，耕夫望陂塘。谁云田家苦，此乐殊未央。
夏雨　　　　　　　　　　　梅尧臣
林梅初弄熟，密雨闭重关。润`衣巾上，凉生竹树间。水声通远涧，云色暝前山。野鸟寂无语，公庭尽昼f。
细雨　　　　　　　　　　　　刘敞
小雨满前轩，浓阴不时卷。随风气潜润，竟日花微泫。池光惨澹昏，楼色依微辨。寒添夕景长，坐逼秋容晚。楚客歌寥，吟怀孰云浅。
暴雨　　　　　　　　　　　　徐积
玉女投壶天大笑，千寻火炬当空照。老龙行迟天忽怒，雷车壮士连鼓。黑鳞铁甲十万许，急把银河倾作雨。
次韵章传道喜雨　　　　　　　苏轼
去年夏旱秋不雨，海畔居民饮咸苦。今年春暖欲生m，地上戢戢多于土。预忧一旦开两翅，口吻如锋那肯吐。前时渡江入吴越，布阵横空如项羽。农夫拱手但垂泣，人力区区固难R。仆缘i尾困牛马，啖m衣服穿房户。坐观不救亦何心，秉畀炎火传自古。荷锄散掘谁敢后，得米济饥还小补。常山山神信英烈，麾驾雷公呵电母。应怜郡守老且愚，欲把疮痍手摩抚。山中归时风色变，中路已觉商羊舞。夜窗骚骚闹松竹，朝畦泫泫流膏乳。从来蝗旱必相资，此事吾闻老农语。庶将积润扫馀孽，收拾丰岁还明主。县前已窖八千斛，率以一升完一亩。更看蚕妇过初眠，未用贺客来傍午。先生笔力吾所畏，蹙踏鲍谢F徐庾。偶然谈笑得佳篇，便恐流传成乐府。陋邦一雨何足道，吾君盛德九州普。中和乐职几时作，试向诸生选何武。
连雨涨江二首　　　　　　　　前人
越井冈头云出山，方上水如天。床床避漏幽人屋，浦浦移家子船。龙卷鱼虾并雨落，人随鸡犬上墙眠。只应楼下平阶水，长记先生过岭年。
又
急雨萧萧作晚凉，卧闻榕叶响长廊。微明灯火耿残梦，半湿帘帷啪上恪８呃艘床吹瓮盎，风惊树摆琳琅。先生不出晴无用，留向空阶滴夜长。
时雨　　　　　　　　　　　孔武仲
空车辗雷帜，摧电千里冥。冥甘雨遍元，丰嘉号卜长。年太乙真人，宅畿甸斋宫。夜祷回天听，美泽朝流慰。人愿豆苗蓬，蓬粟低垂土。脉舒苏蝗不，飞野老讴歌。忘帝力夕阳，相与荷锄归。
雨　　　　　　　　　　　　郭祥正
林林银烛注潺，迸玉跳珠乱壑间。不惜倚阑襟袖湿，为君吟出雨中山。
喜雨　　　　　　　　　　　　张耒
手种五芭蕉，意待听秋雨。南风扇旱云，破叶萎不举。滂沱未终夕，绿润遽如许。秀色入书帏，已觉青鸾舞。
雨后　　　　　　　　　　　李昭69
苦雨几十日，满庭多土花。行螺上墙屋，倒竹卧泥沙。澄景生凉吹，晴云变晚霞。却愁秋夜梦，无计逐池蛙。
晚雨　　　　　　　　　　　　杨时
断霞明灭天日黝，雨意晴晖争好丑。浮云冉冉无定姿，白衣忽变如苍狗。悲风激烈河汉翻，雨脚如麻飞霰寒。山深气腥豺虎乱，乾坤四合谁云宽。溪头野客懒成癖，怯寒手挛面如墨。把杯强吞僵立歌，闭门独愁天已黑。
小雨　　　　　　　　　　　　李纲
小雨晚初急，暝云深不收。霏霏暗烟舍，索索响篷舟。山色增远翠，渔蓑生暮愁。凄凉苏季子，寒览敝貂裘。
春雨　　　　　　　　　　　李弥逊
餮逃晖春晖，南陌清明二月时。细草养泥留燕子，好花藏蜜待蜂儿。
《前题》孙觌
细雨破春昏，清风洗瘴氛。霏微花上见，萧瑟夜深闻。独笑关幽事，酣歌倚半醺。羁怀不堪写，危坐对炉芬。
雨　　　　　　　　　　　　陈与义
沙岸残春雨，茅檐古镇官。一时花带泪，万里客凭阑。日晚蔷薇重，楼高燕子寒。惜无陶谢手，尽力破忧端。
《前题》前人
云起谷全暗，雨晴山复明。青春望中色，白涧晚来声。远树鸟群集，高原人独耕。老夫逃世久，坚坐听阴晴。
细雨　　　　　　　　　　　　曾几
A无人见，芭蕉报客闻。润能添砚滴，细欲乱炉薰。竹树惊秋半，衾n惬夜分。何当一倾倒，趁取未归云。
雨　　　　　　　　　　　　　朱松
撼趺竹，涓涓稍滴檐。忽然忧梦断，更觉晓寒添。
又
纤纤花入麦，漫漫雨黄梅。泥径无人度，风帘为燕开。
久雨　　　　　　　　　　　郑纲中
山岚变浓云，地气泄冬热。急雨春风颠，十日声不绝。舍中流水入，墙外古沟咽。块然檐下雀，状若木鸡拙。我亦类禅定，痴坐万虑歇。厨兵忽相报，谓已糁藜蕨。随缘就一饱，再看柏香k。
雨　　　　　　　　　　　　张九成
已止还复作，泻檐声更长。苔钱添晚翠，梅子试新黄。屋里图书润，庭前兰芷香。倚阑f觅句，水阁夜生凉。
小雨　　　　　　　　　　　　陆游
细细湿春光，霏霏破夕阳。卧闻惊倦枕，起看入虚堂。映叶莺犹啭，争泥燕正忙。f愁无遣处，谁与共飞觞。
雨　　　　　　　　　　　　　前人
映空初作茧丝微，掠地俄成箭镞飞。纸帐光迟饶晓梦，铜炉香润覆春衣。池鱼QQ随沟出，梁燕翩翩接翅归。惟有落花吹不去，数枝红湿自相依。
雨声　　　　　　　　　　　　前人
暑气满天地，薄暮加烦促。清风吹急雨，集我北窗竹。竹声萧萧固自奇，况得雨声相发挥。令人忽忆云门寺，半夜长松堕雪时。
听雨　　　　　　　　　　　　沈说
耳根听不歇，滴滴冷于秋。疑是山翁醉，岩前枕瀑流。
久雨　　　　　　　　　　　宋伯仁
暗数春来雨，曾无两日晴。树连山莫辨，桥与水俱平。闭户惟便懒，逢人且问耕。海棠花落尽，憔粹几流莺。
听雨　　　　　　　　　　　胡仲参
听尽灯前细雨声，声声总是别离情。何时断得f烦恼，一任芭蕉滴到明。
夜雨　　　　　　　　　　　徐集孙
夜半倏惊觉，狂风搅秋鸣。掣电起迅雷，骤雨翻盆倾。逆知造物意，[敛万宝成。天威不竟夕，须臾山月明。
鹿田听雨　　　　　　　　　　方凤
禅栖投倦客，山雨起更阑。窗叶散幽响，石林生峭寒。洞深犹暗瀑，江远忽风湍。想像云萝外，应宜晚色看。
喜雨　　　　　　　　　　　朱淑真
赤日炎天烧八荒，田中无雨苗半黄。天公不放老龙懒，掣电驱雷云四方。琼瑰万斛泻碧落，陂湖池沼皆泱泱。高田低田尽沾泽，农喜禾无枯槁伤。我皇圣德布寰宇，六月青天降甘雨。四海咸蒙滂沛恩，九州尽解焦熬苦。倾盆势歇尘点无，衣袂生凉罢挥羽。江上数峰天外青，眼界增明快心腑。炎热一洗无留迹，顿觉好风生两腋。纱厨湘簟爽气新，沉李削瓜浮玉液。傍池占得秋意多，尚馀珠点缀圆荷。楼头月上云散尽，远水连天天接波。
膏雨　　　　　　　　　　　　前人
添得垂杨色更浓，飞烟卷雾弄轻风。展匀芳草茸茸绿，湿透夭桃薄薄红。润物有情如著意，滋花无语自施工。一犁膏脉分春垄，只慰农桑望眼中。
夜雨南山　　　　　　　　　金张斛
雨夜宿山斋，夜深雨声息。石室含馀清，风枝堕残滴。
秋雨得云字　　　　　　　　　刘
一室萧然半掩门，檐牙悬溜喜初闻。栖鸦不动寒偎树，过雁无声冷贴云。历耳半随风淅沥，阶仍带叶缤纷。隔篱为问东皋叟，E麦前春定十分。
喜雨　　　　　　　　　　　党怀英
山云驶如驱，山雨沛如倾。幽人梦初醒，卧听檐溜声。雷霆怒相搏，似与阴阳争。蛟龙久何蟠，始此幽蛰惊。馀花晓犹落，竟日方破晴。明朝东皋望，照眼生意明。焦枯被沾濡，相与回春荣。忻然野桃李，新绿栖残英。渐渐麦垄翠，溜溜溪流清。蛙鸟亦解喜，飞沈互喧鸣。万物皆得时，栖迟感吾生。直应挂儒冠，便逐春农耕。
烟雨　　　　　　　　　　　杨云翼
凉气先秋至，重阴接望迷。有无山远近，浓淡树高低。鸟雀枝间露，牛羊舍北泥。支颐政愁绝，风雨过前溪。
春雨　　　　　　　　　　　冯延登
小雨魅笸粮啵谷风习习不惊条。晨烟半湿低平野，春水初生没断桥。已见鹅黄匀柳麦，更看檀紫上榆椒。从今乐事知相继，栉比云平看陇苗。
雨　　　　　　　　　　　　李俊民
晚有来苏意，忧深望岁人。一犁虽美满，犹恨不当春。
雨夜　　　　　　　　　　　元杨奂
关河隔千里，笔砚寄馀生。老觉乡心重，f知世念轻。微风摇竹影，细雨01檐声。落魄缘何事，吾今不用名。
夜雨　　　　　　　　　　　　许衡
苦雨变秋霖，潇潇入夜深。乱敲惊叶脱，清响杂蛩吟。往事十年梦，故乡千里心。西风助凄切，不管客难任。
雨　　　　　　　　　　　　赵孟\
褐谝断欤滋滋生意新。知谁实挥洒，解使尽圆匀。蛛网悬珠络，荷盘泻汞银。喜凉生枕簟，愁润逼衣巾。
听雨　　　　　　　　　　　　虞集
屏风围坐鬓毵毵，绛蜡摇光照暮酣。京国多年情尽改，忽听春雨忆江南。
春雨　　　　　　　　　　　　杨载
鞔河臧抵爻牵莽若山林云气生。驾过东朝沾羽盖，仗移前殿湿霓旌。苍松密掩岩头鹤，翠柳深藏谷口莺。明日不愁花烂熳，新晴陌上有人行。
明照坊对雨　　　　　　　　　前人
章台车马去如流，白雨霏烟拂昼楼。九陌平铺明似练，两沟急泻碧于油。美人虹见西山霁，小女风来北里秋。凉意满襟帘幕卷，宫鸦归树夕阳收。
雨　　　　　　　　　　　　　黄
泥潦今如此，出门知路难。蓬蒿春自长，桃李梦曾看。未觉龙公倦，谁怜燕子寒？青灯耿萧瑟，千载入忧端。
洗车雨〈每七日有雨俗谓天帝为织女洗车〉　宋
一从去岁f油壁，尘暗香骈有谁拭。琼娥玉媵莫迟回，为我飞书呼轸毕。雄雷雌电倾河来，宝轮濯濯无纤埃。桂香陌上不泥泞，虚无指点回蓬莱。乌桥银浦沾濡彻，凤鸾鞭洁如雪。犹恐黄姑没病深，更擘湿云填古辙。
冬雨　　　　　　　　　　　　前人
十月楚天雨，同云暗八荒。前山应是雪，此地不成霜。气混朝岚重，声兼夜漏长。f庭断来往，幽思渺无方。
闽中苦雨　　　　　　　　　萨都刺
病客如僧懒，多寒拥毳裘。三山一夜雨，四月满城秋。海瘴连云起，江潮入市流。钓竿如在手，便可上渔舟。
秋雨吟　　　　　　　　　　　刘致
湿云闪光飞不起，八尺风漪夜如水。仙姝不眠肌骨清，起驭夜凉吹玉笙。曲中忽作孤凤鸣，天帝感泣秋雨零。旱龙⑺类的及，坐见扶桑落日湿。前溪水高龙夜吟，不管西郊老龙泣。
秋夜雨　　　　　　　　　　　王冕
秋夜雨，秋夜雨。马悲草死桑乾路，雁啼木落潇湘浦。声声唤起故乡情，历历似与幽人语。初来未信鬼啾唧，坐久忽觉神凄楚。一时感慨壮心轻，百斛葡萄为谁举。山林岂无豪放士，江湖亦有饥寒旅。凝愁拥鼻不成眠，灯孤鸲毯花吐。秋夜雨，秋夜雨。今来古往愁无数，谪仙倦作夜郎行，杜陵苦为茅屋赋。只今村落屋已无，岂但屋漏无乾处。凋馀老稚匍匐走，哭声不出泪如注，谁人知有此情苦。秋夜雨，秋夜雨。赤县神州皆斥卤。长蛇封豕恣纵横，麟凤龟龙失其所。耕夫钓叟意何如，梦入江南毛发竖。余生听惯本无事，今乃云何惨情绪。排门四望云墨黑，纵有空言亦何补。秋夜雨，秋夜雨。何时住我愿，埽开万里云。日月光明天尺五。
春雨叹　　　　　　　　　　袁藏用
天阴阴，昼多雨。轻薄陌头花，无数成尘土。明朝萧飒阴风寒，o恐听折青琅\。山中美人看相倚，泪湿翠袖时难乾。
雨　　　　　　　　　　　　　舒E
黑云压天殷其雷，白雨如注西南来。于时我方高枕卧，池上菡萏花初开。从渠雷昏与雾暗，推起蓬窗时一看。顷刻阴霾尽埽除，幸免冲堤及破岸。天风不来如镜平，一轮明月海底生。
苦雨　　　　　　　　　　　　善住
积潦横流路不分，满空烟霭暗朝昏。乌鸢@@堕荒圃，风雨潇潇失远村。刍米价腾愁白屋，管弦声沸醉朱门。无言桃李参差放，似怯春寒欲断魂。
新雨水　　　　　　　　　　明太祖
片云风驾雨飞来，顷刻凭看遍九垓。槛外近聆新水响，遥穹一碧见天开。
久雨　　　　　　　　　唐成王弥
春雨同秋雨，轻寒作峭寒。莺声犹謇涩，花片渐摧残。宿雾难开日，层波正涌澜。韶华宁久恋，转眼惜春阑。
对雨　　　　　　　　奉国将军多
苦雨何曾歇，愁阴暗不开。春寒缑氏岭，云暮楚王台。戏水饥鸢过，褰帘湿燕来。静看双屐齿，无事长莓苔。
五月十九日大雨　　　　　　　刘基
风驱急雨洒高城，云压轻雷殷地声。雨过不知龙去处，一池草色万蛙鸣。
雨　　　　　　　　　　　　张以宁
历历愁心乱，迢迢客梦长。春帆江上雨，晓镜鬓边霜。啼鸟云山静，落花溪水香。家人亦念我，与尔黯相望。
夜闻雨　　　　　　　　　　　高启
窗烛冷残夜，闻蛩更闻雨。秋馆总多愁，犹胜在羁旅。
与会稽张宪报恩寺遇风雨联句　前人
盲风簸天兴，〈宪〉冻雨翻海泻，鱼虾落半空。〈启〉蛟龙38中野，势吞九河黄。〈宪〉功润千里赭，怒疑决沙囊。〈启〉振讶摧屋瓦，横行天兵驶。〈宪〉大笑电女哆，乾坤发生多。〈启〉道路⑺拦眩潦涨涛涌川。〈宪〉旱去烟灭野，谷号竟谁嘘。〈启〉木撼不自把，神灵正恍惚。〈宪〉造化非苟且，初占月离毕。〈启〉又骇泗没社，必变其圣乎。〈宪〉弗迷惟舜也，阴岑气如炊。〈启〉高叶声若打，阳乌韬不见。〈宪〉乾鹊噤皆哑，重翳晦复明。〈启〉馀点歇还洒，虽悦灌园人。〈宪〉应愁渡江者，侍王笑楚赋。〈启〉及我惭周雅，避思泰山颠。〈宪〉战忆昆阳下，雄夫匕易失。〈启〉吝士盖难假，既沾想大田。〈宪〉广庇思巨厦，桔槔向晚停。〈启〉纨扇未秋舍，乱号官私蛙。〈宪〉莫辨去来马，卧惊浪喧耳。〈启〉归思泥没踝，勿忧卷茅屋。〈宪〉且喜憩兰若，民期岁有登。〈启〉国荷天锡嘏，沛泽宜载歌。〈宪〉新篇试姑写。〈启〉
江上雨　　　　　　　　　　　前人
冥冥众树昏，浩浩一江浑。急有回风韵，轻无入雾痕。鸟啼丛竹岭，人卧落花村。门巷春泥滑，谁来共酒樽。
西清对雨　　　　　　　　　　前人
楚台云起远，汉苑雨来微。晓湿宫城旆，寒沾陛J衣。沟中随叶堕，炉畔带烟飞。坐咏西清暇，君王召对稀。
听雨　　　　　　　　　　　　赵介
池草不成梦，春眠听雨声。吴蚕朝食叶，汉马夕归营。花径红应满，溪桥绿渐平。南园多酒伴，有约候新晴。
夜雨　　　　　　　　　　　李昌祺
得失无心总不惊，秋来偏动故乡情。平常窗外梧桐雨，不似今宵不耐听。
潇湘夜雨　　　　　　　　　　薛u
两岸丛篁湿，一夕波浪生。孤灯篷底宿，江雨篷背鸣。南来北往客，同听不同情。
暮春遇雨　　　　　　　　　蒋用文
暖风吹雨挹轻尘，满地飞花断送春。莫上高楼凝望眼，天涯芳草正愁人。
夜窗听雨　　　　　　　　　李东阳
潇潇残雨入深更，半洒疏窗半拂楹。芳草池塘应有梦，落花庭院不胜情。听疑野寺昏钟远，望忆江船夜火明。明日晓晴须出郭，葛衣藜杖一时轻。
夜雨　　　　　　　　　　　刘师邵
海风吹雨夜潇潇，一滴愁魂一种消。自是客边听不得，不关窗外有芭蕉。
雨　　　　　　　　　　　　　黄衷
自从人日雨，漠漠浃旬连。渐绿矶头草，仍迷夏口船。雷声喧浦近，农事悯时先。杨柳东门色，春寒几度眠。
秋雨　　　　　　　　　　　王廷相
山城一夜雨，客意已深秋。况对临湖寺，千松翠欲流。
江雨　　　　　　　　　　　　前人
独舸江门雨，冲风涌岸波。约量秋雨点，不及旅愁多。
秋雨　　　　　　　　　　　韩邦靖
雨到秋深易作霖，萧萧难会此时心。滴阶响共蛩鸣切，入幕凉随夜气侵。江阔雁声来渺渺，灯昏宫漏夜沉沉。萧条最是荆州客，独倚高楼一醉吟。
秋雨古词　　　　　　　　　　舒芬
西风一夜雨，新凉入单被。不管客中人，寒衣未曾寄。
雨　　　　　　　　　　　　　黄佐
肤寸云初起，弥天雨正狂。鱼龙空窟宅，草木各辉光。爽气连南纪，愁阴接上方。故山青未了，归梦此宵长。
雨中放朝左掖　　　　　　　文徵明
霏微芳润拍揿海历落彤墀散履声。暝色浮烟迷左掖，碧云将雨近西清。柳垂青锁千丝重，水落银桥万玉鸣。沾洒不辞袍袖湿，天街尘浮马蹄轻。
晚雨　　　　　　　　　　　谢承举
枕簟浑无暑，园林早占秋。荷风晚池静，槐雨夜堂幽。药裹休频检，书签散不收。虬髯先著雪，今已渐侵头。
其二
白r辞新服，黄理旧衾。月华云掩镜，檐溜雨鸣琴。花片渠流急，苔钱石绣深。闭门淹病懒，谁肯为招寻。
对雨篇　　　　　　　　　　王维桢
雨山黯黯云气黑，日落未落带雨色。夜深乱鸦九衢喧，轰雷压城雨翻盆。搅衣惊出莽四顾，前屋后屋溜如注。楼头钟鼓不闻传，但闻玉沟溅溅波涛怒。此时上御集灵台，烛里龙颜莞莞开。平明筵张雨亦歇，左右争进万年杯。君不见，回枯小麦青，社鼓赛神民乐生。
淮河雨夕　　　　　　　　　魏文|
桂棹倚淮流，萧条序已秋。悲风吹古树，微雨洒孤舟。远火时明灭，流萤自去留。客怀愁不寐，飞梦阻沧洲。
春雨　　　　　　　　　　　皇甫P
金谷寒难破，瑶台雨易滋。笼花纤似雾，著柳乱成丝。香气微沾径，泉声暗落池。空愁今夜月，之遣罗帏。
乍雨　　　　　　　　　　　王世贞
细雨留高树，轻寒过小池。剧怜初夏节，却似晚秋时。披荇鱼知乐，凭轩鸟暗窥。萧疏故园思，徐步欲何之。
春雨　　　　　　　　　　　冯可行
春云欲作雨，浮浮山带生。卧听芭蕉上，萧萧一夜声。
雨中舟行　　　　　　　　　于慎行
天阔雨冥冥，孤帆过驿亭。云吞江树白，雾失晓峰青。岸鸟迎船湿，河鱼出网腥。生涯多少恨，无处异飘萍。
瀛洲亭新池得雨　　　　　　田一俊
亭据蓬瀛胜，池开岛屿幽。谁将银汉水，来注玉壶秋。日映龙文丽，风微雁影留。好凭朱鬣使，分洒遍皇州。
秋日苦雨　　　　　　　　　陈允升
秋水渐浮堤，青禾白鹭栖。祝篝空有意，抱瓮已无畦。蛩欲依人诉，鸠偏逐妇啼。不堪翘首望，天际湿云低。
咏雨　　　　　　　　　　　刘荣嗣
冉冉山城近，萧萧碧水隈。浮云直北去，寒色满空来。黄叶辞林急，秋声遇物哀。田家阡陌惯，风雨不曾回。
舟中夜雨　　　　　　　　　江禹奠
舟行虞浅水，一雨涨新流。入夜云初合，随风点渐稠。暗添千涧瀑，洗出万山秋。梦觉篷窗晓，凄然动客愁。
急雨　　　　　　　　　　　祝守范
野旷云垂黑，山高雨骤昏。鸟飞不过树，人急欲投村。暑气清疏簟，凉飙度晚轩。客心愁y，赖此涤尘烦。
雨　　　　　　　　　　　　夏允彝
溟髟树合，心远动无涯。堕鸟馀烟惑，归云滞影赊。肥添山意重，绿覆水容斜。沓杂愁难次，沉沉伫晚霞。
喜雨　　　　　　　　　　　　刘曙
柳阴未暗江南绿，万壑千林雨光足。堤上桃花点水平，岩头雪乳飞泉曲。渺渺烟蓑何处归，游麟绕鱼矶。不然f杀任公子，空羡如船赤鲤肥。亦有G幽闭户客，博山旧翠添新碧。夜听空阶环佩声，朝嫌短绠瓶罂窄。郊外泥香楼外丝，踏青休恨湿胭脂。紫骝芳草吴绫袜，三月春风醉未迟。
久雨　　　　　　　　　　　冯鼎位
滴沥闻阶砌，湿云拥不流。苍茫浑似晚，惨淡欲疑秋。虐赶忝喝螅侵帘碧藓稠。旷怀何以遣，移榻上南楼。
到家苦雨寄城中诸友　　　　僧宗泐
岁晏兼贫病，归心讵可论。寒鱼冰下咽，饥雀雨中翻。野径苍苔合，山窗白昼昏。还家已十日，愁绝旧柴门。
雨　　　　　　　　　　　　　妙声
密云遂崇朝，飞雨洒高阁。萧瑟傍松檐，逶迤带烟郭。坐来池水满，吟罢林花落。已知禾黍秋，不耐衣裳薄。
春雨　　　　　　　　　　　朱妙端
湿云漠漠雨如丝，花满西园蝶未知。金屋晓寒莺语涩，画楼春晚燕归迟。宫桃有恨啼红泪，烟柳多情敛翠眉。檀板金樽久寥落，孤城愁听角声悲。
山雨　　　　　　　　　　　　契逊
一夜山中雨，风吹屋上茅。不知溪水长，o觉钓船高。
浣沙溪　　　　　　　　　　宋秦观
漠漠轻寒上小楼，晓阴无赖似穷秋。淡烟流水画屏幽。　自在飞花轻似梦，无边丝雨细如愁。宝帘f挂小银钩。
雨中花〈武康池上秋雨〉　　　毛滂
池上水寒欲雾，竹暗小窗户。数点秋声，来侵短梦，檐下芭蕉雨。　白酒浮蛆鸡啄黍，陶令几时归去。只溪月岭云，O汀蓼岸，总是思量处。
洞仙歌〈春雨〉　　　　　　李元膺
廉纤细雨，东风如困。萦断千丝为谁恨。向楚宫一梦，多少悲凉，无处问。愁到而今未尽。　分明都是泪，泣柳沾花，常与骚人伴孤闷。记当年，得意处，酒力方酣，怯轻寒，玉炉香润，又岂识情怀苦难禁。对点滴檐声，夜寒灯晕。
大T〈前题〉　　　　　　　周邦彦
对宿烟收，春禽静，飞雨时鸣。高屋墙头，青玉旆。洗铅华却尽。嫩梢相触。润逼琴丝，寒侵枕障。虫网吹粘庭竹。邮亭无人处，听檐声不断，困眠初熟。奈愁极顿惊，梦轻难记，自怜幽独。　行人归意速，最先念、流潦妨车毂。怎奈向兰成憔悴，卫d清羸，等f时，易伤心目。未怪平阳客，双泪落，笛中哀曲。况萧索，青芜园。红糁铺地，门外荆桃如菽，夜游共谁秉烛。
长相思〈雨〉　　　　　　万俟雅言
一声声，一更更，窗外芭蕉窗里灯。此时无限情。　梦难成，恨难平，不道愁人不喜听。空阶滴到明。
南歌子〈暮春值雨〉　　　　赵长卿
黯霭阴云覆，滂沱急雨飞。洗残枝上乱红稀，恰是褪花天气困人时。　向晓春醒重，偎人起较迟。薄罗初见试轻衣。笑拭新妆，须要剪酴。
点绛唇〈秋社前一日溪光亭雨〉张元干
山暗秋云，暝鸦接p啼榕树。故人何处。一夜溪亭雨。
梦入新凉，只道消残暑。还知否，燕将雏去，又是流
年度。
满江红〈咏雨〉　　　　　　张孝祥
斗帐高眠，寒窗静、潇潇雨意。南楼近、更移三鼓，漏传一水。点点不离杨柳外，声声只在芭蕉里。也不管、滴破故乡心，愁人耳。　无似有，游丝细，聚复散，珍珠碎。天应分付与，别离滋味。破我一床蝴蝶梦，输他双枕鸳鸯睡。向此际、别有好思量，人千里。
水调歌头〈隐静寺观雨〉　　　前人
青嶂度云气，幽壑舞回风。江神助我雄观，唤起碧霄龙。电掣金蛇千丈，雷震灵鼍万叠，汹汹欲崩空。尽泻银潢水，散入宝莲宫。　坐中客，R积翠，看奔洪。人间应失匕箸，唯我独从容。净洗从来尘垢，润及无边枯槁，造物不言功。天宇忽开霁，日在五云东。
水龙吟〈雨〉　　　　　　　赵长卿
淡烟轻雾鳎望中乍歇凝晴昼。才惊一霎，催花还又，随风过了。清带梨梢，晕含桃脸，添春多少。向海棠点点，香红染遍，分明是、胭脂透。　无奈芳心滴碎，阻游人、踏青携手。檐头线断，空中丝乱，才晴却又。帘幕间垂处，轻风送一番寒峭。正留君不住，潇潇更下，黄昏后。
洞仙歌〈春雨〉　　　　　　　谢懋
愁边雨细。漠漠天如醉。摇r游丝晚风外。酿轻寒、和暝色，花柳难胜，春自老，谁管啼红敛翠。　关情潜入夜，斜湿帘栊，几处挑灯耿无寐。念阳台、当日事，好伴云来，因个甚、不入襄王梦里。便添起、寒潮猿そ，又恐是离人，断肠清泪。
绮罗香〈春雨〉　　　　　　史达祖
做冷欺花，将烟困柳，千里偷催春暮。尽日冥迷，愁里欲飞还住。惊粉重、蝶宿西园，喜泥润、燕归南浦。最妨他、佳约风流，钿车不到杜陵路。　沉沉江上望极，还被春潮急，难寻官渡。隐约遥峰，和泪谢娘媚妩。临断岸、新绿生时，是落红带愁流处。计当日、门掩梨花、剪灯深夜语。
兰陵王〈前题〉　　　　　　高观国
洒尘阁。]]天垂似幕。春寒峭，吹断万丝，湿影和烟暗帘箔。清愁晓来觉。佳景止却。芳郊外，莺恨燕愁，不管秋千冷红索。　行云楚台约。念今古凝情。朝暮如昨。啼红泣翠春情薄。漫一犁江上，半篙堤外，勾引轻阴趁画角。正孤绪寂寞。　斑驳。止还作。听点点檐声。沉沉春酌。只愁入夜东风恶。怕催教花放，趱将花落。溟餮滩荩梦正远，恨怎托。
秋思耗〈为括苍名姝赋听雨小阁〉吴文英
堆枕香鬟侧。骤夜声、偏称画屏秋色。风碎P珠，润侵歌板，愁压眉窄。动罗清商，寸心低诉叙怨抑。映梦窗，零乱碧。待涨绿春深，落花香，料有断红流处，暗题相忆。　欢夕。檐花细滴。送故人、粉黛重饰。漏侵琼瑟，丁东敲断，弄情月白。怕一曲、霓裳未终，催去骖凤翼。叹谢客、犹未识。漫瘦却东阳，灯前无梦到得。路隔重云雁北。
烛影摇红〈元夕微雨〉　　　　前人
碧淡山姿，暮寒愁沁歌眉浅。障泥南陌润轻酥，灯火深深院。入夜笙歌渐暖。Z旗翻、宜男舞遍。恣游不怕，素袜尘生，行裙红溅。　银烛笼纱，翠屏不照残梅怨。洗妆清靥湿春风，宜带啼痕看。楚梦留情未散。素蛾愁，天长信远晓。窗移枕，酒困香残，春阴帘浴
埽花游〈春游遇雨〉　　　　　前人
冷空澹碧，带翳柳轻云，护花深雾。艳晨易午，正笙箫竞波。绮罗争路。骤苑绨＃半掩长蛾翠妩。散丝，缕渐红湿杏泥，愁燕无语。　乘盖争避处，就佩解旗亭，故人相遇。恨春太妒。溅仙裙更惜，凤钩尘污。酹入梅根，万点啼痕暗树。峭寒暮。更萧萧、陇头人去。
虞美人〈听雨〉　　　　　　　蒋捷
少年听雨歌楼上。红烛昏罗帐。壮年听雨客舟中。江阔云低、断雁叫西风。　而今听雨僧庐下。鬓已星星也。悲欢离合总无情，一任阶前、点滴到天明。
洞仙歌〈对雨思友〉　　　　　前人
世间何处，最难忘杯酒。唯是停云想亲友。此时无一盏，千种离愁，西风外，长伴枯荷衰柳。　去年深夜语，倾倒书窗，短烛心悬小红豆。记得到门时，雨正潇潇，嗟今雨，此情非旧。待与子、相期采黄花，又未卜重阳，果然晴否。
绮罗香〈秋雨〉　　　　　　陈允平
雁宇苍寒，蛩疏翠冷，又是凄凉时候。小揭珠帘，衣润唾花罗绉。洗晓鹭、独立衰荷，骞檠唷⑸衅懿辛。想黄花、羞涩东篱，断无新句到重九。　孤檠清梦易觉。肠断唐宫旧曲。声迷宫漏。滴入愁心。秋似玉楼人瘦。烟槛外、催落梧桐。带西风、乱梢鸳L。记画帘、灯影沉沉。共裁春夜韭。
鹊桥仙〈喜雨〉　　　　　　元刘因
纥干生处，几时飞去，欲去被天留住。野人得饱更无求，满意看、一犁春雨。　田家作苦，浊醪酿黍，准备岁时歌舞。不妨分我一豚蹄，更试听、今秋社鼓。
水龙吟〈淮扬途中值雨〉　　　白朴
短亭休唱阳关，柳丝惹尽行人怨。鸳鸯只影，枯荷蒂淡，沙寒水浅。红绶双衔玉簪中断，苦难留恋。更花花细雨，征鞍催上，青衫泪一时溅。　回首孤城不见，黯秋空、去鸿一线。情缘未了，谁教重赋，春风人面。38草f庭，采香幽径，旧曾行遍。谩今宵酒醒，无言有恨，恨天涯远。
南歌子〈苦雨〉　　　　　　王从叔
碧树留云湿，青山似笠低。鹧鸪啼罢竹鸡啼。不晓天天何意、要梅肥。　昨日穿青葛，今朝御衲衣。思家怀抱政难为。只恐归来憔悴、却羞归。
菩萨蛮〈春雨〉　　　　　　萧汉杰
春愁一段来无影。著人似醉昏难醒。烟雨湿阑干，杏花惊蛰寒。　唾壶敲欲破。绝叫凭谁和。今夜欠添衣。那人知不知。
浪淘沙〈春雨〉　　　　　　　前人
湿透晚香残。春浅春寒。洒窗填户著幽兰。惨惨⑷缘蔚巍Ｗ龀龆喟恪！『亡比鲋榕獭Ｕ砩细阑。芭蕉怨曲带愁弹。绿遍阶前苔一片。晓起谁看。
渔家傲〈秋雨叹〉　　　　　明刘基
江上秋来惟有雨。江城九月犹炎暑。泉涌中庭苔上柱。深闭户、莎鸡露泣寒蛩语。　征戍诛求空轴杼。千村万落无砧杵。玉帐悠悠f白羽。愁正聚、乱鸦啼破楼头鼓。
摸鱼儿〈雨〉　　　　　　　　前人
洒轩窗、数声疏雨。霎时驱退残暑。碧江风过龙鳞起。天际白云如絮。人老去。但说道、秋来先自伤心绪。故乡何处。望不见渊明。菊荒三径。尽日漫凝伫。　新凉夜、兔影沉沉汉渚。寥寥鸿雁飞度。莎鸡络纬f相妒，催得鬓丝千缕。芳草渡。还又是、苍烟绿水连红树。荣名几许。随分莫求多。五湖有路。波浪未应阻。
渔家傲〈秋雨〉　　　　　　　杨慎
云掩遥山山掩翠，雨声急战荷声碎，绿锦离披红锦坠，花叶背，波间惊起鸯鸳睡。　潋滟芳樽人共对，碧筒凉沁初消醉。湿烟香雾笼归袂，摇玉辔，南风马上闻蛙吹。
雨部选句
楚屈原《九歌》：令飘风兮先驱，使冻雨兮洒尘。〈又〉东风飘兮神灵雨。〈又〉雷填填兮雨冥冥。
《九辨》：皇天淫溢而秋霖兮，后土何时而得乾。
楚辞《大招》：雾雨淫淫，白皓胶只。
庄忌《哀时命》：夕淫淫而琳雨。
汉张衡《思元赋》：云师以交集兮，冻雨沛其洒涂。魏文帝《愁霖赋》：脂余车而秣马，将言旋乎邺都。元云黯其四塞，雨鞫袭予涂。渐洳以沉滞，潦淫衍而横湍。岂在余之惮劳，哀行旅之艰难。仰皇天而太息，悲白日之不D。思若木以照路。假龙烛之末光。《喜霁赋》：乃命驾而言归，启吉日而北巡。厌群萌之至愿，感上下之明神。密云兴之tL，甘雨降以洒尘。既洒尘而为涂，惟平路之未。激清风以漂潦，发皎日之阳辉。振余策而长驱，忽临食而忘机。
陈思王植《愁霖赋》云：夫季秋之淫雨兮，既弥日而成霖。瞻元云之兮，听长空之淋淋。中宵卧而叹息兮，起饰带而抚琴。〈又〉迎朔风而爰迈兮，雨微微而逮行。悼朝阳之隐曜兮，怨北辰之潜精。车结辙以盘桓兮，马踯躅以悲鸣。攀扶桑而仰观兮，假九日于天皇。瞻沉云之泱漭兮，哀吾愿之不将。〈又〉喜霁赋禹身逝于D旰，卒锡圭而告成。汤感旱于殷时，造桑林而敷诚。动玉朝而云披，鸣鸾铃而日阳。指北极以为期，吾将倍道而兼行。
晋成公绥《时雨赋》：两仪协合，二气氤氲。洪川起波，名山兴云。〈又〉阴霖赋百川滥，潢潦横流。沈灶生蛙，中庭运舟。
夏侯湛《雷雨赋》：若覆河而悬井，似翻伊而倒洛。明费元禄转情集微雨：好风自生，微雨徐来。映空r百丈之丝，迷树匀朝之雾。〈又〉苦雨：载鹤之舟，已沉湖獭２毓曛室，尽上苔痕。乌无得而啼霜，牛何由而喘月。萋萋芳草，思楚国之王孙。澹澹青枫，望汉皋之神女。〈又〉足不窥园堆案，久无招饮帖。心忘探节闭门，听断插禾歌。塞水渎而祈晴，焚芸香而辟湿。乖慵多称褰帏，且展f书游览。有方安枕，聊温春梦。
魏曹植诗：时雨静飞尘。
晋陆机诗：凄风迕时序，苦雨遂成霖。
张协诗：密雨如散丝。〈又〉翳翳结繁云，森森散雨足。〈又〉飞雨洒朝兰。
嵇含悦晴诗：劲风归巽林，元云起重基。朝霞炙琼树，夕景映玉枝。翔凤轻翮，应龙曝纤G。
陶潜诗：微雨从东来，好风与之俱。
宋谢庄诗：燕起知风舞，础润识云流。
齐谢I诗：朔风吹飞雨，萧条江上来。
陈张正见诗：细雨濯梅林。
江总诗：新雨百花朝。
庾信诗：山根一片雨。
隋王佟队昵纭肥：残虹低饮涧，山溜上侵墙。风度蝉声远，云开雁路长。
唐虞世南《雨后应令》诗：雨歇连峰翠，烟开竟野通。排虚翔戏鸟，跨水落长虹。
宋之问诗：山雨初含霁。〈又〉江雨入庭飞。
王勃诗：珠帘暮晕魃接辍
杜审言诗：积雨生昏雾。〈又〉江声连骤雨，日气抱残虹。张说早霁诗：山水佳新霁，南楼玩初旭。夜来枝半红，雨后洲全绿。
魏知古诗：濯枝林杏发，润叶渚蒲生。
王维诗：渭城朝雨徘岢尽！从帧瞪街幸灰褂辏树杪百重泉。
孟浩然诗：微云淡河汉，疏雨滴梧桐。
岑参诗：残云收夏暑，新雨带秋风。〈又〉回风度雨渭城西，细草新花踏作泥。〈又〉井上桐叶雨。〈又〉云送关西雨。〈又〉海暗三山雨。〈又〉梦暗巴山雨。〈又〉细雨湿行装。〈又〉江帆暮雨低。
高适诗：残雨拥轻雷。
杜甫诗：好雨知时节，当春乃发生。〈又〉一秋常苦雨，今日始无云。〈又〉微雨不滑道。〈又〉檐雨细随风。〈又〉急雨捎溪足。〈又〉骤雨落河鱼。〈又〉春帆细雨来。〈又〉细雨鱼儿出。〈又〉冥冥甲子雨，已度立春时。〈又〉断续巫山雨。〈又〉峡雨落馀飞。〈又〉楚天不断四时雨。〈又〉雷声忽送千峰雨。〈又〉飘零神女雨。〈又〉莽莽天涯雨。〈又〉小雨晨光内，初来叶上闻。
郎士元诗：檐前片雨滴春苔。
耿诗：f田孤垒外，暑雨片云中。
韩愈诗：天街小雨润如酥。
孟郊诗：檐泻碎江喧，街流浅溪迈。
李贺诗：鼍鸣浦口飞梅雨。
元稹诗：暗风吹雨入寒窗。
杜牧诗：深秋帘幕千家雨。〈又〉疏雨夕阳中。
许浑诗：海雨随风夏亦寒。
贾岛诗：夕阳庭际眺，槐雨滴稀疏。
韦庄诗：一轩春雨对僧棋。〈又〉落花寂寂黄昏雨，深院无人独倚门。〈又〉暮雨湿烟凝。
宋林逋诗：此夜芭蕉雨，何人枕上闻。
余靖诗：残灯背窗影，急雨带溪声。

[book_title]乾象典第八十四卷
雨部纪事
《帝王世纪》：黄帝游洛水上，见大鱼。杀五牲以醮之，天乃甚雨。七日七夜，鱼流。始得图书。
《尚书・虞书・舜典》：纳于大麓，烈风雷雨弗迷。
《吕氏春秋》：武王伐纣，至鲔水。使胶鬲候周师，问武王曰：西伯何时至。曰：将以甲子日至。胶鬲行矣。大雨，日夜不休。武王疾行不辍，军吏谏。武王曰：吾疾行以救胶鬲之死也。
《韩诗外传》：武王伐纣，到于邢丘。J折为三，天雨三日不休。武王心惧。召太公而问曰：意者纣未可伐乎。太公对曰：不然，J折为三者，军当分为三也。天雨三日不休，欲洒吾兵也。乃修武勒兵于宁，更名邢丘，曰怀宁曰修武。
齐桓公之时，霖雨十旬。桓公欲伐R陵。其城之值雨也，未合。管仲、隰朋以卒徒造于门。桓公曰：徒众何以为。管仲对曰：臣闻之，雨则有事，夫R陵不能雨，臣请攻之。公曰：善。遂兴师伐之。既至，天卒间外，士在内矣。桓公曰：其有圣人乎。乃还旗而去之。
楚庄王伐陈，吴救之。雨十日十夜。左史倚相曰：吴师必夜至，甲裂垒坏，彼必薄我。何不行列，鼓出待之。吴师至，见楚成陈而还。左史倚相曰：追之。吴行六十里而无功，王罢，卒寝。果击之，大败吴师。
《左传》：襄二十二年春，臧武仲如晋。雨过御叔，御叔在其邑，将饮酒。曰：焉用圣人，我将饮酒而已。雨行，何以圣为。穆叔闻之曰：不可使也，而傲使人。国之蠹也，令倍其赋。
《晏子》：景公为长颍将欲美之，有风雨作，公与晏子入坐饮酒。致堂上之乐。酒酣，晏子作歌云：穗乎不得，秋风至兮殚零落，风雨之弗杀也，太上之靡弊也。歌终，顾而流涕，张躬而舞。公遂废酒罢役，不果成长颉！都矣铩罚嚎鬃咏行，雨而无盖。门人曰：商也有之。孔子曰：商之为人也甚吝于财。吾闻与人交，推其长者，违其短者。故能久也。
鲁人有独处室者，邻之嫠妇亦独处一室。夜暴风雨至，嫠妇室坏，趋而托焉。鲁人闭户而不纳，嫠妇自牖与之言：子何不仁，而不纳我乎。鲁人曰：吾闻男女不六十不同居。今子幼，吾亦幼。是以不敢纳尔也。妇人曰：子何不如柳下惠然。妪不建门之女，国人不称其乱。鲁人曰：柳下惠则可，吾固不可。吾将以吾之不可，学柳下惠之可。孔子闻之曰：善哉。欲学柳下惠者，未有似于此者。期于至善，而不袭其为，可谓智乎。齐有一足之鸟，飞集于公朝，下止于殿前。舒翅而跳。齐侯大怪之。使使聘鲁问孔子。孔子曰：此鸟名商羊，水祥也。昔童儿有屈一脚，振肩而跳，且谣曰：天将大雨，商羊鼓舞。今齐有之，其应至矣。急告民趋治沟渠，修堤防，将有大水为灾。顷之大霖，雨水溢泛诸国，伤害人民。惟齐有备，不败。景公曰：圣人之言，信而有徵矣。
孔子将近行，命从者皆持盖。已而果雨。巫马期问曰：旦无云，既日出，而夫子命持雨具，敢问何以知之。孔子曰：昨暮月宿毕。诗不云乎：月离于毕，俾滂沱矣。以此知之。
《论衡》：孔子出，使子路赍雨具。有顷，天果大雨。子路问其故。孔子曰：昨暮，月离于毕。后日，月复离于毕。孔子出，子路请赍雨具。孔子不听，果无雨。子路问其故。孔子曰：昔日月离其阴，故雨。昨暮月离其阳，故不雨。《列子・汤问篇》：伯牙游于太山之阴，卒逢暴雨。止于岩下。心悲，乃援琴而鼓之。初为霖雨之操。
《战国策》：文侯与虞人期猎。是日饮酒乐，天雨。文侯将出，左右曰：今日饮酒乐，天又雨。公将焉之。文侯曰：吾与虞人期猎。虽乐，岂可不一会期哉。乃往，身自罢之。魏于是乎始强。
齐、韩、魏共攻燕。楚王使景阳将而救之。暮舍，使左右司马各营。壁地已植表。景阳怒曰：女所营者，水至皆灭表焉，可以舍。乃令徙。明日大雨，山水大出。所营者，水皆灭表。军吏乃服。
《史记・始皇本纪》：二十八年，上泰山。立石封祠祀下。风雨暴至，休于树下。因封其树为五大夫。
《滑稽传》：优旃者，秦倡，朱儒也。善为笑言，然合于大道。秦始皇时，置酒而天雨。陛J者皆沾寒。优旃见而哀之，谓之曰：汝欲休乎。陛J者皆曰：幸甚。优旃曰：我即呼汝，汝疾应曰诺。居有顷，殿上上寿呼万岁。优旃临槛大呼曰：陛J郎。郎曰：诺。优旃曰：汝虽长何益。幸雨立。我虽短也幸休居。于是始皇使陛J者得半相代。《汉书・陈胜传》：秦二世元年秋七月，发闾左戍渔阳九百人。胜、广皆为屯长。行至蕲大泽乡，会天大雨，道不通。度已失期，召令徒属曰：公等遇雨，皆已失期，当斩。藉第令毋斩，而戍死者固什六七。且壮士不死则已，死则举大名耳。侯王将相，宁有种乎。徒属皆曰：敬受命。乃诈称公子扶苏，项燕。胜自立为将军，广为都尉。攻大泽乡，拔之。收兵而攻蕲，蕲下。
《汉书・高祖本纪》：秦二世二年七月，大霖雨。沛公攻亢父。
《搜神记》：汉征和三年三月，天大雨。何比干门有老妪，可八十馀。求寄避雨。雨甚而衣不沾渍，出怀中符策九百九十枚，以授比干。曰：子孙佩印绶者，当如此算。《汉书・楼护传》：护为天水太守，数岁免，家长安中。时成都侯商为大司马卫将军。罢朝，欲候护。其主簿谏：将军至尊，不宜入闾巷。商不听，遂往至护家。家狭小，官属立车下久住。移时，天欲雨。主簿谓西曹掾曰：不肯，谏，反雨立闾巷。商还，或白主簿语。商恨，以它职事去主簿，终身废锢。
《后汉书・光武本纪》：王寻、王邑围昆阳。巨无霸驱猛兽虎豹犀象之属以助威武。光武与敢死者三千人冲其中坚，莽兵大溃。走者相腾践，奔殪百馀里间，会大雷风，屋瓦皆飞，雨下如注，泶ㄊ⒁纾虎豹皆股战。士卒争赴溺，死者以万数。水为不流。
《冯异传》：光武至邯郸。遣异与铫期，乘传抚循属县。及王郎起，光武自蓟东南驰至南宫，遇大风雨。光武引车入道傍空舍。异抱薪，邓禹热火。光武对灶燎衣。《东观汉记》：沛献王辅，善京氏易。永平五年，京师少雨。上御云台，自为卦，以周易林占之。其繇曰：蚁封穴户，大雨将至。以问辅，辅对曰：蹇，艮下坎上，艮为山，坎为水，山出云为雨。蚁穴居，知雨将至，故以蚁兴。
《高凤传》：凤好学不休。妻尝之田，曝麦于庭，令凤护鸡。时天暴雨，而凤持竿诵经不觉。潦水流麦，妻还怪问，凤方悟之。
《郭泰传》：泰周游郡国，尝于陈梁间行。遇雨，巾一角垫，时人乃故折巾一角，以为林宗巾。其见慕皆如此。《茅容传》：容字季伟，陈留人也。年四十馀，耕于野。时与等辈避雨树下，众皆夷踞相对，容独危坐愈恭。林宗行见之，而奇其异，遂与共言。
《长沙耆旧传》：文虔字仲孺，为郡功曹。时霖雨废民业，太守忧悒，召虔补户曹掾。虔奉教斋戒，在社三日夜，梦见白头翁谓曰：尔来何迟。虔具白所梦，太守曰：昔禹梦青绣衣男子，称沧水使者，禹知水脉当通。若掾此梦，将其比也。明日果大霁。
《珍珠船・异闻集》：汉马均，能削竹为人致雨。
《三国吴志・刘繇传》：繇子基，字敬舆。姿容美好，孙权爱敬之。权为吴王，迁基大农。权大暑时，尝于船中宴饮于船楼上。值雷雨，权以盖自覆。又命覆基，馀人不得也。其见待如此。
《魏志・曹真传》：真以蜀连出侵边境，宜遂伐之，数道并入，可大克也。帝从其计。真以八月发长安，从子午道南入。司马宣王溯汉水，当会南郑诸军。或从斜谷道，或从武威入。会大霖雨，三十馀日栈道断绝，诏真还军。
《魏略》：韩宣于东掖门内，与临侯植相遇。时天新雨，地有泥潦，宣欲避之，阂潦不得去，乃以扇自障，住于道边。
《三国魏志・明帝本纪》：景初元年秋七月。初，权遣使浮海，与高句骊通。欲袭辽东，遣幽州刺史毋丘俭率诸军及鲜卑乌丸屯辽东南界。玺书徵公孙渊，渊发兵反俭，进兵讨之。会连雨十日，辽水大涨。诏俭引军还。《管辂传》：辂过清河倪太守，时天旱。倪问辂雨期，辂曰：今夕当雨。是日D燥，昼无形似。府丞及令在坐，咸谓不然。到鼓一中，星月皆没，风云并起，竟成快雨。于是倪盛修主人礼，共为欢乐。〈注〉辂别传曰：辂与倪清河相见，既刻雨期。倪犹未信，辂曰：夫造化之所以为神，不疾而速，不行而至。十六日壬子直满毕星中，已有水气。水气之发动于卯辰，此必至之应也。又天昨檄召五星，宣布星符，刺下东井，告命南箕。使召雷公、电父、风伯、雨师、群岳吐阴，众川激精。云汉垂泽，蛟龙含灵。晔晔朱电，吐咀杳冥。殷殷雷声，嘘吸雨灵。习习谷风，六合皆同。唾之间，品物流形。天有常期，道有自然。不足为难也。倪曰：谭高信寡，相为忧之。于是便留辂，往请府丞及清河令。若夜雨者，当为啖二百斤犊肉。若不雨，当住十日。辂曰：言念费损。至日，向暮了无云气，众人并嗤辂。辂言：树上已有少女微风，树间又有阴鸟和鸣。又少男风起，众鸟和翔，其应至矣。须臾果有艮风鸣鸟。日未入，东南有山云楼起。黄昏之后，雷声动天。到鼓一中，星月皆没，风云并兴，元气四合，大雨河倾。倪调辂言：误中耳，不为神也。辂曰：误中与天期，不亦工乎。
《浙江通志》：严州府淳安县石门，在县西四十里。相传门常为雾塞。吴孙和为太子时，避难至此。逢大雨祀以白牛马，三日雨止，见石门俨然。
《晋书・宣帝本纪》：辽东太守公孙文懿反。景初二年，帅牛金、胡遵等步骑四万，发自京都，次于辽水傍。辽水作长围，弃贼而向襄平。贼保襄平，进军围之。会霖潦大水，贼恃水，樵牧自若。诸将欲取之，皆不听。陈圭曰：昔攻上庸，八部并进，昼夜不息，故能一旬之半，拔坚城，斩孟达。今者远来，而更安缓，愚窃惑焉。帝曰：夫兵者诡道，善因事变。贼凭众恃雨，故虽饥困，未肯束手。当示无能以安之。取小利以惊之，非计也。朝廷闻师遇雨，咸请召还。天子曰：司马公临危制变，计日禽之矣。既而雨止，文懿攻，南围突出。帝纵兵击败之，斩于梁水之上。
《夏统传》：统字仲御，会稽永兴人。其母病笃，乃诣洛市药。会三月上巳，洛中王公已下，并至浮桥。统时在船中，曝所市药。诸贵人车乘来者如云，统并不之顾。太尉贾充怪而问之，乃更就船与语。谓曰：卿颇能作卿土地间曲乎。统于是以足叩船，引声喉啭，清激慷慨，大风应至。含水嗽天，云雨响集。王公已下皆恐，止之乃已。
《世说》：周浚作安东时，行猎，值暴雨。过汝南李氏，李氏富足，而男子不在。有女名络秀，闻外有贵人，与一婢于内宰猪羊，作数十人饮食。事事精办，不闻有人声，浚因求为妾。
《晋书・王祥传》：祥性至孝。早丧亲，继母朱氏不慈。有丹柰结实，母命守之。每风雨，祥辄抱树而泣。
《抱朴子》：使者甘宗所奏西域事，云方士能神咒者，临泉禹步吹气，龙即浮出，长十数丈。更吹，龙辄缩至长数寸。乃掇取著壶中，壶中或有四五龙，以少水养之。闻有旱处，便赍龙往卖，一龙直数十斤金。发壶出一龙著潭中，复禹步吹之，长数十丈。须臾而云雨四集。《世说》：谢太傅无嗔喜，曾送兄征西。葬还。日暮雨，御人皆醉。不可处分，公乃于车中，手取车柱撞御人，声色甚怒。
《陕西通志》：法慧，关中人。晋建元元年至襄阳，止羊叔子寺。不受别请，每乞食，辄赍绳床自随。遇雨，以油帔自覆。雨止，唯见绳床，不知慧所在。讯问未息，慧已在床后。征西庾稚恭镇襄阳，收而刑之。临死语众人云：吾死后三日，天当暴雨。至期果洪注城门，水深一丈。居民{没，多有死者。
《晋书・王雅传》：孝武帝以雅为太子少傅。将拜，遇雨。请以伞入，王不许之。因冒雨而拜。
《王徽之传》：徽之，字子猷，为车骑桓冲参军。尝从冲行，值暴雨，徽之因下马，排入车中。谓曰：公岂得独擅一车。
《苻坚载记》：坚率步骑二万，讨姚苌于北地。次于赵氏坞，使护军杨璧游骑三千断其奔路，右军徐成、左军窦冲镇军，毛盛等屡战败之，仍断其运水之路。冯翊、游钦因淮南之败，聚众数千，保据频阳。遣军运水及粟以馈姚苌。杨璧尽获之。苌军渴甚，遣其弟镇北尹买率劲卒二万决堰。窦冲率众败其军于鹳雀渠，斩尹买及首级万三千。苌众危惧，人有渴死者。俄而降雨于苌营。营中水三尺，周营百步之外，寸馀而已。于是苌军大振。坚方食，去案怒曰：天其无心，何故降泽贼营。
《僧涉传》：僧涉者，西域人。也不知何姓，少为沙门。苻坚时入长安，能以秘咒下神龙。每旱，苻坚使之咒龙请雨。俄而龙下钵中，天辄大雨。
《南史・王懿传》：懿字仲德，年十七，及兄睿同起义兵，与慕容垂战。败，仲德被重创走。与家属相失路。经大泽，暴雨，莫知津逗。有一白狼至前，衔仲德衣，因度水。仲德随后得济。
《南史・王惠传》：惠常临曲水，风雨暴至。坐者皆驰散，惠徐起，不异常日。不以沾霈而改。
《北史・吴遵世传》：齐文襄游东山，有云起，恐雨。废射，戏使筮，遇剥。李业兴云：坤上艮下，剥。艮为山，山出云，故知有雨。遵世云：坤为地，土制水，故知无雨。
《杭州府志》：齐昙超，姓张氏。建元永明间，栖钱塘灵苑山讲经。有老人来听曰：我龙也，居富春鹿山下。迩者乡民耕山，逼我居室。群龙并怒，闭膏雨以害稼。吾不忍，闻师道行必能化伏，乃迎往。师至观山，结坛具诵，雨大沾足。
《南齐书・王敬则传》：敬则，晋陵南沙人也。明帝即位，进大司马。增邑千户。台使拜授日，雨大洪注。敬则、文武皆失色。一客在傍曰：公由来如此，昔拜丹阳、吴兴时亦然。敬则大悦曰：我宿命应得雨。乃列羽仪，备朝服。导引出厅，事拜受，意犹不自得。吐舌久之，至事竟。《梁书・徐勉传》：勉字修仁，东海郯人也。祖长宗，宋高祖霸府行参军。父融，南昌相。勉幼孤贫，早励清节。年六岁时，属霖雨。家人祈霁，率尔为文，见称耆宿。
《南史・虞荔传》：荔弟寄，少聪敏。弱冠举秀才，对策高第。起家梁宣城王国左，常侍大同中。尝骤雨殿前，往往有杂色宝珠。梁武观之，甚有喜色。寄因上瑞雨颂。帝谓寄兄荔曰：此颂典裁清拔，卿之士龙也。将如何擢用。寄闻之叹曰：美盛德之形容，以申击壤之情耳。吾岂买名求仕者乎。乃闭门称疾，唯以书籍自娱。《金陵志》：陈后主泛舟游于河，忽遇雨，浮沤生。宫人指浮沤曰：满河珍珠，因名其河为珍珠河。
《魏书・王早传》：早善风角，舆驾还都时，久不雨。世祖问早曰：何时当雨。早曰：今日申时必大雨。比至未时，犹无片云，世祖召早诘之。早曰：愿更少时。至申时，云气四合，遂大雨滂沱。世祖甚善之。
《彭城王协传》：高祖破崔慧景、萧衍。其夜大雨。高祖曰：昔闻国军获胜，每逢云雨。今破新野南阳，及摧此贼，果降时润。诚哉斯言。协对曰：水德之应，远称天心。《裴叔业传》：叔业兄子粲，曾诣清河王怿。下车始进，便属暴雨。粲容步舒雅，不以沾濡改节。怿乃令人持盖覆之，叹谓左右曰：何代无奇人。
《列女传》：苟金龙妻刘氏，平原人。世宗时，金龙为梓潼太守。郡带关城，戍主萧衍攻围。值金龙疾病，刘遂率励城民，修理战具，一夜悉成。拒战百有馀日，井在外城，寻为贼陷。贼中绝水，渴死者多。刘乃集诸长幼，喻以忠节。遂相率告诉于天，俄而澍雨。刘命出公私布绢，及至衣服，悬之城中，绞而取水。所有杂器，悉储之。于是人心益固。会益州刺史傅竖眼将至，贼乃退散。竖眼叹异，具状奏闻。世宗嘉之，赏平昌县开国子。邑二百户。《北齐书・邢邵传》：邵字子才，河间邺人。少在洛阳，会天下无事，与时名胜，专以山水游宴为娱不暇。勤业，尝因霖雨，乃读汉书五日，略能遍记之。
《宋游道传》：游道，除司州中。从事时，将还邺。会霖雨，行旅拥于河桥。游道于幕下，朝夕宴歌。行者曰：何时节作此声也。固大痴。游道应曰：何时节而不作此声也。亦大痴。
《唐书・谷那律传》：那律迁谏议大夫，兼弘文馆学士。从太宗出猎，遇雨沾渍。因问曰：油衣若为而无漏耶。那律曰：以瓦为之，当不漏。帝悦其直，赐帛二百段。大唐新语贞观末，房元龄避位居第。时天旱，太宗将幸芙蓉园，以观风俗。元龄闻之，戒其子曰：銮舆必当见幸，亟使洒扫，兼备馔具。有顷，太宗果先幸其第。便载入宫，其夕大雨。咸以为优贤之应。
《唐书・裴行俭传》：裴行俭，高宗时为定襄道大总管。讨突厥，大军次单于北。暮已立营，堑壕既周。行俭更命徙营。高冈吏白：士安堵，不可扰。不听，促徙之。比夜风雨暴至，前占营所水深丈。馀众莫不骇叹。问何以知之。行俭曰：自今第如我节制，毋问我所以知也。《旧唐书・五行志》：景龙中，东都霖雨百馀日。闭坊市北门。时驾车者，苦甚污。街中言曰：宰相不能调阴阳，致兹恒雨。令我污行。会中书令杨再思过，谓之曰：于理则然，亦卿牛劣耳。
唐李德裕明皇十七事元宗尝幸东都，天大旱且暑。时圣善寺有竺乾僧无畏，号三藏，善召龙致雨之术。上遣力士疾召。无畏奏：旱，数当耳。召龙兴云烈风迅雷，适足以暴物，不可为也。上强之，又曰：苦暑，人病矣。虽暴风疾雷，亦足快意。无畏不得已，乃奉诏。有司为陈请雨具，而幡幢像设甚备。无畏笑曰：斯不足致雨，悉令彻之。独盛一钵水，以刀搅旋之。胡言数百咒水须臾，有若龙状，其大类指。赤色，首啖水上。俄复没于钵中，无畏复以刀搅水，咒者三。顷之，白气自钵中兴，如炉烟直上数尺，稍引出讲堂外。无畏谓力士曰：宜去，雨至矣。力士极驰而去。还顾见白气疾旋，自讲堂出若一疋素练者。既而昏霾，大风震雷以雨。力士才及天津桥之南，风亦随马而至矣。衢中大树多拔。力士比复奏，衣尽沾湿。时孟温礼为河南尹，目睹其事。温礼子，尝言于臣。亡祖先臣，与力士言同。后吏部员外郎李华撰无畏碑，亦云奉诏致雨，灭火返风。昭昭然遍于耳目也。今洛京天津桥，有荷泽寺者，即高力士去请咒水祈雨，回至此寺前雨大降。明皇因于此地造寺，而名荷泽焉。寺今见在。
《旧唐书・章怀太子贤传》：贤子王守礼，虽积阴累日。守礼白于诸王曰：欲晴，果晴20阳。涉旬，守礼曰：即雨，果连澍。岐王等奏之，云哥有术。守礼曰：臣无术也。则天时，以章怀迁谪臣，幽闭宫中十馀年。每岁被敕杖数顿，见瘢痕甚厚。欲雨，臣脊上即沉闷。欲晴，即轻健。臣以此知之。非有术也。涕泗沾襟。元宗亦悯然。《唐书・颜真卿传》：真卿迁监察御史，使河陇。时五原有冤狱，久不决，天且旱。真卿辨狱而雨。郡人呼为御史雨。
《酉阳杂俎》：梵僧不空，得总持门，能役百神。元宗敬之，岁常旱，上令祈雨。不空言：可过某日，令祈之必暴雨。上乃令金刚三藏，设坛请雨。连日暴雨不止，坊市有漂溺者。遽召不空，令止之。不空遂于寺庭中捏泥龙五六，常溜水。作胡言骂之良久。复置之，乃大笑。有顷雨霁。
元宗又尝召术士罗公远，与不空同祈雨，互校功力。上俱召问之。不空曰：臣昨焚白檀香龙，上令左右掬庭水嗅之，果有檀香气。又与罗公远同在便殿，罗时反手搔背。不空曰：借尊师如意。殿上花石莹滑，遂激@至其前。罗再三取之不得，上欲取之。不空曰：三郎勿起，此影耳。因举手示罗如意。
僧不空每祈雨，无他轨则。但设数绣座，手簸旋数寸木神，念咒掷之。自立于座上，伺木神吻角牙出目瞬，则雨至。
僧一行穷数有异术。开元中尝旱，元宗令祈雨。一行言：当得一器上有龙状者，方可致雨。上令于内库中遍视之，皆言不类。数日后，指一古镜鼻盘龙。喜曰：此有真龙矣。乃持入道场，一夕而雨。
《摭言》：萧颖士恃才傲物，尝携酒郊野，风雨暴至，有紫袍老父避雨。颖士颇肆凌侮。逡巡雨霁，车马卒至，老人上马，呵殿而去。曰：吏部王尚书也。颖士明日具长笺，造门谢。尚书责曰：恨与子非亲属，当庭训之耳。子负文学之名，踞忽如此，止于一第乎。颖士果终于扬州功曹。
《芝田录》：元德秀退居安禄县南。独处一室，去家数十里。值天雨水涨，七日不通，馁死室中。中书舍人卢载为之诔曰：谁为府君，犬必啖肉。谁为府僚，马必食粟。谁使元公，馁死空腹。
《开元天宝遗事》：学士苏F有一锦纹花石，镂为笔架。尝置于砚席间。每天欲雨，即此石梁津出如汗，逡巡而雨。F以此常为雨候，固无差矣。
《刘仲达鸿书致虚阁杂俎》云：唐天宝十三年，宫中下红雨，色若桃花，太真喜甚，命宫人各以碗杓承之。用染衣裾。
《云南通志》：唐天宝间，崇圣寺僧募造大士像未就。夜骤雨，旦起视之，沟浍皆流铜屑。即用鼓铸，立像高二十四尺，如吴道子所画。细腰跣足，像成，白光弥覆三日夜。至今春夏之际，时时放光。
《明皇杂录》：上初入斜谷属，霖雨弥旬，于栈道中闻铃声，与山相应。上悼念贵妃，因采其声，为雨淋铃曲，以寄恨。
《畿辅通志》：郦希诚，妫川人。生之夕，里人见其舍火光。奔救之，至则无有。年十五决，意入道尝诣岱岳，属时亢旱，吏民以请。希诚曰：若等改过思善，则甘泽可期。皆再拜曰：诺。因取棕扇蔽面，云起所坐之方，雨随澍。宪宗四年，赐号太元真人。
《两朝献替记》：京师旱，李德裕拜相，即日大雨。京中喜曰：相公乃李德雨也。
《酉阳杂俎》：王彦威尚书在汴州二年夏，旱。时袁王傅季69寓汴，因宴王。以旱为言。季醉曰：欲雨甚易耳。可求蛇医四头，十石瓮二枚。每瓮实以水，浮二蛇医。以木盖，密泥之。分置于f处。瓮前后设席烧香，选小儿十岁已下十馀，令执小青竹，昼夜更击其瓮，不得少辍。王如言试之，一日两夜，雨大注。旧说龙与蛇师为亲家焉。
《册府元龟》：宝历二年十月，京兆尹刘栖楚奏：术者数之妙，苟利于时，必以救患。伏以前度甚雨，闭门得晴。臣请今后每阴雨，五日即令坊市闭北门，以禳诸阴。晴三日便令尽开门，使启闭有常，永为定式。从之。温造为兴元节度，初往汉中，遇大雨。平地水深尺馀，若不可进。祷鸡翁山，疾风驱云，即时晴霁。后文宗忆闻其事，会造为御史大夫，入见得详言当时灵贶。明日下诏，封鸡翁山为侯。
开成元年三月庚申，帝幸龙首池，观内人赛雨。赋暮《春喜雨诗》云：风云喜际会，雷雨遂流滋。荐币虚陈礼，动天实精思。渐浸九夏节，复在三春时。A垂朱阙，飘u入绿墀。郊s既沾足，黍稷有丰期。百殿同忧乐，万方伫雍熙。宰臣文武百官，咸有属和。
《唐书・段文昌传》：文昌帅荆南州。或旱，W解必雨。或久雨，遇出游必霁。民为语曰：旱不苦，祷而雨。雨不愁，公出游。
《云仙杂记》：魏郡开成中大旱，遍祷山岳。或言西沈陆先生道行精明，请之必验。太守以下乃携杏酒青羊，以备牲醪告于山中。先生受礼讫，对太守呼吸数过，五指连拂之。爪甲间皆出云烟之气，惟中指气象甚盛。先生曰：郡中雨得足。诸县皆获八分，亦可小稔。已而其说不诬。
《广东通志》：归南者姓黄，新会人。生唐开成四年。性慧。幼牧牛遇旱，语父老曰：能以角黍相惠乎。当报以雨。如其言果雨。
《四朝宝训》：大中初，京师尝淫雨涉月，将害粢盛。分命祷告，百无一应。宣宗一日在内殿，顾左右执炉，降阶焚香仰视，若自责者久之。御眼沾湿，感动左右。旋踵而急雨止。翌日而凝阴开。比秋而大有年。
《云仙杂记》：饶子卿隐庐山康王谷。无瓦屋，代以茅茨。每年一易茅，谓之茅龙更衣。或时雨湿致漏，则以油幄承梁。坐于其下，初无愁叹。
余宗伯屋瓦皆镂窍穴千百，雨则散如真珠。
宋宇种蔬三十品，时雨之后，按行园圃曰：天出此徒，助予鼎俎，家复何患。
《北梦琐言》：孔拯侍郎为补遗时，尝朝回值雨，而无雨备。乃于人家檐庑下避之。过食时，雨益甚，其家乃延入厅事。有一叟出迎甚恭，酒馔亦甚丰洁。拯为谢之，且假雨具。叟曰：某f居不预人事，寒暑风雨未尝冒也。置此欲安施乎。令于他处，假借以奉之。拯退而叹，嗟若忘宦情。语人曰：斯大隐者也。
《云南通志》：唐无言和尚，李氏子。尝持一钵入定，钵内火光出，则晴。白气升，则雨。
《五代史・高行周传》：明宗东袭郓州，遇雨。军中皆欲止不进。行周曰：此天赞也，郓人恃雨不备。吾当出其不意。即夜驰入其城。
《册府元龟》：长兴元年正月癸未，上御中兴殿。谓宰臣曰：近虽降春泽，如何。冯道奏曰：今岁春初已见三白，相次又降雨泽，人情大洽。盖陛下圣德感通之应也。臣闻天子事天，臣下事君。臣下若不供其职，则刑法及之。天子不守其道，则灾l降之。今陛下敬天事地，忧劳百姓，则岁有丰登。
长兴二年十二月己卯，帝御中兴殿。宰臣冯道奏曰：腊日陛下方忧雪，是夜便降。立春日又降雨泽。皆得其节也。自陛下临御，于今六载。家给人足，而又放鹰r之类，咸令遂性。所谓仁及鸟兽也，苟非圣德，其孰能臻此。
长兴三年三月癸巳，帝御中兴殿。顾谓冯道曰：春雨太多乎。道对曰：春泽稍多，是丰年之兆。契丹孔炽，自近朝以来，中国多事，未暇制服。向者王都背叛，连结边戎。陛下命将得人，俾匹马不回。使其畏惧，而修朝贡。则知皇威所振，迈于前古也。
陆游《南唐书・齐王景达传》：景达生于吴。顺义四年，是岁大旱。烈祖方辅政极于焦劳，七月既望，雩而得雨。景达以是日生，烈祖喜。故小名雨师。
《伶官传》：南唐时，关司敛税尤繁。商人苦之。属近甸亢旱。一日宴于北苑，烈祖谓侍臣曰：畿甸雨，都城不雨，何也。得非狱市之间违天意欤。申渐高乘谈谐进曰：雨惧抽税，不敢入京。烈祖大笑，即下令除一切额外税。信宿之间，膏泽告足。
《十国春秋》：南唐后主时，宫中贮雨水，染浅碧为衣。号天水碧。
《杭州府志》：五代清耸，福清人。初参净慧。慧指雨曰：滴滴落上座眼里。初不喻，后阅华严，感悟。
《清异录》：张崇帅广在镇。不法，酷于聚敛。从者数千人出，遇雨雪皆顶莲花帽、琥珀衫，所费油绢不知纪极。市人称曰雨仙。
《谈苑》：太祖大燕，雨暴作。上不悦。赵普奏曰：外面百姓正望雨，官家大燕何妨，只是损得此陈设，湿得此乐官衣裳。但令雨中作杂剧，更可笑。此时雨难得，百姓快活时。正好饮酒燕乐。太祖大喜。宣令雨中作乐，宣劝满饮，尽欢而罢。
《庚溪诗话》：旧传有太守因旱祈雨于龙潭，得小雨而未甚。应作一绝云：祈雨精神尚未通，浮云开x有无中。龙潭恐我羞归去，略洒些些表不空。因写诗投潭中，继即大雨随足。
建隆初，春宴方就次，雨大作，乐舞失容。上色愠。范质乃言曰：今岁二麦必倍收。上喜动色，命满泛。入夜方罢，莫不沾醉。
《宋史・张士逊传》：士逊字顺之，为射洪令，后知邵武县。以宽厚得民。前治射洪，以旱祷雨，白崖山陆史君祠，寻大雨。士逊立庭中，须雨足乃去。至是邵武，旱祷欧阳太守庙，庙去城过一舍。士逊彻盖，雨沾足始归。雷德骧传骧子有终，字道成。淳化二年复为少府少监，徙知江陵。李顺之乱，王师西征，命与裴庄为峡路随军转运使，同知兵马事。师行至峡中。遇盗格38，众渴乏。会天雨，军士以兜牟承水，饮之且行且战。进至广安，军垒濒江，贼众奄至。有终引奇兵击之，贼众赴水死者无算。
《石林诗话》：元丰间，尝久旱不雨。裕陵禁中斋祷甚力。一日梦有僧乘马驰空中，口吐云雾。既觉而雨大作。翌日遣中贵人寻梦中所见，物色于相国寺三门五百罗汉中第十三尊，略彷佛。即迎入内，视之正所梦也。王丞相禹玉作《喜雨》诗云：良弼为霖辜宿望，神僧作雾应精求。元参政厚之云仙，骥H云穿仗下佛。花吹雨，匝天流。盖记此相国寺罗汉，本江南李氏时物。在庐山东林寺。曹翰下江南，尽取城中金帛宝货，连百馀舟，私盗以归。无以为之名，乃取罗汉每舟载十许尊献之。诏因赐于相国寺。当时谓之押载罗汉云。《东坡志林》：绍圣二年五月望日，敬造真一法酒成。请罗浮道士邓守安拜奠北斗真君。将奠，雨作。已而清风肃然，云气解。月星皆见，魁标皆爽。彻奠，阴雨如初。谨拜首稽首，而记其事。
《玉照新志》：东坡南迁。北归次毗陵，时久旱得雨。有里人袁点思，与有一绝云：青盖美人回凤带，绣衣男子返云车。上天一笑浑无事，从此人间乐有馀。书以呈坡大喜，为之重写，且以手柬褒之。至今袁氏刻石藏于家。点后仕至朝请大夫。
《老学庵笔记》：范寥言：鲁直至宜州，州无亭驿，又无民居可僦。乃居一城楼上，亦极湫隘。秋暑方炽，几不可过。一日忽小雨，鲁直饮薄醉，坐胡床自栏J间伸足出外，以受雨。顾谓寥曰：吾平生无此快也。
《醉翁语》：绍圣间，吴尚书喜论杜诗，每从官晨集，听者以为苦。时叶致远为中书舍人，每迁坐于门外檐。次一日，忽大雨飘洒。同列呼之不至，问其故。曰：怕老杜诗。盖叶亦可谓不善取益也。
《世说补》：范忠宣谪永州，夫人不如意辄骂章。舟过橘洲。大风雨，船破，仅得及岸。正平持盖，公自负夫人以登燎衣民舍。公顾曰：岂亦章所为耶。
潘大临《答谢无逸书》：秋来景物，件件是佳致。昨日清卧闻，搅林风雨声。遂起题诗曰：满城风雨近重阳，忽催租人至败意。止此一句奉寄。
《彦周诗话》：请紫姑神，大抵能作诗。然不甚过人。旧传一士人家请之。既降偶书院中，子弟作雨诗，因率尔诵赋，顷刻书满纸。其警句云：帘噪王阁，盆翻白帝城。可喜也。
《宋史・王淮传》：淮拜右丞相，兼枢密事。先是，自夏不雨至秋，是日甘雨如注。士大夫相贺。上亦喜命相而雨，乃命口算诸郡，绢钱尽蠲一年。为缗八十馀万。《汪应辰传》：应长，绍兴五年进士第一人。初任赵鼎为帅幕府，事悉咨焉。岁小旱，命应辰祷雨名山，即应。越人语之曰：此相公雨。鼎曰：不然乃，状元雨也。
《礼志》：绍兴八年，宰臣奏：积雨伤蚕。上曰：朕宫中自养蚕一薄，欲知农桑之候。久雨叶湿，岂不有损。乃命往天竺祈晴。
《广东通志》：孙道者，海阳人。宋乾道九年生，早丧父。鞠于兄。年九岁，嫂命护鸡，道者曰：雨将至矣。嫂曰：晴甚，安得雨。道者以竿扬之，雨大至漂谷。尝同兄诣府城，见人祷雨不应。曰：祷雨易事，若以我祷则应，否愿自焚。人告之，府命之祷。即刻雨降，城中水深尺馀。淳熙十三年，于宝峰山巅忽不见。敕封灵感风雨圣者。岁旱，乡人诣山巅，祷之即应。《玉堂杂记》：淳熙丙申七月十九日，六曹长贰六人，往浙江亭观潮。泰之在焉。惟予以内直不赴。晡时大雷雨，走笔戏蔡子平：苍评祝轰万鼓，勒潮回。无复亭前雪作堆。应为尚昼悭且涩，盲风怪雨一时来。
《乾淳起居注》：淳熙六年九月十五日，明堂大礼。十三日值雨。未时，奏请宿斋北内。十四日早，车驾诣景灵宫。回太庙，宿斋雨，终日不止。午后，太上遣提举至太庙传语官家：所有十六日诣宫饮福，以阴雨泥劳顿，可免到宫行礼。天气阴寒，请官家善进御膳。频加御服。圣旨遣阁长回奏：上感圣恩，至日依旧诣宫行礼。若值雨不登门时，续当奏闻。至晚雨不止。宣谕大礼，使赵雄来早。更不乘辂，止用逍遥辇。诣文德殿致斋。一应仪仗排立，并行放免。从驾官并常服，以从并遣御药。奏闻北内。来日为值雨，更不乘辂。谨遵圣旨。更不过宫行饮福礼。大礼使赵雄，虽已得旨，犹不许放散。上闻之曰：来早若不晴时，有何面目。雄闻之曰：纵使不晴，得罪不过罢相耳。坚执不肯放，至黄昏后，雨止月明。上大喜，遣内侍李思恭宣谕大礼使。仍旧乘辂，再遣御药，奏闻北内。以天晴，仍旧乘辂候行礼。肆赦讫诣宫，行饮福礼。
《宋史・刘颖传》：颖为少宗正。丞相赵汝愚适归，相遇于废寺。泥雨不能伸足，但僧床立语曰：寄谢余参政，某虽去，人才犹在。朝廷幸善待之。余参政，端礼也。汪纲传纲提点浙东刑狱，祷雨龙瑞宫。有物蜿蜒朱色，盘旋坛上者三日。纲曰：吾欲雨而已，毋为异以惑众。言未竟，雷雨大至。岁以大熟。
《金史・武祯传》：正大初，祯徵至汴京。时久旱，祈祷不应。朝廷为忧。祯忽谓其友王铉曰：足下今日早归，恐为雨阻。铉曰：万里无云，赤日如此。安得有雨。祯笑曰：若是，则天不诚也。天何尝不诚。既而东南有云气，须臾蔽天平地。雨注二尺，众皆惊叹。
《元史・王庸传》：庸字伯常，雄州归信人。事母李氏以孝。闻母有疾，庸夜祷北辰。至叩头出血。母疾遂愈。及母卒，哀毁几绝。露处墓前，旦夕悲号。一夕雷雨暴至，邻人持寝席往欲蔽之。见庸所坐卧之，地独不沾湿。咸叹异而去。《孙瑾传》：瑾事继母唐氏尤孝，尝患痈。瑾亲吮之，又丧目，瑾舐之复明。唐氏卒，卜日将葬。时春苦雨，瑾夜号天乞霁，至旦云日开朗，甫掩圹，阴气复合。雨注数日不止。
《吴希曾传》：希曾，睢宁人。父卒葬之日，大雨。希曾跪柩前，炷艾燃腕，火炽雨止。既葬，庐于墓左。县上状，并旌之。
《f中古今录》：元萨公天锡常有一诗送浚天渊入朝：地湿厌闻天竺雨，月明来听景阳钟。闻者无不脍炙。惟山东有一叟鄙之。公以素惬意，特步访问。叟曰：此联措词固善，但闻与听字一合耳。公曰：当以何字易之。叟徐曰：看天竺雨。公诘其看字，叟曰：唐人有林下老僧来看雨。公俯首，拜为一字师。
《辍耕录》：往往见蒙古人之祷雨者，非若方士然。至于印令旗剑符图气诀之类，一无所用。惟取净水一盆，浸石子数枚而已。其大者若鸡卵，小者不等。然后默持密咒，将石子淘漉玩弄。如此良久，辄有雨。岂其静定之功已成，特假此以愚人耳。抑果异物耶。石子名曰答，乃走兽腹中所产。独牛马者最妙，恐亦是牛黄狗宝之属耳。
《仰山脞录》：洪武初，诗人丁鹤年，西域人也。常卜日葬其父。霖雨十日不止，鹤年仰天悲泣。翼日雨止。葬毕，雨如初。
《明外史・卓敬传》：敬字维恭，瑞安人。年十五，读书宝香山。风雨夜归，迷失道。得一兕牛，凭之归。比及门，乃黑虎也。
《明廷杂记》：洪武末，姚广孝在燕侍文皇帝。及靖难将起，令择日。必须某月某日某时方可举事。至期，疾风暴雨。文皇谓广孝曰：出师大风雨，此兵家之忌也。广孝对曰。陛下是个龙，正要风雨大，方助得势头。臣岂不先知今日有风雨哉。急行毋缓。其后果然。
《四川总志》：蔡廉，嘉定人。正统进士。以母老，乞教职就养，授井研谕。母终及葬，遇雨不止。廉大恸吁天，至期开霁。事毕雨如初
《列朝诗集》：邢参字丽文。常遇雪累日，囊无粟。兀坐如枯株。诸人往视，见其无惨懔色。方苦吟诵所得句自喜。又连日雨，复往视，屋三角垫。怡然执书坐一角。不糁亦累日矣。
《沈鲤传》：鲤初相，即请除矿税。居位数年，数以为言，及是犹未罢。会孝陵明楼灾。鲤语一贯赓各为奏。俟时上之一日，大雨。鲤曰：可矣。两人问故。鲤曰：帝恶言矿税事，疏入多不视。今吾辈冒雨素服诣文华奏之，上讶而取阅，亦一机也。两人从其言，帝得疏曰：必有急事，启视果心动，然不为罢。
李元阳《登武夷大王峰记》：嘉靖戊戌夏五月，予至武夷，往返竟日。历览既遍，道院夜酌。相与评品形胜。予曰：天下山水，至武夷诸峰奇诡极矣。然眺览尚未尽，惟大王峰独高。试一登之。道士曰：扪天之难，非云梯不可升，乃命缚梯。予遂蹑而升。顷之山下雷雨大作。下视雨脚甚长，岩前不见雨丝。乃知身出云上，环望八闽诸山，不啻培v。下至梯半，始觉有雨沾衣，比至道士院。不辨色矣。
杨慎《游点苍山记》：嘉靖庚寅，约同中溪李公为点苍之游。至无为寺，闻北冈有元世祖驻跸台。后人屋之。方至其处，大雨忽至。遂趋屋下避雨。轩窗洞豁，最堪游目。则见满川烈日，农人刈麦。予曰：异哉，何晴雨相兼也。中溪曰：此点苍十景之一，所谓晴川秧雨者是也。每岁溪上日日有雨，田野时时放晴。故刈麦插秧，两无所妨。世传观音大士授记而然。
王世贞《游泰山记》：戊午己未间，偕御史段君按部太安。段君约以三日登，而诸从者度不任舆马。余与参议徐君文通请以二日，先段君许之。至夕而大雨，其次日雨止，即入山。段君至。从行者，参政张丈希举、副使李君嵩、佥事王君遴、张君师价。因置酒于其署，移酒席玉皇祠南柏树下。段君约以次日，缘寻山诸胜。乃下五鼓，复大雨。雨连日夕不休。余始与徐君同舍，而张丈、王君舍圮漏，乃移就余。而舍中水亦将二尺。因布长几置枕簟其上。小吏裸而行酒炙，所剧谈六合内外。张丈又时时以雅谑杂之，凡四日雨始小。息夜卧倦甚。王君苦吟若寒蝉，又时时提余耳，告以所得句。余不胜嬲。强起顾视，天碧净如浣，而大星百馀巨于杯，历历檐角，殆可仰而摘也。质明复大雨。州供业已尽，乃行辞。段君偕发，时寒甚。衣绢素至五重不解，亦有乞道士木绵裘者。下天门，雨止日出。每十八盘竟辄去一衣，至御障岩，衣去且尽。
《黄州府志》：石玺，嘉靖末知蕲州事。荆王常泠淫暴，恶石戆。因祈雨，诱令知州接雨。跪烈日中，须臾雨骤，至平没尺许不令起。石愤甚，竟密疏陈状。诏夺王爵。废为庶人。
李日华《礼白岳纪》：十二日，雨至结口宿焉。是日，雨不止。衣袍沾湿，仆夫颇顿。余于舆上，领略云山髦状，沉绿深黛中。时露薄赭。倏敛倏开，非襄阳米老，断不能与造化传神。乃曰：此老高自标置，固非浪语。向予不知画法，不为此行，在万山中，适值澍雨。亦何由C入哉：忆余初从馀杭渡口，晴色可，止西望有晦昧之意。今乃知余来时，正山灵酝雨之候也。余实步步入雨境耳。
《四川总志》：杜杰，湖广黄冈人。万历中知长宁。卓有鸿勋，后采木山中，水涸木阻。露祷于天，忽大雨如注，木随出。
董传策《罗秀山记》：邕巨丽，盖称青罗二山。余得数数出青山游，顾独罗山阙游焉。乃岁辛酉夏五月，偕客循山麓而登。爰睹一寺轮奂新饬，彤髹宛然。入寺纵观郊，大风飘发。俄雨滂注，田畴沾足。村氓走罗拜曰：久苦旱不雨，今幸奇人士带雨来，村氓有造矣。已而云收雨歇，光霁悠然。
《帝京景物略》：凡岁时不雨，家贴龙王神马于门。磁瓶插柳枝，挂门之傍。小儿塑泥龙，张纸纾击鼓金，焚香各龙王庙。群歌曰：青龙头，白龙尾，〈声作以〉小孩求雨天欢喜，麦子，麦子焦黄。起、动，起动龙王，大下小下，初一下到十八。〈声作巴〉摩诃萨。初雨小儿群喜而歌曰：风来了，雨来了，禾场背了谷。〈声作古〉来了雨，久以白纸作妇人首，剪红绿纸衣之。以苕帚苗缚小帚，令携之竿。悬檐际，曰扫晴娘。
《山东通志》：莲庵，莱州人。始业农。十八岁披剃于掖之资圣寺。闭关二十年，常入静见水波盈前。谓其弟子曰：速扫除，天将雨矣。时烈日当中如曝，须臾大雨如注。
《山西通志》：还阳子郭静中，修武人。方髫时，梦驱龙为行雨状。尝遇异人授以五雷法，善祈雨。旱则各省院司千里迎之祷雨。时登坛，以掌中雷印拊手，一拍则霹雳随起。大雨如注。或求之者众，则第书一符付之。方入境而雨已集矣。
《杭州府志》：唐秩，少司空僦子。得大梵斗母五雷法。姜御史荐于朝，授太常博士。后归祷雨佑圣观，运缒空，云转如轮，倏忽雨如注。
周祯字世昌，号虚白。精五雷法。岁旱，院司礼致祈祷。祯高坐台上，执事者闻声云：天道无雨，西湖不有水乎。日午取大镜，以笔濡墨，随所涂方向，黑云辄生。顷之云合，大雨分布，鱼虾藻荇散落沟渠。视西湖水已失其半矣。
福州王生来临安省其兄，止宿六和塔下。次早起行，大雨如注。山水涌出，见空穴中推出金牌六面，拾而怀之。窥空穴中堆积金银无算，急以土石窒穴口。志其处，奔告其兄。将欲取之，日暮往访，竟无踪迹。仍宿塔下，夜梦金甲神人怒而呵之曰：荷君封我金穴，已捐金牌六面酬之矣。安得复生觊觎。其人惊而去。《湖广通志》：黄镇，武昌人。少为继母所憎，逃出。遇异人于武夷山，授法及归。值岁旱。母命溉园。内磨墨染符，黑云大雨，不出园外。为郡县祈雨，雨亦不出境外。

[book_title]乾象典第八十五卷
雨部杂录
《易经・乾卦》：云行雨，施品物流形。
《屯》：雷雨之动满盈，天造草昧，宜建侯而不宁。
《小畜》：密云不雨，自我西郊。〈程传〉云，阴阳之气。二气交而和，则相畜。固而成雨。阳倡而阴和，顺也，故和。若阴先阳，倡不顺也，故不和。不和则不能成雨云之畜。聚虽密而不成雨者，自西郊故也。东北阳方，西南阴方。自阴倡，故不和，而不能成雨。以人观之，云气之兴，皆自四远。故云郊。〈大全〉程子曰：西郊阴所。凡雨，须阳倡乃成，阴倡则不成矣。今云过西则雨，过东则否，是其义也。密云不雨，尚往也。自我西郊，施未行也。〈大全〉朱子曰：凡雨者，皆是阴气盛。凝结得密，方湿润下降为雨。且如饭甑，盖得密了，气郁不通四旁，方有湿汗。今乾上进一阴，止他不得，所以云尚往也。是指乾欲上进之象，是阴包住他，不得阳气更散，做雨不成，所以尚往也。《上九》：既雨既处，尚德载，妇。〈本义〉畜极而成，阴阳和矣。故为既雨既处之象。
《暌》：上九：暌孤，见豕负涂，载鬼一车，先张之弧，后说之弧，匪寇，婚媾。往，遇雨则吉。象曰：遇雨之吉，群疑亡也。解：天地解而雷雨作，雷雨作而百果草木皆甲拆。解之时，大矣哉。象曰：雷雨作解，君子以赦过宥罪。〈大全〉胡氏曰：坎在上为云，在下为雨。方云雷为屯，则阴阳之未通。今雷雨作解，则阴阳之已通矣。屯其为难之始，解其解，屯之难者欤。
《》：九三：壮于，有凶，君子，独行，遇雨若濡。有愠，无咎。〈本义〉九三，当决之时。以刚而过乎中，是欲决小人，而刚壮见于面目也。如是则有凶道矣。然在众阳之中，独与上六为应。若能果决，其决不系私爱。则虽合于上六，如独行遇雨，至于若濡，而为君子所愠。然终必能决去小人，而无所咎也。
《鼎》：九三：鼎耳革，其行塞，雉膏不食。方雨亏悔，终吉。〈大全〉胡氏曰：阴阳和而为雨。始虽有不遇之悔，终当有相遇之吉。
《小过》：六五：密云不雨，自我西郊，公弋取彼在穴。象曰：密云不雨，已上也。〈大全〉中溪张氏曰：小畜小过，皆言密云不雨，自我西郊，何也。曰：阴阳二气，以均调适平而后雨。阴多阳少，阳多阴少，则皆不雨也。小畜以一阴畜五阳，阴少于阳，则不能以固乎阳，故曰密云不雨，尚往也。言阳尚往，则不与阴和，而不能雨矣。小过以四阴而包二阳，阳少于阴，则不能制乎阴，故曰：密云不雨，已上也。言阴已上，则不与阳和，而不能雨矣。《说卦》：雨以润之。〈大全〉蔡氏曰：润则物滋，言长物之功也。《书经・商书・说命》：若岁大旱，用汝作霖雨。
《周书・君牙》：夏暑雨小，民惟曰怨咨。
《诗经・91风・谷风章》：习习谷风，以阴以雨。〈朱注〉习习，和舒也。东风谓之谷风。言阴阳和，而后雨泽降。
《{风・EX篇》：朝Y干西，崇朝其雨。〈朱注〉虹随日所映，故朝西而暮东。朝见于西，则其雨终朝而止矣。
《卫风・伯兮篇》：其雨其雨，杲杲出日。〈注〉冀其将雨，而杲然日出。以比望其君子之归而不归也。
《郑风・风雨章》：风雨凄凄。〈又〉风雨潇潇。〈又〉风雨如晦。〈朱注〉凄凄，寒凉之气。潇潇，风雨之声。晦，昏也。
《曹风・下泉篇》：MM黍苗，阴雨膏之。〈疏〉以黍苗之仰膏雨，犹众人之仰恩惠。
《豳风・鸱^篇》：迨天之未阴雨，彻彼桑土。〈又〉风雨所漂摇。
《东山篇》：我来自东，零雨其鳌
鹳鸣于垤。〈朱注〉将阴雨，则穴处者先知。故蚁出穴，而鹳就食之。遂鸣于其上也。
《小雅・斯千篇》：风雨攸除。
《正月篇》：终其永怀，又窘阴雨。
《谷风篇》：习习谷风，维风及雨。
《甫田篇》：以御田祖，以祈甘雨，以介我稷黍，以谷我士女。
《大田篇》：有{萋萋，兴雨祁祁。雨我公田，遂及我私。〈朱注〉{，云兴貌。萋萋，盛貌。祁祁，徐也。云欲盛，盛则多雨。雨欲徐徐，则入土。
《礼记・玉藻》：若有疾风迅雷甚雨，则必变。虽夜，必兴衣服冠而坐。
《孔子f居》：天有四时，春秋冬夏，风雨霜露，无非教也。天降时雨，山川出云。《周礼・春官》：大宗伯以┝庆胨局小⑺久、风师、雨师。〈注〉《诗》云：月离于毕，俾滂沱矣。是雨师毕也。
大卜以邦事，作龟之八命。七曰雨。〈订义〉郑锷曰：雨者，为农祈。
《左传》：季武子如晋，拜师范宣子。赋黍苗。武子曰：小国之仰大国，如百谷之仰膏雨焉。
僖公三年春，不雨。夏六月雨，自十月不雨，至于五月。不曰旱，不为灾也。
《公羊传》：触石而出，肤寸而合，不崇朝而遍于天下者，惟太山云雨。
《谷梁传》：春正月不雨者，勤雨也。夏四月不雨者，闵雨也。六月雨者，喜雨也。
《易稽览图》：降阴为雨，降阴之雨，润而不破块。
《春秋》：汉含，孳穴藏，先知雨。阴宋醇，鱼已{喁。《说题辞》：一岁三十六雨，天地之气宣。十日小雨，应天文也。十五日大雨，以斗运也。
大节二十四，小节十二，功德分也。故一岁三十六雨，阳制阴，故水为雨。
阴阳之气，上薄为雨。
乐动声仪焦明，至为雨备。
《山海经・西山经》：符罩山，其上多棕楠，下多金玉，神江疑居之。是山也，多怪雨，风云之所出也。
《中山经》：光山，神计蒙处之。恒游于漳渊，出入必有飘风暴雨。
鬲山多猿V。〈注〉V似A猴，鼻露上向。雨则自县树，以尾塞鼻孔，或以两指塞之。
《六韬》：太公曰：将有三胜。武王曰：敢问其目。太公曰：将冬不服裘，夏不操扇，雨不张盖，名曰礼将。
《管子・四时篇》：日掌赏赏为暑，岁掌和和为雨。
《老子・道德经》：骤雨不终日。
《文子・十守篇》：天有风雨寒暑，人有取与喜怒。胆为云，肺为气，脾为风，肾为雨。
《上德篇》：湿易雨也。〈又〉雨之润也，万物解。〈又〉山致其高，而云雨起焉。
《下德篇》：风雨之变，可以音律知也。
《徵明篇》：道无正，而可以为正。譬若山林而可以为材，材不及山林，山林不及云雨，云雨不及阴阳。
《范子计》：然风为天气，雨为地气。风顺时而行，雨应风而下。命曰：天气下，地气上。阴阳交通，万物成矣。《列子・殷汤篇》：春夏之月，有蠓蚋者，因雨而生，见阳而死。
《庄子・逍遥游》：时雨降矣，而犹浸灌，其于泽也，不亦劳乎。
《在宥篇》：黄帝闻广成子在于空同之上，故往见之。广成子曰：自而治天下，云气不待族而雨，草木不待黄而落，日月之光，益以荒矣。
《天运篇》：云者为雨乎。雨者为云乎。
《外物篇》：春雨日时，草木怒生。
《尸子》：神农之理。天下欲雨，则雨五日，为行雨。旬日为谷雨。旬五日为时雨。正四时之制，万物咸利。故曰神雨。
《吕子・贵信篇》：秋之德雨，雨不信，则其谷不坚。谷不坚，则五种不成。
《史记・晋世家》：重耳至，秦缪公与重耳饮。赵衰歌黍苗曰：孤臣之仰君，如百谷之望时雨。
《淮南子・原道训》：春风至，则甘雨降，生育万物。
《m真训》：譬若周云之茏，苁辽巢彭濞而为雨。沈溺万物而不与为湿焉。
《天文训》：季春三月，丰隆乃出，以将其雨。
《地形训》：凡八之气，是出寒暑，以合八正，必以风雨。〈又〉凡八极之云，是雨天下。八门之风，是节寒暑。八、八、八泽之云，以雨九州，而和中土。〈又〉土龙致雨。精神训血气者，风雨也。
《缪称训》：晖目知宴，阴谐知雨。〈注〉天将阴雨，则鸣。《齐俗训》：若转化而与世竞走，譬犹逃雨也。无之而不濡。
《汜论训》：古者，民泽处复穴。圣人乃作，为之筑土构木，以为宫室。上栋下宇，以蔽风雨。〈又〉触石而出，肤寸而合，不崇朝而雨天下者，惟太山。
《说山训》：人莫鉴于i雨，而鉴于澄水者，以其休止不荡也。〈又〉雨之集，无能沾。待其止，而能有濡。
《说林训》：失火而遇雨。失火则不幸，遇雨则幸也。故祸中有福也。
《修务训》：禹沐浴霪雨，梳栉扶风。
《泰族训》：天之且风，草木未动，而鸟已翔矣。其且雨也，阴宋醇，而鱼已{矣。
《京房易飞候》：太平之时。五日一风，十日一雨，岁凡三十六雨。
《盐铁论》：周公太平之时，风不鸣条，雨不破块，旬而一雨，雨必以夜。
孔子，大圣也。尝居上位，相鲁三月，不令而行，不禁而止。沛若时雨之灌，万物莫不兴起也。
《说苑》：管仲曰：吾不能春风风人，夏雨雨人，吾穷必矣。扬子吾子篇：震风凌雨，然后知夏屋之为桃病！抖菁卓山图》：霍山南岳，有云师雨虎。
《白虎通》：情性，鼻出入气高而有窍，山亦有金石累积，亦有孔穴，出云布雨，以润天下。雨则云消，鼻能出纳气也。
《论衡・变动篇》：天且雨，商羊舞。使天雨也。商羊者，知雨之物也。天且雨，屈其一足起舞矣。故天且雨，蝼蚁徙，丘蚓出，琴弦缓固，疾发。此物为天所动之验也。《说文》：零，徐雨也。，〈音斯〉小雨裁落也。〈林本反〉霖，林也。南阳名霖。雨曰，〈音酸〉小雨也。，〈子廉反〉微雨也，，〈音资〉雨声也。溟，小雨也。澍，时雨也。滑，〈子入反〉雨下也。
《三辅决录》：茂陵郭汲为颍川，化如时雨。
《风俗通》：《春秋》左氏传说：共工之子为元冥师。郑大夫子产，禳于元冥，雨师也。谨按周礼，以┝庆胗晔ΑＳ晔φ撸毕星也。《诗》云：月离于毕，俾滂沱矣。易师，封也。土中之众者莫若水。众者，师也。雷震百里，风亦如之。至于泰山，不崇朝而遍雨天下，异于雷风。其德散大，故雨独称师也。丑之神为雨师，故以己丑日祀雨师于东北。土胜水，为火相也。
《魏略》：董遇性质讷而好学。从学者云，苦渴无日。遇言：当以三馀冬者，岁之馀。夜者，日之馀。阴雨者，时之馀也。
《禽经》：雨舞则雨。〈注〉一足鸟，一名商羊。字统曰：商羊一足，天将雨则飞鸣。孔子辨之于齐庭也。
《抱朴子・外篇》：甘雨膏泽，嘉生所以繁荣也。枯木得之以速朽。
《华阳国志》：房ぃ上当天井，故多雨潦。《西京杂记》：昆明池刻玉石为鱼。每至雷雨，鱼常鸣吼，G尾皆动。汉世祭之，以祈雨，往往有验。
《拾遗记》：甘雨鳎似露委草木，则滴沥雨也。又曰：香云成香雨。
《广州记》：郁林郡山东南有一池，池边有一石牛。人祀之。若旱，百姓杀牛祈雨。以牛血和泥，泥石牛背。礼毕，则天雨大注。洗牛背泥尽，即晴。
《浔阳记》：庐山西南有康王谷，又有北岭城。天欲雨，辄闻鼓角箫管之声。
《三秦记》：太白山不知高几许。俗云，武功太白，去天三百。山下军行，不得鸣鼓角。鸣鼓角，则疾风暴雨兼至也。
《九江志》：虚谷东英巨山岩内，有石人坐磐石上。体尘秽则兴风，湿润则致雨。晴日便举体鲜洁，朗然玉净。《荆州记》：狠山县有一山，独立峻绝。西北有石穴，独行百步许，二大石其门，相去一丈许。俗名其一为阳石，一为阴石。水旱为灾，鞭阳石则雨，鞭阴石则晴。湘东有雨母山，山有祠坛，每祈祷，无不降泽。以是名之。来阳县有雨濑，此县时旱，百姓共壅塞之，甘雨普降。若一乡独壅，雨亦偏降，应随方所。其信若符刻。宋永初《山川记》：鄱阳长寿山，山形似白马。云出于鞍中，不崇朝而雨。
《宜都记》：郡西有丹山，雾起如烟，再朝必雨。
《荆楚岁时记》：六月必有三时雨，田家以为甘泽，邑里相贺。
湘东郡新平县有龙穴。天旱，入共遏水渍，此穴辄雨。《朝野佥载》：夜半，天汉中黑气相逐。俗谓黑猪渡河，雨候也。
唐俚语：春雨甲子，赤地千里。夏雨甲子，乘船入市。秋雨甲子，禾头生耳。冬雨甲子，牛羊冻死。
杜甫诗小序：卧病长安，旅次多雨。寻常车马之客，旧雨来，今雨不来。
《酉阳杂俎》：太原郡东有崖山。天旱，土人常烧此山以求雨。俗传崖山神娶河伯女，故河伯见火，必降雨救之。
蜀石笋街，夏中大雨，往往得杂色小珠。俗谓地当海眼，莫知其故。蜀僧惠嶷曰：前史说蜀少城，饰以金璧珠翠，桓温恶其大侈，焚之。合在此。今拾得小珠，时有孔者，得非是乎。予开成初，读三国典略。梁大同中骤雨，殿前有杂色珠。梁武有喜色。虞寄因上瑞雨颂。梁武谓其兄荔曰：此颂清拔，卿之士，龙也。
江淮谓群鹳旋飞为鹳井。鹤亦好旋飞，必有风雨。人探巢取鹳子六十里，旱能群飞，薄霄激雨，雨为之散。《羯鼓录》：头如青山峰，手如白雨点。此羯鼓之能事也。《云仙杂记》：重午日午时有雨，则急斫一竹竿，竹节中必有神水。沥取和獭肝为圆，治心腹块聚等病。《翰林》：有龙口渠，通内苑，大雨之后，必飘诸花蕊，经由而出。有百种香色，名不可尽。春月尤妙。
能诗之士，雨泡灭则得意，香烟断而成吟。
孙登琴遇雨必有响，如刃物声。竟因阴雨，破作数截，有黑蛟踊去。
《三水小牍》：安定郡有岘阳峰，岘上有池，若雨则云起，池中若张盖然。故里谚曰：岘山张盖，雨滂沱。
《武昌记》：凤凰山有石鼓，石鼓鸣，天必大雨。
《尚书故实》：舒州山下有九井，其实九眼泉也。旱即杀一犬投其中，大雨必降，犬亦流出。
又南中久旱，即以长绳系虎头骨，投有龙处。入水即数人牵制不定，俄顷云起，潭中雨亦随降。龙虎敌也，虽枯骨，犹激动如此。
《九域志》：玉女墩在宜春，每天将雨，即有五色云气，涌出石间。居人谓之玉女披衣。
《博物志》：关东西风则晴，东风则雨。关西西风则雨，东风则晴。
俗以五月雨为分龙雨，一曰隔辙雨。
《安城记》：罗宵山有石井。天旱祠之，以木投井中，即雨。至井溢木出，乃雨止。
萍乡罗宵山，泽水所出傍出石乳。天旱，吏人祷之。因以大木长三四丈投井中，即雨。水悬辏井溢，辄令木涌出，而雨止。盖潜龙之穴也。
《清异录》：李煜在国时，自作祈雨文曰：尚乖龙润之祥，雨无云而降。非龙而作，号为奇水。
《谈苑》：江南民言，正旦晴，万物皆不成。元丰四年正旦，九江郡天无片云，风日明快。是年果旱。又曰：芒种雨，百姓苦。盖芒种须晴明也。春雨甲子，赤地千里。夏雨甲子，乘船入市。乘船入市者，雨多也。又于四月一日至四日，卜一岁之丰凶。云：一日雨，百泉枯。言旱也。二日雨，傍山居。言避水也。三日雨，骑木驴。言踏车取水，亦旱也。四日雨，馀有馀。言大熟也。禅师惠南尝言：上元一夕晴，麻小熟。两夕晴，麻中熟。三夕晴，麻大熟。若阴雨，麻不登。占亦如此云，绝有效验。京东一讲僧云，云向南，雨潭潭。云向北，老鹳寻河哭。云向西，雨没犁。云向东，尘埃没。老翁言云向南与西行，则有雨。向北与东行，则无雨。云亦有效验。大理少卿杜纯云，京东人言，朝霞不出门，暮霞行千里。言雨后朝晴，尚有雨也。须晚晴，乃真晴耳。九江人畏下旬雨。云：雨不肯止。梁益志大小漏天，在雅州西北山谷。高沈深晦，多雨。黎阳县多风，俗谓黎风雅雨。
《邻几杂志》：刘师颜视月占旱。问之，云谚有之。月如悬弓，少雨多风。月如倾瓦，不求自下。同州人谓雨沾足，为烂雨。
《击壤集观物吟》：水雨霖，火雨露，土雨鳎石雨雹。《懒真子》：佛果禅师川勤极善，禅{{可听。尝云：阎浮提雨清净水，具诸天相。方时大旱，雨时忽降。莫知其价。此兜率天上雨，摩尼也。方欲收禾，霖雨不止。实害人，命此阿修罗中雨，兵仗也。甘雨得时，人皆饱足，此护世城中雨，美膳也。但名不同，其实一也。坐客云：经中所言，皆譬喻也。岂有雨宝珠等事乎。仆曰：不然。雨金雨血雨土，皆班班载于前史。何况六合外事，其有无不可悬料也。坐客咸以为然。其上因缘，出华严经第十五卷。
《埤雅》：鸠阴则屏逐其妇，晴则呼之。《语》曰：天将雨，鸠逐妇。
《说文》曰：水从云下也。天地之气，怒而为风，和而为雨。故凡易称雨者，皆和之象。《诗》曰：有{萋萋，兴雨祁祁。{，阴云也。{，水气之云也。《传》曰：雨云，水气。萋萋，盛貌。祁祁，徐貌。盖云欲盛盛，则雨足。雨欲徐徐，则入土。且亦云气不待族而雨者，非阴阳之和也。故《诗》：云以萋萋，雨以祁祁为善。《诗》曰：灵雨既零：命彼倌人。星言夙驾，说于桑田。《瑞应图》曰：灵雨，瑞雨也。降而应物，谓之灵雨。星，晴也。言夜而雨，夙而星见。于是督劝农桑。此传所谓，务材训农者也。《盐铁论》曰：周公之时，雨不破块，风不鸣条，雨则必以夜。夜者，正雨之时。《诗》曰：我来自东，零雨其鳌鳎善沾濡又喜阴结，不解羁旅之愁。于是为甚。故诗以言其情也。雨无正，曰雨自上下者也。众多如雨，而非所以为政也。政者，正也。夫文一止为正，众多如雨则无正矣。《诗》曰：月离于毕，俾滂沱矣。又曰：益之以A，滂沱大雨也。小雨谓之A。《释名》曰：言才、沥、沾、渍，如人之沐，唯及其上支而已。根不濡也。盖A膏润入土，如人之脉，故曰A也。《说文》曰：秋r厚h，故谓之麦。然则言其上，A言其下矣。《诗》曰：MM黍苗，阴雨膏之。方黍之苗也。暑雨暴息无云，阴以覆之。日随蒸焉。则苗槁矣。将以润之，乃所以害之也。故诗正以阴雨为善。今俗五月谓之分龙雨，曰隔辙。言夏雨多暴至，龙各有分域，雨D往往隔一辙而异也。《易》曰：密云不雨，自我西郊。言小畜，畜也升气，又自乎西，故能为密云而已。《传》曰：疾雨曰骤雨，徐雨曰零雨，雨久曰苦雨。又曰：愁霖雨晴曰霁，雨而昼晴曰启，雨水曰潦，时雨曰澍。
《梦溪笔谈》：陵州盐井深五百馀尺，皆石也。上下甚宽广，独中间稍狭，谓之杖鼓腰。旧自井底用柏木为干，上出井口，自木25垂绠而下，方能至水井。侧设大车绞之。岁久，井25摧败，屡欲新之，而井中阴气袭人，入者辄死，无缘措手。惟候有雨入井，则阴气随雨而下，稍可施功。雨晴复止。后有人以木盘贮水，盘底为小窍，酾水一如雨点。设于井上，谓之雨盘。令水下，终日不绝。如此数月，井干为之一新，而陵井之利复旧。医家有五运六气之术，大则候天地之变，寒、暑、风、雨、水、旱、螟、蝗，率皆有法。小则人之众疾，亦随气运盛衰。今人不知所用，而胶于定法，故其术皆不验。假令厥阴用事，其气多风。民病湿泄，岂溥天之下皆多风。溥天之民皆病湿泄邪。至于一邑之间，而雨D有不同者，此气运安在，欲无不谬，不可得也。大凡物理有常有变，运气所主者，常也。异夫所主者，皆变也。常则如本气，变则无所不至，而各有所占。故其候有从、逆、淫、郁、胜、复、太过、不足之变，其发皆不同。若厥阴用事，多风而草木荣茂，是之谓从。天气明洁，燥而无风，此之谓逆。太虚埃昏，流水不冰，此之谓淫。大风折木，云物浊扰，此之谓郁。山泽焦枯，草木零落，此之谓胜。大暑燔燎，螟蝗为灾，此之谓复。山崩地震，埃昏时作，此之谓太过。阴森无时，重云昼昏，此之谓不足。随其所变，疾疠应之。皆视当时当处之候，虽数里之间，但气候不同。而所应全异。岂可胶于一C。熙宁中，京师久旱，祈祷备至，连日重阴，人谓必雨。一日骤晴，炎日赫然。予时因事入对，上问雨期。予对曰：雨候已见，期在明日。众以谓频日晦溽，尚且不雨。如此D燥，岂复有望。次日果大雨。是时湿土用事，连日阴者，从气已效，但为厥阴所胜，未能成雨。后日骤晴者，燥金入候，厥阴当折，则太阴得伸。明日运气皆顺，以是知其必雨。此亦当处所占也。若他处候别所占，亦异。其造微之妙，间不容发。推此而求，自臻至理。
《倦游杂录》：零陵出石燕，旧传雨过则飞。尝见同年谢郎中鸣云，向在乡中山寺为学，高岩石上有如燕。状者因以笔识之，石为烈日所暴，忽有骤雨过。所识者往往坠地。盖寒热相激而遁，非能飞也。
《缃素杂记》：南唐近事云，金陵建国之初，军储未实。关市之利，敛率尤繁，农商苦之，而莫达于上。时属近甸亢旱，日久祈祷无应。上他日举觞苑中，宣示宰臣曰：近京三五十里，皆报雨足，独京城不雨，何耶。得非狱市之间，冤枉未伸乎。诸相未及对。申渐高历陛而进曰：雨惧抽税，不敢入京。上因是悟之，翌日下诏，停一切额外税。信宿之间，膏泽告足。故知优旃漆城，那律瓦衣，不为虚矣。又江南野录载李家明从嗣主游后苑，登于台观盛。望钟山雨曰：其势即至矣。家明对曰：雨虽来，必不敢入城。嗣主怪而问之。家明曰：惧陛下重税。嗣主曰：不因卿言，朕不知之。遂令榷务半而征之。余尝考二说，大同小异。然近事以为国初野录以为嗣主。近事谓申渐高，野录谓李家明。其不同如此，孰谓书可信耶。
《后山丛谈》：谚云：行得春风，有夏雨。盖春之风数，为夏之雨数。小大缓急，亦如之。
浙西地下积水，故春夏厌雨。浙东地高燥，过雨即乾，故春得雨即耕。
《退斋雅闻录》：河朔人谓清明雨为泼天雨，立夏雨为隔辙雨。秦晋间农夫语云：小麦钻火秀，旱杀豌豆花。植谷拖泥秀，烂起田中瓜。
《蠡海集》：或问曰：夏月龙行雨，馀月否者何。答曰：雨阴从地生，夏日阳极在上，阴岂能生而升乎。不升则不降。龙潜湫潭幽阴之处，一动而出，阴气得附之以升。既升必降，散而为雨。故夏日之雨，则龙行也。
《曲洧旧闻》：荞麦具五方之色，然方结实时，最畏霜。此时得雨，则于结实尤宜，且不成霜。农呼为解霜雨。对雨编欧阳公好称颂唐竹径通幽处，禅房花木深。之句。以为不可及。予绝喜李颀诗云：远客坐长夜，雨声孤寺秋。请量东海水，看取浅深愁。且作客涉远，适当穷秋暮。投孤村古寺中，夜不能寐，起坐凄恻，而闻檐外雨声。其为一时襟抱，不言可知。而此两句十字，中尽其意态，海水喻愁，非过语也。
《岁时杂记》：七月八日雨曰洗车。
《鸡林类事》：方言雨曰霏微。
《扪虱新话》：江湖二浙四五月间，梅欲黄而雨，谓之梅雨。
《庚溪诗话》：江南五月梅熟时，霖雨连旬，谓之黄梅雨。然少陵曰：南京西浦道，四月熟黄梅。湛湛长江去，冥冥细雨来。盖唐人以成都为南京，则蜀中梅雨，乃在四月也。及读柳子厚诗曰：梅实迎时雨，苍茫值晚春。愁深楚猿夜，梦断越鸡晨。海雾连南极，江云暗北津。素衣今尽化，非为帝京尘。此子厚在岭外诗，则南粤梅雨又在春未。知孰是梅雨时候，所至早晚不同。《感应类从志》：积灰知风，悬炭识雨。
《芥隐笔记太白诗》：雨绝无还云。用三国志吴虞翻传罪弃雨绝。陈孔璋檄又曰：雨绝于天。
阴铿有夜雨滴空阶，柳耆卿用其语，人但知为柳词耳。
《纪历撮要》：七月十六日雨，名洗钵雨。《真腊风土记》：其地半年有雨，半年绝无。自四月至九月，每日下雨，午后方下。淡水洋中，水痕可七八丈。巨树尽没，谨留一杪耳。人家滨水而居者，皆移入山后。十月至三月，点雨绝无，洋中仅可通小舟。深不过三五尺，人家又复移下。
《四时占候》：九月九日，是雨归路日。
《古今谚》：早霞红丢丢，向午雨浏浏。晚来红丢丢，早晨大日头。
《提要录》：社公社母，不食旧水。故社日有雨，谓之社翁雨。
《丹铅总录》：《尚书》：星有好风，星有好雨。古注云：箕星，东方宿也。东木克北土，以土为妻。雨，土也。土好雨，故箕星从妻所好，而多雨也。毕西方宿也。西金克东木，以木为妻。木，风也。木好风，故毕星从妻所好，而多风也。由此推之，则北宫好燠，南宫好D，中央四季好寒，皆以所克为妻，而从妻所好也。予一日偶述此义，座有善谑者，应声曰：天上星宿，亦怕老婆乎。满堂真可笑也。
薛应纭督郎山志》：江郎山，有白水岩岁雩，有云自南出，则雨。
王世贞题虎丘图：沈石田先生此图，为虎丘写。而读先生手书，与匏翁歌，似皆以游灵岩。雨，兴败。而次日得虎丘足之者。盖以云岩不可雨，故也。若虎丘，则无论雨，凡风雪花月之境，无不与人宜者。余尝再游灵岩，其一亦遇雨，委顿返。而雨中宿虎丘兰若，汲第三泉，拾松枝煮茗啜之，取所携酒脯从僧雏作起曲饼供，赋诗小酌至夜分后，犹闻四山歌声，隐隐出檐，溜树滴外。若灵岩有此，当不得二公败兴语也。
《御龙子集》：淫雨，其阴阳两溢乎。阴凝而不散，阳蒸而不舍。
《罗70茶记》：烹茶，无泉则用天水。秋雨为上，梅雨次之。秋雨冽而白，梅雨醇而白。
《茶解》：烹茶，须甘泉，次梅水。梅雨如膏，万物赖以滋养。其味独甘，梅后便不堪饮。
《枕谭陈希夷诗》：倏尔火轮煎地脉，愕然神瀵涌山椒。神瀵字甚奇，而不知其出于列子，即易所谓山泽气相蒸，云兴而为雨也。
《销夏》：匡庐大岭，凡有七重。圆基周回，乘五百里，风云之所摅，江山之所带。高岩反宇，峭壁万寻。幽岫穹嵌，人兽两绝。天将雨，则有白气先抟，而缨络于山岭下。及至触石吐云，则倏忽而集。或大风振岩，逸响动谷，群籁竞奏，其声骇人。
《帝京景物略》：燕俗谓阴雨为酒色天。
《居山杂志》：居山尤宜观雨。雨将至，则冷风飒然。为之驱倚阁，遥望暝云四合，D丝满空。或斜飞乱舞，谷响林偃。真有溟骰煦缰态。至静夜凭枕，竹树交戛，流泉时下，与檐滴相应和，有琴筑声。
《俗呼小录》：雨一阵为一破，又以一番一起为一泼。高德基《平江纪事》：三月雨为迎梅，五月雨为送梅。戏瑕高唐云雨，是先王楚怀事。楚襄虽梦神女而赋，中不言云雨也。乃唐人诗，如倾国倾城汉武帝，为云为雨楚襄王。云雨无情难管领，任他别嫁楚襄王。料得也应怜宋玉，只应无奈楚襄王。今来云雨知何处，重上襄王玳瑁筵。此类甚多。往往误称，相沿不改，遂为填词家借资。然使正其讹而作，怀王便不成佳话矣。高唐赋中：旦为行云，至今莫有称旦云者，看来古人下语练字，皆须韵致，不专以理胜也。又阅元微之《会真诗》：晨会雨鳌Ｔ虿欢莱颇河暌印
《田家五行》：重九日晴，则冬至、元日、上元、清明四日皆晴。雨则皆雨。谚云：重阳无雨一冬晴。
顾养谦《溟云纪胜书》：大都南滇中，四时皆春。冬不绵而夏可夹。六月雨则夜辄拥绵。
《日知录》：洪武中，令天下州县长吏，月奏雨泽，盖古者龙见而雩。春秋三书，不雨之意也。承平日久，率视为不急之务。永乐二十二年十月，通政司请以四方雨泽章奏，类送给事中收贮。上曰：祖宗所以令天下奏雨泽者，欲前知水旱，以施恤民之政。此良法美意，今州县雨泽章奏，乃积于通政司。上之人何由知。又欲送给事中收贮，是欲上之人终不知也。如此徒劳州县何为。自今四方所奏雨泽，至即封进。朕亲阅焉。呜呼，太祖起自侧微，升为天子，其视四海之广，犹吾庄田兆民之众，犹吾佃客也。故其留心民事如此。当时长吏得以言民疾苦，而里老亦得诣阙自陈。后世雨泽之奏，遂以寝废。天灾格而不闻，民隐壅而莫达。然后知圣主之意，有不但于祈年望岁者，民亲而国治，有以也夫。
《畿辅通志》：聚阳山，在龙门所西北十五里。嵯峨高耸，岩有空透明。六月间，云从此出，则雨。
云头山，在怀安卫西南三十里。云覆其顶则雨。黄阳山，在保安州西北二十里。空翠秀伟，云发则雨。居民视此，以候阴晴。《陕西通志》：延安府保安县候雨山，在县西一里。傍有石室，天将雨，则此山烟雾四塞，人以为候。
《浙江通志》：金华府武义县西二十里，曰大家山。山南有新妇山，两山相向。相传大家山出云，新妇山即雨。处州府缙云县东，有括苍山。吴录云，括苍山登之，俯视雷雨，高一万六千丈。
衢州府常山县北石门山，山巅每旦出云过东，则雨。《绍兴府志》：会稽县风洞，在刻石山。遇阴雨，闻鼓乐声。《江西通志》：南康府雨岩，在庐山之麓。其岩窈而深，上有流泉，云出即雨。
《湖广通志》：荆州永丰县，东乡里有卧石，长九尺六寸。其形如人体，青隐起状若雕刻。岁旱祭之，小举小雨，大举大雨。
《福建通志》：福清县灵石山，在石竺山之东。磅R百馀里，有三峰九叠。其势插天，层级可数。曰留云，曰报雨。土人以其鸣为雨候，山巅有石。久晴，鸣必雨。久雨，鸣必晴。
《四川总志》：小梁山在叙州府治东方。舆胜览云：四时常雨，霖霪不止，俗呼为大漏天、小漏天。
《峨眉县志》：雷洞在峨山，有七十二穴，雷神居之，时出雷雨。
《广东通志》：高要县铜鼓山，在肇庆府郡城西南。高千仞，周十馀里。山有赤石，形如鼓。扣之有声。久晴，山色冥黑则雨。久雨，山色鲜露则晴。郡人以为阴晴之验。《广西通志》：南宁府宣化县石燕山，在城东九十里。世传上有石燕，天将雨，则飞。
铙钹山在城西二十五里，山下有龙潭。时有烈风大雨，俗传龙归祭祖。
雨部外编
《山海经・海外东经》：雨师妾在黑齿国北。其为人黑，两手各操一蛇。左耳有青蛇，右耳有赤蛇。一曰：在十日北，为人黑身人面。两手各操一龟。〈注〉雨师，谓屏翳也。大荒北经应龙已杀蚩尤，又杀夸父。乃去南方处之。故南方多雨。
大荒之中有山，名曰不句。有人衣青衣，名曰黄帝女魃。蚩尤作兵伐黄帝，黄帝乃令应龙攻之冀州之野。应龙畜水，蚩尤请风伯雨师纵大风雨。黄帝乃下天女曰魃。雨止，遂杀蚩尤。
《搜神记》：赤松子者，神农时雨师也。服冰玉散，以教神农。能入火不烧。至昆山，常入西王母石室中。随风雨上下。炎帝少女追之，亦得仙俱去。至高辛时，复为雨师。游人间，今之雨师是焉。
赤将子舆者，黄帝时人也。不食五谷，而啖百草华。至尧时为木工，能随风雨上下。时于市门中卖缴，故亦谓之缴父。
文王以太公为灌坛，令期年风不鸣条。文王梦一妇人当道而哭。问其故，曰：我泰山之女，嫁为西海妇。欲归，灌坛令当道，有德，废吾行。吾行必有大风疾雨，文王觉。召太公问之，果有疾风暴雨从太公邑外过。《述异记》：周穆王时，天下连雨三月。穆王乃吹笛，雨遂止。
宋玉《高唐赋》：楚襄王与宋玉游于云梦之台，望高唐之观，上独有云气。王问：此何气也。玉对曰：所谓朝云也。昔者先王尝游于高唐，愿荐枕席。王因幸之。去辞曰：妾在巫山之阳，高丘之，朝为行云，暮为行雨。朝朝暮暮，阳台之下。
《始兴记桂阳贞女峡传》云：秦世有数女取螺于此。遇风雨，一女忽化为石人。今形高七尺，状如女子。《神异经》：西海水上有人，乘白马朱鬣，白衣元冠，从十二童子，驰马西海水上。如飞如风。名曰河伯使者。或时上岸，马迹所及，水至其处。所之之国，雨水滂沱。暮则还河。
《幽明录》：有客诣董仲舒，谈论微奥。仲舒疑之，客又云：天欲雨。仲舒因戏之曰：巢居知风，穴居知雨。卿非狐狸，即是老鼠。客化为老狸而去。
《后汉书费长房传》：东海君来见葛陂君，因淫其夫人。于是长房劾系之三年，而东海大旱。长房至海上，见其人请雨。乃谓之曰：东海君有罪，吾前系于葛陂。今方出之，使作雨也。于是雨立注。
《楚国先贤传》：樊英隐于壶山，尝有暴风从西南起。英谓学者曰：成都市火甚盛。因含水西向嗽之。乃令记其时日。后有从蜀郡来者，云是日大火，有云从东起，须臾大雨，火遂灭。《邵氏家传》：邵信臣为少府。南阳遭火，k数万人。信臣时在丞相匡衡坐，心动，含酒东向嗽之。遭火处，见云西北来，冥晦大雨，以灭火。雨酒香。
《陆机要览》：昔羽山有神人焉，逍遥于中岳。与左元放共游蓟子训，所坐欲起。子训欲留之。二日之中，三雨。今呼五日三雨，为留客雨。
《真诰》：张元宾入华阳洞，为理禁伯，其职主水。盖雨官也。
《晋书・佛图澄传》：澄尝与季龙升中台，澄忽惊曰：幽州当火灾。乃取酒e之，久而笑曰：救已得矣。季龙遣验，幽州云：尔日火从四门起，西南有黑云来，骤雨灭之。亦颇有酒气。
《幽明录》：河南人赵良，与其乡人诸生至长安。及新安界，遇霖雨，粮乏。相谓曰：饥那得美食耶。应时羹饭备具，有人声语云：进蔬食。
《穷神秘苑》：元魏时，卢汾尝叩树。有一女子衣青出，引汾入见。厅堂题曰：审雨堂。乃古槐中蚁穴。
五色线萧总曾遇洛神女。相见后至葭萌，逢雨。认得香气曰：此云雨从巫山来，独我知之。
《元怪录》：李靖微时，尝射猎灵山中。会暮，投宿一巨宅。有老妇延之。中夜叩门甚急，妇人曰：此非人世，乃龙宫也。今天符命行雨。二子俱出，欲奉烦顷刻，何如。遂命鞲青骢，取雨器，戒曰：马跃嘶鸣，取水一滴滴马i上，谨勿多也。既而见所憩村，连下二十滴。既归，老妇泣曰：此一滴，乃地上一尺雨也。此村夜半平地水深二丈，岂复有人。妾已受谴矣。
《法苑珠林》：依分别功德论云：雨有三种，一天雨，二龙雨，三阿罗雨。天雨细雾，龙雨甚粗，喜则和润，_则雷电。阿罗为共帝释38，亦能降雨，粗细不定。异闻录仪凤中，柳毅于泾阳见妇人牧羊道畔。怪而问之，曰：洞庭龙君小女也。问牧羊何用。曰：非羊也，雨工也。雷霆之类也。毅后配此女，开元中犹在。
《唐年补录》：泗州门监王忠政云，开成中，死十二日复活。始见一人，碧衣赤帻，引臂登云。曰：天召汝行雨，隶于左落队。其左右落队，各有五方甲马，簇于云头。俯向下，重楼深室囊匮之内，纤细悉见。更异者，见米粒长数尺。凡两队，而一队于小项瓶子，贮人间水。一队所贮如马牙硝末，谓之乾雨。雨皆在前，风车为殿。云笈七签雨师陈华夫。
《续湘山野录》：太平兴国五年，秘书丞安德裕知广济军。是岁亢旱，因祷于山神祠。方注香，神自帏中冉冉而出，古服峨冠，拱揖而前立。安以至诚所感，殊不为惧。遂诉愆亢之灾。答曰：某，堆阜之神也。窃乡人之荐，愧无酬答。恨力小地卑，不能兴致云雨。虽云龙司厥职，动息由天。某当为公至主之所，密候雨信，必先期奉报。言讫而隐。安是夕梦神白：雨候甚密迩，只在来早。及期大澍，千里告足。翌日，公具牢醴以谢之。《云南通志》：昔李某耕田，得一铜佛像，仅径寸。沉之水中，立雨。炙之则晴。虽值阴雨，其家常晒麦。世传铜像为赞陀所遗。
宁伯妃有庙在剑川，其神传为慈善，最灵异。旧称祠前有池妃出浴，土人见之。妃曰：勿泄，授尔异术。唯所欲。曰：愿得呼风雨。妃授以杖，遂得祈祷之术，能令隔垣不雨。

[book_title]乾象典第八十六卷
露部汇考
《礼记》
《月令》
孟秋之月，凉风至，白露降。
〈陈注〉白露降则阴乘阳，而其候交矣。
《孝经纬》
《白露寒露》
处暑后十五日，斗指庚为白露。阴气渐重，露凝而白也。
秋分后十五日，斗指辛为寒露。谓露冷寒，而将欲凝结矣。
《汲冢周书》
《时训解》
立秋又五日，白露降。
《大戴礼》
《曾子天圆》
阳气胜，则散为雨露。
《释名》
《释天》
露，虑也。覆虑物也。
《本草纲目》
《露释名》
李时珍曰：露者，阴气之液也。夜气著物，而润泽于道傍也。
气味
甘平，无毒。
主治
秋露繁时，以收取。煎如饴，令人延年不饥。
禀肃杀之气，宜煎润肺杀祟之药，及调疥癣虫癞诸散。
百草头上秋露，未时收取，愈百疾止消渴，令人身轻不饥悦泽。别有化云母，作粉服法。
八月朔日收取，摩墨点太阳穴，止头痛。点膏肓穴，治劳瘵，谓之天炙。
百花上露，令人好颜色。
柏叶上露、菖蒲上露，并能明目。旦旦洗之。
韭叶上露，去白癜风。旦旦涂之。
凌霄花上露，入目损目。
发明
陈藏器曰：薛用弱续齐谐记云：司农邓绍八月朝。入华山，见一童子以五采囊，盛取柏叶下露珠，满囊。绍问之，答云：赤松先生取以明目也。今人八月朝作露华囊，象此也。又郭宪《洞冥记》云：汉武帝时，有吉云国。出吉云，草食之不死。日照之露皆五色。东方朔得元青黄三露，各盛五合。以献于帝，赐群臣服之。病皆愈。朔曰：日初出处，露皆如饴。今人煎露如饴，久服不饥。《吕氏春秋》云：水之美者有三。危之露为水，即重于水也。李时珍曰：秋露造酒，最清洌。姑射神人，吸风饮露。汉武帝作金盘承露，和玉屑服食。杨贵妃每晨吸花上露，以止渴解酲。番国有蔷薇露，甚芬香。云是花上露水，未知是否。藏器曰：凡秋露春雨著草，人素有疮及破伤者，触犯之，疮顿不痒痛。乃中风及毒水，身必反张似角弓之状。急以盐豉和面，作碗子于疮上，灸一百壮，出恶水数升，乃知痛痒而瘥也。
露部总论
《朱子语类》
《露》
问伊川云：露是金之气。曰：露自是有清肃底气象，古语云：露结为霜。今观之诚然。伊川云：不然，不知何故。盖露与霜之气不同。露能滋物，霜能杀物也。雪霜亦有异。霜则杀物，雪不能杀物也。雨与露亦不同，雨气昏，而露气清也。露与雾亦不同。露气肃，而雾气昏也。古人说露是星月之气，不然。今高山顶上，虽晴亦无露。露只是自下蒸上。
或问：高山无霜露，其理如何。曰：上面气渐清，风渐紧，虽微有雾气，都吹散了。所以不结。若雪，则只是雨遇寒而凝。故高寒处，雪先结也。
《荆川稗编》
《论露》
观物张氏曰：露者，土之气。升则为雾，结则为霜。
露部艺文一
《露赋》唐・张彦胜
夫露者，阴阳之精气也。天地之灵液，秋冬浊而春夏清，于朝而生于夕。随时应变，不凝不积。遇物受彩，因象而光。滴滴沥沥，荧荧煌煌。尔其为大也，澄九天而净六合。尔其为广也，清四极而洒八荒。故能消歇氛埃，生成草木，]23千品，沾濡万族。其泽厚矣，其润深矣。愿闻其始。试言厥初。兆自元气，生于太虚，巨人饮之而不死，上古吮之而穴居。天无云兮珠的，野有草兮玉扶疏。写虫鸟兮为篆，怀蛟龙兮著书。河洛建都兮气均风雨，甘泉筑馆兮名亚储胥。或泛滟池台，或葳蕤竹柏。]f鸣兮色紫，鸿雁来兮光白。露之为德也，天一所以为王侯。露之为文也，诗人所以歌召伯。既因甘而作颂，称未而留客。是时鸷鸟初击，鸣蝉向晚。悲九节之相催，恨三危之路远。或乃幽闺织妇，初下鸣机。徘徊空院，怅望秋晖。洞房月入，罗帐萤飞。看鸿雁之将度，怨良人兮不归。洒交颐之玉箸，苦寒露之沾衣。至如关山气寒，瀚海风急。胡侵陇塞，兵屯马邑。征人此时，思归下泣，不觉涟如，沾我衣湿。别有洛阳才子，人间秀士，远自岩曲，来游学市。有恨惊心无人知己。闻坠叶而叹息，对浮云而愁起。①饣腥粲型觥！创讼乱捎秀谖摹刀幂筝缰苍苍，惜白露而为霜。宋大夫闻而叹曰：岁乎不我与，一寒一暑。昔时春晚，拂杨柳于南津。今日秋深，落芙蓉于北渚。古人未达，平生羁旅。君何为而绝弦，敢知音而相许。重曰：白日黯黯兮秋风多，绿川萧萧兮空水波。闻郢中之有曲，试调露而为歌。歌曰：天降气兮地凝精，皇德茂兮芝盖平。金盘渍兮玉杯清，叶有露兮落有声。辽东之鹤中夜惊，日南之鸡凌晨鸣。华山柏兮多珠露，松子服之得长生。
《清露点荷珠赋》〈以题为韵〉阙名
池有秀冠众卉兮，彼荷最英。天之气结淳和兮，惟露斯清。圆规覆水兮，翻然盖倾。素质积叶兮，炯尔珠明。露非荷无以呈洁己之状，荷非露无以异先之荣。皓影摇光，修茎]布。气散兰郁，光分雹聚。邻腐草谓萤火将飞，俯澄波若珠已露。宜庞谝咕埃惜芬芳于岁暮。缥Z将阑，琼光未敛。团素律以泥泥，擢馀芳之苒苒。映翠带，状莲的之剖开。对青霄，仰星文之乱点。色惭兮菱藻，气肃兮金波。虽有秋月，我则承恩于彼露。岂无朝日，我则庇身于此荷。尚不愿洒园葵而泽丰草，岂学老林叶而滋枯柯。客有感秋而叹曰：滴沥萦纡，布C芬敷。浮池烟兮葳蕤吐绛，点天酒兮璀璨垂珠。已矣，夫露欲变，荷欲芜。君不见严霜降万物皆尽兮，复有此芙蕖。
《湛露朝阳赋》〈以诸侯来朝锡宴具醉为韵〉张胜之
阳晖早曙，露泫清宵。宵既寂而露彩结，曙将动而阳气消。是以在兰者，照之则焕乎叶。在棘者，烛之则乎条。故乃喻天子布泽于宴，犹诸侯命朔于朝。观夫润草，阳]]，气色浓兮犹茂，枝干燥兮如涤。初将比玉，以减其琳璃。稍欲如珠，复消夫Z|。故可比臣竭忠以祗敬，君降恩而蕃锡。及夫大明有赫，五色初收。陵晨光动，平野气浮。遂使将饮之蝉，惊阳乌而复退。罢警之鹤，惧白驹而不留。出扶桑兮始上，被丰草兮徒周。何异夫锡宴则临乎我后，来朝则嘉彼尔侯。原夫蚶手光未舒，沾濡之色犹遍。忽其阳气匝，晴风扇。则滴而有响者，其响罢听。布而成文者，其文难见。夫如是有类，藩臣感化而来觌中朝。布德而成宴，彼以朝为数，此以夜为初。夜则因我而阴胜，朝则因我而阳舒。其凝也无不备矣，其也曷可藏诸。况有丽天之晖，润月之意。崇其燕礼，著乎前志。朝日出海，若一人之当阳。夕露低柯，若群臣之既醉。天晴夜朗，林霁烟开。稽其顺阳之心，既且周而复始。懿乎渐之理，又观往而知来。所以为成岁之本，履霜之具。华叶既濡，清光若煦。吾知湛露朝阳也，为君臣宴飨之喻。
《秋露如珠赋》〈以凉风变节凝露可观为韵〉师贞
风入秋而方劲，露如珠而正团。映蟾辉而迥列，疑蚌剖而俱攒。缀别叶之中，时翻的的。转衰荷之上，微振珊珊。虚静内莹，圆明外寒。且验目前之美，何殊掌上而观。懿夫寓物成规，效微应节。含绿葵而结绿方丽，耀黄菊而中黄转澈。落蒹葭之浦，诚媚川而可移。泫庭宇之间，杂照庑而何别。所以未逢朝溘，还著夜光。当助海而为深，功虽至薄。蒙沉泉之是弃，德且非凉。比蝉饮之为状，与蛇衔而允臧。发泽之道素昭，结霜之仪渐露。咸欣遐被之德，宁起暗投之怒。遥莹空际，思缥缈之金茎。散照林中，谓璀璨之琼树。宛转无穷，精明有融。乍见红兰之内，如寻赤水之中。稍迷径蔓，偏入园丛。每秘彩于昼景，何流形于夜风。时也草始化萤，星逾流火。叶物候而增美，信晶荧而必果。想游女于水上，讶鲛人之泪堕。降自天而任彼无私，照于乘而孰云不可。湛湛方积，累累正凝。弥增皓鹤之警，不惮骊龙之兴。远睇平芜，a首而鲜苗益润。俯观朝藿，倾心而灵液是承。嗟乎。彼以少而为贵，此以多而岂贱。遇沾衣而未化，如被褐而初见。其克好以员来，孰若顺阴而适变。
《秋露赋》阙名
天何言哉，万化斯该。岁云秋矣，伤心不已。起凉风于四面，飞断云于千里。尔乃高天气爽，寒日光清。下翠楼以回瞩，见白露之晨生。向珠网以添净，依玉阶而助明。如霜未结，似雨还轻。点庭芜而叶重，滋园菊而花荣。歌湛则周诗入兴，凝甘则汉载留名。故色贵含，秋光宜。晓既腾文于地上，复垂容于笔杪。烟澹彩而的的，月笼华而~~。岂只华山之际，童子受于囊中。金茎之端，仙掌承于云表。况乎胥台发色，轩丘降祥。红兰受而弥洁，绿葵含而转芳。初益巨海，终太阳。既随时以隐见，还任物以行藏。尔其无林不沾，无草不]。薤上流彩，林中湛液。思蝉饮而晓润，旅鹤警其宵滴。词人赋矣，已凝冷以凄清。君子履之，又伤心而怵惕。感斯露而揣称，愧才殚而莫析者也。
《露赋》宋・吴淑
夫露者，盖阴阳之气，神灵之精。沦轩辕之积粹，含天乳之纯英。承以汉宫之仙掌，擢以魏室之金茎。或感至孝于赵郡，或表善政于零陵。若夫色媲渥丹，味侔勺蜜。既号天酒，亦名阴液。取自方诸，饮闻姑射。承木兰之晓坠，挹吉云之五色。湛湛露斯，匪阳不。讵能缀冕，犹堪饮龟。履怵惕而见礼，行厌哦闻诗。亦有其凝如脂，其甘如饴。享遐寿于摇山，零甘液于三危。至若盛在囊中，取于云表。既溥博以增海，亦沾濡而润草。若乃被蒹葭之苍苍，零蔓草兮。为瑞既闻于如雪，因寒常见于为霜。若夫贮之宝器，承之琼爵。远游始讶于腾蛇，宵警仍闻于白鹤。子胥豫见其沾衣，少孺假言于捕雀。亦有著水凝素，下地腾文。传美味于仙丘，识运气于昆。尔其毕勒含丹，揭雩布紫。终阳气而斯凝，应立秋而下委。唱薤歌以申哀，宴诸侯而有礼。嘉零露之溥兮，含滋广被。
露部艺文二〈诗词〉
《赋得露》梁・顾
飞空犹蕴状，集物始呈华。萎黄病秋菊，厌懦ご貉俊７俏`曼草，颇亦变蒹葭。仍增江海浪，聊点木兰花。
《惊早露》刘
九畹凝芳叶，百草莹新珠。盈荷虽不润，拂竹竟难枯。
《露》唐・李峤
滴沥明花苑，葳蕤泫竹丛。玉垂丹棘上，珠湛绿荷中。夜警千年鹤，朝零七月风。愿凝仙掌内，长奉未央宫。
《露》董思恭
夜色凝仙掌，晨甘下帝庭。不觉九秋至，远向三危零。芦渚花初白，葵园叶尚青。阳一洒惠，方愿益沧溟。
《秋露》骆宾王
玉关寒气早，金塘秋色归。泛掌光逾净，添荷滴尚微。变霜凝晓液，承月委圆辉。别有吴台上，应湿楚臣衣。
《白露》杜甫
白露团甘子，清晨散马蹄。圃开连石树，船渡入江溪。凭几看鱼乐，回鞭急鸟栖。渐知秋实美，幽径恐多蹊。
《赋得金茎露》徐敞
汉帝贵长生，延年饵玉英。铜盘滴珠露，仙掌抗金茎。拂曙氛埃敛，凌空沆瀣清。i捧瑞气，a爻龉城。势入浮云耸，形标霁色明。大君常御宇，何必去蓬瀛。
《露》李正封
霏霏灵液重，云表无声落。沾树急元蝉，洒池凄皓鹤。流尘清远陌，飞月澄高阁。宵润玉堂帘，曙贯金井索。佳人比珠泪，坐感红绡薄。
《咏露珠》元稹
秋荷一滴露，清夜坠元天。将来玉盘上，不定始知圆。
《白露》鲍溶
清蝉暂休响，丰露还移色。金飙爽晨华，玉壶增夜刻。巳低疏萤穑稍减哀蝉力。迎社促燕心，助风劳雁翼。一悲纨扇情，再想清浅忆。高高拜月归，轧轧挑灯织。盈盈玉盘泪，何处无消息。
《秋露》雍陶
白露21秋色，月明清漏中。痕沾珠箔重，点落玉盘空。竹动时惊鸟，莎寒暗滴虫。满园生永夜，渐欲与霜同。
《露》韩琮
长随圣泽堕尧天，濯遍幽兰叶叶鲜。才喜轻尘销陌上，已愁新月到阶前。文腾要地成非久，珠缀秋荷偶得圆。几处花枝抱离恨，晓风残月正潸然。
《露》袁郊
湛湛腾空下碧霄，地卑湿处更偏饶。菅茅丰草皆沾润，不道良田有旱苗。
《露》徐夤
鹤鸣先警雁来天，洗竹沾花处处鲜。散Z几当蝉饮际，凝光宜对蚌胎前。朝垂苑草烟犹重，夜滴宫槐月正圆。怵惕与霜同降日，O蘩思荐独凄然。
《赋得春草凝露》张友正
苍苍芳草色，含露对青春。已赖阳和长，仍惭润泽频。日临残未滴，风度欲成津。蕙叶垂偏重，兰丛洗转新。将行愁`径，欲采畏濡身。独爱池塘畔，清华远袭人。
《露》成彦雄
银河昨夜降醍醐，洒遍坤维万象苏。疑是鲛人曾泣处，满池荷叶捧真珠。
《月夜梧桐叶上见寒露》戴察
萧疏桐叶上，月白露初团。滴沥珠光满，荧煌素彩寒。风摇愁玉坠，枝动惜珠乾。气冷初秋晚，声微觉夜阑。凝空流欲遍，润物净宜看。莫厌窥临倦，将聚更难。
《清露被皋兰》孙顾
九皋兰叶茂，八月露花清。稍与秋阴合，还将晓色并。向空罗细影，临水泫微明。的添幽兴，芊绵动远情。夕芳人未采，初降鹤先惊。为感生成惠，心同葵叶倾。
《宿烟含白露》前人
1414有新意，微微曙色幽。露含疏月静，光与晓烟浮。迥野遥凝素，空林望已秋。著霜寒未结，凝叶滴还流。比玉偏清洁，如珠讵可收。徘徊阡陌上，瞻想但淹留。
《观荷叶露珠》齐己
霏微晓露成珠颗，宛转田田未有风。任器方圆性终在，不妨翻覆落池中。
《秋露》宋・王安石
日月凋何急，荒庭露送秋。初疑宿雨泫，稍怪晓霜稠。旷野将驰猎，华堂已御裘。空令半夜鹤，抱此一端愁。
《赋得荷叶露应教》明・马中锡
花气侵晨湿画栏，池荷如洗翠团团。谁将天上金茎露，泻入波心碧玉盘。风动每愁炉汞走，雨馀应讶浦珠寒。十年曾作西垣客，此景亲从太液看。
《赋得露凝仙掌》吴中行
绛阙秋容静，金茎露气长。夜深方湛湛，日出转。共喜仙人掌，能s玉女浆。愿持方圣泽，沾洒遍遐荒。
《六么令》〈咏露〉明・刘基
淡云收尽，月在苍龙角。霏霏似烟非雾，空里无声落。汉殿仙人掌冷，桂影筛高阁。元蝉皓鹤，相呼相唤，嗽咽华滋笑丹药。　寒蛩不分命薄。永夜惊离索。络纬也共莎鸡，吹尽伤心曲。只恐韶华易晚，辜负蓬莱约。秋容寂寞。凭君著意，染取枫林赛红萼。
露部选句
楚屈原《离骚》：朝饮木兰之坠露兮，夕餐秋菊之落英。宋玉《九辩》：白露既下百草兮，奄离披此梧楸。〈又〉霜露惨⒍交下兮，心尚幸其弗济。
庄忌《哀时命》：雾露髌涑拷蒂猓云依斐而承宇。汉刘向《九叹》：白露纷以涂涂兮，秋风浏以萧萧。扬雄《甘泉赋》：q清云之流瑕兮，饮若木之露英。后汉班固《西都赋》：抗仙掌以承露，擢双立之金茎。晋潘岳《寡妇赋》：天凝露以降霜兮，木叶落而殒枝。宋谢庄《月赋》：白露暧空，素月流天。
梁江淹《别赋》：露下地而腾文。〈又〉秋露如珠。
陶弘景《寻山志》：竹泫泫以垂露，柳依依而近蝉。唐王勃《秋日宴集序》：金风生而景物清，白露下而光阴晚。
欧阳詹《送陈秀才赴举序》：白露肃物，青天始高。明费元禄《转情集》：露华：殒碧草而无声，`黄花而有色。灯前尺素，墨研相忆之书。门外平芜，履点夜行之迹。虫催乡梦，砧捣征衣。气生江国之凉，滴送松窗之响。天街濯月，能教玉臂增寒。汉苑求仙，且向金茎和屑。坠木兰而可饮，入长夜而未。〈又〉六桥倚楫，觇知杨柳先衰。九月题诗，无奈芙蓉遍湿。〈又〉惜花早起，必泫少妇之裾。傅粉争怜，业上妖姬之曲。
汉古乐府：清露凝如玉，凉风中夜发。〈又〉垂露成帷幄。古诗：白露沾野草，时节忽复易。
魏阮籍诗：清露被皋兰。
晋陆云诗：清露坠素辉，明月一何朗。
潘岳诗：凄凄朝露凝，烈烈夕风厉。
张载诗：白露中夜结，木落柯条森。
闾丘冲诗：微风扇秽，朝露翳尘。
温峤诗：凝花珠错落，缀叶碧玲珑。
宋孝武帝诗：绿草未倾色，白露已盈庭。
谢瞻诗：开轩灭华烛，月露皓已盈。
鲍照诗：月露依草白。
齐王融诗：浩露零中宵。
梁王僧孺诗：檐露滴为珠。
吴均诗：青云叶上团，白露花中泫。
刘孝先诗：叶动花中露。
刘邈诗：坠露如轻雨。
陈阴铿诗：霏霏野露合。
北周庾信诗：湿庭凝坠露。〈又〉秋露似珠圆。
唐太宗诗：飘珠箔穿露。
虞世南诗：清风涤暑气，文露静嚣尘。
张九龄诗：皎洁青苔露。
陈子昂诗：清冷花露满，滴沥檐宇虚。
沈缙谑：秋露凝珠缀。
韦安石诗：早荷承湛露。
李白诗：玉阶生白露，夜久侵罗袜。
杜甫诗：竹露夕微微。〈又〉重露成涓滴。
耿诗：飒飒松上吹，泥泥花间露。
戎昱诗：江天夜露新。
卢纶诗：紫陌夜深槐露滴。
王建诗：月过金阶白露多。〈又〉冷露无声湿桂花。王涯诗：一夜轻风O末起，露珠翻尽满池荷。
孟郊诗：芙蓉湿晓露。
元稹诗：竹露滴寒声。〈又〉晓露凝芳气。
白居易诗：微微凉露欲秋天。〈又〉秋荷病叶上，白露大如珠。〈又〉日下风高野露凉。〈又〉竹露冷烦襟。〈又〉荷侧泻清露。〈又〉雨露施恩无厚薄，蓬蒿随分有荣枯。
李德裕诗：月中清露点朝衣。
许浑诗：兰叶露光秋月上。
李商隐诗：聚荷凝翠玉，缀柳讶垂旒。〈又〉仙人掌冷三霄露，玉女窗虚五夜风。〈又〉昨夜西池凉露满，桂花吹断月中香。〈又〉弱柳千条露。
刘得仁诗：缀草凉天露。
薛逢诗：松杉露滴无情泪。
贾岛诗：坛松涓滴露。
温庭筠诗：露点如珠落卷荷。
刘沧诗：一洞晓烟留水上，满庭春露落花初。
郑谷诗：渐晓禾中露。
韩诗：但觉夜深花有露，不知人静月当楼。〈又〉卷荷忽被微风触，泻下清香露一杯。
杜荀鹤诗：江月渐明汀露湿。
江为诗：月寒花露重。
宋林逋诗：粉竹亚梢垂薄露。
苏轼诗：竹露浩如泻。〈又〉荷花夜开风露香。〈又〉微月半隐山，圆荷争泻露。
米黻诗：天低月露湿秋衣。
陆游诗：重滴竹梢露。〈又〉一堤草露明晨照。
薛季宣诗：天空月白不见人，无声露滴O蓑湿。僧惠崇诗：露重忽翻荷。
元吴景奎诗：半夜起来山月白，满天清露洒衣裳。张翥对月诗：落叶有光时坠露。
萨都剌诗：天清晓露凉。
杨维桢诗：鱼动轻荷坠露香。
明刘基诗：草头错认骊珠吐，自是西风白露团。王泽诗：f将一掬芙蓉露，乞与神龙作雨香。
露部纪事
《吴越春秋》：吴王欲重刑，谏者死。舍人曰：园有蝉悲鸣饮露，不知螳螂在后。螳螂捕蝉，不知黄雀之在其后。臣执弹丸，欲取黄雀。不觉露沾衣。如此，皆欲得其前，不顾其后。
《说苑》：吴王欲伐荆，告其左右曰：敢有谏者，死。舍人有少孺子者，欲谏不敢。则怀丸操弹，游于后园。露沾其衣，如是者三旦。吴王曰：子来，何苦沾衣如此。对曰：园中有树，其上有蝉。蝉高居悲鸣饮露，不知螳螂在其后也。螳螂委身曲附欲取蝉，而不知黄雀在其傍也。黄雀延颈欲啄螳螂，而不知弹丸在其下也。此三者，皆务欲得其前利，而不顾其后之有患也。吴王曰：善哉。乃罢其兵。
《汉武故事》：承露盘。仙人掌擎玉盘，为取云表之露。《三辅故事》：汉武帝以铜作承露盘，高二十丈，大十围。上有仙人掌承露，和玉屑饮，以求仙也。
《述异记》：吴猛将子弟登庐山。过石梁，见一老坐桂树下，以玉杯承甘露与猛。
《博物志》：渚沃之野，民饮甘露。
《搜神后记》：会稽盛逸，尝晨兴路。未有行人。见门外柳树上有一人，长二尺，衣朱衣冠冕。俯以舌舐树叶上露，良久忽见逸。神意惊遽，即隐不见。
《拾遗记》：郁夷国西有含明之国。缀鸟毛以为衣，承露而饮。
《齐谐记》：弘农邓绍，尝八月旦入华山采药。见一童子执五Z囊，承柏叶上露。皆如珠满囊。绍问曰：用此何为。对曰：赤松先生取以明目。言终便失所在。今世人八月旦作眼明袋，此遗象也。
《开元天宝遗事》：贵妃每宿酒初消，多苦肺热。尝凌晨独游后苑，傍花树，以手攀枝，口吸花露。藉其露液润于肺也。
《云仙杂记》：伍贯卿居沅陵，家有李花一株。月夜奴婢遥见花作数团，如飞仙状上天去。花上露水，倏然作雨数千点，花亡矣。
柳宗元得韩愈所寄诗，先以蔷薇露盥手，薰玉蕤香，后发读。曰：大雅之文，正当如是。
《续博物志》：勒毕国人长三寸，有翼，善言语戏笑。因名语国。饮丹露为浆。丹露者，日初出，有露汁如朱也。《杨文公谈苑》：金陵宫中人采蔷薇水，染生帛。一夕忘收，为浓露所渍，色倍鲜翠。
《鸡肋编》：米芾作文狂怪。尝作诗云：饭白云，留子茶。甘露有兄，人不省露。兄故尝叩之，乃曰：只是甘露哥哥耳。
《元史・阿沙不花传》：阿沙不花尝扈从上都。方入朝，而宫草多露。跣足而行。帝御大安阁，望而见之。指以为侍臣戒。
《秋涧集》：汲郡人，元翰林学士王恽，母先亡葬于沁曲。后十年，其父亦亡。将合窆焉。元堂既辟，有二黄雀飞出。已而母柩盖珠露，凝缀晶，明焕烂骈。罗角结若宝幢璎珞之状。且清香袭人，移刻乃。观者莫不异之。《明外史・宋濂传》：帝尝调甘露于汤，手酌以饮濂。曰：此能愈疾延年，愿与卿共之。
《在田录》：张王基，本旧治也。生一草，结实如小红灯。夜则开之以承露。人取饮之，百病自愈。人呼为天膏。
露部杂录
《诗经・召南・行露篇》：厌判新叮岂不夙夜。谓行多露。〈朱注〉女子有能，以礼自守，不为强暴所污者，自述己志。盖以女子早夜独行，或有强暴侵凌之患，故托以行多露，而畏其沾濡也。
《邶风・式微篇》：微君之故，胡为乎中露。〈朱注〉言有沾濡之辱，而无所芘覆也。
《郑风・野有蔓草篇》：野有蔓草，零露`兮。〈又〉野有蔓草，零露。〈朱注〉男女相遇于野田草露之间，故赋其所在。以起兴也。
《秦风・蒹葭篇》：蒹葭苍苍，白露为霜。〈朱注〉蒹葭未败，而露始为霜。秋水时至，百川灌河之时也。
蒹葭凄凄，白露未。〈又〉蒹葭采采，白露未已。
《小雅・蓼萧篇》：蓼彼萧斯，零露兮。〈又〉蓼彼萧斯，零露。〈又〉蓼彼萧斯，零露泥泥。〈又〉蓼彼萧斯，零露浓浓。〈朱注〉，然。萧，上露貌。，露蕃貌。泥泥，露濡貌。浓浓，厚貌。
《湛露篇》：湛湛露斯，匪阳不。〈又〉湛湛露斯，在彼丰草。〈又〉湛湛露斯，在彼杞棘。〈朱注〉湛湛，露盛貌。，乾也。《白华篇》：英英白云，露彼菅茅。〈朱注〉白云，水上轻清之气，当夜而上腾者也。露即其散而下降者也。
《礼记・祭义》：是故君子合诸天道，春E秋尝。霜露既降，君子履之必有⑩胫心，非其寒之谓也。春雨露既濡，君子履之必有怵惕之心。如将见之，乐以迎来，哀以送往。故E有乐而尝无乐。
《孔子闲居》：天有四时，春秋冬夏、风雨霜露，无非教也。《左传》：诸侯朝正于王，王宴乐之。于是乎赋湛露，则天子当阳，诸侯用命也。疏言：天子当日，诸侯当露也。《春秋元命苞》：霜以杀木，露以润草。
阴阳散而露下，露下以润其草木。
《感精符》：八月白露降，鹤即高鸣相警。
《佐助期》：武露布，文露沈。宋均注：甘露见其国，布散者人尚武，文采者则甘露凝重。
《五经通义》：和气津液凝为露，露从地出。
《管子・度地篇》：夏有大露原烟，噎下百草。人采食之，伤人。人多疾病而不止，民乃恐殆。
《吕子・孝行览》：宰揭之露，其色如玉。〈又〉水之美者，三危之露。
《史记・商君传》：赵良曰：危若朝露，尚欲延年益寿乎。《汉书・苏武传》：李陵谓武曰：人生如朝露，何久自苦如此。
《淮南子・地形训》：中央四达，风气之所通，雨露之所会也。
《览冥训》：方诸取露于月。
《春秋繁露》：天之所以成物者，少霜而多露也。
《说文》：露，润泽也，从雨路声。
蔡邕《月令・章句》：露者，阴液也。释为露，凝为霜。
《后汉书・蔡邕传》：履霜知冰，践露知暑。
《魏志・卫觊传》：汉武立仙掌以承高露，陛下通明，每所非笑。汉武有求于露，由尚见非。陛下无求于露，而空设之。不益于好，而糜费工夫。所宜裁制也。
《长历》：北斗当昆山，气运注天下，春夏为露。
《禽经》：露翥则露。〈注〉露，禽鹤也。古今注：鹤，千载变苍，又千载变黑，所谓元鹤也。子野鼓琴，元鹤来舞。露下则鹤鸣也。鹤之驯养于家庭者，饮露则飞去。
《风土记》：鹤性警，至八月白露降，流于草叶上，滴滴有声。即鸣。
《古今注》：牛享问冕以繁露者何。答曰：缀玉而下垂，如繁露也。
薤露，丧歌也。言人之命如薤上露，易灭也。其一章曰：薤上露，何易。明朝更复落，人死何时归。
《拾遗记》：昆山，甘露鳎似雾著草木，则滴沥如珠。亦有朱露，望之色如丹，著木石，赭然如朱雪洒焉。以瑶器盛之如饴。
含露麦u中有露，味甘如饴。
《王谙文字志》：垂露，书如悬针而不遒劲，婀娜若浓露之垂。汉中郎曹喜所作。
《地镜图视》：山川多露无霜，其下有美玉。
《齐民要术》：泛胜之书曰：植禾，夏至后八十九十日，常夜半候之。天有霜若白露下，以平明时，令两人持长索相对。各持一端，以概禾中，去霜露。日出乃止。如此禾稼五谷不伤矣。
谚曰：触露不掐葵，日中不剪韭。
《旧唐书・礼仪志》：魏徵明堂议曰：臣等亲奉德音，思竭尘露，微增山海。
《刘子・赏罚篇》：寒露降秋，所以殒茂叶也。
《酉阳杂俎》：凌霄花中露水，损人目。
Xm根大如碗。至秋，叶滴露，随滴生苗。
邙山有大蛇，樵者常见。头若丘陵，夜常承露气。《云仙杂记》：以竹梢甘露，和天南星渍纸一宿。裁之刀去如飞。
鹅管山霜可染紫，白庶潭露能染红，为天下冠。恨人无知者。
《北户录通》：犀置大雾重露下，终不沾濡。《清异录》：世宗时，水部郎韩彦卿使高丽卿。有一书曰：博学记，偷抄之。得三百馀事。今抄天部七事，一教水露也。
《墨客挥犀》：黄鲁直使予对句曰：呵镜云遮月。对曰：啼妆露著花。
《闻见后录》：凌霄花有毒。一作出蜀有人凌晨仰视其花，花中露水滴入眼中，遂失明。或云金钱亦然。《梦溪笔谈》：草间黄花蜘蛛，人遭其螫，仍为露水所濡。乃成天蛇之疾。露涉亦当戒也。
《缃素杂记》：欧阳公曾得一古画牡丹。吴正肃曰：其花披哆而色正燥，此日中时花也。有带露花，则房敛而色泽。
《毛诗名物解》：造化权舆，曰中央之气露。露形如珠，故古者冕旒如之。董子曰：冕旒下垂，如缀繁露。或谓之繁露也。束晰集曰：零露垂林，非缀冕之饰，义取诸此。冠，天象也。故饰弁望之如星，而冕旒如缀繁露。老子曰：天地相合，以降甘露。人莫之冷而自均。盖露虽雨类，而露无远近之偏。故诗以譬德泽。诗曰：蓼彼萧斯，零露浓浓。而叙者以为蓼萧废，则恩泽乖矣是也。诗曰：野有蔓草，零露`兮。言天之下露高矣。而今延及蔓草，则以下流故也。又曰：湛湛露斯，在彼丰草。丰草者，露之所丰，又非特延及而已。丰草，同姓卑之况也。式微之诗，一章曰：微君之故，胡为乎中露。二章曰：微君之躬，胡为乎泥中。露言有沾濡之辱，泥言有陷溺之难也。一曰泥中、中露皆邑。以今考之，卫在大山之间。雨露所钟，以此名邑，理或然也。而刘向列女传又以为此诗人所作，一作于中露，一在于泥中。理或然也。然则后世柏梁之体，仿于此乎。《i冠子》曰：昔之得道以立，至今不可迁者，四时，泰山是也。其得道以危，至今不可安者，岑峦烟溪，箨木降风是也。其得道以生，至今不可亡者，日月星是也。其得道以亡，至今不可存者，零叶遇霜，朝露遭日是也。由是观之，夫何适而无有道耶。故禹不得圣人之道不立，不得圣人之道不行。
《野客丛谈》：懒真子读杜牧之诗：千秋佳节名空在，承露丝囊世已无。谓汉以金盘承露，而唐以丝囊，丝囊可以承露乎。此不可解。按《华山记》：弘农邓绍，八月晓入华山，见童子执五Z囊，盛柏叶露食之。此事在汉武帝之前，是以武帝于其地造望仙等宫观。又观梁文帝眼明囊赋序曰：俗之妇人，八月旦多以锦翠珠宝为眼明囊，因凌晨拭目。唐人千秋节以丝囊盛露，亦袭其旧。正八月初故事。
屈原离骚朝饮木兰之坠露兮，夕餐秋菊之落英。原盖借此以自喻，谓木兰仰上而生，本无坠露而有坠露。秋菊就枝而殒，本无落英而有落英。物理之变则然。
《鸡林类事》：方言霜露皆曰率。
《扪虱新话》：王子年《拾遗记》云：孔子生之夜，有二神女擎香露于空中，以沐浴徵在。据此，则释迦生时，九龙吐水，帝释捧盘何异。无乃好事者，欲以神孔子，而反流于怪欤。
《就日录》：夏月露卧，偶夜露下而失覆，则梦雪降。《考馀事》：乘露弹琴，不可久坐。不惟润弦，抑且伤人。且阳材鼓之有声，阴材则无声矣。
《暖昧由笔》：山东枣园，至白露日，根下遍堆草焚之。盖以火气辟露气也。不尔，则多乾落。
《岩栖幽事》：凡兰，皆有一滴露珠在花蕊间。此谓兰膏甘香，不啻沆瀣。
《耄馀杂识》：日阳在地，则蒸濡而为露。人真阳在下，则融液而为华池之水。
《遵生八笺・述仙记》曰：八月一日，以绢囊承取柏树下露，如珠子。取拭两目，明爽无疾。
乘露剖莲，莲实之味美在。清晨水气夜浮，斯时正足。若日出露，鲜美已去过半。
春分宜采云母石炼之，用樊石或百草上露水，或五月茅屋滴下檐水，俱可炼服之，延年。
《田家五行》：侵晨，用磁器收百草头上露，磨浓墨。头痛者，点太阳穴。劳瘵者，点膏肓之类。为之天灸。
《山西通志》：太原府河曲县甘露池，在崞山神庙之左，其池常燥。岁旱，民置瓶池中祷之。瓶上露滴，其味甘。《广东通志》：酴露。酴，海国所产。为盛出大西洋国者。花如中州之牡丹。蛮中遇天气凄寒，零露凝结著他草木乃冰澌，殊无香韵。惟酴花上，琼瑶晶莹，芳芬袭人，若甘露焉。彝女以泽体发，腻香经月不灭。国人贮以铅瓶，行贩他国。
露部外编
《拾遗记》：炎帝时，陆池丹蕖骈生如盖。香露滴沥，下流成池。
《列子・黄帝篇》：姑射山在海河洲，中有神人焉。吸风饮露。
《拾遗记》：高辛氏时有丹丘之国，献玛瑙瓮，以盛甘露。帝德所洽，被于殊方。以露充于厨也。玛瑙瓮至尧时犹存。甘露在其中，盈而不竭。谓之宝露。以班赐群臣。至舜时露已渐减。随帝世之污隆，时淳则露满，时浇则露竭。及乎三代，减于陶唐之庭。舜迁宝瓮于衡山之上，故衡山之岳有宝露坛。舜于坛下起月馆，以望夕月。舜南巡至衡山，百辟群后，皆得露泉之赐。时有云气生于露坛，又迁宝瓮于零陵之上。舜崩，瓮沦于地下。至秦始皇，通汨罗之流为小溪。从长沙至零陵，掘地得赤玉瓮。可容八斗，以应八方之数，在舜庙之堂前。后人得之，不知年月。至后汉东方朔识之。朔乃作宝瓮铭曰：宝云生于露坛，祥风起于月馆。望三壶如盈尺，视八鸿如萦带。三壶，则海中三山也。一曰方壶，则方丈也。二曰蓬壶，则蓬莱也。三曰瀛壶，则瀛洲也。形如壶器。此三山，上广中狭下方，皆如工制。犹华山之似削。成八鸿者，八方之名。鸿，大也。登月馆以望，四海三山，皆如聚米萦带者矣。
尧登位三十载，有巨查浮于海上，名曰贯月查。亦谓挂星查。羽人栖息其上，群仙含露以嗽。日月之光，则如瞑矣。
《路史》：禹之治水，西过三危之i，巫山之下饮露之民。《拾遗记》：孔子生，有二神女擎香露于空中而来，以沐浴徵在。
西王母至，与燕昭王游于燧林之下。有飞蛾衔火，状如丹雀。蛾凭气饮露，群仙杀此蛾，合丹药。
《十洲记》：武帝问月氏使者，猛兽食啖何物。使者曰：猛兽所出，或生昆元圃。其寿不穷，食气饮露。当其神也，立兴风云吐嗽雨露。
《洞冥记》：东方朔，字曼倩。父张夷，字少平，妻田氏女。夷年二百岁，颜如童子。朔生三日，而田氏死。时景帝三年也。邻母拾而养之。三岁，天下秘谶，一览诵于口。居常指痔煜驴罩校独语邻母。忽失朔，累月方归。母笞之。后复去，经年乃归。母忽见，大惊曰：汝行经年一归，何以慰我耶。朔曰：儿至紫泥海，有紫水污衣。仍过虞渊湔浣。朝发中返，何云经年乎。母问之：汝悉是何处行。朔曰：儿湔衣竟，暂息都崇堂。王公饴之以丹霞浆。儿食之太饱，闷几死。乃饮元天黄露，半合即醒。东方朔游吉云之地，得神马一匹，高九尺。帝问朔：是何兽也。朔曰：昔西王母乘灵光辇，以适东王公之舍。税此马，游于芝田。乃食芝田之草。东王公怒，弃马于清津天岸。臣至王公坛，因骑马返。绕日三匝，然入汉关，关犹未掩。臣于马上睡，不觉而至。帝曰：其名云何。对曰：因疾为名步景。朔当乘之，时如驽蹇之驴耳。臣有吉云草十种，种于九景山东。二千岁一花，明年应生。臣走请刈之，得以秣马，马终不饥也。臣至东极，过吉云之泽。多生此草，移于九景之山。全不如吉云之地。帝曰：何谓吉云。朔曰：其国俗之云气占吉凶。若乐事，则满室云起，五色照人，著于草树，皆成五色。露味甚甘。帝曰：吉云露可得乎。朔东走，至夕而返。得元露、青露，盛青琉璃。各受五合，跪以献帝。遍赐群臣，群臣得尝者。老者皆少，疾者皆愈。凡五官尝露。董谒、李克益、孟岐、郭琼、黄安也。
善语国人，常群飞往日下自曝，身热乃归。饮丹露为浆。丹露者，日初出有露汁如珠也。
升蕖鸭，赤色。每止于芙蕖上，不食五谷，唯47叶上垂露。因名垂露鸭。
元封三年，数过国献能言龟。东方朔曰：惟承桂露以饮之。
《酉阳杂俎》：贝丘有玉女山。北海蓬球，入山伐木，见有四妇人，端妙绝世。见球俱惊起，上楼弹琴。球树下立觉少饥，乃以舌舐叶上垂露。俄有一女，乘鹤而至，逆恚曰：玉华，汝等何故有此俗人。球惧而出门，忽然不见。
《云笈七签》：茅山升真王先生传：太建末，靖室中忽有一神人。醉卧呕，先生然香礼候。神人曰：卿是得道之人，张法本亦甚有心。吾欲并起，游天台山。石桥广阔，可过得。彼多散仙人，又常降甘露。以器盛之，服一升可寿得五百岁。卿能去否。先生便随出上东岭，就法本至山半。忽思未别二三弟子，付嘱经书。背行三十步。回望神人，化为鹤飞去。
《暌车志》：江南有人长七丈，名黄父。以鬼为饭，以雾露为浆。

[book_title]乾象典第八十七卷
霜部汇考
《诗经》《豳风・七月篇》
九月肃霜。
〈注〉气肃而霜降也。
《礼记》《月令》
季秋之月，霜始降，则百工休。乃命有司曰：寒气总至，民力不堪，其皆入室。
《春秋纬》《元命苞》
阴气凝为霜。
《考异邮》
四时代谢，以霜收杀。霜之为言亡也，物以终也。
《感精符》
霜，杀伐之表。季秋霜始降。鹰隼击王者，顺天行诛，以成肃杀之威。
《刘熙・释名》《释天》
霜者，丧也。其气惨毒，物皆丧也。
《大戴礼》《曾子天圆》
阴气胜，则凝为霜雪。
《许慎・说文》《霜》
，早霜也。皑，霜之白者也。霜有元霜、绀碧霜、甘霜。
《宋・王逵・蠡海集》《金强木弱》
金强而木弱，杀气降而见于形，故秋则霜陨。
《本草纲目》《冬霜释名》
李时珍曰：阴盛则露凝为霜。霜能杀物，而露能滋物。性随时异也。乾象占：天气下降而为露，清风薄之而成霜。所以杀万物，消l。当降而不降，当杀物而不杀物，皆政弛而慢也。不当降而降，不当杀物而杀物，皆政急而残也。《许慎说文》云：早霜曰，白霜曰皑。又有元霜承曰。凡收霜，以鸡羽扫之瓶中，密封阴处，久亦不坏。
气味主治
甘寒无毒。食之解酒，热伤寒、鼻塞、酒后诸热，面赤者。陈藏器曰：和蚌粉，傅暑月痱疮及腋下赤肿，立瘥。
霜部总论
《春秋繁雾》
《阴阳出入上下》
阳日损而随阴，阴日益而鸿。故至于季秋，而霜始降。至于孟冬，而始大寒。
《燠孰多》
季秋九月，阴乃始多于阳。天乃于是出溧下霜。出溧下霜，而天降物固已皆成矣。
《朱子・语类》《霜》
霜只是露结成，雪只是雨结成。古人说露是星月之气，不然。今高山顶上，虽晴亦无露。露只是自下蒸上。人言极西高山上，亦无雨雪。
高山上无霜露，却有雪。某尝登云谷，晨起穿林薄中。并无露水沾衣，但见烟霞在下。茫然如大洋海。众山仅露峰尖，烟云环绕往来。山如移动。天下之奇观也。或问：高山无霜露，其理如何。曰：上面气渐清，风渐紧。虽微有雾气，都吹散了。所以不结。若雪则只是雨遇寒而凝，故高寒处，雪先结也。
问伊川曰：露是金之气。曰：露自是有清肃底气象。古语云：露结为霜。今观之，诚然。伊川云：不然。不知何故。盖露与霜之气不同，露能滋物，霜能杀物也。雪霜亦有异。霜则杀物，雪不能杀物也。
霜部艺文一《霜降赋》〈以霜降之日豺乃祭兽为韵〉　唐崔损
天地之气，严凝为霜。候高秋于玉g，体正色于金方。表肃杀而顺时戒节，协变化而开阴阖阳。激清风而增厉，净皓月而浮光。惊鸿雁之嗷嗷，落蒹葭之苍苍。所以从地而升，应律而降。咏团扇而见托，班姬岂恨于长门。履坚冰以是阶，袁安欲惊于陋巷。达重阴而首出，启冱寒以先期。阴与律而相感，寒与气而相资。百工由是休矣，万物于焉成之。原夫日次于氐，月穷于戌。当青女以纪候，从白露以受质。洞庭之叶惊波，丰山之钟应律。诗人可比，庶欲彻于玉壶。大国是资，亦将惭于凌室。凝于地也，似和光以同尘。凋于木也，类去华而取实。其观也则有俟于清宵，其退也则见于旭日。若乃林有击隼，野有祭豺。翻缤纷之槁叶，宿莽苍之枯D。烈女睹之而壮志，羁人对此而感怀。皑皑其姿，皎皎其彩。既无恶于菅蒯，亦何情于兰。佐昊天之有成，参神功而不宰。笳声乍拂，怨杨柳之衰。剑锷可封，发芙蓉之厉。乃国家顺乾坤之德，法天地之制。布泽如春肃物成岁。申其令以敦乎风俗，宣其威以殄厥灾l。服用有度，修典礼而罔差。稻熟可羞，先寝庙而攸祭。名籍籍于宪府，法棱棱于司寇。却炎蒸而克叙四节，凄金石而率舞百兽。客有惜岁星之屡迁，伤志业而未就。独沉吟于轩屏，望寥于宇宙。闻万户之轻砧，听九重之永漏。近瞻庭树，空闻槭槭而有声。缅想涧松，谁惜青青而独秀。夫如是则可知霜降之候。
《秋霜赋》阙名
目长空以流思，伟繁霜之独异。虽变露而成形，不凭云以自致。向朝阳而既灭，逢夜晴而又坠。候暖而止，乘寒则飞。当鹰隼之始击，值鸿雁之初归。棱棱作气，凛凛生威。比齐纨之颜色，夺楚剑之光辉。及其降池塘，被原陆。衰众草，落群木。萎南涧之白O，碎东篱之紫菊。梧桐为之失影，蕖荷为之消馥。岂直若斯而已。徒美其威不妄作。动随物情，因其死者而死，保其生者而生。芝兰而无怨，色拂松竹而不伤。荣譬大圣行刑，必顺于时序。通贤用法，不害于坚贞。至若蒲海之居，桑河之I。侵战士之马蹄，封将军之狐毳。沾翠幕而生冷，冻朱旗而自脆。助阴氛之肃杀，壮坚冰之体势。三冬闺x兮贮相思，万里关山兮苦留滞。不私与己，触物而止。疑薄雾之初覆，似轻尘之未起。陵厉自然，严凝莫拟。故能发挥司寇，光扬御史。明忠臣之无事，承君子之所履。
《霜赋》宋・吴淑
蒹葭苍苍，白露为霜。物当收缩，义取丧亡。庭树槭以落，桑叶郁其黄。非宜介树，无为槛羊。动感时之⑩耄增正月之忧伤。尔其皎洁凝条，纷披杀木，皑然皓白，凛乎惨毒。伯奇被逐以援琴，邹衍遭谗而恸哭。既闻地升，还知露凝。房星见而衣裘具，百工休而胶漆停。至于抑菸陡剩广延色碧。鸿雁厉翼而南飞，鹰隼顺时而始击。于是行冬令，成妇功。覆员峤之寒蚕，振丰山之洪钟。亦闻鹧鸪蔽叶，昆连气。知马蹄之所践，思葛屦之曾履。当阴气之始凝，至坚冰而驯致。或应候而挫物，或当春而大挚。若其神为青女，威立候文。故不杀其失政，夏陨表其暴君。然则道义得则时令顺，夫复何云。
霜部艺文二〈诗词〉《咏霜》梁・张率
驷见视乾度，钟鸣测地机。秋冬交代序，申霜白绥绥。原野生暮霭，阶墀散夕霏。徘徊总严气，怅望沦清辉。平台寒月色，池水怆风威。凝阴同徂夜，r雁独归飞。萦丛乱芜绝，繁林纷已稀。贞松非受令，芳草徒具腓。
《前题》唐・苏味道
金祗暮律尽，玉女暝氛归。孕冷随钟彻，飘华逐剑飞。带日浮寒影，乘风进晚威。自有贞筠质，宁将庶草腓。
《白露为霜》徐敞
早寒青女至，零露结为霜。入夜飞清景，凌晨积素光。驷星初晰晰，葭I复苍苍。色冒沙滩白，威加木叶黄。鲜辉袭纨扇，杀气掩干将。葛屦那堪履，徒令君子伤。
《前题》颜粲
悲秋将岁晚，繁露已成霜。遍渚芦先白，沾篱菊自黄。应钟鸣远寺，拥雁度三湘。气逼襦衣薄，寒侵宵梦长。满庭添月色，拂水敛荷香。独念蓬门下，穷年在一方。
《霜》袁郊
古今何事不思量，尽信邹生感彼苍。但想燕山吹暖律，炎天岂不解飞霜。
《前题》徐夤
应节谁穷造化端，菊黄豺祭问应难。红窗透出鸳衾冷，白草飞时雁塞寒。露结芝兰琼屑厚，日乾葵f粉痕残。世间无比催摇落，松竹何人肯更看。
《新霜》宋・欧阳修
天云惨惨秋云薄，卧听北风鸣屋角。平明惊鸟四散飞，一夜新霜群木落。南山爵爵旧可爱，千仞f岩如刻削。林枯山瘦失颜色，我意岂能无寂寞。泉傍菊花芳烂漫，短日寒辉相照灼。无情木石尚须老，有酒人生何不乐。
《霜露吟》邵雍
天地有润泽，其降也xx。暖则为湛露，寒测为繁霜。为露万物悦，为霜万物伤。二物本一气，恩威何昭彰。
《霜晓》杨万里
荒荒瘦日作秋晖，稍稍微暄破晓霏。只有江枫偏得意，夜邓水染红衣。
《霜晴》元・陈子微
旭日照萧晨，凄清不受尘。冷光明似雪，冬暖胜如春。红叶辉相照，黄花色愈新。南窗差可爱，曝背豁天真。
又
朝暾上高树，雾卷海天遥。劲气乘寒凝，严威见目销。钟清出远寺，马滑恐危桥。稍逼南枝暖，疏花破寂寥。
《飞霜歌》马臻
飞霜悴百草芳兰，亦委柯纵欲努旧。力奈此寒风何在，惜结花初岂不受。春多耻随桃李场，托迹空山阿四时。有代谢阳艳忽已，过薰莸苦不辨一。体同消磨不如牡，丹根密幄相遮罗。
《霜寒》明・王稚登
烈烈瓦沟霜，他霜草木黄。合欢床上被，一半冷鸳鸯。
《望江南》〈霜天有感〉宋・赵长卿
山又水，云岫插峰峦。断雁飞时霜月冷。乱鸦啼处日衔山。疑在画图间。　金乌转，游子损朱颜。别泪盈襟双袖湿，春心不放画眉f，此去几时还。
霜部选句
楚屈原《九章》：悲霜雪之俱下兮。
《远游》：微霜降而下沦兮，悼芳草之先零。
宋玉《九辩》：秋既先戒以白露兮，冬又申之严霜。晋陆机《演连珠》：春风朝煦，萧艾蒙其温。秋霜宵坠，芝蕙被其凉。
夏侯湛《秋夕哀赋》：木萧萧以被风，阶缟缟以受霜。宋谢庄《月赋》：佳期可以还，微霜沾人衣。
齐刘祥《连珠》：清风以长物成春，素霜以凋严戒节。梁江淹《丽色赋》：冱阴凋时，冰泉凝节。轩叠厚霜，庭澄积雪。
汉赵飞燕：归风送远操，凉风起兮天陨霜。
张衡《定情歌》：大火流兮草虫鸣，繁霜降兮草木零。魏武帝乐府：天气肃清，繁霜霏霏。
曹值诗：凝霜依玉除，清风飘飞阁。
阮籍诗：朔风厉严寒，阴气下微霜。
晋张华诗：繁霜降当夕，悲风中夜兴。
左思诗：秋风何烈烈，白露为朝霜。
张协诗：轻风摧劲草，凝霜竦高木。宋谢灵运诗：晓霜枫叶丹，夕曛岚气阴。
鲍照乐府：穷秋九月荷叶黄，北风驱雁天雨霜。梁简文帝乐府：轻霜中夜下，黄叶远辞枝。
唐沈缙谑：薄霜沾上路，残雪绕离宫。
李颀诗：白雁暮冲雪，青林寒带霜。
孟云卿诗：稍稍晨鸟翔，淅淅草上霜。
杜甫诗：清霜大泽冻，禽兽有馀哀。〈又〉红梨迥得霜。王涯诗：共怪满衣珠翠冷，黄花瓦上有新霜。
刘禹锡诗：山明水净夜来霜，数树深红出浅黄。孟郊诗：清霜一委地，万草色不绿。
白居易诗：鸳鸯瓦冷霜华重。〈又〉庭草留霜池结冰。许浑诗：云卷四山雪，风凝千树霜。
李商隐诗：青女殷勤结夜霜。
赵嘏诗：月满长空树满霜。
温庭筠诗：鸡声茅店月，人迹板桥霜。
陆龟蒙诗：庭喜新霜为橘红。〈又〉暗霜松粒赤，疏雨草堂寒。
宋欧阳修诗：晚烟茅店月，初日枣林霜。
陆游诗：照江丹叶一林霜。〈又〉云护一天霜。〈又〉斜分半仓月，满载一篷霜。
霜部纪事
《列子・汤问篇》：师文鼓琴当夏，而叩羽弦，以召黄钟，霜雪交下。
《拾遗记》：穆王东至大之谷，西王母来进疑礁仕。琴操履霜者，伯奇之所作也。伯奇者，吉甫之子也。吉甫听其后妻之言，疑其子伯奇，遂逐之。伯奇编水荷而衣，〈音亭山梨木也〉花而食之。清朝履霜，自伤无罪见放逐，乃援琴而鼓之。
《淮南子》：邹衍事燕惠王，尽忠，左右谮之王。王系之狱。仰天而哭。夏五月，天为之下霜。
《拾遗记》：燕昭王时，广延国来献。其国冰霜之色，皆如绀碧。
魏明帝二年，昆明国贡漱金鸟，畏霜雪。乃起小屋处之，名曰辟寒台。
《宋书・魏国传》：六月末，率大众至阴山。谓之却霜。阴山去平城六百里，深远饶树木，霜雪未尝释。盖欲以暖气却寒也。
《佛国记》：于阗国，其地山寒，不生馀谷。唯熟麦耳。众僧受岁，已其晨辄霜。故其王每赞众僧，令熟麦，然后受岁。
《唐书・西域传》：诏李靖、侯君集、任城王道宗、李道彦、李大亮，率兵击慕容伏允。次且末之西。伏允走，君集、道宗行空荒二千里。盛夏降霜，乏水草。土糜冰，马秣雪。《朝野佥载》：则天时，春雷始鸣，记其日。记其数满一百八十日，霜必降。雁从北来，记其日。后十八日霜降。《五代史・契丹传》：刘仁恭据有幽州，数出兵摘星岭。攻契丹，每岁秋霜落，则烧其野草。契丹马多饥死。即以良马赂仁恭，求市牧地。请听盟约甚谨。
《五国故事》：伪蜀王衍即位，荒淫酒色。结为Z楼，山遇风雨霜雪所损，乃重易之，无所爱惜。
《退朝录》：致政王侍郎子融言：天圣中，归其乡里青州。时滕给事涉为守，盛冬浓霜，屋瓦皆成百花之状。以纸摹之，其家尚馀数幅。
《梦溪笔谈》：宋次道《春明退朝录》言：天圣中，青州盛冬。浓霜屋瓦，皆成百花之状。此事五代时已尝有之。予亦自两见如此。庆历中，京师集禧观渠中，冰纹皆成花果林木。元丰末，予到秀州，人家屋瓦上冰亦成花。每瓦一枝，正如画家所为折枝。有大花似牡丹芍药者，细花如海棠萱草辈者，皆有枝叶，无毫发不具。气象生动，虽巧笔不能为之。以纸拓之，无异石刻。《东坡志林》：今日舟中霜寒，十指如悬槌。适有人致佳酒，遂独饮一杯，醺然径醉。
《潘子真诗话》：余以黄山谷霜威朝折绵，风力夜冰酒之句，问所从出。山谷曰：劲气方凝酒，清威正折绵。庾肩吾诗也。后余读阮籍歌略曰：阳和微弱阴气竭，海冻不流绵絮折。乃知折绵事，始于阮籍。岂山谷偶忘之耶。
《金史・梁襄传》：召为薛王府掾，世宗将幸金莲川。有司具办。襄上疏极谏曰：金莲川在重山之北，地积阴冷，五谷不殖。郡县难建，盖自古极边荒弃之壤也。气候殊异。中夏降霜，一日之间寒暑交至，特与上京中都不同。尤非圣躬将摄之所。
《元史世祖本纪》：至元七年夏四月壬午，檀州陨黑霜二夕。
霜部杂录
《易经・坤卦》：初六，履霜，坚冰至。象曰：履霜坚冰，阴始凝也。驯致其道，至坚冰也。
《诗经・魏风》：纠纠葛屦，可以履霜。〈注〉纠}，缭戾寒凉之意。
《秦风》：蒹葭苍苍，白露为霜。
《小雅》：正月繁霜，我心忧伤。正月，夏之四月。言霜降失节，不以其时也。
《礼记・祭义》：春E秋尝，霜露既降。君子履之，必有⑩胫心，非其寒之谓也。
《孔子f居》：天有四时，春秋冬夏，风雨霜露，无非教也。《孝经・援神契》：霜以挫物。
《五经通义》：寒气凝以为霜，霜从地升也。
《诗纪历枢》：天霜，树落叶，而鸿雁南飞。
《山海经・中山经》：丰山有九钟焉，是知霜鸣。〈注〉霜降则钟鸣，故言知也。
《家语》：霜降而妇功成，嫁娶者行焉。
《国语》：驷见而B〈子敏反〉霜，B霜而冬裘具。贾逵曰：驷，房星也。
《文子・上德篇》：兰芷以芳，不得见霜。
《庄子・马蹄篇》：马蹄可以践霜雪。
《吕氏春秋・孝行览》：秋霜既下，众林皆羸。〈注〉羸，叶尽也。易林早霜晚雪，伤禾害稼。
《淮南子・天文训》：秋三月，青女乃出，以降霜雪。〈注〉青女，天神青皇女。主霜雪。
《说山训》：圣人见霜而知冰。
《说林训》：木方茂盛，终日采而不知秋风，下霜一夕而殚。〈又〉圣人行于水，众人行于霜。〈注〉水行之无迹，霜雪履之有迹。《汉武内传》：仙之上药，有元霜绛雪。
《后汉书・卢植传论》：风霜以别草木之性，危乱以见贞良之节。
《孔融传论》：懔懔焉，皓皓焉，其与琨玉秋霜比质可也。《盐铁论》：霜雪晚至，五谷犹成。
《汉晋春秋》：袁绍与公孙瓒书曰：处三军之帅，当列将之任。宜令怒如严霜，喜如时雨。
《中论》：宋井之霜，以基升正之寒。
《禽经》：霜蜚则霜。〈注〉ht，鸟名。其羽可为裘以辟寒。ht飞则陨霜。《陆机诗疏》：荼，苦菜。生山田及泽中。得霜甜脆而美。《要览》：立夏日，服六壬癸符，或服元冰飞霜散，暑不能侵也。
《西京杂记》：淮南王安，著鸿烈二十一篇。自云字中皆挟风霜。
《崔豹古今注》：鹧鸪畏霜露。夜栖，则以树叶覆背上。《拾遗记》：员峤山有冰蚕，长七寸，黑色，有角有鳞，以霜雪覆之，然后作茧。
《佛国记》：摩头罗以南，名为中国。中国，寒暑调和，无霜雪。
《世说》：顾悦与简文同年而发蚤白。简文曰：卿何以先白。对曰：蒲柳之姿，望秋而落。松柏之质，经霜弥茂。《南史・陆慧晓传》：何点常称慧晓心如照镜，遇形触物无不朗然。王思远恒如怀冰，暑月亦有霜气。当时以为实录。
《文心雕龙》：眚灾肆赦，则文有春露之滋。明罚敕法，则辞有秋霜之烈。
《地镜图视》：屋上瓦独无霜，其下有宝。
《齐民要术》：泛胜之书曰：植禾，夏至后八十九十日。常夜半候之。天有霜，若白露。下以平明时。令两人持长索相对，各持一端。以概禾中，去霜露。日出乃止，如此禾稼五谷不伤矣。
凡五果花盛时遭霜，则无子。常预于园中贮恶草生粪。天雨新晴，北风寒切。是夜必霜。此时放火作保少得烟气。则免于霜矣。
芸薹足霜乃收，不足霜即涩。
收越瓜欲饱霜，霜不饱则烂。
冻树者，凝霜封著木条也。假令月三日冻树，还以月三日种黍。
《北史・隋纪》：大业八年诏曰：天地大德，降繁霜于秋令。圣哲至仁，著兵甲于刑典。
《辨命论》：严霜夜零萧艾，与芝兰并尽。
《朝野佥载》：苏味道王同为凤阁侍郎。或问张元一曰：二子孰贤。对曰：苏如九月得霜鹰，王如十月被冻蝇。刘子遇不遇篇秋霜被地，而蔽者不伤。
《通典》：御史为风霜之任，弹纠不法，百僚震恐。
《酉阳杂俎》：仙药，元霜绛雪。
《云仙杂记》：鹅管山霜可染紫，白庶潭露能染红，为天下冠，恨人无知者。
《兼明书》：谢宣远九日从宋公戏马台，送孔令诗云：风至授寒服，霜降休百工。臣延济曰：季秋凉风至始授衣也，霜降胶漆坚可以为器，故美百工之功也。明曰：《按月令》：季秋云霜始降，则百工休。注曰：谓胶漆之作，停也。宣远亦用此义。言岁将晏，授寒衣，停百工。人民安，可以谋饮宴，饯宾客也。而延济训休为美。言霜降胶漆，坚可为器物，若如此则既兴百工，是其劳苦，何欢宴之有。且时方寒凛，非用胶漆之日。翻覆寻绎，理无所通。
《法书要录》：伯英章草，似渥雾沾濡，繁霜摇落。
《清异录》：世宗时，水部郎韩彦卿使高丽卿有一书曰：博学记。偷抄之，得三百馀事。今抄天部七事，一威屑霜也。
《懒真子・金陵诗》云：岁晚苍官聊自保，日高青女尚横陈。苍官，谓松也。青女，谓霜也。言日高而松上霜犹不消也。
《王安石易泛论》：霜，阴刚之微也。
《梦溪笔谈》：北方有白雁，似雁而小，色白。秋深则来。白雁至，则霜降。河北人谓之霜信。杜甫诗云：故国霜前白雁来。即此也。
《鸡肋编》：江南人谓社日有霜，必雨。丙辰春社繁霜浓瓦，次日果大雨。
《毛诗名物解》：霜，雨露以生。而霜以肃杀相之。故霜之文从相。《释名》曰：丧也。其气惨毒，物皆丧也。霜遗之义出于此。今霜陨而易脆，胶漆不坚，草木脱落，粪本然则。古者霜降而妇功成，百工于是休息。岂特人事而已哉。亦自然之理也。《诗》曰：正月繁霜，我心忧伤。阳正也，阴慝也。以人正言之，则一月谓之正月，以天言之，则四月谓之正月。盛德在火，而言繁霜，无是也。则民之讹言亦大矣。故君子为之忧伤也。或曰：古者一夫嗟咨，匹妇抗愤，而六月为之飞霜。则正阳之月，霜以乖致，盖有之矣。刘向所谓霜降不节，不以其时。其诗曰：正月繁霜，我心忧伤。此之谓也。盖幽王之时，天变见于上，地变动于下。始于霜降失节。山之卑者，涌而为冈，陷而为陵。及其甚也，日月薄蚀，雷电变常。水泉沸腾，山谷易处。故《诗》曰：朔日辛卯，日又蚀之。亦孔之丑，煜煜震电，不宁不令。百川沸腾，山冢崩。高岸为谷，深谷为陵。董子所谓国家将有失道之咎，先出灾害以谴告之。不知自省，又出怪异以警惧之，尚不知变，伤败乃至。则若此之类是也。今露之繁在夏，而至秋则成霜。霜之繁在冬，而至春则成露。故传以为露，阴液也。释而为露，结而为霜。
《蠡海集》：霜杀物，露滋物，何也。盖霜历阴位，露历阳位。是以春霜亦不杀，秋露亦不生。
《祛疑说》：农家以霜降前一日见霜，则知清明前一日霜止。霜降后一日见霜，则知清明后一日霜止。五日十日而往，前后同占。欲出秧苗，必待霜止。每岁推验，若合符节。
《文昌杂录》：国子朱司业言：南方柑橘虽多，然亦畏霜。每霜时亦不甚收。惟洞庭霜虽多，即无所损。询彼人云：洞庭四面皆水也，水气上腾，尤为辟霜。所以洞庭柑橘最佳。岁收不耗，正为此尔。
《尔雅》：翼，]鸹也。长足群飞天之将霜，先知之而鸣。不过旬日，而下霜矣。然则]之警霜，犹鹤之警露也。《周益公日记》：清明断雪，谷雨断霜。
《贵耳集》：菊知陨霜，此物之灵也。
《鸡林类事》：方言霜露皆曰率。
《御龙子集》：霜重，则天宇必清气有所著，不浮于上也。古今谚：秋霜足，芸薹熟。
《遵生八笺》：斗指戌为霜降气肃，露凝结为霜矣。故云：驷见而陨霜。
《销夏》：蜀中山水，如峨眉山夏含霜雹，碑板之所闻，昆之伯仲也。

[book_title]乾象典第八十八卷
雪部汇考
《诗经》《邶北风》
北风其凉，雨雪其。〈又〉北风其喈，雨雪其霏。
〈注〉，雪盛貌。喈，疾声也。霏，雨雪分散之状。言北风雨雪，以比国家危乱将至，而气象愁惨也。
《小雅・弁》
如彼雨雪，先集维霰。
〈传〉霰，暴雪也。〈笺〉将大雨雪，始必微温。雪自上下，遇温气而搏，谓之霰。久而寒胜，则大雪矣。〈疏〉初为霰者，久必暴雪。故言暴雪耳，非谓霰即暴雪也。先集者，谓雪集聚也。解雪当能下，而言集意。天将大雨雪，其始必微温暖。雪自上下，逢遇温气消释，集聚而搏，谓之霰。积久而雪之寒气胜此温气，则大雪散下。《大戴礼》曾子云：阳之专气为霰，阴之专气为雹。盛阳之气在雨水，则温暖为阴气薄而胁之，不相入则搏为雹也。盛阴之气在雨水，则凝滞而为雪阳气薄而胁之，不相入则消散而下。因水而为霰，是霰由阳气所薄而为之。故言遇温气而搏也。
《尔雅》《释天》
雨为霄雪。
〈注〉《诗》：如彼雨雪，先集维霰。霰，冰雪。杂下者谓之霄雪。〈疏〉霄即消也。
《河图纬》《稽耀钩》
十月立冬为节者，冬终也。立冬之时，万物终成为节
名。小雪为中者，气序转寒，雨变成雪，故以小雪为中也。
《刘熙・释名》《释天》
雪，绥也。水下遇寒气，而凝绥。绥，然也。
霰，星也。水雪相搏，如星而散也。
《大戴礼》《曾子天圆》
阳气胜则散为雨露，阴气胜则凝为霜雪。阳之专气为雹，阴之专气为霰。
《籁记》《霰》
一曰：霄雪，水雪杂下也。雪自上下，为温气所搏，故曰阳之专气为霰。
《雪》
水下遇寒而凝，因风相袭，而成雪也。
《本草纲目》《腊雪释名》
李时珍曰：按《刘熙释名》云：雪，洗也。洗除瘴疠虫蝗也。凡花五出，雪花六出，阴之成数也。冬至后第三戊为腊，腊前三雪，大宜菜麦，又杀虫蝗。腊雪密封阴处，数十年亦不坏。用水浸五谷种，则耐旱，不生虫。洒几席间，则蝇自去。淹藏一切果食，不蛀蠹。春雪有虫，水亦易败，所以不收。
气味主治
甘冷无毒。解一切毒，治天行时气、瘟疫、小儿热痫狂啼、大人丹石发动、酒后暴热、黄疸。仍小温服之。藏器，洗目退赤。煎茶煮粥，解热止渴。宜煎伤寒火⒅药。抹痱亦良。
发明
宗]曰：腊雪水，大寒之水也。故治已上诸病。
《遵生八笺》《四时调摄笺》
斗指寅为雨水，雨水中气也。言雪散为水矣。斗指亥为小雪，天地积阴，温则为雨，寒则为雪。时言小者，寒未深而雪未大也。
小雪后十五日，斗指壬为大雪，言积阴为雪，至此栗烈而大矣。
《天步真原》《论天气日月五星之能》
土星太阳会冲方，为大门开。冬至雪。
土星金星会冲方，冬至雪，冷。
土星水星火星会冲方，冬风雪。
土星太阴会冲方，冬至雪，冷。
金星太阴会冲方，冬至雪。
《论天气开门之理》
开门之理，如太阳舍在巨蟹，土星舍在磨羯。不论何时，但太阳与土星相会冲，即为开门，门开即有入门者。其冷热晴雨皆倏忽有变。土星太阳是开水门、湿宫、冷宫，定大雪。
《占年主星》
土星为本年主星，天气寒云，冬至尤甚。有非时之雪。
雪部总论
《董胶西集》
《雨雹对》
其寒月，则雨凝于上，体尚轻微。而因风相袭，故成雪焉。寒有高下，上暖下寒，则上合而大雨，下凝为冰霰。雪是也。
《朱子语类》《雪》
雪花所以必六出者，盖只是霰下，被猛风拍开，故成六出。如人掷一团烂泥于地，泥必？，成棱瓣也。又六者，阴数。太阴元精，石亦六棱。盖天地自然之数。高山无霜露，却有雪。某尝登云谷。晨起穿林薄中，并无露水沾衣。但见烟霞在下，茫然如大洋海。众山仅露峰尖，烟云环绕往来，山如移动，天下之奇观也。或问：高山无霜露，其理如何。曰：上面气渐清，风渐紧，虽微有雾气，都吹散了。所以不结。若雪，则只是雨遇寒而凝。故高寒处，雪先结也。
《性理会通》《雪》
大雪为丰年之兆者，雪非丰年，盖为凝结，得阳气在地。来年发达，生长万物。
雪部艺文一《观雪》汉・黄宪
秦王与徵君饮，观雪于庭。有姬卧貂帷，赋白雪之歌。起而觅瑟，不得，倚帷而咏之。声绕殿阁，积雪倒飞。秦王甚异之。乃鼓缶而和，命左右以觞进徵君，徵君曰：王亦止缶乎。秦王曰：何谓也。曰：夫物不可过盛，音不可过扬。过盛则亢，过扬则淫。今王之缶，淫矣。不可鼓也。臣是以请止之。秦王曰：嗟乎。先生欲以寡人之姬喻，是寡人有淫姬也。于缶何有焉。遂不悦而罢酒。左右附秦王之耳。告曰：王请烹之。秦王曰：烹一士而动诸侯，不可谓武。徵君佯醉而出，秦王解白狐裘赐之。以R寒。徵君谓李元曰：秦未可去也。
《雪赋》宋・谢惠连
岁将暮，时既昏，寒风积，愁云繁。梁王不悦，游于兔园。乃置旨酒，命宾友，召邹生，延枚叟。相如末至，居客之右。俄而微霰，零密雪下。王乃歌北风于卫诗，咏南山于周雅。授简于司马大夫曰：抽子秘思，骋子妍辞。侔色揣称，为寡人赋之。相如于是避席而起，逡巡而揖曰：臣闻雪宫建于东国，雪山峙于西域。岐昌发咏于来思，姬满申歌于黄竹。曹风以麻衣比色，楚谣以幽兰俪曲。盈尺则呈瑞于丰年，袤丈则表l于阴德。雪之时义远矣哉。请言其始。若乃元律穷，严气升，焦溪涸，汤谷凝，火井灭，温泉冰。沸潭无涌，炎风不兴。北户扉，裸壤垂缯。于是河海生云，朔漠飞沙。连氛累霭，掩日韬霞。霰淅沥而先集，雪纷糅而逐多。其为状也，散漫交错。氛氲萧索，霭霭浮浮，dd奕奕，联翩飞洒，徘徊委积。始缘甍而冒栋，终开帘而入隙。初便娟于墀庑，末萦盈于帷席。既因方而为圭，亦遇圆而成璧。盼隰则万顷同缟，瞻山则千岩俱白。于是台如重璧，逵似连璐，庭列瑶阶，林挺琼树，皓鹤夺鲜，白鹇失素。纨袖惭冶，玉颜掩。若乃积素未亏，白日朝鲜。烂兮若烛龙衔耀照昆山。尔其流滴垂冰，缘C承隅，粲兮若冯夷剖蚌列明珠。至夫缤纷繁骛之貌，皓汗皎洁之仪，回散萦积之势，飞聚凝曜之奇，固展转而无穷，嗟难得而备知。若乃申娱玩之无已，夜幽静而多怀。风触楹而转响，月承幌而通晖。酌湘吴之醇酎，御狐貉之兼衣。对庭A之双舞，瞻云雁之孤飞。折园中之萱草，摘阶上之芳薇。践霜雪之交积，怜枝叶之相违。驰遥思于千里，愿接手而同归。邹阳闻之，懑然心服。有怀妍唱，敬接末曲。于是乃作，而赋积雪之歌。歌曰：携佳人兮披重幄，援绮衾兮坐芳缛。燎薰炉兮炳明烛，酌桂酒兮扬清曲。又续而为白雪之歌。歌曰：曲既扬兮酒既陈，朱颜酡兮思自亲。愿低帷以昵枕，念解佩而褫绅。怨年岁之易暮，伤后会之无因。君宁见阶上之白雪，岂鲜耀于阳春。歌卒。王乃寻绎吟玩，抚览扼腕，顾谓枚叔，起而为乱。乱曰：白羽虽白，质以轻兮。白玉虽白，空守贞兮。未若兹雪，因时兴灭。元阴凝不昧其洁，太阳曜不固其节。节岂我名，洁岂我贞。凭云升降，从风飘零。值物赋象，任地班形。素因遇立，污随染成。纵心皓然，何虑何营。
《雪赞》前人
气遍霜繁，年丰雪积。彼厉我和，尔素子白。其德懿矣。玩之庭隙权陋，瑶台暂践盈尺。
《雪赞》梁・沈约
火竞乃上炎，阴矫亦下润。独有凝雨姿，贞而无殉。排云宁自高，光本非吝。委谷不辞深，因岩岂知峻。洁貌虽同赏，英心共谁振。
《雪赋》北周・刘[
[历黄门侍郎，仪同三司，尝卧疾居家。对雪兴感。乃作雪赋，以遂志。云其辞曰：
天地否闭，凝而成雪。应乎元冬之辰，在于冱寒之节。苍云暮同，严风晓别。散乱徘徊，霏皎洁。违朝阳之暄煦，就凌阴之惨烈。若乃雪山峙于流沙之右，雪宫建于碣石之东。混二仪而并色，覆万有而皆空。埋没河山之上，笼罩寰宇之中。日驭潜于縻幔地险失于华嵩。既夺朱而成素，实矫异而为同。始飘u而稍落，遂纷糅而无穷。萦回兮琐散，皓皓兮溟鳌Ｋ缢缳忪飒，dd兮hh。因高兮累仞，藉少兮成丰。晓分光而映净，夜合影而通胧。似北荒之明月，若西昆之阆风。尔乃凭集异区，遭随所适，遇物沦形，触途湮迹。何净秽之可分，岂高卑之能择。体不常消，质无定白。深谷夏凝，小山春积。偶仙宫而为绛，值河滨而成赤。广则弥纶而交四海，小则淅沥而缘间隙。浅则不过二寸，大则平地一尺。乃为五谷之精，长众川之魄。大壑所以朝宗，洪波资其消释。家有赵王之璧，人聚汉帝之金。既藏牛而没马，又冰木而凋林。已堕白登之指，实怆黄竹之心。楚客埋魂于树里，汉使迁饥于海阴。毙云中之狡兽，落海上之惊禽。庚辰有七尺之厚，甲子有一丈之深。无复垂与云合，唯有变白作泥沉。本为白雪唱，翻作白头吟。吟曰：昔从天山来，忽与狂风阅。搴右醵散漫，望衡阳而委绝。朝朝自消尽，夜夜空凝结。徒云雪之可赋，竟何赋之能雪。
《为定王贺雪表》唐・李峤
臣某言：自涉隆冬，颇亏甘液。皇情眷伫，圣德忧勤。O囹圄之罹20，念祁寒之在节。爰发恩造，亲虑囚徒。丝始行，寒光已布。德音才降，同云便飞。落絮飘花，与新梅而竞彩。凝光吐艳，共宵桂而连辉。俄盈九域之中，遍洒四瀛之外。遂使狴牢式舞，布霈泽于三天。畎亩长歌，伫丰年之〈一作于〉万宝。报应之速，固影响而无违。庆跃之私，在臣妾而何极。无任欣\之至，谨奉表陈贺。以闻谨言。
《为纳言姚q等贺雪表》前人
臣某言：自元冥授节，素液未流。宿麦翘滋，陈根俟拔。圣情回眷，天造曲成。载想狴牢，有矜幽滞。方临听讼之观，且阅明刑之书。中旨才宣，上元俄应。沛乎降泽，油然兴云。凝瑞色于千里，散祯祥于六出。积素弥昼，下集于琼台。飘花满空，旁霈于玉树。海神奔走而来贺，田讴吟而共舞。灵心昭发，事速于置邮。圣意冥通，有同于合契。臣等谬当枢近，亲觌休祥。\跃之情，实百恒品，无任欣庆之至。谨奉表陈贺，以闻谨言。
《为百寮贺雪表》前人
臣某等言：臣闻至道充被，而冲和感发。元化沉潜，而祥物昭应。伏惟皇帝陛下，合德天地，齐光日月。陶正气之氤氲，降元符之ZJ。用能经纬六合，驱驭百灵，垂旒法宫，而品物清宴。〈疑作晏〉揆景中土，而风雨休若。三元肇革，九阳初动。撞黄钟而布气，顺元冥而率职。曾阴候律，丰泽顺时。荟蔚方兴，起太山之肤寸。参差荐委，自平地而盈尺。铜街皓其如素，金堤纷其遂满。萦楼栖槛，凝璧台之九重。落絮飘花，似芳林之二月。或者洛神呈象，来舞帝宫。故亦海骑相趋，下朝仙阙。东皋欢而望岁，南史庆而书祥。万宝登秋，居然可咏。双铜叶唱，即事非遥。自非睿感通微，乾心辅德，何以降神灵之滋液，发兆庶之欢庆。臣等恭承元造，沐浴太和。欣圣泽之滂沛，对天休而踊跃。无任凫藻之至。谨诣朝堂，奉表称贺以闻。
《中书门下贺雪表》常衮
臣子仪等言：臣闻圣人昭事以奉时，乾道下济以成物。伏惟宝应元圣文武皇帝陛下，勤劳庶政，忧济万邦。念生灵之未康，虑兵食之不足。恭默寅畏，斋于穆清。减膳撤乐，以祈元造。天人合应，雨雪呈祥。在登台视朔之辰，飘洒盈尺。俯献岁发生之节，飞舞惊春。太素混成，浩然万里。甲子之瑞，载表于昌期。春秋所书，亦先于农事。重阴益固，应水泽腹坚之时。积润潜通，迎土膏脉起之候。灵贶斯在，丰年可知。伫登来E，不假祈谷。侍臣相庆，野老同欢。臣谬奉中枢，获睹嘉庆，无任忭跃之至。谨奉表陈贺以闻。臣子仪等诚欢诚喜，顿首顿首。
《聚雪为小山赋》李子卿
皓色旁射兮，清虚上腾。f阶之下兮，聚雪颉Ｌ敬搜┵猓具知其有兴有灭。故为山也，庶期乎不骞不崩。始也散而从风，类元气之无象。今也结而为阜，若胚浑之初凝。五岭高标，三峰远。昔则心往，斯焉目击。千里之势存乎，袤丈万仞之容见乎，盈尺皓曜起乎，岑嶂o生乎。树石峡里则秋月长悬，封中则晓云犹白。夫其以近则远，以远则亲。玉林不夜，瑶草先春。照寒景而逾洁，拂朝霞而更新。岭上I，作缑氏之仙鹤。岩中绰约，写姑射之神人。樵傍壑而疏影，径临崖而绝邻。至若霁日生暖，融风变朔。危容半颓，傥遇嵇康之醉，片影初坠。谓入郗诜之幄，因降高而就卑。遂散雕而为朴，冱寒始劲犹可。持而奂，则消不可系而握。因知夫色不久鲜，物无常坚。始则有于无有，今乃然于自然。观陵谷之推易，信人世之徂迁。亦何必怪桑田之变海，都邑之成川。
《太清宫祈雪青词》封敖
维年月日，嗣皇帝臣，稽首大圣祖高上大道金阙元元天皇大帝：伏以百谷实生灵之本，万姓为国家之基。言念老农，常思薄德。今时雪罕降，宿麦是忧。同云未施，嘉谷何望。臣o应景运，亭育兆人。德不动天，言徒罪己。粢盛虑阙于明荐，灾l恐及于生灵。诚竭斋庄，礼虔夙夜。伏惟元功不宰，至道无言。垂福v于群生，假膏濡之德泽。谨遣尚书兵部侍郎高元裕，启告以闻。谨词。
《残雪赋》范荣
谢惠连遒文擅，名藻思腾声。睹阶墀之积雪，因体物以兴情。曰：是雪也，感冱寒之德，陶元化之精。元冬御时，固凄其而以降。青春换律，奚浩然以居贞。岂不以其气劲，其质清。处惨无昧，遇蒙而成。若就阳呈妍，已遇乎东风所解。且居阴寓质，望夫朝日之明。乃春宵尚寒，银汉未没。质莹庭庑，光摇林樾。杂凝花于春露，乱素影于夜月。小山虚映，瑶峰盈尺而潜生。椭φТ梗梅花照树而将发。讵比夫琼蕊难求，夜光可照。且昧不贪之宝，未得卷舒之妙。或消或结，吾将任其行藏。是玩是瞻，彼何为乎f耀。当其朔风，驶同云剧。既散乱以飞空，或缤纷而下隙。于是出野而万顷连缟，山而千峰合璧。既见以俱消，将飘零而委积。随时之义，强守洁而在今。润物之功，固呈丰而自昔。既而阳气长，阴气灭。将散有以归无，尚葆光而固节。已矣哉。人道不能无否泰，天道岂可无寒热。固可洞消息以从之，何必托兴于残雪。
《雪影透书帷赋》蒋防
颢尔凝素，b如夕张。因洁朗以旁彻，遂虚明而内彰。繇是以洞篇翰，鉴毫芒。委六出之姿，喜乘时而瑞圣。就三冬之业，期利用之观光。况复素轴增辉，轻纱s彩。释居中之茫昧，致藏用之所在。霏微兮太素初分，晃朗兮穷阴既改。映草元之客，类姑射之神仙。隐谈天之人，疑胚浑之真宰。凛凛寒色，融融幕帏。缣缃丛耀，简牒连辉。胧而微月将入，]23而轻风乍霏。故得百氏，旁窥万流。仰镜稽古，昔资兴咏。动铅管而有助含章，对鹤书而无非浴浮。盖以启其幽默，不独事其韬映。契庄周之理，虚白自生。徵大禹之文，光阴是竞。俾夫夕可以忘寐，牖可以罢窥。焕乎而不藏于密，昭然而盖取诸离。清荧兮寒气方壮，兮晴云欲披。澄笔海之波澜，皆为练色。耀书林之杞梓，尽作琼枝。是能烛前辙，彰往哲。时观谢赋，想墀庑之萦盈。载睹曹诗，欢蜉蝣之掘阅。详夫理同委照，处异在阴。比然膏之功益简，助系日之务逾深。必将修词以进德，实勤考古以观今。所谓用晦而彰，韬光有曙。祛绛纱之s邃，发素王之牖户。期洁白以无亏，庶研精乎千古。
《小雪赋》林滋
伟兹雪之霏霏，应元冥而不失其期。赋象于虹藏之日，成形于冰冻之时。委地则微庶，表三冬之候。翻空虽小那，无六出之姿。当其寒气初升，阴风始变。既淅沥于遥野，却瓢u于广甸。边城一望，龙山之净色犹。上苑再瞻，凤阙之清光未遍。眇若毫端，轻飞可观。细细而干岩送冷，飘飘而万户迎寒。霏微墀庑之间，瑶台月晓。草茅之上，玉树花攒。迥拂阴轩，高翻晓律。萦枝分盈尺之象，带月误如圭之质。微交月影，天边之孤应迷。稍助山明，松际之浮烟已失。细糁长空，纤缘绮栊。净若芦花之覆水，轻同柳絮之因风。是则谢氏林亭，尽在回眸之内。梁王池馆，无非跬步之中。于以明洁白之姿，于以表阴凝之渐。虽见而无滞，讵因污而成染。初疑画阁，妆奁之香粉微微。又若琼筵，玉箸之凝酥点点。既而纤悉缤纷，呈祥是因。掩日而难分薄雾，开帘而不辨轻尘。影入空帷，预想映书之子。光侵远水，潜思访戴之人。可谓不远而来，自无而有。始萦盈于阶砌，终散漫于林薮。安得不燎薰炉，命芳酒，作小雪之赋，继大夫之后。
《雪赋》宋・吴淑
雪之时义远矣哉。盖阴气之凝，五谷之精始布同云之影，俄飘六出之。谢女之风中絮起，侍臣之衣上花明。若夫雪苑创于梁王，雪宫见于齐国。应时而不必封条，为瑞而每闻盈尺。角哀道穷而并衣，东郭履穿而留迹。武王之五车两骑，楚子之翠被豹鸟。焦先露寝以自若，袁安高卧而不出。至于王恭鹤氅，曹国麻衣。丽见相如之赋，皓如姑射之肌。楚客之歌阳春，周文之咏来思。曾子梁山之操，穆满黄竹之辞。访戴逵而乘兴，葬滕文而弛期。讶云南于五月，怪空桑于四时。尔其元阴晦朔，风厉当空。而初认散盐，人夜而犹能映字。青雨广延之国，赤布河阴之地，周王骇昆明之唱，西母贡抑葜味。亦尝见苏武之持节，明汉女之无罪。误晏子而流恩，感负薪而施惠。岂独猎山而为药，获玉马而称瑞。云尔哉。
《喜雪赋》范纯仁
余谪守于山城兮，惟土瘠而民穷。加农事之卤莽兮，仰雨D之适中。昧丰凶之迭有兮，盖天道犹张弓。虽唐商之盛兮，亦难恃乎全功。赖睿明之在上兮，常十雨而五风。偶愆阳之微l兮，候甫涉乎季冬。既四聪之旁达兮，复亲览乎奏封。诏祷祠于群望兮，戒守牧以稠重。迈成汤之忧民兮，轸渊衷而有忡。宜小臣之承命兮，增惕惧而虔恭。岂人子之失职兮，烦慈父而尸饔。走名山以展祀兮，忘崖d而谷穹。致帝命之下宁兮，爰震起乎蛰龙。矧圣人之先天兮，固天心之所同。降嘉雪于八兮，与和气而并充。唯骏德之昭格兮，方有变乎时雍。宁止瑞于一朝兮，获麦黍之MM。民既富而后教兮，将神化之日隆。当刑清而讼息兮，士得委蛇而自公。嗟一人之馀庆兮，赉亿兆以何丰。
《雪堂记》苏轼
苏子得废园于东坡之胁。筑而垣之作堂焉。号其正曰雪堂。堂以大雪中为，因绘雪于四壁之间，无容隙也。起居偃仰，环顾睥睨，无非雪者。苏子居之，真得其所居者也。苏子隐几而昼瞑。栩栩然若有所适，而方兴也未觉。为物触而寤，其适未厌也。若有失。以掌W目，以足就履，曳于堂下。客有至而问者曰：子，世之散人耶。拘人耶。散人也而未能，拘人也而嗜欲深。今似系马止也。有得乎。有失乎。苏子心若省，而口未尝言。徐思其应，揖而进之堂上。客曰：噫，是矣。子欲为散人，而未得者也。予今告子以散人之道，夫禹之行水，庖丁之提刀，避众碍而散其智者。是故以至柔驰至刚。故石有时而泐，以至刚遇至柔，故未尝见全牛也。子能散也，物固不能缚，不能散也。物固不能释，子有惠矣。用之于内可也。今也如猬之在囊，而时动其脊胁。见于外者，不特一毛二毛而巳。风不可搏，影不可捕，童子知之。名之于人，犹风之与影也。子独留之，故愚者视而惊，智者起而轧。吾固怪子为今日之晚也。子之遇我，幸矣。吾今邀子，为藩外之游。可乎。苏子曰：予之于此，自以为藩外久矣。子又将安之乎。客曰：甚矣，子之难晓也。夫势利不足以为藩也，名誉不足以为藩也，阴阳不足以为藩也，人道不足以为藩也。所以藩子者，特智也。尔智存诸内，发而为言，则言有谓也。形而为行，则行有谓也。使子欲嘿不欲嘿，欲息不欲息。如醉者之恚言，如狂者之妄行，虽掩其口，执其臂，犹且喑呜局蹴之而已。则藩之于人，抑又固矣。人之为患，以有身。身之为患，以有心。是圃之构堂，将以佚子之身也。是堂之绘雪，将以佚子之心也。身待堂而安，则形固不能释。心以雪而警，则神固不能凝。子之和，既焚而烬矣。烬又复然，则是堂之作也。非徒无益，而又重子蔽蒙也。子见雪之白乎。则恍然而目眩。子见雪之寒乎。则竦然而毛起。五官之为害，惟目为甚。故圣人不为雪乎、雪乎。吾见子知为目也，子其殆矣。客又举杖而指诸壁曰：此凹也，此凸也。方雪之杂下也均矣，厉风过焉。则凹者留，而凸者散。天岂私于凹凸哉。势使然也。势之所在，天且不能违，而况于人乎。子之居此，虽远人也。而圃有是堂，堂有是名，实碍人耳。不犹雪之凹凸者乎。苏子曰：予之所为，适然而已。岂有心哉。殆也奈何。客曰：子之适然也，适有雨则将绘以雨乎。适有风则将绘以风乎。雨不可绘也，观云气之汹涌，则使子有怒心。风不可绘也，见草木之披靡，则使子有惧意。睹是雪也，子之内亦不能无动矣。苟有动焉，丹青之有靡丽，冰雪之有水石，一也。德有心，心有眼，物之所袭，岂有异哉。苏子曰：子之所言，是也。敢不闻命。然未尽也，予不能默此，正如与人讼者，其理虽已屈，犹未能绝辞者也。子以为登春台，与入雪堂有以异乎。以雪观春，则雪为静。以台观堂，则堂为静。静则得，动则失。黄帝，古之神也。游乎赤水之北，登乎昆之丘。南望而还，遗其元珠焉。游以适意也。望以寓情也。意适于游，情寓于望，则意畅情出而忘其本矣。虽有良贵，岂得而宝哉。是以不免有遗珠之失也。虽然，意不久留，情不再至，必复其初而已矣。是又惊其遗而索之也。余之此堂，追其远者近之，收其近者内之。求之眉睫之间，是有八荒之趣。人而有知也。升是堂者，将见其不宥v，不寒而栗，凄凛其肌肤，洗涤其烦郁。既无炙手之讥，又免饮水之疾。彼其i趄利害之徒，猖狂忧患之域者，何异探汤执热之俟濯乎。子之所言者，上也。余之所言者，下也。我将能为子之所为。而子不能为我之所为矣。譬之厌膏粱者，与之糟糠，则必有忿词。衣文绣者，与之以皮弁，则必有愧色。子之于道，膏粱文绣之谓也。得其上者耳。我以子为师，子以我为资。犹人之于衣食，阙一不可。将其与子游。今日上事，姑置之以待后论。予且为子作歌以道之。歌曰：雪堂之前后兮春草齐，雪堂之左右兮斜径微。雪堂之上兮有硕人。之颀颀考。于此兮，芒鞋而葛衣。挹清泉兮，抱瓮而忘其机。负倾筐兮，行歌而采薇。吾不知五十九年之非，而今日之是。又不知五十九年之是，而今日之非。吾不知天地之大也。寒暑之变，悟昔日之癯，而今日之肥。感子之言兮，始也抑吾之纵，而鞭吾之口。终也释吾之缚，而脱吾之Z。是堂之作也，吾非取雪之势，而取雪之意。吾非逃世之事，而逃世之机。吾不知雪之为可观赏，吾不知世之为可依违。性之便，意之适。不在于他，在于群息已动。大明既升，吾方辗转。一观晓隙之尘飞。子不弃兮，我其子归。客欣然而笑，唯然而出。苏子随之。客顾而颔之曰：有若人哉。
《书雪》前人
黄州今年大雪盈尺，吾方种麦东坡，得此固吾所喜。但舍外无薪米者，亦为之耿耿不寐。悲夫。
《雪赋》明・薛u
维月之孟阳兮，气栗烈而严凝。岁忽忽而遒尽兮，s升降之机扃。相重阴之蕴杳兮，霰雪下而纵横。何元冥之工巧兮，镂六出之奇形。初挥霍而散漫兮，遂漠漠而无穷。乍大荒之微垩兮，久川谷而俱盈。洒长松之落落兮，玉龙夭矫而N腾。逐回飙而入竹兮，磕金石之bb。被之绝t兮，若天吴起立而海波倾。讶城之方启兮，敞冯夷之幽宫。卷前帘而凝睇兮，悬旒玉于檐楹。九皋之鹤横空而远逝兮，惟闻夫戛然之长鸣。舞瑶台之佚女兮，迷不睹夫绰约之冶容。疑地媪之效瑞兮，圭璧磊落而晶荧。岂清都紫微之既春兮，梨花飞絮而交零。载瑶车而驾玉蚪兮，将远观夫九野。与八遵渤识东骛兮，渺万里之沧溟。登九疑而瞰南极兮，祝融不炳耀其锋。循流沙而涉弱水兮，历峥嵘之长冰。临大漠而睨中土兮，山川纡曲而齐同。天地混融而为一兮，又孰别夫浊与清。乃旋b而息驾兮，独惝恍于中庭。四方上下皆在我闼兮，扩灵府之宏澄。探元化于终古兮，聊向风而抽情。乱曰：洪钧斡运，一气孔遒兮。四时相沓，而翕辟何由兮。阳以阴肃，恩若仇兮。阒寂无馀，而发烂莫收兮。虫蟊降伏，三白肇休兮。岁荐若兹，我将何求兮。
《瑞应灵雪赋》〈有序〉廖道南
嘉靖已丑春，正月至二月不雨。皇上祷雨郊坛。时臣道南校艺春闱，弗获扈从。暨冬十一月，雪未降。上复率百官露祷于天地、宗庙、社稷。祀事甫毕，雪大降。礼部请称贺，上弗允。既而恳请，乃允之。雪复大降，于是翰苑宫坊侍从儒臣，各有撰述。臣弗安，乃仿国初诸体，谨撰瑞应灵雪赋。赋曰：
岁次己丑，月临仲冬。日躔星纪，律应黄钟。元英已届，则万象含辉。素雪未降，则三农望丰。惟皇渊怀孚乎大造，睿思发乎至诚。轸田功之至重，恻岁事之将兴。乃命宗伯，敕太常，L典训，布仪章。人绎兆，氏诹良。协龟谋之从吉，睹龙翰之飞章。乃昭告宗a，祗宿斋宫。元袍素履以示谦约，凝神定虑以秉寅恭。避极阙而广乐不作，减珍膳而鼎食弗充。天之鉴之，神之听之。固已潜孚默契，于圣心之至正。大中矣。于时月之既望，夜如何其，宵严虎旅，夙驾鸾车。屏摄提之星旃，减招摇之红旗。知事天以简为贵，而交神以敬为宜。惟一德之馨香，诏百辟以追随。乃谒天门，诣泰坛，降翠辇，撤青銮。庭燎列炬，御炉焚兰。龙行蜿蜒而云气从，g班拱卫而星华寒。乃蹑台阶，朝帝座，祥烟绕，清t作。元酒无文，太羹不和，裸将孔时而蕴藻。宣祝诵惟虔而文词播。乃祈先农，祠太岁，对诸神，走群祀，杲旭方升，同云倏翳。必躬必亲而罔有怠。来格来飨而靡不至。是日既夕，皇心未宁。乃候玉漏，启金阍，宜冢土，竭精。宝月犹悬，璇宿微明。朔飙骤起而栗烈，灵雪忽降而飘零。始而观之，掖庭j映，秘阁玲珑。瑶华烛曙，珠屑凌空。骖云师而随太一，驱风伯而奔丰隆。徐而察之，河海增深，山岳培高，莹如鹭羽，粉若鹅毛。松涛鸣而冻水壑，梅晕发而凝江皋。既而五夜疑昼，三冬似春。衢翻缟带，林积玉尘。阳阿崇而琼丘炫，阴山幽而琪树新。是故其为灵也，阴阳主宰于混沌，鬼神运用于冲漠。以五行为机杼，以四象为橐a，以太虚为堂室，以大地为城郭。黼黻之以云汉之文章，旖旎之以草木之花萼，融结之以雨露之精英，润色之以冰玉之洁泽。惟皇克享，天心允孚。帝则山o荐祥，海若贡祉而万物仰其光华。珠星协轨，壁日合度面四时均其气节。是以至和氤氲，大顺显形，嘉生丕降，万宝告成。螟弗l，hm罔形。而兆兹灵雪之祯也。于是在朝之臣，从而颂曰：桑林之祷，传之成汤。云汉之雅，美诸宣王。彼惟祷雨，自古有光。矧今灵雪，农夫之望。于昭我皇，保有万邦。天监明德，神锡嘉祥。上祝圣人，永建纲常。前星有曜，万寿无疆。在野之农，亦从而颂曰：康衢之谣，帝力罔知。击壤之歌，君德无私。惟彼同云，周家之诗。矧今灵雪，适应其期。于昭我皇，勤劳万几。天惟降康，神之格思。上祝圣人，永作君师。兆民有赖，万寿无期。
《瑞雪赋》〈有序〉蔡云程
雪以瑞云者。太守东桥顾公，患冬燠无以兆丰。虔祷于神。越宿而大雨雪。乃进诸生学宫，授简俾赋焉。
太空之冥冥兮，运化机于亭毒。惟群情之汹汹兮，匪鸿钧其奚卜。眷赤城之新封，实回浦之故服。境接炎氛，时罹恒燠。岂毒害之靡凌，亦丰穰之稀得。天杳难忱，人何容力。乃若支临乎奋若，干宅乎疆圉。日穷次月，终纪星回。天岁将始。倏同云兮四合，惊飞霰兮千里。遍瑶域兮呈祥，纷路达兮溢喜。允矣东作之有期，果哉西成之可企。于戏噫嘻，丰年之冬，必有积雪。羌振古以如斯，独不诵南山之什歌，北风之辞乎。方其qq而下，片片而飞。既漫天而塞壑，亦投隙而穿帷。初乘虚而委积，竟累日以淋漓。细转弄间，惊飘争急。衮衮纷揉，霏霏交集。空树散珠之磊磊，高阎竞玉C之垂垂。诧乾坤之不夜，纵品汇以争奇。高云混皓鹤，匹练迷素鹇。瑶尘输橘圃，瑞叶落人间。恍然若乌海之阴涯，巍乎俨空素之崇山。枝嗅不香之花，杯邀无影之月。济龙沙而失渡，看马耳之几没。非神降乎滕六，岂术致乎延陀。信天地自然之数，固阴阳散发之和。何袤丈之可愕，仅盈尺而不多。由是智趴珏浚剡曲乘槎。梁山息耕而感咏，革泽甫猎以兴歌。费推敲于柳絮，极模写于渔蓑。或寝处之息如，或餐服而慷慨。或斧冰而破龙团，或乘风而披鹤氅。虽兴致之不齐，犹在在其可想。亦有墨客骚人，悬觚作赋。武夫健将，提戈系骛。开径以延宾，谈道而忘暮。是皆适一时之情也，亦孰知其为五谷之精。嗟乎，万类琐琐以赋形，百工LL以支离。徵此稼穑，吾不知天地其何裨。南金提银，明珠文犀。琼英琅\，玻璃火齐。玩之不可以济渴，把之不可以疗饥，徒眩眸而曜目，孰与慈雪之为宜，糜芑稚，稻秫菰粱。野多滞穗，亩有馀粮。辟m蝠于千尺，诏螟蝗以自戕。咸有富而无窭，孰与兹雪之为祥。予方歌绎南山，诗赓北风。荷生成之嘉惠，戴燮理之全功。岂曰抽秘思骋，妍词牟色，揣称以为工。
《朔雪北征记》屠隆
丙子计偕，以除夕抵广陵。次日大风，于是舍舟与苍头奴各觅一骑行。是时积雪载涂，山林阮谷，间深数尺。骑时时蹶。至大麓长阪间，一望浩~如银海。虽意态惨澹，时复快人。夜四鼓饭罢，辄上马行。屠子骑颇骏，宵行尝独先。奴不能从。单骑走大野中，天色昏黑，寥空阔。驰数十里无人烟。而或遥闻骑杂沓来，弓刀之声甚厉。比马首相接，了不交一语，各东西驰去。矣或厉声问咄：何人单骑宵行。屠子则马上拱手，徐曰：书生尔。亦竟舍之驰去。若严霜被发，残星在衣。缓微吟，抱影自照，写其孤寂之。往往使人⒕矣。元夕抵徐州，复雪。暂解鞍，览彭城故都，登项王戏马台，作诗吊之。其人啸咤风生，气盖一世。其事虽无成，亦雄豪壮士矣哉。复想昭烈领徐州牧，鼎足之基，实开拓于此。徘徊久之，明日雪益甚。马足陷冰雪中，冻且裂。钜野数十里，前无村落居民，不可以止。乃下马徒步，亦复蹈冰雪。薄暮抵一孤村，落落茅茨数椽，为大雪覆压，几圮矣。是夕宿茅屋中，上漏下湿，床头积雪盈尺，L被如冰。旦起，上马行。
《游五台山记》王思任
形生者久，气化者幻。则天之所施，遂无寿焉者乎。曰：有之。天无寿风、寿雨，而有寿雪。三千大千之界，予不能知。而盘古之雪，都于葱岭，分封峨嵋，支衍于五台，则今目之所及也。滇之三果僧月峰曾为予言：五台有佛雪绀者，是万年物。子不可作舍卫三亿人。而万历庚戌，予以迁客过繁峙，正月s寒，锐然往观之。邑生郑振之导焉。由滹沱澹峨溪潺潺，听广长舌也。先得圭峰寺，山颅肉土，其坚u石。跻藤而上，前捧一峰如壁。右蓄勺泉。嘉靖中，寇阑入谷，民保焉。镞飞三日不下。老僧以脱粟话古，苦境也。历熊头豹子，芜废不剔。间关四十里，所过人家，俱在水车风栅里。投秘密寺，木V和尚修行处也。今曰：秘魔岩，路仅丝悬。寻钟愈杳，冻岚迫暝，人宿马猬，刘繁峙觞焉。而予同郑生牛饮之，k松投浴，梦魂泠然，挂峰西也。次日礼佛，看四山矩函，欲知秘魔所以。蠢头陀蹙官哆其口而已。《三昧经》云：文殊将百亿魔宫，一时敝毁波旬。自见老羸柱杖恐怖，谓之弊魔。意或芽于此岩之西。有飞女崖，相传代州女不俪，父母勒之，投崖翼去。自此披峦剥峭，寒风积，愁云繁。马头见有{者，才数丈而到，衣已绣成雪朵也。山尽豫章之材。居僧苦其荒塞，斧斤不力。在在付之一炬，树故名柴木。得雨之后，精气怒生，菌如斗壮，所云天花者也。牧儿得一本，辄易一缣。是木胎，禀兑气，辣饱风霜。若劳万牛回首，徵出长江，则灵光突兀。何必第鲁国巍然。而且尸之烙之，腐之辱之，曾不如吾乡六尺榆，引声价也。雪甚，遂蔽马目，宿狮子窝。昔人见万千，金毛嗥天吼法有@堵波雄，丽铃语清越而绥绥者，入幌。次日雪深数尺，强以皮冠秦复陶，上狮岭u金阁。天忽大霁日芒，道道争雪，光不可视。是时万顷同缟，雄含物魂凿度，曾谓是耶。溟胫间，洼窿尽闭，碧青线界天，正分其半。若不得天力薄，则人在杳白际，混沌不可知。以故刻刻呼答，如印印涂。侥前僧稳熟不则，乃公梏竹舆，雪葬万仞中，将与铜驼玉马相终始矣。始知乏趣，袁安闭户守平安，宁是耳。至午，下小清凉。看般若石，修广五丈，任受如许，人必不登牛马，灵异迹也。寺后两楹绝壁，锦堆溪鸣琴筑，我极恋此处。可以饮酒缘渡而扪古。清凉山无泉脉，所云月峰师一咒出之。十八年前曾订予，罕山言俱檀气。今我来思，蛛在衲矣。低回拜之，而夜大众皈依，梵鼓欢厉，松积雪。明午夜如月，不知世界之为菱荇水也，为兜罗锦也。次日复下小清凉，上金阁。朱甍驾壑，贝叶千岩。中有立佛数丈，最为无谓。然虫鱼篆幡，藓苔画座，寺不支矣。过数里，为普门精舍。地新福，佛貌精好。中官各欲争胜，则内帑之力，可颁崖腹布楼一}饵。香客者，云山妙可层绕。即松径荟幽，亦有花木深意。乃从九龙冈脊取捷下，涧道以螺旋之。以狐试之，巨石碍天，老雪结石，骡蹄把滑，人面血素不定。就中恶树怪藤，生欺强阻。想有山以来，我行第几人也。盼见竹林寺塔，人命差有归著。然盘折良久，始得之。寺主澄公，慧业文人也。山蔌破，莲社唱和数绝，便欲下榻。而五台梁明府，订晤在花园寺，去之取道巡检司。先是，山中探丸聚慝，故有徼兵之设，今作秽粉街。酒僧博少，每每混触名宇。又五台僧，彼此婚嫁，习以为常。而伽蓝若罔闻之。岂佛不校此辈，故作平等观耶。花园寺，汉明帝所题，大孚灵鹫者也。西域滕兰，以天眼观见文殊住此。此刹最古，梁明府先期早去，犹得藉其饮啖。寺既伟盛，而中宫以金瓦。其殿且修无遮斋，钟鸣鼎食，魄气甚张。晋大饥，数千人走活。夜则裸而窟焉。蜀僧主之，此功德不作，未来者也。次日登菩萨顶，上罗11寺。与西来僧坐语半晌。了不异此中人。但俱老童子饮水一盂、豆七粒耳。台山共一文殊，而祈媚者各侈一事。罗11寺曰：唐人张元觉见神灯于此。圆照寺以为舍利实惠我。真容院则大士现相七日，而就塑者。下塔寺则云：昔有贫女，牵犬丐食。遗发此间，化为金丝而去。总之真幻随境。妄言之，而姑试听之何伤。又迁延而至北山寺，观金刚窟，门扃不启。相传三世诸佛，五百应真，俱有事于内。又至三塔等寺。环溪叠壑，虽多圮废，吾独喜古佛残钟，短垣贫衲，寒温一茗，绝胜得意髡。作野狐态也。夕阳将下，而纷糅者复丸结矣。五台不能遍登，登其极者，无如东北。次日走北台之半，寒风矢透，人仅槁叶。毒龙元岳，望之恼酸。遂以华严岭归宿。岭既巍峨，下视塔院，如一脱颖锥。又知台山如五瓣莲花。饭仙山左，则青鸟氏所谓瓣心卷阿者也。有大力者负之而趋矣。须臾日放而下，方正尔其暂，作天人一会。寒甚，指泣欲堕。黾勉而至法云寺，不啻还家，即衽之快。寺乃三昧姑所开。国初，有华严老人诵经，木鱼达金陵。高皇帝循声而诛，其事有神异。诏供之。其室盈丈，一窗凿翠，万片芙蓉插入。吾又极恋此处，可以读书。山畔古雪大担，肩入无论，僧依为命。即盛夏起居，一浣一涤，皆雪也。惠泉僧狼籍水，五台僧乱用，雪恐各秃，必有圊报。郑生闻之哑然。亟热酒茹。吾言天风半夜，海立汉翻，屋瓦飞裂，揽衣狂起，而侍童以为f事也。次日旭畅，从华林望东台，俱晶砂中。耕踏虽苦极，然何如春明门内色味尘乎。由龙王堂上观音平万山，滚蹴似紫涛沸战釜中，各不相下者。登漫天石，则雁塞神京。不须决眦。西华东岱，直跳恒山尖，一呼之耳。五百里收之瞬睫，而台前万年冰，有培无替。遥望碧光缕缕，返照雪心者，是所称绀雪者邪。西王母曰：仙之上药，有元霜绛雪，要之物老则化，不可诬矣。五台同云，惟四月薄谢。馀尽dd奕奕之日也。山海经以为小咸山首，空桑之顶，盛夏有雪。奈何近在屦下，而遂逸之。文殊三身示化，应现有方，掌握恒沙，毛吞无尽而骨俗缘轻，如飞蓬之子，何能窥其万一。即轮光灯妙明，圆应商英。所旦暮遇者而不得一快睹，不敢诳来R也。惟是寒瘦之性，爱雨而贪雪。谓雨可以减事，雪可以益心也。而兹游也，误入皓冥，吸吞元气，恍惚置身于邃古之初。即八骏之歌，黄竹犹其稚元者矣。而吾生平之雪游，畅于此。乃记之。
《香山雪游记》王衡
余以前岁游真觉寺，订雪盟。比连日雪，乃鼓舞周季良，同客尤伯固、王元敬、张伯新游焉。甫出门，目神外淫，雪又弥甚。遂遣童子归，将L被来。而止饭真觉寺。据浮图骋望，间露石骨者，随捧雪缀之。饭已，循堤行。则黄日已逗云影中，远近诸山黛白错，而东一山受晡日色，独烂如丹霞。惊睨者良久，比到香山，且昏夜矣。赖夹道积雪奕奕，道余行。俄而星见天井。山僧报晓。霁急科头。起则千峰一雪，冻云颓倚山头。如醉玉人。乃将诸子，陟环翠亭。雪径深二尺许，从者几以双趺印之。觞数行，转而憩于碧云之余公墓平台。坐林峦中，眺雪颇胜。已乃从旧道归，则昨日之丝者，茧环者，化为i矣。因相与错叙其胜，今雪丝钗瑁且倦且骄，旧雪晶明浩然矣。而若不有试。从卑望高，如钵和国，人仰面不见山。若登高临远，则又身在净界，视三千大千沙砾，皆净土也。其封谷完，其揣树密，其印沙如鸟篆，其附城郭若鱼丽，其幕红寺衬落叶。俄浅绛，俄又淡黄，种种作态可喜。至于寒雁空横，素凫旅坐，暗泉界响，老松低枝，枯芦有声，村火斜出。于是间更有深。致吾曹戴高檐帽，披貂省１汲当掊浚争相指盼，以为山林入吾画图。而亦知吾曹乃山林画图中人耶。季良叫曰：此致佳固，安得不消之雪而弄之。余曰：噫嘻，自古汗竹绣石，簪笔技剑者，等于朝雪，而况雪乎。子欲得雪而不消者，则为玉为盐，为絮为练，种有几似矣。而实非此。欧公所简弃也。且子宁粉增乎。宁雪减乎。傍一客应曰：然雪则何必不消。顾吾辈雅善消雪，彼热肺肠子，封帘守户者，吾犹得以顷刻之观傲之。余曰：母人各有适，子以徽之舟，东郭履，郑ぢ课至矣乎。则风不出，雨不出。之叟亦能笑人，顾谓：伯固子第图之。余姑为之记。时万历庚寅阳月六日也。
《三茅山顶望江天雪霁》钟惺
三茅乃郡城内山。高处襟带江湖，为胜览最欢喜地。时乎积雪初晴，疏林开爽，江空漠漠，寒烟山迥。重重雪色，江帆片片。风度银梭。村树几家，影寒玉瓦，山径人迹，板桥客路。车翻缟带，樵歌冻壑，鱼钓冰蓑。目极去鸟归云，感我远怀无际。时得僧茶烹雪，村酒浮香。坐傍几树梅花，助人清赏更剧。
《扫雪烹茶玩画》前人
茶以雪烹，味更清洌。所为半天河水是也。不受尘垢，幽人啜此，足以破寒。时乎南窗日暖，喜无v发恼人，静展古人画轴，如风雪归人，江天雪棹，溪山雪竹，关山雪运等图。即假对真，以观古人。摸拟笔趣，要知实景画图，俱属造化机局。即我把图，是人玩景。对景观我，谓非我在景中。千古尘缘，孰为真假。当就图画中了悟。
《山窗听雪敲竹》前人
飞雪有声，惟在竹间最雅。山窗寒夜，时听雪洒竹林。淅历萧萧，连翩瑟瑟。声韵悠然，逸我清听。忽尔回风交急，折竹一声，使我寒毡增冷。暗想金屋人欢，玉笙声醉，此非尔欢。
《雪后镇海楼观晚炊》前人
满城雪积，万屋铺银。鳞次高低，尽若堆玉。时登高楼，凝望目际无垠，大地为之片白。日暮晚炊，千门青烟四起，缕缕若从。玉版纸中，界以乌丝。阑画幽胜，妙观快我冷眼。恐此景亦未有人知得。
《宴雪记》马之骏
宴雪者，癸丑嘉平十九。夜赴友人戚不磷之招也。方宴而雪作，宴乃不于舟，而于桥。遴境以远为胜也。与宴者凡五人：一客幅巾长髯，立盖下哑哑笑，而沈沈酌者，云间王季高也。一客毡巾褐衣，以袖障歌儿，立髯客右，貌微瘁而神扬者，吴趋钦子渊也。一客长身劲削，髯LL如涧松，立桥柱旁，反向舟有所呼者，不磷也。一少年晋巾俯躬，手叵罗进客者，不磷子戚时风也。一客氅衣执大斗依盖，立前髯客之左者，则关使不佞也。歌儿凡三人：一白晰单衣，寒粟隆隆，起颊辅间，身昵就客，即褐衣者之所障也。一色微深黝有声，立次单衣儿。其一清丽柔冶，衣旧，著屐立关使者旁，若有所耳语而不闻也。侍史凡二人：方肥类驵贾，立桥下。一微泽工顾盼，燃火树竹爆，以佐欢小奚。二人迭出供酒，脚鹿o如，奔马遥视，如鸟近至，乃如鬼矣。桥势槌觯蛇若癯龙。山峦、原野、屋庐、帆墙、缺岸、断崖、田塍、村冢，与雪生态，靡不了了。远既森蔼，近逾莹彻。寒波不声，灯出荟[。余顾而乐之，舌钻目酬，空色无主意。在语则忘歌意，在歌则忘语觞。至或旁求贷觞虚，或自求益以故觥筹，不可算也。客曰：南雪不积地者，三年于斯矣。盖不磷之折简也。期中更焉，更乃得雪。不更，或不雪也。余及二三子入舟。则雪大如掌，登桥则小间。再入舟，则大如卵。雪之媚，吾酣而毕其工也。则今日之役，雪宾也。余及二三子，皆主也。古之献酬，必颂祷。故主万年客，千秋余。何以祝吾雪，文辞其可已乎。
《雪赋》钱
天韬馀碧，峰敛群青。烟深苔暝，野入云平。乍因飙而回合，忽拂闼以飘零。花明四照，蕊绽千层。竹腰频折，松盖如擎。梅腮傅粉，石骨凝冰。清光千里，鹤唳一声。屋压琉璃之瓦，帘开云母之屏。九天无月而长白，万树非红而皆春。丝鳞鳞以吐瑞，气袅袅而炉熏。轻琼为钿，冷絮成茵。鸦寒掠背，风静翻云。惟寥空之一色，听愉瘁之平分。当夫红炉黛暖，雕阁香闱。君寒妾拥，妾臂君持。镜开千靥，笑冶一枝。听飞絮之高吟，曾寒威之足欺。亦有天街步软，柳下藏舟。忻驴背之甚稳，恣冰壶以遨游。或泛山阴之棹，或登华外之楼。冷香弱梦，细细匀愁。于是梁园才子，兔颖诗肠。江F琼树，卢妒玉堂。六尺争妍，双尖38芳。苟千秋之在R，虽扫径其何伤。及夫猎平嵴螅赤晕挥鞭。貔貅气涌，鹅鸭声喧。将军饮葡萄之酒，壮士歌黄竹之篇。戈衣皓而生明，光照甲而增鲜。更有银花垂榜，绛雪成田。橘叟输尘，葛郎乘船。印惠可之趺而影留嵩唷Ｅ王恭之氅而望类神仙。维胜赏之足娱，笑谢赋为未妍。若乃陇水寒，塞马嘶，樵径封，邻烛微。芦花汀里，忽闻孤雁之鸣。独石山头，湿透木棉之衣。泣寒砧而如雨，钓空江以无鱼。卧袁安于土室，映孙康之敝书。士衡戮而华亭雪暗，孝妇死而东海瑶飞。襄阳枯骨，洒人间之黄玉。海上孤臣，饱撑腹之玻璃。戍卒征衣皆铁，寒闺泪滴为绯。况乎严风晓别，苍云暮同。银沙万里，古道蒙茸。虽天山之玉满，奚所寓而多穷。尔乃放舟浦北，觅句桥东。篱描致影，酒送微红。憨飞舞蝶，碎剪吴淞。仰看何依之雀，遥闻人外之钟。于斯时也，高士梦酣，美人簪，兽炭光荧，鹄砚冰澌。枝低似醉，波定如痴。溪流暗瘦，芳草先肥。肌同姑射，瑞积瑶池。快心瑰之如冰，叹造物之雄奇。
《除夕龙雷鼓雪赋》华大琰
岁庚戌之除夕兮，憩遐荒而假寐。忽玉虎之驰骤兮，龙烁光而并汇。既寒籁之飕飕兮，吹六花之鳌Ｐ新亩硕庆旦兮，披鹤氅以相从。一之日二之日犹微霰兮，珠树未崇。三之日四之日忽大幔兮，琪林蔽空。鸟雀冻不翻兮，谁且遗之寒粒。竹梅尽装素兮，我欲为之遥挹。羌袁生之僵卧兮，气自MM。追子猷之夜棹兮，兴复qq。吁嗟身万里兮，天宇之漫漫则同。夫何系五斗兮，人生之碌碌如梦。藻凫松鹤兮，云翕之短长，孰断而孰续。桃姬棕鬼兮，雪容之妍媸，谁白而谁黑。何如溷大块于虚空兮，遨游乎象帝之先。炼皓魄于朱鼎兮，超跃乎尘劫之渊。雷声收兮阒且寂，电光激兮渺且汨。发从何起藏何朕兮，吾亦乌从而强识。惟兹雪气之严兮，可以坚吾之骨雪。光之晶莹兮，可以陶吾之质。我思缑城之南，有龙凤二松兮，凌霜傲雪，不知几春冬。上有今古高风之镌碑兮，正学先生之伟烈，历孤冷而特雄。我来蜀地兮访遗踪。成都静寺，犹与景濂太史、雪庵和尚、俎豆一龛中。为龙为雷，为雪兮浙之东。

[book_title]乾象典第八十九卷
雪部艺文二〈诗〉
《咏雪》联句　　　　　　　　晋谢道韫
谢太傅安，寒雪日内集，与儿女讲论文义。俄而雪骤，公欣然唱韵，兄子胡儿及兄女道韫赓歌，公大笑乐。
白雪纷纷何所似〈谢公〉，撒盐空中差可拟〈胡儿〉，未若柳絮因风起。
《和元日雪花应诏》宋・谢庄
从候昭神世，息燧应颂道。元化尽天秘，凝功毕地宝。笙镛流七始，玉息承三造。委霰下璇蕤，叠雪翻琼藻。积曙镜宇明，联萼千里杲。掩映顺云悬，摇裔从风扫。发贶烛侄前，腾瑞光图表。泽厚见身末，恩u悟生眇。竦诚岱驾肃，侧志梁銮矫。
《发长松遇雪》鲍照
土牛既送寒，奠陵方浃驰。振风摇地局，封雪满空枝。江渠合为陆，天野浩无涯。饮泉冻马骨，郾伤役疲。昆明岂不惨，黍谷宁可吹。
《咏白雪》前人
白圭诚自白，不如雪光妍。工随物动气，能逐势方圆。无妨玉颜媚，不夺素缯鲜。投心障苦节，隐迹避荣年。兰焚石既断，何用恃芳坚。
《白雪歌》齐・王俭
风闺晚翻霭，月殿夜凝明。愿君早流盼，无令春草生。
《阻雪连句遥赠和》谢x
积雪皓阴池，北风鸣细枝。九逵密如绣，何异远别离。〈谢x〉风庭舞流霰，冰沼结文澌。饮春虽以燠，钦贤纷若驰。〈江秀才革〉珠条间响，玉溜檐下垂。杯酒不相接，寸心良共知。〈王承融〉飞云乱无绪，结冰明曲池。虽乖促席宴，白首信勿亏。〈王兰陵僧儒〉飘素莹檐溜，岩结噎通岐。樽叠如末浣，况乃限音仪。〈谢洗马吴〉原隰望徙倚，松筠竟不移。隐忧恧萱树，忘怀待山卮。〈刘中书绘〉初昕逸翮举，日昃驽马疲。幽山有桂树，岁暮方参差。〈沈右率约〉
《白雪曲》朱孝廉〈失名〉
凝云没霄汉，从风飞且散。联翩下幽谷，徘徊依井干。既兴楚客谣，亦动周王叹。所恨轻寒早，不迫阳春旦。
《貌雪》梁・昭明太子
既同棵份啵散复似大谷。花飞密如公，超所起皓如。渊客所挥无，羡昆岩列素。岂匹振露群飞。
《校书秘书省对雪咏怀》刘孝绰
桂华殊皎皎，柳絮亦霏霏。讵比咸池曲，飘u千里飞。耻均班女扇，羞俪曹人衣。浮光乱粉壁，积照郎彤闱。n_摇羽至，鹎拂翅归。相彼犹自得，嗟余独有违。终朝守玉署，方夜劳石扉。未能奏湘绮，何由辨国围。坐销风露质，游联珠璧晖。偶怀笨车是，良知高盖非。寄言谢端木，无为陈巧机。
《同刘咨议咏春雪》简文帝
晚霰飞银砾，浮云暗未开。入池消不积，因风堕复来。思妇流黄素，温姬玉镜台。看花言可折，定自非春梅。
《雪朝》同前
同云凝暮序，严阴屯广隰。落梅飞四注，翻舞三袭。实断望如连，恒分似相及。已观池影乱，复视帘珠湿。
《咏雪》〈颠倒使韵〉同前
盐飞乱蝶舞，花落飘粉奁。奁粉飘落花，舞蝶乱飞盐。
《咏雪应令》沈约
思鸟聚寒芦，苍云轸暮色。夜雪合且离，晓风惊复息。婵娟入绮窗，徘徊骛情极。弱桂不胜枝，轻飞屡低翼。玉山聊可望，瑶池岂难即。
《咏馀雪》前人
阴庭覆素芷，南阶褰绿。玉台新落构，青山已半亏。
《同谢d花雪》任P
土膏候年动，积雪表晨暮。散葩似浮玉，飞英若总素。东序皆白珩，西雍尽翔鹭。山经陋密荣，骚人贬琼树。
《咏花雪》庾肩吾
瑞雪坠尧年，因风入绮钱。飞花洒庭树，凝瑛结井泉。寒光晦八极，同云暗九天。已飘黄竹路，共庆白渠田。
《咏雪》吴均
微风摇庭树，细雪下帘隙。萦空如雾转，凝阶似花积。不见杨柳春，徒看桂枝白。零泪无人道，相思空何益。
《雪》前人
雪逐春风来，过集巫山野。澜漫虽可爱，悠扬讵堪把。问君何所思，昔日同心者。坐须风雪齐，相期洛城下。
《咏春雪寄族人治书思澄》何逊
可怜江上雪，回风起复灭。本欲映梅花，翻悲似玉屑。朝莺日弄响，暮条行可结。咸言不适时，安知非矫节。
《和司马博士咏雪》前人
凝阶夜似月，拂树晓疑春。萧散忽如尽，徘徊已复新。暂蔽卷纨质，复惭施粉人。若逐微风起，谁言非玉尘。
《咏雪》裴子野
飘u千里雪，倏忽度龙沙。从云合且散，因风卷复斜。拂草如连蝶，落树似飞花。若赠离居者，折以代瑶华。
《望雪》虞羲
岁杪云昼昏，元池冰夜结。远风金河起，吹我玉山雪。
《雨雪曲》陈后主
长城飞雪下，边关地籁吟。骶盘彀担霏霏千里深。树冷月恒少，山雾日偏沉。况听南归雁，切思胡笳音。
《咏雪》徐陵
琼林元圃叶，桂树日南华。岂若天庭瑞，轻雪带风斜。三农喜盈尺，六出舞祟花。明朝关门外，应见海神车。
《雨雪曲》张正见
胡关辛苦地，雪路远漫漫。含冰踏马足，杂雨冻旗竿。沙漠飞恒暗，天山积转寒。无因辞日逐，团扇掩齐纨。
《咏雪应衡阳王教》前人
九冬飘远雪，六出表丰年。睢阳生玉树，云梦起琼田。入窗轻落粉，拂柳驶飞棉。欲动淮南赋，乱下桂花前。
《赋得雪映夜舟》前人
黄云迷鸟路。白雪下凫舟。分沙映冰浦。照鹤聚寒流。樯风吹影落，缆锦杂花浮。船梁若是桂。翻如月照秋。
《赋得元圃观春雪》前人
同云遥映岭，瑞雪近浮空。拂鹤伊川上，飘花桂苑中。影丽重轮月，飞随团扇风。还取长歌处，带曲舞春风。
《雨雪曲》江总
雨雪隔榆溪，从军度陇西。绕障看狐迹，依山见马蹄。天寒旗彩坏，地暗鼓声低。漫漫愁云起，苍苍别路迷。
《前题》陈暄
都尉出祁连，雨雪满鸡田。雕陵持抵鹊，属国用和毡。冰合军应渡，楼寒烽未然。花迷差未著，疏勒复经年。
《前题》谢燮
朔边昔离别，寒风复凄切。峨峨六尺冰，飘飘千里雪。未塞袁安户，行封苏武节。应随陇水流，几过空呜咽。
《前题》江晖
边城风雪至，游子自心悲。风哀笳弄断，云暗马行迟。轻生本为国，重气不关私。恐君犹不信，抚剑一扬眉。
《郊行值雪》北周・庾信
风云俱惨惨，原野共茫茫。雪花开六出，冰珠映九光。还如驱玉马，暂似猎银獐。阵云全不动，寒山无物香。薛君一狐白，唐侯两XZ。寒关日欲暮，披雪上河梁。
《咏春近馀雪应诏》前人
送寒开小苑，迎春入上林。丝条变柳色，香气动兰心。待花将对酒，留雪拟弹琴。陪游愧并作，空见奉恩深。
《望江南》隋炀帝
湖上雪风急，堕还多轻片。有时敲竹户，素华无韵入。澄波望外玉，相磨湖水远，天地色同和。仰而莫思梁苑赋，朝来且听玉人歌，不醉拟如何。
《咏春雪》陈子良
光映妆楼月，花承歌扇风。欲妒梅将柳，故落早春中。
《玩雪》王衡
寒庭浮暮雪，疑从千里来。皎洁随处满，流乱逐风回。璧台如始构，琼树似新栽。不待阳春节，谁持竞落梅。
《冬日普光寺卧疾值雪简诸旧游》释慧净
卧z苦留滞，辟户望遥天。寒云舒复卷，落雪断还连。凝华照书阁，飞素婉琴弦。回飘洛神赋，皎映齐纨篇。萦阶如鹤舞，拂树似花鲜。徒赏丰年瑞，沉忧终自怜。
《喜雪》唐太宗
碧昏朝合雾，丹卷瞑韬霞。结叶繁云色，凝W遍雪华。光楼皎若粉，映幕集疑沙。泛柳飞飞絮，妆梅片片花。照璧台圆月，飘珠箔穿露。瑶洁短长阶，玉丛高下树。映桐圭累白，萦峰莲抱素。断续气将沈，徘徊岁云暮。怀珍愧隐德，表瑞伫丰年。蕊间飞禁苑，鹤处舞伊川。傥味幽兰曲，同欢黄竹篇。
《咏雪》同前
洁野凝晨曜，装墀带夕晖。集条分树玉，拂浪影泉玑。色洒妆台粉，花飘绮席衣。入扇萦虚匣，点素皎残机。
《望雪》同前
冻云宵遍岭，素雪晓凝华。入牖千重碎，迎风一半斜。不妆空散粉，无树独飘花。萦空惭夕照，破彩谢晨霞。
《野次喜雪》明皇
拂曙辟行宫，寒皋野望通。繁云低远岫，飞雪舞长空。赋象恒依物，萦回屡逐风。为知勤恤意，先此示年丰。
《喜雪》同前
日观卜先征，时巡顺物情。风行未备礼，云密遽飘。委树寒花发，萦空落絮轻。朝如玉已会，庭似月犹明。既睹肤先合，还欣尺有盈。登封何以报？因此谢功成。
《咏雪应诏》上官仪
禁园凝朔气，瑞雪掩晨曦。花明栖凤阁，珠散影娥池。飘素迎歌上，翻光舞影移。幸因千里映，还绕万年枝。
《奉和人日清晖阁宴群臣遇雪应制》宗楚客
窈窕神仙阁，参差云汉间。九重中禁启，七日早春还。太液天为水，蓬莱雪作山。今朝上林树，无处不堪攀。
《和姚令公从幸温汤喜雪》张九龄
万乘飞黄马，千金狐白裘。正逢银霰积，如向玉京游。瑞色铺驰道，花文拂Z旒。还闻吉甫颂，不共郢歌俦。
《立春日晨起对积雪》前人
忽对林亭雪，瑶华处处开。今年迎气始，昨夜伴春回。玉润窗前竹，花繁院里梅。东郊斋祭所，应见五神来。
《苑中遇雪应制》宋之问
紫禁仙舆诘旦来，青缫Ｒ型春台。不知庭霰今朝落，疑是林花咋夜开。
《奉和春日玩雪应制》前人
北阙彤云掩曙霞，东风吹雪舞山家。琼章定少千人和，银树长芳六出花。
《游禁苑幸临渭亭遇雪应制》李峤
同云接野烟，飞雪暗长天。拂树添梅色，过楼助粉妍。光含班女扇，韵入楚王弦。六出迎仙藻，千箱答瑞年。
《雪》前人
瑞雪惊千里，从风下九霄。地疑明月夜，山似白云朝。逐舞花光动，临歌扇影飘。大周天阙路，今日海神朝。
《苑中遇雪应制》前人
散漫祥云逐圣回，飘u瑞雪绕天来。不能落后争飞絮，故欲迎前绽早梅。
《咏雪》董思恭
天山飞雪度，言是落花朝。惜哉不我与，萧索从风飘。鲜洁凌纨素，纷糅下枝条。良时竟何在，坐见容华销。
《陪幸临渭亭赏雪》李适
长乐喜春归，披香爱雪霏。花从银阁度，絮绕玉窗飞。写曜御天藻，呈祥拂御衣。上林纷可望，无处不光辉。
《游禁苑幸临渭亭遇雪应制》苏F
平明敞帝居，霰雪下凌虚。写月含珠缀，从风薄绮疏。年惊花絮早，春夜管弦初。已属云天外，欣承霈泽馀。
《奉和圣制人日清晖阁宴群臣遇雪应制》前人
楼观空烟里，初年瑞雪过。苑花齐玉树，池水作银河。七日祥图启，千春御赏多。轻飞传Z胜，天上奉薰歌。
《雪》徐彦伯
雪暗穷海云，洒空纷似露。朔风吹故里，宛转玉阶树。孤妾调玉瑟，早寒生锦衿。况君张罗幕，愁坐北庭阴。
《寓居洛滨对雪忆谢二》〈一作洛滨对雪　忆谢二兄弟〉骆宾王
旅思眇难裁，冲飙恨易哀。旷望洛川晚，飘u瑞雪来。积彩明书幌，流韵绕〈一作响〉琴台。色夺迎仙羽，花避犯霜梅。谢庭赏方逸，袁扉掩未开。高人傥有访，兴尽讵须回。
《咏雪》前人
龙云玉叶上，鹤雪瑞花新。影乱铜乌吹，光销玉马津。含辉明〈一作朗〉素篆，隐迹表〈一作奉〉祥轮。幽兰不可俪，徒自绕阳春。
《奉和圣制野次喜雪应制》张说
寒更玉漏吹，晓色御〈一作幄〉前开。泱漭云阴积，氤氲风雪回。山知银作瓮，宫见璧成台。欲验丰年象，飘u仙藻来。
《奉和圣制喜雪应制》前人
圣德与天同，封峦欲报功。诏书期日下，灵感应时通。触石云呈瑞，含花雪告丰。积如沙照月，散似面从风。舞集仙台上，歌流帝乐中。遥知百神喜，洒路待行宫。
《奉和圣制温汤对雪应制》前人
瑞雪带寒风，寒风入阴g。阴g方凝闭，寒风复凄断。宫似瑶林匝，庭如月华满。正赓〈一作叹〉挟纩词，非近温汤〈一作温泉〉暖。
《苑中遇雪应制》赵彦昭
始见青阳干律吕，俄逢瑞雪应阳春。今日回看上林树，梅花柳絮一时新。
《春雪》东方虬
春雪满空来，触处似花开。不知园里树，若个是真梅。
《陪游上苑遇雪》萧至忠
龙骖晓入望春宫，正逢春雪舞春风。花光并在天文上，寒气行销御酒中。
《苑中遇雪应制》赵彦伯
千钟圣酒御筵披，六出祥英乱绕枝。即此神仙对琼圃，何须辙迹向瑶池。
《奉和圣制瑞雪篇》刘庭琦
紫宸飞雪晓徘徊，层阁重门雪照开。九衢~耀浮埃尽，千品差池贽帛来。何处田中非种玉，谁家院里不生梅。埋云翳景无穷已，因风落地吹还起。先过翡翠宝房中，转入鸳鸯金殿里。美人含笑出联翩，艳逸相轻38容止。罗衣点著浑是花，玉手抟来半成水。奕奕纷纷何所如，顿忆杨园二月初。羞同班女高秋扇，欲照明王乙夜书。姑射山中符圣寿，芙蓉阙下降仙车。愿随睿泽流无限，长报丰年贵有馀。
《和陈校书省中玩雪》包融
芸阁朝来雪，飘u正满空。褰开明月下，校理落花中。色向怀铅白，光因翰简融。能令草元者，回思入流风。
《奉和喜雪应制》徐安贞
两宫斋祭近登临，雨雪纷纷天昼阴。o为经寒无瑞色，顿教正月满春林。蓬莱北上旌门暗，花萼南归马迹深。自有三农歌帝力，还将万庾E尧心。
《冬日对雪忆胡居士家》王维
寒更传晓箭，清镜览衰颜。隔牖风惊竹，开门雪满山。洒空深巷净，积素广庭闲。借问袁安舍，然尚闭关。
《竹下残雪》丘为
一点消未尽，孤月在竹阴。晴光夜转莹，寒气晓仍深。还对读书牖，且关乘兴心。已能依此地，终不傍瑶琴。
《终南望馀雪》祖咏
终南阴岭秀，积雪浮云端。林表明霁色，城中增暮寒。
《逢雪宿芙蓉山》刘长卿
日暮苍山远，天寒白屋贫。柴门闻犬吠，风雪夜归人。
《奉酬辛大夫喜湖南腊月连日降雪见示之作》前人
长沙耆旧拜旌旗，喜见江潭积雪时。柳絮三冬先北地，梅花一夜遍南枝。初开窗阁寒光满，欲掩军城暮色迟。闾里何人不相庆，万家同唱郢中词。
《南归阻雪》孟浩然
我行滞宛许，日夕望京豫。旷野莽茫茫，乡山在何处。孤烟村际起，归雁天边去。积雪覆平皋，饥鹰捉寒兔。少年弄文墨，属意在章句。十上耻迁家，徘徊守归路。
《和张丞相春朝对雪》前人
迎气当春至，承恩喜雪来。润从河汉下，花逼艳阳开。不睹丰年瑞，焉知燮理才。撒盐如可拟，愿糁和羹梅。
《和张二自穰县还途中遇雪》前人
风吹沙海雪，渐作柳园春。宛转随香骑，轻盈伴玉人。歌疑郢中客，态比洛川神。今日南归楚，双飞似入秦。
《赴京途中遇雪》前人
迢递秦京道，苍茫岁暮天。穷阴连晦朔，积雪满山川。落雁迷沙渚，饥乌集野田。客愁空伫立，不见有人烟。
《淮海对雪赠傅霭》李白
朔雪落吴天，从风渡溟渤。海树成阳春，江沙皓明月。飘飘四荒外，想像千花发。瑶草生阶墀，玉尘散庭阙。剡溪兴空在，郢路歌未歇。寄君梁父吟，曲尽心断绝。
《白雪歌送武判官归京》岑参
北风缘匕撞菡郏胡天八月即飞雪。忽如一夜春风来，千树万树梨花开。散入珠帘湿罗幕，狐裘不暖锦衾薄。将军角弓不得控，都护铁衣冷难著。瀚海阑干百丈冰，愁云惨淡万里凝。中军置酒饮归客，胡琴琵琶与羌笛。纷纷暮雪下辕门，风掣红旗冻不翻。轮台东门送君去，去时雪满天山路。山回路转不见君，雪上空留马行处。
《和祠部王员外雪后早朝即事》前人
长安雪后似春归，积素凝华逼曙晖。色借玉珂迷晓
骑，光添银烛晃朝衣。西山落月临天仗，北阙晴云捧禁闱。闻道仙郎歌白雪，由来此曲和人稀。
《天山雪歌送萧治归京》前人
天山有雪常不开，千峰万岭雪崔嵬。北风夜卷赤亭口，一夜天山雪更厚。能兼汉月照银山，复逐胡风过铁关。交河城边鸟飞绝，轮台路上马蹄滑。蔼寒氛万里凝，阑干阴崖千丈冰。将军狐裘卧不暖，都护宝刀冻欲断。正是天山雪下时，送君走马归京师。雪中何以赠君别，惟有青青松树枝。
《滁城对雪》韦应物
晨起满闱雪，忆朝阊阖时。玉座分曙早，金炉上烟迟。飘散云台下，凌乱桂树姿。厕迹鸳鹭末，蹈舞丰年期。今朝覆山郡，寂寞复何为。
《雪中》前人
空堂岁已晏，密室独安眠。压筱夜偏积，覆阁晓逾妍。连山暗古郡，惊风散一川。此时骑马出，忽省京华年。
《对春雪》前人
萧屑松杉声，寂寥寒夜虑。州贫人吏稀，雪满山城曙。春塘看幽谷，栖禽愁未去。开闱正乱流，宁辨花枝处。
《咏春雪》前人
徘徊轻雪意，似惜艳阳时。不悟风花冷，翻令梅柳迟。
《苦雪》四首　　　　　　　　　　高适
二月犹北风，天阴雪冥冥。寥落一室中，怅然惭百龄。苦愁正如此，门柳复青青。
二
惠连发清兴，袁安念高卧。余故非斯人，为性兼懒惰。赖兹尊中酒，终日聊自过。
三
魅髌铰剑淅沥至幽居。且喜润群物，焉能悲斗储。故交久不见，鸟雀投吾庐。
四
孰云久f旷，本自伤知寡。穷巷独无成，春条q盈把。安能羡鹏举，且欲歌牛下。乃知古时人，亦有如我者。
《舟中夜雪有怀卢十四侍御弟》杜甫
朔风吹桂水，大雪夜纷纷。暗度南楼月，寒深北渚云。烛斜初近见，舟重竟无闻。不识山阴道，听鸡更忆君。
《对雪》前人
战哭多新鬼，愁吟独老翁。乱云低薄暮，急雪舞回风。瓢弃樽无绿，炉存火似红。数州消息断，愁坐正书空。
《对雪》前人
北雪犯长沙，胡云冷万家。随风且间叶，带雨不成花。金错囊垂罄，银壶酒易赊。无人竭浮蚁，有待至昏鸦。
《又雪》前人
南雪不到地，青崖沾未消。微微向日薄，脉脉去人遥。冬热鸳鸯病，峡深豺虎骄。愁边有江水，焉得北之朝。
《春雪》刘方平
飞雪带春风，徘徊乱绕空。君看似花处，偏在洛阳东。
《省中对雪寄元判官拾遗昆季》〈一作寄谢舍人昆季〉钱起
万点瑶台雪，飞来锦帐前。琼枝应比净，鹤发敢争先。散影成花月，流光透竹烟。今朝谢家兴，几处郢歌传。
《和王员外晴雪早朝》前人
紫微晴雪带恩光，绕仗偏随鸳鹭行。长信月留宁避晓，宜春花满不飞香。独看积素凝清禁，已觉轻寒让太阳。题柱盛名兼绝唱，风流谁继汉田郎。
《会稽郡楼雪霁》张继
江城昨夜雪如花，郢客登楼望霁华。夏禹坛前仍聚玉，西施浦上更飞沙。帘栊向晚寒风度，睥睨初晴落景斜。数处微明销不尽，湖山青映越人家。
《刘方平西斋对雪》皇甫冉
对酒f斋晚，开轩腊雪时。花飘疑节候，色净润帘帷。委树寒枝弱，萦空去雁迟。自然堪访戴，无复四愁诗。
《积雪为小山》刘慎虚
飞雪伴春还，春庭晓自f。虚心应任道，遇赏遂成山。峰小形全秀，岩虚势莫攀。以幽能皎洁，谓近可循环。孤影临冰镜，寒光对玉颜。不随迟日尽，留顾岁华间。
《霁雪》戎昱
风卷寒云暮雪晴，江烟洗尽柳条轻。檐前数片无人扫，又得书窗一夜明。
《小雪》戴叔伦
花雪随风不厌看，更多还肯失林峦。愁人正在书窗下，一片飞来一片寒。
《旅舍对雪赠考功王员外》李端
杨花惊满路，面忽狂风。骤下摇兰叶，轻飞集竹丛。欲将琼树比，不共玉人同。独望徽之棹，青山在雪中。
《雨雪曲》前人
天山一丈雪，杂雨夜霏霏。湿马胡歌乱，经烽汉火微。丁零苏武别，疏勒范羌归。若看关头下，长榆叶定稀。
《松下雪》司空曙
不随晴夜尽，独向深松积。落照入寒光，偏能伴幽寂。
《雪》前人
王屋南崖见洛城，石龛松寺上方平。半山槲叶当窗下，一夜曾闻雪打声。
《前题》王烈
雪飞当梦蝶，风度几惊人。半夜一窗晓，平明千树春。花园应失路，白屋忽为邻。散入仙厨里，还如云母尘。
《望终南春雪》李子卿
山势抱西秦，初年瑞雪频。色摇鹑野霁，影落凤城春。辉耀银峰逼，晶明玉树亲。尚寒因气劲，不夜为光新。荆岫全疑近，昆丘宛合邻。馀辉倘可借，回照读书人。
《长安喜雪》朱湾
千门万户雪花浮，点点无声落瓦沟。全似玉尘消更积，半成冰片结还流。光含晓色清天苑，轻逐微风绕御楼。平地已沾盈尺润，年丰须荷富民侯。
《墙阴残雪》何频瑜
积雪还因地，墙阴久尚残。影添斜月白，光借夕阳寒。皎洁开帘近，清荧步履看。状花飞著树，如玉不成盘。冰薄方宁及，霜浓比亦难。谁怜高卧处，岁暮叹袁安。
《礼部试早春残雪》姚康
微暖春潜至，轻明雪尚残。银铺光渐湿，圭破色仍寒。无柳花常在，非秋露正团。素光浮转薄，皓质驻应难。幸得依阴处，偏宜带月看。玉尘销欲尽，穷巷起袁安。
《省中直夜对雪寄李师素侍御》令狐楚
密雪纷初降，重城杳未开。杂花飞烂熳，连蝶舞徘徊。洒散千株叶，销凝九陌埃。素华凝粉署，清气绕霜台。明觉侵窗积，寒知度塞来。谢家争拟絮，越岭误惊梅。暗魄微茫照，严飙次第催。稍封黄竹亚，先集紫兰摧。孙室临书幌，梁园泛酒杯。静怀琼树倚，醉忆玉山颓。翠陌饥乌噪，苍云远雁哀。此时方夜直，相望意悠哉。
《辛卯年雪》韩愈
元和六年春，寒气不肯归。河南二月末，雪花一尺围。崩腾相排拶，龙凤交横飞。波涛何飘扬，天风吹幡旗。白帝盛羽卫，L振裳衣。白霓先启涂，从以万玉妃。翕翕陵厚载，哗哗弄阴机。生平未曾见，何暇议是非。或云丰年祥，饱食可庶几。善祷吾所慕，谁言寸诚微。
《喜雪献裴尚书》前人
宿云寒不卷，春雪堕如筛。骋巧先投隙，潜光半入池。喜深将策试，惊密仰檐窥。自下何曾污，增高未觉危。比心明可烛，拂面爱还吹。妒舞时飘袖，欺梅并压枝。地空迷界限，砌满接高卑。浩荡乾坤合，霏微物象移。为祥矜大熟，布泽荷平施。已分年华晚，犹怜曙色随。气严当酒换，洒急听窗知。照曜临初日，玲珑滴晚澌。聚庭看岳耸，扫路见云披。阵势鱼丽远，书文鸟篆奇。纵欢罗艳黠，列贺拥熊螭。履敝行偏冷，门扃卧更羸。悲嘶闻病马，浪走信娇儿。灶静愁烟绝，丝繁念鬓衰。拟盐吟旧句，授简慕前规。捧赠同燕石，多惭失所宜。
《酬王二十舍人雪中见寄》前人
三日柴门拥不开，阶平庭满白皑皑。今朝蹋作琼瑶迹，为有诗从凤沼来。
《春雪》前人
片片驱鸿急，纷纷逐吹斜。到江还作水，著树渐成花。越喜飞排瘴，胡愁厚盖砂。兼云封洞口，助月照天涯。暝见迷巢鸟，朝逢失辙车。呈丰尽相贺，宁止力耕家。
《春雪》前人
新年都未有芳华，二月初惊见草芽。白雪却嫌春色晚，故穿庭树作飞花。
《前题》前人
看雪乘清旦，无人坐独谣。拂花轻尚起，落地初销。已讶凌歌扇，还来伴舞腰。洒篁流密节，著柳送长条。入镜鸾窥沼，行天马度桥。遍阶怜可掬，满树戏成摇。江浪迎涛日，风毛纵猎朝。弄闲时细转，争急忽惊飘。城险疑悬布，砧寒未捣绡。莫愁阴景促，夜色自相饶。
《江雪》柳宗元
千山鸟飞绝，万径人纵灭。孤舟蓑笠翁，独钓寒江雪。
《终南秋雪》刘禹锡
南岭见秋雪，千门生早寒。f时驻马望，高处卷帘看。雾散琼枝出，日斜铅粉残。偏宜曲江上，倒影入清澜。
《嘲雪》李贺
昨日发葱岭，今朝下兰渚。喜从千里来，乱笑含春语。龙沙湿汉旗，凤扇迎秦素。久别辽城鹤，毛衣已应故。
《酬乐天雪中见寄》元稹
知君夜听风萧索，晓望林亭雪半糊。撼落不教封柳眼，扫来偏尽附梅株。敲扶密竹枝犹亚，煦暖寒禽气渐苏。坐觉湖声迷远浪，回惊云路在长途。钱塘湖上O先合，梳洗楼前粉暗铺。石立玉童披鹤氅，台施瑶席换龙须。满空飞舞应为瑞，寡和高歌只自娱。莫遣拥帘伤思妇，且将盈尺慰农夫。称觞彼此情何异，对景东西事有殊。镜水绕山山尽白，琉璃云母世间无。
《早朝贺雪寄陈山人》白居易
长安盈尺雪，早朝贺君喜。将赴银台门，始出新昌里。上堤马蹄滑，中路蜡烛死。十里向北行，寒风吹破耳。待漏午门外，候对三殿里。须鬓冻生冰，衣裳冷如水。忽思仙游谷，谢陈居士。暖覆褐裘眠，日高应未起。
《夜雪》前人
已讶衾枕冷，复见窗户明。夜深知雪重，时闻折竹声。
《对火玩雪》前人
平生所心爱，爱火兼怜雪。火是腊天春，雪为阴夜月。鹅毛纷正堕，兽炭敲初折。盈尺白盐寒，满炉红玉热。稍宜杯酌动，渐引笙歌发。但识欢来由，不知醉时节。银盘堆柳絮，罗袖抟琼屑。共愁明日销，便作经年别。
《雪中即事答微之》前人
连夜江云黄惨澹，平明山雪白模糊。银河沙涨三千里，梅岭花排一万株。北风生飘散面，东楼日出照凝酥。谁家高士关门户，何处行人失道途。舞鹤庭前毛稍定，捣衣砧上练新铺。戏团稚女呵红手，愁坐衰翁对白须。压瘴一州除疾苦，呈丰万并尽欢娱。润含玉德怀君子，寒助霜威忆大夫。莫道烟波一水隔，何妨气候两乡殊。越中地暖多成雨，还有台琼树无。
《西楼喜雪命宴》前人
宿云黄惨澹，晓雪白飘u。散面遮槐，堆花压柳桥。四郊铺缟素，万室L琼瑶。银}携桑落，金炉上丽谯。光迎舞妓动，寒近醉人销。歌乐虽盈耳，惭无五裤谣。
《新雪》二首〈寄杨舍人〉　　　　前人
不思北省烟霄地，不忆南宫风月天。唯忆静恭杨阁老，小园新雪炉前。
二
不思朱雀街东鼓，不忆青龙寺后钟。唯忆夜深新雪后，新昌台上七株松。
《福先寺雪中饯刘苏州》前人
送君何处展离筵，大梵王宫大雪天。庾岭梅花落歌管，谢家柳絮扑金田。乱从纨袖交加舞，醉入篮舆取次眠。却笑召邹兼访戴，只持空酒驾空船。
《和河南郑尹新岁对雪》前人
白雪吟诗铃阁开，故情新兴两徘徊。昔经勤苦照书卷，今助欢娱飘酒杯。楚客难酬郢中曲，吴公兼占洛阳才。铜街金谷春知否，又有诗人作尹来。
《花楼望雪命宴赋诗》前人
连天际海白皑皑，好上高楼望一回。何处更能分道路，此时兼不认池台。万重云树山头翠，百尺花楼江畔开。素壁联题分韵句，红炉巡饮寒杯。冰铺湖水银为面，风酝∩秤褡鞫选０砣俏枞舜貉抟罚勾留醉客夜徘徊。偷将虚白堂前鹤，失却樟亭驿后梅。别有故情偏忆得，曾经穷苦照书来。
《晨起见雪忆山居》李德裕
忽忆岩中雪，谁人拂薜萝。竹梢低未举，松盖偃应多。山溜随冰落，林麇带霰过。不劳闻鹤语，方奏苦寒歌。
《惊雪》陆畅
怪得北风急，前庭如月辉。天人宁底巧，剪水作花飞。
《早春咏雪》王初
勾芒宫树已先开，珠蕊琼花38剪裁。散作上林今夜雪，送教春色一时来。
《望雪》前人
银花珠树晓来看，宿醉初醒一倍寒。已似王恭披鹤氅，凭阑仍是玉阑干。
《雪霁》前人
星榆叶叶昼离披，雪粉千重凝不飞。昆玉楼台珠树密，夜来谁向月中归。
《早春残雪》施肩吾
春景照林峦，玲珑雪影残。井泉添碧L，药圃洗朱栏。云路迷初醒，书堂映渐难。花分梅岭色，尘减玉阶寒。远称栖松鹤，高宜点露盘。伫逢春律后，阴谷始堪看。
《咏雪》姚合
愁云残腊下阳台，混却乾坤六出开。与月交光呈瑞色，共花争艳傍寒梅。飞随郢客歌声远，散逐宫娥舞袖回。其奈知音不相见，剡溪乘兴为君来。
《郡中对雪》前人
霏微著草树，渐布与阶平。远近如空色，飘r无落声。飞鸦疑翅重，去马觉蹄轻。遥想故山下，樵夫应滞行。
《春雪》焦郁
散漫天涯色，乘春四望平。不分残照影，何处断鸿声。缭绕先经塞，霏微近过城。因风低未敛，带雨重还轻。干吕知时泰，如膏候岁成。小儒同品物，无以答皇明。
《对雪》许浑
飞舞北风凉，玉人歌玉堂。帘帷增曙色，珠翠发寒光。柳重絮微湿，梅繁花未香。R辰贺丰岁，箫鼓宴梁王。
《前题》前人
云度龙山暗倚城，先飞淅沥引轻盈。素娥冉冉拜瑶阙，皓鹤纷纷朝玉京。阴岭有风梅艳散，寒林无月桂华生。剡溪一醉十年事，忽忆棹回天未明。
《残雪》前人
忆昨新春霰雪飞，阶前檐上38寒姿。狂风送在竹深处，隔日未消花发时。轻压嫩蔬旁出土，冷冲幽鸟别寻枝。晚来又喜登楼见，一曲高歌和者谁。
《和宾客相国咏雪》前人
近腊千岩白，迎春四气催。云阴连海起，风急度山来。尽日隋堤絮，经冬越岭梅。艳疑歌处散，轻似舞时回。道蕴诗传丽，相如赋骋才。霁添松筱媚，寒积蕙兰猜。暗涨宫池水，平封辇路埃。烛龙初照耀，巢鹤乍襄回。檐日琼先挂，墙风粉旋摧。五门环玉垒，双阙对瑶台。绮席陵寒坐，珠帘远曙开。灵芝霜下秀，仙桂月中栽。卷幌书千帙，援琴酒百杯。垂休编太史，呈瑞表中台。皓夜迷三径，浮光彻九垓。兹晨是丰岁，歌咏属良哉。
《酬对雪见寄》前人
飞度龙山下远空，拂檐萦竹昼鳌Ｖ君吟罢意无限，曾听玉堂歌北风。
《庐江途中遇雪》朱庆馀
芦苇声多雁满陂，湿云连野见山稀。遥知将吏相逢处，半是春城贺雪归。
《春雪映早梅》庾敬休
清晨凝雪彩，新候变庭梅。树爱春荣遍，窗惊曙色催。寒光添粉壁，积润履青苔。分明六出瑞，隐映几枝开。闻笛花疑落，弹琴兴转来。曲成非寡和，长使思悠哉。
《对雪》二首〈原注时欲之东〉　李商隐
寒气先侵玉女扉，清光旋透省郎闱。梅花大庾岭头发，柳絮章台街里飞。欲舞定随曹植马，有情应湿谢庄衣。龙山万里无多远，留待行人二月归。
二
旋扑珠廉过粉墙，轻于柳絮重于霜。已随江令F琼树，又入卢家妒玉堂。侵夜可能争桂魄，忍寒应欲试梅妆。关河冻合东西路，肠断斑骓送陆郎。
《喜雪》前人
朔雪白龙沙，呈祥势可嘉。有田皆种玉，无树不开花。班扇慵裁素，曹衣讵比麻。鹅归逸少宅，鹤满令威家。寂寞门扉掩，依稀履迹斜。人疑游面市，马似困盐车。洛水妃虚妒，姑山客漫F。联辞虽许谢，和曲本惭巴。粉署闱全隔，霜台路正赊。此时倾贺酒，相望在京华。
《忆雪》前人
四年冬，以退居蒲之永乐，渴然有农夫望岁之志。遂作忆雪，又作残雪诗各一百言。以寄情于游旧。
爱景人方乐，同云候稍愆。徒闻周雅什，愿赋朔风篇。欲俟千箱庆，须资六出妍。咏留飞絮后，歌唱落梅前。庭树思琼蕊，妆楼认粉绵。瑞邀盈尺日，丰待两岐年。预约延枚酒，虚乘访戴船。映书孤志业，披氅阻神仙。几向霜阶步，频将月幌褰。玉京应已足，白屋但J然。
《残雪》前人
旭日开晴色，寒空失素尘。绕墙全剥粉，傍井渐消银。刻兽摧盐虎，为山倒玉人。珠还犹照魏，璧碎尚留秦。落日惊侵昼，馀光误惜春。檐冰滴鹅管，屋瓦镂鱼鳞。岭霁岚光坼，松暄翠粒新。拥林愁拂尽，著砌恐行频。焦寝忻无患，梁园去有因。莫能知帝力，空此荷平均。
《都堂试贡士日庆春雪》李损之
春雪昼悠r，飘飞试士场。缀毫疑起草，沾字共成章。匝地如铺练，凝阶似截肪。鹅毛萦树合，柳絮带风狂。息疫方殊庆，丰年已报祥。应知郢上曲，高唱出东堂。
《前题》李景
密雪分天路，群才坐粉廊。霭空迷昼景，临宇借寒光。似暖花消地，无声玉满堂。洒池偏误曲，留砚忽因方。几处曹风比，何人谢赋长。春晖早相照，莫滞九衢芳。
《和段学士对雪》喻凫
盈尺知丰稔，开窗对酒壶。飘当大野匝，洒到急流无。密际西风尽，凝间朔气扶。乾催鸟栖蘖，冷射夜残炉。赞月澄斜汉，兼沙搅北湖。惭于郢客坐，一此调巴Q。
《新雪》八韵　　　　　　　　　　薛能
大雪满初晨，开门万象新。龙钟鸡未起，萧索我何贫。耀若花前镜，清如物外身。细飞斑户牖，乾洒乱松筠。正色凝高岭，随流助要津。鼎消微是滓，车碾半和尘。茶兴留诗客，瓜情想戍人。终篇本无字，谁别胜阳春。
《积雪》贾岛
昔属时霖滞，今逢腊雪多。南猜飘桂渚，北讶雨交河。尽灭平芜色，弥重古木柯。空中离白气，岛外下沧波。隐者迷樵道，朝人冷玉珂。夕繁仍昼密，漏间复钟和。想积高嵩顶，新秋皎月过。
《雪》二首　　　　　　　　　　温庭筠
砚水池先冻，窗风酒易消。雅声出山郭，人迹过村桥。稍急方萦转，才深未寂寥。细光穿暗隙，轻白驻寒条。草静封还折，松堕复摇。谢庄今病眼，无意坐通宵。
二
羸骖出更慵，林寺已疏钟。踏紧寒声涩，飞交细点重。圃斜人过迹，阶静鸟行纵。寂寞梁鸿病，谁人代夜舂。
《嘲三月十八日雪》前人
三月雪连夜，未应伤物华。只缘春欲尽，留著伴梨花。
《早春残雪》裴虔馀
霁日琼彩，幽庭减夜寒。梅飘馀片积，日堕晚光残。零落偏依桂，霏微不掩兰。阴林披雾e，小沼破冰盘。曲槛霜凝砌，疏篁玉碎竿。已闻三径好，犹可访袁安。
《对雪》高骈
六出飞花入户时，坐看青竹变琼枝。如今好上高楼望，盖尽人间恶路岐。
《雨雪曲》翁绶
边声四合殷河流，雨雪飞来遍陇头。铁岭探人迷鸟道，阴山飞将湿貂裘。斜飘旌旆过戎帐，半杂风沙入戍楼。一自塞坦无李蔡，何人为解北门忧。
《雪诗》张孜
长安大雪天，鸟雀难相觅。其中豪贵家，捣椒泥四壁。到处k红炉，周回下罗]。暖手调金丝，蘸甲斟琼液。醉唱玉尘飞，困融香汗滴。岂知饥寒人，手脚生皴劈。
《叙雪寄喻凫》二首　　　　　　　方干
密片无声急复迟，纷纷犹胜落花时。从容不觉藏苔径，宛转偏宜傍柳丝。透室虚明非月照，满空回散是风吹。高人坐卧才方逸，援笔应成六出词。
二
密片繁声旋不销，萦风杂霰转飘u。澄江莫蔽长流色，衰柳难粘自动条。湿气添寒酤酒夜，素花迎曙卷帘朝。此时明径无行迹，唯望徽之问寂寥。
《雪中寄殷道士》前人
大片纷纷小片轻，雨和风击更纵横。园林入夜寒光动，窗户凌晨湿气生。蔽野吞村飘未歇，摧巢压竹密无声。山阴道士吟多兴，六出花边五字成。
《雪中寄李知诲判官》前人
聚散联翩急复迟，解将华发两相欺。虽云竹重先藏路，却讶巢倾不损枝。入户便从风起后，照窗翻似月明时。此时门巷无行迹，尘满尊谁得知。
《雪中寄薛郎中》前人
野禽未觉巢枝仄，稚子先忧径竹摧。半夜忽明非月午，前庭旋释被春催。碎花若入樽中去，清气应归笔底来。深拥红炉听仙乐，忍教愁坐画寒灰。
《雪》罗隐
细玉罗纹下碧宵，杜门颜巷落偏饶。巢居只恐高柯折，旅客愁闻去路遥。撅冻野蔬和粉重，扫庭松叶带酥烧。寒窗呵笔寻诗句，一片飞来纸上销。
《雪》前人
尽道丰年瑞，丰年事若何。长安有贫者，为瑞不宜多。
《春雪》秦韬玉
云重寒空思寂寥，玉尘如糁满春潮。片才著地轻轻陷，力不禁风旋旋销。惹砌任他香粉妒，萦丛自学小梅娇。谁家醉卷珠帘看，弦管堂深暖易调。
《雪中偶题》郑谷
乱飘僧舍茶烟湿，密洒歌楼酒力微。江上晚来堪画处，渔人披得一蓑归。
《赋雪十韵》吴融
雨冻轻轻下，风乾淅淅吹。喜胜花发处，惊似客来时。河静胶行棹，岩空响折枝。终无鹧鸪识，先有n_知。马势晨争急，雕声晚更饥。替霜严柏署，藏月上龙墀。百尺楼堪倚，千钱酒要追。朝归紫阁早，漏出建章迟。腊候何曾爽，春工是所资。遥知故溪柳，排比万条丝。
《赋雪》前人
一夜阴风度，平明颢气交。未知融结判，唯见混茫包。路莫藏行迹，林难出树梢。气应封兽穴，险必堕禽巢。影密灯回照，声繁竹送敲。玩宜苏让点，餐称蜜匀抄。结冻防鱼跃，黏沙费马跑。炉寒资k荻，屋暖赖编茅。远不分山叠，低宜失地坳。阑干高百尺，新霁若为抛。
《雪》杜荀鹤
风搅长空寒骨生，光于晓色报窗明。江湖不见飞禽影，岩谷时闻折竹声。巢穴几多相似处，路岐兼得一般平。拥袍公子休言冷，中有樵夫跣足行。
《前题》卢延让
瑞雪落纷华，随风一向斜。地平铺作月，天迥撒成花。客满烧烟舍，牛牵卖炭车。吾皇忧挟纩，犹自问君家。
《对雪》裴说
大片向空舞，出门肌骨寒。路岐平即易，沟壑满应难。兔穴归时失，禽枝宿处乾。豪家宁肯厌，五月画图看。
《雪》胡宿
屏翳驱云结夜阴，素花飘坠恶氛沈。色欺曹国麻衣浅，寒入荆王翠被深。天上明河银作水，海中仙树玉为林。日高独拥t裘卧，谁乞长安取酒金。
《东楼看雪》李建勋
一上高楼醉复醒，日西江雪更冥冥。化风吹火全无气，平望惟松少露青。腊内不妨南地少，夜长应得小窗听。因思旧隐匡庐日，f看杉柽掩石扃。
《春雪》前人
南国春寒朔气回，霏霏还阻百花开。全移暖律何方去，似误新莺昨日来。平野旋销难蔽草，远林高缀却遮梅。不知金勒谁家子，只待晴明赏帝台。
《和殷舍人萧员外春雪》徐铉
万里春阴乍履端，广庭风起玉尘乾。梅花岭上连天
白，蕙草阶前特地寒。晴去便为经岁别，兴来何惜彻宵看。此时鸳侣皆f暇，赠答诗成禁漏残。
《春雪应制》前人
繁阴连曙景，瑞雪洒芳辰。势密犹疑腊，风和始觉春。萦林开玉蕊，飘座`香尘。欲识宸心悦，云谣慰兆人。
《进雪诗》前人
欲使新正识有年，故飘轻絮伴春还。近看琼树笼银阙，远想瑶池带玉关。润逐HE铺绿野，暖随杯酒上朱颜。朝来花萼楼中宴，数曲赓歌雅颂间。
《早行遇雪》石召
荒郊昨夜雪，羸马又须行。四顾无人迹，鸡鸣第一声。
《雪》无可
松亚竹珊珊，心知万井欢。山明迷旧径，溪满涨新澜。客醉瑶台曙，兵防玉塞寒。红楼知有酒，谁肯学袁安。
《小雪》前人
片片牙玲珑，飞扬玉漏终。乍微全满地，渐密更无风。集物圆方别，连云远近同。作膏凝瘠土，呈瑞下深宫。气射重衣透，花窥小隙通。飘秦增旧岭，发汉揽长空。回冒巢松鹤，孤鸣穴岛虫。过三知腊尽，盈尺贺年丰。委积休闻竹，稀疏渐见鸿。盖沙资澶漫，洒海助冲融。草木潜加润，山河更益雄。因知天地力，覆育有全功。
《山雪》皎然
夕阳在西峰，叠翠萦残雪。狂风卷絮回，惊猿攀玉折。何意山中人，误报山花发。
《对雪》子兰
密密无声坠碧空，霏霏有韵舞微风。幽人吟望搜辞处，飘入窗来落砚中。

[book_title]乾象典第九十卷
雪部艺文三〈诗〉
大雪　　　　　　　　　　　宋鲁交
万象晓一色，皓然天地中。楚山云母障，汉殿水晶宫。远近梅花信，高低柳絮风。吟魂清不彻，和月上晴空。
雪　　　　　　　　　　　　　韩琦
六花来应腊，望雪一开颜。歌舞喧侯第，风沙杂戍关。馀芳留草树，清兴入江山。后夜高楼月，萧然昆阆间。
雪〈时在颍州作玉月黎梅练絮白舞鹅鹤银等字皆请勿用〉　欧阳修
新阳力微初破萼，客阴用壮犹相薄。朝寒棱棱风莫犯，暮雪qq止还作。驱驰风云初澹，炫晃山川渐开廓。光芒可爱初日照，润泽终为和气烁。美人高堂晨起惊，幽士虚窗静闻落。酒垆成径集瓶，猎骑寻踪得狐貉。龙蛇扫处断复续，猊虎团成呀且攫。共贪终岁饱E麦，岂惜空林饥鸟雀。沙墀朝贺迷象笏，桑野行歌没芒帧Ｄ酥一雪万人喜，顾我不饮何为乐。坐看天地绝氛埃，使我胸襟如洗瀹。脱遗前言笑尘杂，搜索万象窥冥漠。颍虽陋邦文士众，巨笔人人把矛槊。自非我为发其端，冻口何由开一噱。
次韵和平甫咏雪　　　　　　王安石
奔走风云四面来，坐看山垄玉崔嵬。平治险秽非无德，润泽焦枯是有才。势合便疑包地尽，功成终欲放春回。寒乡不念丰年瑞，只忆青天万里开。
欲雪　　　　　　　　　　　　前人
天上云骄未肯同，晚来雪意已填空。欲开新酒邀嘉客，更待天花落坐中。
读眉山集次韵雪诗五首　　　　前人
若水昏昏未有鸦，冻雷深闭阿香车。抟云忽散筛为屑，剪水如分缀作花。拥帚尚怜南北巷，持杯能喜两三家。戏蹬掬输儿女，羔袖龙钟手独叉。
二
神女青腰宝髻鸦，独藏云气委飞车。夜光往往多联璧，白小纷纷每散花。珠网{连拘翼座，瑶池淼漫阿环家。银为宫阙寻常见，岂即诸天守夜叉。
三
惠施文字黑如鸦，于此机缄漫五车。若易缁终不染，纷然能幻本无花。观空白足宁知处，疑有青腰岂作家。慧可忍寒真觉晚，为谁将手少林叉。
四
寄声三足阿环鸦，问讯青腰小驻车。一一照肌宁有种，纷纷迷眼为谁花。争妍恐落江妃手，耐冷疑连月姊家。长恨玉颜春不久，画图时展为君叉。
五
戏摇微缟女鬟鸦，试咀流酥已颊车。历乱稍埋冰揉粟，消沉时点水圆花。岂能舴艋真寻我，且与蜗牛独卧家。欲挑青腰还不敢，直须诗胆付刘叉。
次韵酬府推仲通学士雪中见寄　前人
朝来看雪咏君诗，想见朱衣在赤墀。为问火城将策试，何如云屋听窗知。曲墙稍觉吹来密，穷巷终怜扫去迟。欲访故人非兴尽，自缘无路得传卮。
雪后书北堂壁二首　　　　　　苏轼
黄昏犹作雨纤纤，夜静无风势转严。但觉衾n如泼水，不知庭院已堆盐。五更晓色来书幌，半夜寒声落画檐。试扫北台看马耳，未随埋没有双尖。
二
城头初日始翻鸦，陌上晴泥已没车。冻合玉楼寒起粟，光摇银海眩生花。遗蝗入地应千尺，宿麦连云有几家。老病自嗟诗力退，空吟冰柱忆刘叉。
谢人见和前篇　　　　　　　　前人
已分酒杯欺浅懦，敢将诗力38深严。渔蓑句好真堪画，柳絮才高不道盐。败履尚存东郭足，飞花又舞谪仙檐。书生事业真堪笑，忍冻孤吟笔退尖。
雪夜独宿柏仙庵　　　　　　　前人
晚雨纤纤变玉，小庵高卧有馀清。梦惊忽有穿窗片，夜静惟闻泻竹声。稍压冬温聊得健，未濡秋旱若为耕。天公用意真难会，又作春风烂熳晴。
十二月十四夜微雪明日早往南溪小酌至晚前人
南溪得雪真无价，走马来看及未消。独自披榛寻履迹，最先犯晓过朱桥。谁怜屋破眠无处，坐觉村饥语不嚣。惟有暮鸦知客意，惊飞千片落寒条。
聚星堂雪〈并序〉　　　　　　前人
元v六年十一月一日祷雨张龙公，得小雪。与客会饮聚星堂。忽忆欧阳文忠公作守时雪中约客赋诗，禁体物语于艰难中。特出奇丽。迩来四十馀年，莫有继者。仆以老门生继公后，虽不足追配先生，而宾客之美，殆不减当时。公之二子又适在郡，故辄举前令，各赋一篇。
窗前暗响鸣枯叶，龙公试手初行雪。映空先集疑有无，作态斜飞正愁绝。众宾起舞风竹乱，老守先醉霜松折。恨无翠袖点横斜，o有微灯照明灭。归来尚喜更鼓永，晨起不待铃索掣。未嫌长夜作衣棱，却怕初D生眼缬。欲浮大白追馀赏，幸有回飙惊落屑。模糊桧顶独多时，历乱瓦沟裁一瞥。汝南先贤有故事，醉翁诗话谁续说。当时号令君听取，白战不许持寸铁。
同王适赋雪　　　　　　　　　苏辙
北风吹雨雨不断，遍满虚空作飞霰。纸窗独卧不成眠，茅屋无声时一泫。鸟乌错莫寒未起，庭户空明夜惊旦。重楼复阁烂生光，绝涧连山漫不见。夹砌双杉洗更碧，满田碧草埋应烂。城中f门无履迹，市上孤烟数晨爨。细排玉箸短垂檐，暗结轻冰时入砚。拨灰有客顾尊俎，迹兔何人试鹰犬。未容行役埽车毂，应有老农歌麦饭。一来江城若俄倾，四见白花飞面旋。坐看酒瓮谁敢尝，归踏冰泥屡成溅。年来桥板断不属，莫出肩舆足忧患。到家昏黑空自笑，甯厩诶兔砍ぬ尽４餐酚芯莆从霉粒囊里无钱不劳算。更令雪片大如手，终胜溪瘴长熏眼。谒告犹能不出门，典衣共子成高宴。
雪效柳子厚　　　　　　　　　张耒
月落鸡声寒，晓色静茅屋。开门惊不知，夜雪压竹。槎牙生新冰，鳞甲刻溪谷。~~洲渚明，冽冽川原肃。孤蹲雀不动，沉酣客犹宿。呼童晨汲归，独漱寒泉玉。
题赵干江行初雪图　　　　　李弥逊
瓜步西头水拍天，白鸥波上寄长年。个中认得江南手，十里黄芦雪打船。
咏雪　　　　　　　　　　　　孙觌
喧Y凑六合，苟囱嗜呼ァ６砭江海悬，坐觉虚空隘。包藏失地险，漫见天大。婵娟自一种，巧丽穷百态。独馀古柏青，正色老不坏。
雪作　　　　　　　　　　　　曾几
卧闻微霰却无声，起看阶前又不能。一夜纸窗明似月，多年布被冷如冰。履穿过我柴门客，笠重归来竹院僧。三白自佳清亦好，诸山粉黛见层层。
雪中登王正中书阁　　　　　　前人
对雪谁堪语，登楼似欲仙。人家月户，丈室散花天。峰叠钩帘外，江横隐几前。寒深落雁渚，清集钓鱼船。解病从摩诘，消愁得仲宣。展书明细字，烹茗湿疏烟。月好还同梦，诗成已下弦。明年倘相忆，为一到关边。
春后微雪一宿而晴　　　　　范成大
Z胜金幡换物华，垂垂天意晚平沙。东君未破含春蕊，青女先飞剪水花。夜逐回风鸣瓦珑，晓成疏雨滴檐牙。朝暾不与同云便，烘作晴空万缕霞。
正月二日雪　　　　　　　　杨万里
雪与新春作伴回，捣霜为片雹为埃。只愁雪虐梅无奈，不道梅花领雪来。
雪夜寻梅　　　　　　　　　　前人
去年看梅南溪北，月作主人梅作客。今年看梅荆溪西，玉为风骨雪为衣。腊前欲雪竟未雪，梅花不惯人间热。横枝憔悴鹎绨＃端令羞面不肯开。缟裙夜诉玉皇殿，乞得天花来作伴。三更滕六驾海神，先遣东风吹玉尘。梅仙晓沐银浦水，冰肤欲放瑶林春。诗人莫作雪前看，雪后精神添一半。
喜雪　　　　　　　　　　　　陈造
阴宰弄精神，空中舞玉尘。入檐灯影乱，折竹晓声频。照幌光侵曙，欺梅雪压春。老夫贪快赏，呵冻拂乌巾。
雪　　　　　　　　　　　　　沈说
冻项缩如龟，茅檐讽雪诗。冷于初下日，好是未消时。树重高枝折，窗明晓色迟。忽思溪上路，拟借蹇驴骑。
雪　　　　　　　　　　　　赵希
不是春风柳，因何絮客衫。一云同万里，半夜失千岩。征马寒踪印，饥鸱冻吻缄。江心一片曰，知有暮归帆。
雪和坡公韵　　　　　　　　金蔡圭
门外黄昏噪晚鸦，瑶尘细逐九云车。丰年待作三登兆，暮景重开六出花。浊酒无人同此兴，扁舟有客访谁家。明朝试望东林树，百尺寒梢倚玉义。
和诜上人雪诗　　　　　　　　赵h
贫巷仍飞雪，空庭迥绝尘。照窗疑不夜，著树忽惊春。枕冷梦魂短，山明天宇新。赋诗分气象，定有灞陵人。
雪　　　　　　　　　　　　王仲元
初稀时拂拂，稍密自纷纷。老树晓迷月，瘦峰寒贴云。色从空际得，声向静中闻。客枕清无梦，哦诗彻夜分。
《前题》雷渊
风定云仍暖，天围四顾低。纷纷俄搅野，浩浩欲平溪。樵担归时重，渔舟望处迷。饥鸦空绕树，若个可安栖。
阻雪华下　　　　　　　　　　麻革
爱山久成癖，得山真隽永。太华隔风尘，五年梦幽境。传闻十丈莲，拟扣玉仙井。雪花忽迷漫，苍巅堕昏暝。蹇予世缘深，方外久自屏。意是希夷君，俗驾疏造请。行行风撼林，稍稍云度岭。云间三峰面，隐约露芒颖。初如滟堆，屹起势奔猛。渐如倚天剑，万仞铁花冷。烟霞半明灭，瞬息变光景。乃知造物心，相哀亦相警。归鞭晚忽忽，回首心耿耿。浩歌夜深寒，孤月挂峰顶。
春雪　　　　　　　　　　元张弘范
馀寒斜峭黄昏暮，惊见东风吹柳絮。杜陵野老独归来，却入灞陵桥上路。黄莺愁立花深处，恨湿金衣寒两羽。园林浑似晚春时，一片琼花飞玉树。
湖楼玩雪　　　　　　　　　　白E
上湖十里卷帘中，幻出瑶华第一宫。山势蹴天银作浪，柳行扑地玉为虹。渔蓑鹤氅同为我，雀舌羊羔不负公。明日凤城朝退早，一鞭曾约试吟骢。
雪　　　　　　　　　　　　　黄庚
片片随风整复斜，飘来老鬓觉添华。江山不夜月千里，天地无私玉万家。迷岸未春飞柳絮，前村破晓压梅花。羊羔锦帐应粗俗，自掬冰泉煮石茶。
大雪戏咏　　　　　　　　　　柳贯
霰集先惊密，云垂陡觉低。穿帷才巧入，拥砌已深迷。蟾影宵翻鹊，犀光昼骇鸡。投虚知井幕，蒙险失岩梯。九地藏膏泽，千门委璧圭。黄舆增厚载，元武蛰幽栖。忽洒声尤急，中休气转凄。辨方惟有服，封谷不须泥。稍喜夷涂辟，多忧陷阱挤。世将还朴素，壤尽彻青黎。固欲殊廉角，于何画町畦。溟池涵上下，岸渺东西。缟举仙人袂，窗明玉女闺。混沦收日脚，轩豁露坤倪。剪毳巾成郏吹灰室覆缇。妖氛随荡析，`茸谢提。劲竹犹遭挫，疏梅恰吐齐。若为散鳞甲，无已戮鲸鲵。日消迟见，丰年卜可稽。渔归装Bn，儿戏象狻猊。正苦贫衣绽，那禁冻面黧。晓罂初拨醴，午碗更吹齑。几梦斟羔唱，徒闻索饭啼。掩关谁扫轨，返棹却寻溪。践迹嗔鸿爪，全生愧马蹄。莫抽梁苑思，争效汉衿题。
应教次王御史韵　　　　　　萨都剌
江村连日雪，骑马欲何之。老树昏鸦集，寒塘落雁迟。松窗灯下酒，竹屋夜深棋。寄语王公子，幽栖或可期。
雪花曲　　　　　　　　　　云从龙
枯篁漠漠吹北风，黄河水流凝不通。天孙手持曰鸾尾，扫尽琪花舞碧空。昆山玉碎琼楼裂，老龙起舞惊明月。应是游魂不觉寒，醉吟纸帐春云热。东家娇娘厌桃李，学绣宫花锁窗里。冷袖擎来欲细观，隔帘火气催成水。
雪　　　　　　　　　　　　　叶J
漠漠年华晚，霏霏夜色分。江明非借月，树重或兼云。始讶花惊陈，翻愁鹤失群。梁园词赋客，飘泊独怀君。
听雪斋　　　　　　　　　　　前人
万籁入沈冥，坐深窗户明。微于疏竹上，时作碎琼声。扑纸春虫乱，爬沙蟹夜行。袁安正无寐，枕漏三更。
春雪　　　　　　　　　　　　前人
百花憔悴东风寒，六花烂漫开正繁。东君似欲F富贵，琼台玉榭真珠阑。绿杨无力晴抛絮，青松不老云生树。贪观天女跨鸾归，失却仙人骑鹤处。斜斜整整复霏霏，却忆衔枚入蔡围。奇功未立英雄老，壮志虽存气力衰。酒酣舞剑情难歇，指点银瓶莫教竭。醉中犹自忆当时，鹅鸭城边一池月。
雪　　　　　　　　　　　　　马臻
冷逼街头酒价高，晚来风急更萧骚。青楼醉舞不归去，江上一蓑怜汝曹。
雪诗赓曹文寿韵　　　　　　明太祖
翩翻飞舞布田垓，似絮还疑玉蕊梅。一夜扑窗春蝶戏，好风吹去又推来。
又赓张翼韵　　　　　　　　　同前
腊前三曰旷无涯，应是天公降六花。九曲河深凝底冻，张骞无处再乘槎。
喜雪歌〈有序〉　　　　　　　宣宗
宣德六年十二月辛巳，敕曰：腊后五日之夜大雪，迨旦而霁。盖丰年之祥也。因作喜雪之歌，与群臣同乐之。已命光禄赐宴，其悉醉而归。
一冬晴明人不厌，腊月雪飞尤所喜。从古农占重三白，来年有秋预可拟。昨夜长风广莫来，号空缘爻跬＠住Ｋ剐肼漫撒玉屑，千树万树梅花开。大地平铺皆一色，光辉未数琼瑶白。四山苍翠不可寻，但见凌空耸银壁。凭高四顾真奇观，日上扶桑朝不寒。昔人劳农享腊惟此时，更说来年丰有期。村村腰鼓聚宴饮，庶几时平今见之。嗟予菲德临九五，燮理功能寄丞辅。举觞相乐拜天庥，永念皇天与皇祖。
御制喜雪歌赐兵部尚书张本〈有序〉同前
朕承天序，位群臣万姓之上。夙夜劳心，以生民为虑。仰荷天地祖宗之佑，下资文武之臣协赞燮理之助。及兹一阳将复，六出呈祥。盖来岁丰稔之兆。遂作喜雪之歌，与群臣共乐之。敕光禄寺赐酒馔。对此瑞景宜，各尽觞。歌曰：
天气肃肃当严冬，大地凛冽号朔风。扶桑曜雪韬颖，屏翳一色浮鸿鳌Ｋ剐胨鼐耙√空，霏花糁叶何丰茸。六出巧自造化工，覆纩敷缟远近同。缀琼贴珞缘墙墉，轻盈宛转穿帘栊。千门万户光玲珑，积平坎稍銮鸱狻６澈瞎典铝髅彝ǎ林沼幻出银芙蓉。遂令松篁失青葱，翰飞蠕动寂敛踪。万几之暇坐九重，岂不自足鲜与x。一念所重存恫，荷戈披甲防彝戎。况复怀此为冲冲，维时预兆年岁丰。滋润E麦消螟螽，腾欢溢喜畎亩农。
送雪　　　　　　　　　周献王有
天山一色冻云垂，罨画楼台缀玉时。准备暖金香盒子，明朝送雪与相知。
雪中　　　　　　　　　　　　高启
舟绝寒江冻不潮，萦沙拂柳影。才从渔浦矶边积，还向樵村竹外飘。扑马忆从年少乐，点袍曾逐侍臣朝。如今独坐吟诗句，茅屋茶烟冷未消。
禁中雪　　　　　　　　　　　前人
君王元尚俭，台殿忽琼瑶。环素凝宫沼，飞花缀苑条。坊鸡惊曙早，仗马喜寒骄。金扇开时看，丹墀扫后朝。台司呈贺表，乐部奏仙韶。须信阳光近，都先别处消。
残雪　　　　　　　　　　　　杨基
庭雪半消残，犹存旧腊寒。春风如有意，留待隔年看。
赋得边城雪送行人胡敬使灵武　王称
万里趸偷溃三春雪未晴。送君走马去，遥似踏花行。度碛迷沙远，临关讶月明。故乡飞雁绝，相送若为情。
雪　　　　　　　　　　　　　王直
大雪下龙墀，蓬莱曙色移。光通九华殿，花满万年枝。赋拟梁园作，歌怜郢曲词。西山临魏阙，相对玉参差。
雪景为毗陵陈公懋赋　　　　　倪谦
江天雨雪路尽迷，层峰壁立琼瑶梯。苍松冻合玉髯老，翠筱寒压银梢低。屋底幽人常闭户，最爱银花绝纤污。碧窗半启允獒。手把青编映轻素。村南有客隐者伦，一肩壶}来叩门。遥知相对饮五斗，红光满面春风温。人间此景良不恶，林泉似傍兰陵郭。会须乘兴访元龙，共倚江楼招白鹤。
雪后饮胡彦超冬官归叠席上韵李东阳
马蹄冲雪叩君门，坐爱飞花扑酒尊。帘未卷时先作阵，屐曾来处已无痕。寒檐叶落蛛丝堕，老树巢倾鹤梦翻。今夕定知何夕是，好风明月未堪论。
次韵杨考功雪中见寄　　　　　陆容
后土承天变，司寒应候严。同云低布野，密雪乱回檐。荡漾侵池灭，蒙茸拂树黏。阳和虽不竞，膏泽已冥沾。色眩将迷鹤，光遥欲妒蟾。渭沟秦弃粉，猗泽晋堆盐。颇惬瑶阶迥，仍愁屋淹。猎原纷陀穑织室漾轻缣。持节餐应苦，扃门卧实廉。绀园惊改观，碧岭讶颓尖。窘兔留新迹，多鱼伏有潜。入歌难和曲，爱舞漫窥帘。屑下粳辞}，灰飞楮就炎。软红连日净，涨绿与春添。归骑银垂鬣，行人玉缀髯。微声疑霰杂，细转觉风恬。照晚分灯力，传更错漏签。六花千里遍，三白一冬兼。拟絮怜才逸，充茶觉味甜。炽炉身喜近，冻笔手慵拈。螟当深入，来牟预可占。冷魂冯酒唤，宁避老饕嫌。
听雪　　　　　　　　　　　杨一清
庭树萧萧梦屡惊，几回风景逼人清。坐吟食叶春蚕句，起听空山裂帛声。寒落瓦沟停更响，爽疑天籁静还生。凭谁为续幽兰调，万古悠悠此夜情。
残雪　　　　　　　　　　　杨循吉
残雪经时久，常闻檐溜声。谓晴阶又湿，疑雨日还明。地背融偏后，宵寒冻复成。不妨留莫泮，借尔照书楹。
咏雪　　　　　　　　　　　　陆深
虚馆都门里，遥空雨雪时。云同山受锁，霰集地承筛。初对无还有，徐看正复差。霏霏旋布密，陈陈渐成奇。入瓦犹飞溜，披墙故累基。苍皇忙宿旅，鼓舞走群儿。气袭裘功劣，光摇眼力衰。扑阶登陛级，打户阁。势倍初昏会，威伸入夜期。空林愁鸟雀，旷野失狐狸。古屋深藏脊，危城正没陴。窗腰明敝纸，字脚饱残碑。山势匀肥瘠，潮声带啸悲。赘疣疮竹节，拥肿病松枝。池沼甘居下，郊原苦厌卑。当庭昏有影，卧地险成夷。田犬思驰逐，鞲鹰欲奋追。四檐迷一色，独榻下重帷。风过梅苞瘦，阳回麦垄宜。墨池乾更掬，茶鼎渴旋滋。真足临书卷，应堪弄酒卮。楼台F富贵，歌调竞爝蕖Ｗ拥娇娥鬓，杯分侠士髭。生怜江上客，困忆陇头师。帆湿桡迎冻，兜胶马碍驰。丰年昭国瑞，聊复一题诗。
雪　　　　　　　　　　　　胡缵宗
疋马出梅溪，雪飞大如掌。何处扣舷人，杳杳春江上。
春雪　　　　　　　　　　　　杨慎
南雪转东风，千门四望同。爱穿珠箔透，愁点玉阶融。竹覆玲珑叶，梅残绰约丛。夕窗还映白，蜡炬更添红。
舟中阅唐诗纪事王起李绅张籍令狐楚于乐天席上赋一字至七字诗以题为韵遂效其体为花风月雪四首宋人名一七令　前人
雪。凝明，澄彻。飞玉尘，布琼屑。苍云暮同，岩风晓别。深山樵径封，远水渔舟绝。南枝忽报梅开，北户俄惊竹折。万树有花春不红，九天无月夜长白。
立春日禁中对雪　　　　　　　前人
天街晴雪照帘栊，万户千门似郢中。先向晓营添朔气，却随春仗转条风。上林花信梅边出，太液波声柳外通。郢客高歌谁属和，巴人下曲本难工。
春日禁中遇雪　　　　　　　　薛蕙
紫禁春朝雪，花飞彩仗新。雾交随雉尾，风引避龙鳞。掌湿金人立，窗寒玉女颦。翠华沾洒处，遥忆属车尘。
雪五首　　　　　　　　　　　前人
流风回雪满蓬莱，绣幕珠帘万户开。内殿平明催设宴，玉京深处翠华来。
二
绿水初冰百子池，飞花正满万年枝。君王夜醉瑶台雪，侍女冬歌白词。
三
永巷沉沉夜漏稀，玉阶寂寂雪花飞。空持纨扇歌琼树，愁对银缸襞舞衣。
四
玉人燕国旧倾城，对雪临风更有情。镜里新妆争皎洁，筵前垂手学轻盈。
五
宫里仙人字丽华，弦中纤指学琵琶。朝来白雪当窗立，一曲弹成玉树花。
雪夜召诣高元殿　　　　　　　夏言
迎和门外据雕鞍，玉X桥头度石栏。琪树琼林春色静，瑶台银阙夜光寒。炉香缥缈高元殿，宫烛荧煌太乙坛。白首岂期天上景，朱衣仍得雪中看。
阙下咏雪应制　　　　　　　　蔡羽
寒光逼四隅，瑞气满皇都。素女开金镜，宫人在玉壶。蓬莱驾白凤，汤殿浴霜凫。别有藏香室，红烟傍碧衢。
袁州对雪何笋亭侍御　　　　　苏v
宜春台边同幕云，宜春城下雪纷纷。初随鸣雨喧相集，转入飘风静不闻。银烛并回摇乍暝，金尊独对散微曛。因怀骢马江城夜，客况曾经可问君。
庐山雪　　　　　　　　　　王世懋
朝日照积雪，庐山如白云。始知灵境杳，不与众山群。树色空中断，泉声天半闻。千崖冰玉里，何处觅匡君。
雪夜独坐忆家兄伯玉弟仲嘉侄肇元汪道贯
飞雪江村暮，居人伏枕偏。衾n寒自拥，灯火静为缘。林暗光犹照，窗虚曙得先。乌衣近仍隔，郢曲更谁怜。
雪中季豹携酒过饮　　　　　汪道会
北风飕飕雪片起，顷刻漫数千里。有酒不醉空自愁，君看清夜寒如此。
数年来，南雪甚于北。癸未复尔。人戏谓南北之气互相换，似贾人带之往来。理或然也，边塞不易雨而今每潦。十九韵　　　　　徐渭
阴阳北去随南客，雨雪南来自北天。雨烂胡弓知几岁，雪高越瓦已三年。偶然尽海迷辽鹤，不是登桥听杜鹃。吠犬从今无一处，喘牛必问有诸贤。明明日向彤暗，杳杳玑笼紫雾悬。羲氏轮膏埋璧屑，滕公河水泻银钱。锋插戟包难见，深阱穿泉粉愈填。万里萧条昏井邑，千家凌夺失园田。疑花宿误群归羽，折竹真摧几个圆。鼻醋酽寒先惯吸，羹盐调剂未堪煎。倾危作兔当山顶，抟控成狮向日边。借皎肥身灰象饱，吹柔害物素猫拳。绵针絮刺俱丛棘，玉瓣银筒假淤莲。阳德尽阏阊阖上，阴威直到祝融颠。华亭羽翼漫天久，上蔡鹰卢猎野偏。伍员江长潮正怒，三闾沙白骨新捐。稀如尸蛊穿云去，细似绳蝇点壁旋。急舞鱼鳞明扈跋，繁遮蝗阵暗宵骞。袁安卧苦僵犹得，解缙尸埋醉可怜。万事岂俱埋得尽，有时终露髑髅冤。
长安春雪曲　　　　　　　　王稚登
春风吹雪下桑乾，添得城中一夜寒。T鹊楼高消不尽，长安街上马头看。
雪后登楼看山歌　　　　　　于慎行
昨朝飞雪满大荒，登楼四顾天茫茫。今朝登楼禁不得，吾与青山头并白。筠林呼酒~字开，瑶华积作中天台。对山遥劝一杯酒，平生与君为素友。君今头白青有时，奈何吾鬓真成丝。
燕山雪　　　　　　　　　　冯时可
十月幽州道，风岩盛雪花。飞滩银浪细，点树玉条斜。海暗迷寒雁，山空噪饿鸦。关河冰正锁，何处觅归槎。
舟中眺雪　　　　　　　　　李应徵
俯仰迷江甸，东南冻未苏。扁舟下远水，积雪断寒芜。朔气连沧海，穷阴混太湖。潇潇兼霰密，脉脉受风扶。大地遥浮越，低空近压吴。山川纷莽旷，云木半虚无。雁路才分影，鸥沙o辨呼。戢鳞潜素鲤，侧目逗饥乌。色借齐宫并，音操郢曲孤。披来朝练净，映处夜珠怙。不用裁梁赋，偏宜入剡图。乍惊容鬓似，却怪岁华徂。腊渐回杓斗，春先到酒垆。乾坤原浩荡，泥滓暂崎岖。自笑寒暄态，谁燃造化炉。圣朝阳德在，白日丽高衢。
雪　　　　　　　　　　　　陆彦章
饥乌噪不止，浮光射檐隙。独客起开门，夜雪深三尺。
雨雪曲　　　　　　　　　　　王野
大漠雪漫漫，风吹入箭瘢。平明没马足，半夜折旌竿。声叠鼓鼙暗，光添剑戟寒。铁衣三十万，谁不忆长安。
雪中出都门　　　　　　　　王泰际
残阳深雪出离亭，蹀躞琼田酒未醒。愿以此心通洁白，能于何处著丹青。萧疏林影藏穷鸟，惨淡山容列远屏。渐次孤城漏灯火，芦沟桥畔数寒星。
雪声　　　　　　　　　　　冯鼎位
玉尘冉冉洒空庭，松竹传声静夜听。洛下高人坚卧稳，任教落索打窗棂。
白雪曲　　　　　　　　　　　前人
暗逐梁尘起，潜随烛影流。似怜歌舞处，故故入高楼。
又
梅花开雪中，相看38奇绝。常教雪似花，莫遣花成雪。
对雪　　　　　　　　　　　　前人
对雪饶幽思，清吟酒半醺。扑帘寒未起，洒叶细先闻。风急仍含雨，天低欲堕云。晚看庭筱色，渐喜白纷纷。
六月卖雪　　　　　　　　　顾开雍
苍~六月晓寒生，双凤桥西卖雪声。银碗盛来调蜜咽，冰魂净洗齿牙清。
为康上人赋雪庭　　　　　　僧德祥
积雪满前楹，涵虚似太清。乾坤归一色，江海入无声。宝树花稠叠，W台路坦平。高僧不出户，水观已初成。
对雪　　　　　　　　　　　黄双蕙
拂幌飘窗玉不如，一庭寒色晓光馀。闺中诗思同清洁，分付双鬟莫扫除。
逢雪　　　　　　　　　　　鱼无迹
马上逢飞雪，孤城欲闭时。渐能消酒力，浑欲冻吟髭。落日无留景，栖禽不定枝。灞桥驴背兴，吾与故人期。
春雪　　　　　　　　　　　无名氏
昨夜东风换北风，酿成春雪满长空。梨花树上白添白，杏子枝头红不红。莺问几时能出谷，燕愁何日得泥融。寒冰锁却秋千架，路阻行人去不通。

[book_title]乾象典第九十一卷
雪部艺文四〈词〉
《望远行》〈咏雪〉宋・柳永
长空降瑞，寒空剪，淅淅瑶华初下。乱飘僧舍，密洒歌楼，迤逦渐迷鸳瓦。好是渔人，披得一蓑归去，江上晚来堪画。满长安，高却旗亭酒价。　幽雅。乘兴最宜访戴，泛小棹，越溪潇洒。皓鹤夺鲜，白鹇失素，千里广铺寒野。须信幽兰歌断，同云收尽，别有瑶台琼树。放一轮明月，交光清夜。
《白r》〈雪〉前人
绣帘垂，画堂悄，寒风淅沥。遥天万里，黯淡同云]23。渐纷纷，六花零乱散空碧。姑射宴瑶池，把碎玉零珠抛掷。林峦望中高下，琼瑶一色。严子陵钓台，归路迷踪迹。　追惜燕然画角，宝珊瑚。是时丞相虚作，银城换得。当此际，偏宜访袁安宅。醺醺醉了，任金钗舞困，玉壶倾侧，又是东君暗遣。花神先报。南国昨夜。江梅漏泄春消息。
《江城子》〈大雪怀朱康叔〉苏轼
黄昏犹是雨纤纤。晓开帘。欲平檐。江阔天低，无处认青帘。孤坐冻吟谁伴我。揩病目，铀髯。　使君留客醉厌厌，水晶盐。为谁甜。手把梅花。东望忆陶潜。雪似故人人似雪。虽可爱。有人嫌。
《满庭芳》〈雪中戏呈友人〉黄庭坚
风力驱寒，云容呈瑞，晓来到处花飞。遍装琼树，春意到南枝。便是渔蓑旧画，纶竿重，横玉低垂。今宵里，香闺邃馆，幽赏事偏宜。　风流。金马客，歌鬟醉拥，乌帽斜。问人间何处，鹏运天池。且共周郎按曲，音微误，首已先回。同心事，丹山路稳，长伴Z鸾归。
《蓦山溪》〈采石值雪〉李之仪
蛾眉亭上，今日交冬至。已报一阳生，更佳雪，因时呈瑞。匀飞密舞，都是散天花，山不见，水如山，浑在冰壶里。　平生选胜，到此非容易。弄月与燃犀，漫劳神，徒能惊世。争如此际，天意巧相符，须痛饮，庆难逢，莫诉厌厌醉。
《浣溪沙》〈新春微雪〉毛滂
谢女清吟压郢楼，楼前风转柳花隆ＱС晌杼却多羞。　半落琼瑶天又惜，稍侵桃李蝶应愁。酒家先当翠云裘。
《满江红》〈催雪〉周紫芝
寂寂江天，雪又满，晚来风急。空懊恨，散盐飞絮，未成轻集。万里长空飞不到，珠帘跃』剐呷搿Ｎ氏蛲恚谁欲画渔蓑，寒江立。　天黯澹，催残日。波浩渺，添寒力。又何如聊遣，舞衣红湿。好与月娥临晚砌，莫教先放梅花拆。便准拟，一醉广寒宫，千山白。
《女冠子》〈雪〉周邦彦
同云密布。撒梨花，柳絮飞舞。楼台悄，似玉向红炉暖阁。院宇深沈，广排筵会听笙歌，犹未彻。渐觉轻寒，透帘穿户，乱飘僧舍，密洒歌楼，酒帘如故。　想樵人山径，迷踪路。料渔父，收纶罢钓，归南浦，路无伴侣。见孤村寂寞，招s酒旗斜处。南轩孤雁，遏呖呖声声。又无书度。见腊梅枝上，嫩蕊两两三三微吐。
《红林檎近》〈雪二首〉前人
高柳春才软，冻梅寒更香。暮雪助清峭，玉尘散林塘。那堪飘风递冷，故遣度幕穿窗。似欲料理新s。呵手弄丝簧。　冷落词赋客，萧索水云乡。援毫授简，风流犹忆东梁。望虚檐徐转，回廊未埽，夜长莫惜空酒觞。
前调　　　　　　　　　　　　前人
风雪惊初霁，水乡增暮寒。树杪坠毛羽，檐牙挂琅\。才喜门堆巷积，可惜迤逦销残。渐看低竹翩翻。清池涨微澜。　步屐晴正好，宴席晚方欢。梅花耐冷，亭亭来入冰盘。对前山横素，愁云变色，放杯同觅高处看。
《昭君怨》〈雪〉韩驹
昨日樵村渔浦，今日琼川银渚。山色粤保看老峰峦。
锦帐美人贪睡，不觉天孙剪水。惊问，是杨花、是芦
花。
《青玉案》〈咏雪〉陈
碧空黯淡同云绕，渐枕上，风声峭。明透纱窗天欲晓。珠帘才裕美人惊报，一夜青山老。　使君命客金尊倒，千里琼瑶未经埽。压江梅春信早。十分农事，满城和气，管取来年好。
《江城子》〈大雪与客登极目亭〉叶梦得
蹁跹飞舞半空来。晓风催，巧萦回。野旷天遥，回望兴悠哉。欲问玉京知远近，试携手，上高堂。　云涛无际卷崔嵬。敛浮埃，照琼瑰。点缀林花，真个是多才。说与化工留妙手，休尽放，一时开。
《朝中措》〈雪景〉张抡
萧萧芦叶暮寒生。雪压冻云平。密洒一篷烟火，惊鸿飞起沙汀。　牧纶罢钓，空江有浪，短棹无声。便是天然图画，何须妙手丹青。
《丑奴儿令》〈咏雪〉康与之
冯夷剪破澄溪练，飞下同云。著地无痕。柳絮梅花处处春。　山阴此夜明如昼，月满前村。莫掩溪门。恐有扁舟乘兴人。
《水龙吟》〈雪〉杨无咎
小轩潇洒清宵，午风正紧门深闭。藜床危坐，竹窗频听，春虫扑纸。灯烬垂红，篆烟消碧，衣轻如水。料飞花未止，堆檐巳满，时摧折，琅\尾。　骨冷魂清无寐，这身在，广寒宫里。暗怀千古，浑疑一夜，冰生肠胃。岁事峥嵘，故园暌阻，归期犹未。向寒乡不念，丰年只忆，青天万里。
《朝中措》〈建康大雪〉侯
漏云初见六花开。惊巧妒江梅。飘洒元戎小队，玉妆旌旆归来。　恩同化手，春回陇亩，欢倒尊。记取明朝登览，绿漪惟有秦淮。
《鹧鸪天》〈和赵文鼎赋雪〉辛弃疾
莫上扁舟访剡溪，浅斟低唱正相宜。从教犬吠千家白，且与梅成一段奇。　香暖处，酒醒时。画檐玉著已偷垂。笑君解释春风恨，倩拂蛮笺只费诗。
《满江红》〈雪霁〉前人
天上飞琼，毕竟向，人间情薄。还又跨，玉龙归去，万花摇落。云破林梢添远岫，月明屋角分层阁。记少年，骏马走韩卢，掀东郭。　吟冻雁，嘲饥鹊。人已老，欢犹昨。对瑶华满地，与君酬酢。最爱霏霏迷远近，都收扰扰还空廓。待羔儿，饮罢又烹茶，扬州鹤。
《念奴娇》〈韩南涧载酒过云楼观雪〉前人
兔园旧赏，怅遗踪，飞鸟千山都绝。缟带银杯江上路，惟有南枝香别。万事新奇，青山一夜，对我头先白。倚岩千树，玉龙飞上琼阙。　莫惜雾鬓云鬟，试教骑鹤去，约尊前月。自与诗翁磨冻砚，看扫幽兰新阕。便拟明年，人间挥汗，留斫层冰洁。此君何事，晚来曾为腰折。
《水调歌头》〈和王政之吴江观雪〉前人
造物故豪纵，千里玉鸾飞。等f更把万斛，琼粉盖玻璃。好卷垂虹千丈，只放冰壶一色，云海路应迷。老子旧游处，回首梦耶非。　谪仙人，鸥鸟伴，两忘机。掀髯把酒，一笑诗在片帆西。寄语烟波旧侣，闻道莼鲈正美，休裂芰荷衣。上界足官府，汗漫与君期。
《减字木兰花》〈雪〉范成大
玉烟浮动。银阙三山连海冻。翠袖阑干。不怕楼高酒力寒。　双松冻折，忽忆衰翁容易别。想见鸥边，压损年时小钓船。
《清平乐》〈咏雪〉程垓
疏疏整整。风急花无定。红烛照筵寒欲凝。时见筛帘玉影。　夜深明月笼纱。醉归凉面香斜。犹有惜梅心在，满庭误作吹花。
《谒金门》〈春雪〉韩元吉
春尚浅。谁把玉英裁剪。尽道梅梢开未遍。粤被满院。　楼上酒融歌暖。楼下水平烟远。却似涌金门外见。絮飞波影乱。
《水龙吟》〈雪〉管鉴
晓来密雪如筛，望中莹彻还如洗。梅花过了，东君又放，满城桃李。碎剪琼英，高林低树，巧妆匀缀。更江山秀发，田畴清润，满眼是，丰年意。　谁念危楼独倚，共飘零，茫茫天际。毫端句涩，杯中酒减，欢情难寄。天为凄凉，暂时遮尽，黄茅白苇。但神州目断，珠宫玉阙，隔三千里。
《喜迁莺》〈雪〉王千秋
玉龙垂尾。望阙角苕荛，如侵云里。明璧榱题，白银阶陛，平日世间无事。静久声鸣槛竹，夜半色侵窗纸。最奇处，尽巧妆枝上，低飞檐底。　当为。呼游骑。嗾犬擎苍，腰箭随邻里。藉草烹鲜，枯枝煎茗，点化玉花为水。未挹瑶台风露，且借琼林栖倚。眩银海，待斜披鹤氅，骑鲸寻李。
《风流子》〈雪〉前人
同云垂六幕，啼乌静、风御玉妃寒。渐声入钓蓑，色侵书幌，似花如絮，结阵成团。倦游客，一番诗思苦，无算酒肠宽。黄竹调悲，绮衾人病岂堪梅蕊，索笑巡檐。一杯知谁劝，空搔首、还是忆旧青毡。问素娥早晚，光射江干。待醉披鹤氅，高吟冰柱，剡溪何妨，乘兴空还。只恐橹声咿轧，栖鸟难安。
《贺新郎》〈姑苏台观雪〉卢祖皋
十倾涵空碧。画图中、峥嵘幻玉，乱零吹璧。倚遍危阑吟不尽，把酒风前岸帻。记当日、西湖为客。谁剪吴淞江上水，笑乾坤、奇事成儿剧。还照我，夜窗白。　崇台目断清无极，引枝筇、琼瑶步软，印登临屐。娃馆娉婷知何在，泪粉愁浓恨积。故化作、飞花狼籍。旧事悠悠浑莫问，有玉蟾、醉里曾相识。聊伴我，吹羌笛。
《水龙吟》〈雪〉史达祖
梦回虚白初生，便疑冷月通窗户。不知夜久，都无人见，玉妃起舞。银界四天，琼田易地，恍然非故。想见儿童健意，生愁霁色，情频在、窥帘处。　一片樵林钓浦。是天教、王维画取。未知授简，先将高兴，如归妙句。江路梅愁，灞陵人老，又骑驴去。过章台，记得春风乍见，倚帘吹絮。
《东风第一枝》〈春雪〉前人
巧沁兰心，偷黏草甲，东风欲障新暖。谩疑碧瓦难留，信知暮寒较浅。行天入镜，做弄出、轻松纤软。料故园、不灾亓保误了乍来双燕。　青未了、柳回白眼。红欲断、杏开素面。旧游忆著山阴，后盟遂妨上苑。熏炉重熨，便放慢春衫针线。怕凤靴，挑菜归来，万一灞桥相见。
《徵招》〈雪〉赵以夫
玉壶冻裂琅\折，VV逼人衣袂。暖絮涨空飞，失前山横翠。欲低还又起。似妆点、满园春意。记忆当时，剡中情味，一溪云水。　天际。绝人行，高吟处，依稀灞桥邻里。更剪剪梅花，落云阶月砌。化工真解事。强勾引、老来诗思。楚天暮，驿使不来，怅曲阑独倚。
《一剪梅》〈客中新雪〉方岳
谁剪轻琼做物华。春绕天涯。水绕天涯。园林晓树恁横斜。道是梅花。不是梅花。　宿鹭联拳倚断槎。昨夜寒些。今夜寒些。孤舟箬笠钓烟沙。待不思家。怎不思家。
《念奴娇》〈梦雪〉前人
问天何事，雪垂垂、欲下又还晴却。春到梅梢香逗也，尽有心情行乐。剡曲舟回，灞桥诗在，一笑人如昨。此情分付，暮天寒月残角。　谁道飞梦江南，群山如画，一一琼瑶琢。中有玉田三万顷，云是幼舆丘壑。招我归来和春醉去，休跨扬州鹤。万花曾约，酒醒当有新作。
《红林檎近》〈雪次周美成韵二首〉方千里
花幕高烧烛，兽烟深炷香。寒色上楼阁，春威遍池塘。多情天孙织罢，故与玉女穿窗。素脸浅约宫妆。风韵胜笙簧。　游冶寻旧侣，尊酒老吾乡。清歌度曲，何妨尘落雕梁。任瑶阶平尺，珠帘人报，剩07酩酊飞羽觞。
前调　　　　　　　　　　　　前人
晓起山光惨，晚来花意寒。映月衣纤缟，因风佩琅\。三弄江梅听，彻几点岸柳飘残。宛然舞曲初翻。帘影圆澜。　把酒同唤醉，促膝小留欢。清狂痛饮，能消多少杯盘。况人生如寄，相逢年老，岁华休作容易看。
前调〈前题二首〉　　　　　杨泽民
轻有鹅毛体，白无龙脑香。琼笋缀飞桷，冰壶鉴方塘。浑如瑶台阆，苑更无茅舍蓬窗画阁自有梅妆。贪耍罢弹簧。　鼓舞沽酒市，蓑笠钓鱼乡。遐观自乐，吾心何必濠梁。待乔木都冻，千山尽老，更烦玉指劝羽觞。
前调　　　　　　　　　　　　前人
梅信初回暖，风棱犹壮寒。禾稼响圭璧，帘旌隐琅\。门前群山尚，满窗外数片馀残冻底潜有鱼翻。东风渐生澜。　杖策扶半醉，燕寝有馀欢。儿童自捧，皑皑调密盈盘。兆丰穰和气，来呈美瑞，莫同轻薄飞絮看。
《洞仙歌》〈雪〉沈端节
夜来惊怪，冷逼流苏帐。梦破初闻竹窗响。向晓开帘，看凌乱寒光，清兴发，鹤氅谁同纵赏。　江南春意动，梅竹潜通，醉帽冲风自来往。慨念故人疏，便理扁舟，须信道、吾曹清旷。待石鼎煎茶洗馀醺，更依旧归来，浅斟低唱。
《扫花游》〈春雪〉吴文英
水云共色，渐断岸飞花，雨声初峭，步帷素袅。想玉人误惜，章台春老。岫敛愁蛾，半洗铅华未晓。舣轻棹，似山阴夜晴。乘兴初到。　心事春缥缈，记遍地梨花，弄月斜照。旧时38草，恨凌波路狭，小庭深窈。冻蕊琼箫，渐入东风郢调。暖回早。醉西园、乱红休埽。
《无闷》〈催雪〉前人
霓节飞琼，鸾驾弄玉，杳隔平云弱水。倩皓鹤传书，卫姨呼起。莫待粉河凝晓，趁夜月、瑶笙飞环佩。蹇驴吟影，茶烟灶冷，酒亭门闭。　歌丽。泛碧蚁。放绣箔半钩，宝台临砌。要须借东君，灞陵春意。晓梦先迷楚蝶，早风戾、重寒侵罗被。还怕掩、深院梨花，又作故人清泪。
《红林檎近》〈雪次周美成韵二首〉陈允平
飞絮迷芳意，落梅销暗香。皓鹤唳空碧，白鸥避寒塘。妨他踏青38，草便放晓日东窗。先自懒弄晨妆。谁耐听笙簧。　望帘寻酒市，看钓认渔乡。控持紫燕，芹泥未上雕梁。想梁园谢馆，寻花较晚，但陪玉树频举觞。
前调　　　　　　　　　　　　前人
三万六千顷，玉壶天地寒。庾岭封的，淇园折琅\。漠漠梨花烂，漫纷纷柳絮飞残直疑横潦惊翻。斜风溯狂澜。　对此频胜赏，一醉饱清欢。呼童剪韭，和冰先荐春盘。怕东风吹散，留尊待月，倚阑莫惜今夜看。
《六么令》〈雪〉周密
痴云剪素，檐滴夜深悄。银城飞捷翠陇，占瑞丰年报。白战清吟未了。寒鹊争枝晓。鹤迷华表。山阴醉卧，今日何人问安道。　交映虚窗净沼，不许游尘到。谁念絮帽茸裘，叹幼安今老。玉鉴修眉未埽。白雪词新草。冰蟾光皎，梅心香动。f看春风上琼岛。
前调〈春雪〉　　　　　　　　前人
回风带雨，冻蕊漏声悄。小窗照影虚白，几误邻鸡报。千树夭桃绽了。鹄立通明晓。眼空八表。宫袍带月。醉里应迷灞陵道。　风静琼林翠沼。片片随春到。吟鞯十里新堤，怪四山青老。玉唾珠尘怕埽。句冷池塘草。白天寒皎，飞琼何在，梦觉梨云度仙岛。
《声声慢》〈催雪〉王沂孙
风声怂，云意商量，连朝滕六迟疑。茸帽貂裘，兔园准拟吟诗。红炉旋添兽炭，办金船、羔酒溶脂。问剪水，恁工夫犹未，还待何时。　休被梅花争白，好跨奇38巧，早遍琼枝。Z索金铃，佳人等塑狮儿。怕寒绣帷慵起，梦梨云、说与春知。莫误了、约王猷、船过剡溪。
《无闷》〈雪意〉前人
阴积龙荒，寒度雁门，西北高楼独倚。怅短景无多，乱山如此。欲唤飞琼起舞，怕搅碎、纷纷银河水。冻云一片，藏花护玉，未教轻坠。　清致，悄无似。有照水南枝，巳搀春意。误几度凭栏，莫愁凝睇。应是梨花梦好，未肯放，东风来人世。待翠管、吹破苍茫，看取玉壶天地。
《柳梢青》〈清明夜雪〉张炎
一夜凝寒，忽成琼树，换却繁华。因甚春深，片红不到，绿水人家。　眼惊白昼天涯。空望断、尘香钿车。独立东风，曲阑惆怅，莫是梨花。
《探春慢》〈雪霁〉前人
银浦流云，绿房迎晓，一抹墙腰月淡。暖玉生香，悬冰解冻，碎滴瑶阶如霰。才放些晴意，早瘦了、梅花一半。也知不作花香，东风何事吹散。　摇落似成秋苑。甚酿得春来，怕教春见。野渡舟回，前村门掩，应是不胜清怨。次第寻芳去，灞桥外、蕙香波暖。犹听檐，声看灯人在深院。
《摸鱼儿》〈春雪客中寄友〉前人
又孤吟、灞桥深雪，千山绝尽飞鸟。梅花也著东风，笑一夜瘦添多少，春悄悄正断梦。愁诗忘却池塘草。前村路杳。看野水流冰，舟f渡口，何必见安道。　慵登眺。脉脉霏霏才了。寒威犹自清峭。终须几日开晴去。无柰此时怀抱。空懊恼、料酒兴歌情，未肯随人老。惜花起早。07醉里忘归，接08更好，一笑任倾倒。
《念奴娇》〈雪〉姚勉
t裘夜冷。怪地炉、煨酒经时难热。晓起盘风天舞絮，拍手儿童欢悦。客里新吟，天葩剪巧，思与梅争发，使君属和，雪花同是三绝。　未须赋就梁园，阳春拍调，压倒唐元白。早晚联镳花底去，共看朝霞银阙。朝退归来清虚堂里。醉洒淋漓墨，而今且对，聚星堂上宾客。
《蓦山溪》〈雪二首〉何梦桂
春工未觉，何处琼英早。夜半剪银河，到人间、楼台初晓。霏霏脉脉，不是不多情，金帐暖，玉堂深，却怪音尘杳。　天公滴下，暂落红尘道。颜色自还怜，怕轻狂、随风颠倒。冰心谁诉，但吹入梅花，明月地，白云阶，相照天寒好。
前调　　　　　　　　　　　　前人
飞仙欲下，水殿严早。娇涩怕春知，跨白虬、天门未晓。霓裳零乱，骨自清妍，梅檐月，柳桥风，世上红尘杳。　重门深闭，忘却山阴道。呼酒嚼琼花，任醉来、玉山倾倒。无言相对，这岁暮心期，茅舍外，玉堂前，处处风流好。
《念奴娇》〈催雪〉朱淑真
冬晴无雪，是天心、未肯化工非拙。不放玉花飞堕地，留在广寒宫阙。云欲同时，霰将集处。红日三竿揭，六花剪就，不知何处施设。　应念陇首寒梅，花开无伴，对景真愁绝。待出和羹金鼎手，为把玉盐飘撒。沟壑皆平乾坤如画。更吐冰轮洁，梁园宴客，夜明不怕灯灭。
前调〈残雪〉　　　　　　　　前人
鹅毛细剪，是琼珠、密洒一时堆积。斜倚东风浑漫漫，顷刻也须盈尺。玉作楼台，铅F天地。不见遥岑碧，佳人作戏，碎揉些子抛掷。　争奈好景难留，风]雨u，打碎光凝色，纵有十分轻妙态，谁似旧时怜惜。担阁梁吟寂寥楚舞。笑捏狮儿只，梅花依旧，岁寒松竹三益。
《清平乐》〈雪〉孙道绚
悠悠rr。做尽轻模样。半夜萧萧窗外响。多在梅边竹上。　朱楼向晚帘开。六花片片飞来。无奈熏炉烟雾。腾腾扶上金钗。
《归朝欢》〈对雪追和东坡〉无名氏
透隙敲窗风海坐见广庭霜缟白。长安道上正骑驴，蔡城里谁坚壁表，表风尘物瑶。林琼树三豪客对，挥毫。连珠唱玉、竞把诗笺掷。　草草杯盘还促席，痛饮狂歌话胸臆。前村昨夜放梅花，东邻休把F。容色清欢那易得。明朝乌辔升南极。带随车，黄垆咫尺，莫作山河隔。
《青玉案》〈雪〉　　　　　　金完颜q
冻云封却驼冈路。有谁访、溪梅去。梦里疏香风暗度。
觉来惟见，一窗凉月，瘦影无寻处。　明朝画笔江天暮，定向渔蓑得奇句。问帘前深几许，儿童笑道，黄昏时候，犹是帘纤雨。
《满江红》〈咏雪〉元・李俊民
漠漠愁阴，银界晓、皓然一色。谁剪水、就中撩乱、燕山如席。天若有情天也老，高山底事头先白。甚教人、错恨五更风，花狼籍。　寒欲退，刘叉笔，深欲没，韦郎膝。问何如江上，孤舟蓑笠。不见过门多恶客。等f踏破琼瑶迹。便粗豪、下马坐人床，寻欢伯。
《选冠子》〈对雪〉张翥
冻雨跳空，朔云屯地，陡觉寒无赖。谁从蕊阙。宴罢群仙，一样佩零珠。解应唤冯夷，起舞回风，搅碎渺茫，银海倚南窗，清思盈襟，看尽整容斜态。　君试问、白羽鸣，青貂束锦，千骑猎归烟塞。何如倦客，蜡屐支筇，乘兴竹边梅外。随处堪寻，卖酒人家，春渚水香，挑菜趁湖山，晴晓吟魂，飞上玉峰瑶界。
前调〈岁晚再雪仍用前韵〉　　前人
岁晚江空，雪飞风起，老境若为聊赖。家人解事，准备深尊。旋遣夜窗寒。解萍梗孤踪幻影浮生万里喜还闽海但囊中留得诗篇烂写山情水态　真比似一个冥鸿南来北去阅尽几重关塞名缰利锁绊煞英雄都付醉乡之外惟不能忘一舸吴淞鲈豉羹莼菜且今宵还我冰壶天地眼空尘界
《瑶华》〈雪〉张雨
筛冰为雾，屑玉成尘，借阿姨风力。千岩竞秀，怎一夜、换作连城之璧。先生闭户，怪日短、寒驹催隙。想平沙、鸿爪成行。却似醉时书迹。　未随埋没双尖，便淡扫蛾眉，与38春色。裁诗白战，驴背上、驼取灞桥吟客。有胱孕Γ尽未让、诸峰头白。看洗出、宫柳梢头，已借淡黄涂额。
《如梦令》〈春雪〉明・杨基
点缀落梅李。埋没苍苔芳芷。楼上倚阑人，立在玉屏风里。风起。风起。都做一江春水。
《摸鱼儿》〈断桥残雪〉瞿佑
望西湖、玉花飘后，嫩寒犹自凝冱。瑶台梦断飞琼老。惆怅今吾非故。斜日暮。试指点、桥南桥北经行路。佳期又误。正环i随波。泪铅成水。流入里湖去。　凭阑处，十里银沙分布。水泥深阻行步。孤山欲访梅花信，除是扁舟飞渡。君莫诉。君不见。酒尊谁酹逋仙墓。诗魂未遇。但寂寞黄昏，月香水影。吟尽断肠句。
《蝶恋花》〈断桥残雪〉莫[
快雪时晴寒尚冱，玉屑银沙纷满湖南路。一道垂虹如约素，裙腰草色非前度。　断i遗环愁日暮，想像凌波罗袜应难步。欲探梅花何处所，山童指点逋仙墓。
《望江南》〈雪〉杨慎
晴雪好，万瓦玉鳞浮。照夜不随青女去，羞明应为素娥留。只欠剡溪舟。
《渔家傲》〈冬雪〉吴子孝
日暖雪花飞片片。幻成六出如铺练。庭下早梅香自献。寒滟潋、仙姿欲38琼瑶茜。　薄酒一卮聊独劝。貂裘坐拥红炉艳。城里人家都十万。风满院、q愁破屋饥寒遍。
前调　　　　　　　　　　　　前人
江上雪花如落絮。山前钓艇还归去。林鸟不啼村市暮。人踽踽、板桥路滑驴难度。　诗兴满怀谁共赋。吟肩瘦耸寻梅坞。拥袖有氤擅罹洹：不语、冰澌声绕沙堤树。
《归朝欢》〈春雪〉前人
新岁郊原纤草碧。陡然寒甚同云密。雪花如掌逐狂飙。冰澌似玉流香陌。冻成天地白，江山万里都辉赫。泛兰舟、粤彼耐，佳景真奇特。　江南二月非江北，茂苑千花当尽拆，天公有意厌尘氛，人间借作瑶台色。云岩天咫尺，山头老树鸦翻日。酒酣。时登高能，赋聊倩春风笔。
《多丽》〈晚春雪景〉王世贞
醉飞琼，恼乱瑶池清宴。吉玲b、凤钗敲碎，荡成满地飘霰。送夭桃、武陵几树，伴梨花、杜曲千片。妒我春衫、妆他寒食，乍惊蜂蝶又猜莺燕。五陵畔、杂和烟雨。宝马踏青转樊楼，银筝细炙，红炉重。　怯寒色、条桑小妇，]08轻护娇面。转纤弯一双莲瓣，屐齿香泥粉痕浅。冷落流光，萋迷馀景，东风无计玉山软。天公，老被伊瞒。过红日几时。见空担，阁无主野芳，满目愁怨。
《永遇乐》〈书怀〉冯琦
不愿为云，何须似雨，但求如雪。雨落难收，云浓易散，惟雪称奇绝。乱点梅梢，细匀花瓣，玉色都无分别。倩微风、吹入华轩。悄把绣帏轻揭。　梅解偷香。雪如傅粉。贾女何郎相悦。漏泄春光，东皇相妒，不得常攀折。雪片都消，梅香依旧，瘦影冷侵孤月。问何时，重上瑶阶，明岁寒时节。
《点绛唇》〈题雪图〉施绍莘
水墨江天，饕吧微微树。尽堪题句。风雪溪桥路。一点人行，正在模糊处。冲寒去。打头狂絮。人远天涯暮。
《青玉案》〈山林积雪〉李伊玉
梵宫百尺同云护。渐白满、苍苔路。破腊梅花香早露。银涛无际，玉山万里。寒罩江南树。　鸦啼影乱天将暮。海月纤痕映烟雾。竹低垂孤鹤步。杨花风弄，鹅毛天剪，总是诗人误。
雪部选句
楚屈原《九歌》：霰雪纷其无垠兮，云霏霏而承宇。《九章》：悲霜雪之俱下兮，听潮水之相击。
宋玉《九辩》：霰雪糅其增加兮，乃知遭命之将至。招魂增冰峨峨，飞雪千里些。
魏曹植《洛神赋》：兮若轻云之蔽，月飘u兮若流风之回雪。
陆机《感时赋》：敷层云之葳蕤，坠零雪之挥霍。
晋孙楚《雪赋》：尧九载以山栖兮，汤请祷于桑林。罔二圣以济世兮，孰繁衍以迄今。嗟亢阳之u时兮，情反侧以寝兴。丰隆洒雪，交错翻纷。膏泽偃液，普润中田。肃肃三麦，实获丰年。
明费元禄转情集雪景：飘残柳絮，总无乌鹊。衔飞点遍、棕衣，惟有渔翁下钓。〈又〉四境尽浮，泯泯却同无地。千山已老，茫茫讵复见天。穿帘误作梅花，照室浑疑日月。〈又〉马迷熟道，犬吠归人。门外五更，朝士应愁踏冻。林中三尺，村农举贺丰年。〈又〉船窗皎洁，分布被之芦花。阶砌鲜妍，结茅檐之冰柱。
汉秦嘉诗：飞雪覆庭。
晋陶潜诗：凄凄岁暮风，翳翳经日雪。
宋谢灵运诗：明月照积雪，朔风劲且哀。〈又〉骚屑出穴风，挥霍见日雪。
谢惠连诗：繁云起重阴，回飙流轻雪。
鲍照诗：北风十二月，雪下如乱巾。〈又〉阴崖积夏雪，阳谷散秋荣。〈又〉胡风吹朔雪，千里度龙山。
梁范云诗：寒沙四面平，飞雪千里惊。
裴子野诗：集霰渝丹黻，流云飘绣柱。滴沥垂土膏，阑干悬石乳。〈又〉飘飘千里雪，倏忽度龙沙。
张正见诗：九冬飘远雪，六出表丰年。〈又〉同云遥映岭，瑞雪近浮空。
唐太宗诗：瀚海百重波，阴山千里雪。
许敬宗诗：腾华承玉宇，凝照混金娥。
苏F诗：写月含珠缀，从风薄绮疏。
刘长卿诗：野雪空斋掩。
李弘茂诗：甜于泉水茶须信，狂似杨花蝶未知。杜甫诗：岸风翻夕浪，舟雪洒寒灯。〈又〉楼雪融城湿，宫云去殿低。〈又〉微雪不到地，寒空时有无。〈又〉朔风吹桂冰，披雪夜纷纷。〈又〉窗含西岭千重雪。
卢纶诗：竹雪覆柴门。
于鹄诗：微风吹冻叶，馀雪落寒枝。
韩愈诗：随车翻缟带，逐马散银杯。
孟郊诗：朔雪寒断指。
元稹诗：冻雪堕t阶。
白居易诗：庭霜封石棱，池雪印鹤迹。〈又〉黄昏惨惨天微雪，修行坊西鼓声绝。〈又〉可怜今夜鹅毛雪，引得高情鹤氅人。〈又〉寂寞满炉灰，飘零上阶雪。
朱庆馀诗：斜雪微沾砌。
雍陶诗：胡卢河畔逢秋雪，疑是风飘白鹤毛。
许浑诗：门掩荒山夜雪深。
李商隐诗：已随江令F琼树，又入卢家妒玉堂。〈又〉腊雪已添墙下水。
温庭筠诗：闭门群动息，积雪透疏林。
方干诗：暝雪细声积。
郑谷诗：疋马愁冲晚村雪，孤舟闷阻春江风。
韩诗：损花微雪似无情。
卢延让诗：渡水蹇驴双耳直，避风羸仆一肩高。李建勋诗：听雪添诗思，看山滞酒巡。
幸夤逊诗：深妆玉瓦平无珑，乱拂芦花细有声。无名氏诗：鸟向不香花里宿，人从无影月中归。〈又〉轻著冻痕销水面，密随和气入花根。〈又〉万木尽如花落候，四檐鸣似雨来时。
宋苏轼诗：东风吹湿雪。〈又〉瓦屋寒堆春后雪，蛾眉翠扫雨馀天。
黄山谷诗：刻兽堆盐虎，为山倒玉人。
陆游诗：急雪打窗心共碎。〈又〉云停雪意酣。
惠崇诗：鸟归杉堕雪。
金元德明诗：著柳直疑香絮重，拥阶还似落花深。吴激诗：窗明怜雪在。
元杨维桢诗：龙喷雨花天作瑞，象占云叶气生和。

[book_title]乾象典第九十二卷
雪部纪事一
《列子・汤问篇》：师文鼓琴当夏。而叩羽弦，以召黄钟，霜雪交下。
《拾遗记》：周灵王起昆昭台，召诸方士。有二人乘飞凤之辇。上席时，赤旱。一人能以歌召霜雪。于是引气一吸，云起雪飞。
周王子晋，临丹井而窥。有青雀衔玉杓以授子晋。子晋取而食之，乃有云起雪飞。子晋以衣袖挥云，则云雪自止。
《左传》：楚子狩于州莱，次于颍尾。使荡侯潘子，司马督嚣尹午陵。尹喜帅师围徐，以惧吴。楚子次于乾溪，以为之援。雨雪，王皮冠秦复陶翠，被豹舄，执鞭以出。《良士传》：羊角哀、左伯桃，俱适楚求仕。道遇雪，宿空柳中。度不能全，乃并衣粮与伯桃，角哀死树中。
《王孙子》：昔卫君重裘累茵而坐，见路有负薪而哭者。问曰：何故也。对曰：雪下衣薄，是以哭之。于是卫君惧。见于颜色曰：为君而不知民，孰以我为君。于是开府金，出仓粟，以赈贫穷。
《晏子》：景公之时，雨雪三日而不霁。公被狐白之裘，坐堂侧陛。晏子入见，立有间。公曰：怪哉，雨雪三日而天不寒。晏子对曰：天不寒乎。公笑。晏子曰：婴闻古之贤君，饱而知人之饥，温而知人之寒，逸而知人之劳。今君不知也。公曰：善。寡人闻命矣。乃令出裘发粟与饥寒。令所睹于涂者，无问其乡。所睹于里者，无问其家。循国计数，无言其名。士既事者兼月，疾者兼岁。孔子闻之曰：晏子能明其所欲，景公能行其所善也。《琴操》：曾子耕太山下，雨雪不得归。思父母作，梁山操。《战国策》：魏惠王死，葬有日矣。天大雨雪，至于牛目，坏城郭。且为栈道而葬。群臣多谏太子者曰：雪甚如此，而丧行，民必甚病之。官费又恐不给，请弛期更日。太子曰：为人子而以民劳与官费用之故，而不行先王之丧，不义也。子勿复言。群臣皆不敢言。而以告犀首。犀首曰：吾未有以言之也。是其唯惠公乎。请告惠公。惠公曰：诺。驾而见太子曰：葬有日矣。太子曰：然。惠公曰：昔王季历葬于楚山之尾，滦水m其墓，见棺之前和。文王曰：嘻，先君必欲一见群臣百姓也。夫故使滦水见之。于是出而为之张朝，百姓皆见之。三日而后更葬。此文王之义也。今葬有日矣，而雪甚，及牛目。难以行。太子为及目之故，得毋嫌于欲亟葬乎。愿太子更日，先王必欲少留。而扶社稷，安黔首也。故使雪甚，因弛期而更为日，此文王之义也。若此而弗为意者，羞法文王乎。太子曰：甚善，敬弛期。更择日。惠子非徒行其说也。又令太子未葬其先王，而又因说文王之义。说文王之义，以示天下岂，小功也哉。
《史记・滑稽传》：东郭先生久待诏公车，贫困饥寒。衣敝履不完。行雪中，履有上无下，足尽践地，道中人笑之。东郭先生应之曰：谁能履行雪中，令人视之其上履也。其履下处，乃似人足者乎。
《汉书・匈奴传》：汉初定中国，徙韩王信于代，都马邑。匈奴大攻，围马邑。韩王信降匈奴。匈奴得信，因引兵南u句注。攻太原，至晋阳下。高帝自将兵往击之。会冬大寒，雨雪。卒之坠指十二三。
《李广利传》：广利为贰师将军，伐宛军还。诏曰：贰师将军广利，征讨厥罪。伐胜大宛。赖天之灵，从溯河山，涉流沙，通西海。山雪不积，士大夫径度。获王首虏。珍怪之物，毕陈于阙。其封广利为海西侯，食邑八千户。《苏武传》：单于欲降武，乃幽武置大窖中。绝不饮食。天雨雪，武卧m雪，与旃毛并咽之。数日不死，匈奴以为神。
《飞燕外传》：飞燕通邻羽林射鸟者。飞燕贫，与合德共被。夜雪，期射鸟者于舍傍。飞燕露立闭息，顺气体温，舒亡疹粟。射鸟者异之，以为神仙。
《汉书・王莽传》：天凤二年，大雪，关东尤甚。深者一丈，竹枝皆枯。
《拾遗记》：魏明帝二年，昆明国贡漱金鸟，畏霜雪。乃起小屋处之，名曰辟寒台。
《后汉书・袁安传》：安字邵公，汝南汝阳人。初为县功曹，后举孝廉。〈注〉《汝南先贤传》曰：时大雪，积地丈馀。洛阳令自出案行，见人家皆除雪出。有乞食者。至袁安门，无有行路，谓安已死。令人除雪入户，见安僵卧。问何以不出，安曰：大雪人皆饥，不宜千人。令以为贤，举为孝廉也。
《段G传》：G字纪明，武威姑臧人。延熹二年，迁护羌校尉。明年春，羌与烧何大豪，寇张掖，攻没钜鹿坞。又招同种千馀落并兵，晨奔G军。G下马大战，至日中刀折矢尽，敌亦引退。G追之，且38且行。昼夜相攻，割肉食雪四十馀日。遂至河首积石山，斩烧何大帅，首敌五千馀人。
《黄宪外史》：李膺访徵君于衡门。雪甚，道遇郭泰，而问曰：子得见叔度耶。曰：泰也以布衣交，安得不见。子以轩冕交，亦轩冕者谒之耳。安得见。李膺有惭色。乃税驾于野，与郭泰乘蹇驴而造焉。有樵者临溪浣足而歌曰：衡门之雪霏霏兮，有客袍寒。溪澹而无声兮，木落远皋。二子闻而凄然。
《汝南先贤传》：颍川胡定，字元安。至行绝人在丧。雉兔游其庭，夜雪覆其室。县令遣户曹排雪问定，定已绝谷。妻子皆卧在床。令遣掾以乾L就遗，定乃受半。《英雄记》：魏遣诸葛诞攻东兴，诸葛恪率军拒之。丁奉曰：今诸军行迟。若敌据便地，则难与争锋矣。乃径进18徐塘。天寒雪，敌诸将置酒高会。奉曰：取封侯爵赏，正在今日。乃使兵解铠著伲持短兵。敌人从而笑焉。不为设备，奉纵兵砍之，大破敌前屯。
《杭州府志》：汉慧明，姓王氏，钱塘人。居蒋州山间。值雪，路塞七日不食。至荆州四望山，见二虎争38。以杖格解焉。
《魏志・焦先传注》：先自作一蜗牛庐，后为野火所烧。先因露寝。冬雪大至，袒卧不移。人以为死，就视知生。《神仙传》：焦先作庵，天忽大雪，人屋多坏。先庵倒。人往不见所在，恐已冻死。乃共拆庵求之，见先熟卧于雪下，颜色赫然，气息休休，如盛暑醉卧之状。
《晋书・武帝本纪》：太康七年，河阴雨赤雪二顷。是岁，扶南等二十一国，马韩等十一国遣使来献。
《贾充传》：充都督秦凉二州诸军事。充既外出，自以为失职，将之镇百僚。饯于夕阳亭，荀勖私焉。俄而侍宴，因言：充女才质令淑，宜配储宫。帝纳其言，会京师大雪。平地二尺，军不得发。既而皇储当婚，遂不西行。诏充居本职。
《曹摅传》：摅为尚书郎，转洛阳令。仁惠明断，百姓怀之。时天大雨雪，宫门夜失行马。群官检察，莫知所在。摅使收门士众官，咸谓不然。摅曰：宫掖禁严，非外人所敢盗。必是门士以燎寒耳，诘之果服。
《陆机传》：成都王颖起兵，讨长沙王假。机后将军河北。大都督宦人孟玖谮机于颖，言其有异志。使牵秀收机，遂遇害。是日昏雾昼合，大风折木，平地尺雪，议者以为陆氏之冤。
《新蔡武哀王腾传》：腾字元迈。永嘉初迁车骑将军，都督邺城，守诸军事。镇邺发并州，次于真定。值大雪，平地数尺。营门前方数丈，雪融不积。腾怪而掘之，得玉马高尺许，表献之。
《世说》：陶公少有大志，家酷贫，同郡范逵投侃宿。于时冰雪积日，侃室如悬磬。而逵马仆甚多，侃母湛氏语侃曰：汝但出外留客，吾自为计。湛头发委地，下为二。卖得数斛米。斫诸屋柱，悉割半为薪。v诸荐以为马草。日夕设精食，从者皆无所乏。
《晋书・陶侃传》：侃迁都督荆雍益梁州诸事。时造船，木屑竹头，悉令举掌之。咸不解其所以，后正会积雪始晴，厅事前馀雪犹湿。于是以屑布地。
《世说》：羊孚作雪赞云：资清以化，乘气以霏。遇象能鲜，即洁成辉。桓引遂以书扇。
桓大司马乘雪欲猎，先过王刘诸人。许真长见其装束单，急问：老贼欲持此何作。桓曰：我若不为此，卿辈亦那得坐谈。
《渚宫故事》：晋习凿齿为桓温主簿，从温出猎。时大雪，于临江城西见草雪上气出，觉有物。射之，应弦死。往取之，乃老雄狐。脚上带绛缯香囊。
《世说》：道壹道人好整饰音辞。从都下还东山，经吴中。已而会雪下，未甚寒。诸道人问在道所经，壹公曰：风霜固所不论，乃先集其惨澹，郊邑正自飘瞥，林岫便已浩然。
谢太傅寒雪日内集，与儿女讲论文义。俄而雪骤，公欣然曰：白雪纷纷何所似，兄子胡儿曰：撒盐空中差可拟。兄女曰：未若柳絮因风起。公大笑，乐。
王长史为中书郎，往敬和许。尔时积雪，长史从门外下车步入，尚书著公服敬和遥望叹曰：此不复似世中人。
《晋书・王徽之传》：徽之尝居山阴，夜雪初霁，月色清朗，四望皓然。独酌酒，咏左思招隐诗，忽忆戴逵。逵时在剡，便夜乘小船诣之。经宿方至，造门不前而反。人问其故，徽之曰：本乘兴而来，兴尽而反。何必见安道邪。《世说》：王司州尝乘雪往王ぃ许司州言气，少有牾逆于ぁ１阕魃不夷。司州觉恶，便舆床就之，持其臂曰：汝讵复足与老兄计。げζ涫衷唬豪淙绻硎帧＼扒坷醋饺吮邸
《晋书・王恭传》：恭美姿仪，人多爱悦。或目之云，濯濯如春月柳。尝被鹤氅涉雪而行，孟昶窥见之，叹曰：此真神仙中人也。
《世说》：桓元初并西夏，领荆江二州二府一国。于时始雪，五处俱贺五版并入。元在厅事上，版至即答版后，皆粲然成章，不相揉杂。
《孙氏世录》：孙康家贫，尝映雪读书。
《北凉录》：酒泉南，有铜驼山。言虏犯者，有大雪沮渠。蒙逊使工取之，得绵数万b。
《云笈七签》：李奚子者，晋东平太守李忠祖母也，不知姓氏。忠祖父贞节，丘园性多慈悯。以阴德为事。奚子每与一志，务于救人。大雪寒冻路。积稻及谷于园庭。恐禽鸟饿死，其用心如此。今得道而居华阳洞宫中也。
《宋书・殷景仁传》：景仁代义康为扬州刺史。仆射领吏部如故。遣使者授印绶，主簿代拜。拜毕，便觉其情理乖错。性本宽厚，而忽更苛暴。问左右曰：今年男婚多。女嫁多。是冬大雪，景仁乘舆出听事。观望忽惊曰：当x何得有大树。既而曰：我误邪。疾笃，太祖谓：不利在州，司使还住仆射。下省为州，凡月馀卒。
《文帝本纪》：元嘉十四年冬十二月辛酉，停贺雪。《符瑞志》：孝武大明五年正月戊午，元日花雪降殿庭。时右卫将军谢庄下殿。雪集衣，还白上。以为瑞。于是公卿并作花雪诗。史臣按《诗》曰：先集为霰。韩诗曰：霰，英也。花叶谓之英。《离骚》云：秋菊之落英。左思云：落英飘u是也。然则霰为花雪矣。草木花多五出，花雪独六出。
《朱百年传》：朱百年，会稽山阴人也。祖恺之，晋右卫将军。父涛，扬州主簿。百年少有高情，亲亡服阕。携妻孔氏入会稽南山，以伐樵采箬为业。以樵箬置道头，辄为行人所取。明旦亦复如此。人稍怪之，积久方知是朱隐士所卖。须者随其所堪多少，留钱取樵箬而去。或遇寒雪，樵箬不售。无以自资，辄自s船送妻还孔氏，天晴复迎之。
齐《春秋》：江革补国子生。王融谢I尝行还，过候革。时大寒雪，见革弊絮单席而耽学不倦，嗟叹久之。《梁书・昭明太子传》：太子每霖雨积雪，遣腹心左右周行闾巷。视贫困家有流离道路，密加振赐。又出主衣绵帛，多作襦裤。冬月以施贫冻。
《南史・梁南平王伟传》：伟每祁寒积雪，则遣人载樵米随乏。绝者赋给之。
《梁邵陵王纶传》：纶将攻竟陵，魏遣杨忠侯几通攻破城，执纶。纶不屈，通杀之，投于江岸。经日色不变，鸟兽莫敢近。时飞雪飘零，尸横道路，周回数步，独不沾洒。旧主帅安陆人郝破敌敛之于襄阳。葬之日，黄雪糅，唯冢圹所独不下雪。杨忠知而悔焉，使以太牢往祭殡焉。百姓怜之，为立祠庙。
《销夏》：庾肩吾少事陶先生，颇多艺术。尝夏会客，向室大嘘气，尽成雪。
《魏书・蠕蠕传》：大檀率众南徙犯塞。太宗亲讨之，大檀惧而遁走，遣山阳侯奚斤等追之。遇寒雪，士众冻死堕指者十二三。
《楼伏连传》：楼毅除使持节，镇东将军，定州刺史。时太极殿成，将行考室之礼。引集群臣，而雪不克飨。高祖曰：朕经始正殿，功构初成。将集百寮，考行大礼。然同云仍结，霏雪骤零，将由寡昧，未能仰答天心，此之不德咎竟焉。在卿等宜各陈所怀，以匡不逮。毅稽首对曰：雪霜风雨，天地之常。夏霖冬霰，四时恒节。今隆冬雪降，固是其时。又《礼》云：雨沾服失容则废礼，自古而然。不足为异。高祖曰：昔刘秀将济，滹沱为之冰合。但朕德谢古人，不能仰感天意故也。
《冯亮传》：亮隐居嵩高。延昌二年卒。初，亮以盛冬丧。时连日骤雪，穷山荒涧。鸟兽饥窘。僵尸山野无所防护，时寿春道人惠需每旦往看，其尸拂去尘霰，禽虫之迹交横左右，而初无侵毁。《西域传》：钵和国在渴u西，其土尤寒。人畜同居，穴地而处。又有大雪山，望若银峰。
波知国有三池。传云，大池有龙王，次者有龙妇，小者有龙子。行人经之，设祭乃得过。不祭，多遇风雪之困。《北齐书・段韶传》：周武帝遣将，率羌夷，与突厥合众。逼晋阳。世祖自邺，倍道兼行赴救。突厥从北结阵而前，东距汾河，西被风谷。时事既仓卒，兵马未整。世祖见如此，亦欲避之而东。寻纳河间王孝琬之请，令赵郡王尽护诸将。时大雪之后。周人以步卒为前锋，从西山而下，去城二里。诸将咸欲逆击之，韶曰：步人气势自有限，今积雪既厚，逆战非便。不如阵以待之，彼劳我逸，破之必矣。既而交战，大破之。敌前锋尽殪，无复孑遗。其馀通宵奔遁，仍令韶率骑追之，出塞不及而还。
《妆楼记》：北齐卢士琛妻崔氏，有才学。春日以桃花和雪，与儿21面。云取白雪与儿洗面，作光悦。取红花与儿洗面，作妍华。
《北周书・明帝本纪》：二年二月诏：自元年以来，有被掠入贼者，悉可放免。自冬不雨，至于是月，方大雪。长孙俭传俭镇江陵，进爵昌宁公，迁大将军。移镇荆州，总管五十二州。旧尝诣阙奏事，时值大雪，遂立于雪中待报。自旦达暮，竟无惰容。其奉公勤至皆此类也。
《龙城录》：隋开皇中，赵师雄迁罗浮。一日天寒日暮，于酒肆旁舍。见美人淡妆出迎，时残雪未消，与之共饮。师雄醉。寝起视，乃在大梅树下。
辟寒隋末长安禁苑内，一大树冬月雪中，忽花叶茂盛。及雕谢，结实。其子光明灿烂，如火之明。数日皆化为红蛱蝶飞去。
《唐书・回纥传》：薛延陀使大度设，击李思摩。摩走朔州。太宗诏李绩营朔州。部将薛万彻，率劲骑先收执马者。故薛延陀不能去，斩首数千级。获马万五千。大度设亡去，万彻追，弗及。残卒奔漠北。会雪甚，众皲踣死者十八。始薛延陀能以术W神致雪。冀困绩师，及是反自毙云。
《唐书・苏烈传》：烈字定方。贺鲁独与处木昆屈律啜数百骑西走。定方令副将萧嗣业、回纥婆润率杂卤兵趋邪罗斯。川追北，定方与雅相领新附兵绝其后。会大雪。吏请少休。定方曰：卤恃雪，方止舍，谓我不能进。若纵使远遁，则莫能禽。遂勒兵进。定方为辽东道行军大总管。俄徙平壤，破高丽之众于纸。夺马邑山为营，遂围平壤。会大雪解围。还拜凉州安集大使。《册府元龟》：麟德二年封禅，十一月丁酉至平阴顿。是日降雪。帝赋诗，皇后和。
《唐会要》：长寿二年元日，大雪。质明而晴。上谓侍臣：俗云元日有雪，则百谷丰。文昌左丞姚q对曰：泛胜之书云，雪为五谷之精。以其汁和种，则年谷大穰。又，宋武太明五年元日降雪，以为嘉瑞。上曰：朕临御万方，心存百姓。如得年登岁稔，即可为大瑞。虽获麟凤，亦何用焉。
《唐书・郭震传》：神龙中，迁左骁卫将军、安西大都护。西突厥酋乌质勒，部落盛，款塞愿和。元振即牙帐，与计事。会大雨雪，元振立不动。至夕冻冽，乌质勒已老，数拜伏，不胜寒。会罢，即死。其子娑葛以元振计杀其父，谋勒兵袭击。副使解琬知之，劝元振夜遁。元振坚卧营，为不疑者。明日素服往吊，道逢娑葛兵。不意元振来，遂不敢逼。扬言迎卫，进至其帐。吊赠礼，哭甚哀。为留数十日，助丧事。娑葛感义，更遣使献马五千，驼二百，牛羊十馀万。
《全唐诗话》：清晖x登高遇雪。宗楚客诗云：蓬莱雪作山是也。因赐金Z人，胜李峤等七言诗：千钟圣酒御筵披是也。是日甚欢。
《画鉴》：王右丞维，平生喜作雪景、剑阁、栈道、螺冈、晓行、捕鱼、雪滩、村墟等图。
《唐书・明崇俨传》：崇俨以奇技自名。盛夏，高宗思雪。崇俨坐，顷取以进。自云往阴山取之。
《王传》：开元时，将并州兵。济河以讨叛贼。间行，卷甲舍幕，趋山谷。夜遇雪，恐失期。誓于神曰：事君不以忠，不讨有罪。天所殛者，当自蒙罚。士众无罪。心诚忠，而天监之，则止雪反风，以奖成功。俄而和霁，追及之。获级三千。
《萧至忠传》：萧至忠，沂州丞人。祖德言，为秘书少监。至忠少与友期诸路。会雨雪，人引避。至忠曰：宁有与人期，可以失信。卒友至，乃去。众叹服。
《幽怪录》：晋州刺史萧至忠，将以腊日出猎。前一日，有樵者见禽兽百许，祈于元冥使者。使者令老麋祈于东谷严四。严四曰：若令滕六降雪，巽二起风，不复游猎矣。天未明，忽风雪大作。刺史不复出也。
《摭异记》：狄仁杰之为相也，有卢氏堂姨，居于午桥南别墅。姨止有一子，而未尝来都城亲戚家。梁公每遇伏腊，晦朔修礼甚谨。尝经甚雪，多休暇。因候卢姨安否。适见表弟，顾揖梁公意甚轻。简公因启姨曰：某今为相，表弟有何乐。从姨曰：有一子，不欲令其事女主。公大惭而退。
《开元天宝遗事》：冬至日大雪。至午雪霁，有晴色。因寒所结，檐溜皆为冰条。妃子使侍儿敲下二条看玩。帝自晚朝视政回，问妃子曰。所玩何物耶。妃子笑而答曰：妾所玩者，冰著也。帝谓左右曰：妃子聪惠比象，可爱也。
巨豪王元宝，每至冬月大雪之际，令仆夫自本家坊巷口，扫雪为径路。躬亲立于坊巷前，迎揖宾客。就本家具酒炙，宴乐之，为暖寒之会。
《前定录》：乔琳以天宝元年冬，自太原赴举。至大梁，舍于逆旅。时天寒雪甚，琳马死。佣仆皆去。闻浚仪尉刘彦庄喜宾客，遂往告之。
《集异记》：开元中，诗人王昌龄、高适、王涣之齐名。时风尘未偶，而游处略同。一日天寒微雪，三诗人共诣旗亭，贳酒小饮。忽有梨园伶官十数人，登楼会宴。三诗人因避席隈映，拥炉火以观。俄有妙妓四辈，寻续而至。奢华艳曳，都冶颇极。旋则奏乐，皆当时之名部也。昌龄等私相约曰：我辈各擅诗名，每不自定其甲乙。今者可密观诸伶所讴。若诗入歌词之多者，则为优矣。俄而一伶拊节而唱，乃曰：寒雨连江夜入吴，平明送客楚山孤。洛阳亲友如相问，一片冰心在玉壶。昌龄则引手画壁曰：一绝句。寻又一伶讴之，曰：开箧泪沾臆，见君前日书。夜台何寂寞，犹是子云居。适则引手画壁曰：一绝句。寻又一伶讴曰：奉帚平明金殿开，将团扇共徘徊。玉颜不及寒鸦色，犹带昭阳日影来。昌龄则又引手画壁曰：二绝句。涣之自以诗名已久，因谓诸人曰：此辈皆潦倒乐官，所唱皆巴人下里之词耳。岂阳春白雪之曲，俗物敢近哉。因指诸妓之中最佳者曰：待此子所唱，如非我诗。吾即不敢与子争衡矣。脱是吾诗，子等当须列拜床下，奉吾为师。因欢笑而俟之。须臾次至双鬟，发声则曰。黄沙远上白云间，一片孤城万仞山。羌笛何须怨杨柳，春光不度玉门关。涣之即撅Q二子曰：田舍奴，我岂妄哉。因大谐笑。诸伶不喻其故，皆起诣曰：不知诸郎君，何此欢噱。昌龄等因话其事，诸伶竞拜曰：俗眼不识神仙，乞降清重，俯就筵席。三子从之，饮醉竟日。
《开元天宝遗事》：申王每至冬月，有风雪苦寒之际，使宫妓密围于坐侧，以R寒气。自呼为妓围。
《琅旨恰罚豪淄遇大风雪中，独往峨嵋酣饮。著蓑笠入深松中，听其声，连延悠r者，伐之垡晕琴。妙过于桐。有最爱重者，以松雪名之。
《酉阳杂俎》：蜀有道士阳狂，俗号为灰袋。翟天师，晚年弟子也。翟每戒其徒勿欺此人。吾不及之。常大雪中，衣布褐，入青城山。暮投兰若，求僧寄宿。僧曰：贫僧一衲而已，天寒如此，恐不能相活。但言：容一床足矣。至夜半，雪深风起。僧虑道者已死，就视之。去床数尺，气蒸如炊，流汗袒寝。僧知其异人。未明，不辞而去。《原化记》：大历初，钟陵崔希真工绘事。冬日晨出，见一老人避雪门下。延入，具一麦面食之。又献松花酒。老人怀中取一丸药，置酒中。酒顿甘美。仍以数丸遗崔，崔入宅复出，见老人已去。有图于所画素上者，皆非常意所及。遂踏雪寻至芦洲中，见船中数人。而樵客在侧，顾笑曰：葛三乃见逼于伊人。李极光天师，云此真人葛洪第三子所画也。其药乃千岁松胶也。《酉阳杂俎》：韦斌虽生于贵门，而性颇厚质。然其地望素高，冠冕特盛。虽门风稍奢，而斌立朝侃侃，容止尊严，有大臣之体。每会朝，未常与同列笑语。旧制，群臣立于殿庭，既而遇雨雪，亦不移步于廊下。忽一旦密雪骤降。自三事以下，莫不振其簪裾，或更其立位。独斌意色益恭。俄雪甚至膝。朝既罢，斌于雪中拔身而去。见之者咸叹重焉。
贞元二年，长安大雪。平地深尺馀，雪上有薰黑色。《龙城录》：君诲尝夜坐，与退之余三人谈鬼神变化。时风雪寒甚。窗外点点火明若流萤，须臾千万点，不可数度。
《唐书・刘叉传》：刘叉者，亦一节士。少放肆，为侠行。因酒杀人亡命。会赦出，更折节读书。能为歌诗。然恃故时所负，不能a仰贵人。常穿屐破衣。闻韩愈接天下士，步归之。作冰柱雪车二诗。出卢仝孟郊右。
《青琐高议》：柳宗元《答韦中立师道书》：仆往闻庸蜀之南，恒雨少日。日出则犬吠。余以为过言。前六七年，仆来南。二年冬，幸大雪。u岭被南越中数州。数州之犬，皆苍黄吠噬，狂走者累日。至无雪乃已。然后始信前所闻者。
《唐书・李宕》：吴元济悉锐卒，屯洄曲，以抗李光颜。逯其隙可乘，乃遣从事郑始裴度，告师期。于时元和十一年十月己卯。师夜起，李v以突将三千为前锋。李忠义副之。迓手芯三千。田进诚以下军殿。出文城栅令曰：引而东六十里，止袭。张柴歼其戍。敕士少休，益治鞍铠，发刃彀弓。会大雨雪。天晦，凛风，偃旗裂肤，马皆缩，士抱戈冻死于道十一二。张柴之东陂泽阻奥，众未尝蹈也。皆谓投不测始发。吏请所向，逶唬喝氩讨荩取吴元济。士失色。监军使者泣曰：果落v计。然业从澹人人不敢自为计。宓婪智岜，断桥以绝洄曲道。又以兵绝朗山道。行七十里，夜半至悬瓠城。雪甚，城旁皆鹅鹜池。辶罨髦，以乱军声贼，恃吴房朗山戍，晏然无知者。v等次墉先登，众从之。杀门者，发关留持柝。传夜自如。黎明雪止。迦胱ぴ济外宅。蔡吏惊曰：城陷矣。元济尚不信，曰：是洄曲子弟来索褚衣尔。及闻号令曰：常侍传语。始惊曰：何常侍得至此。率左右登牙城，田进诚兵薄之。寮圃济且望救于董重质。乃访其家，慰安之，使无怖。以书召重质，重质以单骑白衣降。宕以礼，进城火南门。元济请罪梯而下，槛送京师。申光诸屯，尚二万众。皆降。北梦琐言唐高相国崇文，本蓟州将校也。因讨刘辟有功，授西川节度使。一旦大雪，诸从事吟赏有诗。渤海鄙言，多呼人为33儿。此日筵上，谓宾客曰：某虽武夫，亦有一诗。乃口云：崇文崇武不崇文，提戈出塞号将军。那个33儿射雁落，白毛空里落纷纷。《唐会要》：元和二年正月辛卯，郊飨献之次，景物澄霁。及銮舆就次，则微雪。大驾将动则又止。翌日御楼宣赦毕，瑞雪盈尺。
《唐书・陈楚传》：元和末，义武节度使浑镐丧师，定州乱。拜楚为节度使，驰传赴军。及郊无迎者，左右劝无入。楚曰：定军不来迎，以试我。今不入，正堕计中。乃冒雪行四十里，夜入其州。然军校部伍皆楚旧也。由是众心乃定。
《田布传》：朱克融据幽州，与王廷凑唇齿。河朔三镇旧连衡，桀骜自私。而宪诚畜异志，阴欲乘衅。又魏军骄惮格战，会大雪。师寒粮乏。军中谤言，他日用兵，团粒米尽仰朝廷。今六州刮肉，与镇冀角死生。虽尚书瘠己肥国，魏人何罪。宪诚得间，因以摇乱。
《云溪友议》：陆郎中畅，蚤耀才名。辇毂不改于乡音。自贺秘书知章贾相耽，顾著作况讥调秦人。至于陆君者也，贡举之年，和群公对雪落句云：天人宁底巧，剪水作飞花。
《全唐诗话》：李绅镇扬州，请章孝标赋春雪诗。命题于台盘上。孝标唯然，索笔一挥云：六出飞花处处飘，粘窗拂砌上寒条。朱门到晚难盈尺，尽是三军喜气销。阎济美自江东，继荐就试东都。张谓后主文杂，文己过继。欲帖经济美。辞以不能，谓曰：礼闱故事，亦许作诗续帖。遂命天津桥望洛城残雪题。济美曰：新霁洛城端，千家积雪寒。未收清禁色，偏向上阳残。既而日势已晚，诗未就。谓曰：据见在将来，一览称赏。
玉泉子：宣宗在藩邸，尝从驾回，而误坠马。人不之觉，比二更方能兴。时天大雪，四顾悄无人声。上寒甚，巡警吏至，大惊。上曰：我光王也，不虞至此。方困且渴，若为我求水。警者即于傍近得水以进，遂委而去。良久起，举瓯将饮。顾视瓯中水，尽为芳醪矣。上独喜。自负，一举瓯，已而体微暖有力。步归藩邸，后即帝位。《因话录》：大中七年冬，诏来年正月一日御含元殿，受朝贺。赵U请御宣政殿，疏奏上曰：关辅久无雨雪，朕之忧焉。权御宣政，亦何不可也。
《剧谈录》：大中年，韦颛举进士。词学优赡，而贫窭滋甚。岁暮饥寒，无以自给。有韦光者，待以宗党，辍居所，外舍馆之。放榜之夕，风雪凝互。报光成名者，络绎而至。颛略无登第之耗。光延之于堂际小阁，备设肴馔，慰安之。见光婢妾罗列，衣装仆者，排比鞍马。颛夜分归于所止，拥炉而坐。愁叹无已，候光成名，将修贺礼。寝榻迫于坏牖，以横竹挂席蔽之。檐际忽有鸣枭，顷之集于竹上。颛神魄惊骇，杖策出户逐之。飞起复还，久而方去。谓仆者曰：我失意亦无所恨，妖禽作妖如此，兼恐横罹灾患。俄而禁鼓忽鸣，榜到。颛巳登第，光之服用车马悉皆遗焉。世以鹏至枭鸣，不祥之兆。近观数事，亦不然乎。
《云笈七签》：会稽崔希真，严冬之日，有负薪老叟立门外雪中。崔凌晨见之，有伤悯之色。揖问之叟，去笠与语。顾其状貌不常，乃问其姓氏。云某姓葛，第三。崔延坐。崔曰：雪寒既甚，作大麦汤饼，可乎。叟曰：大麦四时气足，食之益人。勿以豉，不利中府。崔然之。自促令，备馔食，毕而去。
《唐书本纪》：唐懿宗初封郓王，尝大雪数尺。而帝寝室之上独无，人皆异之。
《太平广记》：唐咸通壬辰岁冬十一月，王知古尝晨兴。僦舍无烟，愁云塞望，悄然弗怡。乃徒步造张直方第。至则直方急趋将出畋也。谓知古曰：能相从乎。而知古以祁寒，有难色。直方顾O僮曰：取短皂袍来，请知古衣之。知古乃上加麻衣焉。遂联辔而去，出长夏门，则微霰初零。由阙塞而密，雪如注。乃渡伊水而东南，践万安山之阴麓，而鞲弋之。获甚夥。倾羽觞，烧兔肩，殊不觉有严冬意。及霰开雪霁，日将夕焉。忽有封狐突起于知古马首，乘酒驰之数里，不能及。又与猎徒相失。须臾雀噪烟瞑，莫知所如。隐隐闻洛城暮钟，但彷徨于樵径。古陌之上，俄而山川暗然。若一鼓将半，长望间有炬火甚明。乃依积雪光，而赴之。复若十馀里。至则乔林交柯，而朱门中开。皓壁横亘，真北阙之甲第也。
《北梦琐言》：唐相国郑び惺名。或曰，相国近有新诗否。对曰：诗思在灞桥风雪中，驴子上，此处何以得之。盖言平生苦心也。《云仙杂记》：群公对雪。尚隆之曰：面堆金井，谁调汤饼。吴永素曰：玉满天山，难刻佩环。坐间服其韵精。《云笈七签》：边洞元者，范阳人女也。幼而高洁，敏慧仁慈，好善见微物之命。有危急者，必俯而救之。救未获之间，忘其饥渴。每霜雪凝冱，鸟雀饥栖。必求米谷粒食以散喂之。
《于阗传》：仲云者，小月支之遗种也。其人勇而好战，瓜沙之人，莫不惮之。胡卢碛，汉明帝征匈奴，屯田于吾卢，盖其地也。地无水而常寒多雪，每天暖雪销，乃得水。
《辟寒》：谭景升冬则绿布衫，或卧于风雪霜中经日。谓已毙。视之，气休休然。父常念之，每遣家僮访寻。春冬必寄之衣及钱帛。景升捧之，且喜复书。遽遣家僮，乃厚遗之。才去，便以所寄衣出街，路见贫寒者与之。及寄于酒家，一无所留。
《唐国史补》：渑池道中，有车载瓦瓮塞于隘路。属天寒，冰雪峻滑，进退不得。日向莫，官私客旅，群队铃铎数千罗拥在后，无可奈何。有客刘颇者，扬鞭而至，问曰：车中瓮直几钱。答曰：七八千。颇遂开囊取缣，立偿之。命僮仆登车断其结络，悉推瓮于崖下。须臾车轻得进，群噪而前。
《辟寒》：蓝采和常衣破蓝衫六，黑木腰带。一脚著靴一脚跣。冬则卧雪中，气出如蒸。
《唐阙史》：都下大雪，中书舍人路群方于南垣茅亭，鹿巾鹤氅，k火命觞，以赏佳致。
《退朝录》：唐在京文武官，每月朔望日朝。若雨雪沾服失容，及泥潦，并停。
《云笈七签》：杜升冬卧于雪中三两日，人以为僵毙矣。或拨看之，徐起抖擞雪而行，犹若醺酣。气出如夏。醉睡醒也。
《五代史・梁臣朱珍传》：太祖与晋王东逐黄巢还，过汴，馆之上源驿。太祖使珍夜以兵攻之。晋王亡去，珍悉杀其麾下兵。义成军乱，逐安师儒师，儒奔。梁太祖遣珍以兵趋滑州。道遇大雪，珍趣兵疾驰。一夕至城下，遂乘其城。义成军以为方雪，不意梁兵来。不为备，遂下之。
《张策传》：策召拜广文馆博士。州王行瑜辟观察支使。晋王李克用攻行瑜，策与婢肩舆其母东归。行积雪中，行者怜之。
《唐家人传》：同光三年秋，大水。两河之民，流徙道路。庄宗方与后荒于畋游。十二月己卯，猎于白沙。是时大雪，军士寒冻，金枪卫兵万骑所至，责民供给。县吏亡窜。
《唐明宗本纪》：岁尝旱，已而雪暴出庭中。诏武德司宫中，无得扫雪。曰：此天所以赐我也。
《册府元龟》：裴彦稠长兴中与康福率师，自并儿族。入白鱼谷，追及皆叛党。项白马卢，家六族，客户三族。获大首领连李八萨王、都统悉那埋、摩侍御乞埋嵬悉逋等六十人，兼党类二千馀人。获驼马牛羊数千计。至晚师还野，次其地无水，军士方渴。俄有风雨自东立起。是夜初更降雪二尺，军中以为神助。
《五代史・康福传》：福拜凉州刺史、河西军节度使。入见明宗。涕泣言，为重诲所挤。明宗召重诲，为福更他镇。重诲曰：福为刺史，无功效而建节旄，其敢有所择邪。明宗怒谓福曰：重诲遣汝，非吾意也。吾当遣兵护，汝可无忧。乃令将军牛知柔以兵卫福。行至方渠，而羌夷果出邀福。福以兵击走之。至青冈峡遇雪，福登山，望见川谷中烟火，有吐蕃数千帐。不觉福之至。福分其兵为三道，出其不意，袭之。吐蕃大骇，弃车帐而走。杀之殆尽，获其玉璞、绫锦、羊、马甚众。由是威声大振。晋家人高祖皇后李氏传开运四年正月丁亥朔，耶律德光入京师。帝与太后肩舆至郊外，馆于封禅寺。遣其将，崔廷勋以兵守之。其时雨雪寒冻，皆苦饥。寺僧不敢献食，帝阴祈守者，乃稍得食。
《五代史补》：李c既蓄异志，欲有江南。且欲讽动僚属。雪天大会，出一令，曰：借雪取古人名，仍词理贯通。时宋齐丘徐融在座。c举杯为令曰：雪下纷纷，便是白起。齐丘曰：著屐过街，必须雍齿。融意欲挫c等，遽曰：明朝日出，争奈萧何，c大怒。是夜收融投于江。自是与谋者，惟齐丘而已。
《江表志》：保大五年元日，大雪。上诏大弟以下，登楼展宴，咸命赋诗。令中使就私第赐李建勋。建勋方会中书舍人徐铉、勤政殿学士张义方于溪亭，即时和进。元宗乃召建勋、铉、义方同入，夜艾方散。侍臣皆有兴咏。徐铉为前后序，大弟合为一图集，名公图绘曲，尽一时之妙。御容高冲古主之。大弟以下侍臣，法部丝竹。周文矩主之楼阁宫殿。朱澄主之雪竹寒林。董元主之池沼禽鱼。徐崇嗣主之图成。无非绝笔。侍宴诗才记数篇，而御诗云：珠帘高阅轻遮，往往相逢隔岁华。春气昨朝飘律管，东风今日散梅花。素姿好把芳姿比，落势还同无势斜。坐有宾朋樽有酒，可怜情味属侬家。建勋诗云：纷纷忽降当元会，著物轻明似月华。狂洒玉墀初放杖，密粘宫树未妨花。回封双阙千寻峭，冷压南山万仞斜。宁意晚来中使出，御题宣赐老僧家。铉诗曰：一宿东林正气和，便随仙杖放春华。散飘白兽惟分影，轻缀青缡技花。落砌更依宫舞转，入楼偏向御衣斜。严徐幸待金门诏，愿布尧言贺万家。义方诗曰：恰当岁日纷纷落，天赞瑶华助物华。自古最先标瑞牒，有谁轻拟比杨花。密飘粉署光同冷，静压庭枝势欲斜。岂但小臣添兴咏，狂歌醉舞一千家。
陆游《南唐书》：后主昭惠国后周氏传后尝雪夜酣燕，举杯请后主起舞。后主曰：汝能创为新声，则可矣。后即命笺缀谱，喉无滞音，笔无停思。俄顷谱成。所谓醉邀舞破也。
《辟寒》：潘泊舟秦淮。有老父求同载，许之。时大雪，老父髻中取小葫芦饮之，极饮不竭。
《辽史・太祖本纪》：神册四年九月，征乌古部。道闻皇太后不豫，一日驰六百里，还侍太后病，间复还军中。冬十月丙午，次乌古部。天大风雪，兵不能进。上祷于天，俄顷而霁。命皇太子将先锋军，进击破之。
《耶律斡特剌传》：北阻卜酋长磨古斯叛，斡特剌率兵进讨。会天大雪，败磨古斯四别部。斩首千馀级，拜西北路招讨使，封漆水郡王。
《续夷坚志》：虞令公仲文质夫，四岁赋《雪花》诗云：琼英与玉蕊，片片落阶墀。问著花来处，东君也不知。仕为辽相归朝，授平章政事濮国公。

[book_title]乾象典第九十三卷
雪部纪事二
《宋史・范质传》：周祖自邺起兵向阙，京城扰乱。质匿民间，物色得之，喜甚。时大雪，解袍衣之，且令草太后诰。及议迎湘阴公仪注。质苍黄论撰，称旨。乃白太后，以质为兵部侍郎。
《窦仪传》：仪在周为兵部侍郎，充职俄使。南唐既至，将宣诏，会雨雪。李景请于庑下拜受。仪曰：仪获将国命，不敢失旧礼。倘以沾服失容，请俟他日。景即拜命于庭。
《清异录》：周季年东汉国。大雪盛。唱曰：生怕赤真人，都来一夜春。后大宋受命。
老伶官黄世明常言逮事。庄宗大雪内宴。镜新磨，进词号冷飞白。
《比丘清传》：与一客同入湖南。客曰：凡雪，仙人亦重之。号天公玉戏。
《辟寒》：陶谷妾，本党进家姬。一日雪下，谷命取雪水煎茶。问曰：党家有此景否。曰：彼粗人，安识此景。但能于销金帐下，浅斟低唱，饮羊羔美酒耳。
开宝中，暮冬大雪。率予连下山，旬日不知所之。有人自西灵观出，见子连卧松径。雪甚，下没手足。问之，言数日前从山下，乘醉卧于此。人皆异之。
庐山佛手岩在绝顶。李氏有国日，行因R师居焉。李氏诏居栖贤寺。未几，一夕大雪，逃居旧隐。尝煮茶，延僧起托岩扉，立化作偈曰：前朝诏往栖贤寺，雪夜逃居岩石间。想见煮茶延客处，直缘生死不相关。《宋史・赵普传》：太祖数微行过功臣家。普每退朝，不敢便衣冠。一日大雪向夜，普意帝不出。久之，闻叩门声，普亟出，帝立风雪中。普惶惧迎拜，帝曰：已约晋王矣，已而太宗至。设重P地，坐堂中，炽炭烧肉。普妻行酒，帝以嫂呼之。因与普计下太原。普曰：太原当西北二面。太原既下，则我独当之。不如姑俟削平诸国，则弹丸黑子之地，将安逃乎。帝笑曰：吾意正如此，特试卿耳。
《王全斌传》：全斌之入蜀也，适属冬暮，京城大雪。太祖设毡帷于讲武殿，衣紫貂裘帽以视事。忽谓左右曰：我被服若此，体尚觉寒。念西征将冲犯霜雪，何以堪处。即解裘帽，遣中黄门驰赐全斌。仍谕诸将，以不遍及也。全斌拜赐感泣。
《续湘山野录》：祖宗潜耀日，尝与一道士游于关河，无定姓名。自御极，不再见。上已驾幸西沼，道士醉坐于岸。太祖引至后掖见之。上谓曰：我寿还得几多。对曰：但今年十月廿日夜，晴则可延一纪。至所期之夕，上御太清阁，四望气。是夕果晴，星斗明灿，上心方喜。俄而阴霾四起，天气陡变。雪雹骤降，移仗下阁。急传官钥，开端门。召开封王，即太宗也。
《谈苑》：太平兴国七年，季冬大雪，上赐学士诗曰：轻轻相亚凝如酥，宫树花开万万株。今赐酒卿时一盏，玉堂f话道情无。
《玉海》：雍熙二年正月己未上元，御乾元门楼观灯。夜漏初上，密雪忽降。上谓宰相曰：可各赋观灯瑞雪满皇州诗，以为娱乐。上赋诗示群臣，宰相宋琪等咸奉和。
十一月戊子，以时雪未降，命群臣分祷京师祠庙。是日雨雪。上大悦。制诗二首，赐宰相等，令属和。
《宋史・礼志》：雍熙三年十二月一日，大雨雪。帝喜，御玉华殿。诏宰臣及近臣，谓曰：春夏以来，未尝饮酒。今得此嘉雪，思与卿等同醉。又出御制雪诗，令侍臣属和。《玉海》：淳化四年正月乙未，大雨雪。上作立春日瑞雪诗三首，赐近臣。
景德四年十一月十八日雪。宴近臣于中书馆阁。于崇文院，帝作瑞雪五言诗，令馆阁即席和进。
《湘山野录》：向大资敏中。祥符四年十月为东岳奉册使。奏奉册前十日，雨雪日甚。至十一月五日，诣本庙奉册，忽至景气晴和，宛若春意。
《辟寒》：岁道者，涟水人。生有奇相，右手中指凡七节。冬则卧雪浴冰。太宗召见。祥符中，章圣复召，馆于开宝寺。复有一目生于掌中，不以示人，二圣亲览焉。《宋史・刘综传》：综进银台，封司。大中祥符四年，馆伴契丹使。因作大雪歌以献。
《真宗本纪》：大中祥符七年，天书升辂，雨雪倏霁。天禧元年十一月乙卯，幸太一宫。大雪。帝谓宰相曰：雪固丰稔之兆，第民力未充，虑失播种。卿等其务振劝，毋遗地利。
《濮安懿王传》：濮安懿王允让子仲汾薨。追封定王。子仲纾父殁不食者数日。母葬时，天大雪。步泥中，扶翼道路叹恻。
《渑水燕谈录》：真宗上仙时，虽仲春而大雪苦寒。庄献太后诏赐卫士酒，独王德用所辖禁旅不得饮。后以问德用，德用曰：卫士荷先帝恩，德厚矣。今率土崩，心安忍纵饮。
《世说补》：钱文僖守西都。谢希深欧阳永叔同在幕下。一日游嵩山，自颍阳归，暮抵龙门香山。俄而雪作，登石楼，望都城，各有所怀。忽十烟霭中，有车马渡伊水来。既至，则文僖遣厨，传歌妓至。传公语曰：山行良佳少留龙赏雪，无遽归也。其高旷爱才如此。
《玉海》：天圣四年十二月壬午，幸玉清昭应宫、开宝寺、景灵宫祈雪。故事，车驾还必作乐前导。上精意以祷，命毋作乐。既雪，辅臣皆贺。上喜曰：力田之民，自今有望矣。
《梦溪笔谈》：金陵人胡恢，博物强记，善篆隶臧否人物。坐法失官十馀年，潦倒贫困。赴选集于京师。是时韩魏公当国，恢献小诗自达。其一联曰：建业关山千里远，长安风雪一家寒。魏公深怜之。令篆太学石经，因此得复官，任华州推官而卒。
《宋史・仁宗本纪》：宝元元年，诏天下诸州，月上雨雪状。《避暑录话》：文潞公知成都，偶大雪，意喜之。连夕会客达旦，帐下卒倦于应待，有违言。忿起，拆其井亭，共烧以R寒。衙军将以闻，公曰：今夜诚寒，更有一亭可拆，以付馀卒。复饮至常时而罢。翌日，徐问先拆亭者何人，皆杖脊配之。
《梦溪笔谈》：赵阅道为成都转运使。出行部内，惟携一琴一鹤，坐则看鹤鼓琴。尝过青城山，遇雪，舍于逆旅。逆旅之人不知其使者也，或慢狎之。公颓然，鼓琴不问。
《宋史・种世衡传》：世衡再迁洛苑副使，知环州。番部有牛家族奴讹者，素屈，未尝出谒郡守。闻世衡至，遽郊迎。世衡与约，明日当至其帐，往劳部落。是夕大雪，深三尺。左右曰：地险不可往。世衡曰：吾方结诸羌，以信，不可失期。遂缘险而进。奴讹方卧帐中，谓世衡必不能至。世衡蹴而起，奴讹大惊曰：前此未尝有官至吾部者，公乃不疑我耶。率其族罗拜听命。
《东轩笔录》：庆历中，西师未解。晏元献公殊为枢密使。会大雪，欧阳文忠公与陆学士经同往候之。遂置酒于西园。欧阳公即席赋晏太尉西园贺雪歌。其断章曰：主人与国共休戚，不惟喜悦将丰登。须怜铁甲冷彻骨，四十馀万屯边兵。晏深不平之，尝语人曰：昔日韩愈亦能作言语，每赴裴度会，但云：园林穷胜事，钟鼓乐清时。却不曾如此作闹。
《中山诗话》：海陵人王纶，女辄为神所冯，自称仙人字。善数品，形制不相犯。《吟雪》诗云：何事月娥欺不在，乱飘瑞叶落人间。
《珍珠船》：刘贡甫有诸家雪诗：侯家、山家、酒家、妓家、猎家、樵家、渔家雪。
《辟寒》：宋子京修唐书。尝一日大雪，添03幕，然椽烛一，秉烛二，左右炽炭两巨垆。诸姬环侍，方磨墨濡毫以澄心堂纸。草一传未成，顾诸姬曰：汝辈俱曾在人家，颇见主人如此否。皆曰：无有。其间一人来自宗子家，子京曰：汝太尉遇此天气，亦复如何。对曰：只是拥炉命歌舞，间以杂剧，引满大醉而已。如何比得内翰。子京点头曰：也自不恶。乃阁笔掩卷起，索酒饮之，几达晨。明日对宾客自言其事，后每宴集，必举以为笑。《明道杂志》：范丞相司马太师俱以闲官居洛中，余时待次洛下。一日春寒中谒之，先见温公。时寒甚，天欲雪，温公命至一小书室中坐。对谈久之，炉不设火。语移时，主人设栗汤一杯而退。后至留侍御史台，见范公。才见主人，便言：天寒，远来不易。趣命温酒，大杯满三杯而去。此事可见二公之趣也。
《闻见前录》：乐道未遇时，与子发交游甚善。乐道苦贫，教小学京师，居州西。子发居州东，相去远。一日大雪，子发念乐道与其母寒饥，自荷一}，栈雪以行。至乐道之居，扣门久之方应。乐道同母冻坐，日已过高，未饭。子发恻然，亟出买酒肉薪炭往，复同乐道母子附火饮食。乐道觉子发衣单，问之，以绵衣质钱，买饭食也。
《冷斋夜话》：盛学士次仲，孔舍人平仲同在馆中。雪夜论诗。平仲曰：当作不经人道语。曰：斜拖阙角龙千丈，澹抹墙腰月半棱。坐客皆称绝。次仲曰：句甚佳，惜其未大。乃曰：看来天地不知夜，飞入园林总是春。平仲乃服其工。
《宋史・傅尧俞传》：尧俞迁右司谏，同知谏院。英宗眷遇尧俞。尝雪中赐对，尧俞自东庑升，英宗倾身东向以待。每奏事退，多目送之。《神宗本纪》：熙宁元年二月辛亥，令诸路每季上雨雪。四年诏司农寺，月进诸路所上雨雪状。
《紫薇诗话》：吴正献夫人最能文。尝雪夜作诗云：夜深人在水晶宫。
《邻几杂志》：齐廊公开大卿，曾为三司检法。时李士衡充使章得象。洎黄宗旦为判官，公暇省中，棋饮谈谑。每值雪天，毕命僚属酒炙相乐。李咨为使，置酒设ダ置范已。今都无此例。
享行礼之际，雪寒特甚，上秉圭露腕助祭。诸臣见上恭虔裹手执笏者，惕然，皆揎袖。
《宋史・李及传》：及字幼几，郑州人。知杭州，恶其风俗轻靡，不事宴游。一日冒雪出郊，众谓当置酒召客。乃独造林逋清谈，至暮而归。
《石林诗话》：熙宁初，荆公当国，力致常秩。遂起判国子监，太常礼院声誉稍减于前。尝一日大雪趋朝，与百官待门于仗舍。时秩已衰，寒甚不可忍。喟然若有所恨者，乃举文忠诗以自戏曰：冻杀颍川常处士，也来骑马听朝鸡。
《东轩笔录》：熙宁中，高丽人使至京。语知开封府元绛曰：闻内翰与王安国相善，本国欲得其歌诗。愿内翰访求之。元自往见平甫，求其题咏。方大雪，平甫以诗戏元。略曰：岂意诗仙来凤沼，为传贾客过鸡林。即其事也。
《宋史・杨时传》：时见程颐于洛，时盖年四十矣。一日见颐，颐偶暝坐。时与游酢侍立不去。颐既觉，则门外雪深一尺矣。
《容斋随笔》：苏子由南窗诗云：京城三日雪，雪尽泥方深。闭门谢还往，不闻车马音。西斋书帙乱，南窗朝日升。展转守床榻，欲起复不能。开户失琼玉，满阶松竹阴。故人远方来，疑我何苦心。疏拙自当尔，有酒聊共斟。此其少年时所作也。东坡好书之，以为人间当有数百本。盖闲淡简远，得味外之味云。
《晁氏客话》：吕原明元v间侍讲，大雪不罢讲。讲孟子有感，哲庙一笑，喜为二绝云：水晶宫殿玉花零，点缀宫槐卧素屏。特敕下帘延墨客，不因风雪废谈经。《东坡志林》：眉之彭山进士有宋筹者，与故参知政事孙\梦得同赴举。至华阴，大雪，天未明。过华山下，有牌堠云毛女峰者。见一老姥坐堠下，鬓如雪而无寒色。时道上未有行者，不知其所从来。雪中亦无足迹，孙与宋相去数百步。宋先过之，亦怪其异而莫之顾。孙独留连与语，有数百钱挂鞍，尽以予之。既追及宋，道其事。宋悔，复往求之，已无所见。是岁，孙第三人及第，而宋老死无成。此事蜀人多知之者。
某官于岐下，所居大柳下。雪，方丈不积雪，晴地坟起数寸。某疑是古人藏丹药处，欲发之，亡妻。崇德君曰：使吾先姑在，必不发也。某愧而止。
《侯鲭录》：东坡在黄州日，作《雪》诗云：冻合玉楼寒起粟，光摇银海眩生花。人不知其使事也。后移汝海，过金陵。见王荆公，论诗及此云：道家以两肩为玉楼，以目为银海，是使此事否。坡笑之退。谓叶致远曰：学荆公者，岂有此博学哉。
《湖广通志》：黄州府雪堂在府治东。苏轼谪居黄，以大雪中筑堂落成，因绘雪于四壁，故名。
《漫叟诗话》：欧阳文忠守颍日，因小雪，会饮聚星堂。赋诗，约不得用玉、月、梨、梅、练、絮、白、舞、鹅、鹤等事。欧公一篇云：脱遗前言笑尘杂，搜索高家窥冥漠。自后四十馀年，莫有继者。元v六年，东坡在颍。因祷雪于张龙公，获应。遂复举前篇，令末云：汝南先贤有故事，醉翁诗话谁能说。当时号令君听取，白战不许持寸铁。辟寒东坡云，西南地温少雪。余及壮年，止一二年见之。自退居天国溪堂山，深气严阴岭丛薄，无夕而不雪。每见一赏玩，必命诸子赋诗为乐。既而袭蹈剽略，不免涉前人馀意。因戏取声色气味四字，离为四章，止四句，以代一日之谑。且知余之好，不在于世俗所争，而在于雪也。仍效欧阳公体，不以盐、玉、鹤、鹭为比，不使皓、白、繁、素等字。〈声〉石泉冻合竹无风，夜色沉沉万境空。试向静中f侧耳，隔窗撩乱扑春虫。〈色〉间来披氅学王恭，姑射群仙邂逅逢。只为肌肤酷相似，绕庭无虚觅行踪。〈气〉半夜欺凌范叔袍，更兼风力助威豪。地炉火犹无奈，怪得山村酒价高。〈味〉儿童龟手握轻明，渐碾枪旗入鼎烹。拟欲为伊修水记，惠山泉冷酿泉清。
中峰禅师遇雪示众，一片两片，飞入人间寻不见。三尺五尺，积向茅檐难办的。银象三千界，灵瑞身先有空皆遍。玉龙八百万，败残鳞甲无地可埋。梅华之恨独深，渔蓑之归未晚。且道与蒲团禅板边，坐堆堆底人，有何交涉古者道。今日雪下丛林，有三种僧。一种向被位头，究明自己。一种向经案上，吟咏雪诗。一种向火炉角，说吃堂供。此三种僧，那个合受人天供养。合受不合受置之勿论，诸禅德，你还知结雨为雪，凝水为冰底道理么。然结雨为雪，固是造物变化，宜乎不知。如凝水为冰，遽以流注之质，顿成坚凝之形。虽金石不可与较其固，请以喻明之。佛性，犹水也。以无量劫中，迷妄之寒气，念念凝合。由是结佛性之水为冰也。且政当冰时，未尝不具佛性之水。奈何迷妄之寒，交结未化。虽全体是水，而不得为流注灌溉之用耳。或以不智慧之日融之，安有自化之理。如是观察，向道之念，可得而免诸。或谓古人相逢，弹指便解知归。岂必待奋神力，下苦工，而后然哉。你殊不知或不曾奋神力，下苦工于曩昔。任你相逢，弹破指头也无你知归之理。未有一佛一祖，不因智慧之日，融化迷妄之寒冰，而能复其佛性之水也。今日一个所参话信得及去。靠得稳时，岂非真智慧耶。一旦工夫熟时节，至千丈冰山也是水，万寻雪岭也是水。滔滔然流归佛性之海，任你空中积雪，火里生冰，未闻冻合无边之海。诸禅德，莫道本上座长于譬喻，盖法理如是也。更听一偈：冻云四合雪漫漫，孰解当机作水看。只为眼中花未瞥，启窗犹看玉琅\。
《退斋雅闻录》：章子厚题李邦直蒙江初雪图诗云：江头微雪北风急，忆泊武昌舟尾时。潮来浪打船欲破，拥被醉眠人不知。
《道山清话》：元v丁卯十一月，雪中予过范尧夫于西府。先有五客在座，予既见，因众人论说民间利害，公甚喜。书室中无火，坐久寒甚。公命温酒来，公与坐客各举两大白。公曰：说得通透后，令人心神融畅。《避暑录话》：仙都观在缙云县东四十里，旧传黄帝炼丹其上。今为道观。唐李阳冰为令时，书黄帝祠宇四大字尚存。山水奇秀，见之图画殆不可名状。己酉冬避地，将之处州。道缙云，暂舍于县南之灵峰院。束装欲往逝，闻溃兵入境，遽止。其东十里有祟道院，谓之小仙都，一日可往返。兵既退，乃乘间冒微雪过之。时腊已穷矣。迂折行山峡中，两旁壁立，溪水贯其下，多滩濑。遵溪而行，峻厉悍激，与雪相乱。山木搀天，每闻谷中号声。风辄自上下，雪横至击面。仆夫却立，几不得前。既至，山愈险，雪愈猛，溪流益急。旁溪有数石，拔起数百丈，不相依附。其最大者二，略如人行俯而相先后。俗名新妇阿家石。望之如玉笋拥鼻，仰视神观，耸然欲与之俱升。寒甚，不可久留，乃还至家。已入夜，四山晃荡尽白，不能辨道。索酒饮，无有燃。松明半车，仅得温。今日热甚，聊为一谈。望梅尚可止渴，闻此当洒然也。
《墨客挥犀》：岭南无雪，闽中无雪，建剑汀邵四州有之。故北人嘲云：南人不识雪，向道似杨花。然南方杨柳实无花，是南人非止不识雪，兼亦不识杨花也。余在长乐时，雨雪数寸，遍山皆白。土人莫不相顾惊叹，盖未尝见也。余是日召友人吴述正同赏。时南轩梅一株盛开，述正笑曰：如此景致，亦恐北人所未识。是岁，荔枝木皆冻死。遍山连野，弥望尽成枯。至后年春，始于旧根株渐抽芽f。又数年，始复繁盛。谱云：荔枝木坚理难老，至今有三百岁者，生结不息。今去君谟殁，又五十年矣。是三百五十年间，未有此寒也。
《挥麈后录》：建中靖国，徽宗初郊亦见。曾文肃奏事，录言之甚详。在于当日为一时之庆事。十一月戊寅凌晨，导驾官立班大庆殿前，导步辇至宣德门外。升玉辂，登马导至景灵宫。行礼毕，赴太庙。平旦雪意甚暴，既入太庙，即大雪出巡。仗至朱雀门，其势未已。卫士皆沾湿，上顾语云：雪甚好，但不及时。及赴太庙，雪益甚。二鼓未已，上遣御药黄经臣，至二相所传宣问：雪不止，来日若大风雪，何以出郊布云。今二十一日郊礼尚在，后日无不晴之理。经臣云：只恐风雪难行。布云：雪虽大，有司扫除道路，必无妨阻。但稍冲冒，无如之何。兼雪势暴必不久，况乘舆顺动，理无不晴。若更大雪，亦须出郊，必不可升坛。则须于端诚殿望祭，此不易之理。已降御札，颁告天下。何可中辍。经臣亦称善。乃云左相韩忠彦，欲与大庆殿望祭。布云：必不可。但以此回奏。经臣退，遂约执政会左相斋室。仍草一子以往，左相犹有大庆之议。左辖陆佃云：右相之言不可易，兼恐无不晴之理。若还就大庆，是日却晴霁，奈何。布遂手写子与二府，签书讫进入，议遂定。上闻之甚喜。有识者亦云：临大事，当如此。中夜，雪果止。
《云麓漫抄》：故事，百官入朝并乘马。政和三年十二月十一日，以雪滑。特许暂乘车轿，不得入宫门。候路通，依常。自渡江后，方乘轿。迄今不改。
《齐东野语》：政和中，大臣有不能诗者。因建言：诗为元v学术，不可行。时李彦章为中丞，望风旨，遂上章论渊明李杜而下皆贬之。因诋黄、张、晁、秦等。请为科禁。何清源至修入合式：诸士庶习诗赋者，杖一百。闻喜，例赐诗。自何文缜后，遂易为诏书训戒。是岁冬初雪，太上皇喜甚。吴居厚首作诗三篇以献，谓之口号。上和赐之。自是圣作时出，讫不能禁。
《辟寒》：王总管，宋之老兵也。尝客石函桥许公道院。夜立以寐。时方大雪，牛羊多冻死。王乃解衣入水，扣冰而浴。既出，汗流如雨，真异人也。
铁脚道人尝爱赤脚走雪中。兴发，则朗诵南华秋水篇。嚼梅花满口，和雪咽之。曰：吾欲寒香沁入肺腑。开封孙惟信，尝大雪登庐山。至绝顶，尽得景物之详。尝撰庐阜纪游一卷。
《宋史・洪皓传》：粘罕将杀皓，旁一酋曰：此真忠臣也。目止剑士，为之跪请，得流递冷山。流递，犹编窜也。惟q至汴受豫官，云中至冷山。行六十日，距金主所都仅百里地。苦寒。四月草生，八月已雪。穴居百家，陈王悟室，聚落也。悟室敬皓，使教其八子。或二年不给食，盛夏衣粗布。尝大雪薪尽，以马矢然火。煨面食之。《游宦纪闻》：衡山令搜访柳碑，本在上封寺。僧法圆申以去冬雪，多冻裂之。
《辟寒》：曹元宠母王氏能诗。有《雪中观妓》诗云：梁王宴罢下瑶台，窄窄红靴步雪来。恰似阳春三月暮，杨花飞处牡丹开。
朱冲多买敝衣，择市妪之善缝纫者，成衲衣数百。当大寒雪尽，以给冻者。
《异闻总录》：陈伯修为宣城守，临政之暇，多在颐白堂讲易。一日独坐禅榻，忽见朱衣人前揖曰：请殿院看雪。时方七月末，暑风犹盛。伯修异焉。疑此际不应有雪，勉起之。方离席数步，大声如雷，堂梁已折，禅榻压碎无馀。
《剧谈录》：白尚书为少傅，方冬与群从子侄同游。倚栏眺玩嵩洛，俄而霰雪微下，情兴益高。因话廉察金陵，常记江南烟水。每见居人以叶舟浮泛，就食菰米鲈鱼。近来思之，如在心目。
《随手杂录》：蔡持正居宛丘，一日雪作。与里人黄好谦游一倡家。入门，见其肴醴特盛。它时有一美少年，青巾白裘，据席而坐。蔡黄方引去，少年亟俾倡，邀二公欣然就席。酒酣，少年顾持正曰：君正如李德99，顾黄曰：君俟此公贵，凭藉亦显。语毕，少年亦引去。二公叩倡：何人也。倡曰：朝来赍钱具饮，亦不知谁氏也。后如其言，持正为御史，荐黄为御史。
《辟寒》：王山农以小词约苏养直赴溪堂。夜雪，苏报云：今某已装酒上船，来日若晴，须有月。若溪堂闻人横笛声，即我至矣。所谓月满前村，莫掩溪门。尚恐有扁舟乘兴人也。
《宋史・秦桧传》：绍兴十三年贺瑞雪。贺雪自桧始。绍兴十七年，赐百官喜雪御筵于桧第。
《张浚传》：绍兴三十一年，金主亮兵大入，中外震动。复浚观文殿大学士，判潭州。时金骑充斥，王权兵溃，刘退归镇江。遂改命浚判建康府，兼行宫留守。浚至岳阳买舟，冒风雪而行。遇东来者，云敌兵方焚采石，烟炎涨天，慎无轻进。浚曰：吾赴君父之急，知直前，求乘舆所在而已。时长江无一舟敢行北岸者，浚乘小舟径进。
《清波杂志》：赵明诚妻李夫人，每值天大雪，即顶笠披蓑，循城远览。以寻诗得句，必邀其夫赓和。明诚每苦之也。
《云笈七签・续仙传》：宋元白，不知何许人也。为道士，身长七尺馀。眉目如画，端美肥白，言谈秀丽，人见皆爱之。颇有道术。夏则衣绵，冬则单衣卧于云中。去身一尺馀，周匝气出如蒸，而雪不凝。
《宋史・王应麟传》：应麟迁著作郎，守军器少监、经筵值人日雪，帝问有何故事。应麟以唐李峤李又等应制诗对。因奏春雪过多，民生饥寒。方寸仁爱，宜谨感召。王陶传陶历观文殿学士，卒。陶微时，苦贫，寓京师教小学。其友姜愚，气豪乐施。一日大雪，念陶奉母寒馁，荷一锸划，雪行二十里访之。陶母子冻坐，日高无炊烟。愚亟出解所衣锦裘，质钱买酒肉薪炭，与附火饮食。又捐数百千为之娶。陶既贵尹洛，愚老而丧明，自卫州新乡往谒之。意陶必念旧哀己。陶对之邈然，但出尊酒而已。愚大失望，归而病死。闻者益薄陶之为人。
《惠洪冷斋夜话》：陈莹中谪合浦时，予在长沙。闻岭外大雪，作二偈寄之曰：传闻岭下雪，压倒千年树。老人拊手笑，有眼未尝睹。故应润物林，一洗瘴江雾。寄语牧牛人，莫教头角露。又曰：遍界不曾藏，处处光皎皎。开眼失却踪，都缘大分晓。园林忽生春，万瓦粲一笑。遥知忍冻人，未悟安心了。
《宋史・郑清之传》：清之再相，十疏乞罢。不许。十一月丁酉退朝，感寒疾，危甚。犹以未得雪为忧。俄大雪起，曰百官贺雪，上必甚喜。命掬雪床前观之。
《辟寒》：宋范成大《元日登钓台记》云：二十九日登舟，大雪不可行。三十日发富阳，雪满千山，江色沉碧。但小霁风急，寒甚。披出使时所作绵袍，戴毡帽坐船头纵观，不胜清绝。剡溪夜景物，未必过此。除夜宿桐庐。癸巳岁正月一日，至钓台。率家人子登台，讲元正礼。谒二先生祠。登绝顶，扫雪坐平石上。诸山皓然，冻云不开，境过清矣。臧获亦贪殊景，忍寒犯滑来登。始予自绍兴己卯岁，及今奉役，盖三过钓台。薄宦区区如此，岂惟愧羊裘公见篙师滩子。惭颜亦厚，乃刻数字于右庑柱间，而宿西口。
《乾淳岁时记》：禁中赏雪，多御明远楼。后苑进大小雪狮儿，并以金铃Z缕为饰。且作雪花雪灯雪山之类，及滴酥为花，及诸事件并以金盆盛进，以供赏玩。并造杂煎品味，如春盘羊羔儿酒以赐。并于内藏库支，拨官券数百万以犒诸军。及令临安府分给贫民。或皇后殿，别自支犒。而贵家富室，亦各以钱米犒闾里之贫者。
黄哲，番禺人。性好山水，当风雪时，泊舟秦淮。遇朱文昭涂颖辈，相与握手吟咏，沽酒大噱。
《乾淳起居注》：淳熙八年元日，官家恭请太上太后来日就南内排。当初二日，官家亲至殿门，拱迎亲扶太上降辇。未初，雪大下，正是腊前。太上官家甚喜。云：今年正欠些雪，可谓及时。太上云：雪却甚好，但恐长安有贫者。上奏云：已令有司，比去年倍数支散矣。太上亦命提举官，于本宫支拨官会，照朝廷数目发下。临安府支散贫民一次。又移至明远楼，张灯进酒。节使吴琚进喜雪水龙吟词云：紫皇高宴萧台，双成戏击琼包碎。何人为把，银河水剪，甲兵都洗，玉样乾坤。八荒同色，了无尘翳。喜冰消太液。暖融T鹊，端门晓、班初退。圣主忧民深意，转鸿钧、满天和气。太平有象，三宫二圣，万年千岁，双玉杯深，五云楼迥，不妨频醉。细看来不是，飞花片片，是丰年瑞。上大喜，赐镀金酒器二百两，细色缎疋，复古殿香羔儿酒等。太后命本宫歌板色歌，此曲进酒。太上尽醉，至更后，宣轿儿入便门，上亲扶上辇还宫。
《浙江通志》：陈明，越州陵铺兵，人呼为陈院长。年三十有五，时犯罪受杖，遂蓬头跣足，若丧心者。往来行歌，无所定止。寒暑皆不畏避。雪中不施一缕，卧野桥上，气腾如蒸。
《宋史・黄干传》：干往见清江刘清之。清之命受业朱熹，干即日行。时大雪。既至而熹他出，干因留客邸二月。而熹始归。
《辟寒》：宋张蛴文显莱酬序云：乾道丁亥秋，新安朱熹元晦来访予于湘水之上，乃始偕为此游。而三山林用中择之亦与焉。粤十有一月庚午自，潭渡湘水。甲戌过石滩，始望岳顶。忽大雪纷集，须臾深尺许。予三人者，饭道傍草舍。人酌一巨杯。上马行三十里馀，投宿草衣岩。一时山川林壑之观，已觉胜绝。乙亥W后岳。丙子小憩，甚雨，暮未已。从者皆有倦色，予独与《元晦决策》：明当冒风雪亟登。而夜半雨止，明星烂然。比晓，日升D谷矣。
《宋史・陆九渊传》：一日九渊语所亲曰：吾将死矣。又告僚属曰：某将告终。会祷雪，明日雪。乃沐浴，更衣端坐。后二日，日中而卒。
《癸辛杂识》：庆元庚申正月，连日大雪。予因记刘梦得诗，银花垂院榜翠羽，撼绦铃王禹玉和。贾直孺内翰诗，银花无奈冷，瑶草又还芳。宋之问应制：琼章定少千人和，银树先舒六出花。遂名婢曰银花。
戊子五月初二日，以来日光中，有若柳絮，如雪片片者，飞舞乱下。人皆\传，以为天花者。至初四日，大雷雨飞雹。大者如当三钱，始知连日所谓天花者，即雪也。及飞下，人则以雹耳。盖小片半空已化于烈日中，大者乃乘风而坠耳。继闻沈氏失冰一窨。次日王子才自越来，则知越中端午日大电。西廊门雪，亦失其半。按宁宗嘉定甲戌九月朔，日食之。既日傍，有星见。及有飞片如雪母之状，自天飘下。今之天花，殊类此也。
葛天民，字无怀。后为僧。名义，字朴翁。其后返初服，居西湖上。一时所交，皆胜士。有二侍姬，一曰如梦，一曰如幻。一日天大雪，方拥炉煎茶。忽有皂衣者闯户，将大张知省之，命招之至总宜园。清坐高谈竟日。既甚寒剧，且觉腹馁甚。亦不设杯酒，直至晚一揖而散。天民大恚步归，以为无故为阉人所辱。至家，则见庭户间罗列奁篚数十，红布囊亦数十。凡楮币薪米酒肴甚，至香茶适用之物，无所不具。盖此故令先怒而后喜，戏之耳。
《齐东野语》：崔福，故群盗也。尝为官军所捕。会夜大雪，方与婴儿同榻。儿寒夜啼，不得睡觉。捕者至，因以故衣拥儿口。儿得衣身暖，啼止。遂得逸去。
《钱塘遗事》：贾相当国，陈藏一作雪词讥之。词曰：没巴鼻，霎时间做出漫天漫地。不论高底并上下，平白都教一例。鼓动滕神，招邀巽二，一任张威势。识他不破只今道是祥瑞。却鹅鸭池边，三更半夜，误了吴元济。东郭先生都不管，关上前门稳睡。一夜东风，三竿暖日，万事随流水。东皇笑道，山河元是我的。词名念奴娇。
《辟寒》：郎州道士少微，顷在茅山紫阳院寄。泊有丁秀才者，亦同寓宿。举动风味，不异常人。然不汲汲于进取，盘桓数年，遇冬夕霰雪方甚。二三道士围炉，有脆羝美酝之羡。丁曰：致之何难。时以为戏言。俄见户开，奋袂而去。少顷蒙雪而回，提一银}酒，熟羊一足。云浙师厨中物。因是吟咏忻笑，掷剑而舞，腾跃遁去。唯银}存。
丘主簿，小雪乍晴，堙开明窗深炉之会。时檐际串脯，正乾湿得宜。取以侑觞众，宾用小刃削食。独丘侑之，左右咬嚼，捷如虎兕。一坐哗云：丘主簿口中有玉版刀也。
有人游武夷六曲，访止止师。偶雪天得一兔，无庖人可制。师云：山间只用薄枇酒酱，椒料次之。以风炉安坐上，用水少半。铫候酒汤响，一杯后，分各以著，令自夹入汤，摆熟啜之。乃随宜各以汁供。因用其法，不独易行，且有团栾暖热之乐。
丐者王江居宛丘，喜饮酒。醉卧涂潦中，不以为苦。尝大雪，或以雪埋之，其气勃然。雪辄融液。
李昌夔在荆州雪中打猎，大修装饰。其妻独孤氏亦出女陈二千人，皆著红紫绣袄子，及锦鞍鞯。王可容说，为僧时游南中山寺，遇大雪，旬日阙食。数十徒一粥而度。又无财物得出籴。内一行脚僧谓曰：贫道有艺，可济诸坐士。遂将一铜铫子于炉火上，取净瓶泻水银衣带间，解一贴散药似壁土，揉于铫中煎之。逡巡成一片白金，可数两。付主事者将去，换胡饼来食，众惊之。至明晨，失所在。
李元忠素性嗜酒。一日游春遇雪，担头酒尽。令人冒雪遍村沽酒，俱无。元忠叹曰：宁可使我十日无食，不可使我一日无酒。须臾沽至，尽兴醉饮而还。
《金史・萧仲恭传》：仲恭母，辽道宗季女也。辽主伤之，命弟仲宣留侍其母，仲恭从而西。时大雪寒甚，辽主乏食。仲恭进衣，并进乾L。辽主困，仲恭伏兵雪中。辽主藉之以憩凡六日，乃至天德，始得食。后与辽主俱获。太宗以仲恭忠于其主，特加礼待。
《彀英传》：宗弼取和尚原。彀英以本部破宋五万人，遂夺新义口。宗弼留兵守之。是夜大雪，道路皆冰。和尚原宋兵势重，不可径取。宗弼用彀英策，入自傍近高山，丛薄翳荟间。出其不意，遂取和尚原。
《X虎高琪传》：兴定元年正月癸未，宋贺正旦。使朝辞宣宗曰：闻息州透漏，宋人此乃彼界，饥民沿淮为乱，宋人何敢犯我。高琪请伐之，以广疆土。上曰：朕但能守祖宗所付足矣。安事外讨。高琪谢曰：今雨雪应期，皆圣德所致。而能包容小国，天下幸甚，臣言过矣。宣宗本纪兴定三年正月壬午，大雪。上闻东掖有撤瓦声，问左右，知为丁夫葺器物库庑舍。上恻然，谕主者曰：雪寒，役人不休可乎。姑止之。
《X甲脱鲁灰传》：脱鲁灰，哀宗正大七年，元兵攻蓝关。是秋改授小关子元帅，屯商州大吉口。九年春，从行省参政徒单吾典。将潼关兵入援。至商山，遇雪。大兵邀击之，士卒饥冻，不能战而溃。脱鲁灰被执不屈，拔佩刀自杀。
《元史・太祖本纪》：脱脱为患，帝帅兵讨走之。至是，又会乃蛮诸部来侵。帝迁辎重于他所，大战于阙奕坛之野。乃蛮使神巫祭风雪，欲因其热进攻。既而反风，逆击其阵，乃蛮军不能战，欲引还。雪满沟涧，帝勒兵乘之，乃蛮大败。
《木华黎传》：太祖军尝失利。会大雪，失牙帐所在，夜卧草泽中。木华黎与博尔X，张裘毡立雪中，障蔽太祖，达旦竟不移足。
《博尔X传》：尝溃围于怯列，太祖失马。博尔X拥帝累骑而驰顿。止中野，会天雨雪，失牙帐所在。卧草泽中，与木华黎张毡裘以蔽帝。通夕植立，足迹不移。及旦，雪深数尺。遂免于难。蔑里期之战，亦以风雪迷阵，再入敌中求太祖不见。急趋辎重，则帝已还卧憩车中，闻博尔X至，曰：此天赞我也。
《显宗传》：显宗尝出征，驻金山。会大雪，拥火坐帐内，欢甚。顾谓左右曰：今日风雪如是，吾与卿处，犹有寒色。彼从士亦人耳，腰弓矢，荷刃周，庐之外其苦可知。遂命饔人，大为肉糜，亲尝而遍赐之。
《癸辛杂识》：至元乙未岁，江西歉甚。时天亦雨米，贫家得济。富家所雨，则雪也。
《元史・许维祯传》：维祯为淮安总管府判官。是年冬无雪，父老言于维祯曰：冬无雪，民多疾，奈何。维祯曰：吾当为尔祷。已而雪深三尺。
《高鸣传》：鸣每以敢言被上知。尝入内，值大风雪，帝谓御史大夫塔察儿曰：高学士年老，后有大政就问可也。
《仁宗本纪》：延v六年十二月癸酉，是夜风雪甚寒。帝谓侍臣曰：朕与卿等居暖室，宗戚昆弟远戍边陲，曷胜其苦。岁赐钱帛，可不遍及耶。
《辟寒》：倪云林云，十一月十七日，过与之洛涧。山居留宿，忽大雪作，及明起视，户外岩岫如玉琢。削竹榭压倒，径无行踪。飘瞥竟日，至暮未巳。雪深尺馀，因赋诗留别。
倪云林云，至正四年十一月，袁员外来林下。为留兼旬。腊月十七日快雪初霁，庭无来迹。与仆静坐，因取琴鼓之。古音萧寥，如茂松之劲风，春壑之流水。皇甫坦，字履道，临淄人也。后避地入蜀，居峨嵋山。尝暮行风雪中，闻人有呼之者。顾见一道人卧小庵中。因留与W足眠。坦自觉热气自两足入，蒸蒸浃体，甚和适。比晓，道人去曰：他日可访我于灵泉观。坦后求之，朱桃椎也。
韩退处士，绛州人。放诞不拘，浪迹秦晋间。以诗自名。常跨一白驴，好著宽裒鹤氅，醉舞雪中。
《辍耕录》：吾乡吕徽之先生，家仙居万山中。博学能诗文，问无不知者。而安贫乐道，常逃其名。耕渔以自给。一日携楮币，诣富家易谷种。值大雪立门下，人弗之顾。徐至庭前，闻东阁中有人分韵作雪诗。一人得滕字，苦吟弗就。先生不觉失笑。阁中诸贵游子弟辈闻得，遣左右诘之。先生初不言，众愈疑。亲自出，见先生露顶短褐布袜草屦，辄侮之。询其见笑之由。先生不得已，乃曰：我意举滕王蛱蝶事耳。众始叹伏。邀先生入坐。先生曰：我如此形状，安可厕诸君子间。请之益坚，遂入阁。众以藤滕二字，请先生足之。即援笔书曰：天上九龙施法水，人间二鼠m枯藤。鹜鹅声乱功收蔡，蝴蝶飞来妙过滕。复请和昙字韵诗，又随笔写云：万里关河冻欲含，浑如天地尚函三。桥边驴子诗何恶，帐底羔儿酒正酣。竹委长身寒郭索，松埋短发老瞿昙。不如乘此擒元济，一洗江南草木惭。写讫便出门，留之不可得。问其姓氏，亦不答。皆惊讶曰：尝闻吕处士名，欲一见而不能。先生岂其人邪。曰：我农家，安知吕处士为何如人。惠之谷，怒曰：我岂取不义之财，必易之。剌船而去，遣人遥尾其后。路甚僻远，识其所而返。雪晴往访焉。惟草屋一间，家徙壁立。忽米桶中有人，乃先生妻也。因天寒，故坐其中。试问徽之先生何在，答曰：在溪上捕鱼。始知真为先生矣。至彼，果见之。告以特来候谢之意。隔溪谓曰：诸公先到舍下，我得鱼当换酒饮诸公也。少顷，携鱼与酒至。尽欢而散。明通纪上初居滁阳幕下，志未得伸。一日咏雪竹云：雪压竹枝低，虽低不著泥。一朝红日出，依旧与云齐。宛然帝王气象见矣。
洪武元年八月十五日，上夜梦当天两日月齐出。诸雪杂乱纷飞，倏尔底定。上谓徐达曰：此梦何解。徐达曰：陛下梦两日月齐出，即大明明字。诸雪杂乱纷飞，即诸贼窃据我明，命将出师，一鼓而擒之，即倏尔底定。此吉兆也。
塞下大雪，乘舆所止穹庐，雪不凝。卤疑之，往觇。天容危坐，亦无寒色，咸极骇愕，效顺益笃焉。
《见闻搜玉》：张士诚弟士德，豪占民田。一日雪大作，设宴邀门下士，请各赋诗。有张明善者，醉题词曰：漫天堕，扑地飞。白占许多田地，教众口嗷嗷吃甚的。早知如此，谁道是国家祥瑞。
《明会典》：凡早朝遇雨雪，司礼监传旨：有事进，无事退。有事者即从东西廊行，至皇极门上，东西对立。纠仪御史序班，俱北向立。
《辟寒》：王叔明，洪武初为泰安知州。泰安厅事后有楼三间，正对泰山。叔明张绢素于壁，每兴至，即著笔。凡三年而画成，傅色都了。时陈惟允为济南经历，与叔明皆妙于画，且相契厚。一日胥会值大雪，山景愈妙。叔明谓惟允曰：改此画为雪景，何如。惟允曰：如傅色何。叔明曰：我姑试之。即以笔涂粉然色，殊不活。惟允沉思良久曰：我得之矣。为小弓夹粉笔，张满弹之。粉落绢上，俨如飞舞之势。皆相顾以为神奇。叔明就题其上曰：岱宗密雪图。自F以为无一俗笔。惟允固欲得之，叔明因缀以赠陈氏。
《明外史・蓝玉传》：蓝玉，洪武二十年，从大将军冯胜北伐。玉乘大雪，轻骑袭庆州。杀元平章果来，擒其子不兰溪，大获人马而还。
《仰山脞录》：方正学先生孝孺，少侍潜溪宋公濂寓京师。会大雪，太祖宴群臣，命各为瑞雪赋。宋公既醉还邸，不能执笔。以意属先生赋。翌晨上进，上读之谓曰：此非卿笔，辞甚雄伟，有用之才也。宋公以先生对。上即召见，赐绯袍银带，但无冠耳。命大臣陪宴。先生披袍束带，凝然中坐。言动庄重，在座咸惊。上连遣内侍窥之还报。上曰：朕不能用斯人，留辅嗣君耳。后果死革除之难焉。
《杭州府志》：方希直常从宋景濂宿南屏山。晨起对雪，浩饮高歌，意气慷慨。后数年，景濂薨。而乡人有王生者，偶写南屏对雪图，索诗于希直。希直阅之，感慨陈迹，遂题诗云：昔年岁暮京国还，舣舟夜宿南屏山。山风吹雪天欲压，夜半大雪堆江关。清晨倚楼望吴越，六合玉花飘未绝。恍疑江水驾山来，万顷银涛涌城阙。山僧好事喜客留，置酒开筵楼上头。玉堂仙子宋夫子，红颜白发青貂裘。坐读古今如指掌，坐看云收月华上。寒辉素彩相荡摩，碧海W台迭萧爽。酒酣击节心目开，慷慨吊古思英才。荒祠古柏岳王墓，废湖残柳苏公台。一时佳会难再得，地仙人上天尘世窄。王子何年绘此图，正貌南屏旧游迹。吾知王子奇崛人，新诗妙笔俱绝伦。偶然挥洒岂无意，神授存天真。世间今古同飞电，回首人豪都不见。空有罗山石宝书，夜夜虹光射霄汉。
《明通纪》：靖难兵及李景隆战于北平。景隆败，走还德州。时景隆日夜戒严，士卒植戟立雪中。苦不得休息，冻死及堕指甚众。燕王谍知之，谓诸将曰：违犯天时，自毙其众，吾不劳而胜矣。
《北征录》：永乐八年二月，上亲征。十三日晚次永安。十四日早发永安甸，大风甚寒。且行且猎，幼孜观骑逐兔，不觉上马过前。上笑呼幼孜三人曰：到此看山，又是一种奇特也。盖诸山雪霁，千岩万壑，耸列霄汉。琼瑶璀璨，光辉夺目，真奇观也。
《列朝诗集》：汴中风俗，每岁遇初雪，则以合子盛雪，送与亲知，以为喜庆。置酒设席，相请欢饮。亦升平之乐事，宫中尤尚之。
《明通纪》：夏原吉与同列饮于他所。夜归，值雪。过禁门，有欲不下马者。曰：雪大寒甚。原吉曰：君子不以冥冥惰行。其敬慎如此。
《见闻搜玉》：韩襄毅公雍，招友人赏雪。以诗促之。云：南征五载不见雪，今见江乡腊雪飞。老我不禁清兴发，故人何事赏心违。包含梅柳春无迹，照耀乾坤夜有辉。预想来游须秉烛，琼瑶还衬马蹄归。
《贵州通志》：曾志坚，楚人。有道术。天顺间，以诖误系京师。值大暑，上命祈雪。以皇城为限。夜半，上觉寒，开豹房视之，飘飘遍地。次日命中官出验，城外略无雪迹。异林吕疙者，不详其名里。成化间，尝游于襄邓河洛之间。冬则卧雪，夏则被褐。
《明外史・许进传》：弘治七年，吐鲁番阿黑麻攻陷哈密。尚书马文升荐进为右佥都御史，巡抚甘肃。明年莅镇。十一月，诸军羽集乜川。薄暮，大风扬沙，军士寒栗，僵卧马下。进出帐外劳军。将士皆感奋。夜半风止，大雨雪。及明冒雪倍道而进。又六日，奄至哈密城。下将士呼噪并进，凿城为坎。蚁附而登，贼众大溃。
《豫章漫抄》：予往岁谪延平北，归宿建阳公馆。时薛宗铠作令，与小酌堂后轩。是岁，闽中大雪，四山皓白。而芭蕉一株，横映粉墙，盛开红花，名美人蕉。世称王维雪蕉画为奇格，而不知冒雪看花，乃实境也。
邢参字丽文，常遇雪，累日囊无粟。兀坐如枯株，诸人往视，见其无惨懔色，方苦吟诵所得句。自喜。
《琼州府志》：正德丙寅冬，万州雨雪。时举人王世亨作歌曰：撒盐飞絮随风度，纷纷著树应无数。严威寒透黑貂裘，霎时白遍东山路。老人终日看不足，尽道天家雨珠玉。世间忽见为祥瑞，斯言非诞还非俗。越中自古原无雪，万州更在天崖绝。岩花开发四时春，葛衫穿过三冬月。昨夜家家人索衣，槟榔落尽山头枝。小儿向火围炉坐，百年此事真希奇。
《檐曝偶谈》：嘉靖辛丑新正五日大雪，越三日又大雪，既而快雪时晴。相与二三子，负暄于东檐之下。拥膝联趾，清言竟日。与夫师友之所闻，传记之所载。就日赘笔，复成编。不知奇温之可献，白醉之可乐也。《赣州府志》：嘉靖三十九年庚申冬十二月，郡城大雪。树木结冰，弥月不解。即汉书五行志雨木冰，亦曰树界。
李流芳题西湖卧游册江千积雪图：余春夏秋尝在西湖，未见寒山而归。甲辰同二王参云栖，时已二月，大雪盈尺。出赤山步，一路琼枝玉干，披拂照耀。望江南诸山，皑皑云端，尤可爱也。庚戌秋，与白民看月两堤。余既归，白民独留。迟雪至腊尽，是岁竟无雪。怏怏而返。世间事各有缘，固不可以意求也。癸丑阳月题。
甲寅腊月，自新安还。孟阳觞余湖上，大雪L被与李太白。孟阳方回宿舟中，时已迫岁子将强挽予欲脱不得。晨起潜呼，一小s而遁。雪已霁，白云出山，与雪一色，上下光耀，应接不暇。拟作一诗以归。思卒之不果，终是欠事也。己未夏日，虎丘精舍重题。
《贵州通志》：白雪，大理人。戒行精严，几遍天下。万历庚辰，至阳宝山，探幽采胜。直穷薮泽，裹粮坐泽中凡八日。时方大雪，僧所止有鹿卧其地，雪亦弗及。
杨文骢画江行十二幅小记：舟过石城，积雪初霁。诵唐人岭表城中之句，为之兴到。
《遵生八笺》：西湖十景中有断桥残雪一景，自断桥一径至孤山下，残雪满堤，恍若万丈玉虹，跨截湖面，真奇观也。高雅者策蹇行吟，以赏之。
《岩栖幽事》：戊戌春正三日夜大雪。余偶戏云：雪者洗欲，戒之龌龊。洒火坑之烦恼，填世路之坎坷，唤夜气之清晓。客曰：此便可作雪赞。《湖广通志》：刘邋遢，景陵人。弃家游于鄂，遇异人授以规中秘旨。初寓凤凰山五显祠。久之，食其神前大烛尽。守祠僧_之，乃出卧山上。值大雪，覆压二三尺。僧恐冻死，持锄掀冰雪而出之。则正酣睡，曰：奈何惊吾觉。

[book_title]乾象典第九十四卷
雪部杂录
《诗经・曹风》：蜉蝣掘阅，麻衣如雪。〈正义〉麻衣白布衣如雪，言甚鲜e也。
《小雅・采薇卒章》：惜我往矣，杨柳依依。今我来思，雨雪霏霏。〈大全〉春而往，冬而还。
《出车四章》：昔我往矣，黍稷方华。今我来思，雨雪载涂。〈注〉涂冻，释而泥涂也。〈笺〉云黍稷方华。朔方之地，六月时也。以此时始出垒，征伐猃狁，因伐西戎。至春冻始释而来，反其间，未有休息。
《信南山》：上天同云，雨雪。〈注〉同云，云一色也。将雪之候如此。，雪貌。
《角弓》：雨雪dd，见曰消。〈注〉dd，盛貌。，日气也。〈又〉雨雪浮浮，见曰流。
《春秋・元命苞》曰：阴阳凝而为雪。
《山海经・西山经》：申首之山，冬夏有雪。
《北山经》：小咸之山，无草木，冬夏有雪。
狂山无草木，是山也，冬夏有雪。
空桑之山，无草木，冬夏有雪。
《家语》：民之弃恶，如汤之灌雪。
《庄子・马蹄篇》：马蹄可以践霜雪。
《陶朱公书》：腊前得两三番雪，谓之腊前三白。谚云：若要麦，见三白。
《韩诗外传》：凡草木花多五出，雪花多六出。雪花曰。《淮南子・天文训》：青女乃出，以降霜雪。〈注〉青女，天神。青皇女。主霜雪。
欲灭迹而走雪中，拯溺者而欲毋濡，是非所行，而行所非。
《大戴礼记・夏小正》：农及雪泽，言雪泽之无高下也。《盐铁论》：以所不睹不信人，若蝉之不知雪。
霜雪晚至，五谷犹成。
《汉武内传》：仙之上药，有元霜绛雪。
《参同契》：冰雪得温阳解，释成太元。
《博雅释训》：霏霏，dd，雪也。《博物志》：翟雉长尾，遇雨雪，惜其尾，栖树杪，不敢下食，往往饿死。
《陆机要览》：九花树生南岳，虽经雪凝寒，花必开便落。时人谓之应春花。
《西京杂记》：汉董仲舒《雨雹对》有云：太平之世，雪不封条，凌殄毒害而已。
《拾遗记》：广延之国，去燕七万，在扶桑东。其地寒。盛夏之日，冰厚至丈。常雨青雪，冰霜之色，皆如绀碧。东海圆峤山，有冰蚕，长七寸，有麟角，以雪霜覆之，则生茧五色丝。织为文绵，入水不濡。
《广志》：代郡阴山，四五月犹宿雪，八月末复雪。
《荆州记》曰：麓山有精舍，舍傍有碧石。每严冬，其上不停霜雪。
《宋书・符瑞志》：草木花多五出，雪花独六出。
《述异记》：抑萑ビ衩湃千里。地寒多雪，著木石之上，皆融而甘，可以为果。
《新论》：处绣户洞房，则蓑不如裘。被雪沐雨，则裘不如蓑。以此观之，适材所施，随时成务，各有宜也。
《齐民要术》：三月，以原蚕矢杂禾种种之，则禾不虫。亦可用雪汁。雪汁者，五谷之精也。使稼耐旱，常以冬藏雪汁。器盛埋于地中。治种如此，则收常倍。
冬雨雪止，辄以蔺之掩地雪。勿使从风飞去。后雪，复蔺之。则立春保泽，冻虫死。来年宜稼。得时之和，适地之宜，田虽薄恶，收可亩十石。
冬月大雪时，速并力推雪于坑上，为大堆。至春草生瓜，亦生茎叶，肥茂异于常者。
《乐府古题》：苦寒行，晋乐。奏魏武帝北上太行山，备言冰雪溪谷之苦。或谓北上行，盖因魏武帝作此词今，人效之。
《元和郡国志》：岷山即汶山也。南去青城石山百里。天色晴明，望见成都山岭。停雪常深百丈。夏月融泮，江川为之洪溢。即陇之南首也。
《酉阳杂俎》：南史言，宋明帝恶言白。问金楼子言，子婚日，疾风雪下，帏幕变白，以为不祥。知俗忌白久矣。白符芝，大雪而华。
《两同书》：冰雪者，无逾时之坚也。若藏之于阴井，庇之于幽峰，则苟涉盛夏，未闻其消解也。夫冰雪之性，非不液矣。竟以遐延，岂天使之然哉。果以养之所致也。《云仙杂记》：长安冰雪，至夏月则价等金璧。白少傅，诗名动于闾阎。每需冰雪，论筐取之，不复偿价，日日如是。
《兼明书・雪赋》云：君宁见阶上之白雪，岂鲜耀于阳春。臣铣曰：鲜，寡也。雪之光辉，岂寡于阳春也。明曰：下文云，元阴凝冱，不昧其洁。太阳辉耀，不固其节。则鲜谓鲜明也。言雪当见日而消，不能鲜明光辉于阳春也。《沙洲记》：自龙涸至大浸川，一千九百里。夜肃肃，常有风寒。七月雨便是雪，遥望四山，皓然皆白。
《煎茶水记》：雪水第二十，用雪不可太冷。
《朝野佥载》：正月见三白，田公笑吓吓。又西北人谚曰：要宜麦，见三白。谓三度见雪也。
《全唐诗话》：柳宗元《雪》诗云：千山鸟飞绝，万径人踪灭。孤舟蓑笠翁，独钓寒江雪。视郑谷乱飘僧舍之句，不侔矣。
《墨客挥犀》：蝗喜旱而畏雪，雪多则入地愈深，不复能出。
《徂异记》：有积雪久不消，掘地得金羊玉马，高三尺许。《邻几杂志》：峨嵋雪蛆，大治内热。
《疑孟》：孟子云，白羽之白，犹白雪之白。白雪之白，犹白玉之白。告子当应之云，色则同也，性则殊矣。羽性轻，雪性弱，玉性坚，而告子亦皆然之。此所以来犬牛人之难也。孟子亦可谓以辩胜人矣。
《云笈七签》：诸家气法。敢问盛冬风雪寒时，鼓声动须要入朝，若何咽，即能R得此极寒风雪气。答曰：但用和气运想，使周身而行。风雪亦不能为害。
若见素雪，当愿一切，常居洁白，逍遥自在。
《埤雅》《说文》曰：凝雨说物者，从彗。盖雪雨之可扫者也。亦能净e秽。若彗所谓以黍雪桃者，以净为义。《诗》曰：雨雪dd，见曰消。雨雪浮浮，见曰流。言君子体道在上，而小人之类易消。如此日气也。《纂要》曰：日光曰景，日影曰晷，日气曰，日初出曰明，日昕曰，日温曰煦，在午曰亭午，在未曰i日，晚曰旰日，将暮曰薄暮。《诗》曰：上天同云，雨雪。益之以A。既优既渥，既沾既足。，盛也。三农之事，雪则欲盛而遍也。雨则欲微而润也。盖丰年之冬，必有积雪。而其春必有小雨。故是诗雨言小，雪言盛也。雪则欲其盛矣。然又欲其泽浸之甚周也。故继之曰：既优既渥。雨则欲其微矣，然又欲其膏润之，仅足也。故继之曰：既沾既足。盖骤雨不如久雪之入土深。且无泛溺，又可以覆阳于根，箸汜胜之。《书》曰：雪者五谷之精，取汁以渍原蚕之沙，和谷种之，奈旱。今雪寒甚则为粒，浅则成华。华谓之。韩诗外传云，雪华曰。凡草木华多五出，雪华独六出。是也。《诗》曰：如彼雨雪，先集维霰。言雪之所加物有死者，霰其先至者也。霰至则危亡之兆见矣。霜霰，阴刚之微也。霜集而后坚冰至。霰集而后雪至。故诗易以为始乱之象。《尔雅》曰：雨为霄雪。从省，霄从消省。《诗》曰：见曰消。盖雪以微温抟之，故散而成。郭璞所谓冰雪杂下，谓之消雪是也。《说文》曰：霰，稷雪也。闽俗谓之米雪。言其霰粒如米。所谓稷雪，义盖如此。今名涩雪。亦曰湿雪。然腊雪握之辄聚。立春以后，不复可抟。略如霄雪，亦以微温抟之。故也里语以为春雪不能蠲压瘴疠，其以此乎。《夏小正》曰：农及雪泽，言雪泽之无高下也。
犬喜雪，马喜风，豕喜雨。
《画墁录》：临江之上，一处当大山中。西望雪山，日晃如银。其高无际，出众山上。居人曰：此雪山，佛居也。有狮子，人常见之。非西域雪山，是蜀所记，无忧城东北望陇山，积雪如玉也。
《志林》：临皋亭下八十馀步，便是大江。其半是峨嵋雪水，吾饮食沐浴，皆取焉。何必归乡哉。
《物类相感志》：螺蛳畏雪。
《竹坡诗话》郑谷雪诗：如江上晚来堪画处，渔人披得一蓑归之句，人皆以为奇绝。而不知其气象之浅俗也。东坡以谓此小学中教童蒙诗，可谓知言矣。然谷亦不可谓无好语。如春阴妨柳絮，月黑见梨花。风味固似不浅，惜乎其不见赏于苏公。遂不为人所称耳。石林诗话诗禁体物语，此学诗者类能言之也。欧阳文忠公守汝阴，尝与客赋雪于聚星堂。举此令，往往皆阁笔不能下。然此亦定法。若能者，则出入纵横，何可拘碍。郑谷乱飘僧舍茶烟湿，密洒歌楼酒力微。非不去体物语，而气格如此其卑。苏子瞻冻合玉楼寒起粟，光摇银海眩生花。超然飞动，何害其言。玉楼银海。韩退之两篇，力欲去此弊，虽冥搜奇谲，亦不免有缟带银杯之句。杜子美暗度南楼月，寒生北渚云。初不避云月字，若随风且开叶，带雨不成花。则退之两篇工殆，无以愈也。
《蠡海集》：或曰：霜能杀物，雪能养物。何也。盖雪生于云，霜则无云。霜杀物，露滋物，何也。盖霜历阴位，露历阳位。是以春霜亦不杀，秋露亦不生。
雪为阴之极，全得水之成数。雪花每每见六出，霜雪者，雨露之凝结。水从金生，气盈而见母。是以霜雪色皆白也。
雪者，雨之凝也。因高而寒极，故雨凝而为雪也。其雨雪相杂者，云有高低之异也。低者则为雨，高者则为雪。
《漫叟诗话》：临川爱眉山雪诗，能用韵。如云：冰下寒鱼渐可V。
《周益公日记》：清明断雪，谷雨断霜。
《桂海杂志》：南州多无雪霜，草木皆不改柯易叶。独桂林岁岁得雪，或腊中三白，然终不及北州之多。灵川兴安之间，两山蹲踞，中容一马。谓之严关。朔雪至关辄止。大盛则度送至桂林城下，不复南矣。
《老学庵笔记》：《嘉v杂志》云：峨嵋雪蛆，治内热。予至蜀，乃知此物实出茂州雪山。雪山四时常有积雪，弥遍岭谷。蛆生其中，取雪时并蛆取之。能蠕动，久之雪消，亦消尽。
《两钞摘腴》：雪多作于戊己日。尝考丁亥冬雪，率多近戊子。十二月八日己未雪，十八日己巳夜雪，二十七日戊寅夜雪，大率丙子戊己，皆雪日也。
稷雪，米雪。《毛诗传》注：先集维霰。曰：霰，稷雪也。或谓之米雪。谓其粒若稷米然。
《容斋三笔》：张元有雪诗曰：五丁仗剑决云霓，直取银河下帝畿。战死玉龙三十万，败鳞风卷满天飞。吴诗独不传观此数联，可想见其人非池中物也。
《容斋四笔》：严有翼辨坡谓雪诗云：飞花又舞谪仙檐。李太白本言送酒，即无雪事。水底笙歌蛙，两部无笙歌字。殊不知坡借花咏雪，以鼓吹为笙歌，正是妙处。《闻见录》：荆公尝以力去陈言F末俗，可怜无补费精神。薄退之。然其《咏雪》则云：借问火城将策试，何如云屋听窗知。皆用退之句也。
《纬略》：单于幽苏武置大窖中，绝不与饮食。雨大雪，武卧m雪与毡毛并咽之。羌寇张掖，段G下马大战，羌亦引退，G追之，且38且行，昼夜食雪四十馀日。陈删诗：食雪天山近，思归海路长。王维诗：路绕天山雪，家临海树秋。温庭筠诗：红泪文姬洛水春，白头苏武天山雪。三诗皆用苏武事，而庭筠末句甚奇。
《挥麈前录》：金岭温岭，多雨雪。上有龙王刻石记云：小雪山也。岭上有积雪，行人皆服毛Y。
高昌其地，南距于阗，西南距大石波斯，西距西天。步露沙。雪山葱岭，皆数千里，无雨雪而热极。
《希通录》：雪山、祁连山、白山，其实天山。明帝击破白山，虏于蒲类海上。章怀注曰：此山冬夏有雪，故曰白山。匈奴谓之天山。过此皆下马拜焉。杜诗注：天山，即祁连山。在伊州，一名雪山。其名虽四，其实则一。
《方舆胜览》：燕山八景，其一为西山晴雪。
《癸辛杂识》：西域雪山，有万古不消之雪。冬夏皆然。中有虫如蚕，其味甘如蜜。其冷如冰。名曰冰蛆，能治积热。
《杜南谷云》：梅花却无仰开者，盖亦自能巧避风雪耳。验之信然。
《贵耳集》：南宫舍人，果是不好作的官职。每岁贺雪表，尤难下笔。曾有一联云：普天咸有，率土莫非。何等语也。
《鸡林类事》：方言雪曰嫩，雪下曰嫩耻。
《扪虱新话》：撒盐空中，此米雪也。柳絮因风起，此鹅毛雪也。然当时但以道韫之语为工。予谓诗云：相彼雨雪，先集维霰。即今所谓米雪耳。乃知谢氏二句，当各有谓。固未可优劣论也。东坡遂有柳絮才高不道盐之句，此岂是图对偶亲切耶。
《唐锦梦馀录》：草木之花皆五出，而雪花独六出。先儒谓地六为水之成数。雪者水结为花，故六出。然至春，则雪皆五出。岂春雪独非水所结耶。恐未为定论也。赞宁物类相感志雀之属，飞则鸣，行则摇，俗呼为雪姑。其色苍白似雪，鸣则天当大雪。极为徵验。云烟过眼录范宽雪景五幅，阔景甚伟。
《赏心乐事》：正月安f堂扫雪，十一月群仙绘幅楼前观雪，十二月南湖赏雪，瀛峦胜处观雪。
《浩然斋视听抄》：雪多作于戊己日。尝考丁亥冬雪，率多馀近戊子。十二月八日己未雪，十八日己巳夜雪，二十七日戊寅夜雪，大率丙丁戊子，皆雪日也。赵云洲云：凡遇戊午己未日，天必变雨，或遇亢壁二宿直日则可免，馀宿不可免。
《辍耕录》白湛渊先生续演雅发挥云：两驼侍雪立，终日饥不起。一觉沙日黄，肉屏那足拟者。沙漠雪盛，命两驼趺其旁。终夜不动，用断梗架片毡其上，而寝处于下。胜肉屏。且不起心兵也。
《便民图纂》：二月宜连霜。谚曰：一夜春霜三日雨，三夜春霜九日晴。
《夷俗考》：大食国多风雪，冰厚丈馀。
《就日录》：夏月露卧，偶夜露下而失覆，则梦雪降。《明会典》：凡祈祷雨雪及晴，礼部题请行。顺天府县所属人员于都城隍等庙行香，禁屠宰三日。百官就各衙门致斋，青衣角带办事。
《御龙子集》：雪其雨之所凝乎。气润而不杀。
《丹铅总录》：霄雪两字，音义皆异。霄字从34，音屑。说文两为霄。徐铉注订说文，误以34为肖，遂为臆说。云霄雪著物则消，此说可笑。雪岂有著物不消者乎。霰雪与片雪同一性也。即霰也。《尔雅》：两为霄，注冰雪杂下，谓之霄雪。《说文》：霰，稷雪也。陆佃云：闽俗谓之冰雪。今名涩雪。与霄音相近也。《诗》《补传》曰：粒雪。郭璞《尔雅》注谓：雨杂下也。雪初作，来成花圆，如稷粒。撒而下。杜子美诗所云带雨不成花。俗谚云：夹雨夹雪也。《春秋纬》曰：盛阳之气，温暖为雨。阴气薄而胁之，则合而为雹。盛阴之气凝滞为雪，阳气薄而胁之，则散而为霰。韩诗：相彼雨雪，先集维霰。薛君曰：霰，也。夏侯孝若寒《雪赋》曰：集洪霰之淅沥，焕摧磊之霍索。谢希逸《雪赋》曰：霰淅沥而先集，雪纷糅而遂多。古诗《咏霰》云：雪花遣汝作先锋是也。以此C之，霄与霄迥不同矣。霄从肖，近天气也。《扬雄赋》：腾清霄而轶浮景。陶潜诗：川涤馀霭，宇ノ⑾觥５朗樗称九霄、青霄、赤霄、紫霄、绛霄、元霄之属，与霰霄字，音义何啻千里。
琼，赤玉也。谢希逸雪赋林廷琼树。世岂有赤雪耶。李义山已随江令F琼树，李长吉诗白天碎碎堕琼芳，相承误用，皆不考之过也。
《云南山川志》：雪山在丽江府西北，一名玉龙山。上插云汉，下临丽水。山巅积雪，经春不消。《榕城随笔》：漳于八闽为极南，得气最。其人生不识霜雪之状。
《篷窗续录》：尝谓泉石竹树，地之四美。霞月雨雪，天之四美。非山居人，恶能领略其妙。
《滇行纪略》：滇南最为善地。严冬，虽雪满山头，而寒不侵肤，不用围炉服裘。
《觞政》：醉雪宜夜，消其洁也。
《眉公笔记》：古今雪诗甚多，独中峰老衲一偈云：冻云四合雪漫漫，谁解当机作水看。只为眼中花未瞥，启窗犹看玉琅\。
《销夏》：长江万里，人言出于岷山。而不知元从雪山万壑中来。山亘三千馀里，特起三峰。其上高寒，多积雪。朝日曜之，遥望晃若银海。杜子美草堂正当其胜，故其诗曰：窗含西岭千秋雪。正是谓也。
立夏之日，服飞雪散，则不热。
蜀中气暖少雪，一雪则山上经年不消。山高故也。大理点苍山，即出屏风石处。其山阴崖积雪中尤多。每岁五六月，上人夜入山取雪，五更下山。卖市中，人争致之。
《脉望白玉蟾云》：虚室生白，谓之白雪。心地开花，谓之黄芽。
《岩栖幽事》：雪景莫若山，山雪莫若月下。余尝目击而赋四言诗云：夜启岩牖，淡而无风，月直松际，鸡鸣雪中，盖景也。
余喜赏雪，每戏云，古今二钝，汉袁安闭门，子猷返棹，底是避寒，作许题目。
《群碎录》：雪多作于戊己日，凡遇戊午己未日，天必变雨。遇亢壁二宿直日，则免。馀宿不可免。
《帝城景物略》：初雪戒不入口，曰毒。再雪则以炮茶，积雪川塑于庭。
《居山杂记》：雪昼遐望，皆银峰玉嶂。光明照彻，迥有佳致。及飞鸟时归，林动屑坠，纷纷点石。斯时拥炉煨茫持茗杯，阅高士传，则山家之极致也。
寒檠肤见蜀之犬吠日，越之犬吠雪。少史子曰：夫犬一也，而一则吠日，一则吠雪，何也。以其见与不见耳。《霏雪录》：老农语曰：蝗生子，遗而入地。经大雪则入地愈深。东坡雪后书北台壁云：遗蝗入地应千尺是也。《野获编》：大内每雪后，即于京营内拨三千名入内庭扫雪。轮番出入，每岁俱然。亦有游f年少，代充其役，以观禁掖宫殿者。又南京旧制，有拣花舍人，额设五百名。盖当年供宗庙荐新，及玉食糠之用，今废久矣。五百拣花，三千扫雪，亦两都佳话也。
《芜史》：苍震门恒闭，遇扫雪则开。
长松茹退憨憨子曰：梅以香欺雪，雪以白欺梅。两者各恃其所长，而相欺互不能降。故酣战而已噫。天风忽起，雪曰ǚ桑则向之所恃者安在。故曰：恃长而欺人者，不能终。
通红而告我者，炽炭也。飘白而告我者，飞雪也。红白虽殊，告我则一耳。
《近峰闻略》：竹未尝香也，而杜子美诗云：雨洗娟娟静，风吹细细香。雪未尝香也，而李太白诗云：瑶台雪花数千点，片片吹落春风香。
《遵生八笺》：大雪中跣足做事，不可便以热汤浸洗，触寒而回。寒若未解，不可便吃热汤。热食须少，顷方可。孟浩然寻梅，陶谷烹雪，风致自佳。
《西湖志》：断桥残雪，为十景之一。《陕西通志》：净雪。石桥山之麓，有石屹然。遇大雪，辄有回风旋绕雪，不落石上。
《嘉定县志》：立春后遇火日落雪，则一百二十日，必有疾风骤雨，谓之雪报。
《广东通志》：河畔雪。唐许浑诗：河畔雪飞杨子宅。汉议郎杨孚，字孝元。尝树河南五鬣松于广州北岸，语在列传。今下渡头村前，即故宅。越本无雪，至此乃降，可谓异矣。
雪部外编
太公伏符阴谋，武王伐纣，都洛邑。天大阴寒，雨雪十馀日。甲子朝，五车骑止王门之外。武王使谒者召之，五神皆惊。而见武王。王曰：何以教之。神曰：天伐殷立周，谨来受命。
《拾遗记》：穆王东至大之谷。西王母来进抑萏鹧。灵王时有苌弘，能招致神异。王乃登台望，云气蓊郁。忽见二人乘云而至，须发皆黄。非世俗之类也。乘游龙飞凤之辇，驾以青螭。其衣皆缝缉毛羽也。王即迎之上席。时天下大旱，地裂木燃。一人先唱，能为雪霜。引气一喷，则云起雪飞，坐者皆凛然。宫中池井，坚冰可琢。
《搜神后记》：钱塘人姓杜，船行时大雪。日暮有女子素衣来岸上。杜曰：何不入船。遂相调戏，杜x船载之，后成白鹭飞去。
《佛国记》：葱岭冬夏有雪，又有毒龙。若失其意，则吐毒风雨雪，飞沙砾石。遇此难者，万无一全。彼土人，人即名为雪山人也。
冬月，法显等三人南度小雪山，雪山冬夏积雪。山北阴中过寒暴起，人皆噤战。慧景一人不堪复进，口出白沫。语法显云：我亦不复活，便可时去，勿得俱死。于是遂终。
《稽神录》：茅山道士陈某，壬子岁游海陵。宿于逆旅。雨雪方甚，有同宿者，身衣单葛，欲与同寝，而嫌其垢弊。乃曰：雪寒如此，何以过夜。答曰：但卧，无以见忧。既皆就寝，陈窃视之，见怀中出三角碎瓦数片，铁条贯之，烧于灯上，俄而火炽，一室皆，陈去衣被乃得寝。未明而行，竟不复见也。
《词林海错》：庾肩吾少事陶先生，颇多艺术。尝夏夜会客，向室嘘气成雪。
《韩仙传》：叔愈为考功郎中知制诰。元和十二年丁酉，宪宗正旦朝贺。留宰相裴度，妻父林圭，及叔宴之。问曰：今岁丰俭若何。叔失对曰：俭。上曰：何以知之。叔曰：去冬无雪，故知俭。上曰：可祷乎。叔曰：人主至诚，荧惑失度，尚从之。况雪乎。时讽谏耳。不意宪宗出旨，遂的限于叔三日精祷致雪。叔大惶措。予喜曰：叔可度矣。时高第百馀日，肆雌黄老氏之教，言必深恶。予遂出榜担头曰：卖风云雨雪。市夫讶予妄报。叔叔收予，予已异形，叔不能识。诘之曰：上以年歉，预祷雪以示丰。汝何人耶。敢言卖乎。予鼓掌胡卢而笑曰：人以为难。吾身中先天坎离，太极混合，乾坤尚可巅倒，况后天之雨雪乎。叔曰：汝可祈，则为我试。予曰：诺。索酒大醉，遂登坛。半日ピ坡野，寒气侵骨。天光一合，六出立降。深可尺许。裴张诸公，大以为异。叔谬曰：人君至诚，人臣至专所为耳。岂一道士之力耶。众皆不服其论。予大笑而退。是日，拜刑部侍郎。宴贺。予谒之，始也善待，既而接待，中微语劝以急流之说。叔大怒，叱予出。次日复谒，则已重门锁铎，不可入矣。予飞空而入，至中C而下，众皆惊。叔曰：何来。予曰：上寿耳。叔曰：何贶。予曰：金莲耳。遂索火一缶，予投以丹，少顷莲花大发。高可三尺，碧盘宝华，靡一不具。中一叶自然成联云：云横秦岭家何在，雪拥蓝关马不前。叔视之曰：此何语也。予曰：公遭诛窜，可当验之。叔大忌之，执予供。予立书供状，予遂示以原形。百计喻之，终不就。予留诗于壁曰：我欲随公去，千言固不从。蓝关雪深处，来岁更相逢。叔览之，挥泣而罢。十三年戊戌，叔进吏部侍郎。时凤翔寺塔有佛指骨放光，上遣中使迎之。叔面诤之，上不听。罢朝。次年骨至，上留禁中。二月送诸寺，人皆大惑。叔表谏数百言，陈梁武帝故事。上怒收，欲诛之。宰相裴度崔群林圭为言，乃贬潮之刺史。叔别家往官，经蓝关秦岭，正值大雪，马惫于道，从者二人皆遁去。叔独无依，待死而已。予冒雪见之，叔号呼百状，悲喜交集，始曰：子先言，诚有验矣。予迷耳。遂成完诗曰：一封朝奏九重天，夕贬潮阳路八千。本为盛朝除弊政，敢将衰朽惜残年。云横秦岭家何在，雪拥蓝关马不前。知汝远来应有意，好收吾骨瘴江边。江淮异人录：书生李胜，常游洪州西山中。与处士卢齐及同人五六辈，雪夜共饮。座中一人偶言，雪势如此，固不可出门也。胜曰：欲何之。吾能往。人因曰：吾有书籍在星子，君能为我取乎。胜曰：可。乃出门去，饮未散。携书而至。星子至西山凡三百馀里。
《云笈七签・神仙感遇传》：吉宗老者，豫章道士也。巡游名山。访师涉学，而未有所得。大中二年戊辰，于舒州村观遇一道士，弊衣冒风雪甚急。忽见其来投观中，与之道室而宿。既暝无灯烛，雪又甚。忽见室内有光，自隙而窥之。见无灯烛而明。唯以小葫芦中出，衾被帷幄P褥器用陈设服玩，无所不有。宗老知其异，扣门谒之，道士不应而寝，光亦寻灭。
《传灯录》：神光闻达摩大士住止少林，往彼。日夕参承。师常端坐面墙，莫闻诲励。其年十二月九日夜，天大雨雪。光坚立不动，迟明积雪过膝，潜取利刀，自断左臂，置于师前。师知是法器，因与易名曰慧可。
《云笈七签》：金门皓灵皇老君纪。老君本乃灵凤之子也。灵凤降生卫罗国，王取而蓄之。王女配瑛，常与共戏。灵凤以两翼扇女面，女忽有胎，王因斩凤头埋长林丘中。女后生女，堕地能言。曰：我是凤子，位应天妃，王即名曰皇妃。时天作大雪，一年不解，雪深十丈。鸟兽饿死。王女思忆灵凤，王所杀凤郁然。而生抱女，俱飞径入云中。
《南溟夫人传》：元彻柳实同时访道。后因大雪，见一樵叟负重凌寒。二子哀其老，以酒饮之，忽见其担上有太极字，遂礼而为师。
《续博物志》：南唐女冠耿先生，获宠于元宗。尝于元宗前搦雪为银铤，投红炉淬之。成金指，痕犹在。

[book_title]乾象典第九十五卷
火部汇考
《易经》《说卦传》
离为火。
〈易传〉一阴丽乎二阳也。或曰：何以阴丽阳乎。曰：束蕴而吹，烟气郁然。及其外明，烟即是火。火动而薪止，火灭而烬，留非阴丽阳乎。然坎离不相离也。坎中有离，故有温泉，有火井。离中有坎，故有火鼠，有火龟。〈集义〉康节先生曰：火内暗而外明，故离阳在外，火之用用外也。火以性为主，体次之。
《周礼》《天官》
宫正春秋，以木铎火禁。
〈订义〉史氏曰：火星三月见于辰，九月伏于戌。火禁于宫中，必待春秋，顺时令也。　王氏详说曰：周礼有民火，有公火，司掌火之政令，民火也。司@以夫遂取明火于日，公火也。王氏贾氏徒，见司有季春出火，季秋内火之文，遂以为春秋火禁之C，非也。盖宫正修火禁于宫中。而出纳火者，民火耳。至于司@中春，修火禁于国中。言春而不及秋，以出火为主耳。宫正修于宫中也，司@修于国中也。宫中非国中之比，故并及其春秋。　王氏曰：春秋修火禁，若今皇城四时戒火也。
《夏官》
司下士二人，徒六人。
〈订义〉薛平仲曰：司之职，特掌行火之政令，以救时疾。序官必次于此，何哉。观《韩诗外传》有曰：阴阳不和，四时不节，星辰失度，灾变非常，则责之司马。知司马之政，盖通于天道矣。　郑锷曰：或谓秋官有司@之职，夏官有司之职，俱掌火也。何以分为二。盖司@之取火也，以夫燧用金锡为之，西方之物也，故属于秋官。司之行火也，观大火之星出没，以示民，使民观出内之时，而用火。夏令行于南方，盛德在火，尤为可见。故属于夏官。此其所以异。
掌行火之政令，四时变国火，以救时疾。
〈订义〉郑康成曰：行犹用也。　郑锷曰：政令或因时而用，因时而藏。　郑康成曰：燮犹易也。　郑锷曰：火久而不变，则炎赫暴溃阳过乎亢，以生疠疾。随四时而更变之。变之之法，则钻燧而改之。春取榆柳，夏取枣杏，季夏取桑柘，秋取柞A，冬取槐檀。四时各钻一木。时运而往，火变而新。用诸烹饪之间，使之资以养生。故疾不作。　王昭禹曰：火之为物，灼之则以烛以燎，爨之则以烹以饪。逆而用之，则强弱相胜，而气无以为均。顺而变之，则休废相治，而疾以之。救阳之盛，则养阴之弱，以抗其强。阴之盛，则用阳之强，以救其弱。使民常得阴阳之正气，而不溺于一偏。斯能受正命以生死。圣人善救人之道，于此乎可见矣。
季春出火，民咸从之。季秋内火，民亦如之。
〈订义〉郑锷曰：东方七宿，心为大火。出于夏之三月，其位在辰。伏于夏之九月，其位在戌。戌为火伏之位，辰为火出之方。古之火正，或食于心，或食于B，以出内火。其或出或内，皆视天之大火伏见以为节。
薛氏曰：火之象在天，既有伏见之时。火之用在人，亦有出内之节。《传》曰：火见于辰，故自辰至巳，其方为火所王。当是时，虽烈山焚莱，不禁也。何则。因其王而出之，以宣其气耳。《传》曰：火伏于戌，自戌至亥，其方为火所休。当是时，虽铄金烧S，不为也。何则。因其休而内之，以息其气耳。或者徒泥于出内之文。谓火者，民事之大者也。季春则出之始用，季秋则内而不用。不几于废民事乎。且出火于季春，非谓季春之时始用火也。出其新火，而导达乎阳之气也。内火于季秋，非谓季秋之时，而不用火也。内其旧火，而顺适其阴之气也。司所谓四时变其出内之火，宫正所谓春秋修火禁者。修其出内之禁尚。何季春始用而季秋不用乎。昔子产铸刑书，士文伯曰：火未出而作火，以铸刑器，藏争辟焉。是不知先王纳火之制也。单襄假道于陈，火朝觌矣。道而不可行，是不知先王出火之制也。　陈及之曰：季春出火，民咸从之。季秋纳火，民亦如之。互言之也。先内旧火，而后出新火。春秋皆然也。古者五行之官，掌金木水火土。火盛则制之，衰则长之。后世世失其官，官失其职。故水有泛滥之患，火有焚燎之害。木不盛大，土多湮旷。金不从革，无复先王之盛矣。而区区究其末流，其能已乎。
时则施火令。
〈订义〉易氏曰：施火令，谓施四时，变国火之令。　郑锷曰：宫正司@，皆谓之修火禁，此谓之施火令者。修则修其旧法，使不废施。则施其新令，使人从也。
凡祭祀则祭。
〈订义〉贾氏曰：祭爨，祭老妇也。则此祭，谓祭先出火之人。　王氏曰：举火曰，祭祀用，故祭焉。　郑锷曰：先王于有功之人，未尝忘报。如先农先蚕先卜，皆有祭也。而况钻木出火，以教人者乎。
凡国失火，野焚莱，则有刑罚焉。
〈订义〉郑锷曰：国中失火，则有延烧比屋之忧。野中焚莱，则有焚及山林之害。大则有刑，小则有罚。亦权罪之轻重而加之耳。或谓春田则焚莱，而司有焚莱之禁，何也。先儒谓春田用火之后，擅放火则有禁罚。吾以为焚莱者，国L田之时，野焚莱则民无故而自焚，不得不为之禁。
《秋官》
司@氏，下士六人，徒十有二人。
〈订义〉郑康成曰：@，火也。读如卫侯S之S。　易氏曰：掌明水火，而其官谓之司@者。取大易日以@之之义。盖万物形成于地精，成于天。月迦罩光，其本皆出于日故也。　王氏详说曰：司司@皆掌火，一事而二官何也。曰：有国火，有民火，司所掌，谓民咸从之，其民火欤。司@所掌，以共祭祀明烛，其国火欤。然行于民，未尝不本于国。故司曰：四时变国火，以救时疾。行之于国，未尝不用之于民。故司@曰：中春以木铎，火禁于国中。
掌以夫遂取明火于日，以鉴取明水于月。
〈订义〉郑司农曰：夫，发声。　陆氏曰：夫，道也。是以谓之夫。大夫能遂事，故谓之遂。　郑康成曰：夫遂阳，遂也鉴镜属。取水者也，世谓之方诸。　贾氏曰：以取火于日，名阳。遂犹取火于木，为木燧也。　郑锷曰：取明水于月者，谓之鉴，亦谓之方诸。其实皆鉴也。
陆氏曰：夫遂以义言，鉴以体言，互相备也。　郑
锷曰：水生于坎之阳，而为阳中之阴。火虽生于离之阴，而为阴中之阳。王者向明而治，皆以阳为主。故尊明火为先。　易氏曰：日阳之精，月阴之精，离为日、为火、为电者，火之气也。坎为月、为水、为云者，水之气也。水火以气而升降。日月之精薄之，则夫遂可以召阳而为火，鉴可以召阴而为水，所以谓之明。水火言取于日月，而非人力之所能致，明之至也。　郑锷曰：或谓鉴遂之齐同。用金锡之半，可以取水，亦可以取火，何也。盖金锡半者，阴阳之杂。用诸昼，则阳气应之而为火。用诸夜，则阴气应之而为水。
以共祭祀之，明U明烛共明水。
〈订义〉郑锷曰：明水火所以共祭祀之。明U明烛及明水也。用是水以U盛，则曰明U。用是火以照烛，则曰明烛。五齐三酒所尚者明水，取于月中之水，以共之记，曰其谓之明水也。由主人之洁，著此水也，谓此耳。　王氏详说曰：凶事所用之物，谓之明。所谓明器、明弓矢是也。吉事所用之物亦谓之明，所谓明水、明火是也。先郑失于明水之说，后郑亦失之。郊特牲曰：明水者，神明之也。谓主人之洁，著此水也。著成也。主人之洁，则此水乃成矣。以阴镜取水于月之中，其可多得乎。且祭有明水，又有元酒。元酒取于潢污行潦之水而为之，则是降于明水矣。郁齐配以明水，三酒配以元酒，此郊特牲所谓明水缙牍笮乱病７缧轮也。是知明水所用，
止于斯二者而已。先郑以为明水涤，粢盛黍稷，是不读s酌之诗也。s酌之诗曰：可以濯，可以i。夫岂明水哉。后郑谓明水以为元酒，是不读礼运也。《礼运》曰：元酒在室，醴盏在户，粢醍在堂，澄酒在下。夫岂明水之为元酒哉。共明水火者，司@也。执明水火而号祝者，大祝也。奉明水火者，大司寇也。共而后祝之，祝而后奉之，其序如此。　王昭禹曰：祭祀必取明水火者，以物言之，则得阴阳之洁气也。以道言之，则洁而清明，乃可以承祭祀也。
凡邦之大事，共坟烛庭燎。
〈订义〉郑司农曰：烛，麻烛也。　郑康成曰：坟，大也。树于门外曰大烛，树于门内曰庭燎。皆所以照众为明。　贾氏曰：树于门外者，非人所执也。燕礼云：甸人执大烛于庭，不言树者，彼诸侯礼，不树于地门。内在路寝之庭，故曰庭燎之百由。齐桓公始注云：公五十，侯伯子男三十，其百者，天子礼。庭燎所作，以苇为中心，以布13之饴蜜灌之。若今蜡烛百者。或百根一处，或百处设之。若人所执者，用荆魑之执烛抱鳌Ｇ礼云烛不见跋是也。
中春，以木铎火禁于国中。
〈订义〉郑锷曰：中春，大火之星见于辰。季春出火，司@先火禁警以木铎，使无不闻，则除去故火，以待新火也。　王昭禹曰：为季春将出火，先事而戒也。
郑康成曰：火禁谓用火之处，及备风燥。　易氏
曰：司@氏火禁于国中而已。宫正火禁乃宫中之事。详于国，此所以为内外之辨。
军旅火禁。
〈订义〉郑锷曰：众之所聚，器甲资粮，胜败所系，则火禁不可不谨也。
邦若屋诛，则为明W焉。
〈订义〉郑锷曰：司农谓夫三为屋屋。诛，夷三族也。康成以为若其刑之，谓所杀于甸师氏者。余谓屋诛合一家而尽诛之。邾娄，定公所断之狱。杀其人，坏其室，雌涔者，屋诛也。人有罪大，无俾遗育，故举一屋而诛之。罪人夜葬，故为明W，欲人知其罪也。如设梏加明刑之类。　易氏曰：W谓圹埋之地。H其罪于W上，而属于司@氏。以明为义，故尔。
《礼记》《郊特牲》
季春出火，为焚也。
〈注〉谓焚，莱也。凡出火，以火出。建辰之月，火始出。〈疏〉出火以火出者。案春秋火出为夏三月，此火出者，谓出陶冶之火，故左氏昭六年，郑人铸刑书，火未出而用火，故晋士文伯讥之。若田猎之火，则昆虫蛰后得火，田以至仲春也。
《山海经》《南山经》
令丘之山，无草木多火。
《大荒西经》
昆之丘，其下有弱水之渊环之其外，有炎火之山投物辄然。
〈注〉今去扶南东，万五千里许，有火山国。其山虽霖雨，火常然。火中有白鼠，以毛作布。今之火浣布是也。
《尸子》《燧人》
燧人上观星辰，下察五木，以为火。
《韩子》《五蠹篇》
上古之世，民食果z蚌蛤，腥臊恶臭而伤害腹胃，民多疾病。有圣人作钻燧取火，以化腥臊，而民说之。使王天下号之，曰燧人氏。
《淮南子》《天文训》
积阳之热气生火，火气之精者为日。
《时则训》
孟春之月，天子食麦与羊，服八风水，爨萁燧火。孟夏之月，天子食菽与鸡，服八风水，爨柘燧火。孟秋之月，天子食麻与犬，服八风水，爨柘燧火。孟冬之月，天子食黍与彘，服八风水，爨松燧火。
《大戴礼》《夏小正》
九月主夫出火。
〈传〉主夫也者，主以时纵火也。
《后汉书》《礼仪志》
日冬至，钻燧改火。
《博物志》《火》
38战死亡之处，其人马血积年化为。著地及草木如露，略不可见。行人或有触者，著人体便有光。拂拭便分散无数愈甚。有细咤声如炒豆，唯静住良久乃灭。后其人忽忽如失魂，经日乃差。今人梳头著脱衣时，有随梳解结有光者，亦有咤声。
《路史》《遂人氏》
不周之巅，有宜城焉。日月之所不届，而无四时昏昼之辨。
空同之北北极，钟火之山。地数百里无日月之光。犹蜀之陋天，常雨少出日者。王子年云，去都万里有申弥国。近燧明之国，地与西王母接，以故燕昭王游于西王母燧林之下，说燧皇钻火之事。
有圣人者，游于日月之都，至于南垂。有木焉，鸟啄其枝则然火出，圣人感之。
广土自有不见日月之处。予尝论深山四时早晚与平原之不同。非若佛书所谓夜摩天之类。《拾遗记》云：燧明之国，不识昼夜。土有燧木。后世圣人游于日月之外，以食救物。至于南垂，观此燧木。有鸟类鹗啄其枝，则火出。取以钻火，号燧人氏。在包羲氏之前。盖火山国也。《山海经》言：火山之国，虽经霖雨，其火常然。即今武周连浑府之遥火山也。故代割雄勇，为火山军。亦犹梧州火山之火。
于是仰察辰心，取以出火。作钻燧，别五木以改火。上古之人，茹毛而醚。食果z52，膻腐馊漫，内伤荣卫，殒其天年。乃教民取火以灼以x，以熟臊胜，以燔黍捭豚，然后人无腥之疾。
祭礼作其祝号，荐其血毛，腥其俎，熟其肴，所以存法太古。腥俎，谓豚解俎之。礼记正义云先烧其石令赤，以黍与豚加于上而灼之。或疑神农始艺五谷，神农广其事尔。
人民益夥，羽皮之茹有不给于寒。乃诲之苏冬，而炀之。使人得遂其性，号遂人氏或曰燧人。
以钻燧故。《古史考》云：铸金为刃，民大悦。号曰燧人。礼含文嘉云：燧人氏钻木取火，炮生为熟，令人无有腹疾，遂天之意。故曰遂人。《典略》云：燧人钻木取火，免腥臊，变熟食，人事也。《白虎通》义云：取火教民熟食，制养礼性，避臭去毒。谓之燧人。
顺而不一，于是穷火之用而为之政。春季以出樵，终以纳异，其时也，以济时疾。郁攸之司，九变七化，火为之纪，谓木器液。于是范金合土，为釜锸，作鬲瓯瓿。成物化物，而火之功用洽矣。
季春，心昏见于辰而出火。季秋，心昏见于戌而纳火。故尸子云：遂人察辰心而出火，亦见中论。夫心见于辰则火大壮。故季春禁火。
《大庭氏》
大庭氏都于曲阜，治九十载。以火为纪，号曰炎帝。
〈注〉后世以其火德，故以之为神农。因复谓神农都鲁，妄也。《外纪》：知不可合，乃以神农为大庭，而谓与包羲。后大庭氏异而为二，大庭益缪。
《祝诵氏》
祝诵氏，一曰祝和，是为祝融氏。
祝，断也。化而裁之之谓。陆佃《解月令说》云：木发而荣之，金辱而收之，火祝而融之，水元而冥之。盖融而熟之，火也。《白虎通》云：祝，属也。融，续也。能属续三王之道，行之也。
以火施化，号赤帝。
《淮南子》云：南方之极。自北方之界，至炎风之野。赤帝祝融之所司。祝融亦号赤帝也。
故后世火官，因以为谓。
祝融氏，号也。祝融，职也。本非人名。黎为祝融，回为祝融，皆职。
都于会，故郑为祝融之墟。
会即郐也。其地后为郑。《诗谱》云：溱水在郐。祝融之墟，至周重黎之后处之，为郐国。春秋有郐城，其池在溱洧间。今新郑东北三十里，有古郐城，是也。上古帝王之都为之墟。w鸠氏，人臣，故齐止言建国。
其治百年，葬衡山之阳。是以谓祝融峰也。
《衡山记》云：祝融托其阴，非也。今祝融峰下有舜观，南有祝融冢。楚灵时，山崩冢毁。得营丘九头图焉。《荆州记》云：衡山之南，有南正重黎墓。故思元赋有\衡阿睹，有黎圯坟之语。然张盛二子，皆以为黎，则不然矣。今其祠庙记，咸以谓高辛之臣。且高辛时，黎为祝融，黎死吴回代之。而黄帝时，庸光亦为祝融。何得指为黎哉。且少昊四叔，咸无葬处。何独于黎有墓。此又汉儒之臆说也。
后有祝氏、融氏、祝宗氏、祝和氏。
见姓苑等书。白虎群儒通义以祝融为三皇。宋衷论三皇，亦数祝融而出黄帝。梁武帝祠画像述，先伏羲氏，次祝诵氏，次神农氏。乃及黄帝颛帝，盖有所本。岂得云帝喾之臣哉。洪丞相云：先儒说三皇不一。太史公采大戴礼，迁少昊而不录。又《经》《传》：颛帝之后，黎为祝融。惟庄子以视融氏与伏羲神农
赫胥同辞。白虎通既依史记，遂以羲农祝融为三皇，至论。五行则又以祝融为南方之神，初非通论。此梁碑以祝融为祝诵，而介于羲农之间。白虎之说也。
《炎帝》
炎帝神农氏，长于姜水，成为姜姓。受火之瑞，王承荧惑，故以火纪时焉。于是修火之利。
《管子》云：神农作种五谷于淇山之阳，九州之人乃知谷食。黄帝作钻燧生火以熟腥臊，民食之无腥之疾。而天下化此。正言炎燧改火事。字误为黄，故下乃言黄帝之王，童山竭泽云云。可见。
范金排货，以济国用。因时变，以抑时疾。以炮以@，以为澧洛。
《古史考》云：始有燔炙，裹肉烧之曰：炮此燧人之世
谓木器液。金器腥，圣人饮于土而食于土。于是大埏埴以为器而人寿。
陶冶之事，始于遂人。盖有人事则有之。若古圣人每创一事，必尽其变而后已。是故卦立则有贞悔占稽之事，室立则有宫隅门墙之制，谷艺而烹蒸杵之用，兴药尝而炮炙佐使之法，起槌轮为大辂之始，兜冒为轩冕之源，燔豕为柴望之滥觞，土鼓乃云门之拳石。理势之来，事有必至。此遂人出火而陶冶燔炮之事，有不待于后世也。
官长师事，悉以火纪。故称炎焉。
《世纪》云：以火承木位，在南方。主夏。故谓炎帝。《关尹告》、《列子》：神农有炎之德者。《通典》云：有火星之瑞也。
《本草纲目》火总叙
李时珍曰：水火所以养民，而民赖以生者也。本草医方，皆知辨水，而不知辨火。诚阙文哉。火者，南方之行。其文横则为三，卦直则为火字。炎上之象也，其气行于天，藏于地，而用于人。太古燧人氏，上观下察，钻木取火，教民熟食，使无腹疾。周官司@氏，以燧取明火于日，鉴取明水于月，以供祭祀。司氏掌火之政令，四时变国火，以救时疾。《曲礼》云：圣王用水火金木，饮食必时。则古先圣王之于火政，天人之间，用心亦切矣。而后世慢之，何哉。今撰火之切于日用，灸x者凡一十一种，为火部云。
阳火阴火集解
李时珍曰：火者，五行之一，有气而无质，造化两间，生杀万物，显仁藏用，神妙无穷。火之用其至矣哉。愚尝绎而思之，五行皆一，惟火有二。二者，阴火阳火也。其纲凡三，其目凡十有二。所谓三者，天火也，地火也，人火也。所谓十有二者，天之火四，地之火五，人之火三也。试申言之：天之阳火二，太阳真火也，星精飞火也。天之阴火二，龙火也，雷火也。地之阳火三，钻木之火也，击石之火也，戛金之火也。地之阴火二，石油之火也，水中之火也。人之阳火，丙丁君火也。人之阴火二，命门相火也，三t之火也。合而言之，阳火六，阴火亦六，共十二焉。诸阳火遇草而x，得木而燔，可以湿伏，可以水灭。诸阴火不焚草木而流金石，得湿愈焰，遇水益炽。以水折之则光焰诣天，物穷方止。以火逐之，以灰扑之，则灼性自消，光焰自灭。故人之善反于身者，上体于天，而下验于物。则君火相火，正治从治之理，思过半矣。此外又有萧丘之寒火，泽中之阳焰，野外之鬼，金银之精气，此皆似火而不能焚物者也。至于樟脑猾髓，皆能水中发火。浓酒积油，得热气则火自生。南荒有厌火之民，食火之兽。西戎有食火之鸟，火鸦蝙蝠，能食焰烟。火龟火鼠，生于火地。此五行物理之常，而乍闻者目为怪异。盖未深诣乎此理故尔。复有至人，入水不溺，入火不焚，入金石无碍，步日月无影。斯人也，与道合真，不知其名，谓之至人。蔡九峰止言木火、石火、雷火、水火、虫火、火，似未尽该也。朱震亨曰：太极动而生阳，静而生阴。阳动而变阴，静而合，而生水火木金土，各一其性。惟火有二，曰君火人火也，曰相火天火也。火内阴而外阳，主乎动者也。故凡动皆属火。以名而言，形气相生，配于五行，故谓之君。以位而言，生于虚无，守位禀命，因其动而可见，故谓之相。天主生物，故恒于动。人有此生，亦恒于动。动者皆相火之为也。见于天者，出于龙雷，则木之气。出于海，则水之气也。具于人者，寄于肝肾二部。肝木而肾水。胆者，肝之腑膀。胱者，肾之腑心。包络者，肾之配。三焦以焦言，而下焦司肝肾之分，皆阴而下者也。天非此火不能生物，人非此火不能自生。天之火，虽出于木，而皆本乎地。故雷非伏龙，非蛰海，非附于地，则不能鸣，不能飞，不能波也。鸣也飞也波也，动而为火者也。肝肾之阴，悉具相火。人而同乎天也。然而东垣以火为元气之贼，与元气不两立，一胜则一负者，何哉。周子曰：神发知矣。五性感动而万事出。有知之后五者之性，为物所感而动，即内经五火也。五性厥阳之火与相火相扇，则妄动矣。火起于妄，变化莫测，煎熬真阴。阴虚则病，阴绝则死。君火之气，经以暑与湿言之。相火之气，经以火言之。盖表其暴悍酷烈，甚于君火也。故曰：相火，元气之贼。周子又曰：圣人定之以中正仁义而主静。朱子曰：必使道心常为一身之主，而人心每听命焉。夫人心听命而又主之以静，则彼五火之动，皆中节相火。惟有裨补造化，以为生生不息之运用，尔何贼之有。或曰：内经止于六气，言火未言及脏腑也。曰：岐伯历举病机一十九，条而属火者五。诸热瞀瘛，皆属于火。诸逆冲上，皆属于火。诸躁狂越，皆属于火。诸禁鼓如丧神守，皆属于火。诸病i肿疼酸惊骇，皆属于火是也。刘河间云：诸风掉眩属于肝，风火也。诸气郁属于肺，燥火也。诸湿肿满属于脾，湿火也。诸痛痒疮属于心，郁火也。是皆火之为病，出于脏腑者然也。以陈无择之通敏，犹以暖温为君火，日用之火为相火。无怪乎后人之聋瞽也。
燧火集解
李时珍曰：周官司氏，四时变国火，以救时疾。季春出火，季秋纳火，民咸从之。盖人之资于火食者，疾病寿夭生焉。四时钻燧取新火，以为饮食之用，依岁气而使无亢不及，所以救民之时疾也。榆柳先百木而青，故春取之，其火色青。杏枣之木心赤，故夏取之，其火色赤。柞A之木理白，故秋取之，其火色白。槐檀之木心黑，故冬取之，其火色黑。桑柘之木肌黄，故季夏取之，其火色黄。天文大火之次于星，为心。季春龙见于辰，而出火。于时为暑。季秋龙伏于戌，而纳火。于时为寒。顺天道而百工之作息皆因之。以免水旱灾祥之流行也。后世寒食禁火，乃季春改火遗意。而俗作介推事，谬矣。《道书》云：灶下灰火，谓之伏龙屎，不可k香事神。
桑柴火主治
痈疽发背不起，瘀肉不腐，及阴疮瘰82流注，肷疮顽疮。然火吹灭，日灸一次，未溃拔毒止痛。已溃补接阳气，去腐生肌。凡一切补药诸膏，宜此火煎之。但不可点艾伤肌。
发明
朱震亨曰：火以畅达，拔引郁毒，此从治之法也。李时珍曰：桑木能利关节，养津液，得火则拔引毒气，而逐风寒。所以能去腐生新。《抱朴子》云：一切仙药，不得桑煎不服。桑乃箕星之精，能助药力，除风寒痹诸痛。久服，终身不患风疾。
炭火集解
李时珍曰：烧木为炭，木久则腐。而炭入土不腐者，木有生性，炭无生性也。葬家用炭，能使虫蚁不入，竹木之根自回，亦缘其无生性耳。古者冬至夏至前二日，垂土炭平衡，两端轻重令匀。阴气至则土重，阳气至则炭重也。
栎炭火主治
栎炭火，宜煅炼一切金石药J。炭火宜烹煎焙炙百药丸散。
白炭火主治
误吞金银铜铁在腹，烧红急为末，煎汤呷之。甚者，刮末三钱，井水调服。未效再服。又解水银轻粉毒，带火炭纳水底，能取水银出也。土立炭带之，辟邪恶鬼气。除夜立之户内，亦辟邪恶。
芦火竹火主治
宜煎一切滋补药。
发明
凡服汤药，杂品物，专精修治如法。而煎药者，卤莽造次，水火不良，火候失度，则药亦无功。观夫茶味之美恶，饭味之甘g，皆系于水火烹饪之得失，即可推矣。是以煎药，须用小心老成人。以深罐密封，新水活火，先武后文。如法服之，未有不效者。火用陈芦枯竹，取其不强，不损药力也。桑柴火，取其能助药力。J炭，取其力慢。栎炭，取其力紧温养。用糠及马屎牛屎者，取其暖，而能使药力匀遍也。
艾火主治
灸百病若灸诸风冷疾。入硫黄末少许，尤良。
发明
凡灸艾火者，宜用阳燧火。珠承日，取太阳真火。其次则钻槐取火为良。若急卒难备，即用真麻油灯，或蜡烛火，以艾茎烧点于注，滋润灸疮，至愈不痛也。其戛金击石钻燧入木之火，皆不可用。邵子云：火无体，因物以为体。金石之火烈于草木之火，是矣。入木者，松火难瘥，柏火伤神多汗，桑火伤肌肉，柘火伤气脉，枣火伤内吐血，橘火伤营卫经络，榆火伤骨失志，竹火伤筋损目也。南齐书载武帝时，有沙门从北齐赍赤火来。其火赤于常火而小云。以疗疾，贵贱争取之。灸至七炷，多得其验。吴兴杨道，庆虚疾二十年，灸之即瘥，咸称马圣火。诏禁之不止，不知何物之火也。
阳燧释名
火镜也，以铜铸成。其面凹。摩热向日，以艾承之，则得火。周礼司@氏，以火燧取明火于日，是矣。
神针火主治
心腹冷痛、风寒湿痹、附骨阴疽。凡在筋骨隐痛者，针之。火气直达病所，甚效。
发明
神针火者，五月五日取东引桃枝，削为木针，如鸡子大，长五六寸，乾之。用时，以绵纸三五层，衬于患处。将针蘸麻油，点著吹灭，乘热针之。又有雷火神针法，用熟蕲艾末一两，乳香没药、穿山甲、硫黄、雄黄、草乌头、川乌头、桃树皮末各一钱，麝香五分，为末拌艾，以厚纸裁成条，铺药艾于内，紧卷如指大，长三四寸，收贮瓶内。埋地中七七日，取出。用时，于灯上点著吹灭，隔纸十层，乘热针于患处，热气直入病处，其效更速，忌冷水。
火针释名
燔针、淬针、烧针、煨针、火针者，素问所谓燔针淬针也。张仲景谓之烧针，川蜀人谓之煨针。其法，麻油满盏，以灯草二七茎点灯。将针，频涂麻油灯上，烧令通赤，用之。不赤或冷，则反损人，且不能去病也。其针须用火著铁造之，为佳。点穴墨记要明白，差则无功。
主治
风寒筋急、挛引痹痛，或瘫缓不仁者，针下疾出，急按孔穴，则疼止。不按则疼甚。症块结积冷病者，针下慢出，仍转动以发出污浊。痈疽发背，有脓无头者，针令脓溃，勿按孔穴。凡用火针太深，则伤经络。太浅则不能去病。要在消息得中。针后发热恶寒，此为中病。凡面上及夏月湿热在两脚时，皆不可用此。
发明
《素问》云：病在筋调之筋，燔针劫刺其下，及筋急者。病在骨调之骨，淬针药熨之。又灵枢经叙十二经筋所发诸痹痛，皆云治在燔针劫刺。以知为度，以痛为输。又云，经筋之病，寒则反折筋。急热则纵弛不收，阴痿。不用淬刺者，淬寒急也。纵缓不收者，无用燔针。观此，则燔针乃为筋寒而急者设，以热治寒，正治之法也。而后世以针积块，亦假火气以散寒涸，而发出污浊也。或又以治痈疽者，则是以从治之法。溃泄其毒气也。而昧者以治伤寒热病，则非矣。张仲景云：太阳伤寒，加温针必发惊营气。微者加烧针，则血流不行，更发热而烦躁。太阳病下之心，下痞表里俱虚，阴阳俱竭，复加烧针，胸烦面色青黄。肤p者难治。此皆用针者不知往哲设针之理，而谬用以致害人也。又凡肝虚目昏多泪，或风赤及生翳膜顽厚。成病后，生白膜失明。或五脏虚劳，风热上冲于目，生翳并宜熨烙之法。盖气血得温则宣流，得寒则凝涩故也。其法用平头针，如翳大小。烧赤，轻轻当翳中烙之。烙后翳破，即用除翳药敷点。
灯火主治
小儿惊风、昏迷、搐搦、窜视诸病。又治头风胀痛。视头额太阳络脉盛处，以灯心蘸麻油点灯，淬之。良。外痔肿痛者，亦淬之。油能去风解毒，火能通经也。小儿初生，因冒寒气欲绝者，勿断脐。急烘絮包之，将胎衣烘热，用灯炷于脐下，往来燎之，气入腹内，气回自苏。又烧铜匙柄，熨烙眼弦内。去风退赤，甚妙。
发明
凡灯，惟胡麻油、苏子油然者，能明目治病。其诸鱼油、诸禽兽油、诸菜子油、棉花子油、桐油、豆油、石脑油，诸灯烟，皆能损目，亦不治病也。
灯花主治
傅金疮，止血生肉。〈藏〉小儿邪热在心，夜啼不止，以二三颗灯心汤，调抹乳，吮之。
发明
昔陆贾言，灯花爆而百事喜。汉书艺文志有占灯花术。则灯花固灵物也。钱乙用治夜啼，其亦取此义乎。我明宗室富顺王一孙，嗜灯花。但闻其气即哭，索不已。时珍诊之曰：此癖也。以杀虫治癖之药丸服，一料而愈。
烛烬集解
烛有蜜蜡烛、柏油烛、牛脂烛。惟蜜蜡柏油者，烬可入药。
主治
丁肿。同胡麻针砂等分为末，和醋傅之，治九漏。同阴乾马齿苋等分为末，以泔水洗净，和腊猪脂傅之。日三上。
《山西志书》太原府
太原府河曲县火山，在县西五里山，逼黄河。岩石俱赤，烟气灼人。古称火山军。山上有孔，以草投之，烟灼上发。可熟食，草木不生。
《四川志书》潼川州
蓬溪县火井，伏龙山下。地洼若池，以火引之，有声隐隐出。地中少顷炎炽，夏月积雨停水，则焰生水上。水为之沸，而寒如故。冬月水涸，则土上有焰，观者至焚衣裾。
《云南志书》临安府
临安府火井，在阿迷州北三十里郭沼村。水溢出于田。尝有烟气，或投竹木即燃，夜则有光。边石亦热，出煤可烧，名曰火井。
建水州火焰山，在城西北十里。土有硫黄气。俗传挛疾者卧其上辄愈。
阿迷州火山，在州北三十里。火伏土中。有火处，土即裂。以竹投之，辄灼。
《广西志书》新宁州
隆安县火鹕剑在县东三十里。六七月中山表火鹱苑，故名。

[book_title]乾象典第九十六卷
火部总论
《易经》《乾卦・九五文言》
水流湿，火就燥。
〈大全〉吴氏曰：湿者下地，故水之流趋之。燥者乾物，故火之燃就之。皆同类相感召也。
《说卦传》
燥万物者，莫吆趸稹
〈集义〉广汉张氏曰：万物不能以自成，有火以燥之。
水火相逮。
〈集义〉水之饮酌，有待于火。火之烹饪，有须于水。此水火相逮也。
《书经》《洪范》
一五行。一曰水，二曰火。
〈疏〉天一生水，地二生火。地六成水，天七成火。数之所起，起于阴阳。阴阳往来，在于日道。十一月冬至日，南极阳来而阴往。冬，水位也。以一阳生，为水数。五月夏至日，北极阴进而阳退。夏，火位也。当以一阴生，为火数。但阴不名奇数，必以偶。故以六月二阴生，为火数也。是故易说称乾贞于十一月，子坤贞于六月。未而皆左行，由此也。又万物之本，有生于无，著生于微。五行之体，水最微，为一。火渐著，为二。
火曰炎上。
〈注〉炎上者，炎而又上也。
炎上作苦。〈大全〉陈氏大猷曰：炎以气言。　夏氏曰：火之始，炎未尝苦也。炎炎不已，焦灼既久，而苦之味成。则苦者，炎上之所作。
《礼记》《礼运》
昔者先王未有宫室，冬则居营窟，夏则居I巢。未有火化，食草木之实，鸟兽之肉。饮其血，茹其毛。未有麻丝，衣其羽皮。后圣有作，然后修火之利。范金合土，以为台榭、宫室、牖户，以炮以燔，以亨以炙，以为醴酪。治其麻丝，以为布帛。以养生送死，以事鬼神，上帝皆从其朔。
《朱子・语类》《五行》
问黄寺丞云：金木水火，体质属土。曰：正蒙有一说好，只说金与木之体质属土，水与火却不属土。问：火附木而生，莫亦属土否。曰：火自是个虚空中物事，问：只温热之气便是火否。曰：然。
火部艺文一
《禁绝火令》魏武帝
闻太原、上党、西河、雁门，冬至后百五日，皆绝火寒食，云为介子推。且北方冱寒之地，老少羸弱，将有不堪之患。令到，人不得寒食。若犯者，家长半岁刑，主吏百日刑，令长夺一月俸。
《火赋》晋・潘尼
览天人之至周，嘉火德之为贵。含太阳之灵晖，体淳刚之正气。先圣仰观，通神悟灵，穷物尽数，研几至精。形生于未兆，声发于无象。尽之不得其根，听之不闻其响。来则莫见其迹，去则不知其往。似大道之未离，而元气之灏Y。故能博赡群生，资育万类。盛而不暴，施而不费。其变无方，其用不匮。钻燧造火，陶冶群形。协和五味，革变膻腥。酒醴烹饪，于斯获成。尔乃狄牙典膳，百品既陈。和羹酋y，旨酒x醇。烹鼋煮鼍，灼龟G鳞。乃若流金化石，铄铁融铜。造制戎器，以戒不恭。砥兵械，整饰军容。四海康V，边境无寇。韬弓戢剑，解甲释胄。销镝为耒，铸戈为耨。战士反于耕农，戎马放乎外厩。及至焚野燎原，一火赫曦。林木摧拉，沙砾并糜。腾光绝览，云散霓披。遂及冲风激扬，炎光奔逸。元烟四合，云蒸雾萃。山陵为之崩弛，川泽为之涌沸。去若风驱，疾如电逝。纷纶纡转，倏忽横厉。萧条长空，野无孑遗。无隰不灰，无s不毙。震响达乎八冥，流光烛乎四裔。榛芜既除，九野谧清。荡枝瘁于凛秋，候来春而改生。其扬声发怒，则雷电之威也。明照远鉴，则日月之晖也。甄陶品物，则造化之制也。济育群生，则天地之惠也。是以上圣人拟火以制礼，郑侨据猛以立政。功用关乎古今，勋绩著乎百姓。
《维摩经十譬鹪蕖匪巍ば涣樵
性内相表状，非炎安知火。新新相推移，荧荧非向我。如何滞著人，终岁迷因果。
《野燎赋》〈并序〉唐・崔
先天二年十月，仆客于郢山之胡氏。胡氏之子体道知命，与仆有忘年之厚焉。常以暇日登高，纵观见火燎于野，壮而伟之。因谓仆曰：吾读文多矣，未尝见有赋于是者。试为吾赋之。仆时负谴，触物多兴。拔毫斐然，岂近声律。其词曰：
郢国东走，楚藩南极。江关苍茫，千里一色。在季月之穷会，方短辰之骤匿。霜皑皑而夜涂，霰淅淅而朝逼。百草同死，万木皆枯。瞻彼灌莽，鞠为榛芜。叶烦拿而积蔓，枝痈肿而盘株。既攘壑以擢阜，亦累塍而冒涂。及乎农聚告毕，泽虞纵燎。远靡不焚，近无不烧。灼地而山川卷色，炎天而日月颓照。固玉石以俱销，何芝兰之不憔。岂害物以利获，将顺时而通教。沃我公田之饶，遂及我私之效。卢城之曲客游者，闻之讯之，其足观也。乃命我宾仆，束吾征骑。登于高冈，一瞰平地。是时牧童樵竖，匍匐交驰。提爝秉炬，斯焉取斯。尔其S棘崇蕴，缩茅始吹。残芳未k，短炬犹羸。或蠢蠕蓊勃，或宛延冶迤。晶翳翳而莫振，力绵绵而可羁。不利进而求食，每违高而趋卑。状君子之摄勇，同哲人之守雌。及乎旭日照烂，晴风萧索，凭燥鼓威，倏忽而作。光VV而傍翥，气佣上薄。翻紫焰于半天，迸红星而四落。d尔电烈，雄然雷奔。泉汨o飘，沙腾雾昏。其始也沓然，若六气含象开混元。其少进也赫焉，若十日扬光登天门。迫而察之，既似乎惊镳失毂骇平原。远而望也，又似乎列羽攒旗驰塞垣。于是走炽狂迕，冲烟怒击。咆林吼丛，B谷喷璧。或霍C以乱，乍翕赫而F拍。如万壑之岸崩，拉若千岩之石坼。经雪窟而掩霭，突冰凌而沸液。栖禽失窜以惊嗥，伏兽迷奔而堕蹶。应接不既，吁其可畏。能使烈士贾勇，懦夫增气。开耳目之僮牵荡胸襟之滞欷。登农山之岭，既琐琐焉。观广陵之涛，亦复何谓。及乎炎盛亢极，途穷势摧。赫赫扫地，灭成烟煨。何倏兴而忽歇，何有往而不来。无介推之生气，见韩安之死灰。仆乃愀然叹息，而谓胡公曰：夫物忌太甚，火亦如之。得兹在兹，失兹在兹。徒观其进德并命，策名逢时。三阶式践，六柄初持。方望会于朝论，亦谋明乎帝思。居则击钟陈鼎，出则长戟幡旗。咄嗟而严霜夏落，顾盼而腐草冬滋。道路多望尘而拜，朝廷以转目相期。及乎过进受伤，满盈致缺。或身辱名替，或气堕心折。或朝失卿相之权，或暮为匹夫之列。客稍引而多去，友虽求而已绝。高门翳罗雀之丛，曲池沦涸鱼之辙。伊焰焰而不禁，固炎炎而就灭。聊假兴于斯文，庶投鉴于来哲。
《取榆火赋》王起
国家布和，令稽旧章。候葭灰之所应，取榆火之有常。钻之弥坚，初若切磋之响。动而愈出，俄生炜煜之光。火则循利，人惟向方。岂徒宣明于四海，固将贻范于百王。时也迟迟日升，习习风至。太蔟中律，勾芒整辔。择木之宜，顺天之利。历历初种，常散荚而如钱。煌煌是求，必钻木而成燧。曲直有伦，寻尺为珍。启炎上之气，当发生之辰。佐暄妍于献岁，助煦妪于阳春。比皇明之烛幽，既自迩而及远。叶时令而委照，是舍旧而谋新。始青林兮见采，终洪炉兮有待。郁攸之气方腾，枯槁之容不改。其执热也，殊金燧之感。其攻坚也，非水石之钻。佩之或杂于刀砺，用之以代其槐檀。运手而绿烟乍起，属目而朱焰可观。馀烬收之而有耀，死灰燃之而孰难。束是燃，抱樵众夥。何F铸而不赖，何燔炙而不可。红星乍现，不异乎在天之星。朱火既飞，讵同夫敲石之火。则知调其玉烛，取彼白榆。诚国之美利，亦君之远图。始韬光而无朕，卒既燥而有孚。所以微成于著，有生于无。岂徒严凝之乡，树于北塞。晚之景，失于东隅。宜乎为明不爽，馀光必共。莫不爱一人之大化，为百姓之日用。
《庭燎赋》前人
王者崇北辰之位，正南面之威。赫朱燎以具举，列彤庭而有辉。助彼皇明，可烛于夜色。叶R睿哲，引曜于宵衣。信乎令典有作，旧章不违。当其冠剑铿锵，环佩昭晰。峨峨争赴，肃肃就列。听玉漏而未央，仰紫宸而初k。珠旒将出，方熠熠以星悬。Z仗徐来，以煌煌而电设。九仪稍布，六乐爰分。代晨光之昭曜，杂佳气之s。腾辉于鸳鹭之行，若离若合。委照于熊罴之旅，或分或群。昭昭彰彰，紫气红光。声明煜炜，百物荧煌。睹炎上之有赫，知临下之无荒。远而瞻之，谓焚裘之烟，昭俭于晋帝。迫而察之，似流屋之火，呈瑞于周王。金缸莫齐，银烛非竞。长风乍拂，高焰弥盛。华衮灿烂以相鲜，猛攫拿而交映。其容烈烈，其明杲杲。附寒者觉其春深，假寐者疑其曙早。则知统四海，朝百辟，厉夙兴，勤夕惕。佐盛仪而有待，惜流光而无尽Ｕ哑涿饕玻叶天鉴之清穆。望而畏之，契天威之咫尺。彼火秦举神光，汉觌何足。示来仪之容，呈入觐之绩。则知我皇立人之程，为国之经。kk而咸造，鸾锵锵而可聆。万宇V多士，宁岂徒美。君子之至，在宣王之庭。
《清明日恩赐百官新火赋》谢观
国有禁火，应当清明。万室而寒灰寂灭，三辰而纤霭不生。木铎罢循，乃灼燎于榆柳。桐花始发，赐新火于公卿。由是太史奉期，司@不失平明。钻燧献入，匍匐而当轩奏毕。初焰犹短，新烟未密。我后乃降睿旨，兹锡有秩。中人俯偻以耸听，蜡炬分行而对出。炎炎就列，布皇明于此时。赫赫遥临，遇恩光于是日。观夫电落天阙，红排内垣。乍历闱F，初辞渥恩。振香炉以朱喷，和晓日而焰翻。出禁署而萤分九陌，入人寰而星落千门。于时宰执具瞻，高卑毕赐。降五侯以恩渥，历庶僚以简易。逐来命，风随逸骑。入权门，见执热之象。阅有司，识烛幽之义。咸就地以照临，示广德之遐被。于是传诏多士，同欢令晨。将以明而代暗，乃去故而从新。均于庭燎，贶彼元臣。耀耀当门，烟助松篁之茂。荧荧满目，K如桃李之春。群臣乃屈膝辟易，鞠躬qe。捧煦育之恩惠，受覆载之光泽。各罄谢恳，竞输忠赤。拜手稽首，感荣耀之无穷。舞之蹈之，荷鸿私之累百。然后各爨鼎镬，传辉膳官。争焚炉炷，竞k膏兰。销冷酒之馀毒，却罗衣之晓寒。方知春秋故事，未逾于我。周礼救灾，徒称变火。曷若赐于百官，万方同荷。
《顺时行火诏》〈大中祥符四年〉宋・真宗
火田之禁，著在礼经。山林之间，合顺时令。其或昆虫未蛰，草木犹蕃，辄纵燎原，则伤生类。诸州县人，田并如乡土旧例。自馀焚烧野草，须十月后方得纵火。其行路野宿人所在检察，毋使延燔。
《火赋》吴淑
火之于人也，尊而不亲。出纳既观于天象，内外亦见于家人。司@效官，则取之阳燧庄周著论，或言其指薪。尔其观彼荧台，取之然石。既不戢而自焚，亦祸发而必克。每见焚和，尝闻燥物。管仲于齐境，随王莽于宣室。若夫牧童之烧秦冢，项羽之屠咸阳。炎洲照灼，上郡荧煌。当畚币晕备，岂兄能禳。胡毋之得子_，孙登之训嵇康。至于山白首，符愚赤喙。伏郑元之先识，嘉韩康之幼惠。祖莹蔽窗而服勤，管宁望岛而来至。惊此浣布，戒兹燎原。或萧芝共敝，或玉石俱焚。彰孝感于君仲，施至化于刘昆。或以散陶安之冶，或以烧子布之门。则有伊尹九变，宁生五色。越王握之而报吴，仙翁吐之而待客。嘉叔度之不禁，笑阿奴之下策。宋姬亳社之妖，阏伯商丘之职。因彼错木，生于积油。日已出而宜息，金相守而斯流。观炎炎于燧木，指赫赫于萧丘。至其雨里常燃，口中忽吐。类既就燥，味惟作苦。智伯曾言于入梦，曾子每闻于不举。亦有望炎山之草木，瞻梦泽于云霓。忆田单之纵牛，思江之放鸡。佛图曾说于救燕，郭宪尝闻于e齐。樊英之神，宁测栾巴之术。难跻则有惊。武库之焚，荡讶圆渊之照灼。或涉之而不知，或处之而自若。亦云燧人用之而纪物，炎帝以之而名官。孝绪既云于彻屋古，初亦闻乎伏棺。别有生彼老槐，出于槁竹。雀集公车，乌流王屋。行司之政令，绝令丘之草木。悯池鱼之及祸，喜藏台之为福。又闻烧木不死，灼兽不燃。举于雍，照彼甘泉。孙子用之而攻敌，赤松蹈之而成仙。糜竺之货财，殆尽献之。之神色恬然，犹有临邛之井，神丘之穴。感通尝见于鸟衔，焚燎忽惊于突决。为子推而见禁，逼仲都而不热。斯配礼而主夏。实离象之馀烈也。
火部艺文二〈诗〉
《庭燎诗》晋・傅元
元正始朝享，万国执圭璋。枝灯若火树，庭燎继天光。
《咏竹火笼》齐・谢x
庭雪乱如花，井冰粲成玉。因炎入貂袖，怀温奉芳褥。体密用宜通，文邪性非曲。本自江南墟，05娟修且绿。暂承君玉指，请谢阳春旭。
《咏火》王融
冰容惭远鉴，水质谢明辉。是照相思夕，早望行人归。
《同咏竹火笼》无名氏
结根终南下，防露复披云。虽为九华扇，聊可涤炎氛。安能偶狐白，鹤卵织成文。覆持鸳鸯被，百和吐氛氲。忽为纤手用，岁暮侍罗裙。
《咏竹火笼》梁・临贺王正德
《南史》曰：正德奔魏，初去之。始为诗一绝，内火笼中。
桢干屈曲尽，兰麝氛氲消。欲知怀炭日，正是履霜朝。
《咏五彩竹火笼》范静妻沈氏
可怜润霜质，纤剖复毫分。织作回风苣，制为萦绮文。含芳出珠被，耀Z接缃裙。徒嗟今丽饰，岂念昔凌云。
《远看放火》庾肩吾
风前细尘起，月里黑烟生。发焰看乔木，侵光识远城。
《夜光篇》唐・王泠然
游人夜到汝阳间，夜色溟鞑唤庋铡Ｋ家暗起寒山烧，因此明中得见山。山头山下须臾满，历险缘深无暂断。焦声散著群树鸣，炎气傍林一川。是时西北多海风，吹上连天光更雄。浊烟熏月黑，高焰k云红。初谓炼丹仙灶里，还疑铸剑神溪中。划为飞电来照物，乍作流星并上空。西山无草光已灭，东顶荧荧犹未绝。沸汤空谷数道水，融尽阴崖几年雪。两京贫病若为居，四壁皆成凿照馀。未得贵游同秉烛，惟将半影借披书。
《火》杜甫
楚山经月火，大旱则斯举。旧俗烧蛟龙，惊惶致雷雨。爆嵌魑魅泣，崩冻岚阴O。罗落沸百泓，根源皆万古。青林一灰烬，云气无处所。入夜殊赫然，新秋照牛女。风吹巨焰作，河棹腾烟柱。势欲焚昆，光弥{洲渚。腥至焦长蛇，声吼缠猛虎。神物已高飞，不见石与土。尔宁要谤，凭此近荧侮。薄关长吏忧，甚昧至精主。远迁谁扑灭，将恐及环堵。流汗卧江亭，更深气如缕。
《寒食日恩赐火》窦叔向
恩光及小臣，华烛忽惊春。电影随中使，星辉拂路人。幸因榆柳暖，一照草茅贫。
《清明日赐百僚新火》史延
上苑连侯第，清明及暮春。九天初改火，万井属良辰。颁赐恩逾洽，承时庆亦均。翠烟和柳嫩，红焰出花新。宠命尊三老，祥光烛万人。太平当此日，空复贺陶钧。
《前题》韩浚
朱骑传红烛，天厨赐近臣。火随黄道现，烟绕白榆新。荣耀分他室，恩光共此辰。更调金鼎味，还暖玉堂人。灼灼千门晓，辉辉万井春。应怜聚萤者，瞻望独无邻。
《前题》郑辕
改火清明后，优恩赐近臣。漏残丹禁晚，燧发白榆新。瑞彩来双阙，神光焕四邻。气回侯第，烟散帝城春。利用调羹鼎，馀辉烛缙绅。皇明如照隐，愿及聚萤人。
《前题》王濯
御火传香殿，华光及侍臣。星流中使马，烛照九衢人。转景连金屋，分辉丽锦茵。焰迎红蕊发，烟染玉条春。助律和风早，添炉暖气新。谁怜一寒女，犹望照东邻。
《道州观野火》吕温
南风吹烈火，焰焰烧楚泽。阳景当昼迟，阴天半夜赤。过处若彗扫，来时如电激。岂复辨萧兰，焉能分玉石。虫蛇尽烁烂，虎兕出奔迫。积秽一荡除，和气始融液。尧时既敬授，禹稼斯肇迹。遍生合颖禾，大秀两岐麦。家有京坻咏，人无沟壑戚。乃悟焚如功，来岁终受益。
《重向火》白居易
火销灰复死，疏弃已经旬。岂是人情薄，其如天气春。风寒忽再起，手冷重相亲。却就红炉坐，心如逢故人。
《烧歌》温庭筠
起来望南山，山火烧山田。微红夕如灭，短焰复相连。差差向岩石，冉冉凌青壁。低随回风尽，远照檐茅赤。邻翁能楚言，倚插欲潸然。自言楚越俗，烧为早田。豆苗虫促促，篱上花当屋。废栈豕归栏，广场鸡啄粟。新年春雨睛，处处赛神声。持钱就人卜，敲瓦隔林鸣。卜得山上卦，归来桑枣下。吹火向白茅，腰镰映W蔗。风驱槲叶烟，槲树连平山。迸星拂霞外，飞烬落阶前。仰面伸复嚏，鸦娘咒丰岁。谁知苍翠容，尽作官家税。
《樵火》皮日休
山客地炉里，然薪如阳辉。松膏作v，杉子为珠玑。响误击刺闹，焰疑彗孛飞。傍边曰酒，不觉瀑冰垂。
《前题》陆龟蒙
积雪抱松坞，蠹根然草堂。深炉与远烧，此夜仍交光。或似坐奇兽，或如焚异香。堪嗟宦游子，冻死道路傍。
《东阳道中作》方干
百花香气傍行人，花底垂鞭日易曛。野火不知寒食节，穿林转壑自烧云。
《夜烧松明火》宋・苏轼
岁暮风雨交，客舍凄薄寒。夜烧松明火，照室红龙鸾。快焰初煌煌，碧烟稍团团。幽人忽富贵，薰帐芬椒兰。珠煤缀屋角，香流铜盘。坐看十八公，俯仰灰烬残。齐奴朝爨蜡，莱公夜长叹。海康无此物，烛尽更未阑。
《徐使君分新火》前人
临皋亭中一危坐，三月清明改新火。沟中枯木应笑人，钻灼不然谁似我。黄州使君怜久病，分我五更红一朵。从来破釜跃江鱼，只有清诗嘲饭颗。起携蜡炬绕空屋，欲事煎烹无一可。为公分作无尽灯，照破十方昏暗锁。
《云龙山观烧得云字》前人
丁女真水妃，寒山便火耘。陨霜知已杀，坯户听初焚。束方熠耀，敲石俄氤氲。落点甘泉烽，横烟楚塞氛。穷虬上乔木，潜蛟蹑浮云。惊飞堕伤雁，狂走迷痴麇。谷蛰起蜩燕，山妖窜夔。野竹爆哀声，幽桂飘冤芬。悲同秋照蟹，快若夏燎蚊。火牛入烟垒，燧象奔吴军。崩腾井陉口，万马皆朱恕Ｒ∫锋晟揭酰诸姨烂红裙。方随长风卷，忽值绝涧分。我本山中人，习见匪独闻。偶从二三子，来访张隐君。君家亦何有，物象移朝曛。把酒看飞烬，空庭落缤纷。行观农事起，畦垄如缬纹。细雨发春颖，严霜倒秋。始知一炬力，洗尽狐兔群。
《烧火盆行》范成大
春前五日初更后，排门然火如晴昼。大家薪乾胜豆30，小家带叶烧生柴。青烟满城天牛白，栖鸟惊啼飞格磔。儿孙围坐犬鸡忙，邻曲欢笑遥相望。黄宫气应才两月，岁阴犹骄风栗烈。将迎阳艳作好春，政要火盆生热。
《渔家火》前人
渔翁系叶舟，远映枫林宿。手携双白鱼，呼儿爨山竹。深夜寂无人，明灭寒山曲。
《夜烧松明火次韵黄养正》元・于石
银炉炽炭麒麟红，销金帐熏笼烘。爨下有蜡可代薪，笑我夜寒痴坐然枯松。贫富贵贱何不公，安能排云叫呼天九重。空怜尔松生抱有用材，不遇匠石梁栋施獭Ｅ谈错节屹立冻不死，凛凛劲气犹足排严冬。颠崖峭壁人迹绝，f云流水相冥鳌：为明不能保身，丁丁斧斤山其童。鹑衣百结缩如猬，地炉拥膝便可f从容。当年榷油幸不严汝禁，馀用尚及斯民穷。阳和无声入骨髓，不知夜雪没屋霜横空。但见飨阄眦八谋冢红紫焰明窗栊。R寒何必裘蒙茸，盎然一室回春风。何当散作一天暖，坐令四海尽在春风中。
《赠放烟火者》赵孟\
人间巧艺夺天工，药燃灯清昼同。柳絮飞残铺地白，桃花落尽满阶红。纷纷灿烂如星陨，1717喧Y似火攻。后夜再翻花上锦，不愁零乱向东风。
《晚上南山观烧》范Z
渡口向寥阒，夕晖生翠屏。随风初绕电，翳雾忽如星。鸟兽蒸宜遁，柴扉照不扃。闽都春始过，雨洗合重青。
《松枝火》谢宗可
藓骨谁教劫火侵，欲将春意破穷阴。鳞髯光动红云起，膏液香融紫雾深。馀烬尚留霜后节，死灰难灭岁寒心。有时焰起随风转，犹是苍龙涧底吟。
《春烧》张雨
日落山前野烧生，白茅黄苇地初晴。明朝却赋雉带箭，呼酒冈头看火城。
《烟火戏》明・瞿佑
天花无数月中开，五色祥云绕绛台。堕地忽惊星彩散，飞空频作雨声来。怒撞玉斗翻晴雪，勇踏金轮起迅雷。更漏已深人渐散，闹干挑得Z灯回。
《陈都阃宅看烟火》张时彻
正月初旬长昼昏，北风吹沙江吐云。千门弱柳青袅枭，官院红梅开正芬。雨霁张灯春不迟，将军烟火夜偏奇。层层岛屿神仙见，灿灿云霄星斗垂。宝塔蚩缱戏澹青天削出金芙蓉。芳兰映日琼瑶碧，菡萏凌波玛瑙红。蜡炬光中战马鸣，奔如飞电突如鲸。戈矛寒带阴山雪，旗甲晴辉瀚海星。野鸽双飞乍欲没，衔枝喜鹊喳喳发。芍药葡萄悬翠屏，珊瑚宝贝流明月。空中捧出百丝灯，神女新妆五彩明。真人斩蛟动长剑，狂客吹箫过洞庭。翩翩舞蝶戏穿花，海上楼台散赤霞。须臾锦绣被满地，明珠斗大纷如麻。城中小儿齐拍手，声声道好如雷吼。击鼓弹筝时转喧，河汉低回挂朱牖。夜深宾客各言归，主人长跪强牵衣。朱苞细拆漳南橘，白碗新盛北地梨。联床接席出丰膳，美酒平斟玉屈卮。清宵良会岂再得，今我不醉将何为。
《寒火》朱之蕃
腾空烈焰挟灰飞，望里荧煌气微。禅性定馀传指灭，客心燃后御风归。烹来石髓凉侵齿，著尽霓裳冷切闱。入火化人元不k，徒劳炙手借炎威。
火部选句
楚宋玉《大招》：魂乎无南南，有炎火千里。
唐李白《大猎赋》：羽毛扬兮九天绛，猎火燃兮千山红。梁江淹诗：妇人望烟火，雅子候檐隙。
何逊诗：澄江照远火。
陈江总诗：野火初烟细。
唐李峤诗：槐烟乘晓散，榆火应春开。
骆宾王诗：灶火通军壁，烽烟上戍楼。崔国辅诗：村烟和海雾，舟火乱江星。
王维诗：渔舟胶冻浦，猎火烧寒原。〈又〉岸火孤舟宿。〈又〉夜火人归富春驿。
李颀诗：渔舟带远火，山磬发孤烟。〈又〉夜火明山县。刘长卿诗：夜火金陵城，春烟石头濑。
李白诗：石火无留光，还如世中人。〈又〉红火似流萤。岑参诗：近钟清野寺，远火点江村。〈又〉山火夜烧云。杜甫诗：野航明细火，宿鹭起圆沙。〈又〉村春雨外急，邻火夜深明。〈又〉猎火著高林。
严维诗：一点前村火，谁家未掩扉。
韩愈诗：江楼夜无月，渔火灿星点。
柳宗元诗：夜发敲石火，山林如昼明。
刘禹锡诗：凉钟山顶寺，暝火渡头船。
吕温诗：把火遥看更小留。
白居易诗：日暮半炉麸炭火。
许浑诗：栎坞炭烟晴过岭，蓼村渔火夜移湾。
项斯诗：几家深树里，一火夜渔归。
温庭筠诗：杉火一炉红。
郑綮诗：宿火陷炉灰。
张乔诗：晚渡明村火。
方干诗：野火不知寒食节，穿林转壑自烧云。〈又〉o舟草际浮霜叶，渔火沙边驻水萤。
罗隐诗：栖雁远惊沽酒火。
郑谷诗：浅山寒放马，乱火夜防苗。
宋苏轼诗：白灰旋拨通红火，卧听萧萧雨打窗。秦观诗：满苑柳花寒食后，旋钻新火k炉香。
张耒诗：竹笼焙药时添火。
范成大诗：月夜片云应夜雨，山根炬火忽人家。陆游诗：山炉宿火燃。〈又〉宿火灰深拨更红。〈又〉出山日已暮，林火远明灭。〈又〉活火生新焰，残灯委碎红。〈又〉细路牛栏湿，疏篱绩火明。〈又〉雨昏茆店炊烟湿，人语蓬窗绩火明。〈又〉寺阁疏钟动，渔村远火明。〈又〉人家远火林间见，船底微波枕上闻。
元赵元诗：人语咿呦村店火。
张雨诗：独与山僧饭讫，寒林远火初燃。

[book_title]乾象典第九十七卷
火部纪事一
《河图・始开图》：伏羲禅于伯牛，错木作火。
《史记・楚世家》：重黎为帝喾高辛居火正，甚有功。能光融天下。帝喾命曰：祝融共工氏作乱，帝喾使重黎诛之而不尽。帝乃以庚寅日诛重黎，而以其弟吴回为重黎后，复居火正为祝融。
《五帝纪》：舜父瞽叟顽，母ǖ芟蟀粒皆欲杀舜。舜顺适，不失子道。年二十以孝闻。三十而帝尧问可用者，四岳咸荐舜。尧乃赐舜衣与琴，为筑仓廪，予牛羊。瞽叟尚复欲杀之。使舜上涂廪，瞽叟从下纵火焚廪，舜乃以两笠自捍而下，去得不死。
《大戴礼・五帝德篇》：舜使益行火以辟山莱。
《列仙传》：师门者，啸父弟子也。能使火为夏，孔甲龙师。孔甲不能顺其意，杀而埋之外野。一旦风雨迎之讫，则山木皆焚。孔甲祠而祷之，还而道死。
《史记・殷本纪》：甲子日，纣兵败。纣走入，登鹿台，衣其宝玉衣，赴火而死。
《周本纪》：武王东观兵，至于盟津。既渡，有火自上复于下，至于王屋，流为乌。其色赤，其声魄云。
《拾遗记》：周武王七年，南陲之南有扶娄之国。其人善能机巧变。易形改服，吐云喷火。
《列子・汤问篇》：周穆王大征西戎，西戎献锟之剑，火浣之布。其剑长尺有咫，练钢赤刃用之。切玉如切泥焉。火浣之布，浣之必投于火，布则火色，垢则布色。出火而振之，皓然疑乎雪。皇子以为无此物，传之者妄。萧叔曰：皇子果于自信，果于诬理哉。
《史记・周本纪》：褒姒当幽王三年。王之后宫，见而爱之。生子伯服，竟废申后及太子，以褒姒为后，伯服为太子。太史伯阳曰：祸成矣，无可奈何。褒姒不好笑，幽王欲其笑万方，故不笑。幽王为烽燧、大鼓，有寇至，则举烽火。诸侯悉至，至而无寇，褒姒乃大笑。幽王说之。为数举烽火，其后不信，诸侯益亦不至。幽王以虢石父为卿用事。国人皆怨石父为人佞巧，善谀好利。王用之又废申后，去太子也。申侯怒，与缯西夷犬戎攻幽王。幽王举烽火徵兵，兵莫至。遂杀幽王骊山下。虏褒姒，尽取周赂而去。
《周礼・天官》：亨人掌，供鼎镬，以给水火之齐。
《春官》：卜师掌开龟之四兆。一曰方兆，二曰功兆，三曰义兆，四曰弓兆。凡卜事，视高扬火，以作龟致其墨。氏掌共鳌Ｆ跻源卜事。凡卜，以明火k鳎遂吹其a。契以授卜师，遂役之。
《秋官》：穴氏掌攻蛰兽。各以其物火之，以时献其珍异皮革。
柞氏掌攻草木及林麓。夏日至，令刊阳木而火之。冬日至，令剥阴木而水之。若欲其化也，则春秋变其水火。
《管子・轻重甲篇》：齐之北泽烧，火光照堂下。管子入贺桓公曰：吾田野辟，农夫必有百倍之利矣。是岁租税九月而具，粟又美。桓公召管子而问曰：此何故也。管子曰：万乘之国、千乘之国，不能无薪而炊。今北泽烧，莫之续。则是农夫得居装而卖其薪，荛一束十倍，则春有以耜，夏有以决芸。此租税所以九月而具也。韩子：齐桓公设庭燎，为士之欲造见者。期年而士不至。东野鄙人有以九九之术见者，桓公曰：九九足以见乎。对曰：臣非以九九为足以见也。臣闻主君设庭燎以待士，期年而不至。夫士所以不至者，君天下贤君也。四方之士，皆自论不及君。故不至也。夫九九，薄能耳。而君犹礼之，况贤于九九者。桓公曰：善。礼之，明日而士至。
《谷梁传》：伯姬之舍失火，左右曰：夫人少辟火乎。伯姬曰：妇人之义。傅母不在宵，不下堂。
《左传》：昭公十八年，子产使郊人助祝。史除于国北禳火，于元冥回禄。
《家语》：孔子为大司寇，国厩焚。子退朝而之火所。乡人有自为火来者，则拜之。士一，大夫再。子贡曰：敢问何也。孔子曰：其来者，亦相吊之道也。吾为有司，故拜之。韩非子：鲁人烧积泽，天北风火南倚，恐烧国。哀公惧，自将众趋救火者，左右无人，尽逐兽而火不救。乃召问仲尼。仲尼曰：夫逐兽者，乐而无罚。救火者，苦而无赏。此火之所以无救也。哀公曰：善。仲尼曰：事急不及，以赏救火者。尽赏之，则国不足以赏于人。请徙行赏。哀公曰：善。于是仲尼乃下令曰：不救火者，比降北之罪。逐兽者，比入禁之罪。令未下遍，而火已救矣。《吴越春秋》：越王欲复吴雠，冬则抱冰，夏则握火。悬胆于户，出入尝之。
《韩子》：越王问于大夫种曰：吾欲伐吴。对曰：可矣。何不试焚宫室。于是遂焚宫室，民莫能救火。乃下令曰：民之救火而死者，比死敌之赏。民之涂其体被濡衣走火者，左右各三千人。
《后汉书・西羌传》：羌无弋爰剑者，秦厉公时为秦所拘执。后得亡归，而秦人追之急。藏于岩穴中，得免。羌人云：爰剑初藏穴中，秦人焚之，有景象如虎为其蔽火得以不死。
《战国策》：楚王游于云梦，结驷千乘，旌旗蔽天。野火之起也若云，U兕虎之声若雷霆。
《史记・田单传》：燕既尽降齐城，唯独莒即墨不下。引兵东围。即墨城中相与推田单，立以为将军。田单乃收城中，得千馀牛。为绛缯衣，画以五彩龙文。束兵刃于其角，而灌脂束苇于尾。烧其端，凿城数十穴，夜纵牛，壮士五千人随其后。牛尾热，怒而奔燕军。燕军夜大惊。牛尾炬火，光明炫耀。燕军视之皆龙文，所触尽死伤。五千人因衔枚击之，而城中鼓噪从之。老弱皆击铜器为声，声动天地，燕军大骇，败走。
《孙膑传》：魏与赵攻韩，韩告急于齐。齐使出田忌将而往。直走大梁，魏将庞涓闻之，去韩而归。齐军入魏地，庞涓乃弃其步军与其轻锐，倍日并行逐之。孙子度其行，暮当至马陵。马陵道狭而旁多阻隘，可伏兵。乃斫大树，白而书之曰：庞涓死于此树之下。于是令齐军善射者万弩，夹道而伏。期曰：暮见火举而俱发。庞涓果夜至斫木下，见白书，乃钻火烛之。读其书未毕，齐军万弩俱发。魏军大乱相失。庞涓自知智穷兵败，乃自刭曰：遂成竖子之名。齐因乘胜，尽破其军，虏魏太子申以归。
《烈女传》：梁姑姊其室失火，兄子与己子在内。欲取兄子，辄得其子。火盛，不得复入。妇人曰：梁岂可户告人晓邪。被不义之名，何面见兄弟国人哉。遂赴火而死。《韩非子》：郢人有遗燕相国书者。夜书，火不明。因谓持烛者曰：举烛。云而过书举烛。举烛，非书意也。燕相受书而说之曰：举烛者，尚明也。尚明也者，举贤而任之。燕相白王，大说。国以治。
《山东通志》：烧车岭，在登州府文登县北三十里。《县志》云：秦始皇东游，生公子于此。以火自焚其车。今考《史记》诸书，不经见。
《史记・封禅书》：三年一郊。秦以冬十月为岁首，故常以十月上宿郊。见通权火，拜于咸阳之旁。〈注〉权火，烽火也。其法类称，故谓之权。欲令光明远照，通祀所也。《汉书・陈胜传》：秦二世元年秋七月，发闾左戍渔阳九百人。胜、广皆为屯长。乃丹书帛曰：陈胜王。置人所罾鱼腹中。又间令广之次所旁丛祠中，夜构火狐鸣呼曰：大楚兴，陈胜王。卒皆夜惊恐。旦日，卒中往往指目胜广。
《史记・项羽本纪》：项羽引兵，西屠咸阳。杀秦降王子婴，烧秦宫室。火三月不灭。
《三辅黄图》：秦始皇帝葬骊山。六年之间，为项王所发。牧儿堕羊冢中，燃火求羊。烧其椁藏。
《西京杂记》：樊将军哙问陆贾曰：自古人君皆云受命于天，云有瑞应。岂有是乎。贾曰：有之。夫目p则得酒食，灯火华则得钱财。故目p则祝之，火华则拜之。况天下大宝，人君重位，非天命何以得之哉。
惠帝七年夏，雷震南山大木数千株，皆火燃至末。其下数十亩地，草皆骰啤Ｆ浜蟀傩砣眨家人就其间得龙骨一具，鲛骨二具。
《韩诗外传》：里妇夜亡肉，姑以为妇盗，逐之。邻母束请火于亡肉家曰：犬暮得肉相争，请火治之。遂呼妇还。
《汉书・李广传》：广子当户，当户子陵，为骑都尉。天汉二年，召陵欲使为贰师，将辎重。陵叩头自请，愿得自当一队，以少击众。步兵五千人，涉单于庭。上壮而许之。陵至浚稽山，与单于相值，骑可三万，围陵军。陵引士出营外，为陈千弩俱发，应弦而倒。单于大惊，召左右地兵八万馀骑攻陵。陵且战且引，抵大泽葭苇中。虏从上风纵火，陵亦令军中纵火以自救。〈注〉预自烧其旁草木，令虏火不得延及也。
《苏武传》：武以中郎将，持节送匈奴使留在汉者。与张胜常惠等。既至匈奴，会缑王与长水虞常等谋反，匈奴中单于子弟发兵与战，缑王等皆死，虞常生得。单于使卫律治其事。虞常引张胜，单于怒，欲杀汉使者。左伊秩訾曰：宜皆降之。单于使卫律召武受辞。武谓：惠等屈节辱命，虽生何面目以归汉。引佩刀自剌。卫律惊，自抱持武。驰召医。凿地为坎，置被鸶参淦渖系钙浔骋猿鲅，武气绝半日复息。惠等哭，与归营。循吏传召信臣，奏请大官园种。冬生葱韭菜茹，覆以屋庑。昼夜11蕴火，待温气乃生。此皆不时之物，有伤于人，不宜以奉供养。
《桓谭・新论》：元帝被病，广求方士，汉中送道士王仲都诏问所能。对曰：能忍寒暑。乃以昆明池上环冰而驰，御者厚衣狐裘寒战。而仲都独无变色。卧于池台上，曛然自若。夏大暑，使曝坐，环以十炉火。不言热，又身不汗。
《三辅黄图》：刘向于成帝之末，校书天禄阁。专精覃思。夜有老人著黄衣，植青藜杖，叩阁而进。见向暗中独坐诵书，老父乃吹杖端烟燃。因以见向，授五行洪范之文。恐词说繁广忘之，乃裂裳及绅，以记其言。至曙而去，请问姓名。云：我是太乙之精，天帝闻卯金之子，有博学者下而观焉。乃出怀中竹牒，有天文地图之书。曰：余略授子焉。
《汉书・哀帝本纪》：关东民传行西王母，筹经历郡国。西入关，至京师。民又会聚祠西王母，或夜持火上屋，击鼓号呼相惊恐。
《王莽传》：更始元年，邓李松等共攻京师。仓长安旁，兵四会城下，皆争欲先入城，贪立大功。十月，兵从宣平城门入城中。少年朱弟张鱼等，恐见卤掠。趋欢并和烧作室门斧，敬法闼曰：反卤王莽，何不出降。火及掖庭。承明黄皇室，主所居也。莽避火宣室前殿，火辄随之。
《后汉书・冯异传》：光武至邯郸，遣异与铫期乘传抚循属县。及王郎起，光武自蓟东南驰至南宫。遇大风雨，光武引车入道旁空舍，异抱薪，邓禹热火。光武对灶燎衣。
《任光传》：光字伯卿，与世祖破王寻、王邑。更始至洛阳，以光为信都太守。及王郎起，郡国皆降之，光独不肯。世祖自蓟还，传闻信都独为汉拒邯郸。即驰赴之，与光投。暮入堂阳界，使骑各持炬，火弥满泽中，光炎烛天，举城莫不震惊惶怖。其夜即降。旬日之间，兵众大盛。因攻城邑，遂屠邯郸。
《梁鸿传》：鸿字伯鸾，扶风平陵人。受业太学，家贫而尚节介。博览不为章句。学毕，乃牧豕于上林苑中。曾误遗火，延及他舍。鸿乃寻访烧者，问所去失，悉以豕偿之。其主犹以为少，鸿曰：无他财，愿以身居作。主人许之。因为执勤不懈。邻家耆老见鸿非恒人，共责主人而称鸿长者。于是始敬异焉。悉还其豕，鸿不受而去。汝南先贤传蔡君仲有至孝之心。母终，棺在堂西舍。失火将至，君仲伏尸号哭。火越向东家。
《后汉书・刘昆传》：昆字桓公。建武五年除江陵令。时县连年火灾，昆辄向火叩头，多能降雨止风。二十二年，徵代杜林为光禄勋。诏问反风灭火，行何德政而致是事。昆对曰：偶然耳。帝叹曰：此乃长者之言也。郭宪传宪字子横，汝南宋人也。光武即位，求天下有道之人。乃徵宪，拜博士，再迁。建武七年，代张堪为光禄勋。从驾南郊，宪在位忽回向东北，含酒三e。执法奏为不敬。诏问其故。宪对曰：齐国失火，故以此厌之。后齐果上火灾，与郊同日。
《酉阳杂俎》：武溪田强遣长子鲁居上城，次子玉居中城，小子仓居下城。三垒相次，以拒王莽。光武二十四年，遣武威将军刘尚征之。尚未至，仓获白鳖为G，举烽请两兄，兄至，无事。及尚军来，仓举火，鲁等以为不实，仓遂战而死。
《后汉书・廉范传》：范字叔度，京兆杜陵人。举茂才，数月再迁为云中太守。会匈奴大入塞，烽火日通。故事，卤人过五千人，移书傍郡。吏欲传檄求救，范不听。自率士卒拒之。卤众盛而范兵不敌。会日暮，令军士各交缚两炬，三头k火，营中星列。卤遥望火，多谓汉兵救至，大惊。待旦将退，范乃令军中蓐食，晨往赴之，斩首数百级。卤自相辚藉死者，千馀人。由此不敢复向云中。成都民物丰盛，邑宇逼侧。旧制，禁民夜作以防火灾。而更相隐蔽，烧者日属。范乃毁削先令，但严使储水而已。百姓以为便，乃歌之曰：廉叔度来何暮，不禁火民安作，平生无襦今五裤。
《周举传》：举迁井州刺史。太原一郡旧俗，以介子推焚骸有龙忌之禁。至其亡月，咸言神灵不乐举火。由是士民每冬中辄一月寒食，莫敢烟爨。老少不堪，岁多死者。举既到州，乃作吊书以置子推之庙。言盛冬去火，残损民命。非贤者之意。以宣示愚民，使还温食。于是，众惑稍解，风俗颇革。
《陈禅传》：永宁元年，西南夷掸国王献乐及幻人。能吐火，自支解，易马牛头。
《栾巴传》〈注〉：巴为尚书，正朝大会，巴独后到。又饮酒西南e之。有司奏巴不敬。有诏问巴，巴顿首谢曰：臣本县成都市失火，臣故因酒为雨以灭火。臣不敢不敬。诏即以驿书问成都。成都答言，正旦大失火，食时有雨从东北来，火乃息。雨皆酒臭。
《羊续传》：续为庐江太守，后扬州黄巾贼攻舒，焚烧城郭。续发县中男子二十以上，皆持兵勒阵。其小弱者悉使负水灌火，会集数万人，并势力战，大破之。《郅恽传》：恽迁长沙太守。先是，长沙有孝子古初。遭父丧未葬，邻人失火。初匍匐柩上，以身捍火，火为之灭。恽甄异之，以为首举。
《刘荣传》：荣坐事付县狱，为野火所及。荣脱械救火。事毕还狱，自著械。
《皇甫嵩传》：嵩迁北地太守。钜鹿张角众徒数十万，连结郡国作乱，皆著黄巾为恐摹５垡葬晕左中郎将，与右中郎将朱俊，各统一军共讨颍川黄巾。俊与贼波才战，战败。嵩因进保长社，波才引大众围城。嵩兵少，军中皆恐。乃召军吏谓曰：兵有奇变，不在众寡。今贼依草结营，易为风火。若因夜纵烧，必大惊乱。吾出兵击之，四面俱合。田单之功可成也。其夕遂大风，嵩乃约敕军士，皆束苣乘城，使锐士间出围外，纵火大。呼城上举燎应之。嵩因鼓而奔其陈，贼惊，乱奔走。《礼仪志》：先腊一日大傩，谓之逐疫。方相与十二兽舞，群糁鼙椋前后省三过，持炬火送疫出端门。门外驺骑传炬出宫，司马阙门外五营骑士传火，弃雒水中。《桂阳列仙传》：成武丁，后汉时为临武小吏。邑令遣至州。太守元日宴郡官，使之司酒。忽取酒含而e之，众怪问。答曰：适见临武失火，所以e酒救之。
《三国吴志・孙静传》：静字幼台，坚季弟也。坚始举事，进攻会稽。太守王朗拒策于固陵。策数度水战，不能克。静说策曰：朗负阻城守，难可卒拔。查渎南去此数十里，而道之要径也。宜从彼据其内。所谓攻其无备，出其不意者也。吾当自帅众为军前队，破之必矣。策曰：善。乃诈令军中曰：顷连雨，水浊。兵饮之多腹痛，令促具罂缶数百口澄水。至昏暮，四维然火诳朗，便分军夜投查渎，道袭高迁屯。
《张昭传》：权以公孙渊称藩，遣张弥许宴至辽东，拜渊为燕王。昭谏曰：渊背魏惧讨，远来求援，非本志也。若两使不反，不亦取笑于天下乎。权卒遣弥宴往。昭忿言之不用，称疾不朝。权恨之。土塞其门，昭又于内以土封之。渊果杀弥宴。权数慰谢昭，固不起。权因出过其门。呼昭，昭辞病笃。权烧其门，欲以恐之。昭更闭户。权使人灭火住门良久，昭诸子共扶昭起。权载以还宫。深自克责，昭不得已，然后朝会。
《三国魏志・武帝本纪》：建安二十三年春正月，汉太医令吉本与少府耿纪司直韦晃等反。攻许，烧丞相长史王必营。〈注〉王闻王必死，盛怒。召汉百官诣邺。令救火者左，不救火者右。众人以为救火者必无罪，皆附左。王以为不救火者，非助乱。救火乃实贼也，皆杀之。《抱朴子・内篇》：左慈赵明于茅屋上燃火煮食，食熟而茅屋不鳌
《吴志・周瑜传》：刘备为曹公所破。权遣瑜及程普等与备并力逆曹公于赤壁。瑜部将黄盖取蒙冲38舰数十艘，实以薪草膏油灌其中，裹以帷幕，上建牙旗，又豫备走舸。各系大船后。因引次俱前，盖放诸船，同时发火。时风盛猛，悉延烧岸上营落。烟炎涨天，人马烧溺死者甚众，军遂败。
《魏志・周宣传》：文帝问宣曰：吾昨梦见刍狗，其占何也。宣答曰：君家欲失火，当善护之。俄遂火起。
《管宁传》：文帝即位，徵宁，遂将家属浮海还郡。〈注〉宁在辽东，积三十七年乃归。宁之归也，海中遇暴风，船皆没。唯宁乘船自若，时夜风晦冥，船人莫知所泊。望见有火光，趣之，得岛。岛无居人，又无火烬。行人咸异焉。《齐王芳本纪》：景初三年二月，西域重译献火浣布，诏大将军太尉临试，以示百寮。
《搜神记》：昆之墟，地首也。是惟帝之下都。故其外绝以弱水之深，又环以炎火之山。山上有鸟兽草木，皆生育滋长于炎火之中。故有火浣布，非此山草木之皮，则其鸟兽之毛也。汉世西域旧献此布，中间久绝。至魏初，时人疑其无有。文帝以为火性酷烈，无含生之气。著之典论，明其不然之事，绝智者之听。及明帝立诏三公曰：先帝昔著典论，不朽之格言。其刊石于庙门之外，及太学与石经，并以永示来世。至是西域使人献火浣布袈裟，于是刊灭此论。而天下笑之。《异苑》：蜀郡临邛县有火井，汉室之隆则炎赫弥炽。暨桓灵之际，火势渐微。诸葛亮一瞰而更盛。至景曜元年，人以烛投即灭。其后蜀并于魏。
《魏志・大秦国传》：其俗多奇幻。口中出火，自缚自解，跳十二丸，巧妙绝伦。
《述征记》：北征有张母墓，旧说张母是王氏妻。王家葬，经有年后开墓，而香火犹燃。其家奉之，称清火道。《晋书・杜预传》：帝密有灭吴之计，唯预、羊祜、张华与帝意合。及祜卒，拜镇南大将军，都督荆州诸军事。太康元年正月，陈兵于江陵。旬日之间，累w城邑。又遣牙门管定周旨伍巢等率奇兵八百，泛舟夜渡，以袭乐乡。多张旗帜，起火巴山，出于要害之地。以夺贼心，吴都督孙歆震恐，男女降者万馀口。
《拾遗记》：晋太康元年，有羽山之民献火浣布万匹。其国人称羽山之山有文石，生火烟，色以随四时而见，名为净火。有不洁之衣，投于火石之上，虽滞渍，涅皆如新浣。当虞舜时，其国献黄布，汉末献赤布，梁冀制为衣，谓之丹衣。
《晋书・陆云传》：云尝行逗宿故人家。夜暗迷路，莫知所从。忽望草中有火光，于是趣之。至一家便寄宿，见一年少美风姿，共谈老子，辞致深远。向晓辞去，行十许里，至故人家。云此数十里中无人居。云意始悟。却寻昨宿处，乃王弼冢。云本无元学，自此谈老殊进。《悯怀太子y传》：宫中尝夜失火，武帝登楼望之。太子时年五岁，牵帝裾入中。帝问其故。太子曰：暮夜仓卒，宜备非常。不宜令照见人君也。
《邓攸传》：攸为河东太守。永嘉末，没于石勒。勒召至幕下，与语悦之。以为参军，给车马。勒每东西，置攸车营中。勒夜禁火，犯之者死。攸与胡邻毂。胡夜失火，烧车。吏按问，胡乃诬攸。攸度不可与争，遂对以弟妇散发温酒为辞。勒赦之。既而胡人深感，自缚诣勒，以明攸。而阴遗攸马驴。诸胡莫不叹息，宗敬之。
《十六国春秋・后秦录》：法智白衣时，独行大泽中。忽遇猛火四起，走路已绝。便礼诵观世音。俄而火过一泽之草，无有遗茎。惟智所容身处不烧。
《晋书・周传》：性宽裕而友爱过人。弟嵩尝因酒_目，谓曰：君才不及弟，乃横得重名。以所燃蜡烛投之。神色无忤。徐曰：阿奴火攻，固出下策耳。
《周访传》：访平江州，帝以访为振武将军，与诸军共征杜韬。韬将张彦陷豫章，王敦遣缪蕤李恒受访节度，共击彦。彦军退走，访追彦，破之。及暮访与贼隔水，贼众数倍，自知力不能敌。乃密遣人如樵采者而出。于是结阵鸣鼓而来，大呼左军至。士卒皆称万岁。至夜令军中多布火而食。贼谓官军益至，未晓而退。《赵书》：石勒造庭燎于H末，高十丈。上盘置燎，下盘安人。以待燎K缴上下。
《建康实录》：元帝渡江，有王离妻季氏者，洛阳人。将洛阳旧火南渡，自言受道于祖母王氏，传此火并有遗书二十七卷。临终使行此火，勿令断绝。火色甚赤，异于馀火。有灵验，四方病者将此火煮药及灸诸病，皆愈。转相妖惑，官司禁不能止。及季氏卒，火亦经时而灭。人号其所居为圣火巷。
《晋起居注》：成帝咸和八年十二月，有司奏庭燎在公车门外，今更集议，旧在端门内。施诏曰：尚书奏，九年庭燎，当在端门内。元、明帝时，在公车门内，可依旧安。司徒录公命当率由旧章，宜在端门内。
《杭州府志》：晋严氏，馀杭人。夫孝明，失其姓。严事舅以孝闻。咸康五年火，时孝明父丧，在家未葬。孝明适出，严仰天号哭，火为之灭。
《邺中记》：石虎正会殿庭中，端门外阊阖前设庭燎。皆二合，六处皆六丈。
《晋书・毛璩传》：海陵县界，地名青蒲。四面湖泽，皆是菰葑。逃亡所聚，威令不能及。璩建议率千人讨之。时大旱，璩因放火，菰葑尽然。亡户窘迫，悉出诣璩自首。近有万户，皆以补兵，朝廷嘉之。
《苻坚载记》：车骑将军桓冲，率众十万伐坚。坚遣其子睿及慕容垂毛当率步骑五万救襄阳。睿遣垂为前锋，次于沔水。垂命三军人持十炬火，系干树枝。光照十数里。
《慕容俊载记》：冉闵僭称大号，遣常炜聘于俊。俊使其记室封裕诘之曰：石祗去岁使张举请救，云玺在襄国。又闻闵铸金为己象，坏而不成。炜曰：天之神玺，实在寡君。铸形之事，所未闻也。俊既锐信举言。又欣于闵铸形之不成也。必欲审之，乃积薪置火于其侧。命裕等以意喻之。炜神色自若，抗言曰：结发以来，尚不欺庸人。况千乘乎。巧诈虚言以救死者，臣所不为也。益薪速火，君之大惠。俊遂赦之。《江传》：字道载，陈留圉人也。中军将军殷浩将谋北伐，请为咨议参军。浩甚重之，迁长史。时羌及丁零叛，浩军震惧。姚襄去浩十里，结营以逼浩。浩令击之。进兵至襄营，谓将校曰：今兵非不精，而众少于羌。难与校力。吾当以计破之。乃取数百鸡，以长绳连之。系火于足，群鸡骇散，飞集襄营。火发，因其乱随而击之，襄遂少败。
《王献之传》：献之尝与徽之俱坐一室，忽然火发。徽之遽走取履，献之神色恬然。徐唤左右扶出。
《晋中兴书》：哀帝兴宁元年，诏庭燎树端门内。
《晋书・顾恺之传》：桓元时与恺之同在仲堪坐，共作了语。恺之先曰：火烧平原无遗燎。
《索传》：黄平问曰：我昨夜梦舍中马舞，数十人向马拍手。此何祥也。曰：马者，火也。舞为火起。向马拍手，救火人也。平未归，而火作。
《胡毋辅之传》：辅之尝过河南门下，饮河南。驺王子博箕坐其傍。辅之叱使取火。子博曰：我，卒也。惟不乏吾事则已，安复为人使。辅之因就与语，叹曰：吾不及也。荐之河南尹乐广，擢为功曹。
《孙登传》：登字公和，汲郡共人。尝往宜阳山，嵇康从之。游三年，问其所图，终不答。康每叹息。将别，谓曰：先生竟无言乎。登乃曰：子识火乎。火生而有光而不用其光，果在于用光。人生而有才，而不用其才，而果在于用才。故用光在乎得薪，所以保其耀。用才在乎识真，所以全其年。今子才多识寡，难乎免于今之世矣。子无求乎。
《韩伯传》：伯字康伯，颍川长社人。母殷氏，高明有行。家贫窭。伯年数岁，至大寒。母方为作襦，令伯捉熨斗，而谓之曰：且著襦，寻当作复T。伯曰：不复须。母问其故，对曰：火在斗中，而柄尚热。今既著襦，下亦当。母甚异之。
《世说补》：嵇中散尝于夜中灯火下弹琴，有一人入室。初来时面甚小，斯须转大，遂长丈馀。颜色甚黑，单衣草带。嵇熟视既久，乃吹火灭曰：耻与魑魅争光。陆游《牛渚山记》：温峤平苏峻，进录尚书事。逊不受。还藩至牛渚矶，水深不可测。世云下多怪物，峤遂燃犀照之。须臾水族覆火，奇形异状。或乘车马，著赤衣、衣帻。其夜梦人谓曰：与君幽明道别，何意相照。峤至镇未旬而卒。
《晋书・何琦传》：琦丁母忧，停柩在殡。为邻火所逼，烟焰已交。家乏僮使，乃匍匐抚棺号哭。俄而风止火息。《南史・王懿传》：懿字仲德，苻氏之败。仲德及兄睿同起义兵，与慕容垂战败。度河至滑台，复为翟辽所留，使为将帅。积年仲德欲南归。乃弃辽奔太山，辽追骑急。夜行忽见前有猛炬导之，乘火行百许里以免。《晋书・桓元传》：元自篡盗之后，骄奢荒侈。刘裕刘毅何无忌等共谋兴复。率义军至竹里。元使桓谦何澹之卞范之距义军。裕至蒋山，数道并前。于时东北风急，义军放火，烟尘张天。鼓噪之音，震骇京邑。谦等诸军，一时奔溃。元率亲信数千人南奔，刘裕遣刘毅刘道规蹑元。元至江陵，率舟舰二百发江陵。使苻宏羊僧寿为前锋。毅率道规及下邳太守孟怀玉与元战于峥嵘洲。于时义军数千，元兵甚盛。而元惧有败衄。常漾轻舸于舫侧。故其众莫有38心。义军乘风纵火，尽锐争先。元众大溃，烧辎重夜遁。
《郭璞传》：郭璞门人赵载，尝窃青囊书，未及读而为火所焚。
《云仙杂记》：陶渊明日用铜钵煮粥，为二食具。遇发火则再拜曰：非有是火，何以充腹。
《南齐书・祥瑞志》：世祖宋元嘉十七年六月己未，夜生无火。婢吹灰，而火自燃。
《宋书・柳元景传》：雍州群蛮，大为寇暴。世祖西镇襄阳，义恭以元景为将帅。即以为广威将军，随郡太守。既至，而蛮断驿道，欲来攻郡。元景设方略，得六七百人。分五百人屯驿道，会蛮垂至。乃使驿道为备，潜出其后。戒曰：火举驰进，前后俱发。蛮众惊扰，投郧水死者千馀人，斩获数百。
《沈庆之传》：雍州蛮为寇，庆之以将军太守，复与随王诞入沔。既至襄阳，率二万馀人伐沔北，诸山蛮大败。诸山连营，山中开门相通。又命诸军各穿池于营内，朝夕不外汲。兼以防蛮之火，顷之风甚。蛮夜下山，人提一炬以烧营。营内多幔屋及草庵，火至辄以池水灌灭。诸军多出弓弩夹射之，蛮散走。
《周朗传》：朗为庐陵内史，郡后荒芜，频有野兽。母薛氏欲见猎，朗乃合围纵火。令母观之，火逸烧廨，朗悉以秩米起屋，偿所烧之限。
《世说补》：孔中丞二弟在官，颇营赃贿。尝请假还东。中丞出渚迎之，辎重十馀船。皆是绵绢纸席。中丞伪喜曰：我比困乏，得此甚要。因命上置岸侧。既而正色语曰：汝辈忝预士流，何至还东作贾客耶。命左右取火烧尽，乃去。
《南史・齐刘皇后传》：太子初在孕，后尝归宁。遇家奉祠。尔日阴晦失晓。举家狼狈，共营祭食。后助炒胡麻。始复纳薪，未及索火，火便自然。
《南齐书・傅琰传》：琰迁尚书右丞，遭母丧，居南岸。邻家失火，延烧琰屋。琰抱柩不动，邻人竞来赴救，乃得俱全。琰股髀之间，已被烟焰。
《褚渊传》：渊性和雅，有器度，不妄举动。宅尝失火，烟焰甚逼。左右惊扰，渊神色怡然，索舆来，徐去。
《南史・戴僧静传》：沈攸之事起，高帝入朝堂。遣僧静将腹心先至石头经略袁粲。时苏烈据仓城门，僧静射书与烈，夜缒入城。粲登城西南门，列烛火坐台。军至射之，火乃灭。回登东门，僧静率力攻仓门，手斩粲于东门外。军烧门入。以功除前将军、宁朔将军。
《北史・孙搴传》：搴字彦举，乐安人。神武西征，登凤陵，命中外府司马李义深相府城局李士略共作檄文。皆辞请以搴代。神武乃引搴入帐，自为吹火，催促之。搴神色安然，援笔立就。其文甚美。
《南史・齐武帝本纪》：永明十一年，有沙门从北赍火而至。色赤于常火而微。云以疗疾，贵贱争取之。多得其验。二十馀日，都下大盛，咸云圣火。诏禁之不止。火灸至七炷而疾愈。吴兴丘国宾，密以还乡。邑人杨道庆虚疾二十年，依法灸，即差。
《齐明帝本纪》：永明元年为侍中，领骁骑将军。王子侯旧乘缠帷车，帝独乘下帷，仪从如素士。公事混挠。贩食人担火，误烧牛鼻。豫章王以白武帝，帝笑焉。转为散骑常侍，左卫将军，清道而行。
《崔慧景传》：齐东昏即位，为护军。裴叔业降魏，授慧景平西将军。率军水路征寿阳。子觉为直阁将军，慧景密与之期。时江夏王宝元镇京口，闻慧景北行，遣左右说之。慧景常不自安。问言响应，袭取广陵。子觉至，仍使领兵袭京口。觉等精兵八千济江。柳灯沈佚等谓宝元曰：崔护军威名既重，乃诚可见。既已唇齿，忽中道立，异彼以乐归之。众乱江而济，谁能拒之。于是登北固楼，并千蜡烛为烽火，举以应觉。
《五代新说》：梁左率侃，有客失火，烧十馀物并金宝。闻之，初不挂意。客惧走，追而慰之。
《南史・沈约传》：约好学，昼夜不辍。母恐其以劳生疾，常减油灭火。
《梁书・阮孝绪传》：孝绪家贫，无以爨。僮妾窃邻人樵以继火。孝绪知之，更令撒屋而炊。
《陆云公传》：云公善奕棋，常夜侍御坐，武冠触烛火。高祖笑谓曰：烛烧卿貂。高祖将用云公为侍中，故以此言戏之也。
《乐霭传》：霭性公，居宪台，甚称职。时长沙宣武王将葬，而车府忽于库火油络，欲推主者。蔼曰：昔晋武库火，张华以为积油万石必然。今库若有灰，非吏罪也。既而检之，果有积灰，时称其博物弘恕焉。
《梁四公记》：梁天监中，有蜀杰公谒武帝，与诸儒语及方域。言火洲之南，炎昆山之上，其土人食d蟹髯蛇，以辟热毒。洲中有火木，其皮可以为布。炎丘有火鼠，其毛可以为褐。皆焚之不灼，以火浣。《南史・羊侃传》：侯景围建业，频攻不捷。后大雨，城内土山崩。贼乘之入。侃乃令多掷火，为火城。以断其路。徐于城内筑城。贼不能进。
《北史・宇文福传》：文福历位瀛州刺史。子延位员外散骑侍郎。以父老，诏听随侍在瀛州。属大乘n党，突入州城。延率奴客逆战，身被重疮。贼纵火烧斋阁，福时在内。延突火入抱福出外，支体灼烂，鬓发尽焦。于是勒众与贼苦战，贼乃散走。
《傅永传》：永字期，清河人也。王肃之为豫州，以永为建武将军，平南长史。齐将鲁康祚、赵公政侵豫州之太仓口。肃令永击之。末量吴楚兵好以斫营为事，即夜分兵二部，出于营外。又以贼若夜来，必应于渡淮。之所以火记其浅处。永既设伏，仍密令人以瓠盛火，渡淮南岸，当深处置之。教之云：若有火起，即亦然之。其夜康祚公政等果亲率领来斫。永营东西二伏夹击之。康祚等奔趋淮水，火既竞起，不能记其本济。遂望永所置之火而争渡焉。水深，溺死斩首者数千级。生禽公政康祚。人马坠淮，晓而获其尸，斩首。并公政送京师。
《魏书・祖莹传》：莹年八岁，能诵诗书。十二为中书学生。好学耽书，以昼继夜。父母恐其成疾，禁之不能止。常密于灰中藏火，驱逐僮仆。父母寝睡后，燃灯读书，以衣被蔽塞窗户，恐漏光明，为家人所觉。由是声誉甚盛，内外亲属呼为圣小儿。
《北史・杨播传》：播子侃，字士业。扬州刺史长孙承业奏侃为统军国。雍州刺史萧宝夤据州反，承业讨之。除侃为承业行台左丞。军次恒农，侃白承业曰：今贼守潼关，全据形胜，须北取蒲坂飞棹，西岸置兵死地。人有38心，华州之围，可不战而解。潼关之贼必望风溃散诸处。既平，长安自克。愚计可录，请为明公前驱。承业从之。令其子子产等领骑，与侃遇于恒农。北度便据石锥壁，乃班告曰：今且停军于此，以待步卒，兼观人情向背。若送降名者，各自还村。候台军举三烽火，各亦应之。以明降款。其无应烽，即是不降之村。理须殄戮，人遂传相告报。实未降者，亦诈举烽。一宿之间，火光遍数百里。内围城之寇，不测所以，各自散归。长安平，侃颇有力焉。
《水经注》：土垠县有观鸡寺，内有大堂甚高，广可容千僧。下悉结石为之，上加涂I。基内疏通，枝经脉散。基侧室外，四出爨火。炎势内流，一堂尽温。
《北史・突厥传》：突厥之先，出于索国。在匈奴之北。其部落大人曰阿谤步。兄弟七十人。其一曰伊质泥师都，娶二妻。一孕而生四男。其一居跋斯处折施山，即其大儿也。山上仍有阿谤步，种类并多。寒露，大儿为出火温养之。咸得全济，遂共奉大儿为主，号为突厥。《韦孝宽传》：叔裕字孝宽，杜陵人也。少以字行。大统八年，转晋州刺史。寻移镇玉壁。十二年，齐神武志图西入，以玉壁冲要，先命攻之。乃于南城起土山，欲乘之以入。孝宽R之。齐神武于城南凿地道，又于城北起土山。攻具，昼夜不息。孝宽复掘长堑，要其地道仍简战士于堑外积柴贮火。敌人有在地道内者，便下柴火，以皮排吹之。火气一冲，咸即灼烂。城外又造攻车，车之所及，莫不摧毁。孝宽乃缝布为幔，随其所向则张设之。布悬于空中，其车竟不能坏。城外又缚松于竿，灌油加火，规以烧布，并欲焚楼。孝宽复长作铁钩，利其锋刃。火竿一来，以钩遥割之。松麻俱落外。又于城四面穿地，作二十一道。分为四路。于其中各施梁柱作讫，以油灌柱。放火烧之，柱折，城并崩坏。孝宽又随崩处，竖木栅以捍之。敌不得入。城外尽其攻击之术。孝宽咸拒破之。神武智力俱困，其夜遁去。
《北齐书》：神武西征，登凤陵。命中外府司马李义深相府城局李士略共作檄文。皆辞请以孙搴代。神武乃引搴入帐，自为吹火，催促之。搴神色安然，援笔立就。张曜传文宣曾近出，令曜居守。帝夜还，曜不时开门。勒兵严备，驻跸门外久之。催迫甚急。曜以夜深，须火至面识，门乃可开。于是独出见。帝笑曰：卿欲效郅君章也。使曜前开门，然后入。
《张亮传》：亮守河州，周文帝于上流放火船。欲烧河桥。亮乃备小艇百馀，皆载长锁锁，头施钉。火船将至，即驰小艇以钉钉之，引锁向崖。火船不得及桥，全亮之计也。
《北史・王慧晓传》：慧晓五世孙劭，字君懋。隋文帝受禅，授著作郎。以母忧去职。起为员外散骑侍郎。修起居注。劭以上古有钻燧改火之义，近代废绝。于是上表请变火曰：臣谨案，周官四时变火，以救时疾。明火不数变，时疾必兴。圣人作法，岂徒然也。在晋时，有人以洛阳火度江者，世世事之，相续不灭，火色变青。昔师旷食饭，云是劳薪所爨。晋平公使视之，果然车辋。今温酒及炙肉，用石炭、木炭、火竹、火草、火麻D，火气味各不同。以此推之，新火旧火，理应有异。伏愿远遵先圣，于五时取五木以变火。用功甚少，救益方大。纵使百姓习久，未能顿同。尚食内厨，及东宫诸王食厨，不可不依古法。上从之。
《萧吉传》：吉字文休，博学多通。尤精阴阳算术。开皇十四年，房陵王时为太子。言东宫多鬼，鼠妖数见。上令吉诣东宫禳邪气，于宣慈殿设神坐。有回风从艮地鬼门来。扫太子坐，吉以桃汤苇火驱逐之。风出宫门而止，上大异之。赏赐优洽。
《香谱杜阳编》：隋炀帝每除夜殿前，设火山数十，皆沈香木根。每一山焚沈香数车。暗即以甲煎沃之，香闻数十里。
《北史・倭国传》：倭国婚嫁，不取同姓男女。相悦者即为婚。妇入夫家，必先跨火，乃与夫相见。有阿苏山，其石无故火起接天者，俗以为异，因行祭祷。
《迷楼记》：帝将再幸江都。有迷楼宫人抗声夜歌云：河南杨花谢，河北李花荣。杨花飞去落，何处李花结子自然成。帝召问宫女：汝自为之邪。曰：道涂儿童，都唱此歌。帝默然曰：天启之也。因索酒自歌曰：宫木阴浓燕子飞，兴亡自古漫成悲。他日迷楼更好景，宫中吐艳恋红辉。后唐帝提兵入京，见迷楼曰：此皆民膏血所为。命焚之，经月火不灭。

[book_title]乾象典第九十八卷
火部纪事二
《独异志》：傅燮常不信佛法。高祖时有西国胡僧，能口吐火，以威胁众。燮对高祖曰：此胡法不足信，若火能烧臣，即为圣者。高祖试之。立胡僧于殿西，燮于殿东。乃令胡僧作法。于是跳跃禁咒，火出僧口，直触燮。燮端笏曰：乾，元亨利贞，邪不干正。由是火返焰，烧僧立死。
《唐书・孟诜传》：诜，汝州梁人。擢进士第。累迁凤阁舍人。他日至刘之家，见赐金曰：此药金也。烧之，火有五色气。试之验。
《旧唐书・姚崇传》：开元四年，山东蝗虫大起。崇奏曰：蝗既解飞，夜必赴火。夜中设火，火边掘坑。且焚且瘗，除之可尽。
《唐书・颜真卿传》：李希烈陷汝州，遣真卿往谕之。兴元后王师复振，贼虑变。遣将辛景臻安华至其所，积薪于廷。曰：不能屈节，当焚死。真卿起，即赴火。景臻等遽止之。
《二老堂诗话》：李白微时，募县小吏。令一日赋山火诗云：野火烧山后，人归火不归。思轧不属。白从旁缀其下句云：焰随红日去，烟逐暮云飞。令惭止。
《云仙杂记》：王维辋川林下坐，用当门四老石灯。灭则石中钻火。
《五色线》：剑南有果初进，名为日熟子。张果叶法善以术取，每遇午必至。罗公远一日于火中索树丛。使者欲到，焰火亘天，无路可过。火歇方得，度是夜方到。《唐书・五行志》：天宝十二载，李林甫第东北隅，每夜火光起。或有如小儿持火出入者，近赤祥也。
《永王U传》：U领荆州大都督。安禄山反，帝至扶风，诏U赴镇。又领山南江西岭南黔中四道节度使。U至江陵，有窥江左意。明年，肃宗遣宦者啖廷瑶招谕之。时河南招讨判官李铣在广陵，有兵千馀。廷瑶邀铣屯扬子。是夜铣阵江北，夜然束苇，人执二炬，景乱水中。觇者以倍告。U军亦举火应之。U疑王师已济，携儿女及麾下遁去。
《续文献通考》：唐郑潜曜母，代国长公主。寝疾，潜曜刺血为书，请神丐以身代。火其书而神许。二字独不化。翌日立愈。
《湖广通志》：懒残，天宝间为衡岳寺执役。性懒而食残，故以为号。李泌寓衡岳，夜叩之。懒残正拨牛粪火煨芋，出半芋啖之曰：勿多言，领取十年宰相。
《杜阳杂编》：李辅国家藏凤首木，高一尺。刻鸾凤之状，形似枯槁，毛羽脱落不甚尽。虽严凝之时，置诸高堂大厦之中，而和煦之气如二三月。故别名为常春木，纵烈火焚之，终不焦黑焉。
《旧唐书・段秀实传》：马U徙镇泾州，刀斧将王童之。因人心动摇，将焚草场，期救火者，同作乱。秀实使严加警备，夜半火发，乃使令于军中曰：救火者斩。童之居外营，请入救火。不许，明日斩之。
《剧谈录》：朱之乱，德宗皇帝车驾出幸奉天。是时沿边藩镇，皆已举兵扈跸。自率凶渠，直至城下。有西明寺僧陷在贼中，性甚机巧，教造攻城云梯。其高九十馀尺，上施板屋楼橹，可以下瞰城中。浑中令李司徒奏曰：贼锋既盛，云梯又壮，若纵之，诚恐不能R。及其尚远，请以锐兵挫之。遂率王师五千，列阵而出。于时束蕴居后，约战酣而燎风势不便，火不能举。二公酹酒，抗词拜空而祝。俄而风势遽回，鼓噪而进，火烈飙骇，烟埃涨天，梯烬卒奔。贼遂退衄。德宗皇帝御楼以观中外，咸称万岁。
《杜阳杂编》：顺宗皇帝即位岁，拘弭国贡却火雀。一雄一雌，纯黑，大小似燕。其声清，殆不类寻常禽鸟。置于火中，火自散去。上嘉其异，遂盛于水晶笼，悬于寝殿。夜则宫人持蜡炬以烧之，终不能损其毛羽。
《柳宗元罴说》：楚之南有猎者，能吹竹为百兽之音。昔云持弓矢罂火，而即之山为鹿鸣，以感其类。伺其至，发火而射之。
《云仙杂记》：陆鸿渐采越江茶，使小奴子看焙。奴失睡，茶魉浮：杞ヅ，以铁绳缚奴，投火中。
裴度除夜叹老，迨晓不寐。炉中商陆火，凡数添也。《杜阳杂编》：武宗皇帝会昌元年，扶馀国贡火玉三斗。色赤，长半寸，上尖下圆，光照数十步。积之可以燃鼎，置之室内，则不复挟纩。才人常用煎澄明酒。《图画宝鉴》：张南本善画人物，尤工画火。中和年寓止成都金华寺。画八明王。时游僧升殿，见火势逼人。惊怛几仆。时论孙位之水几于道，南本之火几于神。《湖广通志》：唐天复中，澧州叶源村民邓氏子，烧天井中所积柴草。火势既盛，龙突而出，腾在半空，萦带积草，为火所燎，风力转盛，狂焰弥炽。摆之不落，仆地而毙。长更数百步。村民徙居避之。
《云仙杂记》：宝云溪有僧舍，盛冬若客至，则燃薪火。暖香一炷，满室如春。人归，更取馀烬。
《九国志》：吴卢文进，迁润州节度。城中火救之不息，文进怒，自出州门，使召马步使将斩之。声至，火即灭。《旧唐书・职官志》：太府寺左藏令，凡藏院之内，禁人然火。
辇下岁时记长安每岁，诸陵至清明尚食内园官，小儿于殿前钻火。先得火者进上，赐绢三疋金碗一口。《唐会要》：清明取榆柳之火，以赐近臣。
《唐书・高丽传》：窭民盛冬作长坑，被鹨匀。
《十国春秋・前蜀》：王宗俦伐岐时，常还至白石镇。副招讨王宗信，宿普安禅院。方拥伎女十馀人，各据床而寝。忽见一姬跃入火炉中，宛转炽炭之上。宗信遽起救之，履服间略不焦灼。已又一姬飞入如前，复救之。诸伎或出或入，皆迷懑失音。有亲吏惊告宗俦，宗俦至，则提臂而出之。衣裾都无所损。随讯其故，皆惊寤。云被番僧提入火中为戏。宗信大怒，悉索诸僧立于前，令伎识之。有周和尚者，身长面髯。群指曰：此是也。宗信疑有幻术，笞之百。殊为不解。宗俦廉知其枉，命释去讫。不知何怪云。
《五代史・唐庄宗本纪》：朱全忠飨克用于上源驿。夜酒罢，克用醉卧。伏兵发火起。侍者郭景铢灭烛，匿克用床下。以水醒，面而告以难。会天大雨，克用随电光缒尉氏门，出还军中。
《王建及传》：庄宗积金帛于军门，募能破梁战舰者，至于吐火禁咒，莫不皆有。
《南唐书・彭利用传》：会邻家火，利用往救。徐望之曰：煌煌然，赫赫然，不可向迩，自钻而降，未有若斯之盛，其可扑灭乎。
《五代史补》：周世宗末年，大举以取幽州。车驾至瓦桥关，圣体不豫。即诏回戈而晏驾。初，幽州闻车驾将至。父老或窃议曰：天子姓柴，幽州为燕。燕者，亦烟火之谓也。柴入火，不利之兆，安得成功。卒如其言。
《稽神录》：宣州节度田f将作乱。一日向暮，有鸟出色，如雉而大。尾有火光，如散星之状。自外飞入，止戟门而不见。翌日，府中大火，曹局皆尽，惟甲兵存焉。f资以起事于明年。
刘建封寇豫章。僧十朋与其徒奔分宁，宿澄心僧院。初夜见窗外有光，视之见团火高广数尺。中有金车子与火俱行，呕轧有声，十朋始惧。其主人云：见之数年矣。每夜必出于西堂西北隅地中。绕堂数周复没。于此，以其不为祸福。故无掘视之者。
吕师造为池州刺史，颇聚敛。常嫁女于扬都，资送甚厚。使家人送之，晚泊竹筱江岸上。忽有一道士，状若狂人，来去奔走，忽跃入舟中，穿舟中过。随其所经，火即大发。复登后船，火亦随之。凡所载之舟，皆为煨烬。一老婢发尺馀，人与船了无所损失。道士亦不复见。丁卯岁，庐州刺史刘威移镇江西。既去任而郡中大火。虞候申巡，火甚急。而往往有持火夜行，捕之不获。或射之殪，就视之，乃棺材板腐木败帚之类。郡人愈恐。数月除张宗为卢州刺史，火灾乃止。
《辽史・礼志岁除仪》：初夕敕使及夷离，毕率执事郎君至殿前，以盐及羊膏置炉中，燎之巫及大巫以次。赞祝火神讫，x门使赞，皇帝面火再拜。
《随手杂录》：钱王有外国所献颇眩伽宝，其方尺馀。其状如水晶。云可厌十里火殃。乃置于龙兴寺佛髻中。馀杭数回禄，而龙兴寺不可近也。有盗尝焚其殿，柱木悉灰烬，而烟焰竟不炽。皇朝改为太平祥符寺。自唐至皇朝，凡有十宝。此其一也。
《宋史・礼志》：开宝元年十一月郊，以燎台稍远，不闻告燎之声。始用火，令光明远照，通于祀所。
《契丹志》：吴王遣使遗太祖以猛火油。曰：攻城以油燃火焚楼橹，敌以水沃之，火愈炽。太祖大喜，即选骑二万，欲攻幽州。后哂之乃止。
《遁斋f览》：太平兴国，江东有僧诣阙，请修天台寺。且言寺成，愿焚身以报。太宗命入内高品卫绍钦督其事。绍钦日与僧笑语无间，及营缮毕。乃积薪于庭，呼僧从愿。僧言愿见至尊面谢。绍钦不许，僧大怖泣告。绍钦促令登薪。火盛，僧欲下。绍钦遣左右以杖抑按，焚之而退。
《梦溪笔谈》：玉堂东承旨x子窗格上，有火燃处。太宗尝夜幸玉堂。苏易简为学士，已寝遽起。无烛具衣冠。宫嫔自窗格引烛入照之。至今不欲更易。以为玉堂一盛事。《宋史・雷德骧传》：德骧子有终，字道成。咸平三年，神卫戍卒以正旦窃发，拥都虞侯王均为乱。即日拜有终泸州观察使，知益州，兼川峡两路招安捉贼事。命往招讨。九月城北洞屋成。贼对设敌楼，以抗官军。有终遣卒焚之。贼筑月城以自固。有终募敢死士间道以入。贼为药矢中者立死。有终令卒蒙毡秉燧以入，悉焚其望橹机石，遂入城。登城楼，下瞰贼之馀众冲砦天长观前。于文翁坊密设驳架，给秸秆油r。众执长戟巨斧秉炬以进，悉焚之。是夕均与其党二万馀，突围而遁。有终疑其有伏，遣人纵火城中。诘朝登门楼，牙吏有受伪署官职者，捕得立楼下旁积薪。厝火其上。索男子魁壮者，令辨之曰：某尝受某职，即命左右弁痘鹬小Ｗ猿恐陵危焚死者数百人。
《曹光实传》：光实从子克明知桂州。州人覆茅为屋，岁多火。克明选北军，教以陶瓦。又激江水入城，以防火灾。
《李允则传》：允则字垂范，知雄州，迁东上x门使。尝宴军中，而甲仗库火。允则作乐行酒不辍。副使请救不答。少顷火熄，命悉瘗所焚物。密遣吏持檄瀛州，以茗笼运器甲。不浃旬，兵数已完。人无知者。枢密院请劾不救火状。真宗曰：允则必有谓，姑诘之。对曰：兵械所藏，儆火甚严。方宴而焚，必奸人所为。舍宴而救，事或不测。
《传灯录》：百丈谓沩山曰：汝拨炉中有火否。师云：无火。百丈深拨得火，以示之曰：此不是火。师发悟，礼谢。丹霞禅师过慧林寺，遇天大寒，师取木佛烧火。院主呵之。师以杖子拨灰曰：吾烧取舍利。主曰：木佛何有舍利。师曰：既无舍利，更取两尊来烧。院主自后，眉须堕落。
《宋史・刘美传》：美孙永年，知代州。契丹取西山木，积十馀里。辇载相属于路。前守不敢遏。永年遣人焚之，一夕尽。上其事，帝称善。契丹移檄，捕纵火盗。永年曰：盗固有罪，然发在我境，何预汝事。乃不敢复言。
《徐的传》：的摄江陵府事。城中多恶少年，欲为盗。辄夜纵大火。一夜十数发。的籍其恶少年姓名，使相保任。曰：尔辈递相察。不然皆尔罪也。火遂息。
《王守规传》：明道时，守规为小黄门。禁中夜半火，守规先觉，自寝殿至后苑，皆击去其锁。乃奉仁宗及皇太后至延福宫。回视所经处，已成煨烬。翌日执政候起居。帝曰：非王守规导朕，至此几不与卿等相见。《梦溪笔谈》：元昊之臣野利，常为谋主，守天都山。与元昊乳母白姥有隙。岁除日，野利引兵巡边，深涉汉境数宿。白姥乘间乃谮其欲叛。元昊疑之，世衡尝得蕃酋之子苏吃曩，厚遇之。闻元昊尝赐野利宝刀，而吃曩之父得幸于野利。世衡因使吃曩窃野利刀，吃曩得刀以还世衡。乃唱言野利已为白姥谮死。设祭境上，为祭文，叙岁除日相见之欢。入夜，乃火烧纸钱。川中尽明。卤见火光，引骑近边窥觇。乃佯委祭具，而银器凡千馀。两悉弃之。卤人争取器皿，得元昊所赐刀。及火炉中见祭文已烧尽。但存数十字。元昊得之，又识其所赐刀，遂赐野利死。
《东轩笔录》：京师火禁甚严。将夜分即灭烛。故士庶家凡有醮祭者，必先关厢使以其焚楮。币在中夕之后也。至和嘉v之间，狄武襄为枢密使，一夕夜醮，而勾当人偶失告报。中夕聚有火光。探主驰白厢主，又报开封知府。比厢主判府到，宅则火灭久之。翌日都下盛传狄枢相家夜有光怪烛天者。时刘敞为知制诰，闻之语权开封府王素曰：昔朱全忠居午沟，夜多光怪出屋邻里。谓失火而往救之。今日之异，得无类乎。此语于缙绅间。狄不自安，遽乞陈州。遂薨于镇。而夜醮之事，竟无人辨之者。
《归田录》：内中旧有玉石三清真像。初在真游殿，而大内火。遂迁至玉清昭应宫，已而玉清又大火。又迁于洞真，洞真又火。又迁于上清，上清又火。皆焚荡无孑遗。遂迁于景灵，而宫司道官相与惶恐。上言：真像所至辄火。景灵必不免，愿迁他所。遂迁于集僖宫迎祥池水心殿。而都人谓之行火真君也。
《江南通志》：徽州府云岩神像在休宁。庆历中，雷雨岩倾庙毁，神像巍然独存。后两经火，一发不损。《春明退朝录》：唐时，惟清明取榆柳火以赐近臣戚里。本朝因之。惟赐辅臣、戚里、帅臣、节察、三司使、知开封府、枢密、直学士、中使皆得厚赠，非赐例。
《岳阳风土记》：祥符八年春二月既望，雷震白虎。西北楹上有倒书谢仙火字，入木u分。字画遒劲，人莫之测。庆历六年，滕子京令摹而刻之。问零陵何氏女，俗谓之何仙姑者，乃曰：谢仙火，雷部火神也。兄弟二人，各长三尺。形质如玉，好以铁笔书字，其字高下当以身等。验之皆然。东南楹亦有谢仙二字，逼近柱础。又不知何也。其后摹刻岳阳楼上。元丰二年，岳阳楼火。土木碑碣悉为煨烬。惟此三字，曾无少损。至今尚存。谢仙火，与欧阳永叔所记大同小异。永叔之说恐得之传闻乎。
《宋史・范仲淹传》：仲淹子纯礼，以比部员外郎出知遂州。草场火，民情疑怖。守吏惕息俟诛。纯礼曰：草湿则生火，何足怪。但使密偿之。
《何执中传》：执中为太学博士，以母忧去寓苏州。比邻夜半火，执中方索居，遑遑不能去，拊柩号恸，誓与俱焚。观者悲其孝，而危其难。有顷，火却柩得存。
《艾子杂说》：艾子一日疾，呼一人钻火，久不至。艾子呼促之。门人曰：夜暗索钻具不得。谓先生曰：可持烛来。共索之矣。艾子曰：非我之门，无是客也。
《遁斋f览》：德州军士刘喜，有气岸。尝出经年，妻与一富人子私通。夫归绐，语妻曰：汝之前事，我尽知之。吾不能默默受辱于人，又不忍间两情之好。汝能令富人子以百金饷我，我则使汝诈为得病而死者，载以凶器而送诸野。子夜则潜往奔之。如是，庶可以灭口。妻以为然。因进百金，托以疾逝夫。乃纳妻于棺，胶以大钉。遂纵火焚之。即以身自诉于郡将。张不疑奇其节，而释其罪。
《宋史・杨震传》：震字子发，代州崞人。从折可存讨方腊。自浙东转击至三界镇。追袭至黄岩。贼帅吕师囊扼断头之险拒守。下石肆击，累日不得进。可存问计，震请以轻兵缘山背上，凭高鼓噪，发矢石。贼惊走，已复纵火自卫。震身被重铠，与麾下履火突入，生得师囊，杀首领三十人。
《李政传》：政授河北将官，冀州驻。靖康二年，知州权邦彦以兵赴元帅府勤王。金兵来攻，政守R有法，号令明，赏罚信，人皆用命。俄攻城甚急，有登城者。政呼曰：事急矣，有能跃火而过者，有重赏。于是有数十人，皆以湿毡裹身，持仗跃火而过。大呼力战，金人惊骇，有失仗者。遂败走，政皆厚赏之。
《东京梦华录》：东京每坊巷三百步许，有军巡铺屋。一所铺兵五人。夜间巡警及领公事。又于高处砖砌望火楼，楼上有人，卓望下。有官屋数间，屯驻军兵百馀人。及有救火家事，谓如大小桶、洒子麻搭、斧锯、梯子火杈、大索、铁猫儿之类，每遇有遗火去处，则有马军奔报军厢主、马步军、殿前三衙、开封府，各领军汲水扑灭，不劳百姓。
《宋史・洪皓传》：皓流递冷山，地苦寒。四月草生，八月巳雪。穴居尝大雪，薪尽。以马矢然火，煨面食之。《老学庵笔记》：吴中卑薄，岬囟三尺辄见水。予顷在南郑，见一军校，火山军人也。言火山之南，地尤枯瘠。锄所及，烈焰应手涌出。故以火山名。军尤为异也。《吴船录》：清明日，登学射山。试新火，作牡丹会。
朱子按唐仲友第三状，有婺州人周四，会放烟火。仲友招唤来此，以呈艺为由。每次支破公库酒钱，约数百贯。却委放烟火，人探听外，事亦是此人邀求。《白獭髓》：郑刚中之镇蜀也，眷奴曰：阎王所居，曰：富春坊。忽民间遗火，郑公出镇于火。明中获一旗，上有诗，乃借东坡海棠诗为之。云：火星飞上富春坊，天恣风流此夜狂，只恐夜深花睡去，高烧银烛照红妆。公一见曰：必道山公子也。
《杭州府志》：宋嘉泰辛酉之火，烈焰满城。而吴山一老翁家独存。翁平日诵经乐施。火起之夕，以老惫不能跬步。遣儿与妇令亟走。儿妇不忍相舍，同处烈焰中。后竟不焚，人谓为善之报。
《遂昌杂录》：故老言：贾相当国时，内后门火，飞报已至葛岭。贾曰：火近太庙，乃来报。言竟，后至者曰：火已近太庙。贾乘两人小肩舆，四力士以锤剑护轿。里许即易轿，人倏忽至太庙。临安府已为具赏犒，募勇士，树皂纛、刀刽手，皆立具于呼吸间。贾下令肃然，不过曰：火到太庙，斩殿帅。令甫下，火沿太庙八风。两殿前卒肩一卒，飞上斩八风板落，火即止。登验姓名，转十官，就给金银赏之。贾才局若此类，亦可喜。傅景文云。《西溪丛语》：台州杜渎监之北安圣院僧师肇，端午日昼，与僧对坐。忽闻屋瓦有声，火光一线，下至地。少顷遂大如车轮，先燎僧之左臂，次及右臂。忽入于背，不见久之。复为一线飞去。出屋即震雷一声，其僧仅有气，且举衣视之。背后袈裟一圆孔如钱，中单圆孔如碗脊。下烧一圆疮，疮楚甚。皆以为天火。不可治。予以汤火药涂之，月馀遂无事。怪异如此。
《宋史・张顺传》：襄阳受围五年，宋募死士，得三千。求将，得顺与张贵。贵既抵襄，欲还郢。募二士，持蜡书赴郢求援。还报许发兵。五千驻龙尾洲，以助夹击。点视所部军，帐前一人亡去。贵惊曰：吾事泄矣。亟行，彼或未知。乃顺流破围，至小新城。大兵邀击，以死拒战。沿岸束荻列炬，火光烛天如白昼。至勾林滩，渐近龙尾洲。遥望军船旗帜纷披。贵军喜，举流星火示之。军船见火，即前迎，皆北兵也。盖得逃卒之报，据龙尾洲。以逸待劳，贵战已困，出于不意，力不支见执。卒不屈死之。《括异志》：张道人，福州福清人。福人甚钦敬之。一夕郡城火自郡将监司而下，环视无策。或有言，何不呼张道人。郡官曰：张道人何知郁攸之事，而须呼之也。既而火迫郡署，至取郡额投火，以从厌胜之说。其烈愈炽，不得已。使召之，应呼而至。即长揖郡官。曰：俱面火致敬，同音诵：心火灭，凡火灭六字。张乃携瓶水，上履层檐，腾踔如飞，亦大称诵六字。水所过处，火不复延。须臾遂止。
《嘉禾志》：顾亭林庵中有忠烈公祠。近岁忽地裂数尺，中有风涛声，以物探之，应手火起。至今尚然。
《五灯会元》：福州雪峰义存禅师，一日在僧堂内烧火。闭却前后门，乃叫曰：救火、救火。元沙将一片柴从窗棂中抛入，师便开门。
《晰狱龟鉴》：钱治屯田为湖州海阳令，郡大姓某氏火，迹其来自某家。吏捕讯之，某家号冤不服。太守刁谌曰：狱非钱令不可治。问大姓得火所发状，及验之。疑里雠家物。因率吏入雠家，取状合之，悉是。雠家即服。曰：火自我出，故遗其迹某家者，欲自免也。其家乃获释。
《溪蛮丛笑》：骨浪r獠，睡不以床。冬不覆被，用三义木支阔板旁，燃火炙背，板焦则易。
可谈朝，辨色始入。前此集禁门外。自宰执以下，皆用白纸糊烛笼一枚，长柄揭之马前。朝士至者，以烛笼相围绕聚首，谓之火城。宰执最后至。至则火城灭烛。《四川总志》：宋鱼周询通判汉州，城中夜有火部。众救之。植剑于前，曰：攘物者斩。火止，民无所失。《湖广通志》：黄州府宋土主世传。宋西，蜀人张姓，行七，称张七相公。初游历麻城，见沿江多淫祠，毁之系狱。邑有火灾，释而捍之，跨乌骓执朱挺指火，火灭。《续文献通考》：金谭处端，号长春子，宁海人。六岁堕井遇火，俱无所伤。得道后，书龟蛇二字，帖吴六酒肆，得免火患。
《元史・按竺迩传》：金将郭斌自凤翔突围，出保金兰定会四州。按竺迩往取之。围斌于会州。食尽，将走败之。于城门兵入城，巷战，死伤甚众。手剑驱其妻子，聚一室，焚之。己而自投火中。有女奴自火中抱儿出泣，授人曰：将军尽忠，忍使绝嗣。此其儿也。幸哀而收之。言毕，复赴火死。按竺迩闻之恻然，命保其孤。
《王闰传》：闰，东平须城人。父尝卧疾，夜燃长明灯室中，火延篱壁间。闰闻火声，惊起驰救。火已炽，烟鸨吻藁АＨ蛲蝗牖鹬校解衣蒙父。抱而出，肌体灼烂，而父无少伤。一女不能救，遂焚死。
《阿术传》：阿术自宿卫将军，拜征南都元帅。至元四年八月，观兵襄阳。遂入南郡，取仙人、铁城等栅。军还，宋兵邀襄樊间。阿术乃自安阳滩济江，留精骑五千，阵牛心岭。复立虚寨，设疑火。夜半敌果至，斩首万馀级。世祖本纪至元九年九月甲子，宋襄阳将张贵以轮船出城，顺流突战阿术、阿剌、海牙等。举烽燃火，烛江如昼。
至元十年十月，禁牧地纵火。
《董文炳传》：文炳拜资德大夫、中书左丞。时张世杰奉吉王是据台州，而闽中亦为宋守敕。文炳进兵至温州，温州未下。令曰：毋取子女，毋掠民。有众曰诺。其守将火城中，逃。文炳亟命灭火，追擒其将。数其残民之罪，斩以徇。
《湖广通志》：元曾世荣，大德丙午，市廛火延世荣家。忽飙尘中。闻人喧呼，曾世荣家并力进水，烟止风收，得不焚。
《元史・余丙传》：丙，建德遂安人。幼丧母，泣血成疾。父亡，不忍葬。结庐古山下，殡其中。日闭户守视。有牧童遗火，延殡庐。丙与子慈，亟扑不止，欲投身火中，与柩俱焚。俄暴雨，火灭。
《刘源传》：源，归德中牟人。母吴氏年七十馀，病甚不能行。适兵火起，且延至其家。邻里俱逃，源力不能救，乃呼天号泣。趋入抱母，为火所焚而死。
《祝公荣传》：公荣，字大昌，处州丽水人。事母甚孝。母殁，居丧尽礼。灶突失火，荣力不能救。乃伏棺悲哭，其火自灭。
《马祖常传》：祖常十岁时，见烛烧屋，解衣沃水以灭火。咸嗟异之。
《燕铁木儿传》：秃满迭儿及诸王也先帖木儿军，陷通州，将袭京师。燕铁木儿引军将昏，至通州。乘其初至，击之。敌军狼狈走，渡潞河、夹河而军。敌列植黍秸，衣以毡衣，然火为疑兵。夜遁。
《续文献通考》：元僧振藏主，性慧。居鄞城西海会寺。一日往定海，见主家火起。以杖指之，乃随风而灭。《古杭杂记》：项羽庙在临安近郡三衢十八里头樟戴。市人失火，延及斯庙。人有诗曰：嬴秦久矣酷斯民，羽入关中又火秦。父老莫嗟遗庙毁，咸阳三月是何人。
《在田录》：高皇凤阳泗州人，居钟离乡。上皇以卖腐为生。皇觉寺一寺僧众，争来买之，遂为主顾。生太祖之夕，寺僧高彬，于是夜梦上皇屋上火，发烟焰，冲天空。中见一人擎金椎而下。
《明外史・刘基传》：基父~，元遂昌教谕。~大父濠，好任侠。邑人林融倡义旅，兴复宋室。事败，元遣使簿录其党，株连编里中。将尽诛之。使者夜宿濠舍。~时甫十岁，睹其籍，告濠饮使者酒，而阴纵火焚所居，籍悉S。使者惧诛，更就濠问计。濠倾赀与之，使纳贿。事得解。《广东通志》：湄州林氏女为巫，能知人祸福。没而众祠之。凡航海者遇颠危，虔诚拜祷，有神火集桅上，即时镇定。明征南将军廖永忠奏。敕加昭孝纯正灵应孚济护国圣妃。
《东朝记》：建文未遁时，先于大内兰香殿，聚珠衣宝帐及内帑珍异诸物。殿上涂猛火油，贮沥青其中。语亲密宫人，期以城破遁去，举火。故当时以建文自焚死也。
《云南通志》：幻人，明永乐元年，掸国王雍由调遣使者献于朝。能变化吐火。自支解。易牛马头，又善跳丸至千数。
《震泽长语故事》：禁中不得举火。虽阁老亦退食于外。一日宣宗过城上，令内竖{阁老何为曰：方退食于外。上曰：曷不就内食。对曰：禁中不得举火。上指庭中隙地曰：是中独不可置庖乎。今烹膳处是也。自是，得会食中堂。
《贡举考》：正统三年，翰林侍讲学士曾鹤龄主考顺天乡试。初试之夕，场屋火，试卷有残阙者。有司惧罪，不敢以更试为言。惟欲修葺场屋，以终后两试。鹤龄曰：必更试。有司具二说以进，命如鹤龄所言。
《馀姚县志》：顾46妻黄氏，46之丧，贫未克葬。邻火将近46棺，黄氏伏棺号恸，愿与俱焚。天忽大雨反风，火灭。乡里俱称异。
《广东通志》：明吴道人，顺德人。好谈名理。游南海山台寺，爱其胜。留栖焉。居三十馀年，正统中忽谓居人关振兴曰：我将归矣，当从火里去。为我窖置烈火焉。居人异之，顾无以难也。如其言。道人捉一拂，端坐火中。俄有蛱蝶大径尺，从火里腾空而去。
《贡举考》：天顺七年二月举会试，值贡院火。监察御史焦显因锁其门，不容出入。举子焚死者，九十馀人。上怜之，赐死者俱进士。
《成都府志》：明邓翰，内江人，成化进士。任知县，卓有异政。升府同知。致仕家居，继母停柩。火灾延及堂室，翰以身蔽捍，火至不动，寻灭。人以为至孝所感。
《合肥县志》：成化乙巳岁除日，郡城火。有朱震者，家素孝义。火忽飞越其居，岿然独存。太守朱镛甚慰藉之。乡士夫贺之者，有孝行格天天监德，当年飞火过邻家。之句。
《杭州府志》：成化间，钱塘吴定远尝于湖州市孔公铨家，买其客柏油五十担，计值当百金。立券三日发油。半月归，值券成，次日孔氏火。吴率人往救之，则油室已皆焰矣。其客哭曰：油故假本于人，今何以偿之。有死耳。踊跃欲赴火。吴急抱止之曰：油既有成券，即我货矣。若何与乃自苦如此。半月后来取直，客犹未信。吴因与俱归，数日即措银如券归之。客拜祝曰：愿公生贵子以报德。泣谢而去。吴后生子瓒，果登进士，官至通州守。
《v山杂说》：嘉靖癸丑，嘉兴宣公桥失火。延烧甚众，士人黄湛泉偶至郡。舟泊桥下，望见火中一物如猫，火愈炽，其物愈大。少顷即成一大红人。湛泉归，数日家亦失火。盖先兆云。
《瀛涯胜览》：瓜哇古者^婆丧事。于病革，子弟请遗命。或火葬，有宠妾者誓与主同往。盛妆悲号，俟焚骸火炽，亦投火死之。
《列朝诗集》：都穆字元敬，吴县人。归老之日，斋居萧然，日事雠讨。吴门有娶妇者，夜大风雨灭烛。遍乞火，无应者。杂然曰：南濠都少卿家，有读书灯在。扣其门，果得火。其老而好学如此。
《武宗实录》：正德九年正月，乾清宫火。上自即位以来，每岁张灯为乐。库贮黄白蜡不足，复令所司买补之。及是，宁王宸濠别为奇巧以献，遂令所遣人入宫悬挂。皆附者柱壁上，复于宫庭中依檐设毡遥而贮火药于中。偶勿戒，遂延烧宫殿俱尽。上犹往豹房省视，回顾光鹬蛱欤戏谓左右曰：是好一栅大烟火也。《云南山川志》：凤羽山在浪穹县西南三十里，旧名罗浮山。相传蒙氏细奴逻兴时，有凤翔于此，故名凤羽。后凤死，每岁冬，众鸟哀吊其上。故又名鸟吊。至今土人于鸟来时，举火取之。鸟见火辄赴火自死。
《馀姚县志》：徐文元妻章氏，文元举进士而死，其时章年二十八，断发矢节。家贫不能葬夫，遭邻家火作，而夫柩在室。章望火泣拜，愿天反风，已而果然。
《李濂济源游记》：王屋山在济源县西百里。岁庚辰三月己卯，宿上方院。将就枕，道士走报，请观天灯。亟出视之，则见远火如流星下上，明灭杳无定迹，时从行者咸相顾骇异。《扬州府志》：嘉靖初，徐司训觐宅近启圣祠。纵奴射鹳，合邑之鹳，无不带箭者。一日鹳衔火焚祠，有鹳数百盘旋烈焰之上，若快心者。徐坐焚祠，去官，奴亦。《惠州府志》：嘉靖七年夏，长乐塔冈火光。见光数十丈，人以为火裘，尽一更而止。
《野获编》：万寿宫者，文皇帝旧宫也。世宗初名永寿宫。自壬寅从大内移跸此中，已二十年。至四十年冬十一月之二十五日辛亥，夜火大作，凡乘舆一切服御及先朝异宝，尽付一炬。相传上是夕被酒，与新幸宫姬尚美人者，于貂帐中试小烟火，延灼遂炽。
《广东通志》：徐勤者，苏之常熟人也。为人巧，善造词牒。僚吏畏之。每风雷暴作，辄扬言曰：我县丞徐勤也，苟贪则应天之怒。勤既死，葬有年矣。其子存仁惑于风水宗。改葬之日，火煜煜从地中起。执事者多燎其须发。其召异也，信有由哉。
《馀姚县志》：史鸾妻陈氏。鸾卒，陈年方二十有六。一夕邻火，鸾柩犹在室。陈伏棺号恸，愿与俱焚。火随灭。陈克华妻杨氏，归陈三月而克华卒。时年十九耳。殓甫一宿，邻失火，殆及。杨凭棺大恸，姑力挽之不起。哭曰：愿同灭烈焰中，以毕吾事，誓不令死者独受惨也。哀声彻天，顷之火遽熄。闾里咸叹之。
《湖广通志》：明松杨道人，不知何许人。万历初云游至桂阳州，与樵牧杂处。一日遇雨，衣服沾湿。樵者k火燎之，道人趺坐，气蒸如炊。不移刻，而衣燥。众异而问之。道人曰：吾体有真火，非薪火所及也。
《麈馀》：吴人张举为句章令。有妻杀夫，因放火烧舍，乃诈称火烧夫死者。夫家疑之，诣官诉妻。妻拒而不承。举乃取猪二口，一杀一活，仍积薪烧之。察杀者口中无灰，活者口中有灰。因验夫口中，果无灰。以此鞫之，妻乃服罪。
《续文献通考》：江西唐治，父以九十卒。邻家火起，或挽之出。曰：父在此，我死不出。火息后，所居岿然独存。孝子竟以薰炙，伏棺死。
《海槎馀录》：儋耳境，山百倍于田。土多石少，虽绝顶亦可耕植。黎俗，四五月晴霁时，必集众斫山木。大小相错，更需五六日皓冽。则纵火自上而下，大小烧尽成灰。不但根干无遗，土下尺馀亦且热透矣。徐徐锄转，种绵花。
《杭州府志》：康斋，不知其名。四川人。崇祯间，尝至富阳栗坞山，枯坐石洞中。戒业清苦。一日语里人曰：贫僧欲去，愿乞薪若干，将自焚。届期厝薪于空地，趺坐其上，以油布帽覆首。吐三昧自焚。观者如堵，火已发，忽自举帽向人呼曰：大众信女，中有生气相冲。火不得化，请各退避。众询之果有孕妇，辄命去。复以帽自覆，火遂大举。兀坐念佛，须臾而尽。

[book_title]乾象典第九十九卷
火部杂录
《易经同人象》曰：天与火，同人。君子以类族辨物。〈程传〉不云火在天下，天下有火，而云天与火者，天在上，火性炎上，火与天同。故为同人之义。
大有象曰：火在天上，大有。君子以遏恶扬善，顺天休命。〈程传〉火之处高，其明及远。万物之众，无不照见。为大有之象。
贲象曰：山下有火，贲。君子以明庶政，无敢折狱。〈程传〉山者，草木百物之所聚生也。火在其下而上照，庶类皆被其光明，为贲饰之象也。
离象曰：明两作，离。大人以继明照于四方。〈大全〉兰氏曰：离为火为日为电，而独言明者，盖指一偏，则不足以尽继明之义。
家人象曰：风自火出，家人。君子以言有物，而行有恒。〈大全〉朱子曰：谓如一炉火，必有气冲上去便是。睽彖曰：睽，火动而上，泽动而下，二女同居，其志不同行。〈大全〉沙随程氏曰：水火相逮，山泽通气。而火泽无相用之理。〈又〉象曰：上火下泽，睽。君子以同而异。
革彖曰：革，水火相息，二女同居，其志不相得，曰革。〈大全〉隆山李氏曰：泽火相息，必有一胜。兑非北方之正，水少阴之气，不能以敌。南方之正火兑之，阴画下有二阳画限之，而离火从下轮，此火能革泽水也。故有温泉而无寒火。胡氏曰：卦以相违为睽，相息为革，而既济水在火上，不曰相息者，何也。坎之水，动水也。火不能息之。泽之水，止水也。止水在上，而火炎上，故息灭。息之中有生息者，存犹人。一吸一嘘而谓之一息，亦有止而复生之义也。
鼎象曰：木上有火，鼎。君子以正位凝命。〈本义〉鼎，重器也。故有正位凝命之意。
旅象曰：山上有火，旅。君子以明慎用刑，而不留狱。〈程传〉火之在高，明无不照。君子观明照之象，则以明慎用刑。观火行不处之象，则不留狱。
既济象曰：水在火上，既济。君子以思患，而豫防之。〈程传〉水火既交，各得其用。为既济。〈大全〉平庵项氏曰：人之用，莫大于火。而火常生患。善济火者，莫如水，思火之为患，而储水以防。使水常在火上。其力足以胜之。则其患亡矣。未济象曰：火在水上，未济。君子以慎辨物居方。〈程传〉水火不交，不相济为用。故为未济。火在水上，非其处也。〈大全〉胡氏曰：水火异物，故以之辨物。水火各居其所，故以之居方。
《说卦传》：水火不相射。〈大全〉朱子曰：水火，下然上沸而不相灭息也。射音食，犯也，是不相害。音荆是不相厌。二义皆通。问：射二音，孰是。曰：音食，是水火与风雷山泽不相类。水火本是相w底物事，今却相应而不相害。问：若以不相厌射而言，则与上文通气相薄之文相类，不知如何。曰：不相射乃下文不相悖之意。不相悖乃不相害也。水火本相害之物，便如未济之水火，亦是中间有物隔之。却相为用。若无物隔之，则相害矣。此乃以其不相害，而明其相应也。　吴氏曰：水火不相射者，坎西离东，一左一右，不相侵克也。
《书经・引征》：火燃昆冈，玉石俱焚。天吏逸德，烈于猛火。盘庚。若火之燎于原，不可向迩，其犹可扑灭。〈又〉予若观火。
《洛诰》：毋若火始稹
《诗经・郑风・叔于田篇》：叔在薮，火烈具举。
《小雅・正月篇》：燎之方扬，宁或灭之。
《商颂》：如火烈烈，则莫我敢曷。
《周礼・冬官・考工记》：轮人凡斩毂之道，必矩其阴阳。阳也者，稹理而坚。阴也者，疏理而柔。是故以火养其阴，而齐诸其阳。则毂虽敝不r。
画缋之事，火以圜。〈订义〉赵氏曰：地二生火，其神无方，其体非体，而托于物以为体。其用非用，而因于物以为用。其形虽锐，而性则圜，而无不周。画火难定其形，只得画其性之圜尔。
弓人挢干，欲孰于火而无赢。挢角，欲孰于火而无铩Ｒ筋欲尽，而无伤其力。鬻胶欲孰，而水火相得。然则居旱亦不动，居湿亦不动。
《礼记・月令》：仲夏之月，毋烧灰。〈注〉火之灭者为灰。禁之，亦为伤火气也。〈又〉毋用火，南方。〈注〉南方火位，又因其位而盛，其用则为微阴之害，故戒之。《王制》：昆虫未蛰，不以火田。〈疏〉谓未十月之时，十月则得火田。故罗氏云：蜡则罗襦，今俗放火张罗，从十月以后至仲春，皆得火田。故司马职云：春火弊是也。若陶铸之火，则季春出火，季秋内火。按司马云，季春出火季秋内火，知是陶铸之火。按《春秋》昭六年《左传》云：三月郑人铸刑鼎，士文伯曰：火未出而作火，郑其有灾乎。刑鼎，则陶铸也。
《内则》：子事父母，左佩金燧，右佩木燧。〈注〉金燧用以取火于日中者，木燧钻火之器。晴则用金燧以取火，阴则用木燧以钻火也。
《明堂位》：有虞氏服，夏后氏山，殷火。〈陈注〉者，祭服之蔽膝，即{也。虞氏直以韦为之，无文饰。夏世则画之以山。殷人增之以火。
《表记》：火尊而不亲。
《尔雅・释言》：S，火也。〈疏〉李巡曰：S一名火。孙炎曰：方言有轻重，故谓火为S。郭云：S，齐人语。方言云，呼隗切。火也。楚转语也，犹齐言音。S，火也。《左传》：宣公十六年夏，成周宣榭火，人火之也。凡火，人火曰火，天火曰灾。
子产有疾，谓子太叔曰：吾死，子必为政。惟有德者，能以宽服民。其次莫如猛。夫火烈，民望而畏之。故鲜死焉。
《国语》：楚王孙圉，聘于晋。谓赵简子曰：珠足以捍火灾，则宝之。
《乾凿度》：74，古火字。为离。内弱外刚，外威内暗，性上不下，圣人知炎光，不入于地。
《易川灵图》：蚕者，阳火。火恶水。故食不饮桑者，土之液。木生火，故蚕以三月食叶。
《诗含神雾》：古之火正，或食于心，或食于B，以出内火。故B为鹑火，心为大火。
《春秋・元命苞》：火之为言，委随也。故其字人散二者，为火也。
《三坟书》：山坟物，阳火。〈又〉象兵火。
地坟火气长。
《山海经・西山经》：小华之山，鸟多赤，可以R火。〈注〉山鸡之属，音蔽，或作鳖。
符禺之山，其鸟多鸱，其状如翠而赤喙，可以R火。〈注〉蓄之，辟火灾也。
章莪之山，有鸟焉。其状如鹤，一足赤文。青质而白喙。名曰毕方。其鸣自叫也。见则其邑有讹火。〈注〉毕方知火。
崦嵫之山，其上多丹木，其叶如谷，其实大如瓜，赤符而黑。理食之已瘅，可以R火。
《北山经》：带山有兽焉，其状如马，一角有错，其名曰34疏。可以辟火。
涿光之山，嚣水出焉。而西流注于河，其中多之鱼，其状如鹊而十翼。鳞皆在羽端。其音如鹊。可以R火。
《中山经》：山有鸟焉。状如^而赤身白首。其名曰窃脂。可以R火。
鲜山有兽焉，其状如膜。大赤喙，赤目白尾，见则其邑有火。名曰65即。丑阳之山有鸟焉，其状如乌而赤足，名曰34。可以R火。
即公之山有兽焉，其状如龟，而白身赤首，名曰是。可以R火。
《海外南经》：厌火国在欢头国南，兽身黑色。生火出其口中。〈注〉言能吐火，似A猴而黑色。
《大荒西经》：昆之丘，有木焉。其状如棠，黄华赤实。其味如李而无核，名曰沙棠，可以R火。
《六韬励军篇》：军不举火，将亦不举，名曰止欲将。《五音篇》：见火光，徵也。
《必出篇》：大水广堑深坑已出。令我踵军设云火，远候必依草木丘墓险阻，敌人车骑必不敢远追。长驱因以火为记，先出者，令至火而止。为四武冲阵。如此则吾三军皆精锐勇38，莫我能止。《火战篇》：武王问太公曰。引兵深入诸侯之地，遇深草蓊秽，周吾军前后左右。敌人因天燥疾风之利，燔吾上风。车骑锐士坚伏吾后，为之奈何。太公曰：若此者，则以云梯飞楼，远望左右。谨察前后，见火起，即燔吾前而广延之。又燔吾后。敌人苟至，即引军而却。按黑地而坚处，敌人之来，犹在吾后。见火起，必远走。吾按黑地而处，强弩材士。卫吾左右。又燔吾前后。若此，则敌不能害我。
《敌强篇》：武王曰：敌人远遮我前，急攻我后。断我锐兵，绝我材士，吾内外不得相闻，三军扰乱皆败而走，为之奈何。太公曰：当明号审令，出我勇锐冒将之士人。操炬火，二人同鼓。必知敌人所在，或击其表里，微号相知，令之灭火，鼓音皆止。中外相应期约，皆当三军疾战。敌必败亡。
《关尹子・一宇篇》：一灼之火，能烧万物。物亡而火何存。《二柱篇》：有方者形。彼非形者，未尝有南北，何谓非形。形之所自生者，如钻木得火。彼未钻时，非火之形。彼已钻时，即名为形。〈又〉风雨雷电，皆缘气而生。而气缘心生，犹如内想大火，久之觉热。内想大水，久之觉寒。《四符篇》：神主火，魂主木。木生火，故神者，魂藏之。唯火之为物，能F金而销之，能燔木而烧之，所以冥魂魄。〈又〉以我之神，合天地万物之神，譬如万火，可合为一火。
《五鉴篇》：火千年，俄可灭。〈又〉物我交，心生。两木摩，火生。《六七篇》：人，无以无知无为者为无我。虽有知有为，不害其为无我。譬如火也，躁动不停，未尝有我。
《八筹篇》：火飞，故达为五臭。
《楞严经》：坚相为地，润湿为水，触为火，动摇为风。《陶朱公书》：念四夜黄昏时候，乡人束稻草于竿。点火在田间行走。名曰照田蚕。看火色卜水旱。色白主水，色赤主旱。猛烈年丰，葳蕤岁歉。取北风为上。
除夜烧盆爆竹，与照田蚕看火色同。是夜取安静为吉。
《庄子・逍遥游》：尧让天下于许由，曰：日月出矣，而爝火不息。其于光也，不亦难乎。
《养生主》：指穷于为薪火传也，不知其尽也。
人间世以火救火，以水救水，名之曰益多。〈又〉山木自寇也，膏火自煎也。
大宗师：古之真人，入水不濡，入火不热。
《秋水篇》：至德者，火弗能热，水弗就溺。
《外物篇》：木与木相摩则然。金与火相守则流。阴阳错行，则天地大w。于是乎有雷有霆，水中有火，乃焚大槐。〈又〉利害相摩，生火甚多。众人焚和，月固不胜火。于是乎有U，然而道尽。
《天下篇》：火不热。
《列子・周穆王篇》：阳气壮，则梦涉大火而燔x。〈又〉将阴梦火。
《汤问篇》：火浣之布，浣必投于火。布则火色，垢则布色。出火而振之，皓然疑乎雪。
《子华子・阳城胥渠问篇》：阳气为火，火胜故冬至之日燥。阴气为水，水胜故夏至之日湿。火则上炎，水则下注。
《战国策》：淳于髡曰：王求士于髡，若挹水于河，而取火于燧也。
《孙子・军争篇》：夜战多火鼓，昼战多旌旗。
《火攻篇》：凡火攻有五。一曰火人，二曰火积，三曰火辎，四曰火库，五曰火队。行火必有因，烟火必素具，发火有时，起火有日。时者，天之燥也。日者，月在箕壁翼轸也。凡此四宿者，风起之日也。凡火攻，必因五火之变而应之。火发于内，则早应之于外。火发而其兵静者，待而勿攻，极其火力，可从而从之，不可从则止。火可发于外，无待于内。以时发之火，发上风，无攻下风。凡军必知五火之变，以数守之。故以火佐攻者，明以水佐攻者强。
《韩子》：丈人之慎火也，涂其隙。白圭之行堤也，塞其穴。故丈人无火难，白圭无水患。
《吕子・期贤篇》：今夫~蝉者，务在乎明其火，振其树而已。火不明，虽振其树何益。明火不独在乎火，在于。当今之时世，甚矣。人主有能明其德者，天下之士其归之也。若蝉之走明火也。
《史记・魏世家》：苏代谓魏王曰：以地事秦，譬犹抱薪救火，薪不尽，火不灭。
《汉书・贾谊传》：夫抱火厝之积薪之下，而寝其上。火未及燃，因谓之安。方今之执，何以异此。
《百官公卿表》：大鸿胪属官，有行人、译官、别火三令丞。〈注〉汉仪注别火，狱令官。主治改火事。
《食货志》：冬民既入，妇人同巷相从。夜绩女工，一月得四十五日。必相从者，所以省费燎火，同巧拙而合习俗也。
《高五王传》：灌婴在荥阳，闻魏勃本教齐王反，既诛吕氏，罢齐兵。使使召责问魏勃。勃曰：失火之家，岂暇先言丈人，后救火乎。
《易林》：从风放火，荻芝俱死。
《淮南子・原道训》：得道者入火不焦，入水不濡。〈又〉火逾然而消逾亟。
《m真训》：巫山之上，顺风纵火。膏夏紫芝，与萧艾俱死。《天文训》：明者，吐气者也。是故火曰外景。〈又〉火上荨，水下流。〈又〉阳燧见日，则燃而为火。方诸见月，则津而为水。〈又〉南方，火也。其帝炎帝。其佐朱明。执衡而治夏。其神为荧惑，其兽朱鸟。其音徵。其日丙丁。〈又〉日冬至，则水从之。日夏至，则火从之。故五月火正，而水漏。十一月水正，而阴胜。阳气为火，阴气为水。水胜故夏至湿，火胜故冬至燥。燥故炭轻，湿故炭重。
《览冥训》：若夫以火能焦木也，因使销金。则道行矣。〈又〉乞火不若取燧。
《谬称训》：圣人之养民也，非求用也。性不能已。若火之自热，水之自寒，夫有何修焉。及恃其力，赖其功，若失火舟中。
《主术训》：使人主执正持平，如从绳准高下。则群臣以邪来者，犹以卵投石，以火投水。〈又〉火热而水灭之，金刚而火消之。
《汜论训》：老槐生火，久血为。〈又〉炎帝于火而死，为灶。《齐俗训》：灼者不能救火，身体有所痛也。
《诠言训》：大寒地坼冰凝，火弗为衰其暑。大热铄石流金，火弗为益其烈。
《兵略训》：若以水灭火，若以汤沃雪，何往而不遂。何之而不用。〈又〉炎之若火。〈又〉耀之若火电。〈又〉夫水势胜火，章华之台烧以升，勺沃而救之，虽涸井而竭池，无奈之何也。举壶}盆盎而以灌之，其灭可立而待也。〈又〉己未能治也，而攻人之乱。是犹以火救火，以水应水也。何所能制。
《说山训》：泽失火而林忧。〈又〉以其所修，而游不用之乡，譬若树荷山上，而畜火井中。〈又〉耀蝉者，务在明其火。钓鱼者，务在芳其饵。明其火者，所以耀而致之也。芳其饵者，所以诱而利之也。〈又〉或吹火而然，或吹火而灭。所以吹者异也。
《说林训》：瓦以火成，不可以得火。〈又〉槁竹有火，弗钻不鳌！从帧滴栈鹛崛耍反先之热。〈又〉尝抱壶而度水者，抱而蒙火。可谓不知类矣。〈又〉粟得水湿而热，甑得火而液。水中有火，火中有水。〈又〉凡用人之道，若以燧取火。疏之则不得，数之则弗中。正在疏数之间。〈又〉以诈应诈，以谲应谲，若披蓑而救火，毁渎而止水。
《人间训》：夫爝火在缥烟之中也，一指之所能息也。塘漏若鼷穴，一扑之所能塞也。及至火之燔孟诸而炎云台，水决九江而渐荆州，虽起三军之众，弗能救也。〈又〉祸生而不早灭，若火之得燥，水之得湿，浸而益大。〈又〉以火呔，以淮灌山，此用己而背自然。〈又〉今夫救火者，汲水而趋之，或以瓮瓴，或以盆盂，其方圆锐椭不同，盛水各异，其于灭火，均也。
《神异经》：鬼门昼日不开，至暮即有人语。有火色青。西方深山中有人，身长尺馀，袒身捕虾蟹。见人止宿，暮依其火，以炙虾蟹。名曰山臊。
荒外有大山，其中生不昼之木。昼夜火燃，得暴风不猛，猛雨不灭。
不昼木火中有鼠，重千斤，毛长二尺，馀细如丝。但居火中，洞赤。时时出外而毛白。以水逐而沃之，即死。取纺绩其毛，织以为布。用之若有垢穑以火烧之则净也。
东海之外荒海中有山，焦炎而峙，高深莫测。盖禀至阳之为质也。海水激浪投其上。q然而尽，计其昼夜，q摄无极。若熬鼎受其洒汗耳。《十洲记》：炎洲在南海中，有火林山。山中有火光，兽大如鼠，毛长三四寸。或赤或白，山可三百里许。晦夜即见此山林。乃是此兽光照。状如火光相似，取其兽毛以缉为布。时人号为火浣布。此是也。国人衣服垢污，以灰汁浣之。终无洁净。唯火烧此衣服，两盘饭间，振摆，其垢自落。洁白如雪。
《春秋繁露》：慈石取铁，真金取火。
《大戴礼・曾子天圆篇》：龟非火不兆。
《武王践祚篇》：带之铭曰：火灭修容，戒慎必恭，恭则寿。《劝学篇》：珠者，阴之阳也。故胜火。
《盐铁论》：未尝灼而不敢握火者，见其有灼也。
《桓谭・新论》：举火夜作，燃炭乾墙。
《白虎通・嫁娶篇》：嫁女之家，不绝火三日。思相离也。《论衡・逢遇篇》：夏时炉以炙湿，冬时扇以火。
《幸偶篇》：火燔野草，车轹所致。火所不燔，俗或喜之。名曰幸草。〈又〉俱之火也，或烁脂烛，或燔枯草。
《率性篇》：阳遂取火于天，五月丙午日中之时。消五石，铸以为器。磨砺生光，仰以向日，则火来至。此真取火之道也。今妄以刀剑之钩月，摩拭朗白，仰以向日，亦得火焉。夫钩月非阳，遂也。所以耐取火者，摩拭之所致也。
《偶会篇》：世曰男女早死者，夫贼妻，妻害夫。非相贼害，命自然也。使火燃，以水沃之，可谓水贼火，火适自灭。水适自覆。两名各自败，不为相贼。今男女之早夭，非水沃火之比，适自覆之类也。
《物势篇》：燃炭生火，必调和垆灶。《说日篇》：日中时日小，其出入时大者，犹昼日察火光小，夜察之火光大也。〈又〉问曰：日，火也。火在地不行，日在天何以为行。曰：附天之气行，附地之气不行。火附地，地不行，故火不行。〈又〉儒者曰：日中有三足乌，夫日者，天之火，与地之火，无以异也。地火之中无生物，天火之中，何故有乌。火中无生物，生物入火中，骼枚死焉。乌安得立。
《齐世篇》：古之水火，今之水火也。今气为水火也。使气有异，则古之水清火热，而今水浊火寒乎。
《论死篇》：天地之性，能更生火，不能使灭火复燃。能更生人，不能令死人复见。能使灭灰更为燃火。吾乃颇疑死人能复为形。案火灭不能复燃，以况之死人不能复为鬼，明矣。〈又〉人之所以聪明知慧者，以含五常之气也。人死五脏腐朽，则五常无所托矣。天下无独燃之火，世间安得有无体独知之精。〈又〉人之死，犹火之灭也。火灭而耀不照，人死而知不惠。二者宜同一实。论者犹谓死有知，惑也。人病且死，与火之且灭，何以异。火灭光消而烛在，人死精亡而形存。谓人死有知，是谓火灭复有光也。
《言毒篇》：天下万物，含太阳气而生者，皆有毒。其在人也为小人，故小人之口，为祸天下。小人皆佣酒。阳地小人毒尤酷烈，故南越之人，祝誓辄效。谚曰：众口烁金口者，火也。五行二曰火，五事二曰言。言与火直。故云铄金，道口舌之烁，不言拔木焰火，必云铄金。金制于火，火口同类也。
《祭意篇》：炎帝作火，死而为灶。《说文》：撸蒸火也。煨，盆中火也。希火飞也。G~火，光也。释名火，化物也。亦言煅也。物入即皆毁坏也。《风俗通》：殿堂象东井形。刻作荷菱。荷菱，水物也。所以厌火。
城门失火，祸及池中鱼。按《百家书》：宋城门失火，自汲池中水以沃之。鱼悉露见，但就把之。
《白泽图》：火之精，宋无忌。
《博物志》：积油万石，则自然生火。晋泰始中，武库火，积油所致。
凡水源有硫黄，其泉则温，故云阴火。
削木令圆，举以向日。以艾于后，承其影，则得火。《抱朴子・内篇》：畅元火体宜炽，而有萧丘之寒焰。〈又〉烧死者，不可怒燧人之钻火。
《对俗》：脂非火种，水非鱼属。然脂渴则火灭，水竭则鱼死。
金丹第二之丹，名曰神丹。服之百日，行度水火。《杂应》：或问不热之道，抱朴子曰：立夏日服六壬六癸之符，或行六癸之气，或服元水之丸，或服飞霜之散，然此用萧丘上木皮，及五月五日日中时北行黑蛇血。故少有合之者。唯幼伯子王仲，都此二人衣以重裘，曝之夏日之中，周以十二炉之火，口不称热，身不流汗，盖用此方者也。
塞难俗：有闻猛风烈火之声，而谓天之冬雷。
释：滞，不热之火。
仙药：云母有五种。服之五年，则役使鬼神。入火不烧。〈又〉玉，可以乌米酒及地榆酒化之为水，亦可以葱浆消之为炱，亦可饵为丸，亦可烧以为粉，服之一年，以上入水不沾，入火不灼。
《外篇尚博典诰》：百家之言，与善一揆。譬操水者，器虽异，而救火同焉。
《博喻》：火烁金石，而不能耀烈以起湿。〈又〉明主官人，不令出其器。忠臣居位，不敢过其量。非其才而妄授，非所堪而虚任，犹冰碗之盛沸汤，葭莩之包烈火。〈又〉明火炽乎木。〈又〉规行矩步，不可以救火拯溺。
知止徙薪，曲突于方炽之火。
《重言》：冰之冷，火之热，岂须自言，然后明哉。
《拾遗记》：西海之西有浮玉山，山下有巨穴，穴中有水。其色若火，昼则通o不明，夜则照耀穴外。虽波涛灌荡，其光不灭。是谓火阴。
《邺中记》：并州俗，冬至后百五日，为介子推断火冷食三日。作乾粥。今之糗是也。
《广志》：火洲在南海中。火燃洲，其木不死更鲜。
《南史・夷貊传》：林邑国有金山，其中生金。火夜则出飞，状如萤火。
《述异记》：羊山上有燃石，其色黄而文理疏。以水沃之，便如煎沸。其上可炊烹。稍冷，即复以水沃之。
南方有灾火山，四月生火，十二月火灭。火灭之后，草木皆生枝条。至火生，草木叶落。如中国寒时也。取此木以为薪，燃之不烬。以其皮绩之为火浣布。
南蛮多利火珠。大者如鸡卵，光照数尺。以艾藉珠，辄有火出。
《刘协・新论・防欲篇》：愚者之养鱼鸟也，见天之寒则内鱼于温汤之中，而栖鸟于火林之上。〈又〉情欲之萌，如木之将檗，火之始荧。手可掣而断，露可滴而灭。及其炽也，结条凌云，煽险禄，虽穷力运斤，竭池灌火，而不能禁其势，盛也。
《从化篇》：火性宜热，而有萧丘寒炎。犹曰火热，热者多也。
《因显篇》：夫火以吹热生焰，镜以莹拂成鉴。火不吹则无外耀之光，镜不莹必阙内影之照。故吹成火之光，莹为镜之华。人之寓代，亦须声誉，以发光华。犹火镜假吹莹也。
《大质篇》：火之性也，大寒惨⒛冰裂地，而炎气不为之衰。大热赫，鹘鹚甘而，炎气不为之炽者，何也。有自然之质，而寒暑不能移也。《辩施篇》：挈瓶丐水，执萑求火，而人不吝非，性好施有馀故也。
《贵速篇》：善齐事者，若救火拯溺。明其谋者，犹骥捷矢疾。今焚燃鲜遥则飞驰灌之。湍波漂人，必奔游拯之。若穿井而救火，则巷r焚栋矣。方凿舟而拯溺，则葬江鱼之腹矣。
《惜时篇》：人之短生，犹如石火炯然以过。唯立德贻爱，为不朽也。
《益州记》：火井在临邛县卓王孙家，又名王孙井。汉室之隆，则炎赫弥炽。桓灵之际，火势渐微。诸葛一瞰，而更盛。至景曜元年，人以烛投之即灭。其年蜀并于魏。《地镜图》：黄金之见为火。
《水经注》：庾水南流，历徐无山。《开山图》曰：山出不灰之木，生火之石。按注云：其木色黑，似炭而无叶。有石赤色如丹。以一石相摩，则火发以然。无灰之木，可以终身。
东武城东南有卢水，水侧有胜火木。其木经野火烧死，炭不灭。
《齐民要术》：凡开荒山泽田，皆七月芟刈之。草乾即放火，至春而开垦。
《养蚕法》：屋欲四面开，窗纸糊厚为篱。屋内四角著火，初生以毛扫调火，令冷热得所。
《洛阳伽蓝记》：车斯国出火浣布，以树皮为之，其树入火不然。
《荆楚岁时记》：正月未，夜芦苣火照井厕中，则百鬼走去。冬节一百五日，即有疾风甚雨。谓之寒食。禁火三日。〈注〉据历，合在清明前二日。亦有去冬至一百六者。《琴操》：周举移书，及魏武明罚令，陆《邺中记》并云：寒食断火，起于子推。据左传及史记，并无介子推被焚之事。按周礼司@氏，仲春以木铎修火禁于国中注云，为季春将出火也。然则禁火，盖周之旧制。
《酉阳杂俎》：鹅警鬼，厌火，孔雀辟恶。
蜀葵可以绩为布，枯时烧作灰。藏火，火久不灭。黄杨木性难长，世重黄杨，以其无火。或曰：试投之水，沈则无火。伐，必以阴晦之夜，不见一星，为枕不裂。李氏刊误论语曰：钻燧改火，春榆、夏枣、秋柞、冬槐，则是四时皆改其火。自秦汉已降，渐至简易，唯以春是一岁之首，止一钻燧而适。当改火之时，是为寒食节之后。既曰：就新即去其旧，今人持新火曰：勿与旧火相见，即其事也。又《礼记・郊特牲》云：季春出火，为禁火。此则禁火之义昭然可徵。俗传禁火之因，皆以介子推为据。是不知古。故以钻燧C之。
谭子化书术化动静，相磨所以化火也。〈又〉情可以通，形可以同。同于火者，化为火。同于水者，化为水。德化。混我神气，符我心灵。若水投水，不分其清。若火投火，不间其明。
仁化。礼，明白之谓也。故均于火义，不足则礼济之。火伐金也。
食化。火将逼而投于水，知必不免且贵其缓。〈又〉疮者人之痛，火者人之急，而民喻饥谓之疮，比饿谓之火，盖情有所切也。
《五色线鬼诗会昌录》：衰草白露里，乱山明月中。多是苦吟罢，残焰与君同。
龙安有骑，火茶最上。不在火前，不在火后故也。清明改火，故曰骑火茶。
《全唐诗话》：李约性嗜茶，能自煎。曰：茶须缓火炙，活火煎。
《清异录》：夜中有急苦于作灯之缓，批杉条，染硫黄，置之待用。一与火遇，得鹚肴弧：粢光奴。今有货者，易名火寸。
凡病膏肓之际，药效难比针灸之所以用也。针长于宣壅滞，灸长于通气血，古人谓之延年火，又曰火轮三昧。
《寰宇记》：火山，梧州府城南隔江山下。水深无极，山上有火。每三五夜一见。如野烧。或言水中有宝珠，光烛于上。或言南越王尉陀藏神剑于此，故腾焰如火。《退朝录》：周礼四时变国火。谓春取榆柳之火，夏取枣杏之火，季夏取桑柘之火，秋取柞A之火，冬取槐檀之火。而唐时惟取榆柳火以赐近臣戚里，本朝因之。惟赐辅臣、戚里、帅臣、节察、三司使、知开封府、枢密直学士、中使皆得厚赠，非赐例也。
《归田录》：香饼，石炭也。用以焚香，一饼之火，可终日不灭。
《云笈七签》：清明一日，取榆柳作薪煮食。名曰换新火，以取一年之利。
《梦溪笔谈》：阳燧面洼，向日照之，光皆聚向内。离镜一二寸，光聚一点，大如麻菽，著物则火发。此则腰鼓最细处也。
《缃素杂记》：汉武帝作柏梁殿。有上疏者云：蚩尾，水之精。能辟火灾，可置之堂殿。
《后山谈丛》：油绢纸、石灰、麦糠、马矢、粪草，皆能出火。《墨经》：凡荫室，以静密温小为贵。昼夜不去火。然火大则病，火暴亦病，其昼夜候火，随风日晴晦最为难。《范石湖集》：爆竹之夕，人家各于门首燃薪满盆。无贫富皆尔。谓之相暖热。
照田蚕与烧火盆同日。村落则以秃帚，若麻秸竹枝蜚。燃火炬，缚长竿之杪，以照田。烂然遍野，以祈丝谷。《老学庵笔记》：予年十馀岁时，见郊野间鬼火至多。麦苗稻穗之杪，往往出火，色正青。俄复不见。盖是时去兵乱未久，所谓人血为者，信不妄也。今则绝不复见。见者辄以为怪矣。
《天彭牡丹谱》：在寒食前者，谓之火前花。其开稍久。火后花则易落。
《搜采异闻录》：庄子外物篇，利害相摩，生火甚多。众人焚和，月固不胜火。于是乎有U然而道尽。注云，大而则多累，小而明则知分。东坡所引乃曰：郭象以为大而，不若小而明，陋哉斯言也。为更之曰：月固不胜烛，言明于大者，必于小。月不能烛毫，此其所以不胜火也。然卒之火胜月耶。月胜火耶。予记朱元成萍洲可谈所载，王荆公在修撰经义局。因见举烛，言佛书有日月灯光明佛，灯光岂足以配日月。吕惠卿曰：日煜乎昼，月煜乎夜，灯煜乎日月所不及。其用无差别也。公大以为然。盖发言中理，出人意表云。予妄意庄子之旨，谓人心如月，湛然虚静，而为利害所薄，生火炽然以焚其和。则月不能胜之矣。非论其明也。
《容斋三笔》：今人所用潜火，如潜火军兵、潜火器具，其义为防然。以书传考之，乃当为妗Ｗ蟠襄二十六年，楚师大败，王夷师妗Ｕ讯十三年，子瑕卒，楚师妗６旁そ宰⒃唬何獬之间，谓火灭为妗！妒臀摹罚阂糇忧狈矗火灭也。礼部韵：将廉反。皆读如歼音。则知当曰婊稹！吨熳佑锢唷罚何剩核氖比』穑何为季夏又取一番。曰：土旺于未，故再取之。
《隐窟杂志》：今世烧香埋火，盖有所自。楞严云，焚水沉，无令见火，是也。
《癸辛杂识》：绵上火禁，升平时禁七日，丧乱以来犹三日。相传火禁不严，则有风雹之变。社长辈至日就人家，以鸡翎掠灶灰。鸡羽稍焦卷，则罚香纸钱。有疾及老者，不能冷食，就介公庙卜乞小火。吉则燃木炭，取不烟。不吉，则死不敢用火。或以食暴日中，或埋食器于羊马粪窖中。其严如此。戊戌岁，贾庄数少年以禁火日饮酒社树下，用柳木取火温酒。至四月风雹大作，数日乃消。又云火禁中，虽冷食，无致病者。
《齐东野语》：东方朔神异经所载，南荒之外有火山，昼夜火然。其中有鼠，重百斤，毛长二尺馀，细如丝，可作布。鼠常居火中，时出外。以水逐而沃之方死。取其毛，缉织为布。或垢浣，以火烧之则净。十洲记云，炎州有火林山，山上有火鼠，毛可织为火浣布。有垢，烧即除。其说不一。魏文帝尝著论，谓世言异物，皆未必真。有至明帝时，有以火浣布至者，于是遂刊此论。是知天壤间何所不有耳。目未接，固未可断以为必无也。昔温陵有海商漏舶搜其橐中，得火浣布一疋。遂拘置郡帑。凡太守好事者，必割少许，归以为玩。外大父尝守郡，亦得尺许，余常亲见之。色微黄白，颇类木绵丝缕。蒙茸若蝶鼢蜂黄然。每浣，以油腻投之炽火中。移刻，布与火同色。然后取出，则洁白如雪，了无所损。后为人强取以去。
邵康节曰：世有温泉，而无寒火。昭德晁氏解云，阴能顺阳，而阳不能顺阴也。水为火爨，则沸而熟物。火为水沃，则灭矣。晋纪瞻，举秀才，陆机策之曰：阴阳不调，则大数不得不否。一气偏废，则万物不能独成。今有温泉，而无寒火。其故何也。白虎殿诸儒讲论，班固纂为《白虎通五行篇》亦曰：有温水，无寒火。然今汤泉，往往有之。如骊山、尉氏、骆谷、汝水、黄山、佛迹、匡庐、闽中等处，皆表表在人耳目。坡诗云：自怜耳目隘，未测阴阳故。郁攸火山烈，v沸汤泉注。安能长鱼鳖，仅可@狐兔。朱氏晦庵诗云：谁然丹黄穑爨此玉池水。盖或为温泉之下，必有硫黄矾石故耳。独未见所谓寒火。按西京杂记载，董仲舒曰：水极阴而有温泉，火至阳而有凉稹Ｓ帧侗朴子》曰：水主纯冷，而有温谷之汤泉。火体宜炽，而有萧丘之寒稹Ｓ帧读踝哟踊篇》曰：水性宜冷，而有华阳温泉，犹曰泉冷冷者多也。火性宜热，而有萧丘寒穑犹曰火热热者多也。然则寒火亦有之矣。特以耳目所未及，故以为无耳。
《贵耳集・四夷附录》：内典云，人火得水而灭，龙火得水而炽。信有此理。阴阳自然。变化论云，龙能变水，人能变火，龙不见石，人不见风，鱼不见水，鬼不见地，此亦理也。
离中有真水，坎中有真火。
《礼经》：会元火禁。周官水火皆有禁，水亲而不尊，易以溺人。川游之人，狎于水者，秋官萍氏禁之，宜也。火之有禁，既有天官宫正以之，又有秋官司@，之亦云足矣。夏官司，又特设一官以掌之。何耶。盖火之为物，炎上就燥，尊而不亲，又非水之比也。不得其齐，则疾。不得其性，则灾。故火星之伏见有时，国火之变易亦有时。过焉为灾。此司所以因时而施令，变火以救时疾也。先郑云：三月，昏心星见辰，上使民出火。九月昏心星伏戌，上使民内火。《春秋传》曰：以出内火，夫出以季春，内以季秋，则是二时出入火矣。又曰：四时变国火，以救时疾。何邪。盖季春出火，非出火于民也。火星昏见，司乃礼而出之，犹羲叔寅宾出日也。季秋内火，非令民内火也。火星昏伏，司乃以礼而内之，犹和叔寅饯纳日也。二时之出内火星，犹祭祀之祭，不忘本也。曰：民咸从之，民亦如之，亦令民知有出内之礼也。故宫正春秋以木铎修火禁，以火星出入而修禁也。司@中春以木铎修火禁于国中，为火星将出而修禁也。宫正特严宫中之禁。司@泛修国中之禁，故或以春秋，或以中春，有不同欤。若夫四时变国火，以救时疾。则是顺四时而改国火也。郑司农引邹子之说，春取榆柳之火，夏取枣杏之火，季夏取桑柘之火，秋取柞A之火，冬取槐檀之火。是有五时变火。此惑于五行五色之说也。周人取火之制，司@惟曰：以夫遂取明火于日，以共祭祀。而司@实预国中之火禁，则司四时之变国火。安知夫不以遂取火而易之乎。取于日则为明火，国火则不取于日。尔语曰：钻燧改火，是也。然司上士二人，徒六人。司@下士六人，徒十二人。安能尽变国中之火，尽修国中之禁。毋亦司施其令，司@施其禁，而使民自易之欤。司司@二官，分属夏官秋官者，司行火南方之事，故司隶于夏。司@取水火，司寇奉明水火，故司@隶于秋。抑尝因火禁之修。宫正，司@皆以木铎修之。木铎，振文教者也。文事奋木铎，武事奋金铎。鼓人以金铎。通鼓司马，振铎镯，奋武事也。若非武事，皆以木铎徇之。是以文教警众，不特修火禁为然。《书》曰：每岁孟春遒人，以木铎徇于路。古人将有新令，无有不奋木铎者，是以小宰帅治官之属，而听治象之法，则徇于木铎。小司徒小司寇帅属观象，亦如之。乡师四时召令，以木铎徇于市。朝士师左右刑罚，以木铎徇之于朝。一木铎之徇，而人心皆知，有文教之警，则孰不修。职考法以共王事，奉令道禁，以从王命哉。
《鸡林类事》：方言火曰孛。
《周・清波杂志》：沿江烽火台，每日平安，即于发更时，举火一把。每夜平安，即于次日平明举烟一把。缓急盗贼，不拘时候，日则举烟，夜则举火，各三把。绍兴初，江东安抚大使李光所请，生长江南，足不涉极边。初未识所谓烽火者，但读陆务观放翁记游梁观塞《上传烽诗》：月黑望愈明，雨急灭复见。初疑云罅星，又似山际电。亦可想像得云。《田间书》：火非风不燃，风扑火则息。
赞宁《物类相感志》：野火，山林薮泽晦暝之夜，则生焉。散布如人秉烛，其色青异，乎人火。乡人惯见，多以左足之草屦而招之来。渐近，闻人声则灭。又从本处明矣。
《席上腐谈》：予幼时，见有道人烧片纸纳空瓶，急覆于银盆水中。水皆涌入瓶，而银盆铿然有声。盖火气使之然也。
《辍耕录》：杭人削松木为小片，其薄如纸。F硫黄，涂木片顶分许。名曰发烛，又曰淬儿。盖以发火，及代灯烛用也。史载周建德六年，齐后妃贫者，以发烛为业。岂即杭人之所制与。宋翰林学士陶公谷清异录云，夜有急苦于作灯之缓。有知者批杉条，染硫黄，置之待用。一与火遇，得焰穗然。既神之，呼引光奴。今遂有货者，易名火寸。按，此则淬寸声相近，字之讹也。然引光奴之名，为新。
《拘虚晤言》：火无u光之烛，鉴无过形之照。器之所使也。故君子尽人之能而已矣。
《宛署杂记》：燕城烟火，有花草人物等形，统名烟火勋。戚家集百巧为一架，分四门。次第传k，通宵以为乐。《汲古丛语》：火因质以用其光。其光相续，而其体不分者，性之各足也。
《雪涛谈丛》：滇省风俗，每年于六月二十八日，各家俱束苇为槁。高七八尺，凡两树置门首。遇夜炳燎，其光烛天。是日，各家俱用生肉切为脍，调以醯蒜，不加烹饪，名曰食生。总称曰火节。问其故，谓吊忠臣王t，留此记。盖t受命入滇，说元梁王降。王反杀t，醢其肉。若尔则炳槁可也，奚忍食生为耶。夫楚人竞舟，吊屈子也。晋人禁烟，伤介子推也。皆有不忍之意焉。王公被醢，而滇俗斫脍吃生，毋乃倒置乎。存炳火，革食生，可也。
长松茹退憨憨子曰：火性无我，寄于诸缘。外诸缘而觅火，性何异离波觅水者哉。
《辟寒》：锁锁帽出回纥，用锁锁木根制之。为帽，火烧不灭，亦不作灰。可配火鼠布，能辟寒。
《珍珠船》：蜀葵点作火把，雨中不灭。
《群碎录》：执明甲戌神。呼之，入火不烧。
《长安客话》：良乡县城东里许，有石冈。石赤色如燎。可以取火，因名燎石冈。
《本草》：萤火，一名慎火。人皆盆盛，养于屋上，云可辟火，故曰慎火。
《木几冗谈》：燎原之火，星星也。
《霏雪录》：洪武丁卯春，汤信公持节，发杭、绍、明、台、温五郡之民城，沿海诸镇。时会稽王家堰夜大雨，水暴至，死者什四五。水上有火万炬，咸以为鬼。予尝询于习海事者曰，咸水夜动则有光，盖海水为风雨所击，故其光如火耳。因记王子年拾遗记云，东海之上有浮玉山，山下有穴，穴中有大水荡。火不灭，为阴火。正此类也。余记此，以破好怪者之说。
《三馀赘笔》：吴绫为裳，暗室中力持曳，以手摩之良久，火星直出。盖吴绫俗呼为油缎子。工家又多以脂发光润，人服之，体气蒸郁，宜其致火也。
《蒙泉杂言》：乾为天，天之用，火也。故离为火，火之聚也成雷，其散也成风。则震与巽，又离之用也。
《绿雪亭杂言》：愚在京师，见马草中火发。作陈留县，见油篓中火发。在泰州，见乾蝗堆中火发。在剑州，见积聚油纸中火发。皆湿热遏蒸于内，不得发越，故郁攸不戒，其来有渐。
《农桑撮要》：北方庄家，正月元旦夜束高长草把烧之，名照庭火，伺烧将过，看向何方。倒所向之方，其年必熟。
《日知录》：有明火，有国火。明火以阳燧取之于日，近于天也。故卜与祭用之。国火取之五行之木，近于人也。故烹饪用之。
古人用火，必取之于木，而复有四时五行之变。素问，黄帝言，壮火散气，少火生气。季春出火，贵其新者。少火之义也。今人一切取之于石，其性猛烈而不宜人。疾M之多，年寿之减，有自来矣。
《邵氏学史》曰：古有火正之官。语曰：钻燧改火，此政之大者也。所谓光融天下者，于是乎在周礼司@氏所掌。及春秋宋卫陈郑所纪者，政皆在焉。今治水之官，犹夫古也。而火独缺焉。饮知择水，而亨不择火，以祭以养，谓之备物可乎。或曰：庭燎则有司矣。虽然，此火之末也。
《册府元龟》：龙星，木之精也。春见东方。心为火之盛，故为之禁火。俗传介子推以此日被焚，禁火。
《路史》：燧人改火。《论》曰：顺天者存，逆天者亡，是必然之理也。昔者燧人氏，作观乾象。察辰心而出火，作钻燧，别五木以改火。岂惟惠民哉。以顺天也。予常考之，心者，天之大火。而辰戌者，火之二墓。是以季春心昏见于辰，而出火。季秋心昏见于戌，而纳之。卯为心之明堂，至是，而火大壮。是以仲春禁火，戒其盛也。周官每岁仲春，命司@氏以木铎修火禁于国中。为季春将出火，而司掌行火之政令，四时变国火，以救时疾。季春出火，季秋内火，民咸从之。时则施火令，凡国失火，野焚莱，则随之以刑罚。夫然故天地顺而四时成，气不愆伏，国无疵疠，而民以宁。郑以三月铸刑书，而士文伯以为必灾。六月而郑火，盖火未出而作火，宜不免也。今之所谓寒食一百五者，熟食断烟，谓之龙忌。盖本乎此。而周举之书，魏武之令，与夫汝南先贤传、陆邺中记，等皆以为为介子推。谓子推以三月三日燔死，而后世为之禁火。吁何妄邪。是何异于言子胥溺死，而海神为之朝夕者乎。予观左氏史迁之书，曷尝有子推被焚之事。况以清明寒食，初靡定日。而琴操所记，子推之死乃五月五，非三日也。夫火，神物也。其功用亦大矣。昔隋王劭，尝以先王有钻燧改火之义，于是表请变火曰：古者周官，四时变火，以救时疾。明火不变，则时疾必兴。圣人作法，岂徒然哉。在晋时，有人以雒阳火渡江，世世事之，相续不灭，火色变青。昔师旷食饭云，是劳薪所爨。晋平公使视之，果然车辋。今温酒炙肉，用石炭火、木炭火、竹火、草火、麻D火，气味各自不同。以此推之，新火旧火，理应有异。伏愿远遵先圣，于五时取五木以变火。用功甚少，救益方大。夫火恶陈，薪恶劳。晋代苟勖进饭，亦知薪劳。而隋文帝所见江宁寺晋长明镫，亦复青而不热。传记有以巴豆木入爨者，爰得泄利，而粪臭之草炊者，率致味恶。然则火之不改，其不疾者鲜矣。泌以是益知圣人之所以改火，修火正，四时五变者，岂故为是烦文害俗，得已而不已哉。传不云乎，违天必有大咎。先汉武帝，犹置别火令丞，典司燧事。后世乃废之邪。方石勒之居邺也，于是不禁寒食。而建德殿震，及端门襄国西门。雹起西河介山，大如鸡子，平地三尺。聪抡赦牛人禽死以万数。千里摧折，秋稼荡然。夫五行之变如是，而不知者，亦以为为之推也。虽然魏晋之俗，尤所重者，辰为商星，实犯大火。而汾晋参墟参辰，错行。不毗和所致。
《畿辅通志》：顺德府响，地在府城境内。寰宇记云，襄国石井冈，旁有响地。周围百步，人马行其地，砰砰有声。掘之火出。即此。
《广东通志》：猛火油树津，出佛打泥国。大类樟脑，第能腐人肥肉燃。置水中，光鹩炽。蛮彝以制火器，其锋甚烈。帆樯楼橹，连延不止。虽鱼鳌遇者，无不魉浮；鸺Τ雎剌加山谷，大如鹳，多紫赤色。能食火，吐气成烟焰。
《贵州通志》：火石山在平远州东七十里，山形如兽。其石击则火出。
火部外编
《元中记》：申弥国，去郡万里。有燧明国，不识四时昼夜，其人不死。厌世则升天国。有火树，名燧木。屈盘万丈，云雾出于中间。折枝相钻，则火出矣。后世圣人，变腥臊之味。游日月之外，以食救万物。乃至南垂，目此树表，有鸟若鹗，以口啄树，粲然火出。圣人感焉，因取小枝以钻火，号燧人氏。在庖牺之前，则火食起乎R矣。列仙传赤松子服水玉，以教神农，能入火不烧。《搜神记》：宁封子，黄帝时人也。世传为黄帝陶正。有异人过之，为其掌火。能出五色烟，久则以教封子。封子积火自烧，而随烟气上下，视其灰烬，犹有其骨。时人共葬之宁北山中。故谓之宁封子。
《拾遗记》：西海之西有浮玉山，山下有巨穴，穴中有水。其色若火，昼则通o不明，夜则照耀穴外。虽波涛灌荡，其光不灭。是谓阴火。当尧世，其光烂，起化为赤云。丹辉炳映，百川恬澈。游海者铭曰：沉燃以应，火德之运也。
禹凿龙门，至一空岩。深数十里，幽不可复行。禹乃负火而进，有兽状如豕，衔夜明之珠，其光如烛。纣之昏乱，欲讨诸侯，使飞廉恶来，诛戮贤良。取其宝器，埋于琼台之下。使飞廉等，于所近之国，侯服之内，使烽燧相续。纣登台以望火之所在，乃兴师往伐其国，杀其君，囚其民，收其女乐，肆其淫虐，神人愤怨。时有朱鸟，衔火如星之照耀，以乱烽燧之光。纣乃回惑，使诸国灭其烽燧。于是亿兆夷民乃欢。
僖公十四年，晋文公焚林以求介子推。有白鸦绕烟而噪，或集之推之侧。火不能焚。晋人嘉之，起一高台，名思烟台。戒所焚之山，数百里居人不得设网罗，呼曰仁鸟。
燕昭王思诸神异，西王母至，与昭王游于燧林之下。说炎帝钻火之术。取绿桂之膏，燃以照夜。忽有飞蛾衔火，状如丹雀，来拂于桂膏之上。此蛾出于员丘之穴，穴洞达九天中。有细珠如流沙，可穿而结。因用为佩，此是神蛾之火也。
《列子・黄帝篇》：范氏有子曰：子华善养私名，举国服之。有宠于晋君。不仕而居三卿之右。目所偏视，晋国爵之。口所偏肥，晋国黜之。游其庭者，侔于朝子华。使其侠客，以智鄙相攻，强弱相凌。虽伤破于前，不用介意。终日夜以此为戏乐。国殆成俗。禾生子伯范氏之上。客出行，经s外，宿于田更。商丘开之舍，中夜禾生子。伯二人相与言，子华之名势，能使存者亡，亡者存，富者贫，贫者富。商丘开先窘于饥寒，潜于牖北听之。因假粮荷畚，之子华之门，子华之门徒，皆世族也。缟衣乘轩，缓步阔视。顾见商丘开，年老力弱，而目黧黑，衣冠不检，莫不之。既而狎侮欺诒，挡17挨b，亡所不为。商丘开常无愠容。而诸客之技单，惫于戏笑，遂与商丘开俱乘高台。于众中漫言曰：有能自投下者，赏百金。众皆竞应。商丘开以为信然，遂先投下，形若飞鸟，扬于地，\骨无。范氏之党以为偶然，未讵怪也。因复指河曲之淫隈曰：彼中有宝珠，泳可得也。商丘开复从而泳之，既出果得珠焉。众P同疑，子华P令豫肉食衣帛之次。俄而范氏之藏大火。子华曰：若能入火取锦者，从所得多少，赏若。商丘开往，无难色，入火往还，埃不漫，身不焦。范氏之党以为有道，乃共谢之曰：吾不知子之有道而诞子。吾不知子之神人而辱子。子其愚我也，子其聋我也，子其盲我也，敢问其道。商丘开曰：吾亡道，虽吾之心，亦不知所以。虽然有一于此，试与子言之。曩子二客之宿吾舍也，闻誉范氏之势，能使存者亡，亡者存，富者贫，贫者富。吾诚之无二心，故不远而来。及来，以子党之言皆实也。唯恐诚之之不至，行之之不及，不知形体之所措，利害之所存也。心一而物亡迕者，如斯而已。今P知子党之诞我，我内藏猜虑，外矜观听。追幸昔日之不焦溺，也怛然内热，惕然震悸矣。水火岂复可近哉。自此之后，范氏门徒，路遇乞儿马医，弗敢辱也。必下车而揖之。宰我闻之，以告仲尼。仲尼曰：汝弗知乎夫至信之人，可以感物也。动天地，感鬼神，横六合而无逆者，岂但履危险，入水火而已哉。商丘开，信伪物犹不逆，况彼我皆诚哉。小子识之。
赵襄子率徒十万，狩于中山。藉e燔林，扇赫百里。有一人从石壁中出，随烟烬上下，众谓鬼物。火过徐行，而出若无所经涉者。襄子怪而留之，徐而察之，形色七窍，人也。气息音声，人也。问奚道而处石，奚道而入火。其人曰：奚物而谓石。奚物而谓火。襄子曰：而向之所出者，石也。而向之所涉者，火也。其人曰：不知也。魏文侯闻之，问子夏曰：彼何人哉。子夏曰：以商所闻，夫子之言和者，大同于物，物无得伤阂者，游金石，蹈水火，皆可也。文侯曰：吾子奚不为之。子夏曰：刳心去智，商未之能。虽然试语之有暇矣。文侯曰：夫子奚不为之。子夏曰：夫子能之，而能不为者也。文侯大说。《拾遗记》：始皇好神仙之事。有宛渠之民，乘螺舟而至。言其国在咸池日没之所，以万岁为一日。俗多阴雾，遇其晴日，则天豁然。云裂耿若江汉。及夜燃石，以继日光。此石出燃山，其土石皆自光澈。扣之则碎，状如粟，一粒辉映一堂。昔炎帝始变生食，用此火也。人今献此石，或有投其石于溪涧中，则沸i流于数十里，名其水为焦渊。
《列仙传》：陶安公者，六合铸冶师也。数行火火，一旦散上行，紫色冲天。安公伏冶下求哀，须臾朱雀止。冶上曰：安公安公，冶与天通。七月七日，迎汝以赤龙。至期赤龙到，安公骑之而上。
《洞冥记》：天汉二年，帝升苍龙阁。思仙术，召诸方士，言远国遐方之事。唯东方朔下席，操笔跪而进。帝曰：大夫为朕言乎。朔曰：臣游北极，至种火之山。日月所不照。有青龙衔烛火，以照山之四极。
西域献火龙，高七尺。映日看之，光如聚炬火。
《拾遗记》：郅寄字君珍。丧亲尽礼，所居去墓百里。每夜行，常有飞鸟衔火以夹之。
糜竺用陶朱计术，日益亿万之利货。拟王家有，宝库千间。竺性能赈生恤死。家内马厩屋仄，有古冢，有伏尸。夜闻涕泣声。竺乃寻其泣声之处，忽见一妇人袒背而来。诉云：昔汉末，妾为赤眉所害。叩棺见剥。今袒在地，羞昼见人垂二百年。今就将军，乞深埋并敝衣。以掩形体。竺许之，即命之为棺椁。以青布为衣衫，置于冢中。设祭既毕。历一年，行于路西，忽见前妇人，所著衣皆是青布。语竺曰：君财宝可支一世，合遭火厄。今以青芦杖一枚，长九尺，报君棺椁衣服之惠。竺挟杖而归。所住邻中，常见竺家有青气如龙蛇之形。或有人谓竺曰：将非怪也。竺乃疑此异，问其家僮。云：时见青芦杖自出门间，疑其神，不敢言也。竺为性多忌，信厌术之事。有言中忤，即加刑戮，故家僮不敢言。竺货财如山，不可算计。内以方诸盆瓶，设大珠，如卵散满于庭。谓之宝庭。而外人不得窥。数日忽青衣童子数十人来云：麋竺家当有火厄。万不遗一。赖君能恤敛枯骨。天道不辜君德，故来禳却此火。当使财物不尽。自今已后，亦宜防卫。竺乃掘沟渠，周绕其库。旬日，火从库内起，烧其珠玉十分之一。皆是阳燧旱燥，自能烧物。火盛之时，见数十青衣童子来扑火。有青气如云，落于火上，即灭。童子又云，多聚鹳鸟之类，以禳火灾。鹳能水于巢上也。家人乃收数千头，养于池渠中。以厌火。
《搜神记》：麋竺尝从洛归，未达家数十里。有妇人从竺求寄载行。可数里，妇谢去。谓竺曰：我，天使也。当往烧东海麋竺家。感君见载，故以相语。竺因私请之。妇曰：不可得不烧。如此，君可驰去。我当缓行，日中火当发。竺还，遽出财物。日中而火大发。
《抱朴子》：吴世姚光有火术。吴主积荻千束。火焚荻了尽。光恬坐灰中，振衣而起。
《神仙传》：焦先遭野火，烧其庵。人往视之，见先危坐庵下不动。火过庵烬，先方徐徐而起。衣物悉不焦灼。孙博者，河东人也。有清才，能属文，著诗百篇。诵经数十万言。晚乃学道，治墨子之术，能令草木金石皆为火光，照曜数十里中。亦能令身成火，口中吐火，指草树生火则焦枯，更指之即复故。亦能使三军之众，各成一聚火。有藏人亡奴在军中者，累日求之不得。博语奴主曰：吾为卿烧其营舍，奴必走出。卿但当谛伺捉取之。于是博以一赤丸掷军中，须臾火起张天，奴果走出而得之。博乃更以一青丸掷火，火即灭。所燔屋舍百物，向已焦然者，皆悉复故。博每作火，有所烧，他人虽以水灌之，终不可灭。须博自止之，乃止。行水火中，不沾灼，亦能使千百人从己蹈之，俱不沾灼。成仙公者，讳武丁。县使送饷府君。府君周昕，有知人之鉴，见先生异之，署为文学主簿。时郡中寮吏豪族，皆怪不应，引寒小之人，以乱职位。府君曰：此非卿辈所知也。经旬日，乃与先生居阁。直至年初元会之日，三百馀人，令先生行酒。酒巡遍讫，先生忽以杯酒向东南e之。众客愕然怪之，府君曰：必有所以。因问其故，先生曰：临武县火，以此救之。众客皆笑。明日司仪上事，称武丁不敬。即遣使往临武县验之。县人张济上书，称元日庆集饮酒晡时，火忽延烧厅事，从西北起。时天气清澄，南风极烈。见阵云自西北直耸而上，径止县，大雨，火即灭。雨中皆有酒气，众疑异之。乃知先生盖非凡人也。
《葛仙公别传》：公与客谈话，时天寒。公与客曰：居贫，不能得炉火。请作一大火。公口吐气，火赫然从口而出。须臾火满室，坐客皆热而脱衣也。
《拾遗记》：晋太康元年，白云起于灞水，三日而灭。有司奏，云天下应太平。果有羽山之民，献火浣布万匹。其国人称羽山之山，有文石生火烟，色以随四时而见，名为净火。有不洁之衣，投于火石之上，虽滞污渍涅，皆如新浣。
员峤之山，名环丘。有云石，广五百里，或四五十里。扣之片片，则蓊然云出。俄而遍润天下。有木名曰倚桑。亦有冰蚕，长七寸，黑色，有鳞角。以霜雪覆之，然后作茧。长一尺，其色五Z。织为文锦，入水而不濡，其质轻软柔滑。以之投火，则经宿不燎。
岱舆山有员渊千里，常沸腾。以金石投之，则烂如土矣。孟冬水涸，中有黄烟从地出。起数丈烟，色万变。山人掘之入数尺，得焦石如炭。或有碎火，以蒸烛投之则然而青色。深掘则火转盛。有草名莽煌，叶圆如荷。去之十步，炙人衣则焦。刈之为席，方冬弥温。以枝相摩，则火出矣。
《元真子・N|篇》：火之狭胰辉唬汉婧绾踔，焕烂乎焉。翕乎煜乎之，炫煽乎焉。灼烁，@赫。获涸泽魃剑炽日熏天。其孰能大乎，吾之大焉。
《王默记》：王朴仕周为枢密使。五代自朱梁以用武得天下，政事皆归枢密院。至今言二府。当时宰相，但行文书而已。况朴之所以得君世宗，才四年间，取淮南，下三关，所向成功。时缘用兵，朴多宿禁中。一日谒见世宗，屏人颦蹙，且仓皇叹嗟曰：祸起不久矣。世宗因问之。曰：臣观元象大异，所以不敢不言。世宗云：如何。曰：事在宗社，陛下不能免。而臣亦先当之。今夕请陛下观之，可以自见。是夜，与世宗微行。自厚载门同出，至野，次止于五丈河旁。中夜后，指谓世宗曰：陛下见隔河如渔灯者否。世宗随亦见之。一灯荧荧然，迤逦甚近，则渐大至隔岸火如车轮矣。其间一小儿如三四岁，引手相指。既近岸，朴曰：陛下速拜之。既拜渐远而没。朴泣曰：陛下既见，无可复言。后数日，朴于李谷坐上得疾而死。世宗既伐幽燕，道被病而崩。至明年，而天授我宋矣。火轮小儿，盖圣朝火德之兆。夫岂偶然。
《续文献通考》：宋顾笔仙。鬻笔遇仙。年九十七。一日积苇庭中，坐其上，自举火焚之。但见烈焰中乘火云而去。
裴庆，苏州人。二十七代天师某抵姑苏，知其异人。长跪延之。庆约三年后，俟我于庐峰顶上。遂别去，越三年，果归担弃履，数石垒一洞自入。塞其门，火自内发。焚讫，烈焰中，犹见庆乘白鹤升天。天师俟于庐峰顶，庆果至。并去，莫知所之。

[book_title]乾象典第一百卷
烟部汇考
《淮南子》《天文训》
壬午冬至，甲子受制，木用事，火烟青。七十二日，丙子受制，火用事，火烟赤。七十二日，戊子受制，土用事，火烟黄。七十二日，庚子受制，金用事，火烟白。七十二日，壬子受制，水用事，火烟黑。七十二日而岁终。
烟部艺文〈诗〉
《咏烟》梁・简文帝
浮空覆杂影，含露密花藤。乍如洛霞发，颇似巫云登。映光飞百仞，从风散九层。欲持翡翠色，时吐鲸鱼灯。
《浦狭村烟度》陈张正见
茅兰夹两岸，野燎烛中川。村长合夜影，水狭度浮烟。收光暗鸟弋，分火照渔船。山人不炊桂，樵华幸共燃。
《咏烟》唐・李峤
瑞气凌青阁，空魃洗湮。迥浮双阙路，遥拂九仙衣。桑柘迎寒色，松篁暗晚晖。还当紫霄上，时接彩鸾飞。
《烟》徐夤
燎野焚林见所从，惹空横水展形容。能滋甘雨随车润，不并行云逐梦踪。晴鸟回笼嘉树薄，春亭娇幕好花浓。有时片片风吹去，海碧山清过几重。
《远烟》处默
霭霭前山上，凝光满薜萝。高风吹不起，远树得偏多。翠与晴云合，轻将淑气和。正堪流野目，朱阁意如何。
《茶烟》元・谢宗可
玉川垆畔影沈沈，淡碧萦空杳隔林。蚓窍声微松火暗，凤团香暖竹窗阴。诗成禅榻风初起，梦破僧房雪未深。老鹤归迟无俗侣，白云一缕在遥岑。
《新烟》明・袁凯
覆堤初冉冉，渡水尚迟迟。一树梨花色，犹能似旧时。
《茶烟》瞿佑
髂漠更霏霏，淡抹吟屏]讲帷。石鼎火红诗咏后，竹炉汤沸客来时。雪飘僧舍衣初湿，花落觥船鬓已丝。唯有庭前双白鹤，翩然趋避独先知。
《烟》孟洋
湘流落日外，沙迥暮生烟。杳杳千峰失，霏霏万壑连。鹊翻知浦树，人语辨江船。暗里猿声断，愁深搅夜眠。
《暮烟》胡宗仁
送客归舟息树根，萧疏枫叶掩柴门。暮烟未即全遮眼，犹露桥西一两村。
烟部选句
楚屈原《九章》：观炎气之相仍兮，窥烟液之所积。汉刘向《薰炉铭》：中有兰绮，朱火青烟。
宋颜延之《连珠》：火含烟而烟妨火，桂怀蠹而蠹残桂。火胜则烟灭，蠹壮则桂折。
谢灵运《撰征赋》：披宿莽以迷径，睹生烟而知墟。唐陈子昂《金门饯序》：远树与孤烟共色。
张悦《宴薛王山池序》：城烟屡起而泊山，野风时来而过水。晋陶潜诗：暧暧远人村，依依墟里烟。宋颜延之诗：山烟冒陇生。
谢庄诗：烟竟山郊远。
谢灵运诗：烈火纵炎烟。
谢x诗：远树暧芊芊，生烟纷漠漠。〈又〉桑柘起寒烟。〈又〉渺渺青烟移。
梁简文帝诗：古树无枝叶，荒郊多野烟。〈又〉水烟浮岸起。〈又〉空园暮烟起，逍遥独未归。
范云诗：江干远树浮，天末孤烟起。
吴均诗：莓莓看细雨，漠漠视浓烟。〈又〉山际见来烟，何逊诗：暮烟起遥岸。
陈徐陵诗：岸烟起暮色。
沈炯诗：火炬前村发，林烟树下昏。江总诗：野火初烟细。〈又〉石濑乍深浅，崖烟递有无。北周庾信诗：野戍孤烟起，春山百鸟啼。
唐太宗诗：晚烟含树色。〈又〉宿雾足朝烟。
虞世南诗：录野明斜日，青山澹晚烟。〈又〉日彩泛槐烟。李百药诗：水光浮落照，霞彩淡轻烟。
王勃诗：鱼床侵岸水，鸟路入山烟。〈又〉重岩起夕烟。陈子昂诗：野戍荒烟断。〈又〉远岸孤烟出，遥峰曙日微。沈缙谑：桂叶晚留烟。〈又〉朝日敛红烟。〈又〉云雁下江烟。
王维诗：大汉孤烟直。〈又〉柳绿更带朝烟。
储光羲诗：路断因春水，山深由暝烟。〈又〉苍山起暮雨，极浦浮长烟。
孟浩然诗：榜人投岸火，渔子宿潭烟。
李白诗：水色倒空青，林烟横积素。〈又〉博山炉中沈香火，双烟一气凌紫霞。〈又〉秋山宜落日，秀水出寒烟。韦应物诗：田家已耕作，井屋起晨烟。
岑参诗：水烟晴吐月。
李嘉v诗：日晚长烟高岸近，天寒积雪远峰低。杜甫诗：孤城返照红将敛，近市浮烟翠且重。〈又〉村烟轻冉冉，竹日净晖晖。
张继诗：野庄乔木带新烟。〈又〉试上吴门窥郡郭，清明几处有新烟。
韩诗：日暮汉宫传蜡烛，轻烟散入五侯家。
戎昱诗：水痕侵岸柳，山翠借厨烟。
白居易诗：晓色万家烟。
李德裕诗：幽翠生松栝，轻烟起薜萝。
杜牧诗：今日鬓丝禅榻畔，茶烟轻r落花风。〈又〉初月微明漏白烟。
许浑诗：山月夜行客，水烟朝渡人。〈又〉晴烟和草色。〈又〉山槛晴归漠漠烟。
温庭筠诗：烟光似带浸垂柳。
张乔诗：竹外村烟细。
李山甫诗：碧烟水面生。
张诗：遥忆巴陵渡，残阳一望烟。
宋余靖诗：疏烟明月树，微雨落花村。
孔平仲诗：别浦暝烟生，归鸟向村急。
秦观诗：庐烟起处认孤村。陆游诗：积水远生烟。〈又〉茅檐细雨湿炊烟。〈又〉隔水横林一抹烟。〈又〉断山欲雨自生烟。
惠崇诗：残月楚山晓，孤烟江庙春。〈又〉古戍生烟直。明杨基诗：山中人家改新火，隔树吹来榆柳烟。
烟部纪事
《许迈别传》：迈少名映，有道术。高平阎庆就映受业。庆方去，映为烧香，皆五色烟出。映亦自去，莫知所在。《北史・徒河慕容@传》：苻坚每临听讼观，令民有怨者举烟于城北，观而录之。长安为之语曰：欲得必存，当举烟。
《梁书・张弘策传》：弘策恒随高祖游处，每入室常觉有云烟气，体辄肃然。由此特敬高祖。
《梁书・高祖丁贵嫔传》：贵嫔讳令光，生于樊城。有神光之异，紫烟满室。故以光为名。
《述异记》：汉水西山有九井，井中出五色烟，高数丈，传云：昔人有缒入，得数a空青。
《陈书・高祖本纪》：永定二年夏四月戊辰，重云殿东鸱尾有紫烟属天。
《南史・萧摩诃传》：隋贺若弼袭京口，进钟山。鲁广达、田端力战，弼躬当。广达纵烟自隐，窘而复振。
《旧唐书・太宗本纪》：武德四年二月，进屯青城宫。营垒未立。世充众二万，临谷水而阵于北邙山。令屈突通率步卒五千渡水击之。因诫通曰：待兵交，即放烟。吾当率骑军南下。
《法苑珠林》：陈庄入武当山学道，所居有白烟，香气闻彻。
《香谱》：三洞珠囊许远游烧香，皆五色香烟出。
《珍珠船》：杨相召崔相饭，前香炉中烟成楼阁。云是Y宾国香。
《云仙杂记》：黄巢陷京城，南唐王氏有镜六鼻，常生云烟。袁丰居宅后有六株梅，开时为邻屋烟气所烁。屋乃贫人所寄，丰即图泥塞灶。《北户录》：南海人至八九月，于池塘间采鱼子著草上，悬于灶烟上。至二月春雷发时，浸于池塘，旬日内如虾蟆子状。鬻于市，号鱼种。《玉海》：宋太平兴国四年，曹翰遣五骏骑为斥候，授以五色旗。人执其一。先是，敌至必举狼烟。翰分遣人举烟境上，敌疑有伏，引去。
《宋史・夏国传》：国每出战，率用只日。恶雨雪。昼举烟扬尘，夜篝火以为候。
《赵自然传》：有秦州民家子赵抱一者，常牧羊田间。一夕，有叩门召之者。以杖引行，杖端有气如烟，其香可悦。俄至山崖绝顶，见数人会饮，音乐交奏，与人间无异。自是不喜熟食。
《在田录》：高皇既在寺，值岁凶，僧以歉收不能给，众俾各还。《皇陵碑记》有云：朝望突烟而径进，暮投孤庙以趋跄。盖纪实也。
袁宏道《越中杂记》：玉京去五泄二十馀里，洞门空阔。初时若夏屋，少进径微，仄阔复如前。凡三四折至一孔，极小。非匍匐不能入。贴地而行，炬烟大作，眼泪如雨。偶思前辈有说入洞为烟薰杀者，心惧，乃退出。《云南通志》：元江府石烟，在他郎卜左村。石坳中通，一窍最深。有烟袅袅，四时不绝。居民以烟所指，卜吉凶。
烟部杂录
《周礼・秋官》：蝈氏掌去蛙黾。焚牡菊，以灰洒之则死。以其烟被之，则凡水虫无声。
《三坟书》：形坟山，气笼烟。
鲁连子一灶五突，分烟者众。《易林》：十里望烟，散烟日分，形体灭寂，终不见君。《淮南子・齐俗训》：喜怒哀乐，有感而自然者也。故哭之发于口，涕之出于目。此皆愤于中而形于外者也。譬若水之下流，烟之上寻也。夫孰有推之者。
《说山训》：以束薪为鬼，以火烟为气。以束薪为鬼，A而走。以火烟为气，杀豚烹狗。先事如此，不如其后。《说林训》：千里之堤，以蝼蚁之穴漏。百寻之屋，以突隙之烟焚。
《说文》：烟，火气也。]]然也。
《抱朴子・内篇》：入水之烬，火灭而烟不即消。
《拾遗记》：岱舆山有员渊。孟冬水涸，有黄烟从地出，起数丈，烟色万变。
《刘协・新论・防欲篇》：情之伤性，性之妨情。犹烟冰之与水火也。烟生于火，而烟郁火。冰出于水，而冰遏水。故烟微而火盛，冰泮而水通。
《殊好篇》：飞鼯甘烟，飞鼯好食火烟。
《酉阳杂俎》：狼粪烟直上，烽火用之。
《老学庵笔记》：西蜀有竹炭，烧巨竹为之。易燃、无烟、耐久，亦奇物。
《疑说》：旧闻咒枣而烟起，心虽知其为术，不知其所以为术也。后因叩之道师，乃知枣之烟者，藏药于枣。托名以咒，又则药如烟起。
《丹铅总录》：宋人小说谓刘禹锡竹枝词：西春水e纹生，乃生熟之生，信是。文选谢I：远树暧芊芊，生烟纷漠漠。亦然。小谢之句，实本灵运。灵运撰《征赋》云：披宿莽以迷径，睹生烟而知墟。
《居山杂志》：晚山多绿烟，起于麓。轻笼淡抹，其横如练。《焚香七要》：烧香取味，不在取烟。香烟若烈，则香味漫然，顷刻而灭。
《本草》：龙涎，惟入诸香。焚之，则翠烟浮空。
火鸦蝙蝠，能食焰烟。
烟部外编
《列仙传》：宁封子为黄帝陶正。有人过之，为掌火，能出五色烟。以教封子，封子积火自烧，随烟上下。
《抱朴子・内篇》：赤松子以元虫血渍玉为水而服之，故能乘烟上下也。
《袖中记》：晋文公焚林以求介子推，有白鸦绕烟而噪。或集介子推之侧，火不能焚。晋人嘉之，为立台。号曰思烟。
《拾遗记》：海人乘霞舟以雕囊盛数升龙膏献。燕昭王王坐通云之堂，然龙膏为灯火。色曜百里，烟色如丹。员峤山西有星池，出烂石。常浮于水，色红质虚，似c烧之香。闻数百里。烟气升天则成香云，云遍则成香雨。
《云笈七签》：青精之宫，有上华之室。室中有自然青气，号曰返香之烟，逆风闻三千里。

        </div>
      </div>
    </div>
  </div>
</div>
<!--update:2025-08-29 17:53:28-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
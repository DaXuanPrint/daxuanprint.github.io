<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,方洲集全文在线阅读,方洲集全文在线下载,大玄古籍书库">
<meta name="description" content="二十六卷。附《读史录》四卷。明张宁(约1469前后在世)撰。张宁,字靖之,号芳州,浙江海盐人,一说嘉兴人。生卒年不详。景泰五年(1454)进士,授礼科给事中。天顺元年(1457)奉命使朝鲜。回国后,出为汀州知府,以简静为治。不久,托疾致仕。家居三十年,屡荐不起。著有。《方洲集》、《方洲杂言》、《奉使录》。是集首有弘治四年(1491)浙江仁和。(今杭县)夏时正序,称《方洲集》四十卷。又有浙江余姚谢丕续集序,称夏复拾林下之作为四卷。又有钱升募刻疏,称僭作补遗,是又在四卷之外。而今本止二十六卷,合以所附《读史录">
<title>方洲集_张宁_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">方洲集</span> <br/>
          作者： <span class="inputVal" id="bkauthor">张宁</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]278227</span> <br/>
          说明： <span class="inputVal" id="bkdec">二十六卷。附《读史录》四卷。明张宁(约1469前后在世)撰。张宁,字靖之,号芳州,浙江海盐人,一说嘉兴人。生卒年不详。景泰五年(1454)进士,授礼科给事中。天顺元年(1457)奉命使朝鲜。回国后,出为汀州知府,以简静为治。不久,托疾致仕。家居三十年,屡荐不起。著有 《方洲集》、《方洲杂言》、《奉使录》。是集首有弘治四年(1491)浙江仁和 (今杭县)夏时正序,称《方洲集》四十卷。又有浙江余姚谢丕续集序,称夏复拾林下之作为四卷。又有钱升募刻疏,称僭作补遗,是又在四卷之外。而今本止二十六卷,合以所附《读史录》仅三十卷。或钱升重刊时有所改并。张宁官给事中,謇谔自持,六科章奏,多出其手。会有边衅,奏使宣抚,竟谕定而还。其才略为一时所称。后以建言忤李贤,与岳正同调外。其气节尤为天下所重。今观其奏疏诸篇,伟言正论,通达国体,不愧其名。他文亦磊落有气。诗虽颇杂浮声。然亦无龌龊萎弱之态。其出使朝鲜之时,与馆伴朴元亨登太平馆楼,顷刻而成七言长律六十韵,亦说明其才情横溢。其诗亦常有画意,显露出构思的工巧。但缺乏深层的内涵,王世贞《艺苑卮言》认为其诗“如小棹急流,一瞬而过,无复雅观”。是集收入 《四库全书》。《四库全书》所收本集为三十二卷。</span> <br/>
          封面： <span class="inputVal" id="bkimg">Z_18824.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]方洲集
[book_author]张宁
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗文集,完结
[book_length]278227
[book_dec]二十六卷。附《读史录》四卷。明张宁(约1469前后在世)撰。张宁,字靖之,号芳州,浙江海盐人,一说嘉兴人。生卒年不详。景泰五年(1454)进士,授礼科给事中。天顺元年(1457)奉命使朝鲜。回国后,出为汀州知府,以简静为治。不久,托疾致仕。家居三十年,屡荐不起。著有 《方洲集》、《方洲杂言》、《奉使录》。是集首有弘治四年(1491)浙江仁和 (今杭县)夏时正序,称《方洲集》四十卷。又有浙江余姚谢丕续集序,称夏复拾林下之作为四卷。又有钱升募刻疏,称僭作补遗,是又在四卷之外。而今本止二十六卷,合以所附《读史录》仅三十卷。或钱升重刊时有所改并。张宁官给事中,謇谔自持,六科章奏,多出其手。会有边衅,奏使宣抚,竟谕定而还。其才略为一时所称。后以建言忤李贤,与岳正同调外。其气节尤为天下所重。今观其奏疏诸篇,伟言正论,通达国体,不愧其名。他文亦磊落有气。诗虽颇杂浮声。然亦无龌龊萎弱之态。其出使朝鲜之时,与馆伴朴元亨登太平馆楼,顷刻而成七言长律六十韵,亦说明其才情横溢。其诗亦常有画意,显露出构思的工巧。但缺乏深层的内涵,王世贞《艺苑卮言》认为其诗“如小棹急流,一瞬而过,无复雅观”。是集收入 《四库全书》。《四库全书》所收本集为三十二卷。
[book_img]Z_18824.jpg


[book_title]提要
钦定四库全书　　　　　集部六
方洲集　　　　　　　　别集类五【明】
提要
【臣】等谨案方洲集二十六卷附读史録六卷明张宁撰宁有方洲杂言已着録宁官给事中謇谔自持六科章奏多出其手每有大议必问张给事云何石亨曹吉祥恶之会有边衅奏使宣抚竟谕定而还其才略为一时所称後以建言忤李贤与岳正同调外其气节尤为天下所重虽一麾出守蹶不复振而屹然宿望不在廊庙钜公下今观其奏疏诸篇伟言正论通达国体不愧其名他文亦磊落有气诗则颇杂浮声然亦无龌龊萎弱之态观其使朝鲜日与馆伴朴元亨登太平馆楼顷刻成七言长律六十韵殆由才调纵横不耐沈思之故矣乾隆四十六年十二月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷一
钦定四库全书
方洲集卷一
明　张宁　撰
廷策
皇帝制曰朕以眇躬只膺天命缵承祖宗大业临御兆民顾惟负荷之艰莫究弛张之善肆虚心於宵旰冀资弼於忠良固圣贤乐受尽言在尧舜惟急先务何则天下之本莫有外於家国兵民朕欲闻其至计何先切望何最君心之发莫有着於礼乐教化朕欲闻其损益何宜隆替何系制治?於未乱其方术何良保邦?於未危其谋谟何远以至为政之寛猛何尚备边之筹策何长人才之贤否何由刑赏之缓急何可与凡灾祥感召之机何速外蕃向背之故何在皆朕之所欲闻者也夫事?乎师古不稽诸古固无足以为法於今而施?乎合宜不宜於今又何可以徒泥诸古子大夫明先圣之道来应宾兴贤能之诏皆得於古而将以施於今者也其悉参酌详着於篇以俟朕之亲览
臣对臣闻天以大德而生万物圣人以至德而化万民天与君其道常相通也皇天无亲惟德是辅天命之去留者在德民罔常怀怀於有仁人心之从违者在德德惟治否德乱世道之安危者在德德有善有不善古之称善者曰俊德曰玄德曰明德曰显德曰令德曰常德曰文德其不善者曰恶德曰凶德曰秽德曰逸德曰悖德曰暴德曰虐德其善於德者必勤不善於德者必怠勤与不勤善恶之所自始也古之人君勤於用德故谀佞之流屏之远方恐其以甘言进而移此勤也聚敛之徒斥之使去恐其以货利进而败此勤也声色勤之蠧也必思远之淫巧勤之酖也必思絶之鷄鸣而起日昃而罢所以勉此勤也居近正人行近正道所以成此勤也内外有史左右有谏一或不勤而言者至矣上帝下临黎民上仰一或不勤而应者至矣此人君所以能以一身而统御天下者不过勤於用德而已矣是以自古善为治之君未有不以勤於用德为先善言治之人亦未有不以勤於用德为先论尧舜之德曰克明曰濬哲然其所以能用是德而致於变敏德之化者不过曰兢兢而已矣论汤武之德曰寛仁曰执竞然其所以能用是德而致建中建极之化者不过曰汲汲而已矣商之三宗皆能平治斯民者也迹其所以则曰悔过恭畏而已焉周之成康皆能康济斯世者也究其所由则曰敬迓保厘而已焉以至於汉之七制唐之三宗宋之太祖真宗仁宗虽历世不同皆能勤於用德故今之称汉唐宋者不能舍是数君焉臣所谓自古善为治之君未有不以勤德为先也唐虞之世有道之极者也禹臯陶之言曰无教逸欲儆戒无虞商周之时全盛之至者也伊尹召公之言曰检身若不及夙夜罔或不勤明良之歌不忘於钦戒之词昌言之陈无己於傲虐之戒以至於贾谊董仲舒陆贽韩愈欧阳修苏子瞻虽远近不一皆能以勤於用德而告其君故今之称善进谏者不能舍是数人焉此臣所谓自古善言治之人亦未有不以勤德为先也钦惟皇上体乾刚之德弘不息之勤讲道之心不遑求言之诏屡下但见普天率土黎民有徧德之休薄海穷荒四方有风动之美其所以用是德而见於治固无不勤矣然犹进臣等於廷降赐清问首以只膺天命缵承祖宗大业临御兆民顾惟负荷之艰莫究弛张之善肆虚心於宵旰冀资弼於忠良固圣贤乐受尽言在尧舜惟急先务为言臣有以见皇上不自满足勤勤无己之心也臣请得而备言之夫善则得之不善则失之天命至可畏也一或不勤则此心已流於怠忽天虽降监引逸有所不知矣有所当修有所当举先业至难保也一或不勤则此心已流於昏昧业虽重大宏博有所不顾矣抚之则服逆之则去兆民至难治也一或不勤则聚敛徵求皆自此出尚何暇恤民哉今皇上既能以是三者为心而形於言则其勤於用德上以是承天命中以是继先业下以是临兆民举得其要负荷之艰有不难守弛张之善有不难究凡策臣者皆不足为皇上忧矣而犹虚心於宵旰资弼於忠良弘圣贤乐受尽言之量法尧舜急所先务之诚此其用德之勤无间於旦夕无间於人已无间於上下无间於小大而勤其所当勤者又皆有所主矣然臣犹且劝之以勤者非欲衡石程书如秦始皇而後谓之勤也非欲卫士传餐如隋文帝而後谓之勤也又非欲强明自任不任宰相如唐德宗而後谓之勤也又非欲以察为明无复仁恩如唐宣宗而後谓之勤也特以今日乃中兴之时皇上中兴之主我太祖高皇帝以及宣宗章皇帝皆能勤於用德以为家法是以八九十年天下晏然海内富庶今比年治体比之祖宗之时亦不可谓坦然无事之时矣既不可谓坦然无事之时则臣之所以望於皇上者将何以为说乎将望以进学也则尝亲御经筵讲明治道矣将望以法古也则尝稽诸故实动法前代矣将望以陟黜也则尝勅命重臣分考天下矣将望以赈贷也则尝诏命四方减其田税矣将欲劝以远声色则无声色之习将欲劝以絶货利则无货利之求将欲劝以笃伦理则伦理无阙失将欲劝以广视听则视听无壅蔽将欲劝以揽权纲则福威之柄亦未尝不出於上皇上於是数者处之固无不尽美矣臣之心犹恐其作於上而或废於下欤谨於前而或失於後欤岂其隐微之间或有不自知者欤积习之余或有不自度者欤董仲舒曰王者之道必有偏废不起之处非其道不善也久而或有之失也今天下治体少异於前时则用德为治亦当倍而又倍於前之时可也此臣所以昧死尽言而以勤於用德为劝也臣伏读圣策有曰天下之本莫有外於家国兵民朕欲闻其至计何先切望何最臣以为欲尽治家国御兵民之道诚不可不勤於用德臣闻古之能勤於用德而善治家国兵民者莫如文武不能勤於用德而不善治家国兵民者莫如桀纣盖文王能勤於用德是以刑於寡妻至於兄弟以御於家邦而得三分有二之天下武王能勤於用德是以八百诸侯以师毕会壶浆之衆尽入版图而不待血刃以成大勲此文武之善治家国兵民也桀纣不能勤於用德是以昬弃厥遗王父母弟不廸不信仁贤而瘝民者在位先人所有之家国悉取而割裂之重役严刑而劓割夏邑前徒倒戈而反以资敌先人所有之兵民悉取而疲敝之此桀纣之不善治家国兵民也然其故则起於德不德勤不勤伏惟皇上法文武之所以兴戒桀纣之所以亡则必能勤於用德而家国无不治兵民无不足矣臣又伏读圣策有曰君心之发莫有着於礼乐教化朕欲闻其损益何宜隆替何系次及於制治保邦为政备边又次及於人才之贤否刑赏之缓急又次及之以灾祥感召之机外蕃向背之故臣有以见皇上之勤於求道勤於致治勤於用贤勤於事天勤於柔远必欲用此德而底中兴之美未肯自以为道成治极也臣闻礼乐者为政之成教化者为政之本三代之礼乐率皆本於君心之和敬而将之以仪文发之以音节是以行於朝廷而羣后德让奏於郊庙而神人以和其所损益者不过制度文为小过不及之间耳今日欲知礼乐之所当损益请以三代之礼乐质之则其何者当损何者当益者可见矣三代之教化率皆本於在上之躬行而言行政事皆可师法是以当时化行俗美比屋可封而其隆替则实系乎其人何如耳今日欲知教化之隆替请以三代之教化观之则其何以致隆何以致替者可知矣若夫春秋战国以至嬴秦先王之法崩坏尽矣下至汉唐时之礼乐教化不过仪文音节政令法程之间宋虽文儒昭明亦不古若我朝制作夙具治功时熙论礼乐则郊庙之建燕享之所太常所掌教坊所隶先臣解缙亦尝言之论教化则学校兴行德行振举民庶顺则远近同风比之近古相去远矣此臣愿皇上勤於用德以端礼乐教化之本而正损益隆替之原此即所谓天子建中和之极即所谓君心立教之本者也夫君之临民若朽索之驭六马六马易惊朽索易絶善御者知其然也必为之固其控勒坚其衔策力以防之虽遇峻险无虑也苟待其辟易而始为之谋则虽王良造父无善算矣古圣人知其然是以其立政也广求贤俊布列庶位民无衣食也有农桑之官教之树蓄矣民未知善也有掌教之官导之礼义矣民无知而犯法也有典狱之官平其刑罚矣为礼以一之作乐以和之如此而求天下之不治不可得矣此臣愿皇上勤於用德而为保邦致治之本此即所谓儆戒无虞者也此即所谓不见是图者也若夫世之治或过於寛而不立则济之以猛或过於猛而急迫则济之以寛盖一於猛则民无所措必致於畔乱一於寛则民无节制必致於放溢是以三代之时一则尚忠一则尚质一则尚文非别立一规模以自异正所以因乎时而有济也成周之治始则克慎中则和中终则保厘非自作一教条以求异亦所以因乎时而有济也今日之政果宜寛耶果宜猛耶欲尚寛则吏之倚法为奸者接迹於下矣欲尚猛则民之饥馑流亡者无复聊生矣此臣愿皇上勤於用德弗张於前而弛於後弗偏於一而失其中严以立御官之法而裕以待凶荒之民则寛猛得中无复烦乱放溢之敝矣若夫边境之患何代无之自岐山之避朔方之城东周之迁长城之筑以至汉唐宋筹策得失具有明徵汉之边患在北而西羌次之唐之边患在西而北方次之宋之边患在西北而备御之方不足以始终论矣汉备初本为得武帝好大喜功开边遗祸今年遣将出秦凉明年遣将出定襄虽少或得志而中国之士马物故亦复相当唐备初不甚失肃宗寡谋资敌乘虚内侵今年与吐蕃盟明年与囘纥盟终唐之世迄无成算而边陲之扼塞渐隳矣盖外蕃先王本以羁縻处之得其地不可居得其人不可用仅备之而已臣尝闻备之之道其要有三曰形势曰军食曰将帅形势以据险要军食以固士卒将帅得其人以总兵旅重门击柝以待之此莫善之计也然此特地之险与人之可恃者耳若夫智者不谋力者不攻则莫重於得天心之顺焉易曰天险不可升地险山川丘陵是也此臣愿皇上勤於用德以固天命虽有边警亦无虑也人才国之利器其贤否则系於在上之一身焉故唐虞人才比屋可封商周人才君子盈朝何者有是君於上而感化之机深也下至汉唐之时君非唐虞之君虽曰养之学校而实德不存虽曰教之诗书而化本不立欲人才之贤也得乎此臣愿皇上勤於用德以标凖天下人才每用一人也必贤而用之退一人也必不贤而去之将见天下谁敢不让敢不敬应而唐虞之人才于焉而出矣刑赏国之名器也故唐虞之时刑曰天讨爵曰天命刑所当刑虽崇伯之重不赦也赏所当赏虽匹夫之贱不弃也下至汉唐之世以刑赏为爱憎之具言及乘舆有赐死者献及瓜果有拜官者欲刑赏之当也得乎此臣愿皇上勤於用德以把握福威之柄每刑一人也出於人之所共弃每赏一人也出於人之所共贤将见赏者劝刑者服而唐虞刑赏之道在是矣若夫灾祥之来虽由於人事之感召而吉凶之应实系於君德之有无德盛而治虽灾不足以为忧德蔑而乱虽祥不足以为喜河出图洛出书不加盛於羲禹九年水七年旱不大戾於尧汤自夫世道渐更而有白鱼之祥君德渐薄而有鸲雉之异然桑榖共生而商道复兴风雷偃禾而岁卒大熟德之所在灾可反而为祥焉麒麟之出无补於鲁哀之治凤鸟之至不振乎汉桓之衰不德之徵祥适足以为灾也臣伏愿皇上勤於用德以敬天仁民以爱养万物则祥瑞日见而妖沴不生如书所谓方懋厥德罔有天灾山川鬼神亦莫不宁鸟兽鱼鳖咸若矣至於外蕃之叛服从违不过视中国之治乱强弱而治乱强弱之原则在於人君也昔者三苗负固舜敷文德而七旬格崇伯干政文王修德教而三旬降太戊修教明礼而重译来朝者七十六国武王惇信明义而通道只贡者九夷八蛮及世降德微淮夷玁狁蛮荆徐戎相继而起王室多虞汉自高帝唐自太宗以後中国之力胜於彼则曰欵塞曰来朝曰通和而子女金帛之求不可数计彼之力胜於中国则入寇则犯边则逼压畿甸而士马甲兵之费疲弊不赀至有与之和亲借力徙居内地卒致播荡扰乱无有寜岁沿及於宋武功不振而南迁北徙不可纪极皆积於中国之不德也天厌祸乱我太祖高皇帝以天锡勇智汛扫不遗再造九州奄甸万姓所谓雪耻酬百王除凶报千古自有宇宙以来功业巍高真帝王第一主也臣伏愿皇上远宗近监勤於用德以笃内治以严外防以慎择将帅以保练士马纵未闭絶也必使进出有时虽欲惠柔也犹须赐予有节无幸其衰而啓黩武之事无怯其强而有结好之谋无信其向顺而弛我拒守之备毋见其背去而忘其窥觇之奸明足以破其机威足以慑其暴财力足以牵制其气志北方辑服则四裔八荒闻风慕义将如书所谓明王慎德四夷咸宾不宝远物则远人格者矣皇上之策臣者已至再三备陈之於前而臣特恳恳者盖即诗所云殷鉴不远在夏后之世特愿陛下深有鉴於晩宋之不德而用德之勤也然臣之所谓德非过高难行凿空无实之语即皇上率之以为天下道修之以为天下教其原出於天而圣学有得於心身之间者也是德也发之言则顺体之身则化着之事业则永固推其极则所谓惟德动天无远不届何虑乎家国兵民礼乐教化制治保邦为政备边人才刑赏灾祥外蕃数者之不得其理哉三代以下自此德之不明也而知德者鲜自此德之不行也而为德者鲜自知而为之者鲜则政治之体用不全而古今之异宜不相通协矣汉高帝命叔孙通制礼曰度吾可行至今绵蕞之仪狥时而昧乎古宋襄公欲举仁义之师不禽二毛不鼓不成列至今言於泓之战泥古而不知今汉宣帝曰汉家自有制度本以霸王道杂之奈何纯用德教如周政此又欲合古今而不知其是非之实者仰惟皇上清问及此臣益有以见圣学明通圣德纯正生知安行不待勉强此即傅说所谓虑善以动动惟厥时周公所谓学古入官议事以制大舜之所以好问好察用其中於民者臣於终篇尚有献焉孔子曰天下之达道五所以行之者三天下之达德三所以行之者一又曰凡为天下国家有九经所以行之者一一者诚也诚者真实而无妄臣愿皇上察之於微慎之於独存省於身心凡施之於朝廷行之於家国达之於天下者无一不本於真实无妄尤冀不间於物不息於功使形着动变以至於化所谓尽其性以尽人物之性可以赞天地之化育而与天地参矣臣学不足以知古才不足以通今谨因清问所及妄陈一得之愚干冒天聪不胜战汗之至臣谨对
廷试策对时属稿未半礼部侍郎姚公过视有顷复与尚书胡公借来相顾有喜色自是内外诸公皆接踵至予辄停笔待观晷刻尽未予初脱稿适胡姚二公至语曰此卷宜自重予以纸短告遽命仪制司检纳卷衍纸续卷尾予以天晩为惧胡曰第自留心吾为汝进本依曾棨故事给烛天既暝同年皆出乘昏誊写忽传宣闭门诸执事官校皆罢散胡亦不能止亟命郎中俞钦收卷送予宿礼部戒勿归明旦携候内直房胡姚二公诣内阁请容足卷不果放榜之晨人犹相传谓予登首第自是声达禁中有旨与牛伦卷同取入复送内阁後半年吕公逢原黄公廷臣録出补写成篇倪进士廷瞻重録此本廷臣欲请诸公题跋见遗自愧无似不敢徒劳名笔尝自观省文虽不留陈腐若比之古义求为之御且不可何足多上人时新出草野不识忌讳纵使成篇恐亦不堪引进屈指今四十年检拾故纸早已断烂残缺老眼惊心强复加缀缉存入拙作中以志予之感遇以自讼予之素不敏也弘治三年宁年六十有五矣
议
加封孔子议
朝臣建言加封孔子有旨会官於东阁议宁言孔子元圣天下古今所共尊仰而况出其门墙被其膏泽者切缘自宋至今代极崇重当时儒硕满朝设有徽懿未彰应不遗留以至今日况帝不可封王号已具前代五岳四渎称号不一本朝尽去浮冗一称为神高出千古何独至孔子有所增改若谓世必有加不当但已则亿兆无穷之加殆与异说家天尊宝号等矣是岂可以为训哉今言者每欲加以天纵二字尤为非义昔太宰之问重於多能子贡智足以知圣人一时答述未能形容故借纵之一词以见其大自古载籍所传文字本指未有以纵为美德者此何所为事而可以一时借喻之言谨加於极至之地然使纵字不行则彼又将推求援引以规成其事其说未肯遽已宁惟事有尽情物有止所譬之五行阴阳太极无极无极之上自无容词之隙若必欲於大成至圣之首曲加美号则是可於太极无极之端强更立一名也於事物之理得乎窃意言之者衆人而听断者君子在上者无折中之论则下之嚣嚣者宜未默也宁请於覆奏具言孔子道大德尊其功业文章着载六经者固天下古今所共瞻仰至其封号有无加减一不能为之重轻而况大成之外皆小成至圣之余皆未至虽有鸿称焕号终不能过於大至者伏乞圣明推明六经之文体行六经之道使孔子功德被之天下垂之万世尊崇之典莫盛於斯不必立异求胜於一字一名之微如此则可以劝上可以率人可以答言者之意载之史册亦复可以昭示後世而施诸罔极矣表
乞进讲大学衍义表
臣等猥以庸流谬当言路涓埃莫报寝食怀惭伏念圣学渊微睿谟广博加以国忧襄事婚礼临期由是心欲言而口不能志有在而时未及兹遇皇上诞崇文教肇啓经筵礼命文儒讲明治化所谓必求诸道于焉能自得师于此见帝王之大有为用能举天下之第一事开休建极端在於斯择术受言慎惟其始切意圣言幽远末学支离经以载道而未悉於後世之变更史以纪事而不原夫天道之极致着述者不专於论谏训诂者取办於文词虽皆历世之遗书非尽格君之要语耆儒宿学未克会通一日万几岂能该洽切见先儒真德秀大学衍义一编依经据史博古通今言天必有徵於人语事而不遗乎理録善恶以示百世王之监戒广节要以尽八条目之工夫忠臣爱主之讽导箴规人君治世之格例律令於今可见尽在此书经目不忘开卷有益昔宋理宗谓德秀曰卿所进大学衍义一书有补治道朕朝夕观览便合就今日进讲及讲毕致词忻然嘉纳元仁宗见大学衍义谓侍臣治天下此一书足矣因命王约节译刋行以赐臣下至治中翰林尝译之而进呈泰定中吴澂又以此而进讲其时尊而信之者号称盛治说而不绎者亦致小康厥後书不见称世亦多事道之显晦足系安危具有明徵类非臆说伏望勑命馆阁儒臣经筵侍从於五经书史之中得以此书每常进讲仍乞以别册置之便殿以备清燕之观仰冀弗间其功弗移於物闻圣贤义理之论譬犹学近其人监古今隆赞之原设若身处其地有所疑必形诸顾问有所得必措诸躬行如此则道术自明人才自辩治体自审民情自知逸慾去而敬畏崇言行谨而威仪正家国以治天下以平物理之精粗表里揆之心而有余民庶之远近亲疎动诸身而皆准矣其或政令未孚臣工失度事干明德患及新民者臣等谨当条陈利害公举是非不敢以急刻病人不敢以依阿负国庶尽匹夫之力仰成至善之功臣等不胜犬马拳拳之怀诚惶诚恐昧死具进以闻
斋醮进香表
臣闻释道之教邃古所无下至汉唐其法寖盛然三代君主寿考世运灵长後世衰乱相仍年祚少永佛老无补视昔可知夫父子君臣夫妇兄弟朋友长幼人之大伦自古体国立法修政建事无非为此五者而为之经理防范耳五者顺序百度以宁是以圣人之道始於有为而终於无为彼佛老之法不足以有为而强於无为遂欲去君臣废夫妇一切归诸虚无寂灭假使其教尽行则婚姻既无生育顿絶不过百年人类尽矣虽有事物将谁用之历代英君谊辟有见於此非不欲深恶而痛革之特以其颇能以祸福轮回之空谈警动於人可以化导愚昧姑将存之以为治化外之一术耳非真谓其能扶世立教延永国步而为之崇奉也恭惟皇上曩在青宫继登大宝夙精儒学日御经筵於凡治乱之由正邪之辩洞明深识允蹈躬行当即位之初诏天下寺观不许藏匿无度牒僧道等项寻承睿旨不许增修寺观乞请额名上书言事者又每以滥度叫化不便为词多被奬纳传之将来固当永远无弊矣迩者恭遇皇太后诞日令僧道建设斋醮此见皇上将欲表扬孝道慰悦圣慈无所不用其极之心也诸大臣及百职事但当和衷助德仰赞至情上绥懿祉则心诚道得允合旧章而礼部尚书姚夔等乃於各衙门敛会财物收办炷香约以至期赴坛行礼为儒者自失其守业彼者乌知其非臣虽至愚为此深惜切惟人臣之於君愿其福也则当劝以修德善愿其寿也则当劝以去逸慾愿夭心之向顺也则当相之以和保小民康济四海故曰求福不囘夭寿平格又曰欲王以小民受天永命未闻有以祷祠得福丹药致寿假符瑞以永天命者今乃不能尽所当为徒以瓣香尺楮列名其上宣扬於佛老之神相率而拜曰为朝廷祈福祝寿天地鬼神山川河岳昭布森列可厚诬如是哉昔孔子之於异端孟子之於杨墨韩愈欧阳修诸儒之於佛老为其惑世诬民充塞仁义故词而辟之论而排之今若此其流不止於惑与诬矣通朝之人靡然相从仁义不止於充塞矣学圣贤之学者既不能辟而排之又不能以正自处天下後世谓之何哉伏惟英宗睿皇帝当复位之初国事多虞属有足疾其时一二大臣所见不远不察古人行祷之意故尝举行此事盖一时臣子迫切至情事不得已然非祖宗之旧典先帝之本心也因循至今实意不存尚沿故习夫臣之於君犹子之於父一指一发皆其长养一饮一食皆其赐予若能以斋醮助国虽杀身亦所不辞岂敢自以儒者门户为此倔强与彼相较量哉但以无益事情徒伤大体其於经筵圣学不无略有所妨其於进讲儒臣亦恐难以身劝伏望皇上法古昔圣贤正常道之心监大学衍义明道术之语乞勑礼部及文武衙门今後凡遇庆贺日期等项不许仍前擅备炷香於寺观行礼庶可以扶名教振士风全一代之治体而与三代之时竝隆矣臣等待罪言官不敢缄默诚惶诚恐谨具题以闻
奏劾
礼部搀越行人司差遣
近该行人司司正李寛题为申明职掌事查得洪武二十七年五月二十三日礼部议得合差行人事件凡开读诏赦谕劳军务赏赐祭祀赈济徵聘贤才整点大军出使四方俱合差遣除奉特旨差遣不拘此例各官於奉天门奏奉太祖高皇帝圣旨是整点驿传决罚有司审决重囚不许差钦此钦遵近於正统八年因本部擅差进士伴送哈密使臣该本司行人刘澣奏蒙都察院差御史曹泰查看得伴送使臣终系奉使四方之事今郎中叶臻不差行人却差进士事属有违具题奉太上皇帝圣旨都饶他这遭钦此续於正统十四年又该御史杨刚题称行人职掌奉使今後开读诏赦必先差行人行人不敷方差进士进士不敷然後差本衙门官员具题奉钦准外奈何近年以来奔竞之徒肆无忌惮恃势要求越职差遣乞查勘洪武年间并御史曹泰杨刚奏定事例永为遵守等因具题奉圣旨着该衙门查洪武永乐年间例来说钦此本年二月十七日本部已经通行覆奏奉圣旨今後只照洪武永乐年间事例再来打搅不饶钦此钦遵臣切惟太祖高皇帝设官定职各有攸司其在京各衙门郎中主事等官俱有官守不宜一时旷废所以特设是官以通使命往来自洪武二十七年以前止以承差任使後欲其通达国体不辱君命始专以进士除授任用之意盖亦重矣爰自定制以来一应合差事件俱属行人间有别项官员无非一时特旨或因行人不敷故也岂期因袭既久遂以为常今各衙门官员一切指此要求请托苞苴公行有因亲旧在任而假途营求者有因离家日久而枉道囘还者有因懒於坐理而托此游逸者有因有所规避而假此疏释者求之者不已主之者不辞易於取觅者皆归之请嘱难於办给者必委之行人致使为是官者羣坐无为一筹莫展及至奏请申明定夺礼部又行强立词说或言其沿途搔扰不便或言其止是争要差使夫扰民之罪犯者当之岂可预为之疑而夺其所掌差使乃行人分所当为之事岂可反谓之争要哉且如李寛所奏洪武二十七年事例即是太祖高皇帝旧制今祠祭司郎中萧聪员外八通主事周騤等要得支吾不即据此为证况洪武年间差遣条例见在本科与本部後项查出永乐十一年以後差人欵目无异却言文卷俱在南京别无查考其御史杨刚奏准事例与李寛所奏正系奉查实迹本司因见原奉钦准内有行人不敷方许差进士等项事例却乃隐而不举行人杨显加与李寛所奏词情本无关涉本司因见原奉圣旨有再来打搅不饶事理却乃故行援引意在希旨自永乐十一年至今其间朝廷事务非止一端所差行人盖亦多矣本司设心蒙蔽要见多差别项官员是以止开到禁茶伴送葬祭三件又不明开比时有无奉旨别差及行人不敷缘由亦不知本部是否因袭前失止是朦胧开坐却言别无定夺此其巧於欺罔昭然可知臣参照萧聪等奏对不诚奸慝斯渐下侵庶职上罔於君原其今日创谋之由实为他日自谋之地乞挐送法司究问以彰变法之罪再照本部尚书胡濙侍郎萨琦姚夔不行用心查考却乃依凭萧聪等开奏草稿即与具题亦合究治仍乞收囘原旨再行查考旧制及近今事例遇有事务先尽行人方许差遣别项官员其奉特旨者仍前不拘此例如有请托等项事发一体治罪庶使祖制不违而职有定守官难作弊而人不苟求矣缘聪等系堂上并在京官员未敢擅便谨题请旨
乡试时劾奏少保户部尚书大学士陈循少保吏部尚书大学士王文
切照大学士陈循王文职居辅弼任重经纶所当正己正人为上为下而乃以子之故纷章叠奏烦渎聪明秖为私谋不恤国体大臣之道果安在乎臣等闻宋范质为相从子杲求迁秩质作诗戒之曰尔曹当闵我勿使增罪累比之陈循贤否何如也韩亿为相其子维举进士不就廷试盖以父任执政为避比之王文高下何如也沈文通登进士第一冯京第二时以贵胄不可先寒畯乃进京而退文通比今文卷已落而求与中卷比对者得失何如也世之庸人愚妇亦知不谈子德有所失则归过而反责之岂有身为大臣元宰公为其子暴才称屈於朝廷之上哉即使才而屈犹不可也况无实之争何以服天下且今岁顺天府就试者一千八百余名而中试者仅一百三十五名刘俨等借使考试未精则其间遗漏者亦未止王伦陈瑛设若一槩援例求进拒之则情偏从之则弊起是陈循等一举而坏科目之制矣仰惟陛下优礼大臣准令会试恩已极矣而循等乃欲将刘俨等问罪以文其奸臣等闻树德务滋除恶务本用法不可以太寛太寛则犯之者可幸免而不知惧施恩不可以过当过当则得之者以为易而不知感循等假公济私要君脇下其所存施非止一日今情状自败罪犯已彰大小人心莫不共怒但畏其势而不敢言耳陛下若又待之以寛施之以恩而不絶其根柢则循等愈无忌惮乞将循等执送法司明正其罪罢田里别选文学公正之臣以居内阁用昭辅平明之治其王伦陈瑛仍照不中生员事例一体发囘原籍读书下科各就本处应试则科目有定制远近无异法人不苟求而真材斯出矣缘循等系大臣未敢擅便谨题请旨
方洲集卷一

[book_title]卷二
钦定四库全书
方洲集卷二
明　张宁　撰
奏疏
乞省买办
近因买办烦重该顺天府宛平县奏称大兴县地方广阔铺面数多本县地方稀少铺户消乏乞踏看多寡均平买办奉旨着户部整理钦此臣闻此令一下物议喧腾谓将减宛平之常科加大兴之新额以近事言之似为可用而节财裕用之本则未尽焉切照连岁四方多故水旱相仍粮道方艰仓储未实而京师物价不甚踊贵京民未甚窘迫者政以买卖交通商贾四集有无得以相通匮乏得以相济也若准所奏差官踏看则必搜求攀指彼此互持切恐货易之家咸怀疑惧徵发日甚息本不充居者闭门行者散去懋迁之源不行物产之来渐少官司又复点按常额一体催科物价之踊贵可期京民之窘迫可待况今岁秋收四方未卜加以畿甸根本设或多虞甚非所以宅中御外之势也且今日宛平告乏既归之大兴傥他日大兴告乏归之何地是犹割股充饥腹不饱而股就废矣臣闻古之域民或廛而不征或法而不廛市宅货易本非为官而设昔曹参入相属齐後相无搅狱市其後卒成清净之治伏望轸念民艰思近图远省用裕民凡朝廷祭祀宴享赏赉兵戎军国重务遇有缺乏量给官钱均平买办其余斋醮赐予营造服御不急之务得已之征无名之费悉宜停罢以苏民困不必差官踏看谨具题请旨
各处乡试乞增取举人
查得景泰元年诏书内一欵科举一依永乐年间例行不许更改此皇上中兴初政所以广致人才茂图治理之盛心是以庚午癸酉各处开科取士俱各钦遵施行不拘额数续因给事中徐廷章等建言欲依宣德正统年间仍定解额该礼部通行议拟得若依宣德取人不无太狭合照正统额例数外果有堪中文字量加名数亦不得多过二十名已经奏准行属但其所增二十名不复各照地方定拟犹为未当臣等请以一二处论之宣德中应天府额取举人八十名云南布政司额取举人二十名定额之初未始无多寡之分也正统中应天府增取二十名云南增取五名增额之数亦未尝无多寡之分也今应天等处学校不减於先而云南等处士子不加於昔若不论其地方不量其士习一槩俱增二十名则应天所增名数比旧仅过一分云南所增名数比旧将及一倍矣在彼者何其甚寛在此者何其太狭举此一二余地可知且礼部见今行移既有不得过二十名之语则少者必欲取盈多者不敢踰额进退不均枉滥斯甚况今开科在迩乞勅礼部申照旧例其先奉增添二十名除云南不动外其余南北直隶各布政司多寡未均者各依正统年间增额等第照例挨数加添庶为便益缘系比依宣德年间定额及正统年间增额事例今将拟添名数开题请旨
云南布政司【正统间增五名今依礼部奏添不得过二十名】
广东四川陕西山西广西【正统间各增十名今比云南合多五名通增二十五名】
浙江福建江西河南湖广山东【正统间各增十五名今比广东等处合多五名通增三十名】
南北直隶【正统间各增二十名今比浙江等处合多五名通增三十五名】
代孔克煦乞免本族田租奏
臣克煦切照洪武永乐年间臣之一族为户不满数十成丁不过百躯及今承平日久生齿日繁一户或分为四五户者有之一家或分为十数家者有之思得各户原有地亩税粮秋夏总不及五百石子孙男女不下三千口俱沗系圣门素习儒业既不能为工商以从事於他道又不能逐技术以餬口於四方不过恪守耕凿以为事育耳又值连年荒歉输纳有程养赡不敷温饱无托臣切惟饥寒切身虽父母不能制其子衣食不足虽巢由不能固其节设或乖违礼义贻辱祖宗未免有负累朝优待之恩也谨按唐乾封元年亲祀孔庙子孙竝免赋税宋太平兴国三年命孔宜袭封文宣公竝免其租赋又访得己故尚书胡濙先朝时亦蒙优给田土除免税粮臣等怀望有年自揣疏远侧微不敢举援陈请今者叨逢盛事感会休期伏惟皇上矜怜将本族税粮乞与蠲免以为圣朝一代之彞典以为万世崇儒重道无穷之视效也臣谨具奏
举王竑李秉奏
切惟方今根本重地临据幽燕边塞诸军交切禁旅比之前古都邑不同迩来边报相仍秋防及事外蕃连结种落伺隙乘机比之曩者情状不同仰惟圣明御极不足为虞设若征讨有加师行粮食庙堂授攻守之略司农揆转饷之资典守缺人咎患非细以此言之方今事宜部院皆贵得贤户兵尤为急务不可不为之先备也照得户兵二部及都察院久缺尚书等官虽有马昂杨鼎李宾等在任缘须正佐相资庶得事务周正若不量才度德滥授非人或旷月踰时因循不举有无两病废置都乖旧制时宜均为不便切见总督漕运左副都御史王竑巡抚宣府右副都御史李秉俱各才堪致远心切济时向因共推其贤以此累陞前职其有无德政非臣等所敢言但其夙着勤劳多历年所委以重任必有可观缘今所掌止是各处一方各理一事此则求人而不得彼则小用而有余恐非所以居重驭轻之道也如蒙乞勑内阁吏部会官计议将王竑李秉取留在京随宜补任别选公正亷干官员代其所掌如此则缓急可济内外得人既不失更化之宜又可示劝功之法人存政举何虑其余昔汲黯在朝而淮南寝谋子仪将兵而吐蕃遁去司马光拜相而辽人戒毋生事王旦入相而元昊谓中国有人此岂在兵刃既接政令相及之余哉良田举用得人风声威望足以耸动其观听而震慑其心神也近者抚宁伯朱永奏举镇守甘肃定襄伯郭登荷蒙允许命官代还大小臣工下及卒伍莫不感戴欢欣望风作气悦近者可以来远先机者足以屈人边地闻声当亦知惧臣等惟文武竝用则致理定乱之具全将相皆贤则治内攘外之功恊今总兵者既承简任而率属者尚尔缺员贤才满朝岂无一人可以荐扬拔擢如郭登屈己让贤如朱永者盖必知难其人故有所待也昔唐陆贽自以居近侍而不能荐贤为耻臣等忝居近侍实切惭惶是以俯竭愚衷上千宸听谨题请旨
乞除调带俸军职
查得在京各卫武职官员带俸等项数多有一卫二千余名者有一卫千五百余名者通计不下三万余员每岁共支食米三十六万余石折俸银四十八万八千余两若并胡椒苏木折钞总计动经百万之数靡耗钱粮莫此为甚臣闻战备攻守士卒当前但使主将得人不必多官纷扰况其间多有老病怯弱骑射生疎之人既无差调又无掌管徒建虚名以支实俸积岁弥年何日为了见今府库告乏四方饥馑相仍平时钱粮仰给去处多因停免节财慎用正在此时今乃以有限之资而供无穷之费设若少有缓急财赋不继京师百万军储计将安出臣访得天下都司卫所官员多有事故及在前至今员缺不行申补亦有曾经申奏未蒙调拨者以此千百户所印信多令总旗人等护掌行使以致奸弊百端军无纪律如蒙乞勅兵部计议照查各处员缺将前项带俸官员内除应合存留备御者不动外其余相应除任者照缺量行调补各处都司卫所管事如此则在外无旷官之弊在内省冗食之忧事体人情两得其便若能减去一分则京师有一分之积矣臣谨具奏
灾异乞修省疏
迩者天心仁爱国家薄示灾异皇上克谨天戒日御斋宫恭默思道以消弭之顷於五月十日特降勅谕布告羣臣使各改过自新共图修省臣等钦服圣训夙夜震惊爰自奉勅以来上下具严徵应未集切惟上天之道深诚广大可以专求不可以泛应可以心感不可以迹孚可以久远观不可以浅近测故凡灾异之来意者必有所自而非一日之故得其所自则变灾为祥不得其所自则灾异迭见矣况乎京师六部等衙门政治所出一号一令动于四方法久则渝人习则玩致灾召变岂无一二可以指陈所自者但百工衆职各有攸司若令他人言之未必尽知首尾如蒙乞令在京各衙门堂上并部属等官各将本衙门事有未宜政有未妥或利所当兴而未举害所当去而未除或系见行而可以暂止或系已往而可以改图凡百积习致弊而有戾於立法之初者许令寻源据实逐一具奏举行有不尽不实者许言官劾奏皇上尤宜专虑澄心严恭寅畏静存动察於昭昭之际潜孚默祷於冥冥之中凡可以当天心之仁爱者无不顺而从之必能切中事情有所补益昔成汤引咎未已而六年之亢旱即苏成王悔悟方萌而一时之风雷随息此所谓求之以专感之以心故能致徵应於顷刻也隐微冥漠一念转移惟皇上留意臣谨昧死具题
乞复王徽等官职题本
天顺八年九月十七日该通政司具进南京刑科等科给事中王徽等所言事件节该奉圣旨这厮每不知情实却妄言要誉希求陞用便都调出边方去钦此钦遵臣等切惟纯臣之进言於君必先顾其体要察其机宜以恳切诚慎之心而将之以和婉讽导之语故下易达而上乐闻虽以臣等至愚不识忌讳每论一人言一事必其允关大义动合衆情然後夕虑朝思形诸奏疏未尝敢以率易为之王徽等志大而略於事务高而浅於识彼见诏书许以直言无隐诸上书者又多被奬纳自以当言之官遇可言之日依乘感激图补无阶一旦骤见此事义形於色气发於声恃其狂愚不顾利害乃欲尽法於省刑罚之余更事於仍旧贯之後而不知多事之秋当且为朝廷保恤人才调剂事势也以是矫激过深引喻失当所谓匹夫之志野人之诚顾自以此为尽心而不知其言之伤於切直也皇上责其不知情实诚如圣谕但要誉求用实无此心今幸不即加诛赐以调遣此日月之明天地之量非臣等粉骨碎身所能上报但恐四远之人亦复不知情实必谓彼近侍之臣以言为职犹且得罪况疎逖之人岂敢复有所言由是箝口括囊实惟其始幽情枉事壅於上闻非社稷之福也伏惟皇上以不世出之主当大有为之时从谏如流求言若渴政治以此而荐兴臣工以此而承德今行之未久遽使言路湮塞谏职流离骇听四方传疑万世有识者所共深惜昔汉朱云乞斩安昌侯张禹帝欲加以死罪云攀折殿槛左将军辛庆忌免冠叩头曰此臣素着狂直使其言是不可诛其言非固当容之上乃解唐皇甫德参上言修洛阳宫事喻及宫闱太宗盛怒欲治以谤讪之罪魏徵切谏乃曰朕罪斯人谁敢复言因赐绢加职姜公辅表谏唐安公主厚葬德宗怒甚陆贽上疏以为公辅任居宰相遇事当论奏不宜罪之宪宗谓李绦曰谏官多谤讪朝政朕欲谪其尤者一二人以警其余对曰人主孜孜求言犹惧不至况罪之乎上善其言而止此四臣者所言假使未当今百世之下不复论其言之是非而惟美当时之能容直言及辛庆忌等能引君以当道也此汉唐往事得之於书而臣等所目见者天顺元年六月初六日吏部奉先帝圣旨各科给事中三十五岁以下及语言不正的都对品调出去钦此已经定拟调用间至初九日节该奉圣旨给事中御史是朝廷近侍耳目官如何妄劾人论法本难容但念他每职当言路还都着办事钦此钦遵此先帝於言路诸臣始则示之以罚终则收之以恩威福予夺操纵有伦比之汉唐尤为特异伏望皇上远宗近守谨始慎终将王徽等薄示威严复还旧职既有以彰其失言之非又足以广夫进言之路臣等不胜受恩感激之至
弹章
见君而不知谨者斯为背礼知罪而不能惧者几於怙强背礼者败常怙强者无忌有犯於此难逭於刑切照定远伯石彪本以疎庸夙承叙荫顷由微绩起至大官德感生成已过草茅之分恩深豢养当怀犬马之劳奈何无所用心遂致鲜克由礼迩因有疾皇上待极仁恩听行调理视同休戚不责朝参乃於天顺二年七月初六日病既痊而入觐当加敬而不忘及礼毕於外朝合侍班於中禁岂期本官处身不检致令幞头坠地已无加敬之诚及礼毕不入内班又失当朝之礼御史纠劾而不在皇上寛宥而不知先虽过误後实怙终臣等窃闻古之人臣见君君适路寝然後敢退岂有上方视朝而敢背礼自便者乎又闻诸侯朝王或肉袒告罪岂有明知所犯而敢怙强自纵者乎即事原情法当无赦惩一戒百理难曲全伏望皇上以法断恩以义制事将本官拿送法司明正其罪以昭国典缘系应议官员未敢擅便谨题请
礼可义起而常变之分殊法以时施而生杀之候异故知礼者不失其宜善法者不违乎当礼法不谨刑宪难逃切照某等皆以庸流均叨盛选任参驳之官而反自放纵居禁密之地而率尔粗疎乃者天顺二年十一月初八日恭遇冬至令辰十一日又遇万夀圣节百服四方共赖一人之有庆羣工庶府咸祈万夀之无疆远者如斯何况近侍某等昧乎大礼之宜泥乎常法之迹当初阳生复之候而奏严刑既非所以顺时令当祈天永祚之时而详重宪又非所以格鸿休徒具耳目而闻见不明徒备形骸而变通不审蠢然草木之质信如聋瞽之人举动若斯忠爱何在乞将各官拏送法司明正其罪以警将来缘俱系京官未敢擅便谨具奏闻伏候勅旨
事莫大於祭而助祭者必谨义莫先於君而事君者必勤礼或有愆刑兹无赦切照某等介胄庸夫斗筲小器素不闲於礼教曾何事於仪文安习故常养成怠惰乃者天顺三年正月初六日孟春时享太庙皇上亲御斋宫式严祀事臣下致斋公室相协宸衷庶诚敬之交孚致祖考之来格岂期本官乃於初四日夜饮宿於家故违礼制初五日因酒悞事不赴朝参麯蘖是耽罔顾三戒七斋之义妻孥既翕顿忘夙兴夜寐之勤何以事君岂能助祭臣等切惟耽酒者有罪而祭祀之日尤加失朝者有罚而纵酒故犯者尤重二罪俱发衆恶皆归事既彰闻法难容恕乞将本官明正其罪以警将来缘系军职大臣未敢擅便谨具奏闻伏候勅旨
国事莫大於郊而临祭者必敬君言莫重於誓而受命者必钦祭不敬则慢天命不钦则背上是可忍也孰能容之切照某徒籍先功素无他技力轻任重齿少官高既叨爵邑之封亦有神人之责勤劳尽瘁亦是当为沐浴斋居甚非难事奈何燕安气胜怠惰情滋乃者天顺三年正月十二日大祀天地皇上既恭默以端临事之诚复誓戒以严示下之命百官衆职罔不?恭祝史工胥亦知戒谨岂期本官於初九日夜正当斋宿之期不忘家室之念默斋初罢辄便回还暗去明来以郊祀为常事面从心异以誓戒为虚文谲诈机深?渎事审虽昊天广大不加怒於匹夫而王法均平必先行於贵近乞将本官拏送法司明正其罪以为大臣欺慢之戒缘系应议官员未敢擅便谨具奏闻伏候勅旨
礼与食有轻重而因食悖礼者谓之贱士义与利有公私而见利忘义者谓之小人切照某等全生介胄滥迹章缝一则黩於货财非勇不顾家之将一则志於富贵岂材堪致远之儒此其所见者既卑是以临事也必败曩者皇上命某等持节前往楚府行礼卤簿临朝举盛礼而封藩国大胪传制行古义以遣廷臣事既尊严理宜敬慎岂期罔胥告诲互相比周承大礼而反为餔餟之行服大义而取为苞苴之事岂不重干国礼深玷士风伏望俯察羣言上昭独断将某等明正其罪以为不循礼义者之戒缘系应议并在京官员未敢擅便谨具题请旨
郊所以事天动息皆可畏之地斋所以致祭始终咸当敬之时礼或有愆刑兹无赦切照某等或以文儒而起居禁密或由工艺而滥致显融为卿属者或矜以自高任戎事者多肆而无忌迩者天顺四年正月初九日大祀天地初八日法驾临郊百职肃雍周道无啓行之扰四门清穆明堂辑至止之仪天意监观人心瞻仰岂期各官忘其戒谨安於故常驰骑直前至天门而不下肩舆迳造临神道而弗趋罔思圣明之具临不顾神灵之如在放纵者固其所也谨厚者亦复为之是岂不知鲁大夫循墙而走之恭乃独不推蘧伯玉至阙而止之义怠心既胜敬意何存罪已昭彰法难容恕伏望皇上涣颁宸断奋发天威将各官拏送法司明正其罪以为祭祀不敬之戒缘俱系京官并军职未敢擅便谨具题请旨
身以礼为守而礼之当谨者不可违臣以君为心而君之所敬者不敢慢故纵败礼者有罪怠胜敬者灭身条教具存情法难置切照某等材非屈乘技止黔驴官赏倍常荐致显融之位职业易称尚虚补报之劳奈何无所用心遂致鲜克由礼乃者天顺四年四月二十二日蚤於会同馆前适襄王以入朝而回寓府某等因退食以还私家既不避道而徐行又不下马而交过冥顽罔觉放肆无严事系重干理当穷治臣等切见襄王之在藩也皇上念叔父之亲眷怀特至今襄王之来觐也皇上笃展亲之意接见无时送往迎来极旷古所无之典予车分宝悉内供凡有之资恩礼优加锡赉稠叠藩国尽君臣之分朝廷厚亲爱之诚宗庙之神灵降监用禧海宇之臣工仪刑承德而某等何人乃敢昏迷自恣侮慢弗恭皇上廓天地之恩奈某等负丘山之罪罔之生也庸何惜哉伏望皇上奋昭乾断涣发宸刚将各官拏送法司明正其罪以为人臣纵情失礼之戒缘系军职大臣未敢擅便谨具奏闻伏候勅旨
过也皆见更也皆仰是为日月之蚀先时者杀後时者杀或干政典之诛事已昭明法当推问切照钦天监掌监事侍郎某等本以庸凡叨居台监因依故迹曾何钦若之勤揣摩旧闻靡有推测之智乃天顺四年闰十一月十五日夜十六日蚤月蚀百工衆职惊惶不安啬夫庶人奔走无措某等昏迷自恣扰忽不恭既不能先事以闻又不能临事而觉起复方位一无所知时刻日期茫然未达居其位而不为其事有其官而不得其人救护之礼不行历象之司何用且薄蚀为变象之重日月为列曜之宗显者忽慢若斯微者差谬可见何以均齐七政何以标准四方是以古有无赦之章今有失占之律天人所在休咎攸关不可不慎也今某等已蒙圣断付之刑官固足以上答天心下彰国体矣但某等情犯至深瘝旷特甚伏乞重加其罪以警将来谨具题请旨恩不可慢慢则致罪礼不可违违则入刑故感恩思报者必能尽臣下之礼守礼不易者廼能全君上之恩事或有愆法当无恕切照公侯驸马伯二十八员俱籍勲阶叨膺武备承袭者或居安平日曾无待用之思操历者或循守常?未解临机之法皇上文能兼武安不忘危乃者天顺四年十月二十二日亲御内府海子西教场命某等列射且勅吏部尚书王翺等五员往共观之将以简閲技材开导兵事使某等知所法也臣等侧闻各官弓马熟闲者固多骑射生疎者不少或矢枉弓弱而发不至侯或弓劲力微而引不盈彀或规模偃仰而不知内正外直之仪或引注低昂而不知左拒右附之法舍矢者衆以千百中的者十无二三皇上包容过厚诱掖惟深既收黜罚之威复溥恩私之典重赏宝钞薄示劝惩为各官者自合铭心刻骨永怀感愧之诚夜寐夙兴恪致谢酬之礼可也却乃处之如固有受之若当然及王翺等谢恩已毕各官情知怠惰事出因依至次日方行报谢遮掩前非受赏则越在羣先谢恩则缓居人後守礼之诚既失思报之心必无皇上施恩上之恩某等犯罪中之罪谓事微而不戒则彼衆以何惩合将各官究治不敬之罪以为将来之戒缘俱系应议及军职大臣未敢擅便谨题请旨
尝谓与陪祀事有其诚则有其神渎慢山陵是可忍孰不可忍作孽由已垂鉴自天切照某等猥以佣材末技叨承竝蓄俱收位列中军者素乏智谋之美任居卿佐者少闻经济之资副郎署者不过随行逐队之人任卫所者何异坠凳执鞭之卒此其材器既无可取而其谨厚又不足观乃者天顺三年十一月十九日冬至节各官躬承陛旨陪祭山陵所当夙夜惟寅恪尽具严之敬始终如在式存至止之诚岂期各官性本疎庸素无检束各於长陵近地随即骑马而前或过景陵神路而径行或至景陵台基而下马或濳坐便地礼毕方出或唱饮斋所至晓不醒?渎有加猖狂莫甚臣等切惟人臣见马犹且式车岂敢悖慢於山陵之地古人行者且不唾井岂敢汚秽於祭祀之区似此渎祀背礼之非足为文事武备之玷宪章具在刑罚宜加伏望将各官拏送法司问罪以警将来缘俱系大臣军职谨题请旨榜
汀洲府行六县榜
一各里甲并见在官公使人等除均徭军需公务外不许仍於所管衙门办送到卯拜见供给当日当月等项财物其乡郭里长不许仍令甲首供备饮食物件如有故送受者通行追坐入官
一每年除修仓局造解京等项物料外其除岁报诸色文册历日纸张庆丰库钞等项公务止到府交领者各於相应里甲内轮差不许仍於小户内科贴路费银两送府其成化二年仓用斗斛本府自行造钉烙号完具至期照差关领逐日调厫更拨用收直待破损不堪方许预申再给不堪者仍缴府以凭勘验不必每岁於各县造送劳扰人难
一每岁坐????府仓及存留各县粮米听令人户自行赴纳每二石出顾脚折二钱二分每三石出厫?席一条不及二石者俱免其余别无使用若有揷和着水及年终不完者依律治罪间有路远之人畸令小户自愿附纳者听从民便仍仰各里长承纳不许官豪及在官之人计嘱包揽或有通同结构仍旧科算小户财物赂送监守之人及多除脚米一升一合生事作弊者事发一体治罪收纳之际许本户亲自行槩其斗给人等各照年分收支不许仍立牌子斛手脚牌名色一槩搀杂刁磴留难致令小户困屈其厫?席多余及放支毕日照数存收备用
一各仓收支止许应纳应关者在内若无故擅入及不将原降斛斗调厫更用许拏获告举其大户并承纳里长粮米进仓先於门上报数讫批串後听本仓官吏照串数验堆约量是实方许起斛厫门进出脚担分路各行红黑二筹须相离窵远抛掷互换天色将晚即便闭仓不许乘昏抵暮收放致生奸盗
一府属多有容令惯猾之人在衙出入引勾事情吏典多有留匿结揽写发者在房主集朋合为非其老人多有额外滥充革役未退并罢闲官吏人等在县把持公事排陷官长蠧害下民者除已问发及缉知外原系前事未经晓谕难遽穷究自今各宜洗心改过保全身家毋得再入公门重存形迹若冥顽不改各属官及被害者通前指实申告以凭处治
一文庙各坛应祀神只祭品务须如法措办丰洁毋得听揽搪塞欺罔神明其乡饮迎春科贡等项事不可已者亦须丰俭得宜毋令小民费扰外有子牛春戏桃符门神元宵灯等项无益於事者悉皆停罢
一访得宁化等儒学生员多有蔑弃经书违越礼教习为游惰积渐成风深为未便仰各提调官以礼省谕其父兄用心戒勉资给务使有成如仍不改罚及其家其中委有学行可嘉及游惰不悛者各学教官开具勤怠贤否实迹同季考过文卷优劣等第申府以凭赏罚各学庙像祭器公廨损坏即便措置修理额设斋膳门库等项人役及时勾发毋致空缺其社学师生亦宜时加顾眄感发人心
一本府惟长汀县里老呈举民人刘万锺八世同居除已勘报是实另行外其余五县寂然无闻盖因此等之家或系贫素惟恐用度艰难甘自泯没合仰各属里老备询乡都里社无分大小贫富委有孝子顺孙义夫节妇事行真实例该旌表者即便举呈本职即与一力主成不令本家动扰毫忽其民家孤老无倚者尤须照例存养优恤具申回报毋得视为泛常虚应故事
一今後词讼牵告良家妇女无分人户大小若非事情真实紧关干对者毋得辄行拘留到官有伤廉耻其见监囚犯轻重自有公法毋得纵令吏禁非时捶楚拷掠逼要灯油烧纸等项财物刻减衣粮容隐外人出入透漏问结该纳纸张各照官数收纳不许多批另折通同铺行明交暗取及将俸钞出外挟势低价和买肥已损人其监房门牕墙壁损坏上漏下湿蛇鼠秽汚俱要时加修整祛除毋致误伤枉死
一访得各属人民近年有为官府贪求豪强逼胁大则逃躱山泽久旷粮差小因词讼牵连拘提未到只今已蒙恩宥各宜安生乐业改恶从善应有合办粮差该结词讼不许仍前缺误今後凡有事干本府者仰照新置信牌期限赴职即与量情发落决不淹禁酷刑及受财听嘱失信於尔衆民若有故肆违延及当该官吏不遵牌限完解者定行究治不恕
一婚丧礼有定制贵乎称家有无访得本府所属习尚奢靡费用无度多有因婚嫁而典卖田地因丧葬而拖欠钱债者互相仿効坐致艰难今後嫁婚者行礼会亲各照门第贫富止可从宜减省不许仍旧需索财礼备办过分筵席丧葬者亲隣人等除香烛吊问外或柴或米或钱或布任其所有各随情意厚薄互相资助不必买送虚花盘合无益於人及葬之日俱各自行穿素到门送殡不许动扰丧家送斋分孝愈加忧困其迎神祭祀土俗所因者贵乎诚意交孚不许广张金银宝玩珠翠等项互相夸耀诲盗长奸敢有故违者并及亲隣一体惩罚
一访得府属人家多有年少子弟游手好闲不务生业专一结交无赖之徒号为十弟兄名色日逐轮办饮食在於街坊恣肆沈酣至夜不散因为奸淫赌博哄骗钱财衷恶怀奸不可胜道以致妻孥失所家业凋零皆由此出除革前及另行缉拏外敢有不改前非者许亲隣举首若隐瞒故纵事发一体治罪
一本府六房吏典贪诈者不无淳实者亦有从本职到任以来各知戒谨一应钱粮刑名等项公务文移俱系本职躬亲理断虽有贪诈无由用情今後凡有因事到府人员毋得枉被诈欺虚费财物事或发露得罪非轻
一今後官客经过除轿夫照旧外余用人力止於运夫及接递夫内照原定名数约量均拨各从本管衙门附簿挨次轮流不许多余占放其夫头人等敢有奸猾推捱通同作弊者一体治罪若遇紧急不敷方许於见在官里甲及火夫内借用亦要记数挨轮不许仍於坊甲内科贴钱钞如驿舖原无运接夫者仍旧施行其驿递等项夫役如果在乡窵远有妨农业者许从宜顾替两得其便
一馆驿支应物件各置簿标写遇有使客往来方许作数不许逐日预办支销虚轮实费在官马驴首人等每岁该用钱物除约量另行外敢有仍旧於各户多科者追陪坐罪
一本府编发公用通知簿仰各县自到日为始按季每月将日逐????收过里甲钱物无分多少要见买办何物因何公用衆同於何处供应交纳令该吏眼同逐一附写上簿就令本里甲书名画字付首领官收发若有多科许小户赴县告查相证若里长通同上下增减脱落及赴告不听理者许赴府陈告其文簿仍仰按季缴报以凭查照施行
一今後词状除革前及不干己事外止许举告一事从实开具实情及知见正佐对册年岁老疾者有无儿男方与准理若系革前及非已牵告五人以上及不识字而不写代书人田塘出卖过册年久者俱不理受
一各老人凡有剖断词讼俱要申呈定夺不许私擅受嘱径自归结放免其里长并火甲人等竝不许辄受民词生事扰人违者必罪
一本职止有弟张寛见在国子监读书原无别居以次弟侄亲房之人傥或诈冒本家或称亲友在於各属求托骗者许举执到官以凭惩治若有乘机就错因而假此动扰於人者必罪不恕其各学教官虽有一二乡里皆正大之士相见以礼言不及私竝无请嘱听从事意各宜知悉
一本职到任未久卧病踰旬於兄民情土俗大小事务所未深省姑以一二先行条示余有见闻又当随时禁遵傥其间意见有偏言论过当可暂而不可常知近而不知远宜於此而不宜於彼所赖郡中老成耆旧合属贤士大夫幸悉所知明以见教但可以妥事安民从公利衆者本职敬当听受遵行不敢自是而拒人也
方洲集卷二

[book_title]卷三
钦定四库全书
方洲集卷三
明　张宁　撰
赋
王道君子赋【用经李使君以南山道人所画过化存神图索题余意神化之理殆不可以形状求亦非区区言语所能者然用经余同年固命不能辞勉为赋之】
粤有君子是为大人首出庶物卓冠羣伦廼握乾符乃阐坤珍中天下立为四海君建纲陈纪作乐制礼思永图远布法立体罗贤网德列官分职以相天工以凝人绩大必周於枢机小必严於品式类皆其制作之会通未足以语夫参赞之至极也至若温恭濬哲端穆渊微诚能动物知克先几德盛而兆民化笃恭而天下归言行所达政教所被耳目容貌之所接风声气习之所至凡所经历尘垢者洁驳杂者纯枉曲者正昏昧者明孱弱者立劳趋者宁或近或远将见将闻莫不放收离合寐觉酗醒所谓不动而变无为而成既不假乎积久亦无事乎威刑尔乃清明在躬内藴精妙思虑志念之所专一精神心术之所孚召凡所存主巧不能工谋不能料力不能运辨不能道蓍不暇占龟不及兆若风若雷如恍如惚声出响随形至影集所谓不言而信不疾而速似有出於神灵将不由乎人力盍观夫耕历山而田者让畔陶河滨而器不苦窳宾四门而穆穆纳百揆而时叙此非虞舜过化之事乎立之斯立道之斯行绥之斯来动之斯和此非仲尼存神之事乎斯二者体用同原显微一致非有缓急之可分彼此之容议奈何数有变常世有隆替玄德升闻者固宜达之域中有德无位者竟徒托之言外方其过之即化虽化者莫知其所从化存之即神虽存者不自知其所以神过由存始化以神能王道之大於斯而成但见九法叙三纲平六府修百度兴万姓奄甸四国来庭无美可颂无瑞可徵杀之而不怨利之而不庸康衢发泰和之言击壤啓自然之声噩噩乎其无迹浑浑乎其无形熙熙乎其自足皥皥乎其难名既不知而不识复何爱而何憎神乎化乎巍乎焕乎天其同高地其同静日月同其明睿星辰同其辉炳雨露霜雪同其生肃风雷电雹同其号令六气顺四序行家齐国治而天下平也羣动若百物生老安少怀而朋友信也闇黯汚浊归於清明江海其容纳也震撼击撞底於宁一山岳其镇定也举一世而甄陶之乘六龙以凝命也恊四极而尊亲之同两间之广运也斯则君子简易之极功而圣人参赞之能事毕矣彼霸者尚力首威要名聚势以服从为功以开拓为利计功也而假之以明道谋利也而先之以正义小得而大遗迹同而心异使之踊跃跳舞马牛其民人驩呼突走卒役其一世功烈如彼其卑汝何曾比於是殆犹举皇荂瓦缶於黄钟清庙之侧彼里耳嗑然之声歌岂足以比格神人和上下之音律也呜呼三王步五霸趋秦汉既蹶仆者接迹百代而下王遵霸黜天地同流请观今日
怀秀溪赋【为同年刘佥宪赋】
引领庐山缅怀秀溪仰遗业之具在企前修之难跻粤维祖考既窒而通弃故即新惠迪避凶乘生气之止聚究地理之终穷二水蓄秀三山藏风阴阳抱负龟筮恊从尔其经营相度鸠工构作高深卑下咸有准酌岩谷涧坞田池园圃瓯窭污耶各有定所堂室廉庑?湢牖户枨臬?梲亦有品庶其将启久远於昌明示子孙之朴素也至若春风扇和时雨初霁泉聒聒而鸣除草茸茸以交砌携芳尊以出游掇幽兰而为佩善羣物之向荣乐吾生之良遂南薰时来远林薄暑荷香送风松荫藏雨倚前荣而寄傲对青山而独语抗高志於羲皇笑炎凉之缕缕凉飈入座落叶盈庭收芋栗於高园喜禾黍之西成菭蘠有韡蟋蟀时鸣采芙蓉於芳渚怀远人之孤征居幽道远岁晏山深梅蓓蕾以将放雪缤纷其载零招野鹤於巉岩放孤舟於沈冥会时序之既往欣妇子之具宁羌此乐之如故悲离合之无凭尔乃遡江淮极燕蓟吊子长访郭隗泛萍梗於洪蒙飘蜉蝣於天地陈礼乐之三千排阊阖之十二锡殊宴於琼林悬佳名於象魏驰泥金於旧乡纡银章於法侍载秣吾马载膏吾车飞霜浙水瞻云故居繄家山之杳渺每却望以嗟吁吁嗟乎白昼眠云兮清宵立月空堦滴雨兮纱牕洒雪形趦趄以将去兮梦迟回而不絶饮西湖之清冽兮想楚江之澄澈览吴山之崒嵂兮思庐峰之嶻嶪被豸绣之煌炜兮怅莱彩之疎歇居栢台之森卫兮感椿庭之凄切味鲜腴之列陈兮悲甘旨之或缺惟君亲之不可以或後兮而忠孝之不可以或遗将仕者之不可以长往兮又惧夫士者之怀居彼诚谓夫国尔而忘其家兮吾又耻夫去则无所於归虽今日之未可以遽止兮吾有待夫来者之可追聊托迹於丹青兮爰以寄吾之遐思
愁阴赋
闭塞岁徂和畅时至庶物迎熙万象开霁进阳退阴向明背晦晖晖乎其来冉冉乎其继郁郁乎其华灿灿乎其丽胡为哉滃郁云蒸杳冥雾漫缥漠烟霏仌结氛乱鸿蒙如未分清浊如未判日月如未旋寒燠如未变黎黄如昼之将夕昧爽若夜之始旦无乃元英返斾震御停车屏翳歛施飞廉倦趋丰隆布令阿香轰驱将然否也是耶非欤尔其峯峦晻霭陂涧昏沈楼寂閴林木萧森山兜散麓湖舫维浔余春惜赋人日追吟企浴沂之遐轨羡修褉之芳音怅良辰之易迈悟宿约之难任时则林泉逸侣诗酒幽寻嗟今吊古莫不有郁郁无聊之心花萎柳瘠燕懒莺骄翠歛润掩宝篆寒销青灯短焰素帐垂绡苹缘滨而堪采桃须晴而未天望将归而益久阻吉好而增遥伤白日之无光悲青春之寥寥时则空闺淑配邃合娇娆居幽闵节莫不有依依触景之忧乃若孤舟江海匹马关山留时倚棹待旭逑骖白云迷望红日违瞻仰帝阍於蓟北眄亲舍於江南目懵懵而不见涕澘澘而垂沾口忘言而心悟魂欲逝而形淹亦有灾祥切已调燮切兼农功既及国用方严冷不宜秧湿不便蚕念西郊之不雨悯东海之无盐省蒙昧之所自徵休咎之攸占此则孤臣出子卿士师尹之忠爱非可比登临燕私之游耽也老病衰迟岁序遄疾壤缶声謌千金一日慨人已之同情怀小大之欣戚蹇予心之靡他羌近远而如一永惟海宇之清宁聊以毕志於山泽
颂
南山有椿颂夀胡廷慎父母
南山有椿其本秩秩有美哲人德音藉藉南山有椿其叶穰穰有美哲人其福洋洋哲人之配如兄弟矣天监定尔俾偕老矣哲人之彻克世德兮帝督不忘胥将赉兮百禄是集万夀是锡如冈如陵永保皇极
北堂有萱净闓斯植乐只君子柔贞惟一北堂有萱雨露其滋乐只君子夀考维祺凤之鸣矣凰式和止既安且宁家室固止子之生也母式教之如圭如璋显克肖之百禄是迓万夀是介如冈如陵夫子是载
鸣鹿颂【君子德艺有成以宾兴有行故颂之】
鹿鸣呦呦于山之幽载背载呼言善其俦维体泽泽维角戢戢匪外之防维内之则相彼麟凰寔郊寔薮释是町疃乐此灵囿以礼为罗以爵为縻匪罗匪縻周行之归展也佳宾胡不云来式燕以遨乐只有仪文王不已惠然来思
重建温国文正公祠堂颂【堂宇翼翼颂君子也君子能勤事以复先公祠祀故颂其美而传之】
堂宇翼翼子孙之式於昭穆清先祖孔怿既合既具笾豆有奕维垣维屏陟降有秩不庶以靡先□之则绵绵夏邑逷逷温国勿替嗣之永世无斁
六礼有将式克语之三加有辞式克御之死丧之威翕共与之饮食言笑肃慎只之增增来仍式谷以之毋俾此邦不竞谓之
伊厥肇基实既於强不腆後人孰构孰堂骏美弗传忧心京京载服于田载艺于桑亦有良朋于槖于囊硕果不食先业用光
何晦于夕何着于昕举或坠之事必式因毋安于易毋恤于囏念敬尔守祀事孔陈先公有言予岂不闻冥冥积德在我後人
古乐府
履霜操
天降繁霜兮隆冬嗟不隩处兮行逢饥寒迫切兮心冲冲仰长号兮望穹窿儿命当终兮天鉴儿衷
上之回
上之回雍甘泉风云翕从寒暑推迁驰北戎驱南蛮率东瓯走西滇周德四海安八埏岁来巡行千万年
战城南
战城南死城北为子死父臣死国朱轮不疾驰铁骑不徐行宁为结缨死不学投戈生辱身降俘委骨泥沙他人不论级自己不遗名嗟哉新安与长平
将进酒
将进酒思未央俎豆具宾客臧秬鬯实中尊醴齐汲行觞百拜不及醉酬酢德以将欢乐难具陈言好不能忘夏歌述明训周书有遗防持此为君夀千春永无荒将将进酒思未央
有所思
有所思江之浔云汉寂寥閴山岭郁嶔岑手持连城玉袖置双南金见止未卒献繁声变清琴咫尺万里远一往难重寻有所思思何深
临高台
临高台天中央白玉作柱黄金为梁台端有嘉宾台下启周行周行四达佳宾相望投弓惜鹄鸣凤来翔
艾如张
艾而张罗蒐以狩宁干戈安不忘危厉不伤和三面尽解如雀何
君马黄
君马黄臣马玄君马来自宛臣马始离燕君马骋六飞臣马厄孤骞六飞遥遥行上天孤骞拘絷无由前安能日随御矩步相周旋
春江花月夜
春水緑堪染春花红欲然月华金涣漾夜气玉暄妍交绕回文锦联笼飞步仙赏心逢美景欢娯正妙年
江陵女
白苎裁娘衫茜练作娘裙情随吴江水梦阻越山云
乌栖曲
乌桕树上夜乌栖黄茆舍里晓鸡啼鸡啼未了乌飞去锦帐佳人不知曙
襄阳乐
襄阳女儿夜行游牵衣把袂大堤头歌声未歇笑声起唱处无情闻处愁珠璫玉佩摇春緑北渚南湖相间属至今荆楚宦游人犹唱襄阳大堤曲
采桑渡
采桑渡头采桑女渡近黄河滞行旅女逢行客怀故欢客逢桑女思家园家园桑叶共谁采应念三江行路难
杨叛儿
依依白门柳袅袅柔条芳藏乌犹未稳便解绾愁肠侬有博山炉欢为沈水香灰冷气长馥绣帐七宝牀新亭别离客江宁故旧乡愿随枯杨老莫作飘花狂
拔蒲
拔蒲水中央未拔郎已别深拔断蒲根浅拔断蒲叶叶断犹可将根断心永絶
西乌夜飞
月明夜永乌西飞瀼瀼白露沾乌衣无树可匝将畴依东有挟弹乌安归
常林欢
桃林花落臙脂香宣城酒熟珍珠光岘山汉水时来往欢意不及常林长晨鸡唱歇啼莺晓锦荐牙牀春睡好天寒日暮未还家梦中犹怯荆蛮道
江南弄
采莲采菱双棹行游女绰约朝云轻阳春和寡吹凤笙奏龙笛按秦筝鼔赵瑟
张静娘采莲曲
兰桡桂桨横江浦玉露金波花正吐莲步初从掌上移柳腰新罢盘中舞腰纎步窄不胜衣雾縠烟绡扬欲飞雨歇朝云降巫女月明秋水现湘妃莲房已实莲茎短幽思伤心悄停腕弱腹羞看翠葆圆柔肠暗逐氷丝断眼前歌舞易淹留只恐风光不到头翠袖香销红艳冷无人重上采莲舟
玉树後庭花
雅鬓含黛軃蛾眉凝翠糚羞花娇笑语赛玉软温香逢春惜易往爱极使情伤後庭歌艳曲前殿发清商
乌夜啼
日夕衆喧寂羣鸟皆冥栖如何屋上乌夜半哑哑啼屋中有思妇不寐候晨鷄惊闻夜啼声色喜情不怡明当有恩赦揽衣出中闺曾闻孝慈乌不类鹜与鷖复屋验兴周登城知遁齐物兆有先见由来事堪乩为语夜啼乌止止无东西
子夜四时歌
春歌
采桑南陌遥摘柘西磵远春蚕已三眠夫壻洛与宛安得缲织成裁衣待君返
夏歌
淼淼吴江津悠悠越溪渚南风递荷香洄遡三百里不见荡舟人难随采莲女
秋歌
捣衣出虚榭停杵登西楼月色烂如昼千山今夜秋游子不顾返时节空淹留
冬歌
岁晏时气肃寒风透帏牀镜歛双蛾蹙被拂孤鸳翔玉关路千里不如寒夜长
丁都护
衣襟歛袭明器充如丁都护杞梓桐栢狸首斑如丁都护北山石椁紵絮斮漆乎丁都护若堂若防马鬛乎丁都护菟裘营丘嬴博乎丁都护东西南北可识欤丁都护千秋万年可无虞丁都护死者乐土生者安居丁都护夫骨有托终以宁妾躯丁都护
凤台曲
吹箫来凤凰弄玉偶箫史音声迭谐和形体忽轩举彩云不复聚华月照故址空遗千载名流落无极止
公莫舞
公莫舞公莫舞劒光翕赫衣袖屡举上摩头颅下足跗前迎後送随仰偻挥霍星辰激风雨庄不停伯不语白蛇中断夜哭妪五色龙文气如许两虎自为讐秦鹿去无所鸿门一时公莫舞
独漉篇
独漉独漉水清泥浊清犹可濯浊则云涸鸿鴈随阳载居载翔不辑於行而竞稻粱朱弦清琴轸玉徽金逖矣同心空此好音龙劒之合精光辉熙试而无施不如睽离寥寥旷野以腊以春有来斯亲孰知其人
淮南王篇
淮南王好长生秘书充栋方士盈庭丹符断玉籍左道迷中行刀圭发狂疾几杖遗深情形气不复完云雨何由兴便便小山客讳死夸飞升君不见桥山葬轩辕浪说垂髯登衡阳亦同逝无士不流声至今犹慕淮南名
平陵东
朝望平陵东暮望平陵东松柏摧为薪豺鼠化飞熊苍天不憖遗我公我不能救将何从生人一何多天道犹未终旦复旦平陵东
巫山高
巫山高高不极瞿塘险深莫测欲济无梁奋飞无翼南人思南北思北心怀中土何由适徘徊日暮云怅望阳台侧远道未能归何因念朝夕
四言古诗
薤露八章挽沈希仁父
萎彼薤斯零露瀼瀼嗟我怀人于焉旁徨
萎彼薤斯零露湛湛嗟我怀人劳心惆怅
闻古圣善赙丧助昏廼如之人实获我心匪沽则名中心寔殷
闻古圣善简所因兮廼如之人所可徵兮受言怀之姑将亲兮
维凤有毛维麟有趾亶其然乎善人是予
维此善人於彼窀穸彼苍者天胡不尔吊
翳彼大荒祝?茫茫黾勉同心玄冠绦裳绳其归思我怀则降
翳彼旷宇濮铅修阻禴祠馨香宁兹寝处绳其格思无尔嗣苦
方洲集卷三
<集部,别集类,明洪武至崇祯,方洲集>

[book_title]卷四
钦定四库全书
方洲集卷四
明　张宁　撰
五言古诗上
题所画鷄鹅图二首
昔我怀父母初鸣即晨兴一从侍清禁出门始闻声烹膳日已远起舞欣时平胶胶风雨宵寤寐伤余情独行澹无俦拳立如有待饥唼水中蒲渇仰石边濑宁随鸥鹭闲不伍鳬鹜态山隂久萧条毛羽复谁爱
方洲八景八首
柳塘春雨
新柳绕芳塘柔风送时雨润草及西堂增波接南浦得句起遐思赠别怀旧侣回首灞陵桥潇潇几行旅
杏圃朝霞
春深花正开天晴海初曙霞光云际来艳色溢蓬宇明明碎锦坊淡淡秋容圃聊因旦晩欢妍丽安足数
莲池叠翠
池中荷欲花池上水初漫初看水上微旋觉香不断一曲密藏鸥万柄娇倚岸莫唱采莲歌江南时节换
麦陇翻云
时平田里安麰麦被丘陇芃芃翠浪翻蔪蔪緑云涌肥硗力虽殊刈获日可拱欲赋两岐歌周诗更堪咏
稻畦垂颖
农人告方及秋事忽已成黄云被田野白日寒光晴父老喜丰年鼓缶过我行平生任经理对此余深情
菊径凝香
田下去来久三径行复期采采黄金花照我头上丝含英抱幽馥佳会良在兹羊肠九折坂蔓草应正滋
梅林雪霁
闲来好幽事值此梅雪晴深林百草尽野水寒烟生怡然发孤笑婉恋有余情冰霜六七载永念孤山行
竹坞晴风
菉竹蔽深坞岁晩多阴风爱此旭日喧万玉揺玲珑吟眸展清眄倦耳生余聪因之怀劲草声色吾何从
赠陆汝谦
吾闻古神毉秦越扁鹊氏洞识隂阳机妙达天地秘生人无前功用术陋专技遇妇作女毉遇幼擅童稚或以伤疹称所用随所至一一底工巧何虑千古计古道既云远时毉极流弊造弓不顾甲治外不恤内仁术化忍心人命可轻试汝谦陆先生三世名家裔动有古人风一洗庸劣气余生坐迍蹇有子方两岁乳哺失调摄疾病遄以继惊风搐四体鱼口双目闭羣毉竞叹息束手坐相视先生徐徐来驾言勿惊悸下榻夜尚迟从容解金匮一投邪风疎再下壮热退三服乃如常下牀作儿戏幽谷阳春囘大旱甘雨坠中年复有子无乃仁人惠作诗表深功庶以将薄意
寄谢濬僧官
濬公夙儒雅自少偶业白天空一鹤举海濶闲鸥立平生怯诗魔老拙降未得清高逼休远典雅超复泐虚堂戞鸣球清啸闻月夕前年被徵荐浮杯度京国樗栎厌青黄尘泥混空色明珠堕浊水皓镜悬土壁昔忝青云交今逢白头客颇忆去年春正卧投老疾清风故人远旧雨深巷寂空谷音方隐月门敲正急苔阶印只履蓬户卓尔锡欣然起相携冁尔冠屡侧吹灯照残夜对酒忘畴昔岁月能几何离旷非一日乌兎互驰逐子亥忽流易元正十日初复此得消息缄书遣高第殷懃问眠食春林白团茶秋圃紫苞栗仪多物兼备岁去情转极时来得颠印自愧非愈轼再拜送来使开门日初出向来车马路草长没行屐
对雨
草木已时萎时菊方敷荣林空晩色净日暮孤烟横仰?修竹枝俯挹蒙泉清岁月忽复易采撷伤吾情
画云鸿振羽图题送陈掌教
东方有佳士文质何彬彬昔为待沽玉今备充廷珍朗诵商周诗默会羲文神言词夙华雅步履弥精纯初疑鹿鸣晩为感鸿飞循江干寡俦侣磐石多来宾矰?既云远稻粱安足勤进止各有节险易常相因弦琴古坛树载艺清池芹睠兹十年来渐觉寒毡春陵陆日已迈逵路日已臻祥云动四表孤征戾中旻奋逐鵾鹏风扬随鸾凤尘峩峩金阙楼溶溶玉河津刷翎补干羽万舞仪章新
爱兰
禀性无俗尚爱此山泽芳拔葵艺周圃分植置中堂入室有佳士纫佩非私裳时好岂足贵德馨谅难忘
重画云鸿振羽图题赠王良臣
翩翩渐鸿羽一举从江干再举次磐石三举逢平原升木良有得陟陵竟无患不愿腾上远但愿遵飞安祥云动四表天逵浩漫漫孤征戾中霄振翮偕鸳鸾联行两阶下仪羽纷回盘云深日五色万舞充华观巢居怀往事凝望起长叹
送别沈履德
园花发朝艳谷鸟遗春音岂无旦夕佳倏忽流光隂幽居寡时好感子时过临冥言启孤愤高步超烦襟夙昔怀远道遄别悲来今对酒不及醉眷此故情深
云谷
闲云翳空谷日夕生幽隂中有高世士结屋云之深飞锡天外风润泽寰中霖贞居聊自适变化吾何心
正统戊辰闻福建感而有作
平衍说荆淮险危闻陇蜀奈何吴魏间汉氏犹鼎足况兹三山地鼠窃弗盈蹴凭陵肆劫坏鸱义歼人族譬犹负隅虎据险势莫触食尽无後援鼎俎咀其肉复闻圣天子推心置人腹渠恶疾见尸丑类将自服贼死匪所叹致尤何太毒
见雨雪叹戊辰冬
日夕将天兵闻已度淮水黎庶仰虹霓雨雪何不止北军利高亢值此非所喜行师有纪律日须五十里南风吹铁衣却走泥没趾锈澁劒锋回塺疎弓力弛况不便舟船经涉殊未己指日布阳春顽阴悉飘委
王师至浙人情恟惧感而记之
厥哉南闽贼远冒明王师军声动白日淮海相逶迤羣县务驰逐民庶日何疲兵车恣横决帷箔不可支岂知阳春日坚冰乃相随我闻行师要爱须威克之马嘶不敢骄况尔部下为天子有休命借问大将谁
怀恩楼为王宗勲赋
萱草生北堂朝见夕已萎慈乌返故巢鸣声一何哀感此时物喧悠然动遐思况当慈母没缅怀耿嗟咨赤子将入井安能悟乖离营营愿襁褓依依眷孩提周全乳哺艰三年免於怀宵缝念儿寒晨炊畏儿饥游子日已远母心增伤悲殷勤二十载为子有室家奈何白日晚流光忽西驰明月照高楼疎棂起凉颸旁徨中夜长俯叹泪交颐慨彼泉下人相见未有期
刘公觐毕姻诗勉之
飞飞鸳鸯鸟比翼湖之涯生年不满百燕婉当及时东隣有处女春秋盛容姿一朝辞父母托身游侠儿岂无百两将而乃荡子妻妍华不自好终身抱余悲况君良家子衣冠能自持母穷毕日欢负此远大期辛壬与癸甲斯文良在兹
答姜文进
弥弥江中水黯黯江上树眷彼同心人胡为忽异处驾言从扁舟积雨不可渡愿随双黄鹄庶以相会晤
赠柴取中
东风扇微和万卉敷春阳盈盈桃李花烂然竞容光绵绵路傍草根株亦交相及时起凉颷零落随秋霜争如谷中兰清标压羣芳虽无艳冶姿而有冷淡香奈何岁华晩保此故意长伤哉緑绮琴纫佩罗衣裳视彼同心人德音实难忘
夜宿斗门与朱氏原兼呈再从叔
予生二十年始解访同族缅想姑祖亲悲喜相交属如何百年内情好复断续登堂思高曾入门拜伯叔弟妹相惊呼问是几世服源远末益分膏泽犹未沐倾家出相见喜气溢肠腹场头禾黍登牖中酒醴熟端不为盘餐聊以慰情曲我本季世孙今当远行役生年能几何欢会宁可复同姓古所敦去去勿尘俗感激忠孝心因之以相告
林居秋兴
凉风起天末新凉入丘墟晏坐当前楹陶然读吾书俯视庭草萎仰看浮云舒山气日夕佳灌木阴以敷轩冕岂不贵而乐自有余愿子保令终因之相与娯
挽锺处士
丹山有灵鸟文采相颉颃饥餐琅玕实渴饮瑶池浆清音谐韶乐锦羽暎朝阳飞飞燕雀羣俯仰被余光颠风折梧桐鸣凤忽摧伤孤凰抱哀思辑羽不复扬徘徊念同侣躯命倏销亡翩翩九苞雏览德岐山冈皇皇奋南征哀鸣激中肠容华不自爱宁辞关塞长死者不复生龟麟总茫茫愿言勿残毁阿阁正相望
黄主事挽诗
闻有高世士筑室章贡间弱冠失父母门户一綫悬独立无人境巍然亘前山起视丘垤羣坐我千仞巅娶妻良家女生子当世贤煌煌五色诏星星双鬓斑如何两楹奠一梦起长叹伤哉同室亲躯命不复延泣尽继以死携手入重泉嗟彼未亡人区区何独难
永思堂为刘廷宾赋
哀门历多故生当元宋间高曾及祖考累世事更迁风尘浩无际兵车日豗喧羁危不自保趋走恒穷年丧乱忽已平营业亦周旋欢娯不经目忧伤閟重泉昔常念寒燠高居复华裀弱息久穷嫠儿女日以殷缅怀颠沛时门户朽索缘湍流一解手宗祀付沈渊於焉涉艰阻乃欲遗曾玄胡为祔祫余双亲中道捐远慕已无日近哭悲终天沧波渺东注白日中霄悬悠悠穹壤间遐感何时諠
艺兰为王本诚作
猗猗谷中兰言艺君子堂过门不入室彼美自芬芳弹冠结素履振策循周行我心惄如饥觏止谅已降容顔挹清润言笑闻馨香同心未卒语欲去仍旁徨眷恋终日夕宾主已相忘
滹沱冰合图
人心久思汉帝主自有真多难启弘业独此邯郸人穷蹙白登围仓猝滹沱水河冰纵不合光武亦不死
苍松轩
种竹绕轩居清素聊自爱虽无桃李顔不改冰霰态孤松色不殊六月寒尚在倏然三径幽凝碧如有待
为姚公绶题丹丘
东方有奇士自号丹丘生超世立于独宛若来蓬瀛言从黄石公再从赤松子终始意斯在幻境焉足跂
友兰
公门盛桃李世路多荆榛温温爱兰交吾思见其人伊人日已远比物不盈畹同心澹忘言岁月殊可晩
梅古春寿藏诗
郁郁凤凰山生气何连延有美清修士遗世希神仙高情出茫昧独见超虚玄仰瞻山木花俯视重冈旋凿石啓幽閟种檟待芳妍夙怀瑕丘乐预见佳城悬聚散本元造寿夭谁能专桥山有高塜王乔亦遗阡乘鸾与跨凤刀圭终弃埙何如一生死坦率穷高年
武澄梦萱卷
母在萱自好母亡萱尚存萧疎北堂下花叶空晨昏盈盈眼中泪默默心上酸眼泪犹可拭心酸伤肺肝安得百丈根沿情及幽原
怡菊周德辉卷
严君去云久手植已成荒促慽远行归顾眄心旁徨言薙蔓草芜再汲清池潢玄功不遐弃时及仍芬芳故物幸兹在慰悦如有将见此聊相慰笑舞襴斑裳
画舫清游
揺揺书画船渺渺三江水朝披越?云暮听吴门雨高深洞玄黄招邀尽青紫所愧子长游吾行未能止
草虫杂图四十二首为伍佥宪题
何人涉江采得此霜前芳花残见晩色叶净流潭光长路远莫致故意不可忘欲辍畹中蕙共佩罗衣裳南山有佳色束篱閴无人朝为头上花暮作车下尘谁与念恒节培溉当良辰落落竟何语把玩聊相亲翛翛苦竹枝岁晏未凋谢络纬绕其颠促织鸣其下秋声入荒林寒气逗虚榭何人赋无衣凄恻坐长夜漏石倚空苍弱草扬残碧眷彼飞来双栩栩飘复集鸿鹄志万里松栢挺千尺洪纤各有定非分焉所得么红雨余葩疎緑风中筱虽无尤物丽得借此君好栽培良有待开落恒可保嗟彼桃李花采折随媚草形色已葳垂风神未萧瑟所愧落英空还思旧根发时来已若兹岁去犹尔若殊胜泛相逢随人满头挿茵蔯欲成蒿蘼芜亦云谢水涨汚耶深时蛰看已化纤腰尚蜿蜒弱翅举复下婉转如有情追逐不能罢暑雨滋宿枿五月南风生时当长养节奋臂将谁撄奔辙岂足当黄雀方营营幽居事玄穆相对悲羣情尘境何扰扰草野何茫茫清泉白石处几许堪徜徉兰荃既荣秀蒿莸絶交相宜人不在多百亩空芜荒今日胡不怡过眼青春空纷纷萧艾中见此万緑红蜻蜓从何来当午停芳丛物情谅有得吾意亦从容飞蛾值芳时飘舞来复去因风快循绕逢花亦延伫虽临扑逐威不解摧掠虑人意久安闲相忘不知处尺蠖已辞茧橘虫方化生夭夭隰上枝碧緑纷敷荣覆载大有造动植各相成天机一流动幽思穆无声趯趯草间虫芃芃石边蔓跳跃烟冥霏飘颻翠云乱时当绮牕纱或近青玉案卑微宁足论寂閴聊一眄野草緑满地无名自纤妍不采亦不夭幽与闲相便光风濯灵雨蛱蜨来翩跹咄彼周昉图百态空骚然晩家南山陲独卧西磵草牛羊所不践樵伐非故道叶落秋蛾稀苔滋候虫少烟消夕阳下林薄淡如扫蜻蜓多品类此种最灵黠翅翕尾低垂暂息即飞越颇忆童稚年扑捉伤暑热至今图画间隐手欲轻蹑清霜萎茂草天以虫鸣秋股动羽亦振随处声啾啾书斋闭疎雨木落青灯幽掩卷不成诵感物令心愁草振蝶双飞蝶下草交动无情如有情形势偶相閧貌与心不亲情好久焉用悠悠笑相逢栩栩庄叟梦露白水花红江空草烟暝闲鸥忽惊去见此孤蚱蜢吐沫禁无声卑飞水中影虫沙与鹤由来未深省飞行罕同俦性质好幽处点水缓捎花乘风暂停午疑囘睛屡移敛息翅频举慎尔遇贪夫求珠瘗当户短翅不高飞长踦不善走跳踉并蠨螽局缩居泽薮三孱不满隅匹处竟无偶彼亦何人斯蠢尔亦可丑园蔬叶垂尽练裙弊无余轻扬两飘翅清嗅双长须本质夙如此变不忘其初襴斑五色文支离守荒芜淅沥蒹葭雨依微杨柳烟翅薄轻纱过晴隐硝珠圆宁当狎雌絷莫受蛛丝纒与物本无患陈生有遗篇阴阴莞柳树嘒嘒孤鸣蜩惊风飒吹撼奋翅飞迁乔托体虽得所防患亦须周吟风饮清露此道终逍遥文蛾好明死乌鰂以蔽彰争如草上飞无用亦无防渴饮零露华逝借晨风扬何如蜉蝣羣朝生夕云亡春林盛朝爽秋圃有暮色萧疎丛薄中缘沿何役役凤鸟不时见良骥须远历斑斑被体文甘老榛莽泽苍茫青草池霡霂黄梅雨清冷脱洿下润泽非斥卤鸣声慎烦聒跳跃宜审处临深纵无危坐井非善举去彼蜣蜋秽超居风露清蜕囊半未脱健臂已前撑潜蛟起泥滓厉璞登琼英大小分已定变化同其情蟋蟀已在堂鼠妇已在室凉风蕙草时胡见幽隂物仓皇若无依短褐露肘膝天荒岁年暮感此三叹息露滴葡萄寒宵鸣一何急鷄啼天欲曙络纬不盈尺深闺有思妇远道多倦客惊闻长夜声掩泪心促刺景物此何处野塘秋色中山花惊暮雨芦叶抱寒虫旷望知谁到幽居重此逢怀人不可见双鬓感飞蓬金谷多奇花蝶满谢即去荒园久空疎蠭蜨亦安素迟囘杞菊秋栖息松桂暮所以君子交清澹只如故原野多蔓草墟泽饶鱼虫一枝与一体入笔殊元踪生憎红紫态未觉丹青工坐我林塘下衣袂生华风风高芦叶残赢露失其翳鸣蜩已絶响犹奋双斧臂犹豫多积疑蜂虿无却虑君子尚勇决成败焉足计飞来锦纹蝶采翅何翩翩山花吐碧蕊相映亦相妍动植互生化寒暑频推迁生绡有遗迹日日当吾前蝶有恋花情花无留蝶意东风三月时总为春流丽还开亦还落欲去还不去默诵过墙诗重门草深处意会自成趣景触良宜时过影如见人飞音若我遗荒闲寂寞滨独悟胜羣思此兴复不浅名物空何为尔雅列名称埤雅伸疏义恢恢造化功独此亦难备况当画史传舐墨随手至骊黄牝牡间不必问形似动听非谇语适目无妖妍诗求句律外画索丹青前尺素竟何物居然得天全相彼能事者殆欲忘朱铅乐水不论船乐山不问树不求画中物惟耽画中趣想当含毫时粉墨不待具眼光落缣素但觉风雨至滕王去云远谢逸今何之形迷有声画影落无声诗低回罗扇风旋绕簪花枝转眼忽不见芹香满清池形色既有托音声寂无闻乍出草莽中昂藏若离羣涵濡竹露华饱挹山花薰时哉忽如许彼美空云云
沈启南云山图
晨兴具壶榼言往山中游倚棹陟崇冈舒眺写我忧阴云翳四垂举目迷岩丘人生百年事行止天为谋懽荣间悲辱强半成淹留眷兹山水怀所遇亦己酬自从混沌凿土石穷雕锼镌坚伐危厉辇筑连洼湫幸此玄黄间元气常通流时当巧丽余忽与鸿蒙游行看晦暝甚转觉巉岩幽情景两相化风雨飘虚舟
吴德翼永思诗
夭夭岩下椿嫩发方自好终风激零雹凋拉何太蚤伤哉三尺孤形影为枯槁虚室若悬磬遗业忽如扫遑遑二十年赖此王父考昔如风中蓬零落随野草今如辕下车奋脱即远道登堂泣孤帏陟岵见归鸟荣枯不相代忧伤已终老
送欧员外
蓟城有名士美盛元无前手抉云汉华身交文锦妍目烂明月珠口涌悬河泉幽思入玄默清臭纷兰荃初辞鹿鸣宴再坐琼林筵朝主地官事暮副郎中权骐骥志万里鸿鹄怀高骞良金与美玉适用无停延遥遥吴越乡雨涝如尧年雍雍少司徒王命来旬宣行哉自求辅得此堂中贤六属倡九牧一士当三千蒙冲籍篙楫禆曲严中坚激扬水趋壑鼓振雷行天钧衡赖持举皇度资纯全遂令泥滓民复业膏腴田一朝十二解芒鋭犹森然裴向多谏议之问余诗篇时登两峯月暂汲西湖烟双旌即归路一束携行编加餐赤日饭稳着青云鞭行舟如有问干事江南旋
为胡文晖题幽篁石菊图
故人归田园几许见秋节修篁?中林时菊丛以发冉冉烟中花萧萧石边叶秀色如可餐幽馨寒不絶时有素心人同来醉明月
何都宪一乐堂
椿萱茂迟秀棠棣偕春芳煌煌锦绣衣??斑斓裳恩封日以至甘旨日以将齐眉粹荣养竞爽时行藏载歌蓼莪咏载诵鴒原章前修有遐感而我承余康欣拚不能已万事真相忘
丛蕙图
二月忽已迈庶草三春时九畹有余秀百亩多芳蕤光风转幽馥湛露增华滋篔簹拂琨璞揭车被留夷朋从彚如故气质相交?手抚宣尼琴再诵骚人词时哉未终老荪芷来何迟
凝香阁画菊
幽斋絶穠纷时菊闲以洁少好淡春芳敷荣及秋节髧鬈宁尔粧袪袂无所撷枯索绕残枝天寒满庭月
清燕室画菊
佳节良易迈贞姿益清芳根依昆玉固色并淇筠苍终忘白衣酒特立金娥霜幽馨不出户憔悴含余香
一山为沈兑秀才题
人言一拳石积累成丰隆为山将九仞篑缺亏前功巍巍圣与贤养正由童蒙登泰小天下卓立超羣峰
和陈宪副扫墓诗
游宦日已久先陇多违离寥寥古东门值此洪流时颓垣走狐兎宰木寒无枝及目心隐只俯仰泪交颐野祭已非古况复无恒期恩封夙有泽贫丧空无施旁徨不能返日落凄风悲
南山荣寿诗寿杨方伯父怡梅翁
维南有崇山盘亘自终古高当翼轸间广与衡岳旅中有千岁梅生长元得所英华彻寰区贞素贯寒暑开花玉香丛结子金色颗德馨椒桂俦滋味鼎鼐主繁葩尽芬馥再实愈清楚荣封异秦松拔萃超庾土上与山同跻下与地常处蟠桃与庄椿千岁可能数焉知世奇树亿祀老玄圃卓哉同春翁怡怡并遐祜
四月二日西湖再汛四首
春去才一日天宇寻清和湖草犹碧色湖水余澄波安能对佳山不饮空嵳峩隣船留宿懽皓齿发清歌推牕动孤笑吾意其蹉跎
沿舟望湖亭蹑屐栖霞岭孤山久寂寥荒塜郁清迥渚苹清不香湖水浑未莹悠悠登荐心长叹逐游泳乐天唐诗杰子瞻宋文豪平生宦游事山水遗清高何人继芳躅保障心思劳坐令百折堤土木连平臯虽无百年固已足千金牢茫茫荡游子醉谑空呶呶
西湖天下奇登泛极寒暑晨行暮酣归昏遽一如许何殊浪游客对此泛交主面接情不通日醉鷄与黍谁哉神识高偕协如索与茫茫丹青家忽忽歌曲侣安能千日游玄晏坐风雨
为仲彦晖题戴文进画
故人归田园风景如未别时菊老余芳疎篁晏高节皇皇枝上花潇潇石边叶安得素人心清尊对明月
为徐公举题甘谷图
南阳古甘谷菊绕渊泉清居人饮其流白髪咸康宁明徵谅无爽穆穆中庸生君当衍余泽为我延颓龄
陆汝嘉慕橘
伯父去已远遗植森成行哀哀抚育恩见树生悲伤所愧为人後凋落迷前芳愿言慎伐剪念彼椿萱长
画舫清游卷
揺揺书画船渺渺三江水朝披越峤云暮听吴门雨高深洞玄黄招邀尽青紫所愧子长游吾行未能止
松泉为朱彦明赋
亭亭山上松挺挺凌云标涓涓山下泉混混东归流根源夙有托高远羣无俦洵美山中人寓迹山之幽栽培与盈进比则事藏修朝登玄鹤岑夕汲青苹洲巢居漱芳润亦足忘吾忧
王汉昭招予社友辈赏雪即席纪事
癸丑至乙卯连岁无快雪新冬十月来晴久犹郁热蚊蝇振时声雷电迷夏节晩麦未出土春卉复舒结老夫坐空斋感此心隐切仲冬十踰八风紧夜栗冽黎明未启户帘牖光洞彻庭乌栖不啼窦犬走欲蹶昏眸眩珠霏短髪耀琼屑寒疑银海翻冻讶玉楼合昨日方袒跣今晨被重褐如行炎都深忽上冰山絶吾闻阴阳机寒燠恶凌夺天吏秉常运旋斡何太捷事若久旱余甘雨大沾洽行期十年丰底用三尺叠故人同老怀鷄黍充宿业欣开北海尊笑广南州榻酬酢乱觥筹诙谐连稗阖罐唱叱郑妓羔饮诧党妾狂怀锦瑟醉渴罄凤团啜客思暝未阑主意夜不辍似有暗香来援毫待明月
兰竹篇
幽兰发深谷修篁生茂林托根偶相并香霭凌繁隂逢时苦不早霜雪纷相侵耻为桃李妍眷怀金石心幸此平安意起坐弦吾琴
咏张汝庸环秀楼
人境苦尘俗高居山水区轩楹出岑蔚牕户凌清虚左挹羣木华右眄云烟舒日夕有佳趣萧爽真吾庐
玩芳亭
东风吹野花秋雨败蘼草彼美亭中芳静植恒自好堦兰闲更香篱菊淡如扫我欲掇其英幽怀不堪道
小蓬壶
弱水不可航神山未知处闲居与世隔仙境忽已遇百岁等须臾万事归傲睨丹丘信自有大小焉足计
长春境
迟迟松栢林郁郁山水窟依依久住人宛宛旧游客人客不改心山木不改色彼哉同州庸华蘼何所择
葡萄二首
卭竹与枸酱追逐秋风来离宫郁相望异物纷栽培遂令凉州牧斗酒遗诙谐伤哉出关卒不及枯株回草龙骄正眠骊珠烂将堕清露溥花间凉风生叶下悠悠日观翁萧萧友云者我欲掇其英阳春和应寡杨廷宪修障海塘妙得古法但百世之工非朝夕可致所冀增高倍厚坚表实里迟之以岁月庶可持久诗以寄之
吾闻浙江潮涌撼世莫比回流趣盐官一射数百里海盐当其冲适际东北趾何年作长防去郭数丈许叠石类悬崖壁立瞰其涘刳中实外障高岸湮入水表里河海间相隔才一指譬如溃瓜形皮好肉已毁潮来石奋角潮缩石拔齿时平渐离缺风迅遽披靡工役岁无涯漂荡日常耳皇皇鱼鳖民藐藐轩裳子剥牀不及肤解牛未得理岂无达务才遗我徒好语使君人中英万物备一己询咨度豁如瞻顾心隐只秦鞭竟空谈汉絙无用此轩然巨鳌侧坦若长坡迤罅漏互蔽亏力势相并倚盈不与潮鬬缩不随浪委肉厚骨不疏腹饱背复偻何期既倒阔忽见急流砥但恐述者能不类创智美速成功易隳举重力易弛安得百使君历岁如大禹
水南别业四首
幽居异前业喜无尘俗喧东风扇微和忽此春事繁游鱼泛深沼好鸟鸣檐端布谷正及时呼童理荒园羣动各有为予生固多般感之欲自见对景己忘言
远村暑气薄衡门絶尘鞅禾黍满汚邪松篁翳林莽富贵复何心琴弈偕所往起诵康衢謡悠然发遐想薰风自南来坐我羲皇上慨彼河上翁所乐异天壤
夙昔爱林壑遂怀泉石居下焉安所适上焉荷唐虞无穷毕日欢耻与放浪俱此意不自昧付之耕凿余秋凉入林薄时复课儿书先民有遗诏经训乃菑畲
白髪念婚嫁此虑已陶然匪复事生业烝尝讵能捐怅望终南山缅怀清渭川良时易流迈穷约心所安严阴閟深谷飞雪层崖巅引酒聊自酌被褐终吾年
为邵同府题山水图
秋风吹乱云凉露润修竹林深枫叶静石烂雨苔复青山断平野流水泻虚谷菀彼山中幽怅此暮行独希声振清啸灏气凝远目澄光发精爽空翠袭巾服时看夕鸟举偶晤春莽宿功名忽如遗志念聊可复俯视尘中人扰扰随转毂
沈用权月桂图
月中有奇树百丈何茏岁年等蟠桃樛结扶桑同下垂白玉苞上发黄金丛翘翘最高枝花色頳霞红我昔至其所顾眄迷仙踪高攀不可及屈折聊相从归来抱余馥气韵归鸿蒙一登阊阖门再致崑仑峯芬敷及朝槿断谢随秋蓬至今怀袖间敛缩心冲冲有美青云彦飞策凌虚空逍遥广庭晏彳亍嫦娥宫含咀玉杵霜披拂纤阿风手持斫月斧气吐经天虹奋掇连根株五色俱收笼拔茆采葑菲类举无遗功愿子即长路吾行己途穷
送陈彦章还温州
悠悠远行休忽忽垂老别一去湖山空百会亲故絶凉风吹鬓丝顔意各惨切永毕同心欢忘言共明月
朱彦明新居
椿庭日已远萱室怀深忧岂不念故庐听此行道谋嗟彼喧杂区居子非良繇一劳堪久逸三迁遂吾求经营与缔造冀足光前猷正寝卓跂立旁居翼相周祠室具笾豆斋阁陈箕裘南荣叙亲友北堂荐时羞苟美载论语过侈遗春秋慈顔日迟暮良偶方徽柔房闼肃清密户牖森绸缪声色起淫荡势利生仇讐祸福相倚伏贫富潜周流君子常抑畏小人肆张譸孝弟与忠信自足御戈矛升堂有端士入室无狂浮不见陵上柏远翠凝疎标不见路傍桃妖艳侵行眸居养易移习内外须交修愿保安宅固千春永余休
为王瑞之作雪图附诗以寄
岁序行已周天寒日将暮门户了无营山林閴如故彤云被层空时雪纷已堕玄冥涤羣华过眼一纯素风恬晩声寂古气塞牕户贞居久遗旷值此忽超悟呼鱼烟外汀沽酒桥北路烹鲜酹华月妇子环榻坐清歌振冥寂真态忘陋固悠悠百年中清赏亦有数劳思竟何禆快意欣所遇犹怀见睨余流想鸿迹去望望剡溪舟苍茫是何处
画元章拜石图附一诗
吾闻周人拜九辩各有则空稽犹简易振肃仪已极礼达百不烦力致一可惜苏卿抗匈奴郑从厉絶域亚夫辞介胄汲黯服长揖生死矢不移宠辱安所恤云胡後来者软媚等难剧望尘伏牀下不复论曲直黠以谄公卿愚以祈老佛颓流逐靡风扫地尽古迹元章夙奇荡动止异俗习强项难苟俛扪膝不轻屈自从辞君亲久不为是役落落无为乡寥寥不齐邑伊谁与为礼见此孤立石飒焉松风生隐只云雾出踞如猛虎化厉若老蛟蛰彷佛入鲁庙正我缄口客又疑千秋亭翁仲失其一终知混沌凿倏忽委灵骨欣然命袍笏雅拜情孔适物我了相忘恭傲脗无隙清狂讵如许深意将有激全胜彼昏人仆仆贾危慝但恐违中庸行怪不可率
赵千里小景二首
庭院寂无人冥怀共谁语和风入蓬户桃李似无主妍华岂足怜幽旷真足与呼童抱瑶琴静对松篁雨茂树?碧草莓苔连砌青山童拥敝箒洒扫当前楹行吟白鹤词坐览黄庭经良时苟未迈笑傲终吾生
张叔厚谢安渊明图二首
度量本知识器局先文艺欵笑息羣嗔泠汲止余沸优游别墅碁闲逸东山妓时方竞名达出处有余地翩翩晋徵士夙志山与泽心远趣自高松菊亦何物斗酒不身致况此名利役冥鸿在万里岂为督邮迫
袁可筠风水永怀
皋鱼感风木立哭悲其亲哀哀千载下予复同兹辰林木一何多天风一何疾本是无情吹能令有情泣风水有时息逝者无归期依微耳中响绸缪心内思心思不暂缓岁月忽已远落叶下庭闱山荒夕阳晚
为吴玉甫侍御题芙蓉图
志士怀寂寥佳人念迟暮本与秋风期不悟春已去嫣然如有情暄妍发寒素红揺碧潭水緑掩黄叶树垂垂翠帐烟冉冉锦城路试问涉江人相思在何处
方洲集卷四

[book_title]卷五
钦定四库全书
方洲集卷五
明　张宁　撰
七言古诗
宝劒篇
干将在匣神鬼惊土花绣澁含苍精千年地下灵不死万丈烛天牛斗横壮夫入佩心相许唾手功名轻一缕倚天长笑气食牛誓斩楼兰扫尘雾归来献馘朝宸旒奋言先落佞臣头河清海晏颂声作乞身复向西山?我歌宝劒声如吼飒飒英风生两肘丈夫作事贵轩昂肯向蓬门甘老丑
和孙廷珍侍御短檠歌
中庭烧檠多更长金缸列钱绕屋光红荧朱烬耿欲灭酒酣试问西堂凉美人矜醉炷罗带照拂氍毹铺绣牀东隣少年曳裙客收束韦编二三策呻吟占毕短檠空光青夜寒秋月白佳儿在後翁在前轰雷震起双龙眠凤膏不复延骄恣緑幕绡红烟扫翠短檠犹照旧时人翻惜长檠便沦弃
送张永清下第南归
长安花落莺声老送别都门心草草白璧由来惜暗投俗眼相看不知好读书十载未成名落日辞家仗劒行飞腾己遂丈夫志离别无为儿女情黄金高台挿天起台下行人思郭隗千里元从骏骨来躁进纷纷徒已尔负郭田荒草蔓滋嫂不停机妻不炊一朝唇颊惊六国腰间金印何累累纵横游说非吾有汗简功名在人手干将未出狱中泥犹有神光射斗牛出门有碍情凄恻不是长安看花日进退枯荣事偶然欣戚何须动顔色冠盖相逢自有期君归应惜少年时浮云流水天涯路回首令人千万思
题钓鱼图勉许瑛
生不见渭水渔翁髪垂白欲事纶竿死岩泽一朝天子梦中求兆协非熊年八十又不见子陵垂钓富春山万事无心天地闲客星一夕犯帝位羊裘拥入鵷鸾班古人出身有如此却笑今人徒已尔生意何须南亩田世情付与东流水况汝持身当有为读书正遇少年时饭囊酒袋人不数凤雏麟子真吾师我昔成童游泮学雪案萤牕自磨琢但愿才名播缙绅焉知冻馁填沟壑迩来踪迹虽淹留襟怀不作青云愁丈夫处世贵廓落何用浮鸥一钓舟
伍子胥渡江图
壮气横空欲吞楚半夜函关出虓虎城中追骑若行云泉下孤臣涙如雨江头立马寒飕飕江神吐泣皇天愁捐躯甘作异乡鬼誓死肯忘同天讐何来老父伤羁阻舣棹招揺夜相渡百金宝劒辞不收万石功名草头露雄兵一旦下吴台楚国山河半草莱旧主已随烽火遁将军犹入故宫来秦庭泣血昭王返白苎歌长越兵远夫差夜饮欲烹龙句践宵衣正尝胆零落?夷百战身姑苏麋鹿漫伤神君看楚郢鞭屍客应是吴门抉目人庚午秋日游忠显寺寺僧设酒殽欵曲甚至临别出画马小图一幅索予赋诗予既被酒奋笔以寓所怀
房星夜堕渥洼水八尺龙骧就中起一朝职贡入天闲蹀?康庄五云里尾长窣地香尘浮目光夹镜寒不流千金之价不足数顷刻万里能周游奚官牵出连钱动仰首长鸣金勒重乌骓赤兎尚腾骞骥騄乘黄伏翔踊玉门关外苜蓿肥黄尘白草相依微何当汗血向沙漠奋身霄汉随龙归
送赵士英下第南归
薰风五月都门道送客临岐心草草天涯转觉故人稀对酒难忘旧乡好忆惜随君歌鹿鸣风流文采超羣英当时科第已晩出岂谓岁月犹相仍浮云聚散十四载华髪青衫走湖海造物婴儿解弄人连城美价宜深待蹇余三举偶春闱西抹东涂空耳为一从窃禄黄门下几度怀君沧海湄前年待试留京阙旅馆琴尊共谐洽金印犹迟相国归貂裘又作还家别知君怀抱世所无冰瓯玉碗青珊瑚平生慨慷伏奇节得失岂肯轻讙呼朅来浪迹长安陌剔隐钩玄恣抺索下穷元宋上羲皇大者经纶小占策醉酣咳唾落珠玑三峡词源百万师盛唐诗句何冲澹西汉文章宗典彛向人掩口谈科举不肯低头随进取今学宁知古学醇誉则为忧憎则喜君不见贾生一岁屡超迁鹏上承尘才少年梁灏登科尽头白位望虽迟年八十疾随美恶互乘除天壤生成无弃物何况君怀越世才云霄有路待君来明年五月薰风动准拟乘舟海上回
为刘濬渊同年题古松图
云山高高凌紫空上有偃蹇千年松苍顔不变太古雪密叶晴翻长夏风玄萝紫蔓隂相翳错落盘根枝着地月明白鹤误飞来烟散青牛忽无处由来奇物重冥搜变化追寻未可留徂徕山下黄尘暮太谷坡前碧草秋只今廊庙求梁栋梓柏楩楠皆入贡会见巉岩出万牛茯苓琥珀皆登用
送仲指挥南还
去年送君春已过花落莺啼蓟门路今年仍作远游人风雪还家岁行暮滦河半夜渡层冰千里淮扬十日程杨子江头沽酒宿蓟门树里听鷄行到家应近元宵节细柳营边新草发刀斗无声清夜长旌旗有影蛮烟絶去年携酒送君时有约封侯来更迟今年复送长安客却忆从前送别诗
听鹤老人云山图
东方欲白天冥冥宿云未敛朝烟生前山後山半昏晓千树万树迷隂晴淋漓元气寒犹湿上下苍茫太初色房山去後已无人野屋荒林见遗迹
刘廷器云山图
风流太守竹鹤翁平生雅重真襄公公方司马掌邦政邂逅相见都门中酒酣为写江南意超忽家园坐中致清风未许北牕眠白头持赠东牀壻高堂素壁悬清秋举目直欲穷冥搜天高地迥望不极水漠山冥看欲愁初疑苕溪二三月桑柘连村雨时歇隂晴未定禁蚕天烟火萧条来往絶又疑西湖夜向晨朝氛宿霭迷空尘隔林灯火读书晓满地落花风雨春兴来欲趂扁舟渡苍茫不见行人处鸥波亭上是耶非放鹤坡头到曾未连云天栈乱石滩处处逢人行路难监湖盘谷远莫及安得此境终盘桓何翁山水真足数此幅由来倍清古粗毫淡墨意自适未必经营心独苦子昭舜举直细工元晖彦敬高同风世间能事不受迫识画惟有青鞋翁
边景昭画马为刘廷器题
陇西边生写生者?得唐时紫骝马赤骠青騘却不前白鼻乌骓价斯下想见开元全盛时海宇无尘战争罢七十万疋锦成阵十二天闲沫流赭从来主管张万福底用诛求王母寡民间自可一缣易官里或许儒臣假衆中骏逸知几何此马翻然空冀野天机只许九方识骨法直须曹霸写未辞羁馽欲腾骧步入艰难便闲雅当时死骨亦奇货此画千金如土苴眼前谁是按图人苜蓿秋风漫盈把
为伍公矩题画二首
晴空澹澹飞鸟没野水连天月初出人间天上不胜秋一片烟波夜如日杜陵老病卧孤舟醉倚蓬牕看水流满怀灏思无人会惟有清光照白头
荒林野树连高障青山半出青云上谁分折水下崑仑一道垂流几千丈纷纷短髪吹秋风注目可似青鞋翁高山流水知音少却忆庐山五老峯
为孙宗礼题画
巍峩泰岳当空起齐鲁苍茫青未己东连奎璧下平林白石神鷄鸣泺水近峯砥柱高挿天远山如砺含苍烟就中絶壁千万仞青萝紫蔓垂飞泉上方楼阁凌霄汉叠榭回廊环赤岸桧柏隂森灏气深杉松半映岚光见依微下界入芳蹊蹊上人家四望迷树影匝檐晴亦雨鸟声当户歇还啼野桥鸣瀬通幽谷小径荒凉闭茆屋屋底幽人不出门十年心事书千束清风明月澹悠悠野鹤林寂寞秋英华不与世同泯意气直欲穷冥搜云雷一旦生林壑凤翼腾霄虬奋角石田花野迹萧疎青琐黄门事轩豁自从恩谴赋西行万里关河百感生落日咸阳一回首尽是乡山离别情今年天上阳春布赐归却踏来时路旧游松菊未全芜去日门墙尚如故北山何必诮移文南亩还应卧白云晓雨移舟鸥近渚晩凉开圃鹿成羣从来宦达怜长往得失荣枯共萧爽白璧终藏志已非赤松相候真成妄君不见郑子真平生散逸无怀民又不见贺季真监湖一曲辞朝绅穷通出处只如此高尚岂必双朱轮古人风致何殊絶昭代求贤甚如渴彦博衰微尚入朝仲舒老去犹持节重来事业不须期招隐诗成欲寄迟乱峯残雪梅花夜好忆咸阳西去时
刘缓斋同甲会诗
潞公昔为同甲会四老煌煌尽时贵如何不见布衣人可是名高絶流辈功名富贵如浮云眼前谁是无怀民康衢却喜儿童语寿域须教草木春太平四海归皇极道统光华连出日一百年来养育恩普天率土皆头白海滨野老何萧然风流不让他人前十人六百二十岁同甲相看真自怜僧非凡僧俗非俗踪迹虽殊志相足珪璋璜瑾与璠璵总是良田万金玉就中一老何雍容鷄羣野鹤孤飞鸿丰姿不减紫芝叟文采或遇青藜翁锦肠沁透金壶墨鬓丝半映笼鹅白赤壁山前醉月明垂虹亭下眠秋夕江南十月天未霜寒花晩节生余香重阳无雨一冬霁十有九日如春阳楚芳老禅好奇事便托丹青写幽思相邀同甲赴同盟遇水乘舟陆乘骑山殽野簌充行?传觞促令相歌呼林间似有鬼神动青天湛若星辰孤功名富贵知何有万事纷纷尽刍狗千年一度黄河清几人解饮同年酒古来戊子与甲辰大小雌雄何足陈清风素节图中事一笑浑忘洛下春
欧时熙家山图
我闻庐陵风景天下无孤峯耸絶凌荆吴东南两山互昏晓日月重冈森蔽亏龙洲却过太和县武峯卓立香城居地灵宜有杰人出举目便觉江河殊六一仙翁呼不起高节清风照桑梓乡里于今说故家诗书有泽遗孙子芬芳玉树被中庭辟易名驹在千里黄甲题名气吐虹太微执法心如水远别庭闱今几年孤云望断旧山川青阳宛宛白日暮一顾魂魄俱茫然余情散入大江水归梦正落幽林前林中老人年七十面渥童顔髪凝漆华屋山中宰相家锦衣天上神仙客生儿蚤入鵷鹭行投老不忘山水窟百岁优游自可期故园风物正芳时悠悠忠孝丈夫事荣枯利达真儿嬉太行山上瞻云客应有房陵西去思
听潮轩
海门荡荡天风来云潮千里如山推空雷隐地雨将作万鼓齐伐车喧?初疑羣蝇争振翼忽若洪炉沃汤液风回籁歇如渐远兵马萧萧走勍敌年去年来似有期春秋长落几人思天涯共道初来惧梦里空惊夜雨时海滨老禅得幽趣禅居正近潮来处山空水落境无人地迥天高岁云暮尘缘断絶双耳清天机自动非人声上方钟梵随风散下界楼台孤月明风微月朗衆将定将定犹闻心转静来非有为去无情留连世韵何须听见说空轩百事无音声色相尽成虚禅家自有西来话莫向中洲说六如
松竹梅图
西风吹满空山雪草木摧残衆芳歇方春三月二月时锦片韶华逐飞叶岁寒心契百年期凌云老干凝烟枝萧条墙角半枯树何事忽见琼瑶姿寒香晩色迷幽緑半入前溪半茆屋翠禽啼梦蛰龙惊白鹤叫霜仪凤宿秦封晋逸两悠悠人在西湖已倦游炎凉不改固穷节老大真成时辈羞炎凉老大随时至毕竟谁非与谁是惟有从来铁石心风烟雪月都相似红尘满道踏歌声谁向穷荒访旧盟陇头不寄平安报湘曲应孤驿使行明堂近复来梁栋筱簜琅玕尽登用却疑羌笛妬人来一曲关山又三弄
夏仲昭万竹图为师知县题
崑山老叟仙中人清和洒落无纤尘平生富贵不足道笔挽造化回阳春坡真可妙真堪惜老息森严露形迹鸥波亭外寂无人九龙山气凌秋碧山气凌秋势薄天凝云挟雾快腾骞巉岩峭壁几千仞此老直欲穷其巅金闺琐闼瀛洲路宣德年来夸独步名高价重不复疑世间托笔应无数枝干依稀丛叶同天机妙解却难工就中一片飞白石烂然琢玉寒玲珑蹇予最好潇湘景见画令人发深省曲处疑闻爽籁生深中似觉隂风冷深曲低昂路郁纡幽情欲尽似还余三湘逐客归来未二女游魂今在无从来能事不受迫醉里兰亭难再得使君此幅自何来万金宝劒连城璧半牕疎影对愁眠斑管春寒诗思牵玉蝉吟吸鹧鸪雨文绡细簇玻璃烟却思京国频相见自谓相求当不厌岂料公归緑野堂至今误我鹅溪绢江南菉竹漫成林山县鸣琴白昼隂他日使君江北去披图应忆岁寒心
为李典史题画
古饶山水称浮梁地灵人杰多才良君家兄弟晩挺出总是碧海青琳琅石田荒疎茆屋小夜读朝耕共探讨半壁残灯雨榻秋一犂破土烟村晓慈孝相承上下宜鸣鷄乳犬亦熙熙一家伯仲自师友九奏琴瑟谐埙篪难兄蚤作青云客枳棘鸾凰应暂息难弟三登举子场至今犹敛冲霄翼敛翼冲霄会有期鴒原一诵一兴思吴云楚月路千里并入彭城风雨时天涯会合由来少感慨悲歌空复老椎牛屠狗事区区燕赵何能豁怀抱离别相将会合疎故园三径未应芜凭谁远汲淮淝水为写安丰董氏图
士女图为张宗大题二首
吴城士女越様粧笼冠盘髻销金裳东风淡荡桃李月看花不语情何长女伴相将牵稚子庭院无人花正芳春阳宛宛白日暮空抱花枝归洞房
芙蓉迎秋木樨蚤开到黄花秋欲老涉江人远鴈来迟零落东篱为谁好小娃扶幼步车轻闻语回头心懊恼曲房深闭緑苔生何处寒衣月中捣
松石流泉图
徂徕山人十八公石丈夜堕仙人峯淋漓元气收不起地脉似与天河通万牛力尽神鞭断海水茫茫平欲漫不如流落此山中地老天荒共相伴
再游吴兴有怀岳文机太守翁载道大尹
东风荡入层崖里溪上新添半篙水蘼芜醖暖緑初齐杨柳眠寒柔未起粉墙红杏启雕甍逢人误问沤波亭道场山下苏湾路斜阳映醉登西陵旧游不忘年华改桃李无情春十载诗社壶觞不再同醉翁琴鹤今何在桑梓年年发故丘老怀多病念并州暮云望断河阳树旧雨独上元龙楼十年往事今如此此後重来复何似惟有溪山对客闲鸟啼花落将幽思
张复阳山水图为李信题
南山道人天发机平生墨妙探幽微胸中山水自许大千仞复振冈头衣笔锋未下见丘壑欲挽关荆驱李郭一种荒闲寂寞乡苍茫蓊郁烟霏落目断寒涛不尽山寥寥宇宙一人间夕阳欲送晩色至寒意暗逐秋潮还秦宫汉殿知何有玉帐牙樯今在否前人已往後人哀忙地何如闲地久孤云起尽水穷津潭影山光相照贫超然坐到无言处风雨不动天长春道人此意无人识一幅生绡露遗迹惟有风流李谪仙汪洋宦海闲鸥立
夏圭风雨图
长风吹折巅崖树江色愁隂雨声暮苍茫野艇晩惊潮交楫横篙无住处何人倚岸泛虚舟风雨不动如安流酒酣袒侧蓬牕底忽忆瞿塘五月秋
题秋江远棹图
澄波练净天同色万仭苍山垂絶壁丹枫白榆相映寒一片秋光九江碧溶溶漾漾何时休寥寥漠漠湘潭游夕阳欲落未落处都是人生离别愁杜陵老病孤舟远瘦影临江衣带缓时平结伴好还乡野渡无人天又晩乘桴击楫事堪嗟锦缆牙樯不到家天风去顺来还便高兴还须八月槎
纪事
成化壬辰秋七月海涛腾风石塘决桑田夜变陆成川一望边沙烟火絶青苗白屋随奔流红顔皓首屍横丘一身虽存六亲尽至今乱骨无人收已午年来岁云愈乙未严寒冰雪沍无端申酉魃为殃两度风涛迅如许河流作卤蝤蛑生咸风着树枝条零苗方秀实水将涸丰稔不及荒年登今年夏月久不雨清昼耘苗夜车水可怜枵腹不支劳近海膏腴半枯死虹蜺目断心焦劳炎风吹云天宇高谁知飓母肆狂虐平地掇入钱塘潮溪腾谷沸雨川迸城坏堤摧风转盛大家浥漏小家漂不顾田畴顾身命因思去岁初阳逢雷轰电掣当严冬如何六月忘溽暑一雷不振翻为风崇朝极夜力不息潜启蓬牕看天色东方欲白西未明可是龙王听河伯莫黑匪乌赤者孤有子死父妻死夫下车泣罪知何意卿尹当思日月图
为张都阃宗大题画四首
东风凝寒柳丝软细草新篁緑犹浅去岁光隂看又来桃花红胜前人脸前人己老桃花开茆茨布褐行相偎琴书满座溪山在花落闲庭生緑苔
緑槐夹道熏风起庐阜东南云昼晦雷轰雨泣鬼神惊一泻奔流几千里五云山下六月寒九曲滩头清海翻只应三峡桥边暮长有诗人坐石阑
斜阳淡淡澄江晩渚蓼江苹映葭菼蓬牕风扬钓丝轻竹炉茗熟茶烟淡沙平浦远鴈行孤人在潇湘八景图平生自得江湖趣不是烟波旧钓徒
蓝关路断无行迹悬弧城深夜如日当年辛苦近何如为探梅花问消息月香水影诗未成折花且让枝头横不知白鹤归来未开却柴扉待月明
赤壁图
江空露白残烟收水光月影揺清秋风流宾主东南美一舸夜泛鸿蒙洲酒酣欲叩冯夷宅俯仰江山小今昔兴阑孤鹤过蓬牕不觉东方又生白
秋意
烟霏雾淡西风晓水净山空秋意蚤江南云物岁行周空谷佳人念将老山行有虎川蛟螭登高目送孤鸿飞田园不改桑榆盛见说陶潜蚤已归
渥洼马歌
何物偃强暴厉长权奇俶傥生歌章蒲梢西极?相举天闲十二皆龙骧羌胡喜蹴骅骝步贰师成功宛初破边塞年年战骨新锦辔雕鞍只如故
送刘廷信兄归闽
时秋七月凉风度有客鴒原问归路富春山下云欲开钱塘江头潮未大潮落潮生自往还南来北去几人闲悠悠名利总如此谁解盘回兄弟间君家伯仲称联璧古色深沉气温栗五千文字老书生十二山川大方伯廊庙江湖事偶然悲欢离合各悬悬萋迷春草池塘梦落寞对牀风雨眠去年曾托南飞鴈有约今春定相见看穷纸上万金书不及灯前半时面昼语连宵向夕晨青浓翻忆故园春平生本抱丘壑志长袖怕沾车马尘到家时节应重九丹荔黄柑菊花酒隣翁野老笑相迎又是浮生一开口鸿鹄冲霄奋羽翰从今不苦鶺鴒难会须培植堂前树待弟归同白首欢
和丘伍二同年赓唱诗
丘仲深伍公矩元是长安看花侣三百人中十数人当时知已聊如许仲深南海旧文英千仞冈头丹凤鸣五经腹笥刘原父三峡词源苏长卿可与言人百无二磨钝剸烦公矩事清商却对痼聋弹利器翻从顽石试蹇予同醉杏园春东抹西涂白髪新十年谏苑阳城晩半载滁州永叔贫国子先生六堂表冠佩还家塞翁好青史名悭素业孤进退无凭独吾老尺有所短寸有长舍用未必精邪良士无贤愚无所遇荣枯得失当相忘江东云渭北树仲深不来公矩去西风晩急茂林空望断斜阳旧游处
左时翊云山烟水图
悬岩絶壑峯峦古碧梓丹枫隔幽浦蓬户晨开薜荔烟渔舟夜泊芦花雨暮去朝来水石间寥寥尘境几人闲斜阳又度桑榆影风露欲经蒲柳顔岘山盘谷人归久故宅残碑今在否牢落功名纸上书消除光景杯中酒古往今来事共然山川游览自年年还应剩取春风兴留赏黄花晩节天
夏圭松涛怪石图
巨灵凿山翻地轴老龙槎牙奋空谷茫洋灏气溢不收一道奔腾鬼神哭吕梁洪上孤月明徂徕黛色参天横黄河一泻几千里人道天潢东向倾
青阳使者肤如铁玄冥老翁头似雪云根丈人势敌虎狭路相逢不相协六和塔下天风来孔明庙前云未开仰天俯地望不极却忆西游灩澦堆
瀑布图
緑阴庭宇生南风醉倚曲阑幽思浓平生不到水帘洞一坐便忆香炉峯怪来诗思清人骨水草林花助萧?烟霞满地暮忘归长啸一声山月白
王若水石榴枇杷图
凉风萧?红锦裳翠袍渐染臙脂香琅玕枝重压欲折青女欲拆珍珠囊金钢碾碎鸦鹘石绦绡迸出玲珑色葡萄酒尽蔗浆空一颗灵丹透诗骨
东州奇花凌早寒吴山月廊夜半酣何人误作上林赋病骨却思黄蜡丸同时不数杨家果三寸吴湘空万颗会须载酒醉西园一树黄金压枝堕
并笛图
被里鸳鸯春睡足蛾眉补尖凝黛緑沉香亭下鹿眠花倦倚东皇吹紫玉翠鬟軃香薰柘黄左拍酥肩右按腔宫娃张板候节下花奴缓舞随声扬流宫变羽都在口纵横半借君王手就中一指忽差移风惊别调凄凉久蜀江烟水接华清并辔何如竝笛情可怜一曲昇平调弄作鸾铃哀怨声
为张佥宪题画松
九疑山中十八公元气结聚非人工精求本许周庙致偶遇不受秦人封寒来暑往年华暮酷月蒸林雪围布柔芳弱蔓几枯荣老干槎牙只如故东风吹和春雨零萋迷碧草连根青野林鹤相对晩时有山人寻茯苓东阁同心美如玉音信寥寥渭如澳金粉香飘花上黄虬须紫簇枝间緑采花酿酒枝挿头仰援紫藟俯碧流盘根错节终不试犹胜野断横中沟枝头满酒盈瓮为君起舞冈陵颂造化生材会有期莫入丁生醉时梦
尹编修家山图
泰和城外云亭乡逢原书屋遥相望东园别墅图书静恩庆高堂雨露香堂中才子金闺客身在云霄志岩泽一路寒山万木秋满林风雨孤琴夕闲来杖策蹑龙岩絶壁飞来紫翠涵笔架峯前寻药草城头岭上望秋潭日斜回首先公墓双凤迥峦拥高树童子曾闻鹤吊年居人尚识牛眠处红尘满路世悠悠得失荣枯共白头清风明月不须买宝马朱轮空自忧君不见平泉庄上生禾黍金谷园中絶歌舞盘谷愚溪直等闲留得诗文照今古三径黄花手自栽年年秋雨一番开功成身退应何日预报云山归去来
送茌平王秀才
忆昔春闱赴京邸落日停车马周里风尘客路一相逢空谷足音殊可喜下第南归各一天重来又是六经年君家兄弟情如旧呼酒张灯开夜筵明朝再唱阳关曲屈指韶华今十六琐闼追思日似年碧云怅望人如玉渭北江东白鴈疎屋梁残月暮牕虚天涯消息有时有梦里神交无处无对牀风雨今何夕一见令人动顔色但觉情怀只旧时不知岁月非前日盍簪未己又言归椿树凝霜鴈影微阳和乍入官桥柳寒气偏多游子衣难兄已荷轩裳贵嗟尔年来尚衿佩秋风八月桂花时准拟都门重相会
癸卯寓杭戏写目送飞鸿手挥五弦图潦草为婢子所笑因题与女玉祥收为刘氏清话
九月十五住杭州潇潇风雨生离愁闲寻败笔作图画生纸烂墨伤昏眸小鬟立侍笑欲倒走入幽闺向娘道山头颓似土灰堆树根乱若蓬蒿草空中四鸟飞横斜笔浓大如赤老鸦乌纱素服一闲客坐看去鸟弹琵琶我生不是丹青者适兴投情恣挥写等闲涂抹岂足言便有旁观说高下何况嵇康妙絶伦清谈旷视能容身
胡廷晖院景
游丝落红春赏罢金屋琼楼敞如画乳燕双鸣午梦醒曲阑半露蔷薇架太液池头花正开水香清逐南薰来冰山雪舰无人到共听朱弦歌阜财
魏仲礼金笔院景四首
琼芳玉烂春如画金屋娉婷晩粧罢紫垣星象照千门天上人间共清夜金莲炬促双步揺铜龙咽尽蝇声嚣衾裯未暖闻鱼钥起候宫车视早朝
罘罳玉馆未垂络水殿玲珑澄碧落彩扇翻香蛱蝶轻绡衣簇翅蜻蜓薄钓天画永无纤埃水晶帘动南薰来三千粉黛放将尽十二楼台闲自开
画屛银烛秋光淡宝篆金炉香夜旦昭阳前殿月华沉长信宫中漏声断晨辞同辇别椒房纨扇凉多未忍藏梧桐露重桂风急吹作芙蓉叶上霜
氍毹衬满貂闱密月光斜透墁香壁人炉内障旷前闻酎酒枭羮荷殊锡内间时报五更筹一点银灯过御沟边衣连夜催刀尺明发传呼焚雉裘
题刘士元骢马行春诗卷
骢马来行自燕权奇俶傥步骤妍初辞仗御下天闲横絶四极周三边万骑却走孤云骞朝驰蓟门道暮刷吴山巅苗藿塞场水溢川金鞍宝凳白玉鞭生不为秣饮羹饰焉足怜方瞳流光彻幽玄騣尾拂掠开风烟仰天一长鸣万籁寂不喧形声气态衆殊调劳逸动息时相缘乘艰履险意闲缓足迹所至豺狼跧山川草木忽变色幽谷似觉阳春旋角端乐生豸恶奸凤至图出人文宣神物自与元化会匹力上佐龙行天未可按索骊黄间骢马还行至燕
朱彦明母慈节诗
妾年二十余谁信终孀长独居妾子方乳哺急水浮沤岂能固妾甘冻馁儿长成冰壶玉洁堦兰荣儿能读书妾终老良人瞑目黄泉道
为翁载道同年题望云图
云飞处泸之浔朝朝暮暮生幽阴天高地迥望不极长风落日愁人心忆昔童稚年慈顔蚤相背萱花再发椿株荣白首青氊望儿贵儿今已贵双亲存萧条菽水违晨昏吴中烟水空回首三峡哀猿啼断魂君门万里从来语翻笑庭闱今复尔悠悠忠孝两迟回却望孤云泪如雨踌蹰未己云飘扬欲飞无翼川无梁儿心愿作西郊雨万里随云下故乡
王孟端竹
九龙山人王孟端风流博雅人称难漫胸锦绣消不得化作万个青琅玕中山兎老鲛绡白马肝香透金壶汁风回赤壁浪痕平云黯苍梧雨声急铁钩鎻金错刀邯郸学步真儿曹大河一决泻千里崩崖触处生惊涛世人岂识真和假白雪词高和应寡坡仙儋耳未还家落日临风思老可
贺李用经得子效栢梁体
古燕豪杰中朝儒列卿柱史人间无廷平执法及乘舆泗州推官夜治书储祥积庆久不渝来休下瑞相昭符长庚孕秀腾天衢嵩岳降神锺地区熊罴入梦九鹤趋五老列曜纷前敷茏葱佳气蔼门闾一片清冰出玉壶初傅丹山五色雏又讶鲁国连城璵无乃合浦千金珠英气??声呱呱目光流电雪作肤头角峙玉云拥颅伏犀入项四辅俱罹计挿鬓秀且疎金木耸贴润复纡天庭高广顾地枢孤峯立笔双井腴一水环仰中沟虚神采气骨画不如断蓬为矢桑为弧九州四海当长驱英物自与常人殊吾闻宗元谪番禺反顾无嗣悲穷居又闻康节四十余得子尚虑贤与愚君今早应梁栋输眼底复见圭章储前程莫问荣与枯万事已足将何须便应列宴开行厨烹龙庖凤传笙竽起舞蹴踏红氍毹酒酣击碎青珊瑚与君旧是瀛洲徒春风玉殿同传胪浮云流水南北途故乡遇旧增懽娯喜来忘却尔汝呼落笔故使璋獐诬听声知贵名当余汤饼上座事属渠他年归来驷马车记取堂下三槐株
松磵秋声图为壻刘希仁题
嵩高山下秋风起万壑萧飕碧云里黄河之水天上来一泻崑仑几千里竹炉茗熟惊涛生春蚕食叶缲车声风回忽若九韶舞箫鼓琴瑟相和鸣茫茫古意翻新调里耳皇荂嗑然笑天地从来有正声伶伦老去谁堪道
为刘廷器题松竹二图
荒烟满地凝稠緑一片秋声振浮玉苍梧云重泣湘灵翠袖天寒倚空谷西林三径闭松关江潭游子何时还凤凰来仪九功叙伶伦老去邹生闲
严霜作衅百草黄春红秋緑纷成荒穷阴不变太古色老节直与层霄昂徂来天高岱宗远万牛不见空山晚造化生材自有宜行人落日生凄惋
题林良枯木喜鹊图
金门画史番禺仙意与物化搜冥玄风流妙得写生趣落笔便可追黄筌陟里素薄玄霜隰海枯纲烂珊瑚黑风烟满树忽飞来野色苍茫向人立运斤游刃纷驰驱横斜顺逆皆乘除平生阿堵最难处毛羽不理精神余浮丘道士怜奇货素壁高悬三日卧解令化石恐还生莫学张家便椎破
游春图
请君停鞭驻君骑一曲春歌劝君醉去年今日看花时人面桃花在何处柳桥花坞春光深村娃唤酒娯春心明朝再向村中过满地落花芳树阴
一径野花落孤舟春水生画
林外春阴晓风作门径幽深野花落东家春色过西家井口篱根乱漂泊溪头新水绕门生扁舟一叶轻如萍杜陵老病烟波远欲载诗愁过洞庭
送庄莹中吴謡三絶
见说仙郎赋远游嘉兴西北是苏州鸳鸯湖上春来水别思相随到处流
禾稼青时省我耕禾稼黄时君远行收禾输官剩作酒壶浆三月候行旌
君是江潮天上来侬如渔艇趂潮开潮若去时侬便苦朝朝日日望潮回
题平湖陆廷仪鴒原耕隐诗卷
瓯窭满湖南污耶满湖北湖边隐者眷同心却向湖头结书屋屋中经训乃菑畲释耕互答鴒原诗三监不仁万世戒而我与尔何当知稻黍登场先馈祀大小输官入城市城市无人识姓名归向高堂贺安止堂中老人太古风钁铄更似田家翁贻谋燕翼苦不远尚愿孙辈超羣庸老人摩挲抱孙说长大还守湖田业勉学而翁与若翁兄弟不分耕不辍
赋得怀姑苏送人归长洲
怀姑苏隔千里风景繁华似流水去年雨水溢田畴野草不生禾尽死黄童白髪拥道周朱顔緑鬓无人收阊闾门外夜深处饥魂饿魄声啾啾城中大家称万石坐食人多徵借急新廪生尘旧廪空纵有黄金何处籴市?罗绮贱如泥吴蚕薄熟难为丝公家租赋虽停止官府征徭仍旧时长安贵人游侠客骑马行行过阡陌回头笑指虎丘山却道繁华犹似昔九重天子念穷庐太守新乘使者车巡治勑分都御史平衡全任老尚书君归为我询同里故宅多应换新主隐山桥下水茫茫去任舍寃死生苦
郡太守齐公殁既为近律以悼司勲沈先生少予言作薤歌
薤上露何瀼瀼古人去後今人伤北邙山头日无光悲风萧萧生白杨金玉充前除一去不得将专城五马贵穹碑映斜阳惟余父母心黎庶增凄凉长淮水流云路长薤上露何瀼瀼
送刘指挥邦彦袭职南还
将军少年才且武二十辞家见明主自陈功伐拜天顔带砺山河自先祖祖死辕门父守边风沙凌厉雪盈颠据鞍不复清时用抚剑徒怀旅力愆繇来勲业期无替韬略传家世相继圣主方思御侮材兵曹共识干城器天书薄暮出黄门平旦寻承世袭恩金带镂花明晓日锦衣盘兽结春云明朝便踏南归路马首青山天外树鸿鹄冲霄关塞长云霞出海江天曙君归为我问边隅倭夷伺间今何如晨操夜守五千卒披坚执鋭寒无庐吮痈死士古来有况复青春读书久不见江南干事人弈叶登墙传不朽
题画
天空水濶饶风露秋入溪山无尽处红叶低垂隔浦霜白鸥飞落无人渡荡漾空明一钓舟烟蓑雨笠下中流心情物色知多少手展青编还自收
葡萄图
紫苏步幛流苏短露淡风清秋未满舞凤翎翻翠解苞蟠龙骨瘦殊垂颔青葱苜蓿锦石榴枝交蔓引弥山丘骅骝不至仙槎远空有卉物遗中洲君不思凉州一斗犹轻换西行千骑归无半
方洲集卷五

[book_title]卷六
钦定四库全书
方洲集卷六
明　张宁　撰
七言古诗
柳塘为吴江题
东风吹林杨柳长依依袅袅迷横塘密叶藏春莺语早飞花扑地燕衔忙塘中水添时雨足扬緑浮青近华屋屋底闲人醉出游桂棹兰桡泛深曲坐听林外桔橰声行近渔舟和濯缨青藜杖缓檐阴合白苎衣凉潭气清荒闻境物堪长保鸿雪鸦烟情未了不及西湖十里香犹胜芜城两堤草
自写松泉图题以寄意
若欲穷黄河源星槎虎符行路难若欲登蓬莱山列仙真宰当玄关劲风弱水不堪即飘如落叶辞柯还故乡迢迢沧海曲十里青山一茆屋山下泉声日夜闻山头树色阴晴緑树色泉声春复秋归云过月共悠悠乾坤遗我古来物世间万事皆浮沤闲时倚望终晨夕转眼光隂真顷刻劳逸悲欢各自迷千古浮生如一日如一日无穷期醉人已醉醒人知凉风潇潇吹鬓丝松烟竹露含清滋高山流水从前意緑绮无弦弹向谁
层峦秋霁为诸立夫题
秋风吹云秋雨晴羣山涤翠羣峯明天光下际泽气隐一碧万仞青螺横山高石峻无蘼草桂馆兰房净如扫振谷天球练瀑飞障林霜锦丹枫绕采苹谁泛小兰舟急水回塘不自由云端笙鹤来何晩涧底荆薪人白头
题刘公瑞松琴卷
君不闻沉香亭前鸣羯鼓翻厌丝桐汚人耳新声媚质两浮靡世好难凭每如此屏山隐者爱幽寻山下青松横素琴纷纷红紫久无色消尽人间金革音蒿莱满地迷烟雨一曲吴讴乱宫羽锺期长往梓人亡日落天低秋思苦
汪佥宪母孺人寿意图
丹丘石室芙容峯金辉玉烂瑶华宫三千绰约风埃表十二雕栊云雾中地灵天保人时好元气融熙人不老咽嗽玄和玉液泉茹餐沆瀣金光草南州阿母婉清妍前身恐是宫中仙凝真不藉姮娥药度世暂别崑仑天尔来三万六千日海屋筹盈才九十富贵元无薄命人神仙自有长生骨画堂六月南风凉水晶帘卷龙涎香兰孙桂子焕人瑞凤冠鸾诰回天章何人索隐钩玄藏方丈瀛洲忽相傍灵贶无声入画图寿徵有象开屛障南岳夫人宿驾还麻姑东海未离山惟应西母云軿近自捧蟠桃荐白环
画兰为李载章大尹赋
君不见春风二月三月天桃红李白纷妖妍清歌妙舞欢未了落英满地生愁烟又不见天南海北荒村道极目萋迷总芳草牵愁引恨不知名可惜流年为情老人生光景何匆忙欢娯易过哀思长楚乡旧忆今无恙湘江水碧湘山苍晴日宜晴雨宜雨幽谷年年悄无侣荣枯喜乐两超然老去心期只如许岁月悠悠忽复残微霜欲度晓风寒依凄共结同心约淡薄谁将冷眼看百亩幽芳连九畹佳人一去何时返旧游衣佩向谁边白石野篁孤月晩草色逢春处处芳公门桃李满康庄惟应老谢庭前植卒岁长含雨露香
唐人鈎栏图
君不闻天宝年中乐声技歌舞排场逞新戏教坊门外揭碑名锦绣鈎栏如鼎沸初看散末起家门衣袖郎当骨格存咬文嚼字澜翻舌勾引春风入座温年少书生果谁氏弄假成真太相似左呼右閙只自如博带峩冠竟谁是衆中突出净老狂东涂西抹何狼獊解令笑者变成哭直教闲处翻成忙粉头行首临後出眼角生娇眉弄色从前人物空自譁一顾广场皆寂寞障中挝鼓外击锣初来队子後挿科朱衣画袴纷相剧文身倛面森前傩拿生院本真足数触劒吞刀并吐火千奇百巧忽不前满地桃花细腰舞酒家食店拥娼楼玉壶翠釜蒸馒头稠人广座日卓午捧盏擎柈争劝酬眼中不类心中事嬉笑相同饥饱异可怜乐极易生愁回首斜阳忽无处悲欢离合总虚空好恶妍媸变幻中世间万事皆如此何必鈎栏看画工
题沈石田云山图
青山白云无处无幽人写作云山图山荒树老云不散落日未没春愁弧蘼芜满地王孙去莺燕无声春已暮容谷佳人白髪新清明寒食伤心过
葡萄歌
君不见贰师城外行人稀葡萄满目秋离离初年托根古城下岁久漫与城垣齐城下居人日争树伐干分根不知数一叶寒声动地秋尽入城中酒家去万里征车大宛回离宫别观一时栽苜蓿榴花烂相照知是将军西域来火云亭亭天伏暑满架繁阴凉似水屋里蛟人坐泣闲海底苍龙蟠不起眷兹岁月几悠悠卷蔓何人入具丘雨露不忘中夏泽冰霜长保故园秋故园风景今宁好名马千金野田草惟有年年客土春至今犹说汉朝人
陈啓阳风雨二竹图
落红满地春将半细雨斜风玉零乱槿篱萝屋两三枝翠袖低垂白石烂太液池边万岁山上林几许非人间掖垣埤闼春阴里记得题诗晩直闲
春风淡荡湘中林桃红李白春光深林隅菉竹密如栉罗绮不到蘼芜侵羲和南驭西风蚤劲节青青老还好君看旧日竞春芳不及湘林路傍草
刑科钱士义陞山西参议临行以流泉小幅求题书此见意
洞门高阁春多雨凤沼无尘涨新水九天空翠润生香一道微茫清彻底分流日夕响成雷白石苍松飞浪催余波万里沾枯槁始信黄河天上来
为张彦晖写兰竹题
悬崖照水生丛兰杜若洲空修竹寒光风夜转吹不落国香倒拂青琅玕涉江远道谁堪采晩节平安应未改梦中犹自忆同心楚乡风雨知何在
一笑山琴月盘倚醉石
迢迢郁林州渺渺扶余国截断洞庭波苍茫古顔色空庭悬磬白日孤四无完壁生蘼芜残刓败纽锺鼎破棱层断骨蛟龙枯不堪元亮眠不下元章拜醉来半倚醒半凭侧对青山不相碍弹琴声益清候月影先在空山寂无人兀立如有待昔为谁家物今为吾所爱今来古往复几年问石不语心茫然失亦不足悲得亦不足怜世间万物皆暂有大梦未觉争媸妍李文饶牛僧孺爱物何同爱身异间关进退互不持纵有珍奇焉足计载鼓纷亭操载歌谪仙词青天湛湛知音少一曲秋风两鬓丝
文与可雪竹为刘挥使题
阴风吹云时物换六花漫空大成片琅玕冻折凤翻巢素羽离披玉零乱淇隈晩霁天籁寂湘浦宵寒旅行断长川巨挺千亩荒曲水幽丛数竿短清如映诵老儒绅劲如瘦马蓝关人羝窖天荒节犹立鹅池路险戈前陈一寒范叔故如此半死袁生未是贫事当忧患见君子时到否塞回阳春?心苦节终无改毅色英标暂如晦九成合乐笙簧齐四海同文简书在进登廊庙更华显退处山林亦潇洒不遇凄凉冷落时宁知远大坚贞态湖州太守时宗工奎光斗气交茏葱文章不减中古士画法稍过东坡翁高堂素壁三日卧毛骨彷佛临严冬晴云秋月尘埃断鉴定还须问潞公
为吴汝辉题杏花鷄
枝上杏花红尽吐枝下鸣鷄日当午千花万花锦作堆大鷄小鷄鴈成侣落英点羽浮霞轻华风不动香尘生羣雏狎母竞啄逐孤雄竦眄缘花行东君为恐春归蚤暗促晨声报春晓狂蜂浪蝶却不来惜花又怕春情扰牝牡埘楼健息滋栽培秀实趂芳时伏烹奋门耽花老却笑长安游侠儿
吴汝辉任月山公子醉归图
清秋灏气连山区贵游子弟行相娯崇光艳色凌丘隅景物似与寻常殊文鱼泳跃珍禽呼金池琼岛周馍糊老树眩若红珊瑚被服绮丽云霞敷冠履美好玉带纡雕鞍宝马交通衢青黄赤白紫驳卢骥騄骝駥騋騊駼矫如游龙捷飞狐一一尽是千金驹上骑五色余仆夫窄襟短後缨曼胡矬帻隘袖襍裯襦锦囊绣襆垂流苏武仪文具步技俱负乘总是苍头奴想当初筵列行?新丰美酒千斛沽兴来一饮三百壶出门初旭归及晡去已矜肆归豪麤一人醉俛先羣徂一人却顾回头颅一人偃促思长驱一人酣偻如曲瓠中有甚者双夹扶垂首鞠背同擒俘行从辐集高阳徒瓶倾罍罄恣餟餔叫呶突兀口嗫嚅蹙立睥睨行连攀鞍捋臂掀长须前不辟人後不趍溷?不异鷄与鳬月山老手写此图无乃作鉴昭蒙愚诗书明训慎勿孤一日湎丧终身汚君不见嘉宾式燕醉若拘五陵游荡无时无
赵千里赤壁图
大江东去飞涛急故垒西边壁垂赤玉堂学士天上人两度随携漫游客放歌一曲下中流洞箫倚和言更詶清风明月不须买欲与元化相周游酒酣袒卧蓬牕窄不觉东方已生白再来又是孟冬时过眼江山忽殊色披荒履险登崔嵬划然长啸山应颓回舟荡入鸿蒙里时有孤鹤横江来平生到处多佳遇海市登舟亦奇事文章变态发雕龙意象飘飘梦中是铁骑长駈欲闭关前珠後壁焕斓斑伯驹图画鲜于字二赋长流天地间巢松幽人吕山下收藏不惜千金价清秋明月画楼开应有虹光彻长夜
题山水画
东风雨足春芳早天鷄一声春已晓阳乌飞立扶桑颠紫气虹光绕云表南山焕耸青漓岏北山突兀苍龙盘飞泉出峡山欲动眼前似觉天河翻松山桧栢连崖嶂楼阁亭台迷远望行居坐作总优闲断隔红尘几千丈松飘晴雪落鸥沙想像吴兴学士家墨妙亭中调舞鹤碧澜堂外泊浮槎抱琴有客穿花坞吠犬鸣鷄日将午主人闻客未褰裳童子迎宾倏开户白雪阳春曲暂停好乘清兴共高登蓬莱方丈知何处羡门安期焉可凭江山风月应长在山下游人岁更改己见朱顔换白头未会桑田变沧海古往今来事共然荣枯开落事相缘不如徧历佳山水日日相携上酒船
渔村图
荒山野水通渔浦浦山渔家隔芳屿放棹晨炊北渚烟联蓬夜宿西岩雨停罾晒网收鸬鷀彷佛潇湘日暮时不知何处乘桴伴犹唱三洲估客词
看桃图
枝上花花下人红芳与緑鬓顔色骄青春花开满枝还结子人生莫作浪游身
和张汝弼赠黄时英韵
垂杨茂草西湖路有客携诗笑相顾平生解作子长游一举能轻季伦富三江风月五陵花软红香土迷繁华当时壮观老犹在欲凌倒景餐晨霞
三月十四日壻刘希仁遨游冯氏湖亭风雨夜作已刻始霁冒湿而前卒成胜赏呈同游诸公
湖山夜雨催春急莺燕无声曙犹滴东风似是惜春归淡扫隂云漏初日从来晴好雨亦奇雨晴沓至添华滋人间盛事常不满逢欢便作快心时
金兰竹石图为王廷光佥宪题
瑶碪玉杵鏐霏皎凤膏腻滑狸毫绕都将丽水岸头沙洒作湘臯畹中草灵均佩重络索乾湘妃菊衣秋染单琅玕郁密错刀碎鸾翎旖旎商飈寒君不闻同心之利坚可断请看南山黄石烂
林良九鹚图
番禺画史何好奇以鹭作路思作鸶孤为一世功名路九拟鲁论君子思古来工艺皆有谏此画於人亦深鉴翔集低昂敛鸣缩舒近时临容止变举者忽下去忽归半窥鱼跃半防机藏形不向青边立蔽影多从白处飞寒塘浅水黄芦叶暂寓旋消鸿踏雪人物虽殊戒虑同座右箴铭为谁掲
戴文进山水为王君载题
朝阳出海东方明岩西宿霭和烟横林空花落春欲暮时有戴胜桑间鸣小舟一叶行还舣载得图书满蓬底山光水色不胜情未转崖阴似千里西湖歌舞日悠悠锦缆牙樯总贵游安得荒闲如此地与君同泛米家舟
谢杭医夏时彦
钱塘名医夏克和我曾倒屣邀经过当时橘井深几许至今孙子扬余波乌金素服黄丝带金匮青囊皁油盖肩舆朝出暮归来常有乡人候门待友竹高人王瑞之秋来遗我双鱼书书言女弟膺剧疾病纒弱女眠将徂世芳太守怜弟妇仓皇共访回生手感君匕剂起沈痾五月春阳转枯朽白头有妺复有甥太守兄弟家和平伊谁大惠忽致此何以上报琼瑶瑛烦君为谢殷勤意新章早托鳞鸿寄赠金自古不如言交义由来迥忘利老我方洲笔砚荒愧无佳句为传扬惟应子益遗书在不用当时玉局方
捕鱼图
商船竟夕发莲棹怀晨游劳欢两难久不及渔家舟三江风月五湖景妇子相随到白头
江天欲雨图为隂佥宪题
大山昏冥小山黑万树迷林江变色老龙吸波倦出海少女驱云未行急白日昼隐西郊阴欲雨不雨愁人心传岩有客晏犹卧莫待旱极方为霖
画石谷图送吴提学陞云南宪使
石谷山头云昼开石谷山下泉萦回谷中主人欲高卧霹雳一声惊梦回六经膏泽已渐被四方霖雨迟滋培大川舟小如苇惟有图籍江南来
五言律诗
北行别友
去去青云路何时更盍簪西风游子恨落日故人心报国凭三策论交薄万金寥寥尘境外诗酒卧东林
送黄掌教
泮水官初满临岐意黯然风云千里道雨露九重天硕学推程颢清才数郑?愿言行莫缓台阁正求贤
张世清爱竹轩
辞官归故里种竹已成林扫叶容春笋编篱护晩阴清风如有意明月本无心几度临轩坐烟消彩凤吟
寄刘珙弟兄
不见诸贤久空悬每日思大兄膺就业叔子尽能诗岁月嗟长往功名未有期自怜游泮水空忆少年时
领举别武林主人
别业幽栖处攀缘及上方地深松叶暗天近桂花香馆客逢华荐居人馈玉觞青云从此去回首意难忘
题闲居诗卷
一?吾所受三径旧尝游自有闲中乐其如物外求烟霞居散地人事付虚舟见说轩中客而今好白头
緑阴清昼堂
山中有高士结屋住岩丘树密乌声乱林深鹤梦幽云来疑向夕风度欲惊秋何日寻三径相期避暑游
送安二兼简令兄仁远
故人不可见令弟早相知文采京华自威仪伯仲推云深江树黑天远鴈书迟若问同袍者悲凉比旧时
寄崔惟正
瘴海风烟息江关别意长思亲愁未了忧国意难忘一将城东壁孤军历异乡功名当此际慎莫厌风霜
齐寿为沈秋官作
世治忧虞外身闲疾病稀秋风双白鬓春雨两斑衣结髪恩长满齐眉愿不违同年复同老鸾凤竟于飞
寄刘世经
一别隔千里天涯日日心草深兰畹路云满薜萝隂往事翻成梦孤怀只自吟相思不相见情到忽沽襟
送王给事使满刺加
圣主重遐荒天书命夕郎楼船浮瀚海冠服被蛮方岛屿三韩近风云八表长兹游未可倦重译又来王
送人冠带还吴中
自领公车召十年今始归忽惊文采别未觉鬓毛非落日迷乌鸟春风动锦衣慈亲正强健此乐愿无违
送常州王经府
三年劳赞府千里觐长安政为传家熟清因近俗难烟云江浦别风雨郡斋寒却爱难兄弟声华总未阑
思亲
记得高堂别俄惊信息稀梦随青草极目断白云飞晩色应催鬓新愁欲满衣庭闱有难弟非是莫忘归
题赤壁图二首
孤棹临江发中流晩色开相看今夜月曾照几人来世事更棋局浮生落酒杯扣舷清兴发况是洞箫催吴魏忽已古江山遗至今年华互流易诗酒重登临宦逹悲前事清游契宿心无端孤鹤梦回首夜沉沉
和杨同府闲云晩兴
本是无心出归来晩更闲风高防远散雨小幸时还淡薄秋林外寒停夕照间同行五色伴岁尽未还山
题刘曜卿画
青山回北里白水绕西隣世路悲寥落烟霞爱隐沦柳边垂钓者花下抱琴人不是怀长往明时蚤乞身
挽刘孟庸
衣冠归旧族儒术自皇元落日迷沧海青山满故园衰麻悲令子朞杖哭遗孙海外诸朋友伤心入梦魂
题王子久画
地域分吴越河山閲古今江空寒鴈下天远戍城深宦达悲长往暌违负此心何当随钓叟归卧北岩隂
题画
緑水明遥浦清峦发曙光舟人迷蜀道估客望沅湘近渚江蓠熟盘云晓鴈翔悬知登眺日怀古使心伤
菊乐
未发先期赏临开不倦游杜陵嗟有泪彭泽故多愁诗化寒香淡情甘晩节优宜男空自好对此共忘忧
寄吴兴前辈
怀人不可见名誉重相传诗酒闲居乐箕裘令子贤莺声茆屋雨草色暮山烟惆怅天涯路吟成倍黯然
挽富太守
不识荆州面常闻窦老贤一官成白首三世共青氊夜月磻溪路春风杜曲田伤心怀往事草色自年年
送张琏下第还大兴
共是天涯客那堪复送君感时悲贾谊下第惜镏蕡沧海沤波远青山鸟道分声华久自着聊复叹离羣
为姜用贞题梅
海宇年芳尽孤标晩更奇不缘风雪里那见岁寒姿止渴惭无补调羮已有期逢人如有便莫负陇头思
挽人母亡
萱亲不可见令子竟何依落日啼乌鸟晨风动彩衣伤心看陇树清梦引慈闱为问王孙贾谁应望汝归
曹以安仙桂堂
华屋临仙境高标远世尘谁移天上种为有月中人香和金兰远阴连玉树新于今堂下景并入杏园春
送张璆二首
客里相逢好临期益惘然归心吴苑月乡梦楚江烟云水经千里星河共一天重来应未卜尘榻为谁悬五月都门道长歌送远归北来青草歇南望白云飞久病慙余拙高怀似尔稀江湖旧游事此别定多违
世德堂
不见高阳里华堂似太丘九州垂远裔千载继遗谋婚冠酬嘉会登歌集胜游犹疑羣从夜星象动高秋
登方洲一笑山
徙倚出前除登临极夜初月高墙影尽风淡树阴疎步缓行堪久歌阑思有余瀛洲在天上吾复爱吾庐
贫乐窝为王本正作
陋巷无余地破庐常见天往来浑不觉老去欲忘年世味闲中豁冥怀澹处便浮云门境外诗酒只陶然
岁寒图
松竹有晩质野梅寒共芳穠华看又歇疎冷故如常庙用期同调居闲欲并藏相知自相久非是别炎凉
咏竹寄所知
地僻种元少年深生渐滋向无当路笋时有出林枝晩翠迟堪并春红近亦宜阴森聊自尔慙负雪霜知
哭刘缓斋
横涕强吞声愁怀百倍生一家摧柱石七县失耆英零落春秋笔虚微月旦评惟应天上月清澈似君情
竹鹤老人画为徐时用题
山水蔼清妍吴东三月天雨中闻社鼓树里见炊烟诗景谁家屋闲情野渡船无人共登泛斜日下长川
雪中偶兴
晴雪万山深苍茫晓尚阴泉声来絶涧寒气积疎林尽道丰年兆谁同卒岁心灞桥驴背客诗思正相寻
为杨廷献题画六首
山色青无际溪流緑渐深淡烟依远岫疎雨过平林不见轮蹄迹惟闻钟磬音何当去城市来此极招寻僧舍烟云表人家木石中乱山迷远近流水遶西东犬吠穿萝月鸣落叶风曾逢隐人说庐阜路相通度壑飞流急缘溪狭径长松杉围古寺鸥鹭下回塘旧讶周顒隐今无贺监狂惟余林下叟淳朴似虞唐山峻容过鸟溪深隐钓舟平生不到处今日偶来游迤踰青障招寻近翠楼桃花流水暮归路使人愁路僻无忙步林空有远情幽寻行复坐诗绪乱还清水到荒矶絶云依野树生何时休世念来与尔同盟名郡浙东西耶溪与霅溪水平吴地落潮长越山低杨柳藏鸦密芙蓉隐棹齐何当寻贺监来往日攀跻
成化甲辰七夕立秋有作
立秋逢七夕不减岁朝春天上佳期协人间俗事新炎凉俄代序时节并催人萧瑟梧桐叶相随野鹊频
闻萧姨讣慰内
只记生离日那知死别年素怀常自省真信托谁传姊妺双成念夫妻未了缘从今东海月空照蓟门烟
水竹图
漠漠孤烟合盈盈一水深汗青谁涉采猗菉自行吟野色将秋思江声并夕阴可怜桃李月风雨断幽寻
松泉轩
松叶缘溪密山泉夹岸流云深常蔽户石碍仅通舟鹤宿庭中月?分涧底秋曾逢轩下客为说似玄洲
五色牡丹
五色名皆具千金价不赊相看真似锦比美更无花瑞凤衔天诏祥云夹日华沉香亭久废变态更谁家
挽宋举人
四举皆不偶一生良苦辛贫无青眼客死负白头亲牢落愁中事悲凉梦里身生平清谊在肠断故交人
竹林七贤
深竹暗浮烟羣公乐事偏高情动寥廓清论入微玄岂是巢由侣何如沮溺贤其谁匡典午勲烈照遗编
坡翁雪月二竹
岁晏暮山深潇潇雪满林影偏银凤下声细玉龙吟独抱平生节谁同末路心惟应松栢树寒日共萧森明月照幽篁天
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:26:50-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,客亭类稿全文在线阅读,客亭类稿全文在线下载,大玄古籍书库">
<meta name="description" content="诗文词别集。宋杨冠卿著。十四卷。前六卷,四六编,表、箴、启一百余篇;卷七至卷一○,杂著编,古赋、述赞、序跋等六十余篇;卷一一至卷一三,古律编,各体诗二百三十余首;卷一四,乐府编,词三十六首。冠卿别集,诸家书目皆无著录,但有宋刊巾箱小字本传世,为《四六编》四卷,《杂著编》三卷,《古律编》二卷,《诸老先生惠答客亭书启编》一卷;前后无序跋。清修《四库全书》,馆臣据知不足斋藏宋刊巾箱本抄,又从《永乐大典》中搜辑补缀,析为十四卷。又今人栾贵明《四库辑本别集拾遗》补辑诗四首。另有《湖北先正遗书》本,民国十二年(192">
<title>客亭类稿_杨冠卿_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">客亭类稿</span> <br/>
          作者： <span class="inputVal" id="bkauthor">杨冠卿</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]67224</span> <br/>
          说明： <span class="inputVal" id="bkdec">诗文词别集。宋杨冠卿著。十四卷。前六卷,四六编,表、箴、启一百余篇;卷七至卷一○,杂著编,古赋、述赞、序跋等六十余篇;卷一一至卷一三,古律编,各体诗二百三十余首;卷一四,乐府编,词三十六首。冠卿别集,诸家书目皆无著录,但有宋刊巾箱小字本传世,为《四六编》四卷,《杂著编》三卷,《古律编》二卷,《诸老先生惠答客亭书启编》一卷;前后无序跋。清修《四库全书》,馆臣据知不足斋藏宋刊巾箱本抄,又从《永乐大典》中搜辑补缀,析为十四卷。又今人栾贵明《四库辑本别集拾遗》补辑诗四首。另有《湖北先正遗书》本,民国十二年(1923)沔阳卢氏慎始基斋据《四库全书》文津阁本影印。</span> <br/>
          封面： <span class="inputVal" id="bkimg">Z_18634.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]客亭类稿
[book_author]杨冠卿
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗文集,完结
[book_length]67224
[book_dec]诗文词别集。宋杨冠卿著。十四卷。前六卷,四六编,表、箴、启一百余篇;卷七至卷一○,杂著编,古赋、述赞、序跋等六十余篇;卷一一至卷一三,古律编,各体诗二百三十余首;卷一四,乐府编,词三十六首。冠卿别集,诸家书目皆无著录,但有宋刊巾箱小字本传世,为《四六编》四卷,《杂著编》三卷,《古律编》二卷,《诸老先生惠答客亭书启编》一卷;前后无序跋。清修《四库全书》,馆臣据知不足斋藏宋刊巾箱本抄,又从《永乐大典》中搜辑补缀,析为十四卷。又今人栾贵明《四库辑本别集拾遗》补辑诗四首。另有《湖北先正遗书》本,民国十二年(1923)沔阳卢氏慎始基斋据《四库全书》文津阁本影印。
[book_img]Z_18634.jpg


[book_title]提要
钦定四库全书　　　　　集部四
提要
客亭类稿十四卷　　　别集类三【宋】
【臣】等谨案客亭类稿十四卷宋杨冠卿撰冠卿字梦锡江陵人宋史不为立传陈振孙书录解题载有此集而亦不详冠卿之始末故事蹟无可考见今以集中诗文参互考之刘季岑手帖云绍兴初假守南徐杨君季洪为理椽後三十年见其子梦锡则冠卿为季洪之子其纪梦诗序云戊戌年四十戊戌为淳熙五年上推四十年则冠卿当生于绍兴八年巳未其与傅漕诗有乡书忆昔献贤能姓字曾叨天府登句则尝举进士其上执政启云奉命领州夺符而归又有祭广东主管衙土地文则尝出知广州以事罢职而姜夔赠冠卿诗有长安城中择幽栖静退不愿时人知句则解官以後又尝侨寓临安者也其集世颇罕传惟浙江采进书中有旧刋客亭类稿为巾箱小字本检勘尚系元刻分四六编杂着编古律编皆所作诗文惠答客亭书启编则同时名人酬赠之作不标卷数前後亦无序跋而永乐大典各韵内所收冠卿之文尚有表牋诗余各数十首皆刋本所未收疑当时本各自为编流传既久遂有阙脱今据永乐大典所载以刋本参校捜辑补缀诸体始全谨仿原编名目厘为十四卷而惠荅书启编则删之冠卿才华清隽四六犹流丽浑雅张端义贵耳集载其馆九江戎司时赵温叔罢相帅荆南道由九江守相合宴冠卿作致语云相公倦台鼎喜看绣衮之东归浔阳无管弦且听琵琶之旧曲温叔三称道知其以是体擅长矣又京镗何异李结诸帖极称其集杜之工而藁中乃无一篇则必其时有别本单行而今佚之矣乾隆四十六年九月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷一
钦定四库全书
客亭类稿卷一　　　　　宋　杨冠卿　撰
四六编一
表
贺皇帝尊号表
孝养东朝方奉巵而为夀道尊太极爰镂玉以陈仪喜溢三宫欢腾万国臣某中贺恭惟皇帝陛下克绳祖武允恊帝华继明以照四方茂衍邦家之庆相授而守一道率先爱敬之规谓大任生此周王故文命承於虞帝爰极形容之美以彰归报之诚於圣德其何以加自生民以来未有臣逢时嘉会阻远明庭登显册以扬鸿休方庆母仪之盛介繁禧而缉纯嘏更祈帝祉之增
代贺皇帝尊号表
奉巵为夀肇举庆仪镂玉扬休载崇显号补百王之坠典溢四表之欢声臣某中贺恭惟皇帝陛下爱敬事亲聪明协帝念天高地厚虽莫尽於形容而父尊母慈宜益彰於归报?诹上日丕阐弥文简册增华典谟未有臣属采薇之遣戍司细柳之留屯万夀无疆莫预龙墀之贺百拜稽首敢伸鳌拚之恭
册命皇后代贺太上皇帝表
诏锡慈闱厚人伦而正始礼严显册申帝命以扬庭宗社增荣邦家永赖臣某中贺窃以二南之化虽系於一人两仪之生实原於太极大哉神圣得此继承方将隆内治之功其可後中闱之选恭惟尊号皇帝陛下基图授舜聪明似尧谓王假有家以行有恒言有物而天作之合在渭之涘洽之阳从龙亦既有年配极莫先其德久已孚於衆志兹式正於徽名臣嘉与连簪具宣明训羣臣皆称万岁虽阻陪前殿之趋五日一朝上皇祈永膺四海之养
贺皇帝表
王假有家天立厥配以俪尊於宸极爰锡命於帝庭衆志具孚率土咸庆臣某中贺窃以治欲隆於三代教必首於二南况当鷄鸣问寝之朝宜有关雎正始之后恭惟皇帝陛下德侔天地孝通神明备九州之品以事亲简六宫之贤而佐餕衣无曳地既克着於俭勤宝畀范金庸诞敷於典册宗祊有喜神人是依臣仰戴隆施欣闻盛举朝未央而为夀虽莫称万夀之觞赓太姒之嗣音愿继上百男之颂
谢太上皇帝表
执戈卫社蔑有微劳锡命自天遽膺殊渥循墙莫避揣已奚胜臣某中谢伏念臣误辱眷知久提禁旅惟天子羽林之士实王官武备之仪不教而战是为弃之先事而虑斯谓勇也仲冬大閲肆选练於车徒六郡良家因讲习於战陈君所命尔臣何力焉敢期帝训之敷俾正兵团之任兹盖伏遇尊号太上皇帝陛下规模宏远道德安强耀神武以事折冲不争善胜贻孙谋以燕翼子垂休无穷故虽一介之臣亦拜非常之宠臣敢不勉策驽蹇思称龙光移军以复两京或陪庙筭置酒而乐前殿愿覩庆仪
天申节贺表
处黄屋以非心降年弥永奉玉巵而为夀旷典肇修当诞月之载临宜率土之咸庆臣某中贺恭惟尊号皇帝陛下功成不宰道极难名问至精以遂羣生自得崆峒之妙乘两仪而御六气孰穷姑射之神与造物以俱游虽後天而不老臣驰心魏阙请祝圣人以八千岁而为春方衍无疆之筭歌万斯年之介福更申善颂之恭
天申节谢赐香表
川增栢茂衍慈极之修龄玉润金坚拜御炉之珍赐臣某中谢恭惟皇帝陛下聪明作后爱敬事亲尊太上皇举盛仪於汉殿祝圣人夀腾欢颂於华封当星渚之储休声羽林而致祷诏传中侍宠畀宝薰郁郁纷纷与庆云而协瑞穰穰简简来景福以延休臣谬典周庐亲承睿渥恩被动植已洽舜孝之隆馨感神明益庆尧年之永
代天申节满散谢赐香表
贝叶飜经方控後天之祷宝奁锡瑞特颁南国之珍欢动羽林声呼崧岳臣某中谢恭惟尊号皇帝陛下基图授舜聪明似尧协气薰为太平所施者博大德必得其夀永孚於休诞弥咸庆於薰修?馥敢希於沾丐兹盖伏遇皇帝陛下谋谟善述清净无为五日一朝恪谨宸廷之养万有千岁益祈帝祉之增以一瓣香供无量佛臣敢不对扬休命请祝圣人治馨感於神明已介无疆之福国夀等乎箕翼更隆不拔之基
会庆节贺表
惟天佑命长发其祥既圣与仁必得其夀臣某中贺恭惟皇帝陛下乾坤合德历数在躬如文景之俭以济民心存兼爱有禹汤之明而养性道法自然方星渚之流辉宜华封之请祝自今其始於万斯年臣戍守淮壖心驰魏阙作诞圣继天之乐虽莫效於唐臣歌宜民受禄之诗愿载赓於周雅
会庆节谢赐香表
王人宠逮命畀宝薰帝祉增崇欢腾羽卫臣某中谢恭惟皇帝陛下至诚不息明德惟馨形声格天地之和神圣极古今之盛诞弥厥月长发其祥於万斯年莫知其纪锡御炉之芬郁横协气以氤氲臣职忝周庐岁沾?馥以香而作佛事既叨君赐之荣稽首而扬王休敢祝圣人之夀
代会庆节满散谢赐香表
庆集北宫衍修龄於慈极诏传中侍锡宝炷於尚方喜溢周庐声呼崧岳臣某中谢恭惟至尊夀皇圣帝陛下脱屣万乘冠德百王荡荡巍巍其有成功密运至神之化郁郁葱葱而占佳气适臻弥月之祥?披贝叶之文忽拜御炉之赐兹盖伏遇皇帝陛下继治同道笃志事亲重华协帝自唐虞於斯为盛化成天下虽诗书所述何加爰以妙真香俾祝圣人夀臣敢不下拜登受稽首对扬治馨感於神明巳格太和之效帝祉施於孙子更隆奕世之休
贺太上皇帝圣夀七十表
心非黄屋膺万夀以无疆懽奉玉巵罄四方而来贺若稽载籍盖未前闻臣某窃以澹漠无为者形乃长生圣神广运者夀斯必得况脱屣於万乘独冠德於百王心与造物以同游年虽巧历而莫计恭惟尊号太上皇帝陛下举纲命舜成功似尧精一执中清静寡欲访崆峒之子问至道以遂羣生凝姑射之神乘两仪而御六气将见後天而难老岂特从心而不踰有永之年自今其始臣夙叨教育兹幸际逢稽首而扬王休虽莫陪於虎拜请祝而绵圣夀敢窃效於封人
庆夀礼成肆赦代贺太上皇帝表
圣人因亲教爱肇举庆仪皇极歛福锡民式敷帝训凡曰含生之类悉沾慈极之仁臣恭惟尊号皇帝陛下德冠百王夀高五帝鸿名掀揭昭乎日月以并明巨典恢张编之诗书而无愧兹迓春祺之吉益祈宝筭之增将金奏以充庭奉玉巵而为夀恩覃四海庆洽两宫臣适际昌期亲逢盛典方千里者九已跻仁域之安呼万岁者三更效嵩高之祝
太上皇帝夀八十缴进庆圣夀雅歌表
夀臻璇极丕御常珍庆洽中宸交腾善颂欲纪形容之盛敢伸扬厉之诚臣某窃以顺帝则而不知謡载康衢於御寇请圣人而使夀语传封祝於蒙庄故凡大德之有容或取下臣之归美矧惟盛举卓冠前闻编之诗书自开辟以来未有见於歌咏非文学其谁宜为尊号太上皇帝措世隆平宅心广漠访崆峒之子问至道以遂羣生凝姑射之神乘两仪而御六气甲子方周於五百春秋远迈於八千无疆惟休自今以始恭惟皇帝陛下聪明作后爱敬事亲与舜同符业业日致其孝以尧为父荡荡民无能名圣治益新天休滋至肆登崇於显号旋修举於上仪奉万年之觞方深拚蹈奏九成之乐宜有声诗
庆夀礼成肆赦贺皇帝表
庆展九重茂着事亲之实恩加四海爰推锡类之仁亘古未闻于今独见臣恭惟皇帝陛下躬全舜孝性本尧仁歛福锡民期诞敷於帝训为酒介夀咸祗迓於春祺礼文昭举於阙庭惠泽徧周於区宇由中及外式舞且歌臣滥戍边邮恪居官守奉巵而乐前殿虽莫赞於盛仪立春而下寛书幸亲逢於庆典
绍熙改元代贺皇帝表
丽正化下式谨王春定朔改元诞敷帝训遵两朝之景烁溢四表之欢声臣某中贺窃惟三圣之继兴本繇一道以相授思陵恢绍复之业既阐宏规今皇致雍熙之和益隆丕祚宜龙飞之显号集凤纪之大成恭惟皇帝陛下历数在躬聪明协帝嗣无疆之服受祉既多绵卜世之期自今其始法五要以正事合三统而定名臣谬领守符亲承诏旨春朝之会百辟莫造鸳行神筴之增万年惟深鳌拚
册礼贺夀皇表
挈神器而与子尊奉慈闱登显册以扬休举行旷典若稽於古莫盛於斯臣某中贺恭惟至尊夀皇圣帝陛下荐禹於天行尧之道脱屣万乘虽诗书所述何加冠德百王自开辟以来未有益谨东朝之养鼎新长乐之规揆日陈仪奉巵为夀臣仰礼容之甚焕庆嘉会之难逢巍巍其有成功巳协帝华之盛怡怡而奉太后更歌圣德之诗
代都统司重明节贺表
相授而守一道神圣为君继明而照四方温恭恊帝诞弥厥月长发其祥臣某中贺恭惟皇帝陛下德合乾坤行高今古丕基并授有大而居域中休命诞膺丽正而化天下於赫离明之象益昭火德之符光五三六经载籍之传庆亿万斯年受天之祜臣分戎阃阻簉班庭曰夀曰富而多男窃效华封之请祝卜世卜年而过历更祈周鼎之延洪
代马军行司重明节贺表
有大而居域中继明而治丽正而化天下协帝之华当弥月之甫临宜率土之咸庆臣某中贺恭惟皇帝陛下聪明时乂辉光日新重离以照四方无幽不烛三圣而守一道有永其传长发之祥自今以始万斯年而受祜其孚於休八千岁以为春莫知其极臣谬司骑旅属远龙墀会前殿以称觞莫预嵩呼之列祝圣人而使夀惟伸虎拜之忱
代重明节谢赐香表
梵宇繙经祝圣神之睿筭宝奁锡瑞屹泰华之小山增焕羽林共深鳌拚臣某中谢恭惟皇帝陛下至诚不息明德惟馨薰协气於太平之时跻斯民於仁夀之域星流电绕适臻弥月之祥玉润金坚爰畀御炉之宝臣敢不祗承天宠对扬王休治馨之至感於神虽极太和之盛圣德之大得其夀庸伸善颂之恭
代谢赐对衣金带表
跻三卫之华祗承帝宠锡万钉之宝贲饰身章揣已奚胜折腰知愧臣某中谢伏念臣身名弗称才略非长效楚制之短衣久居军旅颁齐官之三服敢觊恩荣兹叨在笥之珍惟惧终朝之褫兹盖伏遇皇帝陛下圣神广运赏罚至公垂衣裳而取乾坤已臻极治听鼓鼙而思将帅爰示殊私臣敢不濡翼是忧书绅惟谨服之无斁益殚卫上之忠带赐有余常励立朝之节
代谢落阶官表
充员卫府久负空餐閲武郊圻遽叨懋赏恩深报蔑感剧涕零臣某中谢伏念臣猥以朴忠误蒙眷简执干戈而卫社觊收汗马之劳援枹鼓则忘身未遂着鞭之愿惟圣人有备无患谓天下忘战必危亲屈帝尊躬御戎服蒐乘补卒於辑睦之後治兵振旅於闲暇之时耀神武以折冲有常德以立事如臣何力而帝念功荣颁一札之书尽略横阶之秩兹盖伏遇皇帝陛下威加四海勇正万邦克壮军容笑骊山之不整爰驱辔驭陋细柳之徐行成礼而还推能於下臣敢不益抒愚虑仰答睿知备器械而选车徒协赞规恢之举谒寝园而清宫禁庶图克复之勲
代谢除淛西总管表
守戍淮濆久积素餐之咎总兵淛部尚叨明诏之除退自省循莫知报称臣某中谢伏念臣性愚不頴器窳亡庸性有孤忠凛如皎日立功名而安边境既乏能称严诛赏以驭臣隣宜加显罚敢期易命遂许投闲兹盖伏遇皇帝陛下寛裕有容神武不杀故虽疵戾弗忍弃捐锡以优恩徙之近地臣敢不益坚晚节仰答殊私收之桑榆或奋渑池之翼靖夫区落愿焚老上之庭

[book_title]卷二
钦定四库全书
客亭类稿卷二　　　　　宋　杨冠卿　撰四六编二
表
代骑帅谢皇帝表
充员外阃曾徵副贰之劳分卫周庐遽冒淮河之列恩隆施渥感极涕零臣某中谢伏念臣顷以朴忠误尘任使鲸波万里尝灰赤壁之舟蚁聚三湘复剪潢池之盗幸虽天与才匪时宜居多蹇剥之忧倍费乾坤之造自叨易命来佐成师深虞浮食之罔功敢冀出纶而示宠矧此骑兵之籍总夫龙捷之军近城南尺五之天既许亲於帷幄借堦前方寸之地亦可罄厥谋猷斯自信之未能实莫知其所措兹盖伏遇皇帝陛下智勇天锡辉光日新谓臣赋分数奇虽乏虎头之骨相怜臣?鞍可用或酬马革之愿言俾聨三卫之华式谨诸驺之训臣敢不精白承德展布事君卫社稷而执干戈仰赞规恢之略修车马而备器械更歌复会之诗
代母封内郡夫人谢表
小人有母久托廕於中闱明命自天兹进封於内郡纶言頫暨蔀室增华臣某中谢伏念臣母某氏运际飞龙光依?翟旋庆坤仪之受策尝叨宸綍以疏荣敢觊误恩洊跻名邑兹盖伏遇皇帝陛下至仁天覆盛德日新推敬老之心而及人以齐家之诚而治国爰颁殊渥首畀外姻臣敢不祗恊母心上承天宠事君亲而两尽恪修臣子之恭兼忠孝而独全仰副圣神之训
代谢修奉使回叙复永州防御使表
董因山之役误简眷知疏出綍之恩遽叨甄复施隆効蔑感剧涕零臣某中谢伏念臣识昧知人法从鎸秩虽历时之云久曾救过之未能丹去鼎湖命閟衣冠於乔岳地仍禹穴会臻玉帛於涂山顾领校以何功乃悯劳而示宠恳辞弗获伛受奚胜兹盖伏遇皇帝陛下赏罚无私黜陟有序谓贬阶三等街亭本谬举之非而置邑万年栎阳有囚徒之赦爰载稽於官簿俾复正於兵防臣敢不铭佩恩荣力图称塞观近臣以其所主苟或补於明时举其官惟尔之能庶无慙於古训
代谢改除到任表
边徼承流方叨误宠宸纶易命复畀近州仰睿眷之曲成拊微躬而深幸臣某中谢伏念臣愚无一得虑乏寸长罔功莫副於使令薄命且更於忧患讵意抡材之末谬应保障之求望河阳之云靡遑将母近长安之日仍俾临民惠大不赀恩深曷报兹盖伏遇皇帝陛下天临广宇器使羣工谓臣尝绾县章粗知牧养察臣曩将使指或任布宣简此殊私责之共理臣敢不问民疾苦布政中和务劝农桑少致阜蕃之效俾安田里庶消愁叹之声
代兵帅谢到任表
领兵阃外久负空餐典卫岩除遽叨殊渥恳辞莫获伛受奚胜臣某中谢伏念臣猥以凡才出际兴运当慈皇之御极屡玷使令逮上圣之继明复膺眷简兹颁召节入觐昕庭曾无造膝之嘉谋敢觊出纶之误宠矧惟卫府遴选英豪必求文武之兼资寜许弟兄之相继孰云隆委并萃一门兹盖伏遇皇帝陛下立武有常知人善任谓臣久居军旅粗明训閲之方察臣有志事功颇谨亷隅之行俾亲帷幄获侍冕旒臣敢不思答龙光益鞭驽蹇修车马而备器械恊赞宏规清宫禁而谒寝园力图後效
代池州守谢到任表
分郡国之寄已愧罔功辱神圣之知洊叨锡命拜恩甚厚揣分奚胜臣某中谢伏念臣儒业匪优家声弗绍取平平之策於定远诡曰治民书下下之考於阳城拙於为政自玷仪曹之第屡怀太守之章当夀皇责实之朝及陛下励精之日借玉阶方寸之地三造明廷近威顔咫尺之天累勤睿奬铭佩丁宁之训誓殚抚字之劳惟是池阳甲夫江右方采薇之遣戍有细柳之连营於此承流难乎称职必威爱久济无兵民二者之分则上下相安遂湖山千里之乐宜得才能之士以兼御牧之权孰谓臣愚可宣德意兹盖伏遇皇帝陛下鼎新万化器使羣工审政理之後先知吏治之得失修内攘外视邦选侯谓臣尝备於使令察臣粗谙於牧养责之共理因以程能臣敢不劝课农桑奉行诏令问民疾苦既消愁叹於里闾寛上顾忧更尽抚绥於军旅庶几一得仰答万分
代兵帅谢到任表
领祥刑之寄洊辱误恩分外阃之权遽叨易命退惟忝冒深积凌兢臣某中谢伏念臣末学亡庸孤忠自许鸣劔抵掌而驰伊吾之北誓不俱生平齐下赵而会荥阳之西战思必克粤从去国久负空餐边徼承流虽粗消於愁叹古谊决狱曾莫着於平反敢期严召之临更畀成师之重眷此池阳之要地控夫江左之上游挈保障而措之安师徒习教挫天骄而夺之气精神折冲孰谓臣愚可司兵柄兹盖伏遇皇帝陛下规恢远略并用羣才谓臣久在兵间粗明战守察臣曩将使指靡惮驰驱简此殊私锡之茂渥臣敢不?修武备仰答睿知安边境以立功名或庶几於良将谒寝园而清宫禁尚克复於神京
代边帅谢赐银合夏药表
六月徂暑念兹玉塞之连营一札细书锡以宝奁之名剂拜恩甚渥揣分奚胜臣某中谢伏念臣猥以凡才误膺遴选功名未立惟期马革以裹屍齿髪寖衰讵知鸿宝之为秘敢意眷怀之厚特颁御府之珍兹盖伏遇皇帝陛下以德行仁对时育物寓均调於药石均休戚於臣工属当三伏之炎歊爰逮万金之殊品臣敢不恪勤职守思报恩荣推君赐而慰士心仰副睿慈之训共武服以定王国冀成薄伐之勲
代边帅谢赐银合蜡药表
邮传纶命恩贲宝奁当此祁寒锡之灵剂祗荷殊常之眷益增小已之荣臣某中谢伏念臣兵昧十全虑无一得属歌采薇而遣戍俾屯细柳以备边护风寒如七尺之躯思以上策而自治陋疾病求三年之艾不知先事以为图方忧臣力之微敢希君赐之宠兹盖伏遇皇帝陛下规恢远略并用羣才谓臣无薏苡之疑夙励饮氷之节而年乏昌阳之助或有负薪之忧药膏盲於未然之前延齿髪於将衰之际臣敢不钦承褒诏上体眷怀强辅精神与士卒而同甘苦力图报効安边境以立功名
牋
贺皇太后加上尊号牋
圣子爱亲谨慈闱之定省神孙继志奉显册以尊荣振古未闻於斯为盛臣某中贺恭惟夀圣皇太后殿下德齐天极厚合坤元荡荡难名有成功於尧帝亹亹不巳生令闻之文王母仪备着於三朝内治广刑於四海绥多福而缉纯嘏延洪有道之孙建显号而施尊名扬厉无前之绩庆仪昭举欢声沸腾臣领戍陪都逢时亨会眉夀无有害愿赓鲁侯燕喜之诗大德必得名更诵戴记中庸之义
册宝礼毕贺皇太后牋
受帝祉施於孙尊居太极有圣德得其夀昭揭鸿名典册诞敷臣民胥贺中贺恭惟皇太后殿下辅成内治宏济中兴历数无疆方衍东朝之庆福慈兼备肇新长乐之仪端?卜龟?诹上日范金镂玉舖张闳休亘古昔以未闻编诗书而无愧臣叨居戎阃阻远阙庭与羣臣前殿奉巵莫陪班列歌亿载万年为母惟有声诗
庆夀礼成贺太上皇后牋
宝册对扬方增崇於显号玉巵亲捧爰肇举於庆仪喜溢宫庭欢腾海宇窃以天地合德悠久无疆日月齐明照临不息五百年圣人乃出三万岁慈母亦然恭惟尊号太上皇后殿下尊恊宸居厚隆坤载思齐所以圣岂惟继太姒之音天保莫不增将克配周王之夀太上有从心之适慈闱偕难老之祥垂休无穷自今以始臣滥分边寄阻造阙廷建有极锡厥庶民祗仰赡於德教受介福於其王母愿益固於夀祺
皇后受册命代张帅贺太上皇后牋
主王化之基必先内治锡家齐之训首正中闱中贺窃以文母兴周至子孙而受帝祉虞嫔居汭繇历数之在舜躬稽盛事於前闻幸今日之亲见恭惟太上皇后殿下德齐天极庆衍宗祊母仪昔奉於东朝备罄旨甘之养道化兹行於南国悉因付托之规爰赞睿谋以诏嘉礼臣叨分戍役适际会通嗣其徽音喜颂思齐之圣锡之纯嘏更歌燕喜之诗
贺皇后受册礼牋
俪尊宸极正位宫闱显册对扬徽音益振臣某中贺恭惟皇后殿下发祥於远作合自天车舆加重翟之华宝钮贲范金之饰谒见祖庙喜谐神人臣适际昌期祗深善颂二南正始已基立於太平万夀无疆永辅佐於君子
代贺皇后牋
重华恊帝诞受丕基太姒嗣音尊崇俪极中贺恭惟皇后殿下顺承乾健德合坤柔成孝敬而厚人伦以妇道而化天下辅佐君子舖张闳休修至养於东朝揭隆名於重庆若稽载籍盖未前闻臣阻远明庭欣逢盛举不一书而止方阐弥文呼万岁者三敢伸善颂
贺夀成皇后牋
赞与子之谋密传神器尽事亲之道昭揭隆名亘古未闻於今独见臣某中贺恭惟夀成皇后殿下慈俭为宝清明在躬思念忧勤辅成孝敬谓尧纲命舜本一道以相承而文母兴周有徽音之是嗣章至尊而舒盛德登显册以扬鸿休喜溢宫闱欢腾海宇臣际熙朝之极治覩盛事之殊常燕翼子以贻谋已庆皇图之永有大德而必夀更祈帝祉之增
代谢皇太子赐颐真二字牋
前星炳焕光贲琳宫片语褒嘉宠膺衮字臣某中谢伏念某见闻甚浅朴野亡庸修身其德乃真固所愿学观颐养正则吉岂曰能为敢觊特书俾名寓宇兹盖伏遇皇太子殿下多能天纵懋德川冲推其土苴之余见於文辞之表笔精墨妙卓冠羣伦色正芒寒下饰万物故虽一介亦被殊荣某敢不宝为不朽之传用答非常之眷刻之金石以昭河洛之祯祥藏诸山川当使鬼神而诃护

[book_title]卷三
钦定四库全书
客亭类稿卷三　　　　　宋　杨冠卿　撰四六编三
启
谢临安赵安抚断刘忠等人启
伏准使帖断遣刘忠等人为盗开本家于湖新集改易元文追版入官押出府界者客常何之馆亦既有年求相如之文仅存遗藁方与鸠工而锓木遽闻售伪而假真顾此书不止则不行宜公府必惩而必诫尽去其籍靡踰於时窃惟文籍之兴莫甚鲁鱼之辨铭讹麋夀欧氏特书车改金根昌黎无子眷于湖之逸轨迈汉庭之诸公平生千万篇垂金薤琳琅之体作诗三百首掩咸池冥默之音诏趋上帝之玉楼公弃奚奴之囊锦微茫手迹流落人闲炳若丹青皆可传之不朽勒诸金石庶有补於将来惟虞震电之取将讵意雌霓之误读以冰为凝以鼎为则如郑乱雅如紫乱朱念谬於远者由差之毫厘况汨其真者兹十焉八九苟肆行而莫禁则坏乱而不收是须絶去其本根母使难图於滋蔓纸贵洛阳之市方传者以争先雷轰荐福之碑幸应焉而如响兹盖伏遇某官研穷百氏博极羣书以斯道觉斯民将自任天下之重知其主信其客岂特识河南之宾去取以公是正其失且虑入于彼则出于此又复火其书而庐其居某得不感知已之难逢抱遗编而永叹作春秋而辞莫措虽絶笔於获麟得夫子而名益彰尚着鞭而附骥
谢友人王时举惠书启
特迃都骑宠贶长牋借听於聋求道於盲虽劳谦之过甚乐鷃以锺载鼷以马秪眩视以怀惭固自识其不足以补吾子之所须既辱赐又安得不进所有以为答盖闻君子之学为乎道道原之大出于天曰圣曰贤以是而传无体无方因心而会是须得於言意之表又岂求诸文字之闲昧者不逹本原茫乎莫知畔岸翫岁愒日去道愈邈絺章绘句虽多奚为某求诸日用之常契彼心传之妙初无甚高难行之说盖有悠久不息之诚故虽多见阙殆多闻阙疑岂在十手所指十目所视必也不欺於?室居焉无怍於明神对妻子如宾接朋友以信被鹑衣如被黻冕处圭窦如处庙堂富贵不淫而贫贱不移道德为师而仁义为主自然与古人同堂而合席又奚假虚言欺世以盗名贱子於斯从事之久虽未能造道而自得且将以诚意而为先执事幸其接於门墙有意推而纳诸阃域世无夫子而欲自晦於门弟之列人非伯乐而谓久辱於奴隶之徒请之勤勤敎之云云警其昬昬觉其愦愦惧有善而丧厥善复以能而问不能时方螾蛭之争鸣声与蜩螗而竞嘒鲜有相爱而不相忌率皆以颂而不以规静言而思则吾岂敢凡所进左右者贵母一毫之自欺庶来者览观焉因以斯言而为戒用醻嘉惠少障狂澜
谢中隐先生授馆舍启
挟策远游尚记从军之乐曳裾旅进兹联入幕之宾録孤踪於江湖寂寞之郷拜嘉惠於人士觊觎之表望非所素宠至若惊窃以知人之难虽圣犹病凡宾主之交际必声气之协同历观载籍之所传鲜有倾盖而相契故常清窜名於高仙芝客仙芝止以为庸流而毛遂自荐於平原君门平原不以为奇士况东阁轩裳之盛萃南州冠冕之英蔚乎相扶炳乎相辉智足以谋材足以立志同气合乐哉川泳以云飞事至物来燎若烛照而龟卜苟非有击檝誓江之志擅摛文讲劒之名久而熟其行能难以枉其车币如某者性愚不颖器窳亡庸以辩古今则愧北涯之石生以咨政事则匪河阳之温造徒能遗外声利靡厌乎贱贫审知重轻不苟於毫末持此自信戞乎已知未闻匠石过圃而见收肯效顽金跃冶而自献采姓名之贱敢谓借之齿牙霁斧钺之威又复假以词色今者卜日而授使以礼而为罗於东都问处士之庐特招而往如伯乐过冀北之野无留其良得非有意推而纳诸陶熔是以举手援而出之渊壑特逹如此称塞谓何兹盖伏遇某官名重两朝功盖一世中书二十四考方自任於安危幕府六十余人皆可为於将相犹折节以下於士务取人而拔其尤凡有寸长曾不遐弃故虽贱子亦玷後尘某敢不退省其私不负所学罗而致之幕下岂徒拜赐於军门颖之脱於囊中尚或报知於国士
代王敎授谢上舍及第并差遣启
多士生王国亲策于庭诸侯曰頖宫命修其敎斯未能信夫岂敢承盖闻得贤能立於邦家致远务先於器识大人之学为乎道岂徒发策以决科一卷之书立之师要在习非而胜是自里选宾兴之法坏及经明行修之诏颁举秀才而不知书莫振益偷之俗倡诸儒而反以朴孰回既倒之澜与古匹休惟今独盛尊儒术而取道艺之士广学校以明训诱之方既栽培封植使之有成宜文雅行义繇此其选一洗万古之凡马奚资十驾之疲驽如某者禀姿弗灵涉道甚浅谓科斗之文废已久时无能知而帝王之制可举行并受其义探圣贤议论之所不到与盘诰聱牙之所未闻春诵夏弦久矣困虀盐於太学月书季考兹焉登姓字於仪曹虽三釡及亲喜慰於心恐一行作吏便废此事讵意滥师儒之选乃获从庠序之游兹盖伏遇某官名世耆英甘泉法从高文华国诗卷常留於天地之闲善政宜民邦人自得於湖山之外欲作新於士类共振起於治功凡在提封不忘甄録遂令贱子亦冒殊荣远勤缇骑之临且沐兼金之贶某敢不益励末学思称所蒙范不范而模不模虽乏诲人之规矩趋亦趋而步亦步尚希受敎於门墙
代上执政求祠禄启
仰翘材之馆莫预下陈上光范之书辄循故事嗫嚅冒犯頫伏凌兢伏念某禀生弗灵是古成拙虽曰修名之不立未尝枉道以求伸病乎在已顺乎在天谬云为善之乐荐之吾君致之吾相敢觊非常之知昨奉命以领州将改弦而易辙谓财力殚残之後与郡政废弛之余饥馑洊臻农民告病拯其大当不计其细志乎公宜靡恤乎私凡寓公游士之须及奸吏猾胥之蠹可以去则去削则削盖将後所後先所先昼度夜思铢絫寸积旱潦既为之先备兵民亦颇尔相安里闾无愁叹之声下皆按堵道路少流离之苦行有裹粮夫何盈箧之书乃肆含沙之毒虽两怒之言溢恶识者深谅其非然三至而母必疑古人亦将不免果致台评之及竟夺守符而归自昔省愆于今越岁於祝网之辰而名絓踈目於可封之代而身为穷人内贻慈亲非疾之忧外负宗子维城之训寒心销志芒背汗顔念古以知已为难而士以不用为耻妄意解骖而见赎故思引脰而一鸣恭惟某官规模由稷契以来事业卑汉唐而下力扶吾道纾长绠於千仞之艰独赞化元遂万物於洪钧之播不忍匹夫之失所务以至公而为心悼屈哀穷息黥补劓退惟下吏久戴殊私未能报乎不赀之恩其谁纳诸无过之地愿广匿瑕之惠俾沾从欲之仁修香火之缘傥或遂祠庭之请供菽水之养庶少寛子职之忧誓竭糜捐仰醻造化
代谢提刑龚正言举陞陟启
依宾幕之芙蓉素乏元僚之誉种春风之桃李遽叨荐牍之荣荷德不赀省躬知惧窃以古人考绩三载而辩幽明後世抡材一言而为刺举因以观所主观所为主用能简厥修简厥不修此道寖微浇风竞扇取之下幕非北涯石则南涯温置在要津必燕公甥而许公裔静退有陆沉之患孤平无颖脱之期故晋人兴谗谀互市之讥而刘氏着势利絶交之论睠惟肤使力障颓波宜需名世之英俾预至公之选如某者器凡而近才拙且踈庄樗安所用哉自不中於绳墨魏瓠枵然大也谁与浮之江湖敢期荐引之章重借亷勤之誉兹盖伏遇某官居今行古以公灭私俗方趋於奔竞之秋心独怜於寂寞之地谓沟中断木尚或为清庙之樽而爨下焦桐犹可备大韶之乐故虽么?亦被吹嘘某敢不仰佩名言益遵绳检此日预门人之列肯玷山公异时醻国士之恩敢忘智伯
代上执政求知启
采苹可羞於王公盍尽忱诚之荐伐木不遗於故旧庶兴忠厚之风敢诵所闻以陈斯义鲁人之附骥尾至有互郷之难言汉儒之号龙门或以通家而得见惟大雅慈祥而兼听故高谊绵邈而独传不特斯人斋精而献能抑俾兹世敦厖而归善眷惟元宰丕赞太平运甄冶之陶熔一均造化留盖帷於犬马每厚恩私遂令沟渎之卑亦冒岩廊之峻伏念某关河坠绪篱落卑飞甘棠之笏仅存大瓠之尊何用虽妄意封侯洴澼絖之事谁复知画史盘礴臝之真念曾点曾参尚对春风而唫咏而顔渊顔路亦逢圣道之本原且父子之学俱得师承而闻望声名繇千载以并驰况宰辅之贤独念故家则胚胎涵养宜衆人所不识顾依归之有地实幸会之自天恭惟某官持悠久不息之诚行大公至正之道悲醉郷之徒而嘉良臣之烈此时思识其子孙举羊舌之似而代中尉之军君子不以为偏党轸怜寒远靡间初终念昔先人曾是相门之桃李今兹小子复聨材馆之簪绅旣辱问其姓名又复假以辞色谓毕万之後必大何陈掌不侯於今栽培封植而使之有成慰拊矜存而无乎不至退惟下走莫亢衰宗闻华衮片言之褒增弊帚千金之重庸持谱传进犯等威大钧坱圠以无垠或与昆虫而并列蟠木轮囷而为器庶几宗庙之见收誓毕余生仰酬大造
代九江倅赴任与韩守启
旧闻暴公子知德谊之可尊一识韩荆州虽侯封而匪愿何期误宠俾贰专城既脂牵以问涂庸?辰而奏记恭惟某官斗南人杰山东相家世笃忠贞惟由先正而是式政尚简易殆非俗吏之所能帝兴乔木之思笏轸甘棠之旧疏三接之宠班聨陞六院之华提万货之平冠带会百蛮之贡属朝廷之重外视藩方而选侯出应时须来寛忧顾蝗不入境多黍稌而有丰年民皆奠居安田里而无愁叹方且洞视万古堤障末流继摧?廓清之功泳?沄澄深之旨一出於正谅回既倒之狂澜入觐于王遂驾孔修之四牡某衣冠落谱翰墨陈人往赴戍期惭无政学望庐峯之紫翠敢分风月於南楼听浔阳之管弦姑访琵琶之旧渚幸主盟於斯道有名世之嗣贤诵昌黎玉洁之文或许亲承於规范赓西贼胆寒之句庶几附丽於勲名祈向云深剡裁罔既
代贺宰执冬至及郊祀礼成启
伏以圭景迎长羣阴屏息郊丘报本熙事备成率土蒙休在庭胥庆恭惟某官至诚育物一德格天形声协和善政有如桴鼓咏歌不足成功可告神明属至日之肇禋赞上仪而领使祼鬯清庙日星辉润以凝祥薰燎璇穹云物氤氲而霈泽太一贶而天马下箫韶成而凤皇仪盛冠古今事光简册昭事上帝聿怀多福既资显相之劳总领衆职练核羣臣尤藉弼谐之益凡执笾而在列皆跃冶以就熔况夙谐东阁之趋其敢後衆人之贺伏念某一收朝蹟几换岁华兹预骏奔实深鼓舞周家仁及草木方歛福以锡民宣室夜问鬼神正受厘而前席仰大钧之广播成万物而弗遗所期阳和一点之恩以回寒谷孤根之暖
又代贺正及庆夀礼成启
伏以岁律更端王正谨始庆仪昭举欢声沸腾恭惟某官厚德春融元勲鼎盛太平无象风挥而日舒和气致祥冰解而冻释方明王孝理天下而华封请祝圣人克赞上仪一新巨典捧巵而称万岁领汉殿之羣臣歛福而锡庶民衍箕畴之皇极自开辟以来未有虽诗书所称何加某委质化钧逢时亨会范金镂玉正铺张於宏休点翰舒牋敢形容於嘉颂
代乌程宰上湖守求陞陟启
三载考绩觊侯邦风月之分一字拔人祈下体菲葑之采方执裾而求鬻庸占辞而寓诚伏念某学昧通方志惟好古自始一命于今几年涸鱼既急於斗升乘鴈可计其上下题名千佛偶玷贤科迁秩中铨谬为令尹虽无舆人我有田畴之诵而有君子必葺墙屋之心盖百里视民为亲与诸侯均土而治小焉簿书期会之集大焉狱讼征赋之繁嚬笑之闲戚休所系折腰为米肯怀渊明郷里之羞学道爱人庶几武城弦歌之意然资任有序迁之典必守宪以名升於朝政恐寂寥而无闻是以踊跃而自献恭惟某官吾道之所寄命斯文以为指南学者仰如泰山尝阐杏坛之敎郎官上应列宿遂怀锦帐之香试以临民与之共理方蒐猎於寒畯务主张於材能凡有寸长曾不遐弃退惟下走夙戴殊私一瓣为南丰每勤宗仰四方逐东野莫遂亲承兹试邑而罔功幸委身而受察嶔可笑虽累日不离小官毁誉以公喜三代所行直道愿借鹗书之宠俾为鸿渐之阶庶闻郡吏之皆惊免使门人之不敬
又与交代张倅启
推寻谱绪仰华胄以非遥关决邦条继大贤而何幸荣虽欣於附骥愧实重於续貂恭惟某官骾亮自其天资设施本乎经术笑谈之际才了十人蟠错之闲刃游余地蚤赞总储之画旋膺民社之除去则见思治焉称最为晋国保障既已着於茂功拜褒德侯封当遂受於重赏乃迃千里之逸骥来驾贰车之左轓铁骑银瓶重听琵琶之旧曲箳篂泥轼因为匡庐而少留二年于兹百废具举江山得助岂徒风月之平分邦国不空复继海沂之欢诵宜应佩刀之约遂登要路之津某猥以孱庸适相先後远勤一介行李之至贤於十部从事之临服膺诸大夫之言乃所愿学尚期旧令尹之政必以告新庶谨奉於规摹或少逃於罪悔
又与江州都统刘御带启
生李晟於唐室实为社稷之基依刘表於荆州何幸旌麾之托将?辰而就道喜披雾之有期恭惟某官谊薄云天忠贯日月单于适南下而牧宣王兴北伐之师仗义从君豪杰皆为响应捐躯徇国江淮亦知威名简在上心立登要路属采薇之遣戍屯细柳以备边帝念九江营聨万骑士卒熟练久焉法制之浸隳号令一攽必也旌旗之改观爰膺阃寄出总戎行令行禁止而赏罚以公车坚马良而师徒习敎以寛圣主之西顾以制天骄於北门潜消烽燧之惊益壮金汤之势某系出横浦世守朴忠击檝清中原未遂着鞭之愿扪蝨谈当世每怀忧国之心慨想知音欣逢赏鉴尚几一见即倾盖如平生欢敢以尺书预通名於下执事
回冯干启
伏审排云叫阊阖亲结主知泛水依芙蓉来参幕画兹大丈夫平日所自期者岂妄男子尝试而幸得之恭惟某官以非常之才济有用之学崇论闳议皆诸老所未能言犯顔撄鳞宜明主所恨见晚既朝奏而暮召益声蜚而实腾爰锡美官用彰远业数百篇皆可为法尚力摅论谏之忠九万里方将图南庶及见勲庸之盛
代贺楚守向安抚启
伏审左符锡瑞东骑殿藩共理得贤有职胥贺恭惟某官才全而器博实茂而声闳取一障乘之固非雅志贤长城远矣盖有能称帝念长淮楚为要郡控山东之门户实江左之藩篱必求牧人御衆之才以畀宣化承流之任一麾出守佥曰往哉汝谐十乘启行闻之喜而不寐第恐靡容於煖席已见入登於要津某久矣闻风兹焉聨事卫中国而遣戌役敢云忧顾之分安边境而立功名政藉余波之及

[book_title]卷四
钦定四库全书
客亭类稿卷四　　　　　宋　杨冠卿　撰四六编四
启
代贺左丞相王冀公启
伏审廷敭大号位冠元台选衆而举臯陶虽上心之简在梦帝而赉傅说亦天意之协从揆路增华岩瞻益峻恭惟某官斯民先觉命世大才文章黼黻而日新道术渊源而海富敬王如孟子非仁义不陈於前告后若君陈有谋猷乃顺于外蚤际千龄之运徧仪两地之华德以施惠刑以止邪无竞维烈文能附衆武能威敌克壮其犹基立太平修和有夏十年而至宰相一德以享天心抚五辰而庶绩凝锡九畴而彛伦叙清净寜一燕基绪於无疆道德安强措甲兵而不用方将荐勲烈於清庙朝辟公於明堂天子恨无官可醻吾君欲举国以听久积处中之望爰膺虚左之求建为上公启冀国封强之旧总领衆职昭鼎司命数之隆一新衮绣之仪增重旗常之载盖周公有勲劳於天下遂疏曲阜之封若阿衡实左右於商王乃谓圣人之耦惟公懋德与古匹休声名千载而并驰事业殊时而一致由中及外式舞且歌某久荷生成欣闻播告河如带而山如砺方观封爵之崇笔成冢而墨成池莫纪勲庸之盛聊贡得贤之颂少伸贺厦之私喜溢于衷言不尽意
又贺右丞相梁仪公启
伏审廷告羣工朝登硕辅人惟求旧虽帝意之所孚民具尔瞻亦师虞之攸属庙堂增重海宇蒙休恭惟某官寛大而裕和闳深而肃括致主以孟轲之道非尧舜不敢陈於前犯顔高汲孺之风虽贲育弗能夺其勇顷宅百揆备罄远犹立一事必曰因民之情进一言必曰稽古之训以奬拔贤能为当务之急以修明政敎为致治之原凡所罢行审其思斁朝夕纳诲莫非启沃之忠上下相安宜无苟且之意跻民仁夀措世隆平方言听而计从乃功成而身退帝念一日不可去良弼公其高卧何以慰苍生虽云倡牧以阜民曷若代天而熙载趣介圭而入觐当宣室之受厘遭时遇主而策万世之长修身治国而献六言之要当於上意至歛袂而动容置之岩廊遂畴庸而申命诏还旧柄建为上公锡以山川土田作乎股肱耳目属季秋之大飨蒇熙事於明堂乃眷宗工俾兼使领昭事上帝聿怀多福既资显相之劳緫领衆职练核羣臣允赖弼谐之益盖贤臣之用舍系天下之重轻昔裴度还朝尚致两河之率服周公复相亦闻四海之是皇矧夫神圣之谋谟济以久大之德业方懋非常之举以永无穷之基鼎鼐一新旗常增焕某鑪锤旧物簪履後尘睽违六符頫仰十载竿牍浸踈於记史梦魂徒遶於宫墙兹闻显册之颁喜遂大钧之托望相君翘材之馆虽莫缀於贺宾上圣主得贤之篇敢敬陈於嘉颂
代贺左相王冀公启
伏审朝陞宰辅位冠公台亲结主知在廷无出其右自任天下得君如彼其专此古所谓社稷臣其闲必有名世者庆流寰海喜溢儒绅窃惟帝王之朝莫盛虞周之际禹臯居左右而辅舜虽翼亮之匪殊姬召为师保以相成於名称而则异盖天道尚左有以左为贵故人主论相其於相亦然宜叡圣之有临於古训而是式梦帝赉良弼既纳诲以代言建尔为上公遂畴庸而申命恭惟某官功熙帝载道觉民先规模由中古以还议论卑两汉而下措诸事业皆夔龙稷契之所行发为文章有贾马班扬之不逮蚤膺眷简出应时须外焉着循良岂弟之称内焉罄献纳忠嘉之益谋王体而断国论在公固无甚难移风俗以厚人伦视古可以无愧爰自论思之禁掖进参宥密於几庭耀神武以折遐冲享天心而有一德枢柄直紫微之位炳四辅以腾辉灵旗收太一之锋偃五兵而不试然念久其事则可临机而不惑知其要则可应变而不穷洊攽书赞於内朝表正使名於右府恩均宰路象应泰阶以昭体貌之殊荣以示安危之注意旋宅百揆基立太平朝野欢娯华夏宁谧上而星纬明润下而年谷顺成鼓钟竽笙方荐殊休於清庙紘綖衡紞复朝羣后於明堂天子恨无官可醻吾君欲举国以听命正久虚之席诏陞左辅之尊封社圭腴开冀国山河之旧绣裳公衮彰鼎司命数之隆一新简册之观增重旗常之载将见八百余年之过历邦其永孚于休岂徒二十四考之中书公有无穷之闻举世所属舍公其谁某夙荷知怜欣闻播告望相君翘材之馆辄有冀於兼收上圣主得贤之篇敢先形於善颂惟深拚蹈罔既剡裁
贺右相梁仪公启
伏审大政谘故老入觐于王旧德为元龟爰立作相复还柄任益峻岩瞻盖闻君臣必相与而後孚功业非偶然而可致田千秋一言寤意而相汉竟亦无闻姚元崇十事要说以辅唐乃能有济惟规模之可久与志虑之弗移故国是自定国势自尊而治体以成治功以立苟或随时而迁就何以措世於隆平此理乱之所由基宜古今因以为戒恭惟某官道尊而德贵学粹而行醇惟前圣所行是师自中古以还不论顷宅百揆备恢远图知变法易政无定虑之乱大谋以聚议进计无成说之为深患大而要者既蚤正而素治详而略者靡敝精而竭神用一贤则国皆曰贤责其政效之必成出一令则下皆禀令验之人情而必合非天下至诚孰与此宜吾君举国以听焉方侯藩率从强畏而忠怀乃天道是循功成而身退虽曰介圭之锡命咸傒衮衣之来归盖裴度之护北门蛮夷君长必问天子之用否而司马之归洛邑辽夏使人亦及我公之起居故其再领平章则使夫戎敌皆畏威而自臣复相中国则感其边吏无开隙而生事自昔贤臣之用舍实系朝廷之重轻矧夫操守之坚贞济以德业之久大不动声色挈神器而措诸安不劳师徒挫天骄而夺之气方袖经纶之手远临侯伯之居中外冀望其用於朝圣神注想以待於上爰兴叹於当馈趣入对於受厘都民罢市而耸观野老欢传其再入宰相之职安百姓既人望之具孚春秋之义尊上公宜册书之申锡属考绍兴初元之诏再举皇佑大飨之仪当先甲之肇禋緫前驱而领使紘綖衡紞倡羣后於明堂鼓钟竽笙荐殊休於清庙神人懽悦宗社安荣然念望之久则其应也难任之专则其责也重在三王之右而陈五帝之上岂俟空言立千载之功而建万世之安当无遗筭庶康乃绩亦永有辞某簪履後尘诗书余习遭时遇主而建长策公方基於太平修身治国而献六言愚请事於斯语用醻知遇少答生成心之精微文莫宣究
代乌程宰贺湖守顔宝文启
伏审奏计南闽剖符近甸昔临岩邑闾里犹勤於去思今布藩条襦袴竞歌於来暮叨居荫樾倍激欢悰惟吴兴之名邦号浙右之道院帝城不远适多南阳之近亲治效未闻允藉西京之循吏庶几以诗书礼乐而为政俾足於鱼稻蒲莲而不争恭惟某官一善服膺而勿忘深造逢原而自得刚而有礼惟公言则萌於心信於其君反诸已而得其正顷以民社循良之最入居天子耳目之官一新仪注於容台旋罄论思於起部谓膺眷简进秉事枢乃寓直於中奎俾出将於使指特书异等之效兹有非常之褒申锡赞书易填藩辅先声载路山岳动揺东骑殿邦旌旗改观矧平原之忠骾俨遗像於丹青如烈日严霜望之凛然其流风善政犹有存者缘奚斯颂鲁之义谅有继於前修易元真泛宅之舟岂但亲於细务第恐未黔於墨突已闻促治於曹装某滥厠治民慙无政学迹虽远於宾阁梦惟遶於宫墙方虞浮食而罔功何幸委身而受察地方百里顾阎闾疾苦以奚知我有二天喜风雨震凌之可免
代贺潭帅黄枢密启
伏审力解钧枢宠临帅阃折冲万里既尝展於经纶偃息一方自不劳於谈笑明命诞布欢声沸腾况夙陪宾阁之游奚敢後衆人之贺恭惟某官斯民先觉命世大才文章以孔孟为宗每下视班扬之辈事业陋汉唐诸子谓不能尧舜其君非仁义则不陈於前有谋猷则入告于内惟直身而行道不枉已以徇人虽畏涂欲起於风波而素履弗渝於金石单于适南下而牧宣王兴北伐之师从西清次对之班进右府本兵之地自得师中之吉果收堂上之奇今皇帝移军恢复两京任旧人共政使宅百揆宜居四辅三公之列往专五侯九伯之征何成功而不居且抗章而有请帝念老成之去诏司屛翰之雄岂非将独赞於化钧於是必详试以吏事泰山岩石讵久虚民具之瞻衮衣绣裳谅即播公归之咏某漂流薄官肮脏余生幼从郷里之小儿幸识海滨之大老天其或者我有遇焉负县令之弩前驱兹逆行旌於异郡念吾党之子狂简尚觊先生之一言
代莫干贺广东提刑龚正言启
伏审锡命宸庭观风岭峤先声所暨信山岳之可揺不令而严知江河之莫犯凡叨荫樾倍激驩悰恭惟某官斯文以为指南吾道之所寄命胷中浩气曾不点缀於浮云物外秋毫未始较量於末俗视功名为余事守节义之大闲顷繇道家蓬莱之山进司天子耳目之寄痛奸回之在侧盗名器以招权启搢绅奔竞之风紊朝廷清明之政撄逆鳞而谏谓宜鉴覆辙之车正两观之刑几欲请上方之劒坐致金吾之落胆益隆铁面之蜚声旋闻奉常之除亟上封章而去放怀觞咏袖手经纶虽憸人欲鼓於风波而素履益坚於金石兹为苍生而起来宣直指之威当道埋轮谅必诛於封豕援经折狱岂徒总於祥刑第虞墨突之未黔又促曹装而入觐某关河坠绪篱落卑飞十五年困州县之闲尚沦计幕数千里涉川涂之险来赴戍期顾蜗蝇之末所得几何无田园之归其穷至此况当内修外攘之际未免行齎居送之劳非有托於帡幪曷可逃於罪悔言如良药愿见枕中鸿宝之书禄必素餐免坐柱後惠文之法
代李倅贺湖守赵徽猷启
伏审左符锡瑞东骑易藩宏开刺史之天益近长安之日异数优渥佥言允谐恭惟某官崧岳储神天潢毓秀文王之昭武王之穆庄公之子周公之孙处富贵而不骄雅知为善之乐通古今而有补尤高博物之明忆昨请命於周俾侯于鲁其治有异等之效以自结明主之知爰陞延阁之华更畀名邦之重非特遂过家之适抑以荣衣锦之归历考熙朝惟重长吏凡分二千石共理之寄必需五百年名世之英兹观父子之并为实谓衣冠之盛事在彼无恶在此无斁宜臻令誉之攸终俾炽而昌俾夀而臧俱庆侯邦之永保第恐御屏之隔座靡容墨突之已黔某漫浪奚为侵寻且老南阳之劝耕兴利昔亲召父之贤霅间之泛宅浮家今作真卿之客属有负薪之疾阻修维梓之恭小大从公虽莫听銮声之哕中和宣化尚觊仿鹿鸣之歌喜溢于衷言不尽意
代都干贺平江守王待制启
倡九牧以阜民夙仰干方之略卫中国而遣戍兹聨宾幕之游虽分职以甚殊实事贤而为幸冒干斋斧庸贡吏函恭惟某官卓然公辅之姿加以圣贤之学上三道之要诸老生皆未尝言尘乙夜之观明天子所恨见晚亟上蓬山而寓直遂陞荷橐之从班属诏羣工迭更外服谓申甫昔生於崧岳而颇牧今在於禁林宣力四方汝为则予一人以怿保是南国锡以介圭逮潢池之弄兵有緑林之干纪爰起牙璋之旅命分玉帐之弓元戎十乘启行罙入其阻王师大献奏凯式遄其归宜闻当轴而处中乃复拥麾而出守先一州而後天下在公固无甚难会诸侯而选车徒举世孰尸其任愿建久长之策入恢宏远之图某漫浪一官侵寻半纪抱膝而唫梁父徒怀忧国之心击檝而清中原未遂着鞭之愿来赞楼船之画誓然赤壁之舟闻分陕而得召公喜过江而见王导郤匈奴者七百里虽云贤过於长城擢毛遂於十九人或预请行之下客
代贺萧司谏除谏议启
伏审擢自谏垣首司言责大夫视上卿於列国位望益尊天子有争臣者七人选用兹重知人善任非圣孰能恭惟某官性极诚明道参经纬郎官上应列宿初怀锦帐之香学者仰如泰山旋阐杏坛之敎爰书人主之言动进班宰相之会朝补阙拾遗有犯无隐故朝廷推为宿望欣闻谏议之得君谓天下必致太平咸簉延英而言贺眷方虚已以问政至或歛袖而动容既策陈万世之长宜治冠百王之上公有无穷之闻邦其永孚于休某误辱恩怜每勤宗仰斯民而使共理方叨符竹之分明主之登直臣切奉丝纶而喜其为庆幸罔既剡裁
代陈监与常熟知县启
去田亩而就吏禄滥司关市之征执手版而拜上官行觌宫墙之美欲布姓名之贱庸驰竿牍之诚恭惟某官心造道原识通世务休有令闻扬于清时若高阳才子不陨其名在汉廷诸公无出其右来临岩邑宣布敎条鸣琴而不下堂游刃而有余地为晋国保障既已着於茂功拜褒德侯封当遂受於重赏某夙勤仰德兹幸依仁事大夫之贤傥官谤之能免报国士之遇岂私心之敢忘
又与兵官启
十舍相望未见君子六聨合治兹同官僚敢以尺书布之下执恭惟某官气刚而志烈声蜚而实腾屈临花县之封坐息潢池之盗顾计画有可采者未殚利国之谋谓将军何以敎之行庆登坛之拜某浮家苕渚驰志伊吾安边境而立功名莫遂长缨之请登龙断而罔市利姑为斗粟之图所期欵奉於诲言或可少逃於罪戾
又与交代王监镇启
觌宫墙之美未契夙心典关市之征兹尘交契已涓辰而就道庸占词而寓诚恭惟某官才了十人气呑余子小试烦剧备见设施数千牛刃若发硎其游恢有余地九万里风斯在下而今乃将图南既腾课最之书宜被褒迁之目某自惭不颖见谓亡庸何幸一官且继高躅则其不远惟贤者善於前修政必告新庶後人沾其賸馥我所愿也公其图之
代上户部吕侍郎启
伏审亲结主知进司民部赋不加而用足惟公克明源之深而流长自今以始诵传四远欣叹一词惟邦计之甚繁实圣心之攸属铜楮之币迭有情伪道路之言方兴怨嗟既弊端之益滋奚法禁之可後是必酌古今以为之制因以量赀币而救於时使无彼轻此重之私庶见利兴害除之效畴咨是寄允属通儒恭惟某官心造道原议明国体论思献纳盖尝造膝以尽言盘错纠分无不迎刃而立解妙膺帝简式应时须宜未占而已孚致有识之咸庆尚观涣渥益以车千秋之封岂特纾民异乎东野毕之御某曩游淮水数拜光仪远官海壖寖踈声问久矣及瓜而受代兹焉垂橐以来归甑尘釡鱼贫窭莫遑於朝夕天吴紫凤倒披忍见於儿童徒能书空咄咄奚为哉未知此身漂漂如何耳欣仰士安之鞭筭愿弹贡禹之尘冠虽里人何取於效颦谅匠石不遗於琧鼻盖平生一丘一壑未尝为世俗道之惟只今三沐三熏庶几从我公游者恭俟进退以卜穷通
代谢提领顔侍郎辟差启
摄官承乏方怀尸素之慙拜命为真遽荷陶熔之宠得踰望外感越情涯窃惟邦计之原莫重酒酤之?鲁康立均卢之制盖虑费财而伤民弘羊兼盐铁而云亦谓安边而足用去古既远流弊益滋分职设属而每以为难以私害公而弗胜其患不有君子孰清官曹宜需当世之才能俾预有司之出内如某者二中四下百巧千穷敢谓知怜误加甄择既与互郷之进复取鬷明之言越尊俎以代庖人方厠具僚之末举管库之谓贤者乃腾公府之书退省其私夫何能称兹盖伏遇某官羣工冠冕万事蓍龟昔緫台纲本仁义而论谏兹提国用知财货之源流思为官而择人务遏恶而扬善故虽么?不忍弃捐某敢不仰佩恩荣恪勤职守为委吏而会计虽无涓埃补报之能依夏屋之帡幪知有风雨震凌之托
代幕属与交代启
伏审显膺诏旨密赞台纲宾帟增华吾党胥贺恭惟某官世济其美国皆曰贤耸壑昂霄夙抱楩楠之用籋云追电尚淹騄骥之驰帝兴乔木之思命畀红莲之幙钱流地上谅收富国之功人至日边遂庆蜚邮之召某久勤向慕兹玷交承扬粃在前愧乏告新之政倾盖如故觊资藏嫉之仁
<集部,别集类,南宋建炎至德佑,客亭类稿>

[book_title]卷五
钦定四库全书
客亭类稿卷五　　　　　　宋　杨冠卿　撰四六编五
启
代上虞丞相求差除启
开招贤之阁夙钦汉相之宏规进洁巳之童益见孔门之善诱欲露囊中之頴庸敶堂下之言伏念某铅椠腐儒诗书习气有道且贱妄怀圣人之惭没世无称深虞君子之疾自玷象贤之赏即从膴仕之占一閧之市立之平初服征输之役千室之邑为之宰继叨民社之除州县微劳功名何有窃自窥形而笑影未始随波而逐流盖仕非为贫时乎为贫固无他事而生我所欲义亦所欲岂敢侥求俄被荐书谬参计幕蔼元僚之誉惭非绿水之宾走南粤之区几殒黄茅之瘴及瓜而代垂槖而归适真儒大用之秋正髦士彚征之日谓合浦之珠因人而亦返故丰山之钟感气而一鸣恭惟某官柱石宗工股肱元老仁如伊尹虑失匹夫心若元龄不遗一物艺者必庸善者必录连茹而升勇効其力智効其能闻风而悦矧在门墙之旧讵忘埏埴之私念严君工部之平时辱先正公师之殊奬至如贱子又托化钧蒙国士之知嗟未酬於智伯借王公之势敢复儗於昌黎虽马渤牛溲无待用之才然鼠肝虫臂惟造物之命恭候进退以卜穷通
代贺广东经略程直阁启
伏审显被制函荣分帅钺緫十连而建屏岂徒体貌之隆倡九牧以阜民实畀藩宣之任上眷弥渥佥言允谐惟祝融之奥区奠天子之南服内制五岭外控诸蛮蜑俗羣居虽乐衣冠之化鲸波万里迭兴蛇豕之妖故得人则尽治一边而选帅则常重他镇正直乐易必求如孔右丞之才文武威风或兼取郑尚书之望恭惟某官身该数器学眇诸儒自擢秀於贤科即蜚声於朝路分符剖竹虽江淮草木亦知威名挽粟飞刍给国家饷馈不絶粮道属朝廷之重外视海邦而选侯爰陞延阁之华更锡介圭之觐徒得君重愿毋薄於淮阳以我公归遂为辅於周室某夙勤仰德兹幸事贤瞻数仞之墙行获见宗庙之美继十贤之颂尚博采舆人之謡
代贺殿院除侍御启
伏审擢自副端进跻横榻居御史纪纲之府肃天子耳目之司佥曰允谐闻者兴起恭惟某官学优而识远行峻而履方历观天朝命数之隆率繇我公名德之着始以竹符之最入登兰省之华迁秩爰陟於殿中执宪且司於柱下忧国有如饥渴既尝造膝而尽言嫉恶过於仇讐允藉正绳而深劾宜丝纶之播告致山岳之动揺潜消魑魅之逢人坐息豺狼之当道一台正则朝廷治巳措事於隆平庶事康而股肱良盍赓歌於密勿因以庆调元於玉铉岂惟有落胆之金吾某荷德弥深聆风窃拚数百篇皆可为法夙钦论谏之忠九万里今方图南益仰勲庸之盛喜而不寐情见乎辞
代谢除军器所受给官启
跂铨部以奔趋正虞自远司尚方之出内乃玷恩除挈孤踪於州县冗散之余拜成命於人士觊觎之表望非其素宠至若惊窃惟致治之朝尤重除戎之戒缮甲而输武库既遵唐室之规置监而建使名又仿熙寜之制故虽御府亦有司存辨名物之麤良给工徒之衆夥苟非才諝曷副选抡宜得名流以膺剧任如某者缓不及事愚无他长幼虽读於父书莫知权变行徒全於世守蔑有文辞顷祈一钓以连鳌屡费三年之刻楮可谓不武无所取材兹辞箠楚之劳妄意鑪锤之托技巧工匠之鲜及方严武备之修欂栌侏儒以兼收遂辱化钧之播退惟么?弥积凌兢兹盖伏遇某官道觉民先功熙帝载悲醉乡之徒而嘉良臣之烈此时思识其子孙举羊舌之似而代中尉之军君子不以为偏党轸怜寒远靡间存亡欲封植栽培使之有成故慰拊矜存无乎不至致令贱子亦冒殊荣某敢不增益未能磨礲其钝修身矫思必惟弓矢之求复古攘夷庶几车马之助
代军器簿谢除监丞启
五材并用务先戎器之修再转为丞误拜宸纶之宠望非其素得之若惊窃惟致治之朝尤重除戎之戒缮甲而输武库远稽唐室之规置监而建使名近考熙寜之制课工徒之衆寡辩名物之麤良各有司存莫如丞贰膺是之寄必惟其人如某者技则五穷虑无一得上既不能徇时而规闻达下又不能枉道而为屈信惟托迹於钧陶遂脱身於州县修名未立盛时难逢恃夫特逹之知渎以频烦之请韩昌黎三书光范固存仕进之心张师德两及吾门果消靖退之誉上方务循名而责实公欲以难进而为高故恳款之诚虽指日望迁而高明之见必终更後可兹及瓜而受代旋锡命以扬庭人谓至公巳独何幸兹盖伏遇某官功熙帝载道觉民先网罗羣彦以辅太平緫领衆职以称上意谓文武一道虽尧舜有所不忘必工巧咸精若元成以来鲜及故此序迁之典录乎簿正之劳钧播弗遗吏能知劝某敢不恪勤乃职思称所蒙甲胄以鍜戈矛协赞规恢之举修车马而备器械更歌复会之诗惟不负丞是为报德
代军器丞谢除太府寺丞启
干戈载戢方惭戎监之负丞府寺褒迁忽玷宸纶之误宠得踰望外感越情涯窃以财计司於地官出内繇於太府九赋颁受之政既緫其凡百货贸迁之宜亦提其要凡居丞属务简贤能如某者甘棠之笏仅存大瓠之尊何用倾荷钧陶之赐遂辞箠楚之劳除戎器以戒不虞蔑有?埃之助虽工匠而称鲜及敢云技巧之精适朝廷需鞭筭之臣期都内收贯朽之效谓官府都鄙之吏将畀以邦用必朝会方贡之物皆进之内庭爰陞元佑八品之联俾佐成周九功之贰退自循省曷副选抡兹盖伏遇某官槖龠一元甄冶万类轸怜旧物加惠穷途念昔先人曾是申公之下客今兹小子复陪材馆之後尘赐以生成忘其固陋某敢不恪勤乃职思称所蒙掌金帛而统尚方岂特奉行於故事问钱谷而责内史庶几恊赞於大农或知财货之源流尚冀恩荣於终始
贺参政施枢密启
伏审孚号扬廷真儒辅政赞五兵之本方斗运於帝枢翊万化之机遂山维於国是庆流宗社喜溢緌绅窃惟熙洽之朝并用久长之术决胜千里既资帷幄之留侯为宪万邦必赖武文之吉甫緫提巨柄允属耆英恭惟某官学粹而行醇道尊而德贵有谋猷则入告于后非仁义则不陈于王规模由三代以还事业卑两汉而下演纶西掖文词摛纬国之华批勑东台议论有回天之力自任天下之重亲结人主之知方神圣之仰成均安危而注意内焉光辅於宥密外焉参秉於事机得君如彼其专在廷无出其右然任之隆则其责也备望之久则其应也难愿言造膝以密陈务以上策而自治大而要者既蚤正而素定详而末者靡敝精而竭神自然国势之尊驯致治功之立将见八百余年之过历邦其永孚于休岂徒二十四考之中书公有无穷之闻举世所属惟今其时某夙荷知怜欣闻播告念湛沦於钧幕曾蔑着於事功大钧坱圠以无垠或与昆虫而并列蟠木轮囷而为器庶几宗庙之见收祈向良深剡裁罔既
代上提刑程直阁求荐启
执裾求鬻惭非韫匵之珍投贽输诚觊露处囊之頴嗫嚅冒犯俯伏凌兢伏念某志慕古人趣乖时俗自期际遇决不枉尺以负初心若遂陆沉何妨乐陋以安微分猥缘饥火强走名尘轗轲半生艰危万状窃自窥形而笑影未始随波而逐流盖仕非为贫时乎为贫固无他事而生我所欲义亦所欲岂敢侥求寜官负余而余无负官谓巳知人则人亦知巳道之行欤命也我其有所遇焉兹联入幕之宾始遂事贤之愿广帷裳之听既辱问其姓名霁斧钺之威又复假以辞色庸效顽金之自跃以希大冶之兼收恭惟某官心造道原学传正印藩篱剖破了无物我之私识鍳精明尤重贤能之举凡预鳬趋之列俱膺鹗表之荣愿激波余均沾浪迹丹青有意或收误墨之余工律吕调音会见焦桐之奏雅
辞谢广西机幕赵府判启
入芙蓉之幕人钦盛府之元僚歌骊驹之章客整征骖於异县辱误知於畴昔未忘情於去留伏念某乾坤腐儒场屋败将无尺宅以主祀乏寸田而归耕激水南溟遐想鹏程於九万曳裾东阁进陪珠履之三千兹闻成命之颁出赞干方之略不惮百舍而重趼将同下客以请行念暮随马而朝扣门虽脱悲辛之苦然月费钱而岁糜粟久怀愧负之心况惟百忧之余洊困长淮之役床头之金巳尽口中之舌仅存所愿得一枝以巢深林未免下乔木而入幽谷坐不煖席盖又将挈挈而东居必择乡亦安能郁鬰於此俗态轻盈於鹅眼世涂巇嶮於羊肠因思平生知巳之难重感十载穷途之惠昔有定交之约今为别路之人实深疲马恋轩之诚寜忘绨?故人之意某官学优识远实茂声宏若高阳不陨其名在汉庭无出其右布一同之政鸣琴而不下堂拥贰车之轓展骥而有余地载酬远业盍寘迩联何陈掌未侯於今而文仲知贤不立尚屈云霄之步往参樽俎之谋政恐坐席之未温巳庆蜚邮之促召某迹虽去於宾馆梦犹遶於宫墙二人同心想未替金兰之义千里命驾怅莫随杖屦之游怀德无穷空言难叙
贺孙倅就知南雄启
伏审出纶帝扆剖竹侯藩邦国不空巳继海沂之咏室家相庆复腾襦袴之謡善政可依欢声载洽恭惟某官气刚而志烈学老而才雄正笏垂绅凛然有莫犯之色高谈雄辩即之皆可用之言使其得志而泽斯民肯若腐儒之败廼事欲歛藏其材具姑润色於邦条畏爱交孚声誉益着爰拥东方之骑就临南国之棠虽草木亦知威名夙仰同流之惠安田里使无愁叹兹诚共理之良第虞宣室之思贤又整曹装而入觐某自怜寡与误辱厚知逖闻成命之行倍剧羣情之喜誉古今而道盛德怅莫缀於贺宾繇郡国以登政涂愿举行於故事
代贺淮东运使启
伏审拜恩中禁緫计外台?日之良观风云始恭惟某官以硕大光明之学负经纶康济之才忧国爱君未规恢於远略渡江击楫每慨想於中原顷自卿联出持使节谓上策莫如自治而明主可为忠言期追辈於古人爰举行於故典军急乎食留武侯渭上之屯兵寓於农有昭义山东之冠兹慰去思之望来膺任旧之图虽江淮草木亦知威名宜国家馈饷不絶粮道行书异等之效遂庆非常之褒某夙愿事贤欣闻颁制卫中国而遣戍役方谬厠於下僚安边境而立功名或可陪於末议
代守臣到任谢台谏启
边陲乘障甫拜误恩甸服承流旋叨易命拊微躬而深幸仰盛德以知归伏念某生也多艰命焉为□耗精神於忧患惊岁月之侵寻居怀直道以求伸肯叹修名之未立上方独化於钧陶之表时收窘步於奔轶之间念河阳之云志乎将母近长安之日畀以临民静言而思夫何能称兹盖伏遇某官学优而识远器博而用宏当尽言无隐之朝立正色不阿之地轸怜寒畯加惠穷途故虽么?之踪亦玷藩宣之选某敢不问民疾苦布政中和务劝农桑少致阜蕃之效俾安田里永消愁叹之声庶或逭於谴诃用以酬於知遇
代合肥宰与邻邑启
百舍相望未见君子六联合治兹同官僚善政可依孤踪何幸巳驱车而就道庸占词而寓诚伏惟某官学有渊源才高盘错出宰百里精神折冲犹如一丘歌謡载路今单于絶南下之牧视即墨知东方以寜室庐固而沟洫深田野辟而人民给为晋国之保障巳着茂功拜褒德之侯封当受重赏某帷古之嗜以拙而穷时乎为贫不得已也使之学制岂曰能之亲仁善邻虽幸假一灯之烛伐柯取则讵敢追三异之休惟有托於帡幪庶少逃於罪悔
代王司户赴任与韦郎中启
效官庾掾未明从政之方歛版铃斋喜遂事贤之愿将委身而受察庸奏记以输诚伏念某性愚不移学癖自守执经横浦初谓功名可期亦可为垂翅回谿始知时命在彼不在此晚奉大廷之对均沾湛露之恩白髪青衫来作娵隅之蛮语红莲绿水惭非俊逸之参军惟条教之少寛庶谴诃之或免恭惟某官家绍贤成之相业才高邹鲁之儒宗辍自周行藩于汉室去天尺五既蒙福於京师击水三千盍抟风於海运入辅真主永基太平某景慕有年趋承不日有司出内岂尘埃箠楚之敢辞夏屋帡幪知风雨震凌之有托
代赵应之回温提点启
伏审脂牵问涂?辰视篆负丞山邑尝蒙倾盖之知分刺江邦复有班荆之便眷惟幸会预切欣愉恭惟某官德具刚柔资兼文武敦诗说礼岂记诵云乎哉御侮折冲顾方略如何尔尚分班马十二闲之政未展抟鹏九万里之程散华山而不复乘巳庆五兵之偃锡康侯而用蕃庶宜膺三接之荣某百舍相望阻驰庆问一缄通好首佩眷私载钦谦德之勤弥激懦衷之感
代彭守谢台谏启
修香火之缘久从家食分符竹之寄兹玷上恩拜宠甚优揣躬知惧窃以圣神急郡国之治庙朝拣师帅之臣既考试以功能复精别於淑慝故治理之效卓冠古昔而愁叹之声潜消里闾矧曰彭门亚夫洛邑湖山清远民物阜蕃宜需牧人驭衆之才以付宣化承流之任如某者性愚不頴器窳亡庸顷缀班联谬丞府寺郎官上应列宿虽云越俎以代庖痴儿欲了公家讵意含沙而射影一收朝蹟屡易岁华畀以专城责之共理斯未能信夫岂敢承兹盖伏遇某官学富而行醇道尊而德贵危言悟主鸣鸾凤於朝阳正色立朝屏豺狼於当路轸怜寒畯加惠穷途反复安全始终护念遂令下走亦冒殊荣某敢不思称所蒙不负其学勤求民瘼务惟主德之宣清畏人知用酬国士之遇
代邑宰求知启
仕为令尹岂无一眚之可论愿见相君庶或大诃之能免幸垂靖听俯鍳危衷伏念某资禀甚凡性愚弗頴自使一命于今几年不学缦岂能安弦未操刀而使制锦青蝇止棘何计避谗赤口烧城无文解祟徒妄意封侯洴澼絖之事谁复知画史盘礴臝之真盖人心常徇私情而天下久无公议喜多溢美怒多溢恶奚恤乎理之是非恶之欲死爱之欲生皆由其心之向背故小人中伤善类则君子动遭厚诬乐羊成功几谤书之箧满即墨何罪乃毁言之日闻自非深明乎情伪之端未有不惑於疑似之际退惟孤迹倾堕危机起敌国於同舟落?穽而下石彼谮人亦巳太甚虽萋斐之遂成今台评反以为私知幽枉之必达天其或者道将行欤恭惟某官规模繇稷契而来事业陋汉唐而下緫领衆职以称上意独运化机网罗羣彦而辅太平共维国是虽膏肓沈痼难於复起犹栽培封植使之有成庸依大冶之陶熔辄露中心之悃愊周家仁及草木方歌行苇之诗汉将功收桑榆尚奋渑池之翼
代囬蔡主簿到任启
伏审显奉芝函勾稽花县夙愿见於君子兹喜同於官联伏惟某官奥学家传异能世济雷封栖枳尚淹鸾凤之翔海运抟风行见鵾鹏之化未遑修庆先沐贻书感与愧并意非言尽
谢人袖牋启见访启
辱迂都骑宠贶长牋以鶢鶋响九奏之音寜无眩视报珠玉乏双南之宝徒有愧心感着于衷言不尽意
谢投寿篇启
锡灵均之名字虽恍记於摄提问绦老之纪年讵敢希其甲子兹拜五云之赐俾为三夀之朋荷眷特深拊躬增惧
代回通判启
逖远簈篂骤更岁龠兹勤诲问殊认眷私何以报之愧乏双南之宝永为好也第珍什袭之藏
回梁司理启
逖违颜采屡阅岁华眷惟俊逸之参军久遂逍遥於率府士别三日而便当刮目况有能称伎无全牛而新若发硎方恢游刃宜闻荐召入跻显荣庶迂轸以相从可盱衡而一笑其为倾傒罔既剡裁

[book_title]卷六
钦定四库全书
客亭类稿卷六　　　　　宋　杨冠卿　撰四六编六
启
谢湖守赵舍人断遣盗斫母氏墓木人启
母兮鞠我睇宰木以兴悲伯也执殳率樵青而肆伐伤恩甚矣佥言谓何宜必罚以必惩俾勿剪而勿败窃以唐记平泉之草木用戒子孙周歌行苇之牛羊贵无践履矧皇家之忠厚广惠爱於存亡苑囿与刍荛者同方布文王之政儿童采荆棘於上肯使雍门之忧入山林斧斤以时为宫室丘木不斩凡曰樵苏之禁惟严墟墓之间盖秦步五十有犯则诛而吕刑三千其罪莫大必也苍官青士为报平安犹如金椀玉杯罔有缺坏庶风移於民俗获枕奠於泉扃孰谓近州今罹大患某以外王父之治命奉先慈母於坟庐营夫马鬛之封得此牛眠之地日月云迈松檟成行荫寒烟宿草之区佳城鬰鬰奏悲风白杨之韵愁人萧萧春秋每恸於祠庭桧栢亦为之变色讵意析薪之子辄兴撼树之谋盗言孔甘既难图而滋蔓墓木巳拱乃尽去其本根至栎社之年亦靡全其天虽蓬块之土不得蔽其冢孤坟暴露行路惊嗟遣长须诉於公义非获巳以强词夺乎正事岂其然及系诸缧絏之中稍求於箠楚之下一绳以法遂伏其辜盖人情虽有所徇而或有所欺然天下可欺以暂而莫欺以竟岂以盘根错节容乎刻木舞文宜二天之庇无私致九原之魂允赖兹盖伏遇某官先生胚胎弱质润泽枯株万家桃李以无言千里藜藿之不采爰念参差之孔树毫末而成胡为芜没於郑乡寂寥如许人谁无母於汝安乎邦有常刑莫之违也录其大者挞以记之虽莫能救积薪於未然之前犹可以回狂澜於既倒之後在名教不为无补若人子其何忍忘某敢不则鍳伐柯报图结草虽桑梓必恭敬止勉事大夫之贤植枌檟无孤愿言力课十年之効庶或昂霄而耸壑可酬尝胆以卧薪庸慰母心以全孝道过此以往未知所裁
代武举第三名及第谢政府启
清问十行莫赞规恢之略鸿胪三唱遽叨鼎甲之荣拜宠虽优省躬知惧窃以古今之取士本於文武之同方周重宾兴三物必先於射御汉专经术一时亦举於谋谟自开元备阐於七科至皇佑区分於三等乡饮如明经进士之法策对须远识善射之能宜多士之朋来致异人之辈出钤谋中第举皆卓迈之崔员福禄永终咸仰令名之尚父逮圣神之继作设学校以兼收凡预选抡不以次举内则参华於四卫外焉作屏於十连或緫按於祥刑或训齐於禁旅盖弛张之道贵乎并用而长久之术戒於或偏经天纬地曰文岂但学专於章句禁暴戢奸以武所期身任於安危故兹入仕之权舆难以非材而侥幸如某者学惟嗜古识昧通今谓权谋之书岂诵说云乎哉於军旅之事顾方略如何尔修名未立虽浮家苕霅之间灭寇为期每驰志伊吾之北时哉难得而易失辰乎去速以来遅将求捷径於仕途妄意右庠之舍选蓬山在望夫何风引以舟横丹药欲成可叹骨凡而事远当庆典诞敷之日乃祥琴未御之时大比兴贤幸猥先於衆隽南宫较艺且复占於上游兹联郡国之英入奉宸庭之对遭时遇主而建长策惭无剀切之言平齐下赵而会荥阳曷副丁寜之训敢觊一飞之翼谬尘前列之龟兹盖伏遇某官先生社稷宗工股肱元老运大钧而播物菁莪乐育於中阿辟数路而得人葑菲不遗於下体遂令贱子亦忝误恩某敢不警策初心淬厉末学再造王室而忠贯日月虽莫继於前修肃清宫禁而秪谒寝园尚或为於露布庶酬知遇少荅生成过此以还未知攸措
代陆安簿谢黄漕荐举启
鸾枳栖迟方惧谴诃之抵鹤书慰荐遽蒙特达之知宠至若惊愧踰於感盖闻古今荐举法本至公贤否混淆世或私徇百女荡而一女正固知正者之可嘉一人冠而九人髽惟忧髽者之能胜矧其间名是而实丧抑亦有言从而行违矢情献直者多失之诬阿意取容者不过乎佞真伪纷纷而莫辨黜陟每每以为难绳之三尺则几无全人责以数善则焉得我辈且举於内举於外苟或称解狐祁午之贤如取以貌取以言犹未免子羽宰我之失傥非洞见乎肺腑未易轻借之齿牙如某者学昧通方志惟泥古误上仪曹之第来从边障之游虽尘埃箠楚以徒劳岂风雨晦明之或巳念人情相咈乃能相济而官事贵和初不贵同其相与如昵论事如争在昔人有所不免若於利则动见便则夺料君子亦岂乐闻旋摄县章谬承台檄爰肆意而妄议务直情而径行位卑言高乌得无罪才踈命拙祗以为忧寜期受察以受容乃欲使功而使过弃瑕录善并蓄兼收赠华衮片言之褒增敝帚千金之重恩诚罔极德又何加兹盖伏遇某官儒林以为指南吾党之所寄命英鍳得於精神之表和气见于语默之间与之以行二三子吾无隐尔洞乎其量数百辈是能容之知财货本末源流使贤能出长入治回狂狷之徒而归中庸之学革浮华之俗而返纯厚之风桃李有意於栽培草木喜同其臭味谓小过而无咎可恕以情以大道而为公能明其故贷盆成括小有才之失察甯武子不可及之愚反复安全始终护念遂令下走亦玷公言某敢不退省其私不负所学举善人不善人远矣虽莫称於言扬遇国士以国士报之庶或酬於恩施过此以往未知所裁
代常州守服阕上政府启
分符竹之寄方玷误恩纒风木之悲遽罹大故偶未填於沟壑敢复觊於陶熔伏念某姿踸踔以奚堪动而可笑虽行乎患难而安之若命然志於寥廓而噤不得施惊半世以胡为悼修名之弗立追想覆蕉之梦肯犹缘木之求西塞扁舟巳办元真之蓑笠东篱三迳莫营靖节之田园顷焉怀组以卧家俄尔茹荼而兴愍念昔者圣人之制务适夫天下之中故可立而可与权且无过而无不及兹存余息甫御祥琴三釡弗洎於亲固巳絶於荣望一见而赐之璧尚有徯於隆知盖立身扬名者孝道之先而移孝为忠者臣节之大方叡圣揽贤而虚宁与上相登明而选公错薪言刈其蒌虽曰羣才之盛采菲无以下体曾微一物之遗欲期匠石之见收庸効顽金之自跃恭惟某官皇家柱石治世蓍龟兴雍熙之和跻斯民於仁夀建久长之策举明主於隆平天子恨无官可酬吾君欲举国以听运大钧之坱圠转一气於洪蒙春风风人而夏雨雨人配天其泽解衣衣我而推食食我惟今其时盖饥者之易为且辰乎而去速公或弃此谁其念之再念某既罹百忧所欠一死顾来日之无几冀大造之曲成举手转之清波或可延於朝夕践冰待乎白日肯自速於谴诃誓竭毫分仰酬万一
代赐对改官谢执政启
望天威於咫尺谬展愚忠勤帝训之再三遽叨京秩兹平生梦寐有所弗及顾一介庸陋岂所敢承窃以古昔君臣之间难乎德意志虑之合贾谊谓正朔可改文帝之心乃谦逊未遑唐宗问礼乐何如元龄之徒或议论不到必明良之胥会庶事功之有成洪惟熙朝登用吉士遭时遇主而建长策左右罔匪正人修身治国而献六言终始咸有一德宜精诚之默契於猷为而允臧孰谓么微能知利病如某者微官九品浮食十年慨想知音侵寻暮景兹误蒙於严召无入告之嘉谋修政事以攘夷愿鉴时机之失表亷隅而厉俗谓宜名节之崇用人必取於经纶右武务先於韬略以草茅言天下之事既非素宦於朝而雷霆犯人生之威多见不知其量讵意简宸旒之听乃洊承纶旨之褒有司虽厄以县章温诏俾参於宾幕乾坤施厚宠至若惊蝼蚁命轻报将何以兹盖伏遇某官功熙帝载道觉民先网罗羣彦以辅太平緫领衆职以称上意三吐哺握发而下白屋曾不遐遗一举手投足而转清波绰有余地轸念鑪锤之旧力垂造化之私遂致狂言亦膺殊奬某敢不铭肌刻骨誓子及孙亷以律身忠而事上本於义不负所学勉继前修以其言见於有行用承休渥
代赴机幕与交代启
望紫芝之眉宇未契夙心依绿水之芙蓉兹尘交契荣虽欣於附骥愧实重於续貂恭惟某官天赋异能家传奥学摛文讲劒蔚为盛府之元僚揷血历堦切笑平原之下客既遂奏功於幕府宜闻入赞於筹帷晋复舆图益恢远略某久留京邑行赴戍期莫知从政之方寜免因人之诮大将军之客亦重幸余范之可遵旧令尹之政告新庶大诃之或免
代副緫管赴任谢留守大学启
赋禄祠庭久从家食緫兵都邑兹玷上恩拜宠若惊循涯增惧窃以圣朝之治莫严军政之修十国为连既列帅垣於外阃诸道置使复存兵副之常员宜得其才俾赞而长如某者幼而多难长则逢尤惊半世以徒劳悼修名之弗立念大父?名於元佑之党经德不回而严君死节於靖康之间孤忠未泯爰舍文而从武思述事以建功晩矣会逢过於分量遣使臣而送以礼始修睦於殊邻除戎器以戒不虞旋提纲於中禁靡闻劳効自速谴诃禠带终朝面觚棱而去国浮家二水手搀柄以归田徒能书空咄咄奚为哉未知此身漂漂何如尔上方独化於钧陶之表时收窘步於奔轶之余叫阊阖以排云因历吁天之恳回邯郸之梦枕遂叨出綍之荣锡对便朝充员大府拊微踪而何幸仰洪造以知归兹盖伏遇某官治世蓍龟皇家柱石久翊政机於揆路暂分留龠於神臯倡九牧以阜民独任保厘之重运大钧而播物曲垂造化之私反覆图存终始护念谓毕万之後必大何陈掌不侯於今?冷灰而始然回狂澜於既倒故虽疵戾亦冒使令某敢不铭戴殊知激昂素志再造王室而忠贯日月虽莫赞於元勲肃清宫禁而祗谒寝园或可陪於下客
又与马帅及都统启
漂流异县徒勤向往之心副贰陪都喜有亲承之便巳驱车而就道庸占词而寓诚恭惟某官以非常之才济兼资之略鸣劒抵掌而驰伊吾之北誓不俱生平齐下赵而会荥阳之西盖其余事夙典周庐之卫屡书盟府之勲击楫清中原所愿祖鞭之先着登坛拜大将且使汉军之皆惊以进复於舆图遂垂休於永世某行乎患难而安之若命志於寥廓而时乎为贫漫浪亡庸侵寻且老再造王室而忠贯日月虽莫赞於元戎肃清宫禁而祗谒寝园尚可陪於末议
代贺许拾遗启
伏审眷简上知任司言责正人显用欢诵沸腾窃惟分职於谏垣无若拾遗於禁闼朝政得失有阙必规吏治醇疵虽远必察从容讽议岂惟益日月之明弹击奸回所愿寄雷霆之下若稽古昔遴选公忠自官制之屡更故名称之或异兹焉肇复佥曰允谐恭惟某官逢君子造道之原全王臣匪躬之故擢繇人望来应时须出班拟扣於龙墀论事窃卑於琼室以才鍳见推当世既高平允之能或除授不由中书肯视纪纲之坏将见歌咏继乐天之句诰命有元和之风基立太平修和有夏晋跻两地益阐大猷某梦遶宫墙身縻郡绂谏官之自宸选昔闻简册之传明主之登直臣今捧丝纶而喜其为庆幸罔既剡裁
代贺薛补阙启
伏审亲简眷知进司言责衮职有阙补惟藉於仲山圣政弼成效可隆於贞观盖人君处无过之地必谏臣展尽规之忠事有不便於时言有不闻於上大则廷议小则封事既纠谬以格非右居散骑左居侍中且切问而近对宜无阙事驯致丕平迨官制之屡更故名称之或异兹焉复始佥曰允谐恭惟某官逢君子造道之原得王臣匪躬之故肆繇人望来应时须论议炳炳以如丹岂避一时之雷电献纳孜孜而无愧益坚全节之氷霜千载以还一人而已是用期之进善寄以登贤诏中书善为之辞远稽於古谓拾遗未弘於选并建於今以立邦家之基以寿天下之脉行膺宠渥遂秉政机某梦遶宫墙身縻郡绂谏官之自宸选昔闻简册之传明主之登直臣今捧丝纶而喜其为庆幸罔既剡裁
谢江东漕緫启
兹以藉芘使天僭修宾谒伏蒙与进特赐温言慰劳拊存挈提褒借者倒屣迎王粲初闻一座之尽惊逢人说项斯洊辱片言之误宠士获伸於知巳诚敢後於修辞盖闻天下未尝乏才患在学者无所归宿自孟氏韩昌黎而降支离将何适从逮欧公苏文忠而来述作方明本始历时既久专门并兴举皆昧正始於风变之余孰能续大雅於诗亡之後回狂澜於末俗屹砥柱於中流非五百年有名世之英则二三子患斯文之丧天降大任於是今舍我公其谁如某者古学未闻尘编漫读客诸侯而且老无一字之可师屡血指於巧匠之前几丧神於大巫之侧其所谓文非文也恐重贻宾贽之羞以为可敎则教之庶或预门弟之列岂图骫骳获与选抡接以色辞之温借以齿牙之重誉过乎实愧溢于衷兹盖伏遇某官羽翼六经冠冕百代道循循而善诱心休休而有容主张文盟作新善类一经品题便作佳士南州悉藉於陶熔所余俸禄皆给故人东阁素多於贤俊克勤小物加惠穷途欲其有所就而底於成是以鍳其诚而与之进故虽敝帚不靳赏音某敢不图报垕知益励末学给饷馈不絶粮道方将尅复於神京清宫禁祗谒寝园尚冀作为於露布过此以往未知所裁
代楚州司户谢守臣辟差启
再转为丞未纪蓝田之名氏三语曰掾遽腾公府之辟书特勤帝旨之攽谬玷户曹之选望非所素得之若惊窃惟郡国之建侯允赖官曹而共治自晋宋而下名品虽有异同由隋唐以来简拔务先贤俊三絶尽河东之秀空羣必冀北之良韦嵩善判而彦伯文辞既休称之冠古成瑨坐啸而宗资画诺宜欢诵之载涂如某者才品至凡性资甚下虽蠧鱼生死不离文字之内而尺鷃飞鸣仅止蒿艾之间顷繇栖枳之卑妄意哦松之乐严君董饷适緫江淮兹邑负余空迟岁月拟驾车而就夷路往陪驷马之後先遇有力而转清波恐异常鳞之品彚靡俟再三之渎果蒙特达之知此盖伏遇某官家传吴起之良谋身佩糓城之秘略来寛忧顾肃慎边陲方为官而择人使坐曹而治事谓得文武之士於幕下须石生而为媒有问宾客之贤於湖南庶昌黎之可信故虽贱子亦预下僚某敢不铭镂于衷激昂其志号霹雳手知名窃暮於琰之作欢喜诗见赏尚希於杜老
代回徽守徐子宜启
伏审左符锡瑞东骑殿邦共理得贤佥言允穆伏惟某官见闻博洽师友渊源读先秦屋壁之书能明其训知当时治理之效欲行所言兹出守於侯藩复备陈於民事奏篇剀切训旨褒嘉谅蔼着於休称遂横搴於要路尚稽庆问先枉华缄感与愧并意非言尽
谢修奉使司转官启
伏准行在尚书礼部帖承吏部关牒备坐省劄恭奉圣旨以某前系特差充高宗皇帝攅宫修奉使司准备使唤特与推赏转一官收使者设属宫陵昔缀员於盛府闵劳役士兹第赏於明庭揣巳奚胜循涯知惧窃以慈皇厌世仙驭上宾圣主念亲宸心永慕命緫因山之役时资肤使之贤用期门兵用羽林兵盖自有於制度发近县卒发内史卒曾靡调於师徒汔全甫竁之工大慰攀髯之望退惟下走曷有微劳居惭滥吹以亡庸敢觊疎荣而示宠兹盖伏遇某官忠贯白日谊薄曾云亲简上知肃将使指念神州未远将朝汉殿之衣冠而禹穴相仍姑閟乔山之弓劒暨思陵之复土副威灵之在天故虽执事之微臣亦玷出纶之懋赏恩隆效蔑感剧涕零某敢不誓竭縻捐勉思补报三吐哺而下白屋巳资造化之生成一举手而转清波更藉陶熔於终始庶图尺寸仰答万分过此以还未知攸措
贺张右史兼吏部侍郎启
伏审螭头载笔言方纪於圣谟豹尾持荷班巳跻於法从朝有得贤之幸士歆稽古之荣窃以史官权重於宰臣铨部职华於禁近系日系时而系月作经资记事之文或辩或谀而或奸典选赖知人之鍳然措辞未许於游夏而称职惟推於马裴若非命世之英曷胜兼任之宠恭惟某官行高今古学探本原罗二十八宿於胷中置五三六经於言外历观自昔镜考巳行凡天朝委寄之隆皆我公事业之着策勲外府则底太仓红腐之效议礼奉常则小诸生绵蕝之仪诏自上卿命陞右史国政攸系君举必书或考制度以示劝惩或纪善恶而为检戒然人君虽起居修注在朝廷须远近得人期阀阅之不遗必衣冠之倾属妙膺帝简晋陟天官清若玉壶冰谅致权邪之惮赐分金背镜益彰识鍳之明宜褒贤而赏功遂奋庸而熙载某禀姿极陋知音甚希愁把酒以对新丰敢扪蝨以谈当世密迩宫墙之峻误蒙国士之知月明而乌鹊飞方投林而假荫厦成而燕雀贺庸修辞而寓诚喜溢于衷言不尽意
贺太常薛少卿启
伏审荣辍使星晋跻卿月正人登用善类知归况夙陪东阁之趍奚敢後衆贤之贺恭惟某官刚方而直谅恭逊而温良表正朝端凛然有莫犯之色识通世务即之皆可用之言顷登四谏之联力陈万世之策兹从外计入领奉常念礼乐虽百年而兴然明良必千载一会故太宗之问元龄莫能对而贾谊之书文帝所未遑宜汉唐之多阙文繇君臣之不相契仰熙朝之列圣振坠典於百王荐之郊丘致天地神示之格用於宗庙岂钟鼔玉帛之云大而和邦国谐人民小而别尊卑辩同异有秩有叙不僭不差矧太平大备之时启皇极向明之主继舜以治天下命夷而作秩宗公为时生国实幸甚第恐事枢之遂秉靡容夙夜以惟寅某东鲁诸生新丰逆旅期假馆而受业庶附翼以攀鳞扫迂儒聚讼之非傥与闻於末议举梁父登封之典尚或赞於成功
贺侍御张先生启
伏审眷简凝旒命跻横榻丝纶播告山岳动揺时欣直道之行朝庆真儒之用窃以御史纪纲之地实为天子耳目之司国家利病得以尽言官吏能否从其纠正矧惟宪长是曰台端炳炳如丹论谏本先於仁义行行且止威名素慑於权豪宜朝阳之一鸣罄昕庭而胥悦恭惟某官闳深而肃括重厚以端方载笔螭坳特书言动持荷豹尾备罄论思修身而献六言遇主而建长策公尝明目以张胆上必歛袖而动容挈天下之大置诸安信仁人之言利甚溥南床虚席中扆急贤才应时须国实幸甚鸾凤冲霄必假羽翼既忠力之是资豺狼当路安问狐狸想论议之尤审将见一台正而朝廷治庶事康而股肱良潜消魑魅之逢人晋秉机衡而赞化某江湖浪迹篱落卑飞愁把酒以对新丰敢扪蝨以谈当世窃喜依归之有地拟待吹嘘而上天去奸邪於双阙之前方耸闻其风采诵佳句於百僚之上终觊望於陶熔
谢郭殿帅惠湖山葬地启
鼓盆而歌未忍忘情於家室穴地而葬敢希吉卜於湖山恩既逮於存亡感实深於沦浃伏念某新丰覊旅盛世穷民家无儋石之储老作诸侯之客乍贤乍佞肯从世俗以变迁一死一生始见交情之向背追维贱妇久抱沉疴生儿初曰添丁不幸俱至大故室如悬罄何以办棺服敛从之仪地乏置锥何以为宅兆安厝之举人谁悯此公独念之兹营马鬛之封复畀牛眠之地龙骧虎伏水秀山明旁可置於万家送岂徒於千乘昔者滕城之鬰鬰仅有其名今焉蒿冢之累累实为之冠虽九原之愈邈奚一念之敢忘兹盖伏遇某官春风风人而夏雨雨人解衣衣我而推食食我哀穷悼困有始及终诵潘岳悼亡之诗心乎不忍谓王孙臝葬之制古所未闻既寓哀而脱骖且兴怜而瘗骨施亦厚矣报其谓何某敢不铭刻于衷告语於後衣薪野外既获逃符氏之讥结草道傍尚力亢杜回之役庶几一得仰荅万分杖
谢王给事免舡税钱启
比蒙使府特与蠲免所买舡税钱者愿得扁舟寄余生於江海辄希大府蠲故例之缗钱方虞冒昧之诛遽拜矜从之命兹意甚厚中心靡忘伏念某与世背驰因人远役牙樯锦?此行敢羡于登仙雨檝风帆佳处惟勤於归梦盖龙骧万斛非吾固有而蜗战两角所得几何拟乘太一之莲未化葛陂之杖行唫泽畔缩手袖间东望夏口西望武昌来访周郎之赤壁暮游苍梧朝游南越惭无吕氏之青蛇倾书生纸裹之资觅渔父烟波之艇垂纶钓碧将扣舷赓欵乃之歌漱石枕流且濯缨咏沧浪之曲何触藩莫能进退类推陆不行寻常佥日劵金扼於舡侩故停舻於别浦聊弭棹於晴江傥非高谊之轸怜安得一请而遂去兹盖伏遇某官熙朝柱石善类津梁倡九牧以阜民久着蕃宣之效济大川而作楫行膺辅相之求念筭及舟车非制之良而山有台莱惟材是育方求文武之士於幕下及问宾客之贤於湖南欲增破釡九鼎之荣爰畀一壶千金之重某得不问去程而?日破巨浪以乘风浮家泛宅於西塞之边归咏真卿之德击檝誓江於中流之际更先祖逖之鞭过此以还未知攸措
贺胡知院启
伏审廷扬大号位正元枢揆路增华岩瞻益峻久荷鸿钧之播辄伸燕贺之私恭惟某官规模繇稷契以来事业卑汉唐而下遭时遇主而建长策舆论攸归修心治国而献六言至诚不息顷从谏省参翊政机凡所罢行审其思斁扶持万化若泰山而四维障堤百川屹中流之一柱国是既定治功巳成宜邦家立太平之基致上下毋苟且之意擢冠本兵之任实昭论相之公昔韩魏公登庸於嘉佑之初晏元宪得君於宝元之际独专枢筦协赞庙谟故能使西北二敌逡廵而遁逃且辅成祖宗大业光明而炳燿若稽成宪兹用真儒闻建无穷国实甚幸某逖闻明制喜倍常情自怜朴樕之微曾是锤鑪之旧选车徒而备器械方将尅复於神京清宫禁而谒寝园尚觊形容於盛烈其为拚蹈罔既剡裁
<集部,别集类,南宋建炎至德佑,客亭类稿>

[book_title]卷七
钦定四库全书
客亭类稿卷七　　　　　宋　杨冠卿　撰杂着编一
古赋
定交赋
风栗冽兮木叶飘揺而黄落凭大江之?洞兮渺云涛之喷薄山四遭兮石齿齿水胶舟兮云容凛若彼美一人兮独褰裳以长睇抱此耿耿兮夫谁可以遐寄嘻凌风而浩歌理荪桡兮沿清流瞩佳人兮载沉浮芙蓉衣兮佩崇兰纫江蓠兮缭緑荷以为裯揽秋菊之英华兮擅衆芳而夷犹望咫尺而心醉兮眷此意之绸缪噫嗟余兮形畸影独久矣哉不闻德人之言如处幽篁之蒙密兮将从何而自烛郁中怀之莫诉第邅回以容与忽佳人反袂兮琅琅语余以好音执余手兮并余舟始诏余以一气之要妙兮荐相期以寥廓之游涉天津以曦髪兮揽白云而为裘披清风之浩荡兮饮朝露以当羞?百骸之轻蹻兮如得砭剂而疾瘳负冥鸿而跨九丘兮将饯老於沧洲猗欤伟欤实同气之相求
登岘首赋
惟荆故都帆毂所导唐邓襟喉巴庸环抱挟商秦之岩阻引湖湘之浩渺有墉峨峨奠此遐徼岿岘首於南城之南汉沔来趋而回绕宛彼胜槩天设地造亘万古如有期徯兹辰之一眺澹平野之纡余寓遐观於幽杳怀故都於天末限南北而憎悼纷丧乱之满前散烟云於羣峤昔羊叔子之兴怀发忧端之悄悄悟混浊於此世感颓龄於将老敛死生以自私虞变溃之不保彼达人之大观眇过空之飞鸟统万酢於太虚一古今於昏晓追物祖之至游委心源於衆妙曾何有於陟降又奚分於悲笑嗟倦游之烦促载驰驱於行道困暑湿之交病披新凉於秋早眷结客以写忧逮风日之清好姑自娱於一醉罢膏油之焚燎忽暮景之相迷尚流觞而藉草招明月於林端相与临风而长啸
君子亭赋
时子以衆香草植於其居命名曰君子之亭郭友属余赋之为作楚语
震泽兮百里朝余隮兮西澨望幽篁兮隔水愿一见兮君子中洲兮若英白苹兮既盈芳菲菲兮谁采睠下女兮幽贞荷屋兮蓤盖缭之兮以杜衡揽兰茝兮纫佩薜荔纚兮垂缨俯丽泽兮潜鉴系宝璐兮自程麋何食兮林间鱣何游兮水裔承朝?兮芙蓉容夕饮兮佳蕙帝乡兮悠悠望道兮远游蔼衆芳兮袭予邅吾道兮夷犹纷兹世兮诡好然傺兮多忧撷兹秀兮自媚荃独为兮宜修愿鶗鴂兮不鸣恐蕙草兮先秋擢繁枝兮继佩聊偃蹇兮淹留
上留守章侍郎秋大閲赋
司马法云天下虽安忘战必危圣天子规恢远图留意武备亲御鞍马閲武近郊威震戎夷国实幸甚秋九月留都大帅待制侍郎蒐明国典训齐士卒宣上意也门下士杨冠卿取左氏所书鲁桓公秋大阅为题赋之用以形容甚盛之举其辞曰
太昊司秋时维九月天子教田猎以习戎诸侯简车马而大阅此固国之重事礼之盛节也矧曰金陵龙蟠虎踞襟带江淮控扼吴楚行殿九扉尝留清跸之尘而驻翠华之驭是曰陪都国之门户分陕而治必时硕辅我公以名世真儒简知当宁陞西清次对之华命镇临於兹土其始至也砭膏剂肓剜蝱剔蠧威惠既孚人士信许一如家至口训手拊夏畦告病请祷而雨既饥而穰饱食安堵民大欢乐公犹祗惧谓夫害藏於隐患防於豫泰则大来丰乃多故虽天子接千岁之统大臣轸四方之虑万民是若百废具举当保治而已乱敢专文而废武乃命僚佐将校镇戍锻砺戈矛训齐队伍前期戒饬莫予慢侮云合水回有万其旅法遵司马兮既叶於仲冬经考获麟兮又符於壬午月亚於良日用其刚金神按节玉女降霜天镜静而云不翳地轴清而尘不扬公乃衣狐貉控驌驦灿军容阅戎行云颓火炽山行水立抱地势也穷谷雪深鬼行无迹听号令也鱼丽鳞鳞偃月斜斜布阵形也星陨电落鹘飜鹰击角鬬争也胾肥东山酿盎淮浦犒士卒也刀布川流蠒缕蚁叠输赉予也轮运蹄负辘辘驿驿肩頳汗赭懽腾笑溢杳不知其数抑何夥也人如虎兮马如龙甲曜日兮车鬬风倏往兮忽来驰突兮奔冲军声沸兮山四揺阵云卷兮天一空小安邑之水灌陋咸丘之火攻岂特捣奸心而雄国势又将助杀气而全天功也若乃金革无声幕乌不惊振旅而入棠隂深明马归於廐士休於营令朝行於一日威夕遍於百城良由方伯之修职曾小试於勒兵皇乎哉号发令施霜惨氷冽营垒增明麾帜变色一申将军之令若临淮代尚父於朔方之时其严整有如此者属尔櫜鞬崇我斧钺以宰相礼受将臣谒大明上下之分若凉国见晋公於淮西之日其仪度有如此者淳熙圣人膺运龙起梦说以康兆民命相使宅百揆将以归齐人之疆澡渭水之耻诗衮绣而书归禾非我公其孰能与此客有衔戴殊私形容盛美声为歌诗以献天子盖将请勒勲於鼎彛又且特书屡书於太史
纪梦【并序】
戊戌春孟十日夜漏下数刻梦至广庭某官侍帝傍颔之使前曰帝念尔有志事功年四十弗克就将锡尔以官授以纂述文字职命下在春之仲季间既觉喜甚莫知所云楚有灵氛善占簭厥翌日薰沐扣之端筴拂龟卦得神助且告以吉之故退述颠末作纪梦篇越两日献於府下某官方秉事枢与天子进退天下士幸记録斯语无使南柯之槐黄梁之枕得肆其说而谓功名事业皆梦幻中物终不可期某愿也
阉茂正於孟陬兮罄万?以回春隐几以观羣动兮咸欣欣而向荣胡怫郁於此怀兮若有不得其平怆岁月之不吾与兮髪种种其将零编籍渔樵兮老未立乎修名阊阖九重兮奚昨梦之难成恍余神以遐骛兮排寥廓而上征鞭玉虬以骑麟兮驱望舒而抚流星扣陛级之灵琐兮拜羣仙於紫庭衆莫知予所为兮跪敷袵以前敶有美人兮遥相望凛而洁兮岌而长苍玉佩兮云锦裳森劔卫兮环帝傍颔之使前兮声琅琅乞我蜚霞兮相与颉颃拔鲸牙兮酌天浆接武兮班行纂述兮辞章余将从之兮相羊彼申申训勑兮谓必好修以为常闻命而回蘧然形开疑其所之南柯之槐吉日兮维戊命灵氛兮占其故羌纷纷兮索琼茅筳篿以探其绪精诚既孚兮灵氛告余以吉语阳长隂消是曰神助二月之交诣於在所天其或者名腾公府我谓儒冠身焉多悞诚若登兹梯荣有路誓竭其愚报国士遇孰闻此言皇天后土
悼琴僧
妙能大师善鼓琴戊戌秋示寂湖之觉海悼其音之不复传也吊之以文其辞曰
大音希声闻而莫得器非所寓叩之以寂宓牺神农削桐为琴发扬太古之音以鸣夫至道之默默恊和天人通神明德故其声不流漫而喧譁不沉晦而湮灭高下洪纎或扬或抑泛焉云絮之飞浮划若勇士之赴敌千态万状变化无极御之者既足以理性而反真听之者又且改容而正色此圣神制作之妙君子之所尚而衆人固所罕识也呜呼哀哉师进此道殆匪一日神交古人於千载之上伯牙师旷相与同堂而合席碧涧猿渡塞门雪积落霞缤纷秋风浙沥舞三叠之胎仙倾苍崖之碎璧寄妙理於弦外一唱三叹盖有不可得而致诘者也呜呼哀哉忆昨招提风月佳夕幅巾欵门危坐孤石倾耳至音襟尘消涤星河易飜不觉东方之既白辽鹤言归师方寝疾一頫仰间而遽为尘迹也耶呜呼哀哉师今已矣知音者稀挂琴於壁絶朱弦之松风生龙池之虮蝨荐诚刍奠写我胸臆庶几乎摄衣升堂广陵之音复传不愧相知於古昔
天孙对【并序】
天孙对者江陵杨某作也秋孟六日乌程尹诞毓璿源厥翌日天女之孙俪神於河汉滨因拾古语设为天孙对?祝夀嘏於无终穷
秋孟七夕天女之孙得贞卜於玄龟蹈石梁而欵天津前期一日杨子束袵屏息再拜稽首邀祠於庭祈去蹇拙觑夫天巧?无滞於心须臾起视天宇澄清绦节朱幡纷纭错落隐微之中若有所答曰天孙告汝吾?至巧专美於天能成文章妙合自然翌辰之良倈俪於神神储崧岳生甫及申今之聪明皎厉蹑武间平惠孚百里平易近民者即吾所降之英若其庆会风云旋乾转坤力补造化辅赞弥纶复周公之礼乐作圣宋之一经则吾之黼黻帝躬经纬星辰亦仅足以拟其伦汝今脂牵问涂匡庐之隂两及其门色辞愈温推毂发轫方且激西江而醒涸鳞汝其好修为常无负所知凡所欲为公宁汝遗况夫金薤之书琼琚之词千态万状怪怪奇奇特公之笔端膏馥沾丐士类推其余而淑诸人者归斯受之复何辞焉汝且拜且祈朝斯夕斯则将逢道原於左右续元气之淋漓神授意取动皆得宜杨子俯伏听命精诚驰骛若有所敶而莫敢遽俄有童孺青袖朱裳翩然而倈为之语曰积之厚者施必丰德之至者报必隆公方受天下重赏膺褒德之封揭贵名於日月保眉夀於无终穷汝游其藩依其垣亲道德於前後亦既有年吾将召丹丘羽人相与讲论纪悬弧之瑞以尽形容於言子亦欣然从之乎杨子欣悟揽衣而起欲殚所云莫知童子之处逡巡而退遂书其对
纪述
凤山纪行为中隐作
凤山枕江带湖据东南胜会淳熙戊戌予自维扬入觐叨除羽卫公馆适介其下久之周视亭宇倾圮弗支然未暇经画也越七年始即冲天旧址建阁其上稍穷湖海之观又明年增修大佛寺寺之石像亦既藻饰而明洞之右岩壑窈深古藤怪石交络盘踞世传唐列仙赵真人所宅乃辟屋置像命曰憩真於是凤山游观之所僊佛之居视始至时为颇葺暇日领客来登因纪岁月俱至者十人淳熙丙午重阳日
意泉述
凤山泉去治宇微远暇日於东池之隅凿井导泉将便利汲者始度地兵隶俱以为难谓其土瘠而浮下多蹲石累政病乎是弗克举漫然而为泉不可及予置其说不问命工徒荷畚挿进随意所指掘地越?尺泉脉适通浚而深之寒凉甘冽可饮可溉取用不竭遂名曰意泉云
颂赞
古铜鐎斗颂为中隐夀
淳熙丁未春嘉兴渔者得秦汉间饮器於海盐断岸石斗中鹑首鼎足皤腹圆盖有柄横揭取象於斗验诸古昔其龙眠所纪杜陵铜鐎乎夏六月中隐先生悬弧旦是器也金坚质良久而勿坏可以酌酒醴葆冲粹门下士杨冠卿敬取为先生夀薰瀹百拜而献颂曰
惟北有斗斟酌元气酒浆不挹斡乎天地智者创物尚象制器鹑首山立熊蹯鼎峙揭以魁柄可用酌醴在昔杜陵有曰冯氏名纪铜鐎芳流图史嬴颠刘蹶陵迁谷异漂转人间不知其几风雨剥蚀鬼神呵卫待人而宝出为嘉瑞我中隐君其汾阳裔再造王室维持国是坯冶一陶埏埴万类海若効珍坤灵隤祉锡此大斗酌之罔既以介眉夀以绥福履兴雍熙和垂休永世
又代马干水晶数珠赞
灵山水晶坚刚纯白不磷不缁巧匠斵之为念佛子外圆中虚绳绳贯珠宝用携持福德无量中隐先生初度日门人马持国敬取为千百夀再拜稽首而赞之曰
天地得一以清以宁有万不同 由是而生曰圣曰贤遂通其故变动周流数不以数功业汾阳异姓侯王纯一无疵既夀且康数如河沙百亿千万虽有巧历莫穷其筭灵山之珍坚白肤腴绳绳相聨累累贯珠日用受持纎尘不染雷动潮音羣魔迹歛
代题入定观音赞
相好端严寂然不动渊默雷声羣魔震悚
序
羣公乐府序
乐府之作盛於唐自温庭筠而下或者置而不论天朝文物上轹汉周而其大者固已勒之金石与五三六经并传於无终穷若夫骚人墨客以篇什之余寓声於长短句因以被管弦而谐宫徵形容乎太平盛观则又莫知其几名章俊语前无古人盛丽如游金张之堂妖冶如揽嫱施之袪幽洁如屈宋悲壮如苏李盖不但一方回而已也温陵曾端伯虽加裒集遗逸尚多况自绍兴迄於今阅岁浸久贤豪述作川增云兴絶妙好辞表表在人耳目者不下数十百家湮没於时岂不甚可惜余漂流困踬久客诸侯间气象萎薾时有所撄拂则取酒独酌浩歌数阕怡然自适似不觉天壤之大穷通之为殊涂也覊旅新丰既获其助遂掇拾端伯雅词未登载者厘为三秩名曰羣公词选锓木寓室以广其传得则书之颇无铨次惟以寇忠愍公范文正公冠篇首庶几浮靡之议无所容声而是集之作亦得所主盟焉其或传诵失真姓字讹舛识者必能详辩若锱铢而较余则有所不暇云丁未中秋杨冠卿梦锡序
雾隐赋则序
词赋之作从古难工繇汉以来贾谊相如而下能擅声称者指未易多屈国家两科取士词赋得人为最盛然编帙所载充栋汗牛璞玉与瓦砾俱骐骥与驽骀混或者犹病其多且杂焉予束髪从师友游凡文会课程词场得隽其赋丽以则其旨粹而明者必手自编録授诸生为课试凖式每一篇出人争传诵视书肆所集诚万万不相侔犹虑夫传之不广而学者或未多见也锓木寓室与同志共之且名曰赋则云绍熙壬子五月既望书於雾隐之东窻
静寄乐府序
始余客凤山因与静寄谢公相还往阅时既久熟其为人醖藉风流翩翩可喜而其文亦类之尤以乐府知名於时每一篇出人争传诵一旦过余读李太白从阳冰求序文书慨然若有所感乃属以平生所为文曰庶乎其有托而传也无几何公有玉楼召整衣与余语拱手坐亡余既嘉其才哀其不遇又念其所以属於余者为不苟亟请遗稿於其家则已为秦氏子取去求之不可复得收拾残牋断楮於散亡弃置中自其他诗文外仅得乐府七十五篇摹写物华舒发情思俱与声度合虽恢谐戱谑间见迭出往往金辉玉映敷腴润泽无一点寒陋气於是铨次雠校锓木以传或者乃谓绮靡之词发人幽感君子病之不传焉可也曾不知至理所寓何往而不存昔柳耆卿赋咏绮靡尤甚而有浮屠氏者歌所谓晓风残月句乃於祖道契悟豁然则词之绮靡亦奚病静寄之作从昔以耆卿自许晩年且嗜禅学安知无警悟於世者余故叙而首之以见不忘之意云公名懋字勉仲洛师人淳熙丙午立春日江陵杨冠卿梦锡序
送临川簿张季海序
君子之学贵乎力行不贵乎迁就商鞅说孝公以帝道不开悟复说以王道而未入於是变以强国之术此迁就说也司马公以修身之要三治国之要三初献之仁宗次献之英宗又献之神宗凡此六言终始不变此力行说也力行之说虽若难合迁就之说虽若易从要其成效则有天冠地屦之不相侔是可不知所决择而审处之乎张季海鄱阳奇士也胸蟠万卷书议论谹博昕廷大对剀切详尽务欲尊所闻行所知以尧舜吾君跻一世於泰和之域季海诚不负所学矣有司失於选抡千仭翔鸾俾暂栖於枳棘间识者为之太息或又从而尤之曰天下之理落落者难合平平者易从与其危言有所拂於时孰若巽顺使之甘於听季海从宦盍亦吹虀於此乎仆曰不然以水旱辍耕者非良农以折阅不市者非良贾君子之学又岂以科目高下遽变所守乎力行其说可也季海勉乎哉圣天子规恢远图乐闻谠论一旦入觐宣室羽仪天朝献纳论思建万世长策似亦未为不遇季海勉乎哉故其赠行敬以司马公终始不变之说为之请淳熙甲辰中秋日江陵杨冠卿梦锡序
题跋
代跋御笔手诏
淳熙十三年四月二日上以御笔手诏赐臣某臣某拜手稽首伏读震惧仰惟皇帝陛下秉知人之哲得善将之方圣心昭明幽枉洞达旌别淑慝刑赏无僭滥虽中山之谤即墨之毁日至於前了然若鉴照龟卜曾莫容毫髪之欺故凡分闑外寄者俱得服勤尽瘁以効尺寸如臣么?滥叨戎行当国家闲暇时妄意先事之备严师律谨边防蚤夜以思期有以称上委寄夫何多仇寡与啧有烦言转而上闻仰渎宸旒之听臣之孤远不自意全圣德隆寛曲加矜宥方其谤书来上未即谴呵及辩?晓然则赐玺书勉励纶言温厚训饬再三俾益务拊循?心母怠恩隆报蔑惧辱明诏臣今而後惟知益鞭驽蹇毕命捐躯用答乾坤之造然奎壁焕烂云汉昭回色正芒寒岂臣一已所敢私揆日?刚登载金石庶使介胄之士从事疆场者咸知上意所向精白一心相勉以忠义云年月日具位臣拜手稽首谨言
代跋御书芙蓉诗後
臣恭惟皇帝陛下精微之学得自圣传昭回之光贲饰海宇迩者万几余暇取陈克芙蓉篇亲洒宸翰以赐臣某奎壁绚烂龙鸾飞翔臣跪受耸观荣惧交集窃惟诗人述作争自名家而属情赋物为难工自唐以来深造是域者仅可一二数克之是诗兴微而意远典丽而丰腴圣人取之寓诸翰墨芒寒色正增光发辉诚诗林千载之幸臣叨居近属亲拜大赐深惧无以报於上是用刻之坚珉昭垂不朽以侈荣遇以对扬天子之休绍熙改元月日具位臣拜手稽首谨书
代跋御书团扇後
皇上御极之初元规恢远图作新庶政易置诸将黜陟幽明臣分戍武昌首蒙收召晋跻岩陛典领谁何明年春得侍燕间天顔有喜赐之团扇奎壁焕焉臣以边远之微祗承天宠百拜登受钦颂耸观窃惟字画之兴肇自中古龙章云篆登载简编国家列圣相承留神翰墨黼黻政化辉映日星上咸五下登三繇汉以来不论也皇帝陛下心传道妙天纵圣能昭回之光下饰万物如臣么?锡赉不遗凤舞鸾翔增华卫府臣之蔀屋岂所敢私簭日?休勒之琬琰庸侈君赐以昭示於无穷期绍熙二年五月旦日具位臣某拜手稽首谨书
代跋御书酴醿诗团扇後
臣恭惟皇帝陛下重恊帝华缉熙圣学宸章奎画卓冠古今臣以介胄之微叠承帝宠迩者蒙恩宣宴天顔睟温复取黄庭坚酴醿诗特书以赐金碧焜燿龙鸾飞翔臣登受耸观形容靡尽窃惟倬彼云汉昭回於天色正芒寒下饰万物此天之所以为天也於穆圣君德参乾造至诚发育与物为春而湔拂亡聊扶起春风之语尚有采於诗人之赋咏规模宏远钧播亡垠八法昭垂不但形诸翰墨而已臣叨膺睿眷亲拜大赐无以对扬天子之休尝诵周家忠厚仁及草木之诗因知卜世卜年而臻过历之盛者实基於牛羊勿践履之初今圣心所存配天其泽恩被动植与舜同符永孚于休以延洪亿万载之业又岂周家得以拟伦端筴簭龟刻之金石庸示归报俾天下咸知上意云年月日具位臣某拜手稽首谨书
题赵康子父判院公遗帖後
儒学贵於家传自齐桓读书堂上而轮扁有父不传子之说然後歆向异同之论兴回视曾点曾参对春风吟咏气象相去邈矣余客台城与赵康子定交见其笔势翩翩文词高古意必渊源有自今得判院公遗帖殆与锺王并驱而争先於是始信康子之学盖本家传有不可得而跂及者康子居大将军幕府功名鼎来铭燕然颂浯溪皆甚易事他时以斯帖勒之金石不靳其传则公家父子休声令闻当并建於无终穷淳熙辛酉季冬二十日
题赵应之云巢集
右真应先生赵应之文公衢人云谷之适孙操履文章俱有前人典型醖藉风流盖今奇士也平时重然诺宾客从游未始轻许可惟某辱公知为最深年未冠登公之门公即许为文字交终始十年一飰不相舍探禹穴浮沅湘放舟顺流历江淮而遍吴楚寻幽吊古一觞一咏无不与之俱以是得公诗文为多乾道初别公游淮壖文字散逸兵间既归未煖席公赴玉楼召遗稿为好事者取去求之了不可得後八年於公经行之地得其诗文若干厘为十卷授其子季臯季臯念其得之之艰重加编次以广其传俾後世知有所谓真应先生者庶不辜所期云巢公故隐因以名集云淳熙改元莫春二十有四日
为陈生题度人经後
太上以至真妙道为世津梁敷译灵文度及一切谨锓诸木普劝受持

[book_title]卷八
钦定四库全书
客亭类稿卷八　　　　　宋　杨冠卿　撰杂着编二
辨疑问
治体
问治道有本原为治有径术谈者类为是言然诘其所自则懵不知何说有以赏罚为言者则曰赏罚人主之操柄有国者之不可一日无也昔者齐国?小诸侯未之服从一旦威王召即墨大夫而封之召阿大夫而烹之於是羣臣莫敢饰诈务尽其情而齐国大治强於天下赏罚者其治之径术乎然不赏而劝不令而威帝者之治又未始汲汲於赏罚何耶有以刑名为言者则曰三代以还人渐浇漓故秦任法律汉杂覇道盖欲化而不能岂能之而不欲刑名者其治之径术乎然岁断死刑才二十九斗米三四钱外户不闭行旅不齎粮其效乃见於行仁义而刑名不之用又何耶窃意谈者之言皆未得其要领所自也恭惟圣天子未明求衣日昃不食恭俭忧勤焦劳图治十五年於今矣以仁义之道则安而行以赏罚之权则公而当宜其成效大验视古无愧焉可也然内而朝廷外而郡县诞谩虚伪奔竞苟且今犹昔尔上而百执下而民庶浮靡骄奢越常乱俗今犹昔尔吏员兵藉日益繁多而熙绩御侮之效靡闻法令赋歛既备且极而创例虐征之举不巳簿书填委文移猥并视之邈如而陈篇奏记请谒覔举则交驰於道是无怪乎庶事之烦冗习俗之浇漓舍农桑事雕饰弃本逐末日沦於薄而冒法抵宪者纷然莫之禁也诏旨丁宁廷臣献纳及於此者母虑再三所以告戒者非不切至今乃未能翕然大变其俗何耶岂浇漓之积化而不能而羣臣饰诈莫尽其情所以致然耶是必有定论於此也或曰渐靡之习有不能遽革於振治之暂而庶事之备未尝不成於积累之余自武而成成而康骄淫利口之风未殄也自高而惠惠而文谇语德色之俗未衰也彼周汉之君亦何尝切切於是哉渐而化之其终俱底於治似未可以经术之说尤之也曾不知昔之羣寇麕争八方鼎沸而王景略得其术行之於关中不朞年而道不拾遗夫道不拾遗三代之所难致景略且谈笑致之孰谓今日有所不能乎诸君幸考古验今历陈其说庶有见儒者之通世务云
石经
闻自秦灭学圣人之经沦於煨烬天下不复见其纯全残编断简出於屋壁间赖汉儒收拾其遗而补其缺故圣经於是复明然人自为学家自为师父子异同之论纷然而起甚者至於改兰台漆书以合其私文此李巡所以有刻经於石之请而灵帝且诏诸儒讐定之也当时名儒如议郎辈尝为古文篆隶三体书法刋於石碑立之太学门时人谓之石经而天下学士咸所取法固若可尚焉然石经既立议者尚或讥其礼经之失何耶信如其言则诸儒之讐定亦未足为世之法则矣今考之洛阳记其碑之残缺虽不能全然存者十七八皆可覆而验也似又不容轻议於其间而唐人乃慨然悯经籍之讹不能刋正力与诸儒讨论正其遗失立石於太学以为万世法又何耶李唐去今犹未远其载籍所传皆耳目所接是否尚可究也彼之所正遗失者竟何事其略亦可得而闻否或曰扬子云作太元後世必有扬子云者出然後其书为可传圣人之经自遭秦火後世亦必待圣人者出然後其经为无疵汉唐诸儒其识见岂及乎此纷纷之论奚益哉我太上皇中兴以来崇尚经术亲洒宸翰刋之翠珉?以丰宇圣人之经固已是正遗缺昭如日月传诸无穷圣上临幸两学思有以尽宝藏尊崇之意又且建为杰阁揭以璇题栋宇翬飞奎壁焕烂穷今亘古未之前闻士生斯时得以圣主为师拭目观盛典千载一遇何其幸耶窃谓自古帝王有盛德大业必见於歌颂诸君蒙被教养之日久所谓老於文学者视此其可已乎愿摭汉唐石经之得失形容夫今日之盛以待有司之所决择
礼义廉耻
问管仲任政於齐齐桓以霸九合诸侯一匡天下仲之谋也其书八十六篇自刘向校其重复至於今传焉向谓其务於富国安民而道约言要有合於经今取而读之初无甚高难行之说其牧民首篇乃曰守国之度在饬四维四维张则君令行四维不张国乃灭亡彼之所谓四维者礼义廉耻是也且人而知夫礼则不踰节而上位安矣知夫义则不自进而民无巧诈矣廉则不蔽恶而行自全耻则不从枉而邪事不生是岂不为治之要术乎窃意齐之所以强桓公之所以覇皆管仲斯言维持效也然唐人之论则曰廉与耻义之小节也不得与义抗而为维圣人之所以立天下曰仁义蹈之斯为道得之斯为德履之斯为礼诚之斯为信皆由其所之而异名今管氏所以为维者殆非圣人之所立乎使管子庸人也则为此言管子而少知理道则四维者非管子之言也信如其言则廉耻由礼义而生礼义之维絶则廉耻不复存廉耻之维存则礼义固自若四维者吾见其有二未见其所以为四也管子之言不几於赘乎然汉人贾谊则曰亷耻节义以治君子上设廉耻礼义以遇其臣而臣不以节行报其上者非人类谆谆数百言且有及於管子四维之论又何耶大抵圣人之治天下於此四者不可缺一而为治也诚能厉此以御羣臣则人皆怀德戮力国家巩固有金城之势此谊所以谓厉廉耻行礼义所致也今而去其二尚可为治乎唐人之论是否果如何识者其必有见於此矣近世之士夫见利则逐见便则夺判於礼义而汨丧廉耻者十尝八九若以谊之所谓顽顿亡耻奊诟亡节廉耻不立者伯仲之相去盖又远甚其势政如痿人之疾駸駸乎日沦於膏肓而莫之振起使管子复生於今视此宁不为之寒心哉即是而论则四维之厉在今日诚不可朝夕缓也圣天子顷下明诏固尝以无伏节死义为深忧而迩之议臣又欲举管子之四维而厉风俗勤恳切至诚当世之急务上之人亦可谓无负於天下矣然君子之议尚虑乎忌与怠者其心之所不乐闻且以唐人二维之论为口实而谓夫四维之言非管子之言不足以训故愿与诸友评之幸道其所以然之故母略
求遗书
问爻画肇於包牺文字生於苍颉图籍之传盖非一朝夕也自秦下焚书之令先代坟典扫地不复存故天下後世始以不见古书为恨而右文之主亦汲汲然惟残经阙典之求无斁也吁秦之火其酷於书如此哉然书因秦火而亡固也亦有非秦火而亡者试与诸君评之夫书之二典载尧舜之事详矣康衢之謡南风之歌二典之所宜载者也何为书独遗之其言乃见於列御寇书孔子家语耶三皇五帝之书周外史掌之三坟五典之书楚左史读之而黄帝颛帝之道具在丹书宜若可考而知矣周武何为而不知乃以其道问诸太公耶意者外史之所掌左史之所读黄帝颛帝之事亦有所阙而不载欤证夏商之礼孔子谓文献不足阙史借马之文孔子谓其今亡夏五郭公春秋或以阙文而无所增周班爵禄孟子亦谓籍去而不能详唐虞成周之时其书未为秦火也书之阙巳如此其於秦也夫何尤说者谓六经之免於秦火者卜筮之易讽诵之诗而已然夏之连山商之归藏易也二易之书胡为而不传差以毫厘谬以千里易也易之书胡为而不载南陔白华之诗华黍由庚之诗崇丘由仪之诗诗也又何有其义亡其辞耶即是而言则易之与诗非以秦而存明矣汉之入关萧何入秦丞相御史府收秦图书藏之则是秦自易诗之外复有所谓图书者存其後挟书之律汉除之献书之路汉开之或遣谒者求其遗或采阙文补其逸六艺百家之文既已悉上送官而河间所得又皆先秦旧书孔之屋壁鲁之淹中亦莫非书之古文礼之古经也书礼宜其蔑有阙遗而汨作九共月令考工等篇或遗而逸或补而全者不可一二数复何欤岂蠧简之传寖久而失其真抑史臣所述未足深信也隋人谓书有五厄其论不专咎於秦其亦有见於此乎呜呼经之遗文秦之古书不可复见矣若河东之三箧西河之漆书汲冢之竹简无非古书也其书亦可得而闻欤九种七略之名四类四部之分与夫七志七録之着四库十二库之藏亦无非古书也其篇目皆可得而究欤国家垂精艺文求书之诏时时而下圣圣相承皆以是为急务故遗编坠简云集京师典章之盛视古无愧太上皇帝南渡以来固亦诏有司搜访逸文储之广内石渠中以传之无穷然篇籍散亡於兵火之余视祖宗秘阁三馆所藏尚或有所未备今日议者所以复有求遗书之说也然求之当如何将遣使以求之欤则括江淮之使必得人如苗拾遗访三川之使必得人如庾都官或谓其人未易得也将立赏以求之欤则同光试官减选之法乾德引验任职官之法大中祥符赐出身补三班之法似亦未易轻举也昔人云求访难知知者吝惜必须诱之以微利果尔则优给金帛无恤乎千金易一笔百金偿一篇之议可也诸君考古验今胸中必有成说幸援前所疑者一二条陈之以待上之采择
役法
问法之行於天下病於啓民之争心而多怨争且怨则趋上之役类有怵迫亡聊之意非其心之乐为也吁为法者亦安取乎民之不乐而强之哉古之时有庶人在官之役府史胥徒其是也均人掌均力政凡用民力岁不过三日故灵台有子来之衆鼛鼓有弗胜之喜非若後世之不乐於从事之甚也试以役法一事与诸君商之夫保甲之置与夫都副长正之异名不过使之讥乡井司鬬讼而给公上之役亦周人邻里相救助之遗意後魏里邻党正之故事也行於今日则猾吏高下其手以啓夫争端奸民移其产以附之外户虽明察之吏有所不能竟其欺而我独贤劳偃仰休息不均之弊於是乎生其可无所处於此乎国家嘉佑之前尝行丁役之法矣一变而为募召熙宁之後尝行募召之法矣又变而为丁役由丁役之弊则所配不均而中产往往有碎其家而仇其上者民瘼如之何而不恤由召募之弊则游手无赖不足倚仗往往有易姓名而之他郡者公务如之何而不亏是二说可为善後之计否耶主上厉精于治深恤民隐往者纶言之布首以均役法为重务所以寄是责於百吏者勤切且至是以迩者建议之臣献官民户均差之法田之制也以官品为之限而富强之家与其子若孙俱不得以肆其奸真良法也然一法立一弊生田以官品为限固也为之子若孙则减其半且家得十顷若十子均之则人得其一过是数亦役矣逮夫子又生孙孙又生子数十载之後支分派别则一顷之数均为数十家未艾也是则有官之子孙俱不免於役富厚者连阡亘陌亦与前所谓十顷家之子孙流转均差是何富者之佚而官户之子孙劳役无已耶是法一行则中下之家皆将碎其产而不可复全又何取乎均役为今欲使官户中产之家与富者流转均差之法行之悠久而无弊必使公家不乏事人情无怨咨如之何则可不然则官雇募之法义役之法亦可行乎君子之学贵通时务试条陈之母略
府兵之制
问乡遂之制泯然後齐以内政显内政之法坏然後唐以府兵闻乡遂内政辽乎邈矣独府兵为近代之良法蓄材待事於居处教养之日荷戈力穑於仓卒有警之时志史者谓其得古大意信乎其得古之意也然尝考之谓天下置府八百所而关中五百此陆敬舆之说也内以十六卫蓄养戎兵外开府五百七十有四此杜牧之说也二子唐人也所论异同如此志唐兵者乃言置府六百三十有四而关内二百六十有一则又与二子之言大相戾矣其说当孰从欤自夫以彍骑代府卫其弊乃至於不能受甲为之兵者疑若有百奔无一前矣然肃宗之复两京李郭之平巨盗非复曩时师也而又以成功何耶若然则府卫未必是而彍骑未必非也德宗慨然有复古之意询计於李泌者至於再三自其募戍卒耕荒田之策行而愿耕者十五六请以府兵之法理之似亦可复矣而竟无成功至李德裕帅劔南家鸠一壮卒缓农急战号为雄边子弟则与府兵之法果相远乎德宗不能行之於天下而德裕之区区乃能行之於一路又何耶圣上经略中原修明军政御便殿而阅武士诏郡国而选车徒而边庭戍役则又遣夫禁旅之良貔貅百万莫匪精强威灵气焰固足以折遐冲归侵疆矣然云屯万竈张颐待哺者嗷嗷大农馈饷日以不给闻为国远虑之臣思所以为足兵食之计未得也儒者之学贵通时务其可无说处此乎圣上聪明英武远过太宗其设施注措尝欲以太宗为法寓兵於农之制亦可次第举而行之否今两淮之民名籍隶於官而号为民兵者岁不知其几监司帅臣教阅以时朝廷又间遣使临之以问其疾苦兹岂徒为文具说哉窃以庙议必将有以用乎此也夫民既隶籍以为兵则无事而耕有事而战亦古制也今欲使之与戍卒耕闲田而无黾勉不得已之意目前之利既足以省运漕而足兵食岁月之久又可因以理府卫之法是说其果可行乎不然则置屯田者亦能省度支钱二十万开营田者亦能岁收粟三十万斛顾何昔行之之易而今行之之艰耶诸友席珍待聘非一日矣愿考古验今详究前所疑者并以可行之制为今日边备献母借圣言为解而曰军旅之事未学也
垦田
问地遗利民迁业大患也无盛以迫之屋粟以病之夫家之征又深惩重困之古之农亦有不出於其所乐趋而必待上之法驱势禁而後为之耶大司徒颁职事遂人教稼穯里宰田畯之属又从而劳来劝相之古之吏其诚於为民耶抑亦奉君之意而不得不尔也汉世设力田之员除农民之租而太仓腐红不旋踵而效形於公私哀痛之余後周之时蠲官牛之输租赐田庐为永业而地利数倍之获未几而利於葺屋植木之後夫用力於戞戞乎之初而计功乃如桴鼓之速岂亦法意俱善而然耶抑民之自勉欤其毋乃长吏奉行之?出入阡陌有以劝率而然也今之淮楚荆襄与夫湖广间沃野绵亘不知几千百里然禾黍之地鞠为蒿莱肥饶之壤荡为荒秽耕夫过之掉臂不顾何耶意者土未加辟豪强操契劵以攘之禾未登场有司履亩而税之农之捐种粮躬襏襫沾体涂足终岁勤动曾不得粒粟以实其枵腹势凌虐征已纷乎其前为吏者且漫不加省农亦何苦自纳诸罟擭?穽而莫之辟也是无惑乎田野不辟家给人足之效蔑如也圣天子力本务农勤恳切至近有以官庄田利病为言者帝且温顔顾问次第行之况淮楚荆襄湖广之闲田未耕者乎窃意圣心攸属无日不注想於是也议者谓曩岁持荆湖节者尝援乾德故典请于朝欲见佃者止输旧税开垦者永不通检而安集招诱则责之长吏帝旨俞允俾其告计抢夺者不容理用心劝诱者议旌赏夫惟利是狥人之情也狭乡之民骈肩侧足以争?常一闻此令其谁不乐趋阶书劝农吏之职也旌赏之渥且不忘其功一闻此令其谁不加劝将举是说饬有司力行之不识可乎昔河南尹招流散而除租税始也居民不盈百户终於野无旷土荆南留後抚凋残而课农桑始十有七家终於民富军赡兹又劝农之效彰彰者今欲命令之孚而奉行者不视为虚文民吏之相习而安於田亩无狼顾之虑富给之利上跻周汉不特有河南荆南之风以无负圣上重民事之意盖有故焉诸君通世务胸中岂无定论考古验今并陈之母略
<集部,别集类,南宋建炎至德佑,客亭类稿>

[book_title]卷九
钦定四库全书
客亭类稿卷九　　　　　宋　杨冠卿　撰杂着编三
愚虑说
重楮币说
夫所谓重楮币者何也愚闻之物无轻重物物者能为轻重物物者执物之权者也故轻重不随乎物而物之轻重不得不随乎我土之与金其贵贱固异也齐高祖欲使之同价土与金不能自为轻重而轻重之者齐高也鹿皮之与钱其缓急固殊也汉武帝以方尺之皮直钱四十万而诸王朝享非此不行鹿皮与钱不能自为轻重而轻重之者武帝也齐之君汉之主执其物物之权故欲重而重欲轻而轻惟所欲耳愚固知执利权以制天下者不患乎物之不我随也今日楮币与钱并行凡几年矣始行之而利今行之且弊亦知其弊之所自来乎且西州之楮币其便用亦东州之楮币也东州之铜钱其流通亦西州之铁钱也何西州用之百年而无弊贸百金之货走千里之涂卷而怀之皆曰铁不如楮便也而东州则不然楮日轻钱日重楮日泛滥钱日匮乏富家大室竞以藏镪为得计而楮币之行於行都近郡之外则滞而不通有兑折之弊有伪造之弊有售而不乐取之弊盖戞戞乎难行而反以蠧铜人皆病之何耶盖尝思之文帝重粟而天下之民皆力田赵王好剑而门下之士皆说剑所重在此所趍在此惟视夫上意之何如耳人皆曰蜀之铁与此之铜一也而不知其二也愚闻蜀之父老曰铁之为质易於盬坏不可以久藏如铜比也是则铜者人之所贵铁者人之所贱故蜀之铁与楮并行而无弊今之铜所以日乏者正以富家巨贾利其所藏而不肯轻用耳其意若曰楮虚也其弊又不可言也钱实也藏之而无弊也况夫上所出之楮日至而无穷民间之输於上则惟铜币之为贵吾何苦以吾之实而易彼之虚哉故钱日乏而楮日轻州郡之间执虚劵相授殆有终日而不见百钱者则又何怪其不弊耶或者不原其弊也则曰东南与蜀异也楮之不宜於东南废之可也愚则曰救之可也废之非也夫蜀救弊之法东南之所未尽行也何谓未尽行也夫蜀之立法则曰租税之输茶盐酒酤之输关市泽梁之输皆许折纳以惟民之便此一法也又有一法焉贱则官出金以收之而不使常贱贵则官散之以示其称提使之势常平而无此重彼轻之弊夫如是则楮与铁常相权而公与私常相济何弊之有哉今此则不然天下之输税不责以楮而必责以钱官务之支取既无其钱而徒易以楮至发纳上供官则以微价收民之楮以充其数则是我不欲此矣而求民之无轻乎此其势固不可得也朝廷欲革其弊曩者固尝令官自出钱比民间兑折之价重其价以收之然其法则一人日支一缗过其数者罪焉胥吏艰阻之态百出民亦何苦费力如是而受无辜之责耶无惑乎今自行都两浙近郡之外闽广荆楚楮币不通之患如昔也夫欲使民之视铜如楮视楮如铜此其原不在乎下而在乎上今为之法曰吾之楮与铜初无轻重也将以相权而行也自今日以往凡远近之输於公者钱楮各半否者不纳也如是则非特近者重之而远者亦重之远者重则近者有所泄楮之价其必无减折之患而铜之重亦变而为轻民之楮虽不支於官其价自与官等矣轻重之权是岂不在我哉呜呼有诸巳然後可以求诸人无诸巳然後可以非诸人我自轻楮而责之民我自重钱而惟楮之不轻固亦不知事体矣陆?谓钱重则加铸而散之使轻钱轻则作法而歛之使重刘秩谓物少则作法布之使多物多则作法收之使少二子之时未有楮币之患故惟以钱物轻重为言愚请借二子之言以为楮币之说庶其无弊不下於西州云
省兵食说
夫所谓省兵食者何也愚闻之侏儒之曹蠧汉仓之粟滥吹之伍叨齐国之禄齐禄汉粟损之以岁月未觉其害固也然山林之茂野烧之不供江海之泄漏巵之不能实愚又窃为齐汉寒心也天下之事养是人也必欲获是人之用也徒养之而无所用之徒费也徒费尚足以为天下哉何者吾之廪粟俸钱一毫一粒皆民膏脂也朘膏脂以养无用之物无用之物则利矣病民何如哉呜呼亦知後世之兵为食之大蠧乎井田乡遂之制齐微变之内政之法桓公姑以便一时云尔国中之士为兵鄙野之民为农农不知战而士不知稼权宜也然十五乡之士不过三万而北伐山戎南伐楚无不如意不闻其徒养而无济於用也府兵之法唐因周隋而行之有事而战事巳而耕大利也开元之主轻变而为彍骑天宝以後边将益兵寖多调度愈广每岁衣用千二十万匹粮百九十有万斛一旦范阳有变而六军之士皆不能受甲嗟乎井田不幸为内政而内政尚未有徒费之兵府兵不幸为彍骑而彍骑非徒无益而又害於事其尚忍言之哉今夫佣一夫於家授若直给若食则必责若事怠而不足供於使令者则逐而斥之此庸人鄙夫之见非有过人之智而後察此也况以天下之财养天下之兵而无补於天下之缓急泛然而无所甄择也悠然而无所诃责也幸然而不冒於矢石干戈之冲也其孰坐守穷困而不惟此之归哉蚕之食桑不见其损有时而尽火之然膏不觉其销有时而竭此主计之臣当涂之士游谈聚议之人所以每叹夫兵之不精食之不足也呜呼不自其所由耗之处而为之计兵日以不强食日以不裕无所偏就其利而徒两受其害者亦其事势之至此无恠乎议论之愈勤督办之愈急裒歛之愈苛而兵食真若愈不可为也窃尝论之今日之兵虽以简中者为额而老弱犹居其半也州郡之厢军类驱之筑城堑供夫役懵然而不之教也至於禁军虽或使之习干戈听旗鼓无故不许越境外然才不胜为兵而滥其籍者纷如也推是而言则凡养兵十万五万人或无事而食也养兵百万而五十万人之食徒费也若之何而恠兵之不强食之不丰哉无事时吾民受其亏有事日国家受其误呜呼其亦何便於此也我太祖得周代之兵中外惟一十二万平蜀之後所择而留者能几人乾德中中外之兵止拣十万太宗尽平宇宙所增不过三十余万积而至於真宗全盛之世兵籍不过五六十万犹虑耗费财用时命减冗当斯之时东征西伐而兵不患不精衣粮有限而财不患不足诚良法也今日之兵仰给大农者亡虑百万兵非不多也而一旦有警常若不足於用一郡给兵岁费或至数十余万缗财非不厚也而嗷嗷之口犹有未满其欲之意是亦大异於祖宗之世矣祖宗以全盛之力而所费止如彼今版图未复职方之旧而费耗於无用者乃如此呜呼何知而不为之计乎愚愿朝廷力戒诸路帅臣及诸州军监凡厢禁兵违法而役使者寘之罪兵官早暮弛教閲之法则削其官冗食无用者则使既拣之又拣之少而弱者使之不得预长征之选老而病者使之自复於齐民之列间有无所归之人正欲弃之则田子方赎老马之仁可推也正欲仍之则周世宗所谓无用之物又可监也则必削其籍薄给其资俾隶百司之役其为费也亦约矣州郡寛匮乏之忧国家收精强之用富国强兵计无易此执事不以其骇俗听咈人情而难之则沿边屯戍之兵皆可即此类推矣
教车战说
夫所谓教车战者何也愚闻之楚人不齐语傅之齐人则数年之後可使如庄岳蜀人不知学化於文翁则数载之间闻风於齐鲁天下之人非必生而能之也责人以生知之能而置之於未尝教之域见其不能是也而遽弃之吁惑矣抑不知楚人无齐人之傅蜀郡不文翁之教则鴂舌之音且将没其身而不变而诗书礼乐之风亦不能如是之蔼蔼也愚故知人未有不可教患教之无其术不患教之无其术患夫教之不以其渐而已矣车战之法行於古着其效求之今未见其功世之议者皆曰南人长於舟非车之便也又曰江淮之阻车不得方轨车非东南之长技也呜呼使吾而果安於一隅也则车战之说诚如或者之议吾欲长驱中原洗清关陇则车战之法诚非一旦卒然之计宁不预讲素练以为必胜之策乎大抵天下之理备不立者功不成习不久者用不精而地势之论不与焉吾非略夫地势也事固有不逃吾所见者也周人本非能水战也世宗教以唐人不数岁而出没如神北人本非能水战也我艺祖有昆明之习而终於可用北人之可以舟亦南人之可以车也孰谓车战之法不可行於今乎则亦移之以渐而已人之情卒然为之则骇而惊强而为之则劳而惮吾诱之而使安於变则劳而惮之心不作也久而使之习於战则骇而惊之态不兴也若是而磨以岁月怯者可以使之勇怠者可以使之奋惟吾所欲用如何耳昔吴人僻处江湖之间闻其便於舟檝矣未见其便於车战也申公巫臣一旦自楚适吴舍偏之两且留其子使教之乘车射御未几而吴人尽其技终与齐晋抗衡上国楚人一岁疲於奔命者七夫吴者亦向之吴也昔不能是而今能是微巫臣之教愚未见其可也使巫臣不留其子而教之以渐则亦未见其得也世儒往往以成败论事一吹虀於房琯陈涛之败闻车战之法则掩耳而不愿听呜呼亦惑之甚矣棊一也巧者用之而胜拙者用之而不胜弓矢一也精者举之而中疎者举之而不中宁可以非其人而咎其器乎琯之车拙者之棊疎者之弓矢也平居口道先王语一旦卒然用於军旅间事非其所素习也兵非其所素讲也而欲以抗方张不制之敌如以肉餧虎以羊驱狼果何益哉呜呼执琯之事而废车战者是欲见不胜者而废天下之棊见不中者而废天下之弓矢也其可乎今日幸无以房琯陈涛之事议车战
兴水利说
夫所谓兴水利者何也愚闻之天下之理遏之於此者必导之於彼有以遏之而不知有以导之则其势必激而生变夫水之为物柔而刚者也方其激激然若有所泄而不能远溃溃然若有所郁而不得发纵横委曲以求骋奔趍之路当是之时吾不能顺适其势以泄其暴使之有所就有所避则其终必至於奔放四出决堤防荡陵谷溃冒冲突而有可畏之患窃尝谓治水莫善於导莫不善於遏尧之水鲧治之鲧之心非不切切然於此九载而绩用弗成者遏之而激其怒故水之为患益深鲧既殛而禹嗣兴其功之成乃及于万世者凿龙门决大河导衆流归之海尔尝取禹贡一书读之见其记导水者十有一而言入于海者居其七虽导渭导洛导弱水导菏泽之言不及於海要其理未始不顺而导之使归於海也故孟子曰禹之行水也行其所无事行所无事者谓夫不智乎凿不逆乎流顺适其势使就于下如是而已尔今之谋利害者则不然见水之溢於西则遏其西水之溢於东则遏其东曰新田可决也曰旧防可增也曾不知水之下流无所奔趍则吾之用力虽勤而其流益滥矣是以顷岁苏杭湖秀之邦春夏之交天作淫雨则川流泛溢决民居害田稼而其暴不可得而禁御也夫秀之华亭濒海有泄水之港杭与湖秀之水皆由是港聚归柘湖以入于海昔时港无所窒岁虽巨浸而河流不壅故三州之田无虞而吴江虽处下流水势既分民田亦蒙其利今不加意於是焉何也湖之浦溆濒湖亦有泄水之漊苕霅之水皆由是漊以归于太湖昔人浚其漊而深之且於其所视湖水高下而为启闭之具以杀其暴故时无水患而民免沟壑之虞询之故老其遗址尚可考也今乃委而弃之虽濒湖之民实其漊之半以为种植之地官司漫视不之省复何耶愚愿朝廷力戒有司参酌其宜遣长吏率濒湖丁保疏导之使衆水皆有所趍则濒湖诸郡岁免为鱼患矣有持首鼠之说者必曰柘湖之濒海有云间等三乡方衆港之通旱岁则海波逆流为三乡田苗之害太湖濒湖之漊时有泥涂之壅岁役丁保则有妨农之害是未可轻议乎此也嗟夫天下之事有利者必有害善计事者惟择其利多害少者为之尔且柘湖三乡之田与四郡之田孰多苟吾之设施得其术使上流有所泄下流不逆行则海波之患夫何虑太湖凄口之役专命一二吏董其事每於农隙之时加工焉民得保其田庐将欢欣鼓舞而从之则妨农之害亦奚疑本朝天禧间江东大水民胥艰食张纶之使东南也请治五渠以泄于海议者谓泽国下流江海与平彼潮者通夜不息沙从而寒欲导焉而何极纶曰不然彼日之潮有损与盈三分其盈损居二焉衆川则乘其损而趍之矣彼沙者岁月而积辟以农隙民岂安于灾而恡乎力哉佥从其谋而苏秀俱蒙利先正范仲淹不轻许可且以修水利如邵南阳称美之愚之说纶之说也惟执事深察焉
革滥进
夫所谓革滥进者何也愚闻之事若咈於人情而理有所当然者朝廷力行之勿恤焉可也夫举天下事汲汲然惟人情之恤则天下无可举之事矣且奏补之法祖宗不易之典也仁宗朝则损之迁官之法隋唐不易之制也英宗朝则增之当时之论必谓人情有不乐於此而圣君力行之不顾者诚以清官曹之滥而澄其原苟小有所恤则大有所害焉不可也今日官冗之弊极矣中原版图未尽复于职方氏而京官合任知县者动以千百计尽东南二百州属县之阙而与之尝不足以供其求无惑乎吏部注拟之不行纷至?来而有贤愚同滞叹也将革其弊则如之何曰无恤乎人情之或违惟察其理之所当然不当然足矣今夫天下之士以科举而进以世赏而进者俾之三削而关陞五削而改秩试以亲民之职优贤之理当然也彼杂流入仕固宜有限格而豪民之家有滥捧香之泽及以高赀而授妻恩者胡为亦使之改京秩宰大县而与进士任子等耶且县令之职於民最亲除授得人则利兴害除主德宣布或非其人则一邑之间徭役不均刑罚不中民利不作民害不去其为患盖有不可胜言今之豪民目不知书天资残刻若宠以子男之任使临其民彼志在苞苴惟利是徇必剥民之财以奉巳之私监司郡守牵於请托虽目彼之奸赃且畏缩而不敢治百里善良之民三岁受其残虐未知其何辜故范仲淹谓固邦本者在乎举县令如之何使斯人之徒为民父母以困穷天下其言深有契乎此也窃尝计之豪民家赀不啻百万今以其百分之一而图恩泽则可补官又以其补官之直而为苞苴则可覔举举主溢格例授京秩矣不数年叙进一官遇郊霈则又沾服色封叙之渥积之岁月陞于员郎且禄其子若孙是朝廷名器之重富者轻捐橐中之金即可探诸其怀而取之享荣禄於无终穷窃意官爵之滥从古无是也今将为之法曰民之由捧香妻恩得官者欲改京秩举主必倍之荐举之书必责其明言某举某人自某涂进为监司若郡守者使其稍有识知视此必唾去不复举甘心举之而不辞者则举主之为人亦可知矣如巳改京秩今则不许转员郎今或任知县亦复罢去以祠禄如是则官曹庶或可清流品亦有区别而县令之官亦须得人不至为民害彼滥於泽者自恃其有游谈之助也闻是说之行必有以贵戚恩泽为言而败其议者愚则折之曰馆陶公主为子求郎而明帝不许萧太后为亲求刺史而宋高祖不许秦国公主为子求近州刺史而真宗不许爵禄天下公器也必贤而是与诚使尔为贵戚之姻族苟非其才朝廷亦不敢溺以私况尔辈田家子也非其姻族而滥其官今不寘之法而全其躯命亦幸矣尔今复何辞彼自知其官之滥而畏其法之临也将捧头请命之不暇其或有怨怒之言勿恤焉可也昔周太祖时军士有流言郊赏薄於唐明宗时者帝责诸将以不顾人主之勤俭不察国之贫乏不思巳之有何功而受赏诸将皆悚恐谢盖彼之所以怨其上者不直则吾之於其所怨亦可以勿恤矣夫将士国之爪牙也周太祖於郊赏之薄尚不之恤今将清冗流之滥而行其法尚何恤豪民之言为愿明戒有司力行之

[book_title]卷十
钦定四库全书
客亭类稿卷十　　　　　宋　扬冠卿　撰杂着编四
疏文
韶州曹溪南华寺修造疏
救世医王鉢囊犹在无尘明镜针芥相投信器密传宗风益振归卧曹溪深处静听韶石遗音栢子枝头已会祖师之来意梅花岭上任传春信於行人遂令东土儿孙尽识真身面目逮长蛇之肆毒暨囬禄之兴妖碓磨沉沦俱化荆榛之域钟鱼寂寞仅余瓦砾之场栋宇一新龙象咸庆惟兹器用之饰与夫埏埴之工计匠何啻百金为山尚亏一篑衆力成就如令九仭废井及泉末後殷懃更看羣儿聚沙成塔【原注刘禹锡云逹磨救世如大医王】
请僧住北坞五思庵疏
佳城葱郁箨龙千尺欲参天绀宇靓深玄豹一班方隐雾副兹虚席得最上乘某人熟世谛而万法皆圆悟真空而一尘不染鴈沉寒水影奚碍於去留月映碧潭光无分於表里眷北坞之泉石拱西山之烟云不须露影藏身便好逢场作戏粥鱼斋鼓岂惟香火之一新襌版蒲团自可晨昏而稳坐当仁不让毋事牢辞
鸥盟先生王彦和疏【并引】
鸥盟先生王彦和年八十余老矣诗益王而身益贫病卧马头村家四壁立啼号之声相闻友人杨某为作数语谒乡里朋从及名公巨卿之高义者庶几闻而兴念激余波沾丐之俾延桑榆之暮景云
窃以作北牎之唫不及杯水缓西江之激其枯鲋鱼鸥盟先生家乏儋储室如悬罄琼琚玉佩虽大放於厥辞紫凤天吴或倒披於短褐年余八十老矣谁与升斗活之草真卿乞米之书实艰懃之末济为鲁肃指囷之举尚富贵之毋忘高义不遗交情斯见
?书
代陈季海荅张氏书
?聨桑梓钦一时阀阅之隆?合金兰本累世婚姻之旧洊蒙嘉好讵敢固辞伏承某人师友渊源见闻博洽而某女某人习专丝枲秀乏闺房岂若而人能配君子卜齐姜之育既误闻龟筮之从依张耳之贤庶永遂门墙之托
代姚涧叟回王计议书
将之儒雅夙钦王谢之家重以婚姻兹结刘范之好虽幸得东牀之俊自慙非北里之豪误谐鸣凤之占远辱朶云之贶以币帛箱篚将其意益增圭筚之光无榛栗枣修告乎?终愧琼瑶之报徒深感佩罔既剡裁
代赵应之回苏经略书
令德有後遹追孔李之盟同官为僚载结潘杨之睦时方多故曰未有家庸先驰尺素之书庶早遂终身之托乃勤币帛增贲衡茅婚姻以时已合好於二姓欢欣如一尚偕老於百年喜溢于衷言不尽意
为帐干与王氏书
儒雅醖藉夙钦王谢之家兄弟婚姻兹结潘杨之睦合好二姓徼福前人伏承令女某人姆训素娴闺门挺秀某弟某勲名未立湖海倦游方采苹兴南涧之思而坦腹与东牀之选齐大非吾偶也虽莫遂於牢辞平固长贫者乎或可酬於垕德
又代王户与李司理书
同官为僚方遂聨於王事二姓合好兹乃缔於姻盟托?云初占辞敢後伏承某人素娴姆训挺秀闺门而某第几男某幼读父书粗闻诗礼虽际有家之愿实深非耦之惭诺重百金既协凤占之吉币陈五两庸修鴈奠之恭诚意是将凟尊为惧
祭文
代永思陵修奉使副正月六日渡江祭江神文
充员修奉护役园陵提兵吏涉江自今以始惟神受职相兹役事俾往来善济无惊波之虞则亦惟神之休
又代修奉司櫕宫路祭文
赤符受命黄屋非心退居大庭之间访道崆峒之上得青丘之真诀方茂介於夀祺乘白云於帝乡遽遐跻於霄极圣心永慕孝思无穷日月有时灞水象汉陵之制人徒不变稽山惟禹穴之仍仙域肇新神灵警侍臣等蒙恩护役庇职罔功建地因山寅奉制言之恳恳踰梁下阪忍瞻羽卫之煌煌望龙髯而莫攀抱乌号而擦涕
又梓宫发引路祭文
德盛五帝功冠百王基绪重兴历服无疆退居大庭尊为上皇汉殿称觞其乐未央非心黄屋乘云帝乡弓劔遐遗臣民感伤衣冠閟藏乔山之阳万岁千秋皇图永昌
又代鄂渚路祭文
国有大忧朝晡临于庭臣子之义当然也属者慈极上宾诰遗万国臣方典兵闑外不即奔趋大行前今兹灵驾在涂羣心永慕洁涓之荐臣又弗克躬亲执事睇瞻乔山龙髯莫攀哀摧肺肝涕零如雨
向夫人启灵祭文
三月而葬礼之经也远日恊吉攅于郊垧升自西阶送形而往祭奠於庭而哀离於其室者兹又人子之念母示不忘亲也呜呼柩不暮宿涓休夙兴旗旐翩飜笳鼓悲鸣即襄大事妥安明灵灵兮顾歆以燕及後之人
又同日至板桥攅殡祭文
日月有期将徇戴经之制山川云远未遑蜀道之归即此丘园营夫宅兆其葬也不封不树虽务权宜然事之如生如存敢忘尽孝
洋州寒食祭文
春秋祭祀人子所以致时思於其亲也霜露既降怵惕于中匏系一官不果躬亲即事顾瞻飞云远驰敬恭心焉感伤涕零如雨
册宝礼成追封三代代焚黄祭文
父太师
坤仪受册祗拜殊恩涣号疏荣追崇先德睠惟我父实大吾门勲庸纪述於旗常畏爱流行於郡国兹晋维垣之秩式昭赠典之华其命惟新欲报罔极
妣
母兮鞠我垂休无穷子之慕亲欲报罔极兹受坤仪之册晋疏秦国之封焚告墓庭增光泉壤莫罄晨昏之养惟深霜露之悲
祖太傅
镂玉陈仪厚人伦而正始明纶锡命嘉世德以追荣衍庆吾门实繇王父爰陞华於公傅俾焚告於墓庭尚克顾歆以承休宠
祖妣
位奠中闱恩沾外族追荣祖妣夙着姆仪爰膺信国之封载锡宸庭之命尚钦承於帝宠以衍庆於孙枝
曾祖太保
祖德之修其来也远庆源之衍所报必丰兹俪极於九重爰疏荣於三族晋跻公保贲饰幽扃虽迥隔於松阡庸祗焚於纶告尚承新渥以燕後昆
曾祖妣
涓休受册位奠中闱正始厚伦恩沾外族爰追荣於三世用加贲於九原晋疏崇国之封载锡宸庭之命惟祗承於殊宠以佑助於後人
归谒五世神座祝文
五世祖祖妣
表正六宫恩沾五世奕奕寝庙妥安神灵涓吉陈仪躬行祗谒
高祖祖妣
奕世载德建闻无穷庙飨于家国有彞制尚承殊渥以佑後人
曾祖祖妣
声闻邺中积有余庆诏封王爵庙飨家庭归谒容仪躬行盛典
祖祖妣
寝庙翬飞涓辰祗谒惟予祖德衍庆孙枝叠拜王封尚承天宠
考妣
二南正始王化之基欲厚人伦首颁命数祗谒寝庙孝思无穷
春孟祭五世神座祝文
五世祖祖妣
奕奕寝庙妥安神灵岁律肇新王春兹始?修祀事庸展时思
高祖祖妣
春秋祭祀典礼之常庙飨于家元正伊始洁蠲以荐神其格斯
曾祖祖妣
声闻邺中积有余庆诏封王爵庙飨家庭春令告新?修祀事
祖祖妣
寝庙翬飞王封载锡青阳布令祀典肇修备物荐诚用伸追远
考妣
天令循环孝思罔极春王正月时祭敢忘笾豆静嘉陈仪寝庙
又秋孟祭享祀文
五世祖祖妣
五世之庙岁祀有常执矩司秋农乃登谷因时致祭备物陈仪
高祖祖妣
德全乡社庆流後昆秋祭曰尝顺时而祀奕奕寝庙如将见之
曾祖祖妣
孟秋之月寝庙荐新国有彞章礼均外族爰修岁祀以厚人伦
祖祖
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:25:49-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
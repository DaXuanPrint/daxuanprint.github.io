<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,周必大原序,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,东牟集全文在线阅读,东牟集全文在线下载,大玄古籍书库">
<meta name="description" content="诗文别集。又称《王东牟集》、《王东牟先生集》、《东牟文集》、《右史集》。十四卷。宋王洋撰。周必大于南宋孝宗淳熙六年(1179)序其集，为三十卷。《宋史·艺文志》著录为二十九卷。《文渊阁书目》卷九著录，谓一部五册;《箓竹堂书目》卷三同。《国史经籍志》同《宋史·艺文志》。其集，清高宗乾隆(1736—1795)年间修《四库全书》时，已久不见，乃自《永乐大典》辑出，编为十四卷：卷一至卷六，收赋一首、五古五十二首、七古八十三首、五律八十七首，五言长律二首、七律二百五十七首、五绝四首、六绝三首、七绝二百二十四首，共七">
<title>东牟集_王洋_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">东牟集</span> <br/>
          作者： <span class="inputVal" id="bkauthor">王洋</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]124975</span> <br/>
          说明： <span class="inputVal" id="bkdec">诗文别集。又称《王东牟集》、《王东牟先生集》、《东牟文集》、《右史集》。十四卷。宋王洋撰。周必大于南宋孝宗淳熙六年(1179)序其集，为三十卷。《宋史·艺文志》著录为二十九卷。《文渊阁书目》卷九著录，谓一部五册;《箓竹堂书目》卷三同。《国史经籍志》同《宋史·艺文志》。其集，清高宗乾隆(1736—1795)年间修《四库全书》时，已久不见，乃自《永乐大典》辑出，编为十四卷：卷一至卷六，收赋一首、五古五十二首、七古八十三首、五律八十七首，五言长律二首、七律二百五十七首、五绝四首、六绝三首、七绝二百二十四首，共七百十二首;卷七至卷一四，收各体文三百五十九篇。今有影印文渊阁《四库全书》本、《四库全书珍本初集》本。上海图书馆有抄本，凡五卷。今人栾贵明《四库辑本别集拾遗》复自《永乐大典》残卷辑得五古诗一首、各体文五篇。</span> <br/>
          封面： <span class="inputVal" id="bkimg">Z_18232.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]东牟集
[book_author]王洋
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗文集,完结
[book_length]124975
[book_dec]诗文别集。又称《王东牟集》、《王东牟先生集》、《东牟文集》、《右史集》。十四卷。宋王洋撰。周必大于南宋孝宗淳熙六年(1179)序其集，为三十卷。《宋史·艺文志》著录为二十九卷。《文渊阁书目》卷九著录，谓一部五册;《箓竹堂书目》卷三同。《国史经籍志》同《宋史·艺文志》。其集，清高宗乾隆(1736—1795)年间修《四库全书》时，已久不见，乃自《永乐大典》辑出，编为十四卷：卷一至卷六，收赋一首、五古五十二首、七古八十三首、五律八十七首，五言长律二首、七律二百五十七首、五绝四首、六绝三首、七绝二百二十四首，共七百十二首;卷七至卷一四，收各体文三百五十九篇。今有影印文渊阁《四库全书》本、《四库全书珍本初集》本。上海图书馆有抄本，凡五卷。今人栾贵明《四库辑本别集拾遗》复自《永乐大典》残卷辑得五古诗一首、各体文五篇。
[book_img]Z_18232.jpg


[book_title]提要
钦定四库全书　　　　集部四
提要
东牟集十四卷　　　　别集类三【宋】
臣等谨案东牟集十四卷宋王洋撰洋字元渤山阳人以省试第二名中宣和六年甲科绍兴初累官起居舍人知制诰直徽猷阁历典三郡其事蹟不见於宋史惟周必大所作集序畧纪其行履大槩嘉定山阳志中有洋小传亦皆采必大序中语不能有所增益今考韩淲涧泉日记称洋在信州城居有荷花水木之趣因号王南池辟宴坐一室号半僧寮清贫衣服窭甚善诗篇云云江西通志亦称洋侨寓上饶与曾几相唱和以二书所载与集序参考之盖亦南渡之清流也集为其子昌祖所编宋史艺文志列其目为二十九卷而必大原序实作三十卷则宋史为误自明以来世罕传本选录宋诗者多未之及独永乐大典各韵中散见颇多谨采掇编订得古今体诗七百首杂文三百五十余首其诗极意?刻往往兀奡自喜颇不为边幅所拘文章以温雅见长所撰内外制词尤有典则盖洋生当北宋之季犹及覩前辈典刑故其所作虽未能上追古人而蝉蜕於流俗之中则翛然远矣洪迈容斋三笔载洋题余干县琵琶洲诗云塞外风烟能记否天涯沦落自心知眼中风物参差是只欠江州司马诗当时称为佳句而永乐大典内已佚不收又涧泉日记极赏洋为李彭元所作养源斋记检永乐大典亦无此篇则其他残缺者当复不少今姑就其尚存者分类排纂析为十四卷以着其概其周必大序亦仍冠之於首云乾隆四十六年九月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]周必大原序
文章以学为车以气为驭车不攻积中固败矣气不盛吾何以行之哉东牟王公之文吾能言之以六经为美材以子史为英华旁取骚人墨客之辞润泽之犹以为未也挟之以刚大之气行之乎忠信之涂仕可屈身不可屈食可馁道不可馁如是者积有年浩浩乎胸中滔滔乎笔端矣赋大礼则丽而法传死节则赡而劲铭记则高古粹美奏议则切直忠厚至於感今怀昔登高望远忧思愉佚摹写戱笑一皆寓之於诗大篇短章充溢箱箧嗣子易祖惧夫散轶而无传也厘为三十卷属某为之序昔叶少藴尝问公刘贡父精於史汉以其谓杜诗功曹非复汉萧何为误用事信乎公曰高纪萧何为主计吏孟康注功曹也王定国犹知之诗史岂误哉少藴叹服公之於学可谓不苟矣官太学时实代秦丞相而直道正辞亦摈弗用晚守鄱阳洪忠宣适获罪於秦无敢过其居者公独修舍盖故事坐是罢郡方势利之门大开既不闯焉又从而偭之其气何如哉故因论文章渊源而以二事实之庶几来者有考焉公讳洋字元渤宣和未登甲科绍兴初以右史赞善尝命直徽猷阁历典三郡所至有异等效云淳熙元年十月一日

[book_title]卷一
钦定四库全书
东牟集卷一　　　　　　　宋　王洋　撰赋
拟进南郊大礼庆成赋【并序】
某伏覩绍兴某年某月某日赦书颁下郡县冬至已行南郊礼成惟斯盛礼缺坠未讲有年於兹矣某窃慕古人覩时盛事必有文章纪叙辄述实用注於当年礼文因革有所稽证此文之所以有助於治者也某不自量度辄因盛礼之举为南郊庆成赋亦庶几万世之後思见今日礼仪制度之数典祀克举之由逹於有司典章之外或有考焉其辞曰皇帝践阼十有七载遐迩既洽神人用和爰以中冬癸丑朔越七日庚申有事於圜丘始复古也皇帝若曰恭我祖考肇造区夏有衆一旅四征弗庭日不暇给然犹奠玉祀帝彛伦靡缺克禋克祀上帝尽歆以敷佑於万邦是用寖明寖昌奄有方夏肆予冲人嗣位适我家之艰难匪笾豆梡嶡升降是肄而干戚旄羽斯习惟文惟武更为汚隆典缺弗备理亦固宜今者上天降休华夏以辑绍我洪烈斯惟其时重念鲁人将有事於上帝必先有事於頖宫齐人将有事於泰山必有事於配林三代之礼小大由之有唐祀事亦先太清告於祖考配天以明固惟秩叙如阶之升乃先期三日斋於原寝翌日享于太庙又翌日宿于郊宫大礼以秩缛典咸具於是罗千乘列万骑被衮衣鸣玉佩和鸾旗常纚纚曳曳逹於清庙祗见祖考升降堂阶奥肃靓深文母后妃实妾实嫔金石丝竹緉毕陈其鬯则栩椈香郁芬芬葱葱琛爵璧角牺象禅勺山彛泰着疏画縿羃其鼎俎之荐则牛修豕麋鴽酿藙梅蒸鱮烧雏辟鸡宛脾其笾豆之实则芝榴菱椇枣栗柰柹昌歜乾?爵鷃蜩范九州之腴靡不殚献尔乃循於江干登夫太坛丰隆吐曜霜妃接道批岩踰波潎洌滂濞??鰅鰫魼鳎螭龙踊跃訇礚砰磅泌瀄争驰竞骛旁荡捷出於时勾陈载营羽卫悉备梢夔魖抶獝狂飞蒙茸走陆梁柴虒骈罗照粲成章乘舆於是驷苍螭六素虯轶倒景腾清浮凌高衍轹纡谲乃次於圜丘斋心服形严恭寅畏道洽於漠神合於气淡然无为若与神会严漏未既牵牛将中汾沴霍散瑞景从缤纷飘肃协於时丰於是礼修告於宗伯播鼓作於瞽蒙洒离鼖应毊笙和沂巢剽栈筊徒吹歌咢修寋籈料埙箎六变具奏天神可礼天锡皇帝惟予男子杂遝丰穰挻煽晦晰燔燎斯升高灵毕从焕爚婐?嶫峨蒙鸿条胂练马车云风熙事既成退即小次肃旄旗矗严队鞞鼓奋猛士厉熊罴弭耳虎豹跳虚鰐鰝鲸鰴噤瘁睢盱周卫轇轕重数闲暇霜女江妃纷纶晓霭遐夷远俗骈踏閜呵乃御端门乃赦天下寛缧舒棘龎恩厚锡韗胞翟阍各遂乃职盛礼将毕天子乃穆然而思若曰天造我家今三甲子兢兢守位何千万禩惟兹蒇事符於草昧艰勤底今取泰於否上帝降休丕隲汝衆匪予敢思与尔共之於是辅弼元臣执爵而进曰皇天无亲飨於克诚当去否之运崇再熙之明非至仁无以守位非至诚无以格神陛下揽衆美而弗有是以孜孜亹亹以底於今日之宁也屏宴游絶田猎以艺文为圃囿以书礼为机橜孝悌逹於神明精诚熙乎日月相昔王之兢业以今视之或未齿於毫发也且宫室至卑膳御至菲虽大禹之饭土塯啜土鉶不过是也时止则止时行则行虽文王之遵养时晦武王之久立于缀无以更也施蜺靡云豕蹷兕絶侵淫鯈夐徘徊从节相如夸校猎之盛缺矣石关封峦宣曲细柳鳷?露寒宜春牛首汉武示别舘之富陋矣明四目以达视所欲见者民俗也矧栎槠枰栌欃檀栟榈之木足经於目乎达四聪以广听所欲闻者民情也矧侏儒揉杂哇淫繁促之声足惑於听乎味不求珍美不求异故皽酏粉溲熬母芗极之味不足贵也筦簟越席弋绨大练故雕文纂组方空罽绮之靡不足美也惟圣时造蹈艰履巇匪刚匪柔贵乎沉几高明沈潜执事之机用能益履而取剥即安而去危彼蠢蠢者安能知之帝乃却扇就辇朝於东堂载见文母鼓钟煌煌大姒是似左右奉璋申锡纯嘏万夀无疆
五言古诗
春隂即事
春风虽轻扬摧折犹有补适当穠华时明知不须雨浴蚕待桑钱插禾候阳土妇子三时勤亦欲少歌舞百草仰膏腴少俟亦无苦如何屯寒云专翳扶桑吐事多不由人十可八九数不若姑置之吾非拾翠侣
春苦风雨
东君始造家积累亦不细一从潜阳兴黄锺本根蒂二十四信风以有此红翠如何纵飘败不作苞桑计风雨不令子豪猛但适意万紫杂千红用供一日费一日费尚可矜侈不少置岂惟困芳菲桑麻亦憔悴沟塍浮新秧荡揺失生意无乃大伤和行败乃翁事愿言期少安百物思吐气吾不若讼谗唯图保终岁
七月八日小雨
万彚就槁死一凉送生意问谁犯炎威用事得屏翳始自长夏来龙骨呕四裔平原暴槁乾生火自焚燧藉令翻长河不给野老泪祝融固有逞轩轩抱余恚商飈欲小展不费一矢遗人谋略殚穷乃作鬼事计此邦严百神奉事罔失坠恶衣不掩胫致美尽一祭有严者贵神父老诵明记适当牛女期悬弧值嘉瑞不知谁相传轰然动天地走书集房祀刻日共高会俄然驾云骈各以伟像至原野照旌旗闾阎便鼓吹鞠躬侦顔色大房荐笾胾恍惚动百灵相传亦汪濊今朝响云车风马继飘驶意挟大江神倾输作霶霈日影弄亷纤檐马鸣细碎涓涓乍伶俜赫赫复昌炽神乎享已丰何乃靳小施妇怒骂少年汝定事游戏汝牲汝自甘汝酒汝既醉我疑神吐之祸汝不少贳得免已可怜尚敢望嘉惠嗟我偶投身枵腹俟丰岁感此意凄然中旦不成寐纪见成小诗岂谓非吾事
十一月二十九夜大风明起书室皆败叶
木老性倔强朔风怒明威初更即合战已乃声鼓鼙大块信难测三鼓气不衰我屋山僧居破陋久不治会当晴明日仰见河汉移微风鼓橐龠虚空同奔驰夜无芙蓉人慌惚疑褰帷平明满书斋败叶方纷披孰为呼吸者作此怒张为天寒不成雪恐坐强风师扑尘整书架粪局不可迟人非陈仲举用舍亦有宜
舟宿南尉岸下夜夕不寐思丁老小山戏成长韵
积少自成多一元陶万类破大可作小壶中有天地果谓真无穷百虑同一致若曰一毫芒万里鹏垂翅变化无定形古今俱幻事老丁习真观幻事亦不弃输财买幻人放意穷幻智发屋仰偷天凿泉下汲繸慌惚幻峰峦共疑无足至妻儿固俱贤未免虑憔悴拒谏设科条纵语终莫遂相顾色惨怛但未垂怨泪老丁恐败事往往阳怒恚共知无奈何奇计亦多秘托言有鬼神疾病果作祟要盟质诸天庶得捐惊悸老丁如不闻嬉笑无畏忌起语家人言常数不可避吾老嗜奔湍且可幻吾戏战败岂吾过时有利不利子无徒面从背我乃窃议我意终不移毕命乃殊嗜吾闻利有幅盈舒如在器老丁自治产费金亦其意得侯既自我失侯亦何媿万事怀中寛目前同一醉更须稍进功有为俱有累一静胜百为壮士屈伸臂
陪徐狄二子出东郊即事
与君同酸苦思得一散愁散愁何所适共作郭外游是时穷冬节寒威未肯收茫茫一望间丰瑞弥阡畴老农挟雉子嬉戏寻朋俦问之向人语明年报有秋淮南尘土地高原少车沟夏苗率畏旱冬雪苦不优若呈盈尺白卒岁无所忧常闻争战後天意不自由人心结恨愤隂阳不旋流皇天佑邦家予赉徧九州将欲扫凶丑先为除凶蟊况此甸服内大驾方豫游赐之仓箱实始应政事修所以田野间老农获歌讴愁中闻此语悦如去罝罦未谙鼎馈食亦宜保乾餱回头顾二子不用自拘囚往来茅舍酒三酌更献酬枯肠得滑润一笑散孤幽放怀了无闷万事皆悠悠晩归足益健自喜筋力柔归见城中人揣我将何求
十月十七日雨霁复至仙隐
秋雨闲十日缅怀秋山空烟霞固旧态败叶铺山红平生五大夫投老一秃翁相看各萧索事付不语中二轮固代谢四序弥初终义霜素惨烈温律复冲融相期保岁寒木末回春风
安成令以长桥图来且示王民瞻记喜其有成因成短章
楚人问晋勇答曰好以暇後人或疑之鍼也其说驾吾意政之余观此得用舍晋士傥不然安能一战覇韩君令安成不待朞月化始如逆走丸卒若快啖蔗为政行辟人修梁插飞架异时常病涉举邑佥矜诧王子吐琳琅文章助光价绿波凝暮朝晧月迷清夜谁云困兵革不可事耕稼聊书以记之来者可凭藉
寄题安福凤林桥
二年庐陵城不踏安成野但闻古侯封沃壤富书社剸烦或容容书考乃下下韩君令安成政事饰儒雅考实见功多程劳用力寡邑南横长溪春流夏湍泻舆梁久弗支冬涉犹病骻韩君一咄嗟民力竞输写修梁插晴空野色集平瓦问君胡能然一钱不入把因民乃利民胡往弗寛假十年旌旗中未得洗兵马羽书固所先民簿乃付且谁知安成令从政识用舍目前纵奔驰心事日萧洒薛宣好男儿正可上醇斚吾虽不预观书以告来者
真意堂【案此诗从上饶志抄出原本云故刑部郎中徐兢明叔所居兢善书画人物萧洒乃後唐骑省都尉铉之後有园在弋阳县】
一室空扫愁三间良足用积钱寛买园此事不敢梦弋阳千万家比屋接修栋相期生在勤意象不少纵饥字参不致竟日自倥愡设有花木山仅作一身供徐翁初来时赤子不取重徐徐汲壑谷辘轳转双瓮耡夷荆棘开改化溪山动千年五柳陶慕用常接踵徐翁但神会疎迹不勘缝七弦已可忘五柳不待种见山若举头孤鴈亦须送
弦歌堂
曹务日以浑令君心自清散彼愁叹气化作懽愉声懽愉何所寄寄此弦歌鸣歌如珠累累弦以桐铿铿顾此三尺匣中有万古情大弦含春温赤甲随勾萌小弦羽虽细一奏壮士惊次第徵角招向日葵心倾商以表节义皎皎秋霜明歛之五音全昭氏无亏成鼓之播万物草木同敷荣令君保此器常得心和平知君本抱道岩壑依云耕缾粟朝不饱强起从簪缨素琴常在御朝阳鸣箫笙萧然古槐下时乎一再行亭午百吏散永日垂帘旌舟车自冲会我道无将迎笔役眩朱墨恺悌消纷争诛求絶敲榜升合均缾罂和风动千室暖律鸣嘤嘤坐令今上饶乃类古武城问君何能尔但守一字诚吾闻古良吏惠养先孤惸不闻棠隂中高灯照长檠大雅有夷路小鲜无急烹令君实儒素不肯尊钱兄吾心如平田衎乐物自生勿言桐乡陋子孙传令名勿言百里狭列宿符郎星愿君守此志终始不变更岂惟人道顺可与神理并辱君示琬琰报德匪瑶琼他年挟薰风期君拂天枨
画列子图和韵
稻梁戒鸣啄馈粟辞子阳神明久不死宇宙一鸟翔若人据槁梧中自含宫商其游车泠风其息形坐忘豆山瀛泗等念往即褰裳盖云任去来岂谓符弛张老商顾之笑是事何轻扬云风驾旬余日月輈两傍拊掌一戏笑何异侏儒场後人致引慕竹林焚馨香飘飘大人赋气夺千丈强吾闻孔仲尼道盛涵化光雅言尽常理不见一日长放乎子列子君其乐彷徉
谢叶秀才惠书自言能书大字来书作小字甚工
大字韦将军小字徐开府惠我数百言字字了今古江山得何助文采乃如许莫羞无稻粱鸿飞自高举
绍兴庚申解官庐陵留别欧阳隐士
梅雨翳江浦我来初识君俯仰寒暑移几亲芝兰羣芝兰本何心悠然荡清芬不妨识度高解使静躁分我从困飘泊朋从少知闻投足自失所造化本无垠妻儿惮远寓岂复辨莸薰顾惟鄙野性乐此川原尊时观前古俗家传付儿孙常疑百年余下流名尚存惭非拨烦手未能解纷纭虚怀饱暖恋有媿民吏勤无乃同乡夫或可覃後昆脱身亦由人孤翥随腾骞岂不快宿愿谁能困笼樊他年方外士相期同策勲
送章季万户部
吴人不授馆楚人不分田此身天地间泛若不系船忆昨罢吏役白鸥同一川欲乘万里风短翼无夤缘使君溜宇大下庇千万贤鷄鸣度关客亦到尊俎前贱子忝夙分今已三四传尝许策蹇步十驾困屡鞭公文如摛华公笔如修椽笔端色五采密补造化权浮沉既异路会合真可怜我无三径地直欲参四禅後会寛作程望舒圆复圆他年赤松子问讯玉堂仙
同刘仲忱舍人先生郑武子钱伯氏赋两篇得圣欢二韵【案欢字韵一首见七古】
客行仍别离此恨亦已更去语已莫留来愁不须聘七闽何贪贤四海方仰圣班驿是归涂频宜发新咏
郑丈灼灸戏成
丈人国元龟千古秘清庙侧闻扈圣初彤庭献喜兆从此氛雾开屡锡休瑞报珪璋厌纷华江湖乐丰好一冠脱孟劳十年泛灵沼近闻出清江仗节触烝罩渔者有豫且横梁截隈奥如何抱神智失脚困泥淖仓皇见梦祈修门极悲叫椟藏得玄夫光价逾纳郜再拜争乞灵灼铁具爇燋火攻固下策奈此集衆噪低头谢羣工脱身图後效此戏亦太虐脐腹困然膏切勿再三渎渎亦不汝告舍尔观朶颐从吾袭高蹈
闻刘行简给事休致作诗寄之
郡下一卷书云自邮籖来剥啄惊昼眠柴门手自开上有骊珠光照耀分尘埃读之未尽行喜焰生寒灰黄门白首郎上疏称乞骸帝曰大布衣锡汝陞文阶天孙鈆录秘论撰须儒魁荣名不汝遗汝往时钦哉夕即拜帝命雪涕何纷漼恩许归旧庐径卧南山斋此翁山泽仙不赋章绶材误因文彩露遂落天网恢一游三十年所得非不谐文名动青琐笔力幽黄能左省岂不荣珠庭重徘徊巢父一掉头百挽终不回吾意天地间清风有根栽人心感披拂达者分条枚二疏杨巨源同上百尺台刘翁传其风苍舒次隤敳况复祖子孙此道同胚胎前刘脱功名养气如婴孩至今一箭诗讽咏及陪台翁今亦何有旷达忘悲哀清风既不死缾大无耻罍岁晩春物动吴山发寒梅愿翁强赋之为花吐琼瑰牀头拂易传牀下鸣新酷它时三径边为翁剪蒿莱
我有一双眼赠徐氏仿老徐体仆近与思远赓和颇自言老有拒徐出游意恐以仆为真老也故有此作
我有一双眼光可照明烛我有一寸肠时复漱醽醁我有两垂鬓与君相映绿我有一双脚比君非不足眼能别妍丑肠不虑荣辱须鬓每自怜足力能相逐一一将比君未便遽慙恧胡为被君轻污田对寒玉君如邀我游我亦知所以朝出任意游暮归同倒屣况此郊野间远近在一视东抵东家田绕溪六七里北向关外行五里见淮水我家园在西鸣泉到清耳南郊野叟村殷懃种桃李大抵浩荡处潇洒异城市春云乍为锦余霞忽成绮兴来思暂息极目无涯涘两眼极恣横性情始欢喜归来看君诗陈馈铺八簋罗列水陆珍咀啖尽日美我亦强自吟合处粗相似醉时所经历醉後诗在纸连粘动成卷持行不羞耻以此不畏君请君亮肝肺晴来拟出游唤我为君起
还自伊山过金城宿觉慧寺赠始宁禅师
家山三百里处处逐流水舟行鉴影中尘埃不须洗人言田间苦我言田舍好浊醪三两杯沈忧积如扫昨与田父言别白皆有证丈夫幸听之物物保性命归来过山僧僧始见客喜试与语囏难不贪亦不止我徐觉言烦廼静观厥理僧言祸与福皆其自取尔吾师有明言报应有彼是所作既不同所遭亦如此君言君自忆我初不到耳及君受报时何用乏吾事去年梁宋灾载屍满城市今年江淮南囷窌有余米善恶无两岐末流见殊致君後起念时觉此而已矣再拜谢高僧师言诚有味解榻借僧裯不觉已鼾鼻展转未厌眠鷄鸣唤客起
赠頴师
昔有二大士比迹相差池一隐卢老堂一作贫舍儿任缘本无意音韵偶追随高唱既絶诣豹隐那得窥頴公实静者妙赏心自知以此墨守虑远继白雪词首叙同契语生死一推移未祛唱酬迹风月非所私中间任游戏不假永篇题自此探骨髓杜兰杂香蘼翻思前作者往往求其皮彼非不论量泛浪忽深思但取偶世语高调终莫追頴公整襟量峭耸乘嶔危冥捜尚论古快警耳目疑不从禅寂缚此道信权奇
曾谹父约游南岩短韵奉呈
南丰不藏善逢人说南岩南岩亦何好造物秘此缄烟云态全异松竹色半酣去国十里赢守戍僧二三乞身满一日幽事亦可探行客问征途居者萦辔?萧条野店烟夐静弥勒龛念非尘外侣谁分禅味甘受佣作闲人自缚亦可慙于时日在房山色染霭蓝一径盘鬰青羣峯列空嵌吟泉计涓滴瀹鼎消尘凡端如常德静可警疾步贪扬镳出云门回首怜烟岚公其吐妙语胜事须指南
食鱠
生长江湖中厌食水中珍从得脱死来颇见乡味亲每食无不饱敢叹蔬茹贫老妻生过计为我鱠鲜鳞飣餖盘箸间玉缕铺缤纷不知惊忧後肠胃久不伸疟余病尚在欲饫嫌羶腥所以纵对此凛如见严宾由知饮啄缘丰俭各有因所飨苟无分对面难沾唇可叹赋分薄一炙亦艰辛在近犹参商其大应吴秦岁事已转毂园葵行献新勿拟春蔬薄春蔬久向人
曾谹父将赴浮光九日无酒赋二诗次韵
经营戒奔忙高士乃贵嬾不然繋匏瓜何异列樗散若人落闲社旁观助烦惋况闻上方札天子恨见晩朝廷録故旧士女重嗟远父母谢使君相看犹故眼
中虚卧北牕岁月惊兎脱侧目一愁胡巳寒不须泼吾闻金鼎象次第有本末千里尚疏封五浆何用设它年激沱江大捄相如渴丈夫属有念行行勿骚屑
和曾吉父饮南坡四诗
买山如买金去草如去恶开山一代师前者无是作向无邱壑心虽有亦不乐何须待高秋风?已可落寒暑有至公物物无避处迢嶤半天中乃截云雨路炎薰障南林清风来北户幽事未可量如君美无度若无败人意何适非好怀飞轮了无辙为作明镜台有酒不共饮定知何日开鱼鸟亦知意门前日日来终年困尘土一日同宴嬉诗价重车渠酒色空琉璃月出散林莾揽之有余辉山林信可乐所乐无四时况渠善窈窕与我昏为期会须挽凌波同载月明归
秀实行邑回寄示佳章次韵
皇皇宇宙间快意本何限有如抱畦畛相对不见面汝南箕頴士白首仕州县偶来江西游溪山副良愿口诵陶令章手持古书卷老气益健敏落笔增蒨绚尚愿姑置之有人图自献
秀实监丞时惠佳章逋债稍多今因休暇再报一章当时同游已踰三月辄泛语以谢
人生萍梗踪端若邂逅期奈何人常言会合信有时鄙人初谒郡故事科童儿竹马岂其情驩笑亦强随岂缘特达贤惜此驽钝姿乃信非偶然三叶亲华枝此老辈行高心事故崛奇逃禅昔苏晋辞荣今介推十年守一官不乐亦不悲独设诗中禅健勇了未衰谈空不可攀且报今年诗
秀实再以前韵宠惠佳篇谨再次元韵
名利世所重燋烂以为期出处不自由语默多因时陈侯有余佞又以传其儿苏秦掉颊舌代厉俱诡随此风几百年尚作柔佞姿武子衒富豪击碎珊瑚枝褒姒出巧譛归放加伯奇茫茫天宇间穷达不可推不须谋快乐亦勿生愁悲但看忧乐人往往心神衰长年饱吃饭此事前贤诗
次韵刘希顔李泰发龙井夀圣请献辨才诗
古人重好古今人徒赏今赏今拘近俗何以劳寸心昔者臞面仙分符此来临邦君舍华轩老人独散襟从容尘领间消息禅虑深道人本絶俗猗兰故相寻风流右将军寂寞支道林泉石诚膏肓此病难与箴缾盂饱粥饭巾氎替裳簪万家辞近市寸碧依遥岑迩来四十年何人发孤吟亦有好事者杖藜访层隂鹅溪唤画像金薤锵瑶林赏遇既落落风神见森森此道果有继不忧风雨侵谁言殊缁俗二士邺与钦
次韵辛起李长篇
十年爪牙官百世传风流每思先贤范烂漫涕不收争夺世界中萧洒自十洲辛使东洲望翘材错薪槱干戈一相寻贤愚自相仇六鳌失所负羣贤困道周人如辛使者往往官屡休用舍方坎身世同蜉蝣但闻公卿间饱诵才业优爵禄纵可辞岁月那得媮向来成名时石室书盍紬奈何俯仰中窘路拘骅骝嘶鸣合亨涂飘泊仍海陬嗟予才每下粗能别薰莸识面苦不早论交亦何尤长裾曳非难骛棹惊莫留既怀难会恋那无轻去愁方今草寇猖健儿炊矛头金盘集卫霍藜糁甘轲邱不知到死处真得饱煖不行当扪牵牛快愿同桴浮
次韵酬尹少稷
尹子於为文跳弄同戱剧举头发天藏俛首取地蛰谁谓热洛河可使当刘秩挥毫射虎豹引手唾决拾驭风千里空命的一箭疾吾意召雷霆已下六丁敕置之西崑山歌乐华胥国遂令长吟哦姓名注瑶籍置之风露场不饮亦不食鸾鹤迎玉箫云汉配灵匹雄辞水翻瓴壮势虎挟乙剪裁霜月明窥探化工密少留千首诗聊示万人敌不然荐清庙三叹奉寥閴未惊邹海涛已过髠毂炙窃料充选拔数涂当处一恐缘奉高堂薪芼事朝夕且安顔氏瓢未纵参军逸我意似子才终难守环壁
次韵李叔飞
溪山春兰林桃李花槐市戏友二三生兴来远返趾墨客冠再弹苍官仕三已矜豪柳索强引分梅知止緑芳草齐亚粉面花衬绮庆煖具杯觞送寒操杖几态度畧不齐将妍俱可喜人心独当然造物聊戱耳乌?以旧留青鞋请今始相逢浩荡春切勿通爵里
次韵政老夜坐有怀
客行犯萧条物态如寒氷借问松牕人久客将何营答言慕幽禅怀抱彻欲清当年困流俗鑚纸如痴蝇一朝脱尘网决若飞鸟惊斋盂趂後辈卧氎陪老生从兹辈行间往往推先鸣此道本无学精粗不可评忽然辨疆域独得分专城物外怀抱好醒来毛发轻余事不着意自然造纯精怜君生卑微也缚利与名持身抱余恨写物多遁情以此游世间心虑何由平再拜谢师言得闲频寄声
观讲师有感
一僧据几坐衆僧列其间纷纷士与女其外复相环娟娟谁家女粉面垂烟鬟既为时俗粧复着道士冠一闻法师唱先衆低朱顔俯仰皆中度仪矩如素闲衆僧推举首往往务旁观云是良家子良人缀朝端二十哭其夫蕙帏守奇单誓保岁寒节悼往时丸澜邻女闻好色愿见无由缘孺枝无杂匹对镜有孤鸾如此十余载里巷不敢讙岁久厌俗累幡然学僧禅朝朝事香火常念舍嚣烦遂来佛寺中圆顶杂长髯未能问以此吁嗟涕以澘女子本柔静闺房不肯安当初红顔时何必同惸鳏所行虽失节尚可求芝兰如今余艶态却来叩幽关进退两无据此道何漫漫京城富贵家妍丽出尘寰不肯自爱重白日呈妖嫺亷耻节既丧万里来夷蛮向来红面女十九逢时艰奈何兵戈中此风不为删僧乎尔其能为我逃穷山
和伯氏寄周秀实
相亲即嘘濡相忘即江湖事理去取间情分乃异区周侯瑚琏器晩乃掷道途异书窥蔡叟潜论发王符夜讽恒至卯朝饭或逾晡置之转徙流奈此臭味殊置之翰墨塲勇往无於莬虽乏三寸舌自保千金躯山巅富蔬菜渚牙长菰蒲屈曲一径寛於焉寄其孥非药亦非饵问君何欢娱所乐麋鹿游缁白初不渝我於闻道新啮肺方噬肤喜翁新经过已办煮瓠壶我有甑中尘翁无竹里厨相见期一笑良胜醉叫呼水花正充容小?随轻鳬
和尹少稷经干
昔年初见君山头日卓午但言奉亲欢不道作诗苦稍稍窥藩篱清风涤袢暑论文及古人一笑乃相许早知没津涯矧肯起城府结交得若人渠弥有环渚风帆笑沉着健足不留伫如何黄卷中尚对古人语田间把犂鉏笔端洒风雨我亦正宫悬非君更全堵往作九奏歌屈指为君数矧今独壮年献爵未酬旅古鼎太庙牲时花洛城女如君作文章两垒竟安与
再和
故人客玄都结茅临子午慈亲哺童稚十口共甘苦门横百琅玕永日不受暑浮名博烟霞掉臂终不许听我读新诗小侯趋大府挥毫散珠玉风帆转惊渚北郭郑仙翁襟怀两虚伫尹氏才振古仙翁笔端语矛戈角森横畚锸起云雨应笑穷巷生蓬蒿半垣堵所喜乐丰登粒米不须数况从名士游真可释羇旅愿君分余光下照及邻女切勿閟好音文典实不与
和郑丈侍郎
鸿蒙栖神契脱落力自由谅此丈夫事宁为儿女忧丈人志宇宙纤芥无滞留静观四大室俛仰七十秋诗寛江海涯心无花月愁请言平生志旷度无隂谋浩瀁驰三峡泾渭分九流霜皮峻千尺回首走万牛大历竹马游即今谁在不被发下大荒万象散莫收一举摄倒景百篇醒醉眸矧此无妄疾固可勿药瘳时当天宇清皮人献功裘愿公强举巵起慰潇洒侯列星遥参光虫鸟逃穷捜前山方刻窟粗可少献酬不作红粉涴那忧华发羞洪崖与浮邱彩笔俱丰优
和李希言仙山书事
五年萍梗踪所向随波流请言初起时皇舆向吴头触目多变异论心鲜朋俦愿借谷生笔慙非奕者秋忆昨元年中紫墟拜松楸抢攘逃贼庭歛退勇自收况知踳駮才岂副英俊求摧折纵俯仰旋澁难调柔放意山水间恐合成穷捜人事喜乖误奔茫赴南州每缘身外交不惬心事幽有时尘壤际独羡沧海舟平生欲往愿梦想从之游近者明诏寛汰核真良谋飞集任鳬鴈纵遣无半留乃得陪高人一散百虑忧艰难健儿贵武爵轻公侯吾徒合何如甘分宜相投况彼四士者高清怀远邱雍容秦中吟激烈塞上讴得失有如此飘零晤良游
酬邓子
我年数七十不过春五来素心岁月尽白髪日夜催纵怀独往愿欲去心先回惟思百境空洗此一念埃喜逢邓仲子妙语惊奔雷未登黄金台要是白玉杯安能驾飞车与子相追陪姑借喝月术救我年龄穨
子楚煮雪水?团茶乃举陶翰林语以诗见戏不敢不酬
平生何居士一壑清江濆达观真大士独往乃声闻我亦策蹇步不甘子絶羣追逐到灭景回视嗟纷纭今朝玉府开羣仙剪瑶裙迷空散天花万叠屯寒云赏心会两遂百忧销一焚双凤已鸣似神椎抗孤军更看隂沴尽高檐挂晴曛
谢吴提干惠诗文
排门雪三尺闭户饥肠鸣拥骑远方来骨法秀以清袖出一卷书中有怖俗情上言井有德为费四字铭下言酒伤道颠倒虞心兵中流障百川絶口无纵横君子皆是术殄病人自惊子其欲修我匪以校我荣再拜采杂佩斯云得香蘅
代徐思远谢张季万【案此诗後半系五排疑当时俳谐之体】
淳风叹辽远友道伤浇漓交情比一线断续同羁縻仁惇既难合义重亦不支寒谷少温律衡门自寒扉亦闻豪侠地风月满台池可怜伏雌客出往无所施淮乡有病客波浪逐沦弥中流失舟檝宛在水中泜请叙先世德缭遶穷方维始奉华隂组继迹东南驰道有海内誉经为淮上师闻风事鑚仰极力忘惫疲求精析晋豕辨伪正褒漦大逐千里鹏小察一寸鳍旌善类骋骏诛奸如戮鲵鱼虫蛙虾蛤琐琐俱不遗笔阵骥逸野词锋江斩螭导江????海尾疏源河凿岯立言经寓宇刋行结防堤礼乐尊中国春秋挥四夷书謡切颂帝诗化淑歌妃德苑心潜远文帷性自嬉谋心千古近张目万人睢观范推难习同肩叹莫追穷荣探沓默测远极奫而奚事千张锦真成一角犀听言真靡靡观行自披披里荐书频上天恩泽屡垂翼冲宜遂奋羽困奈轻摧贱子承前绪遗踪恨久违智高思引望愚下顾难移前业皆纷放今怀孰怨咨志存宜自励聪失仆安祈碌碌追香饵规规拾腐戴盆思倬汉屋蔀蔽朝曦流落真难似衣冠愧未宜敢思千里润但觊一环溪自分无修翮何人整困泥及门初着足投分乃知归衮衮窥儒海汪汪见量陂风流饶洒落矩度尽逶迤附尾蝇方借余斑豹幸窥自从柸与共不觉岁踰朞饮德初难料蒙庥久尚疑篇章时继续杖屦屡追随乍履云衢便俱亡客路危与钱寛剩酒裹饭接残炊揣质恩奚自知公德不漓煦濡三尺泽和暖一囊衣盛事真惊俗神高解起痿老躯财脱病稚子孰言肥慰荐增今喜栽培任夙期此身如寄托毕愿服耕耛悲此孤根弱愁先百草萎名卿宜逹理直道不容私饮德宁辞醉餐和不恨饥顿忘前事迫复虑异时悲东阁虽开馆淄川只下帷可能尝燕乐独肯念贫羸肉骨非无药还生信有医论情惟藉口此病敢言腓枯鲋长思水官蛙幸给糜承庥宜足矣去德如何之道义终祈合形骸听易睽借筹难献策罄竹莫陈词君子真雄观幽人乏令姿甘贫宁守鲁事大复贪齐已佩添年药还吟起病诗命疎从我薄情解为君怡聊述芜词拙章成复自嗤
和沈子美梅诗
一气如权衡俯仰在缇室鼓行橐龠间草木俱应律物物各有长辈行皆屈膝谁能长百花寒梅最先密自此启端兆次乃排等秩微者或易伤大者或不实剪除困陵暴粪扫如扑抶骈开类争妍粉败若老佚采撷既纷纷弃置复鬰鬰大抵争春花柔弱忌寒冽方知岁前梅义勇过箭疾有如比红儿观者亦呵叱有如当皱玉却欲数梨橘又如奏金石秋虫并啁唧又如持豨苓便拟簉芝术又如白玉堂光耀映蓬荜以此难着语老眼徒屡熨前贤有题韵灵还不容乞欲写文君容相如口犹吃投章自清絶报聘我战栗昨者得君诗冬景当暖日猝然遇强敌不战势已屈堂堂既难当惴惴良自失花前嫫姆陋篆外青黄质鲁肃思一鸣展禽恐三黜旧积已经年佳情谅难窒勉力驾疲钝着鞭追俊逸我于掌武公踪迹亦旧物差肩固百千及门或六七嘉谟传四海吾君能细述余事付丙丁词华须甲乙始信直道功子孙定逢吉门户既未艾青史当屡笔我思荐一言君其试无忽藻身须英华造道在经术学博贵守约美质或矫拂古者亦有言愚虑千得一川流子方兴絶潢我易毕晴昊插繁华从今好顔色
梅
心妙意难到理浅语易俗惟此公共美路坦行自局强勉思攀陪虽恳不见録料想何水曹平生一夔足
观徐园金橘有感
金丸不逐肉聚族居士园此园岂不佳百卉念已繁主人特爱重列围限儿孙岁晩甘液成馈荐笾豆存楚楚小籞栏弥戴覆护恩向来丛棘中岂不茂本根零落草木傍未得依兰荪一朝被华藻如奉贡篚尊辉辉黄金实采摘勤加餐乃知物贵贱得失同一原收用贵瑚琏弃置轻邱樊临风一感叹相向无复言
枯栢
斋前两栢树其大皆十围我初营屋时正与两栢期其一傍北亭其一近南篱相去十步间当夏无炎曦我翁时来游对此顔貌怡羣从来其间或饮或赋诗宾客来其间顾盻屡解颐桃李几番春不逐物态移霜雪苦侵刻曾不顔色衰亦知坚贞性凛凛不可期夫何今年秋予来自京师哭亲苫块间喘息絶自持忽见南篱栢索索但枯枝徘徊栢树下终日怀嗟咨家人对我言栢死已经时今年春夏交老翁初见之悲伤复爱惜不忍加斧斯意谓粪壤间所处非所宜材已中栋梁安得死茅茨为此感慨久子岂尽得知我既闻此言不觉重纷洟岂为小圃内失此岁寒姿盖念天与人响答良不疑方夏巨栢死致秋哲人萎岂不明告人象类来不迟所以翁对此泫然双泪垂大厦将营度固非一木支奈何如此材终死不得施芃芃丛生者朴良已卑槐老未及仞露腹忧明离东边一畦菊岂足充朝饥树兰徒九畹不能比芜蘼萧萧数竿竹空腹将何为此外杂花木不复较雄雌譬如麟失薮驽马从竞驰鸾凤要高翔巢卵何用窥於怀久衡虑追数苦费词枯栢复枯栢汝其亦长思
八月道宫闻莺
密林啭圆吭流韵入清杳当时太晩计花前来不早致使惜春人闻声恨先老正缘幽谷春朋友在久要争春快先鸣无乃失友道日坞集芳栏名园唱清晓得路共迁腾此事不草草即今秋色高金衣尚鲜好歌舞兴未阑秋空乐晴昊
和谹父寻春之作
穠华女儿红芳草王孙绿小大各尽态低昂俱悦目久雨脱滞着振衣乐休沐晴空吟思开命简句可属起看花覆墙净扫云为屋幸会二三老风骚命奴仆欲说未说情三篇两篇足玉人花暎面眉黛添香醁杯酒戒失身无如饱扪腹
<集部,别集类,南宋建炎至德佑,东牟集>

[book_title]卷二
钦定四库全书
东牟集卷二　　　　　　　宋　王洋　撰七言古诗
路居士山水歌
人年八十百虑昏丈人耳目方聪明他人到此筋力疲丈人胜如年少时老中强健闲中忙经卷丹炉肘後方金书千轴造理窟赤城七篇谈坐忘我年三十始相识丈人年已几六十往来出处三十年体无作用神安然静窥了不见根底我谓君心秪如此那知能事有别肠笔下风光穷妙理龟溪道人古衲师心辞声利常无为晨钟粥鉢半炉火午日茶瓯一局棊一朝共语小牕前?出小卷含风烟为言老路手作此画出王郎访戴船明朝见我微笑语漏泄丹青奈缁侣别有一段壶中天果若知音定分付轻轻一轴数尺长奇峯突兀烟茫茫其间细屑千万状领略试为哦新章初画寒林宿鸟惊山蹊渐晓人渐行四僧趂饭分先後人立渡头沙岸口一舟闲泊石岸中一舟半渡凌云空两舟一钓一垂网上有鴈落芦花风两桥近山转清絶客携筇杖半卼臲定是当年鹤氅翁神气飘飘犯寒雪山腰佛寺楼阁明下有茅店临沙汀刹竿挺立照山影风幡髣髴闻谈僧纷然万象争奇怪缩地便移他境界才薄其如此画何强写娇容捧心态昔闻大令驰笔锋天门未借西南风衆工索钱阳好语吴起果被公叔沮翩然拂?返田庐将军妙手今为几乃知胷中千顷碧来自传家万金直丈人丈人有余墨莫惜逢塲时戱剧
明妃曲
汉宫沈沈凝紫烟妾身一入知几年楼高秋月照清夜亭暖春花熏醉眠忆初送我辞亲戚便拟光华列旌戟君门安得似人间咫尺千山万山隔花月朝朝空暮暮长恋朱顔不如故内家车子散金钱安得此身沾雨露忽闻花宫选罗绮单于来朝汉天子但言妾欲嫁单于万一君王赏桃李大明宫内宴呼韩出水芙蓉监里看徘徊顾影花顔靓绰约丰容广殿寒当日君王喜且惊欲留失信去关情若教不杀毛延寿方信蛾眉画不成茫茫汉塞连沙漠柳色阳关断肠处故鄕阡陌想依然马上琵琶向谁语命薄身存有重轻天山从此静埃尘山西健将如君否此日安危托妇人人生景物疾如驰翻覆由来万事非莫笑巫山女麄丑朝?楚宫暮柴扉男儿莫厌欵段马女儿莫羡金缕衣君不见巫山歌舞赛神罢野老至今怀秭归
乙酉闰八月二十一日出南城游岘山壁间读东坡诗感而有作
水晶宫名凡几区此州絶景天下无寒溪十里出明镜峭壁千仞涵清虚平生邱壑胷次间长情自恨无时闲干戈逐我出鄕曲散浪却不拘尘寰往时足健轻追逐吴会山川看未足行来恰値积雨余万叠峯峦发新緑溪山长好人长闲不信此州翻地轴流落须论塞上翁高唱惭无郢中曲千年陵谷多迁变高名长在唯称贤岘山上下碑在否见说父老犹澘然襄阳但记羊叔子霅上风流亦如此壁间谁记万瓦诗叹息前贤泪如洗邻僧以木龛养蜂一日坠地僧见蜜积燎烟薰蜂蜂大骇散因割取几尽适覩此事感而有作
采花供课能满庾不自营巢庇风雨垒土削板非爱君君自归之若安堵一声衙集律令严两股挟持筋力苦栋宇不牢偶堕地尽见室家窥积聚王缘积久颇厚实招寇慢藏谁自取山僧平日恐物伤忍向么微施数罟岂嫌嚼蜡味太薄一割未厌犹再鼓初犹忍恋纵追螫俄困薰灼难力拒惊飞浪走触藩篱往往散堕折肱股害身即是养身人爱本为仇慈是虎尝闻释氏戒夺食此道胡为今不数刀头得蜜吾何有出力为君傍作主劝僧切勿苦有情盍用慈悲铭肺腑且留余食供岁事庶得春风容慢舞丁宁更喻衆蜂王自此亦可寛祖簿
读中兴颂碑
峩峩蜀道艰难路万里行人走征戍招揺夜发川谷惊回首长安满烟雾朔方日已催天明朱辉散射朝霞升旌旗指顾豺虎静风雨汛扫烟云清臣能奸君子诈父身有妖雏不知顾江中鹿死始悲嗟帐下猪惊犹躁怒万年枝上春风囬明明九庙无风埃扶鞋缀组命书重崇邑大县华封开如何李父干天路祸未单诛已交恶子仪不保坟土乾淮阳岂为幽燕惧太宗功业三代前煌煌建立今古传两宫哀笳十五曲至今谈者犹澘然
吴兴苦雨
黄流浑浑弥川渎此邦不求长自足人家蚕治怕桑寒堦下决明随意緑朝来横急如少止忙乱车沟畎秧水还君膏泽莫贪功放出扶桑照千里
病眼【谨案其一首见五律】
寄身虽闲念未除敌念赖有前贤书如何昏花接旬月古史散落经耘耡我知禀赋分量浅费出稍泰?空虚衣服饮食悉若此耳目形体应相如此如用多随困阙不似缓节安虚徐解衾卧稳省开目细琐悉悉分虫鱼异时意气尚掀举欲取功烈?名誉从天且乞一双眼此外不敢求赢余
悯旱
天心爱民非不勤民心有恨天必闻为嫌流水入城郭指撝山泽收浮云浮云未肯便承命往来空中无定性平时风伯谗口多忍看云师自奔横愿得天公张网罗要令灭迹须严科雷公传声泽灵死呜呼奈尔风伯何
近冬至祭肉未给因叙其事
去年至日犹从俗今年至日曾无肉食无脔?情勿伤祭不毛血贫太酷起与妇谋宜早计我典春衫君剪髻但得豚肩略揜豆敢事三牲共日祭妇将捩髪犹忸怩请君凭几听致词所闻奉祀贵诚洁诚果不立丰何为自为君妇今有年君家俭德相流传以其所养昔固尔称所丰俭今宜然况闻隆杀古有制礼贵视时成恺悌顺成八蜡乃得通圣治功成方飨帝方今大礼曾未充仓廪不与昔日同无财无田不可祭子有笾豆那能丰且求远去酌行潦在野不应嫌薄少待得故鄕兵马空共买羔羊荐清醥
外屛不固婢有思逸者小儿作高栅限之
一从为客今五年囊中羞澁无一钱虽逢恶客如栎社匠石不顾斤斧全自矜尚可诧妻子不用戒谨长安眠性慵外户纵不闭窃类陈平佐刺船昨者小儿治藩落坚不可拔高踰肩心疑过意使辍作瓦棺自免一坏穿答云竈下不安室慵倦未终频计日饥鹰在臂常掣韝病鹤伤心怀旧匹有自而然尔莫惭无以聚人吾自黜又思厨清固无余以我养尔何怨疾忍饥只合且困眠何为目眺思悠然尔今肠空尚图逸藉饱安得同周旋人生有命甘淡泊安贫听我歌薰弦古来饥渇第可忍醉饱以德方称贤
方春时羣兎食麦先生置罝焉终无所获今者原头草枯无所隐遁乃得以投汤饼是兎得所嗜以死而先生之愤亦快也既感斯语因继前韵【按题云继前韵今集中七古无之】
吴山积雪不润麦客子思鄕疑卜宅先生好客如聚书岂料向来遭五厄??自是安无虞尔身那计归庖厨遐方自此欲同轨书文正合求长须当时咀食应矜狡汤饼于今得称巧幸因所嗜同一烹吾鼎饶伊送肝脑腊八日书斋早起南邻方智善送粥方雪寒欣然尽之因成小诗
腊月八日梁宋俗家家相传侑僧粥栗桃枣柿杂甘香蓤椇芝栭俱不录金僊托言成道时不认饕馋借称目谁谓毗耶清净身何有尘埃更须浴今晨雪屋梳白头南邻与馈如素求未须怊怅思往昔坐变劲峭同春柔铺排短韵一作戱为君姑续岁时记
僊上人举进士过三十不第作诗曰男儿三十未有立人世百年徒自劳径拂衣削髪为比丘今二十年矣精力甚健及将游天台既羡师行复自悔讼因其将行作诗纪之
春风只解吹春花灵根古木无生芽玲珑拳石出万様碧峰千仞藏烟霞世间百事总如此偶然感慨还兴嗟上人本是龙门客少小辞家来射策可怜奇物未化神却与凡鳞同点额当时三十未为老急电抽身能觉早一投空迹二十年留得诗肠至今好我始与君同业书明琼偶纪张双鱼强将野鹤落樊圃不与闲云同卷舒君将风?随烟霞我独尘缘着冠屦试问堂中老衲师定见两人优劣处天台风路埋云根寒岩夜啸鼪鼯羣脱身也自不费力未疑此心长羡君他年邂逅云门路不止分君一片云
贺生孙诗
纷纷郁郁烟结扉传道老何孙子归褓中不作婴儿泣芝兰共见生庭闱于公决狱德莫比今日何公亦如此掌中送此麒麟儿不是如来须孔子长儿本自长沙得骥子生孙定奇特未论玉骨秋水神闻说已传汤饼色
尤生说字
正名百物与神谋祸福无门亦自求君独何心分象数笔端无复见全牛探心取意陈前修一字或可谈封侯逆知喜怒容点头攻君乃是操君矛謡书失脚似可笑杂今杂古近同调乃知人事亦天然吾心或者司化权昨日往候伯源承轩盖未还第见两夫守舍面目严冷有羽林貔貅势一仆候门遇故客乃加礼振声折腰应对响答若骋骏足而未果者因问主翁何在日晏何尚未归仆从如汝辈凡几人三人者齐声答曰主人旦暮出入结驷荣盛奔走执事毕具间枉车骑过客它舍羣驺之外尚余三人我辈是也见其庭户森然黄帘緑幕朱户扃固此三人者特外隶耳而势已如此使仆误入帷帐深处又当何如仆时病起与羸夫为三既不得见因招篮舁将还三人者自後指而笑之意诮客太无堪态主人真可夸也俛首兴嗟不能自巳因成小诗且于卒章自见其志并发一笑
洞中僊子丹药成鬼神妬嫉喘且惊龙门虎踞工守视始知异类窥僊灵先生本是玉京客蓝桥邂逅邀云英是宜收藏此丹鼎貔貅呵禁门长扃亦如猛虎守厉禁千山不许一鸟鸣主人日食大尉府都骑自合连辎軿只嫌底事苦未足要有兰玉罗阶庭行人过者莫囬面墙东秋千不可见我有丹砂不似君待与葛洪评贵贱宝觉师画少陵像用笔甚简伯氏称赏之因戱为长言写之
破?麻鞋肩伛偻回头意若呼宗武行歌又似出关时饭颗山前日当午公如氷玉天赋成玉为温润氷为清庙中朱弦堂上曲一唱三叹知遗声平生但饱主人饭身後空传世上名萧条冷炙残杯气寂寞千秋万古情吴僧笔端龙幻化幻出前贤世无价可怜见画未见诗更合爱诗方爱画
曾谹父招客盛夏转凉
火云烈烈烧尘土八月炎风正三鼓使君传教招近局雨打红尘风起舞人言神物戱悭人长为微情爱三暑晴时得雨静招风若饮清凉汗如雨了知人意通三界达士挥金天不怪今朝宾客杂邹枚想有笔端风雨快季文作真率会遇大雪寒甚主人之居狭不容散步为嫌作数语为解
一风一雨天醖雪溪上行人手吹裂主人扫巷作光华满注金罍唤宾客酒酣耳热胆量寛容我口开非偪仄天寒促膝政相宜共道兴来连举白人心好客天亦知平时思雪不可期寒消内热沃肺渇瑶花满眼真瑰奇一尺呈丰有成验三白谴厉徵前为不辞秉烛达?光别思共醉今何辞此身对酒愿长健明年花发春迟迟郑吏部设川馔招客戱成长言呈诸丈
茫茫四海天宇高九州列贡分地毛江黄之区橘柚国细腰宫衣无吴庖不得供刀匕【不得供刀匕句原脱二字】况走川珍自岷水郑翁幻戱不作难缩地分甘五千里老人种蔬姜满畦买姜留钱人不知丁宁使者市蜀锦恍惚异味来如期乃知此事古亦有郑老此戱诚瑰奇捣珍?脔投巨鼎缭肝末肺分全牺南方揺落青未已梅蘂垂垂照青泚雪消氷尽饱阳和更待春风转沙尾穠华只说锦官城匝地烧灯夜初起从翁已幸不齎粮期向城都看药市
题徐明叔海舟横笛图
莫爱一掬水海阔观狂澜莫爱手中月空明海上山人生适意贵如此前度徐郎在千里喷云裂石天宇高夜寒水冷鱼龙起世间俗客贪昏睡波涛不识神灵意更令叠奏数曲终鲸山会作玻璃翠画工妙手今无几可惜徐卿今老矣醉中睡起百忧寛与君一笑西风里石涧【案此诗从上饶志抄出原本云寓屋故吏部侍郎徽猷阁直学士东徐郑望之顾道上饶之所居龙溪汪内翰为记所居又有石涧东牟王右史尝和其诗】
帝令银汉推余泽不与人间较刀尺剪绡为练课天孙溅溜成文照东壁我疑蒲城鬼神入脚踏飞车飜霹雳怒当十倍缚王离瓦震三军开许历仙翁题诗诗有史画史纷纷俱屈膝至今盛事随山中往往摩挲到金石归来满口说江湖不学平生论感激乃知卷舒在虚怀谁道今人不如昔有时坐我天姥下但觉清风生羽翼长令净洗五兵闲囬看万事皆尘迹
寄题永新邓成之粟庵【案诗二首其一见五言律】
学诗学礼子已文种花种竹居不贫门闾正可务广大如何一粟容君身结庵名粟亦何寄口不尽言知有意鵾鹏羽翼自垂天蜩鷽飞鸣有余地短长小大争长雄舒卷不离方寸中小如一粟大江海万形宇内宁非同君如推此充寥廓回集尘端亦栖托放言切勿诮蒙庄伯夷永名仲尼博更须谈理勿谈空此道根原由守约
凝云堂
浮云踪迹真何处会若无心是同住此间我若解忘情应与闲云共来去面山结屋开虚明屈伸与我同太清红尘洗淡一飜手悠然适见云平凝回看诗客时满堂雕刻品彚俱奔忙亦知泉石成膏肓与人装取锦绣肠寥廓万里同翺翔唯有白云来帝乡
庚午岁伯氏生朝作乐府一章为寿
木公金母传瑶爵九虎开门动鱼钥瑶池曼倩别烟霞海上安期降乔岳东牟先生德弥大静课虚无明寂寞背连海峤三双鳌手取西山一丸药推先当户培芳兰斗牛宝气揺光寒光华章绶表奇格照耀广陌驰花鞍春风物色论长久柳拂腰支梅劝酒百篇聊复付西江盛事会须传不朽天上老骥禾充膓一秣万里渎空苍年年岁岁身长健岁岁年年春草长
同刘仲忱舍人先生郑武子饯伯氏赋两篇得圣欢二韵【案圣字韵见五古】
南州本非行路难年来行客多悲酸黄花白酒且今夕惊风晩日催双翰一杯交欢意方属四座相顾顔不欢如今守边戍不远政合勉力劝加餐
送周仲固运使之官湖北
梅花满野春欲苏汉家使者临重湖使君作意不求异解使愁叹成欢娯往年奉法佐廷尉纵遣狐兎诛封嵎平生狱吏弄爪觜民不畏吏从君初即今持节下泽国要令比屋歌唐虞父兄便饱仓有粟童子莫恨衣无襦温温和气徧封服坐运岂必劳传呼桃花之源诚有无吾恐诞幻成荒诬不如使君三圣书总括万彚包堪舆一编韦带在掌握藏之怀抱时卷舒古今事物不外取但用指诀开迷途斯民识路从变化履泰去否挛中孚使君早讫外郎课归奉天子陈王图他年访我当踟蹰欲饷白饭陈青刍
偶得上饶芡实颇佳分荐同邑以诗送
明珠宝簿藏贝宫姮娥取置空明中神仙法施仗秘呪一粒变化传无穷水府仙人通妙诀擘破寒泉弄明月左庚右甲养素胎珠胜醍醐色如雪链丹水底含太阳世人错比煎硫磺丹成不合恋凡殻雄鷄冠碎鸿头伤紫苞裂处呈芳髓火候温温闇香起青荷犹着旧衣裳玉质可怜供软美我家旧住长淮湄花开十丈芙蓉旗年年割鲜唤同社径醉忘却还家时何人缩地有幻巧容我短棹追冯夷
借笠泽丛书于陈长卿以诗还之
亲见子云貌不扬迟以岁月名自彰松江笠泽几多地古今三作胜士塲鸱夷已去乘海航季鹰抚事惊秋霜五百年间天随子汀洲杜若齐芬芳笔牀茶竈湖光里欸乃声中弄清泚有厨无烟釡?空过午悬箪藜苋美诗穷文怪两奇絶造化别分闲日月一峯下岭晚当门四颊寒鲈夜飞雪甘同世上伏腊勤肯作人间觞豆客辟书不为救口忙衘命终辞一官热借书当借物外书洗除尘坌观浮虚异时曾此一过眼故人相遇诚欢娯翩然好去追黄鹄酒无两瓻歌一曲
闻何为孙作内集以长言戱之
门前春田澍膏雨门内春风动歌舞瑑为璋玉男子祥起作绣鞋女儿舞阿翁吹箫儿献旅粉面娇孙侍家主一门欢笑足戱乐盛事流传百年语村歌社曲莫挿手定本风流教坊谱一家有喜百家同况是相逢沦落中犀钱玉果大开说巳愧汤饼沾无功
周秀实书云裴奇卿好茶得病锺熙仲酣醉任真西林老逢塲作戱同倚花下一时信笔作诗为戱
闲来得病绯衣客着酒当茶桑苎翁谁知十室有二士复得周叟同从容叟今行年余七十七岁诗成鬼神泣即今脗合主盟坛籍湜惊奔汗流急两君置阵亦严整未许行人私越境有时争利逐辎车掉鞅安行发机穽战者方酣见者真走书取证石壁人石壁老人方睡起岩前一笑桃花春迟君待我同徙倚共催短棹东风里方何二公囬自郡所得不同作诗戱之
南邻博士只破帏春来数日分春衣东风陌上催蒙茀不许看花缓缓归那知此理未可诉破费书厨走长路静思我咎安致然杳杳人情无问处归来粉黛包亦结安得衾禂更罗列娇儿冬暖不须啼正恐当寒更无韈命数从来有奇耦北里士师真好手一时欢笑父子同箧载缣缃船载酒归遗欣欣乐可期妇运金刀时哺饴先忧後喜尊吉卜酾酒烹鱼消百罹世间得失类如此解使空肠作悲喜红白纷纷一种花试向东风问桃李
戱郑曾二老
两编千片白雪茧六百二斗青铜钱不辞破费十日产要向几上追前贤前贤已死不可慕世上流传只佳句不?断简赏心符定自前贤无觅处郑翁知我用意诚云有甲乙分余明卢仝书到孟郊富李老被酒张翁醒当时储馆典雠校今日取送传芳馨分多析少每如此翁甑百金杯千羮北邻老子苦好客悬箪过午须宾食昨朝唤客啖鹅炙十字浮光汤饼滑须臾碾畔百尘飞语是奴童破珪璧此翁香串数百枚一一啖客当千回啜香饱炙勘诗谱但度流年无所苦
以校正字学还方智善作诗赠之
惟古於文藏妙理自然之音见微旨唇舌齿喉母生子清浊重轻毛髪比古者八岁方毁齿小学师承方肄此时及春秋循一轨台舆亦知窥阃垒齐人谋莒本秘诡登楼密语不敢指两唇含合不哆侈见者能知岂徒尔後人学疎忽源委传会流俗兼下里庚辰吴入记前史郢永遂令齐亥豕少知长老习步跬红緑谁能辨朱紫纵有是师无是士闻者一笑或掩耳我年六十老书几仿佛声形多取似目前趋过或但已飜覆讨论徒累累方侯大梁旧冠履结髪儒衣长槐市发愤编摩贪寸晷索摘真能穷骨髓持以告人遭诋毁方侯持心直如矢尊吾所闻宁转徙若不我从知已矣我留龟溪同?庋羶莸偶幸亲兰芷时论古意自鞭箠不觉此心思奋起乃知古学惟审是晚乃纷纭听华绮考永声律究终始纵不有疑心固喜要好谁云不传纸革误鉏疑云糠粃欲障东流归海水识路直须行不已靖节琴中有宫徵
听琴赠远师
世人倾耳听繁音太音古淡难为听有如广庭题旌夏或者惊遁疑有神当时舜牀调五弦薰风煽物无穷人若言造化不爱翫安得感君囬阳春遗音相继嗣者谁穷山缁侣黄冠师非干此意乐穷静世路自与相参差我今试听清风操野鹤孤猿对残照琅琊山下醉翁吟分明拨向琴中调【时听二曲】人言大弦如玉温小弦亷折亮以清春秋自是隔寒暑天地不得令偕行岂如七弦转十指劲节谐音同到耳乃知造化在指端岂但高山与流水道人不肯长怀珍亦曾挟艺游车尘高门八字惊未见脱赠往往捐千纯如今飘泊困长路更觉世味难将迎应将感怆赴琴曲一听万虑罗心兵道人勿苦生冰炭古道须信非人情哀音果要洗俗耳更去娇弦三两声
陈道士年十三骨气有异弈碁得妙处鲜能对者推此艺以他学何所不可因成短篇赠之
一枰局上无多歧世人到此怀自疑方圆动静曾未识生死眼前那得知长头道士年十三眼如岩电光烂烂已将双脚落城市犹自面目藏烟岚局中应答每闲暇挥霍纷纭穷变化囬头却笑世人踈不认盈虚成取舍我闻此艺在专攻莫起妄念思冥鸿冥鸿不至局巳败弓缴漫自存胷中我欲将君比弈秋专持此艺从君游但期白黑得归处一枰胜负吾无求又闻奕棊多仙侣常向局中送寒暑世间利害疾转头妙手如今向谁语昔时陶令曾鼓琴为嫌弦上多繁音七弦除去五音断却於此处知琴心我知此艺亦如此不似推枰休刻齿请君长大具芒鞋共向鹿门?石髓
赠向扬州
耐官丞相千载人传家爱国不爱身儿孙当使风流在已许絶代夸殊伦其间淮上礼乐帅气象直出追芳尘未论十世数眷属况是云幕椒房亲扬州自昔镇平野东控七泽南瓯闽肩摩毂击接昼夜宾从杂?朝天津尊前芍药照金翠堂下杨柳眠芳茵上中下地贡赋错二十四桥风月新百年人事有更变冥冥原隰桑麻春中兴天子抚方夏选用世德分忧勤劬劳鸿鴈事安集蓝缕筚路张罗闽【闽字韵重或疑作闉】即今施设如有神突兀壮势何逡廵高城楼观挿空碧画桥舟舣浮奫沦黄童白叟息愁叹自言重见风俗淳野人本住蓬莱侧寄籍淮甸老阡陌飘流自分不重来重来翻欲谋安宅昨宵晚渡长江来扁舟欲泊长河侧送徒勉我但安行此地何人名恶客元戎号令皆有时令行禁止须臾期请君委槖付大尹野宿山行良勿疑行行古埭吊谢公平堤一笑逢老翁语多杂乱唯说尹但道还乐今年丰吴娘踏歌儿起舞不须社日长闻鼓若令未即弃尘埃会见黄金价如土野人诗句来林泉具书目见非妄传请君云路驱长鞭黄覇龚遂皆世贤
赠邹德年
短檠三尺照座隅眵昏两目头不梳丈夫功业务广大安用事此牛尾书多求旧闻助器识欲驾万里须舟舆要坚志节在专苦积萤照夜真前车道乡先生好门户髯季晚出充门闾昂昂鷄羣见野鹤烱烱虎视嗟黔驴如何天公不着眼弃此异宝犹纷挐我知造物自有意将骋健骏先虚徐金须百链作钟鼎玉试三火真璠璵来年明光再射策聊取高第酬三余古今人事自差别见晚用速皆乘除他年云路着鞭稳无忘过我中田庐
赠大猷
栖迟下国伤蹉跎更生父子交琢磨雀罗门外宾客省三鱣堂中经史多菑川起奉太常策风雅先入光禄科人间盛事有如此东平江夏今如何一?聊寄吴山曲白柄长鑱斸黄独饮从野老自有余饭在先生长不足人言功名难力取我意功名要勤苦分明经训是菑畲谁道今人不如古山阳隐士家传饥长身季子今流离闻君酬唱得此客牧儿贩妇哦新诗我将六十筋骨羸形骸行赴沟壑期如君名遂尚可见幅巾他日期追随
古诗赠沈约之
苏端薛复同黄土海内文章谁接武即今七字续长言沈子挥豪照今古朝为百赋更贾勇暮作千诗犹奋怒补天彩笔不费工卷地奔风随挿羽穷途得所喜入眼口诵新篇身起舞已知奔逸逐骅骝况复逡廵蹈规矩荐书指日登姓名艺圃方期富仓庾阎公色动瞻斗牛处士当筵赋鹦鹉跨海鲸鱼要力求翡翠兰苕不须数不嫌投迹老龟溪看子声名满寰宇
赠丁执中
计子产余身可足有子有妻难免俗平生食案好择余今日虚仓不赢粟忍饥自是学道功万事由来同转烛天生异宝世须求说是君衷自怀玉
怀范子以诗赠之
开正占晴符古语便谓春风徧花坞那知天意不可谋才告休期便风雨急追令节已难?卧向空斋思胜侣可怜十步五步寛似隔千山万山阻今朝冯夷巧作便翦刻天花散飞舞峭寒燠沐两不同况是南箕正三鼓若求此花胜彼花少霁威严无用武桑钱未出土未兴缓给丰膏亦无苦半分僧室依环堵满目愁来不堪数需公排日作好诗细破春愁看几许
闻丁永安屋下叠山甚有佳趣恨未之见作诗寄之
买山几人真爱山束薪煮石凋朱顔老丁谋作久长洗寒叠翠房栊间帘通庵扉即洞户人映山色多烟鬟住山住庵似丁老脱弃妻子真愚顽
周秀实以近多读书少对棊有诗及之因以寄
识情变易须臾期躁动未得安无为幽思伤神静生苦游艺且复招僧棊棊中趣味亦何有胜负纷纷飜覆手分排事外杂窥图得失坐中分好丑要须忘年在书史不出空斋见千里昏尘积习要揩磨晚学未应谈至理终当谢遣惠子琴不挂一弦存五音日损其半思虑尽此道孰知无古今
因与伯氏同一僧话武夷事作诗追寄之
直峯峭壁天半青高檐张灯疑挂星山川势力有如此择地信可栖仙灵我前解官古樵戍志愿本欲探珠庭时当恢台积氛雾一日三雨时三停载舟撑石逆喷浪自谓力可登青冥篙工榜岸遭急洒囬宿荒宇依祠厅二三道士谬告语云此润泽来云軿比闻舆人诵旧说仙官下瞩如明荧游占晴爽恶昏滞官去此法当伶俜果还近甸阻天路一官泛迹随飘萍退之昔日徙南服祝融腾掷开仙扃近时苏翁失定武太行毛髪无余形一晴一雨告休咎晴者人乐隂天刑我意神官与人异宜以行事分羶人如厄弃神亦厌世间利达真芳馨穷通兼忘扶正直人知戒劝思常经有如神意本不尔人意忘卜欺愚听黄钟大吕絶世韵扣击距跃嗟短莛心知得路适远意愿结茅庐当寒汀眞游适远未可必遥寄此语通丁宁
答裴寄卿书因寄长篇
裴郎短身衣弊服衣长过身几半幅高裙大袖领占肩要是精神大於腹古书古字谈古人洗盆涤盎供慈亲慈亲居贫不道苦裴郎醉中频起舞里中惊怪无此人往往争看立环堵妻儿醉时亦同醉未免醒时生窃议裴郎裴郎切勿论钱钱有菜【裴郎裴郎下十一字有脱误】我家伯氏亦翛然得官去官俱醉眠裴郎有意纵短棹雪夜待君明月边
喜雨寄上饶守
东村丛祠闻伐鼓西村巫家女儿舞满城半笑半悲啼唯有使君心独苦使君日日拜土龙尊彞浄洁笾豆丰公厨弥月不御肉七十行老筋力充明明上天采民誉先使千嶂云朣胧知公不肯爱珠玉非玉非珠只雨粟如今万室动歌弦稳保千箱满穜稑不须衮衮谈政理但持此事献天子从来上瑞是丰年会有徵书封玉玺有如不掩造物功尽付妙手归长空长空冥冥不可名请公便作喜雨亭
寄曹嘉父
广陵隋家天子都背负巨海襟江湖江分青山湖献白梁宋千里传膏腴朱坊琼园翫月夜谷林九曲秋阳徂奇辞巧语不可极盛事往往开天衢我家太傅官三载文物方値开元初四并堂前木芍药小金山下纹车璖沸天哀笳律新婉照水粉面衣襜褕少年意盛不自屈直欲赤手擒於莬翁云学等不可躐俾着逢掖勤诗书泮宫得就弟子列亲见士子衣诸于子时燕颔出头角衆中转目窥陈吴【吴字韵重有误】孤罴自尔事拱默嫫姆未免争妍姝夤缘傍石见光彩惊破尘匣开明珠同袍传讽梅花句知子名字须氊毺分携两家止隔岁果见贡篚先乡书巍巍广殿厌长策晔晔盛誉嗤诸儒蓬莱海徼通外服坐戢巨浪张威弧超腾意子便得路亦复坎游穷途我年二十始冠弁一门婴祸奔淮隅辛勤往来几万里壮志灭没忘前图再游党塾事商较齿髪已壮头须梳十年低徊不附奏闾阎妇子欣揶榆年将四十偶占第朱顔已变无肤腴一官从此浪随牒十生九死羣鼪鼯祠官香火即系外考祥视履伤疲驽旧闻子官向西蜀萍迹飘泊来东吴相望敻远思会合安得挿羽先阳乌偶然妇家有近党一官宰社依南都报言归妹得异士乃知子食江南鱼我时方冬寓穷屋喜气不觉排寒区那知老乃并姻娅自此日觊参双鳬人生会合信难料短书先寄三年余今朝得子岁前记指数旧事谈菑畲论情感恨共岁月谈经造理分贤愚孔师已没道堙塞遥遥千载想盘盂百家搜唱互诡怪决意剪剔随榛芜有如出门问长道败溺压覆无须臾子今识路又鼓勇直到定处无纷如蓬莱季父已荒谢扬州旧士多沦胥即今我年五十六四易寒暑君前驱儿虽已婚女未嫁气何与子相乘除寒牕何日共樽酒一取耳热同歌呼
寄何宣仲
同年进士同坛僧暂聨戢戢如浮萍一从仕版秪事役往往牢落如明星假能作意笃恩好言语不过时芳馨死生贵贱两乖角黄钟可扣非柔莛吾见何子取路别秋霜皦日看鸿冥一言意合即定分咄嗟洞见无留停慈亲八十髪黄素稚子三岁眸青荧此翁贫苦不敢叹意欲欢笑娯亲庭往年我官南武郡士有林子家伶俜一儿得官走上国投铨中品书安宁忽去病死不得返我亦愤泣伤飘零徐言中表有贤丈已收旅骨依林垧是年我归再通讯冬日已照尧堦蓂书中报我方急扰我意官下非常经鄱阳胡子遽客死此翁立为营辎軿我时方卧生叹息不觉洒泪沾牀屛恩宜先施士固有德不期报人谁听贫犹务德幸今见死不背义闻前铭又思此翁乃常履盛誉未足滋芳名有如此翁空试用慕附始见真羶腥一官未用念乡里九鼎自合尊朝廷行看謦欬立事业下邦震动如雷霆淮田野人分屛置双鬓不复当年青乾愁道路阻会面恨酒不醉嗟长醒短书一纸说情状安得模写无余形何如未决待清暑尚期一醉同壶缾
寄周秀实
天目之水停山椒滙为双溪霅与苕先生苕上结邻好远得径山中洞霄浮图道人支若永赤城黄冠陆修静前山後山松栢帏七盘九盘龙虎鼎山前篮舁过者谁不是长须谢灵运此游已恨失春期更待清和闲昼景
寄亷宣仲
绕淮邑屋緜千区画檐绮栋吹笙竽冶金合范结枢纽氷销水释无须臾盗前乞死火中走几人脱迹逃江湖静思朋旧若满目不取神祸遭囚俘其间善类岂不有安得变化归同符平生宣子富心事先奉白髪携童孥吴山越山好处所饭炊香稻歌吴歈我家盗焚先子业每仗余德寛天诛悲伤扶病别邻里崎岖仅得来东吴稻梁在世竟何物与子各隔天一隅近闻诗章不减旧昔日健笔争华敷鵷鸾羽翼困州县况事糟酒分锱铢隔江遥想思会合安得两脚生双鳬溪边樵风趂短棹杖头明月兼酒壶十浆馈我五浆少万事一醉真良图
寄何子楚
江如净练山如幕人道老何得真乐寒温语後再拜前每得书来话寂寞米盐细碎百虑寛自昔仁贤学道难诗书可乐卷胷臆啼号不救如饥寒去年嘉兴租不足今年山田米炊玉稍须酒肉疗枯膓雪老凌霜不从欲丈夫功名无後先请翁拭眼看前贤西湖处士竦吟骨饥乞僧饭纾长年香山居士箕尾客东坡老子金銮仙生前千骑不招买身後一盏同寒泉我意何翁亦如此高人不饮无钱水忍饥彻老守清臞它年配食赤松子
寄亷仲载
吾州阿载志尚古瓦豆鉶羮列尊俎存心淡泊自有余过眼浮华俱不与但知古人力可到不管今人弃如土白头老子举叹嗟黄口小儿方靳侮淮田平衍真乐所地远溪山老清苦天教置子一壑中句曲海东疏药圃道中小吏三四家邑前傍海饶桑麻初疑一饭不可饱那知岁久今为家别君十年劳肺腑遣问寒温访儿女一书还我报何如志老益坚无软语喜君书语谈古人身虽隔远心相亲扁舟何日载樽酒共泛清江千尺纶
和秀实寄诗
去年河南归故地今年朔方兵又起血牲面埋曾几时无乃奸盟神不喜嗟尔万人来远荒岂无战士伤金疮封疆万里尚越境金帛露积犹多藏国家弥文今尚武已碎铜山铸铜虎勿矜突骑饮长河肃愼燕陲吾北土且知成功俱自天天心可卜因丰年但令三钱博斗米任尔自枕干戈眠
和郑侍郎赠晁倅
昭德文公百孙子存者风流今尚几封胡羯末定可人往往高吟笑侯喜自期不解世俗书肯学持竿钓温水江国萧条一郡丞万事得君无不理窻间五老亦多情点缀青天一张纸庾楼明月清宵起夜夜柴桑空故里黄垆日日曲江头曲声日日关山里使君勿厌簿书烦解有哀猿醒俗耳诗中能事了几人智有三公力任鄙郑翁老自爱诗情余事纷纷不挂齿一篇长韵十四词付与鵾弦作桃李我於此事亦何有盛事与翁传不朽遥瞻小队到柴桑采采黄花荐清酒
和张文潜输麦行寄滁守魏彦成
琅琊山青让泉白上计使君封瑞麦田家煮麦烧秸忙一笑相煎何太迫醉翁亭上緑缥囊亭前庾积蟠蛇冈家家输送不扫塲谓取我廪金斗量賸钱沽酒追良伴使君莫数星霜换愿君容我借三年他日万钱供一饭山头飞雉鸣朝日哺我老翁张射毕谁言田舍漫蹉跎轻裘年少每相过
和谢齐解元见惠
楚东六邑多秀民其间达者海内闻恨我眼闇不识真客舍道傍初见君徵君当以文章显照眼青钱充万选胡为过我误淮扬山径蹊荒费鉏剪龙锺野老安用哉偶随江上浮鸥来簿书鱼鸟少闲暇赋歛户口烦徵催君今蹉跎壮非少陇首栖迟杂长啸上书自荐莫峥嵘直气如虹亦奇峭诗书满腹灯火勤勿言此道非由人雪霜不厌松骨老桃李自与春风新短书御?怀珍具文字天成絶斤斧一鸣行即驾雷车万卷它年劳电母北窻纹簟清如水青蝇侧翅如畏刑侧身甘旨寝疾愈负我此腹何由灵身世浮云不留处书生白首谈尧禹书窻行几幸虚闲过我萧萧听夜雨
和监丞去岁赋岩桂
南方火老不告疲秋物过半新凉时姮娥剪花趂时节新月借色天风吹平生仰望婆娑影一日坐对连蜷枝异时寒梅忆老伴过眼春物真羣儿人间着名终自疑但取质干称文犀天清夜寂两相对万里不寄长相思
次韵周秀实见寄长篇
当年识君恨不早丽句清高人缥缈有如商律变初秋慢緑夭红俱一扫自亲兰社袭余芳归爇寒炉陋昏枣乃知形骨纵龙锺胜处精神不衰老我辞官下曾几时囊甑虽贫未空倒女儿索嫁金无余録过知难坐丘嫂人言贵贱在天公饥饱更须关富媪是事姑置无相闻瓜蓏分区竹有孙暑风长养远林密雨脚并合前溪浑伤心事虑渐消省胡不俯仰随欣欣有时放意枕书卧亦复倚杖看荷翻殷懃不如偶相遇过我思同明月尊世间明月向人好丞不负余余负君
陈长卿以诗见别依韵
朱弦之琴三人叹此曲宜传广陵散要知太上乃忘情山上婴儿是雷电情锺我辈才力中路傍野草年年丰原头火烧去不尽天外春意来无穷西方真人言可恃爱断有情如爱子暮年收足欲依僧一鉢一缾聊止止西台仙客传风流细说闲情寛我愁此身已分松牕下衲被无人自?头
次韵酬江如晦
命数奇穷谁与伍陋巷甘同一命偻怕寒长苦地多风厌滞每遭星好雨命在天公难自由若知安命当无忧三斟长得供卯醉米盐不辨俱悠悠去年约子招佳客贫不关心真达伯共贪静适且过从追恨穷途昔暌隔二月黄鹂初好音槐隂柳幄青罗衿杖头挂钱只买酒与子作意时登临此鄕秀野多水石莫道云游不如昔松栢相望泉下人试数几人能满百生前一饱复一眠得失尘缘俱偶然长年无事频相见此自前贤今古传
冬雨不止郑丈作诗次韵
海门山外天池雨来趂沱江打鼍鼓望夫台上湿愁红玉斧坛边没沙渚貂裘公子思寒侣佩玉鸣鸾不成舞殷懃举爵祝云师壮士端须气相许果然晴日照鱼梁鸿鴈高飞肃霜羽西清丈人诗眼高师友渊云仆徐庾兴来弄笔起春风暖日桃花静初吐且题红药寄长沙不用短衣从猛虎
曾谹父再赋鼓字韵诗再赋一篇
头如青山手如雨十日瓦沟鸣羯鼓南城病客偏作愁鱼游浅釡蛙同渚去年曾困夏畦乾巫祝陈牲女师舞淮南米贱隔关河漫道归期久已许谁同着力破愁城愿备前行挿飞羽那知物理自乘除原思五秉公西庾暑雨祁寒人莫嗟洁笾涤豆神其吐茅檐生意满晴川方信虀肠能抵虎
谹父又赋鼓字一篇复次韵
鲁人小信亷纎雨大国雷车起三鼓堂堂千里埶无前安用渠弥设三渚使君宾客多英侣碧玉倾香细腰舞浮花浪蘃争取怜醉乞一言终不许有时斗酒诗百篇猛将腰间掣金羽公家丞相在当年寒解衣裘饥发庾风流世德今固存一沐三乾饭三吐生男何用金满籯传家愿学文中虎
陈长卿侍郎以玉友末利见饷并示长言已酬再示一篇再此次韵
少常仙伯词翰光天鹅绶带连天香崆峒之人瞻北斗假面不敢呈西凉浮名於我亦何有不爱热官能炙手诗参祖律品度高饮遇故人情分久梦中不踏肥马尘觉来惊看琼树新只愁三叠诗更好有如恩爱成烦恼刘行简以自题所画墨竹诗见示依韵酬之
买花无谋谋买竹少陵未必甘同谷索酒缾空方索茶陶水终慙锦茵宿我生絶意鹤背钱犯分犹贪竹间肉穠华稳付桃李春寂寞颇疑松栢独自逢刘叟用意好钱不看囊不羞忸误身冠在竹皮寛比酒叶宜衫色緑如翁须着第一流艺能饱胜三千秋少名数辈列青士语放干云封素侯诗成自写真三絶笔下琅玕手中铁若须推毂极清高有待朝天寒栗烈
又题琳师房刘行简给事墨竹
黄门给事二千粟日割三牲亦应足刘翁食俎厌羶千亩渭川期满腹吴人束简如束刍百钱可了三日厨刘翁平生几两屐可能千亩无赢余独嫌纳腹未可尽更为挥毫写清峻庭空月落千丈长老栢乔松未高劲锦綳稚子置腹中铁面老人凌远风此君族类俱得所多事索此霜髯翁腹饥眼饱徒倥偬只说饕馋疑作俑何以先生日照盘更看婵娟势飞动琳师从此唯善看时时更为通平安
酬政老见赠
君於取予无乃亷笔端自许能摧坚摧坚不是老僧事贾用不售将谁还却收神观反初视先种熟耨终有年早知游息造溟漠不为耳目辞嚻喧新诗投我苦褒拂岂但一读头风痊方今冠履尚错总不到巨浸非长川奸穷否极会一返快扫丑类论亿千乾清坤夷龙妥帖与师访远同留连
子楚以二酒合而为一且效洞庭春色以诗叙其事因奉酬
世间百味俱有正偶失酸醎俱一病须知论酒如论才软美悦人严太劲韩青居士贵调和田窦醉时籍福胜寂然二物俱有光物外洞庭容借香共谈已造名理窟一鞭亟入亡何乡了知此处有真趣再听牖下鸣糟牀
又谢丁执中寄黄龙菜
吴山草长春暖时吴人髻中金卷箷家家馈荐作寒食贫富丰俭要适宜富兼庶品助取醉贫得胜具兼哦诗金缾玉筯固华丽雕章缋句眞瑰奇西溪友生居占野不务结屋留园葵岁时供给不外索野花满院蔬本肥今朝怀我寄余剂色照匕箸光陆离我惭此腹负此物但用当肉无它辞旧闻书生饭不足朝暮虀盐只充腹劝餐齿颊杂宫商若比哥舒荐梁肉我歌短章持报辱恐子诗成费追逐好音佳惠不敢虚寄以离骚三十六
谢章季万寄新篘
面山堂上迎秋色使君举酒当月白冰磁雪腕方取怜看破妖娆念羇客溪边从骑何奔忙溪童叠厌争窥墙为公一洗穷愁膓与公草木同辉光
谢淮南徐巨源寄酒
淮南有酒谁人得分饷东吴无酒客应怜蔀屋寒气多倍费行厨春色力人道使君宜在朝我视使君宜逍遥已闻财计免催索况是闾阎安教条增秩赐金古亦有且留使君与淮叟玉隆香火幸留人年年要饮淮南酒子楚持小甑中实以物饷予?之如芋而味胜曰此黄独也野人得之故以分遗因感少陵诗率然有作
君不见野人谋食搜山谷不似输钱买金粟蘼薇细琐俱见情岂有灵根不收録少陵饥走徧九州命寄长鑱生事足早知雪盛又无苖拟欲诛求已皲瘃先生蔬食亦易饥意感邻夫荷斤斸仅同冠芋又隐藏远胜鳬茈适踈缛痴儿且食惊未见便欲负锄自捃局人生留滞诚可怜坐使百忧寛湿束烦君转寄与殷懃晚食何时饱顔蠋
谢人寄茶
建溪珪璧能圆方万钱一啜难轻偿奔腾千里羞贡篚天应不数金钱纲侯家钱如大国楚陵肉渑浆推大户早知烦滞厌膏粱贵此新香两三数一朝百室困干戈在十于今或去五老工既死无典刑髣髴儿孙追故步谁令远寄山泽仙来洗沈疴太华巅攻顽治癣恨无术且共山头玉井莲殷懃更语抱琴客不用君归人未眠
尝新茶
僧催坐夏麦留寒吴人未御絺綌单溪云谷雨作昏翳思假快饮消沈烦商人远处抱珪璧千里来从建溪侧报云蛰户起惊雷鞭走龙蛇鬼神力色新茗嫩取相宜留得一年春雪白先修天贡奉珍团次向人间散春色僧窻虚白无埃尘碾寛罗细杯勺匀寒泉一种已清絶况此灵品天香新人间富贵有除折静中此味真殊絶谁言僧饭独萧条胜处谁容较优劣
梅花林
甲子正月陪智善删定叔远寺丞约子济别乘共步溪滨扣院落委曲入梅花林连日晴暖花已盛开地无落粉因成长言记事
横横直直迷人路谁知恰是藏春处减春一片亦何伤切莫轻狂作飞絮开正尽数一至七无雨无风保休吉此游不记後难?聊写长言记时日
王亚之元夕招客庭下红梅两株相对盛开
君家不种通神钱只种春色留庭前庭前春色谁最妍二女解佩来江边沉沉华屋清夜起火树银花月如水自然顔色变韶稚况乃新粧露初洗春初艶粉秋初莲绦绡广袂罗羣仙华清池畔娇无力赤凤楼中困未眠後来更许谁相拟海棠欲睡薰穠李亦知等级且追陪格外风流不相似一枝乞得归茅屋窻里铜缾窻外竹不禁清絶意萧然大似佳人依草木阆苑花无世上缘收香还入四禅天明朝风雨催归去花月重圆又一年神情邃美肤粗恶泾渭由来两清浊要求绘笔尽芳妍更问尊前老文学
咏蜡梅
江梅已胜犹非似此外余芳更堪数信知风格忌太高至此从前难着语世间初无字可夸且随顔色称蜡花醉人香味解禅定捩眼静伫辞纷华徐熙画花只画神黄筌细琐皆逼真要须别花如别画只恐此心难付人
席上和郑顾道烛下海棠
日长花困眠初熟故向花前张【去声】灯烛要教未敢脱罗裳玉颊长红黛长緑生怜杏火发中林无奈桃顋倚修竹争如锦帐照佳人一笑嫣然春意足独疑工部不题诗端为风流欠芬馥
题范子济双头芍药
烟粘草露珠结窠淮上人疑春未多扬州东部纷芍药巳与天地分中和双苞一色生同蒂不是花妖是和气恩沾雨露力偏饶来向人间自应贵栏边鼓彻无奈何欲留白日谁挥戈练缃聊记旧容质犹得胜士长吟哦八姨不列真妃上大姨稳作昭仪様无双顔貌却成双背立无言似惆怅淮南通守别花眼曾向花前倾玉琖左看右看俱可人欲选娇娘倩谁柬
戱咏酴醿示邑宰
芳洲绕郭溪如练中有风光共流转方今得尹日添长化作河阳一花县独龙注雨浇桑麻芳菲总不争纷华阳州地远牡丹少酴醿晚作留春花君家朱楼映池沼高架琼瑶覆花岛欲求此花同一巵试劝春归无草草
题长兴陈朝桧
苍髯石根皴皵肤夭矫枝干中半枯有如老人自离立亭亭不用儿孙扶六朝兵戈日相逼晩向陈隋生道侧不知何计脱锋鋩三十六中居上策临春结绮迷仙处晋王只用陈船渡车书从此稍通津无乃培根偶坚固百年巳长复百年邑人说自曾高传即此儿孙作父祖只应相对犹依然桃叶桃根即零落独保长年应澹泊老人果解复婴儿分我一丸童子药
闻莺
堦前芳草一尺齐黄鹂始向林间啼一闻传声人失喜驽马并立逢駃騠我思此鸟固妍好人喜亦缘来不早若令春到便轻迁厌听谁怜迹如扫正恐贪归有近期三月丽景方舒迟园林上下弄晴昼羡汝语默真知时秃鸠黑鸟有何恶每到天隂自酬酢妇翁诅骂儿弹射恨不身随羽翰落戒汝一物莫叹嗟金衣公子春为家汝无祸福咎亦浅况异子鵩当日斜人间美恶有如许且放黄鹂作娇语
鹊巢
今年结巢不近地门户人言解知岁了知积累功力劳投伴鳲鸠无此智闾里争如恶少年不持弹射操空拳探巢取子尽居室旁观禁止无由缘父翔母噪力不加小雏在手鸣楂楂羣儿不逞至若此增巢不得安生涯汉家春夏禁采捕诏书非止行三辅可怜科罪挂墙壁国家禁絶非不预鹑居熙熙太古民就令闚巢不用嗔同游饮啄不相害海上鸥飞不避人
大笑鸟
夜闻慨欬如老翁若悲若啸空山中老妻幼子疑问我此名何物来何从我知此物不常有岂解招祥宜报咎狐鸣枭噪殆所传惟祝停声声转久明朝问人此何鸟僧言此鸟名大笑幸灾乐祸撼主人侥幸前知非善告我闻此语益凄然我从坎今有年若徒报祸未报死子之告我何迁延异时白骨满城郭此时子笑何人前昔年长沙贾太傅鵩鸟飞鸣告其故滔滔宇宙鵩安知应怪达人任来去牕前灵鹊人乐闻谷鸎上下长和鸣汝曾不效乃效此汝性险远知难更汝其更笑我自娯取酒与尔同歌呼
<集部,别集类,南宋建炎至德佑,东牟集>

[book_title]卷三
钦定四库全书
东牟集卷三　　　　　　　宋　王洋　撰五言律
晚宿村居
早趂林鸦泊荒篱四面同田夫留古意野水识和风倦仆欺予远疲舆念汝功尔嫌冬日促吾兴在寒空
自忻村被酒归失方竹杖
我贫难致远得此有夤缘弟为兄身老书来意巳传扶衰惟献直入手不随圆偶向醉中别如何不黯然
夜闻赛神鼓
坎坎丰年鼓鳞鳞赛社人神寛陟降礼情取笑言真掩豆豚肩薄分余福斝频灵坛本宜夜考鼓已疏津
重九日至云号
梯山七千丈接迹上清虚钟杂钧天奏僧参梵帝居摄衣鹏展背洒墨鴈添书今日登高眼平生总不如【一云平日登高计今朝独不踈】
岁晏书事
打打鸣牕雨昏昏带岫云酒寒难作热炉冷不成熏梅颊梦中笑鴈声愁处闻伤怀目前事细数费云云
乐饮
何意亲杯杓初期乐性真若教狂胜德多被酒忘身谈笑交情密氤氲酒力醇劝酬如错杂莫过两三廵
安眠
随处便随眠昬昬息万缘魂如双翅蝶身在四禅天素饰罗为幌芳茵锦作筵心如怀宠辱未必得安然
观击食
结习慕金僊西方省问禅时分四季社报积後生缘念恋期无问辛勤已有年会缘如有约此理自谁传
五老峰【案诗二首其一见七言絶句】
已作人间瑞飞空老尚豪势分方岳重名列纬星高月夜霜添发花晨露染袍此翁无奈事占咏亦徒劳
游吕庵偶题
结屋得胜处羣山簇画屛春城花覆白【囬顾遶城皆李花盛开】野路麦铺青趂暖鸠呼妇先时柳化萍年年寒食近心自叹飃零
无尽斋诗【案集中有无尽斋记为清江韦子作此诗三首其一见七律】
造物本无尽贪求乃不公此能随量取彼亦一无穷水底家家月窗前处处风要知真宰意不在有无中潢潦集须臾朝盈夕已除沛然随饱满廓尔是清虚金谷输仓箧锱铢较簿书不知方寸地无计脱苞苴
题杨道人庵庵基旧县邑有废井存
空室寄空山柴门不用关虚心观梦幻尘世独清闲旧井前村古新泉一勺悭萧条齑粥外身世有无间
寄题韩勉夫枝巢
万物各有性逍遥即自安均鸠得巢易躁蟹寄身难莫羡高头树须防静处丸如今洛阳第谁到子孙看逍遥惟所适小大浪殊观溟渤鲲鹏近藩篱燕雀寛宅高非远害藏密定成安不似南山树枝间有弹丸适时非履险足分不忧贫须信人间世宜思物外身荣柯堪叹蚁饱露可怜螓更谢东方朔能安一老臣
望山间西际寺
闻说林间寺攀萝一径斜有僧眠雪月无客赏风花丈室虚名在方袍岁事賖空王无系着破屋便传家
三峡桥
万马战空山声驰宇宙间窥高增健大照勇怯孱顔洗石无千古招僧过一关不知平去易何似倒流艰此日湖源囬展叔頴书颇及往岁经行暨诸同志赏梅花之一笑急景相催又复几年感而有作因寄叔頴并呈子楚
忆昨越溪曲官梅正发时追随连日饮酬唱几篇诗淡伫看人意清香许自知凭谁将恨寄为说鬓成丝
寄彦文
张子萧条後空山十五年缾无粟遮眼门有客求钱折补经纶手拘留褊短缘寻诗有情否旋送两三篇
寄夏孝叔
夏子赋分浅凄凉不喜看星星脱兵火岁岁独饥寒世若均如子人应不羡官如何闰月底怨泪亦阑干【以前所闻事末章及之】
寄周表卿
不见秘书久经时失寄书交情犹缱绻遣讯问何如郡籍藏崑府班行近玉除自怜无藉在不敢梦华胥簿领正尘埃天边驿使来姓名传宝琰朋旧集兰台始望岂及此故人安在哉曾陪丞相幕抚事勿惊猜【首尾裁十年故旧虽有显仕而亦多沦谢念之怆然也】
寄永新元老元书云已辞广孝复归禾山白云矣
已尚清高久须教去住艰强分云出岫终放鹤归山烟带重岚润衣侵雾雨斑轻身如有药犹恐费跻攀
寄熊叔雅
天上郎官宿人间又几年莫思华毂贵好种锦溪田山色青盈眼梅花雪满川傥因鱼鴈信时寄两三篇
寄陈元载
太丘传祖道作邑兴何如着意招风月随缘遣簿书吏参名例外诗托笑谈余偏忆当樽酒论文意不踈
送谹父守光州
沉戟卧江臯诗人拥节旄便期犀结带安事马腾槽地入淮源重霜随鴈信高命书催入觐应及荐香醪
送小刘解元赴试南宫
衰年税萧寺偶与凤巢邻万里刷鲜羽一鸣惊衆人寒催征骑急春接赐袍新折取如丹桂归荣鹤发亲
寄伯氏
同占溪名邑还从佛借居懒便书眼暗静爱酒杯踈山路闲供课僧房?当车地炉贪软火未得赋归欤
赠龟峰书记
本是三山侣闲为七泽游放寛千里目散遣一身愁诗韵松来往经牕竹献酬蒙头一衲外万事看浮沤
赠恭侍者
学有千门路恭为百行初谦和人爱重放傲腹空虚树大求斤斧皮柔易卷舒请君观巨海万水岂能如寄题邓成之粟庵【邓吉州永新人　案诗二首其一首见七言古】
一粟本非悭纵横透入关要知千种解不离一尘间透彻通真境拘留即妄攀须弥聊比喻未是最高山
崇夀印师以诗见惠次韵答之
客问王居士如何是半僧祛缘都未尽学道又无能身世随忙业妻儿饱岁登时逢方外士陪奉说心灯
赠辨侍者
莫恨常无辨须防辨有魔易生人我见恐为记持多弄巧它生怨藏锋性自和辨心休辨口方信是娄罗
郊行
曾问征夫路名山两日程能销几两屐况値一川晴诗欲谋於夜云多不近城暮年尘事有逐处得心清
次韵曾吉父清明
暄晴犹苦促那更遇春霖花色存余态春台得重临主觞方意展客意已愁侵是底书生事时为洛下吟吉父赋南池诗次韵吉父诗虽云红蕖在眼而独与白鹭关情莲上人何望辄戱呈
水府朝元路牙分女队行神仙天外事风月世间情?有凌波势廊无响屧声何妨沉醉後珠履小纵横
和曾谹父春半书怀
节物各自好春风独太华装添山衣锦零落地铺花趂课蜂招侣幽吟鹤自嗟放开平望眼翠幙不须遮敲火开香焙书斋思渐清田翁新社长巢燕旧门生学僻诗无味心开语见情不愁无乐事正与物俱荣今日前溪好晴空事事明草长顔色重鳬煖去来轻游女矜高髻书生厌短檠悬箪虽过午碧涧煮芹羮
和曾谹父雨中诗
案体无尊骨畦丁有贱蔬鳬鷖凭岸泛云海占空虚妇老能论旧儿痴尚带吴旁人如见问老子即迁居往年茅屋水痕过一由旬人论方宜夏心惊已畏春花光如劝酒山色独谈真补拙供吟课聊开一笑频
和谹父连雨快晴
十日雨易满一鸠呜更多开眉初对月生耳不忧禾兎走无留迹轮空不受它乘风若归去九虎莫谁何官无三不遇身负四宜休无意花迷眼唯因月上楼役车悬白地社鼓祭黄收何事关心切逢人说有秋
和春雨韵
客路元来促春情本自长送愁谁纳欵遣癖又无方失性陪飘雪凋顔自染霜吟君春雨句萦拂为牵肠荣辱一时梦浮生百种心愚因难化稳懒为不治深分退何须卜贪高每自斟须君说情话泽畔欲行吟
和曾谹父中秋前六日二诗
怪底暑风浅明珠照座寒铺张平地锦峻激急流滩吟讽千篇过更移一字难少留明艳句拂拭菊花间谁将兎消长用卜月隂晴三穴由来暗中天本自明金盆如未满玉斚为谁倾处处随人去长空不送迎
和曾谹父促丛珍之集
布谷但催耕鸣鸠不唤晴风添前夜急花负去年盟老去欢娱少茶多怀抱清论文一樽酒何日向人倾
和谹父留别
细雨关山路梅花识旧邻拥旄红额骑抺杖白头民故国悲王粲年光送李频遥瞻解鞍马正是小阳春卧鼓开亭障斯人久晏然宣王思采芑羊祜保新边妙手传干叶鳌头控六连使君双眼阔塞草不供怜
和谹父问讯吉父
北园依梵庋东郭据梧桐鹤并千年骨诗传一祖风有愁添鬓白无药驻顔红台上秋期句思君类渴虹困臂知三折攻顽费七旬不闻覆杯水能救一舆薪俗傲轩辕圣巫夸越女神百年勾漏术触处白头新
和郑丈戱赠谹父
生踈僮仆贱顔色病妻同定有明人眼真烦夀乃翁仙曹歌法曲词伯缀秋风不是人间谱霓裳堕月中
和谹父答郑丈
郑圃潜仙客陈留继阮生抡才俱道用昌誉得诗鸣未解侯三接先歌玉六成篇篇多痩骼疑似带铜声
和郑贰卿别赋
病逐秋风至年随塞草衰家如百年梦身入四愁诗北焙聨圭璧南薰润岳池斋房多胜事可但滑琉璃
又和新字
清秋移象纬皎月一更新岩桂陪宾席黄花似故人诗参工部正道入醉乡醇遥指灵山下长衫赛社神
和伯氏示儿侄
屋僻唯宜静栊踈巧受寒衾光宵献白炉火昼无丹潦倒投僧梵依稀似宰官一钱不停蓄却喜布囊寛
和方签判诗乞芭蕉於教官
缃帙文书展青衿怀抱空花前添翠幙句後卷诗筒云重能鄣暑身轻不碍风相期三伏日借此作寒丛
和酬郑共老
万事易瓦裂故人情未休殷懃一诗语辛苦百端求书托峰头雁人随海上鸥终期断湖尾卜筑共良谋
江如晦以诗送蕙一本以诗谢之
幽芳不弄姸人意自推先比德人间愿同心事外贤香因天力与名自楚词传桃李多顔色相逢不敢鲜
谢筠守赵从周寄黄蘖中洲茶
道院文书静传籖报两衙笼山踈药圃祖寺摘春茶珍品少为贵佳名远更夸要知清白德盏面看浮花
李丞相挽章
名纪三朝重身居百辟师华夷占用否进退繋安危见梦英灵在成功命数奇出师身巳老埀泪忆当时风云扶日月尧舜正衣裳壮烈周方叔从容汉子房鼎彛酬钜业典礼贲幽光怅望它山远千年绿野堂
王侍郎挽章【案此诗二首其一见七律】
位列仙官籍名随海贾船前旌冲瘴雨拱木兆新阡玉骨埋黄土金声丽藻编两行怀旧泪洒向菊花天
曾侍郎挽章
道盛当尧日名高嗣圣初人推金鼎望帝念玉楼居旧典尊王迹传家教孝书崇文华夏事澹泊寄情踈未下蒲轮诏先惊栢府寒九州方镇节万里使华冠岁晚一庵密风流百世寛永怀函丈训泣涕自丸澜
吕尚书挽章
古远儒冠拙时忙壮士尊百年难保命万里未归魂身後塞翁马生前廷尉门悲笳咽遗恨行矣不须论载缵世基日羣公扈圣年伏蒲凤冈上持节鴈峰边外阃风猷远中台出处全履声伤易尽不得辅中天四海诎伸势安危俯仰殊犬戎蟠洛邑晋鄙握兵符杨李生同烈高秦死异区谁如双劔化义烈一门俱
挽向倅【案诗二首其一见七律】
襟量尘埃外功名慷慨中人怀不满望身有未全功逸气犹惊眼驰光息转蓬萧条古原上松栢自号风
挽程伯禹
盛德师千古高名满四方位登三品贵身任百夫防公在衣冠重公归远近伤哀荣终始事褒典在徽章待问盈朝日羣生解褐初太常方奏第儒舘下除书出入劳忠荩襟怀自卷舒如何夺公早不得待悬车
挽焦适道寺丞
学有千箱富言无一字欺脊令慈孝地兄弟急难诗颂美观名士传家付令儿平日磨玷缺此理上天知【前兵戈时骨肉散失後与元昆相得於三衢慈孝坊人以为诚意有感又两郡多令政时贤亦为赋诗今为两集】亹亹谈多绪谆谆意恐伤行孤违衆好诚尽是君长生死人间异经营地上忙静中如有趣遗誉自芬芳
挽乔民瞻【案诗二首其一见七律】
世德书青史荣名在本朝如何元士葬不得大夫招惆怅空萧瑟秋风正泬寥遥看古原上松栢暮萧萧
臧夫人挽诗二首
奕世流芳远传家庆有余簪荆苹荐洁曳练宝粧踈载德光门阀成名振里闾如何裁半日一旐向輀车义有臧侯者寥寥几百年岂唯君子贵亦有女郎贤寜舍家藏富先归宿贷钱自然难到处风烈是家传
哭嘉彦
释蹻淮西土平生质胜文形模笑妇女术业富丘坟客路酒欢喜官曹名放纷银章犹断壠余事付青云
哭李清卿侍郎
薄垒氊车咽危台斥候移孤忠万夫望独许寸心知义动乾坤正生残日月亏南山竹有限难尽泣君辞金石虽云久精诚谅不移但期忠可仗谁谓敌难知吁极天应泣难谌信有亏报君如不尽祸福定虚辞皇泽淹时久人怀孝可移不应当後患端恨未前知国破言犹壮身亡义不亏青编照千古昭代有芳辞眼见盟城筑俄闻钟鼎移忆君还擦泪胡尔大无知名擅千钧重功无一篑亏杀身因主辱独为实前辞
赋红梅
为怯清宵短然膏约凭栏颊疑西子醉花误北人看点露燕支破啼粧风雨残莫嫌翠袖薄犹得护春寒
初萤
腐草渐时泽翩然变化功分光衣作炫乘暗力排空自表因存照虽多不暖风偶缘膏火尽得到兀窗中
病眼【案诗二首其一见七言古】
飞花无复数遇物辄成双书画踈幽阁屏帏恋北牕懒开辞俗客写望忆秋江椒菊供朝饵犹须发酒缸
五言长律
和陈长卿五人同集韵
受廛均宅亩寸矩渐经营湖泛轻舟遁峰排老岫嵘牧之推上第吏部絶心兵列爵分全服和声奏大庭暂辞侯马贵聊抚帝弦清黍在谷为重鸡缘德胜鲭无功须满斗仲雅计全升顾我穷难送如公福正荣惠施书巳富陵也句初鸣径醉相逢乐亡聊一洗平
省题泰帝鼓瑟
雅乐闻琴瑟相因泰昊前朱丝疑杂奏素女减哀弦破竹符终合分鱼目不全所余裁五五再续未绵绵损益时皆有亏成理或然茫茫千古意汉帝自谁传

[book_title]卷四
钦定四库全书
东牟集卷四　　　　　　　宋　王洋　撰七言律诗
新隐四首【案上饶志王东牟迁居上饶有新隐诗即此诗也】
四注飞檐略势寛江湖城郭得同看纵饶缩地神僊术长要移人视听难僊子月多呈顾兎女儿牀晚欲栖鸾使君饮散攅灯火长怕浮空水面寒【古亭】
题舆记榻得高贤寄意真同物象先收拾芜莱成院落量边幅占风烟登临斗觉今知要云水从斯入画传斫竹洞门无鎻钥时携客枕一慵眠【新亭】
香分净社色专城冠盖如云照乘明晓露一粧秋艶曳凉风吹月夜经营戏荷鱼小波纹近戞玉船低笑响轻闻说笠乾烧供夜无边华烛竞欢迎【荷池】
郭外溪流溪外山山峯长在白云间开怀幸对百年友屈指何忧一日顔烦燠尚寛秋占野林峦欲暮鸟知还夜归犹隔溪桥水不记重门欲上关【南峯】
上元二首
火树银花起夜烟骖驔朱幰竞骈阗一千户外开金锁十二里中然玉莲何日行宫祠太一谁从摩诘问诸天歌台且喜宜正月柳岸今年胜去年
谁将膏粥饭蚕师轻薄儿童覔彩衣游骑但知夸艳丽祠门直莫叹寒微东城南陌春迷眼逐马随车醉未归莫怪老翁闲坐久鬅鬙灯火照柴扉
和尹少稷上元
年少轻衫竞彩霄老翁心地寄参寥照人灯火成何事示我威仪贵不恌闲却剪刀寻断梦任随锦毂纵华镳固知行乐承恩泽亦喜丰年乐一瓢
故人飘泊少相逢喜向云间得士龙少日功名鹏万里长年风月酒千锺已知吟思才难敌自叹簪皤髪已童闻说玉池莲十丈相期摘实上高峯
三月三十日
寂寞余红点翠衣晓风卷尽絮花飞避人黄鸟远山去背我青春此日归倦舞柳条犹作意侵阶芳草不知非老无年少寻芳恨一榻清风展翠帷
喜雨
去年秋日百神求岁度春风尚未优补贴稀?三日泽栽培饱满一年秋已乾桑柘蚕多饱待济舟航水接流云雨筭来多少力夕阳处处听渔讴
苦寒
平侵炉火易成灰稳闭斋扉不用开浩荡晚风随伴起迟回前雪待朋来他无杂念专思酒纵有交情敢忆梅静坐不闻箫鼓急土牛莫是送春回
和苦寒韵
秋容落落转头空谁与元冥竞长雄侵剥老条无硬对栽培玉树是家风漫夸鹤骨飞饶健强说龟膓语转工对此只宜常袖手明年春物共君同
一夕大风偶成呈诸兄简士修思远
狂飈一夜撼天关彻晓阳乌势未还早恨余寒夸老健重怜新物损朱顔强留残火如相别已典春衣不可攀料得云端风背上融和那肯似人间
雪晴
墙角寒梅未试盐熬波何事被凝严解教炉火添余烬似妬阳乌到短檐幽谷但期回暖律交光何用映?帘朝来一扫穷阴处先照羣峰最上尖
冬节日疾作不能亲祀事但具礼不拜戏作示内
他乡易感岁时侵病入衰骸苦不禁卧听儿孙羞栗脯倦依炉火只愁吟房无肥腯牲三俎幙有馨香酒数斟苦与黔娄分等级尚为吾妇莫伤心
岁除前一日病中作
客寄他年又一乡椒花随兴饮杯长病疑寒健销阴脉愁怯花寛笑酒觞去住自知身老大经过长恨岁穷忙眼前儿女陪懽悦年少从教各自强
病痰有感
气堙风贯血行迟运用工夫了不知待尽生涯蚕作茧就衰榜様髪缲丝稍因对酒头先眩未是多行力早疲更若寻思年少戏如何不送老头皮
琴枕
琢石髹池省练弦寂尘不动五音全应嫌杂奏妨人乐正可常擕对客眠投倦乍如倾耳听起醒惟欠籁声传舞云家范升堂席寂寞依稀万古贤
辟方丈地供香火
全家共寄一庵中庖涤因连奥胙通穴不容身衔窭籔芥分余地结斋宫几瓯粥借邻僧饭一瓣香寻祖佛风十笏比邱居有限?罗眷属要无穷
从邻庵求浴
口多屋褊分张窄堂室斋庖约畧分春服乍成宜稳贴浴盂无处集兰薰供分清净如沾露气郁芬芳过食芹自引一杯归路稳从教歌咏不成文
闲中即事
虫有鋋矛兽有戈江中飞燕避淘河点红翡翠飞传锦展翅鸬鷀卧晒蓑絶境芳菲时唤客隔林机杼夜催梭平生约略闲忙境到底闲中得较多
即事
官闲久媿叨祠廪身幸真堪学种瓜月给郡仓三斛米日寻山路一川花盘空婢去催烧笋炉暖妻来趂焙茶閲尽邻僧闲况味官供粥饭胜僧家
和邵尧夫韵示儿侄
言贵安徐行贵常与人平淡勿相伤莫贪顺路行时快到了回思见去长克已定知天降福害人只是自贻殃长教言行枢机密此外虚心不用防
观僧作藏会
推崇社首劝来人岁结春缘转宝轮诛及米盐知产罄事干生死见诚真归持福夀凭怀劵时及暄和谓有神安得劝农官考古春秋礼射莫辞频
从伯氏携稚孺游保庆即事
提携未便即归山暂扣僧园且暂闲岁晚东君顔色近霜晴寒意有无间前溪雨後浑通路荒戍人归不上关筇竹一枝天正暖却嫌飞鸟倦思还
壬戌立冬十月十一日陪路文周朋携禔祖同访後山道人庵道人出就庵烹茶庵外采菊拾橡实以归偶成即事
倦缘闲景散闲情人未归庵户不扃试拨柴烟寻宿火旋添泉水洗茶瓶黄花采采盈衣袖橡实离离傍短萍何日一邱藏曲折与君同伴劚青冥
养生无欠亦无余种竹圈篱草结庐凿地覔甘分乳脉鉏田得实饱新蔬壁间数本空王像架上都无养性书我自病来能晚食从今缓步当安舆
已已三月十二日陪凌季文游水南陈氏园次壁间徐明叔韵
不惭衰白照溪光清昼穿梁访野堂物外风烟多喜客人间草木亦宗王浮花竞作争新艳近侍全收殿後香秉烛便须期醉赏胜饶吴榜起渔榔
同吴周朋高虞卿寻泉憩积暑下庵
缭绕寻泉远步迟倦逢篱外敞庵扉门前竹长云垂舞岩下泉甘雪未飞景物偏幽缘舍小茶香看客为僧稀相公房舍添人否拟灌春园住翠微
陪方何诸人後庵谢客纪事
後山客馆报聘礼野寺僧瓯当酒茶云未散屯知候雨溪唯贪涨不容沙草间翁仲今尘迹雪後江梅是故花一扫穷愁无不足方知谋醉是生涯
同张德和游沈道士庵
上春甲子送穷日早破烟扉令节求指点葆光僊侣洞招期南极老人游龟前香火木称士堂後交蟠石作牛我恐上真无碍意使君息虑是清修【沈自言上真授葆光无碍号兴作甚盛】
题僧邀游梅和庵
地接山腰舍遶泉丰堂巍殿势蝉聨非禅非律三百辈有圃有场千亩田中坐独尊司狱佛几前杂事地行仙若无生死惊愚俗正恐斋厨亦悄然
中冬下澣一日陪方丈访客因过向氏园亭有感
前疏水竹界桑麻桃李畦分小径斜山数青黄人住久路排藜藿客行賖云寒烟合入长暝梅懒春催未放花闻道苍头长儿女主人游宦不还家
去秋过吴江臞翁园亭追作
水接舟航陆接鞍忙中光景静中看无穷宇宙规模远出格池台制度寛一水斯须分静僻四桥缭绕照波澜拟分风月知何日且趂鲈鱼整钓竿
闻沈氏小亭欲往主人辞出先闻赵丞相尝游
篱横地狭曲相裁倦扫残花长緑苔连榭似闻兼静雅闲情暂欲洗尘埃料将春色供家用那有芳尊为客开怪见门前少车马多因只要相公来
至法海寺
天有阴晴地有艰一山如隔万重山偶逢冬少三余雨况置身无百虑关岁熟役车容借客闲来崖寺可开顔悬危既免逢饥虎又得休公半偈还
又题祤禅客龟峯图【案洋有游龟峯七絶一首故此称又题盖即游龟峯时所作也】
不用丹青染素翰?烟分染碧云端一千里地境中镇三十六峯天半寒巢露叶中呈物象滤罗带畔叠林峦人间此是清凉药时向尘中为展看
留题翠峯
陶朱山下金僊宅云是当年故相家去国岂知传貌象扁舟端自访烟霞平吴霸越功何在吊古伤今事可嗟早是登临饶客泪几行征雁落寒沙
归雁亭次东坡韵
平时何惮不成归犹向亭前送雁飞弱羽可堪缯缴密寒沙那得稻粱稀燕吴真恐音书絶城郭犹疑今古非若为哀鸣相原野依随岂惜共卑微
煮泉亭
昔人来去本无情世自贪贤为结亭身在云间天缭绕梦无尘事性疏灵撑肠大欠五千卷拄眼今看万叠青景物却因闲处见前贤诗已说丁宁
题邻僧房壁
南窻日暖北窻凉时节频移意自长半坐蒲团七家饭两函经卷一炉香身辞尘杂元无累人见朝昏却自忙雪屋夜寒灯火暗萧条气味合邻墙
题齐政壁
柳经沈雨舞腰慵鸎入新阳曲未终照径自藏尘外境憎花不爱世间红桥分知为前溪改寺远因寻别路通更待薰风日清永长歌呼就满蒲风
题怀玉上方
蟠踞峯峦面势多天分雄望镇关河足开烟雾鹏垂翼手摘星辰月转波问法旧闻裴相国传经今见李维摩禅徒到此栖尘迹方信青云路可过
无尽斋【谨案此诗三首其二首见五律】
矫首层霄俯翠峦虚空不住骨毛寒古今等是无穷境风月何嫌取意看巢寄一枝惟自足风抟九万岂知难与君同入逍遥境方信乾坤宇宙寛
题龙溪桥
放出清泉叠旧蹊行人但渡不沾泥与君暂濯红尘足留我长浇白玉畦千古蜿蜒潜窟宂他年头角上云梯信知法海津梁别认作东林是虎溪
思径山
汲引凡躯驾海鳌恢张奇壮自僊曹九龙献宅金园贵四衆添花宝范高身住四禅观梦境眼收万象比秋毫经行会遇登临处勉策筋骸莫叹劳
僧自临安归说远信
幻形变灭困须臾晚景尤惊岁易徂满目交游多故物伤心风雨对今吾逝波昨日方追霅覆篑今朝又过衢旋打青梅新荐酒且须耳热听歌呼
与郑侍郎
还却天官尺一书清时有味保悬车公年尚壮去何蚤古道谁言今不如南部方开新榜丽西清人说旧游?半簪白髪无拘束不用黄精自扫除
还龟溪成拙句呈给事刘兄【正月下旬如山三月初还】
上春日暮暮春头翠浅芳浓草色柔五十日天和暖候一帆风地往来舟棊神得隽惊逢敌酒病寻医尚入流只有风流动文采较量沈谢亦推刘
发龟溪道中
欲穷幽胜远纷华频向晴空漾钓槎霞杂鳬羣归趂浦雪飞鹭阵宿投沙山连空秀嫌花杂树远多图怕雾遮莫怪故园归未得为贪入手好烟霞
余干见游存诚
世家兄弟久随流少不同嬉老宦游身似舟空长信浪官如萍转偶同州论文共酌三斟酒决胜公围一局楸三百里溪明月夜得心情处便相求
二月九日访仰之闻德茂与壻邓叔厚蚤作逍遥溪滨叹而成诗
贪闲心不受嚣尘六十年余自在身爱水爱山三益友如冰如玉两闲人言无拘畏诗多健酒借豪华力有神闻说山中丞相语与君心事最相亲
德茂以两小篇报聘再成一章
不着冠缨不洗尘不将忙事扰闲身舍前自旧存三径林下如今见一人八节滩声泉唤客数枝墨戏竹传神前生定是张公子一见相从意自亲
昭武旧同僚见过
半生辛苦路漫漫八月樵川类破酸官事到时初觉易人情别後始知难苦无私惠违情重俭用官钱得谤寛闻说东园墙下柳有时颦蹙念前官
祝舜俞拉希言见访富春赤亭山居
岩腹纡盘一径通故劳都骑载郫筒先生旧负连城价校尉今烦一箭工着雪老山清刻骨添梅官路巧迎风此身终解浑无事共乐郊原浩荡中
因同年见过有感
青似春袍色发荣变移朱紫渐催成琴因声急弦难续流为池平水不鸣神耗恐因惊宠辱心闲请为减经营贫门二十年中梦贵贱存亡叹友生
喜仰之至
江东幕客江西吏各是年过五十时一去尘中劳梦约重来物外有心期烟中艇子花前酒竹里碁声月下诗景物不妨俱是旧只添须髪白如丝
喜二曾一郑归
木叶黄时拂两轮马前同看蚤梅春旧游踏徧千山月新岁迎归三老人梳洗楼前酬鹊语琴书案上扫蛛尘只愁凤诏聨翩下又指天边问去津
雪中赴季文集
会因率集转殷懃扫径寛迎陌上春恩解讯书红粉恋寒消酒力玉花新盘堆青菜春回律瓯泛琼珠月借神浮白自怜偏户小醉归全是梦中人
慈相寄居同院何子感寒仆已似安何尚未出似闻亦以冬至人事动揺疾困未解亦成小诗
分僧半坐小僧圆世故犹寻未了缘小大不同俱示病穷通有命只听天愁看药裹推难去愿见香醪骋不前比若扶头却因酒甘言苦口定谁贤
乞桃竹於令尹
小结幽栖事静便为无花竹不成村在君百里鸣弦地成我一方濯锦园按鼓威名知破胆乞花诗句是招魂桃溪竹径如成趣柳岸梅洲却未论
还许推诗轴【许前永州东安令汪彦章姻家】
好在东安解戍瓜归怀珠璧慰生涯翰林词伯梦中草粉署仙郎笔下花已间箫韶还政俗未持旌节自光华邦人故眼应回首诗律传芳又一家
德茂晨起折花花叶中眼上横冲痛楚因诗戏之
幽事相关畧未衰蚤乘芳露折鲜枝如何引惹伤残处莫是喜欢攀折时人见花容如苦爱花随人意亦相欺须知恩爱成烦恼将命花欲怨谁
近闻直学冯子容以家产中丘乘之赋作诗戏之
千古茫茫不可攀仲尼日月照儒关生前冷竈七日火身後遗基十万间宁许富儿通市籍只求贤士共欢顔那知等级输邦计亦许顔原见一班
万席仰之许酒以诗戏之
花色芳菲酒力醲坐中上客索千锺朱陈缱绻论前契【伎人姓陈】子壻牵聨本一宗【二何兄弟皆万壻同席】独为棊高能假借衆同酒伴不阿容归来醉倒终无怨此会心知不易逢中春二十四日集仰止书室德茂仰止何彦亨彦发邓叔度与仆凡六人至夜格夫自外归就邀同饮仰之是日对棊屡败德茂任直时出骂坐语叔厚谓子可以诗纪事否翌日戏成长句
朱何王邓偶婆娑晚唤寒甥共笑歌烦恼少因知事少【谓德茂】吃拳多为打人多竹间豪逸多酣畅斗下文章竞拂摩好是花时省风雨劝人沈醉是天和
饮叶氏园亭不觉大醉欹侧诗呈德茂仰之并简二何
步入青冥路渺賖岚光四面照流霞相公未许归旄节旅客还来看物华不独衰肠难胜酒自缘饥眼乍看花醒来知免污茵席端为勤劳不驾车
叶云仰之谓予有随轩人作无真诗诮仰之用前韵
方外参军语太賖文茵萋斐锦成霞齐王国印封韩信古战塲文识李华不醉而狂乌变白以无为有舌生花吓燕书自何人计只问军中李左车
诗去得仰之报云旦夕必有风雨可速相过走笔以诗报之
幕下郎君发醉吟多如年少惜花心预排尊俎当长日不遣韶华负寸阴种竹涧边排坐石读书窻下听鸣禽草堂更要添顔色剩借隣花酒浅斟【仰之宗族皆有侍女不肯借用每令长须行酒仍劝客醉而後止】
叶伯宇和霞字韵诗再作一篇
全似襄阳隐士家只添灵照减丹霞晚山寒後犹疑远古木春来亦好华酒似竹光仍鬭緑人如锦面更添花了知衰病轻成醉不但流涎向麴车
庆吉父七十作诗叙事
里有仁贤庆夀祺不辞沽酒典春衣年高且作寻常看身健须夸七十稀颊火欲烧双鬓白心闲时笑昔年非谁夸八座天人贵丞相星垣动紫薇
帅相生日二首
季管吹灰木落洲天边初献鷫鸘裘邦家袭庆因前续岳渎储精自几秋秦晋君臣三昼接安危将相百年求休论辟谷功成後只恐功名卒未休
整顿乾坤不作难指间造化自多端恩回春色华风暖气接秋天絶塞寒勋爵已增彛鼎重功名长入画图看锡公难老无他验但觉斯民欲再安
赠吉父得女孙
两两星阶协泰符为嘉瑞雪胜维旟果如灵照翁何恨若比仓公数有余慰眼腊娘能剪彩他年杨恽竞传书断无豪客窥篱落为自从前免破除
贺张帅
日边春早帝王州花满黄堂夀醑浮世有忠嘉扶社稷天教勲业绍箕裘稀鸣枹鼓无偷市屡敞圜扉罢虑囚已佩荷囊簉鸳鹭径将名姓覆金瓯
门弧瑞霭晓氤氲天锡熙朝社稷臣京兆赭裾多誉久甘泉紫槖眷恩新一城和气仁风昼万口欢声夀语春端有泮宫莲幕士愿随緑水泛通津
喜杨致平登第
寄隐湖头知几年聊城一箭自家传便须结组随鸳鹭暂舍衔杯乐圣贤鹤到九霄方展翅骥行万里可加鞭隔江阻预金钱会梦到君家社瓮边
得周朋诗云方为秘府书石渠二字作诗美之
斡地排天力有余倚空金榜称华胥快兼长史三杯酒优重中郎六体书字向云门增瑞彩思从天陛听传胪集贤学士相惊顾应道挥毫古不如
李叔飞以仆迁官远贶长牋而仆在江亭无以报谢因寄小诗
知君才气本无双拭目曾看古战塲华萼风流今不坠文章光焰自应长诗从古锦传家法身【原缺一字】花塼是故乡它日万钱供日费更期粟贱致时康
旧闻邵叟名今识面目於诗句字画中辄取二诗赓之他日会面亦旧相识也
平生高士苦交踈今见音容向一书输子一筹吟未足加人数等盍分余供陪应觉山劳费捃拾不教春自如诗社便宜张客馆莫教游士叹无鱼
曾参古佛问忘情可笑初孩尚未名自刻肺肝诚定誓时牵耳目又寒盟苦无藉在书牕冷赖有知怜风竹声好是鼻端消息在夜堂流水梦初成
送犹子之官武昌
旅情伤别意何如霜打枯茄雪未除门户难成攻事业殷懃暇日读诗书须怜白髪亲今晚莫恃朱顔气有余要使仇香非醉尉定知不负武昌鱼
孙叔诚宰南峯过信道诸暨旧事往往能记拙诗因以送之
身是前身念已非相逢喜诵昔年诗心情似旧知无日儿女成行能几时政事便须书竹帛功名何必问蓍龟旴江风月时分寄免隔关河费梦思
送蒋推官归宜兴
阳羡溪头蟹正肥三年客尽拂征衣一川秋色背人去【泝流而行故云背人】满路黄花迎子归未用解装荣故里少须通籍扣天扉红粧莫作离凰怨自有鵷鶵接翅飞【推官道中期有得子之庆故末章及之】
庸斋薛微之里居时与仆为莫逆交乱後寓洛西时来关中每相见必诧郝壻之为人岁辛未秋绍先沿檄至长安始得因杯酒接殷勤观其气概知庸斋之不予欺也今因其归诗以饯之
玉润冰清久着名长安一见眼增明笑谈已了关中事慷慨还成灞上行桑落酒边还适意渭城歌里莫伤情寄身琴鹤堂中相早为皇家致太平
送钱显道赴临安学宫
纷纷狱市如棼丝与子共事西江湄地连远近多杂俗事出衆口无同辞文章幸子老益壮蒲柳怪我秋前衰从今斫额望天路十年莫放攻多迟
送章明章善解官奉亲还吴中
了知天意贵生全南岳夫人奉化权当日论功门户重至今传泽子孙贤聊书鬲上三年课最爱杯中一百篇君宠母恩如已报暮云春树约他年
病卧江城五见秋惟君向我用青眸廪人白粟长相续官簿青钱不用求向日倾心今得意犯严荐口昔徒羞期君通籍金闺後唤我松江共钓舟
送魏滁州
惠政从来到处寛民心欢喜吏心寒醉翁亭畔霜初肃酿酒泉边菊未乾紫绶绣衣催传送黄童白叟挽车看今君已是滁阳守父老犹称魏长官
寄朱德茂
生涯非富亦非贫恰好容君放旷身种竹种松须傍水有花有酒不求人功名梦幻吾无与豁达襟怀德有邻半醉捋须天地窄玲珑峯顶看红尘
寄丁求安
郁密林峦十丈余包罗万象徧方隅吴王劔沼连巴峡庐阜飞泉贯具区贾老华夷分寸尺辋川花柳较锱铢别来不恨江湖远只在君家聚米图
寄朱仰之
年齐甲子性同宜相见论文更不疑小约同行先具酒且推独步放君棊庭前雁鹭能堪否堂下龟鱼暂付谁好向蓝田报消息多栽松竹待哦诗
寄刘行简
西来有客解归装先说东台白首郎顔貌宛如周柱史须眉皆是汉冯唐百年未觉强弓满新历还添漏箭长欲寄平安恐烦报桃花川里漾舟忙
寄丁执中
米盐煎蹙意何如尽日逍遥不费书债作拘留身莫赎诗成困痼力难除事钱不谨兄移爱与世留心客有余幸各身闲好同伴相思如许却相?
寄糜公范
尘满簪缨缁满衣几人真解弃如泥水方流急收惊檝籓自无心看触羝陶令纵教贪漉酒谢公宁不念烝黎也知雅意人难会笑对西山是指迷
寄李元叔
北台御史共推贫饥走三吴几閲春繻袴远闻歌政绩江山应复助诗神乡尊耆旧多遗事地有神山得近邻料得新篇满中箧好分风月寄闲人
寄何子楚
冬余春晚未收书一棹相过两日余久拟从容来语旧岂期盟约未寻初风随双?樵中隐人似三闾泽畔居樱笋厨烟茶焙火从来心事不相?
寄郑公老
一投鱼目得双珠恍觉光寒照坐隅郡政已知先岁课高文何不副时须法官属籍忠劳久吊死伤孤里俗苏已分漂流寄江海甘从父老啖蒸壶
寄徐稚山
曾揽轺轩一整冠江西吏胆至今寒疲民仰德方为贵野老言公不似官身必静休犹是病心无拣择始知安高情未得真消息试仗诗筒一问看
寄张文彦
扫叶林间一梦回别来秋物已惊催书通意外殷懃语诗寄闲中气味来花木成阴如结幄庭除自转不蠲埃俱生北地俱流落谁得杨枝送一杯
寄李叔飞见振叔云叔飞尝见访不遇
难逢易别景如梭恋恋思君可奈何烦舍朱黄曲寻访偶穿城市直经过簪朋恨阻陪吟啸文会知难听琢磨何处恰如长对面遇心无事便高歌
寄李叔飞
襟怀荦荦久沈沦念子令人白髪新苏季揣摩虽未试陈平容貌不长贫要须业履能追古不信儒冠解误身早达才名未为贵王杨卢骆愧前人
赠曾谹父雪中归
趂得君侯解佩时平臯千里散瑶巵来时马上寒休问归日兰房梦已知不独吴娘夸旧事重教江上听新诗凤书恐逐春风到催起车轮不放迟
谹父望日欲载酒过南池且云已得潘风酒郑顾道亦作诗再叙南池风物以酬曾使君吟赏之意
尽意粧成出晓窻燕脂颊浅緑云长水僊卤簿三千女瓦影龟鱼一味凉鸡舌旧传僊客句芬陀长带梵天香使君玩物无留物为尔临流欲泛觞
赠郑吏部
春草牵吟费梦思一杯相属重熙怡谁知道路添新历只觉精神胜旧时凤子即今车接翼议曹他日政无私春风吹毂还催起从此愁添五路棊
雨中赠尹少稷
滞雨昏风涨野田旅亭犹幸窃高眠闭门不为辞宾客开卷端如揖圣贤梦里庄周花里蝶醉中徐邈酒中僊老来此兴非吾事静识东君意自传
和伯氏韵赠王元明元明旧亲予叔行也今死於贼矣
十分佳处限长淮人在空明静【原阙一字】猜水北结茅真好去袖中漫刺为谁来因嗟翳日尘凝榭更吊沈枪卧緑苔多少平岗遶淮路分明逐处是池台
野树霏烟不傍城还知高士欲逃名倦投芒屩春随处笑起孤帆潮又生曾宿客来门不掩无心人住鸟忘情郊原盛事知多少出郭当朝共眼明
赠郑季洪季洪屡以诗文见示
近无邻曲杂尘氛远有声名海内闻白雪两眉谁顾我青铜三百拟邀君波涛入笔潮千尺【郑以潮赋见示奇甚】义勇横胷士六军早办林间茅一把与君分坐看晴云
赠何着作
净名梵行宰官身迹似空花意自真岂为世间呈伎俩正缘物外长精神牎横午榻籧篨静日上朝盘苜蓿新谁与尘寰说消息不争好恶莫疑人
送法荣师归吴兴荣自清江退院而归
又作三年一梦回浮云何地是根栽身随东土因缘去袖带西江风月来碧眼已传胡相具白头谁问故人猜与君别後同参处雪里梅花次第开
赠闻老
给孤园下化丛林堂上雷音振海音十六师兄同本愿三千法界一慈心有时去作人间雨无事不闻斋後禽怅望四年留五日自知清浊易分襟
留赠道场老慧苦眼疾
云中白鹤塔千?为衆同南古到今五百年来一声锡四禅天外百花林长眉白黑归宗眼苦口因缘黄蘖心方见道场多胜境尽情呈现付知音
游纯房见李叔頴郎中诗因思叔頴聊继其韵赠淳化禅师
衲衣处处逐浮云法乳何妨长子孙室有巾缾留祖意门无车马露苔痕名高楚泽多新侣梦入苕溪有旧言谁与隐峯居士说曾参一句是同门
游天圣邂逅正师知藏作诗赠之
乘流自谓不得死生意逢师聊具论无心已尽世间义举足不随天上尊本源了了明月观余事衮衮洪澜飜我生流落势未巳期师尽老依僧园
赠开先悟老悟老述情三颂自持淡泊不事化缘夜坐举枯木话二首
放怀澹泊省拘持应物无方自不疑我国晏然君莫问他心通处我为谁静无淮浦他年梦老与庐山宿命期到了百年俱任运世间屈曲自推移
身如枯木了生涯那更迎春竞物华金粟病中犹示衆如来到处不须夸毗卢法藏无心供兜率陀天自散花比似出门千万事何如丰俭且随家
天池赠回老
平地相逢已二年重寻胜处少留连千峯拱足烟霞表飞鸟衔花几席前白雪拥牕斋竈冷春风吹谷野芳妍四时坐断闲消息古佛心灯万古传
赠後庵显裕僧
坏色寒惟破面藤寄情显裕一孤僧花天捧日朝分供山鬼呼风夜扑灯何日庵居同兀兀羡君身外只腾腾是非不到争多少前寺经山只一层
元日倦卧书斋闻僧食未敢歌鼓声作继以清唱感而戏作
蚤鸎声转杂危弦惊散书牕午枕眠大法鼔声胡部曲摩登伽戏野狐禅眼中颠倒迷情事世上纵横使鬼钱烂煮瓠壶锺鼎食山堂谁道独翛然
伯氏自仪真招宝觉师住持以诗促行
白沙太守性多能儒业箕裘祖佛灯酒减三分留待客草高一丈远招僧见成斋饭非长计创立丛林是大乘好住沩山十年後牯牛烂櫕不须绳
送宝觉禅师
夏浅春余宇宙清溪山千里送君行今宵柳岸半轮月何处花村飞锡声衣挽岭云犹带湿鹤随杯渡不须惊江头一线轻帆急稳压鲸波气自平
过慈感知古闍黎为童行落髪留饭偶已食不果留
晓冲轻浪远烟迷闻道方为训导师绿髪小童辞俗日白头老子泛舟时自缘旅客蔬盘早不是闍黎钟饭迟欲别殷懃更留客逢君知是旧相知
和伯氏别元老赠行
相见还如相别时杖头明月旧相随五亭溪下西风静六合沙边夏日曦洗鉢又辞香积饭传衣仍是雪山儿要须桑下无三宿不为淮南塞草衰
留赠太平刘道士
早岁希夷合道真八年静默已全神收还赤子无为境留得丹霄自在身独与老庄谈妙理不分儒释是殊伦有时醉露真消息流水桃花不误人
和赠郑法师
僊翁八十保纯精自解真符不送迎信是虚闲能却老从教草木不知名交邻有兴开三径只用无求度一生闻说嵌岩云石路翁能行处我能行
和赠知宫
洞门九鎻是天关出世那知在世间行客冲烟排洞户主人失足到人寰饱餐蔬笋充朝暮便与孤云结往还因为羣仙作家主却应我到胜君闲
元夕夜与戎琳殊三老僧对棊琳请作诗赋之
白布衫韝时节新娇鬟丰口绮罗春满城菡萏官同乐午夜箫歌社降神继昼寻棊三净侣闻灯坚坐一闲身不须强学行春客儿女多应不要人
与长老夜话出故人俞宋护书予至山之日俞书适至书中又相问讯感而赋诗二篇俞郊居婺源草堂蔬圃教子读书乡人重之闻近苦目疾殊可念
三十年余病作魔相思长恨隔关河僧窻开读君书至丈室分龛我暂过忆尔音容如会合感怀踪迹念蹉跎两篇价有千金重若比千金更不磨
法海空门老伏波婺源槐市病维摩道无同异要当尔命有穷通可奈何两目再清张籍在一经传子凤毛多饱闻行业书乡社得失功名付浩歌
得小儿书寄二陈学顔字有楷法
前代风流顔太师英风烈烈动朝仪危身已着当时节正笔犹开百世疑儿作此书真识路翁因忆汝念临岐殷懃莫改平原脚庆及门闾会有时
<集部,别集类,南宋建炎至德佑,东牟集>

[book_title]卷五
钦定四库全书
东牟集卷五　　　　　　　宋　王洋　撰七言律诗
酒熟未酌鄕人次第固未及伯氏伯氏因失酒以诗谪之谨继韵解嘲
满盎浓薰霭緑云可怜珍韵不长存病妻功罢初尝液壮士酣余更破樽千日留春传古昔一宵遗爱有缾盆明朝试榜扬雄宅恐有壶车忽到门
谦仲好古擕酒见过伯氏以诗谢之次韵
我生南北本殊津邂逅相逢若聚苹故纳破愁成一笑应怜对影只三人居嫌共邑犹分袂醉觉同心只异身送客溪边一惆怅新欢过眼又前尘
次苹字韵即事
飘零何处是通津陆有飞蓬水有苹赋禀但随升斗禄姓名常後百千人趋炎未肯施先足耐冷何须便曲身祗有鸣埙恐难继此心端欲避芳尘
伯氏再以前韵即事复继韵
问宅无成复问津青衫长是照青苹生涯异日知何地性命如今正属人蝼蚁命轻难报国虫鱼买絶拙谋身五年湖海成何事只得冠缨不染尘
伯氏以诗投郭谦仲叙未相过之意次韵
相过何日买轻舠十里思君奈郁陶莫谓远烟迷野树且看飞絮舞江臯难追竞病传清昼且合亡何引浊醪除却醉鄕岐路稳人间无处不风涛
高民瞻以前韵作诗因酬
钓叟生涯止一舠兴来犹复醉陶陶知君自欲营新筑继世那闻有旧臯野性素来便野趣春山唯恐欠春醪果能过我论文字且拟张帆看怒涛
民瞻再作诗复以前韵酬之
报我新诗疾转舠论文始信赖薰陶追风定见骥千里鸣野今闻鹤九臯看劒为君倾薄酒张弓何日畏春醪不烦更问珊瑚树旧绣年来拆海涛
和伯氏德清道中
解组归?梵释宫帆风舟转疾飞蓬棠隂留付长江外山色收来数笔中闻说笑谈供燕席有时鱼鸟襍籖筒岂唯政誉歌襦袴文字由来继古风
伯氏临江使君寄芗林次韵
力荡横空万斛舟一函酬唱纪川游篇篇秀润东南竹落落珠玑小大邹人物百年同富寿客怀千里梦逡遒主人合作鲸川楫无奈高情寄一邱
君王劝驾一轻舟赐履西江饱胜游井邑诗书今化鲁春秋盟会不书邹诗中侯印知无分笔下尊拳勿太遒快读新章与神会蠧关门掩梦经邱
和伯氏
松竹窻边拂简书芙蓉水伴戱龟鱼鴈行千里时一往蜂得一房聊共居千二百年形骨健三十六计米盐?齿牙缺落无衰病惭愧当年谢幼舆
又
眼见羣儿倦走书明琼忽报涨双鱼造端万绪自成室迷路多岐要卜居谈氏龟儿门相在微之道保晓星踈愿翁寿考贻孙子文有千箱德有舆
次曾吉父韵
憔悴非同十载前旅酬那复似初筵蜜房羽客非无课木局枯棊亦任缘得酒且思陪笑语着诗终欲共林泉北坛居士新登拜租得茶山又一年
曾吉父出示和郑固道病中诗次韵
行药萧晨放步迟啸台秋色饱秋时乐天何意病为伴樊素不收春自随旧雨故人频问疾茅君使者净窥棊拂衣身健丹枫路积压风光剩费诗
吉父用晁恭道韵作诗谢同会次韵
蒲柳先衰祗自惊静思前事似前生力侔元气推先觉醉打愁城堪一行求援援暌缘富厚鼓宫宫动亦亏成会当载酒论奇字日暮江天得细倾
曾吉父以诗招客次韵
醉吟居士桃李曲忠孝相家鹦鹉杯情随兰畹碧香注诗送茶山烟雨来溪边官柳意欲尽枝上海棠红半开不应物色相擕手惊唤南池春梦回
和吉父赋随字韵
此生休戚已前期命薄天公不可移一饮且同今日醉数篇曾见古人诗青山招我成长计白髪欺人亦太痴莫与老翁疑甲子当年犹记会沙随
和吉父示送别七言
景物随人也解愁年来谖草不忘忧微官自缚敢辞冷倦鸟纵归何处投一岁又闻禾黍熟百年惟喜甲兵休人生佳节眞难遇莫惜重阳菊满头
和吉父还谹父诗
病折丹心一寸灰犹怜花月照云罍碧腴既许投交分黄菊从教却放开上客醉时花婀娜绮筵歌罢月迟徊【集韵徊通作回】白头贺监频三请好客从前招不来
和吉父赠谹父诗
疟有黎邱竞出奇操矛不报主人知问渠去处终无定与我周旋便有期贫似渊明犹爱酒瘦如工部只缘诗但教酒入无功社何用诗称国士为
和曾谹父简吉父伯南坡
柳径桃蹊草色新一年春半又侵?无情燕子疑巢冷多怒鸣蛙互目禁满眼为花留色艳转头遗我是清隂莫愁艇子芙蓉檝且听拏音作好音
和谹父小雨秋凉
时丰报祀拂黄收共说金穰更几秋【来岁方在金】树染烟浓山着色月临天迥水明楼盈囷黍答三时力七字诗销万斛愁饱饭哦诗醉山月不妨归老一扁舟
和谹父擕家南坡期以招客
日日?春春未休高情可是惬风流诗如濯锦江波色身在浣花流水头行想袿裳分襞积晚因鱼鸟得迟留草堂费尽无人寄怅望前溪独自愁
答秀实见招
此身初不敢图安老去偏忧行路难欲调舟车难用法偕行仆从只宜寛已持食节多虞病嫌重装囊少虑寒且替疲兵充守宅诗成莫惜寄来看
秀实监丞复寄二篇讥商彦不至亦微见及因次韵【案此诗二首其一见七絶】
折除官职是声称利达文章不易并聨句每容分短韵五言今始见长城将军庄畔伤沉甲处士庐边笑盗名我欲抱锄归问妇揶揄未许饷春耕
和嘉仲秀实九日诗
幸分微禄养闲身杖策登高拟令辰贫愧减员招酒伴闲多债数得诗人不辞眼见黄花旧却恐花惊白髪新人道二疏贤父子我疑文采是天伦
次二兄韵
短莛投迹类蓬麻何似差吟得当檛藏迹岂期今脱死迎军几处早分髽池塘带雪犹涵溟林谷先春已豁谺莫谓寒荄更无分春来也解露双芽
仆近还舍以一篇饷秀实蒙以两篇见酢谨用前韵再酬一篇
春行日日度芳林僧梦囬看午转隂闲喜林塘多静态忙输蜂蝶见花心三杯酒後逢人醉几首诗多取意吟惭愧孟郊三百首何人收拾荐薰琴
和周秀实用前韵
老知白髪媿花林望絶华筵继昼隂病与物?锁火性贫知分薄更灰心春收红紫如辞客风入松篁得伴吟莫恨蔬盘欠何肉文园病渇只因琴
和周仲嘉再示三篇
旧日衣冠说武林风流曾不减山隂百年人物千山秀万里功名天下心族姓人人夸盛事溪山处处称高吟後生欲听清商曲莫学无弦只抚琴
花有芳丛竹有林春来各竞趂光隂妍媸等是目前事冷淡方知异日心十二里山长隔面一帆风地每传吟高山流水人知否緑绮牕间自晓琴
长篇大轴势如林慰我穷愁正结隂数首娯忧兼寓物几人对面便知心多求笔吏供濡墨剩买筠筒给浩吟闲静心情如此少能听贺若是知琴
秀实再用前韵惠诗再答
身似鹪鹩寄远林仍将病骨卜晴隂有情缘堕有情法无处云知无处心棊对僧牕时自纵诗传人口不堪吟感君裁鉴多清赏收拾焦桐?下琴【右答见赠】
声驰南国秀千林逸气终疑困华隂病任烧空不烧火诗唯传句不传心当年宗鲁江西梦异日睎顔洛下吟直把风流付邱壑真如封鎻匣中琴【右答自述】
和知字韵二篇
春来秋去鎻烟扉此境人间不易知强遣忧愁须藉酒巧传消息却因诗生缘有累难除药性本无为不用医苦乐从来略相对乘车须记饭牛时【右答解嘲】
全无客到掩庵扉冷煖心肠袛自知贫欠饭租难乞米午亏睡课且裁诗已伤刃自惊逢敌多病人难更说医强半工夫付诗轴独惭骑吏立门时【右答寄赠】
和秀实扉字韵
柴车朝出莫柴扉麋鹿情通麋鹿知寓目每因思旧约破顔时幸读新诗妻儿债负真寃境祖佛因缘即妙医救火抱薪还止火只嫌虚幻没休时
奉酬秀实报章外以前韵示谑且闻灼艾次韵
早冲料峭别岩扉惜别音容意自知道上每因同客笑箧中常恨少君诗饱参静定推先觉苦炙虚空得下医菽韭盘空春睡起伯仁还遇火攻时
和仲嘉示秀实
去秋九日失归期今度花前又过时唤客便宜倾凿落与谁同伴挿酴醿新甘未厌松江鱠敏捷先酬季父诗莫道野翁无食品葵羮烂煮亦偏宜
和秀实答仲嘉
未春先以约春期载酒如何却负时遥想醉狂哦舴艋也知归客趂醿阿瞒气慑周瑜阵樊素心贪白传诗横槊赋诗俱占却据鞍矍铄正相宜
和秀实
十风九雨一春除散緑留红证夏初心事自应随念远年华未省向人疎欲开胷次犹须酒泛若因缘却为书饱满盘天久无望良规真恐在汚渠
和秀实寄尹商老见访
二千里外命车轮慰我言词字字新自向江西逢隐吏方知物外有高人频将篇什收风月怠整形仪作搢绅相对茅檐终日语从教人道是沉沦
再和答秀实
红剥芳菲緑作丛遥知惆怅两心同结交旧燕多情语消病残花无用红献计欲居尘境外投名且向酒壶中新来但觉多新様不道襟怀尽古风
老境看来亦悄然方知世味有无边忙中受用非关我静里风光总是禅易【原缺】常参饥後眼酬有【案酬有二字疑误】只有饱时眠周翁百事多恬退诗律从来不受怜
和秀实别寄二篇
世德聨绵自汉朝元功当日说萧曹营分细柳威名重笑指飞烟量度高文挟素勲谁与敌诗推余事尚称豪了知三阮逃名久恐被名牵未可逃
香火社闲棊度日溪山伴静酒为年碧霄鹤唳诗情远湖院僧知茶梦圆【谓二闲叟】常喜春鉏行佚老每嫌棊路尚争先平湖草岸经行好後夜延缘刺钓船
秀实惠简问闲居消息有滴水滴冻之语以诗报之
气血扶舆梦幻身用多补少不调匀如今滴水滴冻客便是贪花贪酒人髪白容衰争早晚官荣家富费精神空花若解揩摩尽方识人间一笑春
晨钟斋鼓住僧园纵不陪堂已一般恐为因缘略相似若无消息自难安乐为苦本宜先戒病是良医要好看为问炉香经卷外有无尘妄更相干
得丁执中书和前韵依用韵一首
履坚抱节有谁如本为书穷更买书命欲问天何厚薄贫多闻道是乘除仓箱粟帛常亏课庭户芝兰独献余气味如君略相似只论诗律媿空踈
赵筠州惠书贺冬道予得宫观讶久无书且劝满泛寿杯及问老妻安否
筠阳太守旧知闻笔力清新思不羣泰道自当随纪历蹇涂何用庆书云杯中旨酒衰难尽牀上愁妻病未分故向琳宫同寂寞一炉香火伴清芬
杜倅再示前韵继之
惭愧诗筒数往回自嫌局促困驽材尘踪已挂旧官壁妙语犹随新雨来好客共谋良夜醉养花长得四时开知君客里犹行乐端为襟怀不染埃
不惜分余为借光情同结客少年场谁知亲拜六篇语全胜遥闻十里香自叹满头频献白敢言三俎欲怀黄一缾一鉢烟波里径入苕溪向水央
再酬杜倅两诗用前韵
报道春风莫便囬少陵凖拟作诗材公然背我堂堂去略不随人得得来花占三春官已满河专一壑幕初开已知风物长流转得举朱弦且拂埃
昨朝珠玉已争光再转旌旗再擅场景物岁时俱婉娩德人言语亦馨香歌风燕子初争语藏柳鵶儿学画黄牵率赓酬无健句鸾声只合听央央
杨先寄安仁因简熊叔雅赵令并次前韵
三年筑冶困尘迷且拂尘埃下锦溪客子云山无定宅令君桃李已成蹊闲情聊赋篱边菊快意须分物外题粉署仙郎卧江渚相逢莫惜醉如泥
葛秘校和予关字韵诗两篇再以一篇奉酬
数州形胜共乡关江浦淮堧一望间长恨崎岖千里隔那知邂逅两身闲稻粱要足几时足闾井欲还何日还犹胜拘牵名利客心无一事看春山
沈大虚以丁求安韵寄两篇次韵【案题称两篇诗止一首或沈所寄者两篇同韵故止和一篇也】
长淮千里拥双旌揽辔曾闻志已清槐市早年先走誉桥门多士羡蜚声山长静默溪长緑人有豪华物有英早趂官闲剩?赏它年车骑不单行
子楚寄吏报章复用前韵再寄一篇
长须晨送一函书语不周遮意有余雨满一犂知过望草开三迳喜如初黄鱼白酒江头市緑竹青蒲隐士居病後世缘多懒惰相逢诗酒未全踈
和赵倅兼善观徐园诗
雨闇长亭去驿賖褰帷那免叹年华应缘问俗颁温诏却得名园看好花晴入郊圻初浩荡春随杖屦得津涯仙郎不解收珠玉别乘归时载满车
再次前韵
堆案文书不用嗟新诗字字说芳华题舆事省时眠草纶阁文高合判花莫待春归空怅望须知醉里有生涯如何为向邦侯说整顿清明载酒车
厚载王君求仆赋寄闲斋诗又欲仆作晚实此君二诗皆未果惠然枉佳篇甚厚非老钝所及聊次韵奉酬
布鼓何堪付阿香平生痴絶亦长康曲成下里安知宋疏就中郎不姓常【厚载诗及仆近奏封事然孤远无援助非有常何为之先容也】未许芳馨依杜若遥窥光怪识干将秋风一水空相望留滞何时贡玉堂
和徐思远韵
几叶文章开一花布裘中句已名家无心於世苦亡赖生子如郎定可夸行矣斋房思贾传莫将高论诋王嘉冥鸿一去自千里寂寞沙村只望涯
和滕宰与徐思远【徐节孝先生之子】
故国愁来有所思那堪更读四愁诗令君术业辉千古处士才名冠一时醉後啸歌争气焰闲来履屐共追随诗豪酒侠方推重野客何知但朶颐
和徐思远岁除
节物催人莫自悲开顔且喜看君诗饭抛宿岁因轻弃酒为迎年故重违照镜不收寒鹭影藏鈎新与少年期何须直待东风醉红烛花前且满枝
徐思远出示月夜登楼诗句法甚高不类平生语幸少卑之在我辈中自不失为社头且使时见一斑也
几处澄辉几处秋好闲时上水明楼谁怜老子风前兴为遣中郎醉上舟一带横空长漠漠时看飞栋影悠悠今宵踏月归时节莫骂徐郎只暗游
李尹叔知丞借华严于仙山子楚以诗道其事李有和诗因以次韵
与君淮浦接乡关闻道忙中也自闲身似浮花真客宅心归实地是家山牕明笃耨朝烟细榻静籧篨午梦残更问前生李居士南行今到几人间
和张中大
天作长绡玉作图恍然身世在氷壶岁期共饱如颁粟瑞要均行胜得珠未办五湖扬短艇且谋双鲤唤长须清朝不要培芝菌正好称觞颂正符
忆昔开元夜宴图锦为方丈玉为壶但夸北里楼吹笛谁问长安米胜珠事去牵连难雪耻愁来陪奉长霜须兎园岩穴皆时彦一斗青精过刻符
杨仲承秘书蹉跎三年今得荣州文学冬日贻书以诗答之
昔年曾叹小差池官带荣名自有时二火并光君有渐一茅覆屋两相宜心田自乐缘知足世路无求亦少思好是一丘藏曲折也无邻里共追随
节日同儿女小集倅有诗见戱答之
白首相看一病妻也能举桉与眉齐诲儿共织龎翁竹养气多惭纪渻鸡作恶不须嗟室罄惊魂长幸脱征鼙团栾欲说无生话试借先生刮眼鎞
和江如晦
萧寺姑分一日光人生同调稳相当空斋夜语规前哲带酒论文恐老狂三献三休真琬琰一前一却笑螳蜋君家江左才名旧会向长涂一振骧
妇未生儿先制名人生适意但随情有无何预它人事轮奂当期异日成收拾功名须义勇较量得失是心兵鄙文不用量轻重久已无心羡世荣
和黄朝请
谋身学业愧渊云急退还惭谷口真可是有生同冗长真成无补费精神抽簪早觉宏图远侧席时闻妙语新共道徵君似顔子升堂今日见诗人
极目关山不断云岭梅开处若为真沈迷簿领政无术展拓诗章笔有神夜市鬻茶如访旧晓粧吹颊自争新长溪西畔烟霞远闻有风光属主人
和方丞观棊诗兼戱戎琳二僧
会得头头理趣微此如未会即倾欹试看一路争先着何异三乘占上机但使无心须百胜多因弄巧?重围条条白黑分明路苦被旁观指是非
和吕令见寄
莫话艰难徧九区门前咄咄尚堪沽眼中寒暑频伤鴈闲里心情要忆鲈政似钓璜归大老诗能引士愧非夫暄风暖日明年事共乐烘春造化炉
和平甫
八节滩头老醉吟年来愁也不胜禁须知到处难忘酒有意来时且抱琴欲与君游忘世虑若非吾事莫关心相期早晚尘缘外共访毗耶听梵音
和谢方智善
潇湘十亩弄柔猗独染啼斑事已奇但爱波声鸣荦确不须蝇翅避琉璃莫疑山路崎岖险解脱绳桥性命危惭愧平生竹上座得相随处每相持
和圣求
桃花人面共春风人去桃花自笑红撩乱絮飞春物後依稀云散梦?中莺迁是处皆良友蝶化知谁是主翁莫讶求仙杳无信卖花人过小桥东
和叔頴楮衾
自顾生来骨相屯不容强觅彩衣轻荣华地位无多子寂寞因缘已半生我拥素衾方自喜君贻组句遂兼荣书牕对榻仍揺腹谁道挑灯梦不成
酬凌季文过杨仲诚
慢緑迟红静不争小梯斜倚上空明日筛竹影花奴睡人度禾场吠犬惊散帙未甘书效晚携筇独喜病骸轻排芳穿密多幽处後日相期子细行
和朱秘校惠诗
了了臞儒说旧章三锺初试楚金良当年尚老君方壮此道催人意已忘懒逐肥尘规冷炙甘同贫女借余光谁家春草能终惠惆怅还同病乘黄
短檠灯火几经秋古远人踈道不侔可惜诗书架三万不如奴婢橘千头顔回赋禄唯箪食林类当春亦破裘见说老人怀旧事梦中吹笛更能不
和吴朝议【邵武】
小说风烟已自佳前峯矗矗为盘牙千重岩壑名卿宅【本郡名公多居山谷】一簇楼台刺史家自媿虚凉无物望难将术业向人夸所闻政绩刋金石刻画无盐学篆沙
自是天公亦厌艰十年战士好休闲胡儿弓射燕陲月汉将心驰海上山庆事频闻输帝府好音传落到人间丈人自是朝廷旧早趂鵷鸾入近班
谢运属秘书惠诗
雪扑征鞍岸涨沙不辞天阙去程賖江梅笑处人为客仙桂香时鴈到家秦地少年应办酒江南词客好酬花锦衣彩仗还乡路欲访萍踪问钓槎
谢邵武危秀才惠长牋
须知秋日胜春朝一鹤凌空振羽毛满轴文章慰衰病十年灯火困英豪良医先为肱三折合负终看钓六鳌郑老襟期幸同调新诗时与寄亭臯
以越笺与三四弟有诗次韵
无复花生拙笔头一生长负剡藤羞过门多是陈惊坐得句谁怜赵倚楼社友书来频寄语山翁鬓已不禁秋老干仙去吾宗冷有继华星一字不
谢吕令子卿雪中遣人惠酒初令人置酒于祝舜俞吕令以酒为惠云
也知谋醉胜谋闲户小都忘满腹悭晚得麴生投老伴长邀玉友访空山初贪雪里香宜倍忽报缾中酒自还全胜朱提双饮盏亲教从事送酡顔
王提干送云安春色以诗还酒尊
万里关河未说长亡何乡是醉中乡客居江馆当炎热春日云安逸色香沽水童奴思给酒乞钱司业更传觞蓝桥不用鸳鸯语只合壶中贮玉浆
陈长卿凌季文自弋阳寄酒麴以诗谢之
六十行年两鬓苍兴来犹爱引杯长黄翁垆下山河远酒母车来驿传香碧落侍郎烧鼎诀粉闱仙客驻顔方三斟卯饮心无事一枕亡何是故乡
曾法师尝寄蒲萄追作一篇
自分蔬肠甘苜蓿那烦远骑送蒲萄青条自有悠扬势甘液多因灌溉劳坐见满盘堆马乳全胜千里惠鵞毛病来苦不胜杯杓今日思君饮浊醪
曾谹父惠黄龙菜
朝日团团上碧峰蔬盘牢馔四时同园供小摘添幽事雨打寒菘带晚浓可但拈香参玉版直须进步礼黄龙溪堂炊甑容千客不打闍黎饭後钟
挽向伯恭
十里林花带月萝壠头车马断经过可怜人物今如此试问天公事若何篱下渊明惟酒菊舟中范子任烟波璇题金榜垂霄汉千古荣名定不磨
絶代风流世所希如公真是命难推三辞令尹高前哲两挂儒冠当盛时丞相耐官天语贵左师习礼楚人知试看流庆当何似滚滚长江不尽期
挽徐次翁
仁义功高泽子孙衣冠由是古王门位升五品鵷鸾贵政在三州民社尊一旐岂期江汉远千年惟有德风存了知大末渊源在功业臯夔付後昆
自想温容耳诲词他乡已恨重分违送人作守乘轩去结草为灵象俑归会合只如风过烛花隂何异月澄辉相门子壻诸侯服除却清名百事非
挽乔民瞻【案此诗二首其一见五律】
楚乡槐市忆当年锦绣文章六艺先朱绂哀怜应有在白头故旧各凄然修文地下埋英骨遗爱江城付彩编造化於公意良厚不教丹旐涉长川
挽向倅【案诗二首其一见五律】
耐官丞相山河业靖国帘帷社稷勲四姓风流传学问三朝润泽庆来云重车折轴人何力积阀传家子有文史笔它时汗青简左师家谱绍清芬
王侍郎挽章【案诗二首其一见五律】
当年幕府拜英游十载乌丝换白头城郭俱非前日梦关山如旧一天愁诗人已作潭移影往事休论江自流物色佳城闭何许西山凝望不胜秋
挽玉山詹教授
鹤髪双亲岁月残既沾三釜即心欢广文未脱一官冷范叔宁忘昔日寒文中八科名益重魂归千里命尤难後生它日思风范只向传铭石上看
哭周秀实
余英初约转舡蓬二载庐陵郡课同官簿纵居时俊後诗名旧列昔贤中三斟屡酌前溪月一瞬曾帆下渚风千里音容从此絶梦随江水远朝东
翁来谓有世间情翁弃人寰一叶轻白玉楼成金阙峻步虚章就紫霄清笑谈烈焰怀飞壁寂寞空潮自打城大笔如椽石似玉何人为与说平生
哭宋文渊
清怀凛凛古人风尚忆当年语意同开口劔锋初论事归林弱羽已伤弓累朝因革襟怀内四海悲欢指顾中寂寞门阑感恩客曾将顽质谢磨砻
蔼蔼声华动帝宸一时车马走芳尘文如屈宋才仍富心似皋夔道已醇身後功名因报主生前勋业为忧民知公本意安刘氏不许身危更累亲
哭沈行彦宫教
气迥神清形骨立蓝绶纡腰垂四十年侵运栉髪蒙丝日晩煮黎羮不粒教司胄子禄方来日薄西山风已急平生失意固多端忽向幽泉犹饮泣
挽黄夫人【向奉使姻家陈长卿姑黄簿妻】
官栖枳棘莫消魂身托丝萝在德门三后姻联门户重贰卿閲阀德名尊伤心结蚁灵轜远保室鸣鸠道化存为问如何慰冥漠饱闻中外有兰孙
挽杨承事并夫人诗二首
除却家传教子经世间百事不营营自应艺学推前辈故得风流劝後生疏傅挥金终足食徐卿有子自成名後来若不流余庆真享千锺亦未荣
梦协幽兰故可夸来从君子更宜家疏恩自合开新邑比德还应副六珈解使威仪同诂训聊随轻薄事鈆华自从瑶瑟初扃後槛外春风懒放花
哭孀嫂【徐仲贵先生女】
文章夫子才难尽孝弟人言报自賖四事先生俱擅世一涂後裔不传家岁当丰暖偏寒馁朝正欢娱独叹嗟报施若教长似此几人守道不回邪
双眼失明二十载一身病卧四周年俱生孤女眼前死诸御四儿姑幸全徧历人间真苦恼畧无身後好因缘静思四十六年事一梦三生业梦圆
目疾
天公嗔我眼长白故着昏埃阿堵中不怪参军谈瞎马但妨中散送飞鸿着篱令恶谁能对损读方奇定有功九恼从来是佛种会如那律证圆通
和李商隐赋红梅
公主檐间睡起时匀红行绕大安池北人未识春迷眼妃子偏怜酒入肌更若施朱疑太赤不须生女白如脂由来风骨都相似岂为丹青别赋诗
梅蕊年年破腊时玉花飞舞集鸾池独将艳色添真色任尔冰肌映雪肌带恨不妨红作泪洗粧终见白凝脂可怜渠有风流句只作歌词不作诗
和方智善两色梅
春到冬余去住间玉楼无处不轻寒鲜鲜魏女履下履粲粲真妃冠上冠眼乱互揺歌扇羽心惊添着粉闱幱东君厚薄非无意一种馨香两眼看
书窗梅花数枝病起再见缾中盛开因作
书堂篱落冷如灰十日相忘亦自猜初讶冻枝无艳脉那知寒室自花开铜缾结实元非种蔀屋迎春似有媒方信阳和满天地不须人力费根栽
贵溪尉厅黄梅盛开浓香丰艳非凡品可及尉坐此速招客因成小诗戏之
歌酬花意醉酬春笑口相逢可厌频不饮正疑花怨客典衣莫听妇伤贫天生尤物非为福蚌有明珠亦累身墙里佳人墙外笑冶容招悔岂无因
观瑞香杏花二首
陌上春风已半酣薰笼院静怯轻寒织成花锦传香密养就娇羞对客难山路不知清梦远宫衣犹惜旧花残若将品第分高下须向芝兰格外看【瑞香】
绦萼红顋带露肥烧林长近禁烟期且容北郭通邻径若比南枝较发迟曲水岸边寻旧事卖花担上拣繁枝香鞯一色垂杨路何似吴王宫里时【杏花】
和陈长卿赋芭蕉
落落虚怀好自珍一番舒展一番新揺风卷起窗铺月滴雨惊囬梦怆神荔子丹时陪献豆丁香结处共愁尘本无顔色争韶艳野老由来不怨春
一幅青天世外珍诗人得句共清新书生几上侧理纸巫女庙中巴峡神长恐天寒凭日暮不将翠袖染缁尘世间荷叶并蕉叶不与红芳竞占春
赋洞庭柑
两潮船上别苏台岁历侵人鹤化胎霜实可怜今入眼佳人何日问重来黄金丸逐惊飞肉白露团凝别恨腮重待扁舟落吾手为君先报柳郎回
谹父得洞庭柑分送往往难遇赏者因成小诗
緑玉波心耸绦台丹霞道士日传胎仙人不惜黄金贵海蜃遥惊驿使来玉食光辉天着力主家春色雪融顋手中三日香犹在不是吴姬乞打回
谹父出示赵倅木犀诗次韵
黄姑斸月种文犀落向三秋月满时岩邑疏封兄弟国铜缾分派子孙枝汉宫明艳涂娇额仙鼎珍丹散漉篱好趂灯花同报喜黄间金粟正相宜
赵倅兼善再用前韵赋木犀
物外家风本自奇人间独步九秋时谁登月姊青霄露折得郄诜丹桂枝韫玉岩扉通户牖蕊珠花殿彻藩篱渊明不共真香醉只与黄花作便宜
茶荈
蠧关草掩日萧疎自汲寒缾煮涧蔬早愧空肠添雪乳何须杂佩列琼琚往陪雪茧千重贵顾试鈆刀一割如风露满楼人未散小窗应为赋归欤
龙涎香
搴露纫荷楚泽舷未参南海素馨仙大门当得桂花酒小様时分宝月圆诗挟少陵看妙手犀通神物为垂涎使君少住幽兰曲时傍颦山照鬓边

[book_title]卷六
钦定四库全书
东牟集卷六　　　　　　　宋　王洋　撰五言絶句
得丁求安书云叠石境于溪心嵲然如江上之矶作二诗戏之
心重吴山老天教闲许长事多因醉遣心半为山忙立石标溪界疏荷限水香此翁三十载看了几
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:23:08-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
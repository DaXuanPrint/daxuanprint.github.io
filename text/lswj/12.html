<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=gb18030">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="三峰集目录,三峰集序,三峰集后序,三峰集凡例,三峰集卷之一,三峰集卷之二,三峰集卷之三,三峰集卷之四,三峰集卷之五,三峰集卷之六,三峰集卷之七,三峰集卷之八,三峰集卷之九,三峰集卷之十,三峰集卷之十一,三峰集卷之十一,三峰集卷之十二,三峰集卷之十三,三峰集卷之十四,三峰集全文在线阅读,三峰集全文在线下载,大玄古籍书库">
<meta name="description" content="朝鲜王朝初期学者三峰郑道传的文集。14卷7册。木刻版。此书包括作者的诗、赋、词、乐章、杂文及《朝鲜经国典》、《经济文监》等几乎所有的著作。初刊本由曾孙文炯发行,可是已散失。1791年由规章阁增刊。此书为研究丽末鲜初历史以及研究朝鲜建国历史的重要资料。1961年国史编纂委员会以《南朝鲜史料丛书》第13卷出版发行。_三峰集_全文在线阅读_三峰集_全文在线下载_大玄古籍书库">
<title>三峰集_郑道传_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">三峰集</span> <br/>
          作者： <span class="inputVal" id="bkauthor">郑道传</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 ^之大玄=W海o涯君是岸=山^吾为峰=大玄古籍店家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]219539</span> <br/>
          说明： <span class="inputVal" id="bkdec">朝鲜王朝初期学者三峰郑道传的文集。14卷7册。木刻版。此书包括作者的诗、赋、词、乐章、杂文及《朝鲜经国典》、《经济文监》等几乎所有的著作。初刊本由曾孙文炯发行,可是已散失。1791年由规章阁增刊。此书为研究丽末鲜初历史以及研究朝鲜建国历史的重要资料。1961年国史编纂委员会以《南朝鲜史料丛书》第13卷出版发行。</span> <br/>
          封面： <span class="inputVal" id="bkimg">Z_18201.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]三峰集
[book_author]郑道传
[book_date]不详
[book_copyright]玄之又玄 ^之大玄=W海o涯君是岸=山^吾为峰=大玄古籍店家出版
[book_type]类书文集,诗文集,完结
[book_length]219539
[book_dec]朝鲜王朝初期学者三峰郑道传的文集。14卷7册。木刻版。此书包括作者的诗、赋、词、乐章、杂文及《朝鲜经国典》、《经济文监》等几乎所有的著作。初刊本由曾孙文炯发行,可是已散失。1791年由规章阁增刊。此书为研究丽末鲜初历史以及研究朝鲜建国历史的重要资料。1961年国史编纂委员会以《南朝鲜史料丛书》第13卷出版发行。
[book_img]Z_18201.jpg


[book_title]三峰集目录
三峰集序
序
三峰集序[权近]
三峰集后序
序
三峰集后序[申叔舟]
三峰集凡例
凡例
三峰集凡例
三峰集卷之一( 奉化郑道传著○昌宁成石U选○安东权近批)
赋
阳村赋(按权近丽季。坐事流于忠州。居阳村因为号。李穑阳村记。亦取此赋之义。)
墨竹赋
梅川赋(按梅川。晋州村名。河有宗所居。)
五言古诗
关山月(癸卯春。公受忠州司录之命。赴居开京。时国使入原。无一人还者。民间皆言原以忠宣王孽子代恭悯为王矣。后果然。○按忠宣孽子。即德兴君塔思帖木儿。)
古意(甲辰夏。公以典校注簿。居开京时作。)
Q谷
登三峰忆京都故旧(公自丙午年。继有两亲之丧。居荣州终制。己酉。还三峰旧居。)
石滩(按正言李存吾上书论辛H。贬监长沙务。后居扶馀之石滩。构亭滩上。优游啸咏。以终其身。公作此诗。)
次古人步月诗韵。效其体。
远游歌(时。恭悯王为鲁国公主起影殿。土木大兴。公托周，秦得失讽之。)
庚戌中秋之夕。李顺卿(存吾)自扶馀过于三峰。与之玩月。别后却寄。
秋夜(辛亥秋七月。公闻辛H被诛。赴开京。时。王以诛H亲告太庙。凡礼数乐节命公议之。以前祗候除太常博土。仍掌铨选凡五年。)
庭前菊
赠阳谷易师
病中怀三峰旧居
感兴
送安定入京
感兴(乙卯夏。公以成均司艺作是诗。遂论时政得失。宰相恶之。贬全罗道会津县。)
送卢判官(以下八首。锦南杂咏。皆在贬所作。)
用李浩然(集)诗韵。示同年康子野。( 好文○按康好文号梅溪。时在光州。)
听子野琴。用浩然韵示之。
奉次廉东亭诗韵( 东亭。廉左使兴邦号。)
写陶诗
奉寄东亭
月夜奉怀东亭
次韵寄郑达可(梦周)
奉次东亭诗韵
寄瑞峰宽上人
奉寄东亭
顺兴南亭。送河大司成()还京。(按戊午后。往来荣堤时作。)
送金先生落第南归。次阮嗣宗感怀韵。(时公在开京)
题秋兴亭(按亭在龙山江。李崇仁记云。金奉翊k是亭。金秘监扁以秋兴。)
效孟参谋
呜呼岛吊田横(奉使杂录○甲子秋。公以典校副令。从圣节使郑梦周入明。)
竹所(乙丑公还在开京时○按竹所。韩尚质轩号。)
题卧云山人诗卷
题全典客字说卷中(按全典客名五伦)
送辽东使桑公(按桑公名麟。辛乙丑。来索元季流民。)
送国子典簿周先生(倬)还京(按乙丑十月。周倬以谥册使还京。)
送行人段公还朝(按段公名v。乙丑秋。以诏书使还京。)
送行人雒公还朝(按雒公名英。乙丑十月。以谥册使还京。)
梦陶隐自言。常渡海。装任为水所濡。盖有憔悴之色焉。
题寿庆堂图(重奉使录○按寿庆堂。辽东馆夫孙氏自扁。黄州人。戍辽东。○庚午)
走笔送高少尹
夜与可远，子能读陶诗。赋而效之。(按可远。权近字。)
燕山高一篇。呈周参议。(庚午)
送高将军奉使还乡
得座字。谨题左侍中卷末。(按左侍中即赵浚)
次韵拜献右侍中上洛伯座下(按上洛伯即金士衡)
七言古诗
中秋歌(锦南杂咏○乙卯)
题公州锦江楼(丁巳七月。公自贬所从便。还三峰旧居。二十四日宿是楼作。)
落马。呈圃隐，陶隐，浩亭三位大人。
次诸公韵
题樵叟图(重奉使录。○庚午夏)
题孔伯共渔父词卷中(按孔伯共。名俯号渔村。善隶书。)
置书籍铺诗(并序)
五言绝句
咏梅
贞白子问于玉洁先生曰。诗可学乎。曰。不可。学诗如学禅。自有古人公案。先生因甚道诗不可学曰。待汝学禅了。方向与汝道。曰。学则不问。请问不可。曰。言之则触。不言则背。触也落这边。背也落那边。不触不背。中中而入。方许你觑得本分风光。曰。弟子根机下劣。时缘未到。今闻先生之言。与蚊虻咬铁牛相似。请先生不惜方便。下一转语。以终惠焉。先生默然良久。微吟上八绝。贞白子听之。竦然有个省会处。即呈偈曰。
咏柳
题复斋诗卷(按复斋。郑总号。)
六言绝句
进新都八景诗
三峰集卷之二(奉化郑道传著○昌宁成石U选○安东权近批)
七言绝句
乱后还松京(按恭悯壬寅。红贼平。此诗癸卯间作。)
出城(甲辰春)
访李佐郎(崇仁庚戌夏。公居三峰。闻国家命儒臣聚成均馆。讲明经学。赴开京。)
雨中访友
观物斋
还三峰。若斋(金九容)送至普贤院。(是夏公还三峰旧居)
[遣兴]
重九(以下八首锦南杂咏)
四月初一日
奉题东亭竹林
中秋
访金居士野居
访金益之
访定林寺明上人
[送李廉使](士颖)[还京]
端午日有感
奉题守蹇斋
鹫峰寺楼上赋得一绝。奉寄卓先生。(按卓先生名光茂。号景濂亭。时在光州。)
玄生员书斋
云公上人自佛护社来。诵子野诗。次韵寄佛护社主。
渡锦江
题映湖楼(按楼在安东。庚申后往来荣堤时作。)
寄赠柏庭禅
赠柏庭游方
访古轩和尚途中
村居友送银鱼。书怀谢呈。
送等庵上人归断俗(按断俗寺名。在晋州智异山。)
送李浩然赴镇边幕(按合浦镇。今昌原。)
挽权宁海
夜坐
水原途中。望金总郎家。
途中
文中子
自嘲
过古东州(癸亥秋。公从东北面都指挥使今我太祖赴咸州幕。○按东州。铁原古号。)
铁岭
过铁关门
题咸兴馆(甲子春)
过文川
题咸营松树(从我太祖东北面作)
又赴咸州幕都连浦途中(甲子夏○按浦在咸兴府南)
自咏(五首○甲子。公自咸州幕还金浦。)
挽金氏夫人
义州公馆。夜坐忆陶隐。(按甲子秋朝京时)
旅顺驿壁有画妇。其面模糊题曰。柳营狂客戏笔。其人亦死。感而有作。
中秋上庄驿
金州馆
蓬莱阁(按阁在登州海上。秦始皇候神仙处。)
过高邮(奉使杂录)
题隐溪上人霜竹轩诗卷
梅雪轩图
题僧牧庵卷中(乙丑春)
雪中访友(韩尚质)
送契副令按江陵
李判书第。次权大司成韵。
春雪访崔兵部
获奉钝斋先生四咏。有以见正大高明之学。恬澹f适之情。不胜景叹。依韵和之。(按钝斋。金光辙号。)
次黄骊诗韵(按此诗又见权阳村集。疑非公所作。而姑著于此。)
春日即事
次尹大司成诗韵。效其体。
李判书席上。同圃隐赋诗。
书应奉司壁(按丽朝置文书应奉司。为事大设也。即我朝承文院。)
入直
次郑状原(总)城南即事韵
郑总郎作诗有落花之叹。次韵反之。
[题平壤浮碧楼](以下五首。重奉使录。○庚午夏。公以政堂文学。贺圣节入明。)
莱州城南驿馆屏。有妇人琴棋书画四图。戏题其上。
山居春日即事(壬申春。公自罗还荣。)
到平壤(按壬申冬。公以门下侍郎赞成事。谢圣恩入明。)
咏物(以下六首。后奉使杂录。)
仪真驿
头馆站夜咏
闰十二月二十日。到广陵。忆贺正使。
淮阴驿立春
癸酉正朝。奉天殿口号。
[谢恩日。奉天门口号。]
寒食
陪御驾游长湍作(癸酉秋)
新宫凉厅侍宴作(新宫。即汉阳 景福宫也。)
五言律诗
村居即事
[次宁州康中正韵](按宁州。天安郡号。恭悯癸丑。康好文守是郡。)
哭金克平(按用前韵)
次韵送金秘监(九容)归骊兴
寄断俗文长老
次权可远诗韵。送李翰林(行)归觐。(按李行号骑牛子。官大提学。)
次民望韵送朴生(按民望。廉廷秀字。号萱庭。)
挽尹典书
游山寺
中秋歌(以下四首锦南杂咏)
信长老以古印社主命来惠白粲。临别赠诗。
咸公楼上饮酒
偶题玄生员书斋壁上。用唐人韵。
登涌珍寺克复楼(按寺在罗州涌珍山。无说上人作楼记。)
送觉峰上人
次湛上人诗韵。赠竹窗李寺丞。(按李寺丞即彦畅)
玄生员书斋(按用前韵)
题罗州东楼(丙辰)
安南途中遇雪(按安南。全州别号。)
交州道按廉使河公()复命如京。原州契使君(长寿)邀予同饯。不赴以诗代之。(按戊午后往来荣堤时作)
寄金副令寓居忠州山寺
顺兴南亭。别河大司成还京。
顺兴府使座上赋诗
闻金若斋在安东。以诗寄之。(按丁巳冬公往原州)
若斋旅寓
安东乡校。阅金堂后诗卷。书其末。
避寇(按庚申自荣州避倭寇)
山中(二首○按自荣州避寇还三峰旧居)
秋霖
村居
移家(公讲书于三峰斋。四方学者多从之。时乡人之为宰相者。恶之撤斋屋。公率诸生往依富平府使郑义居府之南村。故宰相王某欲以其地为别业。又撤去斋屋。公又移金浦。○壬戌)
立春日。次陶隐诗韵。
雪
宿原堂寺(时公还金浦)
[原日]
春风
云
雨
新亭
咏雪。次遁村诗韵。
旅顺口驿中秋(奉使杂录○甲子秋)
赠山东都司
入成均馆(时公以前司艺为教官○乙丑)
送郑正郎之任古阜
送郑副令(洪)出按庆尚
古岩道人。故先生崔兵部之弟也。予游先生门受业时。岩尚读书。先生卒。与岩别二十馀年。见于陶隐斋。乃祝发为浮屠也。感叹久之。因书其诗卷焉。
伏蒙国子典簿 周先生(倬)惠笔。谨赋五言八句为谢。(乙丑秋)
送崔副使擢第还乡
送黄总郎按杨广道
送李总郎按庆尚道
送李佐郎按交州道
挽判门下曹相国舅姑
挽尹密直(可观○按恭悯时。尹可观与洪伦等昵侍王左右。令通益妃。可观以死固拒。王大怒棒之。废为庶人。后为庆尚道副元帅。御倭寇。置船卒。开屯田。多遗爱。公诗所谓皓日照丹心。南州惠爱深。盖指此也。)
哭崔判书
哭权侍中(按权侍中名皋号诚斋)
次人送别诗韵(辛未冬。公贬于奉化。再贬于罗州。)
次黄州板上诗(按壬申冬朝京时)
旅顺口。用前韵赋呈徐指挥。(按徐指挥名显)
古亭驿
登州待风
邀诸道观察使于三峰斋。尚州牧使亦在席上。(乙亥)
七言律诗
日暮(以下三首锦南杂咏○丁巳)
草舍(按草舍在会津消灾洞)
金直长(弥)来示可远诗次韵
逢春
偶题
原城。同金若斋见按廉使河公()，牧使契公(长寿)赋之。(丁巳冬○按原城今原州)
早行
次安边楼韵(按安边驾鹤楼有李侍中子松题诗。故公诗有上相登临之语。○甲子夏。公赴咸州时。)
上辽东都司，经历都事两先生。(甲子秋。按经历都事俱姓王而名未详)
渤海舟中。次郑评理(梦周)韵。
范光湖
太平馆席上。次国子学录张先生(溥)韵。(乙丑秋)
宣仁馆席上。次韵录呈国子典簿周先生(倬。)
题仁州申使君林亭
挽李密直(彰路)
莱州城南驿。次监生宋(尚忠)诗韵。(按庚午朝天时)
次韵题日本茂上人诗卷(庚午。公使还居开京时。○按时日本僧永茂来住石房寺)
光州节制楼板上次韵(按壬申春公谪光州时)
安州江上。次李散骑韵。(癸西春)
铁原东轩(按丁丑十二月。公为东北面都巡抚使赴孔州时。)
词
江之水词(朝鲜门下侍郎三峰先生所作也。先生奉使金陵。往返万数千馀里。跋涉阻深。辛勤来归。与同行卢同知，赵副枢及开城尹李公，平壤尹赵公。泛舟于大同江。先生酒半酣。观览山川之胜。风景之美。慨然兴感。于是赋江之水词以自见其志焉。○按此小序。疑即汉山君赵仁沃所识。○后奉使杂录○癸酉)
乐章
纳氏曲(癸丑春。纳哈出寇我东北鄙。我太祖以锐师击走之。)
穷兽奔(庚申秋。我太祖邀击倭寇于智异山大破之。自是不敢登陆作耗。民赖以安。)
靖东方曲(戊辰春。大举攻辽。我太祖以右军将。谕诸将以义回军。)
文德曲(并序○癸酉七月下同)
梦金尺(并序)
受宝(并序)
三峰集卷之三(奉化郑道传著)
疏
上恭让王疏(辛未四月○按。恭让王求言教曰。弭灾之道。莫如修德。为政之要。惟在求言。昔宋景一言之善。致荧惑三舍之退。天人之际。感应斯速。予以眇躬。荷祖宗之灵。托臣民之上。忧勤夙夜。期底丰平。而智能不逮。学问不明。其于政教。动昧施为。若涉大川。罔知攸济。今者日官上言乾文示儆。客星孛于紫微。火曜入于舆鬼。变异甚钜。兢惕益深。将凉德未修而不孚于帝心欤。政令有阙而不协于舆望欤。刑赏之道有乖于正欤。任用之人或徇于私欤。下情未尽达。而冤抑有所未伸欤。民弊未尽除。而财用有所妄费欤。茂异之才未举者谁欤。谗佞之徒未斥者谁欤。如斯之弊。岂予一人所能遍察。肆开谠直之路。以消壅蔽之风。刍荛之言。亦有可采。矧卿大夫百执事之臣。共天位食天禄者哉。R欲共新于治化。庶以仰答于天心。于戏。赏罚明而礼乐兴。阴阳和而风雨时。吏称其职。民乐其生。其要安在。知而不言。不可谓之仁。言而不尽。不可谓之直。惟尔大小臣僚。并上实封。寡躬过误。时政得失。民间利病。毋有所讳。其言可用。予即有赏。言而不中。亦不加罪。事见丽史。)
笺
到南阳谢上笺(乙丑)
撰进御讳表德说笺(壬申)
撰进朝鲜经国典笺(甲戌)
书
上郑达可书
登罗州东楼。谕父老书。(锦南杂题○乙卯)
上辽东诸位大人书(奉使杂题○甲子)
上都堂书(辛未)
启
到南阳上密直司启(乙丑)
序
送湖长老诗序(以下五首锦南杂题)
赠祖明上人诗序
河相国春亭诗序(按河相国名乙b。辛乙卯。为全罗道元帅。)
贺河公生子诗序(按河公。乙b之大人。○丙辰)
送赵生赴举序(按赵生名璞。号雨亭。)
赠典校金副令诗序
赠任镇抚诗序(甲子○按任镇抚名诚。山东人。即辽东护送将。辛己未。来索被虏人及逃军。)
送杨广按廉庾正郎诗序
送宋判官赴任汉阳诗序(按宋判官名因。号杏亭。)
若斋遗稿序(甲子后)
圃隐奉使稿序(丙寅)
送华严宗师友云诗序(按友云。即珠公号。封济生君。)
陶隐文集序(戊辰十月)
送靖安君赴京师诗序(甲戌)
三峰集卷之四(奉化郑道传著)
记
石亭记(以下二首锦南杂题)
消灾洞记
高丽国新作都评议使司厅记(己巳)
求仁楼记
君子亭记
二乐亭记(乙亥)
景福宫
康宁殿
延生殿○庆成殿
思政殿
勤政殿○勤政门
隆文楼○隆武楼
正门
青石洞宴饮记
说
李浩然名字后说(按李原龄避辛H之祸。窃负其父唐。昼伏夜行。隐于永川。H诛始还。改名与字。李崇仁作名字说。)
无说山人克复楼记后说(以下五首锦南杂题)
景濂亭铭后说
答田父
锦南野人
家难
题跋
李牧隐送子虚诗序卷后题(按子虚。朴宜中字。号贞斋。)
读东亭陶诗后序(锦南杂题)
题兰坡四咏轴末(按兰坡。清川伯李居仁自号。)
题渔村记后(按渔村。孔俯号。)
兰坡四咏后说跋
题真赞后
传
郑沈传(锦南杂题)
行状
高丽国奉翊大夫检校密直提学，宝文阁提学，上护军，荣禄大夫刑部尚书郑先生行状。
墓表
廉义之墓
祭文
哭潘南先生文(并序○此下二首。锦南杂题。○按辛乙卯。朴公尚衷与公。请却北元使。遂得罪杖流。道死。)
谢魑魅文(并序)
祭文僖公文(代人作○按文僖公。即柳淑。公之座主。代淑之子密直副使实作此文 。○乙丑)
策题
会试策
殿试策
铭
竹窗铭(并序○以下二首锦南杂题)
河浩甫字铭(并序)
赞
赵政丞(浚)真赞
赵政丞(浚)真赞
三峰集卷之五(奉化郑道传著○安东权近订)
经济文鉴(上)
宰相(按旧本。脱宰相二字。今填补。)
三峰集卷之六(奉化郑道传著)
经济文鉴(下)
台官
谏官
卫兵
监司
州牧
郡太守
县令
识
识
序
序[郑总]
三峰集卷之七(奉化郑道传著)
朝鲜经国典(上)
正宝位
国号
定国本
世系
教书
治典
赋典
礼典
三峰集卷之八(奉化郑道传著)
朝鲜经国典(下)
政典
宪典
工典
序
序[郑总]
三峰集卷之九(奉化郑道传著)
佛氏杂辨
佛氏轮回之辨
佛氏因果之辨
佛氏心性之辨
佛氏作用是性之辨
佛氏心迹之辨
佛氏昧于道器之辨
佛氏毁弃人伦之辨
佛氏慈悲之辨
佛氏真假之辨
佛氏地狱之辨
佛氏祸福之辨
佛氏乞食之辨
佛氏禅教之辨
儒释同异之辨
佛法入中国(按此以下至事佛甚谨年代尤促。引用真氏大学衍义说。)
事佛得祸
舍天道而谈佛果
事佛甚谨。年代尤促。
辟异端之辨
识
佛氏杂辨识
序
佛氏杂辨序[权近]
跋
佛氏杂辨跋[尹起畎]
三峰集卷之十(奉化郑道传著○安东权近注)
心气理篇
心难气(难上声)
气难心
理谕心气
序
序[权近]
心问
心问
天答
天答
序
序[权近]
三峰集卷之十一(奉化郑道传著)
经济文鉴别集(上)
序[权近]
君道
三峰集卷之十二(奉化郑道传著)
经济文鉴别集(下)
[君道]
三峰集卷之十三(奉化郑道傅著)
陈法
总述
正阵
结阵什伍之图
五行出阵歌
旗麾歌
角警歌
奇正总赞
金鼓旗麾总赞
论将帅
抚士卒五惠
用军八数
三
三明
五利
三用
四法
料敌制胜四计
四击
三料
三释
五乱
四理
十一必战
六必避
攻守三道
四攻
五守
拾遗○诗
平昌郡(舆地胜览)
无题(郑氏家传)
骊江(舆地胜览)
拾遗○表
辛请赐谥表(乙丑五月○丽史辛传。下同。)
辛请承袭表
本朝辨明诱辽东边将女直等事表略(甲戌○国朝宝鉴考事撮要)
拾遗○笺
恭让朝辞右军总制使笺(辛未春○丽史本传)
拾遗○记
白岩山净土寺记(佚○按李穑净土寺双溪楼记曰。三重大匡福利君云岩澄公清叟。因绝涧伦公请命其楼。且以三峰郑氏记相示。寺之故详矣。而溪之为溪。楼之为楼。皆略之而不书。盖难乎命其名矣。)[本文缺]
拾遗○跋
本朝敕慰圣旨跋语(佚○丁丑)[本文缺]
拾遗○碑
丽朝积庆园中兴碑(佚○庚午)[本文缺]
拾遗○图
学者指南图(佚)[本文缺]
八阵三十六变图谱(佚)[本文缺]
太乙七十二局图(佚)[本文缺]
五行阵出奇图(佚)[本文缺]
讲武图(佚)[本文缺]
监司要约(佚)[本文缺]
三峰集卷之十四
附录
事实
教告文
诸贤叙述

[book_title]三峰集序
三峰集序[权近]
文在天地间。与斯道相消长。道行于上。文著于礼乐政教之间。道明于下。文寓于简编笔削之内。故典谟誓命之文删定赞修之书。其载道一也。周衰道隐。百家并起。各以其术鸣而文始病。汉之司马迁，杨雄之徒。其言犹未醇雅。及佛氏入中国。斯文益病。魏晋以降。榛塞无闻。至唐韩子。崇仁义。辟异端。以起八代之衰。宋兴程朱之书出。然后道学复明。人知吾道之大。异端之非。开示后学。昭万世。吁盛矣哉。吾东方虽在海外。爰自箕子八条之教。俗尚廉耻。文物之懿。人材之作。侔拟中夏。自是以来。世崇文理。设科取士。一遵华制。熏陶化成。垂数百年。卿士大夫彬彬文学之徒。吾家文正公(溥)始以朱子四书。立(按立当作建。避丽祖讳。)白刊行。劝进后学。其甥益斋李文忠公师事亲炙。以倡义理之学。为世儒宗。稼亭，樵隐(李仁复)诸公从而兴起。澹庵白公(文宝)辟异端尤力焉。吾座主牧隐先生早承家训。得齿辟b。以极正大精微之学。既还。儒士皆宗之。若圃隐郑公，陶隐李公，三峰郑公，潘阳朴公(尚衷，)茂松尹公(绍宗。)皆其升堂者也。三峰与圃隐，陶隐尤相亲善。讲论切磋。益有所得。常以训后进辟异端为己任。
其讲诗书。能以近言形容至理。学者一闻即晓其义。其辟异端。能通其书。先说其详。乃斥其非。听者皆服。是以。执经从游者填隘门巷。尝从学而登显仕者比肩而立。虽武夫俗士。闻其讲说。gg不厌。浮屠之徒亦有从而化者焉。至于礼乐制度阴阳兵历。靡不精晓。祖八阵而成三十六变之谱。约太乙而作七十二局之图。能简而尽。世之名将术士皆善之。然此皆先生之馀事也。先生节义甚高。学术最精。尝以直言忤宰相。流南方者十年。而其志不变。功利之徒。异端之辈。群欺众诋。而其守益坚。先生可谓信道笃而不惑者也。先生著述。有学者指南图若干篇。义理之精。t然在目。能尽前贤所未发。杂题若干卷。本于身心性命之德。明于父子君臣之伦。大而天地日月。微而鸟兽草木。理无不到。言无不精。王国辞命之文。典雅得体。古律之作。袭魏晋追盛唐。而理趣出乎雅颂。质而理。温而淡。诚无愧乎古人。乐府小序。删繁乱削淫僻。唯感发性情之正是录。呜呼。先生之文皆有补于名教。非空言比也。是其与道并流后世而不朽无疑矣。虽生下国。不得施其文于　皇朝盛世之典。尝奉使朝于京师。浮辽海过齐鲁。诗文之作。皆为中国文士所嘉赏。是能以文鸣于一方。颂扬东渐之化。俾东人歌于万世。与圣代治道之盛。同垂罔极。亦无疑也。近虽不才。幸得与从游之列。以闻馀论。又幸不鄙而命之序。故敢引于卷端。奉翊大夫成均大司成，进贤馆提学，知制教权近序。

[book_title]三峰集后序
三峰集后序[申叔舟]
尝观古之英雄豪杰有建功于世者。多不能保其终。是或满损盈亏。有以自招。亦或关于运数。有不能自脱者。然建大功者必享大福。苟不及其身。必于其后。有施必获。固天道也。三峰先生天资磊落魁伟。实王佐之才。前朝之季。国祚将终。东方糜沸。民坠涂炭。我太祖闷时之艰。东征西讨。芟夷大难。先生手搏日毂。廓清区宇。以拯我东方亿兆苍生。及开国之初。凡大规模。皆先生所赞定。当时英雄豪杰。并起云从。而无与先生比者。虽终有蹉跌。功过亦足相掩矣。其亦关于运数如古豪杰之不能脱者欤。吾同年庆尚观察使郑君。于先生曾孙也。尝痛先生不得终享。凡所以继先业而盖前愆。无所不用其极。今又撰集先生诗文杂著。将绣诸梓。驰书命序。先生之于诗文。固绪馀耳。然其诗之高澹雄伟。文之通畅辩博。亦可因以窥其学问胸次之万一矣。况先儒如牧隐圃隐阳村诸公皆所推服乎。郑君早捷科第。历扬云路。今自谏议出按庆尚。谏议卑阶。庆尚大道。君尚鬓青而腰金揽辔。荣亦至矣。岂非先生之馀庆将享于君耶。天道施获之理可验。而　国家报勋之意于是可见矣。然所谓继业盖愆者。将止是而已乎。君益勉之。先生讳道传。字宗之。君讳文炯。字野叟。成化元年乙酉孟秋有日。输忠协策靖难同德佐翼功臣。大匡辅国崇禄大夫领议政府事。领艺文，春秋馆事。世子师高灵府院君申叔舟。谨序。

[book_title]三峰集凡例
一。是集始刊于洪武丁丑。重刊于成化丁未。公之曾孙观察使文炯跋其卷尾曰。旧有板本。散落不完。在文炯时已如此。今经屡百载。宜其不传也。　当宁辛亥。　命内阁购公遗集将梓行。编帙残缺。殆不可读。考其凡例则诗以杂咏，锦南杂咏，奉使录分类。文以杂题，锦南杂题为目。然叙次多错。类例不明。故别立标题。诗以五七言。文以疏笺书等目为例。各以类从。并考年纪。先后无紊。其不可考者阙之。旧本类例。不可全削。故诗文篇题下。书以下几首某编。以存本来面目。文鉴以下俱是完书。故不为移动一字。但删其叠录。(如佛氏乞食辨。叠录于杂题中。故删正。)一。诗篇题下小序。有公自识。有后人追识。自识者题下别行低一字大书。追识者即其题下夹注书。
一。诗集原刻。是成独谷石U精选。而权阳村近批点者。重刻是郑文炯增入合录而无批者也。今亦依原刻批点。而精选中无批者。就各篇题头批以标之。间有后人评释而略采其一二。馀不尽录。
一。内阁抄本。乃是全书。而河浩甫字铭及阵法等篇。佚于抄本。得之后孙。分类收录。其佗诗文之散出于诸书者。L摭如干篇。别为拾遗。附于阵法篇下。净土寺记，　敕慰跋语，积庆园中兴碑，学者指南图之属。文佚目存者。列录于编末。而并书佚字。古人文集有是例。故今从之。
一。抄本章段脱缺字句讹谬。刊本亦颇不完。最难考正。其脱缺之可考者填补。不可考者依旧本计行数空之。(经国典中数处有之。而原刻脱缺不填者。)讹谬之无疑者改。字句互异者书某本作某字。集中讳避之字(如元字避高皇帝讳。代以原之类。)皆仍之。
一。旧本诗文。无论胜国　本朝。凡于所尊敬处。皆极行书之。一行或不满二三字。有乖简编之体段。故事系胜国者皆连书。关　本朝者皆隔一字。一。诗文中字句事实人物当考者。略加注释。以按字别之。
一。公之事实。载于丽史本传。而颇疏略。且不及　本朝。故考史乘诸书。叙其年纪。辑其事迹。属于附录。而章段末必条注其书目。其散见于稗乘杂录者亦多。而语涉雌黄者。并不收载。
一。前后教告文字。载于史乘本集者。靡不采摭。叙次成编。至于诸贤序文。或弁于卷首。或附各篇之下。又辑诗文之属于公者。无论中朝我东。汇成别录。目以叙述。并置诸卷末。
一。抄本总八编。而板数多寡不均。故从经济文鉴例分诗编及经国典以下诸编。各为上下卷。并拾遗附录合为十四编。详于总目。
一。知密直事成原揆等。典法判书洪仲原。祭郑尚书云敬文载集中。当删而姑附于末。

[book_title]三峰集卷之一
( 奉化郑道传著○昌宁成石U选○安东权近批)
赋
阳村赋(按权近丽季。坐事流于忠州。居阳村因为号。李穑阳村记。亦取此赋之义。)
于穆惟阳。有开必先。莫高匪天。象纬斯悬。莫深匪地。潜于重渊。万物林林。无适不然。时焉春夏。生意发荣。人惟君子。秉心刚明。一念之微。恻然其萌。四海之广。熙熙者氓。细入毫芒。包乎有形。混兮无间。辟兮无穷。前无其始。后无其终。孰主张是。道为之宗。孰得其妙。阳村权公。博观万殊。约至一中。谨而守之。斋戒吾身。不远而复。其端绵绵。扩而充之。泉达火燃。一日天下。而不由人。体之如何。惟乾乾兮。
墨竹赋
陶泓，管城子。一日过于无何氏之宅。主人倒屣而出。迎之几席。相与商确古今。评题品物。吐气霏乎云烟。发言铿乎金石。于是管城子揖陶泓而作。裸身免冠。以首濡墨。蹁跹跳跃。洒于高堂之壁。乍俯乍仰。或往或复。变态百出。骇人之目。坐客皆顾瞻错愕之不暇。
尚安得其万一也哉。观其如风马奔逸。地拿空。电逝免脱。灭没无踪。如巨舰驾浪。健席高张。瞬息百里。超忽渺茫。何其异哉。莫知其状也。至若挥攉奋迅。如疾雷之不及掩聪。非郢人郾嵌酥泥。运斤而生风者欤。如矛戟相向。森然其锋。非赴敌之兵鞠走而急攻者欤。不然。蜿蜿如龙蛇屈伸。其草圣之三昧。得于剑舞之有神者欤。言未讫。云烟冥迷。风霜浙沥。直干抽簪。逆根埋玉。解箨披披。战叶骸ｂ⑷辉孪轮姿。苍然烟中之色。呜呼嘻噫。兹非所谓墨君者欤。佳宾满座。相顾大噱。向者之疑。涣然冰释。
梅川赋(按梅川。晋州村名。河有宗所居。)
岁在庚申。时维季冬。天气凛洌。枯木号风。三峰子蹑屐出门。四顾苍茫。渺天地兮穷阴。忽鼻端兮清香。触之而不见。寻之而无方。恍未知为何物。恨予心兮若忘。于时夜雪新霁。素月流光。渡川流之清浅。散予策兮彷徨。粲然得之于川之傍。欲谁何兮无言。羌意真兮色庄。缟裙兮练袂。羽衣兮霓裳。雪肌兮绰约。玉貌兮轻盈。飘飘然若泛银河而历广寒。挹群仙于上清也。有一少年。若嬉若噱曰。惟群物各以类从。仙凡异处。清浊不同。盖物之至洁者雪也。气之至清者月也。
上下无间。湛然一色。此造物者之所以厚予嗜。而予之所以自适也。顾人世兮安在。隔风日兮几尘。人间之热。不足以为吾病兮。世俗之累。不足以挠吾真也。子何自而来乎。三峰子不觉耸动毛发。洒然拭目而视之。乃与浩甫游于梅川。(按浩甫。河有宗字。)
五言古诗
关山月(癸卯春。公受忠州司录之命。赴居开京。时国使入原。无一人还者。民间皆言原以忠宣王孽子代恭悯为王矣。后果然。○按忠宣孽子。即德兴君塔思帖木儿。)
一片关山月。长天万里来。[塞风吹不尽。冷影故徘徊。]苏武何时返。李陵亦未回。[萧疏白旄节。寂寞望乡台。岂无南飞雁。音信何辽哉。见月三叹息。搔首有馀哀。]
古意(甲辰夏。公以典校注簿。居开京时作。)
[苍松生道傍。未免斤斧伤。尚将坚贞质。助此爝火光。安得无恙在。直干凌云长。]时来竖廊庙。屹立充栋梁。夫谁知此意。移种最高冈。
又
[我有太古琴。非丝亦非桐。愁来方一弹。冷然满座风。物固各有遇。时也独不同。丰城两神剑。经年在匣中。有气干牛斗。一朝遇雷公。伯牙今何在。知音四海空。]
Q谷
[谷暖土色赤。石秀泉水清。]托根既得所。枝叶自长成。[凵蕉云影。煮石听松声。]气味与之合。于焉养道精。
登三峰忆京都故旧(公自丙午年。继有两亲之丧。居荣州终制。己酉。还三峰旧居。)
[端居兴远思。陟彼三峰头。松山西北望。峨峨玄云浮。故人在其下。日夕相追游。飞鸟入云去。我思终悠悠。采芝不盈。彼道之周。]一往谅非难。胡为此淹留。[城阙岂不乐。亦爱岩壑幽。浩歌攀桂枝。卒岁以优游。]
石滩(按正言李存吾上书论辛H。贬监长沙务。后居扶馀之石滩。构亭滩上。优游啸咏。以终其身。公作此诗。)
[石面立削铁。滩流奔长虹。滩头横渔艇。滩上起茅宫。]高人抱清疾。归来卧其中。[朝游欣浩荡。](浩荡。一本作荡磨。)[夕睡惊明灭。天炎挹孤爽。潦尽流皓月。春水碧于蓝。何如飘朔雪。燕坐玩奇变。](按后人评曰。指上六句。朝暮四时之光景。)[逝者无停时。独有双白鸥。飞来长在兹。](按后人评曰。忘机。故能使鸥鹭来狎。)[嗟我不如鸟。未去空相思。]
次古人步月诗韵。效其体。
[美人不胜清。唤取藕丝裳。缓缓步明月。皎皎同素光。]皓齿歌白雪。郎君眇遐方。飒然秋风至。调古为清商。[凄凉人似玉。冷淡月如霜。老大还对月。无乃鬓发苍。]
远游歌(时。恭悯王为鲁国公主起影殿。土木大兴。公托周，秦得失讽之。)
[置酒宾满堂。起舞歌远游。远游亦何方。九州复九州。]朝ざ赐ゲāＤ翰匆姿流。[四顾骋遐烛。想像雍熙秋。翼翼唐虞都。崇崇夏殷丘。岁月曾几何。邈矣不可求。]登车复行迈。翩翩逝宗周。[峨峨灵台高。霭霭祥云浮。凤凰鸣高冈。关睢在河洲。绵绵千载后。绰有无疆休。继世何莫述。王风日以渝。]祖龙呀其口。一举吞诸侯。阿房与天齐。兀尽蜀山头。[祸在鱼狐间。一朝输项刘。孰非出民力。得失如薰莸。](按后人评曰。此言灵台，阿房俱用民力。而兴亡相悬。)徘徊感今昔。日晏旋我b。满堂宾未散。举酒相献酬。[高歌未终曲。双涕为君流。](按后人评曰。终至于流涕而道之。讽之深切。)
庚戌中秋之夕。李顺卿(存吾)自扶馀过于三峰。与之玩月。别后却寄。
[平生爱明月。明月不长圆。对月思故人。故人天一垠。今夕是何夕。月与人共适。皎皎月如霜。温温人似玉。月落人未眠。人归月又生。人固有会散。月亦有亏盈。人与月相违。佳期相参差。一月月一圆。对月长相思。]
秋夜(辛亥秋七月。公闻辛H被诛。赴开京。时。王以诛H亲告太庙。凡礼数乐节命公议之。以前祗候除太常博土。仍掌铨选凡五年。)
[以我山野人。未偿丘壑心。营营尘土间。倦矣不能任。
向晦方就休。宴坐到夜深。]忽有清商声。回薄窗北林。[初疑笙鹤来。又讶虬龙吟。起视竟无有。灏气袭衣衿。]少焉山月上。庭柯布疏阴。恍然沈z痊。[冲澹生胸襟。]因之怀旧山。弹我床上琴。[秋风吹南去。托此寄遗音。]
又
[今日非昨日。明朝复何时。阴阳无停机。四时相推移。]百年能几何。徒令我心悲。[哀哉名利人。至老犹未知。]贵者自骄固。卑者多诡随。[荣华逐电光。身后有馀讥。彼美君子士。中心无磷缁。高高云月情。皎皎冰雪姿。庶将垂不朽。千载以为期。]感此发长谣。秋风飒凄其。
庭前菊
庭前有芳菊。掩翳众草中。[当春各争妍。谁复念孤丛。]忽马霜霰秋。萧飒多悲风。[百物尽凋瘵。佳色独葱葱。]采采不忍摘。徘徊感予衷。常恐风(一本作雨)雪至。与彼还相同。
赠阳谷易师
道人结茅屋。(一本作宇)在彼山之阳。白日照其上。草木妍春光。冲然寂无营。燕坐谈羲经。君看七日复。朋来无疾伤。[万物虽未形。天心正分明。纵横变化殊。尽向一中生。此理亮昭。自古非冥。]吾当往问之。(按后人评曰。问
之。乃所以告之。)为我一丁宁。
病中怀三峰旧居
嗟我抱沈z。居常畏炎天。况复车马尘。衣冠苦拘缠。所以气烦郁。五月犹未痊。怀哉三峰云。故人在其巅。为我泛瑶琴。乱以归来篇。清风振林莽。遗响何泠然。问我久行役。何时当来还。山灵未移文。岩壑聊伫延。我感故人意。危涕流潺。君臣义甚重。病矣犹勉旃。天门九重深。欲叫空盘桓。三峰渺何处。极目但云烟。
感兴
[久客尚。北风凄以凉。团团寒露至。兰枯谢幽芳。]悠悠关山远。行行道路长。[何以卒岁晚。岁晚多繁霜。]
又
[冽彼山中泉。在山清且涟。]堤防一朝决。就下何沛然。[去山日以远。众流会其间。]无复向时清。逝者何当还。我来临水上。不忍听潺。
又
[凤凰何飘飘。高逝不可望。饥食青琅\。渴饮天池潢。俯视尘世窄。嗷嗷鸡鹜场。]所以久。不下。徘徊。千仞冈。]
送安定入京
我家三峰下。寄此林泉幽。蓬荜生光辉。之子肯来游。
盘餐愧菲薄。此意仍绸缪。相与歌大雅。亦足忘吾忧。暑雨阻季夏。节候丁新秋。感时思高堂。凌晨戒征b。呼儿强扶病。送子登崇丘。珍重一杯酒。为我暂迟留。
感兴(乙卯夏。公以成均司艺作是诗。遂论时政得失。宰相恶之。贬全罗道会津县。)
[膏车迈行役。登彼太行山。黄流奔其下。顾瞻三亳间。茫茫皆异国。双坟对巍然。且问何代人。龙逢与比干。不忍宗国坠。忠义裂心肝。手排阊阖门。抗辞犯主颜。自古有一死。偷生非所安。寥寥千载下。英烈横秋天。]
送卢判官(以下八首。锦南杂咏。皆在贬所作。)
判官家本尚也。佐戎南方。幕府称良。日月徂迈。新秋启候。归意浩然。邈不可留。叹慨弥襟。夜饮以别。
秋风动高树。客意已悲凉。况复当此时。之子归故乡。[相对茅檐下。灯火耿孤光。亦有佳人携。满意倾壶觞。殷勤须尽醉。明发各茫茫。]
用李浩然(集)诗韵。示同年康子野。( 好文○按康好文号梅溪。时在光州。)
[倚杖望松岭。云归日将暝。宿鸟远飞还。樵歌时一听。]却叹飞蓬踪。飘飘无所定。安得赋言归。秋风满三径。
听子野琴。用浩然韵示之。
[清风入高树。幽涧鸣深林。(按后人评曰。状琴韵妙。)误疑在丘壑。不知傍有琴。我爱康子野。与世任浮沈。所以淡泊声。能慰羁旅心。]
奉次廉东亭诗韵( 东亭。廉左使兴邦号。)
[昔在朝市喧。苦忆田野寂。]今来惬夙尚。肯叹罪罟密。禾忝正离离。岁功将告毕。况复物产奇。[行看荐橙橘。莫言非吾土。可以送馀日。信命更何疑。宠利刀头蜜。]愿公取吾言。吾言勿再出。
写陶诗
茅檐虚且明。随意写陶诗。陶翁信高士。羲皇乃其俦。[委顺大化中。无虑亦无为。]谁言千载遥。同得我心期。[珍重尚友志。岁晚莫相违。]
奉寄东亭
节当始和。天气尚寒。慨然晤叹。寄言于怀。
皇天分四节。寒暑各有时。原正既已届。立春亦不迟。寒威尚未收。凛冽侵人肌。殊方滞久客。短绵纷敞衣。晨鸡不肯鸣。达夜空㈨ぁ[峨峨光山颠。停云长在兹。如何同落南。不得相追随。]道里能几许。每忆令人悲。公其自金玉。远大以为期。
月夜奉怀东亭
[半夜独起立。长空澹自寂。一片海上月。万里照茅屋。冷影故依依。还如怜窜客。]为忆东亭翁。应共此幽独。
次韵寄郑达可(梦周)
流落分离。日月逝矣。眷恋之怀。曷有其极。子野之来。言获书札。奉读于三。欣感交激。依韵赋之。辞止于达。
[夫何同心友。各在天一方。时时念至此。不觉令人伤。]凤凰翔千仞。徘徊下朝阳。伊人b出处。一动触刑章。芝兰焚愈馨。良金淬愈光。共保坚贞操。永矢莫相忘。
奉次东亭诗韵
水流竟到海。云浮长在山。斯人独憔悴。作客度年年。故园渺何许。归路阻深渊。春事逝将及。谁破东皋田。可思不可去。栖栖苍海间。赁屋绝低小。朝暮熏炊烟。有时散纡郁。步上东山巅。遥望茂珍城。中有高人f。目送飞鸟去。我思空悠然。(按东亭时在光州茂珍城)
寄瑞峰宽上人
桑门有上首。馀事能文章。谁谓道里远。予可相望。夫何在网罗。未得翔其傍。题诗代良觌。接清光。
奉寄东亭
雨雪成岁暮。江山阻乡关。飘飘在天末。落落违世间。
襄阳旧游处。每恨难追攀。莫怪吾诗拙。聊代千里颜。
顺兴南亭。送河大司成()还京。(按戊午后。往来荣堤时作。)
[送君还王京。赠君云端月。莫言云端遥。直照杯中物。]愿君饮此杯。我心月同洁。群飞剧昏阴。清光中道蚀。[不有同心人。埋没竟谁惜。临分更珍重。见月幸相忆。]
送金先生落第南归。次阮嗣宗感怀韵。(时公在开京)
[有客歌鹿鸣。曲尽尚遗音。举世厌淡泊。雅声竟沦沈。]嗟予微且辱。无以慰滞淫。聊将短歌行。送子归故林。[去去崇令名。莫负岁寒心。]
题秋兴亭(按亭在龙山江。李崇仁记云。金奉翊k是亭。金秘监扁以秋兴。)
金侯有雅尚。归来山水乡。登高构危亭。日夕此徜徉。仰视峰峦奇。俯看江流长。禾黍被原野。松菊满道傍。落日淡西浦。素月生东冈。藜杖极孤赏。衫袖领新凉。秋风无限兴。浩然不可量。我家三峰下。两地遥相望。何当归去来。一笑共深觞。
效孟参谋
[卧壑千年木。枯枝不复春。]苔藓缠其皮。嶙峋如龙鳞。岂无梁栋用。万牛空逡巡。我来适见之。苦泪为沾巾。[弃置勿重叹。材大难容人。]
又
有客抱瑶琴。悄悄莫肯弹。[一弹非所惜。直恐知音难。志在山水外。子期终惘然。感深不成声。急拨还断弦。]
呜呼岛吊田横(奉使杂录○甲子秋。公以典校副令。从圣节使郑梦周入　明。)
[晓日出海赤。直照孤岛中。夫子一片心。正与此日同。](按后人评曰。此四句沈雄磊落。想见田横精气上彻霄汉。)[相去旷千载。呜呼感予衷。毛发竖如竹。凛凛吹英风。]
竹所(乙丑公还在开京时○按竹所。韩尚质轩号。)
[高人竹为所。竹与人共清。婆娑月夕影。浙沥风朝声。渠心独自许。苦节乃可贞。]对此成益友。聊以寄此生。
题卧云山人诗卷
幽人谢尘事。高卧白云中。云来本无心。云去忽无踪。日夕自怡悦。气味与之同。我来逢玉雪。得以挹高风。可思不可见。云深山万重。
题全典客字说卷中(按全典客名五伦)
惟天降以衷。民固秉其彝。大伦乃有五。顺也非强为。世人多昧此。全者或几希。曰若华协勋。都俞皋与夔。齐栗致AV。钦哉虞嫔。是为人伦至。而作万世师。吾党有君子。全家呼白眉。以此著名字。至处心所期。请自孝悌始。孟氏岂我欺。
送辽东使桑公(按桑公名麟。辛乙丑。来索元季流民。)
圣朝重方隅。幕府开辽阳。主将信英俊。宾客多才良。有美桑公子。壮年怀慨慷。复此持使节。能慰远人望。如何遽告归。q令我心伤。萧萧木叶下。悠悠关路长。西风吹征袂。寒日照离觞。临分更握手。珍重莫相忘。
送国子典簿周先生(倬)还京(按乙丑十月。周倬以谥册使还京。)
惟天眷一德。明明辟皇闱。烈烈宅有截。煌煌树宏规。所以声教被。不分华与夷。虞庠周先生。载咏菁莪诗。及此持使节。赫赫汉官仪。咳唾落珠玉。顾眄生光辉。谁谓小邦陋。亦得遭盛时。宠锡正终始。举国承恩私。顾予何为者。获荷君子知。敢言应同声。聊赋我所思。
送行人段公还朝(按段公名v。乙丑秋。以诏书使还京。)
[秋风吹王露。河汉夜有光。]行人将发夕。道路悠且长。[男儿志远大。一别何足伤。感激承嘉惠。涕泪沾衣裳。昂昂鸾鹤姿。肯处鸡鹜场。恨无双飞翼。寥廓同翱翔。]
送行人雒公还朝(按雒公名英。乙丑十月。以谥册使还京。)
[荡荡白玉京。遥遥沧海湄。相去虽云阻。风云际一时。]今夕是何夕。接君琼树枝。得闻　天子圣。皇风日清夷。所以眷东顾。霈然覃恩私。宣命甫已毕。驾言还其归。[执手野踟蹰。不忍与君违。]君违行且远。我心伤以悲。[去去躬自勖。霄汉高翔飞。上应明时需。下慰长相思。]
梦陶隐自言。常渡海。装任为水所濡。盖有憔悴之色焉。
[故人在万里。夜梦或见之。草草劳苦色。琐琐羁旅姿。虽谓别离久。宛似平生时。淮海足波浪。道途多崎。君今无羽翼。何以忽在兹。梦觉]倍⑩。不觉双泪滋。
题寿庆堂图(重奉使录○按寿庆堂。辽东馆夫孙氏自扁。黄州人。戍辽东。○庚午)
[黄冈渺万里。揽之盈握中。]丘壑宛如昔。草木吹春风。双亲在堂上。游子戍辽东。晨昏展新图。接音容。[孝诚苟云至。竟与天地通。]宣招当不远。且莫心忡忡。
走笔送高少尹
耽罗在海上。风气接蓬瀛。右族有高氏。实惟天所生。人物似神仙。辉光动列星。世世济厥美。朝版登姓名。少尹乃其后。楚楚抽华英。慨然慕儒术。北学来开京。士林服高义。庙堂嘉衷诚。一起超四秩。金紫拥光荣。异数膺宠锡。杖节还其行。秋风吹官道。落日照驿程。R骑去如飞。翩翩纱帽轻。举杯相送罢。怅望难为情。
夜与可远，子能读陶诗。赋而效之。(按可远。权近字。)
良朋共邻曲。门巷相接连。[晨征寒露濡。夜会灯火然。]相与玩奇文。理至或忘言。日月复如兹。此乐矢不谖。
燕山高一篇。呈周参议。(庚午)
燕山高峥嵘。易水寒且清。方隅古所重。维城隐长城。参议者谁子。美哉周先生。匪躬常蹇蹇。布政何明明。殊俗自来威。民庶跻和平。小生亦何幸。庆寿朝帝庭。归来道燕山。重得接仪刑。(一本作形)馆待甚绸缪。慰此万里行。斯文本同调。况契平昔情。请公永终誉。临歧更丁宁。
送高将军奉使还乡
停杯问之子。飘飘安所适。客路秋将晚。风气何凛冽。[行役非所惮。无乃衣裳薄。]海上有神山。缥缈云烟隔。[恋恋朝暮情。堂亲鬓如鹤。宦游非所乐。亲老亦堪惜。]所以戒征b。凌晨发东郭。国家重远人。仍将使者节。身上著锦衣。尊前舞23服。[尽孝当在忠。去去毋滞迹。何以赠君行。殷勤劝深爵。]
得座字。谨题左侍中卷末。(按左侍中即赵浚)
公才固天挺。道德崇邹轲。昂昂志气高。藉藉名声大。起射金门策。当期一箭破。谔谔李侍中。主此宗工座。藻鉴清似水。果得兴王佐。开国拜上相。华筵首称贺。赋成诵德篇。珠玉随咳唾。甚愧吾语拙。阳春终寡和。
次韵拜献右侍中上洛伯座下(按上洛伯即金士衡)
恭惟侍中公。气和心胆雄。奋义决大策。鹰扬总兵戎。一朝膺大拜。礼秩何其崇。小子忝夙契。远自两尊翁。(按两尊翁。谓郑尚书云敬，金密直蒇。)幸哉逢嘉会。得与开国功。攀附青云路。追趋丹凤宫。时时奉论议。有如闻黄钟。信知江海量。不与行潦同。所期保贞操。白首好过从。上以奉君亲。下以明寸衷。
七言古诗
中秋歌(锦南杂咏○乙卯)
去年中秋玩月时。歌舞纵谑开华筵。[高堂帘卷夜如昼。清光凝座罗神仙。]醉中呼月作金盆。玉壶美酒诗百篇。今年远谪会津县。竹篱茅屋荒山前。秋风飕飕动林莽。物象萧条何悄然。是时对月倍怊怅。回首旧游散如烟。[此身由来非异身。今年明月似前年。自是人情有异感。造物赋与原非偏。为问明月之所照。几人欢乐几人悲。明年见月又何处。欢欤悲欤未可知。明月无言夜将半。独立苍茫歌怨诗。]
题公州锦江楼(丁巳七月。公自贬所从便。还三峰旧居。二十四日宿是楼作。)
[君不见贾傅投书湘水流。翰林醉赋黄鹤楼。生前R轲无足忧。逸意凛凛横千秋。]又不见病夫三年滞炎州。归来又到锦江头。[但见江水去悠悠。那知岁月亦不留。此身已与秋云浮。功名富贵复何求。]感今思古一长吁。歌声激烈(一本作冽)风飕飕。忽有飞来双白鸥。
落马。呈圃隐，陶隐，浩亭三位大人。
朝来骑马出都城。都城之路如砥平。逢人不揖亦不语。垂鞭放辔随意行。[肩如山耸头鹤侧。哦诗不觉时有声。天公似戏疏且懒。忽然健倒伤我形。]儿童拦街拍手笑。归卧十日犹未宁。门无车马雀可罗。况得坐值公与卿。为因砭灸息干谒。[仆童有暇及薪荆。君不见塞上翁。得失从来祸福并。]
次诸公韵
圃隐先生道德宗。照人文彩最风流。遁老意气倾群公。两鬓华发吹飕飕。蔡轩(按蔡当作蔡。即葵轩权铸也。)清标夺玉洁。陶斋文焰凌云浮。又有东隐是长者。忠民至今犹歌讴。去年今夜山寺会。谈笑纵谑同忘忧。可怜欲之在万里。三峰幸得出林丘。岁月几何聚散多。莫负诸公招我游。
题樵叟图(重奉使录。○庚午夏)
[请叟当采樵。莫斫青松枝。松树高万丈。枝梧大厦危。请叟当采樵。荆棘在芟夷。荆棘芟庚尽。芝兰何猗猗。](按后人评曰。以采呖鲈紫嘟君子退小人。)樵叟兮樵叟。山中不可久淹留。为我往副明时求。(按后人评曰。此亦招隐之意。)
题孔伯共渔父词卷中(按孔伯共。名俯号渔村。善隶书。)
有翁有翁身朝衣。半酣高歌渔父词。一曲起我江海思。二曲坐我苍苔矶。三曲泛泛迷所之。白沙滩上伴鸬鹚。红蓼洲边同鹭鸶。云烟茫茫雪霏霏。水面镜净风涟漪。绿蓑青箬冒雨披。短棹轻桨载月归。兴来f捻一笛吹。往往和以沧浪辞。数声激烈动江涯。恍然四顾忽若遗。高歌未终翁在兹。
置书籍铺诗(并序)
夫为士者。虽有向学之心。苟不得书。亦将如之何哉。而吾东方书籍罕少。学者皆以读书不广为恨。予亦病此久矣。切欲置书籍铺铸字。凡经史子书诸家诗文。以至医方兵律。无不印出。俾有志于学者。皆得读书。以免失时之叹。惟诸公皆以兴起斯文为己任。幸共鉴焉。
且问何物益人智。若非美质由文章。所恨东方典籍少。读书无人满十箱。老来虽得未见书。读了掩卷便遗忘。誓心愿置书籍铺。广惠后学垂无疆。君看夷裔害伦理。其书满架充栋梁。彼盛此衰何足叹。自是吾
曹志不强。诸公请助书籍费。致令斯道更辉光。
五言绝句
咏梅
[渺渺江南梦。飘飘岭外魂。相思空伫立。又是月黄昏。]
又
泠泠孤桐丝。(一本作弦)3535水沈烟。[皎皎故人面。忽到夜窗前。]
又
[穷阴塞两间。何处觅春光。可怜枯瘦甚。亦足S冰霜。]
又
著屐踏残雪。行此江之滨。忽然逢粲者。聊可慰幽人。
又
[一曲溪流浅。三更月影残。客来吹玉a。独立不胜寒。]
又
[岭外叠峰峦。岩边足冰雪。玉魂落遐荒。相看两愁绝。]
又
久别一相见。草草著缁衣。(按此咏墨梅也)但知风味在。莫问容颜非。
又
远使何时发。初从万里回。[春风也情思。吹入手中来。]
贞白子问于玉洁先生曰。诗可学乎。曰。不可。学诗如学禅。自有古人公案。先生因甚道诗不可学曰。待汝学禅了。方向与汝道。曰。学则不问。请问不可。曰。言之则触。不言则背。触也落这边。背也落那边。不触不背。中中而入。方许你觑得本分风光。曰。弟子根机下劣。时缘未到。今闻先生之言。与蚊虻咬铁牛相似。请先生不惜方便。下一转语。以终惠焉。先生默然良久。微吟上八绝。贞白子听之。竦然有个省会处。即呈偈曰。
缕玉制衣裳。啜冰养性灵。[年年带霜雪。不识韶](一本作昭)[光荣。](按后人评曰此遁世间之意)
又
[夜静雪初霁。淡月横半天。肠断江南客。哦诗独不眠。]
先生曰。汝得吾皮肉。
[婆娑广寒夜。冷淡楚泽秋。一般清气味。独自占风流。]
又
明窗横几。不许素尘侵。[燕坐读周易。端的见天心。]
先生曰。汝得吾骨髓。贞白子欣然而乐曰。不亦善乎。问一得三。闻诗闻禅。又闻君子之心切于老婆也。
[西湖人不见。天地徒为春。]旷然千载下。冥会精与神。
先生曰。白也可与言诗矣。其告也往也。其知也来也。先生自是不复言诗。如有请者。曰贞白子在。
咏柳
[含烟偏袅袅。带雨更依依。无限江南树。东风特地吹。]
又
[傍村初暗淡。临水转分明。向晓雨初霁。莺儿忽一声。]
又
[牢落高楼畔。荒凉古驿边。不堪斜日暮。更乃带残蝉。]
又
[东门送客处。正值春风时。此恨何时尽。年年多别离。](一作长新枝)
又
[久客未归去。斜阳独倚楼。一声何处a。吹折碧江头。]
又
飘飘如欲近。故故似相随。[轻薄还无定。难凭赠所思。]
又
皆言舞腰细。复道翠眉长。[若教能一笑。应解断人肠。]
题复斋诗卷(按复斋。郑总号。)
有时驰汗漫。倏忽入重渊。操舍在俄顷。凭君更勉旃。
六言绝句
进新都八景诗
畿甸山河
沃饶畿甸千里。表里山河百二。德教得兼形势。历年可卜千纪。
都城宫苑
城高铁瓮千寻。云绕蓬莱五色。年年上苑莺花。岁岁都人游乐。
列署星拱
列署i相向。有如星拱北辰。月晓官街如水。鸣珂不动纤尘。
诸坊棋布
第宅凌云屹立。闾阎扑地相连。朝朝暮暮烟火。一代繁华晏然。
东门教场
钟鼓轰轰动地。旌旗旆旆连空。万马周旋如一。驱之可以即戎。
西江漕泊
四方辐凑西江。拖以龙骧万斛。请看红腐千仓。为政在于足食。
南渡行人
南渡之水滔滔。行人四至镳镳。老者休少者负。讴歌前后相酬。
北郊牧马
瞻彼北郊如砥。春来草茂泉甘。万马云屯鹊厉。牧人随意西南。

[book_title]三峰集卷之二
(奉化郑道传著○昌宁成石U选○安东权近批)
七言绝句
乱后还松京(按恭悯壬寅。红贼平。此诗癸卯间作。)
天水门前柳色青。眼明惊见旧都城。仆童不识中兴事。犹说年前丧乱行。
出城(甲辰春)
出城南望路悠悠。正是东风二月头。[谁向都门种杨]柳。年年飞絮使人愁。(郑世云种柳于东门外。后以总兵官平红寇。为三原帅所害。)
访李佐郎(崇仁庚戌夏。公居三峰。闻国家命儒臣聚成均馆。讲明经学。赴开京。)
独骑款段似骑驴。醉睡垂鞭任所如。[马欲驻时仍睡觉。毁垣柴户是君庐。]
雨中访友
[门掩人家笑语稀。青青杨柳雨交飞。]披蓑偶尔寻柴户。[还似渔村烟暮归。]
观物斋
[俯仰乾坤一道人。此心如水淡无尘。]高斋坐断蒲团上。[f日中庭草自春。]
还三峰。若斋(金九容)送至普贤院。(是夏公还三峰旧居)
联鞍共咏出都门。朝市山林一路分。[佗日相思何处是。松山秋月华山云。]
[遣兴]
十年碌碌伴儿嬉。夜卧时时每自嗤。欲向苏门长啸去。清风天外满衣吹。
重九(以下八首锦南杂咏)
故园归路渺无穷。水绕山回复几重。[望欲远时愁更远。登高莫上最高峰。]
四月初一日
[山禽啼尽落花飞。客子未归春已归。忽有南风情思在。解吹庭草也依依。]
奉题东亭竹林
竹林深处着匡床。六月南方一片凉。卧读陶诗日将午。[风吹清露滴衣裳。](按东亭著陶诗后序)
中秋
浮世光阴复几何。年年佳节客中过。[一身万里乡关远。夜静侩窗月似波。]
访金居士野居
[秋阴漠漠四山空。落叶无声满地红。]立马溪桥问归路。不知身在画图中。
访金益之
墟烟暗淡树高低。草没人踪路欲迷。[行近君家犹未识。田翁背指小桥西。]
访定林寺明上人
走马寻僧亦快哉。[荡摇萝蔓破莓苔。扣门剥啄嫌迟晚。急唤沙弥报客来。]
[送李廉使](士颖)[还京]
客里三年惯别离。春风又作送行诗。魂梦不知罗网密。随君直到汉江湄。
端午日有感
野父田翁劝酒频。谓言今日是良辰。颓然醉卧茅檐下。还愧醒吟泽畔人。
奉题守蹇斋
守蹇斋中守蹇翁。此身虽蹇道还通。焚香坐读渊明集。千载悠然气味同。
鹫峰寺楼上赋得一绝。奉寄卓先生。(按卓先生名光茂。号景濂亭。时在光州。)
客梦初惊一叶秋。偶乘微雨上高楼。居僧遥指先生宅。白石清泉谷口幽。
玄生员书斋
茅斋步月夜深深。领得先生一片心。回首世间无此乐。莫将f事计升沈。
云公上人自佛护社来。诵子野诗。次韵寄佛护社主。
相逢一笑转成空。始信浮生似梦中。南望云烟横缥缈。碧山何处住禅筇。
渡锦江
扁舟一叶在中流。北去南来集渡头。日暮路长争竞涉。无人回首见沙鸥。
题映湖楼(按楼在安东。庚申后往来荣堤时作。)
飞龙在天弄明珠。遥落永嘉湖上楼。夜赏不须勤秉烛。神光万丈射汀(旧本作江)洲。(按恭悯王自福州还。书赐映湖楼金榜。揭于楼。)
寄赠柏庭禅
三冬秀色连空(一本作云)翠。六月清风满地寒。此是柏庭奇绝处。登攀何日好相看。
赠柏庭游方
流水浮云任所之。清风明月独相随。[远游毕竟终何得。早早归来慰我思。](按郑圃隐题此诗卷曰。三峰于人少许可。有眼分明辨真假。为师拳拳乃如斯。柏庭必非虚走者。)
访古轩和尚途中
荒坡不尽路无穷。雪满山深落日风。始听钟声知有寺。房栊隐约碧云中。
村居友送银鱼。书怀谢呈。
映湖楼下有银鱼。千里来传故旧书。金章紫绶徒为尔。清梦时时绕草庐。
送等庵上人归断俗(按断俗寺名。在晋州智异山。)
等庵上人无住着。秋风北来春又归。临分不用苦惆怅。予赤从今当拂衣。
送李浩然赴镇边幕(按合浦镇。今昌原。)
十万貔貅气势狞。从容谈笑一书生。遥知檄罢高台卧。苍海无风月正明。
挽权宁海
鉴湖秋水倍澄清。夜夜湖山月正明。疑是先生旧颜色。临流对月独伤情。
夜坐
小屋如舟月似波。清风一阵满乌纱。都城五月江湖兴。露坐中庭放浩歌。
水原途中。望金总郎家。
半岭疏松夕照明。孤村深树断烟生。茅茨处处多相似。为问君家止复行。
途中
晓入城门向夕还。苍茫星月动前山。家童不睡遥相望。松下苔扉犹未关。
文中子
纷纷天下事兵争。尚为时君策太平。[讲道汾阴从白首。一时诸子尽名卿。]
自嘲
操存省察两加功。不负圣贤黄卷中。三十年来勤苦业。松亭一醉竟成空。
过古东州(癸亥秋。公从东北面都指挥使今我太祖赴咸州幕。○按东州。铁原古号。)
远随戎旆过东州。[画角声高欲暮秋。往事奢华无处问。冷烟衰草锁荒丘。]
又
旷野天低草木秋。长江如带绕城流。　将军此地摧强虏。仗节重来尚黑头。(按恭悯癸丑春。纳哈出入寇。我太祖大破贼于咸兴坪。)
铁岭
[铁岭山高似剑。海天东望正茫茫。秋风特地吹双鬓。驱马今朝到朔方。]
过铁关门
云烟一道沧溟近。风气千年地理分。[自笑区区经国志。从戎又过铁关门。]
题咸兴馆(甲子春)
三月三日发咸州。柳色摇黄草欲抽。正值关东好时节。宦游还是等f游。
过文川
文州城外草青青。垂柳阴中百鸟鸣。不识清明寒食过。日斜犹自向西行。
题咸营松树(从我　太祖东北面作)
苍茫岁月一株松。生长青山几万重。好在佗年相见否。人间俯仰便陈(旧本作尘)踪。
又赴咸州幕都连浦途中(甲子夏○按浦在咸兴府南)
[湖光天影共苍茫。一片孤城带夕阳。忍向此时闻旧曲。咸州原是国中央。]
自咏(五首○甲子。公自咸州幕还金浦。)
穷经直欲致吾君。童习宁知叹白纷。[盛代狂言竟无用。南荒一斥久离群。]
又
[致君无术泽民难。拟向汾阴讲典坟。十载风尘多战
伐。青衿零落散如云。](一本作烟○按后人评曰。有挽回世道之意。)
又
自知儒术拙身谋。兵略方师孙与吴。[岁月如流功未立。素尘床上废阴符。]
又
[书剑区区两未成。问归田舍事躬耕。不堪旱溢年来甚。争奈门前责地征。]
又
[今古都无百岁身。休将得失费精神。只消不朽斯文在。]后日当生姓郑人。
挽金氏夫人
良人逝去未经年。哭彻穹苍泪滴泉。已向地中相见了。哀哀儿子竟谁怜。
义州公馆。夜坐忆陶隐。(按甲子秋朝京时)
公馆寥寥秋夜迟。两人相对一灯微。遥知独卧空斋里。苦忆征夫几日归。
旅顺驿壁有画妇。其面模糊题曰。柳营狂客戏笔。其人亦死。感而有作。
残妆零落鬓鬟垂。脉脉无言欲起迟。似恨柳营狂客去。春风几度暗相思。
中秋上庄驿
四时今夜月独好。万里邮亭人未眠。忽被微云蔽清景。佳期寂寞便经年。
金州馆
风雨潇疏天地秋。客中心绪倍悠悠。故山东望已千里。明日又过辽海头。
蓬莱阁(按阁在登州海上。秦始皇候神仙处。)
风急扁舟一叶轻。八仙祠下是州城。(按祠在之罘城下)晚登高阁还南望。此去金陵复几程。
过高邮(奉使杂录)
数堞危城傍水斜。客来停棹为咨嗟。[可怜胜广成何事。输与刘郎作汉家。]
题隐溪上人霜竹轩诗卷
一曲溪流绕屋鸣。数枝疏竹对霜横。须知生意终难遏。又有源源活水清。
梅雪轩图
故山渺渺豫章阴。大地风寒雪正深。燕坐轩窗读周易。枝头一白见天心。
题僧牧庵卷中(乙丑春)
芳草长堤春雨微。牧牛终日却忘归。[请君须办耕田力。莫使无为空自肥。]
雪中访友(韩尚质)
雪中骑马访韩生。直到门前尚未晴。返路也乘馀兴去。风流何似剡溪行。
送契副令按江陵
文星昨夜动光芒。玉节遥临碧海傍。提学先生遗爱在。送君今日更沾裳。(按公之大人提学公。恭悯丁酉存抚江陵。多遗爱。)
又
关东风气接蓬瀛。草木生成地自灵。若得异书须寄我。免教双鬓变星星。
李判书第。次权大司成韵。
睡起昏昏眼不开。扶头正怯更临杯。主人为解馀酲在。复道槽床已上醅。
春雪访崔兵部
街头杨柳欲春风。无奈朝来雪满空。走向君家急呼酒。衰颜憔悴尚能红。
获奉钝斋先生四咏。有以见正大高明之学。恬澹f适之情。不胜景叹。依韵和之。(按钝斋。金光辙号。)
何人亲见伏羲来。陶冶原化酒一杯。已向静中观物了。天根月窟一时开。(右咏造化)
又
早起追随肥马来。富家门里饫残杯。请君看取路傍子。时复逡巡白眼开。(右戒奔竞)
又
箫鼓纷纷竞往来。椒馨满案酒盈杯。共言淫祀终无福。得见何时大道开。(右饬淫祀)
又
相国朝朝退食来。每逢佳客劝深杯。小生得忝膺门接。尽日从容谈笑开。(右叙幽适)
次黄骊诗韵(按此诗又见权阳村集。疑非公所作。而姑著于此。)
尺五城南天气新。暖风迟日最宜人。欣欣草木皆相得。沂上于今欲暮春。
春日即事
春到园林淑景明。游丝飞絮弄新晴。鸟啼声里无人到。寂寂双扉昼自倾。
次尹大司成诗韵。效其体。
拙学诚难笺国风。只吟柳绿与花红。百年天地知音少。却恐终随朽壤同。
又
龙起云从虎啸风。万民皆睹曰升红。两间充塞皆生意。自是薰莸器不同。
李判书席上。同圃隐赋诗。
庭院深沈树色微。驳云漏日雨霏霏。一声瑶瑟美人唱。酒满金尊客未归。
书应奉司壁(按丽朝置文书应奉司。为事大设也。即我　朝承文院。)
内沟流水漾涟漪。柳线无风直下垂。[白鸟一双相对立。满园纤草雨晴时。]
入直
雪压宫墙面面重。[烟光暝色暗相笼。]直庐静坐银屏拥。[南寺时闻第一钟。]
次郑状原(总)城南即事韵
[日日城南芳草新。垄头无复旧时人。每逢寒食思归去。淹滞京华又一春。]
郑总郎作诗有落花之叹。次韵反之。
[花开花落自春风。老去衰颜不复红。]美酒三杯诗一首。蔼然佳兴四时同。
[题平壤浮碧楼](以下五首。重奉使录。○庚午夏。公以政堂文学。贺圣节入　明。)
永明山下大江流。画舸来寻浮碧楼。风a正高天欲暮。烟波渺渺使人愁。
莱州城南驿馆屏。有妇人琴棋书画四图。戏题其上。
芳园春到日初长。懒整云鬟倚绣床。[弹罢一声无限恨。不知谁赋凤求凰。]
又
槛外花枝转午阴。f敲玉子逞芳心。[输来莫赌黄金百。一笑还应直百金。]
又
美人如玉罢妆梳。尽日凝眸读底书。[下女相看亦不语。无由得近遗琼琚。]
又
可怜云雨梦中人。又向琼台寄此身。思入丹青终不应。谩劳心力唤真真。(接后人评曰。用赵颜事。)
山居春日即事(壬申春。公自罗还荣。)
一树梨花照眼明。数声啼鸟弄新晴。幽人独坐心无事。[f看庭除草自生。]
到平壤(按壬申冬。公以门下侍郎赞成事。谢圣恩入　明。)
玉节煌煌远有华。三行红粉一声歌。使君风采江山胜。酒满金觞不饮何。
又
道里悠悠岁又华。临分更听柳枝歌。年年此地多离别。争奈红颜老去何。
咏物(以下六首。后奉使杂录。)
婵妍玉质近人傍。一片丹霞染素裳。[今日始知真隐逸。自将贞白斗冰霜。]
仪真驿
细雨如烟水似天。仪真湖里泛官船。可怜鸥鹭浑相识。故故飞来近客边。
头馆站夜咏
朔风淅沥吼枯枝。[马困无声客卧迟。明日又从辽海去。驿亭何处是晨炊。]
闰十二月二十日。到广陵。忆贺正使。
[水色烟光锁暮天。故人先上广陵船。汀洲一样蒹葭色。定宿沙鸥阿那边。]
淮阴驿立春
淮阴驿里逢立春。客子盘中生菜新。今日故园谁办酒。尊前应说远游人。
癸酉正朝。奉天殿口号。
[春随细雨度天津。太液池边柳色新。满帽宫花沾锡宴。金吾不问醉归人。](按是行也。　帝遇之加礼。不为防限。金吾不问醉归人。盖谓此也。)
[谢恩日。奉天门口号。]
五漏声高阊阖开。金玉佩共徘徊。　君王尚轸宵衣虑。中使频催奏事来。
寒食
[寒食清明客路中。一番烟雨一番风。故园芳草应初绿。万里人回辽海东。]
陪　御驾游长湍作(癸酉秋)
秋水澄澄碧似天。　君王暇日御楼船。篙师莫唱长湍曲。此是朝鲜第二年。
新宫凉厅侍宴作(新宫。即汉阳 景福宫也。)
禁院春深花正繁。为招耆旧置金尊。天工忽放知时雨。便觉浑身雨露恩。
五言律诗
村居即事
茅茨数间屋。幽绝自无尘。[昼永看书懒。风清岸帻频。]青山时入户。明月夜为邻。[偶此息烦虑。原非避世人。]
[次宁州康中正韵](按宁州。天安郡号。恭悯癸丑。康好文守是郡。)
论齿君为长。相交我最亲。江山十载别。书剑一身贫。政简民安业。诗清世共珍。遥知铃阁闭。昼永岸乌巾。
哭金克平(按用前韵)
年来纷会散。屈指数交亲。[末路谁为困。中郎最独贫。青云有知己。白屋作潜珍。]今日闻长往。无端泪满巾。
次韵送金秘监(九容)归骊兴
客有旷达者。秋风湖海归。[离亭寒草合。村树暝烟微。]23服庭闱近。故乡鱼稻肥。[遥知李太守。楼月共清辉。]
寄断俗文长老
山深千万叠。何处著高僧。[石径封苍藓。溪云暗绿藤。禅心松外月。端坐佛前灯。]应笑儒冠误。归欤苦未能。
次权可远诗韵。送李翰林(行)归觐。(按李行号骑牛子。官大提学。)
[时节当摇落。亲朋苦别离。孤鸿牵远兴。匹马向东归。]鱼稻供乡味。江山缀小诗。遥知献寿酒。喜气满庭闱。
又
[赠君诗语苦。临别不堪吟。书剑远游客。乾坤岁暮心。]路长黄叶下。乡近白云深。[独立离亭畔。秋天易夕阴。]
次民望韵送朴生(按民望。廉廷秀字。号萱庭。)
以我未归客。送君还故乡。[诗成添旧草。钱尽但空囊。]野饭新炊软。村醪夜酌香。[风霜行渐逼。中路莫彷徨。]
挽尹典书
文焰高万丈。敛之一木空。士林憔悴去。吾道寂寥中。
有子犹不死。得官未全穷。青门来哭处。丹矸鞅风。
游山寺
雾重成微雨。山寒五月天。林深数间屋。僧住十馀年。北壁玉灯火。西方金色仙。整襟相对越。自觉思超然。
中秋歌(以下四首锦南杂咏)
[岁岁中秋月。今宵最可怜。一天风露寂。万里海山连。故国应同见。浑家想未眠。谁知相忆意。两地各茫然。]
信长老以古印社主命来惠白粲。临别赠诗。
[山村秋日暮。有客扣柴荆。]袖里华笺出。囊中白粲精。[殷勤故人意。漂泊异乡行。]一饭身堪杀。千金报亦轻。
咸公楼上饮酒
去国身千里。逢君笑一场。楼高临旷野。溪近领微凉。逸兴题诗句。狂歌倒酒觞。即今登眺意。不觉在佗乡。
偶题玄生员书斋壁上。用唐人韵。
君家庭院好。松竹也成林。风气向来别。溪山如许深。[晓痕浑似水。暝色易生阴。自是闭关者。犹歌梁甫吟。]
登涌珍寺克复楼(按寺在罗州涌珍山。无说上人作楼记。)
曾读山人记。思登克复楼。试寻苔径细。来入洞门幽。古木千章秀。深溪八月秋。洒然涤烦虑。聊可此淹留。
送觉峰上人
万里携孤锡。三年着一衣。碧山今日去。芳草几时归。出定晨鸣磬。求诗昼叩扉。临歧更携手。即此是相违。
次湛上人诗韵。赠竹窗李寺丞。(按李寺丞即彦畅)
愧我谪居久。烦君特地来。茅斋终日坐。柴户此时开。作客还多难。为儒且不才。挑灯一夜话。毕竟豁尘怀。
玄生员书斋(按用前韵)
对僧终日话。太半是泉林。岁久乡音变。春来酒病深。爱山开竹径。步月立松阴。为遣苍茫兴。聊将旧句。
题罗州东楼(丙辰)
二年炎瘴地。千里锦江城。去国身如寄。登楼眼暂明。征云向暮起。谪客此时情。风景长沙近。自惭非贾生。
安南途中遇雪(按安南。全州别号。)
日暮安南府。风寒雪满衣。路歧行欲没。村树近还微。来往三年过。乘除万事非。何时行役了。蓑笠上渔矶。
交州道按廉使河公()复命如京。原州契使君(长寿)邀予同饯。不赴以诗代之。(按戊午后往来荣堤时作)
河侯清似玉。潇洒一儒仙。意气朝天去。风流自此传。官桥蓝作水。驿路柳飞绵。相送定何处。烦君诵此篇。
寄金副令寓居忠州山寺
俱是清寒者。同为羁旅人。著书山寺静。行役路歧尘。
一室无馀物。三年尚病身。尊前当握手。相忆莫沾巾。
顺兴南亭。别河大司成还京。
异县分离处。长亭日暮时。浮云行共远。游子向何之。语苦诗难就。尊空坐屡移。秋天易凄凛。好去慰相思。
顺兴府使座上赋诗
[路长山有雪。村暝水生烟。乘兴寻安道。吟诗似浩然。]别离三载外。谈笑一尊前。[此曲难堪听。苍茫岁暮天。]
闻金若斋在安东。以诗寄之。(按丁巳冬公往原州)
沧海(指会津)三年别。平原(原州别号)一笑同。[风尘将岁晚。天地尽途穷。苦句难成读。深情默自通。]襄阳有山简。共醉习池中。(按后人评曰。醴泉郡亦号襄阳。安东傍郡也。当时必有亲友为其守。地名偶同。故借用山简事。)
若斋旅寓
有客来南邑。侨居傍古城。残山茅店小。斜日纸窗明。杯酌黄金嫩。盘餐白粲精。嘉鱼邻舍惠。好客主人情。
安东乡校。阅金堂后诗卷。书其末。
雨雪岁将晚。风尘浩未收。[故人京国远。久客异乡游。相对忽青眼。悲歌堪白头。袖中诗几首。聊得慰淹留。]
避寇(按庚申自荣州避倭寇)
避寇离吾土。携家走异乡。荆榛行自蔽。桑梓耿难忘。
世险怜(一本作邻)儿少。家贫仗友良。乾坤空自阔。独立兴苍茫。
山中(二首○按自荣州避寇还三峰旧居)
[山中新病起。稚子道衰容。学圃亲锄药。移家手种松。暮钟何处寺。野火隔林春。领得幽居味。年来万事慵。]
又
[弊业三峰下。归来松桂秋。家贫妨养疾。心静足忘忧。护竹开迂径。怜山起小楼。邻僧来问字。](按后人评曰用扬雄事)[尽日为相留。]
秋霖
秋霖人自绝。柴户不曾开。[篱落堆红叶。庭除长绿苔。鸟寒相并宿。雁湿远飞来。寂寞悲吾道。唯应泥酒杯。]
村居
村居尽幽绝。未见外人来。病叶霜前落。黄花雨后开。看书从散帙。有酒自倾杯。[不是忘机事。冥心久已灰。]
移家(公讲书于三峰斋。四方学者多从之。时乡人之为宰相者。恶之撤斋屋。公率诸生往依富平府使郑义居府之南村。故宰相王某欲以其地为别业。又撤去斋屋。公又移金浦。○壬戌)
五年三卜宅。今岁又移居。[野阔团茅小。山长古木疏。耕人相问姓。故友绝来书。天地能容我。飘飘任所如。]
立春日。次陶隐诗韵。
[东郊犹腊雪。又是一年初。]菜得尝新味。符将换旧书。[壮心随日减。狂态与时疏。]聊用题诗句。幽怀向子摅。
雪
季冬初见雪。著瓦晓痕新。[浅草才藏叶。中庭得掩尘。]随风飘易散。遇垤乍相因。农务知何似。东皋近立春。
宿原堂寺(时公还金浦)
古寺何年构。残会寄此生。[石峰危欲坠。樵径细难行。]松雪晴犹落。苔扉昼尚倾。[禅窗报初日。山下午鸡鸣。]
[原日]
今日是原日。新年非旧年。崇朝风送雪。向午雨连天。氛36灵台望。灾祥古老传。群公勤燮理。端合醉陶然。
春风
春风如远客。一岁一相逢。澹荡原无定。悠扬似有踪。暗添花艳嫩。轻拂柳丝重。[独惜吟诗客。还非昔日容。]
云
浮云多变态。舒卷也飘然。[f绕遥岑上。纤笼淡月边。迢迢风共远。漠漠雨相连。]亦解寻逋客。朝来入洞天。
雨
[雨声偏好处。茅屋午眠中。乱洒侵寒浦。斜飞逐细风。
柳低含晚翠。花重湿鲜红。]田父笑相对。家家望岁功。
新亭
新亭临旷野。野外抱长川。[鸟叫最深树。人眠正午天。]峰峦屏自拥。畦畛绣相连。[幽兴向来极。呼儿凿石泉。]
咏雪。次遁村诗韵。
纵横随处满。轻薄被风移。[缟色梅边眩。寒声竹外知。]窗明书可读。厨冷玉难炊。[乘兴欲相访。何烦劳梦思。]
旅顺口驿中秋(奉使杂录○甲子秋)
[月是经年见。人将万里行。相随客路远。却胜别宵明。碧海兼天阔。银河共露清。蓬窗坐来久。偏起故园情。]
赠山东都司
四海同文日。三韩入贡秋。相逢尽英俊。高楫慰淹留。钟阜连天起。龙江绕郭流。谢公题咏处。真个帝王州。
入成均馆(时公以前司艺为教官○乙丑)
十年重到此。[门外尚盘桓。犹是旧司艺。今为新教官。]斋居闭风雨。庙貌肖衣冠。[独爱后凋树。中庭过岁寒。]
送郑正郎之任古阜
昔我谪沧海。夫君在玉京。归来十年阻。漂渺一麾行。日夕吹炎瘴。东南斗甲兵。临歧相送罢。回首若为情。
送郑副令(洪)出按庆尚
万古鸡林碧。风流代有人。星轺辞白日。玉节映青春。交契通家旧。离愁此地新。龟山桑梓邑。(按龟山。荣川山名。即公坟乡。)为我访遗民。
古岩道人。故先生崔兵部之弟也。予游先生门受业时。岩尚读书。先生卒。与岩别二十馀年。见于陶隐斋。乃祝发为浮屠也。感叹久之。因书其诗卷焉。
伯氏斯文秀。微言共尔闻。别来经岁纪。那料入空门。慕古岩为号。居今世不群。此行何日返。有便问温存。
伏蒙国子典簿 周先生(倬)惠笔。谨赋五言八句为谢。(乙丑秋)
名自吴兴重。先生得一枝。[临池传妙诀。落纸有新诗。]梦见才犹进。分来喜可知。[此心何日忘。长向手中持。]
戏和宗之见示诗韵(周倬)
远颁天府籍。职近上林枝。最爱生花笔。堪怜伐木诗。斯文犹邂逅。交契遂相知。将意殷勤处。霜毫为捧持。
送崔副使擢第还乡
乡居近蓬岛。人物似神仙。绿野悬车久。金门射策先。锦衣仍23服。寿酒且宾筵。崔郑通家契。临歧赠一篇。
送黄总郎按杨广道
身行天下半。名重海东偏。仗节向何去。登车增慨然。嗟予学已废。老矣病难痊。药料并书卷。烦君一一传。
送李总郎按庆尚道
李侯当代杰。登此范滂车。五道岭南最。[千年罗代馀。]地灵饶药物。板刻富文书。儒士本多病。题封寄草庐。
送李佐郎按交州道
郎官美如玉。山水亦清奇。乡校文风盛。坤珍药草宜。老夫思理病。小子学吟诗。若也蒙分惠。幽居喜可知。
挽判门下曹相国舅姑
结发为夫妇。相将八十秋。九泉双剑化。万事一时休。共殡都门外。同归古垄头。乘龙是上相。身外更何忧。
挽尹密直(可观○按恭悯时。尹可观与洪伦等昵侍王左右。令通益妃。可观以死固拒。王大怒棒之。废为庶人。后为庆尚道副元帅。御倭寇。置船卒。开屯田。多遗爱。公诗所谓皓日照丹心。南州惠爱深。盖指此也。)
芳年直紫禁。皓日照丹心。古府枢机密。南州惠爱深。山颓安所仰。天远固难谌。忍看埋玉树。苦泪倍沾襟。
哭崔判书
中年方宦达。一夕忽长辞。谩哭巨卿友。曾无伯道儿。铭旌风自引。蕙帐月空垂。送罢都门晓。堂堂何所之。
哭权侍中(按权侍中名皋号诚斋)
望高元老行。位接侍中班。蝉冕清风远。华堂白日f。仪刑馀几杖。寂寞向丘山。来送　晓。(按旧本作来送清风晓。而清风二字叠入。必误。)相逢尽惨颜。
次人送别诗韵(辛未冬。公贬于奉化。再贬于罗州。)
北望行行远。南来步步迟。[如何在流落。复此见分离。]世事随时变。人情逐物移。[相逢如问我。多病废吟诗。]
次黄州板上诗(按壬申冬朝京时)
征人易多感。景物赤关情。村(一本作林)树浮烟气。岩松带晚晴。路长缘旷野。山断见孤城。王事何时了。拂衣归旧耕。
旅顺口。用前韵赋呈徐指挥。(按徐指挥名显)
九年三到此。万里一身行。驿路山光远。蓬窗海色明。遐方修岁贡。盛(一本作圣)代致时清。再下陈蕃榻。从容话旧情。
古亭驿
同云浓似墨。飞雪白于绵。故国三千里。浮生一百年。吟诗无好句。觅酒罄遗钱。客里多情况。邮亭得暂眠。
登州待风
高阁临青峭。洪涛接远空。沙痕问潮水。云气占天风。
客路春将半。乡关日出东。何当好归去。尊酒故人同。
邀诸道观察使于三峰斋。尚州牧使亦在席上。(乙亥)
君王忧外寄。分命皆豪英。杖节重风采。鸣琴兴颂声。何以宣上德。要当安民生。举杯祝远大。更奈离别情。
七言律诗
日暮(以下三首锦南杂咏○丁巳)
[水色山光淡似烟。羁情日暮倍⑷弧]蓬蒿掩翳村墟合。篱落欹斜地势偏。[远烧无人延野外。传烽何处照云边。但看暮暮还如此。不觉流光过二年。]
草舍(按草舍在会津消灾洞)
茅茨不剪乱交加。筑土为阶面势斜。[栖鸟圣知来宿处。野人惊问是谁家。]青溪窈窕缘门过。碧树玲珑向户遮。[出见江山如绝域。闭门还似旧生涯。]
金直长(弥)来示可远诗次韵
[出处穷通事事休。谪来南国亦清游。云横北极几千里。瘴尽西风八月秋。身世长浮还作客。江山如此独登楼。]故人诗句双金重。一读都忘万斛愁。
逢春
锦城山下又逢春。转觉今年物象新。风入柳条吹作眼。雨催花意湿成津。水边草色迷还有。烧后芜痕断复因。可惜飘零南窜客。心如枯木没精神。
偶题
零落唯馀方寸心。年来忧患又相寻。冬寒冽冽风霜苦。春暖昏昏瘴雾深。山上豺狼长怒吼。海中寇贼便凌侵。思归却是f中事。一夜安眠直万金。
原城。同金若斋见按廉使河公()，牧使契公(长寿)赋之。(丁巳冬○按原城今原州)
别离三载始相逢。往事悠悠似梦中。毁誉是非身尚在。[悲欢出处道还同。](按时公归自会津谪所。后人评曰此二句词意融浑。咀嚼有馀味。洗尽前古骚人迁谪中酸苦之语。)风尘未息书生病。岁月如流志士穷。忍向尊前歌此曲。明朝分手又西东。
早行
月落参横欲曙天。飞霜如雪济冰坚。行穿林莽疏还密。望尽云峰断复连。扰扰身前多谬计。悠悠马上带残眠。一年四过杨川水。不待陈踪却惘然。
次安边楼韵(按安边驾鹤楼有李侍中子松题诗。故公诗有上相登临之语。○甲子夏。公赴咸州时。)
上相登临驾鹤楼。眼明诗句壁间留。江山信美非吾土。岁月无情逐水流。遥望星辰高北极。远游鞍马记前秋。一身万里倦行役。徙倚栏干得暂休。
上辽东都司，经历都事两先生。(甲子秋。按经历都事俱姓王而名未详)
澄澄秋水映红莲。玉洁阳和幕客贤。高卧帐中多胜筐。f吟月下有新篇。风流落帽孟司马。慷慨登楼王仲宣。莫道小生无所用。从君直欲勤燕然。
渤海舟中。次郑评理(梦周)韵。
众帆浦口一时张。回首蓬莱失渺茫。浪势正高风更急。月华初上夜何凉。可怜归路尚千里。且问此生馀几霜。岛过呜呼思往事。水光云影总堪伤。
范光湖
水程终日曳官船。无数人家傍岸边。过尽长亭仍旷野。望来叠浪接高天。身衰裹里长留药。客久囊中易罄钱。些少功名何日了。白云深处对山眠。
太平馆席上。次国子学录张先生(溥)韵。(乙丑秋)
国子先生养道精。文华殿里荷恩荣。星河八月仙槎远。洙泗千年圣学明。玉节映将晴昊迥。乌纱吹着晓风轻。欲知睿泽沾遐迩。苍海无波镜面清。
宣仁馆席上。次韵录呈国子典簿周先生(倬。)
煌煌玉节照晴坡。过了长亭又渡河。[秋气正高红树
远。晓云初卷碧山多。星槎共泛张公子。铜柱应轻马伏波。]白雪从来难得和。愧将巴里向君歌。
题仁州申使君林亭
古郡萧条傍海山。来寻陶令共怡颜。为攀凉树穿林下。忽有幽花翳草间。吏退讼庭还寂寂。鸟临书幌自关关。弹琴也是萦心事。独坐新亭白日f。
挽李密直(彰路)
忆曾受业益斋门。[独立当时亦有闻。积善尽知馀庆在。老成虽远典刑存。金尊美酒春长满。]玉子纹楸日又曛。(按后人评曰。李必以棋酒自娱者。)最恨难将仙掌露。一杯救得病文园。(按后人评曰。司马相如为文园令。有消渴疾。李必病渴。)
莱州城南驿。次监生宋(尚忠)诗韵。(按庚午朝天时)
行人临发更徘徊。心绪悠悠未易裁。家远梦魂归不得。客游笑口向谁开。秋风飒至中宵冷。月色相随万里来。才罢一尊南北阻。云林惨淡忽生哀。
次韵题日本茂上人诗卷(庚午。公使还居开京时。○按时日本僧永茂来住石房寺)
一叶扁舟万里行。石房二载住开城。人来问法扬眉见。客至敲门合掌迎。[念起心源还自寂。道高骨格不胜清。五台何处寻师去。认听钟声半夜鸣。](按永茂欲游五台山)
光州节制楼板上次韵(按壬申春公谪光州时)
使君来此暂迟留。遗爱南方数十州。谢眺高吟山色好。庾公清兴月波流。京都缥缈白云北。城郭i苍海头。谪客登临无限意。a声寥亮起危楼。
安州江上。次李散骑韵。(癸西春)
使华将发东方明。R骑如飞道路平。北去山川飘朔雪。东来花柳弄春晴。安州江上一杯酒。辽海天边万里程。自笑浮生能几许。九年三度此中行。
铁原东轩(按丁丑十二月。公为东北面都巡抚使赴孔州时。)
今到昌原说孔州。(按昌原。铁原别号。孔州。庆源旧号。)山川辽远使人愁。百年身世浮如梦。一片襟怀冷似秋。国破云烟犹惨惨。城空岁月自悠悠。为缘王事去。投绂佗时会再游。
词
江之水词(朝鲜门下侍郎三峰先生所作也。先生奉使金陵。往返万数千馀里。跋涉阻深。辛勤来归。与同行卢同知，赵副枢及开城尹李公，平壤尹赵公。泛舟于大同江。先生酒半酣。观览山川之胜。风景之美。慨然兴感。于是赋江之水词以自见其志焉。○按此小序。疑即汉山君赵仁沃所识。○后奉使杂录○癸酉)
[江之水兮悠悠。泛兰舟兮横中流。高管噪兮歌声发。宾宴誉兮献酬。或跃兮锦鲤。飞来兮白鸥。烟沈沈
兮极浦。草萋萋兮芳洲。览时物以自娱兮。謇忘归兮夷犹。景忽忽乎西驰兮。水VV兮逝不留。曾欢乐之未几兮。隐予心兮怀忧。嗟哉。盛年不再至兮。老将及兮夫焉求。轩冕兮傥来。富贵兮云浮。惟君子所重者义兮。名万古与千秋。举一杯以相属兮。庶有企兮前修。]
次韵(按公使还日。作江之水词。镂揭大同江楼。公之曾孙文炯按节箕甸时。次韵仍并揭。)
江之水兮悠悠。亘万古兮长流。我祖兮有辞调高。千载兮无人酬。古今兮明月。浩荡兮江鸥。麟马去兮云窟。鹦鹉归兮芳洲。想天孙兮既远。抚往事兮夷犹。江山兮如昨。悲逝波兮不留。始感时兮兴叹。终重义兮忘忧。孰非善而可乐。孰非义而可求。彼死生之往来兮。羌若休而若浮。惟文章道义之不泯兮。垂令誉兮几秋。诵斯语于后世兮。期世世而增修。
乐章
纳氏曲(癸丑春。纳哈出寇我东北鄙。我　太祖以锐师击走之。)
纳氏恃雄强。入寇东北方。纵傲夸以力。锋锐(按旧本。锐下有罗字误。今删正。)不可当。我　后倍勇奇。挺身冲心胸。一射毙
偏裨。再射及魁戎。裹疮不暇救。追奔星火驰。猿声固可畏。鹤唳亦可疑。卓矣莫敢当。东北永无虞。功成在此举。垂之千万秋。
穷兽奔(庚申秋。我　太祖邀击倭寇于智异山大破之。自是不敢登陆作耗。民赖以安。)
有穷者兽。奔于d。我师覆之。左右离披。或歼或获。或走或匿。死者粉糜。生者褫魄。不崇一朝。廓以清明。奏凯而还。东民以宁。
靖东方曲(戊辰春。大举攻辽。我　太祖以右军将。谕诸将以义回军。)
东方阻海陲。彼狡童窃天机。为东王德盛多里利。肆狂谋兴戎师。祸之极靖者谁。为东王德盛多里利。天尚德回义旗。罪其黜逆其夷。为东王德盛多里利。皇乃怿覃天施。军以国俾我知。为东王德盛多里利。于民社有攸归。千万岁传无期。为东王德盛多里利。
文德曲(并序○癸酉七月下同)
殿下初即位。立经陈纪。与民更始。可颂者多矣。举其大者。作开言路保功臣。正经界定礼乐。其词曰。
法宫有俨深九重。一日万机纷其丛。　君王要得民情通。大开言路达四聪。开言路臣所见。我　后之德与舜同。
圣人受命乘飞龙。多士竞起如云从。协谋效力成厥功。誓以山河保始终。保功臣臣所见。我　后之德垂无穷。
经界毁矣久不修。强并弱削相洹Ｎ摇『笳之期甫周。仓廪充富民息休。正经界臣所见。A哉乐岂享千秋。
为政之要在礼乐。近自闺门达邦国。我　后定之垂典则。秩然以序和以怿。定礼乐臣所见。功成治定配无极。
梦金尺(并序)
殿下在潜邸。梦神人奉金尺自天而来告曰。庆侍中(复兴)有清德。且耄矣。崔三司(莹)有直名。然戆也。谓　殿下资兼文武。有德有识。民望属焉。乃以金尺授之。
惟皇鉴之孔明兮。吉梦协于金尺。清者耄矣兮直其戆。有德焉是适。帝用度吾心兮。俾均齐乎家国。贞哉厥符兮。受命之祥。传子及孙兮。弥于千亿。
受宝(并序)
殿下在潜邸。有人得异书于智异山石壁中以献。后十数年。其言果验。
彼高矣山。石与天齐。于以剖之。得之异书。桓桓　木子。乘时而作。谁其辅之。走肖其德。非衣君子。来自金城。三奠三邑。赞而成之。奠于神都。传祚八百。我龙受之。曰惟宝。(按石壁中书曰。木子乘猪下。复正三韩境。秘书曰。木子将军剑。走肖大夫笔。非衣君子智。复正三韩格。走肖谓赵浚。非衣谓裴克廉。又曰。三奠三邑。应灭三韩。谓公及郑总，郑熙启也。又曰。朝鲜卜世八百。卜年八千。)
致语(梦金尺。受宝通用。)
进时口号
奉贞符之灵异。美盛德之形容。冀借优容。式孚宴誉。
退时口号
乐既奏于九成。寿庸献于万岁。未及欢娱之极。遽怀儆戒之心。拜辞而归。式燕以处。
梦金尺中腔词
圣人有作。万物皆睹。灵瑞缤纷。诸福毕至。长言不足。式歌且舞。于乐于论。　君王万寿。

[book_title]三峰集卷之三
(奉化郑道传著)
疏
上恭让王疏(辛未四月○按。恭让王求言教曰。弭灾之道。莫如修德。为政之要。惟在求言。昔宋景一言之善。致荧惑三舍之退。天人之际。感应斯速。予以眇躬。荷祖宗之灵。托臣民之上。忧勤夙夜。期底丰平。而智能不逮。学问不明。其于政教。动昧施为。若涉大川。罔知攸济。今者日官上言乾文示儆。客星孛于紫微。火曜入于舆鬼。变异甚钜。兢惕益深。将凉德未修而不孚于帝心欤。政令有阙而不协于舆望欤。刑赏之道有乖于正欤。任用之人或徇于私欤。下情未尽达。而冤抑有所未伸欤。民弊未尽除。而财用有所妄费欤。茂异之才未举者谁欤。谗佞之徒未斥者谁欤。如斯之弊。岂予一人所能遍察。肆开谠直之路。以消壅蔽之风。刍荛之言。亦有可采。矧卿大夫百执事之臣。共天位食天禄者哉。R欲共新于治化。庶以仰答于天心。于戏。赏罚明而礼乐兴。阴阳和而风雨时。吏称其职。民乐其生。其要安在。知而不言。不可谓之仁。言而不尽。不可谓之直。惟尔大小臣僚。并上实封。寡躬过误。时政得失。民间利病。毋有所讳。其言可用。予即有赏。言而不中。亦不加罪。事见丽史。)
政堂文学臣郑道传伏读教书。上以谨天文之变。下以求臣庶之言。而以八事自责。臣读之再三。不胜感叹。殿下以天之谴告。引而归之于己。开广言路。冀闻过失。虽古哲王。未之或过也。臣待罪宰相。无所匡辅。以贻君父之忧。至烦教谕之丁宁。臣实赧焉。尝谓君为元首。臣为股肱。比之人身。实一体也。故君倡则臣和。臣言则君听。或曰可。或曰不可。期于致治而已。然则天之谴告。由臣所致也。古者有灾异。三公策免。为大臣者亦避位而让(一本作禳)之。请免臣职。以弭灾异。然念古之大臣。当请退之时。必有陈戒之辞。况今获奉教书。安敢不效一得之愚。仰备采择之万一。伏读教书曰。凉德未修而不孚于帝心欤。政令有阙而未协于舆望欤。臣愚以为德者得也。得于心也。政者正也。正其身也。然所谓德者。有得于禀赋之初者。有得于修为之后者。殿下大度宽洪。天性慈仁。得于禀赋之初者然也。殿下平日未尝读书以考圣贤之成法。未尝处事以知当世之通务。安敢保德之必修。政之无阙也。汉成帝临朝渊默。有人君之度。无补汉室之亡。梁武帝临死刑。涕泣不食。有慈仁之闻。不救江南之乱。徒有天质之美。而无德政之修故也。伏望殿下毋以禀赋之善自恃。而以修为之未至者为戒。则德修而政举矣。伏读教书曰。任用之人或徇于私欤。赏罚之道有戾于王欤。臣愚以为任用之人出于公私。在殿下自知之耳。臣何足知之。然除目既下。外人目而议之曰。某也故旧也。某也外戚也。外议如此。臣恐徇于私者。杂之也。赏者。劝有功也。刑者。惩有罪也。赏曰天命。刑曰天讨。言天以赏刑之柄。付之人君。为人君者。代天而行之耳。赏刑虽曰出于人君。固非人君所得私而出入之也。殿下即位以来。蒙赏受刑之人。有事同而施异者。金伫之言(按。先是迁辛于骊兴。大护军金伫。崔莹甥也。与前副令郑得厚潜往见之。泣曰。得一力士。害　李侍中。吾事可济。仍授一剑。使郭忠辅举事。忠辅佯诺而告我　太祖。囚伫鞫之。伫曰。边安烈，李琳，禹玄宝，禹仁烈，王安德，禹洪寿。共谋迎骊兴王为内应。)一也。有置于极刑者。有加擢用者。(按谓诛边安烈。擢王安德判三司事)金宗衍在狱致逃(按金宗衍事。见附录事实。)一也。其监守官吏。一诛一用。(按。时宗衍在逃不获。以防禁不严。斩当直令史。囚巡抚李士颖于巡军。卒乃释而用之。)其在(一本有两在字)逃谋乱一也。同谋容接(一本作隐)之人。或生或死。(按。生者禹玄宝等。死者尹有麟，崔公哲等也。)臣愚不知刑诛而死者为有罪耶。则擢用而生者独何幸欤。擢用而生者为无罪耶。则刑诛而死者独何辜欤。，昌窃我王氏之位。实祖宗之罪人。而为王氏之子孙臣庶所共雠也。其族姻党与。不加刑诛。则屏诸四裔而后快于人神之心。昔武才人以高宗之后。夺其子中宗之位。五王举义。退武氏复立中宗。武氏母也。中宗子也。以母之亲。夺子之位。胡氏尚讥五王不能断大义。诛其罪而灭其宗。况，昌之于王氏。无武氏之亲。有武氏之罪。则族姻及其党与。奚啻武氏之宗也。顷者台谏上言。逐之于外。(按恭让己巳。谏官论李穑等罪。流之于外。)纵不能明示天诛。庶几小雪祖宗臣庶之愤也。曾未数月。俱承宠召。聚会京城。出入无禁。今虽以谏官之言。放其数人。殿下黾勉从之。有迟留顾惜之意。不知此举果何义也。诸将回军。议立王氏。此上天悔祸。(旧本作过)祖宗阴相。王氏复兴之机也。有沮其议。卒立子昌。使王氏不复兴者。(指李穑)有谋迎辛。永绝王氏者。其为乱贼之党。王法所不容也。殿下既全其生。置之远方可也。今皆召还于家。慰而安之。(按恭让庚午。宥禹玄宝，李穑等任便居住。)若以其罪为诬也。其沮王氏而立伪昌者。诸将之所共知也。亲自招服。明有辞C。其迎辛而绝王氏者。金伫，郑得厚言之于前。李琳，李贵生招(一本作相)承于后。辞C甚明。此而谓之诬也。天下安有乱臣贼子之可讨者也。大抵人之所为。不合于公议。则必有合于私情。殿下此举以为合于公议。则，昌之党。皆祖宗之罪人也。以为合于私情。则留，昌之党。以遗后日之患。如尹彝，李初之请亲王动天下兵。亦何便于人情哉。若曰有罪者赦之。恩莫大焉。佗日必得其力矣。人心自安而祸乱自止矣。臣愚以为刑法。所以禁乱也。人君所恃以存安者也。刑法一摇。禁乱之具先毁。力未得而祸先至。心未安而乱不止矣。请以中宗三思之事明之。武氏之党最用事者三思。中宗以母之亲侄。诛讨不加。待遇甚厚。自今观之。五王既立。武氏之子为帝。故三思得免其机上之肉。则五王不惟有功于中宗。于三思亦有天地再造之恩也。彼三思曾不是思。自疑其罪为世所不与。日夜谮五王曰。权重恃功。以惑中宗之心。中宗以三思爱己而亲之。以五王为权重而忌之。五王日疏。三思日密。卒之五王戮而中宗弑。使中宗谬计。不过曰不能保全功臣而已。岂知亲见弑于三思之手乎。以亲则母之侄也。以恩则活其生也。不得其力而得其祸。谗人之难保也如此。谗人之谋。其初不过自保其身而巳。为恶不止。则驯致其道。至于亡人之身。灭人家国。以底自败而后已。如三思者。岂有古今之殊也。天人之际。间不容发。吉凶灾祥。各以类应。今内则百官受职。庶民安业。外则上国和通。岛夷服。乱何由生。谗人交构于下。则虞忧之象著于上。客星孛于紫微。臣恐三思之在于侧也。火曜入于舆鬼。臣恐终有三思之祸也。臣等虽遭五王之害。无足恤也。为王氏已成之业惜之也。若曰。保无此事。言之者妄也。彼中宗之心。岂不为保也。卒贻后人之笑。臣恐后人之笑今。犹今之笑古也。董子曰。天心仁爱人君。先出灾异以谴告之。欲其恐惧修省之也。伏望殿下当用人刑人之际。不论其亲疏贵贱。一视其功罪之有无。处之各当其可。使不相陵。则任用公而赏罚正。人事得而天道顺矣。伏读教书曰。民弊未除而财用妄费欤。下情未达而冤抑未伸欤。茂异之才未举者。谁欤。谗佞之徒未斥者。谁欤。臣闻三司会计。佛神之用居多焉。财用之妄费者。莫斯若也。然佛神之害。自古难辨也。为其徒者曰。此好事也。善事也。归我者国可富也。民可寿也。为人君者闻是说而乐之。殚其财力。谄事佛神。人有言之者。则以为我事佛而彼非之。我善而彼恶也。我道而彼魔也。我之事佛神。为富国也。为寿民也。非为我也。持是说以固其心。而人之言莫得以入也。殿下即位以来。道场高峙于宫禁。法席常设于佛宇。道殿之醮无时。巫堂之祀烦渎。此殿下以为善事而不知其实非善事。以为富国而不知国实瘠。以为寿民而不知民实穷。虽有言之者。举皆不纳。不自以为蜈伞Ｊ浅妓谓为善福寿之说先入之也。昔梁武帝屈万乘之尊。三舍身为寺家奴。殚江南之财力。大起佛塔。其心岂以为非利而苟为之也。匹夫作乱。身遭霸辱。子孙不保。而国家随之。佛氏所谓修善得福者。果安在哉。此犹异代也。玄陵崇尚佛教。亲执弟子之礼于髡秃之人。宫中之百高座。演福之文殊会。无岁无之。云庵之金碧。辉映山谷。影殿之栋宇。耸于霄汉。财殚力竭。(力竭旧本作竭力。)怨并兴。而皆不恤。事佛可谓至矣。卒不获福。岂非明鉴乎。周末。神降于有莘。太史过曰。国家将兴。听于人。国家将亡。听于神。周果以亡。由是言之。事佛事神。无利而有害可知矣。伏望殿下申命有司。除祀典所载外。凡中外淫怪谄渎之举。一皆禁断。则财用节而无所妄费矣。殿下即位以来。人或犯罪。有不问者。有放免者。疑若无冤抑之未伸者也。然赦者奸人之幸。良善之贼也。则其数赦。乃冤抑之所在也。近者台谏以宗社大计。上书论执。皆遭放逐。臣恐冤抑之未伸。茂才之未举者。此其时也。至于谗佞之人。踪迹诡秘。言语隐密。难可得而料也。大抵君有过则明争之。人有罪则面折之。落落不合。矫矫独立。不畏他人之议者。正士也。秘其踪迹。惟惧人知。在众不言。独对浸润者。谗佞之人也。殿下于外而士大夫。内而小臣宦寺。试以臣言观之。谗佞之情可得矣。人虽至愚。皆知自爱。至于妻子之计。孰无是心。昔汉成帝时。日有食之。言者皆以为外戚用事之象。成帝疑之。问于张禹。禹以身老而子孙微弱。恐得祸于外戚。不明言其故。卒使王莽移汉鼎。谷永辈直攻成帝。略无忌惮。至于王氏之用事。畏避不言。汉室卒以亡。亦为妻子计而不暇及汉室也。(按丽史本传。孰无是心下。有昔汉成帝以下九十四字。佚于本集。今添入。)臣虽狂妄。不至病风。敢不自恤乎。臣以一身。孤立于群怨之中。非不知言出而祸至。然殿下以不讳问。臣敢不以切直对。此臣所以宁得祸而不恤。切言而不讳者也。伏望殿下留神采择。以白臣忘身徇公之意。万死无憾。
笺
到南阳谢上笺(乙丑)
道传蒙恩除南阳府使。已于今月十七日到任上讫。o承纶命。出守海乡。愧感交骈。罔知所措。窃念以臣之微。本无寸长。蒙先王之知。擢从臣之列。当逆H伏罪。告谢太室。俾臣考校钟律。肄习祭仪。比及卒事。礼无愆违。先王称之曰。能。礼曹学官。命臣兼之。仍尚符宝。视草诰院。恩至渥也。及先王弃群臣。臣于是时。以礼仪郎职掌礼务。承命庙堂。纠合百官。以定大业。殿下初即位。庶政俱新。除臣成均司艺，艺文应教，知制教。蒙恩召入书筵。讲大学书。至穆穆文王。于缉熙敬止。其于为人君止于仁。为人臣止于敬。为人父止于慈。为人子止于孝。与国人交止于信。恳恳辨论。以致丁宁。殿下纳之。臣感知遇之恩。言无避讳。触忤时宰。斥去南荒。间关炎瘴。滨于死者几至三年。例徙于乡。又过四年。许于京外从所便宜。是则殿下赐臣以再生。甘自分于闲散。为盛代之逸民。岁在甲子。殿下命门下评理郑梦周贺天寿圣节。臣为书状官奉表朝京师。前此二三行李。皆被拘留。存亡未知。在廷之臣。惮莫肯行。臣从郑评理受命即行。达于金陵。不失其期。朝聘始通。拘留者归。是在殿下事大以诚。群臣奉承之勤也。臣何力之有焉。使还之日。即授臣成均祭酒知制教。殿下请承袭则俾臣草表文。迎诏诰则俾臣习仪注。天子嘉之曰表辞诚切。使臣称之曰礼仪可观。方今文理盛开。儒臣林立。顾臣何人。独有是荣。此又殿下赐臣以不朽也。惟典校寺。本秘书省图书所在。雠校任重。谓臣有学为令。于是书生之荣。其亦极矣。顾惟臣营生谋拙。食贫口众。故求外寄。以尽馀年。岂期求退而资益高。辞荣而宠自至。R盖伏遇主上殿下以忠信体群下。谅臣志之无他也。臣敢不益励驽钝。宣上德意。抚绥疲瘵之馀民。仰酬洪造之万一。
撰进　御讳表德说笺(壬申)
臣言。今月十日。伏蒙都承旨臣闵汝翼传奉　王旨。令臣撰到表德投进。臣闻唐帝以尧为名。其号曰放勋。虞舜之重华。夏禹之文命。皆其号也。至周文盛。有名则有字。天子诸侯皆字之曰某甫。卿大夫以下亦然。由是观之。幼则名之。冠则字之。所以别长幼而责成人之道也。恭惟　殿下即位之初。更名某。告于　天子则　天子受之。告于　宗庙则　宗庙飨之。名之所在。实必从之。今人谓字曰表德。德其实也。盛德如天之日。非小臣所能摸拟。然青天白日。有目者所共睹。臣敢竭愚虑。请以(　君晋)为献。臣谨按。从日从一。日出之始也。晋。明升之义。天日之升。其明广照而阴翳消释。万象昭然。即人君初政之清明。而群邪屏息。万法俱新也。天日既升。其明渐进。即人君始自践阼。传于千万世也。诗曰如日之升。是也。伏望　殿下体周雅之格言。动法于日。循是名而致是实。不胜幸甚。
撰进朝鲜经国典笺(甲戌)
奋义佐命开国功臣，辅国崇禄大夫，判三司事，同判都评议使司事兼判尚瑞司事，修文殿大学士，知经筵艺文春秋馆事，判义兴三军府事，世子贰师。奉化伯臣郑道传。臣言。伏承都承旨臣尚敬为臣具启。令臣投进所撰朝鲜经国典奉教投进者。秉膺图。肇启鸿休之运。立经陈纪。以诒燕翼之谋。仿成周六官之名。建朝鲜一代之典。恭惟　主上殿下体天之德。保位以仁。定国号以系民心。立储副以隆邦本。　世系著积累之庆。教书颁宽大之恩。谓治道责成于相臣。而贞赋实归于公用。制礼作乐。以和神人。讲武修兵。以正邦国。刑则诘奸而禁暴。工则谨度而课程。可见创业垂统之艰难。俾为持盈守成之悠久。宜载汗简。以藏名山。臣以庸疏。获叨遭遇。庶将著作之末技。仰答生成之至恩。盛德丰功。固难备述。大纲小纪。悉皆铺张。谨缮写朝鲜经国典。随以献。伏望　圣慈幸当燕f。时赐观览。虽未助于缉熙之学。少有取于施设之宜。臣无任激切屏营之至。顿首顿首谨言。
书
上郑达可书
异端日盛。吾道日衰。驱民于禽兽之域。陷民于涂炭之中。四海滔滔。未有纪极。呜呼痛哉。伊谁正之。必也学术之正。德位之达。为人所信服者。然后可以正之矣。且下民昏愚。不知取舍。苟有一时之达者。辟之则去之。倡之则和之。此盖但知达者之为所信服。而不知道之有邪正也。昔孟子虽穷而在下。卒能辟杨墨尊孔氏。而天下从之。盖以德达。而其德足以信服乎天下也。萧衍虽昏而无知。卒能兴佛教。易风俗。而天下从之。盖以位达。而其位足以信服乎天下也。孔子曰。君子之德风。小人之德草。草上之风。必偃。其是之谓欤。自是以来。上无贤君。下无真儒。世教陵夷。邪说横流。达而在上者。又从而倡之。呜呼。其弊有不可胜言者矣。及宋之盛。真儒迭兴。挟遗经继绝统。扶斯道辟异端。而学者靡然从之。斯亦以德达。而为人所信服故也。惜乎。有德无位。不能大行于世。永绝邪说之根本也。然而中国学士。尚赖其说。莫不以扶斯道辟异端为己任。虽其弊之深也。不能遽绝。尚可望夫斯道之复振也。若东方则其弊尤甚。人皆好之笃而奉之谨。又号为大儒者。反为赞诵歌咏。助扬声势。鼓舞振动。彼下民之昏愚。惟从达者之好者为如何也。于是。先王之学。寂寥无闻。耳目所接。无非异端。襁褓孩儿。学语之始。即诵其言。嬉戏之时。便设其仪。习与性成。恬不知非。邪与心熟。坚不可破。虽聪明之士。眩惑其空玄。暴悖之人。喜惧其祸福。莫不尊奉依归。毁伦灭理。风俗颓败。倾家破产。父子离散。其禽兽之归。涂炭之苦。亦不可既矣。幸R秉彝。极天罔坠。虽在波颓之中。尚有一二明经之士。深知其害。窃议而私叹之。往往辨之于人。则或有所听信而开悟之者。是理义之心。人皆有之矣。然下焉不尊。民卒不从。及与为佛者辨之。则彼亦有是心。自知其非。屡至辞穷。然耻为之屈。惟务自胜。援引公卿之尊奉。大儒之赞诵。以折辨者。乃曰。夫岂不义而某公信之。以某公之位之德。而尊奉赞诵如此。汝反非之。汝能贤于某公欤。辨者若曰。位为公卿。而于道有不学。号为大儒。而于学有不正。但当质诸本心。辨其邪正而已。岂以某公之故。而遽以此为是云尔。则为有说矣。然此不惟获以下讪上之罪。人反不信。以为狂妄。讥笑毁谤。使无所容。辨者默然无言。彼为佛者。意气洋洋。自以为吾说胜也。是知异端之邪。不可以口舌争也。下民之惑。不可以义理晓也。惟其学术之正。德位之达。为人所信服者然后可以正矣。吾友达可其人也。达可虽无其位。达可之学。学者素服其正也。达可之德。学者素服其达也。以予昏庸。不恤讥议。慨然有志于辟异端者。亦以达可为之依归也。天生达可。其斯道之福欤。近闻往来之言。达可看楞严。似佞佛者也。予曰。不看楞严。曷知其说之邪。达可看楞严。欲得其病而药之。非好其道而欲精之也。既而私自语曰。吾保达可必不佞佛。然昌黎一与太颠言。后世遂以为口实。达可为人所信服。其所为系于斯道之废兴。不可不自重也。且下民昏愚。易惑难晓。达可幸思之。
登罗州东楼。谕父老书。(锦南杂题○乙卯)
道传以言事忤宰相。放来会津县。县罗属也。道过罗。登东楼。徘徊瞻眺。山川之胜。人物之富庶。抑南方一巨镇也。罗为州始自国初。且有功。我太祖一三韩。郡国次第平。惟时百济。恃其险远。人马粮谷之强且富。不即归命。罗人明识逆顺。率先内附。太祖之取百齐。以罗人之力与有多焉。亲驾是州。升之为牧。(按天复癸亥。丽祖攻锦城。锦人举城归附。仍改锦城为罗州。升牧在显宗时。)以长南诸州。盖所以褒之也。惠王躬擐甲胄以先后左右。功多子列。(按锦城之役。惠王从太祖讨百济。奋勇先登。功为第一。)大业以定。丕承厥位。保有民社。有创业之助。有持守之功。血食大庙。为百世不迁之室。乃眷恋旧邦而庙享焉。(按惠王祠在兴龙寺。州人祀之。)显王南巡至此。遂成兴复之功。(按显王庚戌。避契丹南巡至州。契丹师退。乃还都。升为牧。)赐州八关礼。以比本京。噫。道传二为礼部郎。皆兼太常。职掌宗庙朝会之事。今得罪不测。落南而来。违远京国。虽欲目一睹宗朝。与下执事之末。其可得乎。然予心则未尝忘也。今在千里外州。获闻祖功宗德之盛。登楼以望。山川如古。想见当时千乘万骑顿住于其中。又睹庙貌炳然临照。得慰孤臣拳拳之怀。何其幸也。嗟夫。罗人田其田宅其宅。安生乐业。将五百年于R。何莫非祖宗休养生息之恩。亦父老所知也。然是州滨海极边以远。所患莫倭寇若也。沿海州郡。或虏或徙。骚然无人。不能守土地修贡赋。版籍所载。生齿所息。财赋所出。皆弃于草木之所蕃。狐兔之所穴。而其人之流散死亡。皆莫之恤。倭故也。而罗介于其中。繁庶如平日。桑麻之富。禾稻被野。其民昼作夜息。怡怡熙熙。以乐其乐。以及行旅登楼。顾望山川原野。极游览之娱。人盛物阜。仰圣德而歌遗风。不知行役之劳。迁逐之感也。是州之在四邻残破荡析之中。剧寇侵略之内。而安然独全。如万丈之陂以障横流之冲。虽有奔荡激射。极其怒势。而其为陂自若。民恃无恐。岂非祖宗之德入人者深。非若他州之民无恒产无恒心比也。岂非牧守得人。能宣德意。以结民心。使不散也。抑父老之教有素而民知向义也。吁可嘉矣。然近来倭寇尤横。其势日进不衰。父老毋狃已往之无事。励子弟修器械。谨烽火以保州若县。不为国家南顾之忧。道传虽负罪深重。自今至未死之日。而得优游暇食。罗人之赐不既多乎。
上辽东诸位大人书(奉使杂题○甲子)
钦惟　圣天子乘运而起。受天明命。芟群雄。削僭伪。驱逐异类。出之塞外。革毡裘为衣冠。化刑杀为礼乐。以绍中国皇王之统。其功比之神禹治洪水。周公攘夷狄。不足侔也。而其先后奔走之臣。疏附御侮之士。贤以德能以才。智者骋谋。勇者效力。相与赞成洪业。有若延安侯，靖宁侯，都督马公，指挥叶公，梅公。(按延安侯，靖宁侯。俱辽东都督。马公未详。叶公名旺。梅公名义。)尤所谓卓然者也。今者分天子东顾之忧。秉旄杖钺。专制方面。惠以绥之。威以畏之。远人慕义而自至。夷虏逃遁而喙息。其功在社稷。泽被生民。虽古名将相萧，曹，管，葛。未必过之也。我小邦僻居东海之隅。世讲事大之礼。朝聘往来。史不绝书。及原失其政。　皇明代德。我先王审知天命人心之所在。率先诸国。奉表归附。万世子孙。愿为臣妾。天子嘉之。赐金印一颗。封王为东藩臣。诏谕至切。赉与稠叠。恩至渥也。今门下郑评理(梦周)奉表贺天寿圣节。奉翊李常侍(天骥)奉笺贺千秋节。而道传为书状官。乃以九月十八日。　天子坐奉天殿。受群臣朝。阊阖天开。仗仪云簇。乐奏于两阶之间。一个书生。得与百辟卿士周旋广庭。躬睹穆穆之光。俯伏拜兴。呼万岁者三。何其幸也。是则　圣天子再造之恩。亦二三大臣赞道之赐也。不胜大庆。拜手稽首献诗。于皇上天。笃生圣人。秉握枢。以主神民。薄海内外。是妾是臣。亦监　有明。昭格无违。赉我良弼。保之佑之。百辟济济。邦家之基。延安，靖宁。马，叶，梅公。承　天子命。此大东。昭惠布威。克咸戎功。惟我小邦。僻居东偏。向风慕义。奉表及笺。朝聘贡献。时罔或愆。邦君之职。上达下宣。　天子之圣。邦君之贤。小子献诗。敢用斐然。
上都堂书(辛未)
宰相之职。百责所萃也。故石介甫曰。上则调和阴阳。下则抚安黎庶。爵赏刑罚之所由关。政化教令之所自出。愚以为宰相之任。莫重于此四者。而尤莫重于赏刑也。所谓调和阴阳者。非谓无其事而阴阳自调自和也。赏而当其功。则为善者劝。刑而当其罪。则为恶者惩矣。窃谓刑之大者。莫甚于篡逆。其沮王氏而立子昌。迎辛而绝王氏者。篡逆之尤。乱贼之魁也。苟免天诛。今已数年矣。又饰其容色。盛其徒从。出入中外。略无忌惮。而其子弟甥侄。布列要职。莫敢谁何。则今居宰相之任。守赏刑之柄者。无所辞其责矣。宜当具论罪状。启于殿下与国人。告于大庙。数其罪而讨之。然后在天之灵慰矣。臣民之愤雪矣。天地之经立矣。宰相之责塞矣。若曰人之罪恶。非我所知也。生杀废置之权。人主所司也。宰相何与焉。则董狐岂以赵盾不讨弑君之贼。加恶名乎。春秋之时。晋赵穿弑君。直史董狐书曰。赵盾弑其君。盾曰。弑君者非我也。史曰。子为正卿。亡不越境。返不讨贼。弑君者非子而何。孔子曰。董狐。良史也。赵盾。良大夫也。为法受恶。夫盾以正卿。不讨弑君之贼。受弑逆之名而不辞。然后讨贼之义严。而乱贼之党。无所容于天地之间矣。故曰为人君父而不通于春秋之义。必蒙首恶之名。为人臣子而不通于春秋之义。必陷于篡弑之罪。此之谓也。愚虽不才。得从宰相之后。与闻国政。敢不以良史之议自惧乎。若曰。所谓罪人。有儒宗焉。有连婚王室者焉。其法有难议者也。则昔林衍废元王。立母弟C衍。先定其谋。而后告侍中李藏用。藏用不知所为。但曰唯唯而已。后元王反正。以藏用位居上相。不能寝其谋禁其乱。废为庶人。今李穑之为儒宗。孰与藏用。其首倡邪谋。沮王氏而立子昌者。孰与藏用。但唯林衍之谋而已。胡氏曰。昔文姜与弑鲁桓。哀姜与弑二君。圣人例以孙书。若其去而不返。以深绝之。所以著恩轻而义重也。夫弑桓者。襄公也。弑二君者。庆父也。文姜，哀姜。疑若无罪焉。圣人以二夫人与闻乎。故深绝而痛诛之如此。夫嗣君。夫人所出也。不以子母之私恩。废君臣之大义。况其下者乎。或曰。穑之言曰虽H子。玄陵称为己子。封江宁大君。又受　天子诰命。其为君成矣。又既已为臣矣。而逐之大不可也。此其说不亦是乎。则曰王位。太祖之位也。社稷。太祖之社稷也。玄陵固不得而私之也。昔燕子哙。与燕子之。或曰。燕可伐欤。孟子曰不可。子哙不得与人燕。子之不得受燕于子哙。圣贤之心。以为士地人民。受之先君者也。时君不得私与人也。又周惠王以爱易世子。齐桓公率诸侯会王世子于首止。以定其位。当是时。嫡庶之分虽殊。其为惠王之子一也。且以天王之尊。不得私与其爱子。以诸侯之卑。率诸侯之众。上抗天子之命。圣人义之。未闻世子拒父命。桓公抗君命。诚以天下之义大也。玄陵岂以太祖之位之民而私与逆H之子乎。又　天子诰命。一时权臣以为玄陵之子。欺而得之也。后　天子有命曰。高丽君位绝嗣。虽假王氏以异姓为之。亦非三韩世守之良谋。又曰。果有贤智陪臣。定君臣之位。则前命之误。　天子亦知而申之矣。安敢以诰命藉口乎。其为臣之说。抑有辨焉。纲目前书审食其为帝太傅。周勃，陈平为丞相。后书汉大臣等。诛子弘。迎代王恒。即皇帝位。其书曰帝曰丞相者。非为臣之辞乎。曰大臣曰诛子弘者。非讨贼之辞乎。不独此耳。武才人称帝已久。狄仁杰荐张柬之为宰相。柬之废武才人。迎立中宗。其荐为宰相者。岂非为臣也。废武才人者。亦讨其为贼也。百世之下。称周，陈安刘。张柬之复唐之功。未闻罪数公为臣而废旧主也。穑与玄宝。虽仁义未足。皆读书通古之士。岂不闻此说乎。其执迷不悟。倡为邪说。以惑众听。于此可见。先王之法。造言惑众者。在所当诛。况敢倡邪说。以济乱贼之罪者乎。或曰。其谋迎辛者。正子昌在位之时。虽无辛之迎。王氏安得复兴乎。其曰。迎辛而绝王氏。以罪加之之辞也。当是时。忠臣义士。奉　天子之命。议黜异姓。以复王氏。伪辛之党。先得礼部咨。知　天子之有命。忠臣之有议。谓子昌幼弱。谋立其父。以齐其私。此非谋迎辛而绝王氏乎。或曰。穑与玄宝。于行为前辈。有斯文之雅。故旧之情。子力攻之如此。无乃薄乎。昔苏轼于朱文公。为前辈。文公以轼敢为异论。灭礼乐坏名教。深诃力诋。无少假借。乃曰非敢攻诃古人。成汤曰予畏上帝。不敢不正。予亦畏上帝。故不敢不论。夫轼之罪。止于立异论灭礼法耳。以朱子之仁恕。攻之至以成汤诛桀之辞并称之。况党异姓而沮王氏者。祖宗之罪人。而名教之贼魁也。岂以前辈之故而贷之也。况彼之言曰。戊辰年废立之时。斯文有异议。所谓异议者。议立王氏也。又倡言于众曰。诸将议立王氏。吾父沮之。吾父之功大矣。此言流闻于，昌之耳者深矣。使，昌得志。斯文与诸将。果得保其首领乎。其自处之薄。为何如也。自以立王氏为异议。沮王氏为己功。今以立伪辛(按旧本。辛下有字。而从本传删正。)为异议。沮王氏为重罪。不亦可乎。或曰。子已上笺辞免。献书殿下。论执罪人。又告庙堂。无乃已甚乎。必若是言。昔齐陈恒弑其君。孔子沐浴而朝曰。陈恒弑其君。请讨之。又告三子曰。陈恒弑其君。请讨之。弑君者在齐。疑若无与于鲁也。孔子时已告老。疑若无与于鲁之政也。既已请于君。疑若不必告于三子也。且以圣人宏大谦容。入而请于君。出而告于三子。必欲讨其罪人而后已。诚以弑逆之贼。人人之所得诛。而天下之恶一也。且在鲁而不忍在齐之贼。况在一国而忍一国之贼乎。从大夫之后。而不忍邻国之政。况在功臣之列。而忍王室之贼乎。春秋书卫人杀州吁。胡氏曰。人。众辞。其杀州吁。石F谋之。使右宰丑阋病１湮某迫恕Ｊ侨私杂刑衷糁心。亦人人之所得诛也。故曰众辞也。且乱臣贼子。人人所得诛也。而宰相不行诛讨之举可乎。况石F以州吁之故。并杀其子厚。君子曰。石F纯臣也。大义灭亲。以此言之。乱贼之人。不论亲疏贵贱。皆在诛绝也。或曰。陈恒，州吁。身行弑逆者也。穑与玄宝。未尝弑也。比而同之。不亦过乎。又安知诬其罪而误蒙也。则不有胡氏之说乎。弑君立君。宗庙犹未亡也。移其宗庙。改其国姓。是灭之也。岂不重于弑也。今党异姓而废王氏之宗社者。实胡氏所谓移其宗庙而灭同姓也。其罪亦不止于弑也。又古之大臣。人有告其罪者。囚服请罪。如汉霍光以武帝顾命大臣。拥立昭帝。功德至大。人有上书告其罪者。不敢入禁中。而待罪于外。以此观之。苟有告罪者。则当涕泣切请。躬对有司。辨明其罪。然后其心安焉。岂有诱妻子上书。假托疾病。就医于外。不与明辨乎。是则自知有罪。辞屈难辨必矣。春秋讨贼之法。虽其踪迹未著。尚探其意而诛之。况踪迹已著如此者乎。昔高宗封武才人为后。褚遂良，许敬宗同为宰相。遂良力言不可。卒至戮死。敬宗顺高宗之旨曰。此陛下之家事耳。非宰相所得知也。高宗用敬宗之言。卒立武后。敬宗终享富贵。五王同议及正。同受戮死。无一异焉。自今观之。敬宗之计得。而遂良与五王为失矣。然敬宗一时之富贵。H尔若飘风过耳。泯然无迹。遂良五王之英声义烈。辉映简策。贯宇宙而同存。愚虽鄙拙。耻敬宗而慕遂良。传曰。始与之同谋。终与之同死。既不以愚拙弃之。得参反正之议。安敢畏奸党之祸。默然无言以苟免乎。伏望法春秋讨贼之法。以孔子，石F之心为心。则宗社幸甚。
启
到南阳上密直司启(乙丑)
道传启。蒙恩授前件差遣。已于今月十七日赴任上讫。独把一麾。出宰百里。徒费廪养。无补承宣。顾惟小乡滨于大海。岛寇无时而窃发。居民屡至于骚然。苟非通敏之才。难得抚御之道。如道传者。学无适用。知不逮人。合问舍而归田。乃分符而授节。R盖恭遇内相x下龙喉出纳。洪业赞襄。以为人无智愚。皆有可用。取长舍短。并采兼收。至使疏庸亦蒙甄录。道传谨修谢上笺。随启投进。伏望昵侍清燕。从容闻达。幸甚幸甚谨启。
序
送湖长老诗序(以下五首锦南杂题)
传曰。人受天地之中以生。所谓命也。故有动作威仪之则。以定命也。然所谓威仪之则。岂可以声音笑貌为哉。亦曰。得之心而动之于四体焉耳。诗曰。抑抑威仪。维德之隅。予之诵此言久矣。而难其人。今见湖长老。其容貌端庄。行止安详。而其言有度。岂吾所谓其人乎哉。长老。佛者也。其学有曰作用是性者然乎。且人但会扬眉瞬目摇手举足而已乎。抑有如是之义理准。则存乎其中。不可得以离乎。人之作用。由是则者为是。不由是则者为非。则所谓性者有辨矣。予嘉长老之威仪有则。私窃以是为问。长老其思之。如有得焉。归以教我。亦相直之道也。
赠祖明上人诗序
无说大师病卧珍原山佳祥寺。一日倭寇突入其寺。苍皇分散。或死或虏。而弟子祖明负大师走。仅以身免。吾闻民生于三。事之如一。惟其所在。则致死焉。此儒者说也。浮屠人。出家与世。弃亲如遗。其他宜若无以为意也。而往往于师弟子间。恩义笃尽。其奔难赴急。反出仁人义士上如祖明者。是则此心之中。义理本具。不可得以(一本作而)泯灭矣。彼或离亲戚去人伦。往而不返者。亦独何心欤。虽然。人心所同然者。自我发之。则彼之兴感。固有所不能自已者矣。宜乎歌之者众也。
河相国春亭诗序(按河相国名乙b。辛乙卯。为全罗道元帅。)
相国河公以节帅全罗。既至。令曰。为患吾民。以遗国家忧。惟倭最急。便习水道。轻进易退。故制御者难得其要。我知之矣。即马上誓师旅。引行鸣钟鼓。树旗帜。沿海上下。张皇兵威。贼人不测。稍自引去。然不敢以无事自暇。常野次于外。以临冲要。以备不虞。时维六月。地极南边。海雾吹炎。天云烁热。上蒸下湿。公虑宾校之病于暑也。一日。登高以望。长江注其下。群山包其外。缭以峰峦。错以洲屿。云收雾散。瞻眺攸远。炎热以凉。蒸湿以爽。洒然若执热而濯清泠也。恍然如乘长风御灏气。以超乎寥廓也。宾校胥乐。劝公构亭其地。公重违众。乃役戍卒之无事事者。取材诛茅。不终日告成。客有请亭名者。公曰。吾尝自号春亭。亭吾构也。其以是命之。客语人曰。异哉。公之名亭也。亭之成适当夏月。引清风于天末。纳爽气于襟袖。肌肤轻快。神心夷旷。不知时之为暑而地之为炎荒也。至若金风启候。素月扬辉。叫征鸿于长洲。倚孤帆于极浦。阴云不开。江天无际。渔蓑披雪。亦此亭之胜⒁病Ｈ羝湟胺忌饺佟ＤU禽嘤。仅足于一时耳。四时于亭。其景如此。而公独取其一。有以也夫。解之者曰。天有四时以成岁。人有四端以统性。四时之各偏其一。而春无所不在。犹四端各一其德。而仁无所不包也。故曰。春者春之生。夏者春之长。秋者春之成。冬者春之藏。仁者仁之爱。义者仁之制。礼者仁之敬。智者仁之知。于时为春。于性为仁。一理也。故其在天。则充塞流行。无一息之间断。播之为四时。糅之为万物。变化无穷而生生不息。此春为天地之仁也。其在人则公平乐易。无一毫私意忿疾之累。其积也和顺。其发也英华。体之身而身安。推之家而父子亲。以至处事应物。无一而不得其宜。此仁为一身之春也。昔朱光庭谓明道为春风。其言不可诬也。春哉仁哉。渊乎其为德之至也。非知道者。孰能与于斯。公之所以有意也。登是亭者。毋徒取游观之乐。当求君子体仁之意。尤当求天地生物之心。然后知亭之所以为春。而能乐公之乐也。客曰。唯唯。于是咸系诗以咏。
节序相推自四时。一亭佳兴少人知。悠然独得天机妙。坐对江山赋好诗。
贺河公生子诗序(按河公。乙b之大人。○丙辰)
全罗道原帅密直河公赴镇之明年春。其从事朴原宾言于道传曰。公之尊大人年十八生公。公今位将相。而尊大人康强无恙。年七十六又生子。同邑故宰相河公(河元正楫)首为歌诗以记。晋有文之士皆歌之。子岂知乎。予惟盛德君子。有厚积于躬。不食其报。然后子孙繁衍昌大。贤智之士。出于其家。得君行道。康济斯民。能以一门之福。为邦家之福也。故古之称愿于人者。必言其子孙之盛。诗曰。孝子不匮。又曰。永锡祚胤。是皆厚之道也。公之尊大人不慕荣名。敛身退归。教训子孙。化及乡党。其有厚积而不食者欤。公读书为通儒。赴举业。巍然魁多士。自筮仕以至于为将相。出入中外。夷险一节。不失令闻。是虽本于家庭之训。其亦天之所以报盛德者然欤。天于河氏。笃厚之心。拳拳不已。又晚生贤子。以示锡胤之无穷。吾知晋之文士不一歌也。其位将相享富贵。天以是施之于前。岂独啬之于后欤。
送赵生赴举序(按赵生名璞。号雨亭。)
恭惟国家设科取士。冀得真儒。以臻至理。其所以求之者甚勤。而望之者甚重。果能闯鎏亓。以不负国家求望之意者。谁欤。往往经济庙堂之上。折冲千里之外。以为社稷生民之赖者。皆不由科目而出。彼号为儒者。敝冠羸服。恐恐焉延缩观望。仅足以图保其身。虽在锥刀文墨之间。犹不能展布。况望其明目张胆。毅然立于朝。以为理道之轻重哉。其无耻者则饰言语逞末技。侥奔走。横取利禄。又有在平居之时。高谈阔论。无所不至。若付之以事。则茫然不知所为者皆是。今明良相遇。思革此弊。罢黜其尤无良。至取科目之制而更张之。深教中外。举其贤者能者。而生一朝裒然而起。计偕以进。其意岂徒曰取富贵而止耳。盖将以行其所学也。生能体国家之意。无蹈前失。使儒者之效白于世。则道传生为太平之民。没为明时之鬼。虽废死南荒。无恨也。生勉之哉。
赠典校金副令诗序
士之生斯世。其出处去就。何常。当大用则大行。小用则小行。至于不用则不行。如此而已矣。然非实有诸己。真知内外轻重之分者。不能也。吾友金君义卿。读书为儒。待时而动。当岁在癸巳。益斋李文忠，阳坡洪文正。(按洪文正名彦博。即公之座主。)以旧德重望。专宗匠之席。柄择士之权。士之蓄奇谋抱长识。深藏而不售者。莫不讴吟思效。踊跃自奋曰。此其时矣。相与骈肩累足。杂进权衡之下。以争轻重之试。而义卿与今韩山牧隐先生。谈笑而起。鼓行直前。朋徒拱手。却立环视。则莫我敢当。于是排多士。进立前列。高擢丙科。何其奇也。以名能文学。入校书。专雠校之任。未几。以忠谠鲠直闻。拜左正言知制教。使尽言政事得失。至于用人当否。亦得论而进退之。几于大用。然义卿之才之学。不宜止此。且其所谓大者未试也。一朝以亲老引而南归。朝昏定省。不离于侧。固无意于用。而亦无意于行也。
今相国河公秉全罗原帅之节。至则曰方隅任重。军民务殷。理法征谋。宜咨贤有识达者然后行事。请义卿参帷幄。待以上宾。义卿感国士之遇。知无不言。算无遗策。三军之号令整齐。一方之赋讼平允。戎有捷功。民以底宁。义卿曰。今R有成。主人之贤也。相国曰。非我也。宾客之赞也。于是状闻。拜奉善大夫典校副令，宝文阁直提学。以旌其庸也。义卿敛其所以用之于朝者。以用之幕府而行。主人果有成功。其无所不可也如是。昔在有唐。卢公迈，郑公馀庆，赵公宗儒，顾公少连。俱以河南幕客。入朝为宰相。时人荣之。至今绰有休声。吾闻宰相以人事君。佗日相国之还朝也。论列遗材。荐进贤俊。则义卿之名居先矣。岂可使河南幕客专美有唐哉。道传虽废(缺)矣。幸未死。将为义卿拭目见其大用而大行也。
赠任镇抚诗序(甲子○按任镇抚名诚。山东人。即辽东护送将。辛己未。来索被虏人及逃军。)
道之在天下者。未尝一日而亡也。而所谓气者。有清浊盛衰之判。故世道有治乱。人材有圣愚。而道之托于人者。亦有晦明绝续之时也。宇宙以来。有虞，夏，商，周之世道。斯有夔，皋，稷，契，伊，傅，周，召之人材。道之所以行也。有汉唐之世道。斯有萧，曹，房，杜之人材。道之所以仅存也。其他秦，晋及隋。或以诈谋。或以征诛。南北朝之割据。五季之分裂。乱之极也。世道人材。固未暇论也。及宋受命。五星集奎。世道复文明之运。人材出道德之宗。斯道之明。如日星之昭于中天。奈之何气之清者不得不浊。盛者不得不衰。一朝异类入据中国者百有馀年。亦宇宙间世道之一大变也。天心有待。　真主作兴。奉辞伐罪。正位居体。以涤新天下之耳目。摅华夏愤。雪百王之耻。功至大也。德至盛也。其坐而论思。作而奔走。皆命世之德。王佐之才。今以辽东一路观之。与小邦境壤相接。岁时行李。往来由之。今道传从宰相郑评理。奉表贺天寿圣节。路过辽东。得谒总兵官。其宏量伟器。亦今世之方叔，召虎也。退见宾客。借筹尊俎之间。草檄帷幄之中。以折冲千里之外。固多士之选。而镇抚任先生常在军旅。不废讲学。尤邃于濂，洛性命之学。其雅意澹泊。志行纯洁。一代之高士也。由此观之。有　明之人才世道。非汉，唐之人才世道。乃虞，夏，商，周之人才世道也。道之托于人者。晦之甚而复明。绝之久而复续。所谓在天下未尝亡者。于此可见。今者蒙犯霜露。跋涉山川。
远送于鸭江之上。终日并辔。笑语谐适。讲论至切。不知道里之远。行役之劳。受赐多矣。临别序言。亦回路赠与处之义也。诗曰。
皇明抚中夏。声教暨四夷。多士如云从。翼以六龙飞。翩翩任夫子。好学本天资。佐此辽东幕。画策何其奇。顾我亦狂简。一见许相知。不辞道里远。来送鸭江湄。天寒朔风急。雪深黄草衰。疑疑马上语。不知行役疲。我有一言赠。珍重莫相违。相与崇令名。远大以为期。
送杨广按廉庾正郎诗序
予丁家忧。因居荣州。南方学者。多从之游。今杨广道按廉副使庾公亦在焉。于侪辈年最少。与之语道理古今事。默然心解。至论政事吏理。一一领略。退充然若有得。予固目异之。谓诸生曰。此子他日必为有用之才矣。后弃科举业。从文墨。朝廷以公有通敏才。拜监察纠正。平壤乃西北都会之所。军民务剧。尹公(一本无公字)以重臣出。公为判官佐之。幕府称其能。入典法为正郎。狱无冤滞。又督阴竹屯田。岁入倍前。仍察访一道兼军须。奸猾畏服。府库充盈。若公者。可谓才矣。尝论儒吏之说。道德蕴之于身心。斯谓之儒。教化施之于政事。斯谓之吏。然其所蕴者即所施之本。而所施者自其所蕴者而推之。儒与吏为一人。道德与教化非二理也。自世道之降。道德变为词章。教化易为法律。而儒吏于是乎判矣。此斥彼为俗。彼訾此为腐。世之言道德教化者。皆为无用之长物。其间或有以儒术缘饰吏理者。亦不过自济其私而已。予学且陋。然从予游者。若秘判安公按杨广，大护军李公按庆尚，中书成公，司农金公按交州。卓有成绩。及今版图庾公。亦以重选按杨广。皆儒之效吏之循也。语曰。学而优则仕。仕而优则学。是仕与学相须也。二三子若因其才质之美。勉进不已。他日成就。固未易量也。且将使斯世知真儒循吏之在此而不在彼矣。前待制尹公。性狷直少许可。于庾公素相善。且有姻。故作诗送其行曰。念昔吾家正献公。观风杨广至原中。外孙玄婿今持节。旧宅春光思不穷。大司成权奉翊已下二十八人。分韵赋诗。谓道传有旧。属以序。
送宋判官赴任汉阳诗序(按宋判官名因。号杏亭。)
呜呼。为臣忠。为子孝。二者。人道之大端。而立身之大节也。所居之位不同。时与事常相违而不相值。忠以孝不得兼尽。为人臣子者。或有所憾焉。汉阳府判官宋侯。事父母尽孝道。始居全罗道宝城。海寇深入作耗。宋侯奉两亲避其难。间关草莽。恐不免。远徙杨广道果州。赁田宅以居。课僮仆农耕供甘旨。郡县感孝诚。多所馈遗。及父卒。自初丧至葬祭皆以礼。哀动邻里。丧母亦如之。于时国家举式序之典。尤重守令。命下台省。各举所知。上宋侯名。慈祥廉干。宜近民。不谋而同。于是夺哀加阶奉善大夫知旌善郡事。宋侯上书辞以违远坟墓。不得亲朔望之祭。请终丧。语甚哀切。朝议孝子志不可夺。守令亦难其人。汉阳去果州不数十里。听讼之暇。往修朔望。庶两得也。即改汉阳府判官。拘制降阶通直郎。吏督上道。不得已之官。噫。人之于仕进。一资半级。在所必计。宋侯以亲故舍高取卑。贤夫。孝则固已。忠其在此行乎。诸公嘉宋侯之志。咸赋诗以赠。朋友之意也。予乡人也。敢自幸。于是作序。
若斋遗稿序(甲子后)
道传一日得亡友若斋遗稿若干卷。泣且读。因濡翰书其端曰。此东国诗人金敬之所作也。书未讫。客诘之曰。金先生学术行义。岂但诗人而止欤。先生生世族。幼而聪敏。既就学。与圃隐郑公，陶隐李公及故正言李顺卿。义爱尤笃。朝夕讲论切磋不少怠。吾东方义理之学。盖由数公倡之也。国家崇重正学。更张旧制。增广生员。宰相韩山李公主盟师席。拔荐名儒为学官。而先生以佗官兼直讲。诸生执经受业。列于席前。虽告休沐。从而质问者相继于家。多所进益。先生学术之正为如何。当甲寅乙卯之岁。国家多故。时相用事。先生上书。力言得失。不报窜竹州。例徙居母乡骊兴郡。自号骊江渔父。扁其所居堂曰六友。(按六友。谓江山风花雪月。)以乐江山四时之景凡七年。国家尚其风义。召拜谏官。寻长于成均。言责官守。两无所愧。又以先生有专对才。行礼辽东都司。适有朝命不许私交。置先生云南。行至四川之泸州。得病卒于旅次。(按辛甲子。义州千户曹桂龙至辽东。都指挥梅义等绐曰。我于尔国事。每尽心行之。尔国何不致谢耶。以九容为行礼使。奉书币往辽东。义与总兵潘敬等曰。人臣无私交。何得乃尔。遂执归京师。　帝命流大理卫。行至泸州永宁县病卒。)先生自始行至病卒。间关万里。备尝艰难。略无顾虑自惜之意。临绝曰。吾在家死儿女手。谁肯知者。今在万里外。死于王事。至使中国人知吾姓名。可谓得死所矣。无一言及家事。先生行义之高。又为如何。道传揽涕而言曰。子之言诚是也。敬之学术行义。备诸史牒。播于人口。奚待予言哉。诗道之难言久矣。自雅颂废。骚人之怨诽兴。昭明之选行而其弊失于纤弱。至唐声律(声律。旧本作律声。)作。诗体遂大变。李太白，杜子美尤所谓卓然者也。宋兴。真儒辈出。其经学道德。追复三代。至于声诗。唐律是袭。则不可以近体而忽之也。然世之言诗者。或得其声而遗其味。或有其意而无其辞。果能发于性情。兴物比类。不戾诗人之旨者几希。在中国且然。况在边远乎。敬之外祖及庵闵公(思平)善词学。尤长于唐律。与益斋，愚谷诸公相唱和。敬之朝夕侍侧。目濡耳染。观感开发而自得尤多。道传尝见敬之之作诗。其思之也漠然无所营。其得之也充然若自得。其下笔也翩翩然如云行鸟逝。其为诗也清新流丽。殊类其为人。敬之之于诗道。可谓成矣。客曰然。卒书以为序。
圃隐奉使稿序(丙寅)
道传十六七。习声律为对偶语。一日。骊江闵子复(按子复。闵安仁字。)谓道传曰。吾见郑先生达可。曰。词章末艺耳。有所谓身心之学。其说具大学，中庸二书。今与李顺卿携二书。往于三角山僧舍讲究之。子知之乎。予既闻之。求二书以读。虽未有得。颇自喜。属国家设宾兴科。先生来自三角山。连冠三场。名声藉藉。予亟往谒。则与语如平生。遂赐之教。日闻所未闻。后奔父丧荣州居二年。继有母丧。凡五年。(按提学公行状曰。至正丙牛正月。提学公卒。是年十二月。夫人禹氏卒。此云奔父丧居二年。继有母丧。凡五年。两处必有一误。)先生送孟子一部。朔望之暇。日究一纸或半纸。且信且疑。思欲取正于先生。丧毕还松京。牧隐先生以宰相领成均。倡性命之说。斥浮华之习。举先生及李子安，朴子虚，朴诚之，(之当作夫)金敬之充学官。讲论经学。先生于大学之提网。中庸之会极。得明道传道之旨。于论孟之精微。得操存涵养之要。体验扩充之方。至于易。知先天后天相为体用。于书。知精一执中为帝王传授心法。诗则本于民彝物则之训。春秋则辨其道谊功利之分。吾东方五百年。臻斯理者几何人哉。诸生各执其业。人人异说。随问讲析。分毫不差。牧隐先生喜而称之曰。达可豪爽卓越。横说竖说。无非的当。道传间往听之。不意孤陋所得。往往默契焉。获被诸公荐。侧于学官之列。出入与俱。自是从游之久。观感之深。虽曰知先生甚悉。非僭也。先生之学。日以长进。诗亦随之。当其少时。志气方锐。直视无前。故其言肆以达。更践既久。收敛有加。其为侍从也。献纳论思。润色王化。故其言典以则。其见逐南荒也。处优患之中。安义命之分。故其言和易平淡。无怨悱过甚之辞。其奉使日本也。
涉鲸涛之险。在万里外国。正其颜色。修其辞令。扬于国美。使殊俗景慕。故其言明白正大。无局迫沮挫之气。　皇明有天下。四海同文。先生三奉使至京师。盖其所见益广。所造益深。而所发益以高远。渡渤海登蓬莱阁。望辽野之广邈。观海涛之汹涌。兴怀叙言。不能自已。于是有渡海宿登州公馆诗。蓬莱驿示韩书状(尚质)诗。道龙山逦迤逾淮河。登舟沿范光湖。绝大江至龙潭。皆有题咏。如客夜闻莺等诗。览时物之变。感行役之远。潼阳驿壁鹰态图歌。凛凛有生意。忆宗诚，宗本。(圃隐二子)则极慈祥之念。忆陶隐，三峰，遁村。则笃友爱之情。望北固山悼金若斋。则不以存亡易其心。厚之道也。吊韩信。主晦翁以明其非罪。咏漂母以金易名。不为无报。过即墨。责乐毅先负惠王。微显阐幽之义也。其皇都(旧本作朝。误。)四首。入京出京二绝。铺张　圣天子字小怀远之仁。功臣将相富贵尊安之荣。与夫城郭宫室之巨丽。人物之繁华。无不备载。采诗者以此陈于太史氏。其为　皇明之雅无疑矣。其佗酬唱题咏。又皆高妙。难可殚记。道传于洪武十八年。从先生贺天寿圣节。今诵其诗。即其事。想其地。宛然在目。诗可以观。不其信欤。噫。先生之学。有功于后世。先生之诗。有关于世教如此。宁不为吾道重也。此予所以不揆鄙拙。乐为之道。因以及得于先生者。托不朽焉。洪武十九年六月下浣。序。
送华严宗师友云诗序(按友云。即珠公号。封济生君。)
华严宗师友云。乃侍中竹轩(金伦号)金公之子。而侍中息斋(金敬直号)公。其兄也。幼投华严宗祝发。学贤首教观既通。过鸭绿江。由辽沈北入于燕都。遂南游江浙至吴会。往返几万里。所至尊宿许之。侪辈推之。拈示之偈。留赠叙别之什。盈于囊橐。其闻善财之风而兴起者欤。及东还。与其弟曹溪岑公俱有名。大为玄陵知遇。历住名刹。既老。退休于鸡林之檀庵。优游于山水间者五六年。国家强起之。住于大(一作八)公山之符仁寺。实巨刹也。未几邀至松京法王寺。为华严宗师。扶树宗风。开悟后学。仅一期辞去甚切。国家不得已从之。韩山牧隐先生首为歌诗。赠其行。诸公继而和之者多矣。其门人义砧。以先生之命。来徵序文。道传不敏。乌能言哉。惟金氏本三韩大族。以诗书礼乐。为家庭之训。公之所养有素矣。夫华严融法相为一体。达理事无二致。公之学大矣。游历诸方。广览山川。多阅人物。公之得于观感者深矣。挟是三者。焉往而不自得。而公委然其顺。颓然其归。泊然而无所求于世。其行高矣。宜乎公退而人进之。公去而人思之。此诸公所以歌诗之意也。而道传亦敢以是为序焉。
陶隐文集序(戊辰十月)
日月星辰。天之文也。山川草木。地之文也。诗书礼乐。人之文也。然天以气。地以形。而人则以道。故曰文者。载道之器。言人文也得其道。诗书礼乐之教。明于天下。顺三光之行。理万物之宜。文之盛至此极矣。士生天地间。钟其秀气。发为文章。或扬于天子之庭。或仕于诸侯之国。如尹吉甫在周。赋穆如之雅。史克在鲁。亦能陈无邪之颂。至于春秋列国大夫。朝聘往来。能赋称诗。感物喻志。若晋之叔向。郑之子产。亦可尚已。及汉盛时。董仲舒，贾谊之徒出。对策献书。明天人之蕴。论治安之要。而枚乘，相如。游于诸侯。咸能振英ぴ濉Ｒ饔叫郧椤Ｒ攒参牡隆Ｎ岫方虽在海外。世慕华风。文学之儒。前后相望。在高句丽曰乙支文德。在新罗曰崔致远。入本朝曰金侍中富轼，李学士奎报。其尤者也。近世大儒。有若鸡林益斋李公。始以古文之学倡焉。韩山稼亭李公，京山樵隐李公。从而和之。今牧隐李先生早承家庭之训。北学中原。得师友渊源之正。穷性命道德之说。既东还。延引诸生。见而兴起者。乌川郑公达可，京山李公子安，潘阳朴公尚衷，密阳朴公子虚，永嘉金公敬之，权公可远，茂松尹公绍宗。虽以予之不肖。亦获侧于数君子之列。子安氏精深明快。度越诸子。其闻先生之说。默识心通。不烦再请。至其所独得。超出人意表。博极群书。一览辄记。所著述诗文若干篇。本于诗之兴比。书之典谟。其和顺之积。英华之发。又皆自礼乐中来。非深于道者。能之乎。皇明受命。帝有天下。修德偃武。文轨毕同。其制礼作乐。化成人文以经纬天地。此其时也。王国事大之文。大抵出子安氏。　天子嘉之曰。表辞诚切。今R修岁时之事。渡辽沈经(一本作径)齐鲁。涉黄河奔放。入　天子之朝。其所得于观感者为如何哉。呜呼。季札适鲁观周乐。尚能知其德之盛。子安氏此行。适当制作之盛际。将有以发其所观感者。记功述德。为　明雅颂。以追于尹吉甫无愧矣。子安氏归也。持以示予。则当题曰观光集云。
送　靖安君赴京师诗序(甲戌)
恭惟　殿下畏天事大。克谨侯度。罔或有违。　天子嘉之。命亲男以朝。而　靖安君行。乃以六月乙亥。
殿下率群臣拜表于寿昌宫。仪仗分左右。乐部导前。送至于宣义门外。都人父老填溢街巷。瞻望咨嗟。皆曰。吾　君一遣子而万民赖以安。盍歌之。俾后子孙无忘也。相与歌曰。　天子之明兮。吾　君之诚兮。之子之行兮。为斯民开太平兮。门下侍郎成石U继其歌而赋之。侍中平壤伯已下诸大夫皆和焉。分韵成诗凡二十八篇。以序文属道传。辞不敏不获。曰。　靖安君天性聪敏。学问夙成。今R内承　君父之命。上觐　天子之朝。立玉墀方寸地。以近穆穆之光。敷奏详明。获奉吾　君锡命而还。在家为孝子。在国为忠臣。是则　靖安君之所自期。而诸大夫亦以是望之也。若其时当炎暑。雨涝相仍。跋涉山川。行役间关。皆有戚于中者。而　靖安君不以是介于怀。吁贤矣哉。

[book_title]三峰集卷之四
(奉化郑道传著)
记
石亭记(以下二首锦南杂题)
申公昌父。介特人也。其守有确然不可夺者。尝位于朝。既显矣。终以刚直不屈。见忤权臣。即引退归田里。性爱石。出外遇石稍异者。辄致之家。大者车载之。其次马驮之。又其次。使仆负之或腋之。凡力可以致者。无遗焉。方者锐者博者狭者。弃掷逦迤。纵横交错。有端重确实。清秀瑰伟。如君子之德容者。奇奇怪怪。如山林烟霞之士者。谔谔翼翼。如忠臣正色立朝。论难利害者。其他00岈突怒。如虎豹之拿者。跳踉腾倒。如群羊戏触者。琐琐屑屑。交首接尾。如鱼儿成队者。若此之类。难可殚记。公合而名其亭曰石亭。日磅礴于其中。夏风扇清。秋月澄耀。花草增妍。霜雪愈寒。皆石之助也。然人徒知公之乐乎石。而不知石之所以为乐也。易曰。介于石。不终日。贞吉。公之守有确然不可夺者。不屈权势。其介于石欤。即引退归田里。其不终日欤。以道自乐。无意外不测之祸。其贞吉欤。或者公之乐。其出于此乎。是可记已。
消灾洞记
道传赁居消灾洞黄延家。洞即罗属部曲。居平之地。有寺曰消灾。故以为名。环洞皆山也。而其北东则重峦叠岭。形势相属。西南诸峰。低小可以眺望。又其南。原野平衍。树林烟火。茅茨十馀户。乃会津县也。其名山水。曰锦城山。端重奇伟。以据乎东北。罗之镇也。曰月出山。清秀突兀。以阻乎东南。灵岩郡界也。曰锦江。由罗东南流。过会津县南。西入海。洞距海数十里。其山岚海瘴之气。中人肌肤。病作无时。然朝夕晦明。气象万千。亦可玩也。洞中无异草木。唯黄茅竹。间于松楠。人家门户藩篱。往往以竹代木。其萧洒清寒之状。使远人亦乐而安之也。居人淳朴无外慕。力田为业。延其尤也。家善酿。延又喜饮。每酒熟。必先觞予。客至。未尝不置酒。日久益恭。有金成吉者颇识字。其弟天能谈笑。亦皆善饮。兄弟同居。有徐安吉者老为僧曰安心。高鼻长面。容仪诡怪。凡方言俚话。乡井闾巷之事。无不记。有金千富者曹松者。其饮亦成吉，延之流也。日从予游。每得时土物。必持酒浆而来。尽欢乃去。予寒一裘暑一葛。早寝晏起。兴居无拘。饮食惟意。与二三学者。讲论之馀。夤缘溪涧。登降岩谷。倦则休。
乐则行。其遇佳处。徘徊瞻眺。啸咏忘归。或逢田父野老。班荆而坐。相劳问如故。一日登后冈以望。爱其西偏稍平夷。下临广野。遂命仆剔去卖琛９刮荻间。不剪茅。不削木。筑土为阶。编荻为篱。事简而功约。而(一本无而字)洞人皆来助之。不数日告成。扁曰草舍。因居之。噫。杜子美在成都。构草堂以居。仅阅岁而已。而草堂之名传千载。予之居草舍几时。予去之后。草舍为风雨所漂坏而已耶。野火所延k。朽为土壤而已耶。抑有闻于后欤。无欤。皆未之知也。但予以狂疏戆直。见弃于时。放谪在远。洞人遇我甚厚如此。岂哀其穷而收之欤。抑长生远地。不闻时议。不知予之有罪欤。要皆厚之至也。予且愧且感。因记其本末以致意焉。
高丽国新作都评议使司厅记(己巳)
洪武二十二年十二月丙午。殿下命臣道传曰。都评议使。实予相臣。左右我寡躬者也。当政之始而使司厅适成。尔宜记其颠末。明示后世。臣道传拜手稽首而言曰。国家置门下府掌理典。三司掌钱谷。密直掌军旅。各司其职。有大事则会三府以议之。谓之都评议使司。因事置罢。盖周礼官联之遗意也。近来使司专总众职。常置不罢。其职任礼秩。固已重于百僚矣。
而无定署。至是新作署宇。门下赞成事臣禹仁烈，评理臣契长寿，臣金南得，政堂文学臣金凑，同知密直司事臣柳和，签书密直司事臣李恬，慈惠府尹臣俞光v。实董其役焉。凡削材t瓦。皆役雇直之徒。而督勤工缮。经营于旬月之间。民不知劳。其巍然而据于中者曰使司厅。翼然而拱于左右者曰首领官厅。首领官。即古卿士之职也。承以廊庑。缭以垣墙。以至厨庖府藏。无不周完矣。殿下始以门下侍中臣沈德符，守门下侍中臣　李国讳为判事。三司则判事臣王安德以下。门下则赞成事臣郑梦周以下为同判事。密直则判事臣金(旧本作全)士安以下为使。正其名称。使司之任益重矣。唐以他官带同平章事者，得为宰相。即其制也。臣道传亦滥以庸疏。同判使司。而命臣以记文。臣不敏。何足以言哉。语曰。能近取譬。臣请即此厅而言之。堂宇譬则君也。梁栋譬则相也。基譬则民也。基当(基当。旧本作堂基。)坚厚。梁栋当安峙。然后堂宇得以固致矣。梁栋。上以承其宇。下以藉其基。犹宰相奉君父而抚民庶也。书曰臣。为上为德。为下为民。此之谓也。入此厅者。视其宇。思所以奉吾君。视其基。思所以厚吾民。视其梁栋。思所以称吾职可也。古之善相天子者。有若咎，夔，房，杜。其在列国。有若叔向，公孙侨。皆名相也。虽有天子列国之殊。所以顺天时遂民生。奉君上理庶官。则其职一也。咎，夔不可尚已。房以谋。杜以断。叔向以直。公孙侨以惠。盖非谋事不集。非断事不成。非直民不服。非惠民不怀。若数子者。亦善其职矣。然犹有所未尽也。必若先儒真西山之论相业。曰格君曰正己曰知人曰处事。然后可也。夫格君者。亦自正而已。身既正矣。须有知人之明。处事之方。乃可济也。幸今国祚中兴。明良相遇。上以诚待下。下以诚事上。此东方一盛际也。为相臣者宜各自勉。以副登庸之意。则使司之设。其庶几矣。于是乎记。
求仁楼记
世之极游观之荣者。必穷山水之幽深。涉原野之旷漠。疲精神劳筋骨。然后得之。亦不过快目前之景。恣一时之玩而已。乐极而罢。俯仰之间。惘然成陈迹。犹如昨梦之无有。其或得之畿甸之间。如裴晋公之绿野堂。谢太傅之别墅。诚亦难矣。或在晚年悬车之后。或在国步危急之秋。后之好事者。不能不为之浩叹也。惟吾尹公。逢国家f暇之时。以妙年入中枢。参机密。卜地得城东南隅。构草屋以居。有山蓊然包乎其外。有泉泠然出乎其中。又起新楼于屋之东。日邀宾客。觞咏楼上。盖不离将相之位。而然有幽人出尘之想。不出户庭之间。而悠然得山水游观之乐。所谓仁远乎哉。我欲仁。斯仁至矣者。宁不信欤。孔子又曰仁者乐山。请以求仁名是楼。若夫仁道之大。与其求之之方。当在自勉焉。他日对子。必刮目矣。
君子亭记
吾党有达官者。其风仪挺然而秀发。志操卓尔而不群。君子人也。一日。开新亭于松树之下。邀诸公而觞之。请予亭名。予指松而语之曰。彼其苍然其髯。伛然其形。则君子之德容也。穷冬冱寒。风饕雪虐。众卉摧折。而亭亭后凋。盛夏炎热。石铄金流。生物憔悴。而郁郁不变。是则君子固守其节。不为贫贱之所能移。威武之所能屈也。请名是亭曰君子可乎。大抵古人之于草木。爱之各以其性之所近。灵均慷慨之士。故取兰之香洁。靖节恬退之士。故取菊之隐逸。以是观公之所爱。则其中之所存。盖可知矣。抑登是亭者。果有磊磊落落。不苟合于时世者乎。确然自持。不受变于流俗者乎。则此亭之乐。岂公之所独有。当与诸公共之矣。诸公曰诺。于是乎书。
二乐亭记(乙亥)
殿下定都之明年。分命亲臣。往治州郡。盖以军民为重也。宗盟门下左政丞平壤伯，门下右政丞上洛伯与诸同盟饯之于新都之南。登所谓二乐亭。行者念及王事之靡W。其经营四方之志为如何。居者勉之以使命之重。其丁宁相赠之意又如何。而眷恋惜别之情。江山临眺之兴。交相感矣。则其叙言也有不能自已者。于是。属予为文记之。予曰。二乐亭乃义安伯别墅也。有峰屹然立于汉江之中。构亭其上。以为游观之所。诸山端重。如仁者以静自守。江水通注。如智者动而不括。宜君子之所当乐也。至若云烟掩暧于原野之外。鸥鸟上下于沙洲之际。树木阴翳。清风自至。景物之美至矣。伯以王室介弟。寄兴山水间。亦贤矣哉。虽然。诸公当草创之时。庶事未遑。忧劳尽瘁。且不L于乐矣。昔范文正公登岳阳楼叹曰。先天下之忧而忧。后天下之乐而乐。我思古人。实获我心。予亦以为待诸公戮力王室。底定生民。功成谢事。然后尊俎杖屦。翱翔于此亭之上。恣心志之娱乐。极江山之形胜。更为诸公赋之。
景福宫
臣按宫阙。人君所以听政之地。四方之所瞻视。臣民之所咸造。故壮其制度。示之尊严。美其名称。使之观感。汉唐以来。宫殿之号。或沿或革。然其所以示尊严而兴观感则。其义一也。　殿下即位之三年。定都于汉阳。先建　宗庙。次营宫室。越明年十月乙未。亲服衮冕。享　先王先后于新庙。宴群臣于新宫。盖广神惠而绥后禄也。酒三行。命臣道传曰。今定都享　庙。而新宫告成。嘉与群臣宴享于此。汝宜早建宫殿之名。与国匹休于无疆。臣受命。谨拜手稽首。诵周雅既醉以酒。既饱以德。君子万年。介尔景福。请名新宫曰景福。庶见　殿下及与子孙享万年太平之业。而四方臣民亦永有所观感焉。然春秋。重民力谨土功。岂可使为人君者。徒勤民以自奉哉。燕居广厦。则思所以庇寒士。凉生(凉生旧本作生凉)殿阁。(一本作x)则思所以分清阴。然后庶无负于万民之奉矣。故并及之。
康宁殿
臣按洪范九五福。三曰康宁。盖人君正心修德。以建皇极则能享五福。康宁乃五福之一。举其中以该其馀也。然所谓正心修德。在众人共见之处。亦有勉强而为之者。在燕安独处之时。则易失于安佚。而儆戒之志。每至于怠矣。而心有所未正。德有所未修。皇极不建而五福亏矣。昔者卫武公自戒之诗曰。视尔友君子。辑柔尔颜。不遐有愆。相在尔室。尚不愧于屋漏。武公之戒谨如此。故享年过九十。其建皇极而享五福。明验已然。盖其用功。当自燕安幽独之处始也。愿殿下法武公之诗。戒安佚而存敬畏。以享皇极之福。圣子神孙。继继承承。传于千万世矣。于是称燕寝曰康宁。
延生殿○庆成殿
天地之于万物。生之以春。成之以秋。圣人之于万民。生之以仁。制之以义。故圣人代天理物。其政令施为。一本乎天地之运也。东小寝曰延生。西小寝曰庆成。以见　殿下法天地之生成。以明其政令也。
思政殿
天下之理。思则得之。不思则失之。盖人君以一身据崇高之位。万人之众。有智愚贤不肖之混。万事之繁。有是非利害之杂。为人君者。苟不深思而细察之。则何以别事之当否而区处之。人之贤否而进退之。自古人君。孰不欲尊荣而恶危殆哉。亲近匪人。为谋不臧。以至祸败者。良由不思耳。诗曰。岂不尔思。室是远而。(一本作尔)孔子曰。未之思也。夫何远之有。书曰。思曰睿。睿作圣。思之于人。其用至矣。而是殿也每朝视事于此。万几荐臻。(荐臻。一本作辐辏。)皆禀　殿下。降敕指挥。尤不可不之思也。臣请名之曰思政殿。
勤政殿○勤政门
天下之事。勤则治。不勤则废。必然之理也。小事尚然。况政事之大者乎。书曰。儆戒无虞。罔失法度。又曰。无教逸欲有邦。兢兢业业。一日二日。万几。无旷庶官。天工人其代之。舜禹之所以勤也。又曰。自朝至于日中昃。不遑暇食。用咸和万民。文王之所以勤也。人君之不可不勤也如此。然安养既久。则骄逸易生。又有z谀之人从而道之曰。不可以天下国家之故。疲吾精而损吾寿也。又曰。既居崇高之位。何独猥自卑屈而劳苦为哉。于是。或以女乐。或以游畋。或以玩好。或以土木。凡所(一本所下有以字)荒淫之事。无不道之。人君以为是乃爱我(一本无我字)厚。不自知其入于怠荒。汉唐之君所以不三代若者此也。然则人君其可一日而不勤乎。然徒知人君之勤。而不知所以为勤。则其勤也流于烦碎苛察。不足观矣。先儒曰。朝以听政。昼以访问。夕以修令。夜以安身。此人君之勤也。又曰。勤于求贤。
逸于任贤。臣请以是为献。
隆文楼○隆武楼
文以致治。武以戡乱。二者如人之有臂。不可偏废也。盖礼乐文物。灿然可观。戎兵武备。整然毕具。至于用人。文章道德之士。果敢勇力之夫。布列中外。是皆隆文隆武之至。庶见　殿下文武并用。以臻长久之治焉。
正门
天子诸侯。其势虽殊。然其南面出治则皆本乎正。盖其理一也。若稽古典。天子之门曰端门。端者正也。今称午门曰正门。命令政教。必由是门而出。审之既允而后出。则谗说不得行。而矫伪无所托矣。敷奏复逆。必由是门而入。审之既允而后入。则邪僻无自进。而功绪有所稽矣。阖之以绝异言奇邪之民。开之以来四方之贤。此皆正之大者也。
青石洞宴饮记
六月甲申。天使黄公等还京师。侍中平壤伯，侍中上洛伯与诸公。送至于金郊驿。日中而返。时当炎暑。火云甚炽。堂吏张幕于青石洞溪边。为避暑也。诸公据胡床坐。水流其下。风自四至。身夷神旷。脱然若沈z去体。高管(旧本作激)噪。流觞再匝。诸公相与熙然而乐。未几平壤伯遽曰。乐则乐矣。无已过乎。道传曰。宰相之职劳矣。众责萃其身。百虑萦(一本作营)其心。以致气郁志滞。虽明且智。未免或有所遗失也。故裨谌谋郑国之政。必至于野。盖于f静之中而得之也。然则宣其堙郁之气。道其滞塞之志。其必有助之者乎。诸公曰。子之言是也。然平壤伯偶因送客至此。一见诸公之乐。遽戒其过。是又不可不识也。于是乎书。
说
李浩然名字后说(按李原龄避辛H之祸。窃负其父唐。昼伏夜行。隐于永川。H诛始还。改名与字。李崇仁作名字说。)
客问曰。李君原龄更名集。字浩然。何也。李君盖尝困于忧患。岂徵其平日而有所改欤。予曰。否。不然也。李君义士也。凡事苟自外至者。举不能动其中。况改平日哉。李君忧患。我知之。当逆H用事时。君之乡人。有为H门下(旧本脱下字)者。君不义其所为。大忤其意。将害之。君避之南方。携老扶幼。野处草食。风霜雨雪之所侵。盗贼虎狼虫蛇之患。饥寒冻饿。忧劳穷厄。凡所谓人所苦者。方丛于一身。而君之志不小衰。是其中必有所养者存。故于忧患之来。其安之以义也若泰山之重。人不见其动转。其去之以勇也若鸿毛之于燎原之火。泯然无迹。其愈困而愈坚其志也如精金良玉。虽有烘炉之铄。沙石之攻。而其精刚温润之质。愈益见也。非中有所养者。能然乎。由是言之。李君之更名字。盖将识其养之素。而守之固以加勉之也。谓是为困于忧患。徵其平日而改之云者。非知李君者也。客曰。闻命矣。其所养者与养之之方何如。今李君集其名。字浩然。是本于孟子之言也。近星山李氏为李君名字序甚详且明。奚容赘焉。然不可孤问意。强一言之。夫所谓浩然者。乃天地之正气也。凡物之盈于两间者。皆得是气以为之体。故在鬼神为幽显。在日月星辰为照临。轧之为雷霆。润之为雨露。为山岳河海之流峙。为鸟兽草木之所以蕃。其为体也至大而至刚。包宇宙而无外。入毫芒而无内。其行也无息。其用也无所不周。而人则又得其最精者以生。故其在人。耳目之聪明。口鼻之呼吸。手之执足之奔。皆是气之所为。本自浩然。无所欠缺。与天地相流通。此则李君之所养者。而其养之也又非私意苟且而为也。舍之不可也。助之不可也。必有事焉。集义而已矣。噫。是气流行之盛。虽金石不可遏。入水而水不濡。入火而火不热。触之者碎。当之者震裂而莫能御。况吾既得最精者以生。而又养其最精者于吾身之中。以为之主。则向所谓人所苦者。皆外物之生于是气之馀者。又安能反害于吾之最精者哉。此吾断然以为李君中有所养。而无所改于忧患而无疑者也。客唯唯而退。书以赠李君。为名字后序。(一本作说)
无说山人克复楼记后说(以下五首锦南杂题)
(按。罗州废属县。)赵生璞。袖克复楼记来示予曰。此记乃无说山人所作。楼在涌珍寺。夫人之所贵乎楼观者。以其登高望远。游心骋目。穷山川引风月。以资游观之乐而已。于学也无与焉。今R楼以克复名。何取于楼哉。予曰否。不然也。人之忧乐。系之心而发之于所遇之境。彼其心有系于忧者。虽遇山川之胜。风月之美。适足以为之伤感也。零陵之山。南方之最秀者也。而逐臣(一本作者)以为囚。岳阳之楼。天下之壮观也。而迁客以为悲。苟失其本心则无往而不戚戚也。虽有楼观。岂得而乐哉。若夫克去己私。以复天理。则其心豁然。与天地同其大。万物同其和。浩浩荡荡。随所遇而皆乐。故有以箪瓢陋巷而不改其乐者。颜子之克复也。要之。惟其仁而后能乐其乐也。其以克复名楼。
得其本哉。
景濂亭铭后说
谦夫卓先生(光茂)于光州别墅。凿池种莲。筑土池中为小岛。构亭其上。日登以乐。益斋李文忠公命其亭曰景濂。盖取濂溪爱莲之义。欲其景慕之也。夫见其物则思其人。思其人则必于其物致意焉。感之深而厚之至也。尝谓古人之于花草。各有所爱。屈平之兰。陶潜之菊。濂溪之于莲是也。各以其中之所存。而寓之于物。其意微矣。然兰有馨香之德。菊有隐逸之高。则二子之意可见。且濂溪之言曰。莲。花之君子也。又曰。莲之爱。同予者何人。夫以其所乐。与人共之。圣贤之用心也。而叹时人之莫己知。以俟后来于无穷。苟知莲之为君子。则濂溪之乐。庶乎得矣。然因物而得圣贤之乐。亦岂易言哉。黄鲁直曰。周茂叔胸中洒落。如光风霁月。程子曰。自见周茂叔。每令寻仲尼颜子乐处所乐何事。自是风咏月。以归有吾与点也之意。道传私窃以为景濂有道。须要识得洒落气象。有与点之意。然后可以言至。文忠公之铭曰。钩帘危坐。风月无边一句。截断古人公案。安得一登其亭。与谦夫同参。
答田父
寓舍卑侧隘陋。心志郁陶。一日出游于野。见一田父。眉皓首。泥涂沾背。手锄而耘。予立其侧曰。父劳矣。田父久而后视之。置锄田中。行原以上。两手据膝而坐。颐予而进之。予以其老也。趋进拱立。田父问曰。子何如人也。子之服虽敝。长裾博袖。行止徐徐。其儒者欤。手足不胼胝。丰颊皤腹。其朝士欤。何故至于斯。吾老人。生于此老于此。荒绝之野。穷僻瘴疠之乡。魑魅之与处。鱼虾之与居。朝士非得罪放逐者不至。子其负罪者欤。曰然。曰何罪也。岂以口腹之奉。妻子之养。车马宫室之故。不顾不义。贪欲无厌以得罪欤。抑锐意仕进。无由自致。近权附势。奔走于车尘马足之间。仰哺于残杯冷炙之馀。耸肩谄笑。苟容取悦。一资或得。众皆含怒。一朝势去。竟以此得罪欤。曰否。然则岂端言正色。外示谦(一本作廉)退。盗窃虚名。昏夜奔走。作飞鸟依人之态。乞哀求怜。曲邀横结。钓取禄位。或有官守。或居言责。徒食其禄。不思其职。视国家之安危。生民之休戚。时政之得失。风俗之美恶。漠然不以为意。如秦人视越人之肥瘠。以全躯保妻子之计。偷延岁月。如见忠义之士不顾身虑。以赴公家之急。守职敢言。直道取祸。则内忌其名。外幸其败。诽谤侮笑。自以为得计。然公论腾。天道显明。诈穷罪觉以至此乎。曰否。然则岂为将为帅。广树党与。前驱后拥。在平居无事之时。大言恐喝。希望宠锡。官禄爵赏。惟意所恣。志满气盛。轻侮朝士。及至见敌。虎皮虽蔚。羊质易。不待交兵。望风先走。弃生灵于锋刃。误国家之大事。否则岂为卿为相。狼愎自用。不恤人言。佞己者悦之。附己者进之。直士抗言则怒。正士守道则排。窃君上之爵禄为己私惠。弄国家之刑典为己私用。恶稔而祸至。坐此得罪欤。曰否。然则吾子之罪。我知之矣。不量其力之不足而好大言。不知其时之不可而好直言。生乎今而慕乎古。处乎下而拂乎上。此岂得罪之由欤。昔贾谊好大。屈原好直。韩愈好古。关龙逢好拂上。此四子皆有道之士。或贬或死。不能自保。今子以一身犯数忌。仅得窜逐。以全首领。吾虽野人。可知国家之典宽也。子自今其戒之。庶乎免矣。予闻其言。知其为有道之士。请曰。父隐君子也。愿馆而受业焉。父曰。予世农也。耕田输公家之租。馀以养妻子。过此以往。非予之所知也。子去矣。毋乱我。遂不复言。予退而叹之。若父者。其沮溺之流乎。
锦南野人
儒家者流谈隐先生居锦南。一日。锦南野人有不闻儒名者求见先生。谓从者曰。吾侪野人。鄙不远识。然吾闻居乎上。治国政曰卿大夫。居乎下。治田曰农。治器械曰工。治货贿曰商贾。独不知有所谓儒者。一日。吾乡人欢然相传儒者至。儒者至。乃夫子也。不知夫子治何业而人谓之儒欤。从者曰。抑所治广矣。其学之际天地也。观阴阳之变五行之布。日月星辰之照临。察山岳河海之流峙。草木之荣悴。以达鬼神之情。幽明之故。其明伦理也。知君臣之有义。父子之有恩。夫妇之有别。长幼朋友之有序有信。以敬之亲之经之序之信之。其达于古今也。自始有文字之初。以至今日世道之升降。俗尚之美恶。明君污辟。邪臣忠辅。言语行事之否臧。礼乐刑政之沿革得失。贤人君子之出处去就。无不贯。其趋向之正也。知性之本乎天命。四端五典万事万物之理。无不统其中而非空之谓也。知道之具于人生日用之常。包乎天地有形之大而非无之谓也。于是。辨佛老邪遁之害。以开百世聋瞽之惑。折时俗功利之说。以归夫道谊之正。其君用之则上安而下庇。其子弟从之则德崇而业进。其穷而不遇于时。则修辞以传诸后。其自信之笃也。宁见非于世俗。而不负圣人垂教之意。宁穷饿其身。颠踬困厄。而不犯不义。以为是心之羞愧。此儒者之业。而夫子之所欲治也。野人曰。侈哉言也。其无乃F乎。吾闻诸吾乡之老。曰无其实而有其名。鬼神恶之。虽有其实。自暴于外则为人所怒。故以贤临人则人不与。以智矜人则人不助。是以。君子慎之。子从夫子游。而其言若是。夫子可知已。其不有鬼恶。必有人怒乎。呜呼。而夫子殆矣。吾不愿见。惧及也。奋袖而去。
家难
自予得罪。窜逐南荒。毁谤蜂起。口舌张。祸且不测。室家P惶。使谓予曰。卿于平日。读书孜孜。朝饔暮飧。卿不得知。室如悬磬。X石无资。幼稚盈堂。呼寒啼饥。予主中馈。取具随时。谓卿笃学。立身扬名。为妻子之仰赖。作门户之光荣。竟触宪网。名辱迹削。身窜炎方。呼吸瘴毒。兄弟颠踣。家门荡析。为世戮笑。至于此极。贤人君子。固如是乎。予以书复。子言诚然。我有朋友。情逾弟昆。见我之败。散如浮云。彼不我忧。以势非恩。夫妇之道。一醮终身。子之责我。爱非恶焉。且妇事夫。犹臣事君。此理无妄。同得乎天。子忧其家。我忧其国。
岂有他哉。各尽其职而已矣。若夫成败利钝。荣辱得失。天也。非人也。其何恤乎。
题跋
李牧隐送子虚诗序卷后题(按子虚。朴宜中字。号贞斋。)
道传奉阅牧隐先生送子虚诗序。至其称子虚曰。缜密精切。一毫不尽。K然如不得。未尝不一日三复曰。维天之命。于穆不已。是其道体之妙。充塞天地。贯彻古今。其所以流行发见者。无一息之间断。而在于人。则方寸之间。虚灵不昧。莫非此道之体。与天地周流而无间。惟是气质有偏。物欲为蔽。此心之灵。不能无操舍收放之时。而道之本于吾心。见诸日用之间者。于是乎有晦明绝续之几也。是以。君子之心。兢兢业业。惟恐一毫之未尽。而窒天命之流行。无一动之敢慢。所以协天行也。无一息之敢怠。所以顺天时也。学者而求至于此。岂有他哉。亦存一毫不尽。K然如不得之心耳。充是心而广之。则其戒惧乎不睹不闻之前。致谨乎隐微幽独之际者。自不容已。日用之间。真有以见天理之流行果无一毫之不尽。而心亦无所K然。广大宽平。自有不可形容之乐矣。抑尝窃念是道也。虽非窈冥恍惚之物。而其所以为微妙者。不可以泛滥求也。虽在平常日用之间。而其所以远大者。亦不可以卑近得也。唯其高明卓绝之士。潜深笃至之资。然后可与有为而亦有所达矣。是吾道之兴丧。在于人才。而天下之才。自古以为难。天也。非人之所能为也。牧隐先生主盟吾道。以兴起斯文为己任。有忧于此。其亦久矣。今称达可则曰豪爽卓越。子虚则曰缜密精切。盖赤乐得英才。深喜之之辞也。古人于斯文之兴丧。未尝不推之于天。而以得人为难。今二子之遇先生。天也。先生之得二子。亦天也。先生曰。斯文之兴。子虚既与其始。当与子虚终之。是天也。吾数人者。听命于天而已。此其所喜者甚至。而所期者赤远矣。二子勉矣哉。
读东亭陶诗后序(锦南杂题)
自晋至今千有馀年。世喜称渊明为人。予以为论其世诵其诗。则其人可知。当南北分裂之际。干戈相寻。民无宁日。内乱将作。王室将倾。此义人志士有为之时。而渊明则归去田园而已。及观其诗乞食，贫士怨诗饮酒等篇。但不胜其憔悴无聊。姑托酒以遣耳。得称于后世者如此。何欤。杜子美曰。陶潜避世翁。未必能达道。观其著诗集。颇赤恨枯槁。韩退之读醉乡记。
以为阮籍，陶潜。犹未能平其心。或为事物是非相感发。于是有所托而逃焉者也。二子为世名儒。善论人物。而其言如彼。则予之惑滋甚。今得东亭先生陶诗后序。曰憔悴于饥寒之苦。而有悠然之乐。沈冥于曲蘖之昏。而有超然之节。伏以读之。不觉叹息曰。噫。此所以为渊明也。虽去千载之远。如闻其謦而接见其容仪也。且其憔悴于饥寒之苦。沈冥于曲蘖之昏者。迹也外也。有悠然之乐。超然之节者。心也内也。在外者易见。在内者难知。宜后学未能窥其藩篱也。向者韩，杜之言。特托而言之耳。先生曰。不然也。渊明生于衰叔之世。知其时之不可为。高蹈远引。养真衡茅之下。尘视轩冕。铢看万钟。虽衣食不给。而悠然乐以忘其忧。及乎宗国既灭。世代迁易。一时之辈相招仕进。若吾渊明则不然。拳拳本朝之心。如青天白日。不事二姓。隐于诗酒之中。其高风峻节。凛乎秋霜之烈。不足此也。至于其诗。当忧则忧。当喜则喜。当饮酒则饮酒。其曰。夏日长抱饥。寒夜无被眠。则其饥寒之苦。为如何哉。笑傲东轩下。聊复得此生。则其悠然之乐。又如何也。其曰。舂秫作美酒。酒熟吾自斟。又曰。朝与仁义生。夕死复何求。岂非于沈冥之中而有超然之节乎。盖渊明之乐。不出饥寒之外。而其节亦在沈冥之中也。何也。知渊明不义万钟之禄。甘于畎亩之中。则饥寒乃所以为乐也。托于曲蘖。终守其志。则沈冥乃所以为节也。不可以内外异观也。道传曰。命之矣。退而书之。
题兰坡四咏轴末(按兰坡。清川伯李居仁自号。)
予在松京。日诣先生之室。左右无他物。惟琴书在床。傍置小盆。植松竹梅兰于其中。玩而乐之。予惟世俗之于松竹于梅兰。但见其苍苍而已。粲粲猗猗而已。亦知其妙有会于此心者乎。方其霜雪霾天。火云烁空。郁彼松竹。挺然独秀。阳德所钟也。冰崖石裂。众卉扫地。梅萼始敷。盈盈馥馥。春意之盎然也。至若露晓月夕。有香泠然。触于鼻端。是则兰之为物。禀阳气之多。而其馨香之德。可比于君子者也。盖阳者原之通。天地之生意也。草木虽微。生意发育。与此心生生之理。周流无间。先生之乐。其有得于此乎。先生之于草木。爱之笃而养之勤如此。况人与我同类而至贵者乎。况志同气合。如云之从龙者乎。今R观察于庆尚也。推是心而广之。将使斯民遂其有生之乐。熙熙然如草木之得时雨也无疑矣。
题渔村记后(按渔村。孔俯号。)
可远权先生为孔伯共(一本作恭。下同。)作记。宛然画出一渔村。伯共以朝士号渔村。志其乐也。伯共不惟乐之于心。而又发之于声。每酒酣。歌渔父词。非宫商。非律吕。而高下相应。节奏谐协。盖出于自然者也。夫乐渔村者伯共也。乐伯共之乐者可远也。道传听伯共渔父词。读可远渔村记。有悠然而会于心者。谓予能乐二子之乐。亦可也。嗟乎。俯仰此身。沧海一粟。当与二子浮云乎斯世。虚舟乎江湖。竟不知乐之者谁也。呜呼微哉。三峰郑道传宗之。书于江月亭。
兰坡四咏后说跋
道传尝为兰坡咏松竹曰。方其霜雪霾天。火云烁空。郁彼松竹。挺然独秀。自以为句语(句语。旧本作语句。)颇工。后闻挺字乃兰坡家讳。(按兰坡大人文简公名挺)思欲改之而难其字。问诸独谷。独谷微吟古人竹诗曰。屹然风霜表。色照乾坤寒。予即于言下领其意。以屹易挺。雅健(一本作捷)可诵。于是表其得于独谷者。俾世之独学而自以为是者有以洗其陋而其惑。因以自勉焉。
题真赞后
右真赞二篇。阳村权可远所作也。不扬之貌。奚足以辱先生之笔哉。而其言有过当者。予甚愧焉。然从游既久。则相观亦深矣。其有不可诬者乎。崔氏真赞。乃画外传神也。于是志之以示子孙耳。
三峰先生真赞(权近)
温厚之色。严重之容。瞻之如仰高山。即之如坐春风。观其B面而盎背者。可以知和顺之积中也。(此言其容貌)
光焰万丈。气吐长虹。方其穷而其志不挫。及其达而其德益崇。是其胸次浩然而自得者。必有因其集义以充之者也。(此言其气像)
好善之笃。处事之通。宽弘若河海之广。信果若蓍龟之公。则其局量规模之大。又非迂僻固滞者之所可得而同也。(此言其材器)
若夫性理之学。经济之功。辟异端以明吾道之正。仗大义以佐兴运之隆。文垂不朽。化洽无穷。真社稷之重臣。而后学之所宗也。(此言其学问事业文章)
庆淑宅主真赞(按庆淑宅主。即公夫人崔氏隰之女。)
事君子顺而义。教儿孙慈而厉。待亲族惠而周。抚婢仆严而恕。是虽出于天质之美。其亦有得于以德而相与者乎。
传
郑沈传(锦南杂题)
郑沈。罗州人也。仕州为户长。善骑射。不事家人生产。洪武四年春。以全罗道按廉使命。奉济州山川祝币。航海而去。与倭贼相遇。众寡不敌。舟中皆惧。议将迎降。沈独以为不可。决意与战。射贼应弦而毙。贼不能逼。及矢竭。沈知事不济。具袍笏正坐。贼惊谓曰。官人也。相戒莫敢害。沈自投水以死。而舟中人皆降贼。死者唯沈而巳。其乡人皆惜其死之不幸。而愚其果于自死也。郑先生闻而悲之。为之作传。且曰。嗟乎。死生固大矣。然人往往有视死如归者。为义与名也。彼自重之士。当其义之可以死也。虽汤镬在前。刀锯在后。矢石注于上。白刃交于下。触之而不辞。蹈之而不避。岂非义为重死为轻欤。果有能言之士述之于后。著在简编。其英声义烈。照耀人耳目。耸动人心志。其人虽死。有不死者存焉。故好名之士。甘心一死而不以为悔。今夫沈之死也。国家不得知。又无能言之士为之记述以垂于后。则沈之忠义。与水波而俱逝矣。吁可悲也。且以子路之贤。结缨之事。人以为难。沈一乡曲吏耳。而知降贼之不义。虽在急迫之时。能不失其正。具盛服待死。贼人见之。凛然莫敢犯。则其忠壮之气。有以折服顽凶之心矣。贼既不能害。勇于自裁。投之不测之渊。无一毫污染。从容就义。慷慨杀身。虽古人不及也。此皆出于天质之美。又非好名之士有所为而为者比也。忠义之烈如此。而世无知者。虽在乡党。不过惜其死之愚耳。呜呼。诚使人无死。则人道灭久矣。当寇敌胁降之时。忠臣非死。何以全其义。当暴侵逼之时。烈女非死。何以保其节。人遭难处之事。能不失其正者。幸有一死焉耳。以今言之。倭寇作患将三十年于R。族姓士女。多被虏掠。甘为仆妾而不辞。甚者为之行谍指道。视其所为。曾狗彘之不若。而不以为愧。无他。畏死故也。其视沈之死。为如何哉。且在平居之时。闻人行义。常自激昂策励。思效其万一。至于一朝亲履其变。畏怯恐惧。夺于利害。偷生负义者皆是。况不知其死之为义而以为愚乎。况其死泯灭而不传乎。呜呼。操行之难而名姓翳然。又为时俗所侮笑者。岂独沈哉。此传所以作也。
行状
高丽国奉翊大夫检校密直提学，宝文阁提学，上护军，荣禄大夫刑部尚书郑先生行状。
本贯。安东府奉化县。考。检校军器监　均。祖。秘书郎同正　英粲。曾祖。户长　公美。
先生姓郑。讳云敬。字7777。早丧母。养于姨母家。年(一本无年字)甫十馀。自奋于学。入荣州乡校。升福州牧乡校。初至。诸生易之。及课每捷魁。州牧皆器重之。从舅氏翰林安状原(名奋。母之兄。)来开京。学问日进。游十二徒。有名诸生中。大为翰林刘公，(名东美)门下赞成事谨斋安公所称赏。稼亭李公与为忘年交。闻东方山水之胜。约先生往观焉。先生欣然。不远千里。徒步从之。至宁海府。因留而(一本无而字)读书凡数年。又与故谏议大夫尹公(名安之)读书三角山。一览辄记。通大义即止。丙寅77月。中司马试。至顺元年十月。宋天逢榜登同进士。二年正月。除尚州牧司录。有诬龙宫监务赃罪者。按廉命先生按之。至龙宫见监务。不问而还曰。吏之贪污。虽曰恶德。非才足以弄法。威足以畏人者。不能济。今监务老耄不能任。人何畏而行赂乎。使(一本。使上有按廉二字。)果知其诬。叹曰。近来官吏皆以苛察为能。司录。诚长者也。州人有宦者得幸天子。奉使来入州。欲加先生以非礼。先生即弃官去。吏士号哭于道。宦者惭惧。夜追至龙宫郡。血颡谢请还。三年四月。入典校为校勘。四年三月。注簿。闰八月。郎阶(一本作皆)兼都评议录事。时院使张海奉御香使。国家命先生为接伴录事。使爱江陵妓与之偕。先生入启事。妓与使共席坐自若。先生叱下之。使愠怒。已而慰谕。先生丑之辞还。五年九月。迁三司都事。六年十月。除通礼门祗候。至正原年六月。典仪，注簿。阶皆承奉郎。二年八月。加德直郎弘福都监判官。三年77月。出知密城郡事。时宰相赵永晖以密人有负债者。托御香使安v。移文本郡徵之。先生寝其事不行。密候吏见使驰入金海府。以不及郊(一本无郊字)迎笞府使。奔还。与长吏入白金海府使无故见辱。今不从命。辱且不测。先生不听。一邑危之。使入郡礼毕。问前有移牒如何。先生曰。密人苟有负债者。赵自徵之。非相公所宜问。使怒令左右围之。先生正色曰。今郊迎舞蹈。奉迎天子之命。何以罪我。相公不布德音以惠远民。敢为是与。使诎而止。及代。先生以公干在外。不入郡即去。密人以月俸所当入赆行。夫人不受。四年九月。迁福州牧判官。户长权援尝同游乡校。下车之夕。持酒肴求谒。先生召与坐饮酒。
谓曰。今与若饮酒。不忘旧也。明日有犯法。判官不汝贷也。州僧正于瓮川驿路为贼所害。性命仅存。驿吏见之。问其故。僧正曰。予赍布若干疋。入某人家见粪田役人饮酒。到某处见人耘田。去许多步。有人自后厉声曰。我耘田者。呼与语。不应何也。未及对。即击之。夺布而去。吏扶入人家。未几死。吏执耘田者告于牧。耘田者服罪狱成。时先生自外还曰。杀僧正者恐非此人。牧使曰。已服矣。先生曰。愚民不忍鞫问之苦。恐怖失辞耳。牧使曰。公明处此。吾不知也。先生问粪田主曰。吾闻汝飨役人之日。僧正出。有言及僧正布者。毋隐。粪田主白。有一人在座曰僧正布。可充酒价。于是。拘其人及其妻以来。置其人外。先鞫其妻曰。吾闻某月日。而夫归汝布若干疋。渠谓从何得之。妻白某月日。夫以布归曰。借布者还之。问其人。借(一本。借下有布字。)者谁欤。其人辞屈伏罪。牧使邑人惊问之。先生曰。大抵盗贼。秘其踪迹。唯惧人知。其曰我耘田者。诈也。五年77月。入为三司判官。六年十月。拜奉善大夫书云副正。是年冬。充贺正使书状官朝燕京。时奇氏宠专宫掖。中贵多东人。持酒馔来馈。颇倨傲。先生正色曰。今日之馈。为旧主也。中贵愕然曰。教我矣。子大秀才也。七年三月。成均司艺。十二月。加奉常典校副令，直宝文阁知制教。八年二月。出按杨广道。九年十月。按交州道。风采所临。州郡肃然。其按杨广也。稼亭请扫先茔归韩州。先生造谒焉。笑语如布衣时。先生醉卧。顾稼亭曰。吾等可谓达矣。稼亭曰。予位四宰。然犹有居上者在。子仅得按廉秩四品。敢言达乎。先生曰。盍思东游时乎。稼亭大笑。十年四月。典仪副令。十一年正月。典法总郎。狱无冤滞。(按丽史本传日。转典法总郎。恭悯即位。以云敬与佐郎徐浩。守法不为权贵所挠。召入内殿赐酒。尚书玄庆言曰。两宫寝殿。地禁甚严。今外人出入无制。宫殿司门。宦寺之职。今使忽赤守之。视事之时。陛卫宜谨。今左右如市。奏事未了。已泄于外。掌刑之官。不可昵近。今郑云敬，徐浩。赐酒寝殿。皆戾古制。王然之。)十二年九月。又出为全州牧使。借奉顺大夫判典校寺事。时春夏之交旱甚。上官日大雨。吏民悦。前此有僧娶妻居家。一日出外。被伤死山路。其妻状诉于牧。无C久不决。先生上官。其妻又来诉。即鞫其妻有所私者。妻曰。无之。但邻有无妻男。尝戏妾曰老僧死则事谐矣。于是。即拘其男及其(一本无其字)母以来。置男外。鞫其母曰。某月日。而子为在家欤。出外欤。母曰。是日男自外而来曰。予困矣。与友人饮酒醉。即问其男所与饮酒者为谁。其男辞屈。果杀僧者也。时有(一本无时有二字)御香使卢某暴横甚。所至陵辱守令。疾驰入州。罪以不及郊迎。先生引礼不屈。即日弃去。父老号哭。使亦愧服。留之不得。后累有朝命。竟不赴。丙申七月。召为中散大夫兵部侍郎。掌武班铨选。注拟平允。九月。奉西海道察访兼军须之命。时当兵兴之初。粮饷为急。先生输粟数十万。(一本。万下有斛字。)期月事集。国家督诸道。引西海为辞。至正十七年二月。加中大夫秘书监宝文阁直学士。四月。存抚江陵兼朔方道采访使。朔方州郡。久没女真。疆域未分。兵革遽起。人民流散。先生辨疆域。制民产。不失土宜。民以为便。父老数百人状荐于朝。至今称之。七月。除大中大夫。十八年二月。以本职知刑部事。讼事有自都评议使下。先生谓宰相曰。式序百官。能者进之。不能者退之。宰相事也。至于法守。各有司存。事事皆由庙堂。是侵官也。讼者辐凑。先生听之。初若不经意者。及两造俱讼。剖析精当。胜屈皆称其平。玄陵嘉之。十九年三月。超授荣禄大夫形部尚书。二十年冬。玄陵南巡。先生追至忠州上谒。玄陵大悦。引见慰勉之。二十三年七月。除奉翊大夫检校密直提学，宝文阁提学，上护军。从其便也。二十五年冬。谢病归荣州。二十六年正月二十三日乙巳。病卒于家。寿六十二。附葬于先墓之域。在荣州治东十里。是年冬十二月十八日。夫人禹氏卒。(按圃隐奉使稿序曰。奔父丧荣州。居二年。继有母丧。凡五年。两说必有一误。)附之。荣州士族散员渊之女也。先生平日。不事家产。于世利淡泊如也。客至必置酒。夫人不计有无。随宜馔具。以顺亲贤友善之意焉。男三人。曰道传。壬寅科进士。今为宣德郎通礼门祗候。(按公乙巳为通礼门祗候。而此曰今为通礼门祗候。可疑。)曰道存，道复。皆读书。女一人。适士人黄有定。成均司艺瑾之子也。孙二人。津，澹(一本作泳)皆幼。男道传谨状。
墓表
廉义之墓
有原至正二十六年。高丽检校密直提学郑先生。卒于荣州之私第。其年正月乙巳。葬荣州(按郑尚书卒于丙午正月二十三日乙巳。而此曰其年正月乙巳。葬荣州。两说必有一误。)治东十里。附先茔也。友人星山宋密直，福州权检校相与议曰。生则字以表其德。没则谥以著其节。古也。然爵不应谥。则朋友谥之。若陶渊明之称靖节。徐仲车之称节孝是也。先友郑先生。早擢显科。扬历华秩。可谓达矣。而家无宿赀。妻子未免饥寒。处之淡如也。其廉矣乎。于朋友少有患难。以身任救恤之责。非其义。虽有公卿之势。视之蔑如也。其仪哉。于是题其墓曰廉义先生。
祭文
哭潘南先生文(并序○此下二首。锦南杂题。○按辛乙卯。朴公尚衷与公。请却北元使。遂得罪杖流。道死。)
噫乎先生乎。先生之生也。人疑之。先生之死也。人益疑之。俗贤利口。其巧如簧。时尚诡随。其柔如韦。先生不然。简默无言。先生守正。不与时推移。小人以此疑先生为讷为鲁。简贤附势。无人不是。利禄所在。举世争趋。先生不然。宁饿死沟壑。而吾不苟得。宁终身卑贱。而吾不妄求。此为善虽在佣丐之微。好之如芝兰。彼为恶虽在赵孟之势。疾之如仇雠。小人以此疑先生为迂为妄。当其死也。人皆畏死而重生。蒙耻冒辱。迭出哀鸣。先生不然。吾义之安于死也。宁触虎狼之口。吾不负义以求活也。吾身可杀也。吾道不可屈也。小人以此疑先生之戆也。君子则曰。先生之有道也。可以尊主庇民。而不得行于世。先生之有学也。可以贯穿古今。而不得信于人。义色凛然。而群小以愠。忠言直切。而上不以闻。以此疑先生命之戾而时之屯也。先生之为善也。可以福禄永终。而不得享其寿。可以遗庆后嗣。而不得保其身。以此疑先生之不幸也。
予则以为彼之疑皆非也。皆不知先生者也。道之行不行。时也。死生祸福。非在己(旧本作器)者也。先生于此。将何为哉。行吾义而已矣。先生之生也吾信之。先生之死也吾益信之。先生不与贪鄙者同贵。不与奸佞者同生。则其死乃所以保其身。其不贵乃所以为荣也。而又何疑乎。然则何哭乎。哭斯民之不被先生之泽也。哭吾道之无所托也。哭吾辈之无所取则也。非哭死也。为生者哭也。哭曰。
呜呼先生兮。已而已而。丁时不淑兮。人莫我知。闵时世之d兮。不忍默默以无言。曾微躯之几何兮。横抑河海之狂奔。遭漂溺而莫救兮。竟陨其生。人以此议先生兮。卒得狂名。我苟得其所兮。中心孔宁。惟贤达之卓轨兮。亮愚b之难明。吾辈负义以偷活兮。徒遑遑其畴依。嗟面目之有腼兮。内包羞而怀悲。呜呼。九原如可作兮。惟吾先生之与归。
谢魑魅文(并序)
会津多大山茂林。僻近于海。旷无人居。岚蒸瘴池。易阴以雨。其山海阴虚之气。草木土石之精。薰染融结。化而为魑魅魍魉。非人非鬼。非幽非明。亦一物也。郑先生独坐一室。昼永无人。或时投策出门。负手遐观。
则山川纠纷。草木相接。天阴野暝。满目萧然。阴气中人。支体沈困。于是还入其室。烦郁愦g。倦极就睡。低头暝目。若寐非寐。向之所谓魑魅魍魉之属。相与擂(擂怼Ｒ槐咀鬓馈)嘤。往来H翕。有若喜者。有若悲者。有若笑者。以跳踉冲冒。偃仆荡倚。先生厌其烦聒。又恶不祥。举手驱去。去而复来。不胜其怒。高声大叫。则忽然而觉。因(一本作固)以形消迹灭。廓尔无物。先生神悸气恐。如有所丧。久而后定。凝神静虑。肃气细息。假寐而坐。复有其物。援明引类。累累而至。若前所为。先生曰。尔阴物。与我不同类。曷为而来。且尔曷为而悲。曷为而喜笑乎。语讫。若有进而言者曰。通都显邑。第宅相望。冠盖日游。人之所居也。幽阴之墟。荒绝之野。魑魅之所滋也。子来即我耳。非我即子也。何以去我。子不量力。触讳犯忌。见黜明时。R非可笑欤。力学笃志。径行直遂。终罹祸谪。无路自明。亦可悲已。伏阴处幽。世莫我知。而子之学。钩深探赜。无微不穷。而得相从于荒陬裔壤之中。是则可喜也。且子不得齿于平人。见放在远。遇子者目动。语子者心怵。皆摇手却立。掉臂背行。惟我等喜子之来。与之从游。今以非类斥之。舍我其谁与为友哉。先生于是愧其言。且厚其意。谢以
文辞曰。
山之阿兮海之陬。天气霪阴兮草木以幽。旷无人以独居兮。舍尔吾谁与游。朝出从兮夕共处。或歌以和兮春复秋。既违时而弃世兮。曷又何求。跹跹草莽兮。聊与尔优游。
祭文僖公文(代人作○按文僖公。即柳淑。公之座主。代淑之子密直副使实作此文 。○乙丑)
呜呼。有昊天之德而不能报。有穷天之憾而不能释。(按恭悯戊申。柳淑论辛H杖流。H缢杀于灵光郡。)不肖孤所以痛心而泣血也。而又行高于一世而不能纪。功在于王室而不能白。则不肖孤尤得罪于名教也。惟我先考。当玄陵潜邸之日。间关万里。身负羁绁。及王定位。东还于国。入掌枢机。昵侍帷幄。从容参赞。多所裨益。变故相仍。祸乱屡作。不避危险。苦心焦力。以济艰难。此功在王室者也。间言一入。抽身而出。泥涂其轩冕。弊屣其爵禄。欣然若将终身。无纤芥之形于辞色。至于死生之际。确乎有不可夺之节。其行可谓高于一世矣。自先考之逝。日月倏忽。至十有八年之久。而志墓之石始刻。不肖孤稽缓之罪。不以是而免也。而先考之行之功。几泯而复存。岂非幸之万一哉。卜于吉日。埋此碑石。
先考有知。歆我明酌。
策题
会试策
问。自古言善治之道者。必有成法以为持守之具。其所以养国脉淑人心。传祚累世者。皆由于此。不可不慎也。若稽有虞。秩宗典礼。士师明刑。成周宗伯掌礼。司寇掌刑。以致雍熙隆平之治。其详可得而言欤。其命官也同。其列职也等。礼与刑果无轻重欤。至汉叔孙通制礼。萧何定律。亦何所本欤。绵蕞之仪。识者讥之。画一之法。得清静宁壹之效。唐太宗制贞观礼书。布之中外。又厅任德不任刑之说。有贞观太平之盛。是汉之治。由于刑法。而唐之治。本于德礼也。先儒曰。汉之大纲正。唐之大纲不正者。何欤。所谓德礼者。非大纲乎。恭惟　主上殿下以聪明之德。勇智之资。应天顺人。肇造丕基。不以势位为高。而常怀雍雍肃肃之敬。慈祥恻怛之念。谨礼恤刑之本。于是乎立矣。爰命攸司。考古今礼典之文而损益之。译朝廷颁降之律而开晓之。礼可谓定而刑可谓明矣。然其丧祭之制。果合于先王之旧。而无淫祀浮屠之杂欤。其制军也。果得蓄将教兵之法。而武备不至于弛欤。谓宴享得鹿鸣和乐之意。婚姻得附远厚别之义。而无习俗之陋可乎。贪墨非不戢也。暴乱非不禁也。而作奸犯科者或有之。其故何欤。岂有司不体吾　君之意。视礼刑为文具。而奉行之未至欤。抑承前朝紊乱之馀。弊习已甚而未易革欤。伊欲俾斯礼秩秩乎其文。绳绳乎其典。上自　宗庙朝廷。下至闾巷乡井。粲然有文以相接。欢然有恩以相爱。俾斯刑井井乎其可辨也。凿凿乎其可行也。上不避乎贵势。下不陵乎柔弱。期至于无刑。同归于至治。其道何繇。诸生以明体适用之学。待有司之问久矣。其悉著于篇。
殿试策
王若曰。惟予寡昧。荷　祖宗积累之德。膺臣民推戴之心。获登宝位。任大责重。罔知攸济。良用惕然。仰惟前代是宪。期致小康。稽之于书。曰文王自朝至于日中昃。不遑暇食。用咸和万民。又曰。文王罔攸兼于庶言庶狱。则宜若无所事事矣。其日不遑者何欤。自古为人君者。莫不以勤劳得之。逸豫失之。然徒知其勤。而不知所以为勤。其弊也失于苛察而无补于治矣。然则人君之所当勤者。抑何事欤。予每当听政。惟恐一事之或废。然万几至繁。何以辨其当否。而处之无
失欤。孜孜访问。惟恐民情之郁于下。何以使聪明益广而无所蔽欤。至于修令。惟恐反汗而不行。何以合于公理而使民怀服欤。子大夫讲明经学。博古通今。其必有能言是者矣。毋泛毋略。悉心以对。予将采择而用之矣。
铭
竹窗铭(并序○以下二首锦南杂题)
三峰隐者见彦畅父李先生问曰。子号竹窗。然乎。夫竹。其心虚其节直。其色经岁寒而不改。是以君子尚之。以励其操。至于诗以兴君子生质之美。学问自修之进。则其所托者深矣。古人之取于竹非一。敢问所安。先生曰未也。无甚高论。且竹。春宜鸟。其声高亮。夏宜风。其气清爽。秋冬宜雪月。其容洒落。至于朝露夕烟。昼影夜响。凡所以接乎耳目者。无一点尘俗之累。予于是早起盥瀹。坐竹窗净几焚香。或读书或弹琴。有时拨置万虑。默然危坐。不知吾身之寄于竹窗也。噫。先生之乐不在竹。但得之心而寓之于竹耳。请以是铭之。
有辟其窗。有郁者竹。君子攸宇。其贞如玉。左图右书。阅此朝夕。不物于物。维乐其乐。
河浩甫字铭(并序)
梅川河公字浩甫。求其铭于三峰隐者。隐者曰。物之在天地间。何莫非是气之所发见。然其至切而易见者莫如水。水之行也。流通而不息。其势也滔滔汨汨。浩然而莫能御。其至也必放乎海而后已。是孰使之然欤。易曰天一。生水。其生也最先。其去本也未远。即水之所以为浩然者。乃气之浩然也。公字浩甫。其取于水欤。取于气欤。观公所乐与所养。可知也。铭曰。
气乌乎养。义也。水乌乎乐。智也。智圆而义方。斯其所以为君子也欤。
赞
赵政丞(浚)真赞
于惟我　后。乃有重臣。重臣伊谁。赵公惟贤。志存经济。拯世之屯。手扶日毂。升于中天。功在王室。泽被生民。虽古名相。莫能或先。惟公之心。惟公之真。与国匹休。于千万年。
赵政丞(浚)真赞
其望之也。岩然岳峙。澄然渊s。其即之也。温然玉润。蔼然春阳。孰其状之。炳焕丹青。功高开国。位冠端揆。其事君也。坚确之节。夷险不贰。其爱民也。生育之心。
霈乎厥施。见恶如病。嗜善如饥。自处以正。人不忍欺。我赞非佞。多士是仪。

[book_title]三峰集卷之五
(奉化郑道传著○安东权近订)
经济文鉴(上)
宰相(按旧本。脱宰相二字。今填补。)
宰相之名。唐虞曰百揆。夏仍之。
百揆者。揆度庶政之官。
唐尧以舜宅百揆。
书曰。慎徽五典。五典克从。纳于百揆。百揆时叙。宾于四门。四门穆穆。纳于大麓。烈风雷雨不迷。
近按。慎五典。司徒之职。宾四门。四岳之职。纳大麓。司空之职。百揆则无所不统。司徒已下皆其所属。故使舜皆兼之也。
虞舜以禹宅百揆。
舜曰。咨四岳。有能奋庸。熙帝之载。使宅百揆。亮采惠畴。佥曰伯禹作司空。帝曰俞。咨禹。汝平水土。惟时懋哉。
近按。平水土。司空之职。使禹仍作司空而兼行百揆。犹舜以百揆而纳大麓也。○吕氏曰。舜绍尧极治。何用奋迅激昂。盖天下之治。不进则退。
必常存奋起之心。乃有日新不穷之治。虽在极治之时。此意不可忘也。○陈氏曰。舜岂不知禹必询于众者。付之公论而我无与也。
夏书曰。躬先见于西邑夏。自周有终。相亦惟终。
忠信为周
商汤。初置左右二相。伊尹为右。仲虺为左。
太甲时。伊尹为阿衡。高宗得傅说。爰立作相。置诸左右曰。朝夕纳诲。以辅台德。
周周公位冢宰。总百官。又周公为师。召公为保。以相成王。
近按。相业之大。以格君心为本。唐虞之际。以圣辅圣。都俞吁颉Ｖ胃裼谔臁Ｍ蚴烂镆约右印Ｒ粮抵相殷。周，召之相周。亦皆拳拳进戒于君。嘉谟嘉猷。溢于简册。为万世法。爱君之诚。正君之道。如此其至。故虽以太甲成王之困知而卒为令王。以兴至治。所谓惟大人。格君心之非。是也。后之为君相者。可不鉴哉。可不勉哉。
周官大宰之职。掌建邦之六典。以佐王治邦国。
近按。大宰即天官冢宰也。天于万物。无所不覆。冢宰于百官。无所不统。以冢宰属天官。帅百官以亮天工也。然列职于王则与六卿同谓之大。百官总焉则独谓之冢。
一曰治典以经邦国以治官府以纪万民
天官冢宰之职
二曰教典以安邦国以教官府以扰万民
扰。驯也。
地官司徒之职。此以下皆冢宰之所总。
三曰礼典以和邦国以统百官(统。合也。)以谐万民
春官宗伯之职
四曰政典以平邦国以正百官以均万民
夏官司马之职
五曰刑典以诘邦国以刑百官以纠万民
秋官司寇之职
六曰事典以富邦国以任百官以生万民
冬官司空之职
近按。六典。六卿之职也。冢宰无所不统。自百而归之六。自六而归之一。其所以调制之者。非官官而控理之也。非人人而称量之也。倡其长而众属从。举其纲而众目张。所操者至简。所居者至易。而所制者至众。上下相统。内外交应。本末具备。大小毕举。无一节不相关处。明乎易简之理则相业无馀蕴矣。又按舜之宅百揆。所先者徽五典。周之建六典。所先者亦教典。莫不以教化为急务。此虞，周之治所以为盛。后世急事功而以教化为馀事。故教典废而合于理。事典分而为户，工。后世之治不古若。良由教化之不明也。有志于善治者。可不以教化为先哉。
以八法治官府
一曰官属。以举邦治。
官属。六官之属。各有六十。各率其属。以任其职。则邦治无不举矣。
二曰官职。以辨邦治。
官职。六卿各有其职。不相侵乱。
三曰官联。以会官治。
联谓国有大事。则六官通职相佐助。
四曰官常。以听官治。
官有常数。职有常事。
五曰官成。以经邦治。
官府之事。终始一定之成体也。
六曰官法。以正邦治。
官法。谓职所主之法度。
七曰官形。以纠邦治。八曰官计。以弊邦治。
弊。审断之意。
李氏曰。周人责吏治之法。既官属以举之。复官职以辨之。既官联以会之。复官常以听之。既官成以经之。复官法以正之。其详至此。自无不举之职。犹官刑以纠。官计以弊。则知古人任职以(按以下有缺字。恐或是专字。)待吏以诚。而震砺考察。尤不敢废。唐虞考绩。汤制官刑。即此意也。
以八则。治都鄙。
王子弟食邑。公卿大夫之采邑。
一曰祭祀。以驭其神。二曰法则。以驭其官。三曰废置。以驭其吏。四曰禄位。以驭其士。五曰贡赋。以驭其用。六曰礼俗。以驭其民。七曰刑赏。以驭其戚。八曰田役。以驭其众。
注曰。驭。如驭马之驭。凡马之徐疾行止使之齐。皆由驭者之听。鬼神本无形声。只祭所当祭。合于理。便驭得。如后世淫祀徼福。先自失了。如何驭得鬼神。又如荒于游畋。非时役民。如何驭得众。举此便见事事做得当尽合于理。所以谓之驭。
以八柄。诏王驭群臣。
一曰爵。以驭其贵。
有爵则贵
二曰禄。以驭其富。
有禄则富
三曰予。以驭其幸。
注。幸者。王所亲幸也。可赐与之。不可爵之者也。
四曰置。以驭其行。
置者。耆老之人虽当废退。其素行贤明。特置之。
五曰生。以驭其福。
寿者。五福之首。
六曰夺。以驭其贫。
七曰废。以驭其罪。
八曰诛。以驭其过。(按诛。责让也。)
王氏曰。于六典曰佐王治邦国者。大治。王与大宰共之也。于八法八则。直曰治官府都鄙者。小治。大宰得兼之也。于八柄八统曰诏王者。是独王之事也。大宰以其义诏之而已。
以八统。诏王驭万民。
一曰亲亲二曰敬故三曰进贤四曰使能五曰保庸六曰尊贵七曰达吏八曰礼宾
以九职。任万民。
一曰三农。生九谷。二曰园圃。毓草木。三曰虞衡。作山泽之材。四曰薮牧。养蕃鸟兽。五曰百工。饬化八材。六曰商贾。阜通货贿。七曰嫔妇。化治丝。八曰臣妾。聚敛疏财。九曰f民。无常职。转移执事。
以九赋。敛财贿。
一曰邦中之赋
国中之民
二曰四郊之赋
百里之内
三曰邦甸之赋
二百里之内
四曰家削之赋
削作稍。食邑也。
五曰邦县之赋
四百里
六曰邦都之赋
五百里
七曰关市之赋
八曰山泽之赋
九曰币馀之赋
法式所用之馀
郑氏曰。畿外有贡。畿内有赋有税。公田以为税。私田以为赋。
以九式。均节财用。
式。谓财用之节度。
一曰祭祀之式二曰宾客之式
三曰丧荒之式四曰羞服之式
五曰工事之式六曰币帛之式
七曰刍秣之式八曰匪颁之式(匪分也。○按匪读为分)
九曰好用之式(因其所好而用之)
李氏曰。有以敛于民。无以节于己。则锱铢之积。不足以供泥沙之用。此九式所以统九赋也。○陈氏曰。九赋九式。尽总于冢宰。以此取之。以此
用之。秦汉以来。人主私意日生。创为科目。掌天下之财则有大司农。掌王之治藏则有少府。掌役入民财则有水衡都尉。而大司农则供邦国经费之用。少府则供王食奉养之用。水衡则供王之私用。色目既颁。各司其局。征敛搜求。富藏于官。夫王者外薄四海。阖门而视皆一家也。今阖门而与子弟为市。虽尽得子弟之财。犹不富也。
以九贡。致邦国之用。
胡氏曰。先王授民以田则定其赋。授诸侯以国则有其贡。赋者养天子之礼。贡者事天子之义。○李氏曰。致者。使之自至。非穷欲以求之也。用者。所贵适于用。非贵远方之珍异也。
一曰祀贡二曰嫔贡(丝之属)三曰器贡四曰币贡五曰材贡六曰货贡七曰服贡八曰骞(羽毛可注旌旗也)九曰物贡(杂物鱼盐橘柚)
郑氏曰。列九赋于前。以九式处其中。乃以九贡列其后。何也。盖王国之财。自足以充国之用。善治国者。有生财之道。又奚待于诸侯然后足哉。
故列九赋之目。即继以均节之式。明生财之道。既有九赋。则量入以为出可也。若乃邦国之贡。本诸侯奉上之诚意。不急急于致之。立法于此。俟其自至耳。
以九两。系邦国之民。
两。犹耦也。所以协耦万民。
一曰牧。以地得民。二曰长。以贵得民。
长。诸侯之长。
三曰师。以贤得民。四曰儒。以道得民。
五曰宗。以族得民。六曰主。以利得民。
主。采邑之主。
七曰吏。以治得民。八曰友。以任得民。
九曰薮。以富得民。
薮。虞衡掌山泽之薮。富。薮中材物。
王氏曰。民心无常。难合易睽。非平时拳拳不忍去。必非一人名位可得而留。惟夫牧以地。长以贵。主以利。吏以治。薮以富。足以系民之身。师以贤。儒以道。足以系民之心。宗以族。使知天属之亲不可离。友以任。使知人道之交不可间。然后相安相养。相亲相逊。虽有变故。之死靡佗。后世
九两既废。人心亦离。上之人果何道而服属其心也。
正月初吉。始和布治于邦国都鄙。乃县治象之法于象魏。使万民观治象。挟日而敛之。
县音玄。象。魏阙也。挟日。旬日也。
乃施典于邦国。而建其牧。立其监。(一国之监)设其参(卿三人)傅其伍(大夫五人)陈其殷(众士)置其辅。(府史胥徒○按朱子曰。监非一国之监。即天子大夫为三监者。盖邦国固已有君。但建牧立监以总之。)
乃施则于都鄙。而建其长。(采邑之长)立其两。(卿两人)设其伍。陈其殷。置其辅。
乃施法于官府。而建其正。立其贰。设其考。(考成也佐成事者)陈其殷。置其辅。
凡治。以典待邦国之治。以则待都鄙之治。以法待官府之治。以官成待万民之治。以礼待宾客之治。祀五帝则掌百官之誓戒与其具修。前期十日。帅执事而卜日遂戒。及执事。视涤濯。及纳享。(谓纳牲)赞玉牲事。及祀之日。赞玉币爵之事。
注。玉与币。所以礼神。爵所以献酒。
事大神祗亦如之。享先王亦如之。赞玉几玉爵。
大朝觐会同。赞玉币玉献玉几玉爵。
大丧。赞赠玉含玉。
作大事则戒于百官。赞王命。
王视治朝则赞听治。视四方之听朝。亦如之。
视。与视同。
凡邦之小治则冢宰听之。待四方宾客之小治。
郑氏曰。大事决于王。小事冢宰专平。○薜氏曰。王者坐庙堂。以朝诸侯。其事甚大。大宰不敢与其政。特赞其听治而已。诸侯朝时。资粮之费。饔飧币帛之奉。以至出入往来之具。皆小治也。岂可无以应之。故冢宰为之待四方宾客之小治。
岁终则令百官府各正其治。受其会。(会。大计也。)听其致事。而诏王废置。三岁则大计群吏之治而诛赏之。
王氏曰。受其一岁功事财用之计。听其所致。以告于上之事。则其吏之治行可知矣。于是乎诏王废置。○章氏曰。冢宰一官。其属六十尔。未始有一事关乎天者。而谓之天官何也。古之大臣。论道经邦。转移人主之心术。而正天下之万事者。皆寅亮燮理也。皆对时育物。抚五辰而熙庶绩也。和同天人之际。使之无间然者。虽圣人之能事。而大臣实辅佐之。加天官于冢宰之上。其尊大臣也虽至。其所以责大臣也益深矣。○孙氏曰。论道经邦。燮理阴阳。然后为一相之职。今大宰不过从事文书法令之间。无以别于五官。奚取乎相哉。盖古之论道经邦者。未尝离事物而尚清谈。文书法令之间。亦莫不有道焉。○近按。三代之制。至周大备。周官法度。最为详明。可举而行。故备列大宰之职。以示相业之大。程子谓有关睢麟趾之美意。然后可以行周官之法度。盖欲先正心修身以齐其家也。凡为相者。要常以正己正家为先乎。
总论
周冢宰职。无不统。
内朝宿卫之士。外庭徒役之人。职之卑者也。而冢宰统摄之。异时侍御仆从皆正人者。非出于此乎。大府受藏之务。司会稽考之任。事之末者也。而冢宰均节之。异时用度有节。无奢用滥赐之弊者。又非出于此乎。奴仆熏腐之流。宫闱嫔御之职。供奉饮食之役。员之至冗。物之至微者也。而冢宰得主之。异时家齐身修心和气平。无女宠之患者。亦皆出于此也。以冢宰之尊。其所统皆士大夫不屑为之务。宜若亵矣。噫。此其所以为论道经邦之职。此其所以为格君心之事业也。
秦曰丞相(丞。奉。相。助也。)
近按。宰相之职。上以规正君德。下以总摄百职。其任甚重。故虽人主之尊。必致敬以礼之。虚心以听之。非止承助于君而已。秦以丞相名之。名称始卑而职业亏矣。
秦相之职。(句)分。
宫伯宫正则分入于郎中令而宿卫之意失。司会大府则尽入于治粟内史而出纳之意坏。膳人医师则尽入于小府。宫人内府则尽入于中长秋而供奉饮膳使令之职废。秦人焚烈周官。将古人所以体统维持之具。分散四出。众职既分。大臣莫统。而人主燕私玩狎之际。心术转移。性质浸渍。无所不至。此周人任相之意。而坏于秦者也。
近按。周官宫伯。掌贵游子弟之宿卫。宫正。掌宫中徒役之人。皆属天官冢宰。而秦置郎中令。掌宫殿掖门。卫尉掌宫门屯兵。始不属于宰相矣。大府司会以下皆然。
汉仍秦制。高皇帝初置丞相一人。孝惠，高后置左右丞相。
高帝时。萧何，曹参相继为丞相。
近按。萧何，曹参。素不相能。及何方病。举参以自代。参亦遵何约束。无所变更。皆能不以私憾灭公义。以致清静宁谧(一本作壹)之治。以基四百年之业。为汉宗臣。虽曰起于刀笔。何可少哉。
文帝时。周勃，陈平为左右丞相。
近按。陈平功业虽劣于萧，曹。然当吕雉牝鸣。刘氏几危之际。而能将相交O。以有安刘之功。又其言宰相之任有可观者。故并著之。○陈氏曰。陈丞相不对钱谷决狱。论者谓得宰相体。愚谓汉相失职。自平始也。夫钱谷之出入。国用之本也。决狱之多寡。民命之所系也。宰相不与闻焉。而使天子责之廷尉与治粟内史。则凡九卿以下宰相。皆不与知矣。
汉相之职。初重后轻。
御史大夫副丞相。如诏下诸侯王。则御史以其制书。诣于丞相同署。乃行。是相得预制书。太尉职属丞相。如匈奴入寇。太尉官罢。丞相将兵击之。是相得兼武事。
文帝三年。罢太尉官。丞相兼之。匈奴入寇。丞相将兵击之。
二千石之重。丞相罢戮之。而列卿无紊权之弊。阉宦之宠。丞相请诛之。而近习无预政之患。加官末置。而内庭外庭。丞相得通主之。
侍中左右曹吏散骑中常侍皆加官。大司马以下中常侍诸吏为中朝。丞相以下至六百石为外朝。
掾史行部而州郡民事。丞相得尽知之。
遣丞相史。出刺督察。
此自高文之时。委任大臣。责重权尊。所谓大纲正者此也。高皇帝，萧相国之规模远矣。
右言初重之得
自李严贪禄固位。缄默不言。而张汤以舞文为御史大夫。得自奏事。而御史之权重。自千秋括囊。杨敞不言。而霍光以大司马内领尚书。外领军马。
而大司马之权横。○自丞相不敢擅召二千石。而相不得统列卿。弘羊榷利。温舒峻法。九卿更进用事。而事不关于丞相。宦者典尚书章奏。而相不得问内庭。此武帝过惩田鼢专权之弊。而深抑宰相之权。汉初任相之制。而坏于武帝者也。
宣帝时。丙吉，魏相。虽重丞相之权。而不能禁御史之抗礼。宦官之用事。石显弄权。董贤窃政。中官益恣。而事权过于丞相。诸吏居中举法。侍中论诬大臣。而加官权重。宰相疏远。是中朝之血脉。不关于丞相。刺史得自奏事。绣衣专遣出使。而府掾在内。不闻利害。是州郡之血脉。不关于丞相。
光武时。卓茂以太傅当冢宰之任。而假论道之名。不任政事。故事权尽归台阁。自此以后。其居公卿之位者。皆徒享富贵。而不知事权之去已。陵夷卒至于败。如神龙安于豢养之乐。而失其所以为神。终为人所制如犬羊然。呜呼痛哉。
右言后轻之失○近按。内外不相通。祸乱之所由生也。故成周冢宰之职。上自宫卫。外至邦国。凡天下之事。无一不总。故庶绩咸熙。而上下相安。今汉相。上之不得问内庭之事。敢望其能格君乎。下之不得问郡县之事。又安能熙庶绩也。徒食天禄。以充其位而已。欲天下之不乱。难矣。
先主时。诸葛亮为丞相。
近按。诸葛孔明龙卧南阳。以待先主三顾而后起。即伊尹畎亩之幡然也。出师二表。议论正大。当与伊训，说命参看。故出处大节。忠诚大义。三代以后一人而已。其所以开诚心布公道者。实可为宰相之法。虽其运移身歼。功业未成。岂可以此而遗彼也。
晋宋以来相职废。或以佗官而掌机密。或为侍中而赞朝政。
数朝以来。风流相尚。以空谈为清贵。勤事为俗流。或事肥遁。或崇辞致。或饰仪规。或尚放旷。弃礼法如土梗。视义理如桎梏。朝纲废弛。众职隳弊。卒至夷狄乱华之祸。岂非清谈废务之咎哉。
唐相无定员。常以佗官居职。但加同中书门下三品及平章事知政事。参知机务。参与政事及平章军国重事之名者。并为宰相。(唐世宰相。名尤不正。)
相职有得失
英卫智勇
英公李绩。卫公李靖。
房杜谋断
玄龄善谋。如晦善断。
王魏规谏
王圭魏徵。知无不言。
姚宋正变
姚崇善应变。宋Z持正。
张曲江峭直刚方
张九龄直言。又争安禄山有反相。不杀必为后患。
陆宣公论谏仁义
陆贽数直谏。或规之则曰。吾上不负天子。下不负所学。
裴晋公身佩安危
裴度操守坚正。功名震四夷。用不用。常为天下重轻。
名称虽繁。而事业无废。职位若异。而机务不隳。皆可尚也。
右言其有得
李林甫奸谀用事。是以有范阳之变。(安禄山反)
卢杞邪谋得进。是以有泾卒之乱。(朱反)D异小人见信。是以有阉宦之祸。
宪宗信用程异，皇甫D。而中人王守澄等弑帝。是盖用者非贤。贤者不用。祸变迭兴。可胜叹哉。右言其有失
近按。汉唐之相。虽有可称。皆能居位。机务不亏而已。其于格君之道。⒑跷次拧Ｎㄎ褐９，陆宣公号能规谏。盖庶几焉。太宗听之。故兴贞观之治。德宗舍之。故有奉天之乱。然而两公规谏。亦规规于事为之末尔。岂能格其非心乎。故魏徵不能正太宗之惭德。陆贽不能救德宗之偏私。
宋沿唐制。而以平章为相。后又以左右仆射为相。左相必兼门下侍郎。右相必兼中书侍郎。后改为左右丞相。
相职有得失
赵普开国原勋
普谓太宗曰。臣用论语一半。佐太祖定天下。用一半佐陛下致太平。
薛居正方重自居
居正方重。不事苛察。
沈伦清节自守。李P，吕蒙正善于规谏。
李P阴风君德。蒙正知无不言。
李琪吕端深得相体
琪进思贤从谏之对。端无喜赏惧挫之心。(按无。旧本作尤误。赵普曰。吕公奏事。得嘉赏未尝喜。遇抑挫未尝惧。亦不形于色。真台辅之器也。)以上太宗时相
李沆风范端凝
李沆每朝必奏水旱盗贼之事。谓同列曰人主不可一日不知忧惧也。
王文正深戒竭民。亦惩榷利。
王文正居相位。未尝见爱恶之色。天下谓之大雅。谓江淮发运使曰。江淮民力竭矣。又谓江西转运使曰。朝廷榷利至矣。人曰。真宰相之言也。
向敏中。始除端揆。厨绝饮宴。累在衡轴。门无私谒。
敏中为相。上意贺客必多。令往视之。门阑悄然。又令人至庖厨。问亲旧饮宴者。亦寂无一人。
毕士安。力荐材堪将相者。而以驽朽自处。以名节自励。而夷险不易。李迪。谏幸汾阴非天意。请出内藏。以备凶荒。敬天爱民之诚心也。
帝幸汾阴。李迪谏曰。土木之役。过往时百倍。今蝗虫之变。天所以警陛下也。又请出内藏。以便国用。民不劳矣。
寇莱公请幸澶渊。以挫虏气。使三十馀年绝无边警。社稷之忠也。
契丹围澶渊。准劝帝亲征。虏乃夺气。而能左右天子。如山不动。却夷狄保宗社。天下谓之大忠。以上真宗时相韩琦，杜衍。匡辅王室。大济艰难。中外泰宁。(按泰宁。旧本作嬉游。宋史曰。韩琦临大节。处危疑。苟利国家。知无不为。故能匡辅三后。大济艰难。中外泰宁。)
琦天资忠厚。能决大事。凡所建明。不顾于私。折节下士。奖拔贤俊。苟公论所与。虽素所不悦。必收用之。杜衍。苞苴宝货。不敢到其门。时号清白宰相。
文彦博，富弼拜相之日。|绅相贺。
彦博沈敏有谋略。知国家大体。能断大事。光辅四朝。勋德著明。富弼早有公辅之望。名闻夷狄。临事周悉。敢言不顾。忠义之性。老而益笃。
范文正公仲淹。先天下之忧而忧。后天下之乐而乐。
曾公亮。顾命受遗。任重节坚。
公亮力赞仁皇。早建太子。喜荐士。多得人。
晏殊不求恩泽。而天子靳举(靳举。一本作勤渠。)之问有宠焉。
晏殊务荐贤。不为子弟求恩泽。其在陈州。上问宰相曰。晏殊居外。未尝有所请。其亦有所欲耶。
宋庠无所作为。而不害为雍雍君子。
庠既参大政。朝廷无事。后既登庸。尤务清净。无所作为。以上仁宗时相。四十二年。风淳俗美。太宗之治。于斯为盛。
吕公著识虑深敏。量宏而学粹。苟便于国。不以利害动其心。
英宗时相
司马温公忠信孝友。恭俭正直。躬亲庶务。不舍昼夜。
司马公在相位。辽人敕其边吏曰。中国相司马矣。切毋生事开边隙。罢f居洛十五年。天下以为真宰相。神宗崩。赴阙。卫士望见。皆以手加额。都民争遮道呼曰。愿公无归洛。留相天子。活百姓。所在数千人聚观之。
范纯仁清心寡欲。约已便民。
以上哲宗时相
丁谓以谗佞。卒至贬死。王安石用新法。天下怨之梁适，刘沆。以贪黩挟私见劾。王圭柔懦。蔡确刚诈。皆非论道之人。章起自谪籍。滥居在揆。变乱典形。曾布，韩忠彦。对持相衡。奸巧相夺。蔡京奸邪百出。是时小人更迭用事。驯致中原之变。噫。
元置在右丞相。位在尚书令之下平章政事之上。凡内外合行大小事务。并听中书省区处奏闻。违者论罪。
高丽国初。官制皆袭罗末之号。唯拜金傅为政丞。盖尊崇之号也。至中叶。稍稍改革。例以唐宋之制命官号。曰门下侍中。是为宰相。至忠宣王避元制。改门下侍中为都佥议中赞。又改中赞为政丞。恭悯王复改为门下侍中。本朝初因之。后改侍中为政丞。
宰相之职
上则调和阴阳。下则抚安黎庶。内以平章百姓。外以镇抚四夷。国家之爵赏刑罚所由关也。天下之政化教令所由出也。殿陛之下。论道德而佐一人。庙堂之上。执陶甄而宰万物。其任岂轻哉。国家之治乱天下之安危。常必由之。固不可易其人也。唐虞之皋陶，稷，契。商之伊尹，伊陟。周之太颠，闳夭，周，召。汉之萧，张，平，勃。唐之房，杜，姚，宋，裴度。皆任得其终。故至于今法唐虞之隆。推商周之治。称汉唐之盛。苟舍是而任之。必致倾危。故后世宰相匪人而覆亡相踵。可胜惜哉。任宰相之事。必有宰相之材。不求其人。或柔弱易制。或佞邪谄进。或结托外戚。或附丽中人。便居具瞻之地。处论道之职。奸邪者则立权作福。鬻官卖法。以乱天下。柔弱者则承意顺旨。循默不言。以固恩宠。大则危社稷。小则隳纪纲。宰相之任。何可轻授。
相业(正己格君知人处事)
正己
其身正。道行于妻子。其身不正。不能行于妻子。至亲尚然。况其君乎。故曰。辅相之业。莫大于正己。
格君
人不足与适也。政不足与间也。惟大人。为能格君心之非。君仁莫不仁。君义莫不义。一正君而国定。故曰辅相之业。莫大于格君。
知人
知人。尧舜所重。不知皋禹之圣而举之。四凶之恶而斥之。虽有其仁。不能平治天下。况其下者乎。故曰辅相之业。莫大于知人。
处事
一日之内。事几之来。至于千万。苟或一事之有失。则祸乱生焉。故古之善处事者。必于几而谨之。所谓图难于其易。为大于其细者也。然非知几君子。孰能审而处之。使不至于失也。故曰辅相之业。莫大于处事。
自三代以来。能尽相业者。惟伊尹，傅说，周公为能然也。盖太甲欲败度。纵败礼。几坠汤绪。而使之克终允德者。伊尹也。高宗旧学甘盘。厥终罔显。而使之终始典学。德修罔觉者。傅说也。成王不知稼穑之艰难。而使之复修后稷，公刘之业者。周公也。古之格君者如此。然岂无所自欤。伊尹之一德。傅说之多闻。周公之原圣。乃其所以格君之则也。若汉之萧，曹，丙，魏。唐之房，杜，姚，宋。谓之知人处事则可。谓之正己格君则未可也。高祖惑于爱妾。几废太子。卒使吕氏称制。社稷将危。宣帝诗书法律。周召刑馀。为汉室基祸之主。太宗闺门惭德。民无则焉。卒使武才人僭号。李氏几亡。玄宗荒淫无度。胡雏乱华。彼数人者。身为宰相。皆不知所以正之。他有所称。何足观哉。良由不能正其己。故亦不能正其君。惜乎。
引君当道
君子之事君也。务引其君以当道。至于仁而已。惟大人为能格君心之非。荀子曰。孟子三见齐王而不言事。曰。我先攻其邪心。
献可替否
晏子曰。君所谓可而有否焉。臣献其否。以成其可。君所谓否而有可焉。臣献其可。以替其否。是以政平而不干。民无争心。
先遗其身
文中子。房玄龄问事君之道。子曰无私。又问正主庇民之道。曰先遗其身。夫能遗其身。然后能无私。无私然后能至公。至公然后能以天下国家为心。
含晦其美
程子曰。为臣之道。当含晦其章美。有善则归之于君。乃可常而得正。上无忌恶之心。下得恭顺之道。
周公乃尽其职
世儒有论鲁祀周公以天子礼乐。以为周公能为人臣不能为之功。则可用人臣不得用之礼乐。是不知人臣之道也。夫居周公之位。则为周公之事。由其位而为者。皆所当为也。周公乃尽其职尔。
显比
臣之于君。竭其忠诚。致其才力。乃显比其君之道也。用之与否。在君而已。不可阿谀逢迎。求其比也。
居否济否
当君道方否之时。处拷之地。所恶在居功取忌而已。若能使动必出于君命。威柄一归于上。则无咎而其志行。可以济时之否矣。
明哲处之
为臣之道。当使恩威一出于上。众心皆随于君。若人心从己。危疑之道也。居此地者。惟孚诚积于中。动为合于道。以明哲处之则又何咎。
止恶于初
大臣之任。上畜止人君之邪心。下畜止天下之恶。夫人之恶。止于初则易。既盛而后禁则捍格而难胜。故上之恶既甚。则虽圣人救之。不能免违拂。下之恶既甚。则虽圣人治之。不能免刑戮。莫若止之于初。如童牛之加牿则元吉也。
忧勤谨畏
以人臣而当重任。必常怀危厉则吉。如伊尹，周公。何尝不忧勤谨畏。故得终吉。
内存至诚
以刚强之臣。事柔弱之君。当内存至诚。不假文饰于外。上下之交不以诚。其能久乎。
诚意能动
君子之事上也。不得其心则至诚以感发其志意而已。苟诚意能动。则昏蒙可开也。柔弱可辅也。虽不正。可正也。古人之事庸君常主。而克行其道。己之诚意上达。而君见信之笃耳。管仲之相桓公。孔明之辅后主是也。
至诚见信于君
大臣当险难之时。唯至诚见信于君。其交固而不可解。又能开明君心则可保无咎。
遇非枉道逢迎
当睽之时。君心未合。贤臣在下。竭力尽诚。期使之信合而已。至诚以感动之。尽力以扶持之。明义理以致其知。杜蔽惑以诚其意。如是宛转。以求其合也。遇非枉道逢迎也。
进贤退不肖
宰相只是一个进贤退不肖。若著一毫私心便不得。前辈尝言做宰相。只要办一片心。办一双眼。心公则能进贤退不肖。眼明则能识得贤不肖。此两言说尽做宰相之道。只怕其所好者未必真贤。其所恶者未必真不肖耳。
今日只用牢笼之术
今之为宰相者。朝夕疲精神于接应书问之间。更何暇理会国事。世俗之论。遂以此为相业。然只是牢笼人住在那里。今日一见。明日一请。或住半年周岁。或住数月。必不得已而后与之。其人亦以谓宰相之顾我厚。令我得好差遣而去。贤愚同滞。举出以谓当然。有一人焉。略欲分别善恶。杜绝干请。分诸门于部中。已得以免应接之烦。稍留心国事。则人争非之矣。
天官之职。非大其心者。不能为。
天官之职。是总五官者。若其心不大。如何包得许多事。且冢宰。内自王之饮食衣服。外至五官庶事。自大至小。自本至末。千头万绪。若不是大其心者区处应副。事到面前。便且区处不下。况于先事措置。思患预防。是费多少精神。所以记得此。复忘彼。
人主之职在论相
人主以论相为职。宰相以正君为职。二者各得其职。然后体统正。朝廷尊。天下之政。必出于一而无多门之弊。苟当论相。求其适己。而不求其正己。取其可爱。而不取其可畏。则人主失其职矣。当正君者。不以献可替否为事。而以趋和承意为能。不以经世宰物为心。而以容身固宠为术。则宰相失其职矣。二者交失其职。是以。体统不正。纲纪不立。而左右近习。皆得以窃弄威权。卖官鬻狱。使政体日乱。国势日卑。虽有非常之祸伏于冥冥之中。上恬下嬉。亦莫知以为虑者也。
宰相天下之纪纲
一家则有一家之纪纲。一国则有一国之纪纲。若乃乡总于县。县总于州。州总于诸路。诸路总于台省。台省总于宰相。宰相兼总众职。以与天子相可否而出政令。此则天下之纪纲也。
辅相当选刚明正直之人
选任大臣。必得刚明公正之人而后可。其所以常不得如此之人。反容鄙夫之窃位者。非有佗也。直以一念之间。未能撤其私邪之蔽。而燕好之私。便嬖之流。不能尽由法度。若得刚明中正之人以为辅相。则恐有以妨吾之事。害吾之人。而不得肆。是以。选抡之际。常先排摈此等。置之度外。然后取其疲懦软熟平日不敢直言正色之人而揣摩之。又于其中。得其至庸极陋决可保其不至于有所妨者。然后举而加之于位。是以。除书未出而物色先定。姓名未现而中外已逆知其非天下第一流矣。
大臣虑四方
客有为固始尉言淮甸无备具。朱文公曰。大臣虑四方。若位居宰相。也须虑周四方始得。如令宰相思量得一边。便全然掉却那边。如人为一家之长。一家上下。也须常常都挂在自家心下始得。
宰相择长官。长官择具僚。
朱文公曰。方今朝廷只置二相三参政兼六曹。枢
密可罢。如此则事易达。又如宰相择长官。长官却择具僚。令铨曹注拟小官。繁则不能择贤。便每道只令监司除差亦好。每道仍只用一个监司。
今日立对之非
古者三公坐而论道。方可仔细说得。如今宰执奏对之时。顷刻即退。所有文字。怀于袖间。只说得几句。便将文字对上宣读过。那得仔细指点。且须有个案上指书利害。上亦知得仔细看。如今顷刻便退。君臣如何得同心理会事。
当以进贤退奸为职
夫杜门自守。孤立无明者。此一个之行也。延纳贤能。黜退奸险。合天下之人。以济天下之事者。宰相之职也。奚必以无党者为是。而有党者为非哉。
广资天下之材
夫宰相以己之材为天下用。则用天下而不足。以天下之材为天下用。则用天下而有馀。今者进位于辅相之列。则所资于天下之材者益众。而所进退于天下之材者益重。若但以前日进退官属者取之。恐天下之士所以望于宰相者未有厌也。
正心以正君
为宰相者。深考圣贤所传之正。非孔子，子思，孟，程之书。不列于前。晨览夜观。穷其旨趣而反诸身。以求天理之所在。既以自正其心。而推之以正君心。又推而至于言语政事之间。以正天下之心。则宰相之功名德业。且将与三代王佐比隆。而近世所谓名相。其规模盖不足道。
正己以正人
广引人材。勤于咨访。使凡政事出于我者。无一疵之可指则上以正君。下以正人。将无所求而不得。如其不然则事之小不正者。积之之多。亦足以害吾之大正。使吾刚大之气。日有所屈于中。而德望威名。曰有所损于外。是则且将见正于人之不暇。尚何望其能有正君定国之功哉。
勤劳以辅政
朱文公告宰相曰。祖宗之雠耻未报。文武之境土未复。主上忧劳惕厉。未尝一日忘北向之志。而民贫兵怨。中外空虚。纲纪陵夷。风俗败坏。政使风调雨节。时和岁丰。尚不可谓之无事。况其饥馑狼狈。至于如此。为大臣者。乃不爱惜分阴。勤劳庶务。如周公之坐以待朝。如武侯之经事综物。以成上意之所欲为者。顾欲从容偃仰。玩岁匀铡Ｒ越目前之无事。殊不知如此不已。祸本日深。
尽公以断事
于天下之事有可否。则断以公道而勿牵于内顾偏听之私。于天下之议论有从违。则开以诚心而勿误以阳开阴阖之计。则庶乎德业盛大。表里光明。中外远迩。心悦诚服。
当有度量心术
有度量则宜有以容议论之异同。有心术则宜有以辨人材之邪正。欲成天下之务。则必从善去恶。进贤退奸。然后可以有济。
相天下者犹梓人
梓人。委群材会众工。左执引右执杖而中处焉。彼斧者奔而右。锯者趋而左。斤者鄣墩呦鳌Ｆ洳皇と握咄酥。大厦既成则书其姓字。凡执用之工不在列。亦犹相天下者。条其纲纪而盈缩焉。齐其法制而整顿焉。择天下之士。使称其职。居天下之人。使安其业。能者进之。不能者退之。然后相道得而万国治矣。天下举首而望曰。吾相之功也。后之人。循迹而慕曰彼相之才也。其执事之勤劳。不得纪焉。
为相规模
陈平之所以宰社者。宰天下也。曹参之所以相齐者。相天下也。
宰相职在任人
用一人当。天下受其福。否则或受其祸。用一人当。天下合而誉之。否则共指而嫉之。用一人否与当。未可知也。相与语曰。由于其所好恶也。一人焉显拔于上。或曰。某之才无以异于我也。何以先我而甄用乎。一人焉失职于下。或曰。某之才过人如此。何独流落不遇乎。举天下祸福惨舒毁誉恩怨之端。一归之相。万贷之低昂不同价。而相为之权衡。万口之咸酸不同嗜。而相为之剂量。万形之妍丑不同状。而相为之水鉴也。此固徇权喜势之所贪。而爱天下者之所深思极虑而不可易也。
得人才不若得一相
夫得百骐骥。不若得一伯乐。得百太阿。不若得一瓯冶。百骐骥有时而劣。百太阿有时而毁缺。若伯乐瓯冶存。则举天下之良马良剑。何求而不得哉。房魏二公。太宗之伯乐瓯冶也。当文皇时。天下贤士大夫一才一能。毕登于朝。亦由二公启沃荐引于上而任用之。所以能称其职。故曰房魏二公。太宗之伯乐瓯冶也。
宰相所以和平天下
伊尹之相汤曰阿衡。周公之相周曰大宰。衡者。所以权万物之轻重而归于平。宰者。所以制百药之多寡而适于和。惟其和平而已。
宰相当择之精任之久
昔者三代之相伊尹，傅说，周公之徒。皆终身而不易。萧何相汉以终身为未足。使择其自代者。故海内以安。是知宰相之任择之不可不精。任之不可不久也。
政权不可不在宰相
政权不可一日不在朝廷。不在朝廷则在台阁。不在台阁则在宫闱。在朝廷则治。在台阁则乱。在宫闱则亡。国家之兴亡治乱。皆本诸此。田鼢招徕宾客。荐进人才。起家至二千石。在当时固不免专权之失。使武帝以鼢所用多非其人。则选择一相。委任责成。亦奚不可。奈何帝不能自欲揽威福之柄。归之一已。然聪明有所不逮。则耳目必有所寄。故置加官及尚书之属。自此宰相之权愈轻矣。
宰相当公心用贤
崔v甫举吏无间亲旧。不亦贤乎。然一人之亲旧有限。而天下之才无穷。宰相之职。朝夕为天下求才焉。考民谣听士论。莹心鉴以待之。则四海九州。皆吾兄弟也。又何拘亲戚而始悉其才行耶。
大臣以身主天下之议
昔庆历初。仁祖厌西师之久。民罢国惫。思正百度。以修太平。是时。罢磨勘以别能否。减任子以除滥官。易监司以澄汰群吏者。以范文正公主之耳。熙宁初。神宗以大有为之志。欲理财治兵。强中国以威四海。是时。制置条例。更张法度。一新当世之务。以荆公主之耳。元v初。宣仁知百姓困于新法之不便。欲复祖宗之制。以与天下休息。是时。黜聚敛深刻之吏。力引元老。以洗除新法。以温公主之耳。范公处党习方兴之际。而欲塞小人侥之路。力如此其难也。荆公当众君子交攻力争之际。而独持绍述之论。以议其后。变如此其难测也。然范公慨然独以先天下之忧而忧。后天下之乐而乐为己任。荆公自谓人臣不当避天下之怨。使怨皆归己。然后为尽忠于国。温公急于救患难。以国事未有所付为急。虽荆公用心过差。戾。世迷道。不可班二公。要之皆不以得丧毁誉死生一动其心。然后能以其身任天下之责。力主其议而无所畏避也。
燮理阴阳只是正心而已
宰相燮理阴阳。只是正一个心而已。心者。气之最精的。其感于物最速。故心正则气顺。气顺则阴阳和。所谓变者。亦和之意也。非是拘拘于事为之末。亦非是徒事于无为而听其自理也。
政事当出于中书
内而百司。外而监司。各以其事由(一本作申)达于中书。事大则进呈取旨。降敕宣命指挥。事小则批状直下本司本路本人。故文书简径。事无留滞矣。
中书之务当清
中书者。王政之所由出。天子之所与宰相论道经邦。而不知其佗者也。非至逸。无以待天下之劳。非至静。无以待天下之动。是故。古之圣人。虽有大兵役大兴作。百官奔走。各执其知。而中书之务。不至于纷纭。以为治天下当清中书之务。中书之务清。则天下之事不足办也。今夫天下之财。举归之司农。天下之狱。举归之廷尉。天下之兵。举归之枢密。而宰相特持其大纲。听其治要而责成焉耳。此三者。诚以为不足以累中书也。
曰。中书之务当清。则中书疑若无事矣。曰。政事当出于中书。则中书疑若多事矣。二者若相反。何也。曰。中书提其纲而众官举其目。则政事出于中书。而中书之务清矣。故曰上以道揆。下以法守。道揆。谓以义理度量事理而制其宜。提其纲之谓也。法守。谓以其官之法度。守而不敢失。举其目之谓也。
古之大臣有勇退之节
商之伊尹。相汤伐桀。代虐以宽。训于太甲。克终允德。而位极阿衡。乃谓太甲曰。臣罔以宠利居成功。嗟夫。老氏曰。功成而不居。蔡泽曰。四时之序。成功者去。伊尹。圣之任者也。耕莘之初。天下何与于我。自幡然从汤之后。则以身任责。不容释矣。不幸汤崩。主少不明。几覆商祚。身任此责。愈不容释矣。幸而太甲悔过修德。遂亟复政于君。欲奉身以退。伊尹至是上无负于汤与太甲。下无负于天下。身任之重。可以释矣。以平日恐恐不胜任之心。复还莘野嚣嚣自得之身。伊尹之欣幸何如哉。噫。伊尹而不退。孰知伐桀无一毫利天下之心哉。伊尹之退。亦可谓不负其心矣。
周之周公。相成王定礼乐。为法于天下。可传于后世。而位极冢宰。乃谓成王曰。汝往敬哉。兹予其明农哉。嗟夫。当四国流言之时。周公岂无浩然求退之心哉。当是时。成王幼冲。王室未固。三监离叛。顽民不服。周家宗社之安危。非周公任之而谁欤。此所以躬执破斧缺种役而不忍辞也。幸而罪人斯得。成王即政。文武之业既定。周公归老之志。为如何哉。虽以成王之留。不能归田里。而周公居洛七年。其亦成王有以听周公之言欤。召公相文王。布政于外。以致二南之化。文王薨成王幼。与周公相与辅道之。及成王即政。欲告老而去。嗟夫。大臣之位。百责所萃。震撼击撞。欲其镇定。辛甘燥湿。欲其调齐。盘错棼结。欲其解纾。黯污浊。欲其茹纳。苟非广度洪量。与夫患失乾没者。未尝无翩然舍去之志。况召公亲遭大变。破斧缺种时。屈折调护。心劳力瘁。又非平时大臣之比。顾以成王未亲政。不敢乞身尔。一朝政柄有归。浩然去志。固人情之所必至。虽以周公之言。思文武王业之艰难。念成王守成之无助。不能遽引去。然其志乃可尚也。
汉之张良。相高帝诛秦蹙项。功亦极矣。乃曰。掉三寸舌。为帝者师。封留侯。于良足矣。遂辟谷从赤松子游。嗟乎。高祖百战间关。韩，张比肩汉庭。如左右手之不容释也。然留侯无恙而韩信就擒。盖韩信不能敛隐。陈兵出入。自启疑心。其就擒也宜矣。若留侯则所谓见几而作。明哲保身者也。疏广为太子太傅。上疏乞骸骨。加赐黄金二十斤。太子赠五十斤。归乡里。日令家供具设酒食。请族人故旧宾客。相与娱乐。数问其家金馀尚有几斤。趣卖以供具。居岁馀。广子孙窃谓其昆弟老人广所信爱者曰。子孙冀及君时。颇立产业基址。今日饮食费且尽。宜从丈人所。劝说君买田宅。老人即以f暇时为广言此计。广曰。吾岂老悖不念子孙哉。顾自有旧田庐。令子孙勤力其中。足以供衣食。与凡人齐。今复增益以为赢馀。但教子孙怠惰耳。又此金者。圣主所以惠养老臣也。故乐与乡党宗族共飨其赐。以尽吾馀日。不亦可乎。
宋之石守信。斩艾蓬蒿。芟夷根据。盖平乱勋臣也。乞解兵权。两无猜嫌。其自全亦智也。
张魏公走兀X。平湖寇。破刘豫。渡江之所恃而无恐者也。异时和议一唱。百计中伤。而高宗且曰。朕待魏公益厚。不为浮议所惑。然魏公今日上表而待罪。明日奏疏而乞骸。未尝贪心于功名也。

[book_title]三峰集卷之六
(奉化郑道传著)
经济文鉴(下)
台官
周官。御史掌万民之治。令以赞冢宰。秦以御史监郡。故有监察之名。汉初。以御史纠不如仪者。○御史大夫。佐丞相兼统万机。○中丞在殿中。掌图籍秘书。○侍御史。受公卿奏事。举劾按章。所居之署谓之(谓之。旧本作之谓。)御史台。亦谓兰台寺。后汉中丞出外。专任弹劾。始不居中主章奏之事。然专席而坐。其职重矣。执法殿陛。权幸知畏。权专任重。宋中丞一人。每月二十五日。绕行宫垣。白壁与尚书令分道。虽丞郎下朝相值。亦得断之。馀内外众官皆受停驻。后魏为御史中尉。督司百僚。其出入千步清道。王公百辟咸使分路。其馀百僚。下马弛车止路傍。自东魏徙邺。无复此制。北齐复兴旧制。凡京畿之步骑领军之官属之。
齐梁以来。谓之南台。后周谓之司宪唐亦曰御史台。旧制不过纠督之任。自贞观末。李乾v为中丞。乃奏台中置狱。得主刑狱。永徽中。崔元茂为大夫。始受事任诉讼。此弹劾之外而得治狱讼。自唐始也。○唐初。御史权重。殿中侍御史。兼知库藏出纳及宫门内事。知左右巡分。京畿诸州诸卫兵皆隶(按旧本皆隶作禁隶今考本文正之)焉。置监察御史十员。里行五员。掌内外纠察。并监祭祀及监诸军出使。罪人当笞于朝者亦监之。分为左右巡。纠察违失。以承天，朱雀街为界。○监察御史萧至忠。弹凤阁侍郎同凤阁鸾台三品苏味道赃污贬官。御史大夫李承嘉。尝召诸御史责之曰。近日弹事不咨大夫。礼乎。众不敢对。至忠进曰。故事。台中无长官。御史人君耳目。比肩事主。得各自弹事。不相关白。若先白大夫而许弹事。如弹大夫。不知白谁也。承嘉默然惮其刚正。○故事。御史不受讼。有诉可闻者。略其姓名。托以风闻。其后宰相以御史权重。建议弹奏先白中丞大夫。复通状中书门下。然后得奏。自是御史之任轻矣。
宋沿唐制。设御史台。初无正员。止为兼官。后置正员。亦不除大夫。止以中丞为长。○自太宗始置言事御史。而朝廷阙失。御史得言之。此弹劾之外而复兼谏诤。自宋始也。○太宗时。张巽为监察御史。正名举职。其后为台官者。振职不挠。风采肃然。得非祖宗夙正纪纲之司。涵养直臣之气而然乎。熙宁中。王安石乃以李定为察官。凡六察所言。行于有司而不行于二府崇观。大臣欲其便已。南台史不言事。而惟六察言事。此乃王安石，蔡京之私意。安石作俑。始于钳天下之口。而终于稔夷狄之祸。宋朝最重言官。虑下情之壅蔽。则许以风闻言事。虑职事之或惰。则给御宝历以录弹奏。欲其员之无缺也。则诏以六员为定制。欲其职之专掌也。则诏以不兼职务。凡所以假借台臣而宠厉之若此其至。其与谏官为天子耳目之臣等。则是朝廷纪纲之地。皆得以论时政纠官邪也。元御史台。纠察朝仪。弹劾官邪。勘鞠官府公事。高丽国初。亦置御史台。皆沿唐宋之制。事原以来。改为监察司。恭悯王又改为司宪府。大夫为大司宪。本朝初因之。升大司宪秩二品。参预两府。其重风纪之任至矣。
先威望后博击
台官。当以威望为先。弹劾为次。何则。有威望者。虽终日不言而人自服。无威望者。虽日露百章而人益不畏。盖刚毅之志。骨鲠之操。素不熟于人心。徒挟博击之权。欲以震肃群臣。清正中外。则恐纪纲未振而怨谤先兴也。
御史府当尊
御史府尊则天子尊。御史府为朝廷纪纲之职。故大臣由公相已下。皆屏气切息。就我而资正。乌府为天子之耳目。宸居之堂陛。未有耳目聪明堂陛峻正而天子不尊也。
御史之荣为重
御史过于宰相。仕宦有三荣。秉钓当轴。宅揆代工。坐庙堂以进退百官。为宰相之荣。瀛洲妙选。金銮召对。代天子丝纶之命。为翰苑之荣。乌府深严。豸冠威肃。得以振纪纲而警风采。为御史之荣。就是三者而轻重之。则御史之荣为尤甚。何者。言关乘舆。天子改容。事属廊庙。宰相得罪。则权之所在。不特进退百官而已也。虽宰相之重。其何以及此。赤棒所指。不问尊卑。白简前立。奸回气慑。则天子耳目之所及者为甚广。不止丝纶之代而已。虽翰苑之贵。其何以及此。
言事当勇
萧果卿初除御史。虞丞相意也。人或贺之。萧喟然曰。彼见吾愦愦然不能言。而以是处我也。其轻我甚矣。不数日。首论其党。遂并攻之。论者服其勇云。
御史责人。亦当自责。
责人非难。责己为难。御史。责人者也。将相大臣非其人。百官有司失其职。天下之有败法乱纪。服谗L慝者。御史皆得以责之。然则御史独无责乎哉。居其位。有所不知。知之有所不言。言之有所不行。不行而有所不争。君子病焉。小人幸也。此御史之责也。御史虽不自责。天下得以责之。惟其不难于责己。则施于责人。能称其任矣。
御史
君有佚豫失德。悖乱亡道。荒政蜈伞７现衣贤。御史府得以谏责之。相有依违顺旨。蔽上罔下。贪宠忘谏。专福作威。御史府得以纠绳之。将有凶悍不顺。恃武肆害。玩兵弃战。暴利毒民。御史府得以弹劾之。君至尊也。相与将至贵也。且得谏责纠劾之。馀可知也。
一台之重
夫骨鲠介特。謇谔自立。谠言直气。不畏强豪者之为御史。故一台之望。足以仪四方也。一台之威。足以绳百僚也。一台之属。足以振万事也。一台之贵。足以重朝廷也。故国家有大蠹。可得以去也。郡国有大奸。可得以按也。天下之大利害。生民之大休戚。百官之废置。群吏之黜陟。皆得督视而劾闻焉。
谏官
古者。谏无常员。人无不言。故禹百揆也而戒舜曰。无若丹朱傲。慢游是好。傲虐是作。益虞官也而戒舜曰。罔失法度。罔游于逸。罔淫于乐。皋陶士官也而戒舜曰。元首丛脞哉。股肱惰哉。万事堕哉。
程子曰。夫圣莫圣于舜。而禹之戒舜。至曰无若丹朱好慢游作傲虐。且舜之不为慢游傲虐。虽愚者亦当知之。岂以禹而不知乎。盖处崇高之位。所以警戒者当如是也。
三代之时。官师相规。工执艺事。以谏。上自百官。下至百工。无不谏者。其有不谏。则有常刑焉。
秦人恶天下之议己。有诽谤妖言之禁。赵高壅蔽而
莫有言者。以至于亡。
汉高祖好谋能听。从谏如流。郦生之谏。辍洗而听之。子房之谏。吐哺而纳之。蹑足之谏。随即听纳。排闼之谏。笑以优容。○文帝止辇受言。而郎官得以谏进。○袁盎却坐。而宫闱亦不忌于纳谏。○武帝闻汲黯戆直之言。而不以为怒。闻吾丘寿王上林之谏。而不以为过。徐乐严安以布衣谏伐匈奴。而不次除擢。东方朔以诙谐讽谏左右。而未尝见斥。然狄山以谏用兵而见弃。颜异以腹诽而见诛。其听谏。果如何耶。
汉惩秦壅蔽之患。置谏大夫。专掌议论。以作天下慷慨敢言之气。然言路之通。固自此始。而言路之狭。亦自此始也。夫职在谏诤。然后得论天下之事。而职非当谏者。其不为越职可乎。君子惜其职之有所拘也。
唐太宗诏谏官随中书门下及三品入x。而又导人使谏。每群臣奏事则假以辞色。张玄素谏营缮则叹赏而加赐。李大亮谏求鹰则赐诏而褒美。魏徵，王圭，温彦博之谏。无不从之。然而皇甫德参之谏。
未免于谴怒。褚遂良谏伐高丽。竟弃而不纳。太宗之从谏。亦未至也。○德宗诏许百司长官巡对。若好谏者。然姜公辅一言忤旨。则反疑其卖己。陆贽之忠诚论谏数十百篇。而辄弃之于患难已平之后。又罢正衙奏事。庶官巡对。而谏路自是塞矣。宋朝谏官。以左右分隶两省。正欲于造命之地。弥缝其阙。元置谏议大夫及司谏，补阙，拾遗。以左右分员。高丽因宋制。后改谏议大夫为司议。补阙为献纳。拾遗为正言。皆分左右。属门下府。本朝仍之。复为补阙拾遗。
古者谏无定员。言路益广。
古者。谏官无定员。而言路益广。后世谏官有常职。而言路弥塞。
古者。工诵箴谏。则百工得以谏也。瞽诵诗谏。则瞽得以谏也。公卿比谏。则凡在朝者得以谏也。士传言谏。则庶士得以谏也。庶人谤于道。商旅议于市。则庶人商贾亦得以谏也。上而公卿大夫。下而至于士庶商贾百工之贱。莫不得以谏。是举天下皆谏诤者也。固不待处谏官之职
然后为谏也。岂非古者谏官无定员。而言路益广欤。后世不然。立谏官之职。将以求谏。而不知谏诤之路反由此而塞也。夫谏大夫。所谓谏官也。拾遗，。所谓谏官也。为谏官者。可得以谏。不为谏官者。不可得以谏矣。谏官既以谏诤为职。则不居此职者。皆不得以谏也。有所谏。则曰侵官。曰犯分。语及天子者。则曰指斥乘舆。言关廊庙者。则曰诽谤朝政。所以然者。盖由谏官之有定职故也。谏官与宰相等九卿百执事。各有其职。吏部之官不得治兵部。鸿胪之卿不得治光禄。以其有守也。若天下之得失。生民之利害。社稷之大计。惟所见闻而不系职司者。独宰相可行之。谏官可言之尔。谏官虽卑。与宰相等。天子曰不可。宰相曰可。天子曰然。宰相曰不然。坐乎庙堂之上。与天子相可否者。宰相也。天子曰是。谏官曰不是。天子曰必行。谏官曰必不行。立乎殿陛之前。与天子争是非者。谏官也。宰相专行其道。谏官专行其言。言行道亦行也。九卿百执事。守一职者。任一职之责。宰相谏官。系天下之事。亦任天下之责。
出谏臣非美事
忠士大夫。以言见逐。非国家美事。亦使幽隐之贤难自进耳。
谏身过不若谏心过
谏君过。臣子之下策也。夫自古圣主明王。曷尝不倚谏臣以拂其过。今乃以谏过。为臣子之下策。无乃钳忠臣之口。结义士之舌。使上之人饰非而拒谏欤。曰非也。过固人主之不免。谏亦人臣之当为。然遏水于滔天之后。孰若遏之于涓涓之始。扑火于燎原之时。孰若扑之于荧荧之初。后之谏臣。能谏人主之身过。而不能谏人主之心过。夫身过之过。自心过之过。自其微而砭之则易。及其白而药之则难。皋，夔之吁颉Ｒ粒傅之警戒。未尝俟其君之过昭灼于外而后言也。芽蘖之萌。固以剿而绝之矣。而人有德义以浇其内。礼法以绳其外。是以。无污轮之劳。无牵裾之诤。无折槛之呼。而人主之过。已潜消于冥冥之中矣。后世之君。固有志于唐虞三代之君。然知正君之身而不知正君之心。知淑君之政而不知淑君之德。是以。制诰之差。赏罚之谬。刑法之酷。暴于中外。然后纷纷纭纭。争以颊舌。白简之弹。至于数十章。n囊之上。至于数千言。吁亦晚矣。
谏臣抑宰相
阳城欲坏白麻而德宗不相裴延龄。李甘欲裂诏书而文宗不相郑注。
谏臣当在左右
天子所尊而听者宰相也。然接之有时不得数日久矣。唯谏臣随宰相入奏事。奏已宰相退归中书。盖常然矣。至于谏官。出入言动。早暮相亲。未闻所当退也。如此则事之得失。早思之。不待暮而以言可也。暮思之。不待越宿而以言可也。不谕则极辨之可也。屡进陈之。宜莫若此之详且实也。虽有邪人庸人。莫得而一间焉。今谏官之见。亦有间矣。其禁中之与居。妇子而已耳。舍是则寺人而已耳。庸者邪者而已。其于冥冥之间。议论之际。岂不易行其间哉。如此则吾见今日两府谏官之危。而未见国家天下之安也。
侍臣谏臣
负紫荷橐。夹玉皇香案。以备清f之顾问者。天子之侍臣也。簪獬豸冠。撄万乘龙鳞。以张天下之胆目者。天子之谏臣也。朝廷清明。公道振立。则一政事之得失。不独谏臣能言之。而侍臣亦能言之。一用舍之当否。不独谏官能规之。而侍臣亦皆规之。
谏官御史其职略异
谏官，御史。虽俱为言责之臣。然其职各异。谏官掌献替以正人主。御史掌纠察以绳百僚。故君有过举则谏官奏牍。臣有违法则御史封章。○别谏官之职。正御史之任。献替之事则付之谏官。纠察之事则付之御史。选持重方正。适时变而敦大体者。以为谏议大夫。择严威刚直。识故事而知国体者。以为御史中丞。朝廷之上。法令有未专。教化有未备。礼乐有未修。号令有未明。议论有未决。更张有未当。阴阳之有灾眚。天地之有变怪。人主有喜以过予。怒以过夺。则当责谏官而使之言其失。|绅之中。有奸邪不正。有骄侈自遂。有谄佞以奉上。有谗慝以乱听。有豪强之弄法。有佞幸之盗权。有贪污而廉耻不修。有欺诈而忠信不饬。大臣中立而顾望。小臣弛慢而隳职。则当责御史而陈之以弹其罪。
当用天下第一流
今则所谓负刚大之气者。且先一笔句断秤停得到第四五等人。气宇厌厌。布列台谏。如何得事成。故曰姓名未出。而内外已知其为非天下第一等流矣。
是非不敢言
盖事理只有一个是非。今朝廷之上。不敢辨别这是非。如宰相固不欲逆上意。台谏亦不欲忤宰相意。今聚天下之不敢言是非者在朝廷。又择其不敢言之甚者为台谏。习以成风。如何做得。
台谏抗直
汉唐时。御史弹劾人。多抗声直数其罪于殿上。又如要劾某人。先榜于门下。直指其名。不许入朝。这须是如此。如今要说一事。要去一人。千委万曲。多方为计而后敢说。说且不尽。
重台谏
古人设官。必重台谏之权者。非重台谏也。重台谏。所以重朝廷也。在汉光武时。有(旧本脱有字)与百官绝席。而当时号独坐者。在唐宪宗时。有使百官避道。而当时号为宠(旧本作龙)街者。夫入也而使百官绝席。
出也而使百官避道。是果何意哉。岂非重其权。所以使人有畏也。
台谏权轻人无畏
今日之所恃以折天下奸雄之心者。亦固有在。然不可以轻其权而使人无畏心。人而至于无所畏。则亦何所不至。夫朝廷欲自便而以台谏为长员。官吏无所惮而以台谏为文具。则亦何以台谏为哉。盖古者讥诃之权在台谏。而后世进退台谏之权在权贵。夫人之所望扳援而进者。固奔走之不暇。惟所欲言则借台谏之重以言之。惟所欲去则假台谏之权以去之。事有关于权贵者。甘为立仗马而已。至于今日而一章。明日而一疏。不过以细谨责天下之士。以薄劾恐天下之吏。闺门之细故。乡党之微累。烦紊琐屑。徒厌人听。夫是以所言皆权贵之所指。所去皆权贵之所忌者。先朝有为台谏者。上谓之曰。朕不欲台谏奉行宰相风旨。则对曰。臣非惟不欲奉行宰相风旨。亦不欲奉行陛下风旨。壮哉斯言。台谏皆若而人也。则台纲之不振。无是理也。
卫兵
周宫卫宫正掌王宫之戒令纠禁
王氏曰。戒。戒其怠忽。纠。纠其缓散。令。使之有为。禁。使之勿为。○王昭禹曰。侍卫不严。无以备非常。左右不正。无以谨近习。况王宫者。百官之治事皆会于此。不严其制。何以谨近习而备非常。先王择人以为之正。又使之掌戒令纠禁焉。如此则在宫中者。无非公正之士。忠义之人。非僻之心。无自而启。奸宄之变。无自而作。
辨内外而时禁
王昭禹曰。王宫之官府。与夫次舍之人。在外者在内者。○刘执中曰。在内者有版。在外者有籍。无籍而入。有版而不宿卫者。辨而禁之。不失其时。
会其什伍而教之道艺
王昭禹曰。君子学道则爱人。小人学道则易使。惟爱人然后可以使之近君。惟易使然后可责(一本作贵)以宿卫。然不先会其什伍则莫相劝督而务学。
宫伯掌王宫之士庶子凡在版者
公卿大夫之子弟。守在王宫。王宫之卫。自分内外。士庶之守。在路寝内。虎贲之属。在寝门外。○郑康
成曰。士谓嫡子。庶谓支庶。○王氏曰。非王族则功臣之世。贤者之类。王以自近而卫焉。故君臣国家。休戚一体。上下亲而内外察。○王昭禹曰。平时教之道艺。以之充宫庭之卫宜也。
授八次八舍之职事
郑康成曰。卫王宫者。必居四角四中。于徼巡便也。次。其宿卫所在。舍。其休沐之处。道传按。宫正，宫伯。皆冢宰之属。先王陈设兵卫。皆使冢宰统之。召公以西伯为相。命仲桓，南宫毛俾爰齐侯吕场Ｂ炒笏韭碇属。亦须命而后行。盖宰相统宿卫。此最有意。及幽王无道。不修宫正宫伯之职。陪仆亵御。莫不怨而散之。周遂以衰。
汉南北军
南军
光禄勋
三署郎(主左署骑八十人)右中郎将(主右署千五百人)五官中郎将左中郎将(主左署百八十人)车右骑三将(主右骑九百人)
右主殿门内兵
卫尉
公车司马(主阙门兵)南宫卫士(五百三十七人)北宫卫士(四百七十二人)右都候(主剑戟四百十六人)左都候(主剑戟三百八十三人)南宫南屯司马(百三人)北宫苍龙司马(主东门四十人)玄武司马(主武门三十八人)北屯司马(主北门三十八人)南门朱雀司马(主南掖门百二十四人)东明司马(主东门百八十人)朔平司马(主北门二百十七人)
右主殿门外兵
北军
中垒校尉
越骑校尉(七百人)步兵校尉(七百人)长水校尉(七百三十六人)
射声校尉(七百人)屯骑校尉(七百人)
右主京城兵
汉制。南北军以相维持。如吕禄将北军。产将南军。太尉周勃已入北军。尚有南军在。未敢诵言诛产。告卫尉毋纳产殿门。产欲入未央宫为乱。不得入。此南北军相制之验也。及武帝好征伐。置长征军。而南北军制坏。汉室遂以衰。唐府兵制
折冲都尉(左果毅都尉。右果毅都尉。)上府千二百人折冲都尉(左果毅都尉。右果毅都尉。)中府千人关中五百折冲都尉(左果毅都尉。右果毅都尉。)下府八百人
唐府兵之制。颇有足称。其居处教养畜财待事动作休息。皆有节目。后世子孙骄弱。不能谨守其制。府兵废而方镇之兵太盛。玄宗幸蜀。才千馀人。肃宗赴灵武。卫士不满百。德宗建中四年。诏以白志正为神策军。使募兵L补。志正阴以市人补之。名隶军籍而身居市肆。及泾卒作乱。禁军寡弱。不足备非常。而唐卒至于亡。宋禁军
殿前司
捧日指挥(三十八)骁骑指挥(三十二)
侍卫司
天武指挥(二十五)龙骑指挥(四十一)
皇城司
骁健指挥(四十二)神卫指挥(四十六)
忠佐军司
虎翼指挥(五十一)雄武指挥(三十三)
每一指挥。步兵百十九。骑兵七十二。
宋诏诸道长吏。送其骁锐于阙中。聚劲兵于京师。躬定军制。纪律详尽。制亲卫殿禁之名。其营立龙虎日月之号。分领于殿前侍卫等诸司。又峻其等级相犯之刑。谓之阶级。以绝其犯上之心。三年一戍。
更出迭八。内外轻重均矣。崇观以后。兵弊日滋。阶级既坏。纪律亦亡。童贯握兵。耻于言败。禁兵十无二三而宋亡。本朝府兵
义兴三军府
义兴亲军左卫五领义兴亲军右卫五领鹰扬卫五领金吾卫五领左右卫五领神虎卫五领兴威卫五领备巡卫五领千牛卫五领监门卫五领
每一卫。上将军一员。大将军二员。每一领。将军一员。中郎将三员。郎将六员。别将六员。散员八。尉二十。正四十。以十卫五十领。合计四千二百三十员。名其近侍忠勇各四卫。不在此数。府兵不为不多。而侍卫虚疏。承前朝季世之弊。不核其实故也。
本朝府兵之制。大抵承前朝之旧。然前朝盛时。唯府兵外无他军号。北有大辽。东有女真。侵掠于外。又有草贼往往窃发于中。外攻内守。传至四百馀年。当时府兵之盛可知。无事则肄习兵法。有事小则遣郎将别将平之。大则遣上大将军将军御之。当时府将之盛。亦可知矣。自忠烈王事原以来。每因中朝宦寺妇女奉使者之请。官爵泛滥。皆以所托之人除府卫职。恃势骄蹇。莫肯宿卫。由是府卫法始坏。凡受宿卫之职者。徒食天禄。不事其事。遂至失国。今殿下受命更始。庶事维新。唯府卫之法因循旧习。弊亦如前。臣窃惜之。某尝读前朝之史曰。人无功食禄。虫食松叶。旱虫为灾。前朝之季。松虫大蕃。旱气频年。盖府卫员将徒食天禄。不事其职。厥徵如是。今殿下受命。赫然有为。宜革旧弊。重国本弭天灾。以致维新之治可也。然革深弊者。非刚明之主。英烈之佐。不能也。昔汉文帝拜宋昌为卫将军。镇抚南北军。国势大振。唐顺宗拜韩泰为行军司马。禁军诸将不至。不知者皆谓泰轻人不服。知者笑顺宗之失军政也。今上有刚明之主。臣以凡庸当重任。恐贻韩泰之讥。伏望殿下命有威惠智勇如宋昌者。革府卫之旧弊。立一代之定制。国家幸甚。本朝府兵改制
义兴亲军左卫改义兴侍卫司义兴亲军右卫改忠佐侍卫司鹰扬卫改雄武侍卫司金吾卫改神武侍卫司
每一司。各置中左右前后五领。属中军。
左右卫改龙骧巡卫司神虎卫改龙骑巡卫司兴威卫改龙武巡卫司
每一司。亦各置五领属左军。
备巡卫改虎贲巡卫司千牛卫改虎翼巡卫司监门卫改虎勇巡卫司
每一司。亦各置五领属右军。右侍卫巡卫等十司。每一司印信一颗铸给。都尉使掌之。
上将军改都尉使
大将军改都尉签事都护诸卫将军改中军司马
左军司马右军司马
将军改司马中郎将改司直郎将改副司直别将改司正散员改副司正尉改队长正改队副都府外
改中军司直一副司直一司正二
副司正三队长二十队副二十
左军司直一副司直一司正二
副司正三队长二十队副二十
右军司直一副司直一司正二
副司正三队长二十队副二十
每一司都尉使一都尉签事二每一领司马一司直三副司直五
司正五副司正七
队长二十队副四十
自古为国者。文以致治。武以戡乱。两职如人两臂。不可偏废。故本朝既有百司庶府。又有诸卫各领。所以备文武之职也。然府兵之制。大抵承前朝之旧。前朝盛时。府兵颇得唐制之意。有足观者。及其久也。其制大坏。遂至失国。殿下受命。赫然有为。宜革旧弊。以重国势。以致维新之治。然人见闻习熟。积弊难革。故王者受命。必变服色。易徽号。所以一视听。革旧而鼎新也。是以。宋太宗以美名改易禁军旧号。作新士气。今我殿下。已将东班官名职号。一皆更定。循名责实。百官趋事赴功。独于府卫称号仍旧。弊亦如前。臣职掌三军。不可不虑。今将十卫分为侍卫，巡卫诸司。盖法汉朝南北军之遗制也。汉南军掌宫门侍卫。北军掌京城巡检。此内外相制。长治久安。祸难不生。已然明验。今将义兴，忠佐，雄武，神武为侍卫司。属中军。以寅申巳亥。都尉使都尉签事各率其领。司马以下。阙内轮番侍卫。以效汉南军之制。龙骧，龙骑，龙武及虎贲，虎翼，虎勇为巡卫司。属左右军。都尉使都尉签事使其领司马以下。于四大门把截更巡。轮番上直巡绰。以效汉北军之制。其当番各司都尉使以下义兴三军府以时知委。毋致违误。凡入直者。不许无故出入。违者罪之。
监司
周使大夫监方伯之国。国三人。汉初遣丞相掾。分刺诸州。黜陟贤否。理断冤罪。故州郡之血脉。得通于相府。○武帝置部刺史。秩六百石。以六条诏察州郡。一。强宗豪右田宅u制。二。二千石不奉诏书。三。二千石不恤疑狱。四。二千石选署不平。五。二千石子弟怙恃豪势。六。二千石速公损下。帝以为相权专置刺史。使郡县之血脉不通于相府。是其失也。然刺史秩卑。故激昂自奋。权重故得行其志。亦一代之美意。○宣帝以黄霸为杨州刺史。治有功赐车盖。以彰有德。朱博迁冀州刺史。行部决遣如神。○成帝以刺史秩六百石临二千石。轻重不伦。乃更为州牧秩真二千石。禄秩大优。人无奋职。○光武以旧制州牧奏二千石事。先下三公。遣掾史按验。然后黜退。乃权归宰相。自遣刺史。乘传周行郡国。录囚徒考殿最。自是宰相不知州郡之得失。而刺史之任始重。卒成州牧方镇之势。至灵，献。天下方乱。豪杰皆欲据州郡。而州牧之任益重。州郡知有牧镇。而不知有朝廷。袁绍，曹操首乱而争雄。苏峻，桓温效尤而跋扈。自晋至陈。祸乱相仍。盖光武为之俑也。虽张纲埋轮。劾权臣之跋扈。范滂揽辔。慨然有澄清天下之志。其如大势之已去何如。隋置司隶台。大夫一人。巡察畿内。刺史十四人。巡察畿外。庶几惩州牧之弊矣。奈其君之荒淫何。其法虽善。无补于乱亡也。唐分天下为十道。置巡察使二十人。以坚明清劲者为之。然不监前辙。以河北，陇右之极边。为天下之重镇。抚之以都督。岂所谓五大不在边者乎。自是镇帅皆兼观察之任。位品崇重。窃柄擅权而无有纠其非者。人多废职自咨。卒成乱阶。宋置转运使。或增置提刑提举。汉部刺史之遗意也。以台省寺监为之。虽宰臣从官为帅。亦许纠劾。名藩具状。书姓名于监司之前。故人人奋职。如马亮奏事称旨。特赐金紫。河北漕臣有劳。荣赐锦袍。杜衍覆正死罪。职迁员郎。成正忠索治冤狱。特命迁官。此虽监司之贤。皆有以能举其职。亦在上者激昂劝励之有权耳。当时之议者曰。官吏为患。不可不察。体量部吏。颇伤烦碎。二者若相反矣。如之何则可。图政举之名而为烦苛之政者。非也。借宽厚之说而为容芘之私者。尤非也。用舍升黜。公而不私则无二者之失。有二者之得矣。前朝之监司。或称按察。或称按廉。皆以侍从郎官为之。其秩卑权重。能自激昂而有为。亦汉部刺史，宋转运使之遗意也。及其末也。法久弊生。因时损益。改按廉为都观察使。本朝因之。然必命庙堂。择两府之公清廉谨者遣之。有汉唐之利。无汉唐之弊。
监司当择其人
使临益部。上动星躔。车驻徐州。旋至雨泽。监司之任。所关如此。岂可轻畀其人哉。必精神刚正。不畏强御者。可以任其职。风采奋发。事业雄伟者。可以振其权。必廉直中正者。可以举。苛细矫激者。不可用。故其选有公正聪明之科。刚方恺悌之目。固不容非才得侧于其间也。
监司当尽其职
皇华遣使。专务咨访。绣衣使者。风动列城。是岂蒙
蔽苟安之地哉。则养安以自重。积日以计资。以因循为识时。以缄默为得计。以容奸为宽大。以举职为烦苛。以兴利除害为生事。以激浊扬清为抗讦。皆不能尽其职者也。呜呼。立人之朝。受人之命。其可不以尽职为念乎。故曰监司当尽其职。
监司当行举劾
监司之于郡县。有所畏而不敢举劾者。某郡之守尝为侍从也。则幸其复为侍从而有所求。尝为台谏也。则恐其复为台谏而有所劾。其豪族猾吏有所犯。则以为在朝者有姻有旧。皆不问也。故穷民为守令豪吏所侵暴。不忍忿忿之心。一朝诉之于监司。而监司不之问。甚者封其辞以送之。凭守令之威豪吏之势。视穷民如仇雠。穷民被害。反过于前日。后虽有冤。其谁告之。呜呼。为监司者。其可不以举劾为职乎。
监司不可过为宽厚
今为一路之州县不知其几。为州县之官吏不知其几。州则守也y也。县则令也丞也。天下之人。不能皆无能皆不肖。某人何人也。仁可以治民也。才可以办事也。廉可以(旧本脱以字)率俗也。吾举之。吾君用之。夫乌乎而不劝。某人何人也。贪污也`茸也。裒敛以奉上位。奸巧以媚要势也。吾按之。吾君殛之。夫乌乎而不警。一言而人以劝。一言而人以警。夫是以。无负于风采之寄。今且不然。所举之人。某为亲属也。某为权势也。一岁之出按者凡几。州县之所历者凡几。以漫不可校之簿书与夫不切之讼牒。纷乎其前。彼其心虽知其吏之不法。当按则曰某人某之子弟也。某人某之亲故也。某人某之尝所属托也。吾何忍按焉。人且从而称之曰。是宽厚长者之为监司者也。夫宽厚长者。固士大夫之美名。而风采之任则亦何用乎此。
监司当亲巡远地
斯民居穷乡僻郡之中。疆域旷邈。按察稀临。宫阙万里。赴诉莫及。此守令之贪污者恣行其欲。民生之汨没者不得其诉。贿赂公行而民生竭。冤抑莫伸而民情郁。日夜望望焉冀监司之一临。察其冤而伸之。为监司者。其可以其地之荒远而莫之至耶。
考课法
善德义清谨公平恪勤
最狱讼无冤催科不扰税赋无欠
簿书齐整差役均平(为治事之最)
农桑垦殖野广土辟水利兴修(为劝课之最)
屏除奸盗赈恤穷困(为抚养之最)
政绩尤异者为上。
恪居官次。职务粗治者为中。
临事弛慢。所莅无状者为下。
本朝壬申即位之教考课法
善公廉勤谨
最田野辟户口增赋役均学校兴
词讼简
恶贪暴怠劣
殿田野荒户口损赋役烦学校废
词讼滞
取古人善最之法以合古宜今者。作考课之法。定其分数。使刺举者有所依据。
善公(五分)明(五分)廉(四分)勤(四分公明则能廉勤。故廉勤之分。减公明一等。)
最田野辟(三分五)户口增(三分五)学校兴
(三分五)礼俗成(三分五)狱讼平(二分)盗贼息(二分)差役均(一分)赋敛节(一分)
衣食足而知礼义。则自不犯法而趋事矣。故其分数以次而降。凡守令善最。考其实绩。备书曰某守令善某事某事。最某事某事。考其分数多少。定其上中下陟之。善最俱无者黜之。且善。德也。最。才也。善之分数多而最之分数少。所以先其德而后其才也。
州牧
周八命曰牧秦置监察御史汉兴省之。至惠帝又遣御史监三辅郡察词讼。二岁更之。○文帝以御史不奉法。乃遣丞相史出刺。○武帝乃置部刺史。自是以来。至于唐宋。或沿或革。然皆任监司督察之职。前朝置三留守八牧四都护府。后或有增置者。然各治其州之民。乃别遣按察使按廉使。纠察官吏。听断词讼。又改为都观察使。是为监司。而州牧之任与郡县同矣。本朝皆因之
郡太守
秦灭诸侯。以其地为郡。置守丞尉各一人。守治民。丞佐之。尉典兵。汉景帝更名郡守为太守。掌治民进贤劝功决讼检奸。○宣帝以谓太守吏民之本。数变易则下不安。民知其将久。不可欺罔。乃服从其教化。每拜守相。辄亲见问。观其所由。退而考察。以质其言。常称曰与我共治者。其惟良二千石乎。是以。汉世良吏于是为盛。而称中兴焉。后汉亦重其任。或以尚书令仆射出为郡守。或自郡守入为三公。晋宋以来。或称守相。或称内史。或称太守。沿革不同。皆为治民之官。唐武德初。改郡太守为州剌史。后改州剌史为郡太守。自是。州郡史守。更相为名。其实一也。大宋之初治天下也。重亲民之任。疏督守之名于屏。俯仰观焉。其人善恶。必书其下。是以州郡率治。前朝置知州事知郡事。即古郡太守也。本朝因之
县令
周官有县正。各掌其县之政令而赏罚之。春秋时。列国相灭。多以其地为县。则县大而郡小。汉制。凡县万户以上为令。减万户为长。侯国为相。因秦制也。
晋宋以来。皆称县令。唐有赤畿望紧上中下六等之差。(按京都所治为赤县。旁邑为畿县。其馀以户口多少地美恶为差。如户多为望。其次为紧为上中下为下六等。)前朝有县令监务。即古县令也。本朝因之本朝凡州府郡县官称。初因前朝之旧。后议者献议曰。府州郡县。星罗棋布。以大统小。以小属大。首重尾轻。乃能治也。前朝置三留守八牧四都护。庶几得其制矣。后增置大都护。升诸牧之上。又有加新牧者。州郡之号。日就超升。入国初。升全州为完山府。晋州为大都护府。又改开京为开城留后司。于是为巨邑者五。品秩崇重。有尾大难掉之弊。岂所谓五大不在边者乎。是又不可不虑也。请命有司。将开城，平壤，永兴，完山，鸡林量宜因革。置三京留后司。馀皆降为大都护。又以诸牧之最久且大者升为大都护称知府。新牧及小都护称知州。凡知官称知郡。县令监务称知县。如是则府州郡县。截然有序。互相联属。如身使臂。如臂使指。王化之行。速于置邮而传命也。
郡守民之本也
孙氏曰。夫民者。国之本也。郡守县令。民之本也。古者方制四海。而天子列爵颁禄。非为臣下。皆以为民也。故圣人一动作一施设一命令一法制。必本于民。故择其人以牧养之。重其任以付责之。假其权以安固之。厚其禄以宠利之。上之责吏。一本于民。吏之报上。一本于民。则民重矣。民重则郡守县令重。郡守县令重则天下国家重矣。故轻郡守县令。是轻民也。民轻则天下国家轻矣。可不慎欤。昔汉之制郡县。可谓知所重矣。郡守入为三公。郎官出宰百里。又出谏大夫补郡吏。有治效者。玺书勉励。赐金增秩而不辄迁也。公卿缺则选其尤异者而用之。故汉之良吏。于是为盛。诚知所重矣。魏晋以下。风俗垢弊。谓居朝廷者为要职。治郡县者为左迁。故吏多贪残而俗日坏败者。失所重也。唐之失。亦重内职而轻外官也。故内职常在于数迁。外官常在于滞选也。然而三百年间守宰之植风迹者。犹班班可言也。国家之初。罢削方镇。重郡县之职。而生民颇得休息。太祖选任郡守。辄召见慰劳而遣。太宗亲择循吏。分理郡县。又常手札细书御前印纸三十馀通。以赐所遣郡吏。先帝励精政理。一命(一本作分)以上。皆廷见之。悉受训辞。敕戒丁宁。使知自重。此祖宗重外轻内。忧民择吏之至恩也。○吕氏曰。祖宗时。不唯自选知州。至于铨选之微。三班之贱。其差遣注拟。责之近臣。亦皆引对便朝。临轩阅其当否。或以权要之亲而特加抑退。或以癃老之甚而处以散官。况以千里专城之寄耶。神宗皇帝一日召文彦博等。对于资政殿。谓选任知州未得善法曰。祖宗百战得天下。今以一州生灵。付庸人。常痛心疾首。卿等以为如何而可。由是观之。累圣皆以牧守为重。岂特太宗朝如此哉。然太宗置审官院。俾近臣主之。或以前执政辅臣而为之主判。注拟之际。精选人才而后引对。人主临轩。顾问审其可否。真宗遵用先朝之制。至天圣初。章献垂帘。仁祖幼冲。弛于旧制。逮五六年。复引对诸司。公事虽临轩躬览。而有司以名次格法。用例引条而法拟矣。不唯有司不能如前朝精选人才。而临轩顾问。亦不可以可否而黜陟。故富弼等谓宰相亦不自选知州。而委之审官。审官又不选而依次拨人。天下州郡。多不治。神宗察见州牧之弊。询于辅臣。佥议欲立选法。既任以法。付之有司。不能亲择。愈失求才之旨也。今郡守虽多堂除。而朝廷不自任黜陟之责。其间庸谬不才。已系知州资序。或虽非资序。而曾任监司台省以上。例须与郡。不免依违而与之。由大臣不能引用祖宗典故引对黜陟故也。方今江淮诸州。其与敌对垒。闽广虽远。亦间有盗贼不虞。以至应办军需。正藉强干之人协济共治。岂容滥取豢养不才。臣愿朝廷选除牧守。宜法祖宗之制。
令长与民最亲
李氏曰。州县之间。与民最亲者。令长为最先。而职任之最烦且难者。亦莫u于令长。历汉唐以来。皆欲重其选而难其人。当时群臣如韦嗣立，张九龄辈论说甚详。咸可覆视也。为之长史者。亦岂易为力哉。征赋之浩穰。期会之峻急。狱讼之纠纷。簿书之杂e。尽自力以从事。而后其事粗举。利害至切。劳逸不均。督责负荷。不为不重。诚与他官殊绝。而朝廷格律所以待之者。初无殊恩异数以宠秩之。是故。吏之有才略可以拨烦治剧。率多希恩庙堂。或庇身幕府。或寄迹学校。偷养优f以自便安。禄秩位次。悉从优厚。其推法之所当得者。非为贫苟禄。即嗜利侥者也。
最近于民
吕氏曰。出宰百里。最近于民。祖宗勤恤民隐。故详择宰令。必须引对。亲视才否而授之。虽一命初仕。亦临轩顾问。况于百里之重乎。
善政所感
政之善恶。有感于物者。亦有感于人者。蝗避中牟。凤集颖川。九江得人而去猛虎。潮阳得人而去鳄鱼。善政感物者也。米以王涣而通。粟以李岘而贱。有李勉则夷舶来。有薛公则鱼盐至。善政感人者也。
二千石善政
吾闻风行于上而水波。此天下之至文。仁形于心而民服。此天下之善化。岂可以多为令而病民慢。自设于险而病民诈耶。九转丹砂。点铁成金。两汉循吏。铸顽成仁。我简易则民肃。我平易则民亲。卖
私斗之刀剑以为牛。羞淫祀之樽俎以养亲。虽承平百年。雨露渗漉。非二千石所以牧人者乎。
善政即为汉之循吏
夫猛而不害善良。宽而不长奸宄。虽两汉循吏。不过如此。萍乡邑里之间。鸱枭且为凤凰。稂莠皆化为嘉谷矣。
守令不任事
夫食人之食者。任人之责。衣人之衣者。怀人之忧。朝廷以十万户付之一守。以百里之地委之一令。元元之休戚系焉。一时之丰耗系焉。不知惧此而夤缘为奸。亦弗思之甚。且张官置吏。本以为民。今也为民父母。而反有以蠹民。民何所望耶。然士方未仕之时。冀得寸禄以有为。迨夫岁月之积。家温食饱则平日志愿。一皆汨没。吁可叹哉。
吏为民之乳牧
岁当旱歉。群情嗷嗷。绥静抚摩。尚虞多事。倘贪吏复从而戚削之。是子方啼饥而乳之。ㄕ吒炊崞涫场Ｅ７奖即而牧之。悍者复疾其鞭。则转就羸残而激成搏触。其势所必至焉耳。人君保民。均于保子。爱民甚于爱牛。而为之乳与牧者。实寄诸吏。
良吏贪吏
良吏出为德星。则虽齐岁方艰。而民怀父母之恋。贪政肆为硕鼠。则虽魏麦可食。而民兴逝去之思。
赃吏
赃吏者。人心之巨蠹也。芟其根而毋使之蔓。伐其枝而毋使之萌。布满郡县者。皆羔羊素丝之节。牧养生民者。无苛政猛虎之嫌。
官吏之弊
以风霜之评议者未必畏。朝夕之诛求者每自若。贪婪狼狈。疾险鸷猛。○肆贪暴之毒。长告讦之风。以词讼为兴利之门。以狱犴为论财之府。○快意于常刑之外。横取于经赋之馀。以慈祥恺悌为姑息。以刻剥惨毒为整办。议论习尚。日趋于薄。似非清明圣时为宜有。
识
道传尝以暇日。考究前代典籍。取其有关于治体者。自宰相至守令。其名位之沿革。职任之得失。人物之贤否。无不备载。始自唐虞。文籍之所起也。迄于本朝。耳目之所逮也。盖君。原首也。宰相为君可否。君之腹心也。台谏监司为君纠察。君之耳目也。府卫之捍卫。守令之承流宣化。
非君之爪牙与手足乎。人而废其一体则非人也。国而废其一官则非国也。古先哲王。广求贤能之士。布列中外。亦欲修厥官而保其国也。诗曰。我求懿德。肆于时夏。允王保之。此之谓也。为宰相者。有识然后能辨事物之当否而无所惑。有量然后能容事物之烦浩而无所遗。有德然后能得上下之心服而无所失。至若台谏监司。当重风采而尚气节。风采重则人敬。气节尚则人畏。人知敬畏则权奸之心沮。而挠法乱政之萌绝矣。得智勇忠义之士。以充宿卫。禁卫尊严。有以折奸雄之心。杜觊觎之望。得循良公正之士以为守令。民庶苏息。有以遂相生之乐。无流离愁叹之声矣。然人才有昏明强弱之不同。世道有醇漓污隆之或异。故愚不肖者得厕于其间。而贤智者亦不得而展布。职有所不修而旷官之叹兴矣。且宰相非其人。当亟求贤者以置其位。台谏失其职。亦当求能者以责其职。岂可以一人之故而轻辅相之权。废风纪之任哉。若府卫若监司守令。莫不皆然。比之于人。心之官则思。耳司闻目司视。心未得其思则当治其心。
使之益以清明。必得其思而后已。耳有所未闻。目有所未见。亦当治其耳目。使之益以聪明。必得其闻见之实而后已。又岂可以未思之故而废心之官。未闻未见之故而废耳目之聪明哉。此又不可不知也。故并论之。
序
序[郑总]
经济文鉴。判三司事奉化伯郑公之所著也。公自幼好学穷经。怀材抱道。慨然有经济之志。及我殿下受命作兴。公决疑定策。蔚为元勋。以文武之略。兼将相之任。凡于国家之政。动引古法。参酌时宜。利兴害除。民蒙其泽。其经济也大矣。尚论古之人。博采历代以来职任得失。人物贤。否笔之于书。其引用先儒之说。间有附以己见者。不复识别。简而不略。详而不繁。可法可戒。将俾世之居官者。皆知其任之不易而莫不勉勉循循。思所以称其职。其有补于世也亦大矣。予观是书。其首之以相业者。宰相之任。论道经邦。燮理阴阳。关系至重。非他官比也。古之能称其职者几何人哉。三代以上。称夔皋稷契伊傅周召。三代以下。称汉之萧曹丙魏。唐之房杜姚宋。宋之韩富王范司马诸公而已。吁。相业不亦难乎。是故。人君当以择相为先。而为相者亦当思称其职可也。次之以台谏者。台官纠禁风俗之恶。谏官论奏人主之失。实国家之所重。而居是职者。岂可以唯唯悠悠而厥官也哉。且又府卫之兵。在于练养。无事则宿卫于内。以备患于非常。有事则折冲于外。以靖难于危急。不可以不之重也。监司之任。在乎澄清。惩豪猾而治冤抑。恤民隐而举贤才。不可以不之谨也。州牧郡守县令。人主之所与共治者也。其人贤则民受其福。苟不贤则民受其祸。其不择人而除授可乎。此又所以相继而居其次也。然则为府兵为监司为州牧守令者。可不思所以称其职也哉。为国之要。不越乎是数者。苟能各称其职。则虽天下。不难为也。况一国乎。于此见公之学有渊源。而公之才为适用也。客有语予者曰。大抵古人之著书者。有志而不得见诸行事者之所为也。公遭遇圣明。位为宰辅。时不可谓不遇。而道不可谓不行也。何著书为。予曰。公之心。必欲尧舜君民而后已。其行道也一毫不尽。则其中固有歉然者矣。此公之所以著书之意也欤。
苍龙乙亥后九月下浣。纯忠佐命开国功臣。资宪大夫。艺文春秋馆大学士。同判都评议使司事。世子右宾客西原君郑总序。

[book_title]三峰集卷之七
(奉化郑道传著)
朝鲜经国典(上)
正宝位
易曰。圣人之大宝曰位。天地之大德曰生。何以守位。曰仁。天子享天下之奉。诸侯享境内之奉。皆富贵之至也。贤能效其智。豪杰效其力。民庶奔走。各服其役。惟人君之命是从焉。以其得乎位也。非大宝而何。天地之于万物。一于生育而已。盖其一原之气。周流无间。而万物之生。皆受是气以生。洪纤高下。各形其形。各性其性。故曰天地以生物为心。所谓生物之心。即天地之大德也。人君之位。尊则尊矣。贵则贵矣。然天下至广也。万民至众也。一有不得其心。则盖有大可虑者存焉。下民至弱也。不可以力劫之也。至愚也。不可以智欺之也。得其心则服之。不得其心则去之。去就之间。不容毫发焉。然所谓得其心者。非以私意苟且而为之也。非以违道干誉而致之也。亦曰仁而已矣。人君以天地生物之心为心。行不忍人之政。使天下四境之人。皆悦而仰之若父母。则长享安富尊荣之乐。而无危亡覆坠之患矣。守位以仁。不亦宜乎。恭惟　主上殿下。顺天应人。骤正宝位。知仁为心德之全。爱乃仁之所发。于是正其心以体乎仁。推其爱以及于人。仁之体立而仁之用行矣。呜呼。保有其位。以延千万世之传。讵不信欤。
国号
海东之国。不一其号。为朝鲜者三。曰檀君曰箕子曰卫满。若朴氏昔氏金氏相继称新罗。温祚称百济于前。甄萱称百济于后。又高朱蒙称高句丽。弓裔称后高丽。王氏代弓裔。仍袭高丽之号。皆窃据一隅。不受中国之命。自立名号。互相侵夺。虽有所称。何足取哉。惟箕子受周武之命。封朝鲜侯。今　天子命曰惟朝鲜之称美。且其来远矣。可以本其名而祖之。体天牧民。永昌后嗣。盖以武王之命箕子者。命　殿下。名既正矣。言既顺矣。箕子陈武王以洪范。推衍其义。作八条之教。施之国中。政化盛行。风俗至美。朝鲜之名。闻于天下后世者如此。今既袭朝鲜之美号。则箕子之善政亦在所当讲焉。呜呼。　天子之德无愧于周武。殿下之德亦岂有愧于箕子哉。将见洪范之学。八条之教。复行于今日也。孔子曰。吾其为东周乎。岂欺我哉。
定国本
储副。天下国家之本也。古之先王。立必以长者。所以绝其争也。必以贤者。所以尚其德也。无非公天下国家之心也。尚虑教养未至。则德业未进。无以克荷负托之重。于是。择耆儒宿德为之师傅。端人正士为之僚属。朝夕讲劝。无非正言正事。则其薰陶涵养者至矣。先王之于储副。不徒定其位。从而教之者如此。而或有招致技术之士。徒事词章之学。其所习者反为丧心之具。甚者惟谗谄面谀之徒是信。嬉游逸豫之事是好。卒无以保其位者多矣。吁可惜哉。恭惟我　殿下即位之初。首降德音。以正东宫之位。置书筵官。谓门下左侍中赵浚，判中枢院事南在，签书中枢院事郑K。其学业皆可以备讲劝之任。命为师傅宾客。而臣亦以不敏。得忝贰师之职。虽其学问之疏略。不足以仰补原良之德。然其心则未尝忘之也。今我东宫以岐嶷之资。温文之性。夙兴夜寐。每御书筵讲论不怠。则日就月将。必至于光明之学。可冀也。其所以正储位而隆邦本者。宜矣。
世系
臣尝读周雅。论文武之德者。必追述后稷，公刘积功
累仁之事。以见其所由来者远。论文武之福者。必歌咏子孙振振之仁。曛盛。以著其所由及者广。恭惟　本朝世系之盛。自某以来。世有积德。至　穆王而始著。至　殿下而大命集矣。天又锡之以祚胤既蕃且大。爰命贤有德者正位东宫。馀皆建爵分封。藩屏　王室。亦国家长久之计也。疏其封爵名号。作世系篇。
教书
书曰。大哉王言。又曰。一哉王心。惟其心之一于内。故言之发于外者。不期而自大。观其发言之大。则其存心之一。从可知矣。自典谟训诰著于书。而精一执中之说。为万世圣学之渊源。信乎其大矣。汉唐以来。天子之言。或称制诏。或称诰敕。诸侯之言。称教书。尊卑虽殊。其所以立言之义则一也。所谓制诰教书。有亲自制者。有出于文臣之代言者。随其政治之高下。有醇驳之不同。然而因是亦可见一时之云为也。恭惟我　殿下。自在潜邸时。好与儒士读经史诸子。讲明义理。论古今成败之事甚悉甚熟。文章虽其馀事。而学问之至。盖有自得者多矣。今当维新之日。立经陈纪。与民更始。屡降　德音。以教中外。其书虽出于文
臣之制进。其命意则一本于　宸衷之断。而讨论润色。得义理之当。又非秉笔者所能。是宜列著于篇。以备一代之典。
治典
总序
治典。冢宰所掌也。司徒以下皆冢宰之属。则教典以下。亦冢宰之职也。冢宰得其人。六典举而百职修。故曰人主之职。在论一相。冢宰之谓也。上以承君父。下以统百官治万民。厥职大矣。且人主之材。有昏明强弱之不同。顺其美而匡其恶。献其可而替其否。以纳于大中之域。故曰相也。辅相之义也。百官异职。万民异业。平之使不失其宜。均之使各得其所。故曰宰也。宰制之义也。至于宫闱之密。而嫔媵之进御。亵御之执役。舆马服饰之玩。食饮之供。惟冢宰得知之。冢宰重臣也。人主之所礼貌也。而身亲细微之事。不其冗乎。曰非也。嫔媵亵御。本以备使令也。不谨则有邪媚之惑。舆马衣服饮食。本以奉身也。不节则有奢华侈用之费。故先王立法。举以此属之冢宰。而以为之制节限量。其虑远矣。夫以人主之尊。人臣仰而正之。难矣哉。以智力持之不可也。以口舌争之不可也。惟积其诚而动之。正其已而格之耳。百官万民之众。而以一身治之。其亦难矣。提耳而教之不可也。家喻而户晓之不可也。惟知人之贤不肖而进退之。庶绩兴而百官治。审事之当否而区处之。物得其所而万民安。宋大儒真西山之论相业曰。正已格君。知人处事。旨哉。言也。臣愚以谓正已格君。乃治典之本。而知人处事。治典之所由行也。故于此并论之。
官制
人君。代天工治天民。不可以独力为之也。于是。设官分职。布于中外。博求贤能之士以共之。官制之所由作也。恭惟我　殿下即位之初。首命儒臣。讲采历代之典。参以前朝之旧。建立官府。制其名称。盖欲省繁汰冗。以从简要。而当维新之日。草创更始。未遑及也。然前朝既有军器监。又有防御都监。既有缮工监。又有造成都监。今皆革去。所谓都监者。以其务归之本监。循名而责实也。革内乘并之司仆。革内厨并之司膳。盖欲省自已之奉也。设内侍府掖庭署。所以别流品也。推此类观之。　殿下改正官制之美意可得也。其内而辅相者曰门下府。主会计者曰三司。本兵者曰中枢院。掌文翰者曰艺文春秋馆。主风纪者曰司宪府。六曹及百司庶府。各因其事而举者。随其职任之要而别论之。外而监司曰都观察黜陟使。守令曰牧都护府使，知官县令监务。盖监司风纪之任。而守令近民之官。守令有贤否之异。而民之休戚系焉。监司举黜陟之典。而守令为之劝惩焉。以侍从郎官更迭为之。所以重其选也。故以此附于官制之末。
宰相年表
宰相之职。臣于治典论之矣。然为宰相者得其君。然后道行于上而惠及于下。身荣于前而名显于后。而君臣之相遇。自古以为难也。帝者之世。君臣俱圣。故相与都俞于堂陛之上而成雍熙之化。王者之世。君臣俱贤。故相与勤劳于政事之间而致隆平之治。霸者之世。其君不及其臣。然能任之专。故亦能成一时之功。若夫中材之主。相得其人则治。不得其人则乱。如唐之玄宗相宋Z，张九龄则致开原之太平。用李林甫，杨国忠则速天宝之祸乱。噫。臣之遇君诚难。而君之遇臣亦难矣。方今明良相遇。诚意交孚。相与共图维新之政。千百年之一盛际也。于是作宰相年表。独书侍中者。亦以见冢宰之兼众职。而人主之职在择一相。百执事以下不与也。
入官
治天下国家之要。在于用人而已。古之用人者。养之有素。择之甚精。所入之途狭而所居之任久。惟其养之素。故人材成。择之精而所入之途狭。故侥冒进之心息。所居之任久。故贤能得以展其才而事功成。后世。上之人失其教养之道。而人才之成就。不出于天资之高下。而其进而用之也。或因君上之私恩。或因宰执之引进。或拔于行伍之中。或出于刀笔之吏。然此犹可言也。积赀资者挟贿赂以求之。饰子女者托婚姻以得之。何有于择哉。而所入之途亦广矣。非才杂进。希求无厌。贸贸棼棼。日志乎超升。而为君相者。亦不胜众多争进之心。夺彼而与此。朝拜而夕罢。徒以苟且姑息为计。而日不给。居位之久不久。靡暇论也。虽有贤智之士。亦安得以展布其才。以成事功乎。比之万丈之陂。日受众水之入而不得容焉。则其势必毁决堤防。滥四出而后已。而国家随以亡。言之可为寒心矣。惟科举一事。庶几周礼宾兴之意矣。然试以词章。则浮华无实之徒。得侧于其间。试以经史。则迂僻固滞之士或有焉。隋唐以来之通患也。惟我　主上殿下即位之初。立经陈纪。动法古昔。而于用人之道。尤致意焉。谓人才不可以不养。于是内而成均部学。外而州郡乡校。各置教授生员。赡其廪食。三年一大比。试以经学。观其经明行修之实。试以赋论对策。观其文章经济之才。此文科也。谓将相大臣皆有功德于民。而其子孙又承家庭之训。知礼义之方。而皆可以从政。置门荫。谓兵有国之常备。不可以不讲。设训。观以教韬略战阵之法。谓簿书期会金谷营造之事。供给应对之节。不可以不习。置吏学译。以奉使命通中国。医以治疾病济夭札。阴阳卜筮。所以决嫌疑定犹豫。于是。置译学医学阴阳卜筮之学。而各有其科焉。养之可谓至。而择之可谓精矣。其不在七科者。不惟其人不得冒进。而有司亦执法以制之。所入之途狭矣。又定官制。自一品至九品。分正从为十八级。每一级分二资。积十五个月历一资。积三十个月迁一级。居其任不亦久乎。其才学道德。足以裨补国政。武勇韬略。足以统率三军。　君上以特旨用之者。不在资格之拘。然当即位之初。庶事草创。勋劳亲旧。有未尽除授者。军旅方兴。介胄之士。在所当先。成法未尽举行。故臣于此著之。俾后来知有成法。而得所持守焉。
补吏
吏。执官府之役者也。汉法通一经以上者。得补吏。卿相守令多于此焉出。唐补吏之法。虽不及汉。然试之而后补之。亦能理簿书期会之数。习供给进退之节。而官府治焉。前朝补吏之法有二途。所谓三都监，三军录事，都评议使司。知印宣差。皆以士人为之。曰掾吏典吏书吏令吏司吏之属。各随其衙门之高下。以良家子弟充之。然无试补之法。听其自举。兵兴以来。入官多门。自举者亦少。官府求之如不得。其间猥屑庸陋不能操刀笔者或有焉。国家始命吏曹议试补之法。考其家世及通律文书筐者得补为吏。法则善矣。其得人与否。在有司焉耳。
军官
古者。大国三卿。曰司徒。主民。曰司马。主兵。曰司空。主地。无事则各守其职。有事则三卿皆出为将。故曰大国三军。军将皆卿也。分而合之。离而属之。先王之虑远矣。盖宰相无所不统。而军机之重。必欲使庙堂知之。所以存体统也。长枪大剑。虽非|绅之所能操。而决策制胜。亦待深于韬略者。然后乃能料也。国家损益唐府兵之法。立十卫。每一卫率五领。自上将军以下至将军。自中郎将以下至尉正。统之义兴三军府。
令宰相判府事。判诸卫事。以重御轻。以小属大。体统严矣。每道置节制使。其州郡之兵番上宿卫。亦内外相制之义。而属之义兴三军府镇抚所者。以内御外之义也。义兴三军府所统十卫五十领职秩次第。节制使以下镇抚兵马之号。详著于篇。
钱谷
钱谷。盖有国之常备。而生民之司命也。然取之无其道。用之无其法。横敛多而民生苦。糜费广而国用竭。有国家者。不可不虑也。周公作周礼。司徒掌钱谷之入。而周知其数。冢宰掌其所出之命。而不至于妄费。是以。量其入而以为出。三年有一年之蓄。通计三十年。有九年之蓄。虽有凶荒军旅之变。不以为病也。汉以大司农掌之。唐以度支使掌之。其赋敛漕运之数。供上祭祀宴享之费。军旅之需。为宰相者漫不得知。而以利权之重。付之一司一使。随时营具。多方取办。仅济一时之用。如有不虞之变。未免空匮之窘。亦可笑也。国家以三司掌钱谷所入之数。而其出也。承都评议使司之命而行之。盖有得于周官遗意者矣。其钱谷之所在。随其任而书之。以见其经费之数焉。
封赠承袭
人臣。有功在王室。泽被生民者。生则崇其爵禄。殁则加其位号。又推其恩。上及祖考。下延子孙。盖所以报之重而厚之至也。　殿下褒奖功臣。自门下侍中裴克廉以下五十有二人。以次论赏进爵。追赠三代。又令适长世袭其爵。及判三司事尹虎卒。特赠门下右侍中。载在盟府。可考而书也。
赋典
总序
赋者。军国所需之总名也。分而言之。则用之于国曰钱谷。故治典论出纳之节甚详。取之于民曰赋。故于此论其所出之目。曰州郡曰版籍。赋之出也。曰经理。赋之制也。曰农桑。赋之本也。曰赋税。赋之贡也。曰漕运。赋之输也。曰盐铁。山场水梁。曰工商船税。赋之助也。曰上供曰国用曰禄俸曰军资曰义仓曰惠民典药局。赋之用也。曰蠲免。赋之宽也。知赋之所出。则民生不可不厚而州郡不可不治也。版籍不可不详也。知赋之所制则经理不可不正也。知赋之所输则民力不可困。而漕运不可不讲也。知赋之所本则农桑不可不重也。知赋之所助则课程不可不立也。知赋之所用则出纳不可不节也。知赋之所宽则民财不可尽取也。然有土有人然后可以得其赋。有德然后可以保其赋。大学之传曰。有德此有人。有人此有土。有土此有财。有财此有用。臣故以德为赋典之本焉。
州郡
京邑。四方之本也。股肱之郡。供赋役卫王室。京邑之辅也。远而州郡星罗棋布。皆出其力以供公役。出其赋以供公用。无非王室之藩屏也。国家因前朝王氏之旧。而有所沿革。京畿分左右道。国之南曰杨广道。其外曰庆尚全罗道。西为西海道。东为交州江陵道。(按交州江陵道即岭东西地)置监司曰都观察黜陟使。东北为东北面。西北为西北面。置监司曰都巡问使。以宣教化。以总钱谷刑名兵马之事。其州府郡县。各置守令焉。可见其疆理之整齐。而王化之攸行也。
版籍
国之贫富。在民之众寡。赋役之均。在民数之周。故任民牧之职者。休养生息。以蕃其类。劳来安集。以保其居。民可庶也。籍其户口。稽其登耗。民可数也。验口计丁。科其差敛。赋役可均也。夫如是。事集于上而下不扰。国富而民安也。前朝之季。不知制民之产。休养失其道。而生齿不息。安集无其方。而或死于饥寒。户口日就于耗损。其有见存者。不胜赋役之烦。折而入于豪富之家。托于权要之势。或作工商。或逃浮图。固已失其十五六。而其为公私寺院之奴婢者。亦不在其数焉。幸而号为编民者。又以家长之所容隐。奸吏之所占挟。一户之口。不尽付籍。民数可得而周乎。赋役奚由而均乎。一有徵敛之事。期限刻迫。捶挞随之。事未及集。民不胜其烦扰。国益贫而民益苦也。惟我　殿下初即位。命有司讲求便民之方。教于中外。籍其数。得户几口几。可谓知为政之本矣。然有司之才否不同。奉行或有未至者。其间岂无脱漏之数。而行之岁月之久则可周也。盖君依于国。国依于民。民者。国之本而君之天。故周礼献民数于王。王拜而受之。所以重其天也。为人君者知此义。则其所以爱民者。不可不至矣。故臣著版籍之篇而并论之。
经理
古者。田在于官而授之民。民之所耕者。皆其所授之田。天下之民。无不受田者。无不耕者。故贫富强弱。不甚相过。而其田之所出。皆入于公家。而国亦富。自田制之坏。豪强得以兼并。而富者田连阡陌。贫者无立锥之地。借耕富人之田。终岁勤苦。而食反不足。富者安坐不耕。役使佣佃之人。而食其太半之入。公家拱手环视。而莫得其利。民益苦而国益贫。于是限田均田之说兴焉。是则不过姑息之计。然亦治民之田。授以耕之耳。唐永业，口分之田。(按唐授田之制。一夫受田一顷。其八十亩为口分。二十亩为永桀。)亦计口授田。使自耕之。以其租为公家之用。然识者讥其田制之未正也。前朝田制。有苗裔田役分田功荫田登科田(按。高丽田制仿唐制。而苗裔田分给前代国王后。役分田不论实阶。定以人品。功荫田赐功臣及投化人。登科田登科人别赐。)军田闲人田。以食其田租之入。而民之所耕。则听其自垦自占。而官不之治。力多者垦之广。势强者占之多。而无力而弱者。又从强有力者借之耕。分其所出之半。是耕之者一而食之者二。富者益富而贫者益贫。至无以自存。去而为游手。转而为末业。甚而为盗贼。呜呼。其弊有不胜言者。及其法坏之益甚。势力之家。互相兼并。一人所耕之田。其主或至于七八。而当输租之时。人马之供亿。求请抑买之物。行脚之钱。漕运之价。固亦不啻倍蓰于其租之数。上下交征。起而斗力以争夺之。而祸乱随以兴。卒至亡国而后已。　殿下在潜邸。亲见其弊。慨然以革私田为己任。盖欲尽取境内之田属之公家。计民授田。以复古者田制之正。而当时旧家世族。以其不便于己。交口谤怨。多方沮毁。而使斯民不得蒙至治之泽。可胜叹哉。然与二三大臣之同志者。讲求前代之法。参酌今日之宜。打量境内之田。得田以结计者。几分上供之田。国用军资之田。文武役科之田。而闲良之居京城卫王室者。寡妇之守节者。乡驿津渡之吏。以至庶民工匠苟执公役者。亦皆有田。其授民以田。虽不及于古人。而整齐田法。以为一代之典。下视前朝之弊法。岂不万万哉。
农桑
农桑。衣食之本。王政之所先。国家内而司农。外而劝农。使验民之勤惰而劝惩之。风纪之司。察其职之称否而黜陟之。　殿下屡降德音。必以劝农桑为首。敦其本而取其实也。将见衣食足而知廉耻。仓廪实而礼义兴。太平之业。基于此矣。
赋税
孟子曰。无野人。莫养君子。无君子。莫治野人。古之圣人。立赋税之法。非徒取民以自奉。民之相聚也。饮食衣服之欲攻乎外。男女之欲攻乎内。在丑则争之。力敌则斗之。以至于相残。为人上者。执法以治之。使争者平斗者和。而后民生安焉。然不可耕且为也。则民之出乎什一。以养其上。其取直也大。而上之所以报其养者亦重矣。后之人。不知立法之义。乃曰民之供我者。乃其职分之当然也。聚敛掊克。犹恐不胜。而民亦效之。起而争夺。祸乱生焉。盖先王所以立其法者。天理也。后世所以作其弊者。人欲也。才臣计吏之治赋税者。当思遏人欲而存天理可也。国家赋税之法。租则一出于田。而所谓常徭杂贡者。随其地之所出而纳之官府。盖唐租庸调之遗意也。　殿下尚虑赋税之重。有以困吾民。爰命攸司。改正田赋。详定常徭。杂贡。庶几得中正之道。然租则验其田之开荒。所出之数可稽。其常徭杂贡者。但定其官府所纳之数。不分言其有户则出某物为调。有身则出某物为庸。吏因缘为奸。滥徵横敛。而民益困。豪富之家多方规避。而用反不足。　殿下爱民定赋之意。不得下究。有司之责也。幸当无事f暇之时。讲而行之可也。
漕运
古者。天子诸侯。皆享畿内之赋。故漕运之所责入。远不过五百里。近不过五十里。民力不至于困。秦汉以来。郡县天下。而其所出之赋。输之天子之都。道里至远。运粟至多。而民力困。于是。以漕运为急务。而讲求其法甚详。而民力之困犹是也。国家三边滨海。内有大江。漕运由之。民力可省。自倭寇作耗。沿海州郡。舍水而陆。崖险谷隘。秋潦冬雪。人夫疲顿。牛马颠踣。民甚苦之。　殿下即位。命有司修战舰。增戍卒。水攻陆守。倭寇进不得掠。退无所获。于是远遁。而海运通。陆输州郡。远者不过四五百里而达于江。民力省而国用裕。然吏不得人。措置之方。小失其宜。则害随以生。不可不察也。
盐法
盐出于海。而民用之不可无者也。前朝自忠宣王立盐法。使民纳布受盐。以资国用。及其法弊。布入于官。盐不及已。民甚苦之。　殿下即位。首降德音。一革前朝弊法。每沿海州郡。置盐场而官为煮盐。听民将其所有之物。或布或米。无论精粗多寡。亲就盐所。称时价之高低。计直受盐。然后纳价物焉。盖与民同其利。非禁而榷之也。其盐场所在与所出之数备书焉。以凭会计。
山场水梁
古者。数罟不入闯亍２菽玖懵洹Ｈ缓蟾斤入山林。盖因天地自然之利而撙节爱养之。此山场水梁之所由本也。前朝之时。山场水梁。皆为豪强所占夺。公家不得其利焉。　殿下即位。革其弊法。收而为公家之用。以山场属缮工。取其材木以充营缮。以水梁属司宰。取其鱼盐以供内外之膳及祭祀宾客之用。其山场水梁所在可考者。悉书之。
金银珠玉铜铁
粟米布帛。民资以生。至于金银珠玉。无补于民用。宜非为政之所急。然宗庙至敬之所在。故器必饰以金玉。冠冕加于众体之上。亦以珠玉饰之。况本国臣事天朝。其岁时庆节之所修。必以金银将之。盖金银珠玉。在奉先事大之礼。不可无者也。至于铜铁。以爨以耕。尤切于民用。又铸为兵具。军国之须。莫重于此。前朝有金银所。官为采之。国家凡产铁之处。每置铁场。官集丁夫铸冶之。民所铸冶则不课焉。而采金银之法。今皆废矣。然金银有见数。事大之日无穷。则其采之之法。亦不可不讲也。臣于此取金银所及铁场。悉著于篇。以备参考焉。
工商税
先王制工商之税。所以抑末作。而归之本实。国家前此未有定制。民之游惰者皆趋之。而南亩之民日益减。末作胜而本实耗。不可不虑也。臣故备举工商课
税之法。著之于此。举而行之。在朝廷焉。
船税
本朝滨海以国。鱼盐之利为多。而公私漕运辐溱于东西之江。置司水监以掌之。而收其税以助国用焉。其利亦厚矣。
上供
人君。专土地之广。人民之众。其所出之赋。何莫非已分之所有。凡国之经费。何莫非已分之所用。故曰人君无私藏。此书曰上供曰国用。岐而言之。亦有说乎。饮膳衣服。所以供王之奉养也。匪颁。所以供王之赐与也。珍宝。所以供王之玩好也。是数者。今皆谓之上供。考之周礼。各置司存以掌其出入会计之数。尚虑人主侈心之生而费之无节。掌吏肆其奸欺而失于渗漏。于是。以冢宰总而制之。虽似人主之私用。实通于有司之经理。至汉唐。始有天子私藏之名。与军国之用不相通。然其财之所出。或税山海泽薮之物产。或得州郡之私献。或称常赋之羡馀。未尝取于经理之赋。而犹有统摄。不相侵紊。其遇凶荒军旅之事。出其财而赡之。识者尚且非之曰。人君不能正其家人。近习之故而有私人。既有私人。不能无私费。于是有私财。万事之弊。莫非由此而出。其为戒也至矣。前朝之制。置料物库。掌馈食之粟。司膳掌饔饩膳羞之烹熟。司酝掌酒醴。内府掌布帛丝绵以供衣服。司设掌帐幕床褥以供铺设。皆以朝士职之。宪司以时体察。稽其盈缩之数。可谓得周官之意矣。自忠烈以下。臣事原朝。世降公主。宫掖之费为多。或朝燕京。留侍都下。其道路之费。盘缠之用。在所当办。于是始置德泉义成库之属。然其田口赀资。或损内帑以鬻之。或出于王氏外家之世业。或出籍没之家。不在经理之数。而遂为人主之私藏也。　殿下在潜邸。献议欲尽革之。归之国用。当国者持之甚力。故不克如志。然因是而革去者不啻十四五。及　即位。以五库七宫。悉归之公用。昔光武罢小府禁钱归之大司农。以充公用。史臣美之曰。能绝一己之私。以今方古。实无愧焉。第缘　即位之初。草创更始。庶事繁浩。用度甚广。而其出纳之际。有司拘于文法。或不能给。事机多失。于是斟酌损益。与　即位之教不同者有焉。然权一时之宜耳。其成法则未尝改也。臣于此。一以上供书之。从而著其说。俾后之人。知　殿下节俭克私之美意焉。
国用
国家置丰储仓。凡祭祀宾客田役丧荒之用皆于此焉。出谓之国用。其出纳会计之制。则都评议使司，三司，司宪府各以其职治之。今悉书其所入之数。著之篇者。欲其用之也量入为出。庶乎不至于妄费也。
军资
子贡问为政。孔子以足食足兵答之。国资兵以存。兵资食以生。孔明治兵过管，乐。其伐魏也屯田渭上。以为持久之计。项羽凭百战百胜之资。而一朝粮饷不继。战败身死为天下笑。是知食者三军之司命。不可一日而无者也。故古之为国者。不惟治其兵。又当治其食。不惟治其食之所入。又当治其食之所生。夫食之所生。在地与人而已。国家介山海之间。其丘陵薮泽不耕之地十居八九。而人之游手虽不能悉得其数。以居京城者计之。不下数十万。去而为浮图者不下十万。子弟之f散。庶民之执公役。戍卒之在边圉。以至工商巫觋之徒。才人禾尺之类。计亦不下十万。不惟不耕。又从以食之。可谓生之者寡。而食之者众矣。又因丧荒疾病。不得尽力于南亩。而岁时宾客祭祀之费。亦民之所不能已者。可谓为之者舒而用之者疾矣。兵食奚由而足乎。为今之计。莫若辟f荒之
地。汰游手之民。尽归之南亩。省民之耕而宽其力。制宾客祭祀之式而节其财。然后兵食可得而足也。国家置军资监以储兵食。然但治其所出入之数而已。臣故并论其食之所自生。著之于篇。以为足食之本焉。
禄俸
人君之与贤者所共者。天职也。所治者。天民也。故厚之以天禄。使之免仰事俯育之累。而专力乎供职也。传曰。忠信重禄。所以劝士也。国家颁禄之制。自一品至九品分为十八科。三司给牌。广兴仓以其科而颁之。贤者之食天禄者。当思保天职可也。食焉而怠其事。犹不可。况无其事而食其禄。其可乎哉。故先王立法。君之于臣民。功者赐之。饥者周之。无常职而食常禄。以为不恭。其法严矣。
义仓
水旱疾疫。在天道流行之数。代或有之而饥馑至焉。为民牧者。其可坐视而莫之救欤。国家内置义仓。以储谷粟。又推其法。及之州府郡县。各置义仓。每当农月。给贫民无种食者。至秋成止收其本。以备不虞。如遇凶荒之岁。尽发以赈。待岁丰登。亦收其本。以资长远。饥而不损于民。丰而不伤于农。使谷粟常存。而民不至死。盖法之最良者也。其出纳之际。周其急而不继其富。核其实而不耗其数。使良法不废。亦在夫典守得人。申明而举行之耳。
惠民典药局
国家以为药材非本土之所产。如有疾病。其孝子慈孙。傍求奔走。药未之得而病已深。有不及救治之患。于是置惠民典药局。官给药价五升布六千疋。修备药物。凡有疾病者。持斗米疋布至。则随所求而得之。又营子利。十取其一。期至无穷。俾贫民免疾痛之苦。而济夭札之厄。其好生之德大矣。不幸有官府之责取。权势之抑买。而药价耗损。贫民无以自活。岂非不仁之甚者也。典是局者。思尽其责。俾国家好生之德。克永厥终可也。
蠲免
国以民为本。民以食为天。故轻徭薄赋。以裕其食。不幸被水旱霜虫风雹之灾。随其伤损之多寡。蠲免赋役有差。盖所以厚其本也。国家损分减免之法已自行之。著在甲令。有司宜当审而行之也。
礼典
总序
恭惟　主上殿下。上以应乎天。下以顺乎人。作其　即位。稽古经邦。庶事万类。以序以和。礼乐之兴。惟其时矣。臣以为礼之为说虽多。其实不过曰序而已。朝廷主严。君尊而臣卑。君令而臣行。故朝觐会同。正大位而统百官。朝廷之序也。祭享主诚。人尽其诚。神格于上。故蒸尝献。事祖考而通神明。祭享之序也。宴享主和。宾献而主酬。主侑而宾食。饮食宴乐。以睦宗戚而亲臣邻。宴享之序也。至于符宝所以通信。舆服所以辨等。乐者。所以美功德。历者。所以明气候。经筵。所以劝进君德。学校。所以养成人才。设科目举遗逸。所以广求贤之路。求言进书。所以通上下之情。其遣使也。奉表天朝。以尽事大之诚敬。曰图形纪功。所以重功臣而报之厚。曰谥。所以辨群臣之善恶而垂劝戒。曰旌表。所以励节义。曰乡饮酒。所以教礼逊。曰冠婚丧祭。所以一风俗。此皆政事施为之得其序也。故臣推本序之一言。而作礼典总序焉。
朝会
国家朝会。冬至正朝　圣节。则率群臣向阙行礼及接诏受赐之仪。一依　朝廷颁降仪注为之。礼讫。坐正殿受群臣朝。　诞节则行庆寿之礼。如冬至正朝之仪。谓之三大朝会。立春人日。则当直宰臣押班。谓之小朝会。及教宥境内。则有教书开读之仪。行封爵追崇之事。则有发册遣使之仪。凡所行幸则谓之陪奉。五日一听政则谓之衙日。命相则谓之宣麻。摄行祭祀则谓之祝版亲传。各有其仪焉。恭惟　主上端拱正殿。望之皇皇。仗仪森列。衣冠肃穆。告教词命之懿。进言陈诫之切。升降周旋。俯伏拜兴。严而泰。和而庄。蔚然粲然。可尚可嘉。宜其勒成一代之典。昭示罔极焉。其使臣诸节。州郡守令迎命之礼及自相见礼。各以类附焉。
宗庙
王者受命开国。必立宗庙以奉其先。盖报本追远。厚之道也。其有功德者。祖而宗之。以为不迁之主。故书曰。七世之庙。可以观德。　殿下即位。追崇　皇考桓王以上四代。加以王爵。以立庙室。以安神主。其牲牢币帛之数。簋(簋。一本作莆_。)笾豆之品。献拜祝之节。讲之甚熟。书之于策。礼曹以时请而行之。百司庶府。莫不奔走虔供其职。敬之至也。
社稷
社者。土神也。稷者。谷神也。盖人非土不立。非谷不生。
故自天子至诸侯。有人民者。皆得置社稷。盖为民求福之祭也。国家立社稷。牺牲致其肥]。器币致其净洁。献以三终。乐以八成。皆有司存。以时举行。重民之意大矣。
c田
农者。万事之本也。c者。劝农之本也。盖宗庙之粢盛。军国之财用。皆出于农。而民生以之而番庶。风俗以之而淳厚。故曰农者。万事之本也。人君亲耕c田。以先于农。而下民皆曰。且以人君之尊。尚且身为之耕。况以下民之贱。安坐而不耕。其可乎哉。于是。人人皆赴南亩而农事兴矣。故曰c者。劝农之本也。国家置c田令丞。以掌c耕祭祀之法。臣悉著之于篇。以见殿下重谷之意焉。
风云雷雨
风云雷雨。滋五谷遂品汇。则其泽物也至矣。国家钦奉　诏旨。立其坛于国之南。有司以时致祭焉。其事大之礼。敬神之义。一举而尽矣。
文庙
天下之通祀。惟文庙为是。国家内自国都。外至州郡。皆建庙学。当春秋二仲上丁之日。祀之以礼载。惟圣教之在天下。如日月之行乎天。百王以之为仪范。万世以之为师表。盖有不可以言语形容者。而其根于人性之固有。而人心之所同然者。亦岂待臣之言哉。惟　殿下丰其饩。洁其器皿。以致尊师重道之意。则可得而书也。
诸神祀典
凡载祀典者。皆有功德于民。不可不报者也。其祀山川之神。以其兴云雨滋五谷。足民食者也。其祀古昔圣贤。以其得时行道。康济斯民。立法垂训。昭示后世。故皆载之祀典。以为常祭。其不载祀典者。谄而非礼。淫而无福。在所当禁。
燕享
君臣以严敬为主。一于严敬。则势相悬绝。情不相通。先王。于是制燕享之礼。亲之曰宾主。尊之曰诸父诸舅。丰其饮食。致其@勤。而望其教诲焉。周诗曰。钟鼓既设。一朝享之。又曰。人之好我。示我周行。此之谓也。国家置礼宾寺。以掌燕享。其酌献之疏数。バ咧丰俭。皆有定制。今悉著之。
符瑞
古者。天子执圭。诸侯执五玉。虽有尊卑之殊。其所以
合信。而为国家之宝则一也。故通谓之瑞而世守之。本朝置尚瑞司。以掌符宝。下而百司庶府。外而使臣守令。皆有印章焉。
舆服
尊卑之分。莫严于名器。名器之等。莫辨于舆服。故天子诸候。以至臣庶。各有等第。所以一其视听。定其心志也。国家冠服之制。(以下缺)
乐
乐者。本于性情之正。而发于声文之备。宗庙之乐。所以美祖考之盛德。朝廷之乐。所以极君臣之庄敬。以至乡党闺门。莫不因其事而作焉。故幽则祖考格。明则君臣和。推之乡党邦国。而化行俗美。乐之效深矣哉。国家有雅乐署。属之奉常。宗庙之乐也。有唐乐有乡乐。置典乐署掌之。用之于朝会。用之于燕享。又新制文德武功之曲。述　殿下盛德神功。以形容创业之艰难。古今之文。备于此矣。所谓功成而乐作。观乐而知德者。不其信欤。
历
历者。所以明天道之运行。定日月之躔度。分节候之早晚。岁功以之而成。庶绩以之而熙。故圣王重之。国家置书云观以掌其职。其推步筐计之术。则有授时历有宣明历。(按授时。元世祖时历。宣明。唐穆宗时历。)以时考验。国家敬天勤民之意。可见矣。
经筵
殿下即位。首置经筵官。以备顾问。常曰。大学。为人君立万世之程。真西山推广其意作大学衍义。帝王为治之序。为学之本。蔑以加矣。每于听政之暇。或亲自观览。或使人讲论。虽高宗之时敏。成王之日就。无足多让。猗欤盛哉。
学校
学校。教化之本也。于以明人伦。于以成人才。三代以上。其法大备。秦汉以下。虽不能纯。然莫不以学校为重。而一时政治之得失。系于学校之兴废。已然之迹。今皆可见矣。国家内置成均。以教公卿大夫之子弟及民之俊秀。置部学教授。以教童幼。又推其法。及于州府郡县。皆有乡学。置教授生徒。曰兵律曰书筐曰医药曰象译。亦仿置教授。以时讲劝。其教之也亦至矣。
贡举
科举之法。尚矣。在周大司徒。以六德六行六艺。教万民而宾兴。其贤能曰选士。升之学曰俊士。升之司马曰进士。论定而后官之。任官而后爵之。位定而后禄之。教之甚勤。考之甚精。用之甚重。故成周人才之盛。政治之美。非后世所能及也。在汉曰孝弟，力田，贤良，茂才。在魏晋曰九品中正。在隋唐曰秀才，进士。其目多矣。要以得人为务。虽不及成周之盛。而一时之人才。皆出于此。前朝自光王始用双冀之言行科举法。掌选者称知贡举，同知贡举。试以词赋。至恭悯王一遵原制。革去词赋之陋。然所谓座主门生之习。行之甚久。不能遽除。识者叹之。　殿下即位。损益科举之法。命成均馆试以四书五经。盖古明经之意也。命礼部试以赋论。古博学宏词之意也。然后试以对策。古贤良方正直言极谏之意也。一举而数代之制皆备。将见私门塞而公道开。浮华斥而真儒出。致治之隆。轶汉唐而追成周矣。呜呼盛哉。其武科医科阴阳科吏科通事科。各以类附见焉。
举遗逸
士之伏于下者。或抱道德而不求闻达。或怀才能而
不见擢举。苟非上之人。求之诚而访之勤。无以致其至而得其用矣。故厚礼以徵之。高爵以待之。古先哲王之所以兴至治也。　殿下即位之初。申命有司曰。其有经明行修。道德兼备。可为师范者。识通时务。才合经济。可施事功者。习于文辞。工于笔札。可当文翰之任者。精于律筐。达于吏治。可当临民之事者。谋深韬略。勇冠三军。可为将帅者。习于射御。工于捧石。可当军务者。天文地理卜筮医药或攻一艺者。备细访问。敦遣于朝。可见　殿下侧席求贤之美意矣。
求言进书
上之求于下者以言。下之进于上者以书。则决壅去蔽。上下之情通矣。何善之有遗。何冤之不伸哉。　殿下即位之初。命随朝五品以上衙门。各陈便民条画。择其尤善者。著之教书。布告中外。自是虽在草野。进书言事者尚多有之。臣取其见闻之有徵者而书之。
遣使
本国事大以礼。朝聘贡献。岁时遣使。所以修侯度而述所职也。苟非学问之富。辞命之善。足以专对命而扬国美者。畴克当是选哉。　殿下即位以来。凡朝正圣节进表进笺使者。乃其人也。其姓名可考者。悉书之。
功臣图形赐碑
恭惟　殿下英谟伟略。出于天性。深仁厚泽。结于人心。一朝作其　即位。为神人之主。皆　殿下之德之所致。群臣何功之有焉。　殿下智不伐。推奖与议之臣。以为或奋义定策。或与闻协赞。或归心翊戴。赐功臣号有差。立阁图形。镌碑记功。俾后子孙。接于目而感于心。遵守勿替。与国匹休。垂示之意远矣。
谥
谥者。节以一惠。著平生之善恶。而示后世之劝惩焉。其有补于名教也多矣。
旌表
秉彝好德之良心。人皆有焉。然在上者不先倡之。下之人无所观感而兴起矣。故国家立法。其有忠于君。孝于亲。全夫妇之道者。皆为之旌而表之。砺行义而厚风俗也。臣故著篇名。苟有其事。续而书之可也。
乡饮酒
乡饮酒之礼。先王所以教人之意备矣。宾主揖让而升。所以教尊让也。盥洗。所以教致洁也。自始至终。每事必拜。所以教致敬也。尊让洁敬。然后相接。暴慢远而祸乱息矣。主人谋宾介。所以辨贤愚也。先宾后介。所以明贵贱也。贤愚辨贵贱明。人知劝矣。故其饮酒也。乐而不至于流。严而不至于离。臣以为不肃而教成者。惟乡饮酒为然也。
冠礼
司马温公曰。冠者。成人之道也。成人者。将责为人子为人弟为人臣为人少者之行也。将责四者之行于人。其礼可不重欤。近世人情。尤为轻薄。生子犹饮乳。已加中帽。有官者。或为之制公服而弄之。过十岁犹总角者盖鲜矣。彼责以四者之行。岂能知之。故往往自幼至长。愚I如一。由不知成人之道故也。臣述格言。责成人。作冠礼篇。
婚姻
礼记曰。男女有别然后父子亲。父子亲然后义生。义生然后礼作。礼作然后万物安。男女者。人伦之本。而万世之始也。故易首乾坤。书记降。诗述关雎。礼谨大婚。圣人之重之也如此。自三代以来。国之兴废。家之盛衰。皆由于此。而近来婚姻之家。不论男女德行之如何。苟以一时之贫富而取舍之。又其相求也。不暴则秘。媒此而聘彼。如商贾之售货。无附远厚别之意。或兴狱讼。或被侵陵。又亲迎礼废。男归女家。妇人无知。恃其父母之爱。未有不轻其夫者。骄妒之心。随日以长。卒至反目。家道陵替。皆由始之不谨也。不有上之人制礼以齐之。何以一其风俗哉。臣稽圣经谨本始。作婚礼篇。
丧制
孟子曰。惟送死可以当大事。夫死者。亲之终而人道之大变也。故先王慎之。作丧制。达之天下。使天下之为人子者世守之。哭泣擗踊。情之变也。殡而食粥。虞而食蔬食菜羹。祥而食菜果。饮食之变也。袒括齐衰。服之变也。枕块寝苫。外而不内。居之变也。人子爱亲之情。至此极矣。然犹未也。虞而哭。期而悲。祥而忧。忌而慕。愈久而愈不忘。盖亦出于中心之诚。非勉而为之也。近世以来。丧制大坏。例以浮图之法治之。初丧未葬。珍羞盛馔之狼藉。钟鼓之喧轰。男女之混杂。而主丧者惟应对供办之不给是虑。何暇哀死而恤亡哉。是以。虽居百曰之制。无戚容惨色。而笑语如平日。至亲如此。况其下者乎。见闻习俗。恬不为怪。盖以人子之情。无古今之异。而习俗使之然也。其所谓追荐者。直为人观美耳。而卒至于倾家破产者亦有焉。在死者为无益之费。而贻生者无穷之患。多见其妄也。不有在上者作法以防之。其弊有不可胜言者矣。　殿下即位。立经陈纪。动法古圣。其于礼典。尤致意焉。命有司讲明修定。皆有成法。臣重人纪。慎大事。作丧制篇。
家庙
伊川先生曰。冠婚丧祭。礼之大者也。今人都不理会。豺獭皆知报本。今士大夫多忽此。厚于奉养而薄于先祖。甚不可也。凡事死之礼。当厚于奉生者。人家能存得此等事数件。虽幼者可使渐知礼义。臣述格言。质神明。作祭礼篇。

[book_title]三峰集卷之八
(奉化郑道传著)
朝鲜经国典(下)
政典
总序
六典皆政也。独于兵典言政者。所以正人之不正也。而惟正己者。乃可以正人也。考之周礼大司马之职。一则曰正邦国。二则曰正邦国。兵非圣人之得已。而必以正为本。圣人重兵之意可见矣。立军制明其分数。作军器致其精利。教习。所以便进退击刺。整点。所以简强弱勇怯。赏以劝其功。罚以惩其罪。严宿卫以重于内。谨屯戍以捍于外。课功役以程其力。加存恤以哀其亡。兵之用莫急于马。兵之资莫先于食。至于传命驺逻。皆兵家之不能无者。故马政屯田驿传祗从。各以类附焉。当平居无事之时。其讲武事也必因田猎。此政典之叙也。
军制
周制。兵农一也。无事则为比闾族党州乡。属于司徒。有事则为伍两卒旅师军。属于司马。然当其无事之时。每于农隙讲武事。故当有事则皆可为用也。无养兵之费。徵兵之扰。而缓急易以应变。周制之善也。管仲三分其国为二十一乡。作内政以寓军令。虽不及周制之善。当时号为节制之师。而遂霸天下。汉之南北军。唐之府兵。其法虽若可取。而不能无得失之可议者焉。国家内则有府兵。有州郡番上宿卫之兵。外则有陆守之兵。有骑船之兵。其制皆可考也。臣先述历代。而后及国家。作军制篇。
军器
天生五材。金居其一。在时则为秋主肃杀。在人则为兵主杀戮。盖天地之义用。而不可无者也。故周制置司兵之属。辨其名物与其等。以待军事。历代皆置武库。以备军用。国家置军器监。专掌工匠之事。外至州郡。造军器有年例焉。其数可考者书。
教习
孔子曰。不教民战。是谓弃之。周礼春L夏苗秋A冬狩。以讲武事。无阙于时。明金鼓旗麾之节。习进退击刺之宜。兵识将意。将识士情。可以进则与之偕进。可以退则与之偕退。守则固。战则胜。此教之有素也。自是以来。晋文之L于被庐。齐悯之技击。魏惠之武卒。秦昭之锐士。虽有诈力之尚。而其用兵之术。非后世所能及也。战国之司马穰苴。唐之李靖。皆有兵法。惟诸葛武侯之用兵也。盖于仁义之中。而有节制之意焉。故朱文公以为善用兵也。臣祖其意。作五行阵，出奇图。又增损司马法。作讲武图以献。殿下称之曰善。命军士肄之。臣取司马L狩之法。晋，魏，齐，秦，穰苴，李靖等兵法。书之于先。欲其取法乎古也。以臣所献出奇讲武图书之于后。欲其熟之于今也。古今之制备。而教习之法明。则兵可用也。作教习篇。
整点
夫器之弊也。由于久不治。习之忘也。由于久不肄。故国家无事。则因循玩浴Ｎ浔富刀椤１籍耗损。如有缓急。不能及支。古今之通患也。周礼大司马。仲春辨鼓铎镯铙之用。仲夏选车徒。仲秋辨旗物。仲冬大阅。自后宣王狩于东都。选车徒以成中兴之业。整点之不可已也如此。国家内之禁卫之旅。外之州县之兵。每于农隙。按其籍。辨其老幼强弱。每月课军器监所作弓矢戈甲。验其利钝坚弊。可谓得整点之意矣。
赏罚
夫战。危事也。进有死亡之患。退有生存之理。而人情莫不畏死而好生。惟重赏可以忘其生。惟重罚可以趋其死。然赏罚不因于众人之功罪。而出于一己之喜怒。则赏不劝而罚不惩矣。故曰高爵厚禄。所以待有功也。刀锯鞭扑。所以加有罪也。然则掌军者不可无赏罚。而赏罚不可不出于公也。故臣作赏罚篇。必以公为说焉。
宿卫
人君居处尊严。周庐陛戟。左右徼巡。番上更直。致其周且慎者。非欲自为尊大也。盖人君一身。宗庙社稷之所依归。子孙臣庶之所仰赖。关系甚重。故君门九重。内严外肃。讥诃出入。不惟备非常而弭奸慝。亦使内谒之徒。不得杂进。以误君听而乱朝政。其所以为长治久安之计得矣。其宿卫之士。周以士大夫。汉以子弟为之。盖与人主居常亲近。见闻熟习。不可不谨。周书曰。左右前后。罔匪正人。出入起居。罔有不钦。此之谓也。然则曰严曰正。其立宿卫之义也欤。
屯戍
四境虽远。视之如一家。万民虽众。爱之如赤子。苟有不虞之变。则吾赤子先罹其害矣。于是设屯戍。以御其外而安其内。陆屯骑步。水置兵船。备器械。积资粮。谨烽候。皆所以备屯戍也。
功役
人情。劳则善心生。逸则骄心作。故凡兵卒。虽不可使之勤劳。亦不可使之过逸。其军中兴作营缮。皆以役之。量其力之所及。课其功之所就。而俾三农专力于南亩。庶几军民各安其业矣。
存恤
夫力者。下之所以事上。恩者。上之所以抚下。交相报也。其在军旅。老幼者放归之。饥寒者衣食之。疾病者医疗之。死亡者瘗埋之。恩之所施博矣。则为士卒者。感恩之心出于至诚。莫不踊跃以效死力。臣故曰交相报也。
马政
马之于人。其用重矣。负重致远。人力有所不及。必惟马焉是资。国君之贫富。军旅之强弱系焉。圣人设卦著象。取其至健而行地无疆。此马之始见于经也。历代以来。皆有马政。以蕃以息。前朝置银川贞州等牧监。每于海岛。随其水草之便皆有牧马之所。盖亦知军国之重在于马也。及其法弊。有牧监之名。无牧马之实。亦可叹也。国家上则贡之天朝。下则用之军旅。皆以马。其讲马政。诚今曰之急务也。臣历观往代畜马之政。惟周人为善为之。立官制命。重其职也。每岁仲夏。撰车马。周其数也。其诗曰。我马既同。齐其力也。闲之维则。教之有其素也。或降于阿。或饮于池。养之顺其性也。秉心塞渊。Q牝三千。推马之蕃息。以本操心之诚实而渊深也。臣取大易之著象诗雅之格言。作马政篇。
屯田
屯田之法。以其兵卒之在屯戍者。且战且耕。所以省漕运而赡军食也。汉人之于金城。晋人之于寿春于襄阳于荆州。皆置屯田。内有蓄积之益。外有守御之利。以之服夷狄。以之兼邻国。明效可验。前朝置阴竹屯田。又于沿海州郡。皆有屯田。以资军食。法久弊生。有其名而无其实。当其收也。为戍卒者或自备而纳之。或称贷而益之。不堪其苦而逋逃者多矣。不惟军食不继。而兵额亦减。弊莫大焉。殿下即位。用议者之言。革去沿海屯田。止置阴竹一所。民力可谓纾矣。臣愚以为古者制田。百亩上农夫食九人。至下农夫食五人。屯田之耕。姑以下农为率。则十夫之耕。可食五十人矣。等而上之。曰百曰千曰万。其数可考也。盖地利无古今远近之异。所谓屯田者。岂行于古而不行于今。利于中原而不利于外国乎。第缘官不得人。
或w减种食。不与屯军。或不亲莅其役。耕播耘耔。不时不力。田卒污莱。苗又不实。其弊在人而不在法。果如充国之计粮谷。度公田。浚沟渠。理隍狭。则大获地利矣。如邓艾尽地利。开河渠。积军粮。羊祜减戍逻垦田八百顷。杜预激诸水浸原田。公私同利。众庶赖之。则屯田之利可兴矣。然则革屯田之弊。得屯田之利。其惟在于人法并用乎。
驿传
邮传之置。为传命也。军机之紧急。使节之往来。非邮驿。何以速传其命。而不失事机乎。国家于是。每加矜恤之恩。分路大中小为三等。给田有差。其国之西北自金郊至洞仙。东南自青郊至龙驹。密迩京邑。四方辐溱。迎送输运之劳。倍于他驿。加给其田。所以重邮驿之传命也。
驺逻
京城有徼巡。谓之逻。所以严辇毂也。官府有祗从。谓之驺。所以优大臣也。皆以卒名之。非兵之兵也。故并著之。
畋猎
兵者凶事。不可空设。又非圣人之得已。不可不讲。故
周礼大司徒。春L夏苗秋A冬狩。以讲武事。然其弊或至于妨农害民。故皆于农隙习之。且畋猎近于逸游。从禽嫌于自奉。于是圣人虑之作L狩之法。一则曰除禽兽之害民谷者。一则曰献禽以供祭祀。无非为宗社生灵计也。其意深哉。宣王因畋猎而选车徒。以成周家中兴之业。太康畋于有洛之表。而亲怨民离。以失其位。盖其事一也。而其心有天理人欲之分。而治乱存亡。各以类应。所谓毫之差。千里之谬者也。后之人主。可不察其取舍之几哉。
宪典
总序
天地之于万物。生之以春。肃之以秋。圣人之于万民。爱之以仁。威之以刑。盖其肃之也。所以复其原也。其威之也。所以并其生也。秋在天地为义气。而刑为秋官。其用一也。然天地之道。无心而化成。故运行而不差。圣人之法。待人而后行。故必致钦恤之仁。明慎之心。然后可行也。苟不得人。末流之弊。必至于残忍之暴。惨刻之祸。非徒民受其害。终必怨归于上。伤阴阳之和。召水旱之灾。而国随以危矣。故圣人之制刑也。非欲恃此以为治。惟以辅治而已。辟以止辟。刑期无刑。苟吾治之已成。则刑可措而不用矣。故皋陶称舜之德曰。好生之德。洽于民心。R用不犯于有司。呜呼大哉。今我殿下仁覆如天。明断如神。好生之德。合乎上帝。凡有犯法。为有司所论执者。苟有可疑。每加矜恤。务从宽典。多所原免。俾以自新。又虑愚民无知触禁。爰命攸司将大明律译以方言。使众易晓。凡所断决。皆用此律。所以上奉帝范。下重民命也。将见斯民知禁而不犯。刑措而不用矣。臣仰体圣心。敢以仁明之德。为用刑之本。作宪典总序。
名例
事必正名然后成。名必有例然后定。此古制律者必以名例为之先者也。名例。有所谓五刑。曰笞杖徒流死。此非古之肉刑。而大辟则同焉。随其罪之轻重而异法也。有所谓五服。曰斩衰曰周年曰大小功缌麻。自父母上而至于高祖。下而至于玄孙。旁及族属。由其亲之有远近而其服有重轻。无非所以联亲亲之情也。服重则礼严。情亲则恩厚。故制法者。悖礼则从重论。原情则从恕论。无非所以重人纪也。有所谓十恶。曰谋反谋大逆谋叛大不敬。所以重君臣之分也。曰恶逆不孝不睦。所以重亲亲之恩也。曰不道。所以重人命也。曰不义内乱。所以重官民师友之义。夫妇男女之别也。是十者皆人道之大伦。苟有犯者。谓之大恶。而王法所必诛者也。有所谓八议。曰议亲议故议功议贤议能议勤议贵议宾。有以恩而论者。有以义而论者。故其法虽重。而情则从轻。忠厚之至也。其他名例虽多。皆以恩义情法。斟酌轻重而取其中焉。盖用法之权衡也。
职制
王者代天理物。必用群贤以任众职。故百官庶府。无非天事。书曰。百僚师师。百工惟时抚于五辰。庶绩其凝。此唐虞之治所以为盛。然静言庸违者居共工。方命圯族者任治水。则流放之刑。不得不举。况后世乎。苟不明立刑禁以示罚惩。则官病民。奸伪日滋。而祸乱之生。有不可胜言矣。故制官刑。儆有位。作职制。
公式
上下之间。彼此之际。必因文字以达情。有符印以示信。自古有国家者。莫不有定式。所以一众心防奸伪也。苟或违此。邦有常刑。作公式。
户役
书曰。民惟邦本。本固邦宁。故有国家者。必先以保民生为急务。然民生之众。变故甚繁。巧者生奸。愚者冒法。强众为暴。饥寒为盗。诬上行私。罔有纪极。隳王度而致祸乱。长民者其可不虑而预为之防乎。故必严令以威之。明刑以惩之。然后民有所畏而祸乱息矣。此虽不及德礼之效。亦圣人不得已而为防者也。夫民之所缘以为奸者。其事虽多。上之所令以立法者。其大节有七。曰户役。民力之所出。不明则有隐漏之患。曰田宅。民业之所本。不严则有兼并之事。曰婚姻。人道之所重。不谨则有淫僻之行。曰仓库。民食之所在。不备则有虚耗之弊。曰课程。曰钱债。曰市廛。皆民财之所关。不可以不察者也。故详其法而严其禁。条目俱存。咸可书也。
祭祀
国之大事。惟祀为重。所以奉宗社而交神明也。必内存诚敬。外备仪文。然后可以感格于神明。苟一事之或慢。则不诚无物而报本追远之道几乎息矣。故谨其节文以致其恭肃。严其防禁以察其非违。所以惩不恪也。是则祭之与刑。虽非其类。而不得不相须以有成。此祭祀之礼既载于礼典。而其律令又载于宪典者也。
仪制
仪制。所以明等威辨上下。礼之大节也。然其因革损益。亦必随时而有变焉。故曰一代之兴。必有一代之制作。我东方礼仪之风。肇自箕子。而王氏之世。文章制度取法中华。而其土俗犹有未尽变者。事原以来。杂用胡礼。服饰无度。庶人僭拟。逮夫皇明有天下。诏曰。仪从本俗。法守旧章。故其弊习亦未遽除。惟我殿下历试之日。尝与|绅之识治体者。合谋建议。表请衣冠。然后土俗之旧。胡服之弊。尽革无遗。及即宝位。励精图治。制度沿革。咸适厥中。彬彬文物。无愧中华。以备一代之制作。以为万世之持守。其详著于礼典卤簿等篇。其为子孙后世虑甚宏远矣。如有制造非法。措置乖方。差爽失度。以紊常典者。台宪从而纠举之。故遵成宪。谨王度。作仪制篇。
宫卫
人君之位。尊之至也。高之极也。尊故其任甚重而非轻。高故其势甚危而难保。群下之所仰戴。其仪卫不可以不备也。奸宄之所窥觎。其周防不可以不密也。故内外必严其守卫。出入必谨其呵禁。周庐陛J之制。创自古昔。我国家府兵之设。爱马(按爱马别监。丽朝官名。)之置。与夫诸道侍卫之军。皆因前朝之旧而有所沿革。
扈从番直。既周且慎。居重御轻。安不忘危之虑至矣。详著政典。R不赘陈。但违误失度者。事干不敬。当从重典。举常宪。惩不恪。作宫卫篇。
军政
昔在唐虞。皋陶为士。以总兵刑之任。逮至成周。分为夏秋两官。然其用亦有不得不相须者焉。夫战。危事也。死所也。人情孰不恶死而欲生。故当临阵而对敌也。必先立严刑。以威怯退。然后人知怯死。必欲勇生。争冒矢石而不辞矣。若夫违命不整。违期失律。皆足以覆军而丧师。不可以不戒也。故必用重典。以一众心。而后军政可举而武功成矣。故明号令。戢暴乱。作军政篇。
关津
古者。关津之吏。讥察出入。以备非常而已。后世从而征之。故孟子曰。古之为关也。将以御暴。今之为关也。将以为暴。又曰。文王之治岐也。关市讥而不征。又曰。关讥而不征。则天下之旅。皆悦而愿出于其路矣。盖恶后世之为暴。而有志于先王之治也。今我国家关津所在。皆为给田以食津吏。备船以济行旅。而不征其税。虽文王之政。蔑以加此。将见远方之旅。悦而出其涂。如孟子之所论者矣。其临津，碧澜二渡。密迩京邑。特遣别监。以加讥察。亦所以尊京师重根本也。敢有私渡及留行者。各以律论。本仁政。诘奸细。作关津篇。
厩牧
牧养畜产之法。在政典论之详矣。军国之用。所系甚重。牧养得其法。则畜产蕃息。不得其法。则损伤必甚。故当著令。使典守者知戒焉。作厩牧篇。
邮驿
置邮。所以谨厨传待使命。上以通朝聘。下以宣政令。有国家者所当为急者也。前朝之季。政出多门。使命繁数。前后络绎。以至私门之馈献。私行之往返。皆由驿路。侵扰百端。吏不能堪。逋亡殆尽。殿下自戊辰仗义回军之后。始总国政。悉革旧弊。选遣良士。以为驿丞。招集流亡。使复其役。量其道路紧缓。人马众寡。给田有差。遏私献之运输。禁私行之供费。又简使命。以息其劳。即位以来。尤致存恤。加给其田。悯念邮民既深且切。经国规模。亦甚宏远。仁之至而义之尽也。邮驿之职。掌在政典者。所以定其制也。苟有不体圣意。非理作弊者。刑R无赦。条目具存。故于此申论之。
盗贼
人性皆善。羞恶之心。人皆有之。盗贼岂人之情哉。无恒产者。因无恒心。饥寒切身。不暇顾礼义。多迫于不得已而为之耳。故长民者。能施仁政。民安其业。使之不夺其时。取之不伤其力。男有馀粟。女有馀布。上足以事父母。下足以育妻子。则民知礼义。俗尚廉耻。盗不待弭而自息矣。然民欲无厌。利心易炽。苟不明刑以制之。亦难禁也。故书曰。杀越人于货。凡民罔不憝。本性善。惩奸寇。作盗贼篇。
人命斗驱
人之与人。是为同类。犹吾同胞也。故当相亲而不可以相残。相残而不禁。人类灭矣。故杀人者死。伤人者抵罪。汉法所以为善。古今制律者。莫不以杀伤为重。斗驱次之。盖辟以止辟。欲并生也。呜呼仁哉。作人命斗驱篇。
骂詈诉讼
人情乖离。必以恶言相加。腾于口舌曰骂詈。争于官府曰诉讼。虽皆偷薄之至。而非无得失之可议。卑幼辱其尊。虚伪诳其实。尤为偷薄。而不可以不理者也。
然听讼者先明其德。使民畏服。遏恶惩忿。无讼可听。然后民德厚矣。故作骂詈诉讼篇。
受赃诈伪
吏之受赃贪以败官。人之为诈奸以生乱。凡为治者不可忽也。苟明义利之分。以励廉耻之节。二者之患可以去矣。然其刑律亦不可废。故作受赃诈伪篇。
犯奸
君子之道。造端夫妇。王者之化。始自闺门。隐微之际。所系甚重。帷薄不修。男女无别。人道乱而王化泯矣。其何以为国家哉。古昔圣王。为礼以节其情欲。为刑以制其淫邪。所以兴至治而美风俗也。故婚姻之制。谨之于礼典。犯奸之令。严之于宪典。盖出乎礼。必入乎刑。礼以正之。刑以惩之。圣人之重之也如此。后之为纪法之宗者。其可忽诸。
杂犯
杂犯。刑之细者。然因其事。而亦有不可以轻者焉。故为设刑禁。使民知畏。不以其微而忽之。盖虑愚民无知而轻犯。不欲罔民以刑之。其仁亦至矣。故作杂犯篇。
捕亡断狱
捕亡必严。断狱必恕。严则犯者不得以脱漏。恕则刑者不至于枉屈。此皆法之良者也。然法非徒善。惟在得人。故书曰。钦哉钦哉。惟刑之恤哉。易曰。明慎折狱。圣人之戒深矣。是必有钦恤之仁。明慎之德。然后可以行其良法也。故臣于总序既已言之。而于此又本之。作捕亡断狱篇。
营造
古者。役民岁不过三日。其不欲劳民如此。春秋凡城筑新作。靡不书。谨之重。故书之复。圣人之意可见矣。然宗庙。所以奉祖先也。宫苑。所以尊瞻视也。城郭。所以设险也。若此之类。诚非圣人之得已。则其期限程督。亦不可稽也。
河防
河防之设。有益于人者大矣。或开其新。或修其旧。随其地势之便。而以为漕运灌溉之利。然则其所以时其役而程其力者。皆有法存焉。有司之所当知也。
后序
臣又按宪者。六典之一。而五者莫不资是以有成。故吏典之黜陟。非宪则无以公其选。户典之徵敛。非宪则无以均其法。礼典之节度。非宪则无以肃其仪。政典之号令。非宪则无以威其众。工典之兴作。非宪则无以省其力而合其度矣。若夫刑律。又即宪中之宪也。盖五者各一其事。有错见于六典之中者。则各于其典随其义而论之。而宪典无乎不在。辅治之法。莫备于此也。然孔子曰。道之以政。齐之以刑。民免而无耻。道之以德。齐之以礼。有耻且格。观此可以知本末轻重之伦矣。今我殿下。德敦乎仁。礼得其序。可谓得为治之本矣。其议刑断狱以辅其治者。一以大明律为据。故臣用其总目作宪典诸篇。又述其略。作后序云。
工典
总序
六官之目。工居一焉。(一焉。一本作其一。)书曰。百工惟时。又曰。不作无益害有益。为国家者。不可不节用而爱民。故百工之事。当崇俭朴而戒奢纵也。夫不节国用。则妄费而至于财殚。不重民力。则劳役而至于力屈。财力竭而国家不危者。未之有也。若稽古昔。治乱存亡。靡不由此。可不慎哉。是以春秋。凡用民必书。其所兴作。不时害义。固为罪矣。虽时且义亦书。见劳民为重事也。人君而知此义。则知慎重于用民力矣。凡工之事非一。请枚举而言之。曰宫苑。所以尊朝廷而正名分也。曰官府。所以处百僚而供其职也。曰仓库。所以纳贡赋而慎盖藏也。曰城郭。所以御外侮而备不虞也。曰宗庙。所以祀祖宗也。曰桥梁。所以通川陆而利往来也。曰兵器。所以备奸寇而卫王室也。日卤簿。所以(一本无所以二字)严禁卫而昭文章也。其他金工玉工木工石工t埴之工。丝之工。攻皮之工。毡24之工。画塑之工。各有其属。前朝之季。用度无节。使民不以其时。民怨天怒。自底灭亡。惟我殿下天性勤俭。凡所兴作。必不得已然后为之。而其使民皆于农隙。故百工久。庶绩咸熙。其节用爱民之美意。度越古昔万万矣。宜著于篇。以示后来。作工典。
宫苑
宫苑之制。侈则必至劳民伤财。陋则无以示尊严于朝廷也。俭而不至于陋。丽而不至于侈。斯为美矣。然俭。德之共也。侈。恶之大也。与其侈也。宁俭。茅茨土阶。终致时雍之治。瑶台琼室。不救危亡之祸。阿房作而7777777777777777777777777777777777777777777777777777777777777777777777777777777777777777777777777777777777777777777777777777777777777777777777777777777777777777
心之一端。于此亦可见焉。
官府
百司庶府。各有其职。则其听政之所不可不完具也。国家上自都评议使司，门下府，三司，中枢院，司宪府。下而六曹诸寺诸监诸署诸局。以至外郡有司。各有攸宇史胥之属。案牍之具。无一不完。庶事无滞。呜呼美哉。
仓库
国无三年之储。国非其国。管子曰。仓廪实而知礼节。则仓廪府库之于国家。关系实重。其所以充实与虚竭。在乎慎其盖藏。量入为出之如何耳。国家凡诸仓库之名。皆因前朝之旧。曰广兴。所以支百官禄俸。曰丰储。所以储国用。备凶荒不虞之灾。曰长兴。曰义仓。所以赈贷于贫乏者也。曰义成。曰德泉。曰内藏。曰保和。曰义顺等五库。所以供内用也。前朝之季。权臣李仁任，林坚味等用事。瘠公肥私。攘夺士田。笼络山野。而又辛用度无节。帑藏皆归于宦寺妇人之手。以至仓廪空竭。几无儋石之储矣。惟我殿下。正经界而均田。崇俭素而节用。重禄有劝士之风。太仓有红腐之粟。则其所以营造修葺。诚有不获已者也。
城郭
城郭。所以捍外而卫内者也。有国家者所不得已。然城有制役有时。不可不谨也。大都不过三国之一。邑无百雉之城。制也。凡土工。龙见而戒事。火见而致用。水昏正而栽。日至而毕。时也。城不u制。役不违时。又当分财用。平板干。称畚筑。程土物。议远迩。略基址。揣厚薄。任沟洫。具糇粮。度有司。量功命日。不愆于素。然后为之可也。苟失其时制。妄兴大作。其如爱养斯民之义何哉。隐公城中丘。城郎。而皆以夏。春秋书之。以其妨农务而非时也。庄公冬筑d。虽得其时。春秋书之。又书大无麦禾。所以著庄公不视岁之丰凶。而轻用民力于其所不必为也。惟我殿下开国之初。因松京故都。虑其旧城颓圮。且其基阔远。难于防守。约旧基三分之一而筑之。臣尝读孟子曰。地利不如人和。唐史又谓李绩隐然若长城。则自古国家之安。非徒恃于城池之险固也。殿下任用贤材。爱养生民。以人心为城。亦可谓知所本矣。
宗庙
祀。国之大事也。故有国家者。必先立宗庙。而社稷次之。其酌献之仪。详著于礼典之中。如有不恪者。纠之
以宪。其营缮之制。则又于此著之矣。不宁惟是。风云雷雨之祀。城隍岳渎之祠。各有其所。无不致其周完。其所以答神休报灵贶之意。为如何哉。
桥梁
孟子曰。十月徒杠成。十二月舆梁成。民未病涉也。有国家者。作桥梁以通往来。亦王政之一端也。
兵器
武备莫大于兵器。弓矢载张。干戈戚扬。爰方启行。文王所以遏徂莒也。善赌思纂小＝媚烁伞Ｎ薷也坏酢１改斯矢。砺乃锋刃。无敢不善。鲁侯所以征徐戎也。盖镇压内奸。捍御外寇。非兵器。无以为也。何者。虽孟贲，乌获之徒。苟无兵器。不可以赤手而赴难。虽怯懦无勇之辈。苟使被甲胄执戈矛。群聚而成阵。则敌且畏缩。不敢长驱而进矣。况其仡仡勇夫。被坚执锐。则所谓虎而翼者也。然则器械可不修乎。我国家置军器监。造弓剑戈矛介胄火药等物。至于旗鼓铙镯之类。无一不具。必于每月晦。献其月内所造。藏之武库。有司守之。又令诸道都节制使。监督道内所铸兵器。无或不谨。其讲武备也尽矣。
卤簿
卤簿。所以示尊严也。内而朝会。外而行幸。苟无仪仗环侍左右。则孰知人主之尊乎。国家命攸司凡诸仪卫。曰旗常曰纛旄曰伞盖等物。致其华丽。无一不完。吁盛矣哉。然尽文备物。当祭宗庙郊社则为之。其馀则简焉。所以致敬于天地祖宗。而自处以薄。此又不可不辨也。
帐幕
帐幕铺设。所以备行幸供宾客之用也。前朝置司设。以掌铺设。置司幕。以掌帐幕。一职而二任。识者讥之。殿下即位。改革官制。盖欲汰其烦冗。而草创更始。未遑及改。如此类者或有之。则其造作工役亦分矣。佗曰闲暇之时。论议之士。取此等事。而正之可也。
金玉石木攻皮t埴等工
百工之技。虽其卑且贱者。其于国家之用。实为紧要。皆不可废也。小者不可枚举。姑举其大者言之。兵器若介胄剑戟。器皿若釜鼎铛。苟无金工。何以锻F范。以成其物。符瑞如圭璧琬琰。服饰如玉佩琼琚。若无玉工。何以雕琢磨砻以成其器哉。有石于斯。若无攻石之工。何以树碑碣。何以筑砌础哉。有木于彼。若无攻木之工。何以立宅舍。何以作舟车哉。不宁惟是。其佗攻皮之工。t埴之工。丝之工。绘画之工。皆切于用。不可缺焉。然务俭约而戒奢华。乃其本也。俭则治安之道。奢则祸败之端。于斯二者。不可不论焉。我殿下天性俭素。爱民节用。凡诸工作。必出于不得已然后使之。故百工惟时而庶绩咸熙矣。书曰。工执艺事。以谏。释之者以为理无往而不在。故言无微而可略。此实人主之所当知也。故臣并书之。
序
序[郑总]
六典之作。尚矣。若稽周礼。一曰治典。以经邦国。以治官府。以纪万民。二曰教典。以安邦国。以教官府。以扰万民。三曰礼典。以和邦国。以统百官。以谐万民。四曰政典。以平邦国。以正百官。以均万民。五曰刑典。以诘邦国。以刑百官。以纠万民。六曰事典。以富邦国。以任百官。以生万民。治则吏也。教则户也。政则兵也。事则工也。自古以来。天下国家之治乱兴亡。昭然可考。其所以治且兴者。以明夫六典也。其所以乱且亡者。以昧于六典也。高丽氏之季。政教陵夷。纪纲颓败。所谓六典者。名存实亡。有志之士。扼腕叹息者久矣。乱极复治。理之必然。惟我殿下应天顺人。除残去暴。乃革旧弊。一新教化。以时考绩。黜陟幽明而治典明矣。轻徭薄赋。休养生民而教典明矣。车服有章。上下有别。则礼典可谓明矣。克诘戎兵。折冲御侮。则政典可谓明矣。议狱得情。民无冤抑。刑典不可谓不明也。允百工。以熙庶绩。事典不可谓不明也。于是判三司事奉化伯臣郑道传作为一书。名之曰经国典。以献殿下。宸心是悦。付诸有司。藏之金匮。爰命臣总序其编端。臣总窃伏惟念。一代之兴。必有一代之制作。苟非明良相得。有同鱼水。则何以臻此焉。今我殿下。推赤心。委任宰相。而三司公以天人之学。经济之才。赞襄丕基。驰骋雄文。克成大典。非唯补于殿下乙夜之览。且为子孙万世之龟鉴也。于戏其至矣乎。若视为文具。则书自书人自人矣。何益于治道哉。子思之作中庸也。论九经曰。其所以行之者一也。一者何。谓诚也。臣于是书。亦以此言焉。洪武二十八年乙亥三月中浣。纯忠佐命开国功臣。资宪大夫艺文春秋馆大学士。同判都评议使司事。世子右宾客。西原君臣郑总。谨序。

[book_title]三峰集卷之九
(奉化郑道传著)
佛氏杂辨
佛氏轮回之辨
人物之生生而无穷。乃天地之化。运行而不已者也。原夫太极有动静而阴阳生。阴阳有变合而五行具。于是无极太极之真。阴阳五行之精。妙合而凝。人物生生焉。其已生者往而过。未生者来而续。其间不容一息之停也。佛之言曰。人死精神不灭。随复受形。于是轮回之说兴焉。易曰。原始反终。故知死生之说。又曰。精气为物。游魂为变。先儒解之曰。天地之化。虽生生不穷。然而有聚必有散。有生必有死。能原其始而知其聚之生。则必知其后之必散而死。能知其生也得于气化之自然。初无精神寄寓于太虚之中。则知其死也与气而俱散。无复更有形象尚留于冥漠之内。又曰。精气为物。游魂为变。天地阴阳之气交合。便成人物。到得魂气归于天。体魄归于地。便是变了。精气为物。是合精与气而成物。精魄而气魂也。游魂为变。变则是魂魄相离。游散而变。变非变化之变。既是变则坚者腐存者亡。更无物也。天地间如烘炉。虽生物。皆销铄已尽。安有已散者复合。而已往者复来乎。今且验之吾身。一呼一吸之间。气一出焉。谓之一息。其呼而出者。非吸而入之也。然则人之气息。亦生生不穷。而往者过。来者续之理。可见也。外而验之于物。凡草木自根而干而枝而叶而华实。一气通贯。当春夏时。其气滋至而华叶畅茂。至秋冬。其气收敛而华叶衰落。至明年春夏。又复畅茂。非已落之叶。返本归源而复生也。又井中之水。朝朝而汲之。爨饮食者。火煮而尽之。濯衣服者。日暴而乾之。泯然无迹。而井中之泉。源源而出。无有穷尽。非已汲之水。返其故处而复生也。且百谷之生也。春而种十石。秋而收百石。以至千万。其利倍蓰。是百谷亦生生也。今以佛氏轮回之说观之。凡有血气者。自有定数。来来去去。无复增损。然则天地之造物。反不如农夫之生利也。且血气之属。不为人类则为鸟兽鱼鳖昆虫。其数有定。此蕃则彼必耗矣。此耗则彼必蕃矣。不应一时俱蕃。一时俱耗矣。自今观之。当盛世。人类番庶。鸟兽鱼鳖昆虫亦蕃庶。当衰世。人物耗损。鸟兽鱼鳖昆虫亦耗损。是人与万物。皆为天地之气所生。故气盛则一时蕃庶。气衰则一时耗损。明矣。予愤佛氏轮回之说惑世尤甚。幽而质诸天地之化。明而验诸人物之生。得其说如此。与我同志者。幸共鉴焉。
或问。子引先儒之说。解易之游魂为变曰。魂与魄相离。魂气归于天。体魄降于地。是人死则魂魄各归于天地。非佛氏所谓人死精神不灭者耶。曰。古者。四时之火皆取于木。是木中元有火。木热则生火。犹魄中元有魂。魄者为魂。故曰钻木出火。又曰形既生矣。神发知矣。形。魄也。神。魂也。火缘木而存。犹魂魄合而生。火灭则烟气升而归于天。灰烬降而归于地。犹人死则魂气升于天。体魄降于地。火之烟气。即人之魂气。火之灰烬。即人之体魄。且火气灭矣。烟气灰烬。不复合而为火。则人死之后。魂气体魄。亦不复合而为物。其理岂不明甚也哉。
佛氏因果之辨
或曰。吾子辨佛氏轮回之说。至矣。子言人物皆得阴阳五行之气以生。今夫人则有智愚贤不肖。贫富贵贱寿夭之不同。物则有为人所畜役。劳苦至死而不辞者。有未免网罗钓弋之害。大小强弱之自相食者。天之生物。一赋一与。何其伪而不均如是耶。以此而言释氏所谓生时所作善恶。皆有报应者。不其然乎。
且生时所作善恶。是之谓因。他日报应。是之谓果。此其说。不亦有所据欤。曰。予于上论人物生生之理悉矣。知此则轮回之说自辨矣。轮回之说辨。则因果之说。不辨而自明矣。然子既有问焉。予敢不推本而重言之。夫所谓阴阳五行者。交运迭行。参差不齐。故其气也有通塞偏正清浊厚薄高下长短之异焉。而人物之生。适当其时。得其正且通者为人。得其偏且塞者为物。人与物之贵贱。于此焉分。又在于人。得其清者智且贤。得其浊者愚不肖。厚者富而薄者贫。高者贵而下者贱。长者寿而短者夭。此其大略也。虽物亦然。若麒麟龙凤之为灵。虎狼蛇虺之为毒。椿桂芝兰之为瑞。乌喙堇茶之为苦。是皆就于偏塞之中而又有善恶之不同。然皆非有意而为之。易曰。乾道变化。各定性命。先儒曰。天道无心而普万物。是也。今夫医卜。小数也。卜者定人之祸福。必推本于五行之衰旺。至曰。某人以木为命。当春而旺。当秋而衰。其象貌青而长。其心慈而仁。某人以金为命。吉于秋而凶于夏。其象貌白而方。其心刚而明。曰水曰火。莫不皆然。而象貌之丑陋。心识之愚暴。亦皆本于五行禀赋之偏。医者诊人之疾病。又必推本于五行之相感。乃曰。某之病寒。乃肾水之C。某之病温。乃心火之C之类是也。其命药也。以其性之温凉寒热。味之酸咸甘苦。分属阴阳五行而剂之。无不符合。此吾儒之说。以人物之生。为得于阴阳五行之气者。明有左验。无可疑矣。信如佛氏之说。则人之祸福疾病。无与于阴阳五行。而皆出于因果之报应。何无一人舍吾儒所谓阴阳五行。而以佛氏所说因果报应。定人祸福。诊人疾病欤。其说荒唐谬误无足取信如此。子尚惑其说欤。
今以至切而易见者比之。酒之为物也。曲蘖之多寡。瓷瓮之生熟。日时之寒热久近适相当。则其味为甚旨。若蘖多则味甘。曲多则味苦。水多则味淡。水与曲蘖适相当。而瓷瓮之生熟。日时之寒热久近。相违而不相合。则酒之味有变焉。而随其味之厚薄。其用亦有上下之异。若其糟粕则委之污下之地。或有蹴踏之者矣。然则酒之或旨或不旨或上或下或用或弃者。此固适然而为之耳。亦有所作因果之报应欤。此喻虽浅近鄙俚。亦可谓明且尽矣。所谓阴阳五行之气。相推迭运。参差不齐。而人物之万变生焉。其理亦犹是也。圣人设教。使学者变化气质。至于圣贤。治国者。转衰亡而进治安。
此圣人所以回阴阳之气。以致参赞之功者。佛氏因果之说。岂能行于其间哉。
佛氏心性之辨
心者。人所得于天以生之气。虚灵不昧。以主于一身者也。性者。人所得于天以生之理。纯粹至善。以具于一心者也。盖心有知有为。性无知无为。故曰。心能尽性。性不能知检其心。又曰。心统情性。又曰。心者。神明之舍。性则其所具之理。观此。心性之辨可知矣。彼佛氏以心为性。求其说而不得。乃曰。迷之则心。悟之则性。又曰。心性之异名。犹眼目之殊称。至楞严曰圆妙明心。明妙圆性。(按楞严经曰。汝等遗失本妙。圆妙明心。宝明妙性。认悟中迷。言心则从妙起明。圆融照了。如镜之光。故曰。圆明妙心。性则即明而妙。凝然寂湛。如镜之体。故曰宝明妙性。)以明与圆。分而言之。普照曰。心外无佛。性外无法。又以佛与法分而言之。似略有所见矣。然皆得于想象之中。而无豁然真实之见。其说多为游辞而无一定之论。其情可得矣。吾儒之说曰。尽心知性。此本心以穷理也。佛氏之说曰。观心见性。心即性也。是别以一心见此一心。心安有二乎哉。彼亦自知其说之穷。从而遁之曰。以心观心。如以口口。当以不观观之。此何等语欤。且吾儒曰。方寸之间。虚灵不昧。具众理应万事。其曰。虚灵不昧者。心也。具众理者。性也。应万事者。情也。惟其此心具众理。故于事物之来。应之无不各得其当。所以处事物之当否。而事物皆听命于我也。此吾儒之学。内自身心。外而至于事物。自源徂流。一以通贯。如源头之水。流于万}。无非水也。如持有星之衡。称量天下之物。其物之轻重。与权衡之铢两相称。此所谓元不曾间断者也。佛氏曰。空寂灵知。随缘不变。(按佛氏以为真净心。随缘是相。不变是性。如一真金。随大小器物。等是随缘相也。本金不变是性也。一真净心。随善恶染净。等是随缘相也。本心变性也。)无所谓理者具于其中。故于事物之来。滞者欲绝而去之。达者欲随而顺之。其绝而去之者。固已非矣。随而顺之者。亦非也。其言曰。随缘放旷。任性逍遥。听其物之自为而已。无复制其是非而有以处之也。是其心如天上之月。其应也如千江之影。月真而影妄。其间未尝连续。如持无星之衡。称量天下之物。其轻重低昂。惟物是顺。而我无以进退称量之也。故曰。释氏虚。吾儒实。释氏二。吾儒一。释氏间断。吾儒连续。学者所当明辨也。
佛氏作用是性之辨
愚按佛氏之说。以作用为性。庞居士曰。运水搬柴。无非妙用。是也。(按庞居士偈曰。日用事无别。唯吾自偶谐。头头须取舍。处处勿张乖。神通并妙用。运水及搬柴。)盖性者。人所得于天以生之理也。作用者。人所得于天以生之气也。气之凝聚者为形质为神气。若心之精爽。耳目之聪明。手之执足之奔。凡所以知觉运动者。皆气也。故曰。形既生矣。神发知矣。人既有是形气。则是理具于形气之中。在心为仁义礼智之性。恻隐羞恶辞让是非之情。在头容为直。在目容为端。在口容为止之类。凡所以为当然之则而不可易者是理也。刘康公曰。人受天地之中以生。所谓命也。故有动作威仪之则。以定命也。其曰。天地之中者。即理之谓也。其曰。威仪之则者。即理之发于作用者也。朱子亦曰。若以作用为性。则人胡乱执刀杀人。敢道性欤。且理。形而上者也。气。形而下者也。佛氏自以为高妙无上。而反以形而下者为说。可笑也已。学者须将吾儒所谓威仪之则与佛氏所谓作用是性者。内以体之于身心。外以验之于事物。则自当有所得矣。
佛氏心迹之辨
心者。主乎一身之中。而迹者。心之发于应事接物之上者也。故曰。有是心。必有是迹。不可判而为二也。盖四端五典万事万物之理。浑然具于此心之中。其于事物之来。不一其变。而此心之理。随感而应。各有攸当而不可乱也。人见孺子匍匐入井。便有怵惕恻隐之心。是其心有仁之性。故其见孺子也。发于外者便恻然。心与迹。果有二乎。曰羞恶曰辞让曰是非。莫不皆然。次而及于身之所接。见父则思孝焉。见子则思慈焉。至于事君以忠。使臣以礼。交友以信。是孰使之然耶。以其心有仁义礼智之性。故发于外者亦如此。所谓体用一源。显微无间者也。彼之学。取其心不取其迹。乃曰文殊大圣。游诸酒肆。迹虽非而心则是也。他如此类者甚多。非心迹之判欤。程子曰。佛氏之学。于敬以直内则有之矣。义以方外则未之有也。故滞固者入于枯槁。疏通者归于恣肆。此佛之教所以隘也。然无义以方外。其直内者。要之亦不是也。王通。儒者也。亦曰。心迹判矣。盖惑于佛氏之说而不知者也。故并论之。
佛氏昧于道器之辨
道则理也。形而上者也。器则物也。形而下者也。盖道之大原。出于天。而无物不有。无时不然。即身心而有身心之道。近而即于父子君臣夫妇长幼朋友。远而即于天地万物。莫不各有其道焉。人在天地之间。不能一日离物而独立。是以。凡吾所以处事接物者。亦当各尽其道。而不可或有所差谬也。此吾儒之学所以自心而身而人而物。各尽其性而无不通也。盖道虽不杂于器。亦不离于器者也。彼佛氏于道。虽无所得。以其用心积力之久。若有见处。然如管窥天。一向直上去。不能四通八达。其所见必陷于一偏见。其道不杂于器者。则以道与器歧而二之。乃曰凡所有相。皆是虚妄。若见诸相非相。即见如来。(按此一段。出般若经。言目前无法。触目皆如。但知如是。即见如来。)必欲摆脱群有。落于空寂见。其道不离于器者。则以器为道。乃曰善恶皆心。万法唯识。随顺一切。任用无为。猖狂放恣。无所不为。(按善心将生。随顺一切。任用无为。恶心将生。猖狂放恣。无所不为。心之所有。识乃为之。惟善惟恶。非心无识。非识无心。心识相对。善恶生灭。)此程子所谓滞固者入于枯槁。疏通者归于恣肆者也。然其所谓道者。指心而言。乃反落于形而下者之器而不自知也。惜哉。
佛氏毁弃人伦之辨
明道先生曰。道之外无物。物之外无道。是天地之间。无适而非道也。即父子而父子在所亲。即君臣而君臣在所严。以至为夫妇为长幼为朋友。无所为而非道。所以不可须臾离也。然则毁人伦去四大。(按四大受想行识)其分于道远矣。又曰。言为无不周遍。而实则外于伦理。先生之辨尽矣。
佛氏慈悲之辨
天地以生物为心。而人得天地生物之心以生。故人皆有不忍人之心。此即所谓仁也。佛虽夷狄。亦人之类耳。安得独无此心哉。吾儒所谓恻隐。佛氏所谓慈悲。皆仁之用也。其立言虽同。而其所施之方则大相远矣。盖亲。与我同气者也。人。与我同类者也。物。与我同生者也。故仁心之所施。自亲而人而物。如水之流盈于第一坎而后达于第二第三之坎。其本深。故其及者远。举天下之物。无一不在吾仁爱之中。故曰。亲亲而仁民。仁民而爱物。此儒者之道。所以为一为实为连续也。佛氏则不然。其于物也。毒如豺虎。微如蚊虻。尚欲以其身喂之而不辞。其于人也。越人有饥者。思欲推食而食之。秦人有寒者。思欲推衣而衣之。所谓布施者也。若夫至亲如父子。至敬如君臣。必欲绝而去之。果何意欤。且人之所以自重慎者。以有父母妻子为之顾藉也。佛氏以人伦为假合。子不父其父。臣不君其君。恩义衰薄。视至亲如路人。视至敬如弁髦。其本源先失。故其及于人物者。如木之无根。水之无源。易致枯竭。卒无利人济物之效。而拔剑斩蛇。略无爱惜。地狱之说。极其惨酷。反为少恩之人。向之所谓慈悲者。果安在哉。然而此心之天。终有不可得而昧者。故虽昏蔽之极。一见父母则孝爱之心油然而生。盍亦反而求之。而乃曰多生习气未尽除。故爱根尚在。执迷不悟。莫此为甚。佛氏之教。所以无义无理。而名教所不容者此也。
佛氏真假之辨
佛氏以心性为真。常以天地万物为假合。其言曰。一切众生。种种幻化。皆生如来圆觉妙心。犹如空华及第二月。(按此一段。出圆觉经。言众生业识。不知自身内如来圆觉妙心。若以智照用。则法界之无实。如空华。众生之妄相。如第二月。妙心。本月。第二月。影也。)又曰。空生大觉中。如海一沤发。有漏微尘国。皆依空所立。(按此一段。出楞严经。言大觉海中。本绝空有。由迷风飘鼓。妄发空沤。而诸有生焉。迷风既息。则空沤亦灭。所依诸有。遽不可得。而空觉圆融。复归元妙。)佛氏之言。其害多端。然灭绝伦理。略无忌惮者。此其病根也。不得不砭而药之也。盖未有天地万物之前。毕竟先有太极。而天地万物之理。已浑然具于其中。故曰太极生两仪。两仪生四象。千变万化。皆从此出。如水之有源。万}流注。如木之有根。枝叶畅茂。此非人智力之所得而为也。亦非人智力之所得而遏也。然此固有难与初学言者。以其众人所易见者而言之。自佛氏殁。至今数千馀年。天之昆仑于上者。若是其确然也。地之磅礴于下者。若是其P然也。人物之生于其间者。若是其灿然也。日月寒暑之往来。若是其秩然也。是以。天体至大。而其周围运转之度。日月星辰逆顺疾徐之行。虽当风雨晦明之夕。而不能外于八尺之玑。数寸之衡。岁年之积。至于百千万亿之多。而二十四气之平分。与夫朔虚气盈馀分之积。至于毫丝忽之微。而亦不能外于乘除之两策。孟子所谓天之高也。星辰之远也。苟求其故。千岁之日至。可坐而致者。此也。是亦孰使之然欤。必有实理为之主张也。且假者。可暂于一时。而不可久于千万世。幻者。可欺于一人。而不可信于千万人。而以天地之常久。万物之常生。谓之假且幻。抑何说欤。岂佛氏无穷理之学。求其说而不得欤。抑其心隘。天地之大。万物之众。不得容于其中欤。岂乐夫持守之约。而厌夫穷理之烦。酬酢万变之劳欤。张子曰。明不能尽诬。天地日月以为幻妄。则佛氏受病之处。必有所自矣。要之其所见蔽。故其所言如此。呜呼惜哉。予岂DD而多言者欤。予所言之而不已者。正惟彼心之迷昧为可怜。而吾道之衰废为可忧而已耳。
佛氏地狱之辨
先儒辨佛氏地狱之说曰。世俗信浮屠诳诱。凡有丧事。无不供佛饭僧。云为死者。灭罪资福。使生天堂。受诸快乐。不为者。必入地狱。v烧舂磨。受诸苦楚。殊不知死者。形既朽灭。神亦飘散。虽有v烧舂磨。且无所施。又况佛法未入中国之前。人固有死而复生者。何故都无一人误入地狱。见所谓十王者欤。此其无有而未足信也明矣。或曰。释氏地狱之说。皆是为下根之人。设此怖令为善耳。程子曰。至诚贯天地。人尚有不化。岂有立伪教而人可化乎。昔有僧问予曰。若无地狱。人何畏而不为恶乎。予曰。君子之好善恶恶。如好好色。如恶恶臭。皆由中而出。无所为而为之。一有恶名至。则其心愧耻。若挞于市。岂待地狱之说然后不为恶乎。其僧默然。于此并书之。俾世之惑于其说者。知所辨焉。
佛氏祸福之辨
天道福善而祸淫。人道赏善而罚恶。盖由人操心有邪正。行己有是非。而祸福各以其类应之。诗曰。求福不回。夫子曰。获罪于天。无所祷也。盖君子之于祸福。正吾心而已。修吾己而已。福不必求而自至。祸不必避而自远。故曰君子有终身之忧。无一朝之患。祸苟有自外而至者。顺而受之而已。如寒暑之过于前。而吾无所与也。彼佛氏则不论人之邪正是非。乃曰归吾佛者。祸可免而福可得。是虽犯十恶大憝者。归佛则免之。虽有道之士。不归佛则不免也。假使其说不虚。皆出于私心而非公道也。在所惩之也。况自佛说兴至今数千馀年。其间事佛甚笃如梁武，唐宪者。皆不得免焉。韩退之所谓事佛渐谨。年代尤促者。此其说不亦深切著明矣乎。
佛氏乞食之辨
食之于人。大矣哉。不可一日而无食。亦不可一日而苟食。无食则害性命。苟食则害义理。洪范八政。食货为先。重民五教。惟食居首。子贡问政。则夫子以足食告之。此古之圣人。知生民之道。不可一日而无食。故皆汲汲于斯。教以稼穑。制以贡赋。军国有须。祭祀宾客有给。鳏寡老幼有养。而无匮乏饥饿之叹。圣人之虑民远矣。上而天子公卿大夫。治民而食。下而农工商贾。勤力而食。中而为士者。入孝出悌。守先王之道。以待后之学者而食。此古之圣人。知其不可一日而苟食。故自上达下。各有其职。以受天养。其所以防民者至矣。不居此列者。奸民也。王法所必诛而不赦者也。金刚经曰。尔时世尊食时。着衣持钵。入舍卫城。(按舍卫。波斯国名。)乞食于其城中。夫释迦牟尼者。以男女居室为不义。出人伦之外。去稼穑之事。绝生生之本。欲以其道。思以易天下。信如其道。是天下无人也。果有可乞之人乎。是天下无食也。果有可乞之食乎。释迦牟尼者。西域王之子也。以父之位。为不义而不居。非治民者也。以男耕女织。为不义而去之。何勤力之有。无父子君臣夫妇。则又非守先王之道者也。此人虽一日食一粒。皆苟食也。信如其道。诚不食如蚯蚓然后可也。何为乞而食乎。且食在自力则为不义。而在乞则为义乎。佛氏之言。无义无理。开卷便见。故于此论而辨之。
佛氏其初。不过乞食而食之耳。君子尚且以义责之。无小容焉。今也华堂重屋。丰衣厚食。安坐而享之如王者之奉。广置田园臧获。文簿云委。过于公卷。奔走供给。峻于公务。其道所谓断烦恼出世间。清净寡欲者。顾安在哉。不惟坐费衣食而已。假托好事。种种供养。馔食狼藉。坏裂23帛。庄严幢幡。盖平民十家之产。一朝而费之。噫。废弃义理。既为人伦之蟊贼。而暴殄天物。实乃天地之巨蠹也。张子曰。上无礼以防其伪。下无学以稽其蔽。非独立不惧。精一自信。有大过人之才。何以正立其间。与之较是非计得失哉。噫。先正之所以深致叹息者。岂偶然哉。岂偶然哉。
佛氏禅教之辨
佛氏之说。其初不过论因缘果报。以诳诱愚民耳。虽以虚无为宗。废弃人事。尚有为善得福。为恶得祸之说。使人有所惩劝。持身戒律。不至于放肆。故人伦虽毁。义理未尽丧了。至达摩入中国。自知其说浅陋。不足以惑高明之士。于是曰。不立文字。言语道断。直指人心。见性成佛。其说一出。捷径便开。其徒转相论述。或曰。善亦是心。不可将心修心。恶亦是心。不可将心断心。善恶惩劝之道绝矣。或曰。及淫怒痴。皆是梵行。戒律持身之道失矣。自以为不落窝臼。解缚去械。R然出于礼法之外。放肆自恣。汲汲如狂。无复人理。所谓义理者。至此都丧也。朱文公忧之曰。西方论缘业。卑卑喻群愚。流传世代久。梯接凌空虚。顾_指心性。名言超有无。(按佛说。大略有三。其初斋戒。后有义学。有禅学。缘之名有十二。曰触爱受取有生老死忧悲苦恼。业之名有三。曰身口意。指心性。谓即心是佛。见性成佛。超有无。谓言有则云色即是空。
言无则云空即是色。)捷径一以开。靡然世争趋。号空不践实。踬彼榛棘涂。谁哉继三圣。(按三圣。谓禹周公孔子。)为我焚其书。甚哉。其忧之之深也。予亦为之怃然三叹。
儒释同异之辨
先儒谓儒释之道。句句同而事事异。今且因是而推广之。此曰虚。彼亦曰虚。此曰寂。彼亦曰寂。然此之虚。虚而有。彼之虚。虚而无。此之寂。寂而感。彼之寂。寂而灭。此曰知行。彼曰悟修。此之知。知万物之理具于吾心也。彼之悟。悟此心本空无一物也。此之行。循万物之理。而行之无所违失也。彼之修。绝去万物。而不为吾心之累也。此曰心具众理。彼曰心生万法。所谓具众理者。心中原有此理。方其静也。至寂而此理之体具焉。及其动也。感通而此理之用行焉。其曰寂然不动。感而遂通天下之故是也。所谓生万法者。心中本无此法。对外境而后法生焉。方其静也。此心无有所住。及其动也。随所遇之境而生。其曰应无所住而生其心。(按此一段。出般若经。言应无所住者。了无内外。中虚无物。而不以善恶是非。介于胸中也。而生其心者。以无住之心。应之于外。而不为物累也。谢氏解论语无适无莫。引此语。)又曰。心生则一切法生。心灭则一切法灭(按出起信论)是也。此以理为固有。彼以法为缘起。何其语之同而事之异如是耶。
此则曰酬酢万变。彼则曰随顺一切。其言似乎同矣。然所谓酬酢万变者。其于事物之来。此心应之。各因其当然之则。制而处之。使之不失其宜也。如有子于此。使之必为孝而不为贼。有臣于此。使之必为忠而不为乱。至于物。牛则使之耕而不为勾ァＢ碓蚴怪载而不为y。虎狼则使之设槛置阱而不至于咬人。盖亦各因其所固有之理而处之也。若释氏所谓随顺一切者。凡为人之子。孝者自孝。贼者自贼。为人之臣。忠者自忠。乱者自乱。牛马之耕且载者。自耕且载。勾ホy。自勾ホy。听其所自为而已。吾无容心于其间。佛氏之学如此。自以为使物而不为物所使。若付一钱则便没奈何他此。其事非异乎。然则天之所以生此人。为灵于万物。付以财成辅相之职者。果安在哉。其说反复。头绪虽多。要之。此见得心与理为一。彼见得心与理为二。彼见得心空而无理。此见得心虽空而万物咸备也。故曰。吾儒一。释氏二。吾儒连续。释氏间断。然心一也。安有彼此之同异乎。盖人之所见。有正不正之殊耳。四大身中谁是主。六根尘里孰为精。(按地水火风四大。和合为一身。而别其四大则本无主。色声香味触法六根尘。相对以生。而别其六根则本无精。犹镜像之有无也。)黑漫漫地开眸看。终日闻声不见形。(按以慧照用则虽黑漫漫地开眸看。暗中有明。犹镜光之暗中生明也。)此释氏之体验心处。谓有宁有迹。谓无复何存。惟应酬酢际。特达见本根。(按朱子诗)此吾儒之体验心处。且道心但无形而有声乎。抑有此理存于心。为酬酢之本根欤。学者当日用之间。就此心发见处体究之。彼此之同异得失。自可见矣。请以朱子之说申言之。心虽主乎一身。而其体之虚灵。足以管乎天下之理。理虽散在万物。而其用之微妙。实不外乎人之一心。初不可以内外精粗而论也。然或不知此心之灵而无以存之。则昏昧杂扰。而无以穷众理之妙。不知众理之妙。而无以穷之。则偏狭固滞。而无以尽此心之全。此其理势之相须。盖亦有必然者。是以。圣人设教。使人默识此心之灵。而存之于端庄静一之中。以为穷理之本。使人知有众理之妙。而穷之于学问思辨之际。以致尽心之功。巨细相涵。动静交养。初未尝有内外精粗之择。及其真积力久。而豁然贯通焉。亦有以知其浑然一致。而果无内外精粗之可言矣。今必以是为浅近支离。而欲藏形匿影。别为一种幽深恍惚艰难阻绝之论。务使学者。莽然措其心于文字言语之外。而曰道必如是然后可以得之。则是近世佛学淫邪遁之尤者。而欲移之以乱古人明德新民之实学。其亦误矣。朱子之言。反复论辨。亲切著明。学者于此。潜心而自得之可也。
佛法入中国(按此以下至事佛甚谨年代尤促。引用真氏大学衍义说。)
汉明帝闻西域有神。其名曰佛。遣使之天竺。得其书及沙门以来。其书大抵以虚无为宗。贵慈悲不杀。以为人死精神不灭。随复受形。生时所作善恶。皆有报应。故所贵修。以至为佛。善为宏阔胜大之言。以劝诱愚俗。精于其道者。号曰沙门。于是中国始传其术。图其形像。而王公贵人。独楚王英最先好之。
真西山曰。臣按此佛法入中国之始也。是时所得者。佛经四十二章。缄之兰台石室而已。所得之像。绘之清凉台显节陵而已。楚王英虽好之。然不过洁斋修祀而已。英寻以罪诛。不闻福利之报。其后灵帝始立祠于宫中。魏晋以后。其法寝盛。而五胡之君。若石勒之于佛图澄。符坚之于道安。姚兴之于鸠摩罗什。往往尊以师礼。元魏孝文。号为贤主。亦幸其寺。修斋听讲。自是至于萧梁。其盛极矣。而其源则自永平始。非明帝之责而谁哉。
事佛得祸
梁武帝中大通元年九月。幸同泰寺。设四部无遮大会。释御服持法衣。行清净大舍。群臣以钱一亿万。祈白三宝。奉赎皇帝。僧众默然。上还内。上自天监中用释氏法。长斋断肉。日止一食。惟菜羹粝饭而已。多造塔。公私费损。时王侯子弟。多骄淫不法。上年老。厌于万机。又专精佛戒。每断重罪。则终日不怿。或谋叛逆事觉。亦泣而宥之。由是王侯益横。或白昼杀人于都街。或暮夜公行剽掠。有罪亡命。匿于主家。有司不敢搜捕。上深知其弊。而溺于慈爱。不能禁也。中大同元年三月庚戌。上幸同泰寺。遂停寺省。讲三慧经。夏四月丙戌解讲。是夜同泰寺浮屠灾。上曰。此魔也。宜广为法事。乃下诏曰。道高魔盛。行善障生。当穷R土木。倍增往日。遂起十二层浮屠将成。值侯景乱而止。及陷台城。囚上于同泰寺。上口燥乾。求蜜于寺僧不得。竟以饿死。
真西山曰。魏晋以后。人主之事佛。未有如梁武之盛者也。夫以万乘之尊。而自舍其身。为佛之厮役。其可谓卑佞之极矣。以蔬茹面食。易宗庙之牲牢。恐其有累冥道也。织官文锦。有为人类禽兽之形者亦禁之。恐其裁剪。有乖仁恕。臣下虽谋叛逆。赦而不诛。剽盗肆行。亦不忍禁。凡以推广佛戒也。盖尝论之。使仙而可求则汉武得之矣。使佛而可求则梁武得之矣。以二君而无得焉。则知其不可求而得也明矣。纵求而得之。戎夷荒幻之教。不可以治华夏。山林枯槁之行。不可以治国家。况不可求也。汉武贪仙而终致虚耗之祸。梁武佞佛而卒召危亡之厄。则贪佞之无补又明矣。且其舍身事佛。岂非厌尘嚣而乐空寂乎。使其能若迦维之嫡嗣视王位如弊屣。褰裳而去之。庶乎为真学佛者。而帝也既以篡弑取人之国。又以攻伐侵人之境。及其老也。虽慈孝如太子统。一涉疑似。忌之而至死。贪恋如此。又岂真能舍者乎。释服入道。既可徼浮屠之福。奉金赎还。又不失天子之贵。是名虽佞佛。而实以诳佛也。且其织文之非实。犹不忍戕之。彼蚩蚩之氓。性命岂能鸟兽比。而连年征伐。所杀不可胜计。浮山筑堰。浸灌敌境。举数万众而鱼鳖之。曾不小恤。是名虽小仁。而实则大不仁也。且国所与立。惟纲与常。帝于诸子。皆任以藩维。而无礼义之训。故正德以枭獍之资。始舍父而奔敌国。终引贼以覆宗p。若纶若绎。或总雄师。或镇上游。当君父在乱。不闻有洒血投袂之意。方且弟兄相仇。叔侄交兵。极人伦之恶。此无佗。帝之所学者释氏也。以天伦为假合。故臣不君其君。子不父其父。三四十年之间。风俗沦胥。纲常扫地。宜其致此极也。使其以尧舜三王为师。不杂以方外之教。必本仁义。必尚礼法。必明政刑。顾安有是哉。
舍天道而谈佛果
唐代宗始未甚重佛。宰相元载，王缙皆好佛。缙尤甚。上尝问佛言报应。果有之耶。载等对曰。国家运祚灵长。非宿植福业。何以致之。福业已定。虽时有小灾。终不能为害。所以安，史皆有子祸。怀恩出门病死。二虏不战而退。此皆非人力所及。岂得言无报应也。上由是深信之。常于禁中饭僧百馀人。有寇至则令僧讲仁王经以禳之。寇去厚加赏赐。良田美利。多归僧寺。载等侍上。多谈佛事。政刑日紊矣。
真西山曰。代宗以报应为问。使是时有儒者在相位。必以福善祸淫。亏盈益谦之理。反复启告。使人主凛然知天道之不可诬。而自于修德。载等曾微一语及此。乃以宿植福业为言。而谓国祚灵长。皆佛之力。毋乃厚诬天道乎。夫唐之所以历年者。
以太宗济世安民之功。不可掩也。而所以多难者。以其得天下也。不纯乎仁义纲常。礼法所在。有惭德焉。继世之君。克己砺善者少。恣情悖理者多也。天有显道。厥类惟彰。此之谓矣。载等舍天道而谈佛果。是谓灾祥之降。不在天而在佛也。为治之道。不在修德而在于奉佛也。代宗惟其不学。故载等得以惑之。且夫安，史之乱。以其太真蛊于内。杨，李贼于外。酝酿而成之也。而所以能平之者。由子仪，光弼诸人尽忠帝室。驱而攘之也。其所以皆有子祸者。禄山，史明以臣叛君。故庆绪，朝义。以子弑父。此天道之所以类应者也。回纥吐蕃。不战而自退。则又子仪挺身见虏。设谋反间之力。推迹本末。皆由人事。载等乃曰此非人力所及。其欺且诬。顾不甚哉。
事佛甚谨。年代尤促。
元和十四年。迎佛骨于京师。先是功德使上言。凤翔寺塔有佛指骨。相传三十年一开。开则岁丰人安。来年应开。请迎之。上从其言。至是佛骨至京师。留禁中三日。历送诸寺。王公士民。瞻奉舍施。如恐不及。刑部侍郎韩愈上表谏曰。佛者。夷狄之一法耳。自黄帝至禹汤文武。皆享寿考。百姓安乐。当是时。未有佛也。汉明帝时始有佛法。其后乱亡相继。运祚不长。宋齐梁陈元魏以下。事佛渐谨。年代尤促。唯梁武在位四十八年。前后三舍身。竟为侯景所逼。饿死台城。事佛求福。乃反得祸。由此观之。佛不足信可知矣。佛本夷狄之人。与中国言语不通。衣服殊制。不知君臣父子之情。假如其身尚在。来朝京师。陛下容而接之。不过宣政一见。礼宾一设。赐衣一袭。卫而出之。不令惑众也。况其身死已久。枯槁之骨。岂宜以入宫禁。乞付有司。投诸水火。永绝祸本。上大怒。将加极刑。宰相裴度，崔群等言。愈虽狂。发于忠恳。宜宽容以开言路。乃贬潮州刺史。
真西山曰。按后世人主之事佛者。大抵徼福田利益之事。所谓以利心而为之者也。故韩愈之谏。历陈古先帝王之时未有佛而寿考。后之人主事佛而夭促。可谓深切著明者矣。而宪宗弗之悟也。方是时。既饵金丹。又迎佛骨。求仙媚佛。二者交举。曾未期年。而其效乃尔。福报果安在耶。臣故并著之。以为人主溺意仙佛者之戒。
辟异端之辨
尧舜之诛四凶。以其巧言令色方命圮族也。禹亦曰。何畏乎巧言令色。盖巧言令色。丧人之心。方命圮族。败人之事。圣人所以去之而莫之容也。汤武之征桀纣也。一则曰予畏上帝。不敢不正。一则曰。予不顺天。厥罪惟均。天命天讨。非己之所得而辞也。夫子曰。攻乎异端。斯害也已。害之一字。读之令人凛然。孟子之好辩。所以距杨墨也。杨墨之道不距。圣人之道不行。故孟子以辟杨墨为己任。其言曰。能言距杨墨者。亦圣人之徒也。其望助于人者至矣。墨氏兼爱。疑于仁。杨氏为我。疑于义。其害至于无父无君。此孟子所以辟之之力也。若佛氏则其言高妙。出入性命道德之中。其惑人之甚。又非杨墨之比也。朱氏曰。佛氏之言弥近理而大乱真者。此之谓也。以予赣埂２恢力之不足。而以辟异端为己任者。非欲上继六圣一贤之心也。惧世之人惑于其说。而沦胥以陷。人之道至于灭矣。呜呼。乱臣贼子。人人得而诛之。不必士师。邪说横流。坏人心术。人人得而辟之。不必圣贤。此予之所以望于诸公。而因以自勉焉者也。
识
佛氏杂辨识
道传暇日。著佛氏杂辨十五篇。前代事实四篇。既成。客读之曰。子辨佛氏轮回之说。乃引物之生生者以明之。其说似矣。然佛氏之言。有曰。凡物之无情者。从法界性来。凡有情者。从如来藏来。(按无情者。犹岩石点头之类。法界。如云无边也。有情者。如本觉。众生心与诸佛性。本为如来也。)故曰。凡有血气者。同一知觉。凡有知觉者。同一佛性。今子不论物之无情与有情。比而同之。无乃徒费辞气。而未免穿凿附会之病欤。曰。噫。此正孟子所谓二本故也。且是气之在天地间。本一而已矣。有动静而阴阳分。有变合而五行具。周子曰。五行。一阴阳也。阴阳。一太极也。盖于动静变合之间。而其流行者有通塞偏正之殊。得其通而正者为人。得其偏而塞者为物。又就偏塞之中而得其稍通者为禽兽。全无通者为草木。此乃物之有情无情。所以分也。周子曰。动而无动。静而无静。神也。以其气无所不通。故曰神。动而无静。静而无动。物也。以其囿于形气而不能相通。故曰物。盖动而无静者。有情之谓也。静而无动者。无情之谓也。是亦物之有情无情。皆生于是气之中。胡可谓之二哉。且人之一身。如魂魄五脏耳目口鼻手足之属。有知觉运动。毛发瓜齿之属。无知觉运动。然则一身之中。亦有从有情底父母来者。从无情底父母来者。有二父母耶。
客曰。子之言是也。然诸辨之说。出入性命道德之妙。阴阳造化之微。固有非初学之士所能识者。况下民之愚庸乎。吾恐子之说虽精。徒得好辩之讥。而于彼此之学。俱无损益。且佛氏之说。虽曰无稽。而世俗耳目。习熟。恐不可以空言破之也。况其所谓放光之瑞。舍利分身之异。往往有之。此世俗所以叹异而信服之者。子尚有说以攻之也。曰。所谓轮回等辨。予已悉论之矣。虽其蔽之深也。不能遽晓。然一二好学之士。因吾说而反求之。庶乎有以得之矣。R不复赘焉。至于放光舍利之事。岂无其说乎。且心者。气之最精最灵的。彼佛氏之徒。不论念之善恶邪正。削了一重。又削了一重。一向收敛。盖心本是光明物事。而专精如此。积于中而发于外。亦理势之当然也。佛之放光。何足怪哉。且天之生此心者。以其至灵至明。主于一身之中。以妙众理而宰万物。非徒为长物而无所用也。如天之生火。本以利人。而今有人焉。埋火于灰中。寒者不得热。饥者不得爨。则虽有光焰发于灰上。竟何益哉。佛之放光。吾所不取者。此也。抑火之为物。用之新新。乃能常存而不灭。若埋之灰中。不时时发视之。
始虽炽然。终则必至于灰烬消灭。亦犹人之此心。常存忧勤惕虑之念。乃能不死而义理生焉。若一味收敛在里。则虽曰惺惺着。必至枯槁寂灭而后已。则其所以光明者。乃所以为昏昧也。此又不可不知也。至于像设。亦有放光者。盖腐草朽木。尚有夜光。独于此。何疑哉。若夫人之有舍利。犹蛇虺蜂蛤之有珠。其间所谓善知识者。亦有无舍利者。是则蛇虺蜂蛤而无珠之类也。世传人藏蜂蛤之珠不穿不蒸者。久而发之。添得许多枚。是生意所存。自然滋息。理也。舍利之分身。亦犹是耳。若曰有佛至灵。感人之诚。分舍利云耳。则释氏之徒。藏其师毛发齿骨者多矣。何不精勤乞请以分其物。而独于舍利。言分身哉。是非物性而何也。或曰。舍利此甚坚固。虽以铁块击之不能破。是其灵也。然得羚羊角则一击碎为微尘。舍利何灵于铁而不灵于角也。是固物性之使然。无足怪者也。今或以两木相钻。或以铁石相敲而火出。然此尚待人力之所为也。以火精之珠。向日而炷艾。则薰然而烟生。焰然而火出。固非人力之所为。其初不过荧荧之微。而其终也赫赫然炎昆而焚玉石。何其神矣哉。
是亦非其性之使然。而有一灵物寓于冥漠之中。感人之诚而使之至此欤。且火之益于人者。抑大矣。爨饮食则坚者柔。烘坑突则寒者热。汤药物则生者熟。饥可以饱。病可以愈。以至F铁作耒作斧作釜鼎以利民用。作刀枪剑戟以威军用。火之生也。其神如彼。火之用也。其利如此。子皆莫之重焉。彼舍利者。当寒而不得以为衣。当饥而不得以为食。战者不足以为兵器。病者不足以为汤药。使佛有灵。一祈而分数千枚。尚以为无益而废人事。举以投诸水火。永绝根本。况复敬奉而归依欤。噫。世之人。厌常而喜怪。弃实利而崇虚法如此。可胜叹哉。客不觉下拜曰。今闻夫子之言。始知儒者之言为正。而佛氏之说为非也。子之言。扬雄不如也。于是并书卷末。以备一说焉。
序
佛氏杂辨序[权近]
予尝患佛氏之说惑世之甚。而为之言曰。天之所以为天。人之所以为人。儒与佛之说不同矣。自有历象之后。寒暑之往来。日月之盈亏。皆有其数。用之千万世而不差。则天之所以为天者定。而佛氏须弥之说诬矣。天以阴阳五行。化生万物。而所谓阴阳五行者。有理有气。得其全者
为人。得其偏者为物。故五行之理。在人而为五常之性。其气为五脏。此吾儒之说也。医者以五行诊其脏脉之虚实而知其病。卜者以五行推其运气之衰旺而知其命。亦用之千万世而皆验。则人之所以为人者定。而佛氏四大之说妄矣。原其始。不知人之所以生。则反其终。安知人之所以死哉。则轮回之说。亦不足信。予持此论久矣。今观三峰先生佛氏杂辨二十篇。其言轮回及五行医卜之辨。最为明备。其馀论辨。亦极详切而著明。无复馀蕴矣。先生自幼读书明理。慨然有行所学辟异端之志。讲论之际。谆谆力辨。学者翕然听从。尝著心气理三篇。以明吾道异端之偏正。其有功于名教大矣。遭逢圣朝。弥纶王化。以兴一代之治。所学之道。虽未尽行。亦庶几矣。而先生之心犹歉然。必欲尧舜其君民。至于异端。尤以不能尽辟而悉去之为己忧。戊寅夏。告病数日。又著是书示予曰。佛氏之害。毁弃伦理。必将至于率禽兽而灭人类。主名教者。所当为敌而力攻者也。吾尝谓得志而行。必能辟之廓如也。今蒙圣知。言听计从。志可谓得矣。而尚不能辟之。则是终不得辟之矣。愤不自己。作为是书。以望后人于无穷。欲人之皆可晓也。故其取比多鄙琐。欲彼之不得肆也。故其设词多愤激。然观于此则儒佛之辨。t然可知。纵不得行于时。犹可以传于后。吾死且安矣。予受而读之。不倦。乃叹曰。杨墨塞路。孟子辞而辟之。佛法入中国。其害甚于杨墨。先儒往往虽辨其非。然未有能成书者也。以唐韩子之才。籍辈从而请之。犹不敢著书。况其下乎。今先生既力辨以化当世。又为书以垂后世。忧道之念既深远矣。人之惑佛。莫甚于死生之说。先生自以辟佛。为死而安。是欲使人祛其惑也。示人之意亦深切矣。孟子谓承三圣之统。先生亦继孟子者也。张子所谓独立不惧。精一自信。有大过人之才者。真先生之谓矣。予实敬服而欲学焉。故书尝所言者以质正云。洪武三十一年后五月既望。阳村权近序。
跋
佛氏杂辨跋[尹起畎]
三峰先生所著经国典心气理及诗若文。皆行于世。独此佛氏杂辨一书。先生所以闲先圣诏后人。平生精力所在。而湮没不传。识者恨之。岁戊午。予以生员在成均馆。吾同年韩奕。先生之族孙也。得此书于家藏乱帙之中。持以示予。观其文辞豪逸。辨论纤悉。发挥性情。摈斥虚诞。真圣门之藩篱。而六经之羽翼也。予爱而宝之。藏之久矣。今守襄阳。适时无事。于公暇。校正谬误三十馀字。命工刊梓。以广其传。幸有志于吾道者。因是书而辟其邪。惑于异端者。因是书而释其疑。则先生为书传后之志。庶几遂。而吾道亦且有所赖矣。是书之幸存而不泯。岂不为吾道之大幸哉。景泰七年午月仲旬。金罗尹起畎。敬跋。(按金罗。咸安郡别名。)

[book_title]三峰集卷之十
(奉化郑道传著○安东权近注)
心气理篇
心难气(难上声)
此篇。主言释氏修心之旨。以非老氏。故篇中多用释氏之语。心者。合理与气。以为一身神明之舍。朱子所谓虚灵不昧。以具众理而应万事者也。愚以为惟虚。故具众理。惟灵。故应万事。非具众理则其虚也漠然空无而已矣。其灵也纷然流注而已矣。虽曰应万事。而是非错乱。岂足为神明之舍哉。故言心而不言理。是知有其舍。而不知有其主也。
凡所有相。厥类纷总。惟我最灵。独立其中。
凡所有相。用金刚经语。纷总。众多之貌。我者。心自我也。灵即所谓虚灵也。此两句。即惠能所谓有一物长灵。上拄天下拄地。瞿昙所谓天上天下。惟我独尊之意。○此为心之自言。曰凡有声色貌相盈于天地之间者。其类甚多。惟我最为至灵。特然独立于庶类纷总之中也。
我体寂然。如鉴之空。随缘不变。应化无穷。
心之本体。寂然无。而其灵知不昧。譬则镜性本空。而明无不照。盖随缘者。心之灵而镜之明也。不变者。心之寂而镜之空也。是以。应感万变而无有穷尽。即金刚经所谓应无所住。而生其心之意。盖外边虽有应变之迹。而内则漠然无有一念之动。此释氏之学第一义也。
由尔四大。假合成形。有目欲色。有耳欲声。善恶亦幻。缘影以生。戕我贼我。我不得宁。
尔。指气而言。四大。亦用释氏语。所谓地水火风也。圆觉云。我今此身。四大和合。又曰。六尘缘影。为自心性。○此承上章而言心体本自寂然而已。但由尔四大之气假托凝合。以成有相之形。于是有目而欲见美色。有耳而欲闻善声。鼻舌身意。亦各有欲。顺则以之为善。逆则以之为恶。是皆幻出。非有真实。乃攀缘外境之影。相续而生。凡此皆以戕贼我寂然之体。纷扰错乱。使我不得而宁静也。
绝相离体。无念忘情。照而寂寂。默而惺惺。尔虽欲动。岂翳吾明。
金刚经曰。凡所有相。皆是虚妄。惠能曰。一切善恶。都莫思量。其后分为无念忘情息妄任性四宗。此言修心功夫。相言其形相。体言其理体。诸相非相。所当绝而去之。是体非体。所当离而弃之。我若常自寂然。无有一念之动。而常忘其起灭之情。则妄缘既断。真空自现。虽感照而体常寂寂。虽静默而内自惺惺。盖照而寂寂则非乱想也。默而惺惺则非昏住也。能如是则四大之气六尘之欲。虽欲投间抵隙。摇动于我。岂能掩翳以累我本体之明哉。此章言修心之要。约而尽之矣。
气难心
此篇。主言老氏养气之法。以非释氏。故篇中多用老氏语。气者。天以阴阳五行化生万物。而人得之以生者也。然气。形而下者。必有形而上之理。然后有是气。言气而不言理。是知有其末而不知有其本也。
予居邃古。窈窈冥冥。天真自然。无得而名。
予。气自予也。邃古。上古也。老子曰。有物混成。先天地生。又曰。窈兮冥兮。其中有精。其精甚真。又曰。天法道。道法自然。又曰。吾不知其名。字之曰道。老子之言。皆指气而言者也。故此章本之。以言气居天地万物之先。窈冥恍惚。自然而真。不可得而名言也。
万物之始。资孰以生。我凝我聚。乃形乃精。我若无有。心何独灵。
庄子曰。人之生。气之聚也。此又本之。以言万物之生。其始也是资何物以生成乎。其所资以有生者。非气乎。惟气妙合而凝聚。然后其形成而其精生。气若不聚。则心虽至灵。亦将何所附着乎。
嗟尔有知。众祸之萌。思所不及。虑所未成。计利较害。忧辱慕荣。冰寒火热。昼夜营营。精日以摇。神不得宁。
嗟。叹息也。尔。指心也。○此章言心所以害气之事。叹息而言心之有知觉者。乃众祸之所由萌也。思其所不可及。虑其所未得成。计其利而欲得之。较其害而欲避之。忧其辱而惧陷焉。慕其荣而侥焉。畏则如冰之寒。怒则如火之热。千端万绪。交战于胸中。昼夜之间。营营不息。使其精神日以摇荡。渐就消耗。而不得宁矣。
我不妄动。内斯静专。如木斯槁。如灰不燃。无虑无为。体道之全。尔知虽凿。岂害吾天。
此言养气之功。庄子曰。形固可使如槁木。心固可使如死灰。又曰。无思无虑。始知道。老子曰。道常无为而无不为。此章本此以立言也。○承上章言心之利欲。虽甚纷拿。气得其养而不妄动。以制于外。则其内亦有以静定而专一。如木之槁。不复有春华之繁。如灰之死。不复有火燃之炽。心无所思虑。身无所营为。以体其道冲漠纯全之妙。则心之知觉。虽曰钻凿。岂能害我自然之天哉。此所谓道。指气而言也。无虑无为。体道之全八字。亦老氏之学最要旨也。
理谕心气
此篇。主言儒家义理之正。以晓谕二氏。使知其非也。理者。心之所禀之德而气之所由生也。
于穆厥理。在天地先。气由我生。心亦禀焉。
于。叹美之辞。穆。清之至也。此理纯粹至善。本无所杂。故叹而美之曰于穆。我者。理之自称也。前言心气。直称我与予。而此标理字以叹美之。然后称我者。以见理为公共之道。其尊无对。非如
二氏各守所见之偏而自相彼我也。○此言理为心气之本原。有是理然后有是气。有是气然后阳之轻清者上而为天。阴之重浊者下而为地。四时于是而流行。万物于是而化生。人于其间。全得天地之理。亦全得天地之气。以贵于万物而与天地参焉。天地之理在人而为性。天地之气在人而为形。心则又兼得理气而为一身之主宰也。故理在天地之先。而气由是生。心亦禀之以为德也。
有心无我。利害之趋。有气无我。血肉之躯。蠢然以动。禽兽同归。其与异者。呜呼几希。
蠢然。无知貌。几希。少也。朱子曰。知觉运动之蠢然者。人与物同。仁义礼智之粹然者。人与物异。○此言人之所以异于禽兽者。以其有义理也。人而无义理则其所知觉者。不过情欲利害之私而已矣。其所运动者。亦蠢然徒生而已矣。虽曰为人。去禽兽何远哉。此儒者所以存心养气。必以义理为之主也。若夫释老之学。以清净寂灭为尚。虽彝伦之大。礼乐之懿。亦必欲屏除而灭绝之。是其胸中无欲。与趋于利害者。疑若不同矣。然不知主天理之公。以裁制人欲之私。故其日用云为。每陷于利害而不自知也。且人之所欲无甚于生。所恶无甚于死。今以两家之说观之。释氏必欲免死生。是畏死也。老氏必欲求长生。是贪生也。非利害而何哉。又其中无义理之主。则枵然无得。冥然不知。是躯壳所存。亦不过血肉而止耳。此四句虽泛指众人而言。切中二家之实病。读者详之。
见彼匍匐。恻隐其情。儒者所以。不怕念生。
孟子曰。今人乍见孺子将入于井。皆有怵惕恻隐之心。又曰。恻隐之心。仁之端也。此言恻隐之情。本于吾心之固有。以明释氏无念忘情之失。夫人得天地生物之心以生。所谓仁也。是理实具于吾心。故见孺子匍匐入井。其恻隐之心油然自生而不可遏。推此心以扩充之。则仁不可胜用。而四海之内可兼济也。故儒者。不怕念虑之生。但循其天理发见之自然。岂如释氏畏怕情念之起。而强制之归于寂灭而已哉。
可死则死。义重于身。君子所以。杀己成仁。
论语曰。志士仁人。无求生以害仁。有杀身以成
仁。此言重义轻生之事。以明老氏养气贪生之失。盖君子见得实理。则当其可死也。其身不忍一日安于生。是死生为重乎。义理为重乎。故儒者当救君亲之难。有陨躯陨命以赴之者。非如老氏徒事修以偷生也。
圣远千载。学诬言。气以为道。心以为宗。
。犹乱也。○此言异端之说所以得炽者。以圣人之世既远。而道学不明也。故老不知气本乎理。而以气为道。释不知理具于心。而以心为宗。此二家自以为无上高妙。而不知形而上者为何物。卒指形而下者而为言。陷于浅近迂僻之中而不自知也。
不义而寿。龟蛇矣哉。瞌然而坐。土木形骸。
瞌然。睡貌。上二句责老。下二句责释。即前章有心无我。有气无我之意。然前章泛言在众人者。此章专指二氏而言也。
我存尔心。莹彻虚明。我养尔气。浩然而生。
孟子曰。我善养吾浩然之气。○此言圣学内外交养之功。以义理存心而涵养之。则无物欲之蔽。全体虚明。而大用不差矣。集义养气而扩充
之。则至大至刚之气。浩然而自生。充塞天地矣。本末兼备。内外交养。此儒者之学。所以为正。而非若二氏之偏也。
先圣有训。道无二尊。心乎气乎。敬受斯言。
胡氏引礼记天无二日。土无二王之语。以为道无二致。欲道术之归于一也。○此言上文所论。皆本圣贤之遗训。而非我之私言。其道之尊。无与为二。非心气之可比也。故于其终。特呼心气以警之。其拳拳开示之意。至深切矣。
序
序[权近]
心气理三篇者。三峰先生所作也。先生常以明道学辟异端为己任。其言曰。人之生也。受天地之理以为性。而其所以成形者气也。合理与气。能神明者。心也。儒主乎理而治心气。本其一而养其二。老主乎气。以养生为道。释主乎心。以不动为宗。各守其一而遗其二者也。老欲无为。不计事之是非而皆去之。恐劳其身以弊(一本作蔽)其气也。气苟得养则精神凝定。虽有所事。而不害吾之生。释欲无念。不论念之善恶而皆遣之。恐劳其神以动其心也。心苟得定则体常空寂。虽有应变。而不扰吾之中。故其初也。皆有所不为。而其终也皆无所不为也。盖当其有所不为也。虽理之所当为者。亦绝之。当其无所不为也。虽理之所不当为者。亦为之。是二家之学。不陷于枯槁寂灭则必流于放肆纵恣。其贼仁害义。灭伦败理。得罪于圣门大中之教则一也。若吾儒道则不然。天命之性。浑然一理。而万善咸备。君子于此。常存敬畏。而必加省察。萌于心者。原于理则扩而充之。生于欲则遏而绝之。动于气者。自反而直则勇往为之。不直则怯然而退。养其心以存义理。养其气以配道义。凡所思虑。无非义理之当然。凡所动作。自无非僻之得干。其心之灵。管乎事物之理。其气之大。塞乎天地之间。皆以义理为之主。而心与气每听命焉耳。此儒者之道。具于人伦日用之常。行于天下万世而无弊。先生常以语学者也。虽然。义理之在人。固为甚大。而心乃吾身之主。气亦吾身之所得以生者。不得不重之也。彼老释窃明心养气之说。诳诱愚俗。故人多乐闻而信从之。往往知道者虽力言以辟之。但斥其不合于吾道者而已。故闻者犹未知其孰为得失也。唯先生先明二氏之旨而后折以吾道之正。故闻者莫不昭然若发。异端之徒亦有从而化之者矣。此先生之大有功于名教者也。于是。又述其意。作此三篇。以示学者。其言心气者。皆用二氏之语以明其旨。尽底其蕴奥而的言之。且其语意浑然。不见其有斥之之迹。故虽使其徒观之。亦皆以为精切而悦服之也。及以理形之。然后吾道异端之偏正。不待辨说而自明。彼虽欲有言。其将何以哉。此先生辟二氏。固非泛然论列者比。又非大厉声色极口诋毁者之比也。抑或有人。徒见其不斥也。以为三教一致。故先生作此以明其道之同耳。则非知言者也。故愚不揆鄙拙。略为注释。又引其端。以所闻于先生者明之耳。洪武甲戌夏。阳村权近序。
心问
此篇。述心问天之辞。人心之理。即上帝之所命。而其义理之公。或为物欲所胜。而其善恶之报。亦有颠倒。善或得祸。而恶乃得福。福善祸淫之理。有所不明。故世之人。不知从善而去恶。唯务趋于功利而已。此人之所以不能无惑于天者也。故托于心之主宰。以问上帝而质之也。
乙卯季冬。几望之夕。天净月明。群动就息。
季冬。涸阴冱寒之极。而春阳欲生之时。几望。月光渐满。而其明复圆之日。以譬人欲昏蔽之中。而天理之复萌也。天净月明。群动就息。以譬人欲净尽。天理流行。方寸之间。莹彻光明。而外物不能以动其中。
若有一物。朝于上清。立于玉帝之庭。称臣而告曰。臣受帝命。为人之灵。
一物。指心而言。上清。上帝之所居也。玉帝。即上帝。贵而重之之称也。称臣者。心之自称也。臣受帝命。为人之灵者。心自言其受上帝所命之理。以为人之主宰。而最灵于万物也。○此章。设言吾心主宰之灵。朝见上帝之庭。称臣而问之也。然其曰朝者。岂别有一物为帝。而又有一物朝之者哉。方寸之间。私欲净尽。则吾心之理。即在天之理。在天之理。即吾心之理。吻合而无间者也。其曰朝者。设言以明之也。
人有耳目。欲色欲声。动静语默。手执足行。凡所以为臣之病者。日与臣争。
此章。言物欲害吾心之天理也。盖凡有声色貌相而盈于天地之间者。皆物也。日与人之身相接。而人之有目。莫不欲色。有耳莫不欲声。至于四肢百骸。莫不欲安佚。故天理虽根于吾心固有之天。而其端甚微。人欲虽生于物我相形之后。而其发难制。是其日用云为。顺理为难而从欲为易。书曰。人心惟危。道心惟微。此之谓也。且人之此身。不能一日离物而独立。小有不谨则凡外物之害此心者。投间抵隙。攻之甚众矣。此天理之所以病也。
志吾之帅。气吾徒卒。皆不坚守。弃臣从敌。以臣之微。孤立单薄。
志者。心之所之也。吾亦心之自称也。孟子曰。夫志。气之帅也。气。体之充也。注曰。志固心之所之。而气之将帅。气亦人之所以充满于身。而为志之卒徒也。心为天君。以志统气而制物欲。犹人君之命将帅。以率徒众而御敌人也。故曰志吾之帅。气吾徒卒。然志苟不定。则物欲得以夺之。
而理不能以胜私矣。故其志之为帅与其气之为徒卒者。皆不能坚守其正。反弃吾心而从物欲。故吾之此心。虽曰一身之主。卒至孤立单弱而薄劣也。
诚敬为甲胄。义勇为矛戟。奉辞执言。且战且服。顺我者善。背我者恶。贤智者从。愚不肖逆。因败成功。几失后获。
甲胄。所以卫身之具。矛戟。所以制敌之物。○此承上章之末而言。以我一心之微。而当众欲之攻。虽甚微弱而薄劣。苟能以诚敬为甲胄而自守。则所以操存者固。而志不可夺矣。义勇为矛戟而自卫。则所以裁制者严。而欲不得侵矣。内外交相养之道也。奉帝之命。使知理之不可违。声彼之罪。使知欲之不可从。者战而胜之。弱者降而服之。其顺我命者。合乎理而为善。其背我命者。悖乎义而为恶。知善而率从者为贤智。不知而背逆者为愚不肖。彼虽不从。我则益勉。此心几为物欲之敌所败。至于覆没。然以此心之理。终不泯灭。故更自策砺。终有所获。此勉强而行者。及其成功一也。
及至其报。事多反复。背者寿考。顺者夭折。从者贫穷。逆者富达。故世之人。尤臣之为。不从臣命。惟敌之随。
报。谓善恶之应效也。人有所为而天报之也。尤。咎责也。人为善则天报之以福。为恶则天报之以祸。犹人臣有战功则君赏之以爵禄。败绩则君加之以刑戮。此理之常也。今心奉上帝之命。与物欲之敌相战。敌不能胜。惟心之命顺从则是为有功于天也。宜富贵寿考。以受为善之福。而反至贫穷夭折。敌既胜之。背逆此心之命。宜贫贱夭折。以受为恶之祸。而反富贵寿考。天之报应。反复乖戾如此。故人之所为。宁从彼敌利害之诱。不从其主义理之命。人之所以不能无惑也。故下文呼天而问之也。
惟皇上帝。实主下民。始终何乖。与夺何偏。臣虽鄙愚。窃有惑焉。
皇。大也。尊之之辞。○此呼上帝而告之曰。大哉上帝。实位乎上。以主下土之人。福善祸淫。是其理之常也。始者赋命之初。必与人以仁义礼智之性。是欲使人循是性而为善也。至其终而报应之著则善恶之效。反复如此。是何始终所命之乖戾耶。彼背且逆而得寿考富达者。天何所爱而厚之。此顺且从而得夭折贫穷者。天何所憎而薄之欤。是其一与一夺。又何偏而不公如是也欤。臣心虽甚鄙愚。而窃有惑于斯也。
天答
天答
此篇。述天答心之辞。天能以理赋予于人。而不能使人必于为善。人之所为。多失其道。以伤天地之和。故灾祥有不得其理之正者。是岂天之常也哉。天即理也。人动于气者也。理本无为而气用事。无为者静。故其道迟而常。用事者动。故其应速而变。灾祥之不正。皆气之使然也。是其气数之变。虽能胜其理之常者。然此特天之未定之时尔。气有消长。而理则不变。及其久而天定。则理必得其常。而气亦随之以正。福善祸淫之理。岂或泯哉。
帝曰噫嘻。予命汝听。予赋汝德。在物最灵。与吾并立。得三才名。
帝。上帝也。噫嘻。叹息也。予。上帝之自予也。汝。指心而言。德即仁义礼智之性。天之所令而人之所得者也。三才。天地人也。○此章。设为上帝答心之辞。叹息而言。予有所命。惟汝人心其听之哉。予既赋汝以健顺五常之理。而汝得之以为德。方寸之间。虚灵不昧。具众理应万事。而在万物最为灵矣。故能与我与地并立而得称三才之名也。
又当日用之间。洋洋焉开道引迪。使尔不昧其所适。予所以德汝者非一。汝不是思。或自弃绝。
洋洋。流动充满之意。尔。亦指心而言。○此承上言人伦日用之间。莫非天命之流行发见。汝在父子则当亲。在君臣则当敬。以至一事一物之微。一动一静之际。莫不各有当行之理。流动充满。无小欠缺。是孰使之然哉。皆上帝所以开道启迪于斯民。使之趋善而避恶。以不昧于其所适从也。然则上帝之所以为德于汝者。非可以一二计也。而尔曾不以是而致思。乃或背善从恶。以自弃绝之也。
风雨寒暑。吾气也。日月吾目也。汝一有小失。吾之气乖戾。吾之目掩食。汝之病我者亦极矣。何不自反。而遽吾责欤。
吾。亦上帝之自吾也。○风雨寒暑。为天之气。日
月。为天之眼。而人者。天地之心也。故人之所为。一有小失其正。则天之风雨寒暑必至于乖戾。日月必至于掩食。是人之所以病乎天地者亦可谓极矣。盖天地万物。本同一体。故人之心正。则天地之心亦正。人之气顺。则天地之气亦顺。是天地之有灾祥。良由人事之有得失也。人事得则灾祥顺其常。人事失则灾祥反其正。何不以是自反其身。以修汝之所当为者。而乃遽然责望于天乎。
且以吾之大。能覆而不能载。能生而不能成。寒暑灾祥。犹有憾于人情。吾如彼。何哉。汝守其正。以待吾定。
且夫天体至大。能无所不覆而不能载。能无所不生而不能成。天职覆地职载。天主生地主成。天地固有所不能尽也。当寒而暑。当暑而寒。降灾降祥。不得其正者。此人情所以犹有憾于天地也。盖天地之于万物。无心而化成。能施其理之自然。而不能胜其气之或然。如彼人之所为。虽上天其如何哉。言天非有所容心以为之也。汝但当固守其理之正。以待其天之定而已。所谓夭寿不贰。修身以俟之。是也。申包胥曰。人众胜天。天定亦能胜人。天人之际。虽交相为胜。然人之胜天。可暂而不可常。天之胜人。愈久而愈定也。故淫者必不能保其终。而善者必有庆于后矣。盖一时之荣辱祸福。自外而至者。皆不足恤。惟当力于为善。以不获罪于天。可也。
序
序[权近]
道之不明。异端害之也。吾儒尚赖先哲之训。以知异端之蔽。而往往有不能固守其道者。亦怵于功利之私而已。故高不溺于空虚。则卑必流于污贱。此道之所以常不明不行。而异端之徒亦指以为卑近而斥之也。且其善恶报应之效。亦多参差不齐。故善者以怠。恶者以肆。而举世之贸贸然沦胥于利害之中。而不知义理为何物。释氏之徒又得售其因缘之说而人愈惑焉。呜呼。道之不明也久矣。欲人之无惑也难矣。三峰先生尝有言曰。辨老佛邪遁之害。以开百世聋瞽之学。折时俗功利之说。以归夫道谊之正。其心气理三篇。论吾道异端之偏正殆无馀蕴。愚已训释其意矣。先生又尝作心问天答二篇。发明天人善恶报应迟速之理。而勉人以守正。其言极为精切。使怵于功利者观之。可以祛其惑而药其病矣。故又加训释以附三篇之后。夫辟异端然后可以明吾道。去功利然后可以行吾道。此先生之作所以关于世教为甚重。而吾今日编次之意也。观者幸毋忽。甲戌夏六月。阳村权近序。

[book_title]三峰集卷之十一
(奉化郑道传著)
经济文鉴别集(上)
序[权近]
三峰先生初编经济文鉴。自相业而始。未及乎君道。盖郑重而不敢言也。其书既成。则曰。君心出治之源。论经济而不本于君心。是犹望流之清而不澄其源也。而可乎。于是论列其可法可戒者。自唐虞而迄宋元。其僭伪分裂者略之。尊正统也。前朝王氏三十代之得失。亦悉论而著之者。耳目之所逮也。又采经典圣贤之格言。以附其后。其所以格君心正君德。与夫历代之治乱。为政之本末。靡所不举。略而详。简而切。实可谓人主之龟鉴也。恭惟我　殿下圣德神功。受命开国。以兴维新之治。以建万世之基。而先生以性理之学。经济之材。匡辅赞襄。立经陈纪。治化之隆。可谓至矣。然且拳拳于是书者。岂以一时之治。为自足哉。盖将立言垂范。以为子孙万世无疆之休也。故既著经国之典。又编是书。其忠可谓大。而其虑可谓远矣。近以非材。获承公命以重校之。托名不朽。幸莫甚焉。故略叙先生著述之意。以引编端云。洪武三十年七月上浣。资宪大夫花山君权近序。
君道
唐
尧(陶唐氏。帝喾子。姓伊耆。继喾以火德王。都平阳。在位七十二年。)
尧自唐侯。升为天子。尧之盛德。固未易名言也。苟即尧典而反复之。则庶乎可以得之矣。以言其心法。则曰钦明文思安安。以言其身法。则曰允恭克让。其曰。克明俊德。以亲九族者。身修而家齐也。九族既睦。平章百姓者。家齐而国治也。百姓昭明。协和万邦者。国治而天下平也。盖自身心推而至于家国天下。内外交养。本末俱治。可见圣学之有本。而圣治之有序矣。乃命羲和。钦若昊天。历象日月星辰。是尧之理会天道。咨若时登庸。咨若予采。是言理会人道。帝曰。咨四岳。汤汤洪水方割。荡荡怀山襄陵。浩浩滔天。下民其咨。有能俾V者。是言理会地道。帝咨四岳以巽位。师锡帝曰。有鳏在下。曰虞舜。帝俞之。降二女于妫I。嫔于虞。帝曰。钦哉。此言禅让之事。盖人主之职。以用人为重。以知人为难。一咨而得丹朱之顽。再咨而得共工之静言庸违。三咨而得鲧之方命圮族。直至咨四岳举舜。为天下得人。人君以一身。出而为天地人物之宗主。不过为生民立极。尽其辅相财成之道。以推其极。三才之责既尽。则圣人之能事毕矣。
虞
舜(有虞氏。颛顼六世孙。姓姚。受尧禅。以土德王。都蒲阪。在位六十一年。)
书曰。重华协于帝。此言舜之德与尧合也。自今观之。浚哲文明者。即舜之心法也。温恭允塞者。即舜之身法也。其曰。父顽母ㄏ蟀痢？诵骋孕。AAV不格奸。曰。民协于中。四方风动。万邦黎献。共惟帝臣。则亦舜之家齐国治而天下平也。首察玑衡以齐七政。舜之理会天道也。若夫徽五典而五典从。纳百揆而百揆叙。教化行而政事治也。四门穆穆。人化之也。烈风雷雨不迷。神相之也。类上帝六宗。望山川遍群神。所谓使之主祭而百神享之也。辑五瑞。日觐四岳群牧。与之更始。大一统也。五载一巡狩。群后四朝。所以通上下之情也。协时月正日。重正朔也。同律度量衡。一制度也。仁以恤五刑之用。义以断四凶之罪。而天下咸服矣。辟四门明四目达四聪。所以来天下之贤俊。而广四方之视听也。德允元。扶君子也。而难任人。抑小人也。咨奋庸熙帝之载。则举伯禹宅百揆。闵黎民阻饥。则以弃为后稷。忧五品不逊。则以契为司徒。命皋陶而作士师。命垂而作共工。若上下草木则以益为虞。典三礼则以伯夷为秩宗。命夔典乐。所以教胄子。命龙作纳言。所以舨魉怠４思匆⒊胱芍意也。何莫非理会人事也。至于肇十有二州。封十有二山。浚川。即理会地道也。当耄期而倦于勤。则命禹总师。终陟元后者。即咨四岳举舜之意也。此外无馀事矣。盖人君职分之大纲。不过如此。噫。执中一语。上以受之尧。下以传之禹。而益之以道心惟微。人心惟危。惟精惟一三语。以开圣学之渊源。实万世生民之所赖。孰谓其道行于一时而已哉。
夏
禹(姓姒。鲧子。舜授以位。都安邑。以金德王。在位十五年。)
八年于外。三过其门而不入。启呱呱而弗子。禹之勤也。克勤克俭。不自满暇。禹之贤也。不矜不伐。天下莫与争功能。禹之德也。平治水土。使民得其居。暨稷奏庶艰食。使民得其养。立封建井田之经界。使人不争。贡金九牧。以铸九鼎。载所立九州之制度。以建寅为岁首。使天时人事。不失其正。此皆万世之功也。悬钟鼓磬铎。以待四方之士。建旌旗怼Ｒ员鹱鸨爸等。
兴学校以明伦。泣罪人而痛异心。拜昌言而恶旨酒。纪纲典则。关石和钧。无不备焉。禹之功厚德茂。立极垂统。为万世之准者至矣。若声为律身为度。左准绳右规矩。则又要其本而言之也。呜呼。禹伤父治水殛死。故直以此自任。立伟绩盖前愆。至于E喾而郊鲧。禹之责塞矣。然其心犹有所歉然。故于宗庙则致其孝。于祭祀则致其美。于沟洫则尽其力。宁饮食之菲。衣服之恶。宫室之卑。皆不敢暇顾者。其心不能一日安于天子之常奉也。至于举天下以授之启。杜万世僭乱之本。禹之处父子之间。可谓无所愧负矣。盖尝论禹之传于舜者。执中一语。得于天者。洪范九畴。盖皇极居中。以一御八。居中制外。亦中而已矣。圣学明而彝伦叙。尤有功于世教也如此。吁盛矣哉。
启(禹子。在位十年。传子自此始。)
禹崩。益避禹之子于南河之南。天下诸侯朝觐者。不之益而之启。讴歌者。不讴歌益而讴歌启。于是即位。启可谓贤能继事矣。有扈氏叛。启召六卿。躬行天讨。数其威侮五行。怠弃三正之罪灭之。其曰。大战于甘者。所以见启之奋发有为。且著有扈不臣之罪。而帝王升降之几。世变之一会。从可知矣。
太康(启之子。羿废之。在位三十年。)
以逸豫灭厥德。黎民咸贰。乃盘游无度。畋于有洛之表。十旬不返。有穷后羿因民不忍。拒于河。厥弟五人。作五子之歌以怨之。
仲康(太康之弟。羿废太康而立之。在位十四年。)
羿立而相之。仲康肇位四海。首命胤侯掌六师。惟时羲和沈乱于酒。遐弃厥司。至日食大变。尚罔闻知。王命胤侯征之。羿废太康而立仲康。其篡乃在相之世。是则仲康犹有以制之也。
相(仲康子。徙商丘。在位二十九年。羿逐相篡国二年。其臣寒浞弑之。)
权已归羿。为羿所逐。居商丘。且羿恃善射。不修政事。淫于原兽。而卒为寒浞所灭。
少康(相之子。灭寒浞。复禹旧绩。在位二十一年。)
以相遗腹之子。生四十馀年。以一成之田一旅之众。能布德兆。谋收夏众。抚其官职。以灭浞而有穷遂亡。少康区区乱离之间。复禹绩还旧都。祀夏配天。不失旧物。而有夏中兴焉。
孔甲(不降之子。在位二十年。自少康至孔甲九代。)
好鬼神。事淫乱。德衰。诸侯多叛。
桀(帝发之子。在位五十年。汤放之。自孔甲至桀四代。)
自孔甲以来。诸侯多叛。桀尤无道。有力能伸铁钩索。灭德作威。天下怨之。嬖喜。为琼宫瑶台。酒池肉林。一鼓而牛饮者三千人。喜笑以为乐。杀直臣关龙逄。囚汤夏台。既免而得释。汤乃与伊尹。兴师伐桀。战于鸣条克之。放之于南巢。
殷
汤(姓子。名履。契十三代孙。都亳。以水德王。在位十三年。)
初以七十里。诸侯为方伯。葛伯不祀。汤始征之。聘伊尹。学焉而后臣之。任以国政。汤出见野张网。去三面。诸侯闻之曰。汤德至矣及禽兽。归之者四十馀国。桀尤无道。尹相汤而伐之。汤有惭德曰。予恐来世。以台为口实。仲虺作诰以释之。大旱。汤自以身为牺牲。祷于桑林。六事自责。曰政不节欤。民失职欤。宫室崇欤。妇谒盛欤。苞苴行欤。谗夫昌欤。言未既大雨。制官刑。儆于有位曰。敢有恒舞于宫。酣歌于室。时谓巫风。敢有殉于货色。恒于游田。时谓淫风。敢有侮圣言逆忠直。远耆德比顽童。时谓乱风。惟兹三风十愆。卿士有一于身。家必丧。邦君有一于身。国必亡。称其德者有曰。布昭圣武。代虐以宽。有曰。肇修人纪。从谏弗颉Ｏ让袷比簟＞由峡嗣鳌Ｎ下克忠。与人不求备。检身若不及。有曰。立贤无方。汤之德。可谓盛矣。其曰。上帝降衷。若有恒性者。实开后曰孟子性善之论。其有功于圣学亦大矣。
太甲(汤之孙。在位三十三年。自汤至太甲四代。)
伊尹祠于先王。奉嗣王o见厥祖。侯甸群后咸在。百官总己。以听冢宰。伊尹乃明言烈祖之成德。以训于王。太甲不明。欲败度。纵败礼。伊尹营于桐宫。密迩先王其训。王徂桐宫。居忧三年。悔过自怨自艾。处仁迁义。伊尹乃以冕服。奉王归于亳。还政于王。由是修德布惠。克终汤业。
太戊(雍己之弟。在位七年。自太甲至太戊六代。)
先时商道浸衰。诸侯或不来王。至是亳有祥桑谷。共生于朝。一暮大拱。伊陟曰。妖不胜德。君之政其有阙欤。太戊于是修先王之政。明养老之礼。早朝晏退。问疾吊丧。三日。桑谷枯死。三年。远方重译至者七十六国。
盘庚(阳甲弟。改商曰殷。在位二十八年。自太戊至盘庚十一代。)
自仲丁至阳甲。多废嫡立弟。争位相伐。乱凡九世。诸侯莫朝。盘庚初。殷道益衰。耿都又有河决之患。欲迁于亳。臣民安土重迁。盘庚作书以谕之。乃从。盘庚既迁。改商曰殷。行汤之政。殷道复兴。
武丁(小乙子。在位五十九年。自盘庚至武丁四代。)
恭默思道。梦帝赉良弼。以形旁求于天下。说筑傅岩之野。惟肖。爰立作相。置诸左右。命之曰。朝夕纳诲。以辅台德。说作书三篇告王。皆谆勤恳切。其曰。惟木从绳则正。惟后从谏则圣。又曰。非知之艰。行之惟艰。又曰。学于古训。乃有获。事不师古。以克永世。匪说攸闻。又曰。惟学逊志。务时敏。厥修乃来。念终始典于学。厥德修罔觉。尤为人君之所当法者也。祭成汤。有g雉之异。祖己训诸王曰。惟先格王。正厥事。高宗从之。不敢遑宁。嘉靖殷邦。至于小大。无时或怨。三年。蛮夷编发。重译来朝者六国。既而伐荆楚。伐鬼方。僭乱既夷。殷道复兴。享国五十有九年。号曰高宗。
祖甲(祖庚弟。在位三十三年。自武丁至祖甲三代。)
王少不义。高宗远之。居处困i。不得志。作其即位。爰知小人之依。能保惠于庶民。不敢侮鳏寡。又作盘盂之书以自戒。
武乙(庚丁子。迁都河北。在位五年。自祖甲至武乙四代。)
王无道。为偶人。谓之天神。J辱之。又为革囊盛血。仰射之。命曰射天。猎于河渭之间。暴雷震死。
帝乙(太丁子。在位三十七年。自武乙至帝乙三代。)
殷道益衰。庶长微子启贤。箕子劝王以为嗣。王以其母贱不立。立嫡子受辛。是为纣。
纣(帝乙子。立三十四年。武王伐之。王赴火而死。)
资辩捷疾。才力过人。手格猛兽。智足以拒谏。言足以饰非。播弃黎老。昵比罪人。为天下逋逃主。萃渊薮。乃夷居不祀上帝神祗宗庙。尚兵百战皆克。伐有苏氏。获其女妲己嬖之。惟言是用。作奇技淫巧以悦之。使师涓作新淫之声。北里之舞。靡靡之乐。厚赋税。以实鹿台之财。盈钜桥之粟。广沙丘苑台。以酒为池。悬肉为林。纵男女裸逐其间。为长夜之饮。作炮烙之刑。取妲己笑乐。刳孕妇。俪胫。醢九侯。脯鄂侯。囚周侯于h里。周臣进美女奇物善马得释。更赐弓矢斧钺。专征伐为西伯。西伯卒。子发立。时纣恶未悛。微子去之。以存宗祀。比干谏而剖心。箕子佯狂为奴。西伯发帅诸侯伐纣。纣奔鹿台。衣宝玉自焚。
周
武王(姓姬。名发。文王子。都镐。以木德王。在位七年。)
太公为师。周公为辅。召公，毕公之徒左右王师。九年。戡黎。十三年。伐纣。践天子位。乃反商政。政由旧。释箕子囚。封比干墓。式商容闾。散鹿台之财。发钜桥之粟。大赉于四海。而万姓悦服。陈洪范而万世彝伦之道明。戒丹书而敬怠义欲之辨著。报本反始则崇追王祭祀之礼。垂裕后昆则立教世子之法。其建官也惟贤。其位事也惟能。重民五教。而食丧祭之加谨。信明义。而崇德报功之兼尽。此其所以垂拱而天下治。尚何难之有。
成王(诵。武王子。在位三十七年。)
周公应问无穷。导之以道。太公诚立而敢断。辅善而相义。以充大其志。召公廉洁而切直。匡过谏邪。以矫拂其行。史逸博闻强记。敏给而善词。以承救其遗忘。王虽童蒙而四臣维之。朝廷无过事。王因风雷之变。知周公之元圣。致辟群叔。于无逸之书。知稼穑之艰难。以复后稷，公刘之业。求群臣之助则曰。敬之敬之。天惟显思。又曰。日就月将。学有缉熙于光明。佛时仔肩。示我显德行。此皆得于周公者。其定礼乐立法制。为三代之令王。宜哉。
康王(钊。成王子。在位二十六年。)
既居天子位。诰诸侯。太保率西方诸侯入应门左。毕公率东方诸侯入应门右。皆再拜稽首曰。今王敬之哉。张皇六师。无坏我高祖寡命。王若曰。庶邦侯甸男卫。予一人钊报诰。昔君文武。建侯树屏。在我后之人。虽尔身在外。尔心罔不在王室。用奉恤厥若。无遗鞠子羞。群公皆听命。又册命毕公。以成周之众。保东郊。王克遵洪范。敬恭神人。四夷宾服。海内晏然。百姓兴于礼义。囹圄空虚。成，康之际。天下安宁。刑措不用者四十馀年。有唐虞之风焉。
昭王(瑕。康王子。在位五十一年。)
王在位久。不能于政治。风化稍衰。时月有光五色贯紫微。井水溢。楚人不朝。王南征返济汉。汉滨人济以胶船。中流胶液。王及祭公皆溺死。
穆王(满。昭王子。在位五十五年。)
初年。举用贤才。命君牙为大司徒。作君牙。有曰。心之忧危。若蹈虎尾。涉于春冰。命伯逦大仆正。作迕。有曰。怵惕惟厉。中夜以兴。思免厥愆。于时王心未肆也。迨夫将征犬戎。祭公谋父谏曰。先王耀德不观兵。有威让之。令有文告之辞。又不至则增修于德。无勤民于远。不听。遂得四白狼四白鹿以归。由是荒服不至。诸侯有不睦者。周德始衰。又东巡至郑大之谷。起春霄宫。集诸方士。言神仙事。造父得八骏马献王。
王喜。欲周行天下以求神仙。于是西巡。乐而忘返。作白云黄竹之歌。天下愁怨。徐偃修饰仁义。诸侯多归之者。僭称王。王闻之。驰归。造父为御。起诸侯师。与荆楚合攻徐破之。偃王走死。未几。王又欲出游。祭公谋父作祈招之诗以风王。王感而止。命修辞令以怀诸侯。以柔四夷。周室再安。末年。王在位久。教化衰。刑罚繁。思有以靖之。此吕刑之书所以作也。
共王(扈。穆王子。在位十年。)
游于泾上。密康公从。受三女之奔。其母曰。必致之王。夫女三为粲。粲美物也。而何德以堪之。王犹不堪。况尔之小丑乎。康公不献。一年。王灭密。女色之倾人国。固如此夫。
孝王(辟方。懿王弟。在位十五年。)
恶来之后有非子者好马。善养息之。王命主马。F渭之间。马大蕃息。王邑之秦。于时大雹。江汉冰。牛马死。当嬴秦始封之世。而灾异之见杀气若兹。履霜之象。已兆于此矣。天道之倚伏。可畏也哉。
夷王(燮。孝王子。在位十六年。)
觐礼不明。王始下堂而见诸侯。纲常自此紊矣。时荆熊绎五世孙熊渠。甚得江汉民和。西伐庸东侵杨粤。
僭立三子为王。卫康公七世孙顷公。首坏王制。并邶{之地。
厉王(胡。夷王子。在位四十年。)
诗之变雅始作。时荣夷公好专利。有宠于王。大夫芮良夫谏曰。夫利。百物之所生也。天地之所载也。王人者。将以导利而布之上下。使人百物无不得极。犹日怵惕。惧怨之来也。今王好专利。其可乎。匹夫专利。犹谓之盗。王而行之。其济鲜矣。荣公若用。周必败也。不听。卒以为卿士用事。政益暴虐。四夷交侵。征敛数起。虐用其民。民不堪命。聚而谤王。王得卫巫。使监谤以告。辄杀。国人莫敢言。王喜告召公曰。吾能弭谤矣。召公曰。是障之也。防民之口。甚于防川。川壅而溃。伤人必多。民亦如之。故为水者。决之使导。为民者。宣之使言。王不听。三年。民不堪命。作乱流王于彘。十四年。王崩于彘。
宣王(靖。厉王子。在位四十六年。)
王即位。周召为辅。王承衰乱之后。旱灾知惧。侧身修行。以销天变。任贤使能。兴衰拨乱。有山甫以补衮职之阙。有申伯以蕃四国之维。命召公平淮夷。吉甫伐猃狁。方叔征蛮荆。故能复文武之境土。会诸侯于东都。而周室中兴焉。况当是时。内有姜后之贤。脱簪珥以谏。所以辅成。早朝晏罢。勤于政事者多矣。惜乎。c田不修。虢公徒谏。战千亩而料民。杀杜伯非其罪。祈父，白驹，黄鸟之诗。终不能免诗人之刺。则当时司马之职匪人。贤者之去。欲留不可。末年。生民盖有失其所者矣。
幽王(宫涅。宣王子。在位十一年。自幽王二十六代至赧王延亡。)
沈湎淫u。谗夫并进。赋敛烦重。百姓愁怨。不以礼信待诸侯。赏罚不当。诸侯怨叛。初。王嬖于申。生太子宜臼。后嬖褒姒。生伯服。虢石父。与褒姒谮后及太子。王废之。而以褒姒为后。伯服为太子。褒姒娇恣。王惑之。诗人知其必亡。刺之曰。燎之方扬。宁或灭之。赫赫宗周。褒姒灭之。宜臼奔申。申侯怒。与犬戎攻宗周。杀王骊山下。诸侯东迎故太子于申。归而立之。是为平王。而周辙遂东矣。自是以后。周室微弱。诸侯强僭。平王之诗。降为国风。桓王之伐郑。卒至无功。五霸之兴。始于庄王。终于定王。历七王七十五年之久。政在霸主。孔子作春秋以讥之。及威烈王封晋大夫为诸侯。王法尤坏。七国争雄。自相侵灭。而周之礼乐征伐。不出于天子。徒拥虚名于百辟之上。是亦无足取矣。然窃尝论之矣。周之衰微至于如此。尚且绵历数百载而后亡。何也。盖文武周公。立经陈纪。创法定制。靡不备具。而仁以固结之。礼以维持之。端本洪源。自足与天无极。故晋侯之强而其请隧也。以王章不许。楚子之僭而其问鼎也。以天命未改沮之。至于帝秦之说。屈于匹夫之议。呜呼。不有赧王柔懦衰削之甚。虽以虎狼之秦。若我何。然此已矣。孔子生于灵王之二十一年庚戌。虽不得位。乃叙书传礼记。正乐系易。作春秋。实绍伏羲尧舜禹汤文武周公之道统。传之于后。纵未能东周乎一时。盖亦有以东周乎万世。呜呼盛哉。
汉
高祖(姓刘。名邦。都长安。以火德王。在位十二年。)
帝起自布衣。提三尺剑。降秦蹙项。擒魏仆赵。降燕击齐。曾未五年。遂登帝位。何成功之速哉。帝曰。运筹帷幄之中。决胜千里之外。吾不如子房。镇国家抚百姓。给饷馈不绝粮道。吾不如萧何。连百万之众。战必胜攻必取。吾不如韩信。此三者。皆人杰。吾能用之。此吾所以取天下也。人亦以此称之。然岂无其本而然欤。帝之宽仁爱人。意豁如也。常有大度。知人善断。此德性之美。得于天赋者也。入关之初。与父老约法三章。
杀人者死。伤人及盗抵罪。馀悉除去秦法。及羽弑义帝。为之发丧。三军缟素。此仁义之心。见于行事者也。三代之所以得天下。亦不是过也。及天下既定。赦季布。斩丁公。示君臣之大义。封功臣封同姓。乃曰。非有功不侯。非刘氏不王。得深长之虑矣。次律令。申军法。定章程。制朝仪。此皆制作之要。子孙持守之具也。过鲁而祠孔子。诏郡国而举明德。减田租而十五税一。其崇先圣礼贤士。爱元元之意何如哉。所恨者。帝天性虽明达。无学力以磨治之。以功业骄其父兄。以爵禄骄其臣子。始于伪游而功臣不保。牵于私爱而国本几摇。其于人道之大纲。有所未尽者矣。且其大风一歌。气豪力雄。虽足以振国势于四百年之久。而霸心之存。不能追迹三代之圣王。惜哉。
惠帝(盈。高祖子。在位七年。)
减田租。重吏禄。举孝弟力田复其身。除挟书律。民年七十已上及不满十岁者。有罪当刑。皆宥之。此皆为政之善者也。当是时。曹参为相。清静守职。帝垂拱仰成。天下晏然。衣食滋息。而内修亲亲。外礼宰相。优宠齐悼，赵隐。恩敬笃矣。遭母后亏损至德。过爱鲁元。纳甥女为后。缘张后无后。杀宫人取其子以为嗣。帝于人伦之大者。俱不得其正矣。
文帝(恒。高帝次子。封于代。诸吕灭。迎立之。在位二十三年。)
迹帝之二十三年政治之美。建国本。崇节俭。尚德化。恤刑狱。务本爱民。开言路。举贤良。抑贡献。崇谦逊。吏安其职。民乐其业。是以。蓄积岁增。户口蕃息。禁网疏阔。刑罚大省。断狱数百。几致刑措。呜呼仁哉。独其宠爱邓通而赏赐钜万。好黄老之言而所尚差矣。善晁错术数之说。拜太子家令。专尚刑名。峭直刻深。启七国之变。俾景帝终为刻薄任数之君。贻谋之道有歉焉尔。不惟是也。高帝以来数十年。制度所宜立。教化所宜修。乃于贾生之请。谦让未遑。遂使因陋就简。教化不行。至于富民以锦绣被墙屋。公卿大夫以下竞至奢侈无度。豪侠之徒横于闾里。君上之恩过于三代。下民之苦刻于亡秦。此不得不为帝恨之也。
景帝(启。文帝子。在位十六年。)
即位之初。除田半租。定笞律从轻之法。有足称者。惜其以少恩而废皇后。无罪而诛太子。轻许梁王以传位。而俾王不得终。申屠嘉刚直可尚也。见黜而死。周亚夫定七国之功。不可忘也。以窜而死。吴王之叛。积怨于杀太子之时。而特发于削地之日耳。遽斩错以谢。错固不足恤。岂非伤于大体乎。恨释之之劾奏则斥死淮南。怨邓通之吮痈则困迫至死。其于人伦之间。刻薄任数。戕害杀戮。曾不小忍。岂慈父之所可同日语哉。又文帝宽仁大度。有高祖之风。以德化民。无事则谦抑如不能。有难则英武奋发。景帝忌刻少恩。乏人君之量。以智数绳下。平居则诛赏肆行。缓急则惴惧失措。父子之操心处事。大相反矣。史以文，景并称。何也。盖节俭不妄费。育民以致殷富。虽曰克遵洪业。可也。若其所谓风俗淳厚者。岂帝蒙其父文帝之深仁厚泽。酝酿滂沛之所成。而因以同称耶。
武帝(彻。景帝子。在位五十四年。)
以少年英锐之资。雄才大略。得于所禀。即位之初。卓然罢黜百家。表章六经。畴咨海内。举其俊茂。与之立功。又招选天下文学才智之士。待以不次之位。史称其得人之盛。然新进用事而大臣退屈。宦官典领尚书而外庭疏远。丞相多不择人而被诛戮者五。曲学阿世如公孙弘，儿宽之徒。何足道哉。老儒如申公力行一语。卒使放归。大儒如董仲舒春秋三策。仅相江都。直如汲黯多欲之对。内17

[book_title]三峰集卷之十一
(奉化郑道传著)
经济文鉴别集(上)
序[权近]
三峰先生初编经济文鉴。自相业而始。未及乎君道。盖郑重而不敢言也。其书既成。则曰。君心出治之源。论经济而不本于君心。是犹望流之清而不澄其源也。而可乎。于是论列其可法可戒者。自唐虞而迄宋元。其僭伪分裂者略之。尊正统也。前朝王氏三十代之得失。亦悉论而著之者。耳目之所逮也。又采经典圣贤之格言。以附其后。其所以格君心正君德。与夫历代之治乱。为政之本末。靡所不举。略而详。简而切。实可谓人主之龟鉴也。恭惟我　殿下圣德神功。受命开国。以兴维新之治。以建万世之基。而先生以性理之学。经济之材。匡辅赞襄。立经陈纪。治化之隆。可谓至矣。然且拳拳于是书者。岂以一时之治。为自足哉。盖将立言垂范。以为子孙万世无疆之休也。故既著经国之典。又编是书。其忠可谓大。而其虑可谓远矣。近以非材。获承公命以重校之。托名不朽。幸莫甚焉。故略叙先生著述之意。以引编端云。洪武三十年七月上浣。资宪大夫花山君权近序。
君道
唐
尧(陶唐氏。帝喾子。姓伊耆。继喾以火德王。都平阳。在位七十二年。)
尧自唐侯。升为天子。尧之盛德。固未易名言也。苟即尧典而反复之。则庶乎可以得之矣。以言其心法。则曰钦明文思安安。以言其身法。则曰允恭克让。其曰。克明俊德。以亲九族者。身修而家齐也。九族既睦。平章百姓者。家齐而国治也。百姓昭明。协和万邦者。国治而天下平也。盖自身心推而至于家国天下。内外交养。本末俱治。可见圣学之有本。而圣治之有序矣。乃命羲和。钦若昊天。历象日月星辰。是尧之理会天道。咨若时登庸。咨若予采。是言理会人道。帝曰。咨四岳。汤汤洪水方割。荡荡怀山襄陵。浩浩滔天。下民其咨。有能俾V者。是言理会地道。帝咨四岳以巽位。师锡帝曰。有鳏在下。曰虞舜。帝俞之。降二女于妫I。嫔于虞。帝曰。钦哉。此言禅让之事。盖人主之职。以用人为重。以知人为难。一咨而得丹朱之顽。再咨而得共工之静言庸违。三咨而得鲧之方命圮族。直至咨四岳举舜。为天下得人。人君以一身。出而为天地人物之宗主。不过为生民立极。尽其辅相财成之道。以推其极。三才之责既尽。则圣人之能事毕矣。
虞
舜(有虞氏。颛顼六世孙。姓姚。受尧禅。以土德王。都蒲阪。在位六十一年。)
书曰。重华协于帝。此言舜之德与尧合也。自今观之。浚哲文明者。即舜之心法也。温恭允塞者。即舜之身法也。其曰。父顽母ㄏ蟀痢？诵骋孕。AAV不格奸。曰。民协于中。四方风动。万邦黎献。共惟帝臣。则亦舜之家齐国治而天下平也。首察玑衡以齐七政。舜之理会天道也。若夫徽五典而五典从。纳百揆而百揆叙。教化行而政事治也。四门穆穆。人化之也。烈风雷雨不迷。神相之也。类上帝六宗。望山川遍群神。所谓使之主祭而百神享之也。辑五瑞。日觐四岳群牧。与之更始。大一统也。五载一巡狩。群后四朝。所以通上下之情也。协时月正日。重正朔也。同律度量衡。一制度也。仁以恤五刑之用。义以断四凶之罪。而天下咸服矣。辟四门明四目达四聪。所以来天下之贤俊。而广四方之视听也。德允元。扶君子也。而难任人。抑小人也。咨奋庸熙帝之载。则举伯禹宅百揆。闵黎民阻饥。则以弃为后稷。忧五品不逊。则以契为司徒。命皋陶而作士师。命垂而作共工。若上下草木则以益为虞。典三礼则以伯夷为秩宗。命夔典乐。所以教胄子。命龙作纳言。所以舨魉怠４思匆⒊胱芍意也。何莫非理会人事也。至于肇十有二州。封十有二山。浚川。即理会地道也。当耄期而倦于勤。则命禹总师。终陟元后者。即咨四岳举舜之意也。此外无馀事矣。盖人君职分之大纲。不过如此。噫。执中一语。上以受之尧。下以传之禹。而益之以道心惟微。人心惟危。惟精惟一三语。以开圣学之渊源。实万世生民之所赖。孰谓其道行于一时而已哉。
夏
禹(姓姒。鲧子。舜授以位。都安邑。以金德王。在位十五年。)
八年于外。三过其门而不入。启呱呱而弗子。禹之勤也。克勤克俭。不自满暇。禹之贤也。不矜不伐。天下莫与争功能。禹之德也。平治水土。使民得其居。暨稷奏庶艰食。使民得其养。立封建井田之经界。使人不争。贡金九牧。以铸九鼎。载所立九州之制度。以建寅为岁首。使天时人事。不失其正。此皆万世之功也。悬钟鼓磬铎。以待四方之士。建旌旗怼Ｒ员鹱鸨爸等。
兴学校以明伦。泣罪人而痛异心。拜昌言而恶旨酒。纪纲典则。关石和钧。无不备焉。禹之功厚德茂。立极垂统。为万世之准者至矣。若声为律身为度。左准绳右规矩。则又要其本而言之也。呜呼。禹伤父治水殛死。故直以此自任。立伟绩盖前愆。至于E喾而郊鲧。禹之责塞矣。然其心犹有所歉然。故于宗庙则致其孝。于祭祀则致其美。于沟洫则尽其力。宁饮食之菲。衣服之恶。宫室之卑。皆不敢暇顾者。其心不能一日安于天子之常奉也。至于举天下以授之启。杜万世僭乱之本。禹之处父子之间。可谓无所愧负矣。盖尝论禹之传于舜者。执中一语。得于天者。洪范九畴。盖皇极居中。以一御八。居中制外。亦中而已矣。圣学明而彝伦叙。尤有功于世教也如此。吁盛矣哉。
启(禹子。在位十年。传子自此始。)
禹崩。益避禹之子于南河之南。天下诸侯朝觐者。不之益而之启。讴歌者。不讴歌益而讴歌启。于是即位。启可谓贤能继事矣。有扈氏叛。启召六卿。躬行天讨。数其威侮五行。怠弃三正之罪灭之。其曰。大战于甘者。所以见启之奋发有为。且著有扈不臣之罪。而帝王升降之几。世变之一会。从可知矣。
太康(启之子。羿废之。在位三十年。)
以逸豫灭厥德。黎民咸贰。乃盘游无度。畋于有洛之表。十旬不返。有穷后羿因民不忍。拒于河。厥弟五人。作五子之歌以怨之。
仲康(太康之弟。羿废太康而立之。在位十四年。)
羿立而相之。仲康肇位四海。首命胤侯掌六师。惟时羲和沈乱于酒。遐弃厥司。至日食大变。尚罔闻知。王命胤侯征之。羿废太康而立仲康。其篡乃在相之世。是则仲康犹有以制之也。
相(仲康子。徙商丘。在位二十九年。羿逐相篡国二年。其臣寒浞弑之。)
权已归羿。为羿所逐。居商丘。且羿恃善射。不修政事。淫于原兽。而卒为寒浞所灭。
少康(相之子。灭寒浞。复禹旧绩。在位二十一年。)
以相遗腹之子。生四十馀年。以一成之田一旅之众。能布德兆。谋收夏众。抚其官职。以灭浞而有穷遂亡。少康区区乱离之间。复禹绩还旧都。祀夏配天。不失旧物。而有夏中兴焉。
孔甲(不降之子。在位二十年。自少康至孔甲九代。)
好鬼神。事淫乱。德衰。诸侯多叛。
桀(帝发之子。在位五十年。汤放之。自孔甲至桀四代。)
自孔甲以来。诸侯多叛。桀尤无道。有力能伸铁钩索。灭德作威。天下怨之。嬖喜。为琼宫瑶台。酒池肉林。一鼓而牛饮者三千人。喜笑以为乐。杀直臣关龙逄。囚汤夏台。既免而得释。汤乃与伊尹。兴师伐桀。战于鸣条克之。放之于南巢。
殷
汤(姓子。名履。契十三代孙。都亳。以水德王。在位十三年。)
初以七十里。诸侯为方伯。葛伯不祀。汤始征之。聘伊尹。学焉而后臣之。任以国政。汤出见野张网。去三面。诸侯闻之曰。汤德至矣及禽兽。归之者四十馀国。桀尤无道。尹相汤而伐之。汤有惭德曰。予恐来世。以台为口实。仲虺作诰以释之。大旱。汤自以身为牺牲。祷于桑林。六事自责。曰政不节欤。民失职欤。宫室崇欤。妇谒盛欤。苞苴行欤。谗夫昌欤。言未既大雨。制官刑。儆于有位曰。敢有恒舞于宫。酣歌于室。时谓巫风。敢有殉于货色。恒于游田。时谓淫风。敢有侮圣言逆忠直。远耆德比顽童。时谓乱风。惟兹三风十愆。卿士有一于身。家必丧。邦君有一于身。国必亡。称其德者有曰。布昭圣武。代虐以宽。有曰。肇修人纪。从谏弗颉Ｏ让袷比簟＞由峡嗣鳌Ｎ下克忠。与人不求备。检身若不及。有曰。立贤无方。汤之德。可谓盛矣。其曰。上帝降衷。若有恒性者。实开后曰孟子性善之论。其有功于圣学亦大矣。
太甲(汤之孙。在位三十三年。自汤至太甲四代。)
伊尹祠于先王。奉嗣王o见厥祖。侯甸群后咸在。百官总己。以听冢宰。伊尹乃明言烈祖之成德。以训于王。太甲不明。欲败度。纵败礼。伊尹营于桐宫。密迩先王其训。王徂桐宫。居忧三年。悔过自怨自艾。处仁迁义。伊尹乃以冕服。奉王归于亳。还政于王。由是修德布惠。克终汤业。
太戊(雍己之弟。在位七年。自太甲至太戊六代。)
先时商道浸衰。诸侯或不来王。至是亳有祥桑谷。共生于朝。一暮大拱。伊陟曰。妖不胜德。君之政其有阙欤。太戊于是修先王之政。明养老之礼。早朝晏退。问疾吊丧。三日。桑谷枯死。三年。远方重译至者七十六国。
盘庚(阳甲弟。改商曰殷。在位二十八年。自太戊至盘庚十一代。)
自仲丁至阳甲。多废嫡立弟。争位相伐。乱凡九世。诸侯莫朝。盘庚初。殷道益衰。耿都又有河决之患。欲迁于亳。臣民安土重迁。盘庚作书以谕之。乃从。盘庚既迁。改商曰殷。行汤之政。殷道复兴。
武丁(小乙子。在位五十九年。自盘庚至武丁四代。)
恭默思道。梦帝赉良弼。以形旁求于天下。说筑傅岩之野。惟肖。爰立作相。置诸左右。命之曰。朝夕纳诲。以辅台德。说作书三篇告王。皆谆勤恳切。其曰。惟木从绳则正。惟后从谏则圣。又曰。非知之艰。行之惟艰。又曰。学于古训。乃有获。事不师古。以克永世。匪说攸闻。又曰。惟学逊志。务时敏。厥修乃来。念终始典于学。厥德修罔觉。尤为人君之所当法者也。祭成汤。有g雉之异。祖己训诸王曰。惟先格王。正厥事。高宗从之。不敢遑宁。嘉靖殷邦。至于小大。无时或怨。三年。蛮夷编发。重译来朝者六国。既而伐荆楚。伐鬼方。僭乱既夷。殷道复兴。享国五十有九年。号曰高宗。
祖甲(祖庚弟。在位三十三年。自武丁至祖甲三代。)
王少不义。高宗远之。居处困i。不得志。作其即位。爰知小人之依。能保惠于庶民。不敢侮鳏寡。又作盘盂之书以自戒。
武乙(庚丁子。迁都河北。在位五年。自祖甲至武乙四代。)
王无道。为偶人。谓之天神。J辱之。又为革囊盛血。仰射之。命曰射天。猎于河渭之间。暴雷震死。
帝乙(太丁子。在位三十七年。自武乙至帝乙三代。)
殷道益衰。庶长微子启贤。箕子劝王以为嗣。王以其母贱不立。立嫡子受辛。是为纣。
纣(帝乙子。立三十四年。武王伐之。王赴火而死。)
资辩捷疾。才力过人。手格猛兽。智足以拒谏。言足以饰非。播弃黎老。昵比罪人。为天下逋逃主。萃渊薮。乃夷居不祀上帝神祗宗庙。尚兵百战皆克。伐有苏氏。获其女妲己嬖之。惟言是用。作奇技淫巧以悦之。使师涓作新淫之声。北里之舞。靡靡之乐。厚赋税。以实鹿台之财。盈钜桥之粟。广沙丘苑台。以酒为池。悬肉为林。纵男女裸逐其间。为长夜之饮。作炮烙之刑。取妲己笑乐。刳孕妇。俪胫。醢九侯。脯鄂侯。囚周侯于h里。周臣进美女奇物善马得释。更赐弓矢斧钺。专征伐为西伯。西伯卒。子发立。时纣恶未悛。微子去之。以存宗祀。比干谏而剖心。箕子佯狂为奴。西伯发帅诸侯伐纣。纣奔鹿台。衣宝玉自焚。
周
武王(姓姬。名发。文王子。都镐。以木德王。在位七年。)
太公为师。周公为辅。召公，毕公之徒左右王师。九年。戡黎。十三年。伐纣。践天子位。乃反商政。政由旧。释箕子囚。封比干墓。式商容闾。散鹿台之财。发钜桥之粟。大赉于四海。而万姓悦服。陈洪范而万世彝伦之道明。戒丹书而敬怠义欲之辨著。报本反始则崇追王祭祀之礼。垂裕后昆则立教世子之法。其建官也惟贤。其位事也惟能。重民五教。而食丧祭之加谨。信明义。而崇德报功之兼尽。此其所以垂拱而天下治。尚何难之有。
成王(诵。武王子。在位三十七年。)
周公应问无穷。导之以道。太公诚立而敢断。辅善而相义。以充大其志。召公廉洁而切直。匡过谏邪。以矫拂其行。史逸博闻强记。敏给而善词。以承救其遗忘。王虽童蒙而四臣维之。朝廷无过事。王因风雷之变。知周公之元圣。致辟群叔。于无逸之书。知稼穑之艰难。以复后稷，公刘之业。求群臣之助则曰。敬之敬之。天惟显思。又曰。日就月将。学有缉熙于光明。佛时仔肩。示我显德行。此皆得于周公者。其定礼乐立法制。为三代之令王。宜哉。
康王(钊。成王子。在位二十六年。)
既居天子位。诰诸侯。太保率西方诸侯入应门左。毕公率东方诸侯入应门右。皆再拜稽首曰。今王敬之哉。张皇六师。无坏我高祖寡命。王若曰。庶邦侯甸男卫。予一人钊报诰。昔君文武。建侯树屏。在我后之人。虽尔身在外。尔心罔不在王室。用奉恤厥若。无遗鞠子羞。群公皆听命。又册命毕公。以成周之众。保东郊。王克遵洪范。敬恭神人。四夷宾服。海内晏然。百姓兴于礼义。囹圄空虚。成，康之际。天下安宁。刑措不用者四十馀年。有唐虞之风焉。
昭王(瑕。康王子。在位五十一年。)
王在位久。不能于政治。风化稍衰。时月有光五色贯紫微。井水溢。楚人不朝。王南征返济汉。汉滨人济以胶船。中流胶液。王及祭公皆溺死。
穆王(满。昭王子。在位五十五年。)
初年。举用贤才。命君牙为大司徒。作君牙。有曰。心之忧危。若蹈虎尾。涉于春冰。命伯逦大仆正。作迕。有曰。怵惕惟厉。中夜以兴。思免厥愆。于时王心未肆也。迨夫将征犬戎。祭公谋父谏曰。先王耀德不观兵。有威让之。令有文告之辞。又不至则增修于德。无勤民于远。不听。遂得四白狼四白鹿以归。由是荒服不至。诸侯有不睦者。周德始衰。又东巡至郑大之谷。起春霄宫。集诸方士。言神仙事。造父得八骏马献王。
王喜。欲周行天下以求神仙。于是西巡。乐而忘返。作白云黄竹之歌。天下愁怨。徐偃修饰仁义。诸侯多归之者。僭称王。王闻之。驰归。造父为御。起诸侯师。与荆楚合攻徐破之。偃王走死。未几。王又欲出游。祭公谋父作祈招之诗以风王。王感而止。命修辞令以怀诸侯。以柔四夷。周室再安。末年。王在位久。教化衰。刑罚繁。思有以靖之。此吕刑之书所以作也。
共王(扈。穆王子。在位十年。)
游于泾上。密康公从。受三女之奔。其母曰。必致之王。夫女三为粲。粲美物也。而何德以堪之。王犹不堪。况尔之小丑乎。康公不献。一年。王灭密。女色之倾人国。固如此夫。
孝王(辟方。懿王弟。在位十五年。)
恶来之后有非子者好马。善养息之。王命主马。F渭之间。马大蕃息。王邑之秦。于时大雹。江汉冰。牛马死。当嬴秦始封之世。而灾异之见杀气若兹。履霜之象。已兆于此矣。天道之倚伏。可畏也哉。
夷王(燮。孝王子。在位十六年。)
觐礼不明。王始下堂而见诸侯。纲常自此紊矣。时荆熊绎五世孙熊渠。甚得江汉民和。西伐庸东侵杨粤。
僭立三子为王。卫康公七世孙顷公。首坏王制。并邶{之地。
厉王(胡。夷王子。在位四十年。)
诗之变雅始作。时荣夷公好专利。有宠于王。大夫芮良夫谏曰。夫利。百物之所生也。天地之所载也。王人者。将以导利而布之上下。使人百物无不得极。犹日怵惕。惧怨之来也。今王好专利。其可乎。匹夫专利。犹谓之盗。王而行之。其济鲜矣。荣公若用。周必败也。不听。卒以为卿士用事。政益暴虐。四夷交侵。征敛数起。虐用其民。民不堪命。聚而谤王。王得卫巫。使监谤以告。辄杀。国人莫敢言。王喜告召公曰。吾能弭谤矣。召公曰。是障之也。防民之口。甚于防川。川壅而溃。伤人必多。民亦如之。故为水者。决之使导。为民者。宣之使言。王不听。三年。民不堪命。作乱流王于彘。十四年。王崩于彘。
宣王(靖。厉王子。在位四十六年。)
王即位。周召为辅。王承衰乱之后。旱灾知惧。侧身修行。以销天变。任贤使能。兴衰拨乱。有山甫以补衮职之阙。有申伯以蕃四国之维。命召公平淮夷。吉甫伐猃狁。方叔征蛮荆。故能复文武之境土。会诸侯于东都。而周室中兴焉。况当是时。内有姜后之贤。脱簪珥以谏。所以辅成。早朝晏罢。勤于政事者多矣。惜乎。c田不修。虢公徒谏。战千亩而料民。杀杜伯非其罪。祈父，白驹，黄鸟之诗。终不能免诗人之刺。则当时司马之职匪人。贤者之去。欲留不可。末年。生民盖有失其所者矣。
幽王(宫涅。宣王子。在位十一年。自幽王二十六代至赧王延亡。)
沈湎淫u。谗夫并进。赋敛烦重。百姓愁怨。不以礼信待诸侯。赏罚不当。诸侯怨叛。初。王嬖于申。生太子宜臼。后嬖褒姒。生伯服。虢石父。与褒姒谮后及太子。王废之。而以褒姒为后。伯服为太子。褒姒娇恣。王惑之。诗人知其必亡。刺之曰。燎之方扬。宁或灭之。赫赫宗周。褒姒灭之。宜臼奔申。申侯怒。与犬戎攻宗周。杀王骊山下。诸侯东迎故太子于申。归而立之。是为平王。而周辙遂东矣。自是以后。周室微弱。诸侯强僭。平王之诗。降为国风。桓王之伐郑。卒至无功。五霸之兴。始于庄王。终于定王。历七王七十五年之久。政在霸主。孔子作春秋以讥之。及威烈王封晋大夫为诸侯。王法尤坏。七国争雄。自相侵灭。而周之礼乐征伐。不出于天子。徒拥虚名于百辟之上。是亦无足取矣。然窃尝论之矣。周之衰微至于如此。尚且绵历数百载而后亡。何也。盖文武周公。立经陈纪。创法定制。靡不备具。而仁以固结之。礼以维持之。端本洪源。自足与天无极。故晋侯之强而其请隧也。以王章不许。楚子之僭而其问鼎也。以天命未改沮之。至于帝秦之说。屈于匹夫之议。呜呼。不有赧王柔懦衰削之甚。虽以虎狼之秦。若我何。然此已矣。孔子生于灵王之二十一年庚戌。虽不得位。乃叙书传礼记。正乐系易。作春秋。实绍伏羲尧舜禹汤文武周公之道统。传之于后。纵未能东周乎一时。盖亦有以东周乎万世。呜呼盛哉。
汉
高祖(姓刘。名邦。都长安。以火德王。在位十二年。)
帝起自布衣。提三尺剑。降秦蹙项。擒魏仆赵。降燕击齐。曾未五年。遂登帝位。何成功之速哉。帝曰。运筹帷幄之中。决胜千里之外。吾不如子房。镇国家抚百姓。给饷馈不绝粮道。吾不如萧何。连百万之众。战必胜攻必取。吾不如韩信。此三者。皆人杰。吾能用之。此吾所以取天下也。人亦以此称之。然岂无其本而然欤。帝之宽仁爱人。意豁如也。常有大度。知人善断。此德性之美。得于天赋者也。入关之初。与父老约法三章。
杀人者死。伤人及盗抵罪。馀悉除去秦法。及羽弑义帝。为之发丧。三军缟素。此仁义之心。见于行事者也。三代之所以得天下。亦不是过也。及天下既定。赦季布。斩丁公。示君臣之大义。封功臣封同姓。乃曰。非有功不侯。非刘氏不王。得深长之虑矣。次律令。申军法。定章程。制朝仪。此皆制作之要。子孙持守之具也。过鲁而祠孔子。诏郡国而举明德。减田租而十五税一。其崇先圣礼贤士。爱元元之意何如哉。所恨者。帝天性虽明达。无学力以磨治之。以功业骄其父兄。以爵禄骄其臣子。始于伪游而功臣不保。牵于私爱而国本几摇。其于人道之大纲。有所未尽者矣。且其大风一歌。气豪力雄。虽足以振国势于四百年之久。而霸心之存。不能追迹三代之圣王。惜哉。
惠帝(盈。高祖子。在位七年。)
减田租。重吏禄。举孝弟力田复其身。除挟书律。民年七十已上及不满十岁者。有罪当刑。皆宥之。此皆为政之善者也。当是时。曹参为相。清静守职。帝垂拱仰成。天下晏然。衣食滋息。而内修亲亲。外礼宰相。优宠齐悼，赵隐。恩敬笃矣。遭母后亏损至德。过爱鲁元。纳甥女为后。缘张后无后。杀宫人取其子以为嗣。帝于人伦之大者。俱不得其正矣。
文帝(恒。高帝次子。封于代。诸吕灭。迎立之。在位二十三年。)
迹帝之二十三年政治之美。建国本。崇节俭。尚德化。恤刑狱。务本爱民。开言路。举贤良。抑贡献。崇谦逊。吏安其职。民乐其业。是以。蓄积岁增。户口蕃息。禁网疏阔。刑罚大省。断狱数百。几致刑措。呜呼仁哉。独其宠爱邓通而赏赐钜万。好黄老之言而所尚差矣。善晁错术数之说。拜太子家令。专尚刑名。峭直刻深。启七国之变。俾景帝终为刻薄任数之君。贻谋之道有歉焉尔。不惟是也。高帝以来数十年。制度所宜立。教化所宜修。乃于贾生之请。谦让未遑。遂使因陋就简。教化不行。至于富民以锦绣被墙屋。公卿大夫以下竞至奢侈无度。豪侠之徒横于闾里。君上之恩过于三代。下民之苦刻于亡秦。此不得不为帝恨之也。
景帝(启。文帝子。在位十六年。)
即位之初。除田半租。定笞律从轻之法。有足称者。惜其以少恩而废皇后。无罪而诛太子。轻许梁王以传位。而俾王不得终。申屠嘉刚直可尚也。见黜而死。周亚夫定七国之功。不可忘也。以窜而死。吴王之叛。积怨于杀太子之时。而特发于削地之日耳。遽斩错以谢。错固不足恤。岂非伤于大体乎。恨释之之劾奏则斥死淮南。怨邓通之吮痈则困迫至死。其于人伦之间。刻薄任数。戕害杀戮。曾不小忍。岂慈父之所可同日语哉。又文帝宽仁大度。有高祖之风。以德化民。无事则谦抑如不能。有难则英武奋发。景帝忌刻少恩。乏人君之量。以智数绳下。平居则诛赏肆行。缓急则惴惧失措。父子之操心处事。大相反矣。史以文，景并称。何也。盖节俭不妄费。育民以致殷富。虽曰克遵洪业。可也。若其所谓风俗淳厚者。岂帝蒙其父文帝之深仁厚泽。酝酿滂沛之所成。而因以同称耶。
武帝(彻。景帝子。在位五十四年。)
以少年英锐之资。雄才大略。得于所禀。即位之初。卓然罢黜百家。表章六经。畴咨海内。举其俊茂。与之立功。又招选天下文学才智之士。待以不次之位。史称其得人之盛。然新进用事而大臣退屈。宦官典领尚书而外庭疏远。丞相多不择人而被诛戮者五。曲学阿世如公孙弘，儿宽之徒。何足道哉。老儒如申公力行一语。卒使放归。大儒如董仲舒春秋三策。仅相江都。直如汲黯多欲之对。内史河内。曾谓得人之盛欤。未几。尚祠祷。求神仙。兴土木。事巡幸。信祥瑞。加以严刑峻罚。穷兵黩武。至于用度不足。聚敛无所不至。民力屈财用竭。因之以凶年。寇贼并起。道路不通。帝犹不能自反。江充构乱。祸及太子。卫后不得其死焉。祸变已极。然后纾徐痛定。始大悔悟。乃罢方士弃轮台。下哀痛之诏。力本劝农。其拔霍光，金日于无闻之中。以当托孤之寄。亦可谓明远也已矣。大抵帝之所为。皆踵秦皇之覆辙。然秦终迷复而胡亥，赵高继之者非其人。帝悔悟切责而孝昭，霍光继之以善。故秦汉之兴亡。大异焉。呜呼。悔之虽晚。一念之善。其效如此。王通曰。秋风其悔心之萌乎。信哉。
昭帝(弗陵。武帝少子。在位十三年。)
年十四而辨上官，燕盖之诈。信霍光之忠。承孝武奢侈师旅之馀。海内虚耗。户口减半。霍光明时务之要。首举贤良文学。问民所疾苦。除田租。止出马。议罢盐铁榷酤。免马口钱。减民赋钱十之一。楼兰授首。匈奴和亲。百姓充实。稍复文，景之业。其培养国脉为如何。使天假之年。复得周，召之佐。成，康不足侔矣。
宣帝(询。武帝曾孙。霍光定策立之。在位二十五年。)
帝养民间。高才好学。受诗论语孝经。知闾阎民事艰难。又苦吏急。即位之初。首诏郡国。谨牧养民。而周德化。尚宽和。霍光薨后。励精为治。五日一听政。丞相以下奉职奏事。举贤良。罢屯田。罢池Z未幸者。勿治郡国宫馆。以与贫民贷之。减盐价。严系囚。每拜刺史。辄亲见。问以治民之事。有治效。辄玺书勉励。公卿阙。以次用之。重文学。择将相。凡谓之政事文学法理之士。咸精其能。夷狄宾服。边境少事。史称功光祖宗。迹比周宣。非欤。然当时法制过详。道德不足。是以。人情奸诈益深。无功者冒其赏。有罪者逃其刑。欺蔽杂出而不可禁矣。至于用恭，显。贵许，史。启后日宦官外戚之祸。族杨韩而启后日杀戮大臣之端。产三衅。卒以亡汉。由是观之。综核励精之治。虽足使一时吏称其职。民安其业。而高文忠厚宽仁之脉。凵ノ掴乓印９试弧Ｊ书法律。周召刑馀。为汉室基祸之主。诚哉。是言也。
元帝(]。宣帝子。在位十六年。)
即位以来。以公田赈业贫民。贷种食。减乐府员。省苑马。以赈困乏。罢宫馆。减马兽肉食。贷贫民。赐孤寡高年帛。遣使存问耆老孤寡失职之人。几无虚岁。可谓慈仁爱民之主矣。至于尚节俭好儒术。皆为君之美节。独惜其刚断不足。柔懦太过。许，史与政。恭，显专权。望之，周堪，京房，张猛，苏建。皆以忠见死。公卿以下畏显。侧足而立。事无巨细。悉关宦寺。西汉之衰。决于此矣。
成帝(骜。元帝子。在位二十六年。)
善修容仪。临朝渊默。尊严若神。可谓有穆穆天子之容矣。求遗书于天下。诏刘向校书。可谓知崇文学者。然即位初年。首用元舅王凤为大司马领尚书事。一日之内。封侯者五人。免斥石显。奄宦之害虽除。委政王氏。外戚之祸愈炽。帝方耽于酒色。飞燕蛊惑。赤凤内乱。许后废死。刘向，王章，朱云，梅福诚忠恳切。如水沃石。披心谠论。动遭按剑。独杜钦，谷永，张禹，孔光之徒谄谀权臣。乃保宠固禄。迹帝昏懦柔恶如此。汉祚之移。不在其身幸矣。
哀帝(欣。元帝庶孙。在位六年。)
帝在东宫。见委政外家。王氏僭盛。首行罢免。政由己出。未为失也。然丁傅，董贤相继宠用。诛杀大臣。帝何不思之甚。王氏可去。丁傅独可用乎。帝又听董宏之说。宁负先帝之恩。欲尊私亲之号。一差意向。遂拂群心。斗筲之莽。知公论在是也。故劾董宏。甘心屡黜。以文其奸。公卿大夫闻而直之。讼莽冤者百数。而莽得志矣。自是浮誉日隆。遂执魁柄。革汉为新。梯祸自此。
亦由帝行乖礼义。自失人心。倒持太阿。授之莽哉。
光武(秀。高帝九世孙。都洛阳。在位三十三年。)
帝才明勇略。诚非人敌。且开心见诚。无所隐伏。延揽英雄。务说民心。恢廓大度。同符高祖。二十八将。咸奋智勇。以成佐命之功。芟夷群雄。讨除僭叛。十馀年间。海内荡平。树高祖之业。救万民之命。赫然中兴。且其老吏垂涕于汉官之仪。吏民喜悦于持节之行。人与之也。以至冰合滹沱。得免王郎之购。天与之也。自今观之。召名儒定旧制。徵循吏用宽仁。侧席幽人。以倡名节。保全功臣。共享富贵。见稼穑之艰难则除苛政而还轻法。念户口之耗少则并郡县而去冗员。屯田储粮。复三十税一之制。久厌兵革则不言军旅攻战之事。西域遣子入侍。匈奴遣使称臣。皆辞之而不许。加以身衣大练。色无重彩。不听淫靡之声。绝去玩好之物。宫房无私爱。左右无偏恩。损上林池Z之官。罢骋望弋猎之事。勤约之风行于上下。是以。三十年间。四夷宾服。百姓富庶。政教清明。禾黍丰稔。祥瑞屡应。此固无以议为也。独惟杀韩歆，欧阳歙非其罪。河南尹张汲与郡守十馀皆狱死。至于废郭后移太子。贬马援斥桓谭。用谶言而行封禅。信赤伏而除王梁。以
不义而侯子密。深为仁明之累耳。若夫愤前代强臣窃命。以吏事责三公。不任大政。事权尽归台阁而庙堂轻。其弊至于末世。虽忠臣义士相继在位。慷慨激发。而于汉室之危亡。竟莫之救。亦帝矫枉太过之失也。
明帝(庄。光武第四子。在位十八年。)
天资聪察。自少能通春秋。知吏牍书说。其明智已足以切事情。及即位。加意礼文之事。尤垂情古典。游意经艺。临雍拜老。正坐讲道。诸儒执经问难。观听者以万计。自皇太子以下诸王外戚子弟。以至期门羽林之士。莫不受学。匈奴亦遣子入学。幸鲁祠孔子及弟子。亲御讲堂。命皇太子诸王说经。尤善刑理。法令分明。日晏坐朝。幽枉必达。内外无曲之私。在上无矜大之色。断狱得情。刑政简易。至于遵奉建武法制。无敢或违。后妃之家。不得封侯与政。馆陶公主为子求郎不许。蠲公车之制。支日受章奏。可谓得为政之体者也。自是威振四夷。莫不遣子入侍。称臣入贡。而宝鼎麒麟白雉醴泉甘露芝草之祥毕至。亦云盛矣。嗟夫。杀朱浮。杀虞延。杖药崧。提曳近臣。斥辱公卿。而君臣之礼阙。广陵王楚王相继殛死而兄弟之恩乖。楚狱连逮。死徙千数而刑狱滥伤于褊察。以耳目隐发为明而弘人之度未优。遣使天竺。求浮屠书而开亿万世释氏之祸。深可惜耳。
章帝(@。明帝第五子。在位十三年。)
帝知人厌明帝苛切。以长者之资。行恺悌之政。除禁锢。务宽厚。戒严酷纠擅杀之罪。除惨刻之科。定报囚之期。罢均输之法。著胎养令。赐行义谷。选举惟进柔良。用吏惟取安静。加以轻徭薄赋。民赖其庆。至于奉承太后。尽心孝道。友爱诸弟。不遣就国。备弟子仪以尊师。立四科以取士。命诸儒讲论同异而称制临决。选高才受春秋诗书。以扶学广义。公卿大夫至郡县吏。咸选经明行修之人。虎贲卫士。皆习孝经。匈奴子弟亦遣入学。三代以还。风俗之盛。未有若此者。盛哉。独惜其信窦后之谮而易太子。以飞书之谤而杀贵人。纵窦宪之横。至夺公主田园而不正其罪。异日女主临朝。外戚用事。皆此焉基。可谓三叹矣。
和帝(肇。章帝第四子。在位十七年。)
帝幼冲即位。母后临朝。窦宪专政。威权日盛。潜图僭逆。朝臣震慑。望风承旨。帝年十四。赫然发愤。欲谋诛之。与丁鸿，郑众决议。卒锄元恶。躬亲万几。自是十七年间。举苑囿以假贫民。弛陂池令民采取。劝民畜蔬。以助五谷。至于遣使发廪。救水旱蝗虫之灾。减民田租。几无虚岁。廷尉陈宠。务从宽恕而活济甚众。司空张奋。口陈时政。即雪冤狱而甘雨随沛。袁安，丁鸿，鲁恭，韩棱诸贤。相继进用。宏益居多。远方陈羞则敕太官勿复受献。前后符瑞。自称德薄。抑而不宣。齐民岁增。辟土日广。北空朔庭。西通重译。方之章帝。实乃过之。若帝者。使天假之年。孝文不足多逊也。
殇帝(隆。和帝少子。在位一年。)
邓后临朝。张禹，邓骘，骘弟悝弘等辅政。骘虽谦逊。然外戚擅权。又起于此。和殇以后。宫闱定策。利在幼昏。外立者四君。临朝者六后。盖嗣主幼冲。女后专政。则外戚必用事。宦寺得与政。其势然矣。
安帝(祜。章帝孙。在位十九年)
立年已十三矣。太后犹临朝。十五年间。外戚用事。中官与政。天灾地变。无岁无之。太后崩。帝甫亲政。五年之间。惟乳母言是听。惟宦官谮是从。邓后既夷太子。亦废外戚典兵宦官封拜宠任无比忠言谏诤并皆不入太尉杨震屡疏愈切亦以谮死昏乱可知。
顺帝(保。安帝子。在位二十年。)
帝初即位。以定策功封中黄门孙程等十九人为列侯。浸以干政。权势日盛。赖司隶虞诩劾奏。以作敢言之气。自是左雄，李固，周举，黄琼，张衡，王龚，皇甫规之徒。皆果于指陈。请加放斥。而宦官根据联络。非惟言不听谏不行。反遭谮逐者有矣。后父梁商秉政。虽谦虚进贤。而怯弱无断。至遣其子纳交内竖。商卒。冀嗣大将军。不疑尹河南。穷饕极恶。为日不足。八使之遣。巡行风俗。张纲至为之埋轮都亭。且曰。豺狼当道。安问狐狸。径劾奏冀，不疑罪。帝虽知其忠言。莫能用也。馀使所劾。皆冀与奄官亲属。事竟不行。忠言屈抑。其能救乱乎。
冲帝(炳。顺帝子。在位三月。)
梁后临朝。委政宰辅。李固之言。多见采擢。宦官为恶者一皆斥遣。天下方翘首太平。而梁冀专柄。辄相忌嫉。固几不免。呜呼危哉。
质帝(缵。章帝玄孙。在位一年。)
太后临朝。帝性聪慧。(旧本作惠)知冀骄横。常朝群臣曰。此跋扈将军也。言未脱口。而饼中之毒已进矣。
桓帝(志。章帝曾孙。在位二十一年。)
太后犹临朝。梁冀专政。肆作威福。杀李固，杜乔。以重
其威。继杀袁著。以杜天下议己。至杀陈授，邴尊。帝始震怒。与宦者单超等五人。定议诛冀。元恶虽除。五侯嗣虐。流毒四海。而成，刘}，翟超，黄浮，李膺等诸贤。皆犯宦官之怒。诬告膺等诽讪朝政。疑乱风俗。帝震怒。下膺等狱。辞连及杜密，陈诩，陈，范滂之徒。而锢党之祸作矣。
灵帝(宏。章帝元孙。在位二十二年。)
帝初即位。太后临朝。陈蕃，窦武同心辅政。徵用名士李膺，杜密等。天下想望太平。惜其谋诛宦官。机事不密。反为曹节，王甫等矫诏所杀。于是群凶得志。侯览讽朱并告张俭党人。曹节讽有司复举膺等党锢。名节诛戮。滥及无辜。生民之类几息矣。帝又西园卖官。后宫列肆。弄狗驾驴。甘为下流之态。一意聚敛。惟奄寺之言是听。未几帝崩。
献帝(协。灵帝次子。在位三十一年。)
自董卓作乱。李喙够鲋后。群凶得志。窃弄威权者四年。嘤牍汜治兵相攻。胁帝幸营。烧焚宫室。乘舆播迁。甫还洛阳。老瞒诣阙。迁都于许。百官总己。大权遂挈而之操。挟天子令诸侯。以遂其私。二十五年间。杀生除拜。不出于天子之手。特寄空名于臣民之上耳。操死。子丕篡汉。
三国
蜀汉先主。以神明之胄。得孔明王佐之才。出师讨贼。得三代行师之道。几复汉室。虽上天不祚。先主崩而武侯薨。功业未卒。然其所成就。固已大矣。若魏曹丕之窃据北方。吴孙权之偏霸东吴。其间岂无一二得失之可言哉。然海宇分裂。年代又促。政事施为。无足法者矣。姑阙之。
晋
武帝即位之初。矫汉魏刻薄奢侈之失。一从俭约。务去邪俗。居丧之制。坏已久矣。独以天性矫而行之。亦可谓贤君矣。奈何平吴之后。骄心遽生。尚声色事游田。心术蛊惑。政事坏败。而嗣子昏愚。贾后贼虐。加以浮虚相尚。废弃礼义。骨肉相残。无复人理。五胡乘之。怀，悯二帝俱为所虏。万姓崩溃。自古祸乱之极。未有甚于此者也。元帝虽国于建康。号称中兴。然忘国大雠。无恢复之志。而明帝才力最优。降年又复不永。馀皆不足算矣。
南北朝
南朝起自西晋之乱。东晋元帝国于江左。接其统者。
刘裕称宋。萧道成称齐。萧衍称梁。陈霸先称陈而谓之南朝。其据中原僭窃尊号者。拓拔圭称魏武帝。入长安称西魏。善见称东魏。高洋称北齐。宇文觉称后周。南北割据。自相雄长。干戈相寻。民无宁日。而其一时君臣行事施为。皆无足取舍者矣。
隋
文帝(杨坚。弘农华阴人。立二十四年。)
以周外戚秉政。遂篡其位。然减赋役。罢酒坊。省刑法。置义仓。念民食以减膳。杜贡献以焚文布。此为政之善者也。独惜夫帝素不学。不悦诗书。又济之以刻薄猜疑。专任小数。以察为明。任情杀戮。信谮而废太子。无罪而戮众子。元勋宿将。诛退略尽。此失之大者。而帝之身亦未免子祸。呜呼悲哉。
炀帝(广。文帝第二子。立十二年。)
帝以藩王。矫情饰诈。以钓虚誉。内谄太后。外结党与。卒以夺嫡。及嗣位。恃其富强之资。思逞无厌之欲。营宫苑。开河渠。造龙舟。筑长城。括乐工。造舆服仪卫。恣巡幸。通西域。伐高丽。徵税百端。中国疲惫。而民不堪命。卒至群盗遍天下。身死于宇文化及之手宜也。非不幸也。
唐
高祖(姓李。名渊。以土德王。都长安。在位九年。)
用其子世民之谋。起兵晋阳。伐西河。斩高德儒。责以欺君之罪。馀秋毫无犯。继收霍邑。乘胜遂克长安。立代王为帝。相之而自立为唐王。约法十二条。悉除苛法。及炀帝凶闻至。受恭帝禅。即帝位。自后降李密。殄仁杲。剪黑闼。夷萧铣。破金刚。走武周。擒建德。降世充。六年之间。海内咸服。何成功之速哉。盖以太宗为之子也。至于定律令。举明经。立官制。定均田。租庸调法。与夫定雅乐。汰僧尼。皆为政之要。而首诏隋氏子孙并付所司。量才叙用。由汉以来。最为忠厚。其享国长世。不亦宜哉。独惜其昵裴寂之邪而受宫女。听文静之说而臣突厥。是以。唐世人主。无正家之法。夷狄多猾夏之乱。亦高祖有以启之也。
太宗(世民。在位二十三年。)
高祖次子。生四岁。书生见之曰。年几弱冠。必能济世安民。高祖起兵。削平僭乱。神谋武略。皆出于帝。其莅政设施。首用雠臣。放出宫女。禁奢侈。置弘文馆。与学士讲论前事往行。兴学校以崇经术。建府兵以修武备。自是以后。励精为治。勤听纳。恤刑狱。禁淫巧。恶言利。厉风俗。劝忠孝。即位之后。才及四年。米斗三钱。外户不闭。号称太平。自古中国之盛。未之有也。帝曰。此皆魏徵劝行仁义之力。可谓知所本矣。惜其复浮屠而政教乖。伐高丽而武事黩。杀无罪而刑狱滥。惑宠子而储位未定。社稷之本几动。又其大者。初焉劫父臣虏。杀兄及弟。他日乱弟之妇。与之生子。人伦之间。惭德多矣。
高宗(治。太宗第九子。在位三十四年。)
继统之初。日引刺史。问民疾苦及其政治。尊礼大臣。恭己以听。故永徽之政。百姓阜安。有贞观之风。岂非贤君也哉。奈何蒸父妾为妻。莫念聚~之耻。纵女后预政。卒招晨牝之凶。养成武氏之篡。及武氏立。忠臣屏黜。奸邪用事。卒致覆宗之祸。几不可救。是谁之过欤。
中宗(显。高宗第七子。武氏所生。在位六年。)
帝以太子即位。旋罹幽废。历十五年。召还复为太子。又七年。奸臣伏诛。即位。是则高祖太宗之德。有以结于民心。不忍忘也。然兴复之功。皆出于忠臣义士之力。奈何复辟之初。追韦后天日之盟。忘前代牝晨之戒。每临朝听政。皇后与闻。事权尽归中宫。五王被诬而戮死。三思复起而盗权。未几帝亦死饼Z之毒。四子前后皆不得其死。嗣亦不传。呜呼。祸亦惨矣。
睿宗(朝。高宗第八子。武后所生。在位三年。)
莅政之初。姚崇宋Z协心辅政。典选文武。不畏御。而选法俱治。当时翕然。以为有贞观之风。立嗣以功。彗星告变。传德避灾。足为贤耳。然即位未几。太平用事。姚崇贬黜。终惑女弟。明断不足。虽曰传位。不授以政。自称太上皇。总大事。酿成太平之恶。奸人党附。几至叛逆。遂使玄宗负杀姑之名于天下。惜哉。
玄宗(隆基。睿宗第三子。在位四十五年。)
开元之初。始亲政事。励精为治。讲武事。汰僧尼。禁女乐。出宫人。毁服玩。焚锦绣。废织坊。天性友爱。敦睦兄弟。均内外出入之式。罢员外检校冗员。选儒学之士。置侍读。择学术之儒。校群书。复史官。对仗奏事。试县令。选刺史。锢酷吏。抑乐工。载在史册。善政屡书。良由即位以来贤相继用。姚崇尚道。(旧本作通)宋Z尚法。张嘉贞尚吏。张说尚文。李元，杜暹尚俭。韩休，张九龄尚直。各随其长。相与辅赞。是以二十年间。四夷宾服。衣食富足。西京东都。米斛直钱不满二百。绢疋如之。海内富安。行者万里。不持尺兵。刑部所断天下死罪二十四人。几致刑措。号称太平。可谓盛也矣。自是以降。志欲既满。侈心乃生。忠直浸疏。谗谀并进。罢九龄而相林甫。杀子谅而宠仙客。贵高力士以基宦官之祸。置十节度。酿成藩镇之祸。因召募而兵日益坏。以聚敛而财日益烦。武备浸轻。民力已竭。国不可以为国矣。甚则废皇后而杀三子。纳寿王妃玉环惑之。至洗禄儿丑声传播。亦不恤焉。声色迷乱。政事废弛。杨国忠因玉环入相。妒贤嫉能。贪权固宠。又与禄山有隙。激以速反。验其所言。未几。禄山叛渔阳陷两京。而国忠诛玉环死。帝亦走蜀。海内崩裂。万姓涂炭。呜呼。一念之失而其祸至于知此。可不戒哉。
肃宗(亨。玄宗第三子。在位七年。)
因禄山之乱。以太子从君父入蜀。至马嵬。玄宗因父老之请。分军从帝。又宣旨传位不受。既留。杜鸿渐，裴冕等皆以朔方为劝。至灵武。请遵马嵬之命即位。首任裴，杜，郭子仪，李光弼。召山人李泌。侍谋军国。以广平王为元帅。进彭原。明年。移军凤翔。其年复两京。上皇还京师。父子重欢。宗社再安。何其中兴之速哉。良由委任郭李。广平以长子当帅师之任。杲卿，真卿倡忠义于河北。张巡，许远遏贼势于睢阳。所以卒能成克复之功也。然当是时。贼势虽败。馀孽犹存。正宜振权纲修典宪。以大中兴之功也。奈何不为经远之谋。专务姑息之计。名器滥假于下。废置不出于上。至此纲纪大坏。不可收拾。况以朝恩为观军容使。李，郭名将为所节制。辅国专掌禁兵。虽制敕必经署而后行。于斯二者。尤为紊乱。犹未也。外则畏辅国之握兵。内则畏张后之悍戾。孝衰于上皇。竟以忧崩。帝亦徒以哀慕而没。张后母子。亦为辅国所戮。呜呼。以天子之尊。上不能保其父。中不能保其身。下不能保其妻子。近小人之祸其烈如此。可不戒哉。
代宗(豫。肃宗长子。在位十七年。)
莅政之初。再复东京。朝义授首。大河南北。复为唐土。其功可尚也已。独惜夫过为姑息之计。用贼将分帅河北。与诸藩镇。互相表里。各广土地。自署官吏。名为藩臣。实皆蛮貊异域焉。而一付姑息。不能复制。自是怀恩引寇。再犯长安。帝有陕州之幸。奉天之迫。所幸赖子仪之力。丑虏退走。王室再造。然帝仁而不武。委靡太过。刚断不足。权归宦官。勋臣摈废。至有冤死者。又崇佛教。度僧尼。造寺设斋。中外相化。废人事而奉佛法。刑政日紊。唐室大坏。决于此矣。
德宗(适。代宗长子。在位二十六年。)
即位之初。罢贡献。罢梨园。却祥瑞。却金银。出宫人。放鹰犬。减乘舆服御。禁奏置寺观度僧尼。又诏财赋皆归左藏。不数月间。善政迭出。四海之内。闻风振竦。此皆崔v甫为相。务崇宽大。故当时政声蔼然。以为有贞观之风。不幸贤相云亡。杨炎，卢杞相继用事。炎以私意谮杀刘晏。杞以疑似离间群臣。又欲固宠。劝帝以严刻。中外失望。苛政日增。民不堪命。方镇怙强。相与扇乱。卒幸奉天。以避朱之乱。因其窘乏。属意聚敛。帝素性猜疑。还自奉天。疏忌将相。委任宦官。故范氏之论曰。帝秕政最多。而大弊有三。一曰姑息方镇。二曰委政宦官。三曰聚敛货财。唐之亡卒坐此三者矣。
顺宗(诵。德宗长子。在位一年。)
帝不幸寝疾践阼。奸邪肆志。近习弄权。唐室几危。卒能委政承嗣。以安社稷。足为贤矣。
宪宗(纯。顺宗长子。在位十五年。)
首用忠良。斥逐群小。以朝廷威福日削。方镇浸横。慨然发愤。志平僭乱。制以法度。卒能命将兴兵。削平丑逆。强藩畏讨。质子献地。于是天下深根固蒂之盗。皆稽颡入朝。百年之忧。一朝涣然。唐之威命。几于复振。夫何世乱渐平。侈心遽生。土木浸兴。奸邪复用。求仙药迎佛骨。固已惑矣。李绛罢则承璀宠。皇甫D，令狐楚为相则裴度，崔群皆为所逐。盖君子小人之不能两立也如此。帝亦饵金丹之剂。躁怒妄杀。卒死于宦者陈弘志之手而人莫之知也。哀哉。
穆宗(恒。宪宗第三子。在位四年。)
嗣位之初。仅有贬皇甫D。杖杀柳泌二事。略快人意。然身处谅阴。柩方在殡。不能明诏公卿。推举罪人。遽与群臣释服。盛陈倡优。戏观角抵。屡开大宴。浚鱼藻池。幸华清。纵猎击鞠。恣情弃礼。游戏无度。又宰相皆无远略。不以武备为意。未几诸藩相继而叛。虽以诸道之兵。元臣名将讨之。竟无成功。由是再失河朔。元和之功。于斯而坠。帝亦以金丹之剂。不旋踵而物故矣。
敬宗(湛。穆宗长子。在位二年。)
莅政之初。虽知李绅遭谤以贬。竟不能召。虽用裴度，李绛之贤。终被沮挠。李逢吉以一小人用事。八关十六子交结附丽。妒贤嫉能。朝政竟为之浊乱。虽韦处厚好善恶恶。多所匡救宏益。终莫能以胜其党与之众。帝于听纳。亦有足称者。如从李程之谏而罢营殿。感处厚之言而赐锦23。德裕不奉造盘条之诏。处厚不奉徵鸷绫锦之命。裴度谏洛阳之巡。皆为之寝罢。似此非一。方之德宗拒谏。岂不优哉。失在于幼年不亲师傅。以化奢侈。是以嗣位甫及易月。忘哀宴乐。昵比小人。游戏无度。赐予无节。击率植。甘为下流之态。性复褊急。捶挞宦人。夜猎还宫。酒酣入室。灭烛之变。身死于刘克明等之手。可谓自诒伊戚者矣。
文宗(昂。穆宗次子。在位十四年。)
恭俭儒雅。出于天性。即位之初。励精求治。去奢从俭。出宫人放鹰犬。省教坊等冗食千二百馀员。罢组绣雕镂之物。中外相贺。以为太平可冀。当是时。裴度，韦处厚相。使信任责成。谁曰不可。奈何虽虚怀听纳而不能坚决。议事已定。寻复中变。史称其仁而少断。可谓一言以蔽之者矣。已而朋党相轧而邪正莫辨。宦官纵横而制御无方。朋党之隙。始于牛僧孺，李宗闵。成于杨汝士。牛，李相倾前后四十馀年。而唐之政随以衰矣。宦官之祸始于明皇。成于肃，代。蔓延于德宪。兵柄在手。辄行弑逆。至于甘露之变。宰相见戮。朝臣尽歼。帝有受制家奴之语。泣下沾襟。曾几何时而物故矣。悲哉。
武宗(炎。穆宗第五子。在位六年。)
帝英敏特达。雄谋独断。自相德裕。一意委任。故能振已去之威权。克上党取太原。祸乱略平。纪律再张。亦帝之明于知人。专任德裕。有以致之也。独惜夫不夺宦官之权。使仇士良教其徒固宠之术。惑于方士之谈。使赵归真误进金丹之剂。而帝加躁急。旬日不能言以至于崩。
宣宗(忱。宪宗第十三子。在位十三年。)
帝性严重寡言。宫中或以为不慧。(旧本作惠)益自韬匿。群居游处。未尝发言。及为太叔监国。忧戚满容。接遇群僚。裁决庶务。人始见其隐德焉。既即位。闵旱灾。理罪囚。出宫女。好儒士。法祖宗。敬宰相。睦兄弟。不私外戚。除御史。用循吏之子孙。择边帅以儒臣。易贪暴。重刺史之选。谓宰相曰。刺史非人则害百姓。惜官赏。惜章服。重威仪。广听纳。惠小民。均差役。至于诛宦官而除元和之逆党。平河西取河湟而复百馀年沦汲之疆土。史称大中之政。迄于唐亡。人思咏之。谓之小太宗。夫岂溢美。但其所不足者。初年君臣务反会昌之政。贬德裕贤臣。复僧尼弊事。事嫡母郭太后不以礼。一夕暴崩。出先代穆敬文武四君之主无所惮。晚年牵于私爱。不定储位。大臣言之而不听。其昧人君之大体甚矣。躬蹈前人之覆辙。饵金丹。未几躁渴。明年疽发于背而莫之救矣。惜哉。
懿宗(y。宣宗长子。在位十四年。)
帝以中庸之资。纵骄奢之习。戒坛度僧。佞佛怠政。数幸诸寺。赐予无节。彗星告变。天戒昭昭。帝不惟冥不知悟。反宣示中外。称以为祥。未几。路岩，保衡继处相位。贬逐名德。纳贿崇私。浊乱国纪。帝又耽好音乐。殿前供奉伶人常近五百。频数游幸。而内外诸司扈从动至十馀万。初年浙贼大炽。南诏入寇。虽命将讨除。而徐贼攻陷五州。仅以沙陀之力。乃克奏凯。帝益荒淫。不亲政事。信谗言。逐忠谏。削军赋。困民财。以崇佛事。谏者甚众。乃曰生得见之。死亦无恨。未几而晏驾。亦可哀也。
僖宗(儇。懿宗第五子。在位十五年。)
帝幼冲嗣位。政在臣下。南衙北司。互相矛盾。专事游戏。不亲政事。一委田令孜。呼为阿父。当是时。奢侈用兵。赋敛愈急。关东旱蝗。百姓流殍。蜂起为盗。而盗贼黄巢为最盛。转掠江浙。复自采石北渡。长驱中原。陷两京。污宫阙。杀百官。屠宗室。遽僭大号。先期令孜奉乘舆播迁。帝在流离。日夕与宦官同处。疏薄外臣。剿戮谏辅。尚赖一时忠义之臣或慷慨迎谒。或奋发战斗。不半载。破贼复长安。又以宦孽专制内外。李克用，王重荣等恶之。表清君侧。上遂有凤翔，宝鸡，兴元之幸。京城荐被焚掠。几无孑遗。而襄王已奸天位。遥尊上为太上皇。u年还京。仅逾月而崩矣。
昭宗(晔。懿宗第七子。在位十六年。)
帝体貌明粹有英气。愤朝廷日卑。慨然有恢复先烈之志。其在藩邸时。素嫉宦官。及即位。政事多谋诸宰相。善矣。然当是时。宦官根据。藩镇强横。难以力制。忠邪莫辨。举措失宜。叛者四起。二帅称兵入京。茂贞荐犯京师。韩建以兵围行宫。杀十一王。放散四军。帝方是时。漂泊寄命。犹且逐谏臣以涂耳目。迨至还京。崔胤日以诛宦官位事。至有死者。宦官固已惧矣。帝又纵酒肆怒。人人自危。刘季述等阴谋废立。幽辱帝后。胤既召全忠为声援。赖孙德昭之功。幸而反正。季述等伏诛。宦官虽夷灭殆尽。而全忠之篡谋浸成。未几胤亦不免。帝寻遇弑。
哀帝(祝。昭宗第九子。在位四年。)
为全忠所立。u年。全忠尽杀昭宗子九王。杀裴枢等三十馀人于白马驿。帝又见弑而唐以亡。
五代
梁之朱全忠。唐之李存勖。晋之石敬瑭。汉之刘知远。周之郭威。皆以兵力诈谋。自相倾夺。生民不死于兵刃则必死于虐政。而其子孙又不能保守。五十年间。易姓者八。生民之祸。莫此为甚。

[book_title]三峰集卷之十二
(奉化郑道传著)
经济文鉴别集(下)
[君道]
宋
太祖(姓赵。名匡胤。宣祖第二子。以火德王。都汴。在位十七年。)
帝即位之初。长虑却顾。以为唐末以来五十年间。帝王凡八易姓。战斗不息。生民涂炭。皆由藩镇太盛故也。于是。以知州易方镇。命文臣知州。各置通判。又命朝臣干者出为知县。以分节制之权。而革藩镇之弊。又以从容杯酒之间。解诸将兵权。于是。藩镇不可除之痼疾。一朝而解矣。其所以削平僭乱。崇重儒术。制兵法。抚士卒。理财赋。恤刑狱。抑奢侈者。人君之道备矣。究其所以然者。岂无所本哉。帝尝闻道理最大。此一言足以为植国之根本。而其正心修身之学。实有非他人所能企及者。尝坐寝殿。令洞开诸门。皆端直轩豁。无有壅蔽。因谓左右曰。此如我心。小有邪曲。人皆见之矣。朱文公称太祖不为言语文字之学。而其方寸之地正大光明。直与尧舜之心合。诚哉。是言也。佗如事周太后如母。养少帝如子。逮以寿殂。保全功臣。俾皆老死牖下。其忠厚之至。有可言者矣。至于遵母后遗教。不以天下私其子。竟以授其母弟。孝友之道又何以加于此哉。吁。太祖吾无间然矣。
太宗(炅。宣祖第三子。在位二十二年。)
帝践阼未数年。陈洪进(旧本脱进字)表献漳泉。钱m表献吴越。刘继元以河东降。可谓继太祖之志而成混一之功矣。帝自即位之初。首重监司之权。以制藩镇。置三司使。以理财赋。命宰相则必以正而不以邪。命参政则竟为他日之贤相。重台谏。作敢言之风。置经筵。远奸邪之习。谨循吏之选。严赃吏之诛。贡举则罢势家以取孤寒。爱民则作戒词以遗州郡。宽税限。禁淫刑。赈饥困。抚流亡。恤刑狱。崇儒术。似兹善政。史不绝书。可谓太平有道之令主矣。所可惜者。太祖之崩。不能无疑。德昭之死。又非其罪。廷美之卒。由于赵普。逮太祖宋皇后崩。群臣不为成服。其于人伦之间。不能不有歉焉耳。至于储贰之建。决于寇准之一言。为天下得人。何以尚此。
真宗(恒。太宗第三子。在位二十五年。)
首诏学官。讲书讲易。可谓知以圣学为急者矣。严牧守之选。崇节俭之化。开敢言之路。绝贡奉。禁献珍禽奇兽及诸祥瑞。修贡举。建学校。恤民隐。皆视祖宗家法。又从而充广之。可谓贤主也欤。若夫西北二边之事有可言者。于西则待以姑息而失事机。于北则将帅有拥兵不进者。有丧失师旅者。贷之而不斩。宋之武功不竞。自军法不严始。仁厚信有馀。国势不期而渐弱矣。及契丹再入寇。京师震恐。群议纷纭。帝用寇准策。不为浮议所惑。驾幸澶州。契丹骇怖。乞和之不暇。虏既退。自是不敢复寇边。所恨者。帝不悟钦若之谗。待准浸衰。竟至罢相。又听其请。封禅天书之事乃起。呜呼。真宗之相。前有吕端，张齐贤，李沆，吕蒙正，毕士安，寇准。皆君子也。后有王钦若，陈尧叟，冯拯，丁谓，曹利用。皆小人也。吁。以数君子成之。不见其有馀。以一小人败之。不见其不足。相道有关于君德之成败如此夫。
仁宗(祯。真宗第六子。在位四十二年。)
帝天性仁孝。终丧有哀戚容。不忍预宴乐。帝未有嗣。曹后劝选宗子养宫中。于是以皇兄允让之子宗实养于后所。是谓英宗。宋贤后以曹氏称首。亦帝之能以刚制欲。无闺门昵比之私。有社稷长久之虑也。帝当守文之时。承平日久。边境少事。及西夏叛。以范仲淹为陕西转运使。夏人相戒曰。毋以延州为意小。范老子胸中自有数万甲兵。契丹乘间遣使索地。以富弼使契丹。责以大义。契丹主服之。人谓弼不屈虏庭。乃平日学问之功也。然弼临行谓帝曰。主辱臣死。臣敢爱死。此所以不屈之本也。夷简罢。富，杜，韩，范在二府。王素，欧阳，蔡襄知谏院。宋之得人。斯为盛矣。未几奸党交恶。百计毁之。仲淹，弼，等相继罢去。自此正人再逐。庆历之政衰矣。然执中虽以刚愎。相及罢。遂相文彦博，富弼。|绅相庆。其后琦相副而社稷之托琦卒以身任之。虽其间用舍不常。而得人之效亦可见矣。嘉v初。元帝感风眩。彦博召内臣史志聪问帝起居状。对以宫禁事不敢泄。叱之曰。帝暴疾。系宗社安危。不令宰相知上起居。欲何为耶。自今疾势增损。宜一一见白。自是禁中事。宰相无不知。帝不能省事。二府议定。即称诏行之。此古者大臣统近习总百官之职业也。帝得疾。中外忧之。微彦博尽忠调护。使奸庸处之。祸有不可测者。初欧阳，吴奎，吕景初等议立皇子。上之疾也。宰相亦劝立嗣。可之。定议立宗实。诏稿已具。疾瘳中寝。范镇曰。天下事有大于此乎。见琦曰。不及今定议。异日夜半。出寸纸以某人为嗣则莫敢言矣。琦乘间极言。遂降诏立宗实为皇太子。明年二月帝。崩。仁宗可谓至仁之主。大辟疑必谳上所活岁以千计。不食烧羊则曰。可不忍一夕之饥而启无穷之杀。或献蛤蜊则曰。一下箸费钱二十八千。吾不敢也。北使言加兵高丽则曰。百姓无辜屠戮。遂寝兵。内出通天犀。救京师之疫曰。朕岂贵异物而贱百姓哉。或以苏辙对策过直请黜之。曰。求直言而弃之。天下谓何。又好学崇儒。扶植斯道。上承一祖二宗之心。下开濂洛道学之懿。尤为盛美。经筵谓侍臣曰。朕盛夏未尝少倦。但恐卿等劳耳。诏州县皆立学。于戴记中表出中庸大学二篇。以励儒臣。是已开四书之端矣。噫。若帝者。存心制治。粹乎无以议矣。
英宗(曙。仁宗从兄濮王第十二子。在位四年。)
帝初立。以忧危得疾。举措失常。诏请皇太后权同听政。内侍任守忠等。造言交间。宰相韩琦力救之。明年五月。上康复。琦取十事禀上。裁决悉当。琦即诣东殿覆奏。太后每事称善。琦请太后撤帘。窜任守忠。正其交间之罪。帝自临政以来。所用皆君子。处宰执之地者首得琦。次得弼。与参政之列者前有后有。居经筵则有吕公著，刘敞。擢谏职则唐介为中丞。吕诲为知杂。范纯仁，吕大防为御史。宋朝用君子之盛。惟治平为然。可以见帝知人官人之道矣。
神宗(顼。英宗太子。在位十八年。)
帝以大有为之资。欲变法创治。以强朝廷之势。首用王安石变新法。其议新法不便者。如司马文正，赵清献，范忠文，程明道，欧，苏二文忠诸君子。皆为之斥罢。其所见用者。皆新进生事之徒。天下不胜其弊。莫不怨之。安石虽退。其徒蔡京，吕惠卿，章，蔡确等相继用事。至于靖康。祸乱极矣。呜呼。安石毋庸论也。当神宗朝。濂溪周子倡明道学。两程夫子从而和之。道学之盛益大以肆。上以续孔孟千载不传之秘。下以开后人万世无穷之学。实光前而绝后也。同时如康节邵子，横渠张子，司马温公。又为理学之渊薮。卓卓乎其不可及者。呜呼。使天不生安石于其间。而使诸君子以斯道相天子。以成就其大有为之志。吾知其跻世道于唐虞之盛矣。奈之何其不然也。惜哉。
哲宗(煦。神宗太子。在位十五年。)
帝即位。太皇太后同听政。甫十岁。临朝庄严。首相重臣司马光，吕公著。先后为左仆射。罢新法十馀事。朝野喜之。元v八年已前。号称善治。其所设施举措。皆出于宣仁圣烈皇后。而司马公，吕公等赞成之力也。
后杨畏等上言。神宗更法。以垂万世。乞早讲求以成绍述之。畏疏章，惠卿等。温伯，李清臣等乞召为相。纳之。清臣中书侍郎。温伯左丞。绍述之说。清臣唱之。温伯和之。群小用事。贬逐司马光等三十三人。至诬宣仁皇后潜图废立。欲废之。噫。安石变法之祸。止于一时。而引进小人之祸。终于一代。人知汴都亡于徽宗之宣和。不知已兆于哲宗之绍圣也。悲夫。
徽宗(佶。神宗第十一子。在位二十六年。)
即位。首相韩忠彦。复邹浩官。范纯仁以下二十馀人并收叙。追复司马光文彦博等官三十三人。召范纯仁安。置章罢蔡京。亦一代之贤君也。惜其虽相忠彦而参以曾布。布谕赵挺之建议绍述。自此击元v旧臣而国论一变矣。京凡四入相首尾二十馀年。小人相继秉政。而蔡京，王黼又小人之尤者也。其于众君子也。排摈追仇。无所不至。再夺司马光等官五十馀人籍。元v末上书人。刻御书党籍于端门凡一百九十人。又窜任伯雨等一十四人。窜黄庭坚，程颐除名。迨纯仁，苏轼，程颐，商英，陈，安世诸公卒而善类凋尽。举朝无一君子。纯是小人。而蔡京实为之首。时承平既久。帑庾充溢。京倡为丰亨豫大之说。专以淫侈荒亡导其君。土木神仙之事以次而作。朱移鸹ㄊ纲而东南为之大困。童贯广宫室而期门之事起。又作万岁山。竭国力六年而后成。崇尚道教。以帝王之尊。加道君之号。何以异于梁武佞佛哉。夫小人道长则宦官当权。开边生事而盗贼夷狄之祸亦以次而起。必然之势也。至以宦者童贯为元帅。与金约夹攻辽。辽地未得而金兵已犯阙矣。噫。观绍圣以来群凶接迹。以扫灭善类。其意不过欲报怨耳。不过惧其复进夺己权宠耳。亦不必如是之酷也。然其心本生于患失之私。而其祸乃至于丧邦之惨。哀哉。故君子之存心于公私之辨。不可不谨。
钦宗(桓。徽宗太子。在位二年。)
帝当金兵犯阙之时。即位于祸乱已极之馀。信不可为矣。而未尝无尚可为之机。当是时。李纲议定城守策。以忠义劝励士卒。人心差强。诸道勤王之兵尚有数百万。熙河经略姚古。秦凤经略种师道等兵至。号二十万。师道入见曰。彼不知兵。岂有孤军深入人境而能善归乎。此非可为之机欤。奈何李邦彦专主和议。帝亦是之。邦彦恐纲，师道等成战功。因其小败。百计毁之。虏需犒军金银牛马币帛。割中山，太原，河间三镇。亲王为质。康王构如北京。所求皆与之。凡围京城三十三日。既得三镇书及亲王即去。纲，师道等请临河i关要击败之。邦彦不听。令诸将护出境。非金能全师以归。乃国贼邦彦曲全之。以善其归也。纲度金虏必再至。上备边御敌八事。谏议大夫杨时亦以为言。不听。邦彦虽罢。纲亦出外。金虏再至。不交一战。京城陷二帝虏。诸王公主后妃姬嫔以至宰执官僚数千馀人。俱为所获。至立异姓易国号。呜呼痛哉。
高宗(构。徽宗第九子。都临安。在位三十六年。)
二帝北狩。即位于南京。首召李纲为右仆射。则相得其人矣。命宗泽留守东京。则将又得其人矣。二公志在恢复。而潜善，伯彦等志在退保。水火之性固已不同。而帝则思慕父母之念。不能胜其畏惰偷安之心。此汪黄之谗易入。而纲，泽之计不行也。其后秦桧以请还梓宫为辞。首倡和议。取位宰相。嗜利之徒从而和之。奸佞得志。忠良摈戮。武备废弛。士气沮丧。虽以张浚之忠义。岳飞之武勇。不能成恢复之功。卒至浚出而飞戮。呜呼痛哉。惟其因娄寅亮之一言。以太祖之后为嗣。当内禅之时。揖逊之举。曾无系恋。太祖在天之灵。可以慰矣。而其所以为中兴治国平天下之根本者。不在是欤。
孝宗(慎。太祖之后秀王子。在位二十七年。)
即位之初。张浚入对。除江淮宣抚使。帝曰。旧闻公名。今朝廷所恃惟公。浚曰。人主以务学为先。人主之学。以一心为本。一心合天。何事不济。所谓天者。天下之公理而已。浚见上英武。力陈和议之非。于是加浚少保。时虏将等屯虹县灵壁。浚谓必为边患。当及时扫荡。浚入奏。下诏亲征。命浚兼都督荆襄。会浚将显忠，宏渊不相能。师溃。浚上疏待罪。上下罪己之诏。贬浚官。改宣抚使。上召浚子颉Ｎ街曰。朕待魏公有加。不为浮议所惑。可以见帝委公之笃矣。未几。金师移书议和。求唐，邓，海，泗四州。宰执急于求和。帝召浚至行在。为右相。仍都督。竟不以四州与虏。观此则帝复雠之志。何其决也。不幸思退等力主和议。百计毁浚。浚一出而幸灾者蜂起。归罪于浚。思退谕虏以重兵胁和。周葵，王之望，洪遵无非袭桧之所为。一浚岂能胜百桧哉。孝宗恢复之志。虽不得遂。而隆兴，乾淳之治则不可诬矣。节用爱民。好学勤政。听言好谏。重道崇儒。疏斥宦官。严饬赃吏。帝王众善。能兼有之。真宋室之贤主。独其末年。陈贾请禁伪学。以攻朱熹。使邪正混淆。贻祸滋蔓。深为可惜也。
光宗(。孝宗第五子。在位五年。)
帝绍熙改元之次年。感疾不豫。时留正，葛左右相。赵汝愚同知。朱熹安抚淮南。寿皇崩。帝疾不能执丧。中外忧惧。汝愚白太皇太后。奉皇子嘉王即位。人以为光宗以疾亟立宁宗。汝愚同姓之卿之力居多焉。
宁宗(扩。光宗长子。在位三十年。)
帝以赵汝愚为相。朱熹为讲官。君子在侧。荐进善类。相与养成君德。修明政事。可庶几矣。奈何韩腚幸砸恍∪恕Ｗ砸晕有定策功。夤缘秉权。逐汝愚出朱熹。而善类相继窜逐。呜呼。斯道之不幸欤。抑宋之不幸也。
理宗(。宁宗次子。在位四十年。)
帝即位临御四十年。表章理学。使濂洛，紫阳之道。大明于天下。传之后世。庙号曰理。固其宜也。然国势积弱之馀。或者谓诸儒理学。竟莫能以扶颠持危。不一再传而遂亡。嗟夫。周公没。圣贤之道不行。孟轲死。圣贤之学不明。孔孟能使道之明。犹不能必道之行也。况周，程之在熙宁，元v。朱文公之在乾淳，庆元。以至真文忠之在端平。未尝略得君而行政也。小人尽接迹而久于柄用。诸儒或早谢而终以i穷。乌可以道之不行。国之不竞者。责之哉。
度宗(睿。理宗侄福王子。在位十年。)
权奸柄国。穷饕极恶。迄于幼主德v之元年。天命有归矣。
元
太祖(铁木真。姓奇渥温氏。国语曰成吉思。立二十二年。)
帝既立。功德日盛。诸部皆慕义来降。再征西夏。自将南伐。分兵三道并进。右军循太行而南。左军遵海而东。帝自将中军取燕南山东河北五十馀郡。命木华黎等取金未下州城。遂亲征西域。帝深沈有大略。用兵如神。故能灭国四十。遂平西夏定西域。
太宗(窝阔台。太祖第三子。立十三年。)
帝立。自将南伐六年而金亡。七年。伐宋。帝有宽弘之量。仁恕之心。量时度力。举无过事。华夏殷富。庶民乐业。行旅不赍粮。时称治平。
定宗(贵由。太宗长子。立三年。)
立三年而崩。自乃马真氏称制以来。法度不一。内外离心。而太宗之政衰矣。
宪宗(蒙哥。睿宗拖雷长子。立九年。)
少从征伐。屡立奇功。刚明雄毅。沈断寡言。不乐燕饮。不好侈靡。
世祖(忽必烈。睿宗第四子。国语曰薛禅。立三十五年。)
仁明英睿。事太后至孝。尤善抚下。度量弘广。知人善任使。信用儒术。爱养民力。每遇灾伤。免租赈饥。惟恐不及。用能以夏变夷。混一区宇。立经陈纪。所以为一代之制者。规模宏远矣。
成宗(铁穆耳。世祖之孙裕宗真金第三子。国语曰完泽笃。立十三年。)
承天下混一之后。垂拱而治。可谓善于守成。惟其末年。连岁寝疾。凡国家政事。内则决于宫阃。外则委于大臣。然其不致于废坠者。则以去世祖未远。成宪具在故也。
武宗(海山。顺宗答剌麻八剌之长子。国语曰曲律。立五年。)
承富有之业。慨然欲创治改法以有为。故其封爵太盛而遥授之官众。锡赉太隆而应赏之恩薄。至元大德之政。于是稍有变更云。
仁宗(爱育黎拔力八达。顺宗次子。国语曰普顾笃。立九年。)
天性慈孝。聪明恭俭。通达儒术。亦留心释典。尝曰。明心见性。虽以佛教为先。然修身治国。儒道为大。又曰。儒者之所以可尚者。以能维持三纲五常之道耳。平居服御质素。澹然无欲。不事游畋。不喜征伐。不崇货利。事皇太后终身不违颜色。待宗亲勋旧。终始以礼。大臣亲老特加恩赉。有司奏大辟。每惨恻移时。其孜孜为治。一遵世祖成宪云。
英宗(硕德八剌。仁宗嫡子。国语曰格坚。立三年。)
自即位励精图治。委任丞相拜住。革弊政。以御史大夫铁失贪污不法。议诛之。事泄遂为其所弑。
泰定帝(也孙铁木儿。显宗甘麻剌长子。立五年。)
铁失弑英宗。迎立晋邸。帝立即诛铁失。以正弑逆之罪。
明宗(和世28。武宗长子。国语曰护都笃。立八月。)
即位八月暴崩。
文宗(图帖睦尔。武宗次子。国语曰礼牙笃。立五年。)
立五年而崩。
宁宗(懿U质班。明宗第二子。立一月。)
在位四十三日。年七岁而崩。
顺帝(妥O帖木儿。明宗长子。立三十六年。)
沈湎酒色。不恤政事。在位三十六年。而天命归乎大明矣。
高丽国
太祖(王建。金城太守隆之长子。在位二十六年。)
幼而聪明。龙颜日角。宽厚有济世之度。梁贞明四年。诸将以弓裔无道。奉太祖即位。其设施也。好生恶杀。信赏必罚。推诚功臣。存恤疲民。甄萱父子相夷则伐而取之。金傅君臣来附则礼以待之。以契丹之强而侵伐与国则绝之。以渤海之弱而失地无归则抚之。屡幸西都。亲巡北鄙。其志盖欲复东明旧境而后已。草创更始。虽未遑于礼乐。而其宏规远略。深仁厚泽。固已培养五百年之国脉矣。(按此以下至恭让王。采用李齐贤赞及史臣赞。)
惠王(武。太祖长子。在位二年。)
智勇绝伦。从讨百济有功。太祖益重之。晋天福八年五月。奉遗命即王位。王规谮王两弟。王不致之罪。顾使居左右。其免于袖刃壁人之谋。可谓幸也。(按旧本。谓下脱幸字。考本文填补。)时去太祖弃代甫耳。规之不义而得众。已能如汉魏之曹马耶。其未有以窜殛之。何也。呜呼。小人之难远也如此。其可不戒哉。
定王(尧。太祖第二子。在位四年。)
性好佛多畏。晋开运二年九月。受惠王遗命即位。王以人君之尊。步至十里所浮屠之宫。以藏舍利。又以七万石谷一日而分赐诸僧。一遭天谴。丧心生疾。所谓君子求福不回者。亦尝闻其说耶。疾既大渐。能以宗社付之亲弟。不使如王规者觊觎于其间。是亦可(按旧本。可下有谓字。而考本文删去。)嘉也已。
光王(昭。太祖第三子。在位二十六年。)
生而岐嶷有大量。及即位。礼待臣下。明于听断。恤孤寒。重儒雅。王之用双冀。可谓立贤无方乎。冀果贤也。岂不能纳君于善。不使至于信谗滥刑耶。若其设科取士。有以见光王之雅有用文化俗之意。而冀亦将顺以成其美。不可谓无补也。惟其倡以浮华之文。后世不胜其弊。取士用诗赋论三题。不策问时政。观其文章。唐之馀弊云。
景王(胄。光王长子。在位六年。)
温良仁厚。不好嬉游。光王末年。谗邪交兴。狱囚盈溢。至置假狱。人人危惧。王虽在东宫。亦见疑阻。及即位。悉取前朝谗诉之书焚之。中外大悦。王作田柴之科。虽有疏略。亦古者世禄之意也。至于九一而助。什一而赋。与夫所以优君子小人者则未之及也。后世屡欲治之。终于苟而已矣。盖不以经界为急。挠其源而求流之清者。何可得也。惜乎。当时群臣。未有以孟子之言。讲求法制。启迪而行之也。
成王(治。太祖第七子。在位十六年。)
天姿严正。器宇宽洪。景王寝疾传国。辞不获即位。立宗庙定社稷。赡学以养士。覆试以求贤。励守令恤其民。赉孝节。美其俗。每下手札。词旨恳恻。而以移风易俗为务。及乎契丹意在吞噬。遣将来侵。夙驾西都。进兵安北。(按安北。今安州。)即寇准澶渊之策也。未老而树继嗣。为国家之虑长矣。临绝而惜肆赦。达死生之理明矣。所谓有志而可与有为者非耶。呜呼贤哉。
穆王(诵。景王长子。在位十二年。)
性沈毅善射御。千秋太后淫乱。通于金致阳生子。王不能防闲于初。子母俱罹其殃。社稷几至于亡。呜呼。宣让(按宣让。穆王谥号。)之不幸也。抑非不幸也。
显王(询。太祖之孙。在位二十二年。)
幼聪悟仁惠。敏于学。工词翰。及即位。和好强国。偃革修文。薄赋轻徭。登崇俊良。修政公平。置民安辑。内外底宁。农桑屡稔。侍中崔冲所谓天之所兴。谁能废之者。岂不然哉。
德王(钦。显王长子。在位三年。)
生而岐嶷。刚断有执。居丧能尽子之孝。为政不改父之道。任用旧臣徐讷，王可道，崔冲，黄周亮之俦。朝廷无欺蔽而民安其生。尊号曰德。不亦宜乎。
靖王(亨。德王母弟。在位十二年。)
仁孝宽洪不拘小节而英睿果断
文王(徽。显王第三子。在位三十七年。)
幼而聪哲。及长好学善射。志略宏远。宽仁容众。即位。躬勤节俭。进用贤材。爱民恤刑。崇学敬老。名器不假于匪人。威权不移于近昵。虽戚里之亲。无功不赏。左右之爱。有罪必罚。宦官给使。不过十数辈。内侍必选有功能者充之。亦不过二十馀人。冗官省而事简。费用节而国富。大仓之粟。陈陈相因。家给人足。时号太平。独其徙一畿县作一僧寺。(按文宗创兴王寺于德水县。移县于杨川。翰林崔惟善力谏不从。)侈峻宇于宫阙。侔崇墉于国都。黄金为塔。百物称是。殆将比拟萧梁而不知。欲成人之美者叹息于斯焉耳。
顺王(洹Ｎ耐醭ぷ印Ｔ谖凰脑隆)
遭文考之丧。哀毁成疾。四月而逝。虽于圣人之制有所过焉。其爱亲之诚则至矣。
宣王(运。文王第三子。在位十一年。)
幼而聪慧。(旧本作惠)及长。孝敬恭俭。识量宏远。博览经史。尤工制述。
献王(昱。宣王元子。在位一年。)
性聪慧。(旧本作惠)九岁好书画。凡所见闻。靡尝遗亡。
肃王(J。文王第三子。在位十年。)
幼而聪明。及长。孝敬(旧本作经)勤俭。雄毅果断。六经子史。无不观览。文王爱之。常曰。复兴王室。其在尔乎。由藩侯绍大统。智以定乱。仁以底平。而有子若孙。继继承承。以至于四百馀年。是亦天也
睿王(俣。肃王长子。在位十七年。)
深沈有度量。雅好文学。尝在东宫。礼接贤士。敦行孝弟。及乎即位。宵旰忧勤。励精求治。但志存拓境。侥边功。仇隙未已。歆慕华风。信用胡宗朝。颇惑其言。未免有所失矣。然知用兵之难。弃怨修好。使邻境感慕来服。恤鳏寡养耆老。开设学校。教养生员。置清宴，宝文两阁。日与文臣。讲论六经。偃武修文。欲以礼乐成俗。故韩安仁曰。十七年事业。可以贻厥后世。信哉。
仁王(楷。睿王长子。在位二十四年。)
性仁孝宽慈。好学问多材艺。接待师友官僚以礼。睿王宠爱之。及即位。时明经申淑贫甚。召入内。受春秋经传。志尚俭约。所御寝席。无黄r之缘。寝衣无绫锦之饰。即位之初。承前朝之弊。宦寺及内僚之属甚多。
每托以微罪黜之。至末年。不过数人。每日必御正殿听政。或奏事稽迟。则必使小臣趣之。专以德惠安民。不欲兴兵生事。礼接北使甚恭。故北人无不爱敬。词臣应制。或指北朝为胡狄。则瞿然曰。安有臣事大国而慢称如是耶。必使删改之。及金国暴兴。则排群议上表称臣。自是世结欢盟。边境无虞。不幸资谦横恣。变生宫闱。身遭幽辱。及反正。以外祖之故。曲全其生。及其子孙宗族。虽台谏交攻拓俊京而弃过录功。俾保首领。而王在位日久。朝野无事。及其薨逝。中外哀慕。虽北人闻之。亦且嗟悼。庙号曰仁。不亦宜哉。惜乎。惑妖僧妙清迁都之说。(一本作请)屡幸西都。大兴土木。西人怨之。胁众以叛。于是遣金富轼统率三军。攻围孤城。不能遽拔。士卒疲困。粮饷糜费。旷日持久。仅乃克之。且以仁王之贤而有此举。何也。盖妙清假记术。以为如是则社稷安。不如是则国家危。为人君者。孰不乐其安而恶其危哉。此仁王所以惑之也。及其衅萌祸作。兵连不解。悔之无及也。虽诛妙清。不免为盛德之累也。
毅王 (一作)。仁王长子。在位二十四年。
性聪明严毅。少好学问。王之为太子也。仁王临薨谓
之曰。治国须听承宣郑袭明之言。袭明本自正直。加以托付之重。进尽忠言。裨补阙漏。金存中，郑P等日夜谮袭明而去之。王乃以存中代其职。自是佞用事。正士疏远。王益纵恣。淫于逸豫。盘游无度。始以击玛侵Ｖ俜虻取Ｌㄚ裳灾而不听。终以词章狎韩赖等。武夫愤怨而不悟。卒之韩赖召乱。而身死于仲夫之手。朝臣尽歼。盖其所好终始有异。而其致乱则一也。故人主所好。不可不慎也。
明王(皓。仁王第三子。在位二十七年。)
性温恭仁孝。好文学。颇通经史。自郑仲夫，李义方，义G等弑毅王。窃弄国柄。为明王计者。当誓心自强。必欲讨贼而后已。若曰力不足则庆大升愤王室之微弱。疾强臣之跋扈。一朝举义诛仲夫父子如猎狐兔。而义G奉首鼠窜。假息乡闾。此正任用贤良。修明纪纲。复张王室之秋也。王不能然。溺于宴安。其所施为。如平居无事之时。若义G者。特匹夫耳。遣一个使。数其弑君之罪而诛之。可也。反以礼请。骤加爵位。使之陵轹王室。虐杀朝臣。卖官鬻狱。浊乱朝政。其祸固已惨矣。崔忠献乘衅以起。而王又见放逐。子孙不保。自是权臣相继执国命。王室之不亡。若缀旒者几百年。
明王于此。不得辞其责矣。
神王(。仁王第五子。在位七年。)
神王为崔忠献所立。生杀废置。皆出忠献。而王徒拥虚器。立于臣民之上。如木偶人在人手耳。惜哉。
熙王(。神王长子。在位七年。)
天资雄伟。器局宏深。是时崔忠献执国命已有年矣。广植党与。专擅威福。熙王虽欲有为。何以哉。为王之计。当以正自处。任贤使能。使王室自强。虽有强僭之臣。不能肆其恶矣。王不知此。听用王浚明轻薄之计。欲快一时之忿。卒见放黜。悲夫。
康王(。明王长子。在位二年。)
在位之日。凡所施为。皆受制于强臣。遽罹疾病。享国日浅。悲夫。
高王(u。康王子。在位四十六年。)
高王之世。内有权臣崔怡，沆，谊，金仁俊。相继执国命。外有女真，蒙古遣兵侵伐。无岁无之。当是时。国势岌岌殆哉。王小心守法。进退以礼。故权臣跋扈而莫敢犯。狄兵至则坚壁固守。退则遣使通好。至遣世子。执贽亲朝。故虽与强暴之国为邻。而卒得其和好。以保民社。其享年有永。传祚子孙宜矣。
元王 祯(一作G)。高王子。在位十五年。
元王之为世子也。权臣专擅。恣行不义。畏上国讨罪。不乐内附。蒙古之兵连年压境。中外骚然。(按旧本然下有而字。而考本文删去。)王承君父之命。亲朝上国。摧伏权臣跋扈之志。遂使疽背而死。又阿里孛哥以宪宗嫡子。阻兵上都。世皇以藩王。远在梁楚之郊。而乃能识天命人心之去就。舍近之远。世皇嘉之。至以公主归于王子。自是世结舅甥之好。使东方之民。享百年升平之乐。亦可尚也。但其三别抄内叛。侵掠州郡。上国遣将帅求索无已。是宵旰图治之日也。顾乃溺于宴安。使宫女蛊惑其心。阉人出纳其命。未免洪子藩之讥。惜哉。(按右副承宣洪子藩谏曰。比来不亲听政。有司章奏。悉委宦竖出纳。中外觖望。请亲庶政。以慰舆望。)
忠烈王(Z。元王长子。在位二十四年。)
为世子。明习国家典故。喜怒不形于色。宽厚长者也。读书知大义。尝与大司成金丘祭酒李松缙唱和。有集(龙楼集)行于世。当忠烈父子之代。内则权臣擅政肆毒。外则强敌率众来侵。一国之人。不死于虐政则必死于锋镝。祸变极矣。一朝上天悔祸。诛戮权臣。归附上国。天子嘉之。降公主。而公主之至也。父老喜而相庆曰。不图百年锋镝之馀。复见太平之期。王又再朝京师。敷奏东方之弊。帝既俞允。召还官军。东民以安。此正王可以有为之日也。奈何骄心遽生。耽于游畋。广置鹰坊。使恶小李贞等侵暴州郡。溺于宴乐。唱和龙楼。淫僧祖英(旧本作伦)等昵近左右。公主世子言之而不听。宰相台谏论之而不从。及其晚年。过听左右之谮。至欲废其嫡而立其侄。(按王尝欲废忠宣。以侄瑞兴侯为后。赞成事崔有{泣谏遂止。)其在东宫。虽曰明习典故。读书知大义。果何用哉。呜呼。靡不有初。鲜克有终。非忠烈之谓乎。
忠宣王(w。蒙古名益知礼普化。忠烈王长子。在位五年。)
性好贤疾恶。年十六入元。世祖皇帝见之。问读何书。对以从郑可臣等。受孝经语孟。帝悦。大德二年。受内禅即位。任贤去邪。兴利革弊。召入宿卫者十年。大德十一年。与丞相达穿等。迎武宗。以功封沈王。至大元年。忠烈王薨。奔丧十馀日。至王京。丧服殡敛皆以礼。其为世子入侍元朝。与姚燧，赵孟\诸公游。间或与闻朝政。其议论有足观者。及其即位。避上国之制。改易官名。事大以礼也。正田赋立盐法。知所本也。第以诸侯之位。内承先君之传。上受天子之命。不可一日而旷也。王既以帝命复其位。淹留燕京。不即之国。从臣思归。至谋相陷。国人不胜供馈之困。固已非矣。元亦厌之。欲王归国。无以为辞。乃以其位逊于世子。又欲以侄皓为世子。父子兄弟。卒构猜嫌。其祸至于数世而未弭。诒谋之不善如此。吐蕃之窜。宜也。非不幸也。
忠肃王(焘。忠宣王第二子。在位二十五年。)
性严毅沈重。聪明好洁。善制述。工隶书。自烈，宣，肃，惠。世历四代。父子相夷。至与之讼于天子之朝。贻笑天下后世。且父子天性之亲。孝为百行之先。而政事之本也。本既失焉。其他虽有所称。无足观者矣。忠肃晚年。遗弃国事。出舍外郊。信任朴青等三竖。迷谬至矣。然以国君而先毁彝伦。此亦不足责也。
忠惠王(祯。忠肃王长子。在位七年。)
忠惠王以英锐之材。用之于不善。昵比恶小。荒淫纵恣。内则见责于父王。上则得罪于天子。其身为羁囚死于道路。宜矣。虽有一老臣李兆年言之剀切。其如不我听。何哉。
忠穆王(昕。忠惠王长子。在位四年。)
幼冲即位。性聪明。善听断。然母妃以盛年居中。而辛裔，康允忠，裴纾田淑蒙等相继用事。威福自恣。政丞王煦，金永暾奉帝命欲整治旧弊。卒为权臣所陷。王亦早年薨逝。惜哉
忠定王(15。忠惠王次子。在位三年。)
忠穆忠定皆以幼冲即位。德宁禧妃以母之尊。用事于内。奸臣外戚。用事于外。二君虽有颖悟之资。何能为哉。且当忠定之时。江陵君(旧本。陵作宁。江陵君。即恭悯。)亲为叔父。得国人之心。又有上国之援。诸尹(按诸尹。禧妃之族。)不此之顾。朋比逞欲。酿成祸胎。卒使王不幸鸩死。悲夫。
恭悯王(祺。忠肃王次子。在位二十三年。)
天资严重。动容中礼。性颇聪明仁厚。民望咸归焉。及即位。励精图治。中外大悦。想望太平。自鲁国薨逝。过哀丧志。委政辛H。逐杀勋贤。大兴土木。以敛民怨。狎昵顽童。以逞淫秽。晚年猜暴忌克。使酒无时。欧击左右。又患无后。既取他人子封大君。将以为后。而虑外人不信。密令嬖臣污辱后宫。及其有身。欲杀其人以灭其口。悖乱如此。欲免得乎。
辛(立十四年)
少字牟尼奴。父H母H妾婢般若。恭悯王无后。诛H养于太后宫。称为己子。封江宁大君。恭悯王薨。李仁任立焉。秦政，晋睿。事涉疑似。至于吕氏立他人子为惠帝后。朱文公直笔特书。略无假借。其所以为天下后世戒严矣。恭悯王尝以无子为忧。宜求宗室之贤者嗣之。乃取H子阴养宫中。以为身后之计。卒不能保其身。又荒淫暴虐。身亡家败。呜呼。固不足论。恭悯王亦何心哉。
恭让王(在位三年)
讳瑶。神王七代孙。初封定昌府院君。　大明洪武二十二年十一月己卯。我　主上与沈德符，池涌奇，郑梦周，契长寿，成石U，赵浚，朴葳，郑道传等。定策告于恭悯王定妃。奉王即位。噫。当伪盗据王位。是时已无王氏矣。历十有六年之久。淫酗肆虐。昌又昏弱。天不使狂狡之童。奸秽名器。待有德而畀之。其意昭然。忠臣义士必欲求王氏之后而立之。于是恭让王不离轩席之上。起而登宝位。王氏之祀既绝而复续。王氏之国既亡而复兴。是宜推诚勋贤。纳忠容谏。相与共图维新之治也。何乃惟姻娅挟憾之诉。妇寺徇私之请。是听是信。疏忌元勋。陷害忠良。政事悖乱。人心自离。天命自去。以国君之尊。为匹夫之奔。而王氏之祀忽诸。悲夫。
议论(按此篇。辑易卦五爻程传说。)
君德首出庶物
乾彖曰。首出庶物。万国咸宁。天为万物之祖。王为万邦之宗。乾道首出庶物而万汇亨。君道尊临天位而四海从。王者体天之道。则万国咸宁也。
人君至诚任贤。以成其功。
蒙六五。童蒙吉。五以柔顺居君位。下应于二。以柔中之德。任刚明之才。足以治天下之蒙。故吉也。为人君者。苟能至诚任贤。以成其功。何异乎出于己也。
王者显明其比道。天下自然来比。
比九五。显比。(按旧本脱比九五显比五字。今填补。)人君比天下之道。当显明其比道而已。如诚意以待物。恕己以及人。发政施仁。使天下蒙其惠泽。是人君亲比天下之道也。如是。天下孰不亲比于上。若乃暴其小仁。违道干誉。欲以求下之此。其道亦挟矣。王者显明其比道。天下自然来比刍。来者抚之。固不煦煦然求比于物。此王道之大。所以其民而莫知为之者也。圣人以大公无私治天下。于显比见之矣
圣人未尝不尽天下之议
履九五。履。贞。厉。古之圣人。居天下之尊。明足以照。刚足以决。势足以专。然而未尝不尽天下之议。虽刍荛之微。必取。乃其所以为圣也。若自任其刚明。决行不顾。虽使得正。亦危道也。可固守乎。有刚明之才。苟专自任。犹为危道。况刚明不足者乎。
休息天下之否
否九五。休否。大人吉。其亡其亡。系于苞桑。五以阳刚中正之德。居尊位。故能休息天下之否。大人之吉也。大人当位。能以其道休息天下之否。以驯致于奉。犹未离于否也。故有其亡之戒。否既休息。渐将反奉。不可便为安肆。当深虑远戒。常忧否之复来曰。其亡矣其亡矣。其系于苞桑。谓为安固之道。如维系于苞桑。
人君孚信以接下。又有威严。使之有畏。
大有六五。厥孚交如威如。吉。人君执柔守中。而以孚信接于下。则下亦尽其诚信以事于上。上下孚信相交也。以柔居尊位。当大有之时。人心安易。若专尚柔顺则陵慢生矣。故必威如则吉。威如。有威严之谓也。既以柔和孚信接于下。众志说从。又有威严。使之有畏。善处有者也。吉可知矣。
威德并著
谦六五。不富以其邻。利用侵伐。无不利。以君位之尊而执谦顺以接于下。众所归也。故不以富而能有其邻。然君道不可专尚谦柔。必须威武相济。然后能怀服天下。故威德并著。然后尽君道之宜。而无所不利也。
不自任其知
临六五。知(旧本脱知字)临。大君之宜。吉。夫以一人之身。临乎天下之广。若区区自任。岂能周于万事。故自任其知者。适足为不知。惟能取天下之善。任天下之聪明。则无所不周。是不自任其知。则其知大矣。五顺应刚中之贤。任之以临下。乃己以明知临天下。大君之所宜也。其吉可知。
止恶之道。在知其本得其要而已。
大畜六五。k豕之牙。吉。六居君位。止畜天下之邪恶。夫以亿兆之众。发其邪欲之心。人君欲力以制之。虽密法严刑。不能胜也。夫物有总摄。事有机会。圣人操得其要。则视亿兆之心犹一心。道之斯行。止之则戢。故不劳而治。其用若k豕之牙也。豕刚躁之物。而牙为猛利。若刚制其牙则用力劳而不能止其躁猛。虽絷之维之。不能使之变也。若k去其势则牙虽存而刚躁自止。其用如此。所以吉也。且如止盗。民有欲心。见利则动。苟不知教。而迫于饥寒。虽刑杀日施。其能胜亿兆利欲之心乎。圣人则知所以止之之道。不尚威刑。而修政教。使之有农桑之业。知廉耻之道。虽赏之。不窃矣。故止恶之道。在知其本。得其要而已。不严刑于彼。而修政于此。是犹患豕牙之利。不制其牙而k其势也。
赖人养己。以济天下。
颐六五。拂经。居贞。吉。六五颐之时。居君位。养天下者也。然其阴柔之质。才不足以养天下。上有刚阳之贤。故顺从之。赖其养己。以济天下。君者。养人者也。反赖人之养。是违拂于经常。既以己之不足而顺从于贤师傅。上。师傅之位也。必居守贞固。笃于委信。则能辅翼其身。泽及天下。故吉也。
通天下之志。勿复自任其明。
晋六五。悔亡。失得勿恤。往。吉无不利。六以柔居尊位。本当有悔。以大明而下皆顺附。故其悔得亡也。下既同德顺附。当推诚委任。尽众人之才。通天下之志。勿复自任其明。恤其得失。如此而往则吉而无不利也。六五大明之主。不患其不能明照。患其用明之过。至于察察。失委任之道。故戒以失得勿恤也。夫私意偏任。不察则有蔽。尽天下之公。岂当复用私察也。
有家之道既至。则不忧劳而天下治矣。
家人九五。王假有家。勿恤吉。夫王者之道。修身以齐家。家正则天下治矣。自古圣人。未有不以恭己矣。勿恤而吉也。
济天下之蹇。未有不由圣贤之臣为之佐。
蹇九五。大蹇朋来。以刚阳中正之君。而方在大蹇之中。非得刚阳中正之臣相辅之。不能济天下之蹇也。自古圣王济天下之蹇。未有不由圣贤之臣为之助者。汤武得伊吕是也。中常之君。得刚明之臣。而能济大难者则有矣。刘禅之孔明。唐肃宗之郭子仪。德宗之李晟是也。虽贤明之君。苟无其臣则不能济于难也。盖臣贤于君则辅君以君所不能。臣不及君则赞助而已。故不能成大功也。
人君能虚中自损。以顺从在下之贤。
损六五。或益之十朋之龟。六五于损时。以中顺居尊位。虚其中以应乎二之刚阳。是人君能虚中自损。以顺从在下之贤也。能如是则天下孰不损己自尽以益之。或有益之之事则十朋助之矣。
至诚益于天下。天下受其大福。
益九五。有孚惠心。勿问。元吉。有孚。惠我德。人君居得致之位。操可致之权。苟至诚益于天下。天下受其大福。其元吉。不暇言也。有孚惠我德。人君至诚益于天下。天下之人。无不至诚爱戴。以君之德泽为恩惠也。
人君至诚降屈。以中正之道。求天下。而贤未有不遇者也。
ゾ盼濉Ｒ澡桨瓜。含章。有陨自天。九五尊居君位。而下求贤才。以至高而求至下。犹以杞叶而包瓜。能自降屈如此。又其内蕴中正之德。充实章美。人君如是。则无有不遇所求者也。虽有屈己求贤。若其德不正。贤者不屑也。故必含蓄章美。内积至诚。则有陨自天矣。犹云自天而降。言必得之也。自古人君。至诚降屈。以中正之道。求天下。而贤未有不遇者也。高宗感于梦寐。文王遇于渔钓。皆由是道也。
萃天下之道。当正其位修其德。
萃九五。萃有位。无咎。匪孚。元永贞。悔亡。居天下之尊。萃天下之众而君临之。当正其位。修其德。以阳刚居尊位。为有其位矣。得中正之道。无过咎也。如是而有不信而未归者。则当自反以修其元永贞之德。则无思不服而悔亡矣。元永贞者。君之德。人所归也。故比天下之道与萃天下之道。皆在此三者。王者既有其位。又有其德。中正无过咎。而天下尚有未信服归附者。盖其道未光大也。元永贞之道未至也。在修德以来之。始苗民逆命。帝乃诞敷文德。舜德非不至也。盖有远近昏明之异。故其归有先后。既有未归则当修德也。所谓德元永贞之道。元。首也长也。为君德首出庶物。君长群生。有尊大之义焉。有主统之义焉。而又恒永贞固。则通于神明。光于四海。无思不服矣。乃无咎匪孚。而其悔亡也。
自此以下。卷帙残缺。未见全书。深可恨也。

[book_title]三峰集卷之十三
(奉化郑道傅著)
陈法
总述
治兵以信。求胜以奇。信不可易。战无常规。可握则握。可施则施。千变万化。敌莫能知。
正阵
动则为奇。静则为阵。阵则陈列。战则不尽。分苦均劳。轮辙无竞。按兵前守。后队乃进。臣道传按。讲武之道。有二焉。以金鼓旗麾。明进退坐作之节。所以一众心也。以枪剑弓矢。习击剌射御之便。所以一众力也。众心不一。无以整部伍。众力不一。无以胜敌人。故先王每于四时之隙。因田猎以讲武事。诚非得已也。今见行讲武之法。详于金鼓旗麾进退坐作之节。未及枪剑弓矢击剌射御之习。非略之也。教之有序也。今后当讲武之时。先作四表。以金鼓旗麾。习坐作进退之节。后复结五阵。更出迭入。枪剑弓矢。习击刺射御之便。讲武之道。庶乎得矣。
结阵什伍之图
两人相去之间。空地可容三步。
五人为伍。两伍相去之间。空地可容一伍。
二五为什。称小牌。两小牌相去之间。空地可容一小牌。
五什称中牌。两中牌相去之间。空地可容一中牌。十什称总牌。两总牌相去之间。空地可容一总牌。阵用军一千。则每一阵二总牌。自二千至九千。以此推之。两阵相去之间。空地可容一阵。阵用军一万。则每一阵二十总牌。自二万至九万。以此推之。什伍之法素定。则平时相与讲习战之法。识容貌审声音。当战时。昼则相视而相救。夜则闻声而相救。
什伍相去疏密之法素定。则左右前后。更出迭入。挥刃发矢。无所拘碍。
五行出阵歌
前衡中轴为守兵。按列不动如陵冈。后衡居后为正兵。先出致敌勇莫当。左翼右翼为奇兵。旁出突击如雷霆。守兵家计备败走。虽散复合败不亡。接战以正胜以奇。临时操纵无常形。
旗麾歌
麾色有五旗亦五。指挥以麾应以旗。中黄后黑前则赤。左青右白各随宜。东西南北视麾指。举则军动伏止之。挥则骑步皆战斗。或徐或疾将所期。将不知此弃其兵。兵不知此亦失时。多多益办非他事。细听金鼓明旗麾。
角警歌
角初五声乃警众。角后五声复收兵。间以金鼓整部伍。进退之节仔细听。
奇正总赞
曰衡曰翼。为正为奇。受敌制胜。各随其宜。何为守兵。前衡中轴。以逸待劳。军有归宿。斗乱不乱。虽绝成行。是谓家计。败不至亡。
金鼓旗麾总赞
两军相接。烟尘涨天。呼吸之间。机变倍千。左右进退。纷纷纭纭。令之莫及。叫之莫闻。毫或差。千里是违。何以整之。金鼓旗麾。进之以鼓。退之以金。麾指角警。万夫一心。善阵不战。善败不亡。阵无常形。后贤详之。
论将帅
一贤将
悦礼乐敦诗书。明信义有威惠。士卒乐附。贤能效力。
二智将
明利害。察成败。临敌出奇。因时制变。
三勇将
身先士卒。亲冒矢石。出入敌兵。摧坚陷阵。
抚士卒五惠
一恤饥寒
亲自体察。推衣与食。
二省劳苦
分其任。同其事。
三救疾病
亲自瞻视。以施医疗。
四矜不成人
归老幼。返孤疾。
五哀死亡
谨埋掩。行吊祭。
用军八数
一聚财
军需支用
二论工
造机械
三制器
兵甲坚利。旗麾精明。
四选士
勇怯智愚
五政教
号令严明。赏罚必信。
六服习
明旗麾金鼓之节。习进退击刺之宜。
七知势
地势险易。主将工拙。士卒勇怯。师众多寡。
八机数
因时制宜。临机设变。
三
一。视不信之人而求利。
二。用不守之民而欲固。
三。将不战之卒而幸胜。
三明
一。知人情向背。
二。察敌兵去就。
三。审事机利害。
五利
一步兵之利
丈五之沟。渐车之水。陵阜崎岖。积石相接。此步兵之地。车骑五不当一。
二车骑之利
平原广野。曼衍相属。此车骑之地。步兵什不当一。
三弓弩之利
候视相及。川谷分限。此弓弩之地。刀J三不当一。
四矛a之利
草木朦胧。枝叶蔚密。此矛a之地。长戟二不当一。
五刀J之利
穹崇险隘。阻i相按。此刀J之地。弓弩二不当一。
三用
一步卒
危坂高陵。溪谷阻难。用步卒。
二车
平原广野。草浅地坚。用车。
三骑
追奔逐北。乘虚猎散。往返百里。用骑。
四法
一权谋
以正守。以奇胜。先计后战。
二形势
雷动飙举。后发先至。离合向背。变化无常。以轻疾制敌者也。
三阴阳
知时日支干孤虚旺相之类。望云变气之属。
四技巧
习手足。便器械。积机关。以立攻守之胜者也。
料敌制胜四计
一。不明敌人之攻。不能加兵。
二。不明敌人之积。不能约誓。
三。不明敌人之将。不能先军。
四。不明敌人之士。不能先阵。
四击
一。以众击寡。
二。以治击乱。
三。以富击贫。
四。以教卒士。击驱众白徒。
三料
一。料食攻食。食存不攻。
二。料备攻备。备存不攻。
三。料众攻众。众存不攻。
三释
一。释实攻虚。
二。释坚攻耗。
三。释难攻易。
五乱
一。法令不明。
二。赏罚不信。
三。闻鼓不进。
四。闻金不止。
五。在阵而嚣。
四理
一。居则有礼。动则有威。
二。进不可当。退不可追。
三。前却如节。左右应麾。
四。虽绝成阵。虽散成行。
十一必战
一。疾风大寒。早兴夙迁。剖冰济渡则战。
二。盛夏炎热。兴役无间。风驱饥渴则战。
三。务取于远师。久无粮则战。
四。士众怨怒。妖祥疑惑。上下不能止则战。
五。军须既竭。时多霖。欲掠无便则战。
六。师众不多。土地不利。人马疾瘦则战。
七。道远日暮。士卒劳倦。饥未及食。解甲而食则战。
八。将薄吏轻。士卒无固则战。
九。三军数惊。师徒无助则战。
十。阵而未定。舍而未毕则战。
十一。行坂涉险。半出半隐则战。
六必避
一。土地广大。人众富盛则避。
二。上爱其下。惠施流布则避。
三。赏信刑察。发止得宜则避。
四。行阵车列。任贤使能则避。
五。师徒习教。兵甲精锐则避。
六。四邻有助。大国来援则避。
攻守三道
一正道
坦坦之路。车连人接。出入由之。我攻彼守曰正道。
二奇道
大兵攻其南。锐兵出其北。大兵攻其西。锐兵出其东曰奇道。
三伏道
大山陵谷。中盘绝轮。潜师其间。卷旆息鼓。突出平川。冲敌腹心曰伏道。
四攻
一攻其未整
结阵未成。渡水未毕。出险未尽之类。
二攻其必救
根本之地。巢穴所在。
三火攻
或山或野。依草结营。城邑部落。人家相接。以火攻之。
四水攻
壅水决川灌水之类
五守
一。敌兵锐则守之。
二。我援将至则守之。
三。城坚备具则守之。
四。欲老敌师则守之。
五。欲观敌变则守之。
拾遗○诗
平昌郡(舆地胜览)
中原书记今何方。古县萧条旧山角。地到门前容两车。天低岭上仅三尺。秋深禾穗散沙田。岁久松根缘石壁。行路难于蜀道难。还家乐胜锦城乐。
无题(郑氏家传)
问水一官清。论文千载事。唯有古人书。手编已就次。
骊江(舆地胜览)
江山雪月客登楼。把酒吟诗作胜游。水落贡船推不下。万夫疏凿使君忧。
拾遗○表
辛请赐谥表(乙丑五月○丽史辛传。下同。)
赐谥。实劝忠之方。显亲。为致孝之本。R陈危恳。庸黩聪闻。窃念臣父先臣颛。当圣上之勃兴。先诸藩而归附。钦遵正朔。谨守封疆。不吊昊天。奄辞昭代。若稽示终之典。敢请节惠之名。伏望陛下垂日月之明。廓乾坤之度。特颁殊宠。以慰贞魂。则臣谨当效先臣之精诚。祈一人之寿考。
辛请承袭表
建侯。所以绥远。袭爵。所以绍先。此帝王之常规。而人子之至愿。窃念臣爰从弱齿。遽丧严颜。念岁月之云徂。抚霜露以增感。第以藩宣之难旷。R用呼吁之益勤。伏望陛下大度包荒。同仁无外。优垂景命。被及微躬。则臣谨当保民庶于一方。祝圣人之万寿。(按公到南阳。谢上表曰。使还之日。即授臣知制教。殿下请承袭。俾臣草表文。天子嘉之曰。表辞诚切。高皇帝赐谥制亦曰。表辞恳切。)
本朝辨明诱辽东边将女直等事表略(甲戌○国朝宝鉴考事撮要)
至若行礼于辽东。是亦景仰于上国。当使价往来之际。有宾主交接之仪。在礼则然。于诱何敢。其有女直隶于东宁。既自作军而当差。安肯遣人而说诱。但辽东都司起取脱欢不花之时。其管下人民或有不即随行者。由彼安土。非臣勒留。无所供于我邦。各自守其旧业。
拾遗○笺
恭让朝辞右军总制使笺(辛未春○丽史本传)
臣之得谤。难可悉陈。请以殿下之所明知者言之。殿
下以臣充三军都统制府右军总制使。臣面请曰。诸将用军士为私属。其来尚矣。一日革之。旧家世族。无其役而食其田久矣。一日名属军籍。役加于身。臣恐大小归怨于臣也。殿下曰。将帅之革。宪司言之。三军之设。断自予心。卿何与焉。保无此谤也。臣复曰。臣若得谤。必达于聪闻。则殿下亦知臣无其事而得其谤。皆此类也。而臣之他谤亦明。岂非幸之中者乎。臣受命后。果有谤之者曰。道传回自中原。而三军之府遽设。此以五军都督之法而为之也。旧家世族。自此皆服贱役矣。万口一谈。牢不可破。户口成籍。堂臣言之。殿下可之。其事出于臣在中原之时也。刷盲人巫师之子。充乐工典仪寺。奉殿下之命而行之者也。无籍冒名之徒。怨户籍之不便于己者曰。道传之所为也。盲人巫师以此议为出于臣而诅之。革私田之议。臣初以为皆属公家。厚国用而足兵食。禄士夫而廪军役。俾上下无匮乏之忧。臣之志也。而志竟不行。寻请殿下免提调官久矣。而分田不均之怨。皆归于臣。然此小事也。殿下之所明知。臣不得辨焉。况事之大而怨之深者。虽非臣之所知。臣何自而免也。臣死于崔源之遣。则内以正先君之终。上以不欺于天子矣。死于不肯署名之事。则足以明伪辛非玄陵之后矣。死于胡使之却。则上以脱君父之恶名。下以免一国臣民与弑之罪矣。臣身虽死。有不死者存。岂非荣乎。若夫陷于谗谤之口。则上以遗君父不能保全功臣之累。下以招不能明哲保身之议。臣甚惧焉。愿殿下解臣见职。以保馀生。
拾遗○记
白岩山净土寺记(佚○按李穑净土寺双溪楼记曰。三重大匡福利君云岩澄公清叟。因绝涧伦公请命其楼。且以三峰郑氏记相示。寺之故详矣。而溪之为溪。楼之为楼。皆略之而不书。盖难乎命其名矣。)[本文缺]
拾遗○跋
本朝敕慰圣旨跋语(佚○丁丑)[本文缺]
拾遗○碑
丽朝积庆园中兴碑(佚○庚午)[本文缺]
拾遗○图
学者指南图(佚)[本文缺]
八阵三十六变图谱(佚)[本文缺]
太乙七十二局图(佚)[本文缺]
五行阵出奇图(佚)[本文缺]
讲武图(佚)[本文缺]
监司要约(佚)[本文缺]

[book_title]三峰集卷之十四
附录
事实
公讳道传。字宗之。奉化县人。检校密直提学云敬之子。少好学。游李穑门。与郑梦周，李崇仁，李存吾，金九容，金齐颜，朴宜中，尹绍宗等相友善。讲论不辍。闻见益广。为文章。汪洋浑厚。诸公咸推让之。(丽史本传本集及李存吾传通修)
恭悯王壬寅十月。登进士第。朴实榜下也。(按洪文正彦博，柳文僖淑掌试。用诗赋取士。多闻人。)癸卯春。调忠州司录。甲辰夏。除典校注簿。乙巳。转通礼门o候。(本传及选举志通修)
丙午正月。奔提学公丧。卜山月馀。未得吉地。适大雪尺许。而荣州先墓之域独无点雪。遂窆焉。人皆异之。十二月。又丁禹氏忧。庐墓终制。(按时士夫服父母丧百日即除。公前后罹艰。庐墓三年。恭让王教书亦云居父母忧。克终圣制。)讲究经籍。傍及诸子。(按时郑圃隐送孟子一部。公日究一纸或半纸。甚精熟。)南方学者多从之。教诲诸弟。皆能成立。(按南方学者如安秘判李按廉，成中书，金司农，庾版图之徒。从公游。皆登显仕。公弟道存。官至参判。道复判尹。)臧获壮。悉与弟妹。自取老弱。(本传本集及郑氏家传通修)
王为鲁国公主起马岩影殿。工役繁兴。民皆怨咨。公托周秦得失。作远游歌以讽之。(本集)
庚戌夏。除成均博士。时重营成均馆。以李穑兼大司成。增置生员。择经术之士金九容，郑梦周，朴尚衷，朴宜中，李崇仁兼教官。诸公荐公为博士。每日坐明伦堂。分经授业。讲毕相与论难。于是学者坌集。相与观感。程朱性理之学始兴。(本集及李穑传通修)
辛亥七月。特授太常博士。时　大明龙兴。王首先归附。　帝嘉之。赐祭服乐器。王将亲享太庙。(按本集。时王诛辛H。亲告太庙。)命公议礼数乐节。公考校钟律。肄习祭仪。比及卒事。礼无愆违。王甚器之。迁礼仪正郎兼成均太常两博士。仍尚符宝。视草诰院。掌铨选凡五年。(本传本集通修)
甲寅九月。王遇弑。权臣李仁任议立辛。公谓许锦，柳伯濡曰。势已成矣。难以去之。欲请王大妃临朝。计未遂。与伯濡叹曰。今日之举。无一个忠臣矣。及立。不告丧于　大明。公与典校令朴尚衷谓仁任曰。宜速遣使告哀。仁任曰。人皆畏惮。谁可行者。公曰。王被弑而不告丧。　帝必疑之。如或问罪。一国皆受其祸。仁任不从。(本传及李仁任传通修)
十一月。明使林密，蔡斌等还至开州站。护送官金义闻王薨。遂杀斌及其子。执密奔北元。公与郑梦周等谓仁任曰。先王不幸。天使不返。不早达朝廷。社稷危矣。仁任始从之。遣崔源告丧。且奏杀使之由。(辛传及郑梦周传通修)
辛乙卯。除成均司艺艺文应教知制教。召公等入书筵。讲大学书至穆穆文王于缉熙敬止。问右副代言尹邦彦曰。于缉熙敬止。何义也。邦彦不能对。曰。予尝谓儒者能通经书。今乃尔耶。公以仁敬慈孝之说。恳恳辨论。称善。(本传本集及辛传通修)
李仁任等。欲复事元。与宗亲耆老百官连名为书。将呈于元中书省。公与朴尚衷，林朴等力争。以为先王既决策事南。今不当事北。不署名。(本传及朴尚衷传通修)
北元使来。有夹攻　大明之意。仁任，池[欲迎之。公与金九容，李崇仁，权近上书都堂曰。若迎此使。一国臣民。皆陷乱贼之罪。他日何面目见玄陵于地下乎。仁任，庆复兴却其书不受。令公迎元使。公诣复兴第曰。我当斩使首以来。不则缚送于　明。复兴怒曰。如此则与叛臣金义何异。公备陈利害。辞颇不逊。又白太后以为不可迎。复兴益怒。与仁任不视事。乃流公会津县。台省侍从官送至东郊。廉兴邦遣裴尚度曰。吾已言于侍中。怒稍解。姑徐待之。公方饮酒。奋然曰。
道传之言。侍中之怒。各执所见。皆为国也。今王有命。岂以公言止乎。遂上马去。宰相闻之。以为犹不悛。欲遣人杖之。会有释器之乱乃止。(按释器。忠惠王子。护军林仲甫等。欲奉释器潜图不轨。○本传及金九容传通修)
十二月著心问天答二篇(本集)
丁巳七月。例徙于乡。又过四年。许于京外从所便宜。
遂结庐于三角山下讲学。学者多从之。(按公讲书于三峰斋。四方学者多从之。时乡人之为宰相者恶之。撤斋屋。公率诸生。往依富平府使郑义。居府之南村。宰相王某欲以其地为别业。又撤去斋屋。公乃移金浦。)常以训后生辟异端为己任。固城妖民伊金自称弥勒佛。惑众曰。我能致释迦佛。凡祷祀神o者。食马牛肉者。不以货财分人者皆死。若不信吾言。至三月。日月皆无光。又云。吾作用则草发青花。木结谷实。或一种再。又云。吾敕遣山川神。倭贼可擒也。愚民皆信之。撤城隍祠。事伊金如佛。僧粲英(按粲英辛昌师)曰。伊金所言。皆荒唐无稽。其言日月无光。尤为可笑。国人何信之如此。公曰。伊金，释迦。其言无异。但释迦远言他生事。人不知其妄。伊金近言三月事。虚妄立见耳。僧默然起。(本传及权和传舆地胜览通修)
癸亥秋。公从我　太祖赴咸州幕。时　太祖为东北面都指挥使。见　太祖号令严肃。卒伍整齐。密告曰。
美哉此军。何事不可济。　太祖曰。何谓也。公谬言曰。谓击倭于东南耳。营前有老松一株。请留诗松上。白而书之曰。苍茫岁月一株松。生长青山几万重。好在他年相见否。人间俯仰便陈踪。盖知天命所在而趣之也。(龙飞御天歌)
甲子夏。又赴咸州。七月。以典校副令。为书状官。从圣节使郑梦周入朝京师。请承袭及谥。时国家多衅。　帝震怒。将兵于我。增定岁贡。杖流陪臣金庾洪尚载等于远州。在廷之臣。惮莫肯行。且我国去南京凡八千里。除候风渤海。实九十日程。此时去　圣节才六旬。脱候风浃旬则馀日仅五十日。公与梦周受命即行。晨夜倍道。达于金陵。及节日进表。　帝嘉之始许朝聘。行人获释。(本集及郑圃隐集通修)
乙丑四月使还之日。即授成均祭酒知制教。五月。遣使请承袭及谥。使公草表文。(表见拾遗)　帝览而嘉之。特遣谥册使张溥，周倬等。册赐谥。制曰。表辞恳切。专事驰骋。不闲礼度。国人忧之。至是使公草仪注。仍肄习。动止。稍中节。溥等曰。礼仪可观。所见异于所闻。人皆喜悦。乞外补。出守南阳府。意有以也。多惠政。阖境称之。我　太祖荐之。召拜成均大司成。屡献计。(本传本集及辛传通修)
戊辰六月。废辛。立其子昌。先是公与尹绍宗等尝主谓辛氏者为忠。谓王氏者为逆之论。至是绍宗诣我　太祖军前。献霍光传。遂废。欲择立王氏。曹敏修谋立昌。即仁任侄女谨妃所生也。恐诸将违已。以李穑为时名儒。欲籍其言。密问之。穑曰。当立前王之子。遂立昌。公始与穑等岐贰。(辛昌传象村汇言通修)
辛昌以公充书筵侍读。未几擢密直副使。是时。田制大坏。势家互相兼并。一人所耕之田。其主或至于七八。而当输租之时。人马之供亿。求请抑买之物。行脚之钱。漕运之价。倍蓰于其租之数。毒痛日深。民皆怨咨。公深知其弊。慨然欲革私田。力赞我　太祖。尽取境内之田。属之公家。计民授田。以复古者田制之正。旧家世族以其不便于已。多方沮毁。使都堂议利害。侍中李穑以为不可轻改旧法。持其议不从。赵浚，尹绍宗附公议。郑梦周依违两间。　太祖竟革之。(本传本集及赵浚传通修)
十月。公知贡举。知申事权近同知贡举。取进士。赐李致等三十三人及第。(选举志)
己巳十一月。我　太祖与公及判三司事沈德符，赞成事池涌奇，郑梦周，政堂文学契长寿，评理成石U，知门下府事赵浚，判慈惠府事朴葳等。会兴国寺。议曰。，昌本非王氏。不可奉宗祧。又有　天子之命。(按是岁九月。门下评理尹承顺等回自京师。钦奉　圣旨。节该高丽君位。自王氏被弑绝嗣。后虽假王氏以异姓为之。非三韩世守之良谟。果有贤智陪臣在位。定君臣之分。则虽数十岁不朝。亦何患哉。)当废假立真。奉定妃教放昌于江华。迎立恭让王。封公奉化县忠义君。赐输忠论道佐命功臣号。拜三司右使。给田一百结奴婢十口白金五十两厩马一匹23帛等物。上笺谢恩。(教文见下○本传及恭让王世家通修)
王即位之夕。王婿姜淮季父蓍入谓王曰。诸将相立殿下者。只欲图免已祸。非为王氏也。殿下慎勿亲信。思所以自保。王婿禹成范侍侧闻之。告其母尹氏。尹氏从兄绍宗闻之以告。公及诸功臣遂进言于王曰。殿下甫即位。谗言遽入。臣等惶惧无已。殿下若信谗言。即罪臣等。若以臣等黜伪姓。复立王氏。为有功于宗社。请罪谗人。使上下无间焉。王顾左右默然。公及诸功臣俯伏良久而退。(沈德符传龙飞御天歌通修)
时有献大虎者。公曰。诸道曲献。却之便。否则请付有司。以备国用。如大虎。道路舁举至数十人。且其肉不登俎豆。将安用之。王以为然。贡献悉付有司。(本传)
庚午正月。王始开经筵。以公及郑梦周知经筵事。与诸讲官。分四番进讲。王谓公曰。今欲罢伪朝添设职。(按辛以添设职赏军士。自奉翊通宪至七八品无数。时人有车载斗量之讥。)其术何由。对曰。古之用人之法有四。曰文学曰武科曰吏科曰门荫。以此四科举之。当则用之。否则舍之。其谁有怨。又问秩高者。处之何如。对曰。昔宋时。为散官设大丹馆，福源宫。或授提调。或授提举。今亦效此别置宫城宿卫府。而位密直奉翊者。为提调宫城宿卫事。三四品。提举宫城宿卫事。然则政得其宜。体统严矣。又问居外者。处之何如。对曰。在京城者处之如此。则在外者争来赴卫王室矣。然后以秩高下。或为提调。或为提举。王从之。遂置宫城宿卫府。公又言唐用人之法。条目有五。一曰教养。成其才德。二曰选举。取其秀出。三曰铨注。当其职任。四曰考课。其功过。五曰黜陟。示其惩劝。条目中又各有条目。博学经史。通晓律令。肄习射御三者。教养之条目也。文学才干武艺门荫四者。选举之条目也。有德望识量者为相。有智略威勇者为将。敢言不讳者为台谏。明察平恕者为刑官。通习筹数者主钱谷。巧思精敏者主工匠。此六者。铨注之条目也。公耳忘私。勤其职任为功。瘠公肥私。旷官废职为过。此二者。考课之条目也。进职秩加俸禄为陟。削官职窜贬为黜。此二者。黜陟之条目也。本朝用人之法大毁。欲教养则师道不明。欲选举则以私蔽公。欲铨注则贤愚杂进。欲考课则请谒烦盛。欲黜陟则贿赂公行。五者皆废。何从得人乎。近分遣五道黜陟使。是不揣其本而齐其末也。王深然之。令经筵检讨官韩尚敬书其言以进。(本传及恭让王世家选举志通修)
四月。王赐教书于公及诸功臣褒美之。赐厩马一匹白金五十两帛绢各五端。(恭让王世家)
闰月。公及诸功臣上书辞职。命视事。时台谏论李穑，曹敏修立昌之罪。知申事李行曰。台谏之论。安知非功臣意耶。以穑为座主。令右代言赵仁沃代署名。台谏劾行及仁沃。王不得已罢之。公与诸功臣上书以为台谏论列。非臣等所知。，昌之党。忌疾兴讪。请避位弭谤。以保性命。皆杜门不视事。王命评理裴克廉署事都堂。大提学安宗源，左使权仲和等。请令就职。王曰。卿等其图之。对曰。古者一相辞职。都堂皆改批。今亦宜改批。令出视事。王从之。公及诸功臣诣阙拜谢。王召入内殿。赐酒慰之。乃出视事。(李穑传)
六月。除政堂文学。如京师贺　圣节。且辨诬也。时坡平君尹彝，中郎将李初诉于中朝曰。　李侍中立瑶为主。瑶非宗室。乃其姻亲也。瑶与　李(太祖旧讳)谋犯上国。公入奏曰。尹彝，李初诬妄。臣不敢先辨虚实。乞遣钦差一官前来究问。仍许臣赴京面奏。钦奉宣谕。　圣旨曰。尹彝李初谋乱汝国事。朕既不信。已曾断罪。汝国复何虞疑。(恭让王世家)
金宗衍之狱起。鞫其党李芳春等。芳春曰。宗衍谓吾曰。　李侍中性本慈仁。但以郑梦周，赵浚，郑道传等所诱。令我至此。我欲与权格等同谋害之。鞫权格。格曰。宗衍语予云。吾与池涌奇等。谋以害　李侍中，梦周，道传等。何难之有。遂捕宗衍瘐死。(金宗衍传)
宪府劾检讨官申元弼矫世子旨。王为罢其职。既而怒言者欲罪之。公曰。元弼乃殿下潜邸旧臣。若宥其罪。言者必谓殿下喜怒出于私。非初政美事也。王怒稍解。拜政堂文学同判都评议使司事兼成均大司成。王命撰积庆园中兴碑。(按积庆园。即恭让王四亲庙。)赐衣一袭厩马一匹。(本传)
辛未正月。省五军为三军都总制府。以公为右军总制使。公辞曰。三军之作。臣在中朝。宪司所建白。臣不知也。然罢元帅为三军。以臣为总制使。则诸帅失职者必怏怏曰。道传革元帅。自为总制。怨刺并兴。臣又不便弓马。不敢当。且革私田改冠服等事。皆非臣所为也。左右皆目臣。臣又冒处是任。则谗言日至。臣其危乎。愿更命他人。王曰。大国三军。古制也。中为权臣所废。宰相各称元帅。一民莫非其有。今革元帅立三军。此复古之机也。总制重任。议诸两侍中。以卿为之。卿毋辞。公曰。傥有谗言。请勿纳。永保微臣。遂不辞。王悦。二月。与诸总制阅所总兵。分番宿卫。(本传及恭让世家通修)
王自南京还都。次桧岩寺。以诞辰礼佛饭僧。公曰。诞辰饭僧。虽非古典。但出于臣子则可矣。未闻人君自祈福利。不听。王欲营演福寺塔殿。令京畿，杨广民输木五千株。牛尽毙。民甚怨之。公极言其害。寻以病乞退。不允。成均生员朴础等上疏曰。兼大司成郑道传发挥天人性命之渊源。唱鸣孔孟程朱之道学。辟浮屠百代之30诱。开三韩千古之迷惑。斥异端息邪说。明天理而正人心。吾东方真儒一人而已。是上天授殿下以皋陶伊傅之佐。以兴尧舜三代之盛于中兴之日也。殿下以道传辟佛之策。为祖宗之罪人欤。金_奉佛之说。为殿下之忠臣欤。(按典医副正金_上书。请上顺圣祖之弘愿。重营佛寺。加给田以兴释教。王嘉纳其言。)臣等亦未敢知也。殿下疑道传之正学。信金_之邪说。则岂不取笑于天下。见讥于万世哉。(本传及金子粹传通修)
四月。王下教求言。公上疏曰。殿下即位以来。蒙赏受刑之人。有事同而施异者。金伫之言一也。有置于极刑者。有加擢用者。金宗衍在狱致逃一也。其监守官吏一诛一用。其在逃谋乱一也。同谋容隐之人。或生或死。臣愚不知刑诛而死者为有罪邪。则擢用而生者独何幸欤。擢用而生者为无罪邪。则刑诛而死者独何辜欤。，昌窃我王氏之位。实祖宗之罪人。而为王氏子孙臣庶所共雠也。其族姻党与。不加刑诛则屏诸四裔而后快于人神之心。昔武才人以高宗之后。夺其子中宗之位。五王举义退武氏。复立中宗。武氏母也。中宗子也。以母之亲。夺子之位。胡氏尚讥五王不能断大义。诛其罪而灭其宗。况昌之于王氏。无武氏之亲。有武氏之罪。则族姻及其党与。奚啻武氏之宗也。诸将回军。议立王氏。此上天悔祸。祖宗阴相。王氏复兴之机也。有沮其议。卒立子昌。使王氏不复兴者(按指李穑)有谋迎辛。永绝王氏者(按指禹玄宝)其为乱贼之党。王法所不容也。殿下既全其生。置之远方。
可也。今皆召还于家。慰而安之。若以其罪为诬也。其沮王氏而立伪昌者。诸将之所共知也。亲自招服。明有辞C。其迎辛而绝王氏者。金伫，郑得厚言之于前。李琳，李贵生招承于后。此而谓之诬也。天下安有乱臣贼子之可讨者也。请以中宗，三思之事明之。武氏之党最用事者三思也。五王既立武氏之子为帝。故三思得免其机上之肉。则五王不惟有功于中宗。于三思亦有天地再造之恩也。彼三思曾不是思。自疑其罪为世所不与。日夜谮五王曰。权重恃功。以惑中宗之心。中宗以三思爱已而亲之。以五王为权重而忌之。卒之五王戮而中宗弑。以亲则母之侄也。以恩则活其生也。不得其力而得其祸。谗人之谋。驯致其道。至于亡人之身灭人家国。以底自败而后已。如三思者。岂有古今之殊也。臣等虽遭五王之害。无足恤也。为王氏已成之业惜之也。若曰保无此事。言之者妄也。彼中宗之心。岂不为保也。卒贻后人之笑。臣恐后之笑今。犹今之笑古也。仍缴辞笺以进。不允。当时上书者甚众。而公对为第一。王每称之。然以尽言不讳忤旨。(本传下同)
公以武三思比禹玄宝党。王不悦公。(按禹成范。玄宝孙也。为王婿。故不悦公。)而玄宝及李穑之党亦恶公。公又上书都堂。请诛穑，玄宝曰。窃谓刑之大者。莫甚于篡逆。其沮王氏而立子昌。迎辛而绝王氏者。篡逆之尤。乱贼之魁也。宜当具论罪状。启于殿下。与国人告于太庙。数其罪而讨之。然后在天之灵慰矣。臣民之愤雪矣。天地之经立矣。宰相之责塞矣。若曰。人之罪恶。非我所知也。生杀废置之权。人主所司也。宰相何与焉。则董狐岂以赵盾不讨弑君之贼。加恶名乎。若曰。所谓罪人。有儒宗焉。有连婚王室者焉。其法有难议者也。则昔林衍废元王。立母弟C。衍先定其谋。而后告侍中李藏用。藏用不知所为。但曰唯唯而已。后元王反正。以藏用位居上相。不能寝其谋禁其乱。废为庶人。今李穑之为儒宗。孰与藏用。其首倡邪谋。沮王氏而立子昌者。孰与藏用。但唯林衍之谋而已。或曰。穑之言曰虽H子。玄陵称为已子封江宁大君。又受　天子诰命。其为君成矣。又既已为臣矣而逐之。大不可也。此其说不亦是乎。则曰王位。太祖之位也。社稷。太祖之社稷也。玄陵固不得而私之也。又天子诰命。一时权臣以为玄陵之子。欺而得之也。后天子有命曰。高丽君位绝嗣。虽假王氏以异姓为之。亦非三韩世守之良谋。又曰。果有贤智陪臣。定君臣之位。则前命之误。　天子亦知而申之矣。安敢以诰命藉口乎。其为臣之说。抑有辨焉。纲目前书审食其为帝太傅。周勃，陈平为丞相。后书汉大臣等诛子弘。迎代王恒即皇帝位。其书曰帝曰丞相者。非为臣之辞乎。曰大臣曰诛子弘者。非讨贼之辞乎。不独此耳。武才人称帝已久。狄仁杰荐张柬之为宰相。柬之废武才人。迎立中宗。其荐为宰相者。岂非为臣也。废武才人者。亦讨其为贼也。百世之人。称周，陈安刘。张柬之复唐之功。未闻罪数公为臣而废旧主也。或曰。其谋迎辛者。正子昌在位之时。虽无辛之迎。王氏安得复兴乎。其曰。迎辛而绝王氏。以罪加之之辞也。当是时。忠臣义士奉　天子之命。议黜异姓。以复王氏。伪辛之党。先得礼部咨知。　天子之有命。忠臣之有议。谓子昌幼弱。谋立其父。以济其私。此非谋迎辛而绝王氏乎。况彼之言曰。戊辰年废立之时。斯文有异议。所谓异议者。议立王氏也。又倡言于众曰。诸将议立王氏。吾父沮之。吾父之功大矣。此言流闻于，昌之耳者深矣。使，昌得志。斯文与诸将。果得保其首领乎。其自处之薄。为何如也。自以立王氏为异议。沮王氏为己功。今以立伪辛为异议。沮王氏为重罪。不亦可乎或曰。穑与玄宝。未尝弑也。比而同之于陈恒，州吁。不亦过乎。又安知诬其罪而误蒙也。则不有胡氏之说乎。弑君立君。宗庙犹未亡也。移其宗庙。改其国姓。是灭之也。岂不重于弑也。今党异姓而废王氏之宗祀者。实胡氏所谓移其宗庙而灭同姓也。其罪亦不止于弑也。又古之大臣。人有告其罪者。囚服请罪。如汉霍光。以武帝顾命大臣。拥立昭帝。功德至大。人有上书告其罪者。不敢入禁中而待罪于外。以此观之。苟有告罪者则当涕泣切请躬对有司。辨明其罪。然后其心安焉。岂有诱妻子上书。假托疾病。就医于外。不与明辨乎。是则自知其罪。辞屈难辨必矣。春秋讨贼之法。虽其踪迹未著。尚探其意而诛之。况踪迹已著如此者乎。又上笺辞右军总制使。(笺见拾遗)谏官言道传功在社稷。上笺辞职。屡日不答。待功臣不可如此其薄。乃复为政堂文学。台省交章请玄宝罪。王以成范故不听。使人于我　太祖请禁台省论奏。　太祖V曰。王曾谓我指挥台省乎。
王忌我　太祖功高得众心。又旧家世族。怨革私田。多方诬毁。昌之党连姻王室。朝夕谮诉。王信谗言。
日夜与左右潜图除之。　太祖困于谗说。谓公及南等曰。吾与卿等戮力王室。而谗言屡腾。恐吾辈不得容。吾当东归以避之。先令家人趣装将行。公曰。　公之一身。宗社生灵之所系。岂可轻其去就。不如留相王室。进贤退不肖。以振纪纲。如此则王庶几有悟。而谗言自息矣。今若退居一隅。彼谗者必诬以蓄异心。祸且不测矣。　太祖曰。昔者。子房从赤松子游。高祖不之罪。我心无佗。王岂罪我哉。相与论议未决。都镇抚黄希硕因家臣金之景白　夫人康氏曰。道传，等劝　公东归。事将非矣。不如去此数人。　康氏信之。告于　太宗曰。道传，等皆不可保。对曰。　公困于谗说。有引去之志。道传，等力陈利害。以止其行者也。乃责之景曰。数人。与　公同休戚者也。汝勿更言。王召公。公辞疾不赴。遣代言安瑗敦谕乃至。王问穑，玄宝罪。公对如疏意。语若悬河。王曰。穑罪状稍著。玄宝罪犹未白。公曰。穑罪已著。宜置极刑。以示不忠。若玄宝者。罪状未白。故台谏交章请流远地。臣亦以为宜使淑慝异处。王曰。穑，玄宝事。寝之已久。今有抗疏者。必卿疏为之阶也。卿近不见寡人者。亦以此也。公曰君臣之义。情同父子。譬如父责子不孝。而明曰又爱之如初者。天理之不掩也。殿下今虽责臣。后若推诚任臣。敢不奋励。今当农月。天久不雨。殿下召臣面议。天乃雨。昔霾霖禾谷不茂。殿下召臣议政事。阴雨霁。殿下以为何如。脱有奸党。矫旨罪臣。臣请面启然后伏罪。王不悦。(本传及龙飞御天歌通修)
九月。宪司劾纠正朴子良等不迎执义禹洪得。下狱鞫之。辞连公。出为平壤府尹。省宪刑曹上疏劾公阴诱纠正。非毁台谏。请置极刑。王以功臣宥之。复论公滥居功臣之列。内怀奸恶。外施忠直。染污国政。请加其罪。王放归其乡奉化县。台省交章曰。道传滥受大爵。混淆朝廷。请收告身及功臣录券。明正其罪。王只收职牒录券。移配罗州。大司宪金凑等上疏论其子典农正津，宗簿副令泳。(按泳本传作澹误。澹。公弟道存之子。)废为庶人。寻量移公于奉化县。(按禹宝传曰。宪司上书请李穑罪。而不及禹玄宝。纠正朴子良等相与讥议。时玄宝子洪得为执义赴衙。子良等不庭迎。大司宪金凑劾之。下子良等于巡军鞫之。万户柳曼殊曰。所司论玄宝等罪。密封以闻。若等何由知之。子良曰。闻诸纠正安升庆。升庆曰。前此诣郑道传第。问曰。闻公上书言事甚切。然乎道传曰。然。其言书中之事。予闻之。遂不迎洪得。又见道传问曰。近者省宪，刑曹论，昌，彝，初之党。具密封以闻。见乎。道传曰。若等以，昌，彝，初之党为大恶。然其事已矣。吾所间止此尔。于是杖子良升庆配水军。省宪上疏劾流公于奉化县。○本传)
壬申春。宥还荣州。时秉国政者。忌我　太祖威德日
盛。中外归心。又知公及赵浚，南等有推戴之谋。尝欲乘机图之。闻　太祖畋于海州坠马。体甚不平。遂嗾谏官金震阳等曰。　李(太祖旧讳)今坠马病笃。宜先剪羽翼赵浚，郑道传等然后可图也。震阳等上疏曰。郑道传起身贱地。窃位堂司。织成萋斐之罪。连坐众多之人。赵浚与道传同心。相扇变乱。卖弄权势。诱胁诸人。南希合浚与道传之意。敢发轻辱不敬之言。以激上意而逞其欲。请收浚等职牒功券。鞫问其罪。明正典刑。道传仍于贬所典刑。垂戒后来。疏上。留中不下。(本传及郑梦周金震阳等传通修)
翌日。震阳等伏x更请。王召侍中沈德符，郑梦周议。遂依申。流浚等远地。公亦在流中。而知申事李詹遗忘不录。震阳等据依申遣人于奉化。执公囚于甫州。(按甫州今醴泉郡)大司宪姜淮伯，执义郑熙，掌令徐甄等。上疏请公等罪。震阳又言古人云。去草不去根。终当复生。去恶不去根。其恶滋长。赵浚，郑道传恶之根也。南，尹绍宗等。养其根而滋蔓者也。昨臣等上章请诛。而惟道传特蒙允许。馀止贬外。罪同罚异。请将浚等并置极刑。王愕然曰。我初无诛道传之语。命移流公于光州。台谏连日交章。伏x廷诤。请诛公及浚等。王命先鞫等诸人。辞连浚道传然后可并鞫之。六月。召还赐米豆百石。给其子津泳告身。复封公忠义君。(本传及金震阳传通修)
七月。公及南赵浚等协谋。推戴我　太祖。奉传国宝诣邸。　上遂即位。(按赵浚上笺曰。日者　殿下不幸坠马。手握国政者。嗾台谏谓臣与郑道传，南为　殿下之腹心。乘间骋谋。罗织罪辜。先行窜逐。次图　殿下。凶党益肆。祸在晷刻。天怒民离。三韩幡然。推戴　殿下。天命人心。既至于此。　殿下欲守子臧之节。其可得乎。)定开国功臣。次第论赏。封公奋义佐命开国功臣，崇禄大夫，门下侍郎，赞成事，同判都评议使司事，判户曹事兼判尚瑞司事，宝文阁大学士，知经筵，艺文春秋馆事兼义兴亲军卫节制使奉化伯。加实封户。立碑纪功。建阁图形。追赠三代。嫡长世袭。不失其禄。宥及永世。载诸信书以赐之。(本集及　国朝宝鉴稗乘通修)
上命都承旨闵汝翼。令公撰到　御讳表德投进。遂进字说。(说见集中○本集)
殿中卿卞仲良与兵曹正郎李荟言曰。自古政权兵权。不可兼任一人。兵权宜在宗室。政权宜在宰辅。今赵浚郑道传南等。既掌兵权。又掌政权。实为不可。上闻之怒曰。此数人皆我股肱之臣。终始一心者。如或可疑。谁可信者。为此言者。必有以也。命大司宪朴经同巡军杂治。流仲良于宁海。荟于顺天。(国朝宝鉴下同)
公与裴克廉等启曰。王子诸君服御驺从。不可不备。用度不可不足。乞于本科外加赐土田。　上从容语潜邸时事曰。本科百馀结。亦不至饥寒。若又加赐则人必谓予私己子也。况京畿土田有限。岂可滥给。卿等若欲加给则先给功臣。以例及之乃可。公取周礼司马L狩之法。晋魏齐秦(按晋文被庐之L。齐≈枝击。魏惠之武卒。秦昭之锐士。用兵之法。)穰苴，李靖，诸葛武侯等兵法。作五行阵出奇图。又增损司马法。作讲武图以进。　上善之。命军士肄之。(本集下同)
冬。以门下侍郎赞成事朝京师。谢　圣恩且贺正也。帝遇之加礼。不为防限。及还在途。　上特遣重臣。劳以宫酝。
癸酉七月。撰进文德曲，梦金尺，受宝乐词三篇。(词见集中)　教曰。顾予之德。安敢擅其美名。然思创业之未易。念守成之尤难。当荐之　宗庙。奏之朝廷。　命赐内厩马一匹表里各一段。
甲戌六月。　上命都承旨韩尚敬。取进公所撰经国典。览而嘉之。特赐段子，彩绢各三匹。厩马一匹，白金五十两。(按河更详定。名以经济六典。)
冬。定都汉阳。　命公相宅。僧无学欲以仁王山作镇。白岳木觅为龙虎。公难之曰。自古帝王皆南面而治。未闻东向也。无学曰。不从吾言。垂二百年。当思吾言矣。竟从公言。以高丽肃宗所营基址狭隘。遂相其南。亥山为主。壬坐丙向。先是新罗僧义相有言曰。择都汉阳者。不信僧言。必有郑姓人出而是非之。至是果验。(五山说林，众村汇言通修。)
帝以本国遣人至辽东。赍布帛金银。假以行礼诱边将。又遣人说诱女直。潜渡鸭绿江等事。下手诏责之。上命公撰辨明表文以进。(表见拾遗○国朝宝鉴，考事撮要通修。)
是岁。著心气理三篇。(本集)
乙亥正月。撰进高丽史。先是　上命公及郑总等修高丽史。因李仁复，李穑所撰金镜录撰之。仿通鉴编年法。而以元王以下。事多僭拟。称宗者书王。称节曰者书生曰。朕则书予。诏则书教。陛下太后太子之称谥号官号之类。多所更改。书凡三十七卷。至是投进。命赐内厩马一匹，白银五十两，段子一匹，23绡一匹。(本集及　国朝宝鉴通修)
上以判中枢事李茂曾镇全罗道。有威惠。民所敬服。即命观察于其道。将行。公抄录周汉以来至　本朝监司沿革得失之迹。附以先儒所论之说。又以善最作考课之法。定其分数。使刺举者有以依据。名之曰监司要约以赠之。(权阳村集)
十月。汉阳宫　庙既成。　上亲祭　太室。御正殿宴。公等赐厩马一匹。(本集及权阳村集通修)
上命公名新宫诸殿及诸门。公撰名并书所撰之意以进。(按撰进后颁赏。在丁丑五月。)名新宫曰景福。燕寝曰康宁。东小寝曰延生。西小寝曰庆成。燕寝之南殿曰思政。其南正殿与门曰勤政。东西二楼曰隆文隆武。南曰正门。(按后改光化。宫殿及门名疏注见集中。)东白建春。西曰迎秋。北曰神武。都城八门。南崇礼。东兴仁。西敦义。北肃清。东北弘化。(按后改惠化)东南光熙。西南昭德。(按后改昭义)西北彰义。都城内外四十九坊。亦公所名也。(按公在寿进坊。不得其终。人以为谶。盖进与尽同音也。后改寿重。)又制进新都八景诗。(诗见集中○本集及　国朝宝鉴稗乘通修。)
上以庚申夜。召公及诸勋臣。置酒张乐。酒酣。　上谓公曰。寡人之得至于此。卿等之力也。相与敬信。期至子孙万世可也。公对曰。齐桓公问于鲍叔曰。何以治国。鲍叔曰。愿公无忘在莒时。愿仲父无忘在槛车时。臣愿　殿下无忘坠马时。臣亦无忘锁项时。(按锁项。谓囚系甫州时。)则子孙万世可期矣。　上曰然。工歌文德曲。目公曰。此卿所撰进。卿宜起舞。公即起舞。　上令脱上衣以舞。赐龟甲裘。欢甚彻夜乃罢。(本集及　国朝宝鉴通修)
上尝宴韩山伯李穑。闻文德，武功二曲。　教曰。歌颂功德。实惟过情。每闻此曲。予甚愧焉。公对曰。　殿下有此心。歌所以作也。　上欢甚。解所御乌犀带以赐。(国朝宝鉴，权阳村集通修。)
公承　命制进贺正表笺。(表笺佚○按权近陈情笺曰。丙子贺正之表。臣独修改。而郑道传未尝同修之。故亦辨明之。臣所赍来宣谕及咨。皆不复言道传赴京事也。○国朝宝鉴，考事撮要。)
是岁著经济文鉴。(本集下同)
丁丑五月。撰进　敕慰　圣旨跋语。先是。　神德王后升遐。遣使告讣。　帝降敕慰谕。恩礼旷绝。　上命录全文勒诸贞珉。使公撰进跋语。特赐白银五十两，内厩马一匹，段子一匹，23绡一匹。
是岁。著经济文鉴别集。
集国初群英真迹。公欲传国初名臣笔迹。使或作诗文。或书古人诗文。题曰国初群英真迹。(权阳村集)
十二月。以公为东北面都宣抚巡察使。　命修治　园陵。(德陵安陵)享用盛礼。且划定郡县地界。缮城堡。置站户。许以便宜从事。(本集及　国朝宝鉴通修)
戊寅正月。公遣其从事崔兢(按崔兢前掌令)启事。　上以中枢院副使辛克恭为都宣慰使。以手书赐衣酒于公。(书见下○国朝宝鉴下同)
以公及花山君权近为成均馆提调。集四品以下儒士。讲习经史。
夏。公告病数日。著佛氏杂辨十九篇。论轮回及五行医卜之说。尤为明备。(本集)
九月恭昭之难。公不得其终。(按时有南山往伐。石钉无馀之谣。南谓也。钉与郑同音谓公也。馀。俚释。与南音相似也。公与果及于难。)　上王北幸闻公死。惊叹曰杀我元勋。(郑氏家传)
太宗辛卯。命追正公及黄居正，孙兴宗罪。废为庶人。禁锢子孙。初。中朝太仆少卿祝孟献之还也。李穑子孙以河，权近所撰行状。嘱孟献求铭于中国。至是孟献以国子助教陈琏所撰碑铭授通事送之。其文有恭让君立。用事者忌公不附己。劾贬长湍等语。谏院请河，权近之罪曰。碑铭言用事者忌公不附己。指谁而言欤。请讯。上书自辨曰。忌公者。指南，郑道传而言也。如缢杀李种学杖杀李崇仁等六七人之事。此岂　太祖所知哉。　上曰。崇仁，种学之死。
予曾不知。即命宪司实。果教书使孙兴宗，体覆使黄居正。承公及嗾。杀种学等。　上曰。兴宗，居正听权臣嗾。滥杀无辜。污　太祖好生之德。当论以重律。政府启曰。种学，崇仁皆高丽遗党。道传等欲卫我社稷耳。岂有他心。功臣赵英茂，韩尚敬，郑擢等亦上书言郑道传，南等。嗾兴宗，居正。使受杖之人。枉致于死。迹虽有罪。其情可恕。　上曰。非为崇仁，种学复雠也。为天下万世计也。乃命公及兴宗，居正废为庶人。子孙禁锢。以开国功高勿论。(按稗乘。雌黄纷纭不一。如李牧隐穑遇害事。见金时让逐睡篇。金草屋震阳被杀事。见申钦汇言。禹洪寿等枉死事。见禹玄宝家传。车云岩原\族诛事。见雪冤录。人皆疑公乘机逞憾。而黯l难明。唯李种学，李崇仁事。见于国乘。若以枉杀忠贤罪公。则奚独举此两李。由此推之。稗乘说。亦难尽从。○国朝宝鉴东阁杂记通修。)
礼曹上元会乐章次第。以梦金尺，受宝为首。　上谓代言等曰。图谶不足信也。今宝之说。其一曰三奠三邑。应灭三韩。人谓三奠为郑道传，郑总，郑熙启也。熙启无才德无勋劳。是果应时而出乎。(国朝宝鉴下同)
丁酉。　上谓吏曹判书朴信曰。我朝谶书所言木子走肖之说。郑道传以为此必好事者之所为。然竟从是书。遂上宝之曲。大臣莫不信之。予不之信也。　世宗癸卯。命柳观，尹淮改修公所定高丽史凡例。初公修史。多所更改。至是河献议于朝曰。郑道传所撰史。多没其实。是非出于爱恶。善恶谬于旧史。宜就加笔削。未就而卒。　上命观等与卞季良雠校。观欲仿朱子纲目编之。季良欲仍公所改。史官李先齐等曰。官号虽僭。皆当时之制。称制称敕。亦不可没实。虽曰正名分。当与春秋郊E大雩。同垂以为鉴戒。何可更改。季良不以为然。淮以启。　上曰。孔子之春秋。朱子之纲目。皆因其实而录之。岂记事之例不容不尔耶。今之秉笔者。既不能窥圣人笔削之旨。则但当据事直书。褒贬自见。足以傅信于后。不必为前代之君欲掩其先。轻有追改以没其实也。其改宗称王。可从实录。庙号谥号。不没其实。凡例所改。以此为准。乃命观，淮悉从旧史。
公所著诗文凡八编。刊行于世。而学者指南图，八阵三十六变图谱，太乙七十二局图，五行阵出奇图，讲武图，监司要约诸书。高丽史三十七卷佚不传。经济议论。采辑程氏易传五位爻象。始乾至萃。自萃以下。卷帙残缺不完。(本集)
公娶崔隰女。封庆淑宅主。有二子。津。丽朝典农正。入我　朝。录开国原从勋。历事　太宗　世宗。官至刑曹判书。赠议政府右赞成。谥僖节。泳。少尹。曾孙文炯。世宗丁卯登第。历舍检，五道观察使，三道节度使，吏，户刑判书。　世祖朝选清白吏。寻拜右议政。(按政府先生案检校政丞)谥良敬。历事　六朝。文炯子叔墀。吏曹参判。叔墀孙元俊。奉城尉。尚　成宗女贞顺翁主。(按恭昭之难。公不得保其终。然　朝家不用收司之律。至　太宗辛卯。坐于孙兴宗，黄居正之狱。免为庶人。禁锢子孙。而司寇津，端揆文炯。以其子若孙之近。相继登显于　太宗，世宗时。无所连累。岂其所坐之案。容有可恕者。而　圣朝延世之典。为得念功之义欤。此必有所以然。而文献无徵。然孙，黄之狱。掌令李仿劾知议政府事朴经误议孙，黄之罪。有朦胧启闻等语。议政府请曰。朦胧者。以白为黑。以是为非之谓也。臣等见此。阖府惊骇。愿下仿攸司治罪。　上从之。下仿巡禁司狱。既而谓金汝知曰。李仿之事。未为不是。大臣予所敬重。不得已从之耳。遂宥之。盖　上于此时。察公冤。释其锢。津无碍甄叙。文炯亦得赴试也欤。○郑氏世谱)
教告文
恭让王教曰。恭悯王不幸无子薨逝。贼臣李仁任欲专政权。贪立幼孽。诈以辛称王氏。立以为主。侍中李(太祖旧讳)奋忠倡义。乃与沈德符，郑梦周，郑道傅等上奉天子明命。谋及宗亲耆老文武臣僚。启奉恭悯王定妃之命。废，昌父子。以予于王氏最亲。俾承祖宗之统。虽予寡德未堪负荷。　李(太祖旧讳)等正名兴复。再造王室。其功实不在太祖开国功臣之下。带砺难忘。壁上图形。父母妻封爵。子孙荫职。宥及永世。主者施行。洪武二十二年十二月十八日。(恭让王世家下同)
赏功臣告庙文日。汤举伊尹。缵禹旧服。太甲克终。伊训是赖。陟相太戊。格于上帝。太公鹰扬。天下宗周。而与周公。夹辅王室。锡封于齐。藏在盟府。其孙桓公。一匡尊周。汤祀六百。周过其历。国祚长久。后世莫及者。实由不忘伊，吕弼亮之功。获其子孙众贤之忠。汉资三杰。而张良为帝者师。不使论道。听其辟谷。何刀笔吏。乃为相国。亦系于狱。信族布反。矢中帝身。国无其人。再传中绝。刘几为秦。其视商周开国之功。阿衡，尚父。俾辅后嗣。以致至理。一何远哉。圣祖报功。裴，洪，申，卜，庾，崔六公。图形对御。与享太庙。春秋不忒。三十一传。至恭悯王。无子暴薨。国祚中绝。，昌亲姻。心腹爪牙。根据中外。除去之难。如拔山岳。侍中　李(太祖。旧讳)至忠奋发。首倡兴复。沈德符，郑梦周，池涌奇，契长寿，成石U，赵浚，朴葳，郑道传。从而赞之。遂除二凶。我祖宗三十一代配天之祀。得以复续。昔者文非四人。无以造周。武有九人。乃集大勋。今兹兴复。诚由圣祖阴佑。亦惟　(太祖旧讳)等忠诚贯乎日月。公正著于三韩。大顺而天佑于上。大信而人服于不。故能使仁任，，昌卵翼之人。幡然效顺。市不易肆。人无变色。不崇朝而归王氏。R诣祖真。告功行赏。锡邑　(太祖旧讳)封君世袭。德符以下。封忠义君。皆许承袭。俾世其禄。图形于阁。勒功于碑。带砺为誓。藏之祖庙。愿圣祖。佑后嗣王与九人后。同心同德。敬天畏民。上奉宗庙。下保生灵。共享天禄。以克永世。后嗣王不念中兴之艰。使九人后或失邑爵。圣祖殛之。无俾享国。非臣私九人。实嘉九人出万死计。委身社稷。兴复王氏。使我祖祀。与天无极。(赐功臣录券。沈德符青城郡忠义伯。田一百五十结。奴婢十五口。郑梦周，契长寿等七人。并忠义君。各田一百结奴婢十口。其录券依开国功臣裴玄庆例。称中兴功臣。父母妻封爵。子孙荫职。直子超三等。无直子。甥侄女婿超二等。子孙政案。皆称中兴功臣某之几世孙。宥及永世。丘史七名真拜。把领十名许初入仕。)洪武二十二年十二月二十九日。
封公奉化县忠义君。赐输忠论道佐命功臣号。拜三司右使。教曰。卿学通天人。识贯古今。早捷科第。遂跻仕。居父母忧。克终圣制。教诲幼弟。俾克树立。臧获壮。悉与弟妹。自取老弱。孝友之性然也。玄陵选置胄庠。仍掌制诰。倡鸣濂洛之道。排斥异端之说。教诲不倦。作成人才。一洗我东方诃章之习。　圣明龙兴。我玄陵先天下奉正朔。　天子嘉之。赐祭服乐器。王于是躬太室。卿为太常。协音律定制度。尤为玄陵所重。玄陵宾天。权臣议立辛。卿谓许锦，柳伯濡曰。
势已成矣。难以去之。欲请王大妃临朝。计未遂。与伯濡叹曰。今日之举。无一个忠臣矣。先是。金义偕　帝使赴辽东。闻玄陵讣音。遽生异图。杀使奔胡。卿与郑梦周，林朴，朴尚衷白执政曰。先王不幸。天使不返。不早达朝廷。社稷危矣。执政藉口以为。人皆畏难。莫敢欲行。卿与梦周等。谕崔源入觐。遂使东人免罪于　天朝。权臣以称玄陵后。报于胡。欲固其位。书成。卿与尚衷，朴不肯署名。其事遂寝。卿之有狄，张，平，勃兴复之忠。于此可见。既而胡太子遣使称诏以来。书辞甚逆。权臣欲率国人以迎。卿乃力言以谓苟为玄陵臣子者。不可迎此使。执政黾勉从之。然忤其意。被斥南荒凡历七年。殊无难色。非信道笃者。畴克如是哉。后金庾，洪尚载，金九容等入朝。皆被拘留。朝聘道绝。卿与梦周入贺　圣节。倍日兼行。　帝乃嘉之。遣还庾，尚载等。我国不失事大之礼。宗社生灵之永赖。惟卿与梦周之力也。及乎东归。将欲大拜。乃求外补。意有以也。南阳之民。感卿惠政。至今称之。，昌父子相(本文作将)继僭号。殄绝我宗祀。害虐我A民。神人怨恫者凡十六载。及　天子责异姓为王。而卿与诸大臣定策。以予于神庙正派。最亲且长。俾承宗祀。一日之内。
克复社稷。以延万世之洪休。丰功伟烈。求之古今。罕有伦比。卿展所蕴行所学。革去弊政。修明礼乐。真所谓王佐之才也。是用图形纪功。追赠祖考。宥及永世。嫡长世袭。仍锡土田臧获银帛。其服休命。益励忠诚。(年月上同○本传)
封郑梦周忠义君。教赤曰。迨玄陵宾天之后。当金义奔胡之初。有权臣执狐疑之心。谓庶官惮骏奔之役。莫肯遣使于上国。将欲嫁祸于生灵。卿与郑道传等力言。以为迩来变故之相仍。盍具事情而申达。苟获罪于　天子。难延祚于邦家。故有使介之行。以明臣子之分。顾东方之宁谧。繇卿辈之谟猷。厥后胡使之来。书辞不顺。当时郊迓之议。大小皆然。率李詹，伯英(全伯英)之徒。极陈不可。忤仁任，池[之辈。未得见容。由小邦觐聘之缓。致　天朝谴责之严。国步危疑。人心汹惧。跋履山川。亲瞻天日。始通王觐之途。终减岁贡之额。惟自昔罔愆事大之礼。肆至今克有保民之休。(年月上同○郑梦周传)
本朝封公奉化县开国伯教书(佚)
教奋义佐命开国功臣，崇禄大夫门下侍郎赞成事，同判都评议使司事，判户曹事兼判尚瑞司事，宝文阁大学士，知经筵艺文春秋馆事兼义兴亲军卫节制使，世子贰师，奉化君郑道传。　王若曰。启土建邦。必先有其符瑞。制礼作乐。然后表其功能。非有学贯天人。理该古今。深得诗歌之体。灼知律吕之原。则安见所由。以著其述。卿天资纯粹。识度渊微。器能可以涵德性之全。经业可以发圣贤之蕴。养之有素。知之益精。得以存心道德仁义之咸尽。达于为国礼乐刑政之兼通。至于词赋讽扬。乃卿之馀事。言辞典雅。有诗之古风。所献乐词三篇。诵其辞无艰涩泥拘之声。玩其义有优柔沈蕴之旨。可拟二南之什。而有三叹之音。予惟礼乐之兴。功业所著。苟非和气被于万物。惠泽浃于群生。中外V安。神人协庆。固所让也。畴克当之。如卿所言。实有补于治道。顾予之德。安敢擅其美名。然而声音寓物乃形。制作以时而定。思创业之未易。念守成之尤难。固因R而不忘。胡可却而勿用。则当荐之　宗庙。奏之朝廷。被之管弦。俾民勿坏。镌于金石。传世无穷。今赐卿以内厩马一匹表里各一段。惟志其诚。岂贵于物。故R教示。想宜知悉。洪武二十六年七月日。(本集下同)
赐奋义佐命开国功臣，崇禄大夫，判三司事，同判都评议使司事兼判尚瑞司事，修文殿大学士，知经筵艺文春秋馆事兼判义兴三军府事，世子贰师，奉化伯郑道传段绢厩马白金。　教曰。自古国家之始。必有一代之典章。至今方第之间。可稽百王之文物。顾惟制作。须赖英雄。卿学际天人。识通今古。智足以达其道。辩足以行其言。开国原勋。槌前代。经邦重望。泽润生民。非尧舜不陈。昔闻其语。以社稷为悦。今见其人。所进经国典。骋周情孔思而作为文章。与伊训说命而相为表里。大则六典有序。小则庶事悉完。纲举目张。展也为邦之要。辞严义正。蔼然爱君之诚。于以黼黻王猷。于以笙镛治化。大经大法。罔非惟尔之能。嘉谋嘉猷。必曰我后之德。匪直遗寡人鸿休之誉。亦将诒后孙燕翼之谋。曷不玩于寻常。置于左右。施诸政事。庶不负于斯言。藏之金g。愿相传于永世。今赐卿段子三匹，23绢三匹，内厩马一匹，白银五十两。至可领也。故R教示。想宜知悉。洪武二十七年六月日。
教奋义佐命开国功臣，崇禄大夫，判三司事，同判都评议使司事兼判尚瑞司事，修文殿大学士，知经筵艺文春秋馆事，判义兴三军府事，世子贰师，奉化伯郑道传。　王若曰。省所上高丽国史三十七卷事具悉。盖闻王者代德而有国。必命文臣修史以成书。非惟备一代之典章。抑亦垂万世之劝戒。若稽王氏之世。袭称高丽之名。能合三韩以为一统。历世之久将五百年。传世之多u三十代。兴衰治乱之迹。善恶得失之端。记录悉繁。残缺亦甚。苟非付于良史。焉能得其全书。惟卿学穷经史之文。识贯古今之变。议论之正。皆本乎圣贤之言。臧否之明。必辨其忠邪之趣。佐我开国。有厥成功。嘉猷可以补政教之施。雄笔可以托制作之任。温温儒者之气象。嶷嶷大臣之风仪。肆予当即位之初。知卿有适用之学。俾居辅相之列。又兼国史之官。果能于燮理之馀。得遂其编摩之效。表年以首其事。因略以致其详。有变有常。去就悉关于大体。或褒或贬。是非不谬于曩贤。事该其本末而不至于繁。文贵乎简质而不至于俚。不待游，夏之赞。蔚有班，马之风。披阅以还。嘉叹无已。宜致匪颁之宠。以旌撰录之勤。于戏。虞史作尧典之文。既已施其直笔。殷鉴在夏后之世。所当戒于前车。今赐卿内厩马一匹，白银五十两，段子一匹，23绡一匹。至可领也。故R教示。想宜知悉。洪武二十八年正月日。(权阳村集)
教奋义佐命开国功臣，特进辅国崇禄大夫，奉化伯，兼判尚瑞司事，修文殿大学士，知经筵艺文春秋馆事兼判义兴三军府事，世子贰师，郑道传。　王若曰。省卿所上　敕慰　圣旨跋语及景福宫名殿名门名并其疏注事具悉。卿学穷经史。识贯古今。雅量雄文。禀自天然之性。宏才雄德。蔚为儒者之宗。幸千载之遭逢。决大策以开国。展布所学。克著殊勋。近因中宫迁逝之故。特蒙　天子敕慰之书。恩礼之厚。旷古所无。斯实繇卿赞襄之力以致之也。钦录全文。勒诸贞珉。置之茔旁。以耀后世。爰命卿跋其后。其文诃典雅。议论恳至。诚能对扬　天子之休命。观览之际。感动于中。尝以宗社之计。欲迁都市于R。卿乃先来相宅。克定规画。及其经营告成。命建宫殿之号。于是美其名称。疏其训义。以述颂祷之辞。且寓规戒之意。俾予一人。宅中图治。居安思危。以基命于无疆。非独一时之荣观。实为万世之彝训。观省以来。嘉叹无已。宜将匪颁之宠。以彰归美之意。于戏。立言垂示。用发挥于文章。崇德报功。期匹休于家国。今赐卿白银五十两，内厩马一匹，段子一匹，23绡一匹。至可领也。故慈教示。想宜知悉。洪武三十年五月。(本集下同)
教奋义佐命开国功臣，特进辅国崇禄大夫，奉化伯兼判尚瑞司事，修文殿大学士，知经筵艺文春秋馆事兼判义兴三军府事，世子贰师郑道传。　王若曰。予以否德。承　祖宗积累之德。奄有东方。六年于R。报本之诚。实切于衷。是用稽诸古典。追　王四代。首建寝庙。茔域之封。悉皆除治。享祀以时。惟　德陵　安陵邈在孔州。道里辽远。奉祀之诚。有所未尽。每思修治以时。享祀以礼。因循至今。良用歉然。卿学通古今。才兼文武。一代典章。由卿制作。今命卿为东北面都宣抚巡察使。卿其往也。凡所以奉安　园陵者。悉从盛典。举行无遗。缮完城堡。以安居民。量置站户。以便往来。区画州郡之境。以杜纷争之端。整齐军民之号。以定尊卑之等。自端州尽孔州之境。皆隶察理安抚使治内。其户口额数。军官才品。具悉以闻。所有便民条画。从宜举行。于戏。奉先思孝。人子之诚。受命惟勤。人臣之职。往哉惟敬。体予至怀。故R教示。想宜知悉。洪武三十年十二月日。
赐东北面都宣抚巡察使郑道传书曰。三峰行次开拆。相别日久。思想殊深。欲遣辛中枢。往问行役。崔兢适来。备知动止。稍自慰解。R将襦衣一领。以备风露。
领纳为幸。李参赞，李节制使处。俱寄襦衣各一领。幸说与眷恋之意。馀在辛中枢。春寒若时自保。以既边功。不具。洪武三十一年正月日。　松轩居士书。(按着图书折简也。李参赞，李节制使。乃副三峰以行者。)
诸贤叙述
郑三峰锦南杂题序(丙辰)[李22]
连城之璧。不常出于昆冈。千里之足。不恒产于冀野。赋天之性以生者。莫贵乎为人。而忠信材德之质。为尤难也。况在荒服之远乎。三峰郑先生。予同年友也。越至正壬寅冬。吾洪文正公主棘围。试选士精。先生中之。时先生年富气锐。为文章敏以奇。故时辈目异之。知其不小成而止也。后居亲丧三年于乡。杜门论讨经籍。出入诸子。辨析异端。远而天地河岳。切而为性命义理。明焉而日月。幽焉而鬼神。与夫人伦日用之常。皇王世道之变。以至法令制度之损益。礼乐刑政之得失。靡不研精覃思。洞达其理。时惟我先王旁求儒雅。以阐文理。又于郊庙祀礼乐之典。尤致意焉。而难其人。谓先生其文学之博。可以明伦理育人才。其器识之明。又足以知礼乐之本而和神人。故于是授成均，太常二博士。以至于为司艺。其任用之专。
亦荣矣哉。去年夏。先生以忠直言国家事。见忤于执政者。流于湖之南。予于时屡造其室焉。先生赁一室。左右图书。备寒暑以一裘葛。朝夕而疏食。谈圣贤仁义道德之说。以明天理人欲之辨。南方学者多从之游。讲论之暇。自著诗若文若干篇。编为成帙。以见其志。而目之曰锦南杂题。其文辞无愧乎古人。而其短长句章。亦臻雅野(一本作冶)之态。集众家之长而成一家言。无一毫忧愤摈黜之语。而独其忠信道义之发。沛然溢乎言语间。岂非真知轻重大丈夫哉。大抵得之则喜。失之则戚。人之常也。先生则不然。其所以见黜者莫非忠信之故。而其所以自处者无非义理之安。浮云富贵。土芥功名。等视乎山林朝市。一节乎死生穷达。若将朝闻夕死。舍生取义之为者。非信道笃而自知明者。其能之乎。传所谓不见是而无闷。其先生之谓与。吁。吾东方壤地荒远。而山水之美甲天下。气钟岳降。文武英材。代不乏人。抑不知今天之生先生也。将使文章鸣于时耶。道学传于人耶。抑将以高风峻节。矫颓世励薄俗也耶。是三者皆可尚已。予以不工语。强缀其篇端者。独爱夫忠信材德之产吾土也。而俾后君子之尚友者。知先生之为人焉耳。同年友机张李22仲有题。
赠三峰(郑梦周)
辅国匡时术已疏。自嗟童习白纷如。三峰隐者谁能似。不变平生立志初。
又(癸亥秋)
郑生东去路悠悠。铁岭关高画角秋。入幕宾中谁第一。月明人倚庾公楼。
郑宗之诗文录跋(甲子秋)[李穑]
三峰道者郑宗之。立志甚高。其于学也。讲明则同圃隐。著述则同陶隐。微言之析。古调之赓。一时巨擘皆缩手袖间而不敢争。予观此录果然。然此不足论吾宗之。其居官也必尽其所当为。其遇事也不知其有所避。古之君子如吾宗之盖鲜。况今之人乎。予所慕也。予所慕也。一朝以所作诗文来请跋其尾。予病且懒。未即塞责久矣。今之奉表江南也。将携以行。予略书宗之为人。以告不知宗之者焉。有文章有节义。中原士大夫其敢少吾宗之乎。洪武甲子秋七月。韩山牧隐李穑跋。
郑宗之诗文录跋[权仲和]
三峰郑君宗之。以聪明之资。遵道尚德。士林咸慕焉。
当论道。攘斥异端。高视特立。无所屈挠。其著述则泠然粹然。从容于性理之中。噫。有德者必有言。吾于宗之见之矣。东皋权仲和题。(按权仲和。丽朝赞成。　本朝醴泉伯。)
郑三峰诗文序[周倬]
洪武十八年秋九月。仆奉　旨使高丽国。留客馆旬月。得与成均司成郑宗之论接。宗之以淳笃之资。博问之学。早登科第。历仕其国。卓冠群英。国王嘉其行。授领成均。为学者师。宗之自初仕至成均。累岁所作诗辞若文。积为卷凡若干篇首。持以见示。披阅数过。诗为七言者清新浏亮。五言沈着简古。命意立言。杰出时辈。其为文。尤见其博于学问。议论弘达。非苟作者之所企及。虽然。宗之今之诗若文。多为本国一人一事而发。吾尚期宗之上朝天庭。观风云际会之盛。识江山海宇之广。接衣冠文物之威仪。见城郭兵甲之富庶。睹制礼作乐之大典。则宗之之襟度学问识趣。超越乎今之器局。上可以歌扬皇风圣泽于无穷。下可以训国之俊秀。考古论今。忠君事亲。以尽用夏变夷之化。吾宗之之文章。当传诸竹帛。垂百世而不泯也。岂特以一辞一章脍炙于一时之口语哉。惟宗之其勉旃。豫章周倬识。
题郑三峰金陵纪行诗文跋(乙丑)[李穑]
三峰郑宗之朝金陵纪行诗文一帙。锡命使张，周二诗为首尾。携以示老夫。读之琅然。铺张　圣天子仁文义武。小邦志享礼朝如视掌。其酬唱题咏。又皆高古简洁。足以慰老夫闭门卧游之孤陋。三峰志尹志。志在天下。文章直其小才耳。非所以论三峰也。晓日出海赤。直照孤岛中。夫子一片心。正与此日同。此虽论横。乃所以自道也。老夫之见如此。宗之以为如何。李穑跋。
题三峰诗集(丁卯○张溥)
斯道在方策。初无古今殊。人才自天降。宁以远近拘。况遭　圣神世。文德日诞敷。郑君三韩秀。掇科冠群儒。遇我旅琐中。投我明月珠。出使记往岁。奉表朝天都。　皇上御宸极。仗入千官趋。缀班g鹭r。锡宴冠带俱。宫花簪绣筵。御酒沾金壶。恩荣何以报。高歌颂唐虞。东归典黉序。三年任师模。躬行勖群英。尚应明时需。
跋郑宗之文稿后(戊辰)[高逊志]
三韩郑宗之氏由进士起家。仕其国为胄子师。以文学为职业。其友李公子安之朝正也。携其所著文若
干篇。俾予识之。予闻五方之民。言语不通。嗜欲不同。而秉彝好德之懿。则无不同者。然历古以来。圣贤道统之传。迄今千数百载。原于洙泗而明于濂洛。遗经载籍之所存。中国之士世守之。所以叙天常植人纪。而五方之所取则者。莫不本诸遗经。而以立言名家者又莫非中国之所产也。然寄象韪译之俗。苟非渐被声教。夙慕华风。而知所取则焉。求其问学之无疵。文辞之合作。盖亦鲜矣。惟三韩之国。有箕子之遗教。而洪范九畴之说。载诸遗经者。莫不世传之。是以问学文辞之源委端绪。与中国殆无以异。殊非他方所可俪也。观于宗之之论著。一本乎理而无所偏蔽。夫岂易得哉。他日宗之观光上国。而获晤言于邂逅之顷。尚相与更仆而深论之。壤慈柙督糖尻堋８泻珊窝浴４由筇ê蚓介时祉。曷胜慰浣。不肖粗守苟安。母足齿及。所需宗之文稿跋语。依命录去。第恐贻笑作者耳。姑此奉复。惟鉴谅。不谨。九月望日。逊志载拜。(按逊志姓高。官侍郎。河南府徐州人。居上庄驿。)圃隐陶隐二国相先生阁下。后素。(按后素。疑高逊志自号。)
题郑三峰江之水词后(癸酉)[赵君启]
昔李太白于采石江。披锦袍坐舟中。饮酒赋诗。天下
后世之人传诵其事。以为有仙风道气焉。盖太白当流离窜逐之际。不胜其憔悴无聊之志。姑托诗酒以自遣耳。而人之仰慕如此。惟吾三峰先生以开国功臣之首。位一品。今R奉使金陵也。　天子加礼焉。其还也。　殿下遣重臣劳以宫酝。岳牧州郡。瞻望馀光。奔走下风。惟恐或后。其意气之所加。可谓大丈夫得志当世者也。先生则歉然常若布衣时。略无一毫骄蹇之色。其舟中觞咏。览物兴怀。俯仰舒畅。悠然自得。第不知富贵为何物。而惟善名之留于后是勉焉。后之读是词者。其仰慕之意。岂不亦犹今之视昔乎。汉山赵君启跋。(按君启仁沃字)
监司要约跋(乙亥)[权近]
监司之设。尚矣。宣上德而达下情。惩豪猾而惠困穷。一言而人以劝。一言而人以警。其任顾不重欤。然古者秩卑。今则择两府之贤而有才望者为之。位与权俱重矣。位重则人益敬之。权重则人益畏之。以一人之身。而居众人所敬畏之地。必其德行施设。有以服乎众人之心而后可也。为监司者可不自重欤。今我殿下以判中枢事李公茂曾镇全罗。有威惠民所敬服。即　命观察于其道。将行。三峰郑相国抄录周汉以来至　本朝监司沿革得失之迹。附以先儒所论之说。又以善最作考课之法。定其分数。使剌举者有以依据。名之曰监司要略以赠之。约而尽。详而切。为监司者所当服膺者也。其定分数。先其德而后其才者。德为本而才为末也。长于德而短于才者。犹不失为善人。优于才而劣于德。则亦不免为酷吏。今之课者率先才而后德。故凡为吏者。多不以惠民为念。而惟事功是急。民不见德而受其病。由监司者课之失其伦也。故相国特举而表之。以明其先后之序。此又为监司者所当先知者也。至其所谓不可过为宽厚者。以其施于州县之吏者言之尔。若夫民则徵敛之苛而割其心。差役之烦而弊其力。为病极矣。务以宽厚抚之。犹患其苦。况敢忍以严峻加之哉。是亦不可以不言也。故并及之。洪武二十八年乙亥九月日。阳村权近跋。
上三峰诗(并序○权近)
恭惟我　殿下。受命开国。定都汉阳。以乙亥冬十月乙未。亲祭　大室。受群臣朝。肆宥境内。越三日丁西。　上御正殿。赐门下左政丞臣赵浚，右政丞臣金士衡，判三司事臣郑道传等内厩马各一匹。下逮诸执事赐爵有差。乃宴群臣于殿内。群臣上寿。皆呼千岁。乐部奏文德武功之曲。　上心欢愉。谓判三司事曰。每闻此曲。予懋乃德。即解所御乌犀带以赐。于戏。明良相遇。治定功成。大礼既举。庆赏斯行。猗欤休哉。真千载一盛际也。不胜歆叹。谨裁长句四韵诗一篇奉呈云云。
圣君开国应千龄。佐命勋臣间世英。　四室祀严彰孝敬。九功歌奏象文明。厩分骏马承殊锡。带赐通犀荷异荣。何幸小生观盛美。裁诗陈贺不胜情。
题国初群英真迹(按本注曰。三峰欲传国初之人亲笔。使或作诗文。或将古人诗文书之。名曰国初群英真迹。○权近)
师友三峰数十年。早钦誉望出群贤。功夫缜密常持守。义理精微已贯穿。气若吐虹冲北斗。手能扶日上中天。庙堂不变书生志。经术还兼节制权。待士洪恩双白璧。传家清德一青毡。深谋决胜于千里。广度包容则百川。垂训要明斯道正。能言力辟异端偏。竹堂自幸尝联步。棘院多惭得比肩。交匪翟公贫富变。荣如郭氏始终全。索书不鄙家鸡陋。为写新诗愧斐然。
(自注。三峰相国命索拙书。写此以献。往年予为三峰先生作鹤歌。蒙韩孟云先生可之。今并书以献。)
义兴三军府舍人所厅壁记略(丁丑○权近)
谨按周制大司徒之职。以六德六行六艺。教万民而宾兴之。凡士之有善。乡先论其秀者而升诸司徒。司徒又论其秀而升诸学。大乐正又论其秀而升诸司马曰进士。司马论进士之贤者。献其书于王。王再拜受之。登于天府。辨官论材。论定然后爵之。位定然后禄之。择士取材。如此之详。又宫伯掌王宫之士庶凡在版者。士谓嫡子。庶谓支庶。非王族则功臣之世。贤者之类。莫不咸在。教之道艺。以充宫庭之卫。陪仆亵御。无非正人。今大小臣僚子弟之少也。各学于其学。稍长而可仕也。又升于三军府。今三军府。即古司马之职也。教以道艺。且充宿卫。各论其材而后爵之。则贤材无沈抑之患。仕进塞侥之路。无非周官之遗意也。恭惟我　殿下以英文神武之资。创业垂统。而判府事奉化伯郑公道传以仁厚之德。高明之学。实赞襄之。以兴一代之典。凡所设施。必本于周官法度。立国规模。宏大且远。举此可触其馀矣。郑公命予志所壁。以昭　殿下求贤之意。作人之德于无穷。近不敢以鄙拙辞。略叙今日之合于周官之意者以为记。
三峰集跋[郑津]
家君作诗文。率不起草。口占而使人书之。书者或不能及。既又自以不满其意而不收其稿。是以。著述虽多。存者无几。津当侍侧时则得录之。或幸为人所藏不逸者有之。今所刊诗文若干卷是也。观者因其所存而识其议论制作之体。则其他亦可以此而推之矣。洪武三十年九月日。男资宪大夫领原州牧使事兼管内劝农管学兵马节制使津谨跋。
论台谏职任启本略(丁亥间○权近)
礼曹参议卞季良等。敬奉　王旨。令与臣近同考宋制台谏职任事目条列投进以闻者。臣窃惟台谏。人主之耳目。选授除罢。皆不可以不重。尝在国初臣奉化伯郑道传编修经济文鉴。其于台谏之任。历代沿革。先儒格言。靡不具载。臣在当时。同加校正。其言台谏职任之重无馀蕴矣。今承　上命。更考文鉴所未尝载宋制沿革及宋朝台谏贤臣言行事迹一二条件。参老缮写。仍将经济文鉴一帙投进。清燕之暇。时赐一览。庶几有补于从谏之美德。(按此启在于　太宗丁亥间。而称奉化伯郑某。戊寅后公之爵秩自在亦明矣。)
重刊三峰集跋(丁未)[郑文炯]
三峰诗文集，经济文鉴，经国典，佛氏辨说，心气理三篇。我曾祖奉化伯公所著也。公高丽壬寅科进士。少有大志。力学自强。早游牧隐李先生之门。一时豪杰如圃隐郑先生，陶隐李先生，桐轩尹先生，贞斋朴先生，浩亭河先生，阳村权先生，惕若斋金先生。师友讲论。所闻益广。所见益正。发而为言语文章者。汪洋浑厚。博大奇伟。有古作者之风。诸先生咸推让之。丽运既衰。天命有归。推戴我　太祖。翊运开国。经纶赞襄。立经陈纪。制礼作乐。皆出公之手。经国典乃其大略也。如诗文杂著。特绪馀耳。若夫佛氏辨说心气理则发挥性情。摈斥虚诞。以明吾道异端之偏正。真圣门之藩篱。而其有功于名教大矣。经济文鉴则上自唐虞下至宋元。逮及高丽。编列其相业君道之得失可法可戒者。又采圣贤之格言。以附其后。实可谓为君为臣之龟鉴。而有关于治道者至矣。非如诸家集只诗文工拙之如何耳。诸篇旧有板本。散落不完。文炯去甲申冬。滥蒙　世祖大王恩遇。特受庆尚道观察使。裒集诸篇为一帙。刊于安东府。厥后数十馀年间。宦游京外。或采于州郡之楼题。或得于僚友之所藏。
次安边楼韵以下诗赋百馀首暨经济文鉴别集。欲刊之者有年。而丙午冬。又为江原道监司。到界之日。始命工续刊百二十馀张。合置于安东府。呜呼。公有诗云只消不朽斯文在。后日当生姓郑人。其期望后嗣者重矣。不肖幸承家绪。偶登科第。轮至宰辅。固已u分。然才不能以负荷先志。聊寿斯文于将来。付此重望于子孙后世云耳。其必有大雅君子有所取舍于其间者夫。成化二十三年丁未春三月下浣。曾孙资宪大夫行江原道观察使兼兵马水军节度使文炯。谨跋。
题罗州东楼谕父老书后(金宗直)
谁谓宗之夔契伦。崎岖平地竟阽身。谩烦父老东门谕。争似三缄隐会津。
附祭郑尚书(云敬)文
维岁次庚戌八月朔丁巳越六日壬戌。庆尚道都巡问镇边使荣禄大夫知密直司事成原揆。谨遣僚佐左边指谕前别将金某。致奠于先友荣禄大夫刑部尚书郑氏之灵。伏以长幼不同。曾拍肩而执袂。幽明虽隔。尚记旧而伤心。先生之风。后进所慕。才孚于德。貌如其心。不恃力而行。不依形而立。
依吾仁兮晋楚失其当。恃吾德兮王公丧其尊。立身扬名。真孝子也。出类拔萃。岂惟民哉。幸与伯氏以同年。故视小子其若弟。惟公按辔中原之日。我分符宁邑之时。西海逢采访之行。朔方忝交承之分。不徒游宦。相共醉醒。命矣斯人。天何不。滥为原帅。来镇南维。岂图先生。未醒化枕。特令僚佐。略奠菲仪。谅我寸诚。庶歆一酌。呜呼哀哉。伏惟尚飨。
安东大都护府使前奉翊大夫典法判书洪仲原。祭于先友同登豹榜四十一春。(按洪仲原至顺庚午登第。与提学公同年故云。)含杯乐圣。葛天之民。风云反覆。知音几人。孤坟宿草。一酹伤神。(按提学公卒于至正丙午。而两祭文皆在洪武庚戌可疑。)

        </div>
      </div>
    </div>
  </div>
</div>
<!--update:2025-08-29 17:51:13-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
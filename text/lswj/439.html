<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="目录,原序,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十九,卷五十,卷五十一,卷五十二,卷五十三,卷五十四,卷五十五,卷五十六,卷五">
<meta name="description" content="又名《宛陵先生文集》、《宛陵先生集》。诗文别集。六十卷。《附录》一卷。宋梅尧臣(1002—1060)撰。梅尧臣,字圣俞,宣州宣城(今安徽宣城县)人。北宋文学家。仁宗时,赐进士出身,为国子监直讲。累迁尚书都官员外郎。宋初诗文尚沿唐末五代之习,柳开穆修欲变文体,王禹偁欲变诗体,均未成功欧阳修崛起为雄,力复古格。当时辅佐欧阳修改变文体者是尹洙,而佐欧阳修以变诗体者则是梅尧臣。王曙知河南时,梅尧臣为河南县主簿,称尧臣诗“有晋宋遗风,自杜子美殁后二百余年,不见此作矣!然尧臣诗旨趣古淡,知之者稀。”其“寒鱼犹著底,白">
<title>宛陵集【四库本】_梅尧臣_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">宛陵集【四库本】</span> <br/>
          作者： <span class="inputVal" id="bkauthor">梅尧臣</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]230636</span> <br/>
          说明： <span class="inputVal" id="bkdec">又名《宛陵先生文集》、《宛陵先生集》。诗文别集。六十卷。《附录》一卷。宋梅尧臣(1002—1060)撰。梅尧臣,字圣俞,宣州宣城(今安徽宣城县)人。北宋文学家。仁宗时,赐进士出身,为国子监直讲。累迁尚书都官员外郎。宋初诗文尚沿唐末五代之习,柳开穆修欲变文体,王禹偁欲变诗体,均未成功欧阳修崛起为雄,力复古格。当时辅佐欧阳修改变文体者是尹洙,而佐欧阳修以变诗体者则是梅尧臣。王曙知河南时,梅尧臣为河南县主簿,称尧臣诗“有晋宋遗风,自杜子美殁后二百余年,不见此作矣!然尧臣诗旨趣古淡,知之者稀。”其“寒鱼犹著底,白鹭已飞前”句,深得晏殊赞赏。欧阳修亦深识尧臣,评价说:“覃思精致,以深远闲淡为意。”梅尧臣诗平淡朴素,含蓄深刻。当时与苏舜钦齐名,故人称“苏梅”。其诗初为谢景初所编,仅十卷。欧阳修得其遗稿增之,亦止十五卷。增至六十卷者不详。此本为明姜奇芳所刊,卷数与《文献通考》所载相合,仅无外集。《宛陵集》六十卷、《附录》一卷,今见《四库全书》集部别集类、《摛藻堂四库全书荟要》集部。另有《四部备要》本。【此本为四库本，本站也有标点本，可以搜索查找！】</span> <br/>
          封面： <span class="inputVal" id="bkimg">Z_18628.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]宛陵集【四库本】
[book_author]梅尧臣
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗文集,完结
[book_length]230636
[book_dec]又名《宛陵先生文集》、《宛陵先生集》。诗文别集。六十卷。《附录》一卷。宋梅尧臣(1002—1060)撰。梅尧臣,字圣俞,宣州宣城(今安徽宣城县)人。北宋文学家。仁宗时,赐进士出身,为国子监直讲。累迁尚书都官员外郎。宋初诗文尚沿唐末五代之习,柳开穆修欲变文体,王禹偁欲变诗体,均未成功欧阳修崛起为雄,力复古格。当时辅佐欧阳修改变文体者是尹洙,而佐欧阳修以变诗体者则是梅尧臣。王曙知河南时,梅尧臣为河南县主簿,称尧臣诗“有晋宋遗风,自杜子美殁后二百余年,不见此作矣!然尧臣诗旨趣古淡,知之者稀。”其“寒鱼犹著底,白鹭已飞前”句,深得晏殊赞赏。欧阳修亦深识尧臣,评价说:“覃思精致,以深远闲淡为意。”梅尧臣诗平淡朴素,含蓄深刻。当时与苏舜钦齐名,故人称“苏梅”。其诗初为谢景初所编,仅十卷。欧阳修得其遗稿增之,亦止十五卷。增至六十卷者不详。此本为明姜奇芳所刊,卷数与《文献通考》所载相合,仅无外集。《宛陵集》六十卷、《附录》一卷,今见《四库全书》集部别集类、《摛藻堂四库全书荟要》集部。另有《四部备要》本。【此本为四库本，本站也有标点本，可以搜索查找！】
[book_img]Z_18628.jpg


[book_title]目录
钦定四库全书　　　　集部三
宛陵集目録　　　　　　别集类二【宋】
卷一
西京诗五十六首
卷二
西京诗五十首
卷三
西京诗六十一首
卷四
池州後诗五十八首
卷五
池州後诗上二十八首
池州後诗下三十三首
卷六
池州後诗三十七首
汝州後诗十一首
卷七
汝州後诗五十一首
卷八
汝州後诗四十三首
湖州後诗六首
卷九
湖州後诗四十六首
卷十
湖州後诗六十五首
卷十一
湖州後诗五十九首
卷十二
诗六十三首
卷十三
诗二十九首
卷十四
诗十六首
卷十五
诗四十六首
卷十六
诗四十四首
卷十七
诗六十四首
卷十八
诗四十六首
卷十九
诗三十五首
卷二十
诗五十二首
卷二十一
诗四十四首
卷二十二
诗四十三首
卷二十三
诗四十二首
卷二十四
诗五十九首
卷二十五
诗四十四首
卷二十六
诗四十七首
卷二十七
诗四十四首
卷二十八
诗五十八首
卷二十九
诗五十首
卷三十
诗五十六首
卷三十一
诗五十七首【附记一首赋一首】
卷三十二
诗六十一首
卷三十三
诗五十四首
卷三十四
诗六十四首
卷三十五
诗三十七首
卷三十六
诗五十二首
卷三十七
诗六十首
卷三十八
诗四十七首
卷三十九
诗二十七首
卷四十
诗四十五首
卷四十一
诗四十首
卷四十二
诗三十八首
卷四十三
诗六十三首
卷四十四
诗三十八首
卷四十五
诗三十七首
卷四十六
诗三十二首
卷四十七
诗五十二首
卷四十八
诗四十二首
卷四十九
诗二十八首
卷五十
诗二十九首
卷五十一
诗五十首
卷五十二
诗三十七首
卷五十三
诗三十二首
卷五十四
诗三十三首
卷五十五
诗三十四首
卷五十六
诗二十九首
卷五十七
诗三十首
卷五十八
诗三十四首
卷五十九
诗三十四首
卷六十
记一首
序一首
赋十九首
【臣】等谨案宛陵集六十卷附録一卷宋梅尧臣撰尧臣字圣俞宣城人官屯田都官员外郎其诗初为谢景初所辑仅十卷欧阳修得其遗藁增并之亦止十五卷其增至五十九卷又他文赋一卷未详何人所编陈振孙谓即景初旧本修为作序者殆未详考修序文耳通考载正集六十卷外有外集十卷此为明姜奇芳所刋卷数与通考合惟无外集祗有补遗三篇及赠答诗文墓志一卷亦不知何人所附陈振孙谓外集多与正集复出或後人删汰重复故所録者止此耶宋初诗文尚沿唐末五代之习柳开穆修欲变文体王禹偁欲变诗体皆力有未逮欧阳修崛起为雄力复古格其时曾巩苏轼苏辙陈师道黄庭坚等皆尚未显其佐修以变文体者尹洙佐修以变诗体者则尧臣也其诗旨趣古淡惟修深赏之邵博闻见後録载传闻之说谓修忌尧臣出已上每商?其诗多故删其最佳者其诞妄甚矣乾隆四十一年十二月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]原序
予闻世谓诗人少逹而多穷夫岂然哉盖世所传诗者多出於古穷人之辞也凡士之藴其所有而不得施於世者多喜自放於山巅水涯之外见虫鱼草木风云鸟兽之状类往往探其奇怪内有忧思感愤之郁积其兴於怨刺以道羇臣寡妇之所叹而写人情之难言盖愈穷则愈工然则非诗之能穷人殆穷者而後工也予友梅圣俞少以廕补为吏累举进士抑於有司困於州县凡十余年年今五十犹从辟书爲人之佐郁其所畜不得奋见於事业其家宛陵幼习於诗自爲童子出语巳惊其长老既长学乎六经仁义之说其爲文章简古纯粹不求苟合於世世之人徒知其诗而已然时无贤愚语诗者必求之圣俞圣俞亦自以其不得志者乐於诗而发之故其平生所作於诗尤多世既知之矣而未有荐於上者昔王文康公尝见而叹曰二百年无此作矣虽知之深亦不果荐也若使其幸得用於朝廷作为雅颂以咏歌大宋之功德荐之清庙而追商周鲁颂之作者岂不伟欤奈何使其老不得志而爲穷者之诗廼徒发於虫鱼物类羇愁感叹之言世徒喜其工不知其穷之久而将老也可不惜哉圣俞诗既多不自收拾其妻之兄子谢景初惧其多而易失也取其自洛阳至於吴兴以来所作次为六十卷予尝嗜圣俞诗而患不能尽得之遽喜谢氏之能次也辄序而藏之庆历六年三月右正言知制诰知滁州事欧阳修序

[book_title]卷一
钦定四库全书
宛陵集卷一　　　　　　宋　梅尧臣　撰
和谢希深会圣宫
三后威灵远层峦栋宇兴衣冠汉原庙歌舞魏西陵日月融光盛山河王气增丛楹琢文石连网络朱绳碧瓦寒铺玉重栏莹镂氷粹仪神雾拥法衮绣龙升星斗罗容卫轩墀侍股肱宸踪耀璇牓瑞羽集觚棱閟殿深珠箔雕垣界绮縢笙从缑岭咽云傍帝乡凝龟组恭来诣貂璫肃奉承欲知归厚意孝德自烝烝
右丞李相公自洛移镇河阳
侯服齐三辅天台耸百僚新章刻铜虎旧德冠金貂巳作歌襦化方期执玉朝双鞬辞洛宅千骑向河桥鼓角春城暮莺花故苑遥瓜亭犹接畛棠茇自敷条夹道都人拥迎风驷牡骄莫随文学乘空望斾旌飘
上巳日午桥石瀬中得双鳜鱼
修禊洛之滨湍流得素鳞多慙折腰吏来作食鱼人水发黏膏緑溪毛映渚春风沙暂时远紫线忆江蓴
寒食前一日陪希深远游大字院
一百五将近千门烟火微闲过少傅宅喜见老莱衣晩雨竹间霁春禽花上飞襌庭清溜满幽兴自忘归
游龙门自潜溪过宝应精舍
遥爱夏景佳行行清兴属安知转回溪始觉来平谷古殿藏竹间香庵遍岩曲云霞弄霁晖草树含新緑时鸟自緜蛮山花竞纷缛莫言归路賖明月还相续
依韵和希深游大字院【白傅旧宅】
夫君康乐裔顾我子真派湛然怀清机超尔寻虚界暂来香园中共憩寒松大先生醉复吟长老言不坏信与赏心符寜同俗士爱杖屦恣游遨池塘仍感慨焚香露莲泣闻磬霜鸥迈青板今巳空浊醪谁许载软草当熊絪低篁挂缨带不觉月明归候门僮仆怪
伤白鸡
我庭有素鸡翎羽白如脂日所虑狂犬未尝忧孽狸暝栖向檐隙朝啄循阶基每先乌鸟鸣不失风雨时虽吾囷廪薄尚汝稻粱遗昨宵天气黑隂物恣所窥潜来衔搏去但觉声音悲开门俾驰救已过墙东陲呵叱不敢食夺然留在兹涌血被其颈嗋呷气甚危皓臆变丹赤霜翅两离披悯心欲之活碎脑安能治委瘗从尔命孰忍姜桂爲犹看零落毛荡漾随风吹念始托兹地蒙幸信可知充庖岂云患度日无苦饥如何遇凶兽毒汝曾不疑斯事义虽小得以深理推邓生赐山铸未免终馁而人道尚乃尔怆焉聊俛眉
尹师鲁治第伐樗
伊人利营构思欲新其居匠筑经旧址檐楹碍高樗且云忍不伐何以成吾庐人言此树古百怪所凭依独秉一定议自将群俗违乃俾执柯者丁丁霜刃挥殱殒条百尺横仆株数围从兹朝夕间不闻鸟雀喧既能考子室而复高其门周也昔骋辩得以不材论工今诚匪度苟害安可存舟檝且非藉薪?聊用燔莫比沟中断区区望牺樽
尹阳尉耿传惠新栗
金行气巳劲霜实緐林梢尺素走下隶一奁来远郊中黄比玉质外刺同芡苞野人寒斋会山炉夜火炮棃惭小儿嗜茗忆麤官抛此焉真可贶遽尔及衡茅
和杨子聪会董尉家
董生方好雅兹日为埽扉森尔延嘉宾欢然去尘机有客振双袂敢言阳春晖聊停玉麈尾爲歌金缕衣古辞何稠叠无乃惜芳菲三闾不餔糟二子自采薇虽留千载清未免当时饥吾爱曹公诗古来不敢非人生若朝露舍醉当何归四座惊此语未猒翠觞飞胡能後天地何可恃轻肥沉酣且长咏白首空歔欷
岭云
片雨过青天山云归絶岭林际隐微虹溪中落行影还看陇首飞复爱山间静
垂涧藤
寒松偃涧滨弱蔓垂缨緑波萦翠带长水溅低花馥终日采苹人攀条映岩曲
林翠
郁郁长条抽林间翠堪翦背岭山气浓幽人趣不浅
舟中遇雪
晓风鸣大泽春雪下长河沙草缘堤没杨花拂水多惊鸥不知远候鴈几闻过欲问邪溪转今朝奈兴何
田家【四时】
昨夜春雷作荷鉏理南陂杏花将及候农事不可迟蚕女亦自念牧童仍我随田中逢老父荷杖独熙熙草木遶篱盛田园向郭斜去鉏南山豆归灌东园瓜白水照茅屋清风生稻花前陂日巳晩聒聒竞鸣蛙荒邨人自乐颇足平生心朝饭露葵熟夜舂云谷深采山持野斧射鸟入烟林谁见秋成事哀蝉复怨碪今朝田事毕野老立门前拊颈望飞鸟负暄话余年自从备丁壮及此常苦煎卒岁岂堪念鹑衣着更穿
涂中遇雪寄希深
方爲郡邑吏日与故人违极目千山碧驰心一鸟飞岸傍邨杳杳波上雪霏霏欲寄洛阳信泝流行客稀
妾薄命
昔是波底沙今为陌上尘曾闻清泠混金屑谁谓飘扬逐路人悠悠万物难自保朝看穠华暮衰老须知铅黛不足论何必芳心竞春草草有再三荣顔无一定好曩恩宁重持徒能乱怀抱
秋日同希深昆仲游龙门香山晚泛伊川觞咏久之席上各赋古诗以极一时之娯
落日川上好徘徊弄孤舟鸣桹进山口清唱发渡头浅瀬不可泝停桡信中流山樽对苍翠溪鸟自沉浮濯足破岚影采菱临芳洲千龛晚烟寂双壁红树秋细细石间泉摇摇波际楼澄潭若泻监万象巳盈眸康乐足清尚惠连仍此游摘景固无遗挥笔曾未休醉来同渊明兴尽殊子猷归傍渔梁静行看夜火幽露华初滴滴夜吹何飕飕不犯严城漏谁言怜近邱
依韵和希深雨後见过小池
碧池新雨後清兴一何賖有客过顔巷无贫似阮家白醪聊泛蚁黄菊未开花既至休辞醉君其奈岁华
依韵和子聪夜雨
窗头光更迥宿雾晦层檐寒气微生席轻风欲度帘湿萤依草没暗溜想池添况值相如渴无嫌鲁酒甜
和赵员外良佐赵韩王故宅
开国勲庸大重城邸第寛枯杨映楼角蔓草被墙端不见分香妾空余鬬鸭阑谁来悲孔雀金翠羽毛残
春日游龙门山寺
还邀二三子共到凿龙游隂壑泉初动春岩气欲浮竹藏深崦寺人渡晚川舟始觉山风急归鞍不自留
依韵和希深游府学
东府尊儒日中州进学初牲牢奠商後典籍讲秦余大法存无外群英乐自如时慙游圣末来驾折辕车
伤桑
柔条初变緑春野忽飞霜田妇搔蓬首氷蚕絶茧肠名翬依麦雊戴胜绕枝翔不见罗敷骑金鈎自挂墙
观理稼
稂莠日巳长悤悤芟薙初来时露沾屩归去月侵鉏一腹馁犹甚百骸勤有余吾无力畊苦谬读古人书
新茧
露柘林初静烟梯不复收春蚕吐丝足工女忌寒休翠薄时方献清泉緖未抽闺中能自巧绣作玉钗头
依韵和希深游乐园怀主人登封令
竹映红蕖水榭开门闲乳雀下青苔伊人何恋五斗粟不作渊明归去来
锦竹【此草也似竹而斑】
虽作湘竹纹还非楚筠质化龙徒有期待凤曾无实本与凡草俱偶亲君子室
废井
湮废不知年石栏苍藓涩渴心空自烦长绠曾谁汲无复语沧波坎蛙奚所及
茶竈
山寺碧溪头幽人緑岩畔夜火竹声乾春瓯茗花乱兹无雅趣兼薪桂烦然?
缑山子晋祠【以下陪太尉钱相公游嵩山七章】
王子居玉京故山空寂寞犹闻遡月笙尚想宾天鹤翠柏深古坛丹霞留迥壑芝庭谁欵扉旌旗穿林薄
少林寺
红旌过翠岑林际瞻莲宇门对几千岩花开第一祖禅庭松色寒石室苔痕古寂寂不逢人空檐燕方乳
少姨庙
灵祠古殿深少室群峰碧行雨欲随车望岩非化石常闻兰气蒸谁奠椒香液寄谢洛川妃凌波定何益
天封观
车马云外来衣沾半山雨弭节叩真居扪萝笑尘矩回溪响石丛灵茹抽岩坞玉槛刻年华应无媿前古【殿槛石柱上有唐樊宗师石鸿韩退之卢仝题名在焉今亦刻名於此】
会善寺
杳蔼随龙节萦纡历宝山琉璃开浄界薜荔启禅关煮茗石泉上清吟云壑间峰端生片雨稍促画轮还
启母石
旷哉嵩室阳神怪所栖宅苍石不知年灵熊去无迹烟岩想桂宫苔壁疑椒掖不学舜娥悲潇湘竹枝碧
轘辕道
险絶称汉关晨跻瞻一室盘纡石路回迤逦云峰出古壁挂青苍天风起萧瑟洛城西首时望望平烟密中伏日陪二通判妙觉寺避暑【时有僧鼔琴於座上】
绀宇迎凉日方牀御綌衣清谈停玉麈雅曲弄金徽高树秋声早长廊暑气微不须河朔饮煮茗自忘归
元政上人游终南
雉节居杜陵南山常在目今兹羡行游因以谢岩谷环锡恣探胜椶棊方践陆五门岚翠横人水秋隂覆云峰多隐见林岭乍回复若见采芝人余非恋微禄
寄河阳佥判富彦国
籍籍名方远人知第一流翻同贵公子来事外诸侯地险长河急天高画角秋仲宣应自乐寜复赋登楼
河南受代前一日希深示诗
我昔在桐乡伊人颇欣戴今来佐洛南事事爲时背自媿居下流无能谢前辈固乏横草功当蒙及瓜代且遗牒诉还何用吏民爱洗眼看旧书怡然忘宇内
秋雨
雨後秋气早凉归室庐清既摧蚊蝇势任壮蛩蝉声石榴坠枝熟苍藓缘阶生闭门且高卧畏向泥涂行
白云和子聪
长忆江海间龙鸣向寒水蔼蔼苍渚空悠悠白云起是时在渔舟放溜看未巳今来居洛阳埃壒生蹄轨羡君兹日心怊怅聊徙倚
同尹子渐王几道访郭三别墅不遇
秋野已澄旷偶来幽兴多茨居隔寒水紫户?乔柯看竹曾留凤携朋不爲鵞人归碧苔径应识履痕过
水荭
灼灼有芳?本生江汉滨临风轻笑久隔浦澹妆新白鹭烟中客红蕖水上邻无香结珠穗秋露浥罗巾
黄河
积石导渊源沄沄泻崑阆龙门自吞险鲸海终涵量怒洑生万涡惊流非一状浅深殊可测激射无时壮常苦事堤防何曾息波浪川气迷远山沙痕落秋涨槎沫夜浮光舟人朝发唱洪梁画鷁连古戍苍崖向浴鸟不知清夕阳空在望谁当大雪天走马坚冰上
王氏昆仲归宁
昨夜雪霏霏梁山吟未归关河谁道远鸿鴈自相依落日人烟少寒云驿路微共将彭泽酒称夀向庭闱子聪惠书备言行路及游王屋物趣因以荅
自我河桥来清话殊未巳亟言阅通畴晨驾遂遵彼尺书忽见遗经由皆可纪草草始辞家悤悤渡河水前邨客心速入暮隂风起修路隘且长疲骖未能止茅居聒夜舂寒犬吠墟里明发西北行冈峦踰迤逦丛蓁但蒙密未见山中美谷开逢邑闾岂谓连都鄙冠带一二同麕麋左右比问子奚所之俛眉聊启齿瞥往登天坛烟云随步趾傍临日观低却望嵩邱迩屑屑视尘埃纷纷若蝼蚁便有林壑心期将荣宦委我昔爱青苍无时常徙倚今朝羡君游胜事空耸企徒嗟黄绶身莫接青霞轨安得凭羽翰幽怀寄如此
环州通判张殿丞【亢】
欲向萧关外穷隂雪暗沙碛寒鸿鴈少冰合水泉賖自有从军乐应无去国嗟春风曾不到吹角寄梅花
张太素之邠幕
应幕向豳郊晨装辞郏鄏长亭欲少留飞鹄初成曲鲁酒上离筵行尘生骥足悠悠关戍遥黤黤烟云属塞邑多苦寒国风遗旧俗寄音文讌余莫待霜条緑
孙屯田召爲御史
荐牍交车府恩书下建章轻轩辞瑞翟危弁学神羊祖酌方滋桂行威欲犯霜凤毛仍袭庆鸡舌更含香气郁翔龙阙风清振鹭行今朝洛民思东陌盛壶浆
与诸友普明院亭纳凉分题
岸帻清凉地翛然乐未穷竹隂过晚雨林表见残虹花影平波上经声小隖东还思醉吟者宁与此时同
梅花
似畏群芳妒先春发故林曾无莺蝶恋空被雪霜侵不道东风远应悲上苑深南枝已零落羌笛寄余音依韵和希深立春後祀风伯雨师毕过午桥庄
青郊谁驻马谢客思池塘野水微波緑江梅嫩蕊黄初从奠风雨遂此乐壶觞巳爱幽禽语园林即日芳尹子渐归华产茯苓若人形者赋以赠行
因归话茯苓久着桐君籍成形得人物具体存标格神岳畜粹和寒松化膏液外凝石棱紫内藴琼腴白千戴忽旦暮一朝成琥珀既莹毫芒分不与蚊蚋隔拾芥曾未难为器期增饰至珍行处稀美价定多益
初见杏花
不待春风遍烟林独早开浅红欺醉粉肯信有江梅
宛陵集卷一

[book_title]卷二
钦定四库全书
宛陵集卷二　　　　　　宋　梅尧臣　撰
依韵和载阳登广福寺阁
过闻聨骑出登览思逾清晓涨林烟重春归野水平始看仙杏发巳爱裌衣轻谁见吟余处残阳上古城
依韵和欧阳永叔同游近郊
洛水桥边春巳回柳条葱蒨眼初开无人拾翠过幽渚有客寻芳上古台林邃珍禽时一啭酒酣红日未西颓知君最是怜风物更约偷闲取次来
依韵和永叔同游上林院後亭见樱桃花悉巳披谢
去年君到见春迟今日寻芳是夙期秪道朱樱才弄蕊及来幽圃巳残枝飘英尚有游蜂恋着子唯应谷鸟知把酒聊能慰余景乘欢不厌夕阳时
依韵和王几道涂次杏花有感
马上逢丹杏芳条拂眼过可怜荒径少不道故园多?萼黏红蜡仙葩绉薄罗客心知易感路远奈愁何
游园晚归马上希深命赋
兴尽夕阳天言归跃杏鞯新隂六街树远目万家烟歌咽楼千尺吟余月一弦花间有游妓醉去堕金钿
留题希深美桧亭
幽深有佳趣曾不减林泉衆緑经新雨残红堕夕烟栽萱北堂近梦草故池连乘月时来往清歌思浩然
留守相公新剏双桂楼
藻栋起霄间芳条俯可攀晩云谈次改高鸟坐中还日映城边树虹明雨外山唯应谢池月来照衮衣闲
和希深避暑香山寺
有客乘新霁云林共扣扃轻舟过下渡远水涨前汀原隰含幽蔼岑岚入杳冥谁知得深趣履齿石苔青
和希深晩泛伊川
放溜下平波舟移不知远稍回溪口风恣爱云中巘水鸟静相依芦洲蔼将晩归路莫言賖何妨乘月返
路中月夕登霁景台与唐英话别
风枝不动月光午况是高台过新雨吴客方思千里归不负洛阳尘与土到时水落鳜鲈肥香稻初炊鱠红缕休言羊酪敌蓴羮我亦长行念东楚平明马嘶谁可留去去相望富春渚
张侍郎中隐堂
畴昔人归老於兹望白云门高知後庆宾至诵先芬草树中园秀衣冠旧里闻宁同江令宅寂寞向淮濆
太尉相公中伏日池亭宴会【得山字】
何言避徂暑清宴水轩闲竹气隂池凤云峰照衮山玳簪方映座彩服亦承顔乐奏寒波上杯香緑芰间瓜浮五色烂帘卷半鈎弯今日宾裾盛袁刘岂足攀
送臧尉
蔼蔼神仙尉西风跃马归离群赋黄鹄拜庆着斑衣雨气连关黑槐花上路飞同为洛阳客今日故人稀
新秋普明院竹林小饮诗序
余将北归河阳友人欧阳永叔与二三君具觞豆选胜絶欲极一日之欢以爲别於是得普明精庐酾酒竹林间少长环席去献酬之礼而上不失容下不及乱和然啸歌趣逸天外酒既酣永叔曰今日之乐无媿於古昔乘美景远尘俗开口道心胸间逹则逹矣於文则未也命取纸写普贤佳句置坐上各探一句字字爲韵以志兹会之美咸曰永叔言是不尔後人将以吾辈为酒肉狂人乎顷刻衆诗皆就乃索大白尽醉而去明日第其篇请余爲叙云
得高树早凉归
翻然思何苦昨夜秋风高良友念将别幅巾邀此遨清梵隔寒流乱蝉鸣古树谁知林下游复得杯中趣池上暑风收竹间秋气早囬塘莫苦留已变王孙草未坠高梧叶初生玉井凉愁心异潘岳独自向河阳不减阮家会所嗟当北归厌厌敢辞醉明发此欢非
新秋雨夜西斋文会
夜色际隂霾灯青谢客斋梧桐生静思络纬动秋怀小酌寜辞醉清言不厌谐谁怜何水部吟苦怨空阶
秋隂
已过萧萧雨犹成黯黯隂登临潘岳思憀栗楚臣心远吹鸣高树低云冒晚岑久爲关外客不忍听疎砧
雨中移竹
荷锸冒秋霖悤悤移翠竹欲分溪上隂聊助池边緑中散林未开子猷心已足青青谢栽培岂媿凡草木希深所居官舍新得府相蔬圃以广西园
楚相拔葵後萧条三亩余烟畦偶连畛蕙圃得增墟便欲开春沼何妨薙野蔬始添台榭美况近子云居
和永叔柘枝歌【留守相公南庄按舞】
渔阳三叠音隆隆红蕖乱坼当秋风披香拥雾出妖嫮妩眉壮髪翩惊鸿锵锵杂佩离芳渚珠?红鞾振金缕相迎垂手势如倾障被倚歌词欲吐最怜应节乍低昂便转疾徐皆可覩飘扬初认雪回风踯躅还看茧萦緖小小宁闻怨曲长盈盈自解依俦侣艺奇体妙按者谁金貂大尹宴清池绮茵绣幄粲辉映玳簪珠履何委蛇是时郊原新退暑天清气爽过林墅淮王载酒昔尝闻谢公擕妓那能数始知事简乐民和不厌来观柘枝舞
依韵和载阳郊外
近隰葱茏曙惊乌睥睨啼日光林杪动吹骑管中嘶路遶寒原古烟横远戍迷今来异宾孟谁复叹雄鸡奉和永叔得辛判官伊阳所寄山桂数本封殖之後遂成雅韵以见贶
团团緑桂丛本自幽岩得惠好知不忘青葱宁改色香生莲幕间花白萱堂侧月露夜偏滋琼枝相翕赫河阳秋夕梦与永叔游嵩避雨於峻极院赋诗及觉犹能忆记俄而仆夫自洛来云永叔诸君陪希深祠岳因足成短韵
夕寝北窗下青山梦与寻相欢不异昔胜事却疑今风雨幽林静云烟古寺深【此二句梦中得】揽衣方有感还喜问来音
希深惠书言与师鲁永叔子聪几道游嵩因诵而韵之
闻君奉宸诏瑞祝疑灵岫山水聊得游志愿庶可就岂无朋从俱况此一二秀方蕲建春陌十刻残昼漏初经缑氏岭古柏尚郁茂却过轘辕关巨石相撑鬬夕斋礼神祠法衮被藻绣毕事登山椒常服更短後从者十数人轻齎不爲陋是时天清隂力气勇奔骤云岩杳亏蔽花草藏涧窦傍林有珍禽惊聒若避彀盘石暂憩休泓泉助吞漱上窥玉女窗崭絶非可构下玩捣衣碪焜燿金纹透尹子体雄恢攀缘逾习狃欧阳称壮龄疲软屡顚踣竞欢相扶持芒屩资践蹂八仙存故坛三醉孰云谬鄙哉封祝碑数子昔镌镂偶记一时事曷虞来者诟絶顶瞰诸峰隘然轻宇宙遥思谢尘烦欲知群鸟兽韩公传石室闻之固巳旧当时兴稍衰不暇苦寻究东崖暗壑中释子持经呪于今二十年饮食同猿狖君子聆法音充尔溢肤腠尝期蹑屐过吾侪色先愀【叶】遂乖真谛言兹亦甘自咎中顶会几望凉蟾皓如昼纷纷坐谈谑草草具觞豆清露湿巾裳谁人苦羸瘦便即忘形骸胡爲恋缨绶或疑桂宫近斯语岂狂瞀归来游少室崷崪殊引脰石室迢递过探访仍邂逅扪萝上岑邃仙屋何广袤乳水出其间??自成溜凡骨此熏蒸灵真安可觏霞壁几千寻四字侔篆籀咸意苔藓文诚爲造化授标之神清洞民俗未尝遘忽觉风雨冥无能久瞻扣悤悤遂宵征胜事皆可复俚歌纵喧諽怪说多駮糅凌晨关塞阳追赏顔非厚穷极四百里宁惮疲左右昨朝书报予闻甚醉醇酎所嗟游远方心焉倍如疚
送河清贾主簿归任
不远水云间悠悠泝鷁还分亭接鸡犬举酒对河山残雪依荒碛寒烟入暝湾昔人鸾枳叹一并在离顔依韵和永叔雪後见寄兼云自尹家兄弟及几道散後子聪下县久不得归颇有离索之叹
常欲登芒岭无由见洛桥雪飞关戍迥人忆剡溪遥广隰嘶征鴈长河起怒飈遽言欢友散能使去魂销晚日穷幽蔼愁云暝泬寥纵令佳约在载酒定何邀
依韵和欧阳永叔黄河八韵
少本江南客今爲河曲游岁时忧漾溢日夕见奔流啮岸侵民壤飘槎阁鴈洲峻门波作箭古郡铁爲牛目极高飞鸟身轻不及舟寒氷狐自听源水使尝求密树随湾转长罾刮浪收如何贵沉玉川兴是诸侯
季父知幷州
捧诏出明光飞轩陟太行玉墀分近侍虎绶给新章笳吹喧行陌旌旗卷夜霜鴈归汾水緑城压代云黄土屋春风峭氊裘牧骑狂关山宁久驻剩宴柳溪傍
河隂中寨寒食
击柝声初絶爲鱼梦已残幽禽哢清晓宿雨度余寒?火明千竈风旗展一竿归心慙社燕自叹此微官
再至洛中寒食
西洛逢寒食依依似昔年千门方禁火九野自生烟飘泊棃花雨追随杏叶鞯游人莫惜醉风景满伊川
同永叔子聪游嵩山赋十二题
公路涧
我来袁公溪断岸犹残垒僵柳远临湾新蒲初出水行行古台近两两惊禽起鸡犬何处闻人家深坞里
拜马涧
王子昔凌霓国人兹拜马依稀日夜笙声入寒泉泻空传七日期飞鹤何时下
二室道
度岭失群山千峰出天际方欣左右看屡改萦回势胜事谁与同芬然有兰蕙
自峻极中院步登太室中峰
税驾緑岩前攀萝不知倦人从树杪来路向云端转忽觉在烟霓回看峰岭变
玉女窗
玉洞倚霞壁天窗露微明骖鸾去不返啼鸟空相惊万木自亏蔽扪萝复谁情
玉女捣衣石
幽石称捣衣捣衣人不见云缨白飘颻岩树长葱蒨犹应寒夜中山月来铺练
天门
古壁何苍苍穿云玉梯出歘然起青冥却立观少室前岩复後峰隂晴状非一
天门泉
泠泠云外泉的的岩光入静若仙监开寒疑玉龙蛰时应下鹿群迹印青苔湿
天池
安知最高顶清浅水池开有时片云出倏忽生风雷谁羡双黄鹄刷羽来徘徊
三醉石
相期物外游共醉仙坛石举手薄高穹清风生两腋都忘尘世烦笑傲聊爲适
登太室中峰
日夕望苍崖崭崭在天外及来步其巅下见河如带半壁云雾昏山根已霶霈
峻极寺
山高路已穷倏尔逢兰若落日老僧闲支颐古松下缓步入禅庭苔苍但萧洒
拟玉台体七首
欲眠
鸳鸯罗荐开翡翠香帏寂解带竟羞明移灯向东壁
?手曲
携手出中闺殷勤尅密期密期虽不远回顾步迟迟
雨中归
来时云冉冉去值雨霏霏莫怪罗衣湿荆王梦罢归
别後
昨日日暮别今日日暮愁犹认纵裠色依依在石榴
夜夜曲
情来不自理明月生南楼坐感昔时乐翻成此夜愁
落日窗中坐
含情独不语落日窗中时妾意与君意相思只自知
领边绣
出门重新制纎手行自整愿作花工儿长年承素颈
无题
斗觉琼枝瘦慵开宝监妆临风恐仙去倚扇怯歌长緑桂薰轻服灵符佩缥囊西邻空自赋不解到君傍
宛陵集卷二

[book_title]卷三
<集部,别集类,北宋建隆至靖康,宛陵集>
钦定四库全书
宛陵集卷三　　　　　　宋　梅尧臣　撰
依韵和希深新秋会东堂
何必水周堂翛然万木凉朋簪兹共乐节物自迎商巧笑承欢剧新词度曲长骖鸾悲雾扇泛蚁釂云浆并蔕榴房熟连丛桂蕊香人初投辖醉客甚掺檛狂鬓约寒鸦碧衣轻舞蝶黄流波闲任注错席岂依行亹亹谈宁倦厌厌夜未央良时诚可惜清燕此无荒
客郑遇昙颖自洛中东归
襌衣本坏色不化洛阳尘独有烟霞染况将山水亲西风入关戍宿雨过城闉谁羡飘然迹吾车亦已巾
马判官归阙
与君归洛阳仕宦颇相偶荏苒迁岁时徘徊乐文酒今归已及瓜爲赠聊折柳亦将随计书惨别宁嗟久
饯彭城公赴随州龙门道上作
零雨送车轮初清远陌尘归藩汉东国遮道洛阳人伊水照虹斾楚山怀玉麟征轩不可恋梗泪返城闉
早行道中相逢
黤黤雨云晦駸駸车马緐唯忧不及见及见反无言
古意
故人留雅曲今与新人弹新人听不足复使後人欢
送弟良臣归宣城
乔木句溪边秋光几曲连将归三亩宅远寄下江船伴尔唯征鴈悲予有暮蝉亲朋如见问贫外似当年
河南张应之东斋
昔我居此时凿池通竹圃池清少游鱼林浅无栖羽至今寒窗风静送枯荷雨雨歇吏人稀知君独吟苦
河南王尉西斋
官舍古城隅西斋何寂寂种竹幽趣深开屛翠光滴青山露南墙落日明东壁危台起其傍平隰坐可觌岁暮野田空天高霜隼击更怜风月时几弄林间笛
刘秀才归河内
君家太行下应复近苏门河气知寒早岚烟觉暮昬犬鸣林外火笛响月中邨久作山阳客逢人爲寄言
忆洛中旧居寄永叔兼简师鲁彦国
东堂石榴下夜饮晓未还絺衣湿皓露桂酒生朱顔君同尹与富高论曾莫攀开吐仁义奥傲睨天地间以此爲朋乐衡门未尝关自从北阙来扰扰时少闲登危欲引望尚不见云山何由觌夫子客袂泪澜斑
武陵行
生事在渔樵所居亦烟水野艇一竿丝朝朝狎清泚忽自傍藤隂乘流转山觜始觉景气佳潜通小溪里常时不见春入谷惊红蕊幽兴穷緑波翫芳心莫已花外一峰明林间碧洞启遥闻鸡犬音渐悟人烟迩舍舟遂潜行石径劣容屣豁然有田园竹果相丛倚尨眉髽髻人倏遇心顔喜尚作秦衣裳那知汉名氏自言逢世乱避地因居此来时手种桃今日开如绮更看水上花几度逐风委竞引饭雕胡邀欢酌琼醴复呼童稺前緑鬓仍皓齿翻遣念还茅思归钓鱣鲔将辞亦赠言勿道邱壑美鼔枻出仙源繁英犹逦迤薄暮返苍洲微风吹白芷他日欲重过茫茫何处是
西宫怨
汉宫中选时天下谁爲校宠至莫言非恩移难恃貌一朝居别馆悔妒何由效买赋岂无金其如君不乐
夏夜小亭有怀
西南雨气浓林上昬月色寒影不随人寥寥空露白
外兄施伯侃下第赴幷门叔父招
共是干时者同爲失意人言趋太原召如慰宛陵亲笳鼓听临塞琴书未离身别君无斗酒当识士安贫
郑戭及第东归後赴洋州幕
却生方得桂王粲始从戎一舸辞吴会单车入汉中乱山云木古侧径野泉通欲识风烟美心知故国同
施判官赴饶州
昔日里中旧今爲幕下英烟波归楚国风月满都城食有江鱼美时无羽檄惊他年傥行县肯使折腰迎
杨畋赴官幷州
尝闻地近湖寒气盛中都车马行临塞关山见落榆吴鈎皆尚壮章甫几爲儒寄谢西曹掾能吟秀句无
欧阳寺丞桐城宰
叶落淮南树青山徧马头人烟将近郭松竹不知秋夜虎林间啸溪泉舍下流门前仲卿庙遗迹待君求【朱邑冢祠在焉】
祝熙载赴任东阳【李都尉客】
东阳美山水之子本风流稍去何平叔还追沈隐侯清江飞晚雨斜日半沧洲县道行无媿烟萝有胜游
彦国通判绦州
结友时未久情亲心已照氛埃外自遣风月还同调复与任浮沉未尝趋近要以此虽处贫宁防俗者诮今将辞我去尽日来谈笑穷巷敞茅茨高言出廊庙且作朱韍行聊能发光耀当亦就铜墨远之江海徼山郭寂无喧云川不妨钓所嗟胡越人千里烦登眺
余姚陈寺丞
试邑来勾越风烟复上游江湖自迎客山月亦随舟海货通闾市渔歌入县楼弦琴无外事坐见浦帆收
明州推官郑先辈
应幕海边郡秋风千里归随潮吴榜驶转浦楚山微野橘霜前熟江螯露下肥还家候灵鹊人想罢鸣机
聚蚊
日落月复昬飞蚊稍离隙聚空雷殷殷舞庭烟幂幂蛛网徒尔施螗斧讵能磔猛蝎亦助恶腹毒将肆螫不能有两翅索索缘暗壁?人居大第蛟绡围枕席嗟尔於其中宁夸觜如戟忍哉傍穷困曾未哀癯瘠利吻竞相侵饮血自求益蝙蝠空翺翔何尝爲屛获鸣蝉饱风露亦不慙喙息薨薨勿久恃会有东方白
赋秋鸿送刘衡州【沆】
秋鸿整羽翮去就自因时往春南方来遂止天泉池天泉水清泚鸳鹭日追随蒲藻岂不乐江湖信所宜今朝风色便暂向衡阳归洞庭逢叶下潇湘先客飞渚有兰杜美心无稻粱卑罾缴勿尔念鹰隼宁尔窥烟波千万里足以资盘嬉峰前想回日青冥生路岐
清池
泠泠清水池藻荇何参差美人留采掇玉鲔自扬鬐波澜日巳浅龟鼈日复滋虾蟇纵跳梁得以缘其涯竞此长科斗凌乱满澄漪空有文字质非无简策施仙李勿苦羡宁将蠯蛤卑徒剖腹中书悠悠谁尔知聊保性命理远潜江海湄泚泚曷足道任彼鼃黾爲
弟得臣归觐幷州
知君归去心已逐秋风起明发登太行遥将望汾水蔼蔼白云下吾亲正居此拜庆曷爲荣新除【缺】官美
张修赴威胜军判官
青骊渡河水侠气动刀环入幕沙尘暗临风鼔角闲地形通柏谷秋色满榆关谁复轻儒者难淹笔砚间
吊唐俞
通闺年最少才俊罕能双鵩去尘栖室魂归雾起窗慈亲留汉水爱妾返荆江一稺才能语?然寄远邦
任适尉乌程
俛作程乡尉折腰还自甘卞峰晴照黛霅水晓澄蓝葑上春田辟芦中走吏参到时苹叶长柳恽盖江南
马殿丞通判密州
晨装辞北阙怀绂贰东侯地本全齐胜风仍变鲁优危帆淮上去古木海边秋相送江潭客曾同十载游
夏侯彦济武陟主簿
怀县曾余往风謡爲尔知寒先太行近润接大河卑宾酒材公秫晨羮翦露葵簿书行正委何以布衣时
余居御桥南夜闻祆鸟鸣效昌黎体
都城夜半隂云黑忽闻转毂声咿呦尝忆楚乡有祆鸟一身九首如赘疣或时月暗过闾里缓音低语若有求小儿藏头妇灭火闭门鸡犬不尔留我问楚俗何苦尔云是鬼车载鬼游鬼车载鬼奚所及抽人之筋系车輈昔听此言未能信欲访上天终无由今来中土百物正安得遂与南方俦上帝因风如可逹愿令驱逐出九州
月夜与兄公度纳凉闲行至御桥
夕月吐澄明隂云净如埽空庭引天翠爽气生怀抱家近御桥头因爲桥畔游倚栏波上影不共水东流思归此清夜何处是江楼四望远寂历微风动飕飀观阙垂万象山河趋九州壮哉帝王宅顾我一蜉蝣富贵非可取田园今向秋明当拂衣去试与问扁舟
随州钱相公挽歌三首
筑岩无往梦游岱有飞魂堕泪隋侯国遗金汉帝恩文章留日域忠孝在王门天道何由问秋风徧九原昔日伤归国今朝叹举輀忧愁传楚些殄悴感周诗文草明时访忠言故吏知居常呜咽涕翻作衆人悲去年伊水上倾府望云岑路转犹回首人谁不殒心可怜飞语後挤恨九幽深从此埋英骨空令泪满襟
僧可真东归因谒范苏州【仲淹】
姑苏台畔去云壑付清机野策过寒水山童护衲衣松门正投宿竹笠带余晖谁爱杼山句使君应姓韦
廖秀才归衡山县
千里倦爲客秋归乌榜轻过林湘橘暗收潦楚江清晚泊亲鸥鹭残芳袭杜蘅长沙几日到天际见高城
魏屯田知楚州
淮南木叶惊淮上使君行天外高帆出沙头吏迎夜潮通废埭秋月满孤城正迟文翁化从来楚俗轻
张子野赴官郑州
尽室寄东里一官辞上都只应乘小驷宁肯蹑双凫秋雨生陂水高风落庙梧梅山爲余访还有旧家无
拟王维偶然作
嵇康任天性傲散喜端居自云安卑者窃比老庄欤一月十五日头面忘洗梳危坐恣搔蝨於时嬾作书一曲情自寄一杯欢有余尚子志所慕阮生甘不如黄精可养夀广泽宜覩鱼不堪行作吏章服裹猨狙
苏祠部通判洪州
飞鷁去江西秋飇满桂旗芦州花白处枫岸叶丹时沙鸟看来没云山爱後移高才属滕阁家擅子卿诗
中秋与希深别後月下寄
薄雾生寒水寥寥檥画船人伤千里别桂吐十分圆把酒非前夕追懽忆去年南楼足佳兴好在谢林川
望芒砀山
出舟跳古岸林外见修冈回头问榜子前巘是芒砀其顚有高庙松柏郁苍苍迤逦堆阜属萧条茆叶黄千古收王气一川平夕阳人家才四五鸡犬自相望尚尔想新丰谁复思沛乡临流一举酒可以喻悲伤
初见淮山
游宦久去国扁舟今始还朝来汴口望喜见淮上山断岭碧峰出平沙白鸟闲南归不厌远况在水云间
旌义港阻风
清晨下长淮忽值秋风恶渺弥云雾昬掀合鱼龙作方惊白浪高又以寒潮落远渚时出没轻舟自前却将投古戍迷偶得孤港泊下缆寄芦林寻邨步芒屩傥有白醪酤聊爲野田酌茆屋何飕飕瓦罂空索索却持杖头归相顾还寂寞一夕不能眠孤吟当狂药
依韵和刘六淮潮
汐潮如有信时向旧痕生始觉回波定还看曲渚平舞鸥随下上寒日共浮倾後夜人无寐遥听入浦声
舟中闻蛩
秋月满行舟秋虫响孤岸岂独居者愁当令客心乱展转重兴嗟所嗟时节换时节不苦留川涂行已半霜落草根枯清音从此断谁复过江南哀鸿爲我伴
双野凫
野水双纹翼云罗谩自媒惊飞带波起行啑拂萍开暖日浮还没寒汀去复来王乔如可挹仙舄此徘徊
和才叔岸傍古庙
树老垂缨乱祠荒向水开偶人经雨踣古屋爲风摧野鸟栖尘坐渔郎奠竹杯欲传山鬼曲无奈楚辞哀
山光寺【炀帝故宫】
古桥经废寺苍藓旧离宫柏殿秋阴冷莲堂暮色空鸟啼山霭里僧语竹林中寂寞芜城近萧萧牧笛风
自急流口至长芦江入金陵
始发碧江口旷然谐远心风清舟在监日落水浮金瓜步逢潮信台城过鴈音故乡何处是云外即乔林
早渡长芦江
带月出寒浦残星浸水濆帆开风色正舟急浪花分雾气横江白鸡声隔岸闻天晴建业近锺岫起孤云
采石怀古
青峰来合沓势压大江雄舟渡神兵後城荒王气空山根鱼浪白岩壁石萝红弄月人何在孤坟细草中
望夫山
亭亭千古质曾是念征夫一作山头石畏看天际涂犹如托萝蔓不似采蘼芜时有江云近仙衣挂六铢
泊牛渚矶【所谓鼓吹山也有竹可作笙竽】
落帆牛渚前便爲牛渚宿波摇残照中采翠浮岩谷巗谷足幽篁石上罗寒玉裁作娲氏笙堪吹凤凰曲楚客夕无眠独将清籁续更看江月来还想燃犀烛
游响山
久忆门前胜聊乘逸兴游寒篙进溪曲古木暗城头鸟过空潭响船随碧瀬流梅花三叠罢烟火起沧洲
芜湖口留别弟信臣
少也远辞亲俱爲异乡客昨日偶同归今朝复南适南适畏简书叨兹六百石重念我当去送我江之侧溪山远更清溪水深转碧因知惜别情愈賖应愈剧
金霞阁
登临无尽兴清燕日徘徊霞影缘觚落岚光入牖来离宫分碧瓦太液俯青槐好待邀明月瑶琴爲一开
送蟾上人游南岳
叶下潇湘阔杯浮岂道迟宾鸿不到处危彴独行时翠岭祝融宅乔松虞舜祠云霞游徧日振锡更何之
王公慥东归
行色上东陌秋槐叶乱飞囊无一钱用箧有古书归羸驷嘶寒草荒城背落晖莫嫌牛马隔走别八行稀
几道隰州判官
清晓赴国门西风生早凉天地大道出苑树短亭傍相看车马色共照池水光举酒酒非浅明朝谁重觞话别语难尽去後空回肠计彼行路远几日至洛阳洛阳多旧友一一道相望失意非憔悴怀昔无悲伤无由恋中国不久之南方音书傥能问鸿鴈亦能翔此外念出处便爲参与商到官秋节晩塞近百草黄定随刘武威校猎赤土冈余方枫林下野艇泛沧浪弄月江波阔罥衣菱荇香虽知各所适未免涕沾裳操袂却引顾烟芜平夕阳独回唯鸟影相与过林塘朋游顿兹减客心仍未央
宛陵集卷三

[book_title]卷四
钦定四库全书
宛陵集卷四　　　　　　宋　梅尧臣　撰池州进士陈生惠然见过不日且行因以诗赠别
呼童具鸡黍颇识故人期竹馆忽枉驾山樽聊解颐醉歌返北郭春雨生东陂便与千峰隔登高空复思
春阴
浓澹云无定凄微气宇寒鸠鸣桑叶吐邨暗杏花残客子行裘薄春塘野水寛轻雷欣巳发谬作采茶官
春晴对月
云埽鱼鳞静天开桂魄清棃花监中色杜宇昼时声寥落将寒食羁离念故京都无惜春意樽酒爲谁倾
植栀子树二窠十一本於松侧
举世多植蘖而我学种栀顔色固不别良苦诚异宜团团緑阶侧岂畏秋风吹同心谁可赠爲咏昔人诗
百舌
天窗明未明??过微雨巳闻高树头百舌间关语幽人枕上听不听变尽春声始飞去
提壷鸟
山路暗松筱幽禽语前後上言劝提壷下言劝酤酒但取醒复醉莫问升与斗人生朝菌荣緑发可无负
青梅
梅叶未藏禽梅子青可摘江南小家女手弄门前剧齿软莫胜酸弃之曾不惜宁顾马上郎春风满行陌
挟弹篇
长安细侯年尚小独出春郊不须晓手持柘弹霸陵边岂惜金丸射飞鸟金丸射尽飞鸟空解衣市酒向新丰醉倒银缾方肯去去卧红楼歌吹中不管花开与花老明朝还去杜城东
五日登北山望竞渡
南山传竞渡多在屈平祠箫鼔满流水风烟生画旗千桡速飞乌两舸刻灵螭尽日来江畔谁知轻薄儿
寄新安通判钱学士
昔人言访舟江水赋清泚冬春常一色深浅皆见底崖日半寒潭登明动朱鲤君怀素巳高尘虑都应洗得欧阳永叔回书云见来客问予动静备详
昨日使人囘闻君与之坐君问我何爲但云思寡过寡过真未能得便北窗卧此趣今巳深世间谁与和
建德新墙诗
山廨不营堵筠篁爲密篱初年固可蔽晏岁不能支巳被巢蜂蠹复爲荒葛虆夏雨久枯脆秋风遂倾欹鸡鹜恣穿逸牛羊来践窥我议欲板筑羣走皆不怡首吏先进白土疎不可爲潦雨忽暴集涧流如突驰我心赜其极斯语其见欺用竹乃户率破得缘而私冬歛葺西角春调完北陲循环日有坏烦扰无虚时介决勿尔惑遂饬辟其基榛莾一芟去畚锸能悦随膏润非朽壤峭削隐金鎚荏苒未踰月屹如长云垂疏壍备水害既圬复蓬茨岂唯御貛豹亦以防狐狸且有内外隔絶闻闾巷卑安然兹燕息来者勿吾隳
九月五日得姑苏谢学士寄木兰堂官醖
公田五十亩种秫秋未成杯中无浊酒案上唯丹经忽有洞庭客美传乌与程言盛木兰露酿作瓮间清木兰香未歇玉盎贮华英正值菊初坼便来花下倾一饮爲君醉谁能解吾酲吾酲巳不解百日毛骨轻
九月见梅花
江南风土暖九月见梅花远客思边草孤根暗碛沙何曾逢寄驿空自听吹笳今日樽前胜其如秋鬓华新安钱学士以近诗一轴见贶辄成短言用叙单悃
早事太尉府谬以才见论身作邑中吏日陪丞相尊嵩山云外寺伊水渡头邨泉味入香茗松色开清樽题诗人半醉马上景巳昬归来属後乘冠盖迎国门悠悠失贫贱苒苒历凉温而今处穷僻落莫思旧恩终日自鲜适终年长不言已觉人事寡惟闻鸡犬喧东风有来信满幅兰与荪深知故人意遗我涤冥烦一章言罨画谿好如目存何须到云壑便若游花源一一先造化可以轻瑶琨成诵今在口愿将醒病魂
荅陈五进士遗山水枕屛
妙画能成趣谿山迥得君渔舟长映浦岩树半藏云征鸟无时没横桥有处分数峰来枕席曾不媿移文
谢宾客挽歌三首
位不登三事才宜列四科清名时自得华冕世空多望气悲埋劒临风叹逝波吴阡蒿作里楚挽薤成歌会葬千人至来观数郡过无由亲执绋东首泪滂沱
自昔居门下游观必许偕岂将千里别遂作九泉乖巳恨霜松折行嗟玉树埋苍生空有望丹旐不胜怀曩日言归里飞章愿乞骸今朝赤松畔烟壠对苍崖
当年罢会稽还郡锦爲衣老作龙楼贵终将凤沼违英魂游岱去石椁渡江归扬子春风恶南徐过客稀衆帆看屡溺素舸独如飞始见中郎孝松门自有辉
往东流江口寄内
艇子逐溪流来自碧江头随山知几曲一曲一增愁巢芦有翠鸟雄雌自相求擘波投远空丹喙横轻鯈呼鸣乃不巳共啄向苍洲而我无羽翼安得与子游
代内荅
结发事君子衣袂未尝分今朝别君思历乱如丝棼征仆尚顾侣嘶马犹索羣相送不出壼倚楹羡飞云日暮秋风急雀声檐上集幷作千里愁愁极翻成泣
访矿坑老僧
山深无外事日夕爱潺湲趺坐树间石力耕溪上田解言南国事能咏碧云篇莫贳远公酒余非陶令贤
除夕与家人饮
莫言寒漏尽春色来应早风开玉砌梅薰歇金炉草稺齿喜成人白头嗟更老年华个里催清镜宁长好
立春在元日
新春与新岁时候不相先未肯欺残腊何曾占旧年缀条花翦彩插户柳生烟独坐空山里唯惊节物迁
游水帘岩
春山时独往榛秽旋芟斸飞泉蔽幽岩杳蔼疏朝旭光垂白龙?鸣漱寒潭玉半壁生昼寒隂草润秋緑穿藤出溪口流沫萦山足莫遣吏人来方歌白云曲
咏官妓从人
少爲轻薄误失行落优倡去作小家妇愿同贫里装无心歌子夜有意学流黄他日东郊上谁人见采桑
夏雨
林梅初弄熟密雨闭重关润裛衣巾上凉生竹树间水声通远涧云色暝前山野鸟寂无语公庭尽昼闲
五日与陈真卿饮
五日逢南国三年别旧都招魂传楚客抚节见灵巫蒿艾因时采蛟龙为俗驱清樽与鵞炙忻此故人俱
彼鴷吟
断木喙虽长不啄柏与松松柏本坚直中心无蠹虫广庭木云美不与松柏比臃肿质性虚圬蝎招猛觜主人赫然怒我爱尔何毁弹射出穷山群鸟亦相喜啁啾弄好音自谓得天理哀哉彼鴷禽吻血徒爲尔鹰鸇不搏击狐兔纵横起况兹树腹怠力去宜滨死
感遇
衆默瘖莫辨衆寐盲不知问而使之对觉而使之窥瘖盲自穷矣所感在一时苟昧哲人理寐默定妍媸
雪咏
雪色混青冥搴帏宿酒醒龙蛇缘古木凤鹄舞幽庭密势因风力轻姿任物形公堂何寂寞横案对玄经
腊日出猎因游梅山兰若
我与二三骑争驰孤戍旁逐麋逢野寺息马据胡牀鹰想支公好人思灞上狂归来何薄暮烟火照溪光
依韵和杨敏叔吴门秋晚见寄
方在洞庭上秋怀那得禁西风楚波急度鴈海云阴洛客吟初苦骚人思巳深顚毛随日减冉冉不胜簪
田家
南山尝种豆碎荚落风雨空收一束萁无物充煎釡
陶者
陶尽门前土屋上无片瓦十指不沾泥鳞鳞居大厦
县署丛竹
袅袅幽亭竹团团自结丛寒生緑樽上影入翠屏中陶柳应慙弱潘花只竞红方持雪霜操不敢倚春风
巧妇
巧妇口流血辛勤非一朝莠荼时补紩风雨畏漂摇所托树枝弱而嗟巢室翘周公诚自感聊复赋鸱鴞
闻欧阳永叔謪夷陵
共在西都日居常慷慨言今婴明主怒直雪谏臣寃谪向蛮荆去行当雾雨緐黄牛三峡近切莫听愁猿
闻尹师鲁谪富水
朝见谏臣逐暮章从谪官附炎人所易抱义尔唯难宁作沈泥玉无爲媚渚兰心知归有日时向斗牛看
寄饶州范待制
山水番君国文章汉侍臣古来中酒地今见独醒人坐啸安浮俗谈诗接上宾何由趋盛府徒尔望清尘
咏王右丞所画阮步兵醉图【胡公疎新勒石】
右丞笔通妙阮籍思玄虚独画来东平倒冠醉乘驴力顽不肯进俛首耳前趋一人牵且顾一士旁挟持捉鞍举双足闭目忘穷涂想像得风度纎悉古衣裾玉骨化爲土丹青终不渝而今几百岁乃有胡公疎买石遂留刻渍墨许传模白黑就髣髴毫芒辨精麤千古畜深意终朝悬座隅谁谓盈尺纸不慙云雾图
猛虎行
山木暮苍苍风凄茆叶黄有虎始离穴熊罴安敢当掉尾爲旗纛磨牙为劔鋩猛气吞赤豹雄威蹑封狼不贪犬与豕不窥藩与墙当涂食人肉所获乃堂堂食人既我分安得爲不祥麋鹿岂非命其类宁不伤满野设罝网竞以充圆方而欲我无杀奈何饥馁肠
白鹇
乔木暗青山晴川下白鹇春云生岭上积雪在嚣间緑草张新翳柔冠总翠鬟时哉养文素不是杂斑斑
後园桃李花
後园桃李花灼灼复皎皎南枝开巳緐北枝萦尚少蘤萼相辉映根本自鈎绕无爲惊风吹纷纷逐飞鸟
道傍虎迹行
朝履猛虎迹暮宿猛虎林猛虎终夜啸阴风生远岑我怀何所畏所畏在官箴伤哉此遗体冒险轻百金修真观李道士年老贫饿无所依忽缢死因爲诗以悼之
唐室王子後黄冠事隐沦餐霞不满腹披云不蔽身八十不能死缢以头上巾始慕老庄术终厌道德贫营营求长生反困甑中尘
野田行
轻雷长陂水农事乃及辰茅旌送山鬼瓦鼔迎田神青皋暗藏雉万木欣巳春桑间耦耕者谁复来问津
水轮咏
孤轮运寒水无乃农者营随流转自速居高还复倾利才畎浍间功欲霖雨并不学假混沌忘机抱瓮罂
山邨行
征马去不息幽禽随处闻深源树蓊郁曲坞花氛蒀澹澹平田水蒙蒙半岭云长鬟弄春女溪上自湔裙
鸣雉词
雄雉鸣桑林雌雉雊麦陇结爱诚有宜别啄义亦竦哺雏深莽中摧颓锦翅拥辛勤何尔爲应自念遗种
寄公异弟
池塘去後春一夕生緑草无由梦阿连诗句何能好
去春城
前日去春城今朝还故陌马有甚烦意人多远行色暂尔厌风埃那堪爲久客
读范桐庐述严先生祠堂碑
二蛇志不同相得榛莽里一蛇化爲龙一蛇化爲雉龙飞上高衢雉飞入深水爲蜃自得宜潜游沧海涘变化虽各殊有道固终始光武与严陵其义亦云尔所遇在草昧既贵不爲起翻然归富春曾不相助治至今存清芬烜赫耀图史人传七里滩昔日来钓此滩上水溅溅滩下石齿齿其人不可见其事清且美有客乘朱轮徘徊想前轨着辞刻之碑复使存厥祀欲以亷贪夫又以立懦士千载名不忘休哉古君子
禽言四首
子规
不如归去春山云暮万木兮参云蜀天兮何处人言有翼可高飞安用空啼向高树
提壶
提壶芦酤美酒风爲宾树爲友山花缭乱目前开劝尔今朝千万夀
山鸟
婆餠焦儿不食尔父向何之尔母山头化爲石山头化石可奈何遂作微禽啼不息
竹鸡
泥滑滑苦竹冈雨萧萧马上郎马蹄凌兢雨又急此鸟爲君应断肠
读汉书梅子真传
子真实吾祖耿介仕炎汉权臣始擅朝忠良被涂炭辇下莫敢言上书陈治乱是时卿大夫曾不负媿汗其文信雄深烂然今可玩危亡识祸机灭迹思汗漫一朝弃妻子龙性寜羁绊九江传神仙会稽隐?閈旧市越溪阴家山镜湖畔唯余千载名抚卷一长叹
宛陵集卷四

[book_title]卷五
钦定四库全书
宛陵集卷五　　　　　　宋　梅尧臣　撰
赠黄庭筠举进士
橘柚生南国幽林日葱蒨上有嘉禽鸣五色被余绚彼美发华英厥包待秋荐根本当自持无爲风土变
和滕公游穿山洞
洞口水石浅潺潺泻緑蒲缘源进岩窦隂黑人境殊中言有物怪蟠蛰春未苏霖雨虽有意风雷莫肯扶风雷自鼔荡不久当何如幸欣禅林近钟梵来有无回策履幽迳衣香草露濡老僧长松下麋鹿与之俱溪云时见起山鸟自相呼羡尔得兹乐何用劳形躯
陈真卿将有秋试倏见访不日告行送於北门歌鹄庭为五言以赠
送君北冈上举酒歌黄鹄黄鹄去何高天池待栖宿宁复恋江湖聊兹混鸡鹜晖晖振羽裳不羡渊明菊
秋日咏蝉
羣虫喜炎热此独爱高阴薄蜕聊依叶清深巳出林人闲感衰节风急杂遥砧虚腹曾何竟常忧螗斧侵
范饶州夫人挽词二首
听饮大夫日止言京兆辰尝忧伯宗直曾识仲卿贫蒿里归魂远芝山旅殡新江边有孤鹤嘹唳独伤神君子丧良偶拊棺哀有余庄生慙击缶潘岳感游鱼夕苑凋朱槿秋江落晩蕖犹应思所历入室泪涟如
吊矿坑惠灯上人
生栖云际巘没葬寺傍邨破案残经卷新坟出树根松悲隔溪路月照旧山门自昔多诗句而今几许存
寄题石埭权县乐尉碧澜亭
遥知溪上亭秋水瀁泠泠云影无时翠岚光到底清危楼喧晚鼔惊鹭起寒汀聊作渊明饮临流酒易醒
斑竹管笔
翠管江潭竹斑斑红泪滋束毫何劲直在槖许操持欲写湘灵怨堪传虞舜辞蔚然君子器安用俗人知
古意
月缺不改光劒折不改刚月缺魄易满劒折铸复良势利压山岳难屈志士肠男儿自有守可杀不可苟
观博阳山火
十月原野枯连山起狂烧高焰过危峰飞火入遐峤玉石被焚灼谁能见辉耀猿猱失轻捷亦不暇相吊长风又助恶怒号生万窍炎炎赤龙奔划划阴电笑愿倾寒江潮势逆难沃浇愿倾天河水虽顺云衢遥青松心巳烂蔓草根未焦小农候春鉏寒客失冬樵谁知兼幷子平陆闲肥饶不易天地意长养非一朝
闻鴈寄欧阳夷陵
闲坐独无寐鴈来更未阑声长河汉迥影落户庭寒荆楚橘包熟潇湘枫叶丹南飞过三峡试问故人看
送谢舍人奉使北朝
汉使下西清边人拥道迎寒笳随宿堡卫甲出孤城犯雪貂裘重冲风锦绶轻山川辞国远车骑踏沙行授馆氊爲幄供庖酪和羮戎王拜天赐敌帅伏名卿紫塞千烽静黄云万里平甘泉归奏日重见凤池荣
观放鹞子
白晳少年子秋郊臂苍隼日暖饥目开风微双翅紧草际鸣鹑惊蒿间黄雀窘下鞲诚必获得俊还复哂碎脑此非辜食肉尔何忍取乐在须臾我心良恻悯
食橙寄谢舍人
洞庭朱橘未弄色襄水锦橙巳变黄玉臼捣齑怜鱠美金盘案酒助杯香虽生南土名犹重未信中州客厌尝欲寄白苞凭驿去只应佳味怯风霜
夜闻居人喊虎
猛虎岂云猛潜藏伺天昬行行出丛薄稍稍入孤邨孤邨何所利所利犬与?谁知仁者勇去恶义自敦
采白术
吴山雾露清群草多秀发白术结灵根持鉏采秋月归来濯寒涧香气流不歇夜火煮石泉朝烟徧岩窟千岁扶玉顔终年固玄髪曾非首阳人敢慕食薇蕨
寓言
寒灯不照远光止一室明小人不虑远义止目前荣灯既无久焰人亦无久情谁言结明月明月岂长盈
送李尉子京之邵武光泽
母老不择禄一官勤夙兴长河未结冻去客巳怀冰露蝉不饱腹志士甘曲肱远方人所畏所畏非所兢
铜坑
碧鑛不出土青山凿不休青山凿不休坐令鬼神愁
朝日
日色才出海晓月无光彩晓月在青空不与日色同诚知大君德照耀无不通
失鹧鸪
爱翫日巳久开笼爲驯故点臆雪花圆连袪浪纹素钩輈格磔鸣?翻翁去谁知烟渚深緑水修篁处
过小石潭
树老石连潭潭深烟翠入羣鱼石下游独鸟潭上立泉暖草长緑山高风自急徘徊兴不穷苔屐云沾湿
县斋对雪
密雪夜来积起见万物春山川忽改色草木一以新古邑失荒秽王路覆平均从兹庆丰年蹈咏慙小臣
对花有感
新花朝竟姸故花色顦顇明日花更开新花何以异
山中夜行
孤客心多恐寒风夜度溪山长羸马困月黑怪禽啼远火生樵舍荒榛乱野蹊喜言林馆近闻犬入犹迷
啄木
中园啄尽蠹未肯出林飞不识黄金弹双翎坠落晖
梦与公度同赋蕅华追録之
吴王旧宫阙水殿芙蓉披浊泥留玉骨疑是葬西施西施魂不灭娇?照清池
和绮翁游齐山寺次其韵
苍山南望截云烟中有绀宇通诸天长桥直度清溪水寒湖收潦旷平田古木隂森大堤上千峰浓澹高楼前龙笋未逬角出缩虎石乱踞筋拳挛阴崖乳泉湿苔藓阳谷暖气留兰荃涧户晓辟烟的的松轩夜启月娟娟闻有谪仙乘兴入飘然欲拍洪厓肩玩游逐胜不觉远露奇发怪工无全扪萝但识康乐径饮酒安问远公禅清猨不到俗士耳香草巳入骚人篇水鸟念佛次浄界野鹿衔花来象筵在昔探赏犹可数深景秀句今得传辞韵险絶兹所骇何特杜牧专当年重以平澹若古乐听之疏越如朱弦秘藏褚中爲不朽咨诹坐上皆曰然谁意麤官获此贶洗去鄙吝空池边聊欲报言罕驿使春郊唯见鴈连连
范待制约游庐山以故不往因寄
平昔爱山水兹闻庐岳游远期无逸兴独往畏湍流举手谢云壑栖心慙鸟鸥香炉碧峰下应爲一遟留
范饶州坐中客语食河豚鱼
春洲生荻芽春岸飞杨花河豚当是时贵不数鱼鰕其状已可怪其毒亦莫加忿腹若封豕怒目犹吴蛙庖煎苟失所入喉爲镆鋣若此丧躯体何须资齿牙持问南方人党护复矜夸皆言美无度谁谓死如麻我语不能屈自思空咄嗟退之来潮阳始惮餐笼蛇子厚居柳州而甘食虾蟇二物虽可憎性命无舛差斯味曾不比中藏祸无涯甚美恶亦称此言诚可嘉
徐元舆见邀与诸君同游至峰山溪上作
春霁重行行行行在墟里摅怀厌楼观寓兴欣山水断壁翠连云寒流清见底主人开緑樽下马临芳芷澄溜泻湾漘跳波生石齿园林始弄萼皋壠时鸣雉谈谑忘机心笑言惊俗耳旷哉兹日游何羡稽山美
和元舆游春次用其韵
乘闲多远兴信马与君行碧树斜通市清流曲抱城山花高下色春鸟短长声日暮吾庐近还歌空复情
留别李君君颇有归意而未遂
酌我樽中酒知君羡北归如何沙上鸟远逐片帆飞
离芜湖至观头桥
江口泊来久菰蒲长旧苖争雏洲鹊鬭遗子浦鱼跳宿岸欣逢戍归船竞趂潮时时望乡树巳恨白云遥
马秘书始约同行久而未至因以寄
渡江落我前入汴居我後日日是南风时时爲回首逢船一借问远櫂见来否明朝傥相及闲步河堤柳
寄建德徐元舆
才子方爲邑千峰对县门静寒琴意古闲厌鸟声喧山茗烹仍緑池莲摘更繁讼稀应物咏庭下长兰荪
咏苜蓿
苜蓿来西域蒲萄亦既随胡人初未惜汉使始能持宛马当求日离宫旧种时黄花今自发撩乱牧牛陂
汴河雨後呈同行马秘书
雨霁晚虹收河堤净如埽清隂拂人树翠色垂流草汉漕走王都华言杂夷獠时方同马生野泊聊论道
夏日汴中作
倚櫂望平野低云密未收黄鹂度高柳归燕拂行舟浊水不堪照清江空忆游晚晴蒸润剧喘月见吴牛
梦故府钱公
故相方来梦分明接座隅只知冠劒是不道死生殊西府看如旧东山咏久徂遽然兴寤叹不觉泪沾?
谢紫微以画鹭二轴爲寄
白鹭画双素粉毫幽趣多翘沙依折苇刷羽对衰荷浦思悬秋壁江情忆钓蓑因君远相寄诗咏对沧波
宿州河亭书事
远泛千里舟暂向郊亭泊观物趣无穷适情吟有托林中鵶舅狞席上蝇虎攫雨久草苖盛田芜瓜蔓弱香秔稺子惯脱粟家人薄少年都下来聊问时所作新衣尚穿束旧服变褎博我今贫且贱短褐随宜着
晚泊观鬭鸡
舟子抱鸡来雄雄跱高岸侧行初取势俯啄示无惮先鸣气益振奋击心非愞勇颈毛逆张怒目眦裂盰血流何所争死鬬欲充玩应当激猛毅岂独专晨旦胜酒人自私粒食谁尔唤缅怀彼兴魏傍睨当衰汉徒然驱国衆曾靡救时难羣雄自苦战九锡邀平乱宝玉归大奸干戈托奇算从来小资大聊用一长叹
闻表兄施先辈上第
昔人事功名五十未爲老而今君已及得桂诚非早所慰白头亲且将黄绶好吾始日夜心望尽京关道拜庆早归来莫变秋庭草
雍邱逢钱寺丞载阳
殷勤魏公子落莫吴王孙下客独垂泪伤心思旧恩
庙子湾辞
庙子湾风俗云有白鼋凭险日爲波潮以惊异上下余过而作辞云
我之东莱兮过彼雍邱舟师奏功兮浊水湍流历长湾兮势曲鈎倾高斗折兮若奔虬潜伏怪物兮深幽幽发作暴涨兮爲潮头土人立祠兮在彼沙洲老木苍苍兮蝉噪啾啾输卒引繂兮蓬首躶体剧缧囚赤日上煎兮胶津蹙气塞咽?胸荡肩挨同轭牛足进复退不得休竟持纸币挂庙陬微风飘扬如喜收我今语神神听不何不归海事阳侯穹鱼大龟非尔俦奚必区区此汴沟惊愚骇俗得肴羞去就当决何迟留
送蔡侍禁赴长沙
寒叶下潇湘之官逐鴈行水经菱浦晩船过橘洲香二女竹林外三闾枫叶傍平时息戎律物景助才章
送马廷评之余姚
越乡知胜楚君去莫辞遥晓日鱼鰕市新霜橘柚桥河流通海道山井应江潮近邑逢鸥鸟先应避画桡
送秀州海盐知县李寺丞
吴帆千里去邑屋富鱼盐霜鹤亭皋唳风乌海客占沧凉朝日近紫翠晚山尖若过陆机宅寒芜应不嫌
送马廷评知康州
南去晋康郡风帆几千里辞家上洞庭落叶过湘水泷吏迎使君壶浆出蛮垒问俗言未通观风想先喜曾非异方趣颇与华人拟期子寄梅花无由问行李
过鸣鴈城
九月过鸣鴈斜阳上废台兵车千载会桑柘万畴开代谢随秋草英灵化死灰我来空咏古寒鸟有余哀
送余驾部江州
内史九江行潦收波已清何时鷁舟上远见炉峰迎野色连葭菼秋香荐橘橙寒潮如特送不肯过湓城
依韵和陈秘校见寄
郁郁东堂桂常期接袂攀羽翰殊不及蓬荜却空还江水几经岁监中无壮顔音尘能见问谁道隔云山
送张子野秘丞知鹿邑
忽作五年别相逢双鬓疎不知从此去当见复何如公秫时爲酒晨庖日有鱼沛谯风物美聊以乐琴书
送王紫微北使
天子命儒臣遐方重专对持书下西阁拥节来穷塞貂服紫蒙茸虎旗光彩綷将迎走氊骑卫从罗金铠当宣汉恩德更使敌欣戴几日过阴山南飞鴈相背
九月都下对雪寄永叔师鲁
阴风中夜鸣密雪逗晓积谁言有蓬巷但见铺瑶席忽忆在山中开户羣峰白当时吟不厌尽日坐岩石傍徨怀故人憔悴爲迁客欲泛剡溪船路长安可适
刘弟示诗一轴走笔荅之
昔与伯氏吟青铜照人髪今又读君诗寒冰彻人骨时时探古趣往往到月窟清济流不休终期至溟渤
刘十秀才见过寻以爲寄次韵和酬
放言破崖岸尘事尽磨刮况此气澄明幽襟亦轩豁竟日坐衡茅同心异胡越吾道今不孤长吟爲君发
依韵和刘敞秀才
安得采虚名师道欲吾广虽然存术业曾不计少长孔孟久已忘富贵得亦傥後生不闻义前辈惧爲党退之昔独传力振功不赏舌吻张洪钟小大扣必响近世复泯灭务觉多忽怳今子诚有志方驾已屡枉自慙怀道浅所得可下上正如种青松而欲托朽壤典册皆可寻圣言皆可仰幸无增我过此语固不爽
依韵和刘十秋霖
秋草更緑秋霖衰长安游客未成衣凄凄斗欲变寒色一夜独语看灯辉
送刘十往荆渚
临水一太息解舟当落晖上楼人巳远极目鸟空飞荆楚时方晏江湖客未归定知吟忆处林外月光微
宛陵集卷五

[book_title]卷六
<集部,别集类,北宋建隆至靖康,宛陵集>
钦定四库全书
宛陵集卷六　　　　　　宋　梅尧臣　撰
祫礼颂圣德诗【以下池州後诗】
溥哉孝享将事于宁文武卿士冠劒在庭爰俟帝斋风霰其零风霰不巳鈎陈豹尾龙旗太常立列比比帝居路寝百辟就次至於谷旦漫漫翳翳帝入灵宫左撞黄钟陞阶置玉日气曈鸿鸿鸿杲杲氛駮隂埽宿于太宫月星皓皓侍祠之臣鹄举鹭振或捧其匜或进其巾辅相夹导俯偻鳞鳞圭瓒以陈登歌以均东向虚位发爵亲亲平明帝还紫宸序班望帝之顔穆穆闲闲檐步廊廊雪浮阳光大楹烂烂朱陛煌煌称祝万夀万夀无疆却登宝舆以御端门揭鸡肆赦雷动乾坤于时都人于时妇女于时蛮夷异口同语天子万年仁圣之主臣时执册与物咸覩敢播于诗庶闻九土
奬谕
敕梅尧臣省所进祫享诗事具悉尔学优而粹行懿而淳以诗自名爲衆所服矧乃咏歌祖宗之功德述礼乐之声容宜被朱弦以荐清庙载披来献深用叹嘉故兹奬谕想宜知悉
祫享观礼二十韵
卜惟阳月吉孝享礼方修斋幄严宫殿群臣奉冕旒北风先集霰夜雪竞侵帱羽仗天街立龙笳象魏流翌朝升宝辂夹道列华輈琳宇躬将款珠尘密未收撞钟钧奏合奠玉日光浮捧册叨於左观仪得以周帝来清庙下月欲大刀头既祼还初次更衣戴远游黄麾转槐路朱辇驾云虬武士罗金甲中人着锦韝千官入称庆万国与同休却出紫宸阁俄登宣德楼鸡星传巽令鹤驭作天邮肆赦通皇泽深仁被九州巍巍百世业坦坦四夷柔惠及高年叟恩差五等侯力田仍给复有道俾旁求何以歌尧美兹同击壤讴
宝元圣德诗
斋诚羽卫陈庚戌推蓂荚灵宫容物备清庙威仪摄遟明导玉舆出宿戒清堞冥蒙云雾低泱?乾坤接时雪凝九霄金笳竞三叠来宾万国会受职百神恊中夜即坛壝浓阴駮鳞鬛及尔圭币升焕然星斗晔华钟帝乐张法从天衢蹑端门清旭上肆宥欢声浃宝图增大号元历开皇劫吉甫独何人咏歌扬圣业
送胡臣秀才
汴水日夜浅归船不可留天高云就岭地冷鴈回洲江馆鱼堪食家林橘巳收平生素业在莫见里人羞
送张秀才之淮南
聊爲楚客唱一送淮南行出汴远心喜移舟孤岫横危帆将进浦寒雾不分城枚乘旧居处向来秋草生
还文雅师书帙
编絶不加新于今十二春緑窗重展目静几勿生尘岂爱吾庐日终将道者亲莫嫌同刺字漫灭看难真
依韵和徐元舆读寄内诗戏成
鸳鸯同白首相得在中河水客莫惊笑云间比翼多
送贤良田太丞通判江宁
世爲燕赵客慷慨有奇才对策汉庭後拜官江国来舟从瓜步去潮自蒋山回心寄城头月相随上古台
送邵梦得永康军判官【且归洛中明年春赴任】
言离洛阳日正值春风前伊水矫白鹭蜀山鸣杜鹃轻袍游宦去匹马度关年若过君平肆穷通可问焉
送萧监丞濬宰临邑
羡君先拜邑残腊见登车远驿寒云重长郊积雪余行当劝民稼始信带经鉏还到济南日应传古尚书
南邻萧寺丞夜访别
忆昨偶相亲相亲如旧友虽言我巷殊正住君家後壁里射灯光篱根分井口来邀食有鱼屡过贫无酒明日定徂征聊兹酌升斗宵长莫惜醉路远空回首
读司马季主传赠何山人
长安新雨後九陌少行人同舆有宋贾游市怀隐沦日闻古贤哲必与医卜邻来过季主室再拜语逡廵矍然悟辞貌何爲居埃尘捧腹乃大笑吾道非尔臻骥慙罢驴驷凤岂燕雀亲筮占聊助上功利傥及民大夫与博士登车若丧神今我见何遯始验太史真顺性诲善恶不离义与仁言孝谕爲子言忠谕爲臣又得蜀严比宁将日者均京都盛龟筴坐肆如鱼鳞噤口不正言唯能辨冬春鸿冥复所慕安得鸡鹜驯
腊日雪
风毛随校腊浩浩古原沙寒入弓声健阴藏兔径賖马头迷玉勒鹰背落梅花少壮心空在悠然感岁华
依韵和雍邱尉王秘校【兆】见寄
东瞻杞国城半日鸟飞程度鴈不曾下新文谁寄评旧年因使至秀句欲人惊聊効题斋壁先贤亦以旌
送新安张尉乞侍养归淮甸
天兵出塞日西尉去官初却衣老莱服曾无梅福书春郊欲回鴈寒水正沉鱼任意归舟驶风烟亦自如
依韵和子聪见寄
尝念饯行舟风蝉动去愁独登孤岸立不见远帆收及送故人尽亦嗟归迹留洛阳君更忆宁复醉危楼
送何遯山人归蜀
春风入树緑童稺望紫扉远壑杜鹃响前山蜀客归到家逢社燕下马澣征衣终日自临水应知已息机
寄衡山福严长老
衡山几千里闻在湘川侧云霞不可到峰壑无由识方丈开其间青松隐寒色飞鸿尚莫过况寄双鳬翼
曲渚桥送张秘校赴庆州幕
野客伐山桂横爲曲渚桥势危宁过马径狭欲通樵小艇何妨系离魂正此销想君回首处虹影在林椒
南阳谢公祈雨
云龙本职雨不雨其失职万草欲焚如千畴几赭色刺史爲民忧侵晨车竞饬朅来款宫祠岂不念黍稷霭随轮轩霶徧畛域孰谓云龙愚能成仁惠德濯濯群物新葱葱衆苖殖莫比邵父渠初慙用人力
西禅院竹
古寺带翛冈青葱万竿玉春梢长旧林夏雨湿新緑幽禽啸呼杂晩照隂晴续解带欲忘归壶觞欢自足
新霁望岐笠山【谢紫微坐中赋】
北望直百里峩峩千仞青断虹迎日尽飞雨带龙腥阴壑烟云畜阳厓草木灵登临终不厌时许到兹亭
师厚生日因以诗赠
龙骥产龙驹良金出良冶良冶无顽矿驹龙岂凡马致远在御徒作砺由工者君子生庆门诗书未尝舍进道期日隆无媿金马下
昼寝
尝闻晋高士时偃北窗风及尔寂无虑始知机尽空便便嘲巳解栩栩梦何穷一寤复一寐百年消此中
过白水
下马独怀古翛然临渡风真人去来久流水自无穷雨阔沙痕涨湾平野色通曾兴汉家业今与百川同
泛舟城隅呈永叔
藤竹绕城阴烟梢拂濠水山禽时一鸣楚客孤舟里孤舟穿緑荷猎猎雨新过谁思暮江上只尺采莲歌
送永叔归乾德
渊明节本高曾不爲吏屈斗酒从故人篮舆傲华绂悠然目远空旷尔遗群物饮罢即言归胸中宁郁郁
代书寄欧阳永叔四十韵
始谪夷陵日当居建德年一书寃逐客四咏继称贤自谓临江徼相逢莫我先白醪封画榼素鲤养泓泉戒吏收山栗呼童惜沼莲只期东浦过共醉小谿边日日占风势时时到水堧安知贪挂席不肯暂回船自尔皆无定归欤亦未然指程几一月泝险历三千鱼鸟都难问音尘杳莫传因之走羸仆试与访南迁比及过牛峡还闻迎璧田报言虽不获吉语喜多全我解归尧阙君移近汉渊问涂曾未远命驾亦何缘衰野今行矣隆中有待焉乡亭瓜接畛风化蚁同羶即欲朋簪盍翻爲俗事牵爱婴娇哑哑嗜寝复便便鸡黍烦为具轮辕岂得前寄声勤以谢幸子恕而怜来贶诚为望论情恐未捐尝亲马南郡果谒谢临川遂得窥顔色重忻论简编聊咨别後着大出箧中篇问传轻何学言诗诋郑笺飘流信穷厄探讨愈精专道旧终忘倦评文欲废眠宁知主人贵但见左鱼悬所至同风月相欢忆涧瀍清歌嗟在耳素髪怪侵顚翠堞时登眺芳洲屡泝沿难醒拨醅醁殊厌落头鲜坐竹听啼鸟临流聒嘒蝉孤亭起归梦南陌去扬鞭出饯陪双斾方蕲历广鄽始生山吏敬颇释利涂邅会面辞何吐离膺事巳塡空余郡楼望野色际平烟
渐嘉楼望雨陪谢守
冒雨上城头凄凄欲报秋云低密藏树风急暗侵楼渐积荷珠重新添沼监幽凭阑未能去公自念民畴
和谢舍人洊震
盛夏万物当长养骄阳不雨谁爲忧天无纎云野赬色草木焦卷如经秋南阳太守自引咎不以天时爲怨尤斋精洁虑祠望内僚属奔从无停輈谩取诗言占离毕徒依风俗验鸣鸠忽闻郡北直百里岑岑岐笠藏灵湫持牲遣吏诣其下俎豆未彻升隂虬电光划划遶嵓壁雷声隐隐生山陬拥云驰雨自东上西风斗猛云还收神龙蓄志未发泄明日更与顽阳雠黤霭阴黑若卷海联緜霹雳能破仇沃然原隰洗妖气浩尔沟渎扬平流九谷有登百姓喜蜿蜒歆祀神何羞
和谢舍人新秋
西风一夕狂古屋吹可恐微变蜻蛚吟斗摧蚊蚋勇朝惊露坠梧远爱云飞陇还忆旧溪游水清渔箔壅中秋新霁壕水初满自城东偶泛舟回谢公命赋【时余将赴襄城】
斋舫谈经後官池载酒行斜阳鸟外落新月树端生演漾思江浦夷犹绕郡城东辕有遗恨日日物华清
陪谢紫微晚泛
积雨涨秋壕轻舟此共遨菰蒲歛鋩锷莲芡熟櫜韬岸静鱼跳月林喧鸟避篙归时兴不浅风物正萧骚
奉陪览秀亭抛堶
聊爲飞砾戏愈切愈纷如自是取势阔非关用意踈误惊花鸟起乱破锦苔初童指拾将秃多慙贾勇余
伤马【此马季父为枢直日恩赐以遗余】
吾贫只一马昨日忽云丧庭树啮无肤秋郊谁复放空伤骏骨埋固乏弊帷葬况本出天闲因之重怊怅
一日曲【此以下离南阳作】
妾家邓侯国肯媿邯郸姝世本富缯绮娇爱比明珠十五学组紃未闻开户枢十六失所适姓名倾里闾十七善歌舞使君邀宴娯自兹着乐府不得同罗敷凉温忽荏苒屡接朝大夫相欢不及情何异逢路衢昨日一见郎目色曾不渝结爱从此笃暂隔犹恐疎如何遂从宦去涉千里涂郎跨青骢马妾乘白云驹送郎郎未速别妾妾仍孤不如水中鳞双双依緑蒲不如云间鹄两两下平湖鱼鸟尚有托妾今谁与俱去去约春华终朝怨日賖一心思杏子便拟见梅花梅花几时吐频搯栏竿数东风若见郎重爲歌金缕
依韵和谢副合寄新酒【以下汝州後诗】
闻道芳洲景气新却输鸥鹭日相亲小槽酒熟玻瓈色谁忆高台共赋人
送刘子思殿丞宰巫山
千里向巴东青山不可穷峡猿初入听蛮语未全通暮雪思梁国朝云识楚宫吏人迎拜处嘶马入丹枫
朔风寄永叔
朔风嗥枯枝远鴈不能起日色寒无光原野澹千里所思在南国遐路阔音旨潜鳞亦安托冰结长河水峩峩既未泮猎猎终不巳悠然伤我心历乱非可拟
襄城对雪二首
风急夜窗鸣暗知庭下积晓幔忻以卷虚堂睡成癖飘颻初萦林凌乱欲侵席拥扉人莫埽何似袁家宅登城望密雪浩浩川野昬谁思五原下甲色千里屯冻禽立枯枝饥兽啮陈根念彼无衣褐媿此貂裘温
雪夜留梁推官饮
昼雪落旋消夜雪寒易积灯清古屋深炉冻残雪碧爲沽一斗酒暂对千里客酒薄意不浅轻今须重昔重昔是年华飘飘犹过隙一醉冒风归平明马无迹
南阳谢紫微挽词三首
忽惊南郊信半夜雪中来遂哭寝门外始嗟梁木摧文章千古盛风韵故人哀忆昨临湍水宁知隔夜台平昔闻严助承明厌直庐请章来未久捐馆遽何如无复淮南谕曾成太史书苍苍不可问挥涕望輀车自古岂无死贤哉独可悲家贫留旅榇门庆有诸儿里社当存祀邦人定立碑还同羊叔子罢市见遗思永叔自南阳至余郊迓马首访谢公奄然相与流涕作是诗以写怀
郭门临汝水镜色入高衢鞍马过其上尘襟荡已无及郊逢故友出涕各沾襦神物丧头角空存尾与躯沟木失匠斲谁施蓝与朱并辔不能语斯文其已夫归来授予馆自为炊雕胡且勿厌兹会日月易以徂
赠琴僧知白
上人南方来手抱伏羲器颓然造我门不顾门下吏上堂弄金徽深得太古意清风萧萧生修竹摇晚翠声妙非可传弹罢不复记明日告以行徒兴江海思
教授宋着作还
何以拟君子云鸿肃羽仪将过上林苑先集孝王池唼藻有余乐渐磐方得时野塘归莫晚白水远连陂
宛陵集卷六

[book_title]卷七
钦定四库全书
宛陵集卷七　　　　　　宋　梅尧臣　撰夏日晚霁与崔子登周襄故城【以下汝州後诗】
雨脚收不尽斜阳半古城独携幽客步闲閲老农耕宝气无人发阴虫入夜鸣余非避喧者坐爱远风清
永叔寄澄心堂纸二幅
昨朝人自东郡来古纸两轴缄縢开滑如春冰密如茧把玩惊喜心徘徊蜀牋脆蠧不禁久剡楮薄慢还可咍书言寄去当宝惜慎勿乱与人翦裁江南李氏有国日百金不许市一枚澄心堂中唯此物静几铺写无尘埃当时国破何所有帑藏空竭生苺苔但存图书及此纸辇大都府非珍瓌于今巳踰六十载弃置大屋墙角堆幅狭不堪作诏命聊备麤使供鸾台鸾台天官或好事持归秘惜何嫌猜君今转移重增媿无君笔扎无君才心烦收拾乏匮椟日畏撦裂防婴孩不忍挥毫徒有思依依还起子山哀
闻尹师鲁赴泾州幕
单于犯边来汉兵皆死战昨闻卫将军贤俊多所荐知君虑不浅永对未央殿天子喜有言轺车因召见筹画当冕旒袍鱼赐银茜曰臣岂身谋而邀陛下睠青衫出二崤白马如飞电关山冒风露儿女泣霜霰军客壮士多劒艺匹夫衒贾谊非俗儒慎无轻寡变
夏日陪提刑彭学士登周襄王故城
聊随汉使者一上周王城片雨北郊晦残阳西岭明野禽呼自别香草问无名谁复黍离咏但兴箕颍情王殿丞赴莫州日就余求钓竿数茎以往今因其使回戏赠
去日觅钓竿定能垂钓否若不暇钓鱼钓竿当去取
咏蜘蛛
日结一尺网知吐几尺丝百虫为尔食九腹常苦饥
宋着作寄凤茶
春雷未出地南土物尚冻呼噪助发生萌颖强抽团爲苍玉璧隐起双飞凤独应近臣颁岂得常寮共顾兹实贱贫何以叨赠贡石碾破微绿山泉贮寒洞味余?舌甘色薄牛马湩陆氏经不经周公梦不梦云脚俗所珍鸟觜夸仍衆常常滥杯瓯草草盈罂瓮寜知有奇品圭角百金中秘惜谁可邀虚斋对禽哢
观水【并序】
庚辰秋七月汝水暴至溢岸亲率县徒以土塞郭门居者知其势危皆结庵于木末傍徨愁叹故作是诗秋水漫长堤郊原上下迷孤城闭板筑高树见巢栖耳厌蛙声极沤生雨点齐渚间牛不辨谁爲埽阴霓
大水後城中坏庐舍千余作诗自咎
不如无道国而水冒城郭岂敢问天灾但慙爲政恶湍回万瓦裂槎向千林阁独此怀百忧思归卧云壑
依韵和李君读余注孙子
我世本儒术所谈圣人篇圣篇辟乎道信谓天地根衆贤发藴奥授业称专门传笺与注解璨璨今犹存始欲沿其学陈迹不可言唯余兵家说自昔罕所论因暇聊发箧故牍尚可温将爲文者备岂必握武贲终资仁义师焉媿道德藩挥毫试析理已厌前辈緐信有一日长可压千载魂未涉勿言浅寻流方见源庙谋盛夔卨正议灭乌孙吾徒诚合进尚念有亲尊
新霁登周王城
行行古城头历览古城下水鸟傍人烟河流隔桑柘秋山豁晴翠野老亲时稼民讼今已稀闲登厌官舍
依韵荅李晋卿结交篇
上交执正道下交守奇节当爲兰死香勿作竹枯裂试看温玉坚何似春冰坼贵贱事乃见古今情不别平生相与亲晏岁谁可决君能持此意足以表风烈
秋日属疾
体羸易生疾况乃凌秋隂微寒薄肤腠饮药增衣衾一日失所治百骸将不任当从华氏学聊欲爲戏禽
田家
高树?柴扉青苔照落晖荷鉏山月上寻径野烟微老叟扶童望羸牛带犊归灯前饭何有白薤露中肥
苦雨
秋空几旬雨四海低鹏翮昼不见日精夜不见月魄洒尽天汉流蒸烂女娲石涂潦将埋轮牛马困负轭羣虫无土蛰百果就枝坼安能诛阴虬坐使天地辟
闻永叔复馆因以寄贺
东方有铩禽巳喜羽翰插重来金马门莫忘黄牛峡黄牛无冬春远水生鳞甲今非昔日忧贺酒特新压
九月一日【去岁南阳与谢公别今谢巳殁】
授衣念徂节阖棺伤故人故人昔送我把酒湍水滨只道後期易岂知无会因死生意不及欲语鼻先辛既乏羡门术安得如松筠寒暑更数十应亦同埃尘
吊李膺祠
阴霓横天长劒欲抉匣颖未露兮精钢已折层冰塞川猛炬方烈凝气未销兮高焰已灭虽忠毅之有志兮当衰运之闭结嗟身祸之不免兮甘就死於缧絏何贤者之景慕兮或自表而谢絶惟荀公之获御兮见顔间之气悦奚服媚之若兹兮盖操秉乎峻节风裁独高而罕接兮号龙门而无凡辙允简亢不容於时兮玉虽碎而犹洁痛汉纲之颓圯兮又何毁乎贤哲历千古而可悲兮故余不得而面结叨此邦而长民兮过旧陇而增咽嗟异代之有遇兮若登履乎阃闑对风树之萧萧兮想魂气之未竭聊感槩於斯兮写忧心之惙惙
送李康伯赴武当都监
城下汉江流沧波照鬓秋山川包楚塞风物似荆州试听清砧发何如画角愁遥知絶戎事水味有槎头
重送
得朋如得宝何恨相知晚旧友贵来疎嗟君行复远秋城隔寒水驿路入苍巘古情深不深所祝加餐饭
田家语【幷序】
庚辰诏书凡民三丁籍一立校与长号弓箭手用备不虞主司欲以多媚上急责郡吏郡吏畏不敢辨遂以属县令互搜民口虽老幼不得免上下愁怨天雨淫淫岂助圣上抚育之意邪因録田家之言次爲文以俟采诗者云
谁道田家乐春秋税未足里胥扣我门日夕苦煎促盛夏流潦多白水高於屋水既害我菽蝗又食我粟前月诏书来生齿复板录三丁籍一壮恶使操弓韣州符今又严老吏持鞭扑搜索稺与艾唯存跛无目田庐敢怨嗟父子各悲哭南畒焉可事买箭卖牛犊愁气变久雨铛缶空无粥盲跛不能耕死亡在遟速我闻诚所慙徒尔叨君禄却咏归去来刈薪向深谷
检覆叶县鲁山田李晋卿饯於首山寺留别
我本山水乡看山常不足自从到官来尘事便拘束尝闻此山寺法宇深云木无由一来过梦想向岩谷案田趋邻疆跨马涉平陆良久送我行偶与赏心属禅庭鸣白鸡祖席歌黄鹄野气逼人寒岚光添酒緑言离非远离但爱交情笃重游应有期君亦行车促
卧羊山
乱石若羣羊缘冈卧斜日曾非左慈化更想初平叱无羶穴蚁去有乳寒泉出谁忆灞陵原累累冢傍质汝坟贫女【时再点弓手老幼俱集大雨甚寒道死者百余人自壤河至昆阳老牛陂僵尸相继】
汝坟贫家女行哭音凄怆自言有老父孤独无丁壮郡吏来何暴县官不敢抗督遣勿稽留龙锺去?杖勤勤嘱四邻幸愿相依傍适闻闾里归问讯疑犹强果然寒雨中僵死壤河上弱质无以托横尸无以葬生女不如男虽存何所当拊膺呼苍天生死将奈向
昆阳城
试看昆阳下白骨犹衔镞莫愿隍水头更添新鬼哭
老牛陂
吴牛行欲老汉马焉得肥筋力不可恃游子当念归
双鳬观
山下溪流照城郭幽庭柏子风自落古坛苍藓少人行不见双鳬见黄雀
叶公庙
兵物还见惊从来人所悼今看古壁画应合当时好巳卯岁紫微谢公赴南阳过叶县陪游兴庆精舍题名壁间而去庚辰岁余来案田因访旧迹?然於怀故作此謡以志其悲
昔与南阳太守行车骑休时访庭柏今来重看壁间题太守已爲泉下客独流清血是门人怊怅便令生死隔
观扱兔
莽莽蒿莱下纷纷狡兔迷枯株坐守者若个是忘归
灯花
灼灼生寒烬终朝照席明从教占有验然灭本无情
鲁山山行
适与野情惬千山高复低好峰随处改幽径独行迷霜落熊升树林空鹿饮溪人家在何许云外一声鸡
游元紫芝琴堂
访古历荒城城孤落日鸣人琴两不见破月高台倾
至香山寺报秀叔
家近心还速川长马易疲望山孤寺出渡水夕阳遟来向林间宿归须月上时只应庭际鹊已报汝先知
寒草
寒草才变枯陈根已含緑始知天地仁谁道风霜酷
送崔秀才二首
晨风无定巢远寄鹪鹩枝天寒鼓翼健粒食寜所窥大泽多羣羽翺翔各有时今子振衣去焉能久迍羁少年游太学着尽箧中衣独劒自爲伴无家何处归秋蓬随野转寒鹊遶林飞霄汉有知巳行行宁久微
思远寄师厚
马蹄践霜雪不畏道路寒游子重衣裘慈母悬心肝悬心几千里冉冉岁已残大河今渐涸远目常不乾度鴈朝夕闻尺书寄亦难愿同车轮复勿比弦上丸
送师厚归南阳会天大风遂宿高阳山寺明日同至姜店
往日送子春风前春风酣酣杏正妍今来送归秋风後秋风摵摵沙满川马鬛斜倾毛瑟缩驭吏噤唫足後先弊裘吹裂寒入骨枯株磨戛火欲然忽逢古寺出岩腹与君下马相留连殿堂高下就山势松柏森耸侵云巅长廊落叶卷若埽丈室垂幔翻如褰像塑神母乳九子抱携抚玩皆可怜却令远客自生念欲见幼稺心烦煎拥炉对坐日昬黑龛灯共借僧榻眠虽然覆衣冷如铁不及在家贫无氊曲肱难寐要天晓两股冻痹仍筋挛桹桹残夜木鱼响起看昴毕倾西躔怒号斗息东方白童仆肃整吾将还老僧埽壁持笔砚请予强此题岁年出门并辔至山店茅屋揭尽余尺椽又据胡牀一谈笑君不解饮聊开筵程次都无五百里箧中可乏一囊钱拂衣频起畏日昃应恐慈母心悬悬顾我便当江海去却思此地何由缘
疲马
疲马不畏鞭暮涂知几千当须量马力始得君马全依韵和永叔子履冬夕小斋联句见寄
遥知夜相过对语冷无火险辞鬬尖奇冻地抽笋笴吟成欲寄谁谈极唯思我学术穷後先文字少许可敢将蠡测海有似脂出輠必饿尝见忧此病各又果弊驾当还都重门不须鎻到时春怡怡万柳枝娜娜定应人折赠只恐絮已堕行橐且不贫明珠藏百颗【永叔尝见嘲谓自古诗人率多寒饿颠困屈原行吟於泽畔苏武啗雪於海上杜甫冻馁於耒阳李白穷溺於宣城孟郊卢仝栖栖道路以子之才必类数子今二君又自爲此态而反有饭颗之诮何邪】
古冢【南阳道中作此以下汝州罢官再至邓州葬希深】
南阳古原上荒冢若鱼鳞劔佩不爲土衣冠应化尘枯骸托魑魅细草殁麒麟何必问名氏汉家多近亲
仲春同师直至壠山雪中宿穰亭
与子乘羸马夜投山家宿风雪满绨裘灯火深竹屋烹鸡赖主人吠犬憎倦仆明发到岩前春荑冻云木
依韵和师直仲春雪中马上
自倚春风暖轻袍犯雪来过塘迷绿水拂树杂芳梅山蔽峰难辨樵通径易开野行方有味缓辔不须催
和师直早春雪後五垄道中作
来寻谷口春正值隂云结日暮冰霰緐宿亭孤饭设侵晨登垄去始见羣峰列草冻未抽心松枯犹抱节川傍认飞鹭林上坠残雪何意待芳菲遟留未堪折
依韵和师直晚步徧览五壠川
穷览川原胜经行未厌频樵深但闻斧谷暖自留春临水何妨坐看云忽滞人谁家烟坞里竹树远相邻
暮春过洪氏汝曲小园
三月花巳休闲来羡丛薄河回地势偏雨入滩声恶绿草旋抽心青梅犹带萼主人归未归谁省曾游乐
雷秘校入阙拟官时将登舟过辇下
与君先後发同走向京华羡跃青骊去将乘乌榜賖着鞭辞宿雨渡水踏春沙闻道求爲县应当学种花
登许昌城望西湖
城望许西偏湖光浸晓烟岸痕添宿雨草色际平田夏木阴犹薄朱荷出未圆人闲绿波静幽鹭插头眠孙主簿惠上党寺壁胡霈然书墨迹一匣
上党佛祠何可观开元瑞物图高阁又有长廊古壁上复是名辈题丹雘当时泥用丝作筋意欲千载无剥落书奇画妙了不识讹传墨土能治【平】疟寺僧不惜人掐取笔墨遂缺如鸟啄後来好事恐磨灭宝刀裁剗泥如剥取之龛置緑板匣便宝箱楮同美璞拂拭还看体势生盘屈苍虬舞鸾鷟在昔不畏屋壁坏今也常恐儿童扑夫君知我心所重南归赠以致诚慤此时虽喜落吾手老大腕硬无由学但当拜贶不敢忘若爲报言首未数
寄永兴招讨夏太尉【代人】
宝元元年西夏叛天子命将临戎行二年孟春果来寇高奴城下皆氐羌五原偏师急赴敌昼夜不息趋战场马烦人怠当劲虏虽持利器安得强二师覆败乃自取岂是廊庙谋不臧朝廷又选益经略三幕贤俊务所长或取李悝备边策或欲五道出朔方仲夏科民挟弓矢季冬括驴齎道粮官军未进复犯塞搴旗杀将何猖狂遂令士卒愈沮气欲使乘障胆不张我愿助画迹且远侧身西望空凄凉庶几一言可禆益临风欲寄鸟翼翔所宜畜鋭保城壁转馈先在通行商守而勿追彼自困境上未免小敓攘譬如蚊?噆肤体实於肌血无大伤此言虽小可喻远幸公采用不我忘诚如公虑若裴度圣上听用同宪皇当时岂不历岁月犹且衆镇未陆梁况今鹰犬乏雄勇便拟驰骋徒苍惶且缓须时励犀卒终期拉朽功莫当
桓妒妻
昔闻桓司马娶妾貌甚都其妻南郡主悍妒谁与俱持刀拥羣婢迳往将必屠妾时在窗前解鬟临镜梳鬒髪云垂地莹姿冰照壶妾初见主来绾髻下庭隅歛手语出处国破家巳殂无心来至此岂愿奉君娯今日苟见杀虽死生不殊主乃掷刃前抱持一长吁曰我见犹怜何况是老奴盛怒反爲喜哀矜非始图嫉忌尚服美伤哉今亦无
宛陵集卷七

[book_title]卷八
钦定四库全书
宛陵集卷八　　　　　　宋　梅尧臣　撰夏日晚晴登许昌西湖【以下许州後诗】
新晴万柳齐莺度水东西城上明残照云间挂断霓烟蒲匀若翦沙岸净无泥果压緐枝重人乘小驷低岚光开翡翠湖色浸玻瓈只欠朱藤密如过罨画谿
许昌晚晴陪从过西湖因咏谢希深苹风诗怆然有怀
疎云漏斜照残雨叶间明飞盖城头去澄湖水正平荷盛鲛客泪蔓濯野人缨公独思康乐临流诵句清
故原战
落日探兵至黄尘钞骑多邀勲轻赴敌转战背长河大将中流矢残兵空负戈散亡归不得掩抑泣山阿
故原有战卒死而复苏来说当时事
纵横尸暴积万殒少全生饮雨活胡地脱身归汉城野貛穿废竈妖鵩啸空营侵骨劒疮在无人爲不惊
西湖闲望
夏景已多趣湖边日更佳园葵杂红紫岸柳自敧斜雨气收林表城阴接水涯爱闲输白鸟尽日立汀沙
寄谢师直
忆同仲春月冒雨过穰亭聊酌山酒别独吟夜灯青明朝上岭路群岫张云屛忽入川谷秀固非平生经緑竹间红萼紫藤垂千扃春塘水决决野老髪星星田父相与至里言尚可听始闻丹砂岑遂识五垄形傍瞻禹汤迹竞信庙貌灵邀我陟巉巉宿雾方冥冥暗沾衣裘湿时袭草木馨栋宇敞絶顶牲酒列幽亭竹杯占祸福巫锦醉一咛日晏别云外月出至近垧仆夫疲不进鞭策无暂停我马忽顚坠君心同鶺鴒再驾体无伤扣关烛巳荧自兹期莫逆未契心所铭悤悤操行袂泛泛如水萍今来各一方安得同醉醒
感二鸟
雄雌双好鸟托栖空树中有蛇出旁穴喷毒气如虹半夜此惊飞瞥去随西东有喙不能逹啼云复啸风回翔隔岁月老木高童童眼生衆禽噪虽近未由通昨朝烟雨晦并翼向幽丛鹰鸇尚横集扬扬意无穷
古相思
劈竹两分张情知无合理织作双纹簟依然泪花紫泪花虽复合疑岫几千里欲识舜娥悲无穷似湘水
舟次朱家曲寄许下故人
蔼蔼桑柘岸喧喧鸡犬邨晓云连雨黑秋水带沙浑稍听邻船语初分异土言虽嗟远朋友日喜近田园
送昙颖上人往庐山
浔阳几千里无不见炉峰苍翠入衆目岩壑少行踪高僧忽独往杳杳怀远公尝闻虎溪上醉令或来同而今竞邀致几里闻松风尘心古难洗瀑布垂秋虹
吊石曼卿
前时京师来对马尝相揖埃尘正满衢笑语曾未及虽然恨莫亲往往闻风什星斗交垂光昭昭不可挹独哦秋露中岂顾衣裘湿酒杯轻宇宙天马难羁絷今朝我还都但见交朋泣借问泣者谁曼卿魂已蛰堂堂豪杰姿遂尔一棺戢君生寒月明君没寒月入月入还复升精魄宁未集孤坟细草遍翠碣嗟新立
醉中留别永叔子履
新霜未落汴水浅轻舸唯恐东下遟遶城假得老病马一步一跛令人疲到君官舍欲取别君惜我去频增嘻便步?奴呼子履又令开席罗酒巵逡巡陈子果亦至共坐小室聊伸眉烹鸡庖兔下箸美盘实飣餖栗与棃萧萧细雨作寒色厌厌尽醉安可辞门前有客莫许报我方剧饮冠帻敧文章或论到渊奥轻重曾不遗毫厘间以辨谑每絶倒岂顾明日无晨炊六街禁夜犹未去童仆窃讶吾侪痴谈兵究弊又何益万口不谓儒者知酒酣耳热试发泄二子尚乃惊我爲露才扬已古来恶卷舌噤口南方驰江湖秋老鳜鲈熟归奉甘旨诚其宜但愿音尘寄鸟翼愼勿却効儿女悲
汴水斗减舟不能进因寄彦国舍人
朝落几寸水暮长几寸沙深滩鳌背出浅浪龙鳞斜秋风忽又恶越舫嗟初阁坐想掖垣人犹如在寥廓陪淮南转运魏兵部游颍州女郎台寺
旧传嬀氏女将适楚人时筑馆自临水故台空此基因爲楚宫媵来与使车期楼上望湖上烟林晩蔽亏
望仙亭【幷序】
夀春望仙亭广平宋公所作也宛陵梅尧臣之官吴兴道出其下公命赋之
公来有余乐所乐爲郡间讼稀聊自适静胜以纾顔清轩开晓幔历历见淮山山色洗新雨佳气如可攀代异鸡犬去时平草木闲试望天衢近飞驾应此还
陪淮南转运魏兵部游濠上庄生台
周当战国时何爲守静正干戈既日寻仁义固不竞天下皆跖徒宁知圣爲圣是将万物齐不顾千金聘所以忘形骸所以保性命安能小仲尼岂不识世病我从魏公来访古停乌榜聊识贤者心吁嗟一长咏
淮上杂诗六首
宿云未全敛微雨入船疎问伴失前後暝行随疾徐相亲沙上鴈自乐水中鱼亭午日光透远分林际居暗开淮水平远见孤城出出舟问舟子遽对那能悉始闻庄生台还想观鱼日果得真隐心鱼鸟情非密轻舟晚投处聒聒渚禽嘶橡子随薪束蔬科带土?岸幽云满石潮落蚌生泥客思无憀极唯将鲁酒迷野鴈不知数翳然川上鸣曾无设罗意空自见船惊渺渺拍波去纷纷孤屿盈苦寒非塞外霜落夜淮清漠漠昼烟披纵横见鱼艇轻桡上急水或与飞鸿并鱼大钓丝微牵随碧潭迥向晚得志归浩歌山月静舟阁下滩遟苍黄暮滩上偏愁逆水风更驾崩沙浪落日看巳昬渔灯远相向夜阑天转寒坐待潮流涨赴霅任君有诗相送仍怀旧赏因次其韵
湖山饶邃处曾省牧之游鴈落葑田濶船过菱渚秋野烟昬古寺波影动危楼到日寻题墨犹应旧壁留
过扬州参政宋谏议遗白鹅
曾游凤池上曾食凤池萍乞与江湖去将期养素翎不同王逸少辛苦写黄庭
金山寺【并序】
昔尝闻谢紫微言金山之胜峰壑攒水上秀拔殊衆山环以台殿高下随势向使善工摹画不能尽其美初恨未游赴官吴兴船次瓜洲值海汐冬落孤港未通独行江际始见故所闻金山者与谢公之说无异也因借小舟以往乃陟回阁上上方历絶顶以问山阿危亭曲轩穷极山水之趣一草一木虽未萼发而或青或凋皆森植可爱东小峰谓之鹘山有海鹘雄雌栖其上每岁生雏羽翮既成与之纵飞迷而後返有年矣恶禽猛鸷不敢来兹以搏鱼鸟其亦不取近山之物以爲食可义也夫薄暮返舟寺僧乞诗强爲之句以应其请偶然而来不得髣髴敢与前贤名迹邪
吴客独来後楚桡归夕曛山形无地接寺界与波分巢鹘宁窥物驯鸥自作群老僧忘岁月石上看江云瓜洲对雪欲再游金山寺家人以风波相止
腊月海风急雪吹岩下窗轻舟不畏浪昨日过寒江渡口复夕兴区中无与双忽牵儿女恋空听远钟撞
金山芷芝二僧携茗见访
一游江山上日日吟不足双锡忽来过衣霜带初旭况能持茗具向此烹新緑中水若饴北焙花如粟还将尘虑涤自媿冠缨束何以报勤勤驰奴扣云谷
淮南遇梵才吉上人因悼谢南阳畴昔之游
久已厌宦旅故兹归江南始时遽辞邑不及事春蚕残腊犹在道险阻固所谙扁舟次淮海喜遇释子谈契阔十五年尚谓卧岩庵偶见如夙期淹留良亦甘叹逝独泫然怀悲情岂堪班班云中鸟共看投夕岚曷不念旧隐山水唯素耽我从湖上去微爵轻子男
送栎阳宰朱表臣
塞上备胡羌关中调兵食秦民尚苦输汉吏勤求职君今喜怀诏驰骑宁暇息其邑尝雨金於时岂能得行当经灞上故事犹可忆前代多战争鬼火弄隂黑苍苍路傍草憔悴希春色县涂诚有政威惠爲令德
依韵和长吉上人淮甸相遇
淮上一相遇忆在京都时虽惊岁月换未改松桂姿童侍两三人缾锡相与随自言东越来箧中多好诗文字皆妥帖业术无倾敧前辈尝有言清气散人脾语妙见情性说之聊解颐始推抒山学得非素所师此固有深趣吾心久已知横琴乃玄悟岂必弄鸣丝古乐衆少听谁知彼吹篪师旷没世後伯牙衆身悲愿同黄鹄举远归沧海涯老骥虽不病长坂安可驰天台况奇胜日夕劳梦思尚忝齿缨绶终年趋路岐俯媿渊中鱼游泳水之湄仰羡云间鸷凌厉辞絷维居尝起斯念未去情不怡今朝更道旧感怆各颦眉同游谢公门远想袂沾洟惜哉胡不仁碎彼东方琪又出数纸书手泽尚可披眷眷畴昔意於今当语谁复遗三百言玩味自挽髭序事尽成故慨吟良有资其词何亹亹宛若对风规冷然耸心目不觉整冠緌重以超俗韵顾予贱职司是犹猨鸟情并此驽枥卑报投仍勉强实谬匠者爲应哂不量力短兵兹巳疲
岁日旅泊家人相与爲夀
舟中逢献岁风雨送余寒推年增渐老永怀殊鲜欢江边无车马监里对衣冠孺人相庆拜共坐列杯盘盘中多橘柚未咀齿已酸饮酒复先醉颇觉量不寛岸梅欲破萼野水微生澜来者即爲新过者故爲残何言昨日趣乃作去年观时节未变易人世良可叹
寄题梵才大士台州安隐堂
巢禽托静林潜鱼恋深壑岂不能自安翔泳得所乐达士远纷华於兹守冲漠堂前鸣松风堂後馥花萼好鸟时一呼澄明望寥廓诗兴犹不忘禅心讵云着所以得自然宁必万缘缚未能与之游怀慕徒有作
农难
稂莠非所殖嘉禾共一田老农实恶之岂共时稼捐管蔡与盗跖同气讵能迁周公不妨圣柳惠不妨贤贤哉彼薅矣取舍得其然
舟中值雨裴刁二君相与见过
江上渰凄凄天形接野低岸痕生旧水马迹踏春泥风急侵衣重山昬卷幔迷谁惊二客论不媿巨源妻
题刁经臣山居时已应辟西幕
向不乐郡府遂云归田园结庐复种艺草树日巳緐散帙理旧学了然无俗喧春雨一回过览耕登古原青山每自爱霁色当衡门故人苟来往名宦未尝言趣适巳不浅道心良亦存忽闻辟书至便令驱犊辕岂期同瓠瓜长系蒿莱根始知古君子出处唯义敦
前者裴君雨中见过因以诗谢复承来章辄依韵奉和
主人门下客寂寞在江涘我昨谢铜章解组犹脱屣前日至朱方正值春雨起君时冒雨来曾不避泥滓林枝滴衣襟沙岸平履齿相欢了无间偶论通远旨去逢亲交问爲报心如水
甘露寺
曾非远城郭寂尔隔嚻氛尚有南朝树能留北固云川涛观海若霜磬入江濆卫国丹青在孤堂緑桂薰依韵和刁经臣读李卫公平泉山居诗碑有感
当时植珍木岂是昧前规废宅长春草故山存旧碑巳嗟良璧毁安识古松姿叔子每怀慕此心空自知
春日舟中对雪寄刁经臣
谁道江南暖新春见雪飞鸥来亲客艇花乱上人衣古郡地偏寂野窗寒入微戴家仍不远欲去未能归
依韵和逹观禅师春日雪中见寄
密霰来新岁春阳气渐微侵庭草芽冻纷杂鴈行飞江寺谁开迳湖山我欲归雨花无六出休怪着人衣
和刁太博新墅十题
静舍
野木扶疎重复重塘蒲涵水緑茸茸琴书尤古得爲乐休问前山有戴顒
西斋
静节归来自结庐稚川闲去亦多书请君架上添芸草莫遣中间有蠧鱼
北轩
冬日迎暄此未宜苦吟那对朔风时秖夸砌下留残雪不看檐间斗柄垂
丛杉
植干森然美在庭更怜相倚自青青翠姿且有干云势岂是孤生向远垧
松阜
勾引风声已可听高隂仍更接冈形知君久欲平心气早晚根傍长茯苓
小舫
【阙】　闲撑莫厌迟比於刳艇劣相宜漕河有处通陂水深入荷花人不知
移竹
远爱檀栾碧迳开荷鉏乘雨破秋苔直须探作阮家趣更向烟林缺处栽
花隖
杂芳春发浅深丛曲隖逶迤紫间红色贱格微应不数少添兰菊待秋风
绵桧
翠色凌寒岂易衰柔条堪结更葳蕤松身柏叶能相似劲拔缘何不自持
新井
浅浅清泉自监开鳞鳞寒甃未生苔山中亭午野禽渴不畏人惊欲下来
登陶庄却寄刁经臣裴如晦
方看梅柳春共别川河上移舟人已归回首竹林望水浑不照影山远犹相向闻道欲西游汉家今尚壮
发丹阳後寄徐元舆
别君忽五年相望非一日会合如梦寐欣喜对形质是时春已仲临水柳未密载酒相与游轻舠劣容膝禅扃竹下过乳井松间出烹茶觉暂醒岸帻情弥逸兴阑乘月归及且解行繂离怀更宿酲远想都如失
胡武平遗牡丹一盘【以下湖州後诗】
畴昔居洛阳看尽名园花临水复?竹?色照彤霞良友相与至竞饮欢无涯而今犹老翁鬓发但未华昨日到湖上碧水涵蒲芽此情颇已惬薄宦非初嗟况乃蒙见怜带雨摘春葩虽无向时乐惠好仍有加
题滕学士九华山书堂
处山方畏浅曾慕结深庐要与云峰近宁将野客疎涧苖来入俎林鸟或窥书何事轻兹乐而从出塞车【公今爲泾州】
送刘成伯还都
今昔困川涂今非羡行者离心寄南风相送过平野旣吹莲叶舟更逐桂条马中州多故人怀抱幸君写
送舍弟正臣赴都
吴儿能刺舟其驶剧飞鸟行行固莫留望进前山小家贫吾不忧身计尔自了何当还里门拜庆期秋杪
访报本简长老
比泛苕溪来初逢卞山雨雨收精舍出喜与高僧语门临水若监万象皆可覩清净欲谁邻野莲无处所
依韵和淮南祝秘校初春见寄
客有袖中书初凭春燕寄春燕不时来秋鸿今始至水落蒲藻寒悠悠江浦意
宛陵集卷八

[book_title]卷九
<集部,别集类,北宋建隆至靖康,宛陵集>
钦定四库全书
宛陵集卷九　　　　　　宋　梅尧臣　撰依韵和胡武平怀京下游好【以下湖州後诗】
南国易悲愁西风起高树枯荷复送雨度鴈宁知数欲问北来音系书复若故冥飞杳无迹弋者徒有慕况在白苹洲而怀石渠署石渠多故人鵷鹄方骞翥锵鸣尚可希綷翼何由附主人赖知巳未变畴昔顾乘桴岂仲尼好勇非季路幸依南郡帐不学邯郸步自守终日愚都忘向时虑睠恋此江湖亲年当喜惧既获庭闱近又多山水趣迩来对明月千里犹会晤长桥人絶声举酒逢秋露迥闻孤舟笛烟水在何处俯槛意无涯跳波鱼夜乳颇得真隐情奚须慕巢许思寄梅枝香远隔兰溪渡缄之付好风精爽亦随去
依韵和武平九月十五日夜北楼望太湖
东吴临海若看月上青冥河汉微分练星辰澹布萤细烟沉远水重露裛空庭孤坐饶清兴惟将影对形
依韵武平忆玉晨观
世路多氛垢人间浪逐名是非还自喻宠辱固堪惊薄宦真何恋丹砂傥可成终寻谷口隐郑子岂其卿
凝碧堂
始至荷芰生田田湖上密复当花竞时艳色凌朝日今来莲已枯碧水堕秋实更待雪中过群峰应互出樽有緑蚁醅俎有赬壶橘可以持蟹螯逍遥此居室
送刘成伯着作赴弋阳宰
我昨之官来值君爲郡掾当年巳知名是日才识面未久嗟还都始应羣公荐遂除芸省郎出治江上县县剧素所闻其俗到可见水精制盘盂【去】冰莹产郊甸鸣筝斲桐梓雕饰杂宝绚有药化铜铅方士多伏链君今齿尚壮好学常不倦二者定非惑吾言亦狂狷弦歌将有余幸可穷经传归来期着书箧楮盈百卷莫学此疎慵无能守贫贱明朝君当行勉勉自出饯岂无一壶酒岂无一鼎馔
冬雷
上帝设号令隐其南山下震发固有时曷常事凭怒春以动含生夏以奋风雨冬其息不用藏在黄厚土我今来江南岁历惟建午如何小雪前向晓疑鸣釡蛟蛇龟虫厄鳞裂口块吐虾蟇不食月深窟僵两股天公岂物欺若此汨时序或言非天公实乃阴怪主尝观古祠画牛首椎连鼔黑云杂狂飇相与爲肺腑是不由昊穹安能顺寒暑吾因考厥事复以验莽卤市井欺量衡定知不活汝元恶逆大伦弗加霹雳斧此岂曰无私故予未所取必恐窃天威似将文法侮焉顾五行错讵畏万物覩欲扣九门陈恨身无鸟羽
刘成伯遗建州小片的乳茶十枚因以爲荅
玉斧裁云片形如阿井胶春溪鬭新色寒箨见重包价劣黄金敌名将紫笋抛桓公不知味空问楚人茅
冬日送暹上人
霜风刮地如刀鎌鸟不远飞鱼已潜何况削发冷入骨草屦不畏冰雪沾缘山涉水去几里昼盋野饭谁来添毗陵旧寺苦欲到索我赠行无久淹
和夀州宋待制九题
熙熙阁
初日照城楼流晖及菌阁上收花雾红下见春烟薄信美是殊邦而淹佐时略自慙江外人敢慕淮南作
春晖亭
卉木日已发中圃日巳嘉欢言乐和景及此鬓未华春风实无几凌乱枝上花山阴况暮月俯仰诚可嗟
白莲堂
蟋蟀在秋堂芙蓉出深水浩露同一色澄澈寒监里佳人耻施朱欲与天真比沙鸟闲且都谁将拟公子
式宴亭
从事谁独贤而来均宴喜幽禽杂啸呼珍木竟丛倚兴将物色俱闲厌箫鼔美宁同不闻问讼息时游此
秋香亭
高轩盛丛菊可以泛緑樽余甘自同荠忘忧寜用萱有木皆剥实何草不陈根独此冒霜豓芬郁满中园
狎鸥亭
羣生自知机不可欺以异此虽鸥与驯鸥亦鱼所避坐熊临碧水安得同一致然此海客心还应无有媿
齐云亭
城隅结危栋髣髴凌烟霓平观飞雨来俯窥巢禽栖浩荡孤思发羃?蔓草齐长安去不远何言西北迷
美?亭
野材仍翦茅当此茂林下晴晖叶上明翠影杯中泻鲜风时飕飅轻裾自萧洒固殊嵇生锻曷慕岩栖者
望仙亭
尝闻淮南王鸡犬从此去至今山头石马迹尚有处使君辞从官终日絶尘虑望望云汉间想见宾天驭
依韵和僧说上人见访
客从东国来山云犹在屦是时正穷腊鴈落溪阴暮投宿古城隅雪迷松下路衣楮足兰荃相过宁厌屡立春前一日雪中访乌程宰李君俞寻有诗见贶依韵和荅
粉絮先春拂面翔临风跃马到君堂县民将喜土膏起令尹未惊农事忙疾呼小吏具山酌便欲尽醉爲诗狂我牵尘俗不得久何意更烦投夜光
送刘比部
青山夜来雨溪水巳潺湲侵晓桂旗动伤离苹渚前百壶临祖道两桨破春烟旧业西河上归心向日边
赠月上人弹琴
人闲溪上横刳木素琴寒倚一枝玉吴王城畔锁深房月下空弹孤鴈曲
冬日陪胡武平游西余精舍
侵晨霜气严溪口冰已合乌榜将进迟寒篙旋摧拉遥看松竹深雪屋藏山衲登临兴都尽薄暮沿清霅
依韵和武平苕霅二水
昔爱伊与洛今逢苕与霅南郭复西城晓色明於甲尘缨庶可濯白鸟谁来狎落日潭上归鱼歌自相荅
依韵和武平昇卞二山
北峰压城苍南岫缘溪緑谁知昔人游尚想丛桂馥鸟兽安可羣呼鸣自爲族傥闻羡门术一蹑尘外躅
送崔主簿赴睦州清溪
舟轻不畏险逆上子陵滩七里峡天翠千重云木寒古祠鸣野鸟乱石激春湍正与高怀惬宁歌行路难
依韵和刘比部留别
春云已泊帘浓澹半晴天沙草微抽緑林枝远带烟况兹逢晩景那更送归船苦酒聊爲酌无劳辨圣贤
送潘供奉承勋
与君迹熟情已亲欲将行迈聊感人举酒不能効时俗半辞苦语资立身长大实好带刀劒曷不往助清边尘门戟虽高岂自有当思乃祖爲功臣所宜踊跃发奇策嘉名定体庶得真傥以斯言作狂说乘肥食脆任青春
荅新长老诗编
江东释子多能诗窗前树下如蝉嘶朝风暮月只自老建安旧体谁攀跻唯师独慕陶彭泽奇蹟仍收王会稽【尝示余右军书一轴】此焉趣尚已不浅更在措意摩云霓
题刘道士奉真亭
降真沉水生炉烟扣齿晓漱华池泉心存崑阆未可到夜瞻北斗何联联顾兹虚室如有遟一草一石幽且妍芝盖云輧杳无至不知谁更似羊权
依韵和乌程李着作四首
县署西园
春入西园何苦夸我曾狂醉洛城花如今老大都无兴独坐晴轩看落霞
霅上二首
共爱霅溪风物美春来清可监?眉苹生楚客将归日花暖吴蚕始浴时临水竹楼通市陌跨桥云屋接川湄画船载酒期君醉巳是无谋助翦夷
靓妆艳服游川上箫鼓声中俗自欢寄语春风休用恶恐教潭水起波澜
早春游南园
东国春归早南园百卉宜萱芽开翠颖杏萼破烟姿青壠将鸣雉乔林未啭鹂石尤风莫起芳物畏君吹
送佥判张秘丞赴秀州
江燕归时君亦归燕巢未暖君还去去去溪边杨柳多正值清明欲飞絮竞折赠行何所益时当长养伤嘉树不如举酒对青山酒罢移舟须薄暮嘉禾主人余久知迹冗不拟强攀附傥或无忘问姓名爲言嬾拙皆如故
送弟赴和州幕
夹河爲郡不如古江北江南作冗官须记长传一经训虽贫莫改饮瓢欢历阳况与吾庐近春谷休言问膳难此日停舟聊举酌明当水驿自加餐
寄题徐都官新居假山
太湖万穴古山骨共结峰岚势不孤苔径三层平木末河流一道接墙隅已知谷口多花药秖欠林间落狖鼯谁侍巾?此游乐里中遗老肯相呼
送梵才吉上人归天台
顷余游巩洛值子入天台当时羣卿士共羡出氛埃荏苒踰一纪却向人间来问子何爲尔言兴般若台虽将发愚闇般若安在哉此教久巳炽增海非一杯我言亦爝火岂使万木灰盖欲守中道焉能力损裁子勿疑我言遂以爲嫌猜忽闻携锡杖思向石桥回城霞与琪树璨璨助诗才嘉辞徧人口幸足息岩隈
公度以余尝语洛中花品而此邦之人多不敢言花於余今又风雨经时花期遂过作诗以见贻故次其韵
去年三月来吴中欲拟看花无与从今年二月花偏早发作无节雨与风前时晴明要寻赏谓夸洛阳多不容我心岂是限南北美好未必须深红姚黄魏品若尽有春色定应天下空因君见赠又及此莫怪还思涧水东
留题可及明心堂
秭雉已先号卉木萼渐歇俯槛弄条枚因心悟生灭上人本高胄季父践清列而能厌纷华乐彼方外说
陪武平游雅上人房卞峰亭
晚爱池上清羣峰对檐隙常恐云气生坐令苍翠隔复绕曲塘阴映实孤花拆谁知禅者居来伴使君适
送张舍人自安吉移宰同安
远辞湖上山徙治海边邑机杼吴俗饶鱼鰕越人给操琴在更张殊土宜顺袭何以赠勤勤薄言兹所及
刘彞秀才归江南
凤鸟不在笯麒麟宁受靽君思此二物中夜忽兴叹况值南风来袭兰归楚岸
送胡武平
来见江南昬使君咏汀苹再看苹叶老汀畔送归人人归多慕恋遗惠在兹民始时绕郊郭水不通蹄轮公来作新塘直抵吴松垠新塘建舆梁济越脱輈仁言度新塘去随迹如鱼鳞从今新塘树便与蔽芾均我虽备僚属笔舌敢妄陈因行録所美愿与国风振
回陈郎中诗集
尝观陈伯玉感遇三十篇矫矫追古道粲尔日星悬今公岂其後佳咏久已传忆爲童子日早诵锦绣妍兹来预官属而许玩奇编明珠三百琲一一径寸圆他人握中有未获毫发焉家贫敢怀宝况近骊龙渊又畏风雨作神物不得全再拜捧明月长跪还席前
依韵和武平别後见寄
溪远樯危一望遥此焉凄絶府中僚已同鴈鹜依清浅共看鸾皇上泬寥别岸无端萦细柳回舟不忍过新桥醉来事事能生感谁道愁肠酒易销
蕲州广济刘主簿
相识虽非久相亲似旧年论文君岂後尚齿我慙先惯狎吴儿水将浮楚客船安知不离恨高柳正鸣蝉
依韵和僧说夏日闲居见寄
城郭非清凉山僧抱微疾又况三伏时当兹一禅室炎飇正烁烁溪水徒瑟瑟唯咏冰雪辞可以销夏日
依韵和李宰秋思
一叶与风舞已知天地情将令百果实竞振群虫声陶令欲收秫豳人思誓觥更吟君丽句谁爲写锺评
送储令赴韶州乐昌
尝闻韶石下虞舜古祠深至乐久已寂况持陶令琴炎方不道远一去值秋霖
隐真亭【乌程史尉署】
作尉慕吾祖吾祖非得时谁似芙蓉国日见芙蓉披凉雨随风来清香入酒卮自得真隐趣不慙吴市爲
说上人游庐山
夙怀高世趣固足林壑情欲游名山徧遂爲庐岳行又访远公蹟东林气象清瀑布秋影落香炉晓烟生洗荡万古虑薰蒸千载名我今滞孤宦空羡缾锡轻
和元之述梦见寄
高秋枕席凉昼寝还清旷不嘲君腹便独梦予尔访岂忘相规言仍记羣小谤始知端正心寐语尚不诳惝怳何谗人告子亦孟浪吾闻有尸虫伺恶多相尚耽睡受其惑子心恐成恙勉子守庾曹勿使兹物王魂交昧聪明寤後成清唱诵玩自省循徒尔增怊怅不能检细微遂使言屡贶虽然甚顽鄙内顾无过当仲尼称天厌季路犹行行何当谢勤诚爲子倾嘉酿
秋日卧疾恭上人来过不及见因以诗荅
溪上秋雾多溪居晓寒入呼吸遂生疴呕泄不下粒素知江南地大率皆卑湿久从吴土居气候非所袭伏枕欲经旬冠带拈巳涩女奚特扣关问疾提山笠我非金粟身寄谢何暇揖屈性兹不能他时冀来及
依韵和守贤上人晚秋书事
秋雾郁不开曚曨夹溪树深枝尚宿禽寒叶时惊露我居溪之阴早景诚所慕开谿吐初阳独吟神与晤岂意方袍人而怀此焉趣忽枉琼玖章无慙惠休句
宛陵集卷九

[book_title]卷十
钦定四库全书
宛陵集卷十　　　　　　宋　梅尧臣　撰
臧子文剡县主簿【以下湖州後诗】
剡县无浅深历历能见底潜鳞莫见窥尘绂聊堪洗古木泽上隂遗祠岩下啓应识道傍碑因风奠醪醴
余令之会稽新昌
越舸将渡西陵时腊雪欲作隂云垂古岸潮回夜冰阁氷上鲤鱼红尾鬐知君奉亲聊自得穷冬涉险仍熙熙县民但可观此意休羡江边孝女碑
传神悦躬上人
握中一寸毫宝匣百链金监貌不监道写形宁写心古人固不识今人或所钦依然见其质俨尔恨无音子诚丹青妙巧夺造化深妍媸必尽得幻妄恐交侵
文曜师之南徐
班班上川羽薄暮未安巢扰扰方外士岁晏游远郊正值风霜急晚冰随深敲何时居岩下都把尘事抛
送芝上人归姑苏
身衣竺乾服手援牺氏琴緐声不愿奏古意一何深晏景托孤艇倦飞还旧林阖闾城下寺几里认钟音
唐寺丞知南雄州
前林尚含冻南国史君行逆水春风峭孤舟挂席轻踏歌闻旧俗信鬼有颓氓当识朱衣贵壶浆拥道迎
依韵和孙秀才朱长官见寄【二首同韵】
古来富贵蹈危机乐性安贫莫谓非未及功名苍鬓改欲从疎嬾五湖归昔年司志逢时尽今日相亲似子稀犀仆忽辞云海上远持双璧扣吾扉
谢尉西归
曾爲洛阳客喜见洛阳人每忆旧游处相逢借问频当时伊水上醉弄岩花春而今絶兹乐欲语已酸辛明朝君当去又复与谁亲唯应有素月相照寒溪滨
陈浩赴福州幕
梅残杏将坼杨柳都未堪欲赠无所赠春风吹酒酣远山犹带雪野水已如蓝羽檄不应有诗书自可躭
示沈生
稺子每多疾始与药物亲由兹沈生迹遂历吾门频我居无鸟鼠乃知屋室贫举世竞趋利尔非闾井人
和潘叔治早春游何山
泛泛寒溪流萦纡向山去浅石长蒲茸朝烟暖岩树舍舟当禅扉踏藓汚野屦谁爱鲍参军登临多秀句
张法曹归阙
海底日未上屋头羣雀喧晨兴溪馆迥坐听橹声烦出户望行舸羡心如野猨暮春余亦去爲见故人言
送张叔展北归
江南春候早水暖野芹生北客欲归日故人持赠行莫嫌爲物薄言采幽兰幷休惜临流醉高帆去櫂轻
依韵和叔治晚春梅花
楚人住处将爲援越使传时合有诗常是腊前混雪色却惊春半见琼姿笛吹远曲还多怨风送清香似可期我欲细看持在手谁能爲折向南枝
僧元复院枕流轩
寺外寒流驶开轩静者栖浅深看藻荇出没爱鳬鷖一悟此中趣万缘皆可齐谁来惊节物岸木长春荑
恼侬
期我以踏青花间傥相遇果然南陌头翩若惊鸿度不语强踌躇羞人映芳树两心常自怜两目空相注依依不得亲薄暮还愁去记取似丹葩知开在何处
相逢
晚日南城归桥边见郎去远远逐郎回罗衣污微汚不惜汚罗衣要与郎相顾留连芳苑中肯谢花夭嫭傍栏思晤言羞畏情谁谕草草各还家幽怀是飞絮
樯乌
樯头飞去乌夜夜啼声碎犹不如水禽双栖向烟外烟外少分张渚间多蘙荟休同八九子反哺人谁爱
过华亭
晴云号鹤几千只隔水野梅三四株欲问陆机当日宅而今何处不荒芜
月晕
月晕已知风灯花先作喜明日挂帆归春湖能几里
逢谢师直
昔岁南阳道中别今向华亭水上逢把酒语君悲且喜流光冉冉去无踪
回自青龙呈谢师直
共君相别三四年岩岩瘦骨还依然唯髭比旧多且黑学术久已不可肩嗟余老大无所用白髪冉冉将侵顚文章自是与时背妻饿儿啼无一钱幸得诗书销白日岂顾富贵摩青天而今饮酒亦复少未及再酌肠如煎前夕与君欢且饮饮才数琖我已眠鸡鸣犬吠似聒耳举头屋室皆左旋起来整巾不称意挂帆直走沧海边便欲骑鲸去万里列缺不借霹雳鞭气沮心衰计欲睡梦想先到苹渚前与君无复更留醉醉死谁能如谪仙
青龙海上观潮
百川倒蹙水欲立不久却回如鼻吸老鱼无守随上下阁向沧洲空怨泣推鳞伐肉走千艘骨节专车无大及几年养此膏血躯一旦翻为渔者给无情之水谁可凭将作寻常自轻入何时更看弄潮儿头戴火盆来就湿
社前
欲社先知雨将归未见花那能长作客夜夜梦还家
水次髑髅
不知谁氏子枯首在沙洲肉化乌鸢腹肢残波浪头曾闻南面乐宁有九原愁厚葬不爲贵汉官其登邱
叶大卿挽辞三首
位列名卿重年跻赐几尊臧孙宜有後定国巳高门旧族声华远名藩治行存秋风箫吹咽陇隧起云根自古贤才少滔滔岂足云善人安得见清誉久来闻器陨龙文鼎魂归马鬛坟丰碑几当立籍甚着遗芬终始爲全德生荣殁亦荣里人悲画翣郡吏拜铭旌石马天麟肖松枝国栋成更看追孝意捧土作新茔
湖州寒食陪太守南园宴
寒食二月三月交红桃破纇柳染梢阴晴不定野云密黕黕鼓声湖岸坳使君千骑出南圃歌吹前导後鸣铙是时辄预车马末倾市竞观民业抛竹亭临水美可爱嗑草木皆吐苞游人春服靓妆出笑踏俚歌相与嘲使君白髪体尤健自晨及暮奏酒肴尔辈少年翻易倦倚席欠伸谁得教公虽不责以正礼我意未容诚斗筲逡巡秉烛各分散小人争路何呶呶
牡丹
洛阳牡丹名品多自谓天下无能过及来江南花亦好绦紫浅红如舞娥竹阴水照增顔色春服贴妥裁轻罗时结游朋去寻玩香吹酒面生红波粉英不忿付狂蝶白髪强插成悲歌明年更开余已去风雨摧残可奈何
惜春三首
九十日春无几日不堪风雨竞吹花舞英逐水向何处泛泛斜溪伴晚霞
前日看花心未足狂风暴雨忽无凭此身不及深溪水随得残红出武陵
春色斗空花亦休緑园深鎻更谁游残枝遗萼不中看暮雨霏霏起暗愁
花娘歌
花娘十二能歌舞籍甚声名居乐府荏苒其间十四年朝作行云暮行雨格夫气俊能动人人能动之无几许前岁适从江国来时因讌席相微语虽有幽情未得传暗结殷勤度寒暑去春送客出东城舟中接膝已心倾自兹稍稍有期约五月连航并钓行曲堤别浦无人处始笑鸳鸯浪得名尔後频逢殊嬿婉各恨从来相见晚月下花前不暂离暂离巳抵银河远青鸟传音日几回鸡鸣归去暮还来经秋度腊无纎失爱极情专易得猜前时南圃寻芳卉小忿不胜投袂起官私乘兴作威棱督促仓皇去闾里萧萧风雨满长溪一舸翩然逐流水忽逢小史向城来泣泪寄言心欲死愿郎日日致青云妾已长甘在泥滓更悲恩意不得终世事谁凭何若此郎闻兹语痛莫深天地无穷恨无巳我今爲尔偶成章便欲缄之托双鲤
程山人归歙州
新安固与吾乡邻山水清絶殊可拟我今暂来子亦归空听杜鹃云树里
重过南园
谁作此园爲宴喜而今乐事已难幷佳人去後门长锁蔓草离离上古城
送滕监簿归宁岳阳
乃翁守西鄙胡骑敢冯陵抚士无余货吏以文结绳向闻来三堂今复走巴陵泝流几千里云梦苦炎蒸风樯易阵马犹使勇气增子今远寄省寄谢余岂能江山可留咏燕许昔尝曾
寄题千步院兼示諲上人
郊郭山林有美处皆爲释子所栖托高闲不与时俗侵寂静岂唯鱼鸟乐朝望平田插稻苖暮看西邨收雨脚
早夏陪知府学士登叠嶂楼
高陵自可眺况复更层楼峩峩衆山翠活活寒溪流新篁未埽箨缘险已修修曲道出林杪飞宇跨城头春余衆芳歇子结累蔓抽庭空野鼠窜日暝啼禽留谁知郡府趣适有林壑幽主人易吾土惟袭是瀛洲伊我去闾井尔来三十秋昔望白云下今从轻轩游
得孙仲方画美人一轴
骏驹少驯良美女少贤德尝闻败君驾亦以倾人国因观壁间画笔妙仍奇色持归非夺好来者恐爲惑
涂次寄罗道济
去年五月君到官红蕖正开湖水寛共酌汀洲不知暮扣舷月露沾衣寒今年我罢欲归去朋酒久来无此欢移舟不忍便爲别竞挈杯肴情未阑城闉欲闭各分散溪云暗澹生悲端明日抱酲风雨急野莲空看寄君难和潘叔治题刘道士房画薛稷六鹤图
啄食
穷年见俛啄但有饥乏意虽存玉山禾不入丹青喙因思方朔嘲此岂优谐类
顾步
举足徒有势行沙遂无踪回颈诚已久未知竟何从安能见俦侣顾望自顒顒
唳天
引吭向层霄声闻期在耳鼓吻意岂疎知音何巳矣安得九皋同流响入万里
舞风
如逢仙圃风飘颻奋双翅拊节余欲助和歌谁尔类但看矫然姿固与回雪异
警露
孤标近仙坛依约闻坠露俨如举止扬稍见神爽悟晓月坐清轩寒添壁间素
理毛
六鹤皆不同初生薛公笔况兹刷羽者奋迅如天质墨客怀赏心题诗仍我率
留题毗陵潘氏宅假山
人心本好静世事方扰扰邱壑未去时庭中结山小长欲见苍翠何须听猨鸟有志同尚平当期昬嫁了
观居宁画草虫
古人画虎鹄尚类狗与鹜今看画羽虫形意两俱足行者势若去飞者翻若逐拒者如举臂鸣者如动腹跃者趯其股顾者注其目乃知造物灵未抵毫端速毗陵多画工图写空盈幅宁公实神授坐使羣辈伏草根有纎意醉墨得已熟权豪不可致节行今仍独
和颖上人南徐十咏
铁瓮城
壍江以爲池增山以爲壁铁瓮喻其坚金城非所敌前朝经丧乱曾是轻锋镝览古一徜徉空听渔浦笛
北固山
山势自北来高城倚爲固当时偶登临迩者遂沦误微云思作雨古树尝沾露今非恃险艰草木藏狐兔
京口水
江头潮正平日照土山口坐见远来舟高帆忽前後将随入浦风稍度遥圻柳客无南北虞信是承平久
金山寺
山与衆山殊寺非诸寺拟无面不当江有林皆照水南泠隔吴会北渡通扬子还看上下帆日日何常巳
望海楼
尝闻观蹄涔讵识海水大浩浩与天同滔滔衆流会平吞江作练远泻河如带终日郡楼间欲取长鲸鱠
季子庙
信如季子贤自昔知能几依约有荒祠寂寥无奠篚坏梁生湿菌古木凭山鬼英灵岂顾兹青史辞亹亹
鹤林寺
松竹暗山门飕飀给青吹传闻宋高祖旧宅爲兹寺地以黑龙升经因白马至何必问兴亡山川应可记
夫子篆
季札墓傍碑古称尼父篆始沿春秋义十字固莫浅磨敲任牧童侵剥因野藓嗟尔後之人万言书不显
甘露寺
山头百亩宫庭下千年树在昔甘露霏尝疑神物护阴连殿阁寒声撼雷霆怒瞻影卫公堂英魂想来去
范公桥
谓公天下才非专一方惠及此作舆梁力行无钜细既异国乔爲将同傅嵓济砻石亘长川宁须伐山桂邵伯堰下王君玉饯王仲仪赴渭州经略席上命赋
未破河西寇朝廷尚有忧淮南命儒帅塞上足封侯莫擐黄金甲须存百胜谋昔尝经黠虏今去正防秋
悼亡三首
结髪爲夫妇於今十七年相看犹不足何况是长捐我鬓已多白此身宁久全终当与同穴未死泪涟涟每出身如梦逢人强意多归来仍寂寞欲语向谁何窗冷孤萤入宵长一鴈过世间无最苦精爽此销磨从来有修短岂敢问苍天见尽人间妇无如美且贤譬令愚者夀何不假其年忍此连城宝沉埋向九泉
泪
平生眼中血日夜自涓涓泻出愁肠苦深於浸沸泉红顔将洗尽白髪亦根连此恨古皆有不须愚与贤
秋日舟中有感
天乎余困甚失偶泪滂沱世事随时远秋风顺水多鳏鱼空恋穴独鸟未离柯岁月都无几存亡可奈何儿娇从自哭婢騃不能呵已觉愁容改休将旧监磨弊衣留暗垢残药恨沈疴斗厌驱驱役终期老薜萝
书哀
天既丧我妻又复丧我子两眼虽未枯片心将欲死雨落入地中珠沈入海底赴海可见珠掘地可见水唯人归泉下万古知巳矣拊膺当问谁憔悴监中鬼
宛陵集卷十

[book_title]卷十一
钦定四库全书
宛陵集卷十一　　　　　宋　梅尧臣　撰
谒双庙【以下湖州後诗】
八月过宋都泊舟双庙侧永怀此忠良遗烈传碑刻五位俨朝裾千年同血食当时多苟生贵爵曾谁识纵今有邱坟都巳荒荆棘古人非轻死於义实罕得英骨化埃尘令名同鸟翼飞翔出後世景慕无终极岂若目前荣未没声已息西登孝王城王气由邦国
送弟禹臣赴官江南
昔与子同归夜向瓜洲泊持杯月正清遄水平如削尔来芦岸深须防虎潜搏行行无朋友遇事自斟酌
和永叔晋祠诗
幷州古来称近胡山雄气壮民足储山根晋水发源处平如皎监潜决疏渐流渐急不可测以至??鸣清渠岂惟俯可见毛发况乃了了看龟鱼下溉平田几百顷稻苖?稏曾不枯兴亡莫问随水远庙深草树空扶疎伊君持节过其下爱此佳趣聊停车北望故城无旧物泱漭野色连邱墟已向风前听好鸟只畏落日闻苍狐晋人须识汉使美冉冉青?似緑蒲
得李殿丞端州砚
鲛龙所窟处其石美且坚蛮匠斲爲砚汉官求费钱持归向都邑争乞如瓦塼岂识万里险谬窃好事传
书谢师厚至
尔来哭尔姑清泪滴尘几一闻在目言不谓今则死而犹意远行所念当至止秋风忽助号万木欲摧毁
咏苏子美庭中千叶菊树子
生与衆草生不与衆草荣彼皆春争葩兹独秋吐英千叶共一萼百蔕共一茎幽亭耸扶疎独本非?撑吾友苏子美有酒对自倾香随青陵蝶色映黄金莺昨日偶来过颇兴陶令情岂敢复言诗君家有子卿
新冬伤逝呈李殿丞
恶老今逼衰孤寂仍足悲寒风一夜起曩事无不思手泽在故物默历非故时梦寐犹平常反悟恨莫追人生苦情累安得木石爲赖有同舍郎相语强解颐
送赵升卿之韶幕
舟车历尽险风物乃还君俎肉应多味虞韶不复闻林鸣异音鸟山冒欲晴云若吊张丞相空祠旧近坟
苏子美竹轩和王胜之
庭无十步广有竹才百个子时哦其间宾交或来和琴壶置于旁图籍亦在左谁怜修修影只畏寒日过谁怜青青枝下有暗叶堕我期霰雪时来听幽声卧应当爲设榻勿使赏心剉持以报主人此【阙】不可破
偶书寄苏子美
君诗壮且奇君笔工复妙二者世共宝一得亦难料我今或盈轴体逸思益峭有如秋空鹰气压城雀鹞又如饮巨锺一举不能釂既釂心已醉顚倒视两曜吾交有永叔劲正语多要尝评吾二人放捡不同调其於文字间苦硬与恶少虽然趣尚殊握手幸相笑
寄题洪州李氏涵虚阁
耳熟滕阁美未爲豫章游近闻东湖上可见西山头朝爱云气生暮数岛行幽主人趣向远登览日不休父兄已三人挂冠此迟留他年傥一往风物咏可周
送萧秘校
比从江南来又从江南去孤舟随鴈羣晚泊定何处霜橙可爲齑冰鱠思下箸此兴吾不知薄言聊所慕
送李殿丞通判处州
拜官将近亲不畏千里险泝流上贑水石乱波惊颭舟人素已谙曲折就回闪岂虞失便利倚惯忧亦掩昔余从平流悸梦尚成魇今逢子方去青?丝新染沙头有候吏惴立板方歛鸿鴈正来翔竞看朱服俨
古劒篇送蔡君谟自谏省出守福唐
生铜夜夜鸣剉铁未尝缺主人久提?何事赠离别借问岂酬恩请看镡上血休慙补履功出处异施设
杂兴
主人有十客共食一鼎珍一客不得食覆鼎伤衆宾虽云九客沮未足一客嗔古有弑君者羊羮爲不均莫以天下士而比首阳人
送逐客王胜之不及遂至屠儿原
犯霜出国门送客客已去犹意行未远策马过寒戍川长不见人沙没前冈路始闻云木深忽逢朱亥墓金鎚一报恩义烈垂行素何须文学爲寄语长沙傅
送周仲章太傅之钜野
仲月霜气严朝来厚如雪鸿鴈各南飞羽毛将恐折征涂履以足侵骨寒於铁得罪此爲轻君恩大懽悦
邺中行
武帝初起铜雀台丕又建阁延七子日日台上羣乌饥峩峩七子宴且喜是时阁严人不通虽有层梯谁可履公干才俊或欺事平视美人曾不起五官褊急犹且容意使忿怒如有鬼自兹不得爲故人输作左校滨於死其余数子安可存纷然射去如流矢鸟鸟声乐台转高各自毕逋夸疐尾而今抚卷迹已陈唯有漳河旧流水亲郊前三日大庆殿雪中皇帝率群臣发章圣五后册
将郊先奉册拜立未央廷天表君心孝人惊晓雪零冕旈纷点缀劒佩湿晶荧曲盖曾无用羣臣敢自宁鑪烟静斋幄井气冻宫缾明日来坛下中宵已见星
忠上人携王生古砚夸余云是定州汉祖庙上瓦爲之因作诗以荅
砚取汉庙瓦谁恤汉庙隳重古一如此吾今对之悲既宝若圭璧未知爲用时
读後汉书列传
汉家诛党人谁与李杜死死者有范滂其母爲之喜喜死名愈彰生荣同犬豕
异同
吾闻圣贤心不限亲与疎义殊目前乖道同异代俱尧舜及周孔千载趋一涂盗跖诮孔氏弟子将党欤跖自驱其衆日念杀不辜河滨捧土人海畔逐臭夫塞川岂量力同趣即尔徒尔既不自过反以此爲纡
蔡仲谋遗鲫鱼十六尾余忆在襄城时获此鱼留以遟欧阳永叔
昔尝得圆鲫留待故人食今君远赠之故人大河北欲脍无庖人欲寄无鸟翼放之巳不活烹煮费薪棘
杂拟
忽闻敌骑渡河水月魄夜胁阴貂寒独侍金舆立城角龙蛇不展绕旗竿
荅中上人卷
吹笛皆学龙吹笙皆学凤又於笙笛间高下不相中得其精者稀得其麤者衆况於真出音千载不复梦爲尔学笙欤颇已臻妙弄
送苏子美
勇爲江海行风波曾不惧但欲寻名山扁舟无定处南有鹏若鴞脸有石若锯毒草见人摇短狐逢影怒不遐尚苦乖更远饶瘴雾东土乃滨海蜃鼍仍可怖殻物怪琐屑蠃蚬固无数咸腥损齿牙日月复易饫二方既若此往矣无久驻竟当西北来醉酎炙肥羜夏不厌浆酪冬不厌雉兔勿言专口腹口腹人所务天台信奇伟石桥非坦步庐岳趣最幽饥肠看瀑布此致虽爲高实亦难久慕君行听我言不听到应悟
晚归闻李殿丞访别言巳屡来不遇
萧条一陋巷频日见马蹄归来稺子告有客云将暌始知君其南复叹我向西岂不怀念慕吾亲书新齎曰吾五男子爱惜无不齐所要立门户安用同犬鸡龊龊守此客驯驯恋此栖二季留左右足以共挈携身许远就禄幸又奉阿?今年还都下路丧子与妻囊罄厌外役进退类籓羝终当改江邑傥得致音题
刁景纯将之海陵与二三子送於都门外遂宿舟中明日留馔脍
人言汴水驶奈何巳冬乾蔡虽平且慢腊月行亦难唯听夜冰合爲君愁苦寒暂维青丝?邀脍白玉盘行人反饫我於理殊未安所忻能自养不复道加餐
寄洪州致仕李国博
湖上悠然度几春勇抛荣禄遂天真青蒲翠竹围华屋白酒黄鸡命里人果下有时乘小驷儿曹方见拥朱轮田园岁入千锺美肯似疎家苦畏贫
同谢师厚宿胥氏书斋闻鼠甚患之
灯青人已眠饥鼠稍出穴掀翻盘盂响惊聒梦寐辍唯愁几砚扑又恐架书啮痴儿効猫鸣此计诚已拙
闻子美次道师厚登天清寺塔
二三君少壮走上浮图巅何爲苦思我平步犹不前苟得从而登两股应已挛复想下时险喘汗头目旋不如且安坐休用窥云烟
谢师厚归南阳效阮步兵
一日复一朝一暮复一旦与子相经过少会不言散我心终未极岁月忽云晏嘶马思长道孤鸟逐前伴驾言慕俦侣怀抱若冰炭南临白水湄风雪振高岸意恐慈母念疾驰节已换解劒登北堂幼妇笑粲粲弊裘一以缝征尘一以澣而我客大梁衣垢自悲叹
师厚明日归南阳夜坐有怀
明朝子当去我若云失龙龙归云未归索莫将安从半夜出户望参毕已正中倏然变阴黑烈烈鸣窗风窗鸣不得寐拥被一悲翁
永叔赠酒
大门多奇醖一斗市钱千贫食尚不足欲饮将何缘岂能以口腹屈节事豪权闭户饱於齑作诗涌如泉一日复一夕醒目常不眠穷腊忽可怪双壶故人传呼儿欲自酌瓦盏无完全其能饔甘脆而况侑夭妍却令情怀恶分与富贵偏收拾不复尝排置屋角边傥宜嘉客至倾倒相与顚何暇问浓薄但觉窗扉旋谁识我爲我宾主各颓然始得语且横既醉论益坚曾不究世务闲气争古先毕竟两未决辨吻空流涎嗟我儒者饮聒耳无管弦虽云暂欢适终久还愁煎自甘不偶死宁慕金印悬愿频致此物勿恤疮檐肩
得山雨
急雨射苍壁溅林跳万珠山根水壅壑漫窍若注壶
范殿丞通判秦州
天水出名马多称黄金羁正值羌已和边草复离离乘肥固未失所藴不得施主人本燕客宁独事书诗志尚功名间管乐犹一时去去勿复道磊落爲男儿
陈绎越州从事
母夫人老母兄黜夫人从尔之会稽恐伤尔心不敢泣春冈细雨闻竹鸡时亦藏泪未出脸奈何相与头倾低诚知就禄非获已应欲退耕无旧畦
辛着作知西京永宁
跃马西畿令家茔在洛阳衣沾寒食雨花发故宫墙冷澹鸠鸣屋寛闲水满塘送君悲渐老空忆钓伊鲂
依韵和师厚别後寄
吾与尔别未及旬吾家依旧甑生尘闭门不出将谁亲自持介独轻货珍盘餐岂有咸酸辛苦吟辍寝昬继晨夜光忽怪来何频采拾若在沧浪垠和者弥寡唯阳春
普浄院佛阁上孤鹘
我新税居见寺阁金碧照我破屋前日看阁上聚鸠鸽巢栖饮哺忘穷年雕檐画壁屎汚徧以及像塑头与肩寺僧不敢施弹射忽有苍鹘张毒拳鸦鸣鹊噪鸜鹆叫怒鹘来此窥腥羶鹘心决烈不足畏瞥碎一脑惊後先死鸟堕空未及地返翅下取如风旋独当屋脊恣撦磔啄肉披肝肠弃捐老鸱无艺又很怯盘飞欲近饥目穿逡巡鹘饱自飞去争残不辨乌与鸢群儿指点路人笑我方吟忆秋江边
蜂
春风无主撩乱时分羣养子各守脾争掇花腴爲腊蜜年年共割不我稽俄逢主人若过虑畏尔有虿成噬脐密将恶物毒尔族尔曾不得同醯鸡王虽尔名尔何补造甘爲利乃自取
并游
并出慙羸驾康衢嬾着鞭蹇驴能胜马擘道去如烟何用嗟迟疾从来有後先所期皆一至我到尔应还
寄宣州可真上人
昭亭山色无纎尘昭亭潭水见游鳞长松碧筱入古寺石上高僧度几春
元夕同次道中道平叔如晦赋诗得闲字
金舆在阊阖箫吹满人寰九陌行如昼千门夜不关星通河汉上珠乱里闾间谁与联轻骑宵长月正闲
正月十五夜出游
不出只愁感出游将自寛贵贱依俦匹心复殊不欢渐老情易厌欲之意先阑却还见儿女不语鼻辛酸去年与母出学母施朱丹今母归下泉垢面衣少完念尔各尚幼藏泪不忍看推灯向壁卧肺腑百忧攅
同次道游相国寺买得翠玉罂一枚
古寺老柏下叟货翠玉罂兽足面以立瓜腹肩而平虚能一勺容色与蓝水幷我独何爲者忽见目以惊家无半锺畜不吝百金轻都人莫识宝白日双眼盲
送惠懃上人
遽告我行何所之东南尔土尔自知山水佛事不暇说去何速兮来何爲公卿贵人见尔喜爲尔买屋匈尔资王城幸可乐岁月野鹤终是思陂池去去云霞不容侣却应来此如前时
闻卖韭黄蓼甲
百物冻未活初逢卖菜人乃知粪土暖能发萌芽春柔美已先荐阳和非不均芹根守天性憔悴涧之滨
董着作尝爲参谋归话西事
子说颇骁勇筑城收汉疆提兵无百骑偷路执生羌大将罪专辄举军皆感伤归来出万死羸马亦摧藏
戏寄师厚生女
生男衆所喜生女衆所丑生男走四邻生女各张口男大守诗书女大逐鸡狗何时某氏郎堂上拜媪叟
薛中舍宰闻喜
秦人宦于秦百事顺耳目山川我已疎风物子所熟维美行迈时亲宾祖车毂空将离别心欲出无童仆
联句【附】
古木含清吹池上增晚凉余怀本逹旷【谢少卿】联此傲羲皇孤鸥可与狎【绦】幽岸足以觞幸有彭泽酒【尧臣】便同永嘉堂潘生起爲夀【维】王子齐陈章林端见新月【衍】草际闻寒螿照水萤影乱【良臣】拂筵蓼花香徘徊恋嘉境坐使归兴忘【少卿】
希深洛中冬夕道话有怀善慧大士因探得江字韵联句
彼有上人者妙谈心所降【希深】逹空知不二观行本无双【尧臣】久阻飘花席因思响雪窗【希深】社中虽得远方外自非龎【尧臣】梦幻慙他劫风尘厌此邦【希深】终期亲道树何必忆重江【尧臣】
希深本约游西溪信马不觉行过据鞍联句
有意访西溪顺涂吟思迷及兹询野老已恨过芳蹊【希深】醉客但多兴幽禽空自啼无由驻金勒林表日光低【尧臣】
同希深马上口占送九舅入京城亲联句
之子洛中来芳樽喜暂开人夸阿连少吾媿士衡才【希深】丹阙凤皇去清川鸿鴈回都门春色美相送思悠哉【尧臣】
玉麈尾寄傅尉越石联句
斋中独何物持之想见君惟兹玉麈尾信美而有文夫子善谈道亹亹词如云在握昔同色倾坐今离羣【绦】况托怀袖好曾亲蕙兰薰常许助闲放於焉探典坟既乃阻清燕复屈驱?蚊自殊白团扇未畏秋叶纷【尧臣】
风瑟联句
窍竹漏天风张弦拟峄桐佳名从此得妙响未曾穷【希深】夜静危台上人闲皎月中依依听不足秋露满兰丛【尧臣】
冬夕会饮联句
与君数夜饮唯恐酒盏空今我苦欲浅【尧臣】语志难此同陈编侑欢适【谢景初】间谑何魁雄婢子寒且倦【尧臣】主人哦不穷灯青屡结花【景初】煎响时鸣虫穴鼠暗出没【尧臣】风鴈高雍容冰霜覆瓦屋【景初】貂狐输贵翁孤牀乏暖质【尧臣】苦语有澹工咀嚼患?小【景初】煨炮惊殻红落蟾斜入窍【尧臣】远漏微递风醉心欺睡魄【景初】细书刺昬瞳吽呀闻争犬哮吼厌啼拨火乱赬豆附灸双弯弓乾果硬迸齿【尧臣】寒齑酸满胷枯蛤擘无肉澹脯烧可饔语必造圣贤乐已过鼔钟纸窗幸未曙【景初】絮被令旋缝冻痹两股铁跑抓双鬓蓬脬尿既嬾溺裩蝨唯欲烘器皿足缺齾捧执无妖穠儿女寒不寝【尧臣】僮仆困欲瞢岂无富贵徒笑此饥寒踪丈夫固有负道义久已充墨子不黔突齿辈且得封勉哉梅夫子塞者终自通【景初】
问荅【送九舅席上作】
金凿落【希深问】留赠行人须满酌银缾况有宜城醪及取春风花照灼
小屛风【问希深】座隔流尘素影融方牀六尺偃清昼慙无玉枕名通中
玉蟾蜍【希深问】厕君笔砚诚有诸可爱亭亭寒月照莹然四座凝冰壶
金错刀【问希深】连环交刃吹风毛美人赠我万钱贵何必翦犀夸孟劳
青云梯【问希深】尺木爲阶行勿迷劝修道业生羽翼天门九袭须攀隮
凤于飞【希深问】差差粹羽今逢时桐花正美矞雪乱家庭玉树须来仪
宛陵集卷十一

[book_title]卷十二
<集部,别集类,北宋建隆至靖康,宛陵集>
钦定四库全书
宛陵集卷十二　　　　　宋　梅尧臣　撰
拟李益竹窗闻风寄苖发司空曙
窗前风动竹声碎影仍緐冲扉忽自啓出误初迎门惊雀枝未定乳蜂窠暂翻飘飘一举袂聊更遟来辕
拟宋之问春日翦彩花应制
上林花未有中禁彩先成叶逐翦刀出蕊从妆粉生红緐内人手香染侍臣缨不是将春竞天心重发荣
郡合閲书投壶和呈相国晏公
较量人世无穷乐罗列平生未见书聊奉投壶祭征虏休言击劒马相如画楼晚去闻寒角缥帙看来落蠧鱼日获诲言皆旧学不慙贫贱带经鉏
梅花
江南腊月前溪上照水野梅多少株豓薄自将同鹄羽粉寒曾不逐蜂须桃根有妹犹含冻杏树为邻尚带枯楚客且休吹玉笛清风飘尽更应无
拟张九龄咏燕
眇眇双来燕长年与社违任从新历改只向旧巢归永日当人语轻寒逆雨飞自亲梁栋惯不识海鸥机
遟雪
风号大泽晚云覆女墙低惊霰夜将集广庭朝复迷莺鸣寒蔽日鴈泊冻生谿会待飘花密开轩意外题
欲雪复晴
阴云不成雪碧瓦有緐霜日气生帘额冰条结井牀飞乌鸣自乐古木昼仍殭谁意斗晴後苦寒胜北方
送蒙寺丞赴郢州
郢国当时唱犹传白雪真问今非昔日和者几何人客自射飞鴈渔能供跃鳞芳洲堕马处吾祖汉名臣
闻角
一声催客梦星斗转西檐风卷梅花去愁从柳塞添马鸣霜满鬛龙泣冻生?高树朝光动城头落海蟾
和人雪意
冻云低垂野远树昬未分朝来庭竹上摵摵霰已闻扣门有兵吏嘉命传相君趋阁展熊席卷幔飘炉薰桂浆贮榼美马乳荐实蕡宾属两三人从容奉评文远稽先儒言风赋可以群密置笔与砚唯待雪雰雰雪既不可待日暮人半醺明朝获方楮健思欲凌云
咏杨高品马廏猢狲
尝闻养骐骥辟恶系猕猴供奉新教艺将军旧病偷聊看缘柱杪尚想傍崖头更祝南州使如拳试爲求
和欲雪二首
貂裘着不暖牙帐晓初开朔气还先及流风亦屡催拟闻人咏絮将见使传梅公复忧民亩龙沙几日来雪欲漫天落云初着地垂臂鹰过野健走马上冰迟公子多论酒骚人自咏诗都无少年意只卧竹窗宜
梅花
巳先群木得春色不与杏花爲比红薄薄远香来涧谷疎疎寒影近房栊全枝恶折憎邻女短笛横吹怨楚童坠萼谁将呵在鬓蕊残金粟上【阙】虫
和十一月八日圃人献小桃花二絶
当时开向杏花後今日绽当梅萼前不畏雪霜何太甚緐英如火满枝然
前占寒食一百六筭到其时未合开丹豓已先灰管动不由人力与栽培
和梅花
时时不甘春着力年年能占腊前芳水边攀折此中女马上齅寻何处郎山舍更清栽作援凤楼偏巧学成妆团枝密叶都如雪野雀飞来翅合香
再送蒙寺丞赴郢州
弯弓落飞鸟少也向幽州来作汉官属耻为戎国留身轻抛马辔地暖厌狐裘惯见顔如玉江边问莫愁
拟王维观猎【晏相公坐中探赋】
白草南山猎调弓发指鸣原边黄犬去云外皁鵰迎近出长陵道还看小苑城聊从向来骑回望夕阳平
拟陶潜止酒
多病愿止酒不止病不巳止之惧无欢虽病未宜止且欲止人事事止不经耳次诵止足言行当止田里田里止谁亲止乐山水美既止何所助唯酒与止喜以言止不止未必止为是止酒傥不瘳枉止徒可耻止亦随化迁不止等亦死慎勿道止酒止酒乃君子
拟杜甫玉华宫
松声溪色古中有鼯鼠鸣废殿不知年但与苍崖平鬼火出空屋未继华烛明暗泉发虚窦似作哀弦鸣黄金不变土玉质空令名当时从舆辇石马埋棘荆独来感旧物煎怀如沸羮区区人世间谁免此亏盈
拟韦应物残灯
照此寒夜中欲残红烬尾空堂灭复明独宿拟山鬼和十一月十二日与诸君登西园亭榭怀旧书事二首
冬日萧条公府清独将诸吏上高城而今何处异畴昔铁墓下闻狐夜鸣
莎径依然见莎叶莲塘无复有莲花更看白水满城下说着当时龙骨车
和小雨
蛟龙潠白雾天外细蒙蒙沾土曾无迹昬林似有风卷旗妨酒舍湿翅下洲鸿稍见斜阳透西云一半红
拟韩吏部射训狐
黄昬月暗妖鸟鸣尨然钝质麤豪声凭凶自异立屋角潜事觜吻欲我惊岂知惯闻此丑狡呼集鬼物夸阴狞夕盗鸡雏无畏避曾遭弹射沉泥坑汝今病翼未甚愈还作旧态侵平明阳乌曈曈出东海照汝宜丧胆与精何爲世人苦憎汝汝常盗物资已荣傥有弓矢勿汚辱杀此非得去恶名养雏四三已相似眼脑实异鸾皇生一朝车轮翅堕地狐鼠入穴枭党烹
得韩持国书报新作茅庐
闻君作茅庐正在西轩西定移旧蔬圃稍改新药畦其高如伯鸾况亦有隐妻今方汉德盛不必之会稽
和新晴
云开日照戟衣寒净埽平沙路已乾吏散庭除少公事畦挑芽甲足春盘要听林上鸣禽变试步塘阴绿水寛谁咏陈根有微绿乌蟾易失似跳丸
清躬诗
所禀介且拙尝耻朋比爲皎皎三十年半语曾未欺身微德不着尚使人见疑省已当自责实负圣相知圣相虽明察不假束藴辞扣言巳可罪引去岂非宜
尝惠山泉
吴楚千万山山泉莫知数其以甘味传几何若饴露大禹书不载陆生品尝着昔惟庐谷亚久与茶经附相袭好事人砂缾和月注持参万钱鼎岂足调羮助彼哉一勺微唐突爲霖澍疏浓既不同物用诚有处空林癯面僧安比侯王趣
糟淮白
寒潭缩浅濑空潭多鮊鱼网登肥且美糟渍奉庖厨昔闻渔父贤尝勉楚人餔楚人怀沙死葬腹千岁余今兹有遗意敢共杯盘疎
和腊前
汉家戍日看看近云景苍茫已岁昬欲验方书治百药预调飞走猎平原土人熏肉经春美宫女藏鈎旧戏存独把冻醪惊节物草芽微动见庭萱
题腊药【尚书晏相公腊日投壶输诗七首便以腊日所用物赋先成四首上呈】
颓顔早觉衰乃藉药扶持及此季冬日预修来岁宜鼎成无犬见蜜炼有蜂知借问月中兔长年何所爲
腊酒【韦氏月録云腊日造四月成】
汲井辘轳鸣寒泉碧瓮盛欲爲三伏美方俟十旬清梦忆黄公舍徒闻韦氏名熟时梅杏小独饮效渊明
腊脯
畋猎得封兽割鲜爲腵修易甘非爱日不败任经秋可用资宾豆何妨鄙荐
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:25:48-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
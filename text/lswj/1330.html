<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷一,卷二,卷三,卷四,卷五,卷六,卷七,卷八,卷九,卷十,集玉山房稿全文在线阅读,集玉山房稿全文在线下载,大玄古籍书库">
<meta name="description" content="诗文集。明人葛昕撰。十卷。昕字幼明,号龙池,德平(今山东德县)人。以荫起家,曾官都督府都事、工部屯田司郎中、尚宝司卿。是集为其子如龙等所编。近十一万字。含疏、赞语、诗、序各一卷,志、状一卷,记、铭、跋一卷,启、祭文各一卷,书二卷。昕为官刚直,常力排众议而争疏。其文疎爽骏快,无龌龊之气,肖其为人。有《四库全书》本。_集玉山房稿_全文在线阅读_集玉山房稿_全文在线下载_大玄古籍书库">
<title>集玉山房稿_葛昕_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">集玉山房稿</span> <br/>
          作者： <span class="inputVal" id="bkauthor">葛昕</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]99390</span> <br/>
          说明： <span class="inputVal" id="bkdec">诗文集。明人葛昕撰。十卷。昕字幼明,号龙池,德平(今山东德县)人。以荫起家,曾官都督府都事、工部屯田司郎中、尚宝司卿。是集为其子如龙等所编。近十一万字。含疏、赞语、诗、序各一卷,志、状一卷,记、铭、跋一卷,启、祭文各一卷,书二卷。昕为官刚直,常力排众议而争疏。其文疎爽骏快,无龌龊之气,肖其为人。有《四库全书》本。</span> <br/>
          封面： <span class="inputVal" id="bkimg">Z_19519.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]集玉山房稿
[book_author]葛昕
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗文集,完结
[book_length]99390
[book_dec]诗文集。明人葛昕撰。十卷。昕字幼明,号龙池,德平(今山东德县)人。以荫起家,曾官都督府都事、工部屯田司郎中、尚宝司卿。是集为其子如龙等所编。近十一万字。含疏、赞语、诗、序各一卷,志、状一卷,记、铭、跋一卷,启、祭文各一卷,书二卷。昕为官刚直,常力排众议而争疏。其文疎爽骏快,无龌龊之气,肖其为人。有《四库全书》本。
[book_img]Z_19519.jpg


[book_title]提要
钦定四库全书　　　　集部六
集玉山房稿　　　　　别集类五【明】
提要
【臣】等谨案集玉山房稿十卷明葛昕撰昕字幼明号龙池德平人官尚宝司卿昕以?起家初除都督府都事阳武侯薛鋹以贫故几不得袭昕力排羣议鋹始得袭封寻迁工部屯田司郎中议裁惜薪司炭额百余万又汰厰司内官五百六十一人祸几不测然连三疏争之竟如议又争戚畹郑福滥请恤典虽不行天下壮之其风节颇侃侃不阿其他文亦踈爽骏快无媕妸龌龊之气肖其为人惟赠孔剑峯一序似乎溺于左道不类昕之所为然昕不得其父母遗像孔以术追写如生故喜极而誉之发于孝子之心不自知其言之失犹可以曲谅者也是集为其子如龙等所编凡疏一卷赞语一卷诗一卷序一卷志状一卷记铭跋一卷啓一卷书二卷祭文一卷今仍其旧第着之於录焉乾隆四十四年五月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷一
钦定四库全书
集玉山房稿卷一
明　葛昕　撰
疏
寿宫营建事宜疏
题为钦奉圣谕事准礼部咨该本部题万历十二年九月二十一日司礼监太监张宏等传奉圣旨朕奉两宫圣母閲定大峪山吉地兹仰奉慈命遵皇祖故事预作寿宫一应营建事宜礼工二部会同择吉日来行钦此钦遵?捧到部臣等查得嘉靖十五年我世宗肃皇帝预择寿宫旣得吉兆随即命官营建规制尽善福祚无疆今我皇上?谋远识亲卜大峪山吉地复?奉两宫圣母閲定为万万年寿域随勅臣等会议预建事宜仰见大圣人之作为同符皇祖超越百王乃卜世卜年之洪基而非寻常营作所可拟也臣等祗承纶命敢不殚心经画仰赞巨典谨遵照嘉靖年间事例参以今所应行逐一议拟开列上请?候圣明裁定节奉圣旨是伐木祭告遣公徐文璧兴工告九陵遣公徐文璧朱应祯侯吴继爵郭大诚蒋建元伯王学礼刘应元卫国本王伟天寿山驸马侯拱宸后土等神尚书杨兆各行礼钦此该本部拟奏差官处办木植砖石物料及工匠夫役等项径自题请施行臣等卷查嘉靖十五年预建寿宫经费浩繁规制物料俱候内外重臣亲诣天寿山规画会计议处具奏所据处办钱粮工匠等项及本部应委司官合行事宜相应急为议处仰惟皇上神谟宏远睿思精详法皇祖之弘规承两宫之慈谕特勅臣等预建寿域诚足以培亿万载灵长之庆一切营建事宜该臣等遵奉成命已会同礼臣?照嘉靖十五年事例将开山兴工吉期并应差内外大臣已经具奏题?候圣谕钦定职名其科道兵部司属锦衣卫内官监等官移文各该衙门听其径自题请至於各项物料数目合遵先年事例候钦命内外重臣会同科道等官亲诣大峪山督令官匠人等踏勘从实会计前来另行具题外所有臣部縂理工程提督工程并催儹物料兼督大石窝等处堂上官亦均候圣明裁定其应差司属官员及议处钱粮木石砖瓦等料并工匠夫役应行事宜议拟列欵上请合候命下臣等钦遵施行其有未尽事宜仍听臣等内外大臣会同酌议具题
计开
一议分职掌照得大工工役重大司官须委任分理各有专责庶便考成所有本部司属合无一一分????职掌除本司掌印官臣昕管理钱粮不时往来工所调度一应工役其常川在工验收木植砖灰石料催儹夫匠管理工程似应差委司官四员山台两厰管造粗料司官二员神木等厰收发木植司官一员大石窝马鞍山白虎涧开取石料及烧造石灰司官三员瑠璃黑窰烧造砖瓦司官二员大通桥查发砖料司官一员其临清烧造城砖通州查发砖木即劄委本处注选司官各行管理不必另行差委以滋烦费
一议处钱粮照得工程重大支用钱粮自当浩繁今查本部节慎库见贮屯田等司堪动料价事例为数不多合无先尽见贮银两支用其各省直拖欠本部各项解京钱粮应照先年差委司属官分投守催但恐於各地方未免骚动今次合只严行各省直抚按官勒限将各该司府节年拖欠匠价料价并见开事例银两除蠲免奏留外上紧尽数催徵按季作速解部接济臣等多方撙节务期有济如再不敷仍查照嘉靖年旧例具题勅下户部兵部查发协济庶钱粮不致缺乏而工程可为永赖
一议查处木料为照工作肇兴首莫要於聚材本部各厰旧存木植近因鼎建慈宁宫殿及添修龙跸殿等处将收贮楠杉鹰平取用数多见存数少即今大工需用柁散等木除照例????行各商买办外楠杉等大木合先将各厰见存者委该司官会同内监酌量取用一面仍移文川广等处抚按官查照先题数目陆续催解前来接济再照在厰木植径运大峪山工所道路窵远为费不赀合无行内官监差掌尺寸官作在於各厰查照原估栋柱等项照数截成粗料方行运行赴该工出细遗下顽头木屑即尽发瑠璃两窰烧造瓦片庶於工作两济
一议采石恭照寿宫兴建惟用石料数多而开山凿取拽运更艰查得嘉靖十五年各项石料俱在大石山窝马鞍山牛栏山等处开取即今应用石料仍应照旧在於各山取用合无先差监部官带领匠作前赴各山勘验分别青白石及白玉等石某塘堪充某料预为会计多召匠作分塘照数开取先尽地工所需刻期开出聼运务要坚细合式期济实用
一议烧造砖瓦照得瑠璃等窰并苏州临清等厰烧造砖瓦往年率有粗恶不堪应用虽节经移文严督如法烧造犹自玩习如故今鼎建寿宫非?常工程可比前项各料合行内监并各厰委官查照先年式様务要澄浆得法火力俱足体质坚细各记窰户姓名以便查考其大通桥张家湾砖厰本部即行该管司官将见积各项砖料查明呈报聼候运用不足数目仍照先题事理行催苏州临清等厰照数????运立限解赴前来应用又查得昌平州迤东地方先年原有窰座俱曾烧运上用砖瓦其道路去陵颇近合无多招窰户即於该州地方采取细土如法烧造务期精坚合式仍聼各窰户自运工所验收与临清黑窰各砖相兼应用尤为省便
一议烧运石灰照得砖石所需全赖石灰为数颇钜若验收无别则弊窦易生查得马鞍山烧运灰色洁白军庄灰性稍次且道路有远近价值有多寡合无以十分为率军庄止准烧三分严行该管司官各另给号票运送监工官处对票验收原驮不得卸地堆积以滋守候等弊仍不许将军庄灰充马鞍山白灰及将沙石挿和希冒价值违者管工官从重?治庶宿弊可厘而灰皆实用
一议均买办照得物料有贵贱价值有盈缩本部虽有会估尚有开载未尽者一遇????佥买办各商遇有利者钻刺承揽无利者展转推避今值大工兴建预支银两动以万计若不议拟画一不惟钱粮难完抑且有妨工务合无查照先年及今惜薪司柴炭事例将本部铺户分作四把中间审其家道殷实及有行止者一二名为首衆各连名保结每遇关预支眼同赴领敢有侵费而同把不举首者坐令均赔庶苦乐相当永杜规避钱粮可济实用
一议取车辆照得装运木石等料车辆在湾厰责令通惠河郎中差派在内厰分拨见役车户承运但本部及湾厰原额官车数目不多分运石木不敷应用查得嘉靖十五年旧例原额????取直隶各府车户装运合无仍行各该巡抚衙门转行顺天真保定等府附近州县佥????车户报部仍候本部明文至日方酌量解部应用亦不得一槩滥行????扰其运过脚价照估散给完日先期发囬庶输运有济工作无悮
一议处匠役照得大工兴作木石瓦撘等匠合用数多遽难召集查照嘉靖年间事例随工匠役行戎政衙门及五城兵马司宛大二县拘集其开山石匠行顺天真保定等府州县佥解合无将前项各匠俱各照例在内仍行戎政等衙门多方拘集在外应取开山石匠仍行各该巡抚催取解部俱要精壮艺熟者方准收用本部照估给与工食各匠夥内令推有身家行止者准作头役便於约束衆匠其承领工价见工分给仍严禁头役侵尅俾各匠趋利赴工方为有济其大工兴建之日民间私工不许占恡匠役有碍拘佥仍行各城巡视御史出示晓谕
一议处军夫查得嘉靖十五年营建寿宫兼修七陵至用官军十二万更番应役今建此大工合公同内外管工官估用军夫若干照旧例咨行兵部行移京营摘拨赴工应用其永巩二营摘拨杀虎手并见在各朝房看守钱粮军人巡山防山要务严谨不致踈虞仍各免其操备其京营军夫俱听提督工程官及兵部司官点闸同工部司官量工拨派与本部募夫相兼供役仍照例给与盐粮造册送户部关支
一议支银两照得夫匠之在山工旣离京窵远薪米不便照常等候出给实收不免有悮工作合照先年事例给发预支银每次二三万两差官解发昌平州寄库聼候提督大臣按月酌量给发放支陆续另发接济该工司官仍每半月出给实收一次赴监视工程科道挂号每一月开具掲帖送提督大臣并呈本部查明照数扣除每季终该工清查出给数目仍该找给银两若干报部以便筭给年终通将给过钱粮造册奏缴
一议处供应照得在工诸臣驻劄山陵非岁月可计俱应量给廪饩但昌平州素称凋疲一切应付俱责令处给势必不敷合无移文顺天抚按衙门查将偏僻州县驿传及无碍银两酌量????发该州协济每年终各将????取解送过数目咨部查考庶免偏累
一议处军夫匠作止宿处所照得大工兴举人人露宿原无室庐倘遇风雨何以存息合无咨行提督并天寿山内外守备许於红门内外近工远树处所听居民人等随便撘设浮铺出卖饭食其做工军民夫匠或二三十名亦许撘盖席舍一二间居止如敢有棍徒生事抢骗吓诈财物者悉聼巡视官校访拿?治
一议取水泉照得山中水泉甚少军民夫匠屯聚万衆仰给於水时不可缺查得嘉靖年间兴建寿宫旣截取河流复多开井眼合无行令内外提督等官督率钦天监官相勘附近工所地方但於龙脉无碍处所即多方开濬井泉务足军民夫役朝夕汲用统乞圣裁奉圣旨寿宫营建事宜旣议停当俱依拟行縂督工程命卿杨兆提督工程何起鸣催儹物料等务王友贤各照例领勅管理议酌开纳济工疏
题为遵明旨酌开纳以济大工事照得万历十二年二月二十二日臣等因?建慈宁宫殿将来预建寿宫合用楠杉大木题行采买及缘经费重大库贮诎乏臣等议开纳事例以济各项列欵候酌议另行题请奉圣旨是这木料着该省抚按官多方采买陆续解进以应大工急用毋得迟延误事亦不许加派扰民钦此钦遵除楠杉等木咨行各该抚按衙门采解外所有开欵事例臣等谨将本部户部见行事例及先年开纳文武职官监儒吏承等项会同吏礼兵部细加酌议停妥俱於选法无碍相应遵旨开欵上请?候命下本部出给榜文晓谕在京者不分寓居土着依亲探亲等项俱准通状赴部取具乡官印结先行给帖纳银一面移文各衙门及原籍官司查明给与劄照并通行在外各省直行令各项人员亲賫银两赴部上纳有愿於在司府州纳银并丁忧历役未满情愿欲纳银两者俱一体准收不许留难罚纸致阻告纳之途仍咨南京工部遵照题奉钦依一体通行开纳各项银两俱照季终类縂解部各该布政司及直隶府州以文书到日为始置立循环文簿二扇将纳过员役日月姓名银两数目逐一挨填明白比照本部催徵料银事例选差的当员役按季賫送本部倒换稽查仍照例置簿一体填写送巡按衙门查核所有收贮银两各地方官仰知大工需用甚急不得擅留别用如各司府州钱粮不能应期催徵仍将例银那移抵数不行按季解部者悉听本部参究本部仍将纳完过各项人员类开文簿各一扇咨送吏部兵部查有诈伪等项情弊不问已仕未仕严行各该官司追究详夺以凭从重参治再照前项事例臣等缘本部钱粮万分缺乏乃借权宜之策以济一时之急候前项大工完日本部即行奏请停止伏乞圣裁奉圣旨是
请罢开矿峒疏
题为恳乞圣明顺天心收地产以助万寿大工以拯良弱穷民事该顺天府房山等县民史锦等奏称水峒等处产有矿银奸民掏窃获利甚多乞要比照嘉靖年间开矿事例设官公取所获之利官四民六分收上可少助大工下可拯救穷民等情奉圣旨该地方矿峒应否开取着抚按官上紧查勘明白具奏该部知道随该顺天巡抚都御史张国彦巡按御史张文熙各题称会行该司道督同各州县正官亲历水峒儿等处踏勘似难议开仍将各峒口照旧封固严禁偷穵钦奉圣旨工部知道臣等看得银矿之在各山封禁已久不许擅开盖不惟恐民竞利易以酿乱且地近陵京外接边境利孔所在隐忧可虞况得不偿失终难济用今该巡按官会勘立请禁止前来诚老成长虑之见相应依拟合候命下本部移彼处抚按官将前项各峒口仍照旧封固严令地方官不时巡缉毋致奸宄潜聚以启它虞以後小民敢有再如史锦等擅自假公奏扰者即便严行究治庶奸徒屏迹地方无扰矣奉圣旨这矿峒旣难开取罢
议恤运车疏
题为畿民节办车輌万分艰苦乞赐矜悯从长议处以销隐忧以固根本事该顺天府尹徐元泰题称前事钦奉圣旨工部知道臣等卷查嘉靖十五年预建寿宫旧例????取顺保等府车数至五百余辆比时尚称不敷今次在顺天保定等府各止????车一百六十辆盖以元宫重大首赖於石非车不能输运至工议将各府随到车辆与本部额设车辆相兼载运迄今尚未运及百之一二本年二月二十六日该本部右侍郎王友贤诣大石窝等处驻劄经月查催石料目覩车辆数少恐暑雨届期载运不前具题催儹奉圣旨这车辆着该州县上紧解送应用不许迟误工部知道钦此照得预建寿宫全资於石而转运到工必资於车今次所????车辆较之先年不及少半盖缘先朝庙殿工兴民间称苦莫过於车而臣等深鍳往辙恐其重累贫民旣捐料银又捐事例咨给於起车之日处之不可谓不厚及车到之日又给预支以免赔累每车每运自石窝往返七日每车折四丈上下即得银十五两运价尤不可谓不优辇毂之下耳目自在岂有用民之力而不曲为之处者该府轸念民瘼真若痌瘝在身谓运石派定车辆无容别议言之诚是又惟恐大木将来仍复遗累预求停免相应依拟合候命下本部移文顺天保定等地方作速通将原????运石车辆趂此未雨之时俱限十日内催解到工将估定应用石料刻期运完尽放归农决不久覊以妨民业其应给脚价查照原题随运随给亦断不令时刻守候至於川广大木到湾之日止责成本部在官车户陆续载运并不复行????扰该府仍通行出示张挂晓谕畿民有车之家各要安心作速赴工运石以後惟听其往来定不复行佥????时当营建之初委实惟石为艰该府亦必同心共济不得延缓後期以致悮事则民力不伤而大工攸赖矣奉圣旨是以後运木车辆你部里临时酌处母得重累畿民
酌派文石疏
题为?奉上旨传宣等事准内官监掲帖开称万历十三年五月二十六日御前覧过濬县并三河开取到花斑石俱不堪用本日奉圣旨还着徐州开取有花様坚美的来用神领山白玉石?选好的相兼应用钦此本监於二十七日覆奏奉圣旨是工部知道钦此钦遵为此合用掲帖前去工部行令该司钦遵明旨前去徐州开取就彼成细前来应用等因到部送司除神领山白玉石即行差官督匠开取以後相兼应用外卷查嘉靖十五年预建寿宫合用花斑石三千一百块即分於濬县徐州采取後因应用不敷又复分????徐州濬县等处采办本部各差官分投前去公同各该抚按及兵备并府州县掌印官选择匠作开取解用今准内官监题出合用花斑石共四千九百五十块相应酌行采办臣等看得前项石料旣奉明命於徐州开取敢不祗承德意以壮亿万斯年寿域但念徐州地方南控吴楚北接齐梁水陆冲繁转输要会实国家襟喉重地节年以来频遭水旱灾伤小民嗷嗷待哺蠲租赈贷仓库空虚即今多方安戢犹恐不足以奠民生而妥民志若一旦将此数千石块尽责之营办不惟造办不前躭延岁月有悮工作抑恐经费不赀烦扰地方民穷怨起隐忧可虞其如皇上爱养元元戢宁方夏之意何况美材难得即今并工尽力於此一处求之恐亦未易以取盈也查照嘉靖十五年皇祖朝预建寿宫需此花斑石料亦於濬县三河等处兼取选用至今在宝城殿宇者一体坚美此皆臣等耳目之所睹记是先年采取未尝独於徐州而濬县等处亦在所不弃也兹者大工取用此石合无再照旧例将内监开取石数三分为率徐州量????一分其余仍於濬县三河遵化等处着落各该地方官亲至出石处所开求前石务要花様纯全体质坚润本部仍分委能干官员题请前去各该地方会同彼处抚按及司府州县掌印官选择高手匠作严行催督务照发去尺寸各细心拣选开取其不堪石料不许混开开成选中即在本处琢磨成细上紧陆续差官管解前来应用庶石料四集大工易举徐沛凋疲之地不至重扰我皇上亿万年之庆弥衍於无疆矣奉圣旨徐州地方旣称凋疲这石料准开取一半解用其余濬县等处协办合用工食你部里还与设处毋致扰累小民
议取官木以济工用疏
题为钦奉圣谕事案照预建寿宫工程重大节该本部题奉钦依楠杉大木鹰平条槁行川广芜湖等处采解其松木五万九千五百余根例该召商买办随经批给铺户耿应祯等分投收集续据各役告称张家湾等处并无客木即往山西产木处所收买经过五台县河门口地方见有漏抽入官长皵木四千余根松木二万八千余根召人认买变价济边又有在山内木大小六万余根告乞查处等因随该本部移咨山西巡抚衙门委官查勘囬称五台县河门口堆放木植果有三万一百九十二根又据部差舍人吴大经禀称本处木料除河门口外各山尚有六万余根又据本处客商李希夔等告称五台地方见在松木三万有余乞批拽运等情臣等看得大工物料节奉明旨着上紧办造川广大木虽已????采而柁皵松木召买颇难各厰正值匮乏尤宜急行措处今五台县既有存积木料数多又经咨行山西巡抚衙门查勘前来相应题请合候命下本部移咨山西巡抚都御史转行该司道官督同府县等官即将前项入官松木照依咨开堪用数目给文差官管解赴部以济大工之用其水脚酌量地里估计合用若干就於该府收贮本部事例银两募夫拽运前来不得分毫????扰小民其各商原报在山松木听令原领有本部批文者许其入山自运前来不得阻勒解到之日仍听本部拣选照估给价收买应用庶木料有备而需用不乏矣奉圣旨是
请罢助工之令疏
题为传奉上旨事该内阁逓出掲帖该文书官宋坤口传圣旨夀宫工程浩大未有次第应用钱粮数多闻嘉靖年间朝殿等工抚按官各进有助工赃罚银两工部还查见在钱粮有无足用助工事是否可行明白来说钦此臣窃以帝王举事贵图亿万年之业尤贵得亿万姓之心大业集而民心不失斯保世滋大享祚灵长之道也我皇上乘乾履泰鼎建夀宫中外臣民翕然欣戴其於亿万年之业固已预图之而於亿万姓之心亦佹得之矣臣等职司邦土义切急公即帑藏空虚未敢言诎而委曲措处亦已用至五十余万金矣今元宫重地几已垂成而殿庑诸工尚无次第乃圣心远虑俯询钱粮又欲仿嘉靖年间助工之例以足工用臣等仰奉睿谟亟宜乘此清问援例请助以济大工但臣等反覆深思有未敢以遽请者盖海内地方与昔殷厚不伦又畿甸山陕灾沴频仍大江南北洪水横溢而苏松两浙复以杼轴苦湖贵四川复以徵材苦江西以陶器苦河南以版筑苦滇粤以用兵苦诸边以备宼苦抚按诸臣仰承德意不敢多事以扰民而所贮赎锾些须藉以佐公家之急故外之不继且内焉是资甚则有咨行各部求权宜以处者又其甚则有请之内帑求颁给以济者此岂不知庙堂之上财用之不足哉诛求已徧计无所出耳兹一旦而以助工之诏传之四方抚按诸臣其势不得不责之有司有司未必皆贤万一奉行未善借言明旨公肆科罚株连波及逮系责追累累道路窃恐大工未必济而且重遗我百姓困也不大为圣心所弗安乎臣等区区之愚伏念预建寿宫乃国家重大吉典正臣子毕力供事之秋必使财不费而工成役不劳而事济方为忠爱之完画?查本部库内积贮尚有事例银六十万金尽足目前支费将来若复难继自当查例上请借用惟期不至悮事臣之责也何敢他诿伏望皇上俯从本部之议容臣等渐次经理务在勉图成功光弼盛典无以费钜而烦宸虑无以财诎而藉外锾则亿万姓之心胶不可解而亿万年之基亦因以永固而不替也臣等不胜惓切祈恳之至奉圣旨朕念工费浩繁财用不继欲照嘉靖年间事例权宜措处你部里旣这等说且着用心经理如有不敷预先查议题请以济大工
请增大料运价疏
题为议处大料运价以苏车役以重吉典事该督催物料本部左侍郎王友贤咨据车户杨福等告称前事臣等窃谓役民以力者必使常有赢余俾利有可趋不必驱民以法而民自乐於从事本部向於车户一欵当大工创议之始未暇计其装运大料多用骡头撘挂之苦漫然责以拽运虽比照旧时会估量行议价中间委属亏累如大石窝运价仅足供草料饭食之费如遇改辙车撘挂即亦称困至马鞍山运价则又不及大石窝远甚况今明楼全料俱在本山尚未运到十分之二三衙门车户宁受比责竟不肯往役垂涕诉告咸以大料价少亏苦为辞若不及今速处将来必致悮事合候命下本司掌印官仍会同监视工程并厰库科道官及见工司官将大石窝大料自十一丈以上至十六丈俱各比新估量加脚价马鞍山运价即照依大石窝事例一体给价以济燃眉之急其余大工应用一切大料等项运价原无定估者容臣等临时酌处给价务使车户不致亏苦通候大工完日即行停止後不为例如此不惟京湾车户乐於载运即四方车户慕利而来者衆矣奉圣旨是
请广鼔铸以佐大工疏
题为钱价腾贵工用不便恳乞圣明俞允量行添铸以济大工事该提督工程本部左侍郎曾同亨咨据见工本部郎中徐泰时呈称前事臣等看得国家之设制钱所以足国裕民顷者本部遵奉钦依铸万历金背钱十五万锭每积至三百万文?进内府一次又以六分之五咨送户部折放官军俸粮此钱一布小民喜於行使致令嘉隆旧钱一时停格不行诚以皇上制钱轻重适宜轮廓龎厚利於民用也乃此钱原铸有限流布民间未多即京城内外已苦钱贵况大工夫匠日聚几万朝夕饭食交易利於用此钱而苦於不足亦理势所必然者旣经提督侍郎曾同亨咨议前来欲添鼓铸以便工费诚与臣等所见相同合无即从所请恭候命下臣等行令宝源局原管铸钱员外郎沈修除将钦依限铸锭文照常鸠工成造先後陆续恭进内府并续送户部外本部另动节慎库事例银两另雇炉头量行添铸专济大工每月一次约二百万文解发工所令其搭银行使候工有次第夫匠数少即行停止後将动支过事例银两若干铸过万历金背钱若干文造册奏缴备查再照目今新铸制钱每银一万两买办铜锡煤炸及杂料工食该铸钱七百一十八万文而民间行使率以五文抵银一分是银一万而得一万四千两有余之用也况钱数渐添银易倒换物价且将渐平足国裕民莫便於此伏乞圣明俞允勅赐施行大工幸甚臣等幸甚奉圣旨是
议处协济大工疏
题为大工方殷库贮匮乏乞赐议处协济以纾急用事据监督节慎库虞衡清吏司主事徐榜呈称照得本库实在应支寿宫银止十万余两事例停止欵数旣多仅存数条输纳渐少而四司节年料价各省直拖欠不可胜计即今内外大小营造工费无筭前项银两不敷若不预为区处诚恐临期有悮支放呈乞酌议等因到部送司案照预建寿宫工程重大支用浩繁先该本部条议工费银两先尽库贮见在料价及开纳事例银陆续支用如有不敷查照嘉靖年间旧例题请户兵二部协济等因节奉圣旨寿宫营建事宜旣议停当俱依拟行钦此已经通行钦遵讫今该前因相应议处案呈到部伏念臣等猥以踈庸荷蒙简任每见工费浩繁辄日夜焦思与内外诸臣悉心计议初到部涖事日库内收贮事例等项银两犹有三十万之积臣方窃计各省直应解本部钱粮或可陆续接济不意数月间一应工料支用外所仅存者止有前数在各省直应解料价等项银两又且不多臣始不觉惊惶以如此大工之费臣不能预为计处致有此燃眉之急臣诚无所逃罪臣等复详查本部工费钱粮先年原无定额遇有传造兴作临期料计数目酌量分????各该地方徵银解部用剩存积是以库内间有余羡足备缓急自嘉靖三十五年以後工作频兴当事者因约一年之费着为定数分????各省直名为料价每岁额数止五十余万两并匠价等银通计不过七十余万即今川广大木抵湾应发运价鹰平条槁价应找给与夫各司应支发银两在营缮司除修过翊坤宫并弘德殿等处方在筭给实收及宝善门玉熙宫天坛重城都城千步廊房等处修理支费外若年例之修仓砖料司礼司设内官监经厰工料与夫苫盖大木板枋约该银二十余万两虞衡司除见办银作局水银等料宝源局铸钱支费外若年例之盔甲王恭二厰兵仗局宝钞司乙字等库龙沥等纸酒醋局料价烧造磁缸买办硝黄以至修理大庖厨约该银十五万两都水司除传造舖宫婚礼针工局冬衣铺盖并见今筭给川漆价银等项支费外若年例之器皿厰六科廊尚衣监金簿供用库柴炭板厢司设监乾清等宫龙床光禄寺小红杠丙丁二库串五丝御马监白麻马槽桩料价织染所蓝靛苏木等料约该银三十万两屯田司除见应支寿宫钱粮外若年例惜薪司光禄寺之柴炭内使折价巾帽局靴料御用监御马监银作局织染局料银约该银三十万两通查各司一岁支费不下百万两出浮於入以致移东就西不胜补凑之苦至於各处未解料价及事例银两在浙江江西则以织造烧造留湖川贵三省则以采木留顺天大名徐州则以采花斑石留淮扬请留修堤河南请留修府第苏松请留造方砖陕西等处请留赈济存多於解以致取彼与此日以那借为事今自寿宫而下内外营造万不容缓而各项支费毫不可缺欲照往例加派小民则各省直重罹灾困皇上方蠲内帑以赈济之臣固知皇上之心所不忍也查得嘉靖年间建造慈宁慈庆宫及预建寿宫题行户兵二部动支草料子粒银三百四十余万两协济建造殿堂朝门等工该礼部等衙门会题借支户兵二部余盐课银缺官柴薪等银四十万两及光禄寺召商买料积余银二十万两庙建采木等工费又各支南京工部班匠料银及南赣桥税广东椒木香料盐引杂货等税亦以国家之费取足於国家之财而维时当事诸臣亦不忍坐视同室有待哺之困不笃共济之义如此也即今寿宫工料之费已用过八十余万而未完工程尚多其费盖未可预计外而若临清之加派砖料瓜仪之召买木植以及近日各府库之墙垣房舍暂议停修者又不与也先该臣部具奏如遇钱粮不敷之日临期题请议处等因奉圣旨朕念工费浩繁财用不继欲照嘉靖年间事例权宜措处你部里旣这等说且着用心经理如有不敷预先查议题请以济大工钦此钦遵今兹万分缺乏之时苟无权宜措处之计有悮於工程匪细伏乞皇上轸念大工繁重及年例额????并各宫修整事非得已勅下户兵二部查例其行协济惟复以户部饷边赈饥支用不足似难照常协助特令兵部将缺官柴薪子粒桩棚草料马价等银共发四十万两南京工部匠班料价苇课等银先该本部题发二十万两充四川采木之费後因停免三运前银未经给发乞今再量动十万共凑三十万两即行解部以济目前之急此外容臣等将先年议开各项事例见今停止择其无碍选法者并新议一二欵会同吏礼兵三部议行开纳以备将来不继之需如工费少足即行停止?候命下本部咨行各该衙门照例议处济用其应纳事例另行开欵上请臣等非不知国家之财当为国家蓄之且事有司存何得蹈损彼益此之嫌顾事至於无可奈何势出於万不获已故不得不循例以请也再照各处料价原为本部年例供应之费开纳事例原为预建寿宫之费前此曲从各省府借留盖出一时迁就权宜之意殊非事体伏乞天语叮咛各抚按严令有司备查二项银雨除十五年以前奏留者作速截数扣解自十六年为始以後俱不许擅自议留及听其逋欠不行催解如有仍踵前弊容臣等并该科查参处治庶目下之用少纾而将来之工费有赖矣奉圣旨是大工繁重钱粮不敷着兵部於太仆寺南京工部於苇课等银各动支三十万两协济
覆留开纳银两以佐荒政疏
题为敷陈救荒要务以济时艰以图永赖事准户部咨称前事臣等看得山东道监察御史黄正色题称浙直江西河南山东山西等处地方灾荒要将本部见行开纳事例颁示天下令纳级纳监人员俱输粟本处听凭有司随时赈济一节为照本部开纳事例盖以内外大工经费甚繁而各省直年例料价连岁以灾荒徵解不前库藏日匮不得已而酌有前议然各欵开自十二年三月至十三年五月即归并户部一十七欵停止一十六欵十四年五月又停止七欵至十五年九月以来库贮万分匮乏题奉钦依新议增复数条今准吏部咨乂将光禄寺署丞京卫经历各行停止所存欵数未多近日来输纳益少内外工费正虑不敷今御史黄正色备陈灾伤要将本部事例留赈饥民无非恤灾救荒以广我皇上惠养元元至意但前项银两在浙江苏松徐州等处俱以织造采石题准留用陕西年前已留备赈一年近该户部始题议令照旧纳解本部无容别议外及查陕西北直隶等处近来得雨麦称有收谷种复布小民颇有更生之望惟山柬济南东昌兖州府与河南开封府各地方尚称未雨今若一槩议行存留恐以无多事欵行之有灾地方未必真济小民而有司借此复议尽留则内库将益空诎是以煦养虚名而耗不可已实费也合无将所称灾伤地方行各该抚按官备勘所属府州县果系灾伤重大至八分以上除户部赈恤不给又或该地方别无从措处不得不留此以救目前之急者听各分别州县明白具奏以凭议覆定夺其被灾稍轻地方仍各照旧收银解部济工?候命下本部移咨南北直隶并山东河南江西各巡抚及咨都察院转行各该巡按御史一体钦遵施行庶几国用民生两有利赖矣奉圣旨是
请减芦课疏
题为恳乞圣慈寛减芦课以纾民困以广德意事该巡抚应天等府地方都察院右佥都御史郭思极题称前事钦奉圣旨工部知道臣等案查得前项芦洲原系五年一丈万历九年该南京工部册报沿江一带洲塲原额一百七十一万一千八十二亩课银四万一千九百七十八两有零新丈增出洲塲二十九万七千六百七十亩新增课银二千四百九十余两已经题奉钦依照数徵派在卷又查得诏书内一欵一各省直清丈田粮如有虚增地亩及将山坡湖塲陞则派粮贻累军民者准与更正钦此为照则壤成赋经野大端今沿江一带芦洲日当巨流间有淤滩新出者即有冲坍新没者以此抵彼数难顿增乃近年来承丈官员惟知搜括尽法遂尔骤加课额此不惟目前小民苦於徵输抑恐将来国课动至拖欠旣经该抚臣具题前来援引恩诏请免改正委应依拟但节年新增芦课徵收谅已在官况已奉有蠲免分数难复议豁其九年新增课银合无?候命下本部移咨南京工部督理芦政主事及转行各该巡按责令各州县掌印官从公核实果系本年虚加即与改正径自明白奏请除豁以後每遇五年一次丈量经管官员务要虚心踏勘的确剂量增损不得故求浮额以病民生亦不得滥行豁免以亏国课庶课银约有定额而民困可纾矣奉圣旨是
请免新增红萝大炭疏
题为岁办钱粮不敷恳乞圣明停免增添木炭以苏商困以重边防事该惜薪司署司事御马监太监陆敬等题称工部易州山厰采烧办纳长装木炭五十万筋专候乾清宫并圣母两宫金盆及妃嫔宫所潞王公主等处日用时不敢缺乃额办原少用处数多虞至匮乏无从区处伏望年增添三十万筋接济供应奉圣旨这木炭旣供应不敷准照数增办应用工部知道钦此臣等看得长装木炭专供上用每年额????五十五万筋行易州山厰督并各商办纳?择修整不比小炭易办今惜薪司具题乞要岁增????三十万筋奉有俞旨臣等敢不仰承明命遵行增????以裕供应但易州山厰地近边鄙民生疲苦烧造大炭林木日久砍伐已尽近年以来各商至越关涉险数百里外采运木植烧造交纳万分亏累该易州主事徐即登具呈前来方欲具题议处以少苏其困惫以昭我皇上安戢地方爱养元元至意今该监据请增添前数殆踰一年年例钱粮之强半不惟积累贫民力不能支山塲远地料亦难办以四方招集涣散之商应一旦加添重大之役恐适以速其逃亡转贻拖欠也窃谓该厰大炭额????有时即十余年来未闻称不足用固皆我皇上俭德鍳於成宪撙节有方所致今办纳虽难在易州厰接年拖欠亦自陆续报完在红萝厰年额实未短少何为辄至不足陡有三十万之加也且见采地方旣称无料若复加添必取之沿边山谷山木渐至荡然是边备籓篱尽撤向来关禁之不敢稍弛谓何乃可不为之深长虑也伏望皇上轸念边境疲民采烧前炭艰难万状及念边塞重地林木借以为险於戍守大有关系俯将额外新增筋数特赐停免乞勅惜薪司查将此项年例大炭仍照往年额数爱惜支用不得骤议增加果如供应不敷即於红萝厰白炭内?选进用供应自可不致缺乏而疲商庶免重累矣边地幸甚臣愚幸甚奉圣旨这所奏知道了还遵前旨行
请减岁增红萝大炭疏
题为岁用大炭增加数多商力不支恳乞圣明量赐裁减并议汰冗员省铺垫勤收纳革一切夙弊以便供应事先该臣等题覆惜薪司署司事御马监太监陆敬奏称请增大炭乞恩停免一节钦奉圣旨这所奏知道了还遵前旨行钦此臣等窃惟大炭之设其来已久接年供应未闻不敷今一旦准加添至三十万筋或以近未如祖宗朝专取供御前用耳仰惟我皇上俭德光昭动恤民隐近如减光禄膳羞江西烧造磁器浙直织造段疋何非加意穷民乃兹大炭独未蒙俯聼免行加派者岂以山厰林木取办固易易乎然上供事有言之似易而势实不能支则莫如今日此大炭盖其用一色甲木近地不可得商人采办越重关数百里外裹粮历险上下山谷穷数日之力才得一肩荷背负至烧出成炭短小条细皆不中选照式起解十未获一此采办之难也及输京师须借车辆千里驰驱动辄磕损业已近厰复多弃置又复不胜赔累之扰迨至报官上纳守候日久方得盘收多经蹂践奚止壑缺往往转取後拨填补眼前少加羡余数亦无几今渐增殆十之八一年名为五十万筋其实已暗增至八十余万筋此又包办之难也铺垫秤头已足轮收内官又各索茶席钱火者猫食亦求数篓价少不如意一藤条径碎水磨合式炭几篓以废弃物尽没厰庭此又其过门之难也且原额掌厰贴厰等官一厰不过数员今渐加至百数十员縂计八百余员矣十羊九牧各有分例每上炭一拨铺垫不赀尚复私索抑勒诚有如科臣所言而未尽者此又非滥费无告之难耶夫以旧额钱粮上纳之难已如此商民苦不聊生业思逃亡即仍旧额犹恐时诎举赢未必年年完纳乃又复从而加征至如此之多的知力不能为势不能支矣臣即今一时勉强应命缄默弗言以致日後逃亡益甚正额且亏乃咎臣言之不早臣固无所自文其何以收东隅之失使公家虽稍苦民而竟实获增添利益哉逆知其必不然矣伏望皇上轸念边氓困苦新加派数的不能办科臣并臣等先今具奏毫不敢欺特将先项大炭姑量加数万筋後不为例或将三十万筋分作三年带徵縂扣足数即行停止?候命下臣等谨遵裁定数目查照定价给发银两一面行令易州厰主事一面咨彼处巡抚都御史转行附近州县招选殷实商民寛其别项差役聼令广开山塲多方采烧自万历十四年为始将新加炭筋随年例大炭依期上纳仍乞勅下司礼监行惜薪司掌印官除该厰额设掌贴佥书外亟将夤缘乞添冗员议行大一汰处或只令其本厰带衔不得与收放之事以困贫商更严谕该司要知大炭寸寸皆民筋力脂膏加意爱惜只照旧例专候上用其供匪颁钦赏准令止用拣选坚实年例常炭仍申饬该厰减铺垫禁索需平筋秤勤收纳一洗残害夙弊使各商得易完办钱粮由此红萝一厰推而至外西南北厰俱准惜薪司新掌印官陆敬欲减工费银两新议及其内厰裁定收纳事例凡柴炭一厰务期一日收完不许似前阻拦掯勒延迟月日以滋弊端充溪壑欲行令各厰一体遵行外仍容臣移文保定巡抚都御史着落近厰州县官各种应用橡木以期数年後取用更许僻远山民将自烧装炭径与厰商交易以济目前采求之难於催科之中寓抚字之意欲取之不尽先用之有节则我皇上仁慈?俭至德岂但畿辅小民罔不瞻仰感戴而休养生息之恩将延及边关内外殆莫不喁喁仰诵圣明鸿号熙於无穷眷命绵於维新宗社无疆之庆端有在矣奉圣旨这添办大炭你部里旣说边商困苦采纳艰难准每年量添十五万筋候积剩足用具奏停止该厰冗员及收纳事例着司礼监选差亷干内官会同该司掌印官用心查核酌议裁减停当来说
【此疏具稿正堂以部科两抗疏拂上意力命停奏恐取谴责竟不画题愚走白三相公亦面止之谓旨如径内批恐阁中亦难收拾愚对以为职旣奉旨留司久任完大工事则何忍年年见中外诸商之苦诸商每四年会科道一审编京中大室一次及之有至四年而不倾家逃窜者乎如此不已恐戾祖宗取彼填实京师至意此疏原非出堂上即将本职调外任罚俸一年皆所不恤相公壮之径冒昧具题上初震怒命东厰太监张鲸亟缉奏语真妄将深加罪祸且叵测继从监厰见勒令衆商各自供掲控弊乞命草单曰始以为外衙门故饰词抗拒该厰积弊固以至此极乎乃降斯旨寻准钦差司礼监官覆部五厰中官共汰五百六十八员名外每厰柴炭年不下十拨每拨铺垫遂减五七百金縂计五厰一次收纳较常辄减费以六千计其不中式者又准商人领出不得没官秤头亦平收期复速而商人始得免赔累苏息有望矣记此以见圣明乾断非左右中涓所能惑动云】
请更大炭山塲疏
题为岁用大炭增加数多议处更拨山塲以便采办供应事该保定巡抚右佥都御史贾三近咨称易州兵备道右参政兼佥事余国宾呈议前事又据督理易州山厰主事张新呈同前事臣等看得易州大炭系供御用日不可缺但往时年例只五十五万筋山塲转采渐远已称难办今又陡加十五万筋则至另议拨山塲犹虑弗给亦势之必至非过计也所有勘定前项车头港等八处旣经抚院督行该道会官查议前来事称妥当相应依拟题请合候命下本部移咨保定巡抚及咨都察院转行巡关御史通行该道会同该主事将前项勘定山塲定立界址即设立窰座每年照例明开呈部印给批文责令舖商窰户在界址内采办青信白枣等甲木烧造大炭依期解纳其余杂木根株不许乱行砍伐自取罪谴守口官军亦不许与舖商故分尔我挟私妄言亦不得通同商民偷行混砍盗卖致损边关籓篱其伐过山塲若椒树沟等六处及今新拨给地方但有采过甲木身干各严行榜谕守口官军务要加意巡守长养新枝以护成材听备采用每季各地方文武官吏逓不致伤伐甘结分投该管厰道衙门查考如有奸徒盗砍私烧小炭者许守隘官军及隣近窰户人等或擒或告送厰道衙门以凭惩究有故纵者事发一体治罪其议招民种植甲木一节本部先年已曾有文行令从长议处在本道亦曾准该府议将砍伐空山即令各口官军随时补栽今径欲该厰广行栽植及时灌溉期五年後永省采烧禁山查照各处山塲原不系该厰主辖该厰库藏除办年例大炭无复分毫官银存贮可以支给藉令招商种植其地方当坐落何所以後此山塲即属该厰管理仍听司道节制近而地主刍牧远而官军逻廵有无掣肘得博实効与否容臣等再咨该抚院督令道府会同该厰再加酌议明妥及合用钱粮从何措处毋事虚文以滋糜费推委悮事另行具题钦遵奉行再照此岁办大炭在祖宗朝皆取足原额筋数即我皇上御宇十三年以前亦未尝称不敷用前岁偶缘商力不支积有拖欠该惜薪司具奏乞加添三十万筋该本部奏请减免奉圣旨这添办大炭你部里既说边商困苦采纳艰难准每年量添十五万筋候积剩足用具奏停止该厰冗员及收纳事例着司礼监选差亷干内官会同该司掌印官用心查核酌议裁减停当来说钦此钦遵年来因收纳寛平冗费半减贫商戴恩竭力输纳盖闻逋欠者已渐完而加添者且源源至矣积剩虽未敢必足用似可逆覩况今畿甸旱荒甲木益少禁山频伐藩篱渐撤不止倍目前难继之忧抑且重日後叵测之患伏望陛下鍳臣愚忠勅下该司将此大炭念料不易办加意撙节只取用供应御前余者量赐裁省仍望涣发德音将来岁加添数目再量行停减若干筋以寛采办山塲庶免旦旦之伐或亦可省以後更拨之扰盖此炭尺寸围长有制刮肤水磨十不选一但省纳千筋则当省伐山木几千省纳万筋则当省伐山木几万况此山木藉以长养永峻边关保障之防而惠泽覃敷其所以培植困商之命脉登受山川之灵贶殆且无量矣伏乞圣明采纳地方臣民幸甚奉圣旨是大炭岁用不敷难以停减还照前旨行
请正肃王葬价疏
题为丧礼乞恩事该礼部咨称前事臣等卷查先年亲王造葬银两数目原无定例万历七年该本部议定亲王葬价或王或妃有先薨逝者给银三千八百两後薨者给开圹工价银八十两冥器丧仪银六十八两八钱八分郡王如系帝孙或王或妃有先薨者给银三百五十两如系王孙减半造葬镇国将军以下俱遵照嘉靖四十四年例尽行裁革已经题奏钦依俱各通行遵照在卷又查得肃王缙?以肃怀王从叔由辅国将军进封袭王止支辅国将军禄其葬价似应酌议今?看得各王府恤典亲郡王大有悬隔固以爵禄为厚薄亦以亲踈为隆杀今肃王缙?以旁支进封而岁支辅国将军禄米仅止千石分既殊於亲王亲亦别於帝孙其造坟工价若遽给银三千八百两似於典制或过合无将缙?比照亲王葬例银两量行减半其余差官营造铭旌紵丝金簿龙鈎一如亲王体制颁给但恩典出自朝廷应否如议减给惟复别有定夺伏乞圣裁奉圣旨是该府系亲王葬价着照例全给
请正德王葬价疏
题为乞恩丧礼并检举事该巡抚山东右副都御史李戴题称前事臣等卷查亲王造葬价银原未定有额数至万历七年该河南巡抚都御史周监题为申明宗藩条例以杜冒滥以饬法纪事内称亲王造坟工价有司曲意阿承甚有多费至万余两要乞查照大明会典规制估计工料夫价实该若干着为定例该本部查得会典开载亲王造坟规制工料仅一千九百余两而夫匠之价大约与物料等及行据河南布政司册报崇王妃宋氏造坟工料夫匠等项共用过银三千八百两似合会典规制即行议题以後亲王或妃薨逝造坟工价俱只给银三千八百两於该藩封内郡县查括库贮无碍钱粮给发该府自行买料顾役造坟不许????及民间一钱亦不许沿途及坟所搭盖棚殿扰民如该府有分外凟扰者听彼处抚按官将辅导拨置员役参究治罪有司滥行应付者以赃论黜覆奉钦依通行各该抚按钦遵外又查得万历七年後周王在铤衡王载圭晋王慎鋷渖王恬烄秦王谊澏岷王定燿嫡妃王氏通该本部照例题给银三千八百两各该布政司如数造册奏缴并未有奏请加添银两事例参看得德王翊錧造坟工价先该本部题遵明例照会山东布政司如数给发应用该府辅导官员即宜钦遵明命听领价值却乃故违新例分外凟扰以致司府等官失於检查而抚按等官亦遂转为奏请本部正欲具题参究续该抚按自行检举相应议覆查照该王府葬价例外复请增????数多此自长史司官吏朦胧情弊乃各该承行官吏失於检查辄为转呈抚按罪委难辞而抚按亦即据以奏请亦与有责但查得大明律内一欵凡公事失错自觉举者免罪其同僚官吏应连坐者一人觉举余人皆免罪所据前事既经检举具奏前来除吏杨承宣依律免罪该省布政司济南府经该各官似应照例一体免罪其抚按官事虽偶失覆查文已曾经屡驳相应免究该府长史司官吏托辞旧卷明属故违法应罚治合无恭候命下臣等咨行山东抚按衙门将德王翊錧葬价止照原题事理给发该府自行造葬额外加增银两悉行停免原勘详卷准行注销其抚按并经承官吏俱姑免究该府长史司长史合行罚治该吏仍听抚按提究发落庶法纪明而恩礼恊矣奉圣旨是既检举各官依律免罪该府长史着罚俸二个月
请复靖江王恩恤原例疏
题为恳乞天恩循旧赐恤以广圣惠事该靖江王长子履焘奏请前事卷查嘉靖四年七月内准礼部咨开靖江王庶长子邦宁奏父靖江王经扶病故已经本部覆奉钦依行移该布政司照郡王减半事例给银一百七十五两造葬去後嘉靖五年七月内伊子邦宁奏复全价本部议得洪武年间靖江王府系与秦晋同日受封比之亲王虽若有间比之亲王府下郡王亦颇不同若照郡王坟价减半给与似非所堪合无照依先年郡王造坟全价事例给与不必减半该布政司委府佐官一员督理等因覆奉世宗皇帝圣旨是准照郡王造坟全价事例给与银三百五十两钦此钦遵在卷及查万历十年五月内准礼部咨开靖江王长子履焘奏父靖江王任昌病故题遵郡玉例减半造葬本部覆奉钦依行移广西布政司支给半价造葬去讫今又该礼部咨送前因为照本府宗派自国初分封历世以来备沾优渥原与亲王府下郡王礼数有差今於坟价止照郡王近例减半给与委非所堪既经长子履焘具奏补给前来又经该司查有前例相应题请合无恭候命下本部行广西布政司照依先年郡王坟价全给事例给银三百五十两送与该府应用本司仍委府佐官一员督理完工其冥器丧仪等项照例一并送用毕日该司将送过价银数目造册奏缴仍具数呈部查考但恩典出自朝廷非臣等所敢定拟伏乞圣裁奉圣旨是
复增宗正葬价疏
题为追述功德恳乞转奏俯赐恤典以光泉壤事该礼部咨覆河南抚按衷贞吉等会题周府宗学宗正睦恤典钦奉圣旨睦学行素优依拟加祭给葬以示激劝臣等案查宗室旧例镇国中尉坟价银五十一两八钱六分逓是上下数有增减於嘉靖四十四年间概行停给各题奉钦依钦遵在卷但今看得宗学宗正镇国中尉睦病故所有造坟工价虽例在停给为照本宗行滋树德志乐为善化育先严乎身范文章早擅於艺林谊笃天伦学窥理窟既奉明旨加祭给葬若止给中尉坟价似亦未见朝廷崇德尚贤殊渥合与辅国将军葬恤银九十二两五钱行移河南布都二司军三民七徵给该府依例造葬庶亲贤之化并隆而宗藩人人知劝矣奉圣旨是
请慎戚畹恤典疏
题为恳乞圣明遵祖制慎恤典以光圣治事该锦衣卫带俸都指挥使郑承宪奏称伊父封骠骑将军郑福病故乞照永年伯王伟指挥王监恩例赐给坟地续该礼部题覆钦奉圣旨酌量给坟价银五千两自造不为例臣等仰惟皇上之意必以承宪亲臣重违所请而坟价之给示坟之不应造也又必以亲臣之父例无给以坟价者而令其自造不为例示例之不可自今始也臣等即宜将顺德意夫复何言第祖宗以来二百余年原无带俸指挥为父请乞祭葬者且永年伯王伟身都贵戚戴圣夫人保翊圣躬人情典制均宜造葬而承宪安得援以为例况以从来所未有之恤典一旦加恩至五千两之多宁不骇四海之观听启私门之妄觊乎臣等上为国家爱典常而下为承宪计久远则此坟价者踰礼越制是不可不杜其渐也昔在开元中用窦孝谌故事葬王皎而侍中宋璟力争以为不可玄宗嘉纳之至今赞美不置皇上远追尧舜近法祖宗陋唐帝不为而於承宪之请独不可以大义裁之耶事关职掌臣等不敢缄默伏望圣上将准给坟价特赐停止庶国家典制不以一人废而以保全承宪永享爵禄者其端亦不出此矣奉圣旨这所奏知道了还遵前旨行
【国朝恤典文武葬价俱有定例惟皇亲每出圣裁亦但本身而止都指挥使郑承宪为父乞恩原为非分乃巧於为说不曰讨葬价而曰讨坟地又有附援曲为力请是以赐予过厚至於如此该司再呈堂抗疏请减奉圣旨卿等说得是但郑承宪身後坟价已不许再来乞请了还照前旨行钦此钦遵不得已咨同户部措给莫之能挽矣当时各部科肯一体共争至再至三或亦仰动上意庶稍从减顾但一言而止户部复经目本司为推诿不其难哉乃嗣後承宪死其家更营谋造葬而上终不听可谓有乾断已人臣义顾可无和衷与】
请告疏
奏为奉差事竣寻感危疾恳乞天恩俯容在籍调理以延残喘事臣山东济南府德州德平县人由官生隆庆四年除授中军都督府经历司都事历太仆寺寺丞户工二部员外郎郎中陞尚宝司卿万历十八年十月内奉命前往周府沈邱王致祭治丧事毕臣以九年於外不遑将母便道囬籍?候钦依限期钦遵复命不谓臣素患便血股病入秋偶受风寒痰喘脾泄不止臣有祖母王氏见年八十有八日抚摩臣惟恐臣不蚤愈臣以上虑钦限期迫势难戒行下为亲忧过服药饵转致邪火益炽头目晕眩动欲昏仆左股痛楚寸步难移屡延医生吴茂章等胗视佥谓臣受病深沉非旦夕所能调治须俟经年庶望平复伏念臣世受国恩过蒙拔擢顷以供役寿宫滥冒卿列再叨加服色俸级顾十年部署徒效驰驱而三载掖垣殊慙尸素仰兹高厚之恩真捐糜不足为报也乃今进退如此狼狈抠趋阙廷未可卜日安敢不披沥衷私於君父之前丐寛假恩以慰释臣祖母心以徼全臣微躯命也查得原任太常寺少卿徐一檟光禄寺少卿程奎俱以奉差事竣患病奏乞囬籍调理荷蒙圣慈俱俯俞允今臣事体实与相同又臣少丧父母亲无伯叔更多二竖有衰年祖母之依恋伏望皇上怜臣遽难动履之病兼抱万分不获已之情勅下吏部查照事理题覆将臣准令原籍调理庶残喘或可苟延倘幸不即填沟壑犹有日效犬马奔走图报称於万一也职不胜悚惧控吁恳祈之至奉圣旨吏部知道覆奉圣旨是
请乞祖母恩恤疏
奏为遵例陈请恳乞天恩俯赐恤典以光泉壤事臣祖父致仕太子少保都察院左都御史葛守礼禔躬清谨夙受我世宗特逹之知嘉靖三十四年以南京礼部尚书致仕穆庙登极起户部尚书寻乞终养再起刑部尚书改左都御史事我皇上屡疏乞休伏蒙圣恩加秩给驿特赐岁米人夫致仕万历六年正月内在家病故该巡抚山东右副都御史赵贤巡按御史王藻各奏请恤典该礼部题覆奉圣旨准照例与祭葬还与他諡钦此又该吏部等衙门题请赠官等因奉圣旨葛守礼赠太子太保寻赐諡端肃遣山东布政司右参议严用和致祭中书科中书舍人张世科造葬安厝讫惟时臣祖母累封夫人王氏年已七十五岁感仰天恩屡嘱臣等世竭图报乃不幸於二十一年十一月二十日病故查得恤典条例开载凡二品以上文官妻曾受本等封者照例与祭葬又称二品文官曾经谕葬妻故在後授封夫人者例合开圹合葬今臣祖母王氏累封夫人应有恩恤似当据条例具请又查得原任都察院左都御史王廷妻封夫人杨氏刑部尚书何鳌妻封夫人沈氏病故各该本部覆奉钦依与祭开圹并癸其夫伏念臣祖母生前已受封夫人三次而臣祖视二臣又特加有宫衔恩数出自朝廷固非臣下子孙所敢希冀然风木徒茹於一念愍恤实仰乎九重伏乞勅下礼部查议应得恤典上请行令有司开臣祖父茔圹准令合葬祭坛内仍列名并祭则臣祖父母均荷九天之渥泽润及重泉而臣举家感戴圣朝待大臣之优礼当图报於世世矣奉圣旨礼部知道覆奉圣旨准照例与祭开圹合葬
集玉山房稿卷一
<集部,别集类,明洪武至崇祯,集玉山房稿>

[book_title]卷二
钦定四库全书
集玉山房稿卷二
明　葛昕　撰
恩恤赞语
少师大学士李公春芳
性资纯粹问学渊深史馆积有勤劳春曹雅称寅直裂麻承眷忠贞夙着於当时奉诏抡才藻监犹传於今日世庙重凭几之托庄皇嘉定策之勲翼翼小心培元气以臻和平之化谦谦雅度陶士习以成师济之风迹未老而辞荣真难进而易退庭闱养志孝友式重於乡评泉石凝神操履允孚乎士论宏材懿德完节全名蔼然先进之仪刑惜哉耆硕之溘殒所有恩恤宜从优厚
少傅大学士吕公本
夙侍讲幄载典文衡入参大政荷圣主特达之知归赋闲居收里閈孝友之誉荣福咸萃寿考令终礼问已备於生前恤典宜隆於殁後
少傅大学士余公有丁
天性冲醇问学深邃辟雍弘作人之化讲幄摅弼亮之谟公敏夙孚於佐铨寅清茂着於典礼肆罗俊乂矢竭忠勤翊赞皇猷殚心尽瘁应得恤典宜示恩崇
少保兵部尚书王公崇古
訏谟壮猷赤心伟度备倭海上屡收馘获之功总制朔方大着安攘之略执凶叛而申我法纪布昭圣武於遐荒孚远人而坚其欵诚永贻谧宁於列鎭生前既隆礼问殁後宜备恤章
太子太保大学士严公讷
性资醇谨问学渊深夙称东观之名流无负中朝之伟望秩宗典礼绩懋着於寅清铨部持衡明并符於冰监迨参密勿益殚忠贞及贲邱园尤持雅操合齿德爵为世所共尊积岁月时於人无异议高风令誉全节完名所有差官造葬於例实为允协
太子太保大学士陈公以勤
德性充醇忠猷宏邃立学纯正而文章擅藻於词林履道端方而行谊夙孚於士论侍潜邸懋啓沃之功荐鼎司着匡弼之绩休休雅量表率百揆翼翼小心昭事圣主方急流而勇退式高恬淡之风当处盛而鸣谦弥见清修之节生无忝夫名臣殁有需於钜典
太子太保工部尚书杨公兆
心本坦夷行崇博大由郎署而方面随着贤声自抚廵而总戎尤懋伟绩筦枢多安戢之略董工宣节省之猷况未老而辞荣殆急流而勇退所有造葬一应差官
都察院左都御史陈公炌
操履端方藴藉冲粹敭历中外正直之誉望久隆佐总部台耿介之休声茂树精白无忝於屋漏忠贞每寓於风裁用舍以时夷险不贰居家乡评推重立朝士论攸归似应造葬以示优异
礼部尚书汪公镗
问学闳博夙效编摩讲读之劳德性温醇晩收长厚恬退之誉行谊允孚乎闾里恤典宜备乎彛章
礼部尚书万公士和
心性醇恪操履端贞秉直道以立朝允矣国人之望崇素节以励俗居然先进之风文章早擅於艺林行谊尤隆於乡党所应祭葬自有典章
兵部尚书石公茂华
性本忠贞猷兼文武曹郎着氷蘖之声岳牧表旬宣之绩一抚重鎭居然千里干城再秉节旄允矣三边鎻钥樽俎收折冲之效金汤树屏翰之勲赈恤心劳擘画力瘁所有差官造葬於例实为允宜
工部尚书郭公朝宾
性本忠贞才优康济自郎署而为藩为臬聿着芳声跻卿贰而司农司空懋彰伟勩正直兼之忠厚博大运以精明持耿介而终始不渝雅负端人之望敦朴素而内外无问式昭先进之风清修夙协乎舆评操履尤严於晩节所有营葬相应差官
工部尚书朱公衡
才猷卓荦器识弘深闽海作人多士沐菁莪之化青齐开府一方贻安戢之庥治漕而转输永赖视部则经画尤宏爱洽羣黎所至尸祝而肖貌德孚舆论历官氷蘖以禔身相应差官以示优典
工部尚书倪公光荐
筮仕岩邑循良早播於民謡久任银台明慎允孚於士论绰有先辈之风无忝大臣之节应得恤典宜按旧章
南京吏部尚书丘公橓
赋性严凝禔身孤介批鳞抗疏直声已着於早年剔蠧维风劲节弗衰於晩遇清亷无忝羔素古人之风度宛然训诂足式章缝後进之传习斯在生为熙朝耆旧殁为海邦典型所有造葬相应遣官
南京吏部尚书王公本固
宅心清谨制行端严立朝而夷险一节雅负正人之望居乡而清白不扰绰有先达之风似应差官以示宠异
南京都察院右都御史海公瑞
刚介之操孤高之行谠言罔知远害直道见谅於先朝为民不忌侵官正气尤凛於晩节应予恩恤宜备典章
南京礼部尚书何公维栢
朴貌古心清操直行立朝正色风采表於士林晩岁辞荣德望高於闾里理学称邃舆论攸归相应造葬用示优异
南京兵部尚书郭公宗臯
直谅之心忠贞之性犯顔敢诤风霜备历於当年敌忾折冲勲烈尤隆於絶塞生前既蒙礼问殁後宜备恤章
南京兵部尚书隂公武卿
存心坦夷制行端慤敭历诸曹随在底鎭静之绩膴藉两京没齿收清修之誉应予全葬仍复差官
南京兵部尚书郭公应聘
天性冲纯行谊端恪建节岭外懋收平定之功筦枢留京载表鎭静之绩物望弥久而弥隆出处以礼而以义无愧大臣应予全恤
南京兵部尚书戴公才
天性端凝才猷恢豁秉节重鎭聿树安攘之勋筦枢留都式光鎻钥之托立朝而正直有称居乡而孝友无间相应差官并造坟圹
南京刑部尚书孙公植
真醇之性耿介之操由郎署而晋卿丞随在驰清修之誉历宪台而正部院所至树直谅之声迹贲丘园心辞宠命式徵风度懋着休闻所有营葬似应差官
南京刑部尚书钱公邦彦
天性冲和行谊修洁敭历中外正直之誉望弥隆退贲丘园谨厚之休声日茂应予造葬以示殊恩
南京工部尚书孙公应鳌
持身端谨制行清修夙称柬观之耆英雅负西垣之伟望抚治则仁洽黎庶陈谟而忠殚讲帷世共推服人无异议相应造葬特遣专官
吏部左侍郎兼翰林院学士周公子义
德性端凝问学渊邃清操无愧於屋漏简质可拟之古人况夙效编摩之劳今特厪恩恤之旨仍应差官用示优异
集玉山房稿卷二

[book_title]卷三
钦定四库全书
集玉山房稿卷三
明　葛昕　撰
诗
西山北望
叠嶂回旋处蓬壶宛在兹潺湲远浦度蓊郁秀云驰虎豹千官卫龙蛇万岁枝凭虚顒对望佳气帝王居
郊园偕西峪丈泛舟
晓日临芳墅簪聨秘苑卿层山回艇秀新柳拂衣轻鸟杂流泉韵花传擿鼔觥圣明大惠酺身世总昇平
游天宁寺次锺砺山韵
禅宇多幽意招寻此共过花芬袭委佩露蔼带松萝树老虬龙影村深牧竖歌三竿未下榻不羡夜鸣珂幻海苦尘扰避喧此地过诸天俨法象一水入烟萝鸥傍矶头钓樵传谷口歌松簧来絶巘清韵胜瑶珂
赠东昇上人
法王来西域梵刹挿东天复阁松杉迥浮图星斗悬涛声酬鸟语云影?川田乙夜无生话尘心顿惘然
秋日湖上
公余湖畔赏携仲步虚房琴鼓清流碧杯浮嫩菊黄浩源通太液远嶂抱披香曲罢饶佳况鸣榔夜渡湘
送弘阳王丈之南光禄
无言建业远自是帝王州抱玉终还售怀珠安所求金山纡紫气皇路拥青斿何处追芳度行看觐冕旒
偕张丈登峄山次韵
周鲁纡行迳相将重惠连春山余客兴晩树丽宾筵鸟语腾花气鳞游触芰钱烛残还剧思玉屑话便便叠嶂盘旋处书门一迳分树新浥过雨籁爽逐流云帘水从天落经声隔洞闻主人意逾适命酌更成醺
赠易海州寅丈
海内怀知己屈指谁更深十年同宷谊一掬为公心我偶中州节君多鲁国霖班荆恣笑语感慨旧槐音【屯司有大树堂】
路文园亭
有美名园地停骖一笑临习池留霭日王榭枕芳浔世事谁鞅掌吾徒自素心莫谓投簪逸苍生望正深
送李县尹
平原劳小试汉吏竞鸿猷龙阙飞鳬去花城制锦游政清推建德俗美羡雍邱昼日公庭静鸣琴意自幽
游灵岩寺
古寺何岑寂名山喜更过曲流山外涧翠倚石中萝贝叶浮禅榻昙花度鸟歌芳林多乐事身世欲南柯
将台晩眺和苏馥山
紫陌天衢开射闱衔杯览胜夕阳归千家云树葱茏合上苑霞光晻映飞塞北方传息战鼔朔南又报典征衣草离花谢年年暮回首高台挹落晖
赠友人任蜀
冀北此日空羣望海徼当年驭远名圣主抡才偏保障遐邦仰化待干城石崖云度三春早邛水鳬飞双舄明天上鵷班离思切文翁万里震贤声
赠全太史使赵过省
名藩宠沐分符日天使承恩出禁闱双佩暂辞金马去片帆遥向玉河飞赋成梁苑花生笔舞近南山彩作衣我亦陈情归未得羡君世美共春晖
寿王母太淑人
碧桃几度海南开青鸟翩翩云际来人世喜逢周六甲使君今已近三台葱茏宝树连芳合灿烂天章取次裁回首高堂同白髪愿言常对百年盃
明宇周丈留云洞次韵
曾问留云洞里奇由来天上使臣稀龙垂钟乳悬犹接鹊啄岩花落更飞似入武陵迷旧径欲乘槎木叩支机蛮方思甫归王化引领枢光卜太微
七十峯头一探奇素心原与碧云期山僧解说谈经口樵父能传治水碑峭壁迎风苍树合悬崖蔽日古藤垂就中絶胜应难赋搦管徒赓白雪词
杨冢宰东归
熙朝上宰抽簪日一代题材旷古今赵国完归三献璧汉庭加锡二疏金桃增万树仙源近禄永千锺帝泽深感慨都门羣祖帐高风千载賸玄心
抗疏金门久息机承恩今始遂初衣庙廊共惜山公隐海岱欣迎谢傅归緑野堂开春正永绥山兴剧梦应稀闲身自许烟霞外赤舄还期曳紫微
邑涯邢公八袠
八十年来白髪繁守中漫自说真元乡邦奕代簪缨族齐鲁名家齿德尊浥水碧波当海屋犂邱黄石种云根他年轩后行清跸好上崆峒至道言
作伴求羊足隐沦素书丹竈百年身德培天汉三珠树庆衍仙班几玉麟皤鬓鹤顔清岳岳峩冠豸绂乐申申遥知舞彩添筹处一曲歌鸣万洞春
李丈奉使东藩
九重将命出严城符剖东藩拥传行道载黄华香更远槖装白雪夜还明霓旌飞度淄河色丝竹应闻鲁殿声最是寅恭多世雅津亭何以慰离情
文所殿下赐韵和答
拥节遥临帝子乡皇华犹自愧星郎一从波浥天潢润顿觉风生玉殿香金谷春光空秀丽梁园词赋迈寻常赓歌白雪应难和一曲巴音对别觞
别崇岗宗侯
偶持使节过中州帝子相看意气投德誉不殊河献侣诗才堪作杜陵俦草堂醉我青春讌郊舍怜君信宿留携手高台极目处神京海甸总悠悠
韩中丞丰水园
稷下仙洲几曲深千层荷气笼幽岑高松密结藏雄阁修竹隂森带瑞禽百和香凝清客兴数峯翠叠远人心乘槎不尽回溪緑杳蔼烟光海色临
游大慧寺
梵宫高揷碧天西绮桧层盘靉靆迷有恨伊人缘底事雕栏独对雨凄凄
重过泰山
几年今复过名山石磴苔深鸟道寛万壑行云千里树尘寰俯矙倚危栏
偶过小轩逢道士飘然示我步虚声明月临川风影静浑忘身在玉虚京
山园春秋
戏折桃花带露餐白云迷合俯逥湍轻风萧瑟松隂下舞玉霓裳入耳寒
瀛洲方丈与蓬壶谁道人间此景无三径独开心会处山光水色足吾庐
暮春峄山偕对宸张丈
闻道山灵异此日遂登临主人饶逸兴况复值春深嶻千峯矗浸浔百窦吟禅堂栖古木桧响带幽禽洞远岩花馥池明?芷森陈荀期不愧何事慕宁歆倾盖余投分臭味几知心我怀归北阙君岂耽山岑努力康皇业行看雪满簪
易太守席约登东山
君自古良牧我亦葛天民羡君声藉藉愧我车辚辚山花逐客笑野鸟傍人驯一谷呈天异万籁发吾真行李依东道酣歌偿丽晨执御吾何事朱幡漫尔屯
周敬所恩纶三锡编
河东有三凤令望昭後先伟哉周氏郎旷世式蹁跹伯氏璠璵高谱系更有仲季难兄弟一朝奋翮起天池次第剖符成锦制汉庭出玺褒明仁温纶宠命何缤纷父兮母兮兄及弟袍笏簪裾华如云我幸同寅周仲子有怀高雅良无已藉诵龙章三锡编荣光自昔称完美二陆已轶闻八荀或啬位难封易老失古人何似世泽亲显被司马家学自可寻声华落落茂槐隂多君慈孝传家史忍使忠盟负短簪
李丈椿庭荣寿图
老子昔去周函谷度青牛关尹攀紫气道德衍千秋翻然忽思游人间李树复指雍之邱雍邱优游七十载笑把一筹添沧海鸾停鹄峙何矍铄青鬓朱顔常不改有子腰金侍紫宸汝作纳言帝命新事业方辉伊陟谱奉诏归欢未老人献罢纶綍舞莱服筵列松乔洛社宾南山献颂当此时青鸟正栖灵长椿椿年绵邈梅作友椿庭蓊郁槐当牖和羮若作须梅实食报咸知种槐叟肆余栎材何足论生平窃幸登龙门燕山聊寄灵椿颂颂君世泽满乾坤太史岁岁奏国瑞老人一星光晨昏
许丈使陕
都城祖帐旌旗拥送君将命如殽陇腰褭嘶风千里间壶觞落日情种种人生离合最关心况是相知知更深馆阳关三唱彻漫将别思继骊音忆昔承恩同鼓箧君为成人我髫髪与君璧沼游春风更披春风鼓春色成均卒业归闾里地邈齐梁任爰止青霄万里冀图南奋翼扶摇争迅举可怜君先我着鞭参军枢府望岿然由来司马夸神授重光奕叶相後先我今筮仕从君列訏谟犹仗君胥决皇皇使节又南征鞅掌纷糺谁与协君家世业铭鼎彛磊落如君亦足奇荣承纶命欢亲侧雍雍昼锦生春辉丈夫事业不可量世平主圣身余壮早来奏绩上承明箕裘好副明时望君不见长孺正色气不覊德裕风猷特遇知二子竖立何炳炳肇基俶轫吾与伊共期努力图掀掲孰云汲李勋庸非可为
吴中丞席有感
春风蔼蔼春日暄肃将王命临梁园梁园景物由来胜开府至今康万姓忆昔先公曾此署余方舞象随朝暮风尘荏苒几经年秉节重游感慨素主翁矫矫夸人龙开阁满座意豪雄三生不负盱山斗五夜尊前肝膈剖狂呼长啸发酣余倾盖劳君故非偶我歌酒倒樽我醉月倾轮曾闻嵩岳关贤佐愿祝君家作甫申
集玉山房稿卷三

[book_title]卷四
钦定四库全书
集玉山房稿卷四
明　葛昕　撰
序
赠中丞冲翁顾老公祖开府辽阳序【代作】
今岁辽东抚臣缺上念东北重镇屡有边警诏简贤能畅边务者属其任於是九列云集佥推兵宪顾公时公正受命督西北水田驻蓟州因即具疏辞免若曰疆理苟成龙鳞刻镂庶几比汤池天堑为国家永赖微臣方汲汲荷畚锸终所事敢贪开府之荣以堕将成绪乃朝廷谓公才之亟於边也竟勑以往命下之日辽左士庶欢动顔色某不佞喜辽之得公又喜公之得辽复喜朝廷得封疆之臣威名德望如公者有以壮长城而永屏翰也辽阳为神京左臂与敌比邻其甲士材官仅仅八万余往独当一面之冲颇易为镇自大宁徙而旧城废敌之出入东西无常所此八万者分而应之聚散不敌也且敌之入也每团结千万骑而攻一堡乃人各固其汛地不相援应衆寡不敌也所恃辽人习战自为家计投石超距即农夫或自出以扞圉而怀乡重徙之念足以作其志而为之豫而尤所幸者今元戎控驭有方筹策当纪律明止如山行如川赏罚以时有以固吾人而消敌忾故愚以为辽阳无必胜之势而有可胜之民无必胜之民而有能胜之将是在督抚重臣衔命奬率之而已惟公往佥宪八闽则计处邵武之乱擒其首恶参议广东则勤剿岭东之寇墟其庐舍在滇南则定土司之难在两浙则解饥卒之棼是必其胸中甲兵素富故能投之所向无不如意而声施洋洋朝野间妇人走卒无不知之昔范希文节制西夏西贼相戒以勿犯而宋季金人之南下也望岳家军旗帜辄引避莫之敢角盖其威名夙震足以先声夺之气不战而屈人之兵若此以公之赫赫闻望流宣穷漠其以致疆场宁谧知必不後於二公矣夫辽阳连年被兵赤白羽书沓至总今九边独所称盘错处也兹以公往夫非利器得试之秋乎愚故贺公之得辽驷马轻车良父御之於熟路卒无车覆马败之患者讵其人之胆智哉亦习然也公兹之往出所服习谙练者以从事非常试比愚故贺辽之得公方今四夷宾贡九有安澜独以辽阳故岁勤宵旰公之威望如此其与地相得又如此古所称善将将者非与以有能之将统有制之兵敌国有不闻风褫魄而辄乱旗靡者乎愚故贺朝廷得封疆之臣也虽然朝廷设封疆之臣拊循赞理任钜事兼用武特其一耳地方利病欲其巡察闾阎疾苦藉以抚字辽东僻在海隅雄关为限舟车之利往来鲜通坐而待哺者土之毛耳一遇荒歉人常相食而广谷平陆戎马纵横百姓所为饔飱计者与敌共之夫亦防御之策未尽而养生之道未弘乎夫人有害生者尤有养生者害生者去而养生者未得犹未善也以公之威棱立覩销萌絶衅不去其害生者其将奚养窃闻辽阳沃野膏壤昔称富厚何独於今不然即今西北水利初议纷纷公才一措手井井有成试出其万一而布之辽俾三韩蓁莽之墟尽为阡陌畎浍则壤可以密民屯而防御备农事可以藏武备而利远赖外侮不至康乂益勤百年争战之场一旦化为含哺鼓腹之地尚亦有利哉惟公以营西北者营东北以安闽广滇浙者镇辽左举此加彼底绩自易愚将拭目观厥成更为朝廷得鼎鼐之臣贺若公之勋庸日茂朱绂方来声施函夏业永鼎彛史策当信书於异日兹不敢文也
赠怀堂张先生擢南户曹郎序【代作】
明兴二百余禩皇风沕穆黔黎熙皥彰彰具得人弘化之效肆皇上嗣大历服励精治理今年春特开明堂朝羣吏察贤不肖最着者明严彰瘅其注意任人尤亟亟然士生斯时凡怀瑰抱奇幸际风云者孰不争相磨励期自效明时无负德意哉余友怀堂张君以少冏牧拜命留都主地曹政国家简贤图治至意暨君之幸获自效盖豫然可交庆也怀堂君为三晋世家渊源德业无暇论惟君赋性凝重自束髪肆力文章敦行谊守朴茹素期无堕家声在先大父襄敏公奉若世宗肃皇帝清风劲节柱石岩廊其硕望盖昭揭旗常表式乡闾为荦荦闻人已而君敬承象贤略无赫赫贵介意既登仕籍约已奉公砥砺官常宛然襄敏公家法盖自余入视冏篆与之朝夕观其外若悃愊而中实井井有别逆覩其藴藉知为大受器继而余在南都每闻君贤声辄为君喜及再入司纳言尤嘉其底绩专曹使得跻膴仕以竟其施将无忝毛仲万岁之云辏锦合匹直一缣冏政庶其有赖哉无何有此命夫恒情重丙轻外孰不以君之贤宜膴亲内任顾膺留都命哉然国家之神气系戎马而元气尤系财赋君在冏署操塞渊之思攻驹数马策较在骊黄外以是致牧圉蕃庶政绩卓然然而格大通方之材正当历试之重且要者以遹观厥成也矧留都重地为东南财赋会国家根本实系於斯非君其孰宜往然则朝廷之特兹攸托不泥专任责成意岂其量移以勩无他倚毗抑亦处之散闲使之寡自效哉呜呼君今膺是任且歉然惟恐不胜而余私计其在冏之贤举而措之裕如者当今官人惟其贤不问其方盖未有功而不録以君纡才雅望精敏会计使输将仰给咸有攸赖大司农上其绩圣天子可之召劳大庭若春王正月面旌诸卓异故事即不次膴藉其不光辉先哲以躬逢其盛哉余於君有旧寅谊且夙侍襄敏公之门墙而得君之深故於葛君之请华其行也不邑邑於别而喜致之颂与规若乃缔念留京重地厥寄在安扰邦国惠养元元辨五地之物生十二土之名物以土均之法齐赋歛佐大司徒以保息养万民不徒明允出纳充实天府为功以实体主上精明敦大之意则君自有熟筹奚俟余言
赠渊泉何老父母赴召序
渊泉何公宰邑甫三稔政成化洽两台交荐於朝既赐玺书褒美宠念且逮其尊人已越明年天子开明堂朝诸侯精核吏治主爵大夫复亷其声华劳勩署上考未几以风宪员缺疏名高等请上召用报曰可於是檄下郡邑君侯诹日戒行李邑老稚均攀辕之思诸大夫士尤悒悒不忍别葛子尤感重焉载申於有衆曰若知朝廷用人与大丈夫之用世乎夫循良自重於汉代因之历历可数然官成名着即荷车服弓旌不次宠异甚至爵关内侯晋陟密近托之耳目心膂之寄岂故偏重内曹恝然於所部州里乎哉亦岂但藉此鼔舞一世使百执事知所淬砺哉诚以朝堂京国政事自出徵君贤矣不有重任以大其设施将无以深究膏泽於天下也君侯崧岳锺英登甲戌进士来治吾邑未期年贤名赫赫拟有华亭理繁之席幸卒不果邑人士於是得藉此覆庇而君侯亦因之终三年淹此奚啻遂而借寇之愿也乃君侯竟不以邑褊小不足治而既竭心思聿成化理揆之昔人之喻诚栖鸾凤於枳棘托蛟龙於池沼试解鸡以牛刀也竟何以大其设施厚自表见哉盖今之吏治称最上者敬事勤民有猷有为有守而君侯自下车即按令甲明政刑裁冗费均徭役煦煦时民之寒燠而休养之赋完讼减民不惊肆顷奉大司农申积谷之令顿使仓庾充盈陈陈相因闻抚宪者虞城隍不治辄窥农隙浚池崇堞百雉岿然改度是尤大有造於吾邑者也乃其自奉俭啬无异寒素两入觐中朝垂槖而行无所馈遗今戒行矣吏括其前後奬予金无虑百数退让殆不欲受飘飘然琴鹤自随风味此何愧古循良得扩而大之於据要跻崇之日其惠绥元元砥柱靡靡乌可以涯涘测哉然此犹逆其将来也今当宁以茂异招延非欲其翊赞鸿谟黻黼大业寄之以耳目心膂之任耶君今行矣不为柱史必为谏议大夫古称有言责者郑重至与宰相埒固以居殿陛争可否庶职所不能自行者悉得言而见诸事格心补阙至封驳内降上逹民隐俾薄海内外德泽周洽皆其职其事也顾岂易易乎哉言有得失利害随之人有邪正扶翼驱逐异之要非不激不随忘物忘我明习典故持厚无华焉已也昔范文正台谏称良矣欧阳君犹作书规之希文欣然览竟卒为一代伟人声施後世君侯持正博学固尚友古人不多逊让者也由是为良谏议良硕辅遡其所自曰自德平循良始吾邑不与有荣施哉别驾王君乡进士郭君率诸祖道曰吾君侯雅度纯懿中朗而外直行峻而气和浑涵冲挹人不得而澄挠之知异日必不得而怵惕而歆动之饶为良谏议良硕辅无疑其於吾师端肃公选侯藉治吾县之意有光矣哉子大夫言不佞也请遂次之以为赠
贺凭溪郭世兄乡荐序
葛子读易高津之阳客有造而敦之曰子大夫久不居乡其悉吾金兰会之盛乎吾邑丁嘉隆际士怀奇瑰鲜能自售逮先逹太保公开塾作士至捐厅事书院赀彻学宫而更新之广其制自庚午岁即有郭氏叔侄拔会中同举於乡今凭溪郭伯子又歌鹿鸣而来矣诸友咸愿得一言以贺也余素以不文辞而客固请余谢曰会斯举贺其将欲颂其英年腾踏为金兰光乎抑将嘉其能亢厥宗为门第荣乎客唯唯否否余谓郡邑有气运必休桢灵淑之气隆洽发鬯而後笃生哲人为国之桢士自有家运须世德作求培植积累奕叶无已斯有后昆克昌克炽者出建掀揭事业於宇内吾邑自饬庠庙文运聿通葆光翕秀於今盖廿余年况今复辟门濬池剏坊导河清淑之气不可谓不隆洽发鬯此固当有名彦应时而起者若伯子先世隐德姑无论即自其大父松江公父山阳君居乡醇厚且咸有惠泽於民生吾少友山阳尤知其克滋树未艾德则其有凭溪振家声殆未可与白屋骤起者同语也然则今日讵足为侈贺乎盖闻周礼乡大夫以三物教万民而宾兴之天王拜受贤书登之天府诚重其德非第以艺也其在王制乡论秀士升之司徒曰选士司徒论选士之秀升之国学董之乐正曰造士又论其秀告於王升诸司马曰进士听其辨论官材而爵禄之其遴之讵不严望之讵不重哉我朝稽古定制事本成周凴溪君今日固选士发轫始也迹其頴敏博雅负卓荦不覊之才制行磊磊落落不拘廹尺矱而腹笥百家含英咀华至发为文豪宕遒爽辄郑重於当路行将必大魁天下为世膴藉使重念圣天子吁俊宾兴至意孳孳身心道德景行周孔伊傅则其乘邑运振家声致身荣显必有大树立於朝廷直跻公辅其为吾会光不亦重可贺乎抑伯子素娴於文早蜚英腾茂今而弱冠登第固自视欿然矻矻问学不倦意谒春明筮仕将为文学臣乎苏文忠规友少年膺荐力劝其养充取约厚积薄发流既溢而命持满无让古之所以大过乎人者盖根深末茂膏沃光华理有固然而韩昌黎衆称其文起八代之衰乃其文不在应制诗赋而在排佛一表退鳄一约亦惟是以道德发经济之文也呜呼文不根极理要有关政体当世用即非无稽弗询抑何以称华国而蔚然名世哉伯子豪杰士必能辨诸此矣他日独对後刍狗所録献文仅为经生语而大抒经世匡时谋谟笔补造化业埓鼎彛言代天工事纪旗常灿然收一代文名俾中外翕传吾会有此人文耀世其於科名高第孰多可嘉孰重乎客曰士而获售登庸分也世俗故极阐美艳谀之失为佞子言深而质该而典望郭伯子厚矣闻日且戒行会友谊有忠告请遂书之供张之祖道之次
贺桂亭周先生岁荐序
岁在癸卯邑茂才周君桂亭受贡荐其会友郑振阳偕蔺王刘赵诸生造予庐徵言以贺予再以久疎笔砚辞不获则漫应之曰自古抡才官人之典莫备於成周今观王制命乡论秀士升之司徒曰选士司徒论选士升之国学曰俊士盖本虞庭之教胄子敦其九德咸事而中取日宣三德日严祗敬六德辨官材而庸之殆不专以娴於文词也至汉世称得人之盛实亦以孝弟力田文学方正殊科并辟我朝稽古取士特重太学初惟以人材岁贡罗天下士胪列六堂积分课优逓登之率性修道者即授台省郎署而重用之如吾邑董公仪张公暹万公永年不其人哉嗣而三途并用凤翔虎变孰不策名实建勲绩巍然名世又何能以轩轾之俗日浇漓人情虽右科名而左贡荐然而岁举通经邃养之士多争相砥砺於明时即近而世庙中叶北山董公由六合令而宪臬大省焕然金紫立征倭功今上初年安肃令孙公举循良而着名乌台皆吾乡人也朝廷何尝薄贡荐哉窃谓科第亦聊以一日之长幸而遇识之者耳且或春入庠而秋登第何易易也若贡荐自选弟子员称附而增而廪经几风霜甚至白首穷经才一应聘通仕路恶可妄自菲薄苏氏洵曰天之所以与我岂偶然哉天固与之我自置之自卑以求售其言自小以求行其道其名曰弃天曰?天不弃不?而人不我用则其责不在我夫士亦第自求濯磨树立耳资格何足以限之吾观周君才德兼具盖厚养有志士幼而蜚声艺苑顾屡踬场屋淹留庠序今以抡才称俊而献之天子政选士发轫始行将效用国家日矣尝怪士之恒居非不远自期待愼厥身修及涉世途名利纷扰於前荣辱怵艳於内率变塞改节荏苒而染指转圜若炙毂而乃咎人之不我重此安所称国士不其负吁俊宾兴至意哉周君孝友天性蔼然家庭人无间言而其接人制行谦退温雅至忠人之托赴人之急未易详举昔陈司训公不禄旅邸以只身周旋其事必诚必信任怨任劳不遑宁处至有谤之而不恤卒俟其孤至尽哀以付此何让孔门子贡俦哉不以死生易交情余於今庶几见之矣他日登籍有官守资其事父急师者以事君宁肯初终二念利害异心险夷歧守哉是必将修之家者献之明廷卓然为一代良吏名人无忝前喆其为吾邑光不尤可贺耶夫学邯郸者失故步以心原不纯移於流俗耳易曰素履往无咎孟子曰尚志周君勉哉倘以閲世多而饬躬久不以予言为迂而弁髦之则予今日为矢於周君勉应诸君命异日或亦足以藉信矣
贺封太淑人王母寿九袠序【代作】
万历壬辰新城王少司徒见峰母太夫人寿跻大耄德平尚宝龙池葛君驰介语余曰王太夫人今寿九十高矣四月十日实为初度之辰愿得太史笔藉手以贺不佞与见峰翁夙同朝盖席闻母夫人治家内外雍肃其饬躬专气致柔颐贞葆素更兼见峰翁鼎食色养是宜享戬谷而登上寿也夫洪范叙福先寿而必继之以康宁攸好德盖非滋德无以获康宁无以臻胡考猗欤王母人谓以踰耆之年神旺气固迓福殊未有艾是盖以夙佐赠公尽忠於国而躬抚後叶至於二三世之贤故心多快愉而寿也不佞载考其里史传诵母德所为聚顺养舅姑一切苹藻纺绩应酧筦钥之劳略不以烦娣姒及臧获上食奉衣时休燠而调凉暄皆丰洁当亲意旨至於自奉则躬浣衣适粝食室无重橑器无彤髹惓惓焉丸熊画荻督子若孙俾接踵制科里选今或跻公卿大臣或布列藩臬宪台郡守或试南宫应里举绅笏满床锦衣竞爽而母固欿然安之无少矜诩乃今春秋高矣犹树德不倦谆谆训子姓无苛害人性好施与日食贫人一升每冬必煮粥以饭不能举火者乡闾赖全活甚衆此其攸好德为何如则其耳目聪明步持强驶驻顔阗髪台背息齿是必踰期颐而上以纪数筭者矣昔汉桓少君佐鲍司隶开家贵晋上公其流泽之长後三世举致身荣显求其故第以早甘勤俭若躬挽鹿车提瓮行汲亦所不辞今司徒兄弟俭德永图勲烈爵位固不啻太尉昱等以既食母之报而司徒子若侄师师济济咸为国宣力摅猷禄位駸駸日起不知鲍桓後有如此一时之盛否窃谓王氏殆过倍之衮衮公侯异时尤不可限量已夫能作福於人必将集福於躬以母之孝慈若此无论见峰翁行应简召霖雨海内苍赤所徼福无已而诸藉在藩臬监司郡守者皆心母之心流泽斯民及於诸英鹊起宾用见峰翁既岁当此日承顔庭闱大致燕喜栢峰昆弟暨霁宇诸君各遥祝官舍远致拳曲甘旨聚献乎南北杖履骈供於中外和气盎然充牣阀閲太夫人第名之而喜曰此子某某孝此孙某某慈欣然各加一匕箸庶几增益一神爽何异奉沧海为上尊罗泰岱为嘉豆而世称琼浆玉液天孙云锦又何足多然则母之寿殆一纪一筹贮添海屋而筭宁有纪极乎客闻之曰蟠桃之说迂而不经青鸾之降远而未情今惟遡母天伦人事以祝寿筭曾不出夫户庭是可书次以为母长生久视之明徵
寿王宜人八袠序
隆庆辛未继斋王子督输瀛海九月四日为母宜人设帨之辰惟时宜人寿登八袠矣神完气足悦愉且康诸卿大夫驰使以贺有徵言於余者余曰若知寿之有道乎夫上古气化淳穆人生其时眉寿无有害遐哉不可尚已越若抱朴守约葆光颐和亦获长生久视之效是寿者天其所以寿者人也传称有德者必得其寿而洪范则以寿统诸福继之曰攸好德是栽培之理申锡之义然尔繄宜人降衷悃厚肃愼闲家妇道母仪嗣徽诗传以是先君子历宦有声多所默赞天子嘉其相助特锡章服而继斋君继之自登显科跻膴仕罔不矢心王室兢业官常是皆母德之遗也易谓视履考祥其旋元吉象曰元吉在上大有庆也矧不於其身必於其後且更可绎平格之旨与抑继斋君之事其母也承顔视睫饶称志养至出内范慈惠以莅衆使民盖深得锡类之义而母宜人翟冠绣服日益抑畏勤约笃厚终不变塞又间出清愼之遗风以励翼其予焉是即其慈孝之相成天固将默鍳厥衷以笃隲祜诗曰既多受祉黄髪儿齿又曰保佑命之自天申之不其然哉或曰继斋君今之闻吏也菲泊安其躬膏泽?於民粤在民曹及兹督课悉有以培国计而厚民生是亦足以寿其亲也已於戏宜人雅自修厥德以永天年而继斋君又为聚百顺贻以康宁岁时为寿坐宜人於华屋曾不自知其难老而貤荣也然则继斋不日寄专省秉国钧奠仁寿於率土更藉以益悦其亲君之令闻令望永无斁而天之申重宜人之寿亦将绵秩於无穷矣乎不佞谊忝葭莩窃喜宜人之寿之有成也为之辞曰金风正兮辰良宝婺灿兮光芒锦衣绚兮斑裳愿介祉兮萱堂樽开瀛海兮称觞景转桑榆兮春阳更孙子兮洋洋伊今始兮祜方将多历年所兮终允臧
赠高士孔剑峯祈真有应叙
夫神亦难言乎哉记者谓夫子不语神然系易称隂阳不测删诗表其格思不可度思他日极赞其德之盛又曰圣人以神道设教而天下服曷尝不语盖未易为凡民道耳余少失怙恃茫茫莫留遗容每於学士大夫家谈及写生事未尝不颡泚而心愧之壮入仕途叨有焚黄勅诰尤不胜风木之戚逮守尚书郎两召善绘真者尽括其家藏传神帖采所貌五官有类吾亲者命凑而成一像展转数月弗能肖也时盖以为抱终天之慕莫可如何矣万历乙未冬冯少宗伯琢庵公忽荐孔生剑峯来曰生惯写真适王侍御明野过我曰剑峯在白下曾相晤盖通神术知射覆能预代人为诗文异日只字不舛其所谓真盖请诸大仙追貌人先世亡形非比今之得丹青理者能貌生人尔也余窃意思虑未起鬼神莫知渠至能烦仙笔为游神写真乎抑幻也姑试射覆果桴鼔影响不爽时沍寒水氷不便为追真事约以春和而去顾生一别远踰期不至顷方遣使访邀之青州俄晨门者曰徂冬孔先生至矣余讶其如意而来即诹日设坛先生斋沐发符牒越三日备诸色陈盃中并笔砚香花置坛高处中层端设椅座俟真降临而身退居别宅持诵乃约余自致斋祷肃将缄押图书尺素手张之坛上出则自坛以外各重门俱严扃钥封识又越六日晩敦余更致祝於斋室期质明开坛密耳曰子大夫毖敬哉躬啓户入焚香拜始可升坛缔观即寂未降笔愼勿懈念益加精诚感格亟如前默祷仍缄钥户出翼辰必有所见也余既依肃礼坛下窥上原设椅座旁移动业惊异之登坛一视则两笔各蘸色纵横几案色盂或涸或更置而吾父母峩冠盛服俨然生容在尺素间矣题其上曰灏气空蒙满十洲乘春聊作采真游霜毫慰尔终天慕烛影当年事莫求纯阳子时写字画如虬龙矫健遒逸非凡笔可致毛骨为之耸然亟趋出招剑峯拜坛下谢送神只生诧以为向写真工致无出此右也者於是闾巷哄传父老暨眷妪争来观曰何幸复覩尊严慈形神色泽冥冥中故能颐神驻顔耶旧老苍头妪婢望拜阶除有?欷不能自禁者曰是吾先主父主母鬒然鬓髪故历今如一日也嗟乎忆吾父卒於隆庆改元吾母卒於嘉靖乙卯盖踰三四十禩矣即不孝昕兹始得一再覩其生容方知明受朝廷命服却念数十年来虽勤梦寐亦未有此冠冕偕至时是何异游宦各天今遂锦旋於里舍得以顾盼其子女复见其曾孙而曾孙亦欣欣相告今始得识吾大父母面何其奇异一至是哉愈参对不觉感极而悲泫然泪下矣不佞昔尝读史见古之招?者第能令思者见化者音容於杳茫而不能留肖其真於当时又谂游?往往在暗帷中哽咽不平缥缈彷佛若有若无焄蒿凄怆迹其色像旁徨窅然令人难见兹吾父母怡然至止仙坛衣冠雍容宇度轩豁藉神大笔存像尘寰光天化日中人人可谒见景仰之敢戒后昆今而後须知仰上真无量仁贶思所以供奉酬答至剑峯君能请仙屑从绘事慰人子孝思以释悠悠无已之慕可忘申报之谊哉孔生浙产名承礼字立之吾先师六十代孙有侠气知剑术数学甚精德性磊落不媕妸於人缓急当庙堂用必能绍休前哲之炳军机伐奸谋者捧腹季主李少君流何足独多剑峯应有取义盖其别号也
集玉山房稿卷四
<集部,别集类,明洪武至崇祯,集玉山房稿>

[book_title]卷五
钦定四库全书
集王山房稿卷五
明　葛昕　撰
志铭
巩昌府通判小川郭公墓志铭
公讳錋字伯盛前别驾古川郭公冢嗣也生而警敏有大志弱冠游邑庠以父命受学先端肃公一时英列公名为重古川公令虞城奏最擢判云间过家见老母欲留公从臾佐厥孝养已而不禄??哀毁诚信襄事有妹四二幼未嫁弟山阳令鐩茂才铿孝亷锵各未授室而母孺人性严急期望诸未成立子惟甚公念切奉志拮据理?姻事延邑文学率弟辈攻举业不异父师弟辈咸孜孜安之孺人固罔或不色喜也屡赴省试下第酬酢之暇吚唔丙夜不辍庚午春先端肃公招之来曰志欲鋭乎精业於专若暨若叔皆异资盍暂图静养以即冲举而仆仆之为为授古文辞与定程限公奋筑室东郭外父公墓侧闭户读作未几呈课先端肃公公曰子中矣是秋果抡魁与其叔讳文成者同上春官公既获立身不及侍养先别驾为憾归谒墓次族里方顒望欢呼公奠讫呜咽流涕不能仰视待左右扶掖乃起无何母孺人又卒襄事情文备尽一如丧古川公而哀毁过之里闾相属感叹以为庶所谓终身之慕者古川公居官亷介无膴遗公以诸生故庀度才给饔飱至是凄然起语诸弟吾兢兢弓冶幸不大沦落贻先人羞若何不兼力家务为二三兄弟计因课业毕辄经营农事复出已坊价立子母钱出纳一切惟允家自兹津津就裕能旁构别业数所竟并祖宅推与诸弟而自创宅以居无几微芥蔕意乃公虽理财成家读书一如作秀才时连踬南宫壮志不少衰癸未偕计入京届鎻闱矣感风恙不能赴公曰其命矣夫何必甲第能大有为者越秋谒选又仅仅署一府佐不足以独行其志舆疾归来荏苒再岁而卒悲哉悲哉忆古川公初捐馆舍日门祚萧条族属强悍至结恶少孟某者庭辱公余时偶在坐为不能堪公怡然忍受不少动气而气亦不挫终制其锋及他人事周旋一一中节非烈丈夫能乎哉又常试事入府从夏口道旁得一弃儿携回子之迨长与配妻遣去抑又何仁人君子也公孝友褆躬此是余事顾卒不得一施於有政而年未周甲遂尔殁焉者何也然公之去世垂三十年矣妻孺人三旬孀妇抚八岁孤子以至今日而家有益丰里无间言谁其贻者矧夫文名才誉今犹炳炳乎公子以季宪副稚瞻状徵铭世讲之家重以少年之友余即不文辞谁宜志且铭者按状公高祖讳贵曾祖讳洪祖讳诠代隐德於农父古川讳文显以易经选贡起家历直隶松江府通判前母于氏母李氏生於嘉靖乙未正月十六日卒於万历乙酉四月十二日配刘氏邑河间府通判本元公女继刘氏临邑济源县主簿尧焕公女再继赵氏陵县深州吏目一兰公女子一渐娶邑大名府通判王公文通女继邑庠生于君师闵女赵出女三一适陵县学生赵献璧一适临邑庠生王图远继刘出一适福建建宁府检校乐陵马如锦赵出孙女二幼万历乙巳十二月二十日葬古川公原茔为昭穴两刘孺人祔焉铭曰谋未断国於家理兮家未享成视诸昆季胥成立兮惟孝惟友惟兹贞石庶允文兮位不满德才不究施夀不永筭天道茫茫诸不可期限兮
封孺人葛室谷氏墓志铭
孺人谷氏名贞兵部侍郎海丰岱宗公之长女母杨累封淑人幼聪慧端饬少长闲姆训能知经书字义精女红重耻持范十七岁归余柔顺静共恪执妇道家人宜之余祖母治家严夙夜服劳色养勤劬周至饮食衣服凡在上者必身亲为之无诿娣姒复克自抑畏息息?谨余母早逝不及养每用以为念躬理苹藻以荐岁时必致敬洁祖父母及吾父因翕然称其孝余少习举子业每夕肃侍至夜分了无惰容拳拳以义相规有友道焉余筮仕京师祖父时总台宪以各衙门出入有迟速命从便立竈深不豫请止之曰祖孙各举火殆异?也即俸薪之入一一完封归公室恐涉私蓄雅有同志家务无大小无攸遂必咨白後行语以当为事辄欣然承应虽力疾亦未见辞劳苦觖怨其处余二妹在室温而惠暨于归装资所需半出手制至推箧笥所有以与少无难色与娣姒处雍雍和睦垂十余年相敬爱无纎毫枘凿意余家几世同居亲踈聚食百余尝以风闻语密叩之噤然不答谓一无所闻一日偶诘之曰夫子制义妇言胡足听人家至有难处每归咎构惑於室中予即不能为贤妇出名决不肯蹈哓哓?訿之诮多言以为能离间分割以为善宁死不愿也余为之歛服而敬谢之十余年来学能忍以庶几寡尤寡悔私讼盖得其助益者良多至於转移调剂使阃以内长幼尊卑相处无间其默相之功不容掩也迹此不足称贤妇哉然自归余既多病常鬰鬰万历改元以覃恩勅封孺人制词褒美类其性行捧读喜形於色是年病始少差在余家十八年其脱然无恙者才五年耳戊寅春嗽病方愈陡闻吾祖端肃公讣惊怆?飞咄怏不知所为荣卫因駸駸日消医强之茹荤自寛竟不能听无何泻作而疾甚矣疾革前日犹强起理装示未?复戒妪婢勿以其病甚白余恐余不能堪呜呼相为之意至此极矣孰意竟殀而且客也耶伤心哉伤心哉孺人俭朴温和由天性复以贵家女为贵家妇苦自裁损寡言语耻矜诩即远亲贫邻亦特喜与之会会无不奬其为人至传以训其家者其服饰未尝求备澣濯布素坦然安之即一线一缕不忍轻置检閲嫁时物今皆宛然新也尝自以多病生育未广每延术妪卜宜子者纳为侍人爱护之如婴儿有过曲加掩护服饰至亲为之整祖父母亟称其贤不置此又可以为难矣生二子长如龙甫七岁尝亲授之句读聘兵部武选司主事王君象乾女病间召来一提携之爱其谨洁曰是真吾妇次麟甫二岁呜呼有子不待成立而遽背之??依人状不忍言即儿後欲知母之为人暨葬於何日月某山向亦且冒冒然莫能知非余勉为之志後其孰语之者嗟嗟哀哉距生嘉靖乙巳五月二十五日卒於万历六年四月十九日年仅三十四岁七年己卯二月九日厝於舅姑塜之侧为昭穴系之铭曰妇嘉内子德歌女士繄行其式称兮弗偕夫荣弗待子立嗟人各有命兮以约处饶宜寿而殀其亦数之定兮我铭兹石用诏後裔何以慰吾痛兮行状
文林郎右军都督府经历司都事仁轩谷君行状
岁辛丑之三月海丰茂才甥炳持其父行数事谒余曰先考涂殡十又七年矣兹幸从韩堪舆得吉壤将择日而归藏焉敢乞元舅为我述行实请志以殉余閲其述事落落若此耶甥泣而言曰炳生三岁父即见背一言一动茫茫其何所知逮澡髪跪问吾母母辄哽咽垂涕面壁不应儿恐伤其心也遂亟不敢更请间伺色喜再叩辄复泫然陨泪曰家庭内吾知其能孝友能忍恕勤读泛爱阃以外吾何以知之试访於汝舅及父老诸舅久仕京华无从问曩时里閈故旧今有存者亦寡矣炳敢冒摭其闻之未确者以诬吾亲耶余感其言蹙额歔欷为凄然久之不忍辞按君名茂椿字汝寿号仁轩世为济之海丰人大父讳通作人慷慨知兵机隐德於农有识咸敬重之封兵部车驾清吏司主事赠兵部左侍郎大母门氏有徽柔德勤俭范家历封太淑人父兵部左侍郎讳中虚号近沧晩年别号岱宗母杨氏历封淑人行谊俱悉诰勅表传志铭中闻於世不具述君生而頴异相貌类江南人精神耿耿凝定长而狥齐饶有悟性好学不倦未冠补邑庠弟子员即蜚声艺苑人期取青紫如拾芥而竟踬塲屋不偶常从父翁游宦四方恂恂雅饬略无贵介公子态父翁抚蜀罹外艰覊於交代先遣君行治丧则素冠麻衣缧缧如承重者时值暑月左右以长途劝易轻苎曰服父命也未抵庐苫焉敢更人稍迂之亦从而孝之道历郡邑世讲家或为父翁门生故吏有馈遗毫不敢受曰未禀命焉敢拜人又从而亷之郑重之抵家临祖柩尽哀代父朝夕哭奠闭门读礼无惰容戚里招欵慰皆辞俟父翁归而後已衆咸谓真慈孙云居乡以恭谨侍伯叔谦和处乡党洁身澡履户庭鲜出常来吾家谒先大夫见其敬慎笃实有问必起身以对寡言笑如处子枲衣草屦安子舍中则喜曰真乘龙佳客哉郗鉴之坦腹东床者不是过矣隆庆己巳以父翁抚台考绩奉旨入监读书万历戊寅筮仕户部照磨所检校辛巳陞照磨部故库贮缴废盐引充栋截角磨勘过者率取以纸斤赏犒胥隶下遂夤缘攘新解至未磨勘者君举发其奸躬自查刷追索不应得而有者数千还库乃奏记堂翁请第发年久浥坏者然但坚白纸亦须待有功或补缺欠工食着为例堂翁深贤之以为有才甲申迁通政司经历君以出内王言及转逹民隐职在毖恪敏核故时吏胥亦得以迟速其实封晨门者亦得以关阑其章奏非体也鋭意返正请上官第加审驳其奏词之刁颇者吏畏民怀声誉藉藉以起司事冗日有接本之役观政进士实任之会进士铨尽君朝入衙门理簿书午趋阙待旨遂至积瘁感痹症辞官未允而病夷於左股矣铨司亷其劳绩乙酉特酬以左军都督府都事例银台郎即内转无径五府者盖破格云君至府感时知遇则力疾振饬枢务府带俸勲卫当承祖爵者司与核实例执门生礼以重贽见君独郤而礼貌之外省并京卫隶府应袭武职旧每苦吏胥抑勒需索君一一为之禁革体悉周至他府僚虽有忌恶之者弗恤也君以养疴金马门优游卒岁为得策俄而有传病患於君尊人者父翁驰使来询且欲躬视於郊关君遽不自安曰父母惟其疾之忧今若此是重不孝罪也遂力请差还里两亲见其貌瘦而足趻踔抚之恸君更不安曰所贵人子承欢膝下耳椿年踰舞象矣不意抱此拙恙不可掩转厪亲虑岂可俾常目遇之增恶怀因亟请居他宅便医药人以君见之周也守身事亲两得之矣盖心安则情摅养静则体健以慰父母痊可庶有期也孰知二竖为祟大数来廹溘焉不起乎哀哉谂君疾革炯目谓家人曰葛端肃公祖舅招我倘不我留即归而竟长逝矣鬼神事不可知此亦奇异也哉君天性孝友事父母敬谨惟恐不得其心有时新必以献而後食昆弟中有侮之者竟容忍若罔闻知又俭朴性成做秀才时偶衣纱裙翁见之曰此岂韦布饰耶永屏去推及衣着各从雅素华丽者终身不御少壮狷介自守业能不迩声色不思封殖迨出仕後乡亲延欵有邀妓侍者则尽日端坐无顾盼戏谑语如泥塑人衆或诮为道学先生是何必逊哉又与人交不设城府不念旧恶视乡曲前辈礼下之等侪与之怡怡後进接引之略不门第亢厉常有某某两昆弟以厚逋负反肆泼啧啧无状君不与校後彼有急来请荆仍为援救之於长令此岂叔季世情所有哉君生於嘉靖二十七年五月二十二日卒於万历十三年十二月十八日越二十九年四月十八日始会葬於黄太里之新原格局爽秀气脉融洽真郁郁佳城也追慨君生平身居贵阀约如寒士既多疾疚复未永年才不究其施位不满其德福不酧其行斯亦其命也夫今得斯地既安厥躬更将福祚後人也天其复兴谷氏耶君配葛氏即吾妹通书史守坚贞君卒躃踊欲经以从不得断饮食数日舅姑谆切力劝勉以孝慈乃忍存活抚孤盖自称未亡人茹蘖持素至於今已若干年户部陕西清吏司员外郎文肃先生讳引生长女封孺人子一即炳邑庠生娶季氏陕西靖虏道兵备副使岱石公讳东鲁之女甥炳将携芜状走先逹门屏请铭君幽宅愧余不娴於文未足以应其求也呜呼顔渊本贤得孔子而名益彰愚所谓仁人君子悯撮其行而表之金石谷君庶方藉以不朽哉
行述
先祖考太子少保都察院左都御史与川葛公行述
公讳守礼字与立号与川葛姓出葛天氏代有名人公以上五世始居德平一世讳士能二世讳亮三世讳友才四世讳智由岁贡任凤阳右卫经历里諡恂正先生配张氏五世林塘府君讳环配李氏实生公两府君俱以公贵累赠吏部侍郎户部尚书都察院左都御史张累赠夫人李累封太夫人公天性端介幼即聪敏大父授以书史辄了悟甫踰十岁侍大父宦凤阳自为饮食以奉路逢楼舟鼓吹问之即为职官遂奋发戒饮问学日新十七游邑庠十九补廪饩文声丕振屡试居首邑侯唐公期以魁解给马神庙舍为读书所庙近娼居曾不知其门户一日有妓被凌走避书房辄令扶出有董生约同读公至见其自奉颇厚退谓淡泊乃士之常此何以明志也辞不往富戚郭某等馈华衣文绢虽贫弗受戊子发解有司约出五百金为赆具籍将征公以年当饥馑恳辞数四竟请其籍焚於堂己丑会试入京馆有暴死女为祟衆皆闻惧公独不觉是年登进士除河南彰德府推官有袁大江者贷郭洋金积负不再得流落起为大盗捕获解张佥宪庠处袁大言曰吾非常盗郭洋背有龙文欲辅举大业已约河北数百家为翼招皆怀庆卫辉彰德富室及士夫子弟张信之行盛同知时雍鞫审相同复以事大行公再审全无验其诬郭洋等者旧衔也林县县学及马柳泉公俱为洋保袁始吐实公具由以报张怒翻异曰此事甚大初入仕不知嫌疑可避乎公曰正谓事大故从实具招若避嫌疑一身计耳数百家无辜关系相去何如张意不平後竟如拟三府良家郭洋一族俱得免张以公忤已意屡短於抚按堂僚後张陞贵宪副去王肃庵来廵按问公曰李顺孙在河北何如公曰才敏逹文案立办张庠何如公曰谨官箴秉法不挠王作色曰此皆大有物议何独不闻历举其事公谓大人监察庶官固当亷访下官伺上司长短何用且恐失忠厚故不为也张曾无一事容公而公不较如此署府印遇节朝赵王王命以朝服见公谓朝王旧礼皆吉服执不从王刑逼引礼官以恐喝长吏再三为劝公曰宁违令旨何敢错服闻宁藩初命各官朝服惟李崆峒不肯事竟如何竟用吉服时两行人在侧谓执之甚是崔後渠公闻之云不图葛子有是识有是力也先赵府以汉王事请减护卫正身还锦衣卫余丁留彰德日繁以泅脱差役起家殷富者数百家安阳美田宅半为所占而徭役独累居民公审编皆入安阳籍居民始苏丁衆欲合在锦衣者具奏公竟不为之动良医王彦章怙势武断先夺李臣地被行刺害其家人後董仲文典王月地又夺之与价值不及半事发行公赵王面谕公断地与章使文招虚公谓李臣之事殿下所知渠不悔悟仍蹈覆辙宁复有家人代其死者竟直文而彦章如法王欲拓府第以远僻隙地易近府紧要四衙门长史密申廵抚既准旋召府县官至张盛筵出重币凂之公曰今日之事为公乎为私乎王曰公公曰衆亦知公惜殿下以公事私行也此事长史申之廵抚主之府县官无与今用宴币倘事成人将谓府县官受贿卖之矣岂不成私殿下遂亟撤币而罢改建永城县有蒋臣翟璇者两家争胜各集数百人相闘逾夜各死一人乃互讼四年不决公得其情曰盛明之时乃敢聚衆厮乱为首者皆当死据伤各有对可偿据称致死图赖各宜自偿遂各坐一人衆咸称当狱始决连累数百人始安有生女先许嫁夫久出不归乃更他婚者公谓妇人贵从一而终律虽离异然复曰不愿者倍追财礼良有深意竟以不愿科断使先婚者无夺妇之耻未婚者无娶残之嫌妇人无再醮之丑是为三成後上司仍断归前夫一妇两夫同渡妇愧投河死人益服公委筑夏口白河与张同知郭通判分工公计处详密後二工溃公所筑独存钱鲲王鹏与公同推府随廵按每辅其不及且为荐扬问其故曰先生出身少一节廵按相待已自有间若复有长短相形益难立矣吾不欲独?诚欲相成也人以为难辛卯入塲王肃庵以公尽心特委於废卷中细閲取中数人如经魁李时春谢江等皆举进士在彰德三年余大半公出每出必自齎费金外一无所受至汴城查盘毕以所余买铜鑵一枚归过河冰待渡仍卖以为费抚按交荐云年妙而志向不群才高而法守亦执又云推勘讼多平反操履行维清洁已无私心人无怨言又云惟刑之恤而明清俱备豪强赖以震慑守已之正而请托难干士庶为之称扬委修黄河堤岸云连遏横流而救万民之生命委署县事整顿刁邑治土豪而为一方之保障旋奉勅奬云惟亷惟恕克慎克明平反功多刑无枉纵荐章交上最绩是书进阶为文林郎癸巳缺风宪行取公时年二十九十月至京佥谓迟两月则三十可得科道公曰吾但知顺命安分耳遂陞兵部主事守山海关太宰汪诚斋称公於王浚川曰渠在彰德甚有声望崔後渠亟称之未几同乡李正夫陞出吏部以衆荐举公代铨司吕东滙欲见公李惓惓劝行公曰若往拜则涉於求竟不往寻用李中丽公谓此吾两同年用之犹我正夫曰不意公如此之高山东正气也愈为敬重至关岁饥饿殍盈途设法以赈多赖存活山海旧无乡饮为创立并乡射礼举行观者如堵旧无养济院为建屋四十余间分男女备井臼人月给米三斗三年满日除支外尚余谷二千七百余石以武职不知重丁祀为制祭器备仪文亲临加敬童子谭坊贫而向学捐俸为娶闻宫氏子孝特为表扬朝鲜入贡国王及使臣各有贽公却之使臣曰旧有此一旦异常恐国王见罪公书示曰封疆之臣无私交故不受使臣以往来过关为扰复强公公曰关以御暴不以为暴送往迎来柔远之宜若受是私征也终不受渠感服拜谢其国王为公立石於鸭绿江岸後有出使者见之归谓人曰与川公见重於海外如此关禁进贡夷回不许夹带牛角弓面等物有犯者公除夷人名不复来乡大夫颂云郤高丽之方物清誉播於海邦发女直之私藏严威震於荒服山西商游辽东者多取假引过关旧但令每引纳银三两公戒谕必待原籍真引仍行山西立号簿为对一人投假引试之公验知追问如律前弊一洗人皆以给引囬籍後公为山西参政乡民迎拜称谢曰各家有子商辽东至二十年不归者闻明公守山海必验真引人始归家迄今有父母妻子之会公之赐也关原禁马守关太监因而取利一二士夫亦为之公曰朝廷设禁有司藉为奇货可乎榜令一人一骑者听成羣则罪於是商人既便而转贩者息锦衣校尉常假称海廵於沿边诓索有司皆礼待至关踵故态进见公曰海廵必有衙门差遣票帖可出看渠谓系卫差有帖不与人见公曰关法盘讦奸细焉知汝非奸人鎻系押搜得诓索财物若干具招连人赃解京发大同充军後无复纵索东方者关宅旧凶公处三年不觉满日移出公馆吕岩野入宅辄惊惶逹旦而卒人以公为神佑云十六年回部与杨公虞坡张公西林立会读古今名臣奏议大学衍义补诸书堂公称曰三人可谓仕而优则学矣同僚羡之十七年丁父忧杜门谢客独居三年服阕李中丽文选陞太常以公前让欲荐公仍为吏部太宰许松臯文选王象山嘉宾皆允乃作书托人接催北上公以日浅不行旧吏部林东城春周枣山乡皆起复先至中丽甚恚来迟公曰随遇而安可也中丽不欲无代以本部胡缨溪鲸为衆忌议出之於外用其缺公闻曰挤人而夺其位岂君子之心果尔予当乞病归必不忍就遂补祠祭主事旋陞主客员外仪制郎中仪制事务旧无前件簿籍有所题行只凭吏举致令迟速颠倒甚有遗弃者公为置簿随事登记挨次施行亲为注销由是事无遗而吏弊亦微宁藩同逆者家属发高墙後以人衆难容许回府为庶人因复营谋请封夏桂洲掌部时准袭中尉乡居已若干人公至司有踵请者公曰此辈法当诛灭为庶人幸矣具稿参驳宗伯严介溪曰桂洲准行已久渠现在阁何可遽变况我亦江西人顾参之未便不如立案不行公谓此奉旨看了来说法不可行理难遽已只得据正题覆意外之祸听之而已得旨不准封令甲郡王故絶止许近支以本爵管理府事不许继封时山西交城怀仁襄垣三府皆故絶亲支奏请继封公立案不与行来人潜住京师上下打点皆听许之只伺公出司则再举二十年二月会试公以三试进题皆在中夜感伤寒危急各府人伺知即上本吏胥蒙蔽署印者随与题覆三府俱获继封公病少差见报惊诧复大病交城因奏讨仪仗吏复索贿乘醉犯言被东厰缉知搜出打点记帐司礼监阁部皆万吏八百写字者一六百一四百独无公问何故无其人曰非郎中病不敢进此本公名大振又亲郡王无嫡子准庶长袭封秦府永寿王妃故无出有庶子又擅娶邵氏请封次妃部参奉旨姑准为内助名色生子惟燱封鎭国将军永寿故其庶长子奏准主丧居府内未及袭卒子怀墡为庶长孙惟燱夤缘得封其母为继妃遂以已系妃出与墡争封公谓燱生於母为内助之时与正妃不同墡系长孙父见奏准主丧居府墡当封稿呈未发值公病在告部乃题准惟燱袭王後怀墡诣京具奏王浚川在院参详径直怀墡而惟燱财爵两空人以公有定见云是年封王拟差官已定费鵞湖公子懋良为尚宝适自家来又欲求差夏桂洲以亲力为之请介溪强以张尧年差与之既题懋良以晋府道迂辞疾不行桂洲介溪又为言请易之公谓朝廷之上岂容以公子性任意行止四司皆为之劝公曰朝廷命下臣子死生以之渠敢诈疾国法何在予宁忤执政终不敢从遂自诣桂洲言桂洲曰吾在阁题有何害公曰尝忆刘太常鋭亦阁老子初与人争差既辞疾不行被参得重谴可为前监公曰郎中执是遂促懋良行宁藩逆废令弋阳王以本爵管府事乃求审理与之以教授职卑奏欲以审理辅导公参之得旨戒谕未几乞长史与二人乞校尉与五十名其校尉巾带事在仪制公曰弋阳欲全比亲王是入继亲王也何谓以本爵管理府事竟不允後长史亦被言参革二十一年三月有称周府辅国将军睦榣子者驰部甬道进见身敝絮裸露猥不可状问其年貌与玉牒不同介溪初欲送会同馆旋疑其诈又欲送法司公曰馆有四夷人?国体甚送法司如真何以处之皆不可乃题请顺天府送周府行廵按查处又念系宗室也为制冠履衣服送之汴果认收养去会试开科各布政共带银二千两送部公用嗣有务侈者不敷取顺天废寺银充补公谓前开科未有废寺银皆足用今何可指此妄费但节省可足乃自其身及吏皂之需近所添者皆裁之既送録夏桂洲多用七百本犹索二百介溪许之公以无对介溪大怒以送部堂数多让公公曰旧规如此且二百本为多较七百本如何介溪默然公侯伯袭爵在礼部堂上及司官皆用厚币公一无所受三年满部注考云以浑厚之德处躬以纯实之心莅政亷靖无訾端确有常二十一年王湛泉与龄为文选推公河南提学曰吾欲兄正一方士习公至任惓惓以崇德行敦本实身心体验为首閲卷铢两必较低昂不爽乡试无考遗才者所取前列历科登荐殆尽法严持正士大夫不得入一书相干其子弟有诸生应退及童子稍通未録者则命有司明禀稍从寛假曰朝廷优礼臣下尚有世廕乌可使缙绅後无衣冠盖情法两尽也尝谓提学职一方风纪孝子顺孙义夫节妇之旌表必由之至於名公钜卿勲业在朝行谊在乡一旦物故只听其子孙陈乞无力者竟湮没堂堂缙绅不能比於乡人之匹夫匹妇何其失伦因於何柏斋王浚川既殁特具呈抚按转乞题请给赐如例归德夏邑之间为河南南北直隶山东交界而北至兖州东至淮安南至庐州西至开封皆近千里地则衆尾之会盗贼出没人各雄长公修河时熟知之因忆刘项之後其地兴戎不乏国初不立府为失筭督学之暇与李石叠廵抚言李谓改建府治非地方有事不可时雒宪使三峪甚是公公曰待先生廵抚时幸勿忘未几果代廵抚公再用议请遂会题得允改归德为府设县附郭二千余里之中始得填实南北东西联络不逞者无所容矣任中按院荐公古朴不偕於俗体端方素重於清曹考校而进绌公平崇表而稽核详当官师有儆黉校肃然迄今河南人犹称为真宗师云二十四年陞山西参政分守冀南道驻汾州庆成永和二王府在中甚狡悍前有参政刘公者以难处移驻介休人益无忌招纳亡命出没行刼城市戒严道路梗絶河南黄宪副润陞大参分守报初至适会於少参敖曰吾方自此来因甚言地方之恶黄遂弃官去以公补之公至即返驻汾整饬武备量为什五分布街衢严晨昏啓闭中外得无虞宗室奇潾表檬亲为叔侄先以讦奏成讐聚衆相鬬军民连累者不可胜计公委曲转谕仍示以利害所终二宗闻之曰听葛先生言使我惕然乃设宴好合各诣衙门哭谢去在汾三年无复相犯陞本省按察使蒲州有山隂襄垣二府互构讦奏数年不结公为调停题覆两府争遂息晋府庄田散在太原鴈门宁武之间皆其牧马山塲册籍用宝钤纪後以旁支入继年久子粒不收山中居人占为己业王府查出竟更招佃户遣官主之居人遂啸聚三百余人杀官倡乱连年不平公至拘首者服以罪令比照百姓办纳税粮例行令崞县收解该府不失禄额而山中居人亦欣然就法佥宪朱公徵慎许可人也尝谓公未至晋府宗室拥途强索至不可行公至则退避无一来者及公陞去复如故盖公威望素重处置得宜故能潜消豪右之气如此晋人好鬭轻生犯大辟奉决单者累至三百余人谷聚庵廵按临决前夕尚未拟定以其名纳壶中令门子用筯夹之得数人閲其招又与衆无异难而问公公曰论招情均应死但细閲中有犯两死罪者请详之谷再复检视慨然曰此皆死有余辜散在册中初不觉也事遂定二十六年冬陞陕西右布政使哈密遗孽寄住肃州城下生齿日繁野性渐横人畜禾稼岁被伤掠公常虑主客不敌之患与廵抚杨公虞坡计便宜适王肃庵仪谪肃州兵备道过省公谓之曰肃州时务寄番为重坡公方求人处公其人也杨授之经画肃庵用其计不数月番人尽安置境外肃州无虞公有力焉韩府宗室纵横假讨禄米入省骚扰如冠服等项动勒索布政司一二千金岁以为常公至陕王杏里昺为左使宗室四十余人来王阖门避之遂赤身羣卧门前公出谕曰宗室贵重何苦如此渠惊起曰葛先生也因言欠禄米冠服等项公令回待查给不从适各处解银大户在司公呼大户至前曰汝等所解钱粮要用心看守万一有奸人乘机盗窃甚勿干扯衆位贤宗也遂皆驰去不复来二十八年陞左布政使二十九年入觐有宗室至潼关欲入京奏事者传印台廵抚留还馆谷公回停止供应反覆晓以利害其中长者曰先生言句句是我等不知故每每来今却知即速回不复来矣後公在南京会张正野兵侍相见礼毕复拜谢曰我初陞陕西左辖时念惟平凉宗室难处既至一年不见心颇疑之又逾年不见因问左右知公先日有处此亦隂受其惠也民有张某以民田一谷献秦府曰此本府牧地其父曾管王遂立石刻曰秦府牧地民以告公公查册系添注问其父年则计当时未生遂断与民仆所立石王屡遣人为言公以晋府事正对争端乃已初秦王入继主者辄????给禄粮公谓此当奏请王不悦一月後户部果题参奉旨切责布政司掌印官而府长史承奉俱提问公之入觐也库官禀称有余银数千当送公用公谓吾自有官盘纒何须此渠称旧例如此留亦终为後来者有耳公斥之曰焉知後来者非贤作正支销可也分毫弗受分宜当国贿赂盛行各布政供奉不赀独公无所馈朝觐赁居各府出银若干为用云此旧规公辞曰布政取府则府取州县州县又将取之百姓是交征也恶可竟以俸金自赁考察过堂属中卫幕有老疾当去者公为之解冢宰曰考语原布政司所定何自异公谓此皆去省远未尝面见止据各府申文注之今至京来参始知其不然自是布政差错何可以屈小官也时夏冢宰屠总宪亟口称曰吏部堂上肯自认错人谁其肯迹此当为贤能第一矣岁八月十三日陞河南廵抚履任之日均赋役抚流移严武备奬贤能黜贪恶稗官债令闻风解绶经过士夫出俸为会布政司银分厘不取台谏阁部亦无所馈遗也三十年四月十五日陞户部右侍郎六月十九日奉勅总督宣大山西等处粮饷公督理详明威惠并施复题趂时召买粮草以裕军需以便官民及审度兵势敌情预拟督调战守以成安攘等疏九月二十一日奉命回部管事总督苏舜泽廵抚刘公玺各有厚赆公弗受总兵赵国忠馈文币银器约二百金公并其帖却之渠谓先任者犹以此为薄更索百金焉有并帖不受者大为叹服十月陞吏部右侍郎三署铨印量地方之远近为选官之定法关节不通人无私谒太宰阙当推执政者各欲用其私人至假上旨挟用之公悉不听特推屠公侨周公延题上衆用惊异虞坡诸名公亟称羡不置公以守令最关民生而进士自期远大乃近时进士名额限三百领郡邑者才半题增四百名至贡举有贤特为引荐一日谓杨文选曰举人亦有好者何为淹滞杨以无对公亲披册示之曰某某经十余荐何为无好者即优擢之吏典出选旧惟吏部及锦衣卫吏得授八品其行移通否不论公谓均之为吏岂可使有势者独便宜乎但据考之前後除授又例吏旷役久则革福建吏二百余人以先廵按有事未与考既补考具文送部该司拟尽革之公谓渠以先无按院非其自旷二百人前程乌可一旦轻弃乎皆与选以去一日太宰万治斋问公曰知吾所以敬公乎吾向家居见舍亲某曾为仪制家资钜万叹曰仪制之富人也如此既复见舍亲曾为仪制吏曰亦不尽然有山东葛公者不惟不取即携亿万无敢至其门後予起南京又闻公评推重今为同僚见公之清正端亮有过所闻公诚当代一人而已三年满授通议大夫领祖父母以下诰命中有迪哲悬公计弊吏治官师有所匡率士心赖以维植等语仍録廕送监读书三十三年陞吏部左侍郎三十四年陞南京礼部尚书初至革教坊供办本部公席时东南用兵日久公应制条陈御倭四事一任能将以定武功一调近兵以便节制一修城堡以永保障一劝富积以济急用累千余言复举备倭将才若干人上嘉纳之三十五年以关陕地震李相公南渠出察九卿严世蕃等考最公以老致仕时年正五旬也有以时艰得退为贺者公谓身为大臣义非洁已何以贺有叹壮年去位者公谓吾以书生跻正卿足矣何叹为先是世庙已知公清曾向中官称之後公退推补南礼书世庙问葛守礼何往左右以年老致仕对世庙惜之归家奉太夫人以孝闻日课子弟侄孙读书庠生执业从游今多有登科者闲居涉猎书史东莱博议及通监纪事本末皆手断注经书义多发前贤所未发备载先君过庭纪闻録中间理农政曾无一事干公府上司欲为建坊闻而恳辞乡人贫不能举丧者多给棺歛林某等以贫售地价减旧值公不忍更倍与之四十四年鲍廵抚荐云学识弘深操持方正历任三纪誉望夙布於明时退处十年风节益孚於衆论隆庆元年起户部尚书以母老具辞奉圣旨卿才望素优司农重任特兹起用宜作速前来供职不准辞太夫人复强公行乃勉赴召至见钱法不行疏以当严禁令和籴时估参差疏以当谨权量民逃地荒请下诏劝农勿并庸於租经用不足议令各省铸钱以便民裕国悉荷施行一日相国问时弊安在公谓下陵上替情盛法微吏不肃政不举奸不戢民不安天下未平以此之故会阁臣不和言官因各为攻击一唱百和部院皆然独公无所离附人仰为中流砥柱云是年覃恩授资政大夫领祖考以下二品诰命中有议论足以润色乎国经操持足以转移乎士习秉政无私竭忠罔懈等语寻两疏乞终养人谓公疏可比陈情表奉圣旨覧卿奏情辞恳切准归养归家事太夫人饮食起居必亲爱日之诚弥笃太夫人终丧礼曲尽如居父丧然不以年高少简隆庆三年罗按院荐云耿介超俗之节直逼古人忠诚许国之心不涉时套抱经济之大略而执持弗乐於诡随挺振颓之高标而恬静消变乎华竞诚无愧於大臣之体宜早膺乎帝简之荣四年服阕二月起刑部尚书公疏辞奉圣旨卿老成练逹清愼素闻邦禁重任特兹起用宜遵旨速赴任不准辞再辞奉圣旨卿宜遵前旨上紧前来供职不准辞遂赴召至则疏请申明律例严禁酷官以全民命修举农兵以壮邦本以保万世疆域方士王金等先以进药世皇会当驾崩皆问死系狱公谓堂堂帝王谓为人误害书之史册後世谓何会中伭高公题前事公审王金等前招俱虚具疏奏云皇考四纪当天既三代之罕有六甲终命亦五福之兼全迹将大渐之时曾无卒暴之患归咎硝黄之说何有指实之凭事理贵真不可妄意法律以正岂得轻加遂通为减释世庙之诬以雪各省招呈至部必亲为閲详度驳稿盈箱人命死而复生者不可胜纪是年十一月二十四日改都察院左都御史具本辞免奉圣旨卿方正老成风裁素着总宪重任特兹简用不准辞入院即请明名分以正纲纪以定民志禁奢僭以明礼节以厚风俗奉圣旨这所奏有禆风教依拟通行禁约又题申明廵按事宜以贞宪体奉圣旨这所奏深於宪体有禆便行与各该廵按御史着实遵行又以京师东南常患淹没请仿井田遗意以防水患以限戎马驰驱五年进士登科疏正始进门无私谒权贵歛手门生有馈以师生恩义强公公谓即门生礼亦不受不尤愈乎竟辞之初楚王为世子所杀谋出武冈王後世子诛二子幼武冈遂摄府事楚府财物半为所取而寡妃孤子大受凭凌都台赵公参之渠遂遣人携重货行贿皇亲中贵各黄金五千拟送部院者黄金二千及入京知掌院为公辄避去曰来时即恐葛公当事今果不协矣後公竟参革管府事方新郑之当国也以华亭旧衔必欲相报公劝之曰朝廷大事多端公当图光明俊伟之业不宜报复不听值有承风旨者籍华亭田五千顷其世官三人拟问革申文到院公皆为复之新郑遂以不附已怨公及新郑以裁抑中贵致两宫今上策罢忽遭王大臣之变有遂令王招为新郑主使者欲因而甘心以偿夙怨已拘其家人仍将逮高人情汹汹惧祸不测公与虞坡杨公力救之得免及王大臣送法司刑书欲详问公止之曰不可挟寸刃至宫门即当诛此足断矣问之倘再有言更滋多事人以公为得体是年应诏自陈奉圣旨卿职总宪台老成端愼宜益尽心振肃风纪以赞新政不允所辞六年七月二十二日以二品三年考满蒙恩特遣奉御张名赐原封钞二千贯羊一只酒十瓶至私第万历改元覃恩锡三世都御史诰命中有立朝凛正直之气有古人风论事咸简要之言得大臣体等语未几以衰病乞休奉圣旨卿老成清正委任方殷岂可以微言遽求休退宜安心供职不准辞再乞奉圣旨朝觐考察在迩卿宜遵旨即出供职毋得再辞公勉出视考察事虚心精核品隲当公议复以赏罚之典久废人无劝惩请举卓异者上面加赏谕贪酷者奉旨拿问人咸悚然思奋万历二年二月以七十引年乞休奉圣旨卿老成亷正精力未衰宜照旧供职以副委任不准辞再乞奉圣旨朕方属任老成用图治理卿清慎端亮年力未衰宜益用心供职以副委任不准辞三年考察京堂自陈奉圣旨卿职宪台老成公正宜益用心甄别衆职以振风纪不准辞是岁当六年考满乃三乞休致云臣六年已满若考满到部而律以七十致仕之例则在七十之外者难议复职在臣自处当先期引退不必再考以俟幽黜奉圣旨大臣以德望为重不专在於年力卿先朝耆旧清望素隆正宜励翼明时岂可引疾求退宜照旧供职不准辞复谕辅臣云葛都在皇祖时大有声望渠今挺然未老可勉留无放去时公志已决各部诸老皆留公公不听复四乞休致奉圣旨览卿奏既情辞恳切特准致仕着驰驿去仍加太子少保有司月给米四石岁拨人夫六名应用以示优礼旧臣之意公具疏辞免奉圣旨优礼旧臣先朝彛典加恩已有成命不准辞遂具本奏谢仍命孙太仆寺丞昕奉以归归以俸米祀先壠馈幼所从学诸师之後余遍给族人亲故每朔望拜天地家庙节令必祭必恭暇则端坐书斋涉书史终日无惰容优游林臯视在朝转壮健万历四年促昕囬朝是年仲孙曦领乡荐五年春昕陞户部员外郎人以为公余庆所及十月推起吏部抚院复荐公朝野属望愿公复起讵知星辰虚位来日已无多耶呜呼哀哉六年正月朔犹礼羣祀拜圣恩如常二日出拜乡亲观者称充养益盛三日赴家宴四日拜林塘府君生忌五日辰兴喜天霁曰今牛日也牛其安乎方栉沐陡尔疾作遂端坐椅上不复言家人惊惶延医调治乃天不憖遗至二十日溘焉长逝矣痛哉痛哉方公为礼部郎时病垂危者数一日苏而告家人曰夜来梦见上帝帝谓我念尔正直还与寿三纪今适符其年数也呜呼异哉先是除前数日梦召拜天官因具疏辞既觉述以示曦始以曾子易箦之言自比末谓欲守盖棺之节以遂首丘之愿讵意甫旬日而竟如所言耶里中人亦同夜梦公起用持咨文者其人丁姓乃公得疾时则丁日也既疾曦梦公衣冠与乡士夫为别而元宵日昕梦公应召至京冠盖甚盛公果逍遥於九天耶呜呼异哉痛哉公生懿行不能尽述至其动遵矩矱言必凖绳抚孤侄同已出凡接人必以礼位尊而自视欿然宦久而清约如寒士则有耳目所共闻见者居同五世庶几义门人无间言实为德化乡人闻公疾问候者满闾巷虽妇人亦有愿代者既逝远近闻之靡不恸泪前冢宰虞坡杨公称公於中丞见峯王公曰公之政绩足以尊国庇民而不居功公之气节足以亷顽立懦而不徼名元辅太岳张公称公於都谏吾山光公曰不动声色而措天下於泰山之安者惟与川公当之立朝居乡可概见矣公生於弘治乙丑二月十二日卒於万历戊寅正月二十日享年七十有四配王累封夫人邑乡耆讳榛公女子一为先考讳引生邑学廪生早卒赠文林郎右军都督府经历司都事娶邑医学训科靳公天寿女为先妣赠孺人女一适德州翰林编修芦公宗哲长子庠生茂早卒孙男三长不孝昕以公廕任今职娶谷氏封孺人次曦山东丙子解元娶任氏次晧聘王氏孙女二一适官生谷茂椿一诺官生殷盘曾孙男二如龙如麟昕出曾孙女二曦出俱幼不孝昕闻之记曰无美而称之诬也有善而弗知不明也知而弗传不仁也不孝生也晩兼之愚昧不能悉先大夫懿行不明诚罪若所述事略不敢有一字之虚以诬先灵至於得传不朽惟名公巨笔赖焉兹将以某年月日葬公於某处伏乞惠言以贲泉台以诏後世殁存均戴衔结是图擦泪陈情无任哀恳之至
累封夫人先祖母行述
先祖母夫人王姓父讳榛母盛氏生而端凝不轻言笑王大父家故充饶诸女孙争美衣食侍婢以自奉母独好俭朴从一老妪兀坐静室精女红终日不出门户家人甚重之二十二岁归吾先少保端肃公奁具悉请从薄约时吾家尚寒素于归即克敬戒日亲炊?井臼以供舅姑甘旨戚里翕然称贤先公嗜学每至夜分不寐必预篝灯缝缉伴之读兢兢数年如一夕公始举於乡邑令唐公以公从游八年特籍五百金为赆母佐公力辞之固守藜藿食韦布衣晏如也公成进士倅彰德每以恤刑活人为劝为兵部职方郎守山海关官衙後有桑园即躬蚕缫以为衣服赞公谢郤各处方物一无所受及公督学河南尝大病日夜侍汤药至不解衣带控吁者匝月公生平无媵妾母屡劝之纳不听会公为方伯朝觐乘隙为购之於家得一人盛饰之肃以待公公归自京闻而笑曰吾欲为此久为之矣即时竟送之囘怜其家贫即捐所聘仪并衣饰以嫁乡人尤两多之公自南宗伯归养太夫人太夫人年已八十矣旦夕起居母瞻视惟谨每饭侍食必手调酸咸以进子孙妇但令轮操烹饪佐中馈略不至使膝前一代其劳太夫人逝居丧尤尽礼制中外称公纯孝并母夫人称焉公再起大司寇寻改御史大夫值华亭新郑两相构径忘夙怨曲为之解纷排难华亭家得以安既而江陵惑於巨璫甘心新郑欲听内成王大臣狱公初争之不得忧心孔棘促装请老而卒以危言激江陵竟定国是新郑与戚总戎故陈司礼三姓得瓦全远迩震慴者帖然母实有幄中默赞之力云公有弱小弟四人女弟一人悉带之随任读书受姆训母於其少体公之爱衣食督训之恐後及长悉为之及时婚嫁至倾箧笥脱簪珥以佐嘉礼无恤也至弟与妇半早殁更亲育遗子女抚摩备至各视其成立婚嫁又如之故一门五世同居千指垂七十年内外雍肃无间言盖庶几古称义门已母天性仁慈而实严毅待宗族以寛厚有急必周恤之每惓惓规之存好心行善事间有喜谇语自封者絶其晤至待曾孙辈每正色教以义方戒出恶言语詈人凡糈果玩弄之具令无得恣所取自幼至长终不予一华衣尤不许持一钱曰少小惯手自便最易坏心志长大其何以收拾之不肖辈幸各成立服官政始不为之痛禁也又心甚公平视同居幼弟孤侄辈无异亲子孙饮食一物必均分给春秋散布枲衣服下及臧获即有精粗均一一计口手授仍先尽各娣侄房而後及孙曾辈箱笥原无厚藏不欲扃钥曰一家人奈何防范之如盗其正大无私类如此至外家每念王父早亡惟母氏有所遗以隆孝养用报罔极他若外弟侄辈即有贫乏但择贤者周其急作非僻者虽不孝请之周必转戒勿与曾不姑息偏昵私加一惠用是王氏族虽衆竟知歛戢无敢干宪至官府者又勤俭出於天性公自通仕籍由郎署藩臬而中丞少宰以至宫保尚书母亦由封孺人晋淑人载加夫人恒德如一夙兴夜寐家事即米盐酒浆裁剪组绣琐细必身亲之年逾七十子孙妇辈恐其劳顿请代辄不怿曰吾为此自乐不觉其疲也常躬浣濯淡素衣锦绣惟节令始一披服不孝与弟曦既留宦京邸间於佳节制新锦驰为寿辄书戒勿得复制师巫远絶曾不许一入宅门乃敬畏神明殊至饮食必先祭有新味必献之家庙而後食每遇岁时伏腊必极诚敬先期戒备自视办饬果品牲糗夙兴盛服以承祀跪拜啓祝惟谨凛然如在其上晩年尝自德天地祖宗之佑尤勤於天地宅竈香火日两礼拜垂老寒雪暑雨无间先是壬午岁不孝以都水郎中有临清之役役竣欲迎养京邸母唯唯既而戒行李亦令代为束装及行之日请升舆就道则笑曰吾昨云去者恐尔恋恋家乡吾耄矣岂能离老亲戚话故旧事远适而拘拘一官舍乎不孝不敢强趦趄乃行及癸未春改屯部有董寿宫大工命迟至六月公移来催不置母召而责之曰吾家世受国恩盍思所以报朝廷即尔父母生不待养独不思图一加赠乎昕重违命只身至京领役踰三载应考绩则母先期令弟晧驰京谕曰母谓今虽暮年转觉善饭力壮犹然自能综理家事其勉修职业心乃甚喜若学儿女子态一味求归不为养志矣昕因不敢言旋庚寅冬领周藩役再过家母迎而笑曰吾闻尔在工省费比嘉靖陵四百余万金以为必刻下忤中贵或草率完事而殊不然今又行李萧然除钦赐银币俸薪外无多长物真清白吏子孙复抚诸曾元首曰此吾家真宝金银何为不踰贪吏千金乎昕役竣当复命以母春秋高惮行欲请终养母又蹙额不许不得已请养病荷蒙恩允冀得专侍慈闱少尽爱日之诚也讵谓天不憗留忽尔一疾而竟不起耶呜呼痛哉母佐吾祖端肃公开家躬恭俭以率下阃以内事巨细无不亲理裁事以义成人美而掩覆人过事舅姑以孝称相先公以顺称处亲戚以温厚称其他懿行不能殚述但即既寿而康母仪远诵大耋祝厘邻郡毕至殁之日精神炯炯不乱尚问某人饭否讣传远迩悲悼临丧者十九痛哭越岁谈及犹澘然泪下亲族至如丧亲妣哀之分?各门侄辈亦来同不肖枕卧苫块缧然草土中是必有以感之者矣岂声音伪为也哉母生於弘治甲子四月十八日戌时卒於万历癸巳十一月二十日子时享年九十岁子一即先君讳引生廪生赠户部陕西清吏司员外郎娶靳赠宜人女一适光禄寺卿德州卢公宗哲子卫辉府通判茂赠孺人孙男三长即不孝昕娶谷氏兵部左侍郎海丰讳中虚公女封孺人赠宜人继娶邢氏东光庠生讳梦龙女封宜人次曦翰林院检讨娶任氏刑部左侍郎平原讳士凭女封孺人次晧国子监生庶母窦出娶王氏陕西苑马寺少卿阳信讳辇女孙女二一适海丰谷公子右军都督府都事茂椿封孺人一适太子太保大学士殷文通公士儋子中书舍人盘封孺人曾孙男五昕出如龙邑庠生娶山西布政司右布政使新城王君象乾女如麟娶山西按察司副使临邑王君再聘女如彪如夔尚未聘女二长诺湖广襄阳府知府邑人季君东鲁子永祚次尚幼曦出男一如凤聘密云县知县禹城杨君士鸿女女二一适河南布政司参议李君汝相子庠生若虚次适举人党君天爵子庠生庠元孙元祯如龙出尚幼兹昕将遵例请恤合葬於端肃公谕葬之原谨述母行实如右仰惟尊慈必鍳昕不佞不敢没亲善之意尤不敢诬亲所未有言行而强铺张之慨赐次状将据以求当代钜公名笔志其墓道而传信焉昕不胜茹哀控吁之至
显考文肃先生妣靳行述
隆庆六年九月初五日准吏部验封司手本本部题奉钦依颁给覃恩诰勑内开中军都督府经历司都事葛昕该授文林郎妻谷氏该封孺人共勑命一轴父葛引生系生员该赠文林郎中军都督府经历司都事母靳氏该赠孺人共勑命一轴谨将先父母行略述之如左用尘尊瞩备采察焉先父讳引生质禀清癯少英敏始学授经史句读课程即倍同列八岁能代外傅发诸讲解闻者奇之甫弱冠补邑庠生食廪饩廪米膳钱悉付叔祖收掌积为公家费无私蓄雅敦朴素不欲美衣服饮食家大父历官南北班列六卿後匹马从游殊无贵介公子象自行必买马代步曾未假牌票涉驿逓有司欲见辄避之处乡恭让和厚与人交毕露肝膈至修己治行则孝殚养志义不再婚高洁孤介一言动必兢兢循绳墨远声色如仇避货利如汚交游中惰行有宁甘市人笑语惟恐君闻者尝乡居有恶少猎夫?酒无端肆犯君但杜门不与较质明走伏谢仆从或与里人争角即仆从直必扑之卒得人赧服以为能容寒舍五世不分百口同?君综理庶务井井有条正已率人为宗约使守之阃阈严整师巫絶迹妇女虽戚家亦不得轻来往内外帖然无後言擅动者子弟有少过失但端坐不语悔艾至无以自容能改即优色遇之家道肃睦人谓有古遗风焉其他行若周于生辈之急施德不报建社学义仓复乡射礼文舍药疗疫执先民行掖人为善为乡人同口称颂则又不能殚述也吴学宪公严核德行师友举列上等受异赏君最不喜有也後又复有亷访者衆更属君辄作书力辞不居人益称服每议论古今事秩秩有伦序故典不烦考索有问及漫举记忆条对听者愕然壮尤嗜学屡蹶塲屋愈淬愈励虽弱不胜衣每得新刻佳集缘首究尾寝食俱废见者恐其劳力劝止之不听也孔文谷程松溪崔後渠诸公每谓当大用且必在着述之列乃年方四十有奇竟溘焉落莫不获建明於世其亦有命矣夫殁之日远近惊讶不觉坠泪咸谓天夺正人之速师友念其贤不置佥易号曰文肃先生谋梓君手着四礼摘要族谱论草易解诸书行於世又旋有谓当祀乡贤者以吾家不敢当竟未果云先母靳出邑望族为医学训科林泉公之子温恭且惠敬慎寡言处异母兄弟姊妹十余人融融和让衣食听分其下无少介意自归先君恪执勤俭烹饪酒浆必躬亲之虽多从婢不以相代事太祖母大父母以孝称家先姑于归女工多出已手间有不备辄密出所有补足务得欢心以悦父母事先君最顺坐云始坐见辄起敬始终如一先君喜夜读书日虽以主馈疲甚必秉烛祗候了无惰容相敬宾如也雅好节俭锦绣缄之在笥惟节令一着余皆布素珠翠尤不喜治但见寸缣断缕必收贮之备用无敢轻弃也不喜私畜身为贵家冢妇太母以倦勤命摄家务钥键皆在己手一米一钱必禀命始用即母家有所请求亦必请知作大母或先君意与之毫末竟不敢私授盖默契无攸遂之旨云不肖辈生数岁即遣就傅戒玩惰出不逊语尤不许持一钱戏弄惟恐蠧志待义妇婢子甚有恩有过惟作色詈语即为深恚鞭扑自未见加家人无小大皆追念德之尤人所难诸叔公方学步履见即歛避加敬少长遇令节即仆仆跪拜不艰常曰人小分自尊大乌可慢易之人以为大贬抑处之自如盖其天性尔也年三十余先先君十二年卒其细行不能悉举右方陈述特其梗概焉耳兹幸得并沾恩数叨与勑赠之荣义有褒辞惟太史氏代天言吹枯嘘朽敢摭拾一二冒尘名笔倘赐采而辑之章诸纶綍光昭奕世存殁幸甚
翰林院检讨亡弟仲明行述
葛君曦字仲明自六世祖讳士能初家济南郡之德平县生五世祖讳亮五世祖生四世祖讳友才皆隐德於农传至高祖恂正先生讳智以易贡起家官凤阳右卫经历配张生林塘府君讳环举孝行有学不仕配李氏祖讳守礼历官太子少保都察院左都御史赠太子太保諡端肃高曾祖以端肃公贵俱历赠吏部左侍郎户部尚书都察院左都御史高祖妣赠夫人曾祖妣封太夫人端肃公配王封夫人生赠户部陕西司员外郎文肃先生讳引生是为先考配靳赠宜人是为先妣生弟仲明曦行二仲明生而頴异竞爽不羣四岁先姑卢孺人授以诗经章句应口成诵先大父爱之嘉靖乙卯弟年甫十一岁陡遭先妣变入而哭踊尽哀出见大父母即能强顔笑以相慰解是岁大父有南宗伯命奉曾祖母过家不欲南行曾祖母固强之因俱留眷属家居弟固请随大父而南大父怜而抚其首曰尔幼恐不能离若父若祖母弟则径依依牵衣随步趋以往至南京盖八閲月随大父解任归寻就外傅学属文便间能出警拔语吾父口授之古文率两遍辄成诵试令自读时义偶恃其质弗读卒勒之背诵匆匆才得一目即记强半其遗记者辄摹仿章法随口编纂以对吾父尤奇异之十五岁充邑庠弟子员旋补廪饩晔晔有文名每大小试辄居首论尤见赏谓有祖父家风数刻其卷以传同辈歛服佘文宗乐吾又特奬举其德行每以公辅期之曰是不但魁东省娴於文词而已者书坊力索其文刋售江浙则谋於余曰弟甚不欲听之名实久已难副彼至执聘礼来何为哉人纵不诮我矜诩奈何自灾木为彼贾利乎余深然之竟於各会中索其稿以藏俾无覔处岁在丙子举乡试第一名克?祖武会试两科弗第更奋发读书坐卧一室兀兀穷年即同会友非会文日欲频见之无由也癸未成进士改翰林院庶吉士制行谨饬不敢毫干外事人有请托乞代为缓颊他署则每过余蹙额曰弟性苦不办此奈何余义而赞之曰国家作养人才储公辅器尔见良是岂有处子知人家短长燠休乎弟则欣然色喜谓得同然畅饮而退馆课外自勉强问学每谓人过壮年书难记识常於夜分起而翻閲披诵甚至昧爽甫一假寐良亦苦心矣及授官馆职益力搜猎史传考镜今昔大政事私拟区画雅欲尚友古人发为诗文颇为执政公所器重丙戌出使秦藩至藩邸嗣王暨宗室有所馈遗率不敢受至赐文衣名马则辄促藩史具文领回以为郤谢左劵藩邸有旧吾庠弓司训老病且子幼甚苦王藩琐细差弟即力请寛其役且引其子恳校士公为补弟子员郡邑父老有少见先公宦此为方面政事者相率扶杖而来谒曰吾辈世受公家老祖恩某等老且惫无力蒲伏山东以谢公家今幸见公犹见旧藩使恩台清白吏子孙固宜举措种种乃祖风也彼中绅士一时传而叹息无巳时值关中饥经过地方多见饿殍怆然不忍尽出囊金并括剩有廪饩及交际仪随路分济之归而行李索然焉便道归里将复命以吾祖母年高甚难其行知契者劝之曰独不念养志耶移孝为忠固亦孝也会祖母又以缴节大义相责不得已行至十五里外犹然踌蹰欲归盈盈泪下祖饯者頫首强之以酒有不忍仰视者行道为恻举目送之己丑校士礼闱所拔士二十二人皆宇内誉髦俊彦初传播其文突然一词皆称易三房文纯正必端士既接其所荐拔士又咸谓其真可为朝廷得人贺其亦庶几不忝其职欤越岁陪推南司业南畿士有拭目而望其至者弟则亟欲归养祖母俾予一意竣国家大工事注籍几三閲月契厚者业为图章以华其行乃政府竟以人望敦留之不为上请疏庚寅冬余有事周藩役将行弟深以不获同舟为憾送至都门外邑邑绻恋不能别余既差囬两走书谓欲乞身曰弟时时觉衰惫相寻鬓盖斑斑见二毛矣余甚诧异之何物为此不祥语岂谓无几何时初只苦妻孥逓病而卒溘然身即不禄耶嗟嗟伤哉弟天性沉毅多虑豁达耐事举动言笑不苟外虽恂恂镇默中实泾渭了然若奬进後生覆庇善类成人之美则自少有此襟度极不喜与人屑屑较长短居家无论尊卑有拂逆者默然闭阁鼾睡以排之睡熟而出便霁色如初尤恶人无端作间语有强?之者初略似中其说俄即顿悟语人曰几为彼所惑竟不之听又性孝友察於伦理侍先大夫病常旬日不解衣带其处兄长怡怡敬顺终身对晤无狎?戏谑支漫语每谓人而无伦至干犯上何异异类家衆稍有踰礼分乖家教者必劝喻引归之正上下称谓略不欲有所假借必使返守定称循分秩名深得易之闲有家意故余家五世同居大小数百指雍雍肃肃一门为乡邦推重虽大父母家训严整有素其默相之功实不可没云又性好施与作义事邑人士有婚丧不能举者多济之无居食有所予借竟不责其偿宗族亲戚更加之厚若为会友陈大义寓金代买宅舍若为贫疾贡士鲁行可佐之资斧获选金乡司训又先之於所往而揄扬之若为稗官靳绍元宦游失意免其旧称贷以周济其衰老若令白守道领积饩倡义起创真武阁若再捐金修学宫各补县学风水缺若为王分教名震者棺歛若为岁灾流疫民病头瘟构方合药令医生李鸣金等分投疗治境内所得苏活甚衆又与人处好饮人以和忘人小过有慢之者多方容之邑有愚痴富室于某常恣意有所毁侮人为不平以告则笑曰古大臣尚有面容士讪者此何足较竟置之不问其在仕途亦颇能让贤周急与物无忤衙门前辈皆以为可敬同侪皆以为可友若同馆王少邝借百金怜其旅殁母老径以金夀其母不取又且为营後事若为同年邓梅源卒於潞河差家人为之周旋代卖所携长物以资其旋家费若为乡塲座主宪副麻庆川公病淹都寺中数月旦夕延医调治视药饵水浆历久不倦竟候其痊可补官去乃已皆可徵之事云制行存心乃尔而客而卒死乃尔睠兹苍苍可从而问诘哉仲明之妻任氏为前刑部右侍郎平原士凭可依女封孺人生子一如凤时甫十岁女二长适河南布政使司右参议临邑李公名汝相子庠生若虚次适邑举人党公名天爵子庠生庠距生嘉靖乙巳七月十五日殁於万历壬辰九月三十日得年仅四十有八岁卜将某年某月某日葬於先赠公陇右为穆穴惜也子少於素行谊茫未之知余故忍痛概其生平大节如此仰惟名公大笔雄海内矧与弟素称知已敢乞慨然采择其右并摭拾同院中可録事而余山居有不及知者次为行状将据以请之当代钜公以志其墓以图不朽云昕北向不胜哀恳谨状
集玉山房稿卷五

[book_title]卷六
钦定四库全书
集玉山房稿卷六
明　葛昕　撰
记
葛氏续宗谱碑记
葛氏族自初来德平之始祖八传而至於昕先大夫既作合族通谱先少保公已括叙之镌於祖壠之碑阴矣繄吾父先吾祖十二年即世仰荷封显佑伯威灵锡有斯地而龟筮示祥士庶协吉遂从禇徐二堪舆氏竟营为一兆而安之万历戊寅春吾祖少保公薨朝廷悯念耆旧勋德特差中书张公世科同藩司长方公攸绩勑建寿域於香里鬲津河之阳於是葛氏宗子山原并鈎盘阳今谕葬尚书公茔有三幽宅焉乡狃山俗不惟於阳居安土重迁其有立茔分厝者相视甚於异爨盖未覩江南大贤有夫妇且不同穴者耳夫人生有天经地义其天伦天性之亲奚以身之居处同否误以为有亲疎而胶柱俗见然则比屋及同室而处者可谓盛族之祖孙昆弟异宅而居骨月休戚之谊当有间耶愚愿後之子孙第求卓然自立无忝尔列祖异时任便附於何山即自能亢宗振家种德遇仙另获种玉眠牛地其一脉由来天伦情意何故蒸蒸出藩篱阡陌外哉夫习俗移人贤者不免兹弗有说以破其惑联其心诚恐世远年湮亦或有染於闚观之见也者则何以究其失也吾祖赠太保端肃公实开我家上光宗祧以佑启我後人今虽膺大葬於城东敢敬请冠斯新表之碑以明有宗下详宗枝子孙即传至九服外一一惟逓世接书石满乃许另寻贞石谱之期传至无穷其各枝应自起为小宗者将来子孙繁盛此石难容不妨请伊嫡长高曾祖为冠另立碣以纪之於此表自相照应按图一稽即百世可知矣呜呼此世表直上下视之可以充蔼然孝慈之心横次第视之可以起油然友于之念不但可遹观九族之伦序尔也凡吾後人将欲敦伦广爱以光大宗族者其尚三复乎斯文
铭
酒器铭【有序】
夫自酒泉出於地而星应於天越惟上古污尊抔饮黍稷斯馨矣爰是享帝事亲养贤颐老畴有外於此哉故崇伯虽恶旨酒而不能废饮穆生即不善饮乃亦以醴为去就迨腾之周诗曰既饮旨酒永锡难老曰宜言饮酒与子偕老曰尔酒既旨兄弟匪他厌厌夜饮不醉无归曰我有旨酒嘉宾式燕以敖是其为用广已又曰瑟彼玉瓒黄流在中酌彼康爵以奏尔时顾弗重夫器欤然书严酒诰礼尚拜将传戒弗淫易曰需於酒食贞吉而诗亦云酾酒有衍至以武公纯懿而悔过饮戒曰暇饮此醑初筵抑抑是曰既醉不知其秩侧弁之俄屡舞傞傞是谓伐德不醉反耻可不畏哉夫孔子惟酒无量不及乱固自吾徒法程何降而有酗诞於肆楼沉湎於瓮侧岂未绎康爵之戒欤无宁陶令日醉徐尽此杯中物太白斗酒百篇可尚友焉耳吾畜有酒器若干或取以释倦懑或取以延亲友材质精粗不一率皆能畅怀纡思排虑合欢盖不计其天成人为同一舒泰气象而中廓然有容者也谬尝比之幸得良友豪朋岁时为寿又每以盛满为规若弗自凝贵使人得而侮之
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:30:16-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷一,卷二,卷三,卷四,卷五,卷六,卷七,卷八,卷一,卷二,卷三,卷四,附録,竹涧集全文在线阅读,竹涧集全文在线下载,大玄古籍书库">
<meta name="description" content="明代诗文别集。潘希曾(字仲鲁)著。此集是潘希曾的儿子潘徽请求黄省曾于嘉靖二十年(1541)校刻而成。有《竹涧文集》8卷,其中诗4卷,杂文4卷,又《竹涧奏议》4卷,共计12卷。另有附录1卷,墓志、小传之类。集前有东郡苏祐、江阴张衮序。今存此刻本。《四库全书》也以此刻本为底本收录,并在《提要》中说:“核其卷数,与《千顷堂书目》所载相符,盖犹旧本也。”程文德曾撰潘希曾传说:“公仪状秀伟,言辞辨正。平生读书,精思力究,发为文章,隽腴古雅,诗尤清婉,卓然名家。”其诗文评价显然过誉。今观其集,四库馆臣所言较为允当:“">
<title>竹涧集_潘希曾_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">竹涧集</span> <br/>
          作者： <span class="inputVal" id="bkauthor">潘希曾</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]104845</span> <br/>
          说明： <span class="inputVal" id="bkdec">明代诗文别集。潘希曾(字仲鲁)著。此集是潘希曾的儿子潘徽请求黄省曾于嘉靖二十年(1541)校刻而成。有《竹涧文集》8卷,其中诗4卷,杂文4卷,又《竹涧奏议》4卷,共计12卷。另有附录1卷,墓志、小传之类。集前有东郡苏祐、江阴张衮序。今存此刻本。《四库全书》也以此刻本为底本收录,并在《提要》中说:“核其卷数,与《千顷堂书目》所载相符,盖犹旧本也。”程文德曾撰潘希曾传说:“公仪状秀伟,言辞辨正。平生读书,精思力究,发为文章,隽腴古雅,诗尤清婉,卓然名家。”其诗文评价显然过誉。今观其集,四库馆臣所言较为允当:“集中章奏,语皆剀切真挚,不为粉饰而深中事理,不愧其名。其平时虽不以文章著,而直抒胸臆,沛然有余,亦其刚正之气有不可掩遏者欤。又希曾治河,绩最著,小传称其别有治河录,今已不传。然集中条议修筑诸疏,措置规模,犹见一二,是尤切于实用之文,足以资后来考证者矣。”(《四库全书总目》卷171)可见其文文学价值不高。其诗有些情韵,但也很难说是“卓然名家”。</span> <br/>
          封面： <span class="inputVal" id="bkimg">Z_19221.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]竹涧集
[book_author]潘希曾
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗文集,完结
[book_length]104845
[book_dec]明代诗文别集。潘希曾(字仲鲁)著。此集是潘希曾的儿子潘徽请求黄省曾于嘉靖二十年(1541)校刻而成。有《竹涧文集》8卷,其中诗4卷,杂文4卷,又《竹涧奏议》4卷,共计12卷。另有附录1卷,墓志、小传之类。集前有东郡苏祐、江阴张衮序。今存此刻本。《四库全书》也以此刻本为底本收录,并在《提要》中说:“核其卷数,与《千顷堂书目》所载相符,盖犹旧本也。”程文德曾撰潘希曾传说:“公仪状秀伟,言辞辨正。平生读书,精思力究,发为文章,隽腴古雅,诗尤清婉,卓然名家。”其诗文评价显然过誉。今观其集,四库馆臣所言较为允当:“集中章奏,语皆剀切真挚,不为粉饰而深中事理,不愧其名。其平时虽不以文章著,而直抒胸臆,沛然有余,亦其刚正之气有不可掩遏者欤。又希曾治河,绩最著,小传称其别有治河录,今已不传。然集中条议修筑诸疏,措置规模,犹见一二,是尤切于实用之文,足以资后来考证者矣。”(《四库全书总目》卷171)可见其文文学价值不高。其诗有些情韵,但也很难说是“卓然名家”。
[book_img]Z_19221.jpg


[book_chapter]竹涧集

[book_title]提要
钦定四库全书　　　　　集部六
竹涧集　　　　　　　　别集类五【明】
提要
【臣】等谨案竹涧集八卷竹涧奏议四卷明潘希曾撰希曾字仲鲁金华人弘治壬戌进士官至兵部左侍郎卒赠尚书其文集首载诗四卷次文四卷次奏议四卷末附録墓志小传等篇希曾官兵科给事中时奏夺太监汪直义男官爵复因灾异陈八事皆直指近幸及奉使湖贵二省计处边储又以不赂刘瑾矫旨下狱拷掠除名瑾诛起官复抗疏争太素殿天鵞房诸役今观前後所上章奏语皆剀切真摰不为粉饰而深中事理平生虽不以诗文得名而气体浩瀚沛然有余亦复具有矩矱非浅中饰貌者可比希曾治河绩最着传称别有治河録今巳不传而集中修筑沛单长堤诸疏其措置规模犹见一二是固可与明史河渠志互相参考也黄虞稷千顷堂书目载希曾集其目与此本悉合乃嘉靖末长洲黄省曾所校刋云乾隆四十四年九月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷一
钦定四库全书
竹涧集卷一
明　潘希曾　撰
古今诗一百十六首
池上即事
避石斜开径临池小作堂竹隂随杖履荷气袭衣裳迥觉红尘隔寜知白日忙一觞还一咏此乐讵能忘
送刘掌教中和山西校文
月窟秋香近山程暑雨踈诸生瞻使节内府待贤书鍳出骊黄外心传衣鉢余晋阳称自古多士近何如
病中偶述
闭户东风又一春竹隂庭院静无尘花枝开好能撩我燕子来频不避人与酒絶交偏寂寞作诗为计有吟呻病余筋力难为礼拄杖人前自亦嗔
早春闻鸟
庭树朝来好鸟鸣似闻相唤不知名神机妙处应须玩昨夜春雷送一声
喜雨
亢阳当午天欲赤霹雳堕地坤隅坼楼头飒然风雨来席卷万瓦飞黄埃初如丝纷忽如注河翻海立蛟龙怒一洗燀热清八极顿令枯槁回顔色东园青可菹南亩足我糈虫鸟相和鸣花竹秀以舒吁嗟物我将无同炎凉燥湿苦乐之感相流通向来困惫一时起渴心灌溉生欢喜乃知茫茫大造非小儿隂阳推夺故应尔雨余更爱暮天碧月华满院凉於水
题仲兄书斋
先生志在当世者藏修暂结青山社芳园半亩屋数椽月户风檐共潇洒闭门却扫门更深抱膝时作南阳吟缃帙堆窗自披覧古琴挂壁谁知音爱花不与花争地红白盈堦鬬明媚拂天修竹起秋声卷露芭蕉滴晴翠坐我终日忘我疲况是兄弟相怡怡清谈小笑恣幽赏不数对牀风雨时笑谈未了林月出欲去还留兴逾逸及此清光夜未央题诗素壁传他日
樗林散人为严处士赋
散木岂无用散人何可覊树来广莫野看到逍遥时朝市甘抛弃烟霞足护持高风千载上谁嗣考盘诗
甲子除夜
岁除那可守聊坐小堂寒椒酒春先到梅花兴未阑三旬明忽满几刻夜将残泰运囘天地清愁谩自寛
游虎丘寺
红尘久碍登山屐緑水今来载酒船塔顶风凄催客饮佛前灯暗照僧禅烟霞满目聊延伫名姓逢人莫浪传寺石不须重试劔倚天千尺在吟边
晓舟漫兴
溽暑逾三伏新凉生五更卧便衾布薄起觉?纱轻树拥孤村秀霞横极浦明官舟两月路今日渴心清
访王主政秉衡不值仍小候
下马欵门门正关主人辰出酉未还三年见我儿童喜一鸟啼春院落闲竹所径来元不俗剡溪乘兴未容悭斜阳满地看辉尽更待花稍月一弯
送董内翰文玉归娶
乡闱识我同升日翰苑逢君及第时青镜朱顔年独妙蟾宫仙侣喜相期班衣着锦光生国玉树临风润照楣此去西湖梅正发好凭征客寄南枝
湘东曾生随兄山海关俄归省亲赠此
关海连宵雨湘江万里云离情与归思春絮正纷纷
经筵侍班
便殿春和辟讲筵叨陪法从五云边迎风缥缈炉烟细映日徘徊宝扇圆鷄舌含香承旨近雉膏推食荷恩偏缉熙圣学微臣愿供奉朝朝力未愆
小斋遣兴
窗畔然香枕畔书小斋无事日长初冥心似欲迷庄蝶刮目犹堪校鲁鱼役役浮生聊自遣悠悠终古竟何如重门在告经旬闭一任傍人笑索居
送鲁内翰振之使安南
妙选出瀛洲乾坤此胜游节辞金殿晓诏下珥江秋日月开王政文章炳帝猷过门江汉路戏彩一停舟
赋秋海棠次马中舍文明韵
自是东风第一流不随桃李弄春柔驻顔谁与传丹诀倾国天留艶素秋清极傅霜肌不粟睡来侵月影还幽沉香亭畔如曾见莫道杨妃得与俦
送陈经府廷盛之河间
少年文采动时髦老去功名信所遭千里不须嗟骥枥一官聊复试牛刀行经易水秋风冷吟对瀛台海月高两地相望俱是客缅思乡社共松醪
丁卯春苦雪次陶掌科世和韵
顽隂春不退急雪日争飞竟夕明通牖乘风暗入帏不成宜麦瑞空假却蝗威漫拥袁安户偏沾东郭衣燮调吾道拙斟唱此心违挟纩何当喜重裘幸免讥耽诗应益瘦多病故难肥拟订梅花约山隂访钓矶
书怀次李内翰宗易韵
两月东风冻未除手皴非乏豹为祛江乡旧社思浮蚁宾馆流年愧食鱼梦逐卢生成底事方抄陆氏有新书瀛洲仙侣劳相念几度诗来伏枕余
岸柳二首
岸柳緑丝丝春风不断吹昨来谁此别留得折残枝湖上緑烟丝迎风不自持别离无意管解鬬好腰肢安山闸与薛掌科子纯陈侍御廷禄酌柳下
柳岸追凉偶共来一罇分坐緑隂隈歌声欲彻云中去望眼真从天际回客路光隂三日阻诗家花鸟二公裁安山此集成佳会莫讶河枯闸未开
南旺夜酌呈薛掌科
月色波光满画船一罇相对且留连与君万里归来日却忆今宵作去年
夜抵沛县怀沽头章水部以道
孤舟尽日柳边撑尚隔烟波十里程篷底一灯听雨落枕边三鼓盼天明笑谈可待还当别身世无凭忽自惊欲假诗筒报消息曲江幽梦恐先成
晓发清河
破晓发孤艇春和风不惊推篷烟树湿荡浆浪花明野色入淮迥河流带济清江湖万里去独抱古人情
京口即事
行尽东风爱日长京江风日似钱塘望知酒斾心先醉吟对花枝句亦香浪里金山妨短屐云边铁瓮倚危樯长安到此三千里更拟扬舲过楚湘
过玉山书怀
一别长安路五千几囘云里望青天山从絶顶朝驱马水向高源夜放船蒲艾渐香临午日风霜饱历任流年本来带得烟霞疾歌入沧浪意惘然
湖上叟
夕阳湖上叟短褐意悠哉放犊看儿戏打鱼携妇来茅檐和土覆竹牖傍云开万里怀乡客行歌首重回
南昌道中
客子去何适鸠声断复啼隂晴五月半天地大江西水远湘流合山重岭峤迷向来弧矢意不敢惮航梯
客夜独酌
为客有长夜出门无故人多情千里月送此一杯春大梦难醒世虚舟不定身颓然倚篷底犹自忆垂纶
夏夜
夏夜苦暄浊散步青山冈顾瞻閴无人明月流清光系舟杨柳根移牀松桂傍默默坐复起仰天夜未央咄此万里身顾影徒彷徨水蛙聒靡厌草虫鸣暗伤蛙虫讵足恠蛇虺未可量银河淡欲没露下凉沾裳且复归我舟濯足临沧浪
题袁州分司壁
槐隂栢影几屏间倒映池盆石假山深院无尘人罕到苍苔有迹鸟初还薰风幸解吾民愠客子聊乘此日闲向晩诗成谁和者粉墙题处墨斑斑
萍乡马上
山衘斜日澹余晖匹马迢遥历翠微雨过不知三伏在风来那得一尘飞舂残水碓香粳熟灌足溪田老芋肥物色满前吟未己又逢横笛牧童归
泊湘东
残暑侵陵困未苏短篷闲倚欲长吁不闻更漏怜村僻渐转星河见夜徂万里潇湘梧叶落百年天地野航孤思蓴賸有秋风兴未卜归途是坦途【时虞逆瑾见害】
湘潭庆霞寺
野寺扪萝入荒凉岁月深偶寻逃暑处一洗入禅心共坐僧闲语眠听鸟细吟出门仍理棹落日半川隂
长沙秋日
六月长沙早见秋凉风吹雨暮??不忧卑湿能为患稍喜炎蒸欲解雠贾傅庙荒侵薜荔屈原沙冷叫鈎輈南来未觉江湖远对此令人动别愁
长沙分司竹桂橘三植皆南州高品感而有作
三首
两竿苍玉何年植潇洒当轩伴寂寥终日看来吟不足有时倚处醉微销影垂月下湘君佩声咽风前秦女箫彷佛故园池上见不知身在五湖遥
摇落方同楚客伤峥嵘一树好秋光谁从月窟移仙种独把天香殿衆芳玉露濯枝丛浅碧金丹点蕊破轻黄广寒记得曾攀折屈指于今己十霜
青青江橘映秋堂浥露含风亦自香行处寻常供独玩霜前三百莫轻尝风流雅称离骚颂品味珍收本草方寄语湘灵须爱謢待充包贡入明光
山行柬刘侍御克温
两日山行罢咏诗不知诗句賸相随晓鸿摩月悲鸣处秋叶吟风欲堕时万里羊肠谙客况百年犬齿敢吾私联镳幸有刘公干倡和时时妙色丝
龙阳道中
山城百里道多半在迢嶤岫湿含云气崖香长药苗野田荒作路古木仆为桥日暮西风急吟蝉抱叶飘
早行
早行乘月晩乘风残暑无烦苦若翁万里边关羸马底一秋光景乱蝉中长安北望云何极衡岳南来鴈不通独有寸心堪百链乾坤随处是帡幪
澧州次李佥宪士修韵二首
下马西风鬂有沙偶同尊酒话通家春风二十一回梦几见锦官城外花【李蜀人予幼随宦其地】
每嗟云树隔江天目断西山旧雪巅忽漫相逢又成别秋灯挑尽雨连绵
登澧州喜晴柬刘侍御
十日秋隂乍放晴又随騘马出孤城林霏滴翠时沾湿花气浮香远送迎輭陌正宜联辔语好山都作覔诗行村田处处逢收秫不用衘盃意己倾
石门道中
烟雾冥蒙匝四山紫骝驮我画图间不妨终岁长为客才到吟诗便属闲沉海鱼书无梦想穿云鸟道有跻攀折冲久佩宣尼训敢讶行边渐入蛮
石门县
路尽石为门门中緑树村山峦当城郭风俗自乾坤水接桃源派人通洞獠言晩厨供石鲫为倒菊花樽
慈利县【古崇山地】
百里慈阳地巉岩半不毛天垂南裔尽山揷北辰高种粟惟便火耕崖秪惯刀驩兜墓犹在掩鼻过秋蒿
九谿道中二首
秋思正凄迷千山入九谿路危频下马午过不闻鸡秃树疑人立荒禽作恠啼孤烟生远垒隐隐动昏鼙
又
青云万叠山山下水潺潺诘屈路难出崔嵬星可攀劳哉千里骥入此九谿蛮坦坦中原地长驱何日还
茅花岭
羣山絶顶茅花岭俯瞰蛮谿势转严下马几经难冒险排云直上最高尖茫茫白眼空人世霭霭青天作?檐安得画归摩诘句满囊携去未伤廉
野牛关
穷关过野牛举目使人愁挂树猿通臂伤人蛇两头青天一线影翠壁四时秋决决寒泉洞遥通江汉流
宿九谿安福所
青山官舍雨踈踈扫地焚香客到初秋意萧条一年暮土风荒陋九夷居扶持病骨多将药爱惜清宵祗读书忽忆故园兄弟乐不知茰菊近何如
大庸山中大雾
霏微山雾不成雨蔽翳朝阳如许隂初似半空横一练恠来俄顷失千林逢人莫辨惟闻语饮酒虽多岂易禁身在瘴乡须自遣未能开口祗沉吟
永定乘小艇东下
小艇下狂澜征途暂解鞍清秋一夜雨乱石百重滩山向船头合天如井底观寒猿自啼伴羇思苦相干
登荆州城
城头突兀仲宣楼城下长江日夜流吴蜀东西如指掌关河百二此襟喉从来用武英雄地不尽悲歌客子秋独倚危栏还罢去龙山风日晩悠悠
熙春书屋为长垣王赋【书屋在罗含熙春园】
江汉千年地风流一代豪身居王者贵心慕古人高画栋充蝌蚪琼窗秃兎毫真知为善乐不厌读书劳种药生朱草栽花吐碧桃春风动和煦秋意破萧骚往事难同调兹园固有遭倚阑时啸咏与客共游翺圣瑞歌麟趾词华覩凤毛作诗传盛事安得思如陶
幽兰
幽兰在空谷值此秋气悲风霜不知惜萧艾争相欺空然藴国香芜没弗见知所性良独静默默含贞姿客从远方来尘眼惊见之欲佩不忍纫三臭徒嗟咨
百里荒【在夷陵西】
荒山百里程险恶不堪行向使梦曾到应令?亦惊有蹊皆虎迹无树不猿声草与人肩并云随马足生千寻排壁暗一点远空明不雨泥常泞多年木自倾履危时侧足望远独含情安得吴刚斧崎岖豁尔平
山行即事
山深少行迹猿鹤自为羣老树封苍藓长藤挂白云人烟寒不起日色午难分跋涉虽艰苦翛然远世纷
巴夷
巴夷依洞险茶漆足营生不解通名字粗知听使令狼心终叵测鸟语自相惊未暇图王会编诗记远行
入施州杂咏六首
匹马空山日易移裹粮篝火傍崖炊谁言野食无供帐鸟作笙箫树作帷
好峯如削透林端面面生云翠作团安得池盆寛十亩贮来庭院倚栏干
如烟如雾暗空林湿不沾衣冷沁襟忽见斜阳一回望始知身下白云岑
山头日出山腰雨不到山头不见晴上下青山一千里隂晴见惯未须惊
一派清泠数曲来青蒲白石浅澜洄风光不落流觞手捧得芙蓉露几杯
李白风流在夜郎涪翁继至有辉光皇华忝我来今日漫把新诗和宋唐
晓发大田
晓色满征衣行人在翠微不缘幽径引真被乱山围露重林稍滴云轻水面飞天涯知近远但望夜郎归
施州通天洞
洞门闲倚白云开洞里残碑半緑苔奇絶自然超识界渺茫何处有蓬莱窍通天表窥何极泉去人间挽不回万里停骖一回醉试题青壁记曾来
晨霜
晨霜忽被野万木含冻姿晖晖日初映策策风长吹昨来三日雾消散今何之虽云历瘴乡不复疑斯时玄冥主冬令青女出以期百物庶有遂吾亦慰吾私隂阳异所用天心贵推移氷霜结春夏适足为疠疵至理谅斯在天人岂殊岐
巫峡
下峡初惊灔澦过压船巫岫郁嵯峨荒唐事往余云雨欵乃声高出漩涡三蜀规模诸葛在百年感慨杜陵多酒醒日暮长安远愁听渔翁作楚歌
泊夷陵
岸头烟色暗寒芜东下夷陵水似铺出峡江声城畔急傍岩渔火雨中孤秦灰未冷还兴楚汉鼎难安可恨吴惆怅千年如昨日夜深闲坐揽吟须
闻戚世英发解
桂花消息月中传远客初闻喜欲顚鸣世文章真不忝横秋鵰鹗任高骞朱陈况是曾同学韦杜从来不乏贤昨夜金门早朝梦分明联佩五云边
过熊罴岭
衡阳又过熊罴岭冀北谁传鸿鴈书廊庙关心趋走地年华回首别离初梅横野市春寒浅竹映沙村夕照虚十里浯溪天渐暝磨崖碑畔暂踌躇
永州道中
南岳南来五岭连黄茅望断瘴云边未知游子归何日又见梅花送一年行路雨晴多负笠居人冬晩不衣绵异蛇见说无人捕官政于今可胜前
次韵陈宪副归田
人间宦海几桑田稳泛沧浪旧钓船冠挂神羊余正直身将仙鹤去联翩季鹰感慨秋来早元亮归休醉欲眠最是闲中多日月相逢不敢问流年
赠陈千户致仕
少年投笔伟功成顿悟邯郸梦里荣何似伏波夸矍铄却教薏苡误平生
武冈道中
山翠重重踏不开马疲慵着短鞭催侵寻卒岁诗全少邂逅逢梅首重回边徼未妨持节去笑谈曾拟折冲来每怀宦牒无优暇惭负芸窗旧卷堆
腊月二十五日立春途中作
涉世艰关懒着鞭催人节物苦推迁冬归不待一年尽春到仍争五日先彩仗土牛何处击青丝纎手若为传隂崖穷谷还生意惟愿东风揽化权
靖州守岁
今岁今宵更几何梅花爆竹两蹉跎百千万事与时去三十二年从此过公馆无人灯烬落边城达曙鼓声多纷纷怕逐春来梦细瀹香茶遣睡魔
戊辰元日靖州作
旅食南陲忽自惊光隂抛掷又新正五更初下瞻天拜三殿还思导驾行箫鼔人家春似海桃符门户日初晴天时人事应同泰蹇拙何因答圣明
春日马上口占
轻隂阁雨不成晴寒暖相持意未平马上逢春难把玩花边着眼自分明争教归去能如鴈不觉蹉跎到听莺愧尔野人生计好缓鞭黄犊傍门耕
偏桥
匹马偏桥路悠悠向夕曛水清窥底石山密踏层云险地苗居半封疆楚已分数声花畔鸟犹似故园闻
镇远道中
春愁无处避啼?风雨冥冥极漏天石齿啮人行不得马蹄施铁踏将穿遗苗出没谿山险戌卒艰虞堡寨连谁是于今赵充国可同樽俎说安边
辰溪与刘侍御夜酌
万里辰溪夕春杯且共挥蕨拳初摘嫰木耳旋烹肥月射丹沙窟风回白石矶如何不取醉明日杏花飞
竹里
竹里桃花间杏花青山深处野人家名场利路都无梦闲与东风领物华
渔父
漠漠春江细雨来江头渔父唱歌回青林穿去无踪迹生怕逢人肉眼猜
益阳罗大参追饯留诗为别
马蹄芳草不生尘十里桥亭一笑亲稍稍落花春欲老悠悠浮世事还新樽前有酒仍高兴林下如公羡吉人日暮野舧归渡稳小孙扶上杖藜身
湘东即事
湘江春雨不曾晴江上农人作队耕羸马萧萧何事者却来听尽鹧鸪声
湖上漫兴
水际光风动林间积雨收湖平天共渺洲浅树全浮世态妨青眼春愁妬黑头偶然佳景会不恨未归舟
诏狱听李献吉言梦
听子清秋梦醒予久病怀逍遥何日是恍忽有天开背壁灯明灭巡檐柝往来浮生元可笑此际不须猜
诏狱闻蝉
积雨圜扉昼不明忽惊蝉响閙新晴无求似汝已难及多事为谁鸣不平风露一枝何处好乾坤余暑几时清故园心事秋来剧空愧浮名累此生
诏狱次韵李献吉覩云生写怀
澹澹长空云昼生白衣苍狗忽纵横当窻伏枕不成睡仰古俯今何限情严濑几时吾浪迹华山有地子逃名潞河秋水蓝於画会约仙舟早晩行
诏狱和李献吉题扇
山青不改色水流不改声吁嗟寂寞乡有此悠远情蚊蚋万起灭今古同薨薨何如林居子超然了平生
述怀五首
圣主寛恩放谏官路岐从此向平安迂踈自合山林老犬马从知补报难千古有怀成孟浪一家堪庆是团栾北窻高卧吾生足懒问人间日几竿
遭逢何以效?埃直道终然与祸媒万死形骸非我有再生日月是天开山中事业还书卷掌上经纶付酒杯身在水云心在国尚随渔钓咏康哉
秋雨不断天冥冥逐臣卧病几时醒空惭去燕犹知社浪说刳龟为有灵生白久虚庄叟室草玄何意子云亭双溪风月平生地凖拟相逢眼更青
万古相寻一梦间掉头林下了无关情怀旧雨同今雨踪迹南山又北山簪绂已投谁束缚芰荷初制更寛闲赤松丹井依然在欲覔仙人问九还
久叹踈慵与世违扁舟今日是东归烟霞合我私花柳天地从人公是非万事何心当象局一尘无路到渔矶山中故有藏修地前辈风流敢庶几
云津书院为刘掌教中和赋
大江西汇古龙洲洲上云津何处求抱膝几人曾偃蹇遗书万卷足风流邦家霖雨寻常事嘉定文章三百秋【宋嘉定间进士曾历作记】珍重云礽肯堂构藜光夜夜烛天浮
舟行
野旷晩风徐孤帆信所如贾生流涕後屈子卜居初天地身差健诗书计未踈萧然岁将暮松竹忆吾庐
河西阻风
河西一望时叠浪白差差野艇因风阻孤臣去国迟贫怜书卷在病想药方奇兀坐篷窻月萧条芦鴈移
舟中戏述
高枕懒推篷晖晖隙日红未分天早晏那辨岸西东风浪何为者乾坤阿堵中渔歌催我起擘蟹送郫筒
晩泊
长河冻鳞起断岸晩舟维静爱鸦栖定闲嗔月上迟固穷终省事多病始知医短笛谁家子多情过我吹
枕上作
忽忽梦初觉沉沉夜未央孤砧晴捣月残角冷吹霜酒醒相如渴诗成杜甫狂帝城惊渐远所喜近江乡
日暮
日暮北风狂卷沙乾坤落落泛吾槎犹余习气倾湖海未觉头颅逼岁华肠到九回空自断肱虽三折不须嗟一箪粗粝终朝饱賸有青门百亩瓜
归途得家兄书
千里书来日三江岁晏时开缄知别恨渴见数归期不尽原鴒意虚烦塞马疑水云耕钓处从此得追随
扬子江晩眺
问津到扬子眼界亦奇哉海月潮推上江天浪拍开山浮两螺髻舟泛一虾杯十载频南北闲吟有此回
归意
云冷日光薄冬残归意忙过江随钓艇见竹认山房鴈足书曾寄羊肠险亦尝未须楼独倚随遇是行藏
即事
木落青山冷江空白日斜孤舟方去国万里更携家宿火时温酒敲氷自煮茶夏畦吾久病小笑索梅花
毘陵道中
泽国风光别残冬天气柔水平鸣桨滑山近卷帘幽得句呼儿写开尊与妇酬青林挂红日留我一停舟
江上漫兴
江上寒梅香己浮梅边苍竹意仍幽独将书画米家物来泛湖天范蠡舟半世风波浑昨梦明时出处岂私忧故园兄弟新醅熟拟及春盘共劝酬
奉寄戚宪副先生
八十将登鬂未华近来强健更堪夸春游不拄鸠头杖夜坐犹烹蟹眼茶林下相从知有日客边闻说喜无涯郎君巳解传簪笏看到曾玄事不賖
戊辰冬至丹阳作
乾坤佳节客中临感慨虽多喜亦深晓日己回南至景冻云应散朔方隂五湖风月一杯酒双阙烟霄万里心添线光隂长几许漫教闲里课清吟
至後一日枕上作
冬至初交夜正长短篷岑寂此何乡不眠苦被诗魔搅多病翻嫌酒思狂独犬寥寥村隔水惊鸿渺渺月如霜经年不作趋朝梦拥被犹怜马上忙
竹涧集卷一

[book_title]卷二
钦定四库全书
竹涧集卷二
明　潘希曾　撰
古今诗一百十六首
次韵寄项司训聘之
故人过我竹间庐襟抱重开十载余亲老共荣毛义檄官清仍载邺侯书潇湘景好何妨远邹鲁风回定不虚去矣一氊堪卧起等闲尘土莫驱车
送万太守季崇致仕
秋色南来鴈影随使君归兴浩难追离情且尽当筵酒世事徐看罢局棊召伯甘棠终恋恋窦家仙桂更奇奇清风千古西江水濯取长缨趣自知
同年章道充过访奉赠
深山何意故人来石径苔荒扫不开正忆看花曾竝辔休辞对菊且衔杯江湖未有忘忧地廊庙惟应济世才一笑出门仍远别暮云翘首重徘徊
涤斋为陈掌教赋
千年心学托盘铭醉梦纷纷独唤醒直与圣贤相启沃了无尘土翳虚灵河滨洗耳风斯下泽畔弹冠事不经犹愧烦襟消未尽愿因一涤试清泠
春日即事
林下光隂味转长春来物我两相忘烟波戏藻鱼知暖花径衔泥燕窃香白日一壶陶令醉青山双屐阮孚狂荷锄隣叟归来晩见说农桑事渐忙
杖藜
梦破余酲在杖藜临晓风关心春圃緑扫迹市尘红听鸟胜丝竹栽花亦事功未须论管乐祗合卧隆中
抱拙
抱拙从人笑投闲得自由学仙时叩齿延客误科头竹院藜牀晩芸窻茗椀秋济时无上策聊共麴生谋
山窻
日色满花枝山窻睡起迟发经秋易脱身未老先衰可是陶潜醉惟应鲍叔知闲中亦多事客至与围棋
送郭大参于汉致仕
江上秋风作晓寒扁舟款乃下重滩一千里外蓴鲈兴三十年来岳牧官去国尚嫌名太洁到家应喜梦初安论文未卜重逢日极目浮云正渺漫
送赵太守叔鸣入觐
倾盖无何又别筵行尘望断似登仙九重日月三阳近万里朝宗五马先有喜天顔瞻咫尺无聊民瘼赖旬宣江湖放浪仍迂拙击壤遥陪祝万年
山中六言二首
山日欲落未落梅花一枝两枝怅望幽人不见碧溪流去多时
败叶漫山不扫孤云在岫方闲采药仙人何处黄昏独鹤飞还
次韵温内翰民怀夜坐见寄
静院隔尘境微凉生暮天写怀诗俊逸投我意勤拳鹤梦风惊觉花神月与传想应箕踞处清极不成眠
再次前韵荅温内翰
相逢话相别三载卧江天水果珍菱角山殽饱蕨拳字从携酒问诗懒向人传长乐钟初听终宵欠稳眠
送陈生益之
京国相逢地秋风话别天携书富蝌蚪仗劒宝龙泉名久贤关着身初故里还惭吾一日长望子九霄骞海岱增奇气风云入壮年此行休草草得处胜师傅
陈节妇挽词【同年应元忠母】
芳名留死後苦节在生前不负共姜誓仍齐孟母贤人怜同穴计天与未亡年旌诏殷勤意纲常万古传
送锺太守邦臣之广州
十年粉署足清誉作郡初分海上墟风土最便乡国近循良端使汉廷书荔支日暖熊车稳椰子风清燕寝虚庾岭梅花春更早一枝消息定何如
送张都宪总制陕西
出入三朝位望崇又歌文武发元戎西师共仰韩招讨回纥遥惊郭令公祖饯衣冠明晓日先驱旗纛起秋风九重宵旰苍生意应赖全收不杀功
寒夜不寐
朔风无赖搅清眠败壁残灯共客边雪色在窻天易曙更声到枕夜如年重依凤阙惭尸位乍别鲈乡忆钓船幽梦不成魂欲断无凭身世转茫然
喜仲实兄转龙溪教谕
十年江海广文寒忽报龙溪漫转官绦帐已专新讲席青毡不改旧吟坛梦回好句凭谁寄别久幽怀稍自寛却幸星槎假良便一尊非晩话团圞【时予奉使将取道龙溪故先及之】
送潘佥宪玉卿之山东
峨冠着豸带生花揽辔都门意气賖十载琼林曾共宴两州乔木本同家官联乌府名方重路出牛山景更嘉见说潢池多窃弄洗尘甘雨喜随车
次韵简赵李二内翰
三年不入未央宫侍从谁期此日同仙岛往还无弱水鹏程搏击有刚风子昂笔阵千人废太白骚坛一世雄闲扫药栏须枉顾酒钱三百挂青铜
同馆会分韵
相见释褐初交情何欢洽论文玉堂夜联镳试春祫参商十载来余韵不可押人生本无期世路多险狭讵意今日会盘羞间蔬甲秋菊馥当筵把玩笑相狎努力及良辰斗酒同一呷花枝枯复荣头白堪再揷
良会今何夕秋风洒客衣翻疑别是梦不觉醉忘归露下黄花瘦樽前紫蟹肥高歌无别调列炬有余辉霄汉诸公在风波往事非亦知吾道拙敢与世情违岁月惊虚掷欢娱幸未稀金兰存道义四海永相依
次李序庵退朝韵
天上楼台五凤攅回头咫尺俯长安太平宇宙难为象岁晏冰霜苦不寒日过午门初放杖云连甲第尽峨冠空谈仁义何禆补惭愧重来旧谏官
次韵赵太史尔锡喜灯花见寄
萧条空斋夜灯烬花蘃灿故人忽诗来尺素写强半取诗就灯窥读之百忧散锵然球玉鸣烂若盘珠转缅怀琼瑶报面目良有腼想当孤咏时焚香坐清宴深忧渺江湖信断衡阳鴈兵戈久未息畴与当一面空抱济世奇回肠不成断啸歌自发舒托寓复冲淡旨哉非浪言三复吾不厌起舞唾壶缺顾影巾纱岸空囊获至宝富贵俄可办灯花信有徵钱财奚足愿
除夕次李序庵韵
过眼流年又涉虚了知天地等籧庐後来世事三春梦前此闲愁一夕除未静风尘羞肉食忽惊梅柳忆山居灯前强和阳春曲醉拂云笺任草书
遣闷
三十六年吾已过一百五日春又来柳稍烟雨绿於染马首尘埃红作堆上表未摅诸葛愤校书寜有子云才悠悠如此亦何益空碍东风笑口开
次韵咏王侍御彦声行台松
苍松带老色偃蹇繁华天落日欹翠盖踈风泻清泉迥无尘俗累杳与云气连岁寒千载意鲁论有遗编君家旧槐庭此树宜光前
梁家庄阻风次韵荅湛内翰元明
小儿造化虽靡常隂晴变幻略相当顺风千里忽一阻达观不用回愁肠美人竢我河南渚青眼柰此黄尘妨须臾风定尘亦息凌云万里同翺翔
庆寿图为郭处士赋
竹有高节梅有香岁寒之松郁苍苍先生比德梅与竹先生致寿松俱长春风吹筵酒波绿画图辉映人如玉醉来饱嚼千年苓索笑梅花闲杖竹
福州控海楼尚市舶宴上作
万里登临一系舟八闽形胜此危楼水通溟渤来重译山入云霄壮上游题句只疑南斗避倚栏还为夕阳留主人兴剧谁能尽举白频劳向客浮
题锺太守邦臣诰勑誊黄卷
家学一经在天香双桂荣【父兄皆仕】诰鸾凡几轴符虎又专城炎海晴无瘴阳春政有成汉家循吏传黄霸早驰名
广州海珠寺
钜海环山寺丛筠护石提混涵天上下升坠日东西到恨浮槎晩归疑去路迷萍踪久漂泊愧尔定僧栖
广州小金山
乐山何必高山高徒峻嶒乐水何必深水深或崩腾岭南小金山一水碧洄萦香火何代寺空阶蚀潮痕地絶往来少林幽鸟弄音登眺凌虚空恍在扬子心还疑清浅流盈盈到蓬瀛
三洲岩
客游过端溪心目旷烟水忽覩三洲岩岿然俯清泚舣舟往从之天风送高举岩深洞口暗既入殊可喜玲珑若神剜虚明自天啓石门陈广乐云液凝锺乳安知神仙流羽化不自此玄鹤夕未归落日空徙倚
梧州吕仙亭次韵酬薛佥宪子纯
鬰鬰苍梧山高高吕仙台山川故无恙仙人去不回空余千岁松根深茯苓埋当时鹤不见白云昼成堆故人拉我游一笑万里来兹辰属岁暮瞻望徒徘徊宇宙难可穷人生亦劳哉谢君斗酒意临风渺予怀
夜泊藤县次韵酬湛内翰
泛舟苍梧来又泊藤江口去国万余里遥夜瞻北斗冉冉岁月逝厥柄忽临丑银河注清浅经纬烂星宿低头閴无人图书陈左右残灯耿明灭炉烟细当牖正尔不能寐忧来欲皓首迢迢江湖心匪为行役久望眼不可极云山互纒纠中道欲何依赖兹同心友珠玉时见投缪戾亦予咎驽马逐骅骝竭力常恐後
浔州东津驿书感
沿回左江湄至止东津驿游子怀往事恻怆泪沾臆昔在景泰中蛮獠祸孔棘我祖宪府英提兵此驻节疆塲赖敉寜蛇狶就俘馘王事诚辛勤营星陨中夕去今六十载相传犹仰德嗟予小弱孙寡昧何所识王命使南交幸兹吊遗迹天涯岁云暮寒风吹独立
横州道中见日光识喜
苍梧南来一千里扁舟牵挽穷山水蛮烟瘴雨动浃旬长昼冥冥无午已仆夫泥涂蓑作衣青蕉裹饭不疗饥萧条行李润生醭寂寞炊竈寒无辉愁予兀坐篷窻下忽覩阳光射云罅千林生色岚雾开须臾变幻疑昏夜人言此方风土乖冬雨苦久晴颇佳乍晴不堪还乍热郁蒸疠气生隂厓我望青天再下拜太阳高照元无外蕞尔遐荒特可怜覆盆何碍乾坤大
横州马伏波祠
乌蛮滩上伏波祠万里南来酹一巵薏苡不妨成贝锦功名终许勒宗彛云连草树疑精爽地杂华夷仰护持屈指云台旧时将几人庙食尚天涯
独卧
独卧篷窻晩沧浪闻啸歌穷年行路远归梦入春多緑树蛮村合红霞瘴雨过相忘祗鸥鸟泛泛共烟波
除日永淳道中得风
扁舟江上久沿洄十幅蒲帆顷刻开除日并将孤闷去好风先向隔年来分香夜泊梅花岸带暖时倾栢叶杯早晩咨诹王事毕五云回首即蓬莱
癸酉元日
自涉名途十二年年年元日不同天九重日驭三回侍万里星轺两度旋哀苦尝劳乌借力艰危仅脱虎垂涎【逆瑾之害】悠悠往事成春梦谩把今春付醉眠
新年作
岁事属更始东风扇微和郊原萋动色桃李艶已花游子行万里睠之感慨多感慨故有怀简书可柰何尺素托双鲤沦没愁长波肃肃随阳鴈迟予同尔徂
凌山驿次湛内翰韵四首
隂雨忽开霁江云散晓霞日升林影动一径见山家嘉树晴光艶澄江春水深渔翁坐晒网顾妇作蛮音风日春来好江村蔼衆芳檐暄嬉妇子陇夕下牛羊南裔行将尽荒村仅自存萧条村里驿日午不开门
人日
新岁易为感遐荒独自行雨晴人日好天远使星明望阙轻隂转思乡芳草生无情江上鴈肃肃背予征
病中遣怀
经旬抱微瘵闷闷向天涯夜雨长汀草春风开野花无功终屏药有梦只还家漫学长生术朝来咽日华南寜太平之间岩石奇絶累日玩之不厌
两涯回石壁悦玩竟忘疲混沌何人凿玲珑一世奇累累鼎象物隐隐画藏诗絶顶云昏处惟应仙鹤知
龙州仙岩次湛内翰韵
烟霞霭平野孤岩敞幽扉仙人此脱屣千载鹤不归而我万里来矫首空遐思东风散微雨古木泛斜晖宾主聊尽欢一尊本无期
宿布村
泥涂日已夕草阁雨犹寒美睡方知倦羁栖自鲜欢泉声回涧底花气蔼林端往路还何许沉沉夜欲阑
出镇南关【关外即安南境】
崔嵬分茅岭镇南扼雄关持节始入交山路何郁盘乔林映前旌鸣驺历层峦纶命自天下恩光回日南道路尽膜拜冠带争骏奔语言虽假译文物亦可观藐兹溟海壖声教古所渐
次安南坡垒驿
万里安南第一程停骖此日快新晴喧林鼔吹晨分队耀野旌旗夜宿兵土俗衣冠犹自异春风草木有余荣乾坤覆载何遐迩正北红云是玉京
北峨歌
北峨驿前江水流百折直到苍梧州苍梧去海几千里江水朝宗势未已桃花昨夜飘小红大海浮去春风同
不慱驿晓枕
鸟啼山馆曙睡思共春浓香袅沉檀细花明锦绣重简书仍往路岁月只孤踪稍稍荒烟外崎岖又几峰
卜隣驿【交地褊小往往迂其路以示险】
卜隣之驿谁与隣荒山四面徒嶙峋白云当檐来往频长藤古木相依因萧条谿谷少人民时有翠鸟啼青春我尝御风遍八垠徒步北斗趋紫宸回头一瞬隘九真蹊径诘曲难具陈华风渐染何时淳
仆山道中次湛内翰韵四首
看花难得早春同花好休教尽意红我欲回时重见面恐因烂漫易随风
不知春色几多深是处青山鸟弄音我亦有怀难了了天涯相伴作微吟
空谷来鸣何处驺前驱旗鼓逝如流盘旋尽日无村郭一笑真成汗漫游
绿杨沿路彩旗垂春日悠悠何所之忽覩好山云外起欲淩絶顶自题诗
丕礼道中
我行丕礼墟交路将过半田畴稍连络山势亦平缓竹树交远村鷄鸣烟火晏士女作队游语笑不可辨维时王正月桃李已零乱好风自东来流莺道边啭天地信广大兹游未知倦人间多桃源亦复不常见
寿昌河
初辞寿昌驿复渡寿昌河岸静连苍竹潮平漫緑波墟人喧鸟语海舶起渔歌行尽天涯路春风亦自和
发市桥驿
细雨青林暗市桥五更灯火促星轺紫泥擎出天恩重赤土分来海国遥正朔不殊尧日致封疆何用汉时标午风披拂轻隂散春色还同喜气饶
发吕瑰驿至王国
山郭自为国江春不作寒百蛮奔海峤双凤下云端封建昭周礼威仪盛汉官停骖聊信宿归计又长安
次韵荅安南国王兼辞其赆
皇家声教古无前此日春风动海天龙节远辉南斗外鸟星长拱北辰边藩垣义在思分土献纳才踈愧济川临别何须重金币赠言余意忆他年
回渡富良江二首【江本不阁而操舟者循岸沿洄以示险】
富良江头风日晴王子乘春送客行一棹中流歌未毕隔江花柳已相迎
江北江南从此辞江波潋灔似来时春风送客无南北带得莺声过水涯
回至吕瑰再次王韵辞其赆
久依香案玉皇前手捧纶音下九天不用槖金酬使越须知封土在安边周爰归去风生?长揖分离思满川从此相望无远迩讴歌同荅太平年
次韵酬安南国王饯别之作
万里观风百越春瘴烟消尽物华新车书不异成周制飞跃元同大造仁稍自沧溟输海错永依朱鸟奠炎神畏天事大无穷意裁入新诗寄我频
即事二首
平畴水漫緑成行正月交人已揷秧记得中原旧游处雪消晴陇麦初长
无雪元知麦不宜家家饼饵秫为之前村日暮菜花发错望黄云傍短篱
回次坡垒示伴送陪臣
朅来辞交州忽复至坡垒咫尺见南关春色不类始香风老松花繁隂变桃李不问旧路迷所嗟岁月驶归鸿虽北徂万里方自此依依南枝鸟为尔怜毛羽
南交纪事
往返南交道东风浃二旬诹询虽未广风土亦堪陈汉将标铜地尧官致日辰鄙夷甘异习凋谢尽遗民【百年来中原遗黎尽矣】祝髪无男女加冠别缙绅【髪稍覆额被颈惟使中国者乃长髪】黑牙喧鸟雀【多啖梹榔齿黑如墨惟孩提不尔】赤脚走荆榛【男女皆跣惟有官者有履】席地多盘膝操舟悉祼身野栖茅覆屋露积竹为囷断雪无牟麦分秧及早春梹榔生咀嚼橘柚杂芳辛蕉实黄初熟椰浆白颇醇珍奇难得象躔度易占鹑沉水来犹远生金出岂频盛陈兵肃肃絶少马駪駪蛇虺当筵舞螺虾入鼎珍稍依濒海利难与大方伦文亦同王制圭仍析帝臣方言时假译职贡岁常亲自适飞潜性相忘覆载仁我歌聊志异何日尽还淳
次韵荅张东所廷实
出尘心迹了无缨三十年来四海名诗酒对时聊尔尔行藏於世只平平春风偶下贤人榻南国空惭使者旌牡蛎门墙菊花径白云深锁不胜情
读宋茂名尹潘公家传【公名惟贤宋亡不屈而死长子斗辅死焉少子梅窻潜遁以存祀】
元运方兴宋祚危正是桑田沧海时从容一死酬君父辛苦余生为本支殷室有仁堪并驾史家无传合题诗等闲成败都陈迹惟有芳名百世垂
送高掌教之赣州
几年吾婺赖仪刑化雨平分赣水汀毛义宦情劳捧檄韦贤家学惯传经故山榕叶归时见官舍滩声静里听君路渐南予渐北飞鸿消息愈冥冥
送高掌科颍之册封便道焚黄
五月官河雨乍通星槎东下更乘风周家典礼藩封盛汉国河山带砺同衣锦会看过故里焚黄仍得报先公秋来好是旌归日青琐封题待纳忠
送令尹施天瑞之南靖
柳陌尘销暑雨残故人骑马出长安三塲旧识凌云气百里今为应宿官丹荔黄柑知地胜天涯民力赖君寛元方若见凭传语侍从年来愧素?【时家兄亦官闽中】
即席次徐正郎庭实韵
思君咄咄困愁城笑语重逢仆欲更岁月有痕惟短鬂乾坤无用是虚名故园水竹三生梦上国烟花万里情自是同心堪细酌坐沉槐月听鸦鸣
送丁司训器之赴建平
几年塲屋擅才名教铎初持向建平燕市浊醪谈旧雨潞河文鷁泛新晴通家有分垂三世游宦无端隔两京珍重青毡携去好讲坛高拥六经横
八月十四夜西涯阁老园亭看月奉次限韵二首
此月难同恨往年树头今夕喜将圆风流不是寻常地露坐分明尺五天共爱蟾光浮酒斚还教鹤影舞花筵夜阑更觉明宵近秋色催人醉?偏
此回情景胜常年树杪清光望欲圆风掠暮云沉碧海露含凉气洗青天共求妙句传他日还许高歌彻四筵夜漏未央狂未己秋来幽事我能偏
十五夜戏效八音体叠前韵二首
金气行秋年复年石亭秋半月还圆丝传律吕风回壑竹逗清寒露满天匏爵不辞歌既醉土殽随意秩初筵革更叵柰光隂速木影中宵幸不偏
金波洗眼送流年石假山头镜影圆丝鬓暗惊行乐地竹帘高卷未云天匏成濩落堪豪饮土不尘埃合肆筵革皷冬冬宫漏杳木犀花底兴方偏
送吴御医晦叔致仕
一入都门三十年秋风归兴忽翻然久供尚药回天睠賸有良方与世传白髪光隂闲後好青山杖屦醉来便门前瀫水深如许流泽应同橘井泉
林节妇挽词【员外文缵母】
天地无穷恨何年返藁砧箕裘遗腹事铁石到头心持此堪生死留名亘古今表门贞节字愧杀白头吟
送胡司训之河涧
故家文献素相闻上国秋风喜见君捧檄忽惊千里去传经不负一生勤祖筵漫对黄花雨离思遥牵碧树云莫厌寒毡淹岁月栋梁榱桷是奇勲
大兴隆寺斋居次韵简何中舍仲默
古寺来春夕溶溶月满亭忽闻歌白雪独坐叹晨星蜡炬生花赤沉烟作缕青故人妨促席肠断暮云停
宿神乐观次前韵
不到仙家久清虚尚此亭十年浑昨日一宿又明星醒眼当谁白寒松比旧青出门尘境别勒马几回停
早春次韵荅李内翰序庵
吹面东风渐可迎春来天气快新晴欣欣柳色如相得脉脉河流亦有情登眺我犹妨阮屐校雠君不让韩檠久同禁署非沦滞岁月令人重友生
次韵李宫允梦弼二首
春色今年稍较迟赏心犹自托深期緑情红意无消息漫和阳春一阕词
两日东风作意吹柳稍黄浅緑回迟踈慵颇怯红尘陌羸马探春独不疲
追挽王正郎先生
洛下风流忆昔贤投簪当路正青年贤劳旧着司徒绩退隐新登太史编化去迹陈猿鹤怨读残书在子孙传千年嵩岳收灵气洒泪徒劳吊九泉
追挽王宪副先生
拟赋招魂欲断肠曾於髫丱挹威光乘骢尚忆同先子附骥偏怜得季方【其弟拱之予同年进士】翰苑才名元独步栢台风度更流芳高坟宿草年华去怅望空惭一瓣香
次韵咏徐秋官厅事槐栢二首
西曹清景属槐堂酒兴诗情取次偿细蘂缀黄临短槛新梢抽緑过东墙午隂谩喜先秋桂春色何妨後野棠日永风清官事了羡君挥尘据胡床
夭乔满目孰媸妍偃蹇寒姿特可怜空谷移根天自别古堂分影地逾偏终於晩节知君子不向春风竞少年賸与诗家添好兴四时苍翠锁云烟
赠陈司训洁之浦江
人物从来说浦阳斯文未丧有书香年来後学多狂简事在先生为主张宝婺夜晴风月好龙门春静薜萝长絶怜官舍隣予舍千里因君话故乡
盆荷次韵李宫允二首
坐困炎蒸百事慵对花犹觉野情浓亭亭不尽淩波意淡淡初回晕酒容眼底西湖非幻景尊前泰华有奇峯緑漪清浅香风细爱护仍愁急雨舂
赏心吟事病来慵尚爱荷香一味浓翠盖偶倾如故好红粧微笑为谁容出尘已絶三千界过雨空疑十二峯更谢主人能好客留连不觉醉高舂
寿司空陕西李公
关西自昔盛贤豪晩节如公一世高八座勲名垂竹帛七旬风月老林臯眠云华岳仙为侣屑玉蓝田露作膏笑看斑斓环膝下年年介寿进春醪
次韵李宫允赏莲四首
骚坛意气许同袍百战如公一世豪花畔相携容易醉又知公瑾本醇醪
纳凉深院怜荷静共折荷筒当酒杯十二阑干明月转酒酣花睡两忘猜
酒傍芰荷香自别肉兼丝竹调还高晩来暑退堪行乐坐待银河洗髪毛
碧荷凝露夜凉新命酒催诗第几巡痛饮狂歌花事了我犹忘我岂知人
望云图为张掌科季升题
东华尘土红作堆生绡咫尺青山开山头秋气洗天碧惟有白云闲往来临风引领者谁子思亲梁公无乃似谏议平生忠孝心依稀写出丹青里
送张主政用载之南京
秋风送新凉垂杨?官道载酒城东门话别何草草嗟君璠璵资特逹知名早观光上国春奏赋长杨晓俄承公府檄独理金陵棹周官重空土经济摅远抱燕山何迢遥江流殊浩渺南北不可期使我怀忧悄愿言崇令德永以慰交好
赠王处士
幽人家住西湖曲晓集芙蓉夕?菊湖光山色怡心神七十康强面如玉一朝乘兴汗漫游遍历齐鲁穷燕幽素衣不惯缁尘涴片帆归去天风秋
寄赠锺处士
富川云水草堂深想见先生抱膝吟献玉未明和氏泣絶弦谁识伯牙心渔舟小泛沿荷浦书卷闲开傍竹隂搔首日高犹散髪更无魂梦到朝簪
送童贰守栗卿之姑苏
十年萍梗事堪嗟犹喜相逢鬓未华州县岂宜清庙器诗书元自大方家黄花暂醉离亭晩鸿鴈同征去路賖回首吴江枫落夜诗成须向故人夸
送杜司训世良之丰县
丰沛英雄入彀来春风桃李待栽培千金久负屠龙艺一笑重经戏马台云暗楚天鸿鴈杳酒酣燕市菊花开分携话及乡邦事二十年前首重回
次韵张亚卿寓怀见寄
抱瘵秋欲暮闲居寡朋俦当轩理朱弦聊以写我忧明月忽在袂好风如相求神交有形外曲终不待酬轮蹄纷九逵役役无时休谁能谢来往颇厌红尘浮蔼蔼篱下菊气味何芳柔采之遗所思庶为遐龄谋
次韵荅李序庵
搔首流年万事新交游赢得故情真未论车马来今雨直许金兰到古人邀月酒杯频入夜傍花棋?不沾尘多君满腹琅玕在阊阖终须次第陈
阁老石淙杨公司空鹤山李公都宪东臯王公为同年之会予以年家子与席奉次石淙公韵二首
台星瑞世累朝来鼎立春风寿域开宿德已为天下老流芳还拟岁寒梅题名三百元同榜入会儿孙几举杯乐事也知须尽兴踈帘迟日任西颓
四海通家有自来登堂今日绮筵开试看当鼎调和手都是先春馥郁梅盛世喜成嘉会礼後生叨进旅酬杯三山并峙真堪范竟日酣歌玉不颓
竹涧集卷二
[集部,别集类,明洪武至崇祯,竹涧集]

[book_title]卷三
钦定四库全书
竹涧集卷三
明　潘希曾　撰
古今诗一百十三首
郊祀分献四渎坛二首【丙子岁】
列炬薰天蔟紫坛露华星彩溢虚寒五云望切威严地四渎名叨奠献官礼乐雍容三代盛精诚感格百神欢遭逢未有涓埃报拟赋甘泉寓责难
寰区润泽荷神功登祀郊坛礼数崇篚帛敬将从水色【四帛俱黑】篝灯高照切云红石龛幽邃香烟表碧殿玲珑树影中对越再三分献罢格天一德仰宸衷
半隐王先生挽词【以子纯都御史受封】
半隐先生本席珍懒从三聘试经纶此身已逐忘机鸟有子还为瑞世麟命服再膺荣昼锦林泉终老遂天真斜阳宰木今如许賸有高风激後人
寿蒲庵王封君八十【子云为严州守】
白髪乌纱陆地仙逍遥心迹寄林泉蟠桃有待三千岁甲子重过二十年閲世方曈超色界长生灵药在丹田老莱膝下能儿戏更向黄堂启寿筵
蓝都宪生祠
仗钺收秦陇成功归庙廊金汤恩不浅俎豆报何长古栢隆中庙甘棠召伯乡封侯一时贵未许望宫墙
蓝都宪凯旋卷
笳皷动欢雷王师出塞回鹰扬元帅勇鼠窜衆凶摧露布三秦晓风清万里埃等闲尊俎地真有折冲才
送蓝都宪陞南京刑侍
分陕劳开府留都诏促装苏公终式敬召伯孰能忘西峙秦山重东流汉水长更悬天下望调鼎在岩廊
初游醉翁亭次韩太卿庭方韵
久忆环滁胜登临忽此亭席分溪石润酒带酿泉馨院静禽时语松深露昼零古人那可作聊诵壁间铭
游琅琊寺不果次韵荅曹少卿汝学
名山闻说好亭台千里怀游未果来空羡暮云归老衲竟留中路憇苍苔泉迷庶子清难濯岭望磨施翠不开【寺有庶子泉磨施岭】明日追陪了心赏输君先我已三回
雪晓次韵
朝来寒气透重衣雪压茅檐半掩扉院落光生花满树池塘清絶玉为矶舟横西涧无人渡帘卷丰山断鸟飞竟日拥炉官事简诗成高兴转崔巍
丙子冬至次韩信山韵
天地阳回又此辰履长余庆仰皇宸年华滚滚波同逝官寺寥寥山作隣冻合砚池从阁笔暖生茶竈任添薪滁阳细酒堪消日拭眼梅花对早春
立冬日有怀京师诸友
东皇消息到江梅鼔吹郊迎晓色开五日新正浑醉里百年残梦又春来他乡彩燕随缘看何处云鸿寄劄回料得故人多健在寻芳联辔满金台
人日雪
入春二日逢人日占岁宜晴苦不晴冻雨作花还六出终风吹冷竟三更羊羔荐酒浑多事蟹眼烹茶渐有声访戴未能余兴在朗吟空对夕窻明
廨舍梅久不开戏述
山城春到一旬强墙角官梅尚未香索笑几回虚杜老惊时今已负何郎空怜冻萼凝红蜡安得南枝出靓粧商鼎有须应忌早故含元气混羣芳
数日梅犹未开叠前韵
经冬相对意差强半月东风未放香远信不堪传驿使幽期如待探花郎日斜篱落贪春睡月冷黄昏怯晩粧为尔兴怀怀作恼强裁诗句荅年芳
次韵曹霜厓梅开见寄
霜葩初见隔墙枝尚及新正未是迟寒气袭人朝梦破暗香牵兴晩吟宜情多怕弄风前笛病起思倾月下巵我屋一株仍冷蘂却疑春色与君私
梅始开叠前韵
梅花照眼忽枝枝冠絶中园不论迟香远自缘冰雪助格高偏与水云宜临芳合有金声赋送酒何惭玉液巵湖上孤山应更好偏舟终拟遂吾私
雨中梅花盛开
雪中留滞雨中开二月相逢是晩梅横水一枝仍韵在闭门终日忽春来眼怜冷艶移时立心醉幽香命酒陪正恐隂云妨月色不教踈影到亭台
次日仍雨叠前韵
怀抱经春不自开晓窻风雨正愁梅香魂避湿应归尽粉艶惊吹易落来铁石广平心故在湖山和靖兴难陪隂晴等尔吾游倦为汝须登月下台
次韵曹霜厓园梅为风所苦
寄语逋翁莫漫悲风狂未损好花枝芳宜送酒何愁落香欲沾衣不惮吹乍点宫粧凭小试渐成鼎味待深知繁华摆落尤奇絶月夕来看豫作期
游琅琊
十里琅琊气鬰葱峯回路转兴难穷禅房驾壑临清泚石磴梯云到碧空锺阜一卷烟霭外长江疋练渺茫中千年帝子留奇观多少游人感慨同
叠前韵荅曹霜厓
华裾几度望青葱咫尺西隣眼欲穷拄杖竟妨春雨湿谈棋谁伴草堂空青山半落闲愁里白日都消断简中薄暮诗来天渐霁尚期歌咏一樽同
曹霜厓以诗谢茗并致佳酒次韵
春睡昏昏颇泥人叩门诗到日加辰愧无琼玖偿投李赖有交游托饮醇馈茗敢夸阳羡胜分醅真出酿泉新枯肠醉里还堪润月夕风晨此兴均
即事
滁上烟峦翠绕城悠然相对转愁生花枝几树初经眼风雨连宵太薄情上国交游书久絶故园心事梦难成等闲病起春过半曳履池边看晩晴
春风
底事春风喜叫呶乍闻南陌忽东郊重茅卷去随羊角古木摧残堕鹊巢料峭不禁轻酒力飘零余恨付花梢寻常少出愁吹倒多半韶光睡里抛
即事四首
江北江南一望中便将迟早判春风江南二月桃开尽江北梅花正作丛
梅花狼藉杏花开粧点山窻送酒杯数日留连成底事不知春色暗相催
每恨逢花易别离不因雨打即风吹亦知後会明年事南北东西未可期
故人见梦话平生醒後依稀不自明高阁日斜消息断垂杨一树语流莺
南郭
南郭青山映草堂两年春梦落滁阳空惭伯问新恩命误入欧公旧醉乡忧极江湖天渺渺兴阑花鸟雨茫茫日长人静惟危坐消尽幽轩几炷香
寄赠朱良矩改令丹阳
暂别仙班绾县章泌阳朞月又丹阳恢恢余地牛刀底籍籍才名豸绣塲夜雨十年空梦寐暮云千里益凄凉江头香草堪纫佩已觉流芳自此长
题太仆廨舍
官寺东头数亩宫两年栖息足帡幪白云户牖羣山合緑水池塘曲径通花木不殊吾土好茅茨犹有古人风天涯吏隐惟迂拙满壁题诗不务工
携酒过曹霜厓即席次韵
经旬隂雨妨乘兴此日壶觞径欵门万里风烟行处乐几年离合梦中论闲将象局消长昼漫逐莺声过小园醉倒竹根应不恶明朝重到看生孙
次韵荅韩信山
短鬓逢春不称搔衙回聊免簿书劳诗偿我债千篇少楼羡君家百尺高敢谓杜陵浑漫兴亦知王粲未为豪来朝作意同登眺柳外花边任所遭
遣兴
好诗莫苦吟好棋莫贪着苦吟徒劳呕出心烂柯祗为贪棋错诗以写我情棋以拨我闷意匠心兵不自持斵丧真淳起争论君不见三千风月醉一生十九岐路谁能明何如虚室坐终日一洗烦恼令神清孔删羲画不啻足超然且与吾心盟
花柳吟
飞花满路春风香柳条弄日鹅儿黄如此风日亦可喜趂逐儿女如颠狂花香欲与兰争馥柳黄渐似栢枝緑为佩为梁自有真往往风流托空谷琅琊山椒一杯酒坐我深春亦何负吁嗟此意空寂寥眼底纷纷醉花柳
曹亚卿第赏梨花
梨花盈盈雪一树照日不消半含露香气氤氲百和余隔墙暗逐东风度桃夭杏艶多名园春深狼藉空愁烦醒心忽到池塘路疑是江梅初返魂休将一枝看带雨长门掩泣谁为主莫待溶溶月满庭素娥心事尤孤苦快哉君家今日晴酿泉之酒花边倾更饶齿颊有张谷梦回犹足消余酲
次韵信山太卿重葺竹所
竹窻零落苍苔合无复潇湘风雨枝阶下锦綳才几个凭君长养看猗猗
次韵韩太卿春昼见寄
一官闲散共天涯忽忽春风已落花不为緑苔怜踏破杖藜终日话君家
春深二首
落红无数委东流狂尽杨花风亦休春色老来堪爱处緑隂门巷似清秋
唤歇鸠声雨点踈春隂漠漠日长初晓衙放罢都无事多读山窻几卷书
次韵曹霜厓清明见寄
一春多梦竟难明流水飞花伤客情修禊亭荒觞未泛登楼地僻赋初成狂风暴雨过寒食野蔌山殽入夜烹珍重诗筒相慰藉此心惟合向君倾
与客尝玉面狸次韵
敢夸野味少人知诗客曾题牛尾狸红玉飣盘争放筯青钱沽酒共传巵携来江北春深日猎得山中雪霁时正自思乡缘尔剧未能归去是谁为
栢子潭次霜厓韵
栢子成林俯碧潭天光澄彻镜中涵千年胜地来游晩万里尘容欲照惭雷雨震惊龙或跃江山题品我犹堪高皇注矢甘霖应长与滁人作美谈
野景
野景向黄昏归舆山复村钟声白云寺酒斾绿杨门涧远流花片桥危合藓痕窅然迷处所回首忆桃源
示儿徽
望汝成人汝勉之汝家门地要支持箕裘不废真吾子学问仍须自得师早致青云?祖武莫将白日付儿嬉终身有益惟谦约好为书绅慎勿遗
寄程甥文德【後嘉靖己丑进士及第儿徽同登】
不多年纪好文章珍重吾家坦腹郎志笃尚须开万卷学成何止擅三塲功名世济方为孝冰玉人看亦有光别後自嗟心力倦犹能刮目日相望
寄从子燧絅辈
千里题诗寄阿咸喜看兰玉在阶前力行孝弟光门阀多读诗书继祖传叔父龙锺何足法尔曹豹变各争先相携亦有东山兴留滞天涯又两年
游花山
花山秀滁阳不在琅琊下空谷封白云自昔游者寡东风三月时牡丹映山赭我来属春去残枝緑潇洒品色验根荄采之忽盈把殷勤愧良朋行厨劝杯斚一笑各尽欢顾景不能舍归舆倚微醺落日净原野
次韵酬仲仁兄见寄
滁阳岁暮积离忧尺素俄传自泰州咫尺不同游宦地寻常空忆读书楼泮芹香动春初采棣萼诗成夜自讴却羡故园溪上月解分清影傍?沟【泰州水名】
纪梦【时伯兄家食东浙仲兄分教泰州予以太仆寓滁】
两年离别书仍断三处相思梦忽通旅食不知滁泰远追欢如在浙江东秋来祗负茱萸揷岁晩还期鸿鴈同自小翺翔予最後而今四十欲成翁
携张嘉运游醉翁亭
雨里登山亦自奇古亭岑寂话深巵廿年离合谁能料一饷隂晴未可期鸟唤白云高木落僧归青壁暮锺迟酒阑漫复联镳去明日秋风两地思
九日孙主政庄登高
佳节惊心值异乡登临聊复过山庄茱萸共卜明年健菊蘂犹悭此日香野外行厨溪蔌嫩云端作戏舞衣凉樊笼潦倒图南意抚掌西风醉欲狂
寄赠张主簿鋭兼柬吉大尹师召
遥怜宝婺鸾栖久忽覩金陵鴈信来膏泽賸遗桑梓福转输仍足国家财酒醒淮浦西风冷诗到吴江落叶催重扫县斋应卧治长官今有鲁恭才
醉翁亭次徐驾部子正韵
滁山偶为醉翁有终古亭台屹不朽涧泉清浅碧玉流石刻盘拏老蛟走峦回树翳日色迟仰视卓午忽己酉吁嗟翁醉何时醒更上翁亭酹翁酒
晩菊
东篱细蘂几黄昏过却重阳开渐繁晓袂半沾和露采吟杯初泛带香吞娯情不减陶潜兴惜晩难同杜甫论短鬓经秋还耐否一枝簪罢手重扪
谢曹贰卿馈润酒
门掩斜晖坐寂寥清樽分我润泉遥不多残菊犹堪赏如许闲愁合得浇薄有宦情淹此日久无封事问明朝衔杯好事论心地却恐高人不可招
采菊
采采踈篱满把香晓筐携得万钱黄一杯浅泛仍和露两鬓斜簪半着霜隂处悬来蜂转趂风前乾去蝶应伤牀头药笼多收贮验取仙家却老方
秋尽次韵曹贰卿见寄
一年草草又三秋古署风寒落木稠白鴈江南多日去黄花雨里几时留悲深宋玉仍羇旅梦逐庄生亦缪悠高调忽闻隣笛起倚栏赓罢自长讴
次韵曹贰卿病愈见寄
断送三秋一雨中林端策策夜鸣风流年不管人间世往事真成塞上翁病喜沈郎怜带孔闲教杜甫忆郫筒东园笑语须相过未老黄花尚几丛
闻雨
江雨生寒夜不眠初闻浙沥转连绵乡心破碎踈桐?病思凄凉断鴈边风急三更城迥隔【官寺僻在城外】草深四壁地逾偏酒醒灯暗还多事占得新诗第几聨
次韵曹贰卿食蟹
毕卓嗜蟹兴莫当酒杯时自倾鹅黄金膏玉髓良足贵残甲败戈非所伤风味十分匕筯底纵横几许沙洲傍城昏市远不易覔咏尔徒和琳琅章
感事次曹霜厓韵二首
记得仙人教下棋应酬玄处在先知错教费尽红尘力犹有临终悔着时
江干岁晩衆芳残闭户经旬意鲜欢留得後园含翠栢往来只合共君看
枕上作
窻涵残月夜悠悠古木空山万籁收身似虚舟横野渡梦凭欹枕到丹丘天边鵷侣违经岁江上鱼书动一秋叨守闲官惭肉食拥衾无寐欲奚谋
次韵曹贰卿苦雪
闭门风雪卧终朝偶为诗筒引兴饶便欲访朋千里去寜知待伴几时消寒深玉宇愁空阔病减清樽坐寂寥旧隐半荒归未得多情犹谢小山招
次韵曹贰卿长至见寄
官闲赢得作诗忙冻墨朝来又几行江国瞻天逢至日酒杯娯客共年光雪随风散回晴景冰带泉澌落野塘世事悠悠时序转细推消息意何长
送陈怀本
润州高士说陈生远向滁山踏雪行游似马迁真逸足交因曹植有时名【同僚曹贰卿之友】琅琊故事堪重醉西涧遗音又一鸣明日归舟俄兴尽暮云回首大江横
双节为简辅进士庶母洎姊作
苍松产徂徕不知冰雪寒砥柱中河流障彼狂波澜木石何足道所贵全其天人虽万物灵天性畴能全卓哉二孀节秉志何贞坚母也矢靡他之子同辛艰茕茕吊形影藁砧无时旋九死乃一生育孤绍家传天道谅有定未亡永余年我歌栢舟诗千载世教宣
南庄八景为孙封君题八首
白云洞口
深洞回尘鞅闲云锁石扉采芝从此入愁湿薜萝衣
活水源头
地脉回沧海源头泻碧山滔滔长此水谁解洗尘顔
曲水流觞
久羡流觞事重寻曲水湄山灵应有约岁岁好花时
高峯飞翠
不快红尘涴高峯独杖藜恠来衫?冷空翠落袍绨
絶顶双泉
山泉清可爱絶顶日淙淙一派已奇甚飞来况复双
小桥孤月
小桥横断涧扶醉往来轻日暮不归去临流弄月明
野寺归僧
地偏隣古寺僧过偶相逢未了无生话深林咽暮锺
古亭留客
千载欧翁醉遗文亦壮哉几经亭下路留读憇阶苔
赠仲仁兄次韩曹二长官韵二首
忆弟看云劳读杜识人今日喜逢韩高歌白雪千金赠增重青毡十载官祖道夕阳催别斚滁南山色拥征鞍遥知泮水从容地几度赓酬兴未阑
流水何如别意长送君西涧感年光偶同风雨连宵话竟负茱萸九日香【别时已近重阳】未老生涯期後乐相随归梦苦难忘醉翁亭子琅琊景他日聊夸此愿偿
雪後与客登丰山
一冬垂尽日久雪乍晴时春入郊迎早光回野望奇御风临絶峤乘兴引深巵四座倾肝膈环滁在睫眉谢公方纵屐郑?亦宜诗总是他乡客闲围别墅棋真游超物外此意许心知玉立千章栢冰坚百尺池径欹缘石磴云冷护龙祠稍稍村烟动悠悠暝色欺僧扃锺罢寺鸦集日斜枝归卧山窻月虚寒尚梦思
栢堂雨露为京口曹少卿母赋
誓将苍栢植秋堂谁料多年雨露瀼心苦暗期冰雪会叶香高称凤雏翔昭回北极来恩诰酌尽中泠是寿觞【京口有中泠泉酒】终古纲常还此母正须重咏栢舟章
画红菊
幽人风致絶尘寰偃蹇苍筠白石间醉里不知霜露冷放教春色上酡顔
次韵曹霜厓催梅因忆旧廨梅花
当檐无复故枝垂颇忆年时索笑奇花向隣家须发早春来此日未为迟【是日立春】诗筒往复寜多事羯鼓风流有所思水畔亭台烦豫扫短筇行拟覔深巵
戊寅元日二首
旅食逢元日常朝忆旧班四旬三又至百岁几曾闲幸际唐虞盛叨陪季孟间读书何事业翫愒厚吾顔拙宦依淮海流年见戊寅晴占鸡日好春入蚁觞新岁月输谁手乾坤任此身官闲城市远寮友自相亲
画马
龙种何人为写神空羣意气絶风尘略施羁靮愁难驭欲辨骊黄恐失真十二天闲才有几三千騋牝总无伦蹑云追电寻常事看取鸣鸾曲水滨
二月於曹霜厓第观瓶梅次韵
绮筵何处得江梅倒浸冰壶自可猜一种风流偏我爱十分春色後时开樽前莫惜歌金缕笛里仍愁点翠苔竟日玩香兼弄影为君沉醉未能回
龙泉寺寻梅次曹霜厓韵
古寺林深别有春梅边风日喜同巡行经曲涧闻香远兴遶孤山得句新茶碗不烦供地主酒杯犹足酹花神明朝有约临东阁未厌隂何倡和频
何寺丞第赏梅叠前催梅韵
墙头细蘂隔年垂开向春深亦自奇桃李行卑聊尔尔冰霜性耐故迟迟花晨暂覔闲中乐月夕应添别後思笑折一枝同浸酒赏心分付暗香巵
纪梦絶句二首
客邸春风吹梦长怱忽京阙又江乡浮生尽道如春梦却笑浮生无此忙
推枕晴窻一欠伸杏梢开到几分春天涯岁月成离索翻媿追欢梦里身
吊阳信马贰守【同僚韩卿外舅】
宿草惊心岁月忙人生不死是流芳频年宦辙甘棠在一脉书香燕翼长罇酒几人思北海门楣有客坦东床全归况复稀年近蒿薤徒劳道路伤
再题醉翁亭
涧水经春长緑波林峦回合鸟声多山从公去名逾重亭有时荒记不磨仰止极知前辈盛视今其柰後来何官闲幸际升平世此地寻常载酒过
夏至後苦雨四首
五月夏己至经旬风尚寒怨咨堪暑雨卑湿更江干小市慵沽酒闲居耻素餐颇闻南北路二麦总艰难江雨晴难得炎风鬰不宣湿蒸藏久药润透读残编避漏移牀遍通明卷幔偏滁阳二年客入夏欠相便天漏竟何如他乡气候殊身常亲药饵病不贷妻孥郡介江淮僻城依草树孤东华尘土梦回首渺川途一雨夏将徂羇怀转鬰纡山深变寒燠雾重失朝晡羲御谁当挽云师尔可诛林鸠太无赖相逐不相呼
南墩书院为宿州守徐良节题
精庐重构傍南墩乡里衣冠重德门四面好山流翠近百年乔木向春繁曾闻藜杖干星象賸贮芸香待子孙今日无心云出岫甘霖千里逐朱轓
九日对菊怀诸兄
往年九日菊未花今年九日花尽嘉霜前寒蕊重重好滁山不把龙山夸反扃官舍白日静对汝悠悠两形影举杯相酹还自酬花神醉未谁能省何处登高可披豁茱萸更向花前掇不柰秋风生客愁鴈行吹断江天阔
送何寺丞汝弘归养
乡邦文献故通家京国过从几岁华适意忽惊张翰去承恩应作老莱夸钱塘水落帆风稳天姥云深屐路賖回首莫忘移孝念鹤书行促陇头车
闻曹霜厓南旋小诗奉迓
故人分袂忽三秋报道南旋解我忧巳会风云瞻日表却经桑梓系兰舟环滁山水仍相待恠石园亭莫久留【曹有石假山园】古栢苍苔旧公署近添双鹤一呦呦【同僚有携鹤鹿至者】
除夕
春入残冬梅尚迟岁除今夕客才知门前已见桃符换灯下犹堪栢酒持三载地偏成断梗九重天远独倾葵生盆爆竹无心久漫逐儿嬉亦一奇
已卯元日次除夕韵
颇恠屠苏到手迟流年输与鬓毛知江湖寄迹舟常系勲业惊心镜自持进德敢歌淇水竹忧时空愧鲁园葵半生漫浪诗千首如此男儿未是奇
次韵留别曹霜厓二首
幸托同官契三年一日如笑谈更下榻出入每联车吾道终何补公才暂可储难逢嗟易别莫放酒杯踈风雨惊行色衘杯意渺如下江俄击楫趋阙更膏车丽句劳相赠空囊富所储平生久要谊不为别离踈
叠前韵留别毛太卿二首
名德钦前辈行藏道自如共期川作楫独喜盖倾车伯冏书堪续梁公药善储【公好蓄药】分携资诲语此意未应踈世事故难料兹行信所如独怜驰驿骑遥别看花车鄙吝思常见才猷重夙储滁阳好山色回首暮烟踈
宿迁道中大水
大水来天上平原汇百川离离波下黍泛泛树头船野市迷崔镇孤城浸宿迁流离愁此日何以御来年
过泗亭
济溢河奔漫泗亭官舟逆水阻修程南风一夕开帆好卧听船头轧浪声
庚辰岁同仲实兄谒祖墓述怀
故里同过岂偶然郊行仍及立春前鴒原旧事追当日马鬛遗封望紫烟种秫有田堪客醉聚书充栋任儿传廿年南北知何补归老深期了宿缘
谢盛希道先生枉顾
谷口高轩来故人清灯细雨一杯亲江湖恋阙三千里馆署论文二十春乍见共惊忙里鬓剧谈如对梦中身玉华千仞南溟上尚忆攀跻迹已陈【盛居玉华峯予尝造焉】
题王亚卿荆山别号卷
佳山堪住仍堪号名德岩岩复似之云出会符霖雨望林深真有栋梁姿平分海岱形逾胜变幻烟霞趣亦奇未遂攀跻常仰止丹崖留墨定何时
沛县黄河口南徙【河入沛已十年忽又徙徐】
大河冲沛日汤汤十载清流眩眼黄忽徙彭城才几月旧渠枯尽欲生桑
竹涧集卷三

[book_title]卷四
钦定四库全书
竹涧集卷四
明　潘希曾　撰
古今诗一百十二首
元宵戴挥使第呈席间诸君暨仲实兄
灯火今宵看故乡柳台梅榭竞春光选来妙舞当筵久翻得新腔按瑟狂朋旧漫劳青眼待弟兄私喜白眉良有时投绂终同社不把离愁搅醉肠【时将赴南京】
郊行呈仲实兄次前韵
偶寻幽事过南乡照眼晴梅泛晓光故里不迷游子望中年翻忆少时狂垂纶未遂鱼空羡缓辔相随马更良义重平生堪屡别强赓常棣遣囬肠
白阁为王太守寿夫题
秦中白阁号奇峯复有高人此托踪玉骨崚嶒堪比德云衣变化竟从龙窻开霄汉琴书润路出松篁杕屦重青壁丹崖非易造几囬西望兴还浓
太仆旧廨【辛巳岁】
两年离此忽重来门巷春深次第开覆屋重茅新易瓦临池高槛旧登台笑谈谩喜宾僚盛南北徒惊岁月催燕语梁间如识主更将飞舞送余杯
寄赠毛砺庵太卿
二年滁上漫追随绿水青山到处诗冏命远将官事简欧亭频过客情怡有才未许长闲散大拜真堪托保厘慨我重来公已去祗凭诗卷说相思
赠潘大参伯和
凭将直道作生涯磨涅无端玉不瑕暂黜更为人望属超迁终荷帝心嘉皂囊慷慨尝焚草金带辉煌忽已花千载风云今日事高歌茅拔为君夸
漫兴二首
滁上羣山紫翠环山中官府有无间吾游倦矣情谁白世事忙然鬓自班杨柳春风村市迥芙蓉秋水寺门闲遥怜六一当年意野鸟山僧共往还
莫向秋风叹索离环滁山水古今奇六年留恋有翁醉万事蹉跎无我痴霜叶细飘红冉冉晩禾将熟绿垂垂明朝试候南宾鴈带得书来未可知
江浦渡江
百里到江仍问程【是日发滁州】江风初静渡船轻乍穿芦港分秋影横掷鲸波弄晩晴锺阜日斜金碧炫石头潮上水云平千年王气谁能凿赢得秦淮绕帝城
赠仲仁兄赴泰州
目断鴒原鬓欲霜那知此会复滁阳鲤庭幼学年光逝姜被秋同夜漏长归梦漫随宾鴈杳素餐聊取婢鱼尝明朝驿柳仍愁折烟水吴陵正渺茫
送杨太卿介福归武陵
翰苑论文沗後尘谏垣补衮复同寅重逢共讶忧时鬓一疏坚辞报主身折柳滁亭堪此日艺兰湘浦有余春武陵亦系东山望倘见渔人莫问津
酬沈侍御子公
斜日行台古栢高公余清兴独挥毫先声风裁闻骢马出色词华覩凤毛株守频年惟我拙萍逢此地几人豪严装见说朝天近极目行尘首重搔
雨後寄题西厅童用中花园
芳园数亩舍西偏雨霁春朝散步便池水欲平新绿腻花枝无语靓粧妍相将莺燕还今日有待溪山更後贤八载游歌双鬓改惟应青眼尚依然
同朱侍御子宜东郊饯客
城头晓色艶新晴十里溪桥送客行花底四筵酬劝好柳边飞盖往来轻平畴麦浪翻风绿深树莺簧隔水清归道不劳松下喝故应骢马避前程
病中酬朱侍御见寄颇怀东郊之兴
莺花满地风日晴伏枕尚忆东郊行醉里不禁狂态剧病来转觉闲愁轻经旬无聊药裹苦何日共话茶瓯清诗筒稠叠谢相慰赓和足课闲中程
尝鲥鱼次汪二卿天启韵
兼程擕至已昏黄命酒犹堪月下尝彭老骨多非所恨西施乳腻恐难方绿兼笋缕烹调美红点椒花七筯香安得江头看起网百篇咀嚼老诗狂
次韵东峯二卿观竹
杖履风流到竹园不知春色去还存繁华扫地谁为主苍翠临池自长孙鹤唳时随清籁发茶烟闲傍午阴屯偶然乘兴皆萍迹恋此谁能咏谢墩
次韵汪东峯咏葵
露浥园葵夏景凉绿阴深处艶红藏足能自卫如多智心喜常倾祗向阳吟笔好凭丹点铁舞筵休羡锦为裳十年献纳同青琐对此还应各断肠
夏日同僚小集
衙罢公庭一事无官联小集自相娯槐阴落砌午无暑棋局当轩日易晡地散未妨甘吏隐才踈何以副时须流年又看端阳近角黍蒲觞不负吾
忧旱
农人幸麦秋刈获及未雨既刈天转晴暂饱终恐馁盻盻五月来赤地极千里哀哉无辜民为此旱魃苦露祷良辛勤讵覩南羊舞作朝风雷发淋漓夕方止蹄涔乍渺漫龟坼渐泥滓麻菽仅可播分秧尚无水三日雨不继秔稻知已矣丰山灵滁阳兴云恒自此下有栢潭龙变化莫可拟冥冥果何意为惠不终始岂无沟洫利世远孰经理亦有桔橰功惰农弃不举人谋或未臧天乎吾何吁素食愧官守对之空汗泚
赠陆侍御腾远【陆以点马来滁】
陆海才无敌滁山盖偶倾龙蟠云里勅骢避道傍行襟抱三江迥冰霜六月清经邦资数马求友愿迁莺吊古欧亭胜观风范辔轻重闻西涧咏又动北辕情闵雨方今日为霖待老成咨诹劳使节献纳重台评愠解薰风好行经梓里荣螭坳簪笔处翘首五云晴
秋雨叹三首
旱来恨见秋霖迟淋漓浃月仍苦之禾焦豆萎已无救坏屋决梁安用为生柴价高陈粟贵流离载道闻歔欷莫怪农家贱卖牛待餔欲给晨昏费
溪头浩浩秋水生黑云四幂雨未晴野荞随波田父泣河鲫跋扈渔翁惊城中仓廪无余积米舶初通过江客乘潮逆浪来不时到市千钱论一石
雨中甘菊横踈篱怜汝曾遭旱魃欺孤根得润稍苏息嫩叶欲展仍离披汝时未来须汝待霜白秋清想风采余功尚赖延衰年何日枝头看蓓蕾
仲仁兄陞鲁府教授过滁话别
九载黉宫道自尊曳裾今日又王门官清幸覩东平乐禄薄聊供北海罇得句漫劳千里梦怀乡空向此时论楚天秋尽生离思鴈影参差雨气昏
长春楼为休宁杨处士赋
休阳山水胜东南处士楼居倚蔚蓝春占四时偏耐老云耕千亩不嫌贪门楣喜有金章客樽酒堪供玉尘谈好学郎君年更妙束书千里过江担
寿邃庵杨阁老七十
黄阁归来近十霜稀年方进九霞觞未应宰相山中久已觉神仙世外长笔底丝纶留禁署胷中兵甲在遐方梅花时节诗兼酒江上重开绿野堂
寿王司训八十【鲁黄门外舅】
八十初分度康强见几人瞳方仍转碧髪短任垂银半子多朝贵诸郎有席珍投来簪绂久潇洒出风尘
发南京
留都两月太常卿被召俄惊又北行一念寅清常对越半生疎拙寡将迎龙江风水开帆好凤阙星辰曳履轻独有月明回首夜石城锺阜总离情
扬青道中夜泊
小泊空村待月行无端风浪夜还生舟人系缆频相唤铃卒巡更忽自惊天近神京偏浩荡水通沧海却回萦阴晴未卜朝来事闲倚篷窻看启明
天津值雨【时南畿岁荒江南多遏籴颇仰给北粟】
满地风沙麦正苗一番甘雨忽今朝土膏顿觉三春足河润谁夸九里遥南国救荒应有望几州遏籴转无聊晩来喜剧还悲切兀坐船窻看长潮
赴召将至京二首
春明一别老滁山素食空添两鬓斑新命忽传天上至孤踪犹似梦中还身依日月逢更化职忝夷夔愧押班便合弹冠向明发五云深处觐龙顔
燕山南面潞河东彩鷁归来更得风三辅地形春日丽九重天色晓云红入城未觉琴书累趋阙行看劔佩同回首十年青琐事不孤明主有愚忠
赠栢林吴封君【吴丰城人以子棋为都御史受封】
丰城劔气化为龙雾鬛霜鳞半倚空老去成林终苦节後来作栋亦余功人间岁月优游地天上栽培雨露中见说乡闾评月旦古来徐孺可相同
送周太常璧安陆祭告
过雨离筵净迎风使节轻皇华天上遣白雪郢中赓王国称殷礼朝廷托老成归鞭须早着祀事日寅清
寄朴庵章都宪以道
二纪同年几故人天涯踪迹苦参辰闲愁误遣霜侵鬓渇想空疑月写神再历容台惭忝窃宏开宪府仰经纶何时一笑重逢地酒盏诗篇取次陈
送王都宪载卿巡抚四川
西南问俗付中丞才望如公简帝心秋水落时川水稳法星明处福星临雪山增重应逾昔玉叠题诗又到今万里何时当报政联斑旧谊拟重寻【予与公常同斑】
复清陈先生双挽词【先生善吟工草书长子察为御史少寰为检讨】
复清先生清絶伦读书不走缁衣尘中年化去梦幻身诗豪草圣全其真夫人未亡垂八旬堪与孟母为芳隣两郎成立俱要津含笑不愧黄泉人栢府氷霜翰苑春麒麟瑞世何振振皇家恤典来方频松楸千载恩光新些歌遮莫徒伤神
次韵酬谢内翰以中仍期枉顾
高斋足秋雨幽兴迥难亲理悟床头易香酣瓮面春乡评今视昔世态假疑真何夕西城月清谈共可人
再次前韵酬谢内翰
秋风惊逆旅乡思正相亲舟泛剡溪夜觞流曲水春几时寻旧约一笑道吾真大隐疑堪诿终怜紫陌人题赤松山水图赠云南朱宪副子文【朱尝着永川十三志】
赤松山水擅吾乡争胜还闻有永阳我赖画图偿梦想君凭文字极揄扬烟横秋巘重重碧花点春流曲曲香携向天涯漫相赠滇云燕月两茫茫
寿谢母太孺人
板舆迢递海东仙帝里恩光照寿筵天近重阳才二日人过七袠已三年菊花泛酒黄封好锦服趋庭彩戏便一曲南山漫相祝可酬当日栢舟篇
送叶师道分教罗源
斯文自昔共心期岂谓先生独後时千里马难逢伯乐五车书亦负男儿漫膺一命资模范远赴三山惜别离雨霁都门秋欲暮不堪擕酒暂追随
次韵李学士梦弼会同年于隆禧寺四首
游兴逐羣仙秋林梵宇鲜蒲团闲独坐莎径偶同穿酒令难辞罚诗盟敢擅权分擕各无语已悟上乘禅南郭赴幽期秋风动客悲半生一梦过万事二毛知交久真情见官闲野性宜菊花迟亦好簪鬓莫教辞僧房分半榻坐我白云间暂脱浮生累聊娯此日闲露松垂砌湿霜藓缀墙斑为谢良朋引从兹得往还二纪同年友相逢几度新鬓缘忧国改道贵任吾真饮量开今雨游踪避俗尘重寻曲江约屈指不多人
送陈尚德分教东乡
朔风吹燕云长空暗欲雪游子忽南旋冲寒过予别读书三十年偕计来上国阊阖邃九重二载红尘陌一朝领除书分教江右邑绦帐谈旧经芹泮生春色平生经济志乐育聊自得萧萧都门柳揺落不堪折渺渺官河舟尚及冻前发去住两含情予亦江南客
东浦为汪太卿用之赋
东浦风流又到君西湖自昔远尘氛桥通屐齿寻春去寺报钟声隔水闻画舫笙歌千顷月青山花鸟半窻云题诗不尽江乡思此乐他年肯我分
甲申冬至
一阳初动又晨钟朝罢枫宸日正红闲事搅人方滚滚残冬辞我太怱怱氷霜势重阴余几梅柳春遥意已通多病年来常止酒试开涓滴待东风
朝天宫看梅呈崔萧二光禄刘尚宝
见说寻梅高兴生况逢三益挈同行蓬莱乍到乾坤别姑射遥临水月清信杳江南膓欲断春回冀北眼偏明一尊留恋归来晩带得幽香两袖盈
送陈太常庠归云南
秋风高兴落邱园谢事欣承帝语温潜邸十年思旧学归途三锡荷殊恩滇池钓月逢溪友玉案寻春长竹孙休羡汉家疏傅去祖筵今日盛都门
送杨太仆敬之赴滁
送君今日去忆我旧时游山夹酿泉胜潮通西涧幽荒亭闲载酒野渡自横舟骥德骊黄外行看伯冏收
赠南京秦司马入为司徒
中外勲名三十年亨衢仍际中兴天壮猷方叔初留後相国萧何复召还帆引龙江民望系履听凤阙圣情专樗材散地知何补南北追随似有缘【时予亦自南转北】
寿菊庄温少参先生【以子仁和为吏部右侍郎加封】
恩命重沾八十初此身已乞廿年余地曹旧借筹边着河省曾停泣罪车锦水一竿供晩钓菊花三径傍云锄可应老去浑忘世雏凤逥翔在禁庐
荆溪张处士挽词【其子大轮为刑部郎中】
斯文托同郡侧闻长者风结屋荆溪上读书白云中至孝出天性哀感神明通折梅供灵几花发实作丛况复羣行懿乡闾仰遗踪义方笃庭训桂子奋时庸尚忆十载前尊酒亲德容胡为一转盻宿草迷堂封我歌薤露词溅泪挥秋空
荅朴庵章都宪【时章在济理漕河】
叩门谁递故人书三复欣然伏枕余河洛禹功方有赖东南民力竟何如时清不觉衰年及别久那堪万事踈太白楼头闻驻节暮云千里转愁予
题董千里孝思卷【有序】
昔韩文公作董生行生祥下瑞在狗乳鸡哺间道其实也汪太史间斋修实录凡以驯兎产芝称孝感者皆削不书独喜兰谿董千里能笃於孝为赋诗美之盖韩公意也嗟乎董氏垂千年而孝子之见於歌颂者再焉岂易得哉特次太史氏韵以播其事云
董生纯孝有天知又见云孙起孝思谁似昌黎书瑞应寻常鸡犬胜灵芝
督军南赣过草萍驿
草萍过我已三回四壁留题半杂苔雾散晓村红树出云归晴岫翠屏开州连衢信雄东浙路绕冈峦接上台一扫尘氛天万里清风应逐使旌来
酬高吾陈院长宗禹
岁暮倚高阁山水兴遐思翩翩南翔鴈尺书忽见贻美人湖东云为霖方济时书传阳春曲三叹音有遗顾惭驽骀质长途浪追随尚幸托宿契着鞭敢後期
丙戌元日赣州作
城东晴旭入新年水秀山明壮古?阙下远来初作镇楼头高坐独筹边光阴太向诗书欠尘俗还兼簿领纒漫把椒觞酬令节春风从此动江天
元宵即事简陈院长
皎月放春晴元宵坐赣城管弦传閙市灯火彻深更野旷狼烽熄乡违鹤怨生不逢南浦客碧草远含情【时陈在南浦】
次前韵
佳期积雨晴灯月烂春城独酌同民乐长吟任仆更江湖一念在时序二毛生莫弄梅花笛东风易薄情
南来
南来未觉远回首渺西江白髪生朝镜青灯坐夜窻乾坤心独苦老大气难降何日五湖路扁舟荡桨双
特恩堂为陈院长赋【陈湖广武陵人】
谢病当年疏累陈豫期勿药宠偏新暂归五柳先生宅竟起东山宰相身江汉恩波元浩荡武陵地望正嶙峋高堂巨扁相辉处仰止应多善颂人
三月三日
花枝狼藉鸟绵蛮又是春风三月天蠧简字讹时自校兽炉香细午初然赏心何处临流饮归计无端对雨眠章贡合流开府地滔滔终日不知年
即事
两日东园不暇窥绿芽顿发老槐枝葵榴吐蘂已初夏兰蕙含蕤更此时千古往来川上叹几人梦觉枕边炊轻絺短箑方宜我且复掀髯一咏诗
赠盛程斋年兄赴南京兼简二三同年
信息遥闻一月前眼穿行斾岭南天相逢不尽平生话後会仍留何处缘世路悠悠双短鬓晨星落落几同年金陵诗友重盟社莫惜连篇向我传
次韵酬陈院长登滕王阁见寄二首
老我登高欠此楼羡公乘兴及清秋尚余文字三王後【三王谓勃绪仲舒】不尽江湖万里愁极浦风来樵笛起危城日落贾帆收却怜章贡遥相滙一路民风托共诹
绿波芳草恨堪论高阁难期共一尊何处江山如此好古来题刻至今存花随流水春环砌鴈度寒云夜叫阍自是好游心尚壮不知秋鬓点霜痕
冬夜漫兴二首
一灯深坐不知寒分阃天涯岁又残部曲夜闲刁斗静衙门地僻簿书寛曾闻樽俎能全胜敢谓干戈可久安独苦此心谁共语每凭封事达朝端
岭畔冬深亦乍寒江风吹雨夜阑珊不闻鴈信来千里空愧麟符绊一官睡少正须茶破闷病余那用酒为欢古槐衰柳方揺落时复萧萧打画栏
读书漫成
白昼沉簿领不暇拈诗书爱兹冬夜永一编聊卷舒孤灯闪青焰细字迷鲁鱼揩眼徒自苦掩卷一长吁幼学不知要涉猎事文辞去道日以远古人安可期驱驰二纪来五十知昨非勤事乃吾职读书固其余尝闻仕优学糟粕非所须不如静中悟默坐松窻虚
悯赣市火
深院夜寂寥漏下已二皷遥闻市声喧起视出庭户烟焰俄涨空乘风恣翔舞回禄殃我民仓卒愧为主下令速诸司奔走胥救护彻屋开火道绠缶竞相助移时火幸熄焦烂良已苦吾闻天降灾失政由官府赤子却何辜啼号靡宁宇恨无帡幪力为尔奠焦土
赠陈都阃汝玉
阀閲承三世声名重一时玺书凡几赐节镇亦频移志在吾儒事功收大将旗伏波终矍铄未老莫辞衰
喜雪二首
越雪由来罕清晨忽满墀二年初快覩三白敢深期日午消还尽檐阴冻欲垂民饥方待哺翻恨麦秋迟昨雪已难得今朝仍乱零远山头再白久客眼偏青瘴退梅花岭寒疑翡翠屏还同在京日呵冻写兰亭
遣兴
世事竟何凭寒宵睡未能候茶聊附火抛卷懒亲灯兴共青山远年随白髪增班超玉门愿应有尺书腾
陈院长城新县有作辄次韵
穷乡荆棘已多年此日金汤更可怜泽及釡鱼春水活功收刀犊夏畦便谿山顿改乾坤旧风气还看楚粤连容易敢谈疆理事吾闻定计十年前
次韵荅陈院长纪行见寄
楼船西上路倭迟两岸江风颭画旗民俗正劳千里问年华休叹二毛知肇开山邑绥无赖半减田租慰阻饥老我提兵思按堵喜沾余润和新辞
程甥文德咏雪见寄次韵四首
故园今岁雪飘洒几昏明近得诗相报遥怜兴独清缀梅横冻影堕竹起虚声五岭应难见千山空复情城上北山雪曾惊双眼明年来乡信杳梦见旅魂清遍覆元含垢潜滋不动声无劳添发白猿鹤久驰情忆昔双溪雪通宵似月明楼临琼岛净人在玉壶清渚鹭迷寒影江猿咽晓声当时谢庭咏自足慰亲情我屋苍筠下窗涵积雪明映书寒亦好烹茗味偏清夜冻悬氷柱晴融滴雨声宦游逾二纪念此不胜情
赣州春日
岁事峥嵘春又来东郊鼓吹踏尘回送寒已碎黄牛土随俗聊尝绿蚁杯万里乾坤同化日一时城市动欢雷流年不为人久待两见梅花傍岭开
退食
退食行台日欲晡门扃苍栢一尘无凤团煮茗闲吟好龙挂燃香夜坐孤万卷懒开从揷架八州遥镇自披图虚縻馆谷天涯晩未有涓埃翊庙谟
除夜
空堂蜡炬辉独坐睡何迟两岁平分夜三更欲尽时声残爆竹火香入颂花诗好办明朝起山呼祝圣慈
丁亥元日
去年此日忆龙顔天上初违侍从班浪迹至今千里外山呼徒自五更还乾坤开泰心同壮梅柳回春鬓独斑十载微痾欣顿愈着鞭随地敢辞艰
元宵即事
灯月交辉夜春城沸管弦栢台深鎻钥梅岭接风烟不语坐三皷回头来二年太平多气象万里仰尧天
咏兰四首
兰蕙一类而兰特少其香特胜开谢之早晩迟速亦异予於赣之行台并植之
山人遗我兰百里到城邑采之千仭崖故土带砂砾瓦盆及时栽风雨相润色空阶白日静绿叶光嶷嶷猗兰含紫蕤经冬冻不发春风几何时碧干争挺拔一干仅一花清香乃倾国贞姿颇耐久逾月未衰落蕙本兰之族气味亦相似一干五七花生香春夏际复有闽中产叶高而稍腻谁书本草经误以零陵视古人多佩兰贵有君子德况为王者香尼父兴叹息芳名播终古俗眼常罕识高斋风日和相对余心怿
夏夜四首
夜窻无暑栢阴森湘簟闲眠独枕琴岭畔不知天许远还将北斗看升沉
一雨犹余几日凉不知三伏在炎方晩来风起秋偏早却为蓴鲈忆故乡
满天风露夜将分花树生香隔院闻独坐此时无一语待他日出漫云云
四壁虫声一院花银河浅淡月西斜此时此景清於水不动薰风也自嘉
赠阳明王公督军两广【有序】
阳明先生大节出险大功锡封天下想望其风采而其得之心无待於外者则虽士大夫或莫知之也先生家居数年诏起视师苍梧道赣江幸奉顔诲以慰阔别敬赠鄙句
一封书奏险夷轻百战功归带砺盟世道更为今日起心传独得古人精稽山峻絶云难蹑赣水迢遥盖偶倾早定南荒报天子太平调燮待阿衡
过济赠仲仁兄【有序】
予昔督军江右比还朝两道济宁予兄栢轩先生为滋阳王傅得两会焉喜论心而惜分手赋此奉赠
济上今春喜再逢兰舟暂系话萍踪君顔自保丹常渥我鬓偏怜雪渐浓鸿鴈去来俱漫浪埙箎唱和未从容清时共拟涓埃报三径终期杖屦从
济宁逢春二首
忽忽浮生已向衰悠悠拙宦竟何禆碧山笑我红尘久青镜输谁白髪迟治水可能寻禹迹转漕亦复托萧规梦游不觉长安远应被春风昨夜吹
皷乐迎春东郭东春风遥与故园通一时诸友谁常健三洞双溪我欲穷官事敢云无了日古人堪慕有高风泰山咫尺须乘兴会见扶桑海日红
北山茶
春来遥忆北山茶青壁丹崖傍我家采露撷烟空梦寐沿河泝济自年华求闲会了三生愿知足何须七碗加燕语莺啼春送尽又看光景到萱花
尝笋
济上初参玉板禅寻常罕见转堪怜药栏夜茁惊雷早茶碗晨供带露鲜贡到氷船知几日赐沾金阙忆当年饱谙世味还何慕只有从来水竹缘
春日写怀二首
半世浮名梦未醒他乡春色眼犹青自从河济收功後赢得余闲点内经
衰病辞官本自宜慰留有旨敢言私济州官柳沿河绿又见春风此度吹
东园漫兴
花发东园偶独窥山禽相对语移时天涯形影青春伴晩节功名白髪知何处菟裘还待老他年竹帛亦虚垂杖藜缓步防苔滑筋力深嗟病後衰
南司马王公以诗留别辄次韵【浚川旧同馆】
翰苑文章同旧价南都山水属真仙相看转觉双瞳碧渐老难回两鬓玄酒兴总非方壮日花时犹是未归年阳春强和凭谁寄塞鴈依稀隔暮烟
初夏即事怀友人
客舍春归不待余薰风相欵竟何如绵蛮到处莺求友来去无时燕卜居日色渐长堪晒药衙门多暇惯抄书故人千里应相忆试向河头覔鲤鱼
寿婺源补斋潘先生【有序】
先生前福建宪佥澹翁之子予莫逆交也怀玉弗售放志林壑箕裘之绪付之诸子今年秋既被封命仲子荐叔寻擢福建宪副典文教焉予惟先生得之过庭者有以遗後其不得行于时者乃於荐叔兄弟发之可谓贤且难矣赋韵语一章为先生寿
三十年前忆盍簪郎君相见喜腰金鲤庭诗礼流风远莱彩趋承爱日深紫诰逥鸾荣宠锡丹崖舞鹤伴闲吟秋来好饮黄花酒莫遣繁霜两鬓侵
辛卯立春日即事
共喜新年见立春雪花呈瑞复兹辰梅梢半着交加重麦陇平铺顷刻匀吟对物华川上兴饮开涓滴病余身二毛错遣侵双鬓欲谢尘缘葆我真
济宁闻召命写怀
炉中药物箧中书未足功夫岁暗徂日月人间浑少暇风云天上复相须身犹抱病惭康济年已知非强进趋三载白楼尝一过【楼在济宁南城上】不堪临别却踟蹰
得徽子书走笔荅之
儿子书来劝我归不堪衰病尚依违【谓依违儿书】幸逢明主真难报得谢清时会有几六月又颁南国笋三春空老北山薇欲知退食委蛇地禁柳垂城转夕晖【时居皇城西墙下】
竹涧集卷四

[book_title]卷五
钦定四库全书
竹涧集卷五
明　潘希曾　撰
赋书辨记一十五首
感雪赋
正德十二年冬环滁大雪余縻于官为之兴怀方闻銮舆北幸弥增感恋作感雪赋其辞曰
弭予节于滁阳兮岁聿暮不吾与曰强圉赤奋若兮维律中乎大吕颛顼严令兮使玄冥驱其先风伯愤噫兮云师乘以垂天羌觱发兮逾栗烈夜浙沥而霰先集兮昼忽缤纷而雨雪驾玉虬兮骖白螭腾踏银汉兮溅氷屑夫何累旬月止复作兮纷委积而交加折修竹以失声兮封枯杨而生花岿官寺兮山之麓接旷景兮平臯阻寒气兮空谷旦余适野之莽苍兮雪始霁而日煜千门冻而反闭兮万竈凄其未烟灿琼枝兮林立莹氷柱兮檐悬僵狐兎以屏迹兮饥鹰隼而莫骞晃六合以昭回兮歛万籁而寂然吾方游乎尘垢之外兮幸昭质之未窳步余马於白水兮按余辔於瑶圃饮沆瀣兮飡玉英【叶音央】怀琬琰兮佩琳琅苟余心之皎洁兮虽远引其何伤嗟滁之僻兮乐有余逖彼北裔兮僻不可居层氷峨峨兮阴山崒矹豺狼侁侁兮虎豹出没美人之游兮辕不及攀良辰感我兮怛肺肝乱曰寒既冱兮岁亦殚幽独处兮谁与欢宣余力兮及时难望朔云兮天漫漫凤有门兮龙有渊思美人兮不敢言
与太守刘惟馨书
近乡人到京传云执事还任於仆有见愠之意谓仆於执事有後言也负执事也噫果有是不但负执事也负全蜀士夫也负吾先子也负同官也先子去蜀二十余年蜀谊过厚与仆有世讲之好若执事固先子所知也而仆尝滥竽同官既又同患难人心天理不宜薄也君子居是邦犹不非其大夫矧仆於执事耶且仆之平生执事亦知之尝好毁人耶尝背毁八县一官吏耶於他人未尝毁而独於执事毁有无可知也世有娶孤女诬挝妇翁者兹固不必深辩然反覆思之亦或有由矣仆舟之过沛河也邂逅宪副高君则谓仆曰贵郡刘太守予尝荐之吏部荐後人多议之传闻其某事某事柰何仆应之曰此所传谬尔高曰予与渠同年也予将面告之仓卒分舟而别今之衅端或由於此则高之语意未明而执事之过疑也执事大节为吾侪出色他日荣迁会贵乡诸先生及同僚同年事当自明或会高君以此柬质之亦当自明古称贤者不相知尝窃意其有激之言不意身亲见之虽然未有贤而不相知者也仆之缕缕者赘也执事岂终不亮其心
奉大司空南坦刘公书
某忝侧僚末辱教爱多矣濒行又承饯赆无任感荷到济宁即率郎中副使辈放舟沛徐以观被淤故道及所挑新河复沿黄河东岸陆行沛丰单等县以观大小决口奔冲之迹乃知漕渠庙道口以下忽淤数十里者实由决河西来横冲庙道口之上并掣闸河之水东入于昭阳湖以致闸水不复南流而沛县飞云桥之水时复北漫故沙停而淤耳沛以下即无淤者以飞云桥之水南流故也计济沛间漕渠只宜加筑东堤以遏入湖之路更筑西堤【濒黄河一带】以防黄河之冲俾其自北而南常由故道自无沙淤之患虽旧日之淤犹有存者量加挑濬亦自无虞乃若根本之论则在疏黄河之支流而朝议已行之矣新河既蒙罢挑无容置喙昨盛公所上图本亦槩可见生愚且拙敢不竭心力以纾庙堂之忧俟稍有次第别当图上尚祈不靳指教以终雅爱不宣
荅豸史马君书
承谕筑堤既长恐河专趋徐此盖为徐方虑也然仆尝虑此而究其故矣黄河自汴梁经黄陵冈至于曹县一带有堤自曹历单丰沛三县皆无堤今修长堤盖缘单沛间黄河决口十数道横冲运河入昭阳湖以奔徐州致淤运道故因昔人所尝议而未及行者议行之然止筑林台以下百四十里耳林台以上曹单间七八十里原无缺口且去运河亦远不须筑堤万一黄河涨入不过如往时漫散未为害也大抵河由溜沟与飞云桥固是趋徐河冲运河与昭阳湖亦是趋徐俱为徐吕二洪所束不得奔放入淮故尝为徐患惟上流赵皮寨一支至宿迁小河口入淮孙家渡一支至淮安清河口入淮可以分全河之势而消徐沛之患但淤塞十有余年今始疏濬耳近七月九月间黄河水涨一次高五尺一次高六尺皆得赵皮寨分流故徐沛河不甚溢者亦或一验也仆愚且拙辄请教于执事望加察而示之地方之幸漕运之幸宪节何日过济冀得面悉也
荅都宪熊公书
顷辱手教特惓惓河事感谢感谢偶便辄布一二今年南旺当大挑已摘单县堤夫七千余名先挑湖而後完堤丰沛地势尤下其堤一面修筑黄河每年有清明水伏水秋水为患今赵皮寨与孙家渡可备分????而此堤复成运河庶几无虞但济沛间春泉正微旧淤尽露方摘夫三千余名挑濬就以所挑淤沙覆东堤外壁沙既可远堤亦易培淮安清河口之浅令该府用近便夫役加濬此皆不可缓之役而适当岁歉虽古有修城郭使民就食之政然河道钱粮有限不敢多用民也复忆去冬见谕飞云桥口宜辟加阔诚长虑也仆尝沿飞云河岸上下三百里间观之飞云桥南十余里有谢家沟又南五十里有北溜沟又南二三里有南溜沟皆黄河趋运河出口四口并出故飞云似不必辟且桥两岸高陡民居稠密亦不易辟也但四口皆在徐吕二洪之上每水发为决所束徐沛受患欲除此患赖上流孙家渡赵皮寨之分????耳未审高明以为何如幸不靳终教
荅大司空刘公书
承示近日议河事者谓赵皮寨孙家渡不足以泄黄河之怒而漕渠或不免复淤窃谓斯言虑患远矣而所为防患者未审当何如夫黄河为中原患非一日矣智者不与水争地惟顺其势而导之而其激荡变迁虽神禹不能使九河常如故也後世或塞其决或堤其卑或疏其????皆随时救患者也国家漕渠为南北咽喉势不得不与河争地弘治初河决荆隆口又决黄陵冈又决张秋当时尝濬孙家渡宿迁小河【即赵皮寨河】等处而後荆隆黄陵张秋等口可塞亦分泄河怒之验也况自河南历直隶至山东之曹县恃长堤以御河患亦既有年而今单丰沛为堤亦将以御河患不使淤漕渠也盖事理所可据与人力所可为者如是而已若曰神河叵测则固非力所及若欲别求远图则往者之开新河可为殷鉴去岁秋水时至湖波为新河两岸所隔田庐淹没告诉纷纷盛公乃令闸官夏时辈决岸放水此非弃百数十里之田为巨浸不可以为河也初挑河至留城觉飞云桥水来反高中间平地数丈尚未挑通至是黄河决入二十余里水落而淤盛公乃令主簿郭景辉辈挑去淤沙暂筑?以障之夫存?无以通舟去?则黄河倒灌而易淤此虽弃前百数十里之田为巨浸不可以为河也他若三河沙水之冲滕费沂峄山水之涨皆智巧所难施而劳费不与焉是可为远图乎且盛公尝塞丰沛决口矣今因而加堤焉尝修沛漕东堤矣今因而稍培焉尝疏赵皮寨议孙家渡矣今因而查濬焉何独至于开新河不因而成事欤盖必有难成者矣顾其事已中止不欲多言今恐议者不察或误国是乃不敢不言诚舍此而别有远图固不肖所愿闻也执事为国孜孜素厚僚谊望垂览而见教焉幸甚
寄都宪梅国刘公书
向以河事奉咨承手札垂答如领面教多感近日工部复以三事移咨河道漕运两衙门会议施行一曰挑淤沙与前咨相同一曰整诸?可以补前咨之未备皆淮阴急务也一曰筑长堤则事势恐或未便盖自新庄至淮城其间闸坝十数处若筑塞之则鲜贡粮运等船不通非细故也若留闸口坝口则河涨必自口冲入非细故也况古黄河堤去河二十里近世汴梁至山东一带堤去河亦不下十里前年筑单丰沛长堤去河率五六里或七八里皆不敢临岸为堤者惟恐河流扫岸岸崩则堤随之今淮阴濒河空地若去河不远则似不敢临岸为堤也此管窥过计未知是否惟高明不靳指教则同舟共济之赖多矣他如扣存脚价动支监银截留耗米借用运军起????庐凤滁和人夫皆漕抚所专想高明自有处分以济国家之急仆仰赖余庇而已今具公移奉会未敢辄述管见如前所云者恐高明或别有处也楮笔不尽总希裁处回示幸甚
大礼问辨
或问礼官之说皇上以小宗後大宗特重大宗降其小宗亦既合礼经矣曷为议者未已也曰此宗子法也非所以定天子之大礼也曷为议者之说亦复引大小宗也曰兹所谓楚则失而齐亦未为得所以重纷纷也则其说何也曰宗法为公子卿大夫设也【大传别子为祖继别为宗朱子曰君适长子为世子继先君正统自母弟以下皆不得宗其次适为别子不得祢其父又不可宗嗣君又不可无统属故死後立为大宗之祖其适子继之则为大宗】君不与族人为宗也【大传族人不得以其戚戚君陈澔集说谓君有絶宗之道】为人後为继大宗设也【丧服传为人後者孰後後大宗也大宗不可以絶故族人以支子後大宗也】君无为人後之礼也【魏明帝诏礼王后无嗣择建支子以继大宗然礼无王后无嗣之文明帝乃附会丧服传支子後大宗之说耳且礼适子不得後大宗设使今上有弟亦必以适长入继可见宗法不可行於君】诚以君至尊也不得与臣庶同也理也亦势也丧服自期以下诸侯絶【见中庸章句】而为人後者有大功焉小功焉【见丧服传】故知後大宗非天子诸侯事也且古之後大宗者必属乎子道者也故可以为父子【兄弟之子谓之犹子是属乎子道也】仲婴齐以弟後兄非礼也而公羊高曰为人後者为之子附会之过也鲁僖公以兄继弟非世及之常也【见礼运父子相传曰世兄弟相传曰及】而胡安国曰臣子一例以僖尝为臣谓臣犹子也则可谓为之子恶乎可【左氏子虽齐圣不先父食之说公羊先祢後祖之说皆以父子喻君臣故胡氏谓臣子一例】近世人主祢其所後则何如曰属乎子道尝受命为後儗诸宗法庶乎其可也【若汉哀帝以犹子为成帝後宋英宗以犹子为仁宗後之类】非此类也何可比而同宗法耶【若商仲壬以弟鲁僖公以兄汉宣帝以从孙光武以从祖今上以从弟皆不可曰後而为之子】然则其称号柰何曰天叙有典人不可汩也【如父不可曰叔侄不可曰子之类】其庙次柰何曰生为之臣死不得跻於君也【如僖公继闵公僖虽兄臣也闵虽弟君也僖不当跻於闵上】其昭穆柰何曰父昭子穆未之有改也或世次不相当不以亲亲害尊尊可也【如兄弟或从父祖嗣位昭仍为昭穆仍为穆但当明其君臣之义臣不得位於君上】信斯言也大礼其定诸曰然明乎宗法之原而不以其所同强齐其所不同则千载不明之案可判而今日纷纷之论不崇朝可决也【如哀帝英宗之事可同宗法者也故当降其小宗而师丹司马光程颐朱熹之说为是然司马公引魏诏不得顾私亲之语则将视所生为路人又不若程子推所生至恩明尊崇正礼之说如宣武光武之事不可同宗法者也故光武当祖高祖帝四亲而张纯朱浮之说为非宣帝得称父为皇考而范镇以小宗合大宗之讥为非然程子亦以宣帝称所生皇考为失礼但宣帝於昭帝为侄孙叔祖不可为考所生又不称考是竟无父矣此亦拘於为後为子之例或因一事一时而发未必其定论世且尊信程子莫如朱子而其作本义定家礼不能尽从程说亦惟其是而已】仰惟我皇上之即位承武宗遗诏遵祖训兄终弟及之文揆诸春秋之义克正其始矣其继武宗之统以主宗庙之祀非若宗法必为之後而後得奉其祀者故以伦则武宗兄也孝宗伯考也以位则皆君也皇上以弟代兄以臣道事先君其为继武宗也名正而言顺矣【假如兴献帝在以叔代侄亦以臣道事先君而继其统】武宗而有继也则孝宗固未尝絶也何得舍武宗而不继何必考孝宗而後为继耶【或以宗庙无称为疑然事有常变汉宣时亦无祢庙况孝庙在祢庙之班乎】由此言之兴献帝圣考也兴国太后圣母也名正而言顺矣若夫尊崇之典则亦有可言者宋英宗既後仁宗程颐尚谓其父濮王当别立殊称矧我皇上圣父母乎如曰子无爵父之义周不有追王之礼乎【或疑此非尊无二上之义殊不知兴献帝本处臣道又諡号视列圣少杀又不敢称宗何嫌於二上设宗藩入继欲并崇其祖却难盖继统与创业不同创业之君功德自已立故得追崇四世以报本继统之君功德本乎创业之祖故止可及父母而不得及祖压於创业之祖故也又疑如此父祖似乎有间据先王制礼父服三年祖期曾祖三月亦自有差等】若夫庙祀之典则又有可言者天子为百神之主尚当祭其国之无主後者【见王制】顾不得祭其父乎别建寝庙不敢干宗庙之纪不亦可乎然则子之说无亦剿议者之说欤曰议之是者天理人心之同也议之非是者予不得而同也子盍亦上闻欤曰皇上至孝之心既已烛夫两端之说矣大礼其次第举矣予窃重夫礼官之固执而惜其弗加察也又虑夫纷纷之论真成聚讼而或贻患也故为是答问者将以解学士大夫之惑而明我皇上至孝之心於天下也
章氏重建御书堂记
御书堂藏御书而作也吾婺先正大方伯章公正统中以广西宪使入觐诏赐五经四书五伦书凡若干卷书故有堂宝藏在溪南濮村且以处子弟之学者数十年来规法稍弛公之孙绪大惧继述弗戡无以昭先德承天宠爰度地於所居之後以便视守建堂於厥地之阜以崇亷戺庀事於甲子之春明年冬落成面阳明以受风日履爽垲以杀水泉蠧不芸而辟润不曝而乾轮奂有美籖轴秩秩子若孙升而游歌焉处而藏修焉起敬起孝固必于斯间属予记之予作而叹曰可谓得我心之同然哉予大父佥宪府君与公为同门友仕之时亦同尝以风宪近臣蒙赐书又同先子宪副府君异时语不肖孤曰吾婺章方伯与汝祖获御赐书是诚至宝吾欲创楼尊阁之而未能不肖孤服膺久矣顾力犹弗逮闻子兹举能不深为之喜而重自愧哉抑是书大字楷写版刻明净予每读建阳本鱼鲁可疑辄盥手启笥庄诵细校圣贤精义奥语多赖以明吾知章氏子弟之学有赖矣夫敬君之赐谓之忠述祖之业谓之孝启子弟之学而俾有所考谓之贤一举而三善焉不可以无记矧先祖同其遇後世同其守不容以不记谨记之以贻厥後乃若垣楹门庑之详则登堂在目而山川景物之献秀於堂则不系乎书者可略也
项氏先莹记
友人项聘之衰絰过余泣拜而言曰珍先处士之葬幸获地矣而表茔域以示久远敢不为之虑请吾子为记之地延袤二十亩在赤松乡去县北十有五里负南面北觉慈寺翼其左澄塘浸其右孤石特秀亭亭雄峙于前者芙蓉峯也堪舆家谓芙蓉一脉自东而南郁盘成阜中岐而成穴左一支环出寺後蜿蜒为案右一支曲枕澄塘之上若内顾然土宜松竹植之易茂尤宜桂不植而产苍然蔚然云木团荫望之知其为先茔也陇封四尺碑刻曰项处士墓茔前为亭亭侧为屋图居守便祭扫也珍闻养生不足以当大事惟送死可以当大事珍之不孝不可追於生前尽心墟墓之间犹以为吾亲所归也即於是无憾焉庶几吾亲安之也夫子尝曰丘也不可以弗识也子盍一言俾项氏子若孙永有识哉余闻伊川论葬必土色光润草木茂盛五患不及水泉不侵而晦庵之言曰以子孙而藏祖考则必致其谨重诚敬之心以为安固久远之计吾聘之可谓达於此而能用其孝矣凡民致死其亲窀穸苟且否则泥风水拘忌讳葬不以礼不可谓孝矣则孝如聘之讵非风俗转移之机哉聘之积学谨行向用于时所为扬名行道以终其孝者余方拭目焉庸次其说以记之
张氏顺则堂记
义乌处士之庐有堂曰顺则者张君彦成所筑也其地在龙陂里西去县三十里许临谷向峦山萦水纡为堂三间堂之後为室傍为楼前为正门凡若干楹朴素坚完脱去绮靡经始於弘治辛酉越五年而落成於是起台植花以游以观引泉为池可濯可湘盖隐而善居室者也昔陶唐之世有謡於康衢者曰不识不知顺帝之则处士之名堂盖取诸此夫谓之顺者天下何思何虑坦然由之无适不顺也谓之则者天生烝民有物有则帝之则我固有之也人惟逞私智以戕天理颠倒拂戾丧其物则是虽中君叔世难乎免矣而况於帝则乎而况於顺乎处士质直少文尚义而好施言动衣冠循循以礼乡人化之而不争令尹嘉之而知敬子弟依循之而有所成然而名弗烜于时迹弗诡于人葆光任真涵濡圣仁其不识不知而顺帝之则者欤昔五柳先生自谓无怀氏之民葛天氏之民处士其陶唐氏之民欤处士仲子儒从予受经笃学谨行克振家声予以是知处士而喜其堂之不虚名也用申其义以记之
太湖分趣记
太仆少卿霜厓曹公作假山于瓮城南隅号太湖分趣谓予曰始仆以御史在告自适于是别去六七载湖山情景无日不往来于怀愿记其事勒诸石庶几他日归隐诵斯文而惬吾心焉且俾後之人知仆所乐嗜也山累太湖石为之崛起平地峯峦削出虚其中以为洞容三数人两傍由石门以升小桥曲径逹于絶岭山畔有四景亭刻东坡四景帖有贤已亭设博奕具结栢亭二一置琴砖石几一竖峭石刻小飞来三隶字结黄白木香亭各一桂竹屏各一栢坊一左右掩映参错于花草竹树间面山为书屋若干楹壁间?置古今诸贤石刻游息宴集于斯萃止凡园之景以山胜山之景以太湖之石胜故命之曰太湖分趣予惟人之情不能无所好也彼以声色势利取败者固好之累而无知无欲如老氏之说则亦好高而不情古称知乐水仁乐山其适情而无累者欤公其达仁知之理者欤或曰瓮城扼万里长江东瞰大海公生长其间眼界不小顷将使命持宪节历敭中外以极天下之大观其胷中之太湖不啻呑若八九矣奚以分趣为哉予曰此公之所以贤於人者而人固莫测也夫举卷石可以知山?勺水可以语海取诸近小以自托者易足之道也公以清才赡学荐历卿列崇阶显秩駸駸未已乃能不以富贵移易其山林之念是又以知足为持盈者也不贤而能之乎顾予泉石膏肓闻风感兴恨未能舣舟京江以少分公之趣漫为公记之公名仿字汝学以乙丑进士起家霜厓其别号云
双溪潘氏宗谱记
潘氏之先出於毕公高毕公高本姬姓子季孙者食菜于潘因以为氏焉潘氏子孙蔓延于天下宋南渡初金华称三潘焉待制曰清潘驸马曰贵潘半州君曰富潘更元之乱分散微弱而吾一门至今号儒籍焉盖元别儒於编户若今匠竈籍然入国朝吾高祖兴二府君以人才徵曾祖昌三府君卒赠监察御史而吾祖吾父诸父昆弟皆以儒起家接迹仕路盖自洪武以来百五十余年于兹矣自吾高祖居城下双溪之涯其後或居城或居乡或居武义而城下故庐子孙犹有居者然彼此散处而隆替不齐矣予幼而孤不得备闻遗德思所以尊祖而睦族莫如为谱乃以旧藏先世位牌访于族人由今而上得五世由五世而上得三世又遡而上谱残系阙虽知其出於三潘而不知其孰为当祖则断自所知万八府君者为始祖嗣万而宗而德皆当时列行之称而其名与字已不可考其称宣教若朝奉又皆已不可晓矣於是为之图以表其世系为之传以纪其事蹟名亡则书其字字亡则书其行而宣教朝奉各仍其称又掲凡例以示法守而谱可覩矣古者大宗小宗之法废而人不知本人不知本而骨肉之恩薄仁孝之道衰其犹不失宗法之意者谱系之说也而谱复废焉虽贤者无以自考此吾所深惧也夫吾父之视吾兄弟犹吾於子也吾祖之视吾从兄弟犹吾於孙也自兄弟达于族人固一本也兄弟族人而至於相虐犹一身而四肢自相戕也非背本欤鸣呼观於吾谱而可以知本矣其孝弟之心可以油然生矣
滁州龙泉庵兴修记
我太祖高皇帝定天下设太仆寺于滁总摄马政寻建庙祀马神俾龙泉庵僧视守洪武二十三年归并寺院勅太仆臣朱守仁等仍留两僧自是庵为名刹且为太仆诸臣习仪祝圣寿之所庵在丰山西北麓南距栢子龙潭百武而近其名龙泉者盖以此历年滋久日就颓圮失今不图後费益钜侍御阳曲刘公按部至滁有司白其故会侍御武昌朱公以清戎至谓兴滞补弊不可已公乃下令计财用出公帑属经历伍朝用吏目刘宝董其役已而岁旱公闵雨州守陈君则清谂衆曰古者修城郭使民就食兹役亦旱备也衆驩趋之经始於嘉靖癸未秋七月凡三越月而落成正殿以间计者三後堂中门间如之东西序各九间敞以外门缭以周垣惟正殿後堂撤而新之余皆补葺以还旧观於是伍经历等请记其事刻诸石予惟春秋用民力虽时且义必书兹役也不可以不书也祀与戎有国大事庵为马神庙设戎祀所系且国家旧典一宜书费出于公不厉民饬旧为新俾已成勿坏二宜书因饥募力民利其食官享其成得乘时之道三宜书予承乏太仆於是举有赖焉谨书之以告来者刘公名栾字汝乔朱公名衣字子宜皆以进士起家有声于时云
境山河记
黄河至沛县与运河合东南百有余里至于境山又四十里为徐州洪又六十里为吕梁洪南引江淮北达大通境山实扼其吭巳丑秋八月河溢境山西徙三百步东南流二里合故河下口以其在故河外称曰外河去山稍远奔流直遂视故河加阔然舟楫初无患也厥後水落湍急挽舟者患焉水益落湍益急放舟者亦患焉十月以来乱石絶河湍下射高数仞虽虚舟不得上有冒险而下者十覆三四焉於是远近骇愕大惧春漕弗利曰盍辟诸则严寒堕指畴能穴氷凿石曰盍濬诸则故河成陆复非外河径直畴能以两月之力回彼澜倒期迫事急予不得已檄都水主事于思睿徐州判官项情召官夫陈畚锸峙桩草十二月六日兴工穿故河以俟行水长七百五十步广十步深丈有七尺截外河而逼之东两涯下埽使渐相属明年正月下旬中流埽未合洪涛激荡不可施功则决之故河奔放冲刷沙随水流一夕河广一倍三数日尽复其旧广凡百步二月中旬截河埽成广凡百四十步盖假埽逼水以冲故道又乘水泄以合埽未几沙洄外河而乱石尽没焉经流滔滔舟行如故过而览者不复知前日为患之处矣是役也使夫三千给银一千八百九十两有奇用物桩以根计谷藁柳梢蒲苇以束计共十四万七千五百凡七十日而工毕埽法见元史兹不复详嗟夫沧桑陵谷信有之矣境山此河患我未之前闻也一旦为患天也不久而患息国家之福诸君之力也予也实幸焉记其事以告来者
竹涧集卷五

[book_title]卷六
钦定四库全书
竹涧集卷六
明　潘希曾　撰
序二十六首
秋日写怀诗序
诗三百篇尚矣而非必始诸此也歌非必始诸虞謡非必始诸尧之时则诗也者古今人心之形也谓诗始诸心可也是故观乎其诗可以知其人矣古人发泄性情矢口而成抑扬短长恊而成声皆不得已而鸣非如後世规规为之者自楚骚一变为汉魏古诗再变以极于唐律若苏子卿陶靖节少陵昌黎诸君子名节志义郁中发外卓然名家矣学之者或不得其心其有至焉者鲜矣草窻童廷瑞先生以秋官大夫请老一日过余出其使蜀时秋日写怀诗若干首属引数语余三复而叹曰是虽托于唐音何其善鸣性情也抑将有郁于中如昔之君子乎何以至是也先生读书三十年逾四十筮仕未六十即角巾林下将必有郁焉者乎诗始诸心请质之先生
闲庵诗序
闲庵潘翁徽之隐君子也其居在婺源山谷间有田园之饶泉石之美竹树荫翳鱼鸟上下翁乐之可以忘老日惟携琴杖藜命酒赋诗或课子弟读古人书优游卒岁他无复事事因自号闲庵云弘治壬戌子珍玉卿举进士大夫士与游者胥为赋之既成帙属序於予乃有感焉余郡贰守玉汝先生者翁从子也其心亷而静其政平而裕余昔从游也久乃今与玉卿为同年复见其有兄之风岂文献旧邦士之生乎其间者类多贤耶抑家传尔耶世之扰扰匆匆以没齿者何限翁独自处於闲贤於人远矣其子若侄克世其德以效于用顾岂无以哉余闻作德心逸见大心泰逸且泰而後天下之物不足以挠吾斯闲矣是虽居官致理可也独隐居也哉昔老庄以虚无为闲祸天下者也巢由以离遁为闲遗天下者也翁之闲适乎理趣要非异端者流而佳子侄又推之以恊赞皇化视彼一於遗世者孰优耶余方庆世之太平无事而翁之庵之得以终於闲也是亦诸赋诗者意也
三觐图稿序
贰守婺源潘先生往者以名进士令湖之蕲水循例凡三入觐朝廷凡三锡勅谕先生祗若休命既终厥功间尝誊黄成帙仍绘见贺辞三图于首而以当时诸纪行诗附焉总题曰三觐图稿阙廷想像于丹青纶綍昭回乎简册而大篇之舂容短章之寂寥具见其感时抚事之实近以示某俾序之予见近世为县令有能称者一再入觐率被徵书取显官去之惟恐弗亟乃若久任而後迁既迁而不忘其初在行役无独贤之叹慕君而终身焉者不其尤难哉先生清节惠政茂着蕲阳直以情性冲淡亷於取名故三载一觐觐且至于三而当路未之甚异也久之序迁今官或将热中焉先生方惧弗称手录勅文朝夕披閲盖将推其作县者以倅郡大其惠蕲者以惠吾婺也其冠以图者所以系其恋阙之忱而附之诗者又以歌咏其勤苦焉若先生者可谓笃於忠爱矣抑诗言志凡诵子美诗者必怜其忠也先生诸诗发乎心声之自然是以词气萧散兴寄悠远有感慨而无怨尤焉要当与知杜者论然後信余言之非夸而先生之平生庶乎可识矣
送武义令刘引之入觐序
今天下司府州县之长率三载一入觐朝廷察其治行而劝惩加焉其事与古之述职试功一也县亲民而属府隶司司府之令必由县以下於民簿书丛委催科不息听断无虚日而送迎疲道路猾胥奸民窥伺舞弄而上之人又从而掣其肘令之职盖其难矣吾婺为江南剧郡凡领县八其间号难治莫如武义彭城刘引之令武义之三年当入觐其僚属请余言赠之初君受命阙下余获倾盖焉观其器宇宏深言论慷慨真有丰沛豪杰之气非若拘拘章句儒者固已知君之才不患其难矣自下车来果能沛然处之刑简政清徭均赋足强者服慝者革声实流布而上下安之余然後叹县无难易视令为难易令无难易视人品为难易抑又自信管窥之无谬也君行涉赤墀觐天顔吏部考绩与天下循良吏当无多让朝廷三考陟明具有成宪亦且还君以终惠其民矣二三君子奚用怅兹别哉於其请姑道余之尝知君者以观其成
赠潘守固授阴阳正术序
金华潘守固拜郡之阴阳正术正术亦流官也而行县视事不出乡郡人皆华之士君子与游者且喜其学见用也友人陈正之属予赠言惟圣人开物成务莫大乎阴阳理与数非二物也後世泥於术数而吾儒燮理之用漫不之省司马迁父子论六家之指遂以儒与阴阳并列则世儒之不道阴阳阴阳家者之不得自附於儒非一日矣尧命羲和主历象而庶绩熙舜命重黎司地天而人心正周以太史正岁年卜日冯相氏掌岁月辰日二十有八星之位保章氏辨吉凶观妖祥降丰荒之祲象而六典始备是皆具乎吾儒之书而阴阳之为说卒莫能外焉乃若忌讳之拘畏妖诞之降格禄命风角之祸福泯泯棼棼偏泥乖隔彼阴阳者岂端使然哉今京师钦天有监诸郡邑阴阳有学小大执事皆务得人以称国家稽古若天之意守固推於乡举於有司受秩於铨曹以归其知厥职矣乎律有渎神明事邪术妄言祸福之条非独法吏之所当知也守固其尝考之乎夫职苟思称则虽抱关击柝不可轻道苟可以行则固不必发策决科横金纡紫而後为快守固通傥喜文儒其知所从讲久矣其能本之经参之律以效厥官也审矣儒者燮理之用虽未可轻语而明夫人以息邪慝於一方亦深有望焉余既重陈请又嘉守固不徒幸乡人之华而将无负乎士君子之喜也乃为之言
赠福建佥宪婺源潘公序
今天子嗣大历服万邦奔走称贺吾金华则婺源潘公以别驾至公未至旬日天子特简命为闽宪佥事方兹拜表成礼将奉勅之新任凡吾乡之仕于朝者喜其来而荣其行胥图所以赠或曰公读书起家进士历郡县凡几书最有文学有政事贤劳二十余年所至不挈家尤有清苦之节是以不近名而名自随不狥人而人自知圣王御宇首膺显陟缙绅士罔不竦听改观盖公之被遇於斯为盛而其所树立亦至此而有徵是则可庆也已余曰以是庆公非公所庆也士君子生天地间要自有所树立而遇不遇所性弗存焉惟夫生于其乡而风流习染之有自仕于其邦而兴起持循之有地则固其所深愿而不可得兼者婺源朱子阙里也其山川清淑之气磅礴而无穷故家遗俗文献可考公毓秀其间沾溉膏馥不啻孟轲氏近圣人之居而私淑焉者矧今往按全闽又亲履其讲学过化之地当时武夷诸精舍与考亭诸书院而今尚无恙否其为政规模布在同安其施诸临漳者尤详不识甘棠犹蔽芾否其所料简诸书在经史阁所刋四经四子在漳郡视今世所行书亦有可参互否公於是重有感焉则所谓生於其乡而风流习染之有自仕于其邦而兴起持循之有地兼得之矣仕优而学则古今考验皆有定见而体者益明学优而仕则施为依据皆有成法而用者益大昔朱子不遇於时未究其用公其将遇於今而益弘厥施矣乎夫如是亦不足庆乎或曰诚哉子之言第有一焉公之佐吾郡于兹八年吾民之德公亦与日积一旦夺公以去而吾党顾为是言如吾乡吾民何於是相顾怃然若有不能不介于怀者请书以为公庆而并以识吾私
赠进士陈君正之授浏阳令序
有地百里而为之长今之令尹犹古之子男尔古者民淳事简诸侯各君其国各子其民所为达於天子不过六年一述职十二年一巡狩而已故其势易後世民伪日滋文移旁午农桑学校赋役狱讼盗贼之务去古奚啻什百而县领於郡隶於监司风旨意向稍有异同即不能以自达故其势难故事大县非名进士不轻任及任而着政绩有旌异有徵取寻进而职部台高官膴仕自此升矣士由进士宰百里膺简任而负期待有子男之国而处其所不易此其官岂不贵而道岂不可行哉进士陈君正之令湖之浏阳或曰龎士元非百里才蒋琬为广都衆事不治盖才大难为用而清庙之器或非穷乡下邑所宜以正之宰浏阳交游私惜之余谓不然古之君子体具用周而无所择於官後之君子学力弗逮而资禀用事故有能有不能矧一邑者天下之式经济之士固宜究心者也彼卑之而不屑为易之而不思所以为者皆非也正之硕学远抱有通敏才盖知令之不可易而尽心厥职者他日湖南称循吏第一必吾正之也台端拜监察御史有入自湖南者必吾正之也正之先大父宪使公文学政事有名于时先君宪副公实同朝焉而余於正之学同业仕同时契好厚矣於其别宜不能无惜若其被命出宰盖将为朝家得人庆为一方得父母庆而奚以惜也正之明年当述职再逾年当被徵书官内台所为相过从相砥砺以恊赞太平吾党可翘足待则其别又奚以惜也於是崇酒载肉相与祖饯之且以斯言谂之正之以为何如
送蒋廷元游南雍序
丹阳蒋廷元应贡至京既廷试将卒业南雍同官汤君仁甫谓余曰廷元吾友也吾宦游诸乡人图赠之言以壮其行以朂其有成子知我者虽未知廷元愿为我一言廷元世儒家兼邃轩岐之术或以医显或以儒仕凡十三四传而姓益着廷元又蒋氏佳子弟也种学绩文有志当世虽场屋数奇而不怨不怠今方游南雍友天下士以博其所见闻而要其所成立其所存可知已今世士如廷元子苟知之虽弗吾以犹将喜称焉而顾独吾靳哉余惟范文正公有言大丈夫不作宰相当作明医以活天下则医与儒非二道也儒之用调燮元化整齐庶政而民得其所医之用护植元气攻刼衆疾而身得其安顾其事有大小功有广狭而所为利于物者岂有二乎哉古之人急於利物故不得为宰相宁愿为明医彼为宰相而不足以济世固不若为明医而足以济人之为愈也廷元之於医余不知其得於家廷者何如而独种学绩文有志当世盖亦舍其小者狭者以就其大者广者至於场屋数奇不为世用谓宜反求诸医以姑酬其利物之心可矣乃确有定守而得失利钝不一动其中轻数千里来贡京师又轻数千里往游南雍观其志若将必得其愿欲而後已者余闻贫贱忧戚天所以玉其成而古人当大任往往出於劳苦拂郁之境他日收晩成之功以弘医国之用者安知不在廷元耶传曰三折肱知为良医又於廷元之行卜之
送进士徐君朝仪序
皇上勅礼部采辑中外事蹟修先朝实录礼部请简有学行进士分遣天下於是永康徐朝仪使池庐诸郡大夫士知朝仪者咸荣之濒行徵余言赠之余惟君子处世必有出乎人之所难而後能擅夫人之所荣斯其可荣者在我而外物之烜赫不与焉夫自成周宾兴之法易後世得人莫盛於进士一科士由庠序举於乡升於春官而後进於天子之廷率千百之什一其选既精则其才愈难而进士於是乎荣於人人孔子谓诵诗三百不能专对虽多亦奚以为而先王遣使臣必曰每怀靡及曰周爰咨诹盖宣德达情非有用之学鲜不辱君命者其事既难则其遣不轻而使命於是乎荣於人人若夫史氏之学世又孰不荣之亦孰不难之昔司马迁以不覊之才足迹殆徧天下网罗放失考论行事卓然成一家言而後之君子犹或病之然而卒无以及之者史固岂易哉朝仪学举进士才堪史命而是行也访求采摭实与史氏之责焉所谓必有出乎人之所难而後能擅夫人之所荣者朝仪有焉虽然难事之在人无穷而荣名之加已未可以遽足故以自强不息为德业不尤难欤以令闻广誉为文绣不尤荣欤是固吾儒所为无待於外者而朝仪所自勉也彼恒情之所荣而衆人之所难抑又其余也朝仪余益友乡举同年故因大夫士之荣其行也为之申其说而复以其至者望之
赠平原令李仲实序
迁安李仲实以乡进士分教忻州既考最擢山东平原令同官王君汝温一日告余而属为赠言余未尝倾盖仲实而知王君实深君端人也取友必端故弗辞为之言窃惟循吏之赖于民关于治理不为轻矣始传班史者龚黄诸守相而已再传范史而後荀陈诸令长有闻焉岂古之时为吏者多循故难指名而先汉之时为令者犹多循故未可一二举耶夫亲民者莫如守而於民最亲者莫如令守与令未有能轻重之也顾为守者崇以专而为令者卑以详惟卑也则张弛举措恒见掣肘惟详也则详者览者荅者判者智揣者心计者又往往不暇给守令之难易於是乎有间哉平原古齐郡地夫子谓其一变至鲁再变乃能至道盖自太公之教坏於管仲而夸诈余习至汉犹不变今欲变而之道其难易未知视昔何如夫令不易称也平原不易治也畀以不易称之职而委之不易治之地朝廷待仲实者甚不易也仲实其易之耶其将沮於其不易耶昔者刘宠令平陵民怀其仁韩韶为嬴长贼相戒不入境嬴与平陵皆咫尺平原而二子者固登名循吏者也今仲实职似地隣古今人岂必不相及也虽然二子未闻道也未及乎儒也儒之用不但如循吏而已也余闻仲实儒者其闻道久矣往教忻州士多化之今推以治平原也民独不然乎余方庆齐之俗将变而之道也他日史氏传之与汉之循吏并俾天下後世知循吏足以安民息寇而闻道者化民成俗也不其盛哉仲实其毋迂吾言
寿封君王翁序
天地久长之气得之则寿故物有松栢龟鹤而人有耆老耄耋然物无知而人有欲物苟寿焉斯已矣人幸而寿则非富不养非贵不荣非逸不乐必兼得而无遗焉然後能足其愿欲故天之於物也易为功而於人也难为力昔者楚邱垂老不免於贫贱季子位高金多而不终帝尧忧寿多辱忧富多事周大夫有位而叹贤劳岂非造物无全功而事固不能尽如意耶故人之愿欲寿考而享富贵逸乐而无所系累者古人不可得而兼矣世之君子於古人之不可得兼者而或得焉独非所值之至幸者乎吾婺封刑部主事王翁寿跻六十子铨秉衡以系官京师未遂归宁乃属余言将寓归为寿余违乡未久念翁往时矍铄喜徒步目瞳渐方色若孺子雅歌投壶终日对宾客弗倦有以知翁之寿盖未艾也翁诸子贤而克家秉衡以清才粹学致身天朝用是家累千金而奇赢会计之务一无所与跬步未始出乡井而封官如其子所谓寿考而享富贵逸乐而无所系累余方为翁喜幸羡慕之不暇亦复何言虽然天不可必而在人者可必圣贤或不得其常而君子惟语其常翁天性孝友与物无忤读书乐善以义方成诸子古所谓乡先生者翁其人也则夫得全於天而足其所愿欲盖有德集福之验也他日逍遥上寿而子之荣养益致其极皆理之可卜者请以是寿翁并为翁祝且用告乡之人俾登堂觞翁者不徒幸其得於天而深慕其有诸已焉亦或锡类之一助也
赠湖州太守何侯序
古者天子所与分国而治者有诸侯焉後世罢侯置守而良二千石实与天子共理世称郡守古侯伯信矣然周之时大国不过百里其次七十或五六十今天下百里之制皆县也郡之制其为县凡几也此小大之势也圣人久於其道而天下化成而今之从官者易地而治计日而迁视彼世守其国以服习其民者果孰难易耶夫以郡守之贵与诸侯等且势大而时难君子之立乎其位苟非志定而才副者孰能不夺於富贵而使德泽加於民声实流於人哉湖守何侯奏绩京师同官陈声伯谓余曰侯闽人举进士历官两京守吾湖且三载其度廓然以宏其德温然以厚其政平易而规法不废故民乐而安之台臣尝荐于朝天官卿兹复书最盖不惟湖人德之而当路亦知之举朝皆信之乃今旋斾吾湖吾幸湖之人获终惠也余闻而叹曰是所谓志定而才副者非耶何其德泽如此声实如此不夺於富贵如此士方穷时以勲名自期慷慨发愤真若可致洎其得志往往汩没於声利而卒无以表见於世或者有立而弗逮不能用大而济斯则志才不足之过也以侯之所树立卓卓若此其志与才过人远矣即使由郡国而推之藩服由藩服而推之天下又恶有弗胜者哉古之诸侯入为王朝公卿汉三公擢自守相是亦今日朝廷用人之典也声伯忻然应声曰吾固以是望侯矣愿属笔为侯赠
王氏家谱序
嗟乎世之人孰不爱其身惟目前之图而不重其本轻其身者也抑孰不爱其子孙规规身後之利而无以维系其心弃其子孙者也枝干峥嵘必植其根而後千花万叶於焉以荣天下未有本拨而末茂者独木乎哉是故祖父吾本也兄弟其枝干子孙其花叶也吾父之视吾兄弟犹吾於子也吾祖之视吾从兄弟犹吾於孙也自鼻祖至於耳孙愈远愈分而气脉所贯固一本而无二世之人惟不知本也是以骨肉之亲至同途人喜无庆而戚无吊也平居不相得而患难不相拯也贵且陵贱也贫且忮富也将其身之不保而欲以及其子孙不可得也家之有谱所以重本始而维系乎族属君子之善爱其身与其子孙舍是无所用心矣古者因生赐姓胙土命氏使民有别而不混又立大宗小宗之法使民有所统而不离後世宗法废而袭冒兴益以淆乱其犹可见先王之遗意者惟谱焉耳隋唐间谱掌於官五季以来其法复废士大夫之家间能为之而或旁援贵显以为荣驾空於不可考之世以自诡则又愈失古之意而亦奚用谱为哉余友王秉衡自其祖寿四翁居婺之北关子姓繁衍蔚为吾乡望族秉衡惧其族大而难合也则谋为之谱王在晋宋间江东最盛浙之诸王多其苖裔秉衡皆不敢取信断自所知寿四翁以下凡七世图其宗系疏其字名生卒之详为谱昭穆秩然可考呜呼是殆有识而合於古者乎秉衡名铨举进士历官刑部员外盖亢宗者也而用心若此其贤於人远矣夫为人後而能使先世之祀有所藉以延於无穷者孝也使夫人皆兴於孝天下不几於治乎余窃有意於斯观秉衡之为而重感焉故乐为序之
送陈教授先生序
涤斋陈先生以选部推择教授于金华九载当奏绩上京士大夫华其行而重其去也则思以言赠顾谓予曰先生自此升矣吾党之小子谁与造就风俗谁与陶成吾侪里居奚所游从而咨访於其别不可无言予惟儒者学古通经砥砺名节固将有益於斯世斯人非徒善其身而已故用之朝廷足以尊庇用之郡邑足以承宣或者不为世用亦必传道授业以淑诸人人是故孔圣思裁狂简孟氏乐育英才而说者谓教泽所及顾有大於守一官效一职者皇家化民成俗设国学以教於上设郡县学以教于下师有官弟子有廪非如昔之圣贤不用於世而自相授受者也其任不亦重乎其遇不亦幸乎先生以明经举京闱两典郡邑教事老成学行为时推重循资而升必得太学右职所谓作人才而励风化者当为天下庆不当为一邦惜也若夫游从咨访之私固人情也予亦奚以释诸君
南封録序
正德七年春希曾以刑科右给事中奉天子命偕翰林编修湛君若水持节往封安南国王人赐上公服一袭荣使远也明年正月入其国授封行礼信宿而返盖自京师至广西之凭祥水陆万里然後达于安南而安南之往返仅二十日耳又明年复命上锡宴于光禄劳行役也仰惟皇明统一海宇九夷八蛮重译献琛西南海峤诸国惟安南尤秉礼我国家待之特厚若其嗣世袭封则宠以诏勅齎以冠服而将命之使必简侍从文学之臣充焉皇上之所以诞敷文德惠绥远外者何其盛哉希曾空疎蹇拙谬膺是行仰仗王灵不烦专对从容指授而使事毕矣重惟遭际明时目覩盛事历万里絶域幸不辱命不宜泯焉无所纪述乃取在安南所赋诗歌二十二首回京奏疏一通手録为卷又以安南国王诗二首书二通陪臣诗五首缀之卷末题曰南封録序而藏之凡山川之迂险风土之奇诡与夫往来交际之始末一览可见古者太师陈诗以观民风采之里巷歌謡春秋以狄视秦而车邻驷驖诸诗三百篇取焉是録也予不得以浅俚自嫌且俾外国之什得附见者固不以夷而弃之也择焉不精览者庶无我疵
东园看月诗序
正德甲戌中秋前一日阁老西崖先生李公即所居之东园开樽肆筵召其门人司业鲁振之少卿张汝吉太史赵尔锡李宗易通政李守正王时芳宫允李梦弼洎希曾为看月之会于时久雨新霁残暑已退夕阳落阴凉风时至公坐诸生于左右或论文或诵诗或观古书名画时一命酒以待明月之出少选栖鸟渐集暝色四合独鹤唳空氷轮皎然於林薄之上公仰视久之忽顾谓曰嫦娥差瘦一分秋仲鲁尚记忆否此盖希曾十三年前从公阁试八月十六夜赏月句也於是诸生起为公寿因自相劝酬振之雅故善饮独举公去岁中秋诗作楚调歌之歌毕请用韵纪兴公顾坐客八人俾各占一字为句首濡笔引纸就月下书一律命属和焉酒罢漏下三鼔矣後希曾谒谢公又请得连夕所作乃并公招饮手柬装为一卷而以诸属和诗附焉庶用备他日故事惟公文章勲业固已被今垂後学士大夫莫不尊信而师资焉顾当谢政引年之日於门下士犹且不忘汲引至於片言可采历十余年之久尚挂齿頬是固公之盛德而其所为诱掖奬进者不识当何以副也诗曰采葑采菲无以下体公之録善也又曰肆成人有德小子有造公之乐育也希曾谬托龙门无所底就特序其事以自识
赠御医吴先生还乡序
御医吴晦叔先生谢事南还於是年七十矣而聪明矍铄若後生且戒行吾乡里之仕京师者饮饯于其邸酒半客执爵而叹曰贤哉先生去就若先生亦诚贤矣乃顾谓余曰赠言之谊以属子余惟贤者处世身为先用次之身必有以立用必有以及物故学术以立身也宦业以及物也其或所遇不齐所就虽异二者无歉焉可也是故太上则周孔之事其次以职其次以艺贾谊称古之圣人不居朝廷必在卜医范希文谓大丈夫不作宰相当作明医活人其理同也正直平荡之道塞世途多艰贤者益难为全为其大而莫之全孰愈为其小而终始之全也先生故业儒尤精於医成化间被檄供太医院事寻擢本院吏目进今官首尾凡三十年所活都人士不可胜计朝廷眷遇方隆而先生恳辞以老其亦知退而全身者耶其亦小试而毕其及物之志者耶夫贤者心事未易测识汉二疏之去使人叹息称道於千载之下亷顽立懦有遗风焉则史氏之言为之张本也先生归矣他日知先生者或有徵於余言
赠长沙府推官项君序
余乡项君瑞周以太学生试天官頴出侪辈拜湖广长沙府推官余暨陈大理冯进士则君之执友且联姻若周侍御应职方亦君瓜葛若徐秋官陆武库唐侍御胡江夏朱邵二进士皆与君有场屋旧若陈李二上舍又同君偕计者于时咸在京师初君未至时吾党思乡里之彦必曰瑞周思士之笃学清修出可守官而处可敦俗者必曰瑞周怅怅焉惟恨其至之晩比至则倒屣迎之下榻舘之恐後每公退醼集秉烛夜阑相与道故旧商古今靡不心醉形忘不啻畴昔之处乡曲也君承檄当之官吾党属余赠言余惟长沙为湖南大郡领州县十有二山深土旷江右川洛之民多流其间里族杂而狱讼繁视旧志所谓民朴而淳者有间矣国家设推官以听一郡之讼其任甚重君治长沙实重且难虽然余闻诸子思在下位不获乎上民不可得而治矣获乎上有道不信乎朋友不获乎上矣君信乎友若是其於获上治民何难哉易称君子以明慎用刑书称惟刑之恤又君素所诵习者举而措之吾知长沙无寃民矣请拭目以观其成
滁阳赠言序
滁介江淮之间阻山抱涧舟车罕通唐以前未显也宋欧阳子作守文章节义竦动一世游观品题形胜拔出自是名人韵士往往闻风愿游而天下知滁矣迨我皇明实登畿辅寻建太仆寺总摄马政则以其地为桃林华阳而天闲之往来冠盖之南北日交乎滁之阳矣盖滁之遭莫盛於今而欧阳子之遗迹过而访者益多於昔山川显晦固自有时哉正德丙子希曾由谏司来贰太仆吾兄栢轩先生适分教于泰滁泰相去仅三百里而各縻于官猝难会晤或托音书或形梦寐不胜陟冈之感乃丁丑秋吾兄便道过滁数年悒郁一旦倾泻爰命软舆从以殽酒相与登丰山入琅琊追醉翁之风流漱玻瓈之洁清于时秋高木落风日清朗樵歌鸟哢如倡如和游兴所极不知日之既暮於是环滁之景尽在心目而友于之情亦少慰其一二独非幸哉已而吾兄将还泰同寮诸先生咸赠以诗更倡迭和积成巨卷题曰滁阳赠言惟诸先生之作铿锵振发金舂玉应所以侈山川之奇观嘉天伦之乐事揄扬借誉蔑以加矣独念予兄弟自幼侍先君宦四方未尝一日相舍既长筮仕各自为途离合可胜叹哉昔苏子由与其兄子瞻相约早退为闲居之乐子瞻亦谓宦游相别之日浅而退休相从之日长顾予与兄今虽未敢言私幸齿发未艾後乐有日则兹别也安知不为终老之聚晤而兹游也安知不为故园之美谈耶予既属和卷末复序此以竢
五山先生吟稿序
五山先生宫保大司马何公吟稿凡六卷其子南京太仆寺丞汝弘所辑也将锲梓俾希曾序诸简端公少有异质博涉经籍其为诗矢口信笔多不属稿即属稿亦漫不置意或至焚弃其中之所存盖有大焉而於诗若未暇数数然者故汝弘所辑止此公起家进士历事三朝垂五十年守令之民庸风纪之贤劳藩服之桢干卿列之股肱经纶匡济思日孜孜洎参留务典本兵值时多故尤极劳瘁故其发之乎诗率皆随事应酬一时兴寄之作固不暇岁鍜月链句拾而章缀之也卒之泽生民功社稷名竹帛而其稿之仅存而可见者又皆和平畅达有非苦吟雕虫之士所能及焉呜呼古之所谓大臣者类如此士果贵於多言乎哉公吾浙人先大夫辱交焉希曾顷居谏司获侍论议兹又与汝弘为同寮仰先达之风烈且嘉汝弘能传业也乃不辞薄而序之云尔公居新昌之五山学者称为五山先生因以名稿云
潘氏家乘序
乘所以载也家乘者家之所载凡以论譔其先世传之後人者也古者诸侯世国卿大夫世家有家之事国史载焉国史亦有谓之乘者焉後世世禄废而谱状犹掌於官五季以来其法复废世之君子乃家自为乘乃天理人伦之不容已者而可以义起也惟我潘氏世居浙东遗文往事久而散漫於是窃不自揆编家乘八卷首以累朝诰勅之典次以吾宗世系之谱而凡铭状表传祭挽赠送之作亦附焉顾子寡陋无似采掇未备其事虽核而文不能无阙矣为之叹曰呜呼此一家之书也而关系之大不独于一家而已也是故覩纶綍之昭回则思笃忠贞审宗系之联络则思崇孝弟诵文辞之纪述则思济世美如是而孝不可兴忠不可移俗不可化者吾弗信也语有之求忠臣于孝子之门又曰人人亲其亲长其长而天下平夫然则兹乘岂徒为一家之书哉潘氏之子孙尚念之哉
送思州太守俞君序
俞君一中由後军都督府经历擢守贵之思州且戒行会廷臣伏阙争大礼皇上震怒大臣罚俸者二十余人百执事逮杖者二百余人中外凛凛相视莫敢发一言君独抗疏请恤已故宥垂亡则威福并行凡怀忠者无复以言为讳皇上霁威答之於是言路复通圣人不忍人之心益明我国家无疆之休端在於此而君之忠诚激切首批逆鳞不亦戞戞乎其难哉先是幕府蒋君某辈谓予与君同里閈雅相友善以赠言见属予时方自讼且为君危之未遑也幸君之言足以悟主大夫士靡不深嘉而乐道之予其可终无言乎嗟乎君子之於天下也诚未易也才气弗充则弱学识弗到则闇谙练弗熟则妄弱则见义而慑闇则迷先几而不知妄则举动轻率而颠踣随之如是而欲有为於天下诚未易也君视予十年以长尝同为黉舍生直言劲气素为侪辈敬服历艰苦浩然不挠其才气何如也自少喜吟咏涉猎羣籍上下古今数千百载如指诸掌以周易累举不第复以蔡氏书取捷非经生专门者比其学识何如也由进士拜冬官郎左迁倅蕲寻倅惠州延平二郡乃参戎幕二十年间掣肘挽心者几纷错震撼者几其谙练何如也今日一鸣而国体增重士类胥赖夫岂偶然者哉推是道也於一郡何有哉抑思州去京师八千里地僻而小蛮夷杂处君守思或者弗满焉予谓行乎蛮貊尤未易也君诚不鄙夷其民而惠绥之威镇之文化之治之以不治焉则昔之谙练而未及者在斯行也他日大用以有为於天下斯行又一助也
贺封礼科给事中章翁序
吾金华之兰溪处士章翁子处仁任礼科给事中今年夏四月朝廷以尊崇礼成推恩凡京官父母存者先封之翁乃被封如子官配某封孺人於是孺人寿跻六十而翁逾年亦六十矣是岁秋九月处仁奉命册封某府往返瀫水之上得称觞为父母寿宦游诸乡人羡翁偕老而遭异数享乐事属予序之因处仁寓归以贺予之再来京师也朋旧落落如晨星得处仁与游甚欢也处仁才气英迈问学博洽直言宏论有声谏垣予盖尝称愿曰幸哉有子如此比闻翁志慤行端周于孝义读书论古今事有卓见居乡不刓方为圜而闾里多求直焉诲子弟惟礼惟义乃知处仁得於过庭者非偶然也扬子云尝称无是父无是子翁之谓也又称无是子无是父处仁不得辞也抑先王劳使臣恒闵其不遑将父今处仁奉使而获宁亲盖良便也圣天子之恩至渥也则其衣锦承欢能不思圣天子之恩乎诗云式遄其归翁尚为子诵之而保王躬补衮职尤处仁显亲之大也请因贺而申其说
赠钱以时授大名节推序
进士钱君以时授大名节推或曰大名外郡也节推刑官也重内轻外其来非一日而簿书狱讼殆非君子所贵之道也夫士之释褐进士也或游艺词林或摅忠台谏或分职部属近天子之清光乐职事之优暇盖其所也以时以正德庚辰举南宫越四年而奉廷对又逾年而就选视诸同年士不谓不久也其学充其行饬其与人信其应务达槩诸同年士不得多让也而官之于外劳之于刑不犹栖凤凰於灌木策骐骥於羊肠也乎予则曰君子之仕也将以行道也苟将以行道也则内外一尔轻重奚计精粗一尔劳适奚计易曰山上有火旅君子以明慎用刑而不留狱谓刑乃君子之所慎也书云刑期于无刑民恊于中谓刑罚之精华与礼乐教化同归也果孰精孰粗耶矧国家任人历试诸难内除者或外迁外选者或内补今台鼎股肱之臣大率皆更历中外之士也果孰轻孰重耶使以时才器之美尽心审克以成明允之功不三数年且膺召命进京秩矣又由是加勉焉崇功广业高衘膴仕不难到矣不犹凤凰起灌木而回翔千仞之上骐骥历羊肠而驰骋於康庄也乎以时先翁为顺庆贰守文学政事有名以时盖能世其业而又大之者也予与以时同里閈联姻娅不敢谓非相知而凡与以时游者莫不韪予言之非阿且足以相朂也因请为以时赠
寿荣録序
福莫先乎寿寿莫贵乎荣寿且荣夫人乐之而人子之乐其亲不啻于其身然获焉者亦罕矣获焉而思所以永之此寿荣録所为作也太常寺卿汪君用之之母太夫人唐氏故礼部右侍郎兼翰林学士赠礼部尚书寅轩公之配以用之兄弟继武登仕累封至太夫人岁壬午行年八十在廷公卿游用之父子间者喜太夫人寿且荣也相与赋诗为文以颂以祝所谓章毋德而侈家庆者渢渢乎其盛矣用之承欢之余锲梓以传盖将永其所乐乎亲者于无穷诗曰孝子不匮永锡尔类其用之之谓乎用之历事三朝勲名茂着仰世德而作求迓天休之滋至今兹乐事夫岂幸致而亦讵有涯哉夫孝所以事君也忠所以显亲也太夫人有孝子我国家有忠臣也希曾忝用之同年辱以序见属不敢以不敏辞而乐为天下道也
送凤阳令何世卿序
武义何世卿尝从予受经玉温金纯磬折其恭其学博而知要其文清丽而达其才无施不宜而不敢肆少游乡校累举于有司弗售比壮应贡卒业南雍近谒选来京师朝夕过从甚勤盖别予者既久而其所自得者益深矣无何天官试优等奏授凤阳县令同乡诸士夫属予赠言予於世卿固将有以赠也夫今之学者非孔氏之书弗读士贤而圣孰不嘐嘐自许也而考其设施求如汉世循良吏不可多得岂向之学者不足用耶抑措之用者非所学耶吾谓世卿兹行亦自信而已矣亦无舍所学而已矣昔者子游为武城宰而弦歌之声闻教人以道也成人有其兄死而不为衰者闻子臯将为成宰遂为衰诚能动物也子贱治单父得贤於已者五人而事之故衆悦巫马期戴星出入以身亲之而单父亦治一尚贤一勤民也夫子教子贡之宰信阳也曰治官莫若平临财莫如亷善子路之治蒲也曰恭敬以信矣忠信而寛矣明察以断矣凡此贤令之事具载孔氏之书而世卿所素学也笃信力行在世卿而已虽然今之为令者视古盖难矣矧凤阳我国家所基兵民杂处宗室羣居驿使南北无虚日加以饥馑荐臻寇盗窃发呻吟之民生理未复视他县盖尤难矣世卿审时与势因人情土俗为之张弛而无失孔氏之家法焉庶几讲习之素不托诸空言而循良之绩卓越乎常流矣昔人有云不遇盘根错节无以别利器予於世卿兹行见之
竹涧集卷六

[book_title]卷七
钦定四库全书
竹涧集卷七
明　潘希曾　撰
墓铭状碑祭文二十三首
东溪居士陈君墓碣铭
浙之义乌有曰东溪居士者葬邑西杨村其子勤以墓文请予与居士同郡而勤尝从予游故闻居士之风旧矣虽不敏弗容於辞居士姓陈氏讳俊字彦秀号曰东溪世居邑之倍磊为闻家其先有曰垠者任松杨教谕垠传錝徐州知州錝三传为启聪甫乐善好施夀而且康即居士父也居士质性刚毅不事表襮读书了大义自少孑立无兄弟事父尽欢丧母哀而有礼处宗族无间言賙邻党不靳尝建居室以抑畏为扁衆目之曰此谨愿人也岁饥应募输粟有司荣以冠带辞弗受又目之曰此古朴人也里閈之求直者率恂恂片言解纷以去又目之曰此忠直人也夫孝事其亲仁睦其族而行义重於乡之人一命弗沾一善莫名居士之於为人果何如也世有所谓隐君子者其殆斯人欤其殆斯人欤卒正德二年三月二十七日享年五十有五配朱氏有贤行子三人曰惟正曰勤曰惟荣皆克家勤尤性敏嗜学駸駸向用居士隐德将藉以显矣铭曰倍磊陈氏太丘之裔云仍多贤德星恒丽湜湜东溪居士乐只源深流长比德之美仁不必夀维名之垂才不必用维後之贻杨村之原穹碑在焉百世而下可诵以传
处士义翁潘先生墓碣铭
婺源处士义翁潘先生既卒葬邑北之硖石源其配胡孺人附焉正德辛未子錡举进士奉先生从弟玉卿佥宪所为事状请铭於碣錡尝从余游而玉卿与余同年进士以是稔闻先生之风按状先生讳瑛字玉英义翁其别号世居邑之桃溪其先闽之三山人唐末逢辰者避乱於此因家焉高祖讳侑隐居行善当洪武初法禁严切独以谨厚全门户曾祖讳虎克世其业祖讳勤成年二十早世父讳烱资幼孤长克自立以子贵赠文林郎蕲水县知县母齐氏赠孺人继母胡氏封太孺人先生兄弟四人行第二其季曰珏官至福建佥宪先以治县有绩获赠封父母云先生天性孝友肯堂肯构尝作棣萼联辉楼以怡兄弟学士篁墩程先生记其事平心率物不吝施予好询人所行失得勇於克已宗族乡党咸爱且敬强者愧屈罔肆弱者得藉赖自立一日见饿夫堕沟中衆委之去独起而饮食之得不死人称之曰义翁先生闻而笑曰斯名讵取当顾名思义可也自是居常器用悉书义字盖取盘铭之意性敏善记忆凡学庸语孟典谟训诰皆能默诵雅好观史客至与论古人成败历历指掌喜奨进後辈族党赖以成者甚衆教子弟尤勤故佥宪君辈先後登庸为时名臣錡方接武仕途潘氏之所以益昌大者不偶然也孺人云峯先生八世孙崇阳尹濬之姊勤俭孝敬协德
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:28:52-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
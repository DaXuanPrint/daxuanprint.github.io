<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=gb18030">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,附录,东维子集【标点本】全文在线阅读,东维子集【标点本】全文在线下载,大玄古籍书库">
<meta name="description" content="诗文集。。元杨维祯(1296―1370)撰。三十卷,附录一卷。维祯有《铁崖古乐府》已著录。是集为维祯诗文别集的最早刊本。刻于明嘉靖间。集中以文为主。凡文二十八卷,收文四百三十四篇;诗歌二卷,计五十三首。附录一卷,为其门生等唱和之诗二十四首。世评维祯诗奇特,好异想,格调似李贺。文章多文从字顺,平达可观。以记、序为多,三百三十余篇,多为应学者名流之请而作,其中又多诗文别集序言。所述文学见解、论诗文之高下颇有见地。在文学创作上,极力提倡自然,反对无病呻吟。其论文《正统辨》原不在集中,清编《四库全书》时遵圣喻从陶">
<title>东维子集【标点本】_杨维桢_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">东维子集【标点本】</span> <br/>
          作者： <span class="inputVal" id="bkauthor">杨维桢</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 ^之大玄=W海o涯君是岸=山^吾为峰=大玄古籍店家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]236388</span> <br/>
          说明： <span class="inputVal" id="bkdec">诗文集。 元杨维祯(1296―1370)撰。三十卷,附录一卷。维祯有《铁崖古乐府》已著录。是集为维祯诗文别集的最早刊本。刻于明嘉靖间。集中以文为主。凡文二十八卷,收文四百三十四篇;诗歌二卷,计五十三首。附录一卷,为其门生等唱和之诗二十四首。世评维祯诗奇特,好异想,格调似李贺。文章多文从字顺,平达可观。以记、序为多,三百三十余篇,多为应学者名流之请而作,其中又多诗文别集序言。所述文学见解、论诗文之高下颇有见地。在文学创作上,极力提倡自然,反对无病呻吟。其论文《正统辨》原不在集中,清编《四库全书》时遵圣喻从陶宗仪《辍耕录》中补入。有明嘉靖间刻本、《四库全书》本、《四部丛刊》本。此本为标点本，本站也有四库本，可以搜索查找！</span> <br/>
          封面： <span class="inputVal" id="bkimg">Z_18237.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]东维子集【标点本】
[book_author]杨维桢
[book_date]明代
[book_copyright]玄之又玄 ^之大玄=W海o涯君是岸=山^吾为峰=大玄古籍店家出版
[book_type]类书文集,诗文集,完结
[book_length]236388
[book_dec]诗文集。 元杨维祯(1296―1370)撰。三十卷,附录一卷。维祯有《铁崖古乐府》已著录。是集为维祯诗文别集的最早刊本。刻于明嘉靖间。集中以文为主。凡文二十八卷,收文四百三十四篇;诗歌二卷,计五十三首。附录一卷,为其门生等唱和之诗二十四首。世评维祯诗奇特,好异想,格调似李贺。文章多文从字顺,平达可观。以记、序为多,三百三十余篇,多为应学者名流之请而作,其中又多诗文别集序言。所述文学见解、论诗文之高下颇有见地。在文学创作上,极力提倡自然,反对无病呻吟。其论文《正统辨》原不在集中,清编《四库全书》时遵圣喻从陶宗仪《辍耕录》中补入。有明嘉靖间刻本、《四库全书》本、《四部丛刊》本。此本为标点本，本站也有四库本，可以搜索查找！
[book_img]Z_18237.jpg


[book_title]提要
《东维子集》三十卷，《附录》一卷，元杨维桢撰。
维桢有《春秋合题著说》，已著录。此其初刊诗文集也。维桢以诗才奇逸凌跨一时。此编乃录文二十八卷，诗仅两卷，又以杂文六篇足之。盖以文为主，诗特附行耳。
朱国桢《涌幢小品》载王彝尝诋维桢为“文妖”。今观所传诸集，诗歌、乐府出入于卢仝、李贺之间，奇奇怪怪，溢为牛鬼蛇神者，诚所不免。至其文则文从字顺，无所谓“翦红刻翠以为涂饰，聱牙棘口以为古奥”者也。观其于句读疑似之处，必旁注一“句”字，使读者无所岐误。此岂故为险僻，欲使人读不可解者哉？
其作《鹿皮子文集序》曰：“卢殷之文凡千于篇，李础之诗凡八百篇，樊绍述著《樊子书》六十卷，杂诗文凡九百于篇，今皆安在哉？非其文不传也，言庞义淫，非传世之器也。孔孟而下，人乐传其文者屈原、荀况、董仲舒、司马迁。又其次王通、韩愈、欧阳修、周敦颐、苏洵父子。我朝则姚公燧、虞公集、吴公澄、李公孝光。凡此十数君子，其言皆高而当，其义皆奥而通也。”观其所论，则维桢之文不得概以妖目之矣。
陶宗仪《辍耕录》载维桢《辨统论》一篇，大旨谓元继宋而不继辽、金。此集不载此篇，未喻其故。今恭奉谕旨，补入集内。盖维桢虽反颜吠主，罪甚扬雄，而其言可采，则不以其人废之。仰见圣人衮钺之公，上超万古，非儒生浅见之能窥也。

[book_title]卷一
◇序
◇邹氏遗训序
吴常熟邹君玉氏，自旌德宦游归，理故园以老焉。其垂训子孙，严其`画者凡若干件，来谒余于姑胥邸次，曰：“某发已种种，惧一旦捐子孙去，故述诫若干件，虽话言拙直，使奉成规行之，亦不致畔名教、隳门地。且将勒石，位置奉先之宫。幸得子言重引之，庶吾后之人知所警也已。”
吾闻传曰，名门右族成立如升天，覆坠如燎毛。何难易之相悬遽绝甚如此？盖创者劳，而守者安；创者俭，而守者奢；创者畏，而守者骄也。为祖父者虑焉，故有身后之诫。虽古先哲王不能无之，书之竹帛，琢之盘盂，以遗乎后之人。盖惧耳听口受者易为灭绝，而托诸竹帛盘盂者，可不刊而垂无尽也。君玉氏之遗训，著于金石，非竹帛盘盂之意乎？为其子者幸得诸耳提面诲，子子孙孙又幸得诸示无穷者，则邹氏后人续初继业，虽百世而可也。虽然，子弗祗服厥父事，此无先之训也。恐无先之训矣，故吾重告之，使之恒有其先，庶畔名教、隳门地者免矣夫。
◇李参政倡和诗序
淇上野逸李，以世泽起身，十年至参大政江浙行垣，未几惠冠文江南端。其所建白有不合，即引去，退处白沙，日与布衣士谈文字为乐。其来江浙时，孤舟匹马，绝无左右之孚以奸政；其舟所载，又绝无他长物，不过随身所读书籍耳。其下交无杂宾，而天台蒋常翁乃以诗人获登其门，相与倡和，流布人间。嘻！公以八位之贵，不以下交寒素为厌；蒋常翁以一介之微，不以上交公相为抗等，此季世仅见之事。而议者犹以公进布衣为术者，吾不知其说已。常翁装潢其诗成卷，非以侈自遇，实以表著贤公卿下士之犹有古风也。故余为叙其卷，使世之登枢要隔寒微者见之，宜于此焉耻矣。
◇渔樵谱序
《诗三百》后，一变为骚赋，再变为曲引、为歌谣，极变为倚声制辞，而长短句平仄调出焉。至于今乐府之靡，杂以街巷齿舌之狭，诗之变盖于是乎极矣。
嘉禾素庵老人过予云间邸次，出古锦幞一帙曰：“《渔樵谱》者凡若干阕，虽出乎倚声制辞，而异乎今乐府之靡者也。”
吾尝求今辞于白石、梦窗之后，斤斤得寄间父子焉，遗山天籁之风骨、花间镜上之情致，殆兼而有之。盖风骨过遒，则邻于文人诗；情致过r，则沦于诨官语也，其得体裁亦不易易。嗣余响于寄间父子后者，今又得素庵云。
夫谱之云者，音调可录，节族可被于弦歌者也。《诗三百篇》，无一不可被于弦歌，吾不知亦先有谱、后有声邪，抑先有声、后有辞邪。寄闻分谱于依永之殊，其腔有可度不可度者则何如，敢于素庵乎质焉。素庵然而笑曰：“嘻，吾志律吕于渔樵G乃中，焉知所谓‘声依永、律和声’许事哉！虽然击辕之歌，野人之雅也，吾谱殆亦自当楚雅乎。”
素庵名抱素，字子云，裔出吴越王。有起进士第、号竹乡翁、家置万卷堂者，其曾王父云。
◇牡丹瑞花诗卷序
余读《后山氏丛谭》载，广陵芍药曰金带围者，无宿种而出，出则群吏有应其瑞，居台揆者，如韩魏公琦、王岐公圭、荆公安石皆应其瑞，为不诬也。於乎！山木无知，何预人事哉？盖德动草木，草木化焉，非偶然也。
江浙省检校孛术鲁子升之庭有牡丹，雪中作花，其大如斗，其色如魏家紫者，人咸谓孛术氏之瑞也。夫牡丹，芍药类也。芍药有当其瑞者，子升不当牡丹之瑞耶？明年，子升繇检校除淮幕宪府，其瑞亦不诬矣，庸讵知异日子升不跻人臣极品耶？吾固有俟于子升矣，抑吾于牡丹有感焉者。
世有花工如宋单父者，能变木芍药为千种姿，亦能使不令而华，人力奸化工乃尔。或谓子升之冬花，乌知不有人力奸造化者乎。茅山外史张公雨，神仙人也，能顷刻而开花者也，特为子升赋花，属之天瑞，为异时衫色之谶。吾读其诗，信为子升氏之谶也，人又何疑于是花云。
子升出其诗并图卷一通，求余叙，于是乎书花之开。至正九年十二月某日也。
◇丞相梅诗序
至正二年春，江浙行省丞相朵儿只公，以清静宁一之治报于上，上召入宰天下。公拜命且行，顾瞻后庭，有手植稚梅一本，俾移植于明庆寺之殿阳。邦民聚观，载\载舞，咸手加额曰：“丞相弃我去，是足以系吾人之思已，见梅如见丞相焉。”于是，僧古源采民之言以永歌之，邑之人士从而和之，凡若干什。昔召伯相周，布政南国，舍于甘棠之下，后之人思其德，爱其树而不忍伤，此《甘棠》之诗所以作也。召伯之教明于南国，而《甘棠》之诗作；丞相之德布于江浙，而手植梅之诗作。若古源者，谓得古诗人之性情非欤？
丞相去今几十年，而是梅轮锓鍪琛⑺洞蠓泵有加于昔，邑民于是有所瞻仰，公卿于是有所感慕，后之人于是有所兴起，而想见其形容。一木之植，千载之情系焉。吁！草木有托于人者，固不在地之有厚薄，而在德之有久近也，信矣。而况护持之力又出于金仙氏者乎。丞相氏之德以栽之，金仙氏之力以培之，吾见斯梅与孔老氏之植桧同无朽矣。不然，南门之柏有大四十围者，一萧欣能伐之，可不惧哉？
古源以诗来属余序，余为之言如此。夫思其德而爱其树者，人之情也；爱其树而永歌以颂美之者，诗人情性之正也。序诗人之意，而不忘乎戒惧者，亦文人忠厚之至也。是为序。
◇送经理官成教授还京序
前济宁郡教授成君彦明氏，以文墨长才，为今天子录用。洪武元年春，遣使行天下，经理田土事，而成君在选中，分履淞之三十八都二百一十五图。阅岁终，《鱼鳞图籍》成，父老咸喜其清明果决、竿尺有准、版帐不欺，积七不毛之土并附以见装潢手卷，来拜草玄阁次，求余言，以为赆千万，因成君致意万一；大农下问，先生之言亦有取藉年云。
予悼唐宇文融为括田使，时开元之治已久，天下户口未尝有所升降也，而融括籍外之田，得客户八十馀万，羡田称之，往往出于州县希旨，多张虚数，以正田为羡、遍户为客，民抱冤者无于所诉。今天子招徕南北流移、天下土田于废弃之馀，非袭融之敝迹也。而成君之所履，又皆得屯耕有亡之实，可以助明天子均田之政，岂开元敛臣可同日语哉！于其行也，书此为序。
◇姑苏知府何侯诗卷序
清明之朝，吏仁厚，不仁厚，无以兴其治；昏乱之世，吏e虐，不e虐，无以趣其亡，而守牧之系为最焉。守牧号民父母，非上下疾痛相关如出肺腑，不可称父母。元末藩镇赴仆，守牧寄于戎行，大偏小校，民望素不厌，惟与珥聿胥橐囊、纵群不逞，启告讦门、罗织善良，以K削创罢司察于民。牧者又以墨败纪，吾民将孰从而号呼也哉？苏民罗张氏之厄，如芟草A禽，殆绝生理。
大明龙兴，天子选守牧，劳来安集于板荡之馀，而侯实应选，民拜更生如脱焦火。乃者京师起发迁徙，苏为甚，雍容处决，民不知扰。金谷事暇，即以庠序为务。祀殿论堂废如逆旅舍，公一新之，弦诵鸣两庑，如承平时。尝以劳民事稽怠，奔命阙下，将以戎律加之，请忍死一言，曰：“杀一郡牧以活万生灵，某含笑入地矣。”上仁其言，贳刑为赏秩。吁！若公者，可以称民之父母矣。天子仁明，方选天下贤守牧入政堂，与大臣讲治款，公简知既有素，吾将听公之大用，而为天下之民之庆，岂直一郡而已哉！
吾徒宋敏，裒郡人士之咏歌，不远数百里，求余文引诸首，故书为序。
◇送祝正夫赴召如京序
吴元丁未春，番祝正夫知淞之上海县，明年以治状称最。海寇之变，不四三日转蹀血为衽席地，民为建生祠，君子有胜残去杀之颂。又明年，司臬者毛责细故，停其治三月，士庶老稚日夜号泣如襁脱慕父母，于是什什伍伍不远千里走阙下，恸哭为侯请。天子惊曰：“祝挺者，出吾特选，俾卧治海邦，而司臬者敢忘之！”覆罪司臬，侯复峻用，天日朗明，群情]悦。于其行也，会稽杨某饯之以言曰：“昔圣人称宓不齐曰‘子贱君子也’，霸王佐也、单父之宰，屈以小试也。吾于祝正夫，既脱州县劳，亦以王佐之才属之，惟正夫自任焉。”正夫书座右之言曰：“天下事，见得理便做，弗计死生祸福。”观是言也，正夫知自任也，不待余言之嘱矣。
◇送陈、钱、赵三贤良赴京序
皇明龙兴之一年，天子思与天下之贤人共图天下之治事，于是遣南北访贤使凡若干人。而浙士之拔等者，曰陈睿、钱某、赵某，人以治才与学术兼属之，使者采诸舆论，内币起之。三人者受不辞，会府令与计偕，为浙士举首。其行也，来别东维先生，请一言为警教。先生酌之酒，而告之曰：“代以试经艺举于乡者，至三四千人，会于春官，第其可取者，然后上名于天子，天子赐出身，吏部授之官，不能二百人，其为选也艰矣。士有穷经老死而不得与于选者，吏部或以旁恩及之，其为情也亦苦矣。今三人名一闻于使者，不必试于乡，与乎四三千之数，察于春官，与乎二百之数。可谓步之骤，而其选不艰也；得之易，而其情不苦也。虽然三人者，朝奏即暮召矣，天子游心于经史，有顾问焉。厉精于政事，有试可焉。此非诚抱天人之学、民社之具凿凿乎？天子任耳目股肱之寄，为名九卿、才六部、良二千石，跻民于泰和，而措邦家于泰山之安。则其膺选而去也，已不诵愆，人不议忝，不然却而虑也，心亦寒已哉！”二三子避席谢曰：“幸先生警教，德甚大！”重酌之酒曰：“士穷而约易守，达而汰易迁，易守则德人之忠言，易汰则阴黜之矣。二三子母阳德吾言，而阴黜吾忠，吾将庆二三子之有成也。往矣，勉之。”
申年十一月十五日。
◇送松江帅黄公入吴序
松帅黄公彦美，以疾谢职于淮吴大府。手不执兵、战不卫户、金鼓不振、马不驾凡百日，大府以诈疑，力疾而往，辞始获允。未几，大府复以养疾吴门召，幸其疾瘳，大用之，寮将而下及淞郡官市老野叟、方外之民，无不\手交庆，以为贤杰用大则惠益大矣，各执壶浆牲具，张于西门外，以伸颂祷。老客卿会稽杨公就举爵以规不以颂曰：“黄公之报所事于西夏侯，义亦至矣，台平（去声）不日，几死谗谲，幸公论反平、丹书雪，志又伸矣。丈夫事毕矣，他复奚望哉！”公闻规，起作长跪礼，复爵维桢曰：“先生言议入肺腑，凛若沃冰雪，所不解甲服、居庐西夏侯墓者，有如皎日。”予曰：“韪矣哉！”遂行。
◇送三士会试京师序
至正己亥夏四月，江浙省试吴越之士，吾门弟子在其选者三人焉，南士曰忻忭，色目曰宝宝、曰何生。三人者择日赴春官，来别曰：“先生何以教我？”余既期其大对为汉晁、董，而又勉其大器以宋李迪也。三人请迪故。迪盖从于种放先生者，业成试京师，种先以书见柳先生开。开留迪客门下，出题与门下共赋，迪赋出诸生右。开惊曰：“君必魁天下，且为宰相。”异时果然。余同年李中承稷，今之柳先生也，三人者以余言见之，并以文为贽，中承当以迪故事待三人。并以文之占三人，顾魁多士，为太平宰相，三人者谁先，惟三人焉勉之，勿多让迪。
◇刑统赋释义序
古者帝王恃以治天下者，大经大法而已，未所谓律也。世道既降，巧伪横生，法家者流始制律，以钳K天下之民。奸日滋，则律日烦，亦时使然也。盖律令起于秦、定于汉，律法刑统遂大著于唐宋，而傅霖氏为之赋《刑统》，以便律学之诵习。夫绳墨陈而天下之曲直不能逃，规矩设而天下之方圆不能越，律固救弊之绳墨规矩乎。颖滨苏子曰“读书万卷不读律，致君尧、舜终无术”，君子于其言，可以占世变矣。
我朝混一海宇，丞平百年，方以儒道理天下，士往往繇科第入官，凡谳一狱、断一刑，稽经援史，与时制相参，未有吏不通经、儒不识律者也。
保定梁公彦举，早岁为宗正府掾，尝从府使者及省部官，谳狱河南、江北，阅业愈多，而审律愈精，人咸服其明允。后司泰州管库，遂著《刑统赋释义》一编，上探经传律疏、史鉴有可证者，而又折之以己意，推诸苛密而归诸仁厚，盖傅霖氏之忠臣矣。
今年维桢备员杭课提举，幸与公为同寮，平市之暇，尝论及古典及今之通制，且出此编以示，余始叹公不惟精于法家之律，而又明于儒者之经史也，岂非时之通才也哉！呜呼！郑子产铸《刑书》，叔向氏讥之，惧民弃礼而质之于书也。故曰先王议事以制辟，不知后世又有微于书而不竟者，律其可废乎？赋《刑统》者，既举律而约之；释义者，又即赋而精之，俾后之莅政者有所稽而准焉，足以权衡世变，扶植世道，而致其君于尧、舜之上。苏子之所感论者，岂诬我哉？
公自童年，即以吏事起身，至老而求诸经史，以文其律家之学，盖知所本哉！余三复其编，而深有所取，且僭为之首序云。
◇监宪决狱诗序
自军兴来，民不幸兵死者，无所诉；其诸误系诸有司者，幸而有诉已，有司又付之不理，讫与叛人戳死。盖杀民者，殆狗豕之不若。官以李为职，亦莫之卞已。呜呼！民之涂炭也极矣！
余读杭拔官朱莲峰君志监宪公平反冤狱事，为之慨叹不已。其言曰：“求狱不于其情，而欲以笔札求之乎？”是言也，平狱之本也。若监公者，真神明人哉，真仁长者哉！使今握兵在边、执法在廷者，皆如监宪公之处心，其不有吊，冤其有不白而枉死者哉？
於乎！孝妇衔冤，天为亢旱；邹衍系狱，六月降霜，天之于冤人报应如此。今旱律跻樱监公之决狱，人人不自以为冤，吾见随车之B至矣。杭大夫士咸作歌诗以美之，而推予为叙首，予乐为之书。至正己亥秋八月既望序。

[book_title]卷二
◇序
◇送帖山提举序
天下之仕之难于司杭征也，岁一办额赋十钜万。虽辇毂地宣课者不嬴，是无母钱以为之本，无旁司以为之y；岁无论风雪阴雨、水旱兵燹、懋迁民通不通，临制者月钩季校，额稍褪，即戮辱其人，不啻罪奸伪，且不得以他故诉。其法外无漏，内始获，于是密立关纂，使亡赖游徼络纬而钩拦之。其故脱而漏籍为游徼资者，殆且过半。盖制无课吏禄食，俾就食其征，则不可责其人之不盗也。又其漏者，多势要者，不幸一败，获不一日二日，用上官令追呼胁持，不从句挟，衙校群小竟排户撒，其推去如取寄物。赋之陷而不登，类此。间有不畏强圉，誓以文法律人，人即中伤之；且入官五日，职轮课纲，一署其帐历，势不得登醇白、自引于亡过之地。故吏是者，洁入污出，号投墨海；完来残去，号入火狱，故曰天下之仕之难，莫难于司杭征也。今幸肆大之恩，若洞见其难状，旧之积陷既一日而蠲除，新之日赋又据实而取焉，使墨海、火狱而复有洁白清凉之日。于是旧官如帖山氏者，始寻与吾徒给解而去。吾既酌之酒，为彼此贺，而又过求余文，故道其不幸于难仕，而又幸其得殊恩，而墨海、火狱有洁白清凉之庆也，于是乎书。
◇送关宝临安县长序
北庭关宝氏擢春官弟，天子赐进士出身，往监临安县。以尝从余游，且余同年德流公之子也，过钱塘，乞一言为别。
余告曰：“方今盗起淮、颍间，椿鲇诮浙，民耗于兵兴，罢于奔命者，四三年弗复休。民之良胥陷于盗，招之而未归。嘻，岂吾民之乐为盗哉？抚字乖而饥寒之逼也，水旱相仍而田不减赋，妻子相流而农不息徭。其被害之原，悬于州与县，州县不闻之府，府不闻之省台，借或闻而不信，以至吾民财竭力穷。财已竭、力已穷，而赋徭愈急，征求愈繁，民死道路者相藉，幸而生者，其不去盗也几希。生时百里邑，为试政之初，当推其情，曰上恤乎民，则民吾赤子；上不恤之，则民吾寇盗也，不可畏哉！迩者皇帝下明诏，哀痛遗民，诚以民为邦本。而本不可使戕而耗也，蠲之以赋，宽之以征，裕之以力，凛乎若朽索之驭六马；且申诫守牧者，务在康济生民，上承明天子之德意，下轸吾赤子之困穷，招寇于民，慎勿驱民于盗，吾将见疲者苏、流者复，休养生息，以还中统、至元之治，必自临安始也。生以余言勉之。”
◇送龙孔阳序
士有行年六十而强力如三二十，人居贫困不支而恒如富盛人，曰番之龙孔阳也。今年客钱唐，吾尝与之往来，见其才气学识，甄综天人；议论古今要害，以节量天下之成败治乱，如镜照蓍卜，如孔钥勘而左券合也。盖可附诸古豪杰者，而与今之豪杰盗虚声以误天下者，盖异日道也。然而，急材者弗之举也，使之蓄其有而无所于施，则取文墨氏聿椟，以代司寇之斧钺，诛伐古之人、谀子，以警今之似者。吁，此孰使之然哉！乃至正乙未秋八月，中书兵部黄公昭承天子明命，出吊民江之左，采天下之言，以选天下之才吏。其于豪杰之遗去者，意气足以徕之，权力足以振之，吾将贺孔阳氏之有贤知己也。
无几，孔阳来别，阳曰：“余不时与子相嬉娱矣，余橐铅椠，已偕黄公计史卜明日行，子何以赠我？”吾伟黄公之能得孔阳，而孔阳之为黄公得也，则为之言曰：“天下无事，中材奉三尺而有馀。天下多故，则虽豪杰应变，而不足安危。优劣之相县，而一时人才之所值者，真有幸不幸哉。今天下亦多故矣，人才非幸之时矣。行矣，孔阳毋自幸也。”重为我告黄公曰：“拔一者孔阳，拔类者亦孔阳，兰悴而蕙伤，鹄举而鸿悦。类不类，吾将问诸黄公，黄公问诸孔阳。”
◇送庆通公翰林承旨序
承旨非古官，始唐以文学士备顾问，出入侍从、因时参谋议纳谏诤，署以翰林，遂号内相。惟承旨尊为东阁第一人，诚以其人老熟故常，练达当世之务。凡天子机命，内外密奏，朝廷有大议、拟废置不时豫他人者，承旨得专受专对，而安危成败之决在焉。吁！仕之重若是，而世以承旨为安老置散，不误设官意乎？
至正十五年冬，江浙省平章庆公拜翰林承旨，东之人惊相谓曰：“朝廷以江浙为东南大方面，寇盗日横，楮币日塞，民日不聊生，天子授公密命，赐五绞龙衣、金虎双珠之符，俾专理东方，以便宜行事，假以岁月，期其克有成功、遂陟相位已日，乃今一旦挈而置之散地，于公优也，东人何恃耶？”会稽杨维桢为之解曰：“朝廷以公世臣，且负重名天下，出厘东土，岛夷革心，猫兵受令，文恬武熙，折冲千里于笑谈尊俎之外，吴越遗民不见兵革者几三年，可谓无负明天子东方之寄。今天子内治益切，归公于东阁，盖有寄之重于东方者已，庸讵知承旨非安老而置散？承旨非安老而置散，则有任天子之重者，公知之，天子知之，固非安老而置散也的矣。”
公之行也，传提举王本而下为歌诗凡若干者，推余为叙。余不辞，亦欲使公知东南之士有知公之深者，固异于东南之人也。公燕见天子时，天子或问公以承旨于东南士论为何如，则吾文可出矣，于是乎书。
◇送高都事序
传称子产为政，其所能者亡他，能材彼其人焉而已耳。材彼其人，人各能其所能，而子产之能无不能矣。裨谌能谋；子太叔文而能行；冯简子能断大事；公孙挥能知四国之为，且一辩其人之族姓、班位、能否，又善于辞令。子产间四国之为于子羽，使裨谌谋而简子断，然后授太叔行之，是以郑无败事。子产善于材使之力也。江浙平章左答纳失公徂征淮夷，总制于金陵，急以材使人才为首务，曰善谋、曰善断、曰善行而善辞令者，皆礼罗于幕府，使各竭其所能，此子产氏之善于能人之能也。
高子今之秀而文者也，又善知四国之为与其人之族姓、班位、能否，而善于辞令者也，是高子一人而兼古者二人之为。此总之者之选于子，如子产之选于太叔、公孙挥也，宜其有补于总制，而总制者无有败事，都之以幕府元僚，不为过已。
抑余有诘于高子者：今日之兵有曰猫、曰者，罔测甚于虏，人知以猫、御虏，不知以虏待猫、。既有烈于虏者，吁！知四国之为而辨其人之族姓、班位、能否者，其有不察于此乎？不察不智，察不言不忠，言不力不勇，总制之称善于材使者，疑不若是，故于高子申以问之。
◇送魏生德刚序
庠序师有主教，其次有正、有录，正、录而下有训导。训导出主教自辟，或提学官以物论推择之，位若卑，而其人之德行、文学则主教者之副相也。主教其人或下之非宜，副相实宾师已。故庠序不得贤主师，得一贤宾师，亦足以重学校也。
吾同年同知安庆公之子关国用氏，以明经擢第，来监杭之临安。以守令治本，莫先于学校，每朔望下学，悯其教非所教，养非所养，弟子员多阙之，人材无所成就，大惧无以答圣天子崇傅责效之意。于是走吏不远百里外，捧檄币于同门魏德刚氏，礼为庠序大学师。德刚戒行，来别余，求一言。
今盗起淮泗，椿鲅钣谔煜驴は兀为郡县者方以募兵调赋、造弓矢器械为急务，奚暇治学哉。而国用以书谓余曰：“天下不可一日而无教，赦衣赤帻包城络野，剪以斧钺而不胜者，有司之教衰，而礼义之维缺也。吾其可以废学校一日之教哉？鲁邑弦歌，不以刘、项攘抢而暂废。今盗狗鼠尔，吾又可以鲁邑弦歌之俗，弃其民也哉？”余既喜而复其书，于魏生之行也，必叙以送之，且期其纳民于礼义，而还太平于今日当自临安始。
◇送司农丞杭公还京诗序
余友曹文炳过余次舍，谈大司农丞杭公之履历、行事：公当儒涂世家，钟峨眉之秀，负殊才。遇今主上开国金陵，以青年经术取法史，以法史取郡邑牧，以郡邑牧取相幕宾，逾月而御翰亲除今职。不十年，自下史至九卿，进取捷速，才之不负人也如是。出使吴松，经理僧道、故官田土，曾无苛察徼侥，以话言为期会，讫不刑一棰，而事集于两月之间。今还京报命，郡人士赠言未有当公意者，望吾子一言出庸众人右，且不为投之暗也。
余复之曰：“农，国本也。少昊氏以扈设正，仓姬氏以稷开国，秦汉以来曰治粟、曰大农、曰春卿、曰司稼，皆所以崇本也。今稽古建官，以大司农首列九卿，可谓知天下之本矣。而杭公方以才当御选之笔，言听计从，非农之福耶？其经理而归也，舆人诵之，考功书之，吾又何敢以老羸而辞于一言。”遂为序。而又系以古风人之辞曰：
十年农星晦无光，太史昨夜占五潢。国家大本重谷禄，曰奎曰胃明天仓。中书垣次大司农，署秩列九卿尊大府。春耕籍亩冬藏冰，六十五官分九扈。杭公均输少卿属，赋足国家民亦足。农田漕运一时了，文如锦绣人如玉。归来奏议帝曰俞，诏书宽大赐民租。太平治象今日见，不用再讲贞元宰相均田图。
◇又代冯县尹送序
司农在周官为太府，掌九赋、九贡。秦为治粟内史，属官两史，属官两丞。汉有司农丞，谓之中丞。唐置丞六人。今主上开国金陵，他府寺有未遑立，而农正司先之。盖以钱谷金帛委积所在，天子籍田耒耜、京师百官禄廪、朝会祭祀赏赉之取给。其务农重谷，实为富国强兵之本。故职司者，非康成之文学、牟融之达务，不以授之。
元年冬十月，大司农丞杭公仲玉，奉命来淞经理田赋，功成册上，无漏无溢。其用法不，驭下不烦，不越三月而事集。郡县称美其人曰：“无杜中立绳吏之急，而有郑庄千里不赍粮之效。”嘻！其治行可知矣。抑余有告于仲玉者：“主上新收浙地，官民田土，夙有成籍，然佃人租额，岁为地主，有增无减，阡陌日荒，庄佃日贫，至于今，盖穷极无所措乎足矣。农丞之秩，上亚大卿，而司吾庶土之生者。归觐主上，主上问吴民疾苦，倘有以言之，三吴之农幸矣。”是为序。
◇送淞江同知李侯朝京序
有明受天新命，开基金陵，百辟效职，百将效忠，实君臣千载一时之会，所以创大业臣妾天下，皆国家善于用人也。
宝定李侯浩字师孟，材足以任重，智足以拨乱，淞归附初，奉命来为二守，盖以股肱心腹之旧，授以劳来安集之寄。历政甫期，赋役高下以均，仓庾出内以平，功过黜陟以明，利害兴除以当，关梁启闭以严，狱讼审录以宽，淞士庶拜颂为古循吏。今年春，中使衔命下郡，取为机近法从。侯不税冕行，郡士民攀挽不可得，乃什什伍伍，相与饯之西关之郊，举爵于余，乞一言为赆。
余举爵酌侯曰：“天子任股肱心腹之臣如侯者不几也，侯慎之。”再酌曰：“侯历民间，往，当以生灵之忧为己忧，以答天子之大宠命。”三酌曰：“海宇尚有未宾服者，愿侯佐天子平定之，无久劳金革为也。”侯反爵谢余曰：“某不武，敢忘先生之规？”已而，上海祝大夫持缥轴来求书为饯，于是乎书。
◇送检校王君盖昌还京序
士生乱世，不以窭而苟售，必迟迟坚忍，俟其人焉而后兴，此非志之远、识之卓、毅然大丈夫不能，若今中书检校王君盖昌者是已。余归老淞学，君与富春吴毅、桐庐章木、会稽张宪、山东马成、吴门杨，咸在高才生之列。时秦邮张氏据有六州，佞朋进，嶙低胪岩ビ谑姓吒タ杉疲或有率君往者，君曰：“咄哉丑尔！秦邮岂王郎之主哉？吾非恶仕也，顾仕有时，吾方慎俟其人也。”已而，君辞余，客泗水，转徙下邳。艰苦穷厄，人有所不堪，君方弹铗自哦，泰然无几微见颜面。皇明受天明命，君自贺曰：“天下定矣，仕有吾主矣。”徐守臣荐其所有于相国，见主上于谨身殿，敷奏顷，上伟其仪度，其论裁，大器之，特授中书检校。嘻！非其慎仕得时，讫于真主之遇，其能戾契致是哉？吾谓志之远、识之卓者，非其人欤？
今以使事至淞，首谒大成宫，释奠先圣，继访余草玄邸次，展师友拜，留若干日。行，郡守盛升宴之泮堂，诸客咸赋诗，为君侈，且为淞学校侈，又必推余为首叙。余重举酒祖之曰：“宰相，佐天子以治天下者也。检校，拾遗举缺，又赞宰相以治天下者也。天子倚治于相，相资失于检校。检校，相之弼、友也，任重矣哉，任重矣哉！”以为序。
◇送冯侯之新昌州尹序（二首）
余曩过田野，见父老四三人聚首，相与言县令冯侯之贤者，或泣、或叹。扣其故，则曰：“自侯下车将二期，民沐其福者，不可枚计。其驭事也简，其调役也均，其征赋也仁，其理狱也雪而明。民听其令，无有捍格，自公自平，若出钧石之制者。二期所行，殆如一日，而执臬者以毛发细故裁之。吾民疾苦颠连无告者三月，不啻失父母。”余闻其言而识之。
今年春，天子遣使行各道，核郡县吏名实，审侯之行为至忠，绩为上最。使复于上，上曰：“冯公者出吾御选，宜其政之不负吾法也。”于是嘉其功，升新州守。民又咸涕泣曰：“吾以侯为吾大官会府中，今不得，天何夺吾父母恩以恩彼人哉？”
吾尝论吏之良否，为民之戚休，得一良则一郡喜，失之则一郡忧，故汉吏重良二千石。今侯自县升郡，推华亭之治为新昌之政，吾知其为中朝良二千石矣。异日复来苏吾民，余日生望之。
又
华亭为松江望邑，贡税财赋当浙之什伍，编户至百万，迄乎兵燹，向之繁富者百不一二，为邑者亦难乎其治矣。丁未春，乌江冯侯尹是邦，以劳徕安集为己任，流离者返之，疮痍者起之，阅两期而邑始成署所，民欣然如痿者之起行、执热者之濯清风、弱裘者之归故乡见父母也。是年夏四月，海寇作，诖误逮华亭者几百数，侯誓死力办于统兵，曰：“华亭素善地，古二陆文物之邦，民非畔法轨而从人于逆者。”统兵允其请，而郡之生灵更生于圣代者，皆冯父之力也。民为建生祠颂其德，不忘其∶裰穷。凡可为民所□者无不为。
上闻其人，识其姓氏，以为可吾之良二千石者，遂升守新州。民父老幼稚奔饯于西关之外，遮马首而泣曰：“吾田之赋，侯均之。吾丁之役，侯节之。吾讼之郁而不平者，侯伸以理之。今去也，均吾节吾而伸以理吾者，将谁望欤？”其遑遑之情，不啻子之失慈父，而立于顾无人之境。余为解之曰：“杜甫氏有言元使君得结辈如十公，落落参错天下，为邦伯万物吐气。今使冯使君辈参错天下列郡，岂有万物不吐气者哉！新昌之生息，皆锋镝之馀，吾想民流未复、地荒未辟者，望吾侯父母之至如望岁然，将见颂声作其田里，而无叹息愁恨之声者，真我朝良二千石之庆也。他日秩满，归赞中书政堂，其泽天下者可胜计哉？吾民其俟之，又复何憾？”
◇送杨明归越觐亲序（二月八日）
仕与亲孰重？曰亲。仕有时乎为亲，则仕非重乎？曰：禄足以逮亲则仕；禄不足以逮亲则仕，无愈乎啜菽饮水之为亲乐也，仕又何重乎？
宗侄子明辞乌府檄而归里，为堂有垂白之母也。身虽居阙下，凡耿耿乎定省之前，东睡斗山之北，白云之思常在心目。今年春，自白下理舟楫过淞，谒余草玄阁次，急以别告。问何之，曰：“白云之思，日夕在倚门之庐矣。今乃行，请翁一言，以为教。”余以明在闾里时，十岁以孝悌称，洎长豪爽不羁。倚亲强健，又孝妇善事姑，遂起宦情，欲伸所抱。兵变，备涉险患，志不直遂而亲且老矣，庭前风木宁不有感乎？宜且归之晚也。于其归也，序以送之。又系之诗曰：
天西白云天东飞，乌台春之乌依依。高堂游子归未归，堂前春草生春晖。行行舟发彭郎矶，勿遗霜霜露露沾人衣。
◇送断事官李侯序
大梁李侯文彬氏，以世居执法，有决谳才，简知于今天子。天子亲赏拔为中书断事，转都督断事。克于其职，凡边民有诖误，郡牧有不白案，出使推覆，咸以平允取信朝廷。今年奉旨，以田覆实事至淞，旬浃间得成帐报于上。淞官吏父老喜侯勾检得失不苛扰而一辨，群来乞言于会稽杨维桢。
维桢闻侯任天子耳目寄者，已期年。大明之古遗直也，则为之言曰断事。在古为士官，周为寇，晋为理，秦汉为廷尉，今为大理断事。天下事有不平者，平于君，君以平于断事，断事之寄不轻也较然矣。狱必以果而断，断必以明而审，明、果俱至，又必不为上所夺、旁所挠，则其法始伸，职斯究矣。有其明，有其果，而又无其旁挠、上夺者，其称誉比古汉于、张。用是占侯之峻跻华要内中书郎，外部使者、郡二千石，不俟龟蔡证矣。吾与天下之民共望之。洪武二年九月十日序。

[book_title]卷三
◇序
◇曹氏世谱后序
广陵曹时复，以祖父《世谱》来告曰：“复以兵变去其乡，已十有七年，幸祖宗坟域先人某水某丘尚在。兵息，将挈家还乡。得先生一言叙其谱，庶吾某与后之人，不忘其先之所出、卒葬之岁月也。”
按《谱》：曹氏谯国人，自几世祖某徙居于汴，曾祖成之又自汴迁广陵之蜀冈。大父某，浙行省使。妣周、继王；宣使君卒，王以盛年守节。考某，翊正司照磨，赠爵奉议，汴梁路治中。妣霍氏、太康县君。太康君善理家，考游宦于外，子六人皆太康君力教而有立。长子时升，广帅府奏差，蚤世。次时泰，爵奉议，留守司经历。至正癸巳，某相奉诏招讨江淮海道，相择从者以时泰行。泰奋然无让，历险涉海，鲸浪猝作，舟覆而没。相闵其死忠，赠某官。妻郑氏，子一。次时益，翰林院典书，早有文名，三淮兵梗，奉母及孥脱难出虎口，辟地于杭，以疾卒。妻李氏，子三。次时晋，海道府掾，起漕抵京师，上多其功，赏官嘉禾照磨。道海还吴，值风，舟没莱州洋。妻舅氏霍仲皋女，通书史，喜读古孝义传，时贵人有闻其才，欲夺其志，誓曰：“曹氏世称忠孝门，妾敢如庸妇人，畔教苟夫两姓，以辱其门乎？”卒谢绝之。妯氏郑与李，闻其志节，相率守嫠而忘他志。李氏一子，力纺绩，资之出就外傅，使励学，罔队前闻人世胄。诸子亦相率有成。
三节氏胥有请于复曰：“愿归故乡，守吾舅姑坟墓，且使诸子有耕稼地，吾属死首丘，无纤毫憾。”复之归计遂决。行舟泊吾门，霍氏持茗且为吾老妻寿，后再有启曰：“某不幸三伯氏夭命而丘，嫂三氏同一守节，先生秉铁史笔，传信过国史，倘畀余论奖重之，非直三节有恩，曹氏一门其有光矣。”
铁史论曰：欧阳史著《五代》，死节臣不多见，得王凝氏断臂妻一人，特表以愧男子之不如者。今曹氏一门，男有没王氏，妇有守贞节非一人，得于丧乱流离中，皆不愧凝妻，代有欧太史，其不在列传乎？万一遗史氏，则吾录之以系诸曹氏谱，亦使亡国臣有不如三节氏者愧云。
◇送经理官黄侯还京序
今天子龙飞金陵，奄有四海，版图归职方者过唐越汉。兵兴以来，土田阡陌无定籍可稽，由是立大司农堂，庶土九赋九贡；又遣使行天下，以经界为重务也。而北庭黄侯万里氏在选中，分按华亭履田事。事毕还京，邑士朱辉为绘《田间竿尺图》，以见侯勤于王事而敏有成功也。持其卷来谒东维先生于草玄阁，求一言，以重其行。先生器其人品、才气、为相门之后，辞不获，为叙其事于图尾。又采民谣为诗一章，章八句。
侯前朝中书右相国孙、大参也速公之嗣也。让门荫于弟，自起身直，历太和县监、济宁行垣管勾，皆有体察。今以才干，履亩于松，其报最于上，所优赏爵秩，苟又分符三吴之地，吴民之所望也。侯尚以予言勉之。诗曰：
天子龙飞定两都，山川草木尽昭苏。三吴履亩难为籍，四海均田喜有图。海市鱼盐开斥卤，泖乡28熟膏腴。赏功行见承殊渥，此地重分汉以符。
◇送山西省参知政事陈公序
参政起北魏，而历代因之。我朝经纶草昧之初，设天下省署凡若干所，各以参相主之，名次丞相，而实则行丞相事也。嘻！方面之寄重矣。
茶陵陈公，由兵部尚书辍为松江郡守，未期月政成，天子又选升山西参知政事。濒行，索别于会稽杨某，某饯之言曰：“唐萧r参相事，太宗称曰‘r言事，不以利怵死惧，真社稷臣。’魏徵参相事，天下米斗三钱，太宗谓群臣曰‘此征劝我行仁义之效也’。今公在吴元初，以鲠正诤朝廷大事，不以死惧，参议朝章诏令律书纠正切，垂一代之大典。以平日圣贤之学，谈仁履义，匡弼帝躬务致尧、舜，此r、征之才之志也。天子简知，天下想望风采也久矣。山西创立方面，统州六十有三，为南北京腹地，天子时巡之所，首选重臣行丞相事，公当其选。吾见其益厉忠荩，以答重寄，劳徕流移，荐进遗逸，弓刀遗俗咸袭衣冠，入朝宿卫；群元仰给，至外户不闭，旅不赍粮，使洪武之治，出唐贞观之上。公称社稷臣，不在r、征之下，非某一人之望，天下人之望也。”
洪武二年九月二十六日叙。是日，松江通判方从善、推官孔道原、经历石宗亨祖帐西门外，举酒为公别，而令门生朱芾录予文为赆。
◇送都督府指挥龚使君序
于友濠梁龚君希鲁，以文武才，屡奉天子命，出使思、播峒蛮等绝域，得其要领，还报天子。天子多其功，授中顺大夫、京畿漕使。秩未满，转指挥大都督使。都督P于唐，行军征讨，在其本道者曰大都督，大都督带使持节者谓之节度使，外任之重无比焉。今制革，拒使节度使，在朝立大都督府指挥正、副，凡三十有六员。戚钺雕戈，山玄朱组，视古班仪为有加，非智足以参朝、义勇足以总师干、勋劳夙著者，不得居是选也。天子耳目官有不言者，指挥出使得言之。指挥之鲠正强直，且为天子信近臣，非特掌严环卫而已也。
希鲁以布衣，不十年处宥密，地位益崇，心愈下兢兢焉，无一毫倨气矜色。君子占其人，为右资之原德重器，而况足迹所历，博览天下之民风、吏弊。他日bb论奏，徐吐吾民不平事，知无不言，言无不当，称天子信近臣，是在希鲁矣。希鲁行，索言以赠，于是乎书。
◇两浙运判王侯分漕序
圣天子以南服之土地人民未复版图，不忍加兵，选通经练时事者喻威德，使归诸正。于是，王侯某以大司农司都事在选中。驰传至吴浙，省大臣谓，蕞尔之寇首鼠之日久，惧辱天子信使，留弗遣。又明年，省大臣承制，授侯判两浙盐运事，分司海上。灶萌卤插闻侯名，皆手额庆，携提老稚，欢呼罗拜，愿受其条教。退则更相告戒，惟令之。共修牢盆，积薪草，准法程石益拓，池荡相时率化，无愆阴奔湍。少一戾期，则各知赴功，以登岁课，鞭笞愁苦之声不闻。猜祸吏窟仓场者，奸无所宿。好哗者，或设诬辞污蔑侯，侯行愈厉，焚香矢于神曰：“某行负朝廷、欺民庶，神不吾v。否则，有以直吾枉，粤晋而哗者死。”民益骇。嘻！凡为天子命吏，惟诚可以格天，微而至于昆虫草木，其感应捷若影响，况于逆虏乎？况于差丁乎？侯以中原世禄家，为朝廷风纪臣，不幸不扬声虏庭、喻祸殉国难。及司海上之赋，究治本而力行之，又不幸为猜祸者所害，遂矢于神，神报之若响。嘻！民可欺也，天其可诬哉？吾悼世之横吏，受方伯连率之寄者，欺公罔上，锻炼民以遂其奸。天若罔闻者，未定故也，定则宁有遗噍乎！吾嘉王侯之能以诚任诸己，又能格诸神，录其治行，为他吏劝云。
◇送华亭县丞盛侯秩满序
昔西门豹为邺令，魏文侯诲以就功成名之术无他，使其取诸人以为善而已耳。乡邑先受坐之士，必敬而礼事之，又使求其掩美扬丑者参验之。盖以幽莠似禾，骊牛似虎，白骼似象，武夫似玉，此物以似而乱真者。取人亦然，其得不审乎？
广陵盛侯彦思，二尹于华亭。下车之初，首询邑士之先受坐者，以师礼事之；其次可友者，以友义待之，又必于掩美扬丑者覆而信其人。其人之翻覆倾危者，远而去之如避仇敌。故其取诸人以为善者，不可数计，旁及乎方外之士，亦所不遗，故其为治最绩彻上府。民之颂声，不归令长，而归之二尹。一考之内，三易令长，如阅过客，而侯安于佐位，覆如令长，民恃之如慈亲恋恋焉，惟恐其秩满而去也。嘻！二尹之贤于令长也，可知矣。探其治本，则聪明不作，智数不自用，而为吾聪明智数者取诸人，如西门豹而已耳。彼三易如过客者，其道相反，故其优劣之判如此。上府才其能，贤其德，升以佐大郡宾省幕，又何过耶？
其去也，方外士自延庆而次凡十人，征吾文以饯别，故吾乐书其治，为侯之赆，且为他吏之劝云。
◇送团结官刘理问序
至正廿六年秋七月，东藩吴主行郡县团结之政，选使之郡，大参周公躬至嘉禾诸郡，而理问刘侯至淞江。侯集民高年，用酒食礼，推择为众所纲者万夫长若干人，下至队长若干甲，大小相维。叟赠以言，归为国主告：“古者团结之政，盖已见于管仲之理丘兵矣。仲之军令，始于五家之轨，卒伍定于里，军政成乎郊，祸福相共，缓急相死，此霸国团结民兵之法也。然王家之兵，莫壮于临淄。苏秦曰临淄之户七万计，下户亦三男丁，三七可二十一万。盖临淄之民素富而实，其俗L鸡走犬、六博蹋鞠，车毂击而人肩摩也。故齐之国，以临淄而强，天下莫能当。世降五季，则团结御冠者，适以长寇，民有所谓白甲军者，又皆不受令于公家者也。梁贞明五年，吴团结民兵徒，保卫乡里。”
今侯以文武才略，辅国主之政，为国理兵，管氏之令，其有不可举行者乎？吾将叩侯：以吴藩属郡之民，如齐临淄者有几哉？不则吾惧所结者大抵五季之白甲而已耳。於乎，后世霸国，不患世无仲，而患无临淄之民也。吁，安得民如临淄者，与侯论伯国团结之政也哉！
◇余公参政序
参政不见官于周，起于后魏，隋唐因之，亦职相者或有不及，故使参焉。职虽下相一等，而抗其职者在焉，则贰台衡燮元化，盖亦行相事矣。参之位也，不亦重已哉？非老成有谟议、坚凝而劲正者，弗足以居之。
淮行省在吴门，太尉张公实领之，参预其政者或出自辟，而自辟者非一己好恶之利，亦公论之出也。秦陵余公希贤，尝以正谏居参咨幕府，谏有不从辄求去。凡上公府有大刑政、大典礼，必先预其议，反复裁订至当其可而后止，府中称骨鲠臣。予闻昔忠肃鲁公参大政，权贵人惮其骨鲠，目为鱼头参政。公以参咨府骨鲠参政相垣，其不为鱼头鲁公乎？然昔之鱼头，内忠于天子升平之朝；今公匡救于藩国反正之日，其纠拨乱邪，风力凛凛焉者，不又难于昔之鱼头乎？於戏！一邪正之进退，一国之安危系焉。惟公之系安危者，至以身之去就争之，吾见上公府之有人，而淮之民蒙利，利及以江浙之民者，于公是已。予辱与公友，乐公有操，而期公之有为，故叙以言之，公必有以证吾言之不人妄也。
◇送提控案牍李君秩满序
府控牍官视大郡照磨官，不出吏部选，而二千石以宾礼礼其人者，为其赞治于二千石也。华亭以户口之庶，升松江会府，赋税输四十万。自淮兵度江，驻吴为方面，松以近辅雄紧为吴犬牙地，初以将官带二千石事，马步带法曹。迩者兵革稍戢，郡府还牧守，而别驾、判、推尚多缺焉。幕有提控案牍二，其分寄者，岂惟文案哉！官民僧道及海涂土田之赋，加旧十六，户口徭役、狱讼听断、营造供亿，亦倍蓰于曩时。虽府长得人，而幕佐乏材，长亦不能主辨，故其选也，必择才具绝人者居之。其责比古长史、司马，而功居半剌，其罢软不胜任者不敢觊而处焉。
邗城李君实氏，辍淮东宪史，居控牍于松，户口徭役、狱讼听断、营造供亿，加以一时浚河筑城、漕饷之剧，皆能相其府长，了于从容谈笑之顷，上不失责，而下不寡恩，野无怨声，府有坐啸，宜为长所宾礼，异于罢软不胜任者。今秩满去，长如失其友，寮如失其师，民父老如失其蓍蔡衡石。其行也，张于西关之外，父老谈道其能且贤者，谒文于会稽杨某，以祖之。予客松，耳目其赞治者，与父老之言合，于是乎书。九月初四日，其交承维扬秦文、绎彦思求书上轴。
◇送张先生赴河南幕府序
昔孔门诸子言志，有勇士、有辨士、有圣士之分，而圣士始可为王佐才也。子路愿得白羽如月、赤羽如火、钟鼓者震天、刀槊者连地，将而攻之，前无敌国。夫子许以勇士者，其人也。子贡欲素衣缟冠，使于两国之间，不持尺寸之兵、升斗之粮，使两国相亲如弟兄，夫子许以辨士者其人也。惟颜渊异二子之撰，愿相明王，使城郭不治，沟池不凿，阴阳和调，人物繁阜，铸库之兵化为农器，夫子许其圣士者此也。
余为之慨然曰：“圣门诸子，不幸生于乱世，而有可以强兵、可以排难，可以宰天下而安百姓者，其才无不备。由、赐之强兵排难者，随才以见矣。大不幸颜渊之相业，不见于时也。吾叹今世果无其人乎？抑有而无国君以主之乎？吾不得而知也。乃者河南省察罕公，以天下大将军佐天子中兴，不远数千里起张先生某于天台雁宕之间。先生隐居避世，学颜渊之学者也。学颜渊之学，则志颜渊之志。今赴河南，繇之见明天子，将以颜渊子之望，望其王佐之治已。吾闻河南公幕府有君子营者五千人，奋长戟、荡三军，如由之能者，有其人矣。誊辨舌，伐甲兵，如赐之能者，亦有其人矣。顾未知销兵为农器，拨乱还王道者，有其人乎？无也？果无也，吾于先生属之。先生能展颜子之所能，使由、赐其人无以施其能，则河南之业成矣，先生之志行矣。慎勿曰兰不与鲍鱼同肆，皋夔不与逢比同时。”
◇送张宪之汴梁序
会稽张宪与奉元赵信，俱游吾门。二人者，各负忠义之气、经济之才，而未遇大知己，以施诸行事也。
至正甲午，宪尝以布衣上书辨章三旦公，公奇之，列置三军之上，出奇料敌，言一一中，表为某官，非其志，弗就。乙未春，寇复陷常湖，又以策干苗部之总兵者，不能听，辄去。呜呜泣下，酾酒祝，期伟人佐世。太尉张公闻宪名，辟以行人，俾游说江东，且输平于淮安。来别曰：“宪行，必见察大将也，得吾师一言之教，宪有以藉于察公矣。”
予闻唐相臣裴度之佐主中兴也，延揽遗杰，恢复失土，入县瓠者以诉之勇，献德棣者以耆之辨，一武一文，各适其用，此所以成功之易也。今太尉，人期为唐之度也，豪杰归之唯恐后，顾得一耆诉已乎？倘得升，寇不足平矣。信既行，予以诉期之子。复踵往耆之所长，当属子已，子勉之。使大将之门三千客中十九人内，称有赵、张两奇士，岂惟光吾门也哉？
◇送倪进士中会试京师序
华亭倪中字德中，予在璜溪时，尝从予游于学，有异能解行，修志立一，时行辈推服之。至正壬寅，浙省贡士三十有二人，中名上游。明年会试，以病不行。今年丙午，会试于京，优其蹈海而来者，即奉大对，伦魁又不限南士，天子亲以制科策子大夫，询以时政之急，中以极言骨鲠应之。其为汉南弟一人必矣。
自兵兴来，士气不振将二十年，朝廷贡举未有卓然辈出，追隆延v、泰定之盛；授牒以出者，类亡治状，至是牒换]、更晋取逢、呼吸折节，以卖其所自出。若是者，岂徒辱科，其辱国甚矣！
自汉举贤良，荣以仲舒，而辱以公孙宏。唐举进士，荣以陆贽、韩愈，而辱于皇甫、王涯之流。宋举进士，荣以韩琦、欧阳修，而辱于丁谓、王介甫之辈。於乎！士之出于一日场屋言辞俯仰之顷，遂为天下后世成败毁誉之系如此。此今天子之厉精发情，而亲策子大夫，务得真材之用也。甲上第，科以之荣、国以之华者，吾有属于中矣。中尚以予言勉之，期无负于师，无负于明天子也。
◇送华亭主簿张侯明善序
天下钱粮计所百万，而吴为最。吴州辟计所百所，而松为甲。淞两邑华亭、上海，岁亦一百五十馀万。自张氏来，兵赋繁兴，民力单矣。重罹钱氏之祸，群萌凋丧，流走者十六七。今逢圣明，统有南北，首立司农，经理土亩，慎选守令，申以农事，所重在乎国赋也。守令于淞者，往往如履陷阱，则以民贫赋剧，律之簿责者甚严，而恐恐乎咎之及也。
郡守林公，下车未遑他事，首以国赋为第一义；攸属之官，与以期会，申以赏罚。而华亭主簿张侯明善所分堡社，督力有方，独奏先集之功。堡父老无怨言，且群谒铁史先生，乞文以送之。予喜侯为曹濮公卿之胄，青年敏学，有治才，盍侈之言，而况重以群公之命？遂为叙其事而以诗四章。
淞租一百五十万，比似他邦十倍过。不是乘除嬴缩妙，催科下下阱人多。
白粲红鲜百万艘，张侯三法独称优。黄堂赏罚明惩劝，彩帐旌功第一筹。
道不拾遗户不关，田莱尽辟驿桥完。金陵天使如相问，此是萍乡好宰官。
风云有路开骐骥，枳棘无巢宿凤凰。东阁相君为座主，便从玉笋立朝班。
◇送谭知事赴河南省掾序
济南谭君清叔，由奎章阁属史授儒教，再转而为平江路知事。于幕员，在经历左，然吏抱牍进，不涉其笔，长不敢先事，故府中事无巨细，得持可否。君参幕员以来，议可赞不，咸一一当理。府疑比未决，辄就咨访。吏伏民隐未露雪，又能发白之。同列风裁以君振，长官宾对以君肃，然犹以不得行平生志为慊慊。年考未满，而河南行省辟为属掾。滨行，吴人士为祖帐西风门，而乞余言，以为君赠。
予惟今之负才而仕者，往往限资格以为进退。而吏部以恒格外崇选用之科，或一再岁辄迁；甚近者或七八月、四三月，未尝有及考者。吁！用贤法当尔也。今谭君暴起身阁史，不二十年，跻七品秩，赞留守，佐行垣，非其才名、操行足以遭于时，而行丞相府又推中朝选用之科为急贤之务，曷致是乎？
夫河南为省，控要会于四方；礼乐文物，海内之所瞻而尚焉者也。君出赞，重裨政令，以成行丞相方面之功，亦可以少伸所用矣。用弥天声，弥振中朝，急贤者又以选用法拔而进之，由是以佐相府者工佐当守，以大流惠于天下，岂不在谭君乎哉？惟君益勉所至，以答所选而己耳。至正七年十月廿有二日序。
◇送陈汝嘉漕掾秩满序
国朝入仕之门，莫尚进士科。然士之怀抱才艺者，不能人由科而进也，转科之业入司椟吏为起身者，制书亦许之。故儒者以司椟吏积劳而阶于宰辅者，亦往往有焉，不必其劣于进士科也。
华亭陈汝嘉世业儒，始以文学自奋，踬于场屋，于是周毗陵郡侯薛公之辞，为司椟吏。及考，漕府复以汝嘉之才，复辟为案椟之司。今复书考，又将转之于帅阃。过此，则升省垣，入流品，官州县，而有民社之寄矣。
吾闻汝嘉之吏于郡也，廉而克勤；佐其守以行者，历历可称道。居漕府也，屡驾风舶涉洋海，周之以智虑，济之以忠诚，故调粟至京，如履砥道而往。功捷而数亡折阅，上所眷其劳，而赉之者甚厚。
呜呼！以汝嘉既往之行观之，则将来之绩盖有可言者已。汝嘉年方强，而志甚远，循格而进，都穷秩、食厚禄，可指日俟。况其材实益茂，声猷益大，执政者一汲引之，逾资级而上，则世之以司椟吏起身、阶至宰辅者，吾不敢以之期汝嘉乎？惟汝嘉之毋曰，吾不得上赐进士出身，为儒者诟病。吁，彼进士出身，庸讵知其踣而不得峻跻其格极者，又岂少也哉！
其行也，吴之大夫士咸赋诗以饯之，而取余言为叙首云。至正七年秋八月廿有一日。
◇送陈仲刚龙头司丞序
番阳陈君仲刚，由贵溪主簿迁浙之龙头盐司丞，见余钱塘。以余尝令于亭，请曰：“君独无言教我乎？”余曰：“治莫难于亭也久矣。治农者，农出租税视旱涝有所蠲置，治亭者异是。岁集盈数，约以三伏，伏计以旬，旬亏则簿责，岁亏则禄夺爵贬，其著为令甲，虽饥馑之年、雨涝之月，不得以妨工控诉。此职于亭者之难为也。漕府飞符蚤夜下，督责吏火急如律零，吏鹰击毛挚征其私者甚于公，而亭益惫矣。亭官出语为亭地，即以格令甲坐之。即坐，又不得损职去，被系徽缠，如胥靡之徙。故职于亭者，往往不得不蛟蜃其性，牛羊其民，人苛诛趣办，以为奇功，且可擅名声资进取。岂弟仁厚，务为善政，覆不足为贤，而重得咎祸，然则鹾无善政，势端使然也。君岂弟仁厚人也，善政施于贵溪之民，而移之于亭，得无法乖其政、势格其志耶？然而君子为政，与其不得誉于上，或者苛诛趣办为奇功，不知其下之病而上之累益甚矣。故鹾病至今日而极，非亟理其本，虽管、桑不能善其后也。大司农方思治病之本，减估直以通民食；蠲羡额以纾亭力；截日更新吏，专选廉良，勿俾奇刻者重病之。君新吏也，奉法顺流，与亭更始，善政之行适会其时矣。司之令豫章胡君，余所善，更以余言讲求其本末。异日课浙鹾最者，不与龙头第一，将谁与？”

[book_title]卷四
◇序
◇送张从德之湘乡州判序
保定张君从德，自其先侨居吴中有年矣。君以门荫初y溧阳，再转诸暨，皆以忧不赴，制阅y湘乡。其行也，吴士大夫悉知其世德与其为人，先大夫省斋公博极经史，励志立行，官登三品秩，名实布于中外；君早学不倦，晚志操愈高，为克绍所基者，故皆乐为歌诗以饯之，而属余有以序诸颠。
予闻而喜之曰：“自昔寓公子弟之居吴者，类以驰马走狗击g博戏为事，否则甘色嗜声淫寄j而亡其归，先人之业荡然矣，岂复有以学为事、志操为先者？及其荫仕也，鲜克其任，而斩其世泽者有矣。吾尝亲视张君在贫贱而有休色，于富贵则不无戚然者，非有学者能尔乎？夫行洁则可以闻道，志一则可以立功，道闻而功立，岂直y一州而可哉？湘乡古熊湘之属邑也，地有三江五湖之壮且险，其民往往湍悍难治，而其士也则清而文为可善也。国初以其户齿之繁而升州，君y于彼，以吾所谓闻道立功者理之，吾未见湍悍之难治，而且见清文之易为化也。况省斋公平日治道之讲者，君闻之稔矣，岂得悖吾言哉？于君之行，遂书为叙，而吴人士之诗系于后云。”至正七年秋八月十有八日。
◇送钱伯举衢州录判序
国家惩前朝守令专城之弊，止设监长，次及副贰，并出制命，又非异时私辟、使有主客势。嘻！专弊去矣，不知穷州下邑民日贫、户日耗，聚群行吏持之，又弗免十羊九牧之挠。唯郊关之内廛处之民，领之者曰录司，司设官仅二尔，官弗冗，事亦。录判者虽秩卑员末、职下旁于游徼，而一司之政得彼此持可不、议短长，录监守行弗率，判所守贞所出直而达，遂为民仪向，类覆上监守。嘻！官岂可以崇卑正副计哉？
吴中钱君伯举以故家台州通守之津，屡试仕管库，民休戚情悉矣，吏成败事谂矣。今登秩为衢州录判官，伯举年益增、学益优，又以其熟民情吏事者佐理于录，吾见衢之民庆其来之莫矣，况衢之君子类好文墨而敏于义事，市人出郭而嬉，登前山，临背水，飘飘然有神仙之思，其习奸者寡矣。第未知监与守与伯举同志乎不也？果同焉，吾将庆伯举之佐理益易易也。岂曰录判颛职游徼而止哉？伯举勉之，以征吾言可也。至正七年秋九月初吉。
◇送王茂实慈利州同知序
谭州县职者，以同知比县之丞，上监守长焉，下通y季焉。同知者得便文自营其中，故势权劣訾诟轻，黠胥奸民率制之者寡矣，其人之悦检者往往乐居之。嘻！此岂国家肇建守佐之意哉？守令之选，其淆也久矣。同知其事者，苟能以吾民为念，一贞其身，而左右后前靡不正，未有不行乎。顾行而推利下人者也，发政施令覆出监守上，固不得以地为限矣。
昆阳王公茂实，签省斋公之孙也，初承世泽为下砂令，考满转同知慈利州，所与游者咸为之庆，以其骤加秩三等为优；又不居守将责望之地，而在其贰焉，可以便文自营矣，岂不优甚哉！
余尝交茂实吴中，知其志甚远，每每悼民穷、疾官败，则知茂实之材将有为于时，而伉其官，不以同知为逭责地喜也。吾所论同知发政施令覆出监守上者，将于茂实为征之。抑吾闻慈利乃赤松隐遁之乡，其山多隐君子，以词章出仕者有骚人之遗风焉，故为慈利者甚易易。吾见茂实之得治民早，而其退之暇，又得水山之乐于骚人羽客之俦也，是则茂实之优者已。
于其行也，予既与客崇酒以别之，酒馀赋诗者若干首，而遂以余言为叙引云。至正七年秋九月序。
◇送芦沥巡检范生序
友生白子昭为余言栾城范生廉卿之为人：栾风坚忍隐厚，其人廉节而好礼，贞信而少文，廉卿本其风之微，而习经术于南中儒先生。术成无所于试，乃俯就门荫，官巡检芦沥。廉卿雅士，巡检引弓民长也，以雅士长引弓职，大X若才。今佩武器拥逻士领职，其所与游者则既为慷慨歌诗，相与张饮西津，重徼一言以序其去。
余既闻廉卿雅士而乐之，及闻职芦沥，则不宁X才之惧。芦沥盐榷之司在焉，盐萌依私榷为命，虽流死比交迹，不以属心。在令，巡榷官一失其觉分，其罪罪官；不幸再三失，小辍禄，大贬爵而。其夫或远出所逻外，波联蔓牵，莫之雪白，漕府猜祸吏聚椟如牛腰，明漕长不曲直；即有曲直，吏辄以律雌黄其明。嗟乎！榷之逮不辜，法端使然哉！故余于廉卿之巡检芦沥，不宁X才之惧也。虽然，国家于鹾病之剧，方议更而新之，求天下之善言盐策者，是诹是采。廉卿试以其得于所学者，为采风者言之，使法不逮不辜，余之惧也庶几其或免矣夫！
◇送郭公知事还湖州序
杭，江以南望郡也，在宋为行都，今为行垣所郡治，领州一、县八、录事司四。其俗具五氏而不一，其民习躁争巧而不和厚，故奸伏易乘、狱市滋起，吏重应上取下、什百于它郡，非长以能材、佐以良干之属捷应办工发`者，不能得治名。乃者总管某去，经历某又去，两知事坐不任废，府事麻沸狼籍，无与理者，推今湖州知事、河中郭公仲敏以佐治。令闻彻省府，相君简识其人，而伤杭治之难，无与承之者，乃特移职于兹。知事位在经历下，其识赞三尺平，以左右二千石者也。公至，则既属曹而裁决予夺，实又兼二千石之职。时未期月，而府事偾者起、滞者疏、破者补，叉牙龃龉者无不妥帖顺易；相府而下察宪漕所疾呼急诺，又罔不周旋如意。于是摄职称治，民欢然诵之为良干官。今复政而去也，杭官吏相与张饮西亭以饯，而乞饯言于维桢。
维桢念民无赖于吏久矣，以吏苟于公而急于私而已矣。有能移其私于友与亲者鲜矣，矧能移其私于官乎？能物其官于本位者鲜矣，矧又能物其官于他之位乎？故维桢闻杭吏无治状至于废而去，未尝不悲其才之穷。及闻杭人谭郭公之政，又未尝不叹其才微而无私之治，足以及人之广如此也！
◇李经历治绩序
经历，古郡功曹之官。功曹，太守所自辟也。经历，今出吏部选用，七品印章，奏三尺平，控吏牍进退，上以齐二千石长吏之异同，而下以内群书佐于成轨，此其体益隆而责亦重矣。朝廷惧其选与守令同，以廉明者、有操尚者居之。故郡不得良二千石，幸而得一良经历，郡可治。
徽州路经历李君其代满归庐陵，其从子出其郡人士所书治迹，求余文叙以送之。
予惟李君之政班班可书，徽人士侈纪载者皆能之，抑今之称良经历者盖未有君之职其职也。君之简讼词、革滥卒吏，未足称良于经历也；平质剂于市，明爰书于狱，画委输之法，而州县之官便安之，未足称良于经历也。惟其政有弗正于上，必务引其人去弗正以就正，如曲木之就绳、悍马之就驭。吁！此真良经历矣。余闻徽之金也，岁监官取其羡为己有，君还羡于民，以准他岁之数。徽之禄廪也，田不足而取诸山，山不毛则白取诸佃。君收实入而蠲白取，为久久定则。乡之宿豪饵官府为奸也，抑之不得行；土胥相为根柢、持短长于官也，格之无所置手足，所谓上之异同有所齐，而下之成轨有所内。经历至此，信可以称良也。余阅郡经历凡若干人，往往陷于随而不立，未见职职如李君者。其能已于言乎，故为约其政件书之，且视人以吏师，非徒纪载也。
◇送海盐知州贾公秩满序
天下公论不在公府，而恒在闾巷之民。若甚愚，而是非之心则甚白也。邦大夫之政，其失者，议于市、谤于道；而其善者，亦啧啧不容口。故欲稽守令善恶，不察守令而察闾巷之言，得之矣。
余过海盐田间，往往逢伯格长颂其州太守之治，问守为谁，则宛丘贾公禧也，余已心贤之。未几，州人土张玉集其饯行歌诗凡若干首来请曰：“自海盐升州置守，其得民誉，未有若今贾公之最者也。曩时廉吏郡形迹仇视吾大姓家，讼多不获其平。公廉无嫌是避，即理直，大姓必举；即不直，虽贫弱诛不少借，故狱者积岁不决者，部使者多以属公而得其平。亭吏罢软者挠察佐、庸I者蔽吏胥，虽令出无私，有不能以直遂者。公一施令，群佐虔若卑第生之听严傅；老胥顺流其风旨，又肃然若家老之奉其尊。行之以正，限之以信，故令有司可于上而惠无不达于下也。先是吏卒巡田里如蚁不绝，公至立削迹。上府闻之，因检戒左右，无奸州以其非令者。又州民与亭族交其习蜂马焉易生事，公申以条教，悉改心归化，无异时剽轻之风。此其得誉于民而布之州府，士之咏歌实有征焉。幸子一言叙诗首。”
余以其言与其伯格长之颂合，又以令之为守令者往往课米盐奉期会，不复知有伸民情、消民隐、恳恳然以厚民成俗为事者，遂乐为之叙，以风告他吏云。
◇送监郡观闾公秩满序
刘子曰：“忠孝不修，他善无取。”吁！臣子之职无他，忠与孝而已耳。韩非子曰：“亲之孝子，君之背臣。”吁！忠孝固不能两美也。今有人焉，于子不为悖，而于臣不为背也，岂非臣子之全美乎？吾于钱唐守将见之者，闾公是已。
公下车以来，先问民利害休戚，而务去其害与戚者。郡有猜祸吏与夫强宗世家不仁于人，必痛锄治之，犹之牧羊去其害群而群始蕃，犹之理疾杀其病本而病始平。民之怙法者，必刑；诖误者，必思出之，即不出，如梗在咽必吐乃已，此公理法也。红巾贼陷杭，凡捍城守土之臣，不微遁即卖降尔。公独佐监宪某官、监兵某官，与贼持者十有三日，阽危于矢石数四；城池破毁而复完者，公之雄谋大节作于人者矣。时则高堂太夫人屏居密所，公犹衷戎衣朝夕觐如平时，不贻其亲有一日忧。故出不称背臣，入不称悖子。
吁！若公之忠之孝，吾所谓臣子之美非欤？今代而去，郡之民如去其父，僚吏如去其师。去之日，民父老若干人走予次舍，谒文志去思，又持其谣送之卷请序，以为郭西门供帐。予亲见公之忠孝治状，有为世道劝者，于是乎书。至正十四年六月三日。
◇送旌德县监亦怜真公秩满序
国朝监官，郡邑咸设达鲁赤，于官属为最长，其次有令、有丞，有簿、尉；又有案牍官，以首领夫六曹之吏。凡事会之来，吏与令丞得相可否议论，然后白之达鲁赤，其署事也亦然。其职秩为甚尊，而职任为甚优。朝家近令，以大事责守令，达鲁赤任与令等。昔之尊而优者，令转烦剧矣。
宣之旌德县亦怜真公，始由省署而典符印，累监望县，三调至于今职，且四载。宣上德以及民，而使民无愁叹之声，山林草泽咸知向化；大府藉之以集事，同寅恃之以取则；民有所赖而不恐，吏有所惮而不肆。大事之备固无可议，而于学校尤加之意焉。延师儒、广生徒，月书季考，凡邑之人士咸囿于教养乐育中，弦诵之声相闻，是又知所本矣。往年淮寇渡江，列城残毁，延及旌德，而公首奋忠勇克复之。百里之命于兹有寄，是以兼资文武而才足以有为者也。
今年夏，政成上考，余学徒马某职教于县，承公勉励作兴之力，于其行也，求余文以赠。马生之言有信，于是乎书，使他日之史馆传循吏者有所采云。至正十三年九月廿有四日。
◇王学录秩满序
至正八年夏四月，平江学录王君达卿书满去，自教授而下洎郡之大夫士与君经游者，咸诗赋歌以饯，而属予为首叙。
予方游于苏，视苏学之废也甚矣，提学者非不薄责教也，而教无以教；钩稽养也，而养非所养，郡胶庠之大，句覆不如一齐民之家塾有程有则也。幸而官于是事有忧而有为焉，学之录王君是也。盖王君有孝有行人也。曩之养非材者，王君有以去之；材失养者，王君有以引之；养之非其、之非其术者，王君又有以纠而正之。它人日从其失，王君日修其勤，故苏学之废而稍正，伊王君是赖。于是士之议者曰：学校不得良校官，得一录，足以兴教，犹之郡不得良二千石，得一录亦足以兴治也。以王君之克官于录若是，则积阶为郡幕官，不能佐治于二千石者，吾弗信也。虽然，以王君之学愈修、行愈力、志愈远大也，又岂藉一文学之掾积为资级而起哉？
君应进士举，余尝视君大《易》之义矣深微而洁净，又尝视其赋也丽而则，其代言也温润而简古，连不幸未售主司，则主司之未明也。一遇明主司，君之未售者售矣。售则道山壁水，其选也尚暇为人司二千石吏牍之劳哉？嘻！抑之久者伸必远，怀之大者发必洪，吾言有俟于君矣。
◇送徐州路总管雷侯序
至正八年夏，天子以徐州之域风气悍劲，固以饥馑多寇盗，民困于昏垫八年，遂统有四州七县之境为会府。一时僚吏艰厥，选守长为尤艰。于是，海道都漕府万户雷公某以首选为总管。陛见其人，申之以丁宁训戒而后往。呜呼！以徐州为中原创府，雷公为其开府守将，非其人之才贤负宿望一时，且简在上心者，曷当此哉？
余闻雷公之为棣州也，棣寇盗之冲，历能守若干人，无以为御，公不特善御，且有以化遣之，至今棣人称雷防御啧不去口。其帅于海漕也，前漕而去者多直，鱼龙之渊，剽盗之巢薮，人销舶解。公起漕凡一百八十万，不十日舟凑，直沽道鲸涛如坦途，粟无升合遗。若公者，可称朝廷干臣，无负上选任者矣。吁！以棣州之化、道海之庸，推而大之于徐州也，其有不称重选、答上训旨者乎？
虽然，吾方有感于地气之王衰者，吴楚为古荒要蔡放之所，逮今为衣冠玉帛之乡。徐豫为中土，而鞠为山莽者十六七，一邑生齿有弗敌江以南一旅之聚，民望南而流，如水之欲东，司牧者弗能禁也。今二千石以地辟户羡为著，今公之为徐州也，治最对着令，吾见中土之富庶与今吴楚地同，又岂忧赤子弄兵者本末止哉！公尚以余言勉之，徐州之人日夜望之。
是年九月之三日，吴人士咸赋歌诗以饯，而会稽杨某为之序。
◇送平江路推官冯君序
平江路推官、许下冯君秩满，苏父老留不可，则相与述为歌谣以送之，求予言，登载其所善以为之序。
予客苏未久，不识其所善，询之父老，则曰：“由东嘉经历治最，任高等，升任刑官于苏。苏烦剧郡也，狱讼繁兴，奸伪百方出，上游之署有行丞相府、监漕官、都水使司、海道都司，或所为政不直，则卖直者乃声于上，受谤责在须臾间，而况贰推者阙？君独任大府狱事，其视犴狱，常欲为陷死者求生路，惟恐失附于律。成案具，吏多受狱货，欺情伪于君者。在署审成案未察，退参所疑于父老宾客，故月朔作乡约于父老宾客，使之过有以告。君之于刑官敬事类此。”
予曰：：“狱者天下之大命也，推官又命死生决也，何可以不之敬乎？孔子于言偃之宰，首以得人为问，欲其资于人者，施于首政也。矧狱之不自用而审取诸人以为明者乎。明智如皋陶，淑问如皋陶，其狱之疑，犹有资于神羊之所决者。冯君任推讯，而能取诸人以裕诸己，忠信清明见诸歌谣，不必资于神物以为聪，则冯君不贤于皋陶已乎？夫皋陶举，而不仁者远。冯君举而在高位，吾见其民之有赖其仁者矣，故书。至正八年冬十月。
◇送理问所知事马公序
行中书省，古之蕃国方伯连率之寄也，地大任重，故其法揆严、体统峻，宣布政条于百司庶府，惟大纲是张是主。凡细之务不至于执政之堂，乃署理问所于垣内，若法曹议府焉，所以发奸伏、伸抑枉，平允治法也。官其所者，非才且贤，莫胜其任。而幕府之员，又议法之所起也。
东平马公某为江浙行省理问所幕府官，刚毅有为，善持法才，每详刑决政，上其议于相府，六曹莫不韪之，而百司庶府仰之以为准。由是知所官之才且贤，又莫急于幕府员之才且贤也。
予代之居高位享厚禄者，率多世勋中贵之曹，奴隶其部属，牛羊其人民，以好恶决是非，以喜怒行赏罚，颐指奔走，孰敢少拂其情。为其部属，而又执笔居幕府员，独能持议不屈，与巍巍赫赫者相抗，而求归于口是若马公者，予所谓才且贤者非欤？公之所以持平曹，取重政府者，决非声音笑貌之所得也。盖公自公卿子弟练习朝章，起身宪府吏，为大郡从事，遂以廉能擢相府掾，由掾为今职，其能明庶事、决大议者可知已。秩满上名春官，明天子方急法则之臣，以理天下之幽枉，必有以处之矣。
于其行也，叙以为别。
◇送马彦远旌德教谕序
百里之治有长，长选于吏部，而承命于天子；百里之教有师，师选于学，而承檄于丞相垣，师若轻于长。然长不教民无以为治，教民必使专出于师，则师之道实甚重于长也。故师道尊者，百里之长礼之为宾，不敢以势上之。吁！主百里之教者，其可自待之微乎？
钱唐马生彦远，由明经举为师儒之官，初去为晋陵县教师。人以彦远才德受贡于乡大夫，宜达于天子以为通都大邑之吏，而低徊偃蹇为教师于十室之邑，疑其自视有懑懑然者，又岂知县教师之系有重于县长者乎！吾闻旌德山水邑也，地不肥沃而多出秀民，昔之擢高科为大儒者往往有焉。今历岁大比者凡十数，而士未有占贡籍者，岂人才之异于昔哉？亦职教者亡状之过也。
彦远居家孝于亲，与朋友交信义自立；而讲艺于晋陵者，皆圣贤之遗旨、当世之要务也。今去为旌德师，以其修于家者兴其人之孝悌忠信，以其讲于道者作其人之经济才略，吾见旌德之士以行艺歌鹿鸣而来者，皆推言其自于教师。则彦远之道行，有以佐一邑之治矣，有何计百里之吏穷卑彼此哉！况彦远道益大、闻益彰，其躐峻资取高位，与通都大邑之吏相颉颃，特跬步地耳，十室之邑果足以久稽彦远乎？长旌德者亦怜公、杨实公，皆右文以为治也，必以予言为然。
◇送孔汉臣之邵武经历序
国法慎守令之职号曰选用，幕而元僚亦不委之钤曹常格，以其司守令出内之喉舌也。今天子既申明守令之制，而尤重幕元僚之选。选必以廉靖有风才者居之，虽闽、蜀、二广去天万里远，三岁必遣使者抵其方面，用天子命以署置其官，慎选守令与其幕元僚，同一中书吏部之严也。奔竞者往往争入其选，以利转阶之速，而不知司选者其如此才而贤者升，而不才不贤者其黜多矣。
襄国公孔君汉臣始由胄监伴读出，从事徽州，丞相府闻其贤也，辟为属掾，年劳满，而司闽选者有署为经历邵武。盖孔君之廉足以寡欲，知足以察微刚而易以L，故以武名。然小人勇于恶，君子亦勇于为善也。君先圣之五十四代孙也，胄监之秀也，丞相府之素推择也。推其善以及君子，而化覃于小人，吾见邵武咸以道义相高，而人人有邹鲁之风，不必击断鸷猛，以成二千石之理者，非君而孰兴于此乎？君往哉，毋从谓入官远徼利而转阶之速云尔。
其行也，取道吴，淞之士咸为歌诗以饯。而余适会于其乡人张彦明所，且介彦明征余序，故序之卷首云。至正九年四月四日。
◇送江浙都府史倪光大如京师序
自成周选士之法废，士有逸而他出焉者，吏道滞于儒者，目吏为俗流，于吏者目儒为迂，二者始相兵而不相谋矣。汉唐士有起自书佐卒吏至名宰相，如萧、曹辈者，固不可望十一于千百。且以今吏言之，例限七品秩，复开以四品，而不次登显荣者往往列八位而不鲜也。若者起，恪守陈编，刻画章句，执一自用，不达时宜；其于修身齐家、治国平天下之道，非讲之不详，一旦在官，颠倒悖乱，全与道戾。故由科第取官者，其政绩不能不愈于史椟起身者，则亦有愧于古之士矣。然吾亦有惑于今之吏者，揣摩狙伺、深诋巧文、力制长牧、气压豪氓称为能吏，苟俞刻薄，恃以为治具，而欲望其国理民安，是亦却行而求前矣。
虎林倪君光大蚤年读经史，欲由儒进，志伸弗遂，试吏于江浙都府，周行推之为儒史。柳子厚曰：“士之习吏，恒病于少文，故给而少文不肆，饰于华者又病于无断，故放而不制。”倪君以术饰吏治，吾知其给而能肆、放而能制者也。况其事七十之亲以孝闻，友朋友以信自任。夫孝与信，忠君爱民之所出也，君推之于吏治，以日涉穹位食厚禄，上列八位，以任国家之大事，非君谁望哉？又岂得与州邑俗吏循资格为进级者同日语哉！
今赴京师上计钱粮事，来别予吴门。而吴之士君子又为诗以壮其行，且推予为序，遂引于卷首若此，时见予望光大者远云。至正八年十月甲子序。

[book_title]卷五
◇序
◇送刘主事如京师序
圣朝设官，莫严于守令，莫要于风纪。风纪上明天宪，守令下逮民情。然居风纪，往往由守令之得其职者，以喻下情，而后可以申上宪也。审官于守令、风纪者，不已重乎？
大梁刘公文大，初用茂才掾广宪，以识大体称，同知于姚州事，大得民誉，力行核田事，富者惟见，贫者力纾，建穷摘伏，政号神明。转上海尹，剔弊蠹、振废坠，察哗民之挠于政者，积讼尽疏，狱市遂理。杜浦民有杀越人子货，公至亟改过自新。胥吏滥而诈者，遣归读书。公暇建社学、行乡约礼，凡民间簿书期会，揭信于墙屋，听民自诣胥隶意。公三年不出郊关，民扶老将幼听教诲、行礼让，刑错不用，由是大化。秩未满，司举者以公廉能迁主事户部，民泣而留，不得行。未几丁内艰，执丧如礼，躬庐干山之墓，民趋役者如子然。
始公尹邑之日，咸谓公登风纪，台省荐剡，且交上矣。而迁主户部事，与典邑谕民情者不殊科，皆御史之阶也。制阕觐京师，吾知其不留部矣。职风宪者方与循守令交调，公其不副邑民之望乎？果尔公去州郡承宣之劳，而将受明天子耳目之寄，以东南民间利病不能彻当宁者，公悉究知其情矣，某事利、某事弊、某法因、某法革，使民无所病苦，而明天子无赤子之忧，非吾之人所期望、公之所不自让者乎？
邑人士歌诗以送者，皆德于公而不能自已者。辱与公交最善、知最悉焉，故叙其所歌诗，而又著民之期望于公者如是。至正九年秋八月七日。
◇送省理问所提控范致道序
论吏者曰吏廉无才，不若亡廉而才。嘻！才吏之推重于世者如是，矧又才而廉者乎？论者之推从可知也。山东范君致道由簿出佐至提控理问所案牍，盖今之所谓廉而才者乎。
君在幕所在者，府讯鞠事下，持三尺论裁，诸曹林立，咸心仪君听关决；然后抱成案上署所，所官意三二，君攘决辨是否，归诸一；至其确于辨也，上政事堂与宰相而下争枉直，故难决事必经君，即不经君，必后有失。君既以廉律身，廉则公，公则明，而又有才以制之。其应事也如镜见微恶，议法也如度度短长，权定轻重毫杪不少忒。嘻！制谓理所为行中书法部，得廉而才如范君者为宾佐，非理所官之幸、庙堂法部之幸也？参府庄嘉王公尝奇其才，彼命南征，特辟君幕府，君即勇往参赞戎机、雄略君交，盖其才而廉者之所推，无逆而不理。年劳满，理所官咸叹息，不忍其去。
吾谓理所官为一所惜，以君之廉为天下信，以君之才为天下服，范君当为天下用。在古王制，辨论官才而告于上者，司马职也，今之居是职者方复王制。范君之名在辨论列，则范君自此将为天下大吏矣。拯吾民于涂炭，还太平于圣王，非范君吾谁望？范君尚以吾言力论。
◇送杭州路推官陈侯执中序
余尝读史窃叹，于定国之治狱无冤，则福流子孙；而燕士呼天，六月飞霜；东海杀孝妇，三年大旱。其变系于国者如是。代人法吏兴一狱，至蔓延数百人，积岁不能决，卒陷之死地，其伤天地之和者有矣。我朝奄四海为家，深虑一夫有不平者，内有刑部，外有刑所，郡又置推官专刑狱之事，盖以变之系者文，故慎之也。
余来钱唐，见杭之推官陈侯执中者，有定国之风焉。杭之为郡，地大民多，最号繁剧，刑之颇辟、狱之放纷，有不可胜言者。侯居杭三年，人仰之若父母，畏之若神明，咸颂之曰：“陈侯未来，政苛狱繁。陈侯既来，反薄而敦。民蹶于阱，陈侯生之。羊淅翘埃陈侯惩之。于嗟陈侯，执法不烦。风霆霜露，生意流行。”余闻，而嘉陈侯以士君子待杭之人，遂有士君子行，且不忘陈侯之德而歌舞之。
乃至正十一年九月，侯去杭觐京师，士大夫谒余西湖之西，出所集诗若干篇，推余序之，故得论其事略。抑余闻陈氏之先有曰实者，尝为大丘长，以德重于世而泽流子孙，陈侯岂其后邪？今陈侯治狱无冤又若此，则省府上之，台宪察之，必将大显于天朝，而福之流于子孙者固未可一二数也。惟陈侯其勉之。
◇送李景昭掾史考满诗序
济宁李君景昭，为江浙行中书省掾也，以才器受知于丞相府凡若干，名称赫甚。考满还里，大夫士咸作歌诗，以道其意恋慕之私。诗成一卷，俾予序首。
予为之言曰：“夫世之所谓善于世其家者，岂徒传圭袭组之谓哉！其家法之所以贻于后者，必将继志承训，图以趾前人之美，而不陨其家声焉尔。惟君之先大夫文昌公，以文学政事为时名卿，其家则官规，夫人之所取法，而况于其子孙乎！盖吾于是而知君之善于继承也。始君游成均，即有隽名，继用公荫，授邺州鄄城县丞，既为推择为掾。君廉以律已、公以莅事，特文墨议论参赞硕画，奉上接下，罔有弗周，非所谓能趾前人之美而不陨其家声者乎？昔者孝孙行父之言，以谓先大夫臧文仲教行父事君之礼，行父奉以周旋，弗敢失坠其后，行父九十为鲁名卿。由是言之，世之所谓善于其家者，必若行父而后可名，君者岂非行父其人欤？夫善于世其家者，忠孝之道也。道人之善而不能无言者，诗人情性之厚也。序诗人之意，而必本其父兄者，厚之至也。时之知君者，尚以予言为不佞哉。”
◇送沙可学序
我国家混一天下，地大民众，既内立中书以总其纲，外复设行省十以分其治。而方面之重、土贡之多，江浙实居最省，故其地者其人为尤难。
某年，某官来总行省事，求从事掾之贤能者，首得一人焉曰沙可学氏，又得一人焉曰高则诚氏，又得一人焉曰葛元哲氏。三人者用，而浙称治。
盖三人者，天府登其乡书，大廷崇其高等，而拜进士出身，赐任州理佐理之职者也，宜其于簿书之繁剧、笔椟之纤细有不屑焉。而三人者屑焉，何也？或曰掾年劳视州若县加半，三人者盖利也。夫天子之所委重者，惟一二大臣，简在上心者，为股肱于内外。内相为天子得人，为朝廷；外相为天子得人，为四方，欲内外无治，不可也。矧江浙之方面重而上贡多，从事之掾不择其人之贤能有治才，足以赞画诺、辨是非可否、明治理得失成败，而推习文法利刀笔者是取，则何与为治哉？治不治，较诸一州一邑，其大小轻重何如耶！
今某官之求贤能掾于三人者，始能罗而致之以礼，三人者又能终不负其所求，而相与以有成也，则三人者岂果利于年劳，而私便其身图者邪？
可学秩且满，大臣留之，不将荐之中朝。其于行，书吾言以为赠。盖士以外相得人，为天子贺而不已；有用之学，为进士出身者勉。
◇送嘉兴学吏徐德明考满序
圣朝三岁一大比兴，其贤者能者布列中外，盖欲收儒效于天下，而致隆平之治也。犹虑所选者有遗才，州郡庠序司之史复用文学生，使以儒释吏事，其望儒之效切矣。吏出于儒者学，升于州、升于郡，等而上之，或宪漕史，或理曹、帅阃史；又等而上之，则入流，钤于吏部簿，部县寮、知幕府，坐禄位而治人矣，殆非刀笔吏胥起巡尉所者可同日较崇庳也。
朱方徐德明氏，世业儒，其祖、父皆以孝弟忠信为家风，朝廷以孝义旌其门，德明之才器涵育熏陶有自来矣。至正八年，侍父游嘉禾，肄业郡庠，学正应公学焉为学司吏。
德明之司椟于学也，凡春秋二丁朔望祭奠师儒之文告、生徒之膳养、金粟之句计、营缮之书庸，殚智竭虑，一以奉公为心。曩太守凌公留意学校，政季试以作人才，习大乐以奉祀事，德明奉承厥役，靡秤谇谟谐杉āＶ琳三年，教授康公来领学事，藉其协赞者居多。越明年，府檄本学官吏自征租入。德明奉行惟谨，推之以诚，约之以信，佃夫输逋莫不悦服。其有积日，门丁佃甲相根株为干没者，德明又能廉得之，不烦垂楚而征复元额。观德明之才敏学优，有功于学校者如此。推此以往，何试而不可乎？
年而既满，浩然有去志，士友挽留不可，相与崇酒于觞，载肉于俎，饯之东关之外。德明又枉舟过余次舍，求一言为行赆。夫千寻之本必自豪末而生，万里之途必由跬步而始。继自今，将见德明仕进之阶日高而日远，曰漕曰宪曰理曰节，入流铨于省部。吾所谓坐禄位而治人者，可指日俟。德明以予言勉之。至正十三年秋七月日序。
◇送理问所掾史王安正考满序
至正之三年，江浙行省理问所掾史、东平王安正考满，杭士友咸饯以诗。诗成卷，属于会稽杨维桢为之序。予惟仕之由吏进者，积年劳于簿书、循资格于流品者，常才之所能而能人之不能者，必英才俊特者也。吾见其人者安正王君者也。
淮贼猖獗一时，系仕版者非质惴而惧、识鄙而逃，则诡军功以资捷进者尔，执有忧国如家、委身徇职、不以利钝得失为却顾者哉？迩者平章教化荣禄公，统兵西讨，属掾在选中者安正为首列。安正起身理所，议事用法人称允；及在军中，献纳谋画卒能参赞成功。凯还计赏，当擢高要，而安正退就前考，不敢自有其功，以取一阶半级之荣，亦可以知安正之克守其正，与一时系仕版诡军卒功以资捷进者不侔矣。
方今国家急才于有为有守之人，安正虽不以军劳资进取，而为国求才者，吾知其不安正舍矣，惟安正戒严以俟。至正十三年秋九月十日序。
◇送浙江西宪书吏李公锡序
朝廷设官分职，百司庶府要而重者，无越于风纪，天子之耳目寄焉，生民之血脉贯与！台内外以总其纲，廉访十二道以张其目。官于是者，必思慎简乃僚；而书佐之吏，例以通大法、敦风操者在选列也。而士之欲出身自见于世者，不幸不为卿大夫所荐，则亦于是愿观其所为主焉。
燕城李公锡之为浙右宪书吏也，由宪府某官知其操行文艺之美而推择之。公锡于某官，观其所为主，乃褒然而来，如鱼水之相得、宫征之相宣。其为人廉介耿峭、才高而识远，司宪之长洎幕府之寮，无不以其言议为可否。而公锡之执简献替者，未尝不出于三尺之公。尝侍某官调兵某所，而赞画之长、弭戢之功彰彰显著。今年秋，年劳已满。濒行，吾属饯言以为别。
先是公锡由成均造士，筮仕善v库使，遂历刑部吏、都水庸田照磨。今以职官为宪府史，昱其老成、才识谙时，宜达政体，有以赞画评佐中书之政者，可日月冀也。嘻！此海内之人所周望，岂直吾属之望而已哉？于其行也，序以为引。至正十三年冬十月吉序。
◇送李仲常之江阴知事序
江阴古延陵邑也，在唐为州，宋为县、复为军。今地利日广、民齿日繁，处以散州直隶省部，与他列州属会府者实殊。故居幕府者皆受天子命，与会府之宾僚等也。其地左姑苏、右京口，前控大江，后带沧海，鹅鼻为神禹之躯，席帽为郭璞之宅。翠君中立，石凤旁飞，此又其流峙之胜也。故乡有鱼稻之富，市有珠犀之珍，人秀而文，有淮楚之风。其官府事简，自宋以来称道院闲两浙，宦游于其地，不亦优且乐哉！然近者盗作，鱼龙之薮，挠及漕赋，文股椎结，且以江国之衣冠者相货居，官是邑者不无优焉。
东阳李君仲常去为其州知事。仲常博识而敏于才，好谋善断，掾内府十馀年，以通了称。其应外务，固恢乎其有馀裕矣。仲常往哉佐其长以善道，率其下以先劳。吾见江阴之治有江山风月之胜、鱼稻珠犀之富，而无鱼龙之薮之警以病吾政也，不在仲常乎？赞画之暇，形为咏歌，幸有以寄我。
◇送彭彦温直学满代序
学者司计，主金谷出纳之吝，犹有司之有庾氏也。庾得其司，则民无箕敛、官无悖出之患。计得其司，则农无失征、士无失养。然则校有官主教，而计主养也。养足而后教可以行，则计之有功于学校，又岂可以有司出纳之吝，贱其人乎？故著令必慎选其人，年劳满者为谕、录起阶。近更令，虽以府邑主椟吏易谕、录，而负才者得以一介之士上佐二千石出政令，其功德之及民者顺且易也。视谕、录五年十年不得升次以行其志，即得佐府邑，去老死不远者，孰优孰劣乎？
会稽彭彦温氏家世儒者也，乡大夫尝以经行举之有司弗售，犹不远数百里从师于吴下，由是吴学辟为学之司计。其职乎计也，能稽籍以为入，量入以为出，撙节其横费，而金谷之用恒有馀。是其力于计，而有功于学校者也。
年劳已满，教之官及学士大夫咸惜其去，而恐继者之未得如彦温氏也。然彦温阶此，以司政椟于府邑，以佐二千石之行事，将见及人之力有大于学校者，学士大夫又何惜乎其去也！咸送以诗，而属予为序。彦温为予乡\生，其仲彦明又从予游，故序。
◇补过斋序
松江守陈府公初莅政，属吏皆移病于外，首鼠进退，公曰：“吴儿欲以习诈为俗耶？”下令召见诸曹史、书佐，视其可用者，于若干人中得萧兰，独称悃侠簦呐呐似不能言者，而中则慧了识事体。府公前每曰：“事必兼数曹，无一误失者，诸曹疏诞者学之而弗能万一。”府公益独奇之，兰愈恪谨。退公，辄闭置斗室，翻阅往史及今令甲书。又自命其斋曰“补过”，取诸圣经之训“进尽忠，退补过”也。介其外舅阆翁，求一言于子杨子。
杨子喜淞之民上有良二千石、下有悃侠簦一郡之庆也，为之叙曰：“昔李孝伯不就郡功曹，曰委质事人，亦何容易！惧以职小咎大，为身辱耳！子今有文，何有于补云。然古之大吏，亦有闭阁思过者，知矧郡功曹在拟议三尺书之末者乎！”于是乎叙而系之铭辞：
过而不闻，实惧尼父。过而能补，人为舜禹。惟萧史氏，匪利笔刀。补过尽忠，允中功曹。以悃现质，加以周密之理，以行乎贤府公之成规，过且无。
◇乡闱纪录序
军兴，贡举事中废，士皆以弧矢易铅椠之习。至正十八年冬，中书下议：驿梗，外省士人会试必道海，道海必候风信于夏，许先期春贡。于是江浙行省以至正十九年夏四月，群试吴越之士，斤斤百馀人。议者谓：戎马生郊，何暇闭门角文墨伎。时左辖崔公专提调，佥宪郑公又监督之，而大相、开府达公力主于上。平章、光禄张公特助金谷之资，假群堂为贡院所，不一月竣事。选中左右两榜，凡三十有六人，备榜十有五人。
郡守谢节既以鹿鸣典故宴士，又梓行选中程文，及帘内外官唱和诗亦联附于篇首。编成，征余叙。余既预考文事，不得辞。夫文事得于盛明之时，常不足纪。记得于丧乱多故之秋，得非常也，合叙以视后，遂书。是岁五月朔日。
◇送甘肃省参政王公序
自昔内外臣重轻逸劳之体各有差，故调有左右之辨。国家幅员之广，汉唐宋所未有也。笃近举远，众建行省。省各置首贰，平章、丞参是也。虽远方面如云南、甘肃，而内中书臣交相出入，不以轻重劳逸为辨与。况天下在太平全盛之日，则凡内臣之出参远方面者，岂果为左乎？
大梁王公可举以文墨旧臣，出参甘肃省政事，吾党之士谓公宜居中论事，陈王道上前，致其主于三代之隆也，而出治于边，远在万里外，岂不诚主哉？是未识国家众建省理，及吾圣人笃近举远之意也。甘肃古西戎地，自受国家节制，为冠带之区，数十年来兴材取士，其风一变与诸夏等。然则寄一边之重，而广之以声教之盛，非老成文臣不能。宜公受命跋涉万里外，虽不在天子之侧，不吝也是行也，公其可自左哉？
公之行也，自吴之海漕，吴人有赋诗以饯者，使余为之叙，故为公道其职之重而且解左调之疑公者也。至正七年冬十月初吉序。

[book_title]卷六
◇序
◇《鹿皮子文集》序
言有高而弗当，义有奥而弗通，若是者，后世有传焉？无有也。又况言而弗律、义淫而无轨者乎！自孔氏后，立言传世者，不知几人焉；其灭没不传、卒于齐民共腐者，亦不知几人焉。姑以唐人言之，卢殷之文凡千馀篇；李础之诗凡八百篇；樊绍述著《樊子书》六十卷，杂诗文凡九百馀篇，今皆安在哉？非其文不传也，言义淫，非传世之器也。自今观之，孔孟而下，人乐传其文者，屈原、荀况、董仲舒、司马迁，又其次王通、韩愈、欧阳修、周敦颐、苏洵父子。逮乎我朝，姚公燧、虞公集、吴公澄、李公孝光，凡此十数君子，其言皆高而当，其义皆奥而通也。
虞、李之次，复有鹿皮子者焉，著书凡二百馀卷。予始读其诗，曰李长吉之流也。又读其赋，曰刘禹锡之流也。至读其所著书，而后知其可继李、虞，以达乎欧、韩、王、董，以羽仪乎孔、孟子。盖公生于盛时，不习训诂文，而抱道大山长谷之间，其精神坚完足以立事，其志虑纯一足以穷物，其考览博大足以通乎典故；而其超然所得者，又足以达乎鬼神天地之宜。其文之所就可必行于人，为传世之器无疑也。
予怪言而义淫者，往往家自摹刻，以传布于世，富者怙资以为，而贵者又怙势以为，意将与十一经、历代诸子史并行而无敝。不知屈氏而次，彼虽欲不传不得也；必藉贵富以传，则贵富灭而文亦灭矣。呜呼！贵富者不足怙以传，而后知文字之果足以传世也。文如鹿皮子而不传，吾不信也！
予以鹿皮子同乡浙之东，而未获识其人，其子季持文集来，且将其命曰“序吾文者必会稽杨维桢也”，于是乎序。
鹿皮子陈氏，名樵，字君采，金华人，居艄却，常衣鹿皮，自号鹿皮子云。
◇《留养愚文集》序
括之士以时文名于今日者，有林君则氏、叶见山氏、徐景熹氏、刘伯温氏、项子华氏；以古学名者，则有郑息堂公、洪乐闲公、叶壶谷公、留万石公。时文、古学使通能之，则有不工者矣。
留君睿养愚乃万石公之从孙也，过余姑苏所次，出巨册一编，视曰：“此睿之杂着也。先生号知文，幸为睿评而赐之序首焉。”
予始读其传志各一首，客来辍之，夜张灯继读之，箴铭诗赋乐词些语凡若干首，皆声毗法洽，各适其职。明日，又读其时文，所攻《尚书》义若干通，又辞敷义鬯，不谬夫古史氏传心之旨。为之大异曰：“古学与时文不通能，而何留君之通能乎？予闻括为山洲，而留君所居山水为尤胜，山有曰龙、曰鹤、曰文、曰锦、曰九楼，溪有曰好溪，石响石，潭有曰神潭。山川润气出为雨云，清明之英为日月之华，小秀于草木，而大秀于人。留君其大秀者欤？不然，括士之不兼长者，留君不克兼也。虽然，学古而后文古也，文之谐于古者必不谐于今。韩子论时之文曰‘予大惭者，人以为大好’，留君有志于今文为进取计，则不可以不惭者为之矣。以惭者为之，则于古者不能不悖矣。留君将何以处此？”留君曰：“睿宁以古不惭者病于今，毋宁以不大惭于今者病于古也。”遂书为序。
◇《聚桂文集》序
秦汉之士无时文，以其所陈说于上者皆近乎古，而未有立体制、定格律以为去取，如唐宋以来号为举业者也。韩愈氏病之，以为大惭者大好，则时文不可以传世也谂矣。我朝设科取士虽沿唐宋，而其制则成周，文则追古于唐宋之上，故科文往往有可传者。然有司大比之所选者，又不若师儒义试之所为取为优也，何者？大比之所选，仅一日之长；而义试之所取，则宽以岁月之所得也。大比开而作者或有遗珠之憾，则主司之负诸生也。义试开之，作者或无擅场之手，则诸生之负主司也。
嘉禾濮君乐闲为聚桂文会于家塾，东南之士以文卷赴其会者凡五百馀人，所取三十人，自魁名吴毅而下，其文皆足以寿诸梓而传于世也。予与豫章李君一初实主评裁，而葛君藏之、鲍君仲孚又相讨议于其后，故登诸选列者，物论公之，士誉荣之。即其今日之所选者，莫盛于江浙，而江浙之盛，饶、信为称首者。乡评里校之会，岁不乏绝也。今饶、信之盛，移于嘉禾，嘉禾之贤守长实为集贤凌公，颛务古文而崇化文士。有名世者作，不惟斯文增重，而嘉禾之文风义俗从而振焉。则文会之作，固有补于司政者不少也。
斯文锓梓，濮君又求一言以叙首，于是乎书。
◇《曹士宏文集》后序
余生晚，不及识庐陵曹先生，及来钱唐，获睹《与刘志善书》。书言刘光伯、杜子美诸人之学不闻道，王氏、陆氏之学为无用之空谈，独有志于述礼乐、征文献，余已异其为人，恨不得与之共世同里\接其言议也。未几，其子希颜以南陵遗槁来，则知先生抱有用之才，不见于世，而见者惟此耳。吁！编简零脱曾无几矣，诗凡若干篇，文仅二十有九首，皆津津焉善言世故，综之以往史，而宿之以圣贤之理，非代之学者谬悠无边畔、芜涩险怪以为辞者之所可及也。观其翁彦杨之让议，则《范史》不无佚鸿子夺之悖；李庚伯之《孝纪》，则人对亦不无忍薄之愧。议之近于情而依理，虽古之人惧焉，况今之缪悠为学而芜怪为文者邪？
先生之学之才如此，而世不材其人、利其道，岂不愧当代君子乎？予求生其人于今之所接者不能，为愧盖益甚矣。《孟子》以“诵其诗，读其书，不知其人可乎”，是尚论其世也。谨为之编次及正其脱讹而，且志其尾，以寄余尚友之心云。
◇《王希赐文集》序
干将之器利可刺钟，然其利之司于人者，有当不当焉，君子以御寇，利也；盗持以杀人，亦利也。文章大利器也，而妄庸者轻用之世，无时分寸利，而危至于杀人。吁！可不慎诸？故司文者，不以轻属妄庸，戛戛乎难其人者，诚以利器之雄伟不当，而有摧陷廓清之功者也。自今求其人于《六藉》而下，斤斤邹一人、楚一人、燕一人、西汉三人、唐二人（通、愈），宋三人（周、程在焉）、今姚（牧庵）、虞（邵庵）而次，未以数断。之数人之文，实代之利器，而利之当于人者也，皆雄伟不当而有摧陷廓清之功者也。今之妄庸者蔓衍草积，动自哆大曰：“吾文，邹楚而降之文也，当有传也。”布于今与后，不必越五年十年，其蔓衍草积者已与粪土同腐，传何有乎！
括苍王廉氏为文凡若干篇，遭兵火而失者过半，今拾遗稿及续为文又若干卷。王子读书二十年，而始敢为文，盖有利器之本。其为人`有奇节，又有利器之操者也，知其利器不无用于世。不无用于世，则其传于人，与妄庸者异也必矣。书以序之。
◇再序
我朝文章，肇变为刘、杨，再变为姚、元，三变为虞、欧。揭宋而后，文为全盛，以气运言则全盛之时也，盛极则亦衰之始。自天历来，文章渐趋委靡，不失于L猎破碎，则沦于剽盗灭裂，能卓然自信、不流于俗者几希矣。吾尝以近代律今之文，仅得与曾巩、苏辙、王安石、李清臣、陈无已之流相追逐、相亡而中衰也，已不得步武于陆游、刘克庄、三洪，矧叶适、陈傅良、戴溪乎？不得步武于叶适、戴溪、陈傅良，矧晁、张、秦、黄乎？不得步武于晁、张、秦、黄，矧二苏、欧阳乎？时则举子之伎兴矣，不惟代无作者，而鉴识衡定为之先者，无其人也亦久矣。
吁！吾于此求夫笃于自信、不为流俗所移者，东浙之士斤四三人，曰王廉氏其一也，其为文不谐于人。人则以鉴识衡定者属于吾，吾每为之起畏。谂其追古作者，则西京而上，秦与燕也，楚之《骚》也，春秋之《国语》也，班固、崔ǘ下弗论也。若是者，其时于一己之独，不以一代之气运盛衰为高下者也，岂不伟欤！吾使魏生镇录其追于古者，而告诸学古之友云。
◇《杨文举文集》序
文章非一人技也，大而缘乎世运之隆污，次而关乎家德之醇疵。当世运之隆，文从而隆；家德之醇，文从而醇。士以文墨为能事，幸而生乎昭运之代，又幸而出乎明德之家，若吾宗文举者，非其人也乎？
文举，通征先生之嗣也。先生领台檄主文浙闱时，予实列同考，听先生言议，凛然为起立。知先生之学出道江张氏，张氏之学出紫阳朱子，故其为议论文章，不一于正不出也。二十年来，先生之宰树共矣。幸先生有后如文举，获见予吴门次舍，示所著碑铭叙志箴颂论赞凡若干卷，累日读之，喜其识职而备毗于律，理察而其言沛如也。予自居吴门，阅今之名能文者，无虑数十家，类未有及文举者，则知文举之得其本于家，而又丁乎气运之盛于国家者，非庸众人之所同也昭昭矣，抑吾临文有感也。
先生入翰苑不两月，辄谢病归，高文大册不一二见诸史院；而文举之文，亦多遐方下邑之所撰录，未及铺张乎帝畿也。嘻！文举之文，岂遽尽于是编也哉！夫兰台芸馆，文章之居，编摩述作文章之职也。居其居而书，夫言职者或有矣，顾有得其职而不居其居者，吾不信也，文举尚以吾言俟之。皇元一经，业且作矣，文举尚以吾言勉之。至正戊子十二月序。
◇《春秋左氏传类编》序
《三传》有功于圣经者，首推左氏，以其所载先经而始事，后经以终义，圣人之《经》断也，左氏之《传》案也。欲观《经》之所断，必求《传》之所纪事之本末，而后是非褒贬白也。然考经者，欲于寸晷之际，会其事之本末，不无翻阅之厌，于是类编者欲出焉。钜鹿魏生德刚，初授《春秋》经学于应君之邵，应君始又执经于吾，吾于《三传》有所考索，必生焉是资。其暇日，以左氏所记本末不相穿贯者，每一事各为始终，其类编之，名曰《春秋左氏传类编》。昔铎椒、虞卿辈各作《左氏钞撮》，其书盖约言之编耳，未知求经统要也。生之是编，岂《钞撮》可以较小大哉！予念其用工之勤，俾缮写成帙，传于同门之士。生且求言以为序。
予于《春秋》诸家有《定是之录》，凡十有二卷，未敢传于世也。盖《经》有不待《传》而明者、因《传》而蔽者，学者通其明、祛其蔽，而后圣人之经如日月之杲杲焉。故不协者，虽三家大儒言之亦黜也。生尚以予言有以定是于《传》家，则《经》之如日月者，不患不明矣，生勉之哉！是为序。至正十四年秋七月朔序。
◇曹元博左氏本末序
左丘明受《经》于仲尼，故作《春秋传》，以为圣经之按。后之传左氏者，有铎椒尝作《钞撮》八卷，虞卿作《钞撮》九卷，是又有切于左氏者也，惜其文无传矣。至汉，张苍、贾谊复传左氏，河间王进于武帝，至成帝时，刘歆校秘书而好之，始立《左氏春秋》，和帝时遂立其学，而《左传》大著。又其后，晋杜预复表章之，而《传》有注释。夫左氏为圣门弟子，又身为国史，纂记本末，考索惟精，其文或先经以始事，或后经以终义，大抵有以原始而要终也。后之言《经》者，舍左氏无以为之统绪，故止斋陈氏谓著其所不书，以见《经》之所书者，皆左氏之功，此章指之所由也。
云间曹元博氏复按《经》以证《传》，索《传》以合《经》，为《左氏叙事本末》若干卷，类之精、订之审，以博学者之观览，其用心亦勤矣。论者以左氏作《传》，为仲尼忠臣，杜征南作注，为左氏顺臣、非忠臣。今元博序其本末，抑为左氏顺臣乎？忠臣乎？盖左氏之失，工于言而拙于理，好以成败论人妖祥，计事往往博过于注。元博既序其本传，复能权衡其是非，合乎笔削之大义，是又爱而知其恶，谓为丘明之忠臣也，岂不伟哉！元博尚以吾言勉诸。
◇《春秋百问》序
《六经》皆有疑，而莫疑于《春秋》，疑而不决，而欲得笔削之微者盖寡矣，此《春秋》之经有《百问》也。予家藏是书，凡六卷，尝授之无锡孟生季成，成又传之于华亭曹君继善之子元朴。朴以其传之不广也，特镌诸梓，而征予为序。
是书也失其首辞久，不知为何人所著，或以为万孝先生，又不知为何时人。观其设为问答者，往往与予补正之意合，实有以释是经笔削之疑。予令孟生勿秘所授，而未及板行于世。今曹君父子能推所秘于人，不遂吾之初心，而贤于汉儒之私《论衡》于一己者乎？
虽然，道学是讲者谓说书不故，虑学者不求诸心，而惟口耳之是资。夫《百问》之书，探圣意之微，而欲决之诸儒未决之论，非见之卓、思之精者，能之乎？谓资口耳之辨不可也。学者于《春秋》，苟读而未有疑，疑而未求释于心，而遽观是书之广传也为病，则固存乎其人焉。
◇《春秋定是录》序
柳子曰《春秋》如日月，不可赞也。然则高自立论者，皆诞也。欧阳子曰《春秋》如日月，然不为盲者明，而有物蔽之者亦不得见。然则将以制盲而怯蔽，则亦不能不暇于词也。《经》不待《传》而明者十七八，因《传》而蔽者十五六，明目者祛其蔽而通其明，则其如日月者杲杲矣。余怪三家既有蔽焉，而诸子又于其蔽者析宗而植党，争角是非，不异讼牒。使求《经》者必由《传》，而求《传》者又必繇诸子，是非纷纷，莫适所从，《经》之杲杲者晦矣。世之君子既晦于求《经》，复于诸子求异其说，是添讼于纷争之中，恶物蔽目，而又自投以医者也。
维桢自幼习《春秋》，不敢建一新论以立名氏，谨会诸儒之说，而辄自去取之，为《定是录》。说协于《经》，虽科举小生之义，在所不遗；其不协者，虽三家大儒之言，亦黜也。吁！予又何人，敢以一人之见，与夺千载之是非，何僭自甚？亦从其杲杲者决之焉耳。后之君子，倘以《录》犹未是，改而正诸，岂敢讳乎！
◇《褚氏家谱》序
褚氏之系出自微子，宋共公子段食采于褚，号曰褚师，因氏焉。其在衡，有褚师子申定子者，盖其族之仕于卫者也。汉元、成间，有褚先生大以行显，尝补司马迁《史记》。六朝以来，褚陶、褚裒皆以文学名。至唐，褚亮博学才敏，预瀛洲学士之选，其子遂良为顾命大臣。遂良由河南徙钱唐，其子孙所居号褚家塘。后有徙居苕城者，亦以褚姓其巷；今聚族乌程之朱坞，即自苕城来也。其祖为世超，墓在朱坞后浜，冢舍曰光远庵。云世超生世隆、生大理评事琳，琳生省干溶，溶生宋□□郎、提干大同，大同生宋迪功郎淮安县丞士登。士登之子，长宣教郎友龙，次仲龙。友龙无子，以仲龙之子将仕郎、国史实录院检阅文字天v为嗣焉。天v三子，长锡圭、善州教授，次锡琦，次锡瑜、蒙古学正。善州四子，嗣良、嗣英、嗣后、嗣贤。锡琦无子，以嗣英为其后。自士登以前凡十世，皆以诗书起家，由科举入仕者代不乏人。宋革，故居遭兵燹，子孙亡其实录，嘉言善行不复可考矣。嗣英于族叔祖桂岩公所访得《家谱》，令其子桂缮写为册。册成，乞予序。
予谓君子之泽五世，褚氏之泽已逾十世，而其来者尚未艾也。桂之为伯仲者凡六人，皆从硕师习举子业，里以衣冠之族称焉。岁大比，乡大夫录以充赋者，褚氏子孙居多。吾卜褚氏祖之积者厚，而嗣英之培其积者益至，吾见褚氏之来者益衍而大。以五世之泽论君子者，又岂可以律于褚氏之泽哉？褚氏子孙尚以予言勉之。
◇送朱女士桂英演史序
钱唐为宋行都，男女锴蜕绣媚，号笼袖骄民。当思陵上太皇号、孝宗奉太皇寿，一时御前应制多女流也，若棋待召为沈姑姑，演史为张氏、宋氏、陈氏，说经为陆妙慧、妙静，小说为史惠英，队戏为李瑞娘，影戏为王润卿，皆中一时慧黠之选也。两宫游幸聚景玉津内园，各以艺呈，天颜喜，动则赏赉无算。此太平朝野极盛之际。今当此刀鸣镝语时，故家遗老或与退畸ぬ赶瘸故事，未尝不兴感陨泪也。
至正丙午春二月，予荡舟矣春过濯渡，一姝淡妆素服，貌娴雅，呼长年舣棹，敛衽而前称朱氏名桂英，家在钱唐，世为衣冠旧族，善记稗官小说、演史于三国五季。因延致舟中，为予说道君艮岳及秦太师事，坐客倾耳耸，知其腹笥有文史，无烟花脂粉。予奇之曰：“使英遇思陵太平之朝，如张、宋、陈、陆、史辈谈通典故，入登禁祝岂久居瓦市间耶？曰忠曰孝，贯穿经史于稠人广众中，亦可以敦励薄俗，则吾徒号儒丈夫者为不如已！”古称卢文进女为女学士，予于桂英亦云。

[book_title]卷七
◇序
◇《吴复诗录》序
古风人之诗，类出于闾夫鄙隶，非尽公卿大夫士之作也。而传之后世，有非今公卿大夫士之所可及，则何也？古者人人有士君子之行，其学之成也尚已，故其出言如山出云、水出文、草木之出华实也。后之人执笔呻吟，摸朱拟白以为诗，尚为有诗也哉！故摹拟愈逼，而去古愈远。吾观后之岩拟为诗，而为世道感也远矣。间尝求诗于摹拟之外，而未见其何人。
富阳吴复见心持诗来，读其古什凡若干首，决非摹拟而成者，知学有古风人之旨矣。吁！使复达而有位，为朝廷道盛德、制雅颂，复之作不为古公卿大夫士之作乎？吁！又使人人如复，不以摹拟为诗，古诗不复作者，吾其无望于后乎？复益勉之，以征吾言焉可也。
◇《赵氏诗录》序
评诗之品，无异人品也。人有面目骨骼、有情性神气，诗之丑好高下亦然。风、雅而降为骚，骚降为十九首，十九首而降为陶杜、为二李，其情性不野，神气不群，故其骨骼不庳、面目不鄙。嘻！此诗之品在后无尚也。下是为齐梁、为晚唐季宋，其面目日鄙、骨骼日庳，其情性神气可知已。嘻！学诗于晚唐、季宋之后，而欲上下陶、杜、二李，以薄乎骚、雅，亦落落乎其难哉！然诗之情性神气，古今无间也，得古之情性神气，则古之诗在也。然而，面目未识而谓得其骨骼，妄矣。骨骼未得，而谓得其情性，妄矣。情性未得，而谓得其神气，益妄矣。
吾友宋生无逸，送其乡人赵璋之诗来曰：“璋诗有志于古，非锢于代之积习而弗变者也。是敢晋于先生，求一言自信。”余既讶宋言，而覆其诗，如桃源月蚀，颇能力拔于晚唐、季宋者。它日进不止，其于二李、杜、陶，庶亦识其面目。识其面目之久，庶乎情性、神气者并得之。璋父勉乎哉！毋曰吾诗止于是而已也。至正丁亥九月望，在姑苏锦秀坊写。
◇李仲虞诗序
删后求诗者尚家数，家数之大无止乎杜。宗杜者，要随其人之资所得尔；资之拙者，又随其师之所传得之尔。诗得于师，固不若得于资之为优也。诗者人之情性也，人各有情性，则人有各诗也。得于师者，其得为吾自家之诗哉？
天台李仲虞执诗为贽，见予于姑苏城南，且云学诗于乡先生丁仲容氏。明旦则复谒，出诗一编，求予言以序。予夜读其诗，知其法得于少陵矣。如五言有云“湛露仙盘白，朝阳虎殿红。诏起西河上，旌随斗柄东。西北干戈定，东南杼轴空”，置诸《少陵集》中，猝未能辨也。盖仲虞纯明笃茂、博极文而多识当朝典故。虽在布衣，忧君忧国之识，时见于咏歌之次。其资甚似杜者，故其为诗，不似之者或寡矣。吾求丁公之诗似杜者，或未之过，则知仲虞之诗列乎家数者，不得于其师，而得于其资也谂矣。虽然观杜者，不唯见其律，而有见其骚者焉；不唯见其骚，而有见其雅者焉；不唯见其骚与雅也，而有见其史者焉，此杜诗之全也。仲虞资近杜矣，尚于其全者求其备云。至正戊子九月丙辰序。
◇张北山《和陶集》序
诗得于言，言得于志。人各有志、有言以为诗，非迹人以得之者也。东坡《和渊明诗》非故假诗于渊明也，其解有合于渊明者，故和其诗，不知诗之为渊明、为东坡也。涪翁曰：“渊明千载人，东坡百世士，出处固不同，气味乃相似。”盖知东坡之诗可比渊明矣！
天台张北山著《和陶集》若干卷，藏于家，其孙师圣出其亲手泽，求余一言以传世。盖北山宋人也，宋革，当天朝收用南士，趋者澜倒，征书至北山，北山独s关弗起，自称东海大布衣终其身。嘻！正士之节，其有似义熙处士者欤！故其见诸《和陶》，盖必有合者，观其胸中，不合乎渊明者寡矣。
步韵倚声，谓之迹人以得诗，吾不信也。虽然世之和陶者不止北山也，又岂人人北山哉？吾尝评陶、谢爱山之乐同也，而有不同者何也？康乐伐山开道，入数百人，自始宁至临海，敝敝焉不得一日以休，得一于山者粗矣。五柳先生断辕不出，一朝于篱落间见之，而悠然若莫逆也，其得于山者神矣。故五柳之《咏南山》可学也，而于南山之得之神，不可学也。不可学，则其得于山者，亦康乐之役于山者而已耳。吾于和陶而不陶者亦云。至正八年夏五月六日。
◇剡韶诗序
或问诗可学乎？曰诗不可以学为也。诗本情性，有性此有情，有情此有诗也。上而言之，雅诗情纯，风诗情杂；下而言之，屈诗情骚，陶诗情靖，李诗情逸，杜诗情厚。诗之状，未有不依情而出也。虽然不可学，诗之所出者，不可以无学也。声和平中正必由于情，情和平中正或失于性，则学问之功得矣。
或曰《三百篇》有出于匹夫匹妇之口，而岂为尽知学乎？曰匹妇无学也，而游于先王之泽者，学之至也，发于言辞，止于礼义，与一时公卿大夫君子之言同录于圣人也，非无本也。
我元之诗，虞为宗，赵、范、杨、马、陈、揭副之，继者叠出而未止。吾求之东南，永嘉李孝光，钱唐张天雨，天台丁复、项炯，毗陵吴恭、倪瓒，盖亦有本者也。近复得永嘉张天英、郑东，姑苏陈谦、郭翼，而吴兴得郯韶也。韶诗清丽而温重，无穷愁险苦之态，盖其强力于学，未止深其本之所出，极其作之所诣。盖得骚之声、得雅之情，则雅之声矣又岂直在元诗一人之数，追逐李张丁项辈而止乎？韶勉之而已。其成帙者若干卷。
◇《两浙作者》序
曩余在京师时，与同年黄子肃、俞原明、张志道论闽浙新诗，子肃数闽诗人凡若干辈，而深诋余两浙无诗。余喷曰：“言何诞也！诗出情性，岂闽有情性，浙皆木石肺肝乎？”余后归浙，思雪子肃之言之冤，闻一名能诗者，未尝不躬候其门，采其精工，往往未能深起人意。阅十有馀年，仅仅得七家，其一永嘉李孝光季和，其一天台项炯可立，其一东阳陈樵君采，其一元镇，其二老释氏曰句曲张伯雨、云门思断江也。昔王刘二子能重河朔，矧七家者，不足以重两浙乎？惜不令子肃见之。
尝论诗与文一技，而诗之工为尤难，不专其业，不造其家，冀传于世，妄也。盖仲容、季和放乎六朝，而归准老杜。可立有李骑鲸之气，而君采得元和鬼仙之变。元镇轩轾二陈，而造乎晋淡。断江衣钵乎老谷。句曲风格夙宗大历，而痛厘去纤艳不逞之习。七人作，备见诸体，凡若干什目，曰《两浙作者集》，非徒务厌子肃之言，实以见大雅在浙方作而未已也。若其作者继起而未已也，又岂限七人而止哉！
◇《卫子刚诗录》序
余入淞，见世家子弟凡十数人，能去裘马之习，以文墨为事者，盖寡矣。城西卫子刚，盖山斋别驾公之孙也。首贽诗见余，既而复出《敬聚斋诗稿》一编。读其古诗如《秋夜曲》《白苎词》，其排律如《九山宴集》。五言律如“江水深深碧，梨花淡淡明。九农劳畚锸，三泖足风波”。七言律如“亚夫旧是将军子，贾谊初传太傅官。玉人娇列锦步阵，银笔醉调金缕衣。醉吹银笛五老洞，闲拾瑶草三神山”。其绝句如《消寒图》一首，音节兴象皆造盛唐有馀地，非诗门之颛主者不能至也。
昔人论诗，谓穷苦之词易工，欢愉之词难好。子刚之工，不得于穷苦，而得于欢愉，可以知其才之高出等辈，不得以休戚之情限也。子刚之年未逾壮，而其词之工已如此，便复益之以春秋，才愈老茂而词愈高古，又岂止今日所睹而已哉？至正九年夏四月廿有九日序。
◇《玉山草堂雅集》序
昆山顾仲瑛，裒其所尝与游者往还唱和及杂赋之诗，悉锓诸梓。编帙既成，求余一言以引诸首。
余来吴，见吴之大姓家友于人者，往往市道耳、势要耳、声色货利耳，不好声利而好杂流者寡矣，矧好儒流乎？不好儒流而好书数者寡矣，矧好文墨章句为不朽之事乎？仲瑛嗜好既异于彼，故其取友亦异。其首内交于余也，筑亭曰其亭，以尊余之所学也；设榻曰其榻，以殊余之所止也。余何修而得此哉？盖仲瑛之慕义好贤，将以示始于余。示始于余，而海内之士有贤于余者至矣。故其取友日益众，计文墨所聚日益多，此《草堂雅集》之出于家而布于外也。
集自余而次凡五十馀家，诗凡七百馀首。其工拙浅深，自有定品观者，有不待余之评裁也；其或护短，凭愚持以多上人者，仲瑛自家榷度，又辄能是非而去取之。此次其有可观者焉揽之者，无论其人之贵贱稚宿及老释之异门，总其条贯，若金石之相宣也、盐梅之相济也，盖必有得于《雅集》者矣。得于《雅集》，则亦有得其为人者焉。仲瑛读书之室曰玉山草堂，故集以之名。其自著有《玉山瑛稿》《玉山乐府》行于时云。至正九年夏五月十有二日。
◇《郭羲仲诗集》序
诗与声文始，而邪正本诸情。皇世之辞无所述，间见于帝世，而备于《三百篇》，变于楚《离骚》、汉乐歌，再变于《琴操》五七言，大变于声律，驯至末唐、季宋，而其弊极矣。君子于诗可观世变者类此。古之诗人类有道，故发诸咏歌，其声和以平，其思深以长，不幸为放臣、逐子、出妇、寡妻之辞，哀怨感伤，而变风变雅作矣。后之诗人一有婴拂，或饥寒之迫、疾病之楚、一切无聊之窘，则必大号疾呼，肆其情而后止；间有不然，则其人必有大过人者，而世变莫之能移者也。
予在钱唐，阅诗人之作，无虑数百家，有曰古骚辞者、曰古乐府者、曰古琴操者，谈何易易，习其读，独其果得为古风人之诗乎不也？客有语予诗之学，则曰有《三百篇》、楚《离骚》、汉乐歌之辞。生年过五十，不敢出一语作末唐、季宋语，惧其非诗也，以此自劾，而又以之训人。人且覆诽我，则有未尝不悲。今世之无诗也，幸而合吾之论者斤斤四三人焉，曰蜀郡虞公集、永嘉李公光、东阳陈公樵其人也。窃继其绪馀者，亦斤斤得四三人焉，曰天台项炯、姑胥陈谦、永嘉郑东、昆山郭翼也。
翼蚤岁失怙，中年失子，家贫甚，屡病，宜其言之大号疾呼有不能自遏者。而予每见其所作，则皆悠然有思、澹然有旨，与寄高远而意趣深长，读之使人然自得，且爽然自失；而于君亲臣子之大义，或时有发焉，未尝不叹其天资有大过人者，而不为世变之所移也。
予在娄江时，翼持所作诗来谒序；今年，学子殷今又挟其编，来杭申前请，于是乎书。翼字羲仲，东郭生其自号也。至正十一年十二月廿有二日。
◇《云间纪游诗》序
诗有为纪行而作者乎？曰有“北风其凉，雨雪其。惠而好我，携手同行”。此民之行役、遭罹乱世，相携而去之作也。《黍离》曰“彼黍离离，彼稷之苗。行迈靡靡，中心摇摇”。此大夫行役过故都宫室，彷徨而不忍去之作也。后世大夫士纪行之什，则亦P乎是。幸而出乎太平无事之时，则为登山临水、寻奇拾胜之诗。不幸而出于四方多事、豺虎纵横之时，则为伤今思古、险阻艰难之作。《北风》《黍离》代不乏已。
钱唐莫君景行自壮年弃仕，泊然为林下人，然好游而工诗不已。云间有游，所历名山巨川、前贤之宫、隐士之庐、名胜轩亭之所，一一纪之以诗，盖非《北风》《黍离》之时，则非《北风》《黍离》之诗，固依灼时之治乱，以为情之惨舒者也。莫君此集，好事者且传为寻奇拾胜之作，锓梓以行，莫君何幸也！集凡若干首，来谒予序。
予方被命为钱唐关令，日有官劳，无隙晷及文墨自况；海隅失太平者三四年，方将有大夫行役之艰，而不能如景行之从容啸歌于山水之乐也。因观是集，感慨系之。至正十四年秋八月十有四日书为序。
◇《金信诗集》序
言工而弗当于理，义窒而弗达于辞，若是者，后世有传焉无也。又况言庞而弗律，义淫而弗轨者乎？自《三百篇》后，人传之者凡几何人，屈、贾、苏、李、司马、扬雄尚矣，其次为曹、刘、阮、谢、陶、韦、李、杜之迭自名家，大抵言出而精，无庞而弗律也；义据而定，无淫而弗轨也。下此为唐人之律、宋人乐章，禅林提唱，无乡牛社丁俚之谣，诗之敝极矣。
金华金信氏从余游于松陵泽中，谈经断史，于古歌诗尤工，首诵余古乐府三百，辄能游泳吾辞，以深求古风人之六义。又自贺曰：“吾入门峻矣，大矣吾诗！降而下，吾不信也。一日使为吾诗评，曰或议铁雅句律本屈柳《天问》，某曰非也。属比之法实协乎《春秋》。先生之诗，《春秋》之诗欤！诗之《春秋》欤！”余为之喜而曰：“信可与言诗已！”于是绝笔于近体。
所为诗有春草轩所编，如《古琴操》、《赵壁词》、《荆卿篇》、《博浪椎》、《月支王头饮器歌》，其气充，其情激，其词郁以谐。吁！信之诗有法矣，此岂一朝一夕之致耶？其素所畜积，盖至今二十有馀年矣。今天子制礼作乐，使行天下，采风谣入国史，东州未有应之者，吾将以信似之。
◇《蕉囱律选》序
诗至律，诗家之一厄也。东坡尝举杜少陵句曰：“‘五更鼓角声悲壮，三峡星河动影摇。五夜漏声催晓箭，九重春色辞仙桃’。是后寂寥无闻。吾亦有云‘露布朝驰玉关寨，捷书夜报甘泉宫，令严钟鼓三更月，野宿貔貅万灶烟’，为近之耳。”余尝奇其识而韪其论，然犹以为未也。余在淞，凡诗家来请诗法无休日，《骚选》外谈律者十九。余每就律举崔颢《黄鹤》、少陵《夜归》等篇，先作其气，而后论其格也。崔、杜之作虽律，而有不为律缚者，惜不与老坡参讲之。
上海蕉梦生释安者集有元名能诗家，自虞、马而下律之唐者，凡三百馀首。帙成，命曰《蕉囱律选》，携以索余引，梓行海内，以警诏]c滞之音。选中多有雄浑合坡举似者，第轶出崔、杜上头者未见一二。编末过取余放律J硬排S者凡十馀，盖安学诗于吾门亦有日矣，是宜所取雅合余所讲者。
是集行，则皇朝风雅之选于赇者，君子有所不遗。
◇《梧溪诗集》序
世称老杜为诗史，以其所著备见时事。予谓老杜非直纪事史也，有《春秋》之法也，其旨直而婉，其辞隐而见，如《东灵湫》、《陈陶》、《花门》、《杜鹃》、《东狩》、《石壕》、《花卿》、《前后出塞》等作是也。故知杜诗者，《春秋》之诗也，岂徒史也哉？虽然，老杜岂有志于《春秋》者？《诗》亡，然后《春秋》作，圣人值其时有不容己者，杜亦然。
《梧溪集》者，江阴王逢氏遭丧乱之所作也。予读其诗悼家难、悯国难，采摭贞操，访求死节，网罗俗谣与民讴，如《帖木侯》、《张武略》、《张孝子》、《贾夫人》、《赵氏女》、《丙由纪事》、《月之初生》、《天门行》、《竹笠》、《黄官柳场》、《无家燕》诸篇，皆为他日国史起本，亦枉史之流欤。
逢本山泽之士，其澹泊闲静是其本状，而有《春秋》属比之教，故予亦云《春秋》之诗也。采诗之官苟未废也，则梧溪之《春秋》得以私自托也。不然，何其属比于册者，班班乎其无讳若是也。订其格裁，则有风流俊采，豪迈跌宕不让贵介威武之夫者，兼人之长亦颇似杜。吁！代之剿故残馀欲传于世，称为作人，而逢诗不传，吾不信也。至正十九年冬十一月初吉序。
◇《齐稿》序
诗之厚者，不忘本也。先民情性之正，异乎今之诗人。曰某体六朝体，杜夔州、孟襄阳、李西昆也，安识所谓推本其自者哉！
高唐卢升氏，三卢相家庄惠公之孙也，十三善为诗，尝从河东张生游，南来又相从余于分唐杖屦间。集其所自为诗一编曰《齐稿》。齐盖其所出，故以名，示不忘其本C焉。故乡邈若隔世，升尚能对余画地为山川，及条其旧俗，纤悉可终，宜其诗之特也乎原。今观其诗，多协古诗人比兴，风容色泽类揖逊乎先生之世卿大夫周行也，此岂今人妄一男子谈汉魏六朝夔州襄阳西昆者耶？吾是以器而重之。
今闻虚之森退，吾将约升循海而南，迹师尚父所封之履，登泰山日观，历数山河之旧。河西善讴者吾无间，将以寻小白君臣之霸烈，而灭威之贵风尚在，述为制作，当唱予而和汝。
◇孙氏瑞莲诗卷序
淞之东曰黄浦，浦之东曰横溪。溪之上，孙善之家焉，家有园池之胜。至正七年五月朔日，池上出瑞莲一茄而双花，远近闻者争睹。曰莲之层曰瑞，菡萏双而茄独者亦曰瑞。既而善之会宾友燕池上，皆举酒为善之贺，觞馀各赋诗凡若干首，裒而成卷，因予友许君如心来乞序。
余谓：“凡天地间物产之异，若人不以为怪，必以为瑞。然怪非自怪，因人而怪。瑞非自瑞，亦因人而瑞。人有怪之微，物虽瑞而瑞犹怪。人有瑞之微，物虽怪而怪犹瑞。芝巾产于商颜之隐，瑞也；见于元封虚耗之君，覆怪矣。嘉禾产于若和之时，瑞也；见于赤乌抢攘之年，覆怪矣。吾闻善之累世家风孝友；善之又倜傥有奇节，慕义而强仁，瑞莲之产，非其迈种德之验乎？德有瑞验，花有瑞符，谓莲非孙氏之瑞乎，吾不信也。善之益芸而学、益种而德，天之生祥下瑞为孙氏显章，殆未艾也。嘻！莲无一茄而双花，间有，则人称以为瑞物。人无累叶而不分，间有，则人不以为瑞人乎？《唐史》曰“天瑞五色云，人瑞郑仁表”，此瑞人说也。善之勉焉，尚有以膺此称也夫！
◇《诗史宗要》序
诗之教尚矣，虞廷载赓，君臣之道合；五子有作，兄弟之义章。《关雎》首夫妇之匹，《小弁》全父子之恩，诗之教也遂散于乡人、采于国史，而被诸歌乐，所以养人心、厚天伦、移风易俗之具，实在于是。后世风变而骚，骚变而选，流虽云远，而原尚根于是也。魏晋而下，其教遂熄矣。求诗者，类求端序于声病之末，而本诸三纲、远之五常者，遂弃弗寻，国史所资，又何采焉？及李唐之盛，士以诗命世者，殆百数家，尚有袭六代之敝者。唯老杜氏慨然起揽千载既坠之绪，陈古讽今，言诗者宗为一代诗史。下洗哇，上薄风雅，使海内靡然没知有《百篇》之旨，议论杜氏之功者，谓不在骚人之下。噫！比世末学，咸知诵少陵之诗矣，而弗求其旨义之所从出，则又徇末失本，与六代之弊同，余为太息者有年。
龙江殷生谒余钱唐次舍，袖出手编目曰《诗史宗要》。观其编什，首君臣，终朋友，一根极于伦理，表端分节，显要正讹，或有宗趣，炳然而日星列，沛然而江汉注，挈焉而领张，洞焉而钥启。千百五篇之大旨，博而约之于一帙之中。其忠君孝友之至情，鸠n_之馀韵，使习其读者油然而有感衰。得此，弗觉病怀洒然，若能言吾之所欲言者。后学小子操是，嘉量以广；品诸作，又何骚、雅之弗近，而声诗之教不还于古哉？
生重以序请，遂书其卷首如此。生名惟肖，字起岩，汝南人。尝从游于余，与海内名士李公孝光、张公天雨、段公天v为忘年诗友云。至正十三年九月十日，在分塘之五柳园亭写。
◇曹氏雪斋《弦歌集》序
女子诵书属文者，史称东汉曹大家氏。近代易安、淑真之流，宣徽词翰，一诗一简，类有动于人，然出于小聪狭慧，拘于气习之陋，而未适乎情性之正；比大家氏之才之行，足以师表六宫、一时文学而光父兄者，不得并议矣。
予居钱唐，闻女士有曾雪斋氏，以才称于人，尝持所著诗文若干篇，介为其师者丘公其见，自陈：“幼获晋于酸斋贯公、恕斋班公，而犹未及见先生也，幸先生赐一言以自励。”今年予在吴兴，复偕乳母氏访予洞庭太湖之上，为予歌诗鼓琴，以写山川荒落之悲，引《关雎》《朝雉》《琴操》以和《白雪》之章。
予然谂雪斋氏之善人伦风操，述作又其馀尔。吁！大家氏之后，不为犹有人乎？予闻诗《三百篇》，或出于妇人女子之作，其词皆可被于弦歌，圣笔录而为经，律诸后世老于文学者，有所不及，其得以ss女人弃之乎？
若雪斋氏之述作也，本之以天质者，而达之以学，发之于咏，而协之以声律；使生于《三百篇》之时，有不为贤笔之所录者乎？故上下删取其所作，能追古诗人之风与其琴调善发贞人壮士之趣者，为曹氏《弦歌集》。他日太史氏或有采焉，截其过而适之中，约其偏而合之正，则王道之事毕矣，岂直大家氏之后犹为有人之庆哉！至正五年十一月序。
◇富春八景诗序
富春自严子陵耕钓后至今，一草一木与客里俱高。予观乌龙金华诸山，如奔猊渴骥夹江而下，与越之千岩万壑、吴之龙飞凤舞者会而同尽于海。其中朝潮夕一往一来，耀人耳目者，又天下之奇观。山川钟秀间世而起者，孙仲谋之称孤江左，叶中书入相本朝，他如名臣韵士仙踪梵迹，不可一二殚纪。昔柳之愚溪，僻在荒服，而见来柳子；黄之赤壁，鞠为战Z，而见赋坡公，遂皆有以表见于世。富春品题，独未表见于昔人，岂造物者之有待于后人乎？
至正乙未，余游富春，与其邑人冯正卿及予韩魏二三子相与品题时八景。先是吾里人张世昌有其大咏，其词未传。要之比兴体制，非徒求工于景物，兼欲道其人物名节之盛，必有待乎能言之士，使后日如李翰林之叹崔颢于黄鹤楼、阎都督之奇王勃于洪都府，则富春山水当与愚溪赤壁感柳、苏之遇者同一德色。品题之寄，其可苟也哉？余唱诗八首，二三子者和之，而予序之如此。
◇铁雅先生拗律序（附）
先生尝谓：“律诗不古，不作可也。”其在钱唐时，为诸生讲律体，始作二十首，多奇对。其起兴如杜少陵，用事如李商隐，江湖陋体为之一变。然于律中又时作放体，此乃得于类然天纵，不知有四声八病之拘。其可骇愕、如垂龙震虎、排海突岳、万物飞立、辟易无地，观者当以神逸悟之，不当以雄强险厄律之也。句曲张伯雨尝曰：“无老铁力者，便堕落卢马后大虫耳。”故今裒此拗体凡若干首。先生见之，且令某评之如何。太极生顿首曰：“真色脱涂抹，天巧谢雕锼。”太初生曰：“健有排山力，工无剪水痕。”安曰：“先生拗律，自是水犀硬弩、朱屠铁捶。人见之，昂然有不可犯之色。然其中自有翕张妙法。此先生拗律体也。”先生击几赏之，以为二三子知言。
并录为序，释安谨序。

[book_title]卷八
◇序
◇送邹生奕会试京师序
汉儒明经，贵不倍其师说。能不倍其师说者，上召用之，高下其材，为博士、郎、大夫、部刺史，驯至九卿、丞相、御史者不少也。吾是以知汉士之近古也，其为术也有师宗，其为行也有操尚，未始以经术自进为售利禄之具也。去古日远，则下之干进者以经术，而上亦以是设科而取之。然今日得之，明日弃之矣，视前日之所业者，不啻象龙刍狗物也，尚欲责其不倍师说于终身而不弃者，可得乎？
吴郡邹奕弘道，其大父为士表，吾之友也。士表乐善好客，教子孙尤切切，不重千金费，远延硕师居其家，此奕所以经之明而材之达也。今年秋，江浙乡试，以《诗经》充赴有司者凡七百人，中式者仅十人而已，而奕又为其魁，盖其得于祖父、师之讲明有素者可知已。将如京师，以余为大父执，行也拜而乞言，故余为陈汉士之近古者望之。况今天子既复科以取士，又且抡选经术之老者侍讲筵，进士之有经术者固将以次召用，如汉之九卿、丞相、御史者不难也。奕之得于祖父师之讲明，其可一日而忘去乎？奕勉之，大父不及见矣。异时果于无负所学也，岂惟慰望于其师，实慰汝祖于地下也。至正丁亥冬十一月初吉序。
◇送强彦栗游京师序
孔子曰“士而怀居，不足以为士”，知古人君子未尝不游也。而世之游者漫矣志，无以自信，贸贸焉行四方，以万一乎诡其所遇，取盈而以复其身、以累其人，往往是也若乃君子之游。延陵君子之不幸生于东徼也，志不有其国，而独志于上国之游，以历见夫华产之人物、先帝王之遗风善政，以广其耳目之陋、意气之隘，约而反之于中，有合不合，斯游之不可已也。嘉定强彦栗，生于延陵君子之乡，曩尝勇不自禁，出吴关，历毗陵、句曲，折而上金陵，遂绝大江而北涉洙泗，以翱翔乎阙里；过涿野，以蹈厉燕赵之俗，而遂达乎京师，以观天子之光。京师穷，贵人有奇其才，挽置于宿卫，而彦栗径决去，不暂留。是其志不在区区利达，而所存者大矣。今有不惮数千里行役，如曩时过吴门，别余曰：“余行李如京，不能与子久处已。”余壮其游不难而其志又不苟也，知其游似昔君子上国之游，而非代之漫焉而诡其所遇者类也。他日归，复见予吴门，听子之言议、觇子之心胸，有以惊异予者，而后知子之游不可以已者如是。顾吾在吴栖，其困滞如退羽之鸿，不能以丈尺奋飞，于子之行也，其不投袂而起乎！
◇谢生君举北上序
上饶谢生钧从余游者十年，通《春秋》五传学，其才日茂不已。自幼博行孝睦，人无闲言。往尝以行艺书于党正，连试有司弗售，不一咎有司，而咎其学未至也，盖进修弗倦。今年秋，来别余曰：“钧辱先生教，而未有仕路以行先生学也。辱在泥涂，钧耻之，先生耻之。幸吾乡应奉张公有以挟钧京国之行，谨造请先生，幸先生赐一言以警钧。”余为之喟然曰：“才弊于无先，行衰于寡党，此古今之士之通患也。士负才行，有不幸老死于三家之村、牛室之邑者不鲜矣。往往思借交青云之士，幸而奋焉，尺长斗满，皆得以伸所有，而况于才之茂、行之卓者乎？”
生往哉！吾闻张公大相府之宾卿也，相府以好贤闻天下，张公以贤荐相府。生患才之不懋、行之不卓耳，不患无其先与其党者矣。吾见张公之不以嫌而避贤也，吾见生之贤不以次而进也，传曰“大夫将昌，以其得士”，张公以之。又曰“庶人将昌，以其得子”，谢氏父以之。又曰“线因针入，不因针急。女因媒成，不因媒贞”，生以之。
◇送吴子照游闽序
云间吴生照将游闽，以四明臧彦诚之书来乞序其行。具言：“生年少负迈往之气，加以博学好古，慕先生之奇文章如慕太史公，盖将历览形胜，结交豪杰，于以开豁其心胸，发舒其意气，或者有所资以成其才也。乞先生一言申其志。”余谓：古百越地在《禹贡》扬州之域，物之贡闻天下，而人才之出未多见，岂山川磅礴之气未发泄欤？抑王者德化之所未覃也？汉以来，封疆之郡县之覃以诗书礼乐之泽，然后人才辈出，与中州文章道义之士等。至我朝，涵养外徼如圻内，士之擢高科、跻仕者磊磊相望。官于其地者，弗以冒d、犯瘴疠为难，其山川足以豁心目，人才足以取师友。生之往也，登览或遇隐君奇士，有相识者、或未识而已相知者询及于余，即启行橐，出余《铁笛传》、及《史钺绝辨》凡若干言，必有以奇我者奇生矣。他日归吴，尚有以征吾言。”
◇张先生南归序
浙士多无恒，经治亦往往不颛，有一年辄更、或半年才更，而窃中科，以故士之经愈不颛，且又视经师之利不利为向拈。意学经将已明道也，岂计利不利哉！以科利而学经，则科一利，而经复弃矣，终亦必亡而已矣。
嘉禾张生汝霖独于经治有专习，曩余在钱唐时，首以父命来受《春秋》五传学。更乡举者三，而艺未竞，生不以咎有司，而咎经术之未至，益恒若力所习经，有加无已，坐诵行思，恒若无诲者，故又负笈，不远水陆，寻余九山之泽，以终其业焉。非其学经志于明道，而不计科之利不利者欤！吾义其不畔吾门，又奇其性之有恒，而志之必有成也。嘉禾之野，其得遗其人也哉！
吁！《春秋》主断之书，志成者及之也。明其道，不计其功者，又《春秋》之教也。若生之志，盖已得《春秋》之断，而其道已得《春秋》之教矣。他日推之任也，天下之治孰御焉！彼习经以利科，科一利而经复弃，终亦必亡而已者，又何议为？
◇送韩奕游吴兴序
同里生韩奕从余受《诗》《春秋》学，行日修、才日茂，其为文如云兴鸟荩未见其止也。今年从予吕氏塾，辄思汗漫为神京游，余止之。复有请曰：“奕从先生学，幸知经史行墨。然闻先生奇气多发于东西洞庭、大小二雷、七十二弁之峰。今将访先生旧游鱼龙虎豹风烟林壑之奇遇，以扩所见，而终所业焉。幸先生赐一言，以警教奕也。”
余嘉其志曰：“人之学犹海也，水沿河溯以弗至于海不止，海集众流而后为百谷王也。学其可以小自满哉？洞庭之西，有蒋氏义门、刘范世家在焉，巽毅凤麟皆从余游者也，皆好学不倦；而知学之不可以小满也，又当不远数百里，寻余泖之乡，而卒业焉。奕往哉，与之洞庭上读书，然后繇洞庭而浮大江，度洪河，上北岳，以尽天下之大观，吐而为书，以献万言于明天子也，盖发轫乎此行已。奕勉哉。”至正十年三月三日序。
◇送齐易岩序
太极理也，一阴一阳生焉，教之所出也，尸物如天地，而不能逃乎十二万九千六百之纪，而况于万物乎？周与秦合不能逃乎五百一十六之数，伯而土又不逃乎十七之记，而况于一身乎？圣人作《易》前，数之用于蓍龟神矣，然未闻一语一画为之兆也。兆于一语一画之微，而捷乎蓍龟之著，数之用益神矣。此先天之学，在鲁为梓慎，郑为裨灶，齐为国甘公漠、为眭京，晋为管郭，唐为袁桑，宋为邵子，元为傅氏初庵。庵之宗为齐氏易岩也。
易岩之言曰：“初庵之传得之建昌廖学海，学海得之于蜀杜可大，可大得之于王天悦，天悦实受之邵子也。天悦之学几绝，葬其书玉枕中，蜀寇发冢出秘书，可大贿盗之人，不能传。而学海以直言得罪，配军籍汉阳，道遇可大。可大已知其姓名，曰‘吾数当传子’，为借见郡将，出军籍，馆诸道宫为弟子。国初有问于世皇，世皇将召之。学海业已语其女曰：‘我若干日死，死若干日，朝廷命来，我已死，且索我书。我书当传者傅氏，立名人也。其人在某所某日来，异日官极品，汝赖之官，且赐田若干顷矣。’已而果然。初庵之没三年，而易岩始生。初庵垂死，谓其徒曰：‘汝曹口耳之学，徒得吾肤。淑吾书而得吾髓者，其齐氏某乎。’”
易岩生四岁，知读《易》，长于《河》、《洛》、《七纬》，太乙九宫之数，及星算鸟占、啸风鞭霆之术，罔不洞究，故于初庵之学峻跻峰极，非一时俦辈可几也。
予尝异天人之学，父子不相授也，其授于人者亦有数焉，则其观于物者可知已。易岩之观天者，吾不识之。其观物者，吾见其于一语一画得知者众矣。
虽然，予于易岩有问矣：“道之难传甚于数也，尧以是传之舜者，舜以是传之禹，禹以是传之汤，汤以是传之文、武、周公，而及于孔子、孟轲。孟轲死，不得其传焉。嘻！道之传者，其亦有数乎、无数乎？轲之后，其可无传已乎？”易岩曰：“道之传，天也，亦人也，是阴阳太极之说也。”
易岩去余而之京师也，请书以为序。
◇送何生序
何生伯翰氏，其先西夏人也，祖息简礼尝录僧事于杭，因家焉。父益怜质班早丧，翰生五岁依舅氏，舅氏因以母姓姓之。母素贤，通文史，既寡，以节自誓，教翰有法，日出就外傅，夜归课其业。年十六岁受经于予，通《春秋》五传、《毛氏诗》，尤长于《易》。遭时丧乱，士以弓刀之习易铅椠，翰独负郭辟圃，奉菽水于母，暇则退处小室理故书，收缉予平生遗落文草，遂补往吴复所编予《古乐府集》，行于时。人称其学该识广，复不能过之。
今年夏，文闱复开，翰就试先三月，灵鹊巢其书舍木，见其扶梁启离户，占者知其为中隽之兆，而不知其学有素也。将会试春官，同门友为赋诗，供张西门之外，求予为叙，遂为书其世出、行艺之概于卷首云。
◇送李志学还吴序
太尉府僚友官以百数，惟右辖李公椎鲁少文、可以属大事；参左右辖官者亦以百数，惟军咨李君雍容讽议，可以赞大功。故占东诸侯之后事者，亦不于其兵强弱、马壮敝，而以其参咨幕府者得人与不得人也。今之所谓闾里豪乘时而奋，类鸩于安鄙于肉食。呜呼！菜佣而欲倚之以集事，亦误乎必。其雄才卓识、负王伯略，可以登公辅之器者，然后可与成大事、立大功。若今李君者，殆其人矣乎！
吾闻河间多礼法士，而李君者殆其人矣乎！吾闻河间多礼法士，而李君者夙抱其节，承教诏于贤母如严师傅，当戎马猾夏时节，即慨然有平河洛志，而况太尉府得知己乎！虽然q虞之拔冗以进，将以伺吾衅也，未足为吾忧；忽又无故而退，无以乘吾间也，未足为吾喜。君归太尉府，太尉问君q虚实状、吾攻守利害何如，君必有以对，对必有御戎要略。为太尉规者，慎勿为闾里豪鸩而鄙者谈也。至正乙亥夏六月壬申序。
◇送刘生入闽序
古公卿等绝卑贱，其与图事必有取于卑贱之士，士之奇特鲠正亦愿答之以所有，上下至于交相得，而后事可图已。汉叔孙通有两往不能取，项籍有韩生、齐王信有蒯生不能用；鲍生为萧何取，陆贾为陈平取，王生为释之取；吴公之取贾生，田延年之取尹翁归、暴胜之，之取隽不疑，之六君子负守将之尊，执臣之贵，而未尝挟以自尊贵。必有取于大人者，以其奇特鲠正，可与图事者也。
今公卿不取士久矣，吾始于贡公见之。公以户部尚书入闽，天子益以理财赡兵者责焉。四方士待公行者几何人，而钱唐刘生独以过人之才及其骨鲠风裁，为公所知。公取生惟恐失之，生亦愿答以其所有，惟恐不逮。吾见贡公之出遐方，王事确乎其有成算、恢乎其有成功也已。夫召陆诸生不失其所失，而六君子之道益光。生思答于贡公而益光于贡公者，其不得自行召陆诸生子哉！
生尝以茂才被肃政使丑的公之荐，授校官不就。今乐知于贡公而起也，其以答知己较然不自欺也谂矣，杭人能诗者歌之。君信其人，序之。生名中，字庸道，世山东人。
◇送王公入吴序
王者人才，得于乡三物之所取是也。战国人才得于客，四豪之所养是也。两汉人才得于荐，公卿之相推毂是也。唐人才得于科，怀牒以自试是也。士之兴，至于唐宋之科，其去王道也远矣。今取士不免于科，军兴来科亦废，不幸又不得于荐，则得于客耳。
三吴之会为今淮吴府也，客之所聚者几七千人。吾求客于战国，得孔逞桑孟轲焉，荀况、鲁连焉，毛遂、冯焉，牛畜、荀忻、徐越焉；而秦、仪辈妾妇尔，不足以客进也。淮也吴之客七千，异于妾妇者几人？有所谓越乎、忻乎、畜乎、乎、遂乎、连、况乎？连、况不可，况轲乎、澈踉眨炕蛟换次庥型趺魇险撸澄不清，挠不浊；有俞贤氏者，言中伦、行中构；有用仁氏者，廉范乎靡俗，治几乎循吏；有陈敬氏者，纳言骨鲠，风裁古也；有姜仪氏者，人伦臧否冰鉴美也。淮吴之客，何劣于战国哉？
缙云王生，时以儒科废于古文学有年，将挟之以入吴，别予于杭湖上，求一言以行。予方疑论淮吴之客，而生又将客焉往哉。吾将卜淮吴之客于生也，谂有五人者，五人引其类以进。生不为今遂、，其为畜、忻、越矣；苟妾妇也，其归矣哉！
◇吴氏归本序
钱唐吴观善字思贤，自杭之淞谒东维先生曰：“善之外高祖徐防御氏，在宋为小儿医，赘婿曰范防御氏。范无子，又赘。宋四门教授吴氏子从明字公亮，承其家而嗣其业。南渡后，自汴徙家杭之东青门。从明生德诚、提领平江医学。德诚生仁荣、杭州路医学录。仁荣生四子，长即观善也。善通经史学，不颛工岐黄氏之书。尝读《文正范公传》，公幼随母适朱，而未尝一日敢忘其本生，卒复范姓。君子反本之道也。善随外甥氏宗于范，今将反本于吴，礼也。已作堂先庐之东，名以归本，丐先生大手笔一志，庶吴氏子姓有以知水木本源之义也。”
吾悼秦法子壮则出赘，世袭以为风，父道不正，遂不子其子，而子其婿，致宗祀不明、氏族亡辨；有司诏民者又不以而正之，至使一门e著户籍，其坏伦纪也甚矣。善能反本于徐、范二宗之外，而亟归正于吴，非读书达礼笃正之君子，能至是呼？三此铁史笔之故，吾乐与之文，使代之不肖子姓陷秦风之痼弊者有所儆也夫！
◇送于师尹游京师序
士有学周孔之艺者，不幸不荐于有司，而其志不甘与齐氏共耕稼，则思自致于京师。不幸其艺又不偶，始不免资小道于王侯，以冀万一之遇者，十恒八九。若星风之古、支干之步、色鉴骨摩，以及瞽巫、妖祝、驱丁、役甲、丹沙、黄白、水火之术，凡可以射人隐、簧人惑、一诡所遇者，无不屑为焉。而其近儒道，为贵官侥卿心敬而身礼者，则无出于岐黄氏之伎也。盖岐黄氏之伎，司人死生命，而百家众伎之莫能尚也，高自奖其道者且曰上医医国。
吾尝在京师，视岐黄氏之流封s笈中藏，雍侍女从百金马王侯庭中，或出入禁掖，无所顾忌，小则要金千赉，大则要暴位显要，不以一旦疏贱为嫌也。嘻！若是者，岂吾道之左使然耶？抑公卿不乐于正荐士之所致耶？（先生曰：“读至此，不一唱三叹，非知言已。”）
天台于师尹与其兄舜道，尝从余游。舜道以经学中进士第，而师尹连不得志于有司，今不远万里游京师，来丐予言以别。予曰：“师尹怀才艺不耦于时，何分于中外彼此哉？”师尹曰：“儒伎不利，吾旁狭者岐黄氏之伎也，不耦于此，将有耦于彼乎。”予悲其艺成而未利，而壮其志之必有成也，于是乎序。
◇送沈均父序
予友漕使拙齐公，为予谈太末有奇士，曰沈平氏、字均父、自号自量，宋少师某之七叶孙也。其为人斩斩有风操，人有过而折之，疾浮屠氏如粪蛆。明经，试有司弗售，即焚弃举子伎，以岐黄术自隐。至正中，境有桀民弄兵者，守将莫孰何，君起率邻邦大侠，合券甲，用浙垣总戎令禽之若狐兔，尽夷其穴巢，一邑赖以安。又龙邑令翟某者贪洌与豪断民相根株，y`其民无属餍，君件其状，走部刺史白之，翟与根株连坐徒实边，人称快。佗墨吏见君，曰“此白衣言事生也”，吾闻而异其人。
无几何，君游淞相见，视其貌若荏，而中精悍无敌，质所行为不诬。宿留九山月馀，别去，淞人士能诗者歌以饯之，而以首属余。余以士有匹夫而任人伦世教之重，一言一动切于救时，如负禄位者，谓非毅然豪杰之士不可，如鲁冲连、郭林宗、石徂徕其人是已。世降以还，士气不作，代果无若人乎？吾于均父，见士气之犹古也。嘻！世有任人之言责，往往为喑蝉伏马，而吐不平者乃在巾泽之士，世道不幸，亦世道之幸欤！后之求均父者，于吾文有征，其得以诡托者，信为扁、仓流乎！是为序。

[book_title]卷九
◇序
◇送周处士还山序
余读鲁庄公之《春秋》，未尝不义曹刿之为人也。刿非鲁之在位大夫也，又非鲁之畴人巨室也。公将与齐战，在位者亡言，而刿出见公，开说战论，刿岂怀利以要君、盗名以奸世乎？鲁为齐弱，诚不忍其君将或北，而其宗社之或僖病｀妫∈孤吃谖痪子，皆如刿之忧，为其君深谋而远计，鲁有不霸乎？长勺胜齐之后，刿遂为大夫矣，君子贺鲁之有刿，又贺刿之言效于鲁，非要君以奸世者也。
南州处士周靖氏当红贼陷吴兴，上战守之策于统兵主将，将韪其言而未用。参相杨公举其人，以为可以置之枢机之地，荐章数上，处士又拂衣而去。夫处士岂有要于君、奸于时者耶？参相之力举处士也，亦岂有私于处士耶？将用刿于长勺之后也。处士不受荐辟，至拂衣去，则有信其非盗名怀利也谂也。处士道过杭北门，出所陈策见予，予喜其言已达于时之君子也。言之利不利不在己，而卒返诸故山，处士将不得班于曹子乎。一命之荣不足为处士贺，予将贺其言有效于时之君，如曹子之效于鲁也，于是乎书。
◇送郑处士序
朝廷选用文武吏，于大小无位，无以称选，则下诏丘园，虑有傲世而去者，求之如弗及。狮山处士郑子美氏，隐居山中四十年，言者闻□□□朝廷用用起之，中使诣门，劝驾者至再，而处士起就道。所与游者，自吴询而下若干人，咸为歌诗以送之，又属会稽杨某为之叙。某辞不获，则将有诘于郑子者：“嘻！今之举逸人，非太平文典已。国家失太平五六年，吏日不遑支，民日不聊生也，始急俊杰于在位之外，郑子挟何术往？嘻！淮之右、江之左，寇之椿稣卟幌烈樱子能带剑挺铍出入戎马，转斗数千里，使兵不知疲，而敌不知御乎？”曰：“未能也。”“寇无臣主，阻山负海，各据要害以称孤长，子能单骑至其所，谈笑而道之，使即投戈倒帜，复为良黔首乎？”曰：“未能也。”“哀哀生齿，路死锋镝，复死征敛，子能吊死存疾，徕流亡、安反侧，使复有更生之地乎？”曰：“未能也。”“未能，子与今在位吏毕为废物，县官责名，将不利处士。”郑子栗然起曰：“赠吾言者尽颂，未有如先生称词之危也，幸先生有以教我！”于是举酒申之以祝词。
词曰：安危成败料如蓍，功过赏罚信若时。主弗贰臣，臣弗欺。离以独照，骥不匹驰。小人退兮，君子以大来。填九鼎，竖四离，狂流横溃兮仍东之。持国是兮臣所职。臣不职兮神听之。
词毕，郑子再拜，酌酒酹G而行曰：“所不知规者，有如G。”
◇送王熙易客南湖序
军兴，仕者弗由中出，多由外便宜版授。版授者不时禄食，则阳阳而去矣。其人也进无禄仕，退又或失其生产，生事眄眄焉不获置其身于有所，虽贱夫贾贩、富人相干屑为。又甚牙校，权贵之贵，依凭根穴，以持郡县短长，武断胁制，而后可以格一身及一家之养。吁！此士下下之为也，去盗宁几哉？高等者，无禄则归亩尔亩。无以归，卧山蹈海，为鲁连子、为夷齐子尔。有甚不获已，挟技为门下客。而技亦传者之技也。不然，去贾干而下又几哉？
东州王子熙易有仕才而无所于仕，为贫而起，则将有版授之者，又以虚役无廪食之及，则去而挟其技为宛陵南湖之客。南湖盖今礼部贡公之所家也。南湖给告归休业，又上觐，王子之行，出其招而往也。顾未知王子执所技，往何出。王子曰：“噫！吾技，父师教吾以圣贤之技也，将使贡公相天子，不欲食于农，不资兵于盗，不以物占F楮价于天下之民而已矣。舍此求，吾去贾干而下者无几。吾为鲁连子而已耳，夷齐子而已耳。”余伟其言与其执技，遂叙以别，且为告南湖曰：“南湖不举客则已，举客当自王子始。”
◇太史印谱序
予尝悼字有戴侗《六书故》，而四目之文始凿矣。幸不凿者存颉之十五篇字，凡百四十，为篆籀本。又不幸为分韵所凿，字有创入者矣，如镑铲锯灶入钟鼎q3543，又续入图经隐诀诸书。四目氏之法至此，诚一厄矣。
齐郡太史子玄氏，博古如子产、识字如子云，尝续注，爰历《埤雅》是编，则汉魏晋唐官私印文也，摹印在八体之一，则是编去古为近。然吾观汉文多简古，虽篆亦与隶等，无枝脚之蔓。及观唐文宋文，皆有衍出于缪者。岂汉之文去古尚近，而唐宋去之日远、日缪耶？抑汉士识字者多，而唐宋识字者少耶？吾于子玄问之，子玄曰：“马援武材也，上书言伏波印文之说，下大司空正郡国印章，则先生云汉传识字者多，信矣！”虽然有吴延陵君子之墓，孔子之书仅六而已，而四文创入，盖又汉人益以方篆之体，假圣文以欺后人耳。予于汉人，不能无憾；而于唐宋，又何责焉！遂录以为《太史印谱序》。
◇西山序
东阳有蒋君子者，家在东昼水西岘山之间。家之西，又辟地理泉石华竹，曰沱曰谷曰屏曰洞曰亭坛台圃，其凡十有四所，总而命之曰西山别墅。君时时舆太夫人者燕游其中，或与东闾西里仕而归者饮酒赋诗，以乐其乐也。其揽物为诗凡若干首，自金华先生而次，和其诗者又凡若干首，好事者遂图其墅，裒其诗，而求一言于会稽杨子。杨子曰：“嘻！尝品人地于西山，吾有其论。西山有薇，食周饿夫，而饿夫之特立独行、师表百代者，实无负于西山。周以降，山出爽气，以纳乎韵人之抱。世以王马曹拄颊当之，然马曹者不得为饿夫之清，而徒清于谭焉，亦事不料理。高视西山，曾无裨于典午氏宗社之废，西山负马曹？马曹负西山耶？”
蒋君子者，有仕才而不仕，盖幸生承平之世，与饿隐时异，不敢诡高于食薇，顾行其素于西山。耕谷茧丝，足以养吾之身。华草月露，足以养吾之心。职于孝者以事亲，职于义者以奉宾。视西山之为晴为雨为霏为爽，皆吾之四时朝暮。披吾声歌者，一草一木咸有德色。是又君子之素，不必强同于拄颊者之云。嘻！持吾论以品人地以西山若蒋君子者，西山何负于君子，君子何负于西山乎？予未识君子，繇金华先生识之；未游其墅，繇先生之诗若游之，于是乎叙。
◇送如一翁归曲江草堂序
曲江钱如一翁，自冠年工五字诗及七言大章，尝以《诗经》义领乡荐，而不偿于禄仕。人咸称其诗，诗似杜，其平生艰窭窘厄，亦近似之草堂。钱塘即曲江也。如一应辟藩阃者二十馀年，仰给升斗，孔子庙、草堂亦荒矣。少陵避乱于~，转秦州，流落剑南。蜀乱逃梓州，再归成都，而草堂在浣花里者屡破矣。其破也，有王录事、王司马辈为之修起。至宋吕相镇成都，又为作草堂故址，绘先生象于中。翁数尝寇乱，今乱定获归钱唐，第未知草堂不为风雨所破，则为戎马所跞o，果无恙不？
吾闻今浙垣大一辨章朱公，方偃武事，延致旧德硕儒，俎豆于雅歌壶矢间，太平有象于此乎。见车骑虚左，或过翁草堂，问风雨无恙，即有恙，不有修起于录事、司马者？其不为翁重构，如成都吕相乎？果尔，相国之尊贤为不诬矣。吾于如一之行卜之。
◇风月福人序
白乐天晚年归休洛中娱老者，琴歌酒赋，有邓、同、韦、楚、元刘为唱和友，蛮、素容满为乐酒具，又有晋公为雅道主，优游庶境十有馀年，身不陷甘露祸，辄自谓福人。然其诗有“病与乐天相伴在，春随樊子一时归”，则其怀抱犹有恶者。吾未七十，休官在九峰三泖间，殆且二十年，优游光景过于乐天，有李（五峰）张（句曲）周（易痴）钱（思复）为唱和友，桃叶柳枝琼花翠羽为歌伎，第池台花月主者乏晋公耳。然东诸侯如李越州、张吴兴、韩松江、钟海盐，声伎高宴，余未尝不居其右席，则池台主者未尝乏也。风日好时，驾春水宅（先生舫名）赴吴越间，好事者招致，效昔人水仙舫故事，荡漾湖光岛翠，望之者呼铁龙仙伯，顾未知香山老人有此无也？客有小海生，贺余为江山风月福人，且貌余老像，以八字字之，又赋诗其上曰：
一十四考中书令，二百六字太师衔（伯颜太师此二句本先生句也）。不如八字神仙福，风月湖山一担担。天年直至九十九（先生四世祖杨佛子，享年九十九。），好景长如三月三（先生尝自言“遇忧不忧，遇病不病，遇丧乱不丧乱，胸中四时长是春也，故自号嬉春道人。”名其所居窝曰春不老。有《嬉春小乐章》一百篇。）。小素、小蛮休比似，桃根桃叶尚宜男（先生八十，精力不衰，滴翠尚有弄瓦弄璋之喜。）。
余和之云：
红兜罗巾白衫，金銮致仕得头衔。家无朴满谁从破，世有铁枷人自担。黄白未尝传八八（陶八传丹与颜真卿。），龙蛇奚用辨三三。人间黄阁在平地，付与西京妄一男。（全不为险韵所缚。先生尝曰：“有才力者，韵愈险，句愈奇也。”）
◇送朱生芾蒲溪授徒序
余读漆园叟论士有六好，六好系于己，亦系于时。余丁时变，且老矣无能为矣，不能拟于朝廷士尊主强国者，则亦愿修仁义，为平世教诲者之归。若刻意尚行高论怨诽为亢，如鲍焦、介推、申屠狄之徒，决弗为已。吾门朱生芾，与余同罗丧乱，而不得安于所好者，负书剑来别曰：“某得七宝翟氏为西席主，庶几以学于先生者施于人，敢求一言以为别。”吁！芾以仁义为修，处乱世而得为平世之士，遂其愿于吾愿之未能者，非吾道之幸欤？芾往哉！益慎厥修，无效尚论陷厥亢。
◇送韩谔还会稽序
安阳韩氏，自宋魏公至今凡十世，散处北南者，代有贤子孙，如谔者其一也。谔不特以世家称于人，尤以好古博雅称，以清修敏学称。其燕处之室曰读易斋云。入其室者，不问可知其为文献故家子姓也。乃隐居西湖之上，与伯雨张公为师友，学益进、行益修，重为之喜而畏焉。顾视乡之出而仕者，离亲戚、弃坟墓，将以荣身及家也，不知他变日可畏。名一挂牒书者，如挂臬籍，锢而禁可也，放而窜可也，斧质而孥而族可也。思一返其故乡，非其君哀其老而惫，惫而濒于死，乞与休告，则法亡得而去也。今君道尊于身、心泰于世，进退自如，驾一叶舟，绝江如东也，归拜其乡之父兄师友，涂迎门候，获见风采者如见神仙。吁！其得锢而秉之乎？放而逐之乎？斧质而孥而族而J之乎？于其归也，其不瓒慕之乎？抑吾闻乡之黎老人民，非者已过半，而城郭亦非其旧矣。君于风露之夕驭鹤，于小蓬阁上赋《海峤》之诗，得无有同声而应？过城头，话甲子，诏时人，以学仙而去者，为我志之。书者为何人？梦道士而飞鸣者，又为何人？老乡客杨某在由卷之寄寄巢书。
◇赠栉工王辅序
嘉定王辅，世业七子技。辅自幼机警、聪记强识，能诵余《古歌行》百十首。介其乡阆翁先生，拜余草玄阁下，自陈曰：“辅承周左辖公赠以‘栉耕’二大字，人遂以栉耕道人呼，辅敢乞大人先作一言以发之。”先生笑曰：“子以镊代耒，岂果知耕者乎？虽然，世以不耕为耕者多矣，渔以钧耕，贾以筹耕，工以斧耕，医以针砭耕，卜以蓍蔡耕，兵者以弓刀耕，胥者以聿椟耕，伶者以丝管耕，游说者以颊舌耕，浮屠氏以梵呗耕，老子氏以步虚耕，神仙方士以丹田耕，高至于公卿大吏以礼乐文法耕。耕虽不一，其为不耕之耕则一也，岂止辅之栉也哉！”然余有诘于辅曰：“尔栉之耕，耕于田叟野妪而已耳，亦尝耕于荐绅第一流人乎？”辅曰：“辅虮虱汉耳，乌知第一流人乎万一，大人指教之。”余曰：“代有中秉钧轴、外揽英俊、纳天下于太平之域者，发尝一沐而三握之。子以吾言往拜其履，进尔栉，以握其所三握者，为余祝曰‘中国有圣相，越裳氏之雉其来矣’！”辅再拜领言去。
◇陶氏菊逸序
毗陵陶氏，前朝文献家也。在宣和间，有为翰林检阅者某，扈驾南渡。其五世孙为澹圃君某，仕常郡教授，因家毗陵。国初以宋遗老征，不起家，延顾师竹山蒋公教子弟，时石田马中丞公实从学其家，与其孙靖为同窗友。马在南端荐授之，靖无仕宦志，乃法陶朱治生产，饶于资，礼贤养客，无所爱吝，亲故有急者Q之，死者棺椁之，乡称义士。至是四世同居，一家千有馀指，孝友雍睦，人无间言。
兵兴毗陵陷，其子泽与兄和者奉母孝，徙居吴下，和隐迹于烧墨，泽亦托菊自号曰逸民。司徒、陇西公闻泽才行，固起为参佐，不获已应命，未几辞以归，更折节下帷读祖父书，家无X储晏如也。今东游海上，寻菊泉于谷洲，访余老圃更生及傅延年者，酌酒赋诗为乐，别去索语以赠。为叙名节，而又为赋诗《菊逸之歌》，歌曰：
菊之澹兮，北门之秋。菊之靖兮，栗里之丘。菊之逸兮，审夫去留。老馀圃兮，海之陬。饮菊泉兮，谷之洲。征斯人兮，吾谁与俦？
◇淮海处士寿冢募资序
吾闻古不预岩墓，后世有预岩者，称为达生。若夫作长室以燕客其中者，范子敬也；作寿藏以图前哲，与之相主宾者，赵台乡也。是则预岩墓为幽宅计者，非达生之士能尔乎？然有达生而欲效范、赵之为者，力无及焉，吾恐未免相率为囊引锸埋之流也。
淮海处士钱子材先生，以光阴为百代之过客，齿且老矣，而不以死为讳，欲买不食之地，豫营寿藏，非取资人不可也。昔赵秋资人之不能葬者，获他日饼金贵富之报。处士受施于垤土之恩，他日岂无结草之报乎？吾贫无以赠，故赠此以为仁人义士之告，庶相与资之，以成其达云。
◇叶山人省亲序
客有谈金华叶山人之为差者（音沱）曰：“山人方士也，善公孙娘舞器。”又曰：“山人方士也，工鸿宝枕中。”又曰：“山人从衡士也，少年尝挟策北走燕，南走粤东西、吴、蜀也。”又曰：“山人义侠士也。张吴氏以伪爵屡要之，屡不应；惠粟帛及门，转以散民之操乞瓢者。有弟为兵所杀，又掠其子，山人仗剑要于途而还之。”此客之议其差，不得名其为人也。一日，服道来谒东维先生于草玄阁次，自陈：“某幼从许先生门人游，长又获登侍读黄先生门，遭时丧乱，家窭慈母逝，严亲且老，出山谋禄养，而禄不可苟奸。今五十其齿矣，将归故山，无以见其亲，奈何，奈何！幸先生赐一言，为某终身教。”予怪其人生许、黄之乡，承师友讲习之素，不为无学者，顾乃从焉无归如弱丧者？吁！亡羊者多岐，亡术者多学，宜子之书剑弗成，吏、隐两废，而徒取差者之议也。吁！壮士者伤秋，孝子者爱日。伤秋已往，爱日方来。子其亟归，庭前风木，当有曾子之所侍者；堂上菽水，独无子路之为欢者乎？子其亟归，勿复孟浪、蹈差人之议也。
予居与金华为邻邑，异日闻乌伤山中有叶孝廉名，应天庭之聘，移孝作忠，为大明名臣。吾有望于山人，山人以吾言勉之。
◇送琴生李希敏序
先王作乐，必有以动物，而后有以协治也。其本在合天下之情，情合而阴阳之和应。阴阳之和应，天下其有不治乎？有虞氏之鼓琴也，南风为之解愠而阜财；师旷氏之作清角也，玄鹤为之长鸣而迅舞，声之动物捷矣，至下鸿渐。杜氏之奏羯鼓也，猿鸟犬羊亦为之踯躅，如其疾徐之节。则具聪灵以为人，而有闻乐不动者乎？不然，则其声之感人者未至也。
余来吴中，始获听泗水杨氏伯振之琴于无言僧舍，余为之三叹不足，至于手舞足蹈；归而求之，尚觉余人之流通也。吁，亦至矣哉！以予之有感于一日之琴者如此，则知先王协治之音动于物之捷也，不诬矣。后之以琴过我者，无虑百数，而未见有杨氏之至也。晚得李氏希敏氏，庶几其近之。生自喜其工之至，有获予赏识也，持卷来求言，遂为书先王协洽之盛者语之。抑闻先王之教琴，必配瑟，以和阴阳也。礼称君子无故不彻琴瑟，诗曰“如鼓瑟琴”，又曰“琴瑟在御”，知古之琴，未尝独御也。盖琴统阳，瑟统阴。伯牙氏鼓琴，而马仰秣瓠。巴山鼓瑟，而鱼出听。鱼阴物，马阳物也，阴阳各从其类应。琴瑟毗而后阴阳和，阳不可独而无佐也。今之士，以琴自命者多，而未有以瑟鸣者，吾将与子求海上师以学焉，庶不畔诗礼教，而先王协洽之音其或可以见也欤！
◇送墨生沈裕序
墨玄造之以色也，藏于晦而暴于久者莫尚于玄，而墨玄之用也。然艺于是者，有工、拙焉。工者，玄之用也愈久而愈通，拙者反是。此墨之艺有绝称于世也，其犀利可削木，其清劲可入水火而不化，天下传为宝，而赏鉴者隔物手之，而可以知其为天下之精绝也。吁！艺于墨者，其可以妄庸之工得之乎？
三衢沈生裕，自其大父东皋子代为墨，以绝艺继古闻人之称，故裕所传若有心法之秘者，非人之所能识也。李氏父子墨，近来为贵至久，而后黄金可得李氏父子墨，不可得东皋之墨已。不可得而欲所传，欲以目前贱之也，岂为知墨者哉？裕以所制苍璧赠我，且乞一言以发之，故为道其传之远、工之绝者，使人知裕，不可以目前贱之。其游京师也，且俾持余说见于同乡黄集贤、同年赵礼部，则沈氏之墨不俟久而贵也必矣。至正八年春二月序。
◇赠笔史陆颖贵序
韩子为笔作《颖传》，颖莫贵中山之毫。汉制，天子笔皆用兔。蒙恬以鹿毛为柱、羊毛为被，欧阳通以狸毛为主、覆以兔毫，则知颖不独贵于兔也。宣州诸葛氏传笔有二等，高贵者，柳公权求而与之。又语其子曰：“学士能书，当留此笔，不尔请退还。”未几果退还，即以常笔与之。盖高贵者，非右军不能用也。石晋时，有奇士夜x佳笔，晓出阖户，以竹筒衔壁外，人置钱其中，佳笔跃出笔其笔床。曰颖擅名于馆阁诸公者久矣。至其孙，遂以颖贵名焉，常以丰狐之毫或麝毛须制以遗我，且曰已铁史铁心颖也。予用之劲而有力，圆而善任使，舍其制而用它工，则不可书矣。故铁心之颖，人罕得之，而人亦不能用也。其以颖自贵，何以异于唐诸葛首奇士哉！予舍其颖之可贵而又能自贵，不以轻信于人也，故为序以赠，使世之大手笔知其自负所贵，非吾溢美之也。至正甲辰夏五月朔序。

[book_title]卷十
◇序
◇《高僧诗集》序
三山雷隐禅师，予以师友之者几二十年，其谢事归隐于莲峰也，尝以本朝诗僧之作委其选辑，自端而下凡若干人，时诗凡若干首，持来征序。
孔子论诗，可以兴，可以观，可以群，可以怨，迩之事父、远之事君，多识于鸟兽草木之名。夫以浮屠之教，弃伦理而宗空无，其为书又务为宏阔胜大之言，无有兴观群怨之事、鸟兽草木之情，而何有于诗？然有吴兴沙门昼以来，不以空无为师，而以诗文命世者，代不乏绝，错以成章，非徒侈乎风云月露，而尤致君亲之慕。其与吾魁人硕士往来倡和，因时以悲喜，随事以比兴者，风雅亦焉，是其人虽墨也，文则吾儒，非墨而空无，世之大夫士招而归诸同文之代，不为异也。昔欧阳子序秘演之诗，以为秘隐于浮屠，与吾石曼卿隐于酒，皆世之奇男子也。第未知雷所选之士，孰为今之奇男子？吾老矣，于吾曼卿之辈未能见，隐于浮屠者或见之，吾将与雷从之游。
◇《冷斋诗集》序
曩余在钱唐湖上，与句曲外史、五峰老人辈诗，推余诗为铁雅诗，雷隐震上人、复原报上人传余雅为方外别派。继又得祁川行已，方上人齿虽少，气则盛、才则宿也，持所制见余曰：“《铁龙》《玉鸾》二谣，铿然有金石声。”余已奇之。今年至祁上，上人出《冷斋全集》，求余评，内有和余古乐府，题其辞多警策，余益奇之。嘻！可与震、报同列吾派矣。
余观上人之才，蓄天地藏而又采诸历代之载籍者，日积而不已，而终惜上人之才不用于邦国而用于山林，与二休辈争篇什之工也。虽然，余闻太保刘公，沙门出也；大中忻公，又以文字禅动黼座，一言一行皆有裨于世主，吾儒流伟之。上才绩日懋、声华日大，将简知上所，不得与二休辈较篇什工拙，而与二贤者相颉颃于九天之上也，余有待焉，上人勉之，以征余言之不人妄也。
◇《雪庐集》序
宋南渡后，大夫无文章，乃得于高安上人圆至者，方严陵有是言也。始予怪其言之自薄，及取至文览之，则于江子参寥辈诚有过之者，其修辞有古作者法。吾中国圣人与西方圣人有合不合者，二之则不是，一之亦不然，则必推极初之母者言也。善夫至之能文也，至后未有接之踵者，阅七八十年而得江在外史新上人。
余老友刘海持《雪庐》一编过我，征序言。观其修辞，几近至，而论道亦似之。其曰：“佛以神道设教，以辅国君治本，使民从化不俟刑驱，且赞今天子以西天佛子为帝者师，所以崇其治本者耳。”
善乎新之言佛道，道之返其初于母也。其勉人必以问学思辩，以行其道，而振其教，则其文非穿空凿幻务资口吻于人我者也。于是命笔胥录其编，凡若干首，使与至文同梓于肆云。至正丙午夏五月朔日，抱遗道人书于云铁史藏室。
◇《竺隐集》序
季代儒者谈浮屠氏学十八九，而未见浮屠谈吾儒者。自晋慧琳推吾白学，贬裁其本教，逮唐有衣冠外臣曰一行；宋有上天子书曰契嵩；我朝有《筠溪牧潜》之集曰至，秣陵《蒲室》之集曰，历千馀年仅仅四五人耳。江左道上人有编曰《竺隐》，余喜其吐辞运旨，未尝有本教阔大不经之言，其雅颇近韩、畅近欧，而简白近太史公。求之浮屠文中，VV乎争驾《牧潜》，而于《蒲室》也殆将过之。此余较其格裁而言。究其论道，则其不合吾道者亦盖寡矣。
道尝以书来曰：“吾子执文柄呼铁史，寸善必赏，不在人求，不善而受议亦心服无憾，故道亦不腆之。文不自知其合道与否，印子一言。”
余自离乱弃官十馀年，以觚简著作为事，绝交于势要，而一时方外有文句近古，亦收而录之，而况有文不畔吾道、追古作者如《竺隐》编者乎？乐为援笔而引诸首不辞。
◇《一沤集》序
云间释训师受业郡之普照寺，丞事天竺如庵真公、玉冈润公，入径山得直指于元叟端公，谒大士鹰窠僧迦淮泗，寻一有于毗陵、姑胥，末参狮林天如子，今归老故山之化城，筑别室为燕休所，自命曰“沤隐”。录其平日诗偈，题曰《一沤草》者凡十卷，求余一言传诸其人。且曰：“为人脍炙者，元叟派外有吾铁雅派焉。晚年诗律益严，唱馀和汝者，与吾门八骏争后先。吾闻东山空法师有诗，入陈、黄派后，自以为齐已，贯休不得祖师图者，诗累之也，从而自讳焉。”余亦曰：“师有伽陀妙天下，又何必诗？诗又何派？自其集而观之，感化齐物、伤今吊古，背沤之醍醐甘露。探其学，则读吾辈书多于贝叶钞，故其托物比兴者，吾风人之情；而触物悟身者，其内典之教也。姑舍勿论吾与师论沤旨，沤之生何生、灭何灭？余尝读师《海月祖象》，谓月之景光在月乎、在海乎？海月不在海，而海且何在乎？知海月之无在不在，则知沤之在矣。”师起谢曰：“吾之沤，可一而万，万而一矣。”遂书为序，使人知师之上祖师图者，固自有在。
◇《三境图论》序
余读经子九流之书，恨有未尽；而身毒国之书，L译于不可诰者，固有未暇。杭之净性寺主僧无为师，觞余东塔院，谈出世法。初闻其说婆内苏迷卢外为七金水、为四州，东为弗菩提，南为阎浮提，西为瞿耶尼，北为郁单越，地各袤数十万由旬。又曰：“持地山外为香山、雪山、宝山，山上有池名阿耨达，东北山水至积石山潜流地下，为黄河之源。以吾圣元幅员之广，西极河源，东尽震旦，穷步章水，不能万由旬。而此日月世界，不知在郁单越耶、阎浮提耶？”又曰：“日琉璃宝广二千四百有馀里，天子天民居之。月宫水晶宝城，其广如日，天后天女居之。不知二千四百有馀里宫城之内，诚有阴阳昼夜乎？有则又孰为之日月乎？”又曰：“念枨者性之原，即命也。人天性、地狱性，一念别尔，弹指顷见三十二亿百千念，念念成形，形有识，以吾天命之性未尝有地狱，不知一念为人天、为地狱，可为性原乎？”又曰：“墙壁瓦砾具有佛性，瓦砾又有念念不乎？”又曰：“千物出后世，却乃坏天地。生灭在菩萨一吹唾中。未知菩萨之力有吹而成，孰与不唾不灭，使之为无生灭耶？而又使之不能不灭于十二万，斯之后何也？”余时未辩所言，即嘿嘿别去。
明日，师复谒余邸次，出所著《三境图论》，其论所演不出所言者。其图又曰：“因境生象，因象生见、生想、生道。”余为披图诵书，盖有不得其续。师且过，索余言为引重。
余孔子徒也，言不相谋，得非云者有非其徒所能决回，必将决于言不相谋者邦。夫苟合卦体于入佛之道者，《易》之罪人也，故余为录其言，以启折中者，引于卷之端，非苟合也。抑余闻中土三宝有象，四十二有章，实身迦景摩腾、竺法兰始。今三境有章，又自师始也。贪佛者欲不争传竞习而得乎？吁！使三境者诚灼灼不诬，其罔诸法度群想、出大允而优入乎四圣之域者，当无胜矣。则是书，非台祖之宗子、外道之金城、四十二章之羽翼骖乘欤？
师名并学，自号无为子，台盘石人，脱白于杭之芝阜，受天台者乎知先，今主净性寺云。
◇《瑞竹图卷》序
竹见于《易》、于《书》、于《诗》、于《周礼》，《易》言卦象，《书》言地宜，《诗》比德君子，《礼》述器于乐也，而未闻以瑞言者。然竹心虚，虚故灵，故与人心往往有感应之机。娥皇女英哭舜于三湘之野，而湘竹为之斑然。汉文帝孝于母，而子母笋生白虎殿。唐陇西地饥，而竹为结如米粳实，民赖以活者百万数。盖湘野之丈，义所感；白虎之萌，孝所感；陇西之实，仁所感。竹之灵若此，谓非瑞应可乎？
云间心海上人植竹于庭，而有产双茎并干者，双茎并干不常得于有竹之所，则归之海瑞应亦可也。或曰心海为沙门之民，不染于物者，乌有所谓仁义孝节之所感乎？予曰：“人情物状，世容有伪，惟天出之物不可以伪参也。物不可以伪参，则不可以为动，物于天出者，其必有以也夫。”
其徒虚碧氏为绘竹形，来求予言，以记不朽。上人高德余未知，而信其动物者，故为志之；且使其徒之物我之相感应于理者，不可以离而去也。至正十年十二月朔旦序。
◇毛隐上人序
客有沙门，以金锡杖荷青幞橐，谒余云间次舍者。问其出，吴兴儒氏子也。问其业，缚笔也。余怪缚笔非沙门事，则曰：“余祖称业，余弗忘其先也；且自矜生而颖悟，六岁善读书史，日记万馀言，长而善草隶诗书，诎于父命为浮屠。而俚浮屠惟以习歌咀击铙考鼓，利人死丧为事，无所用吾菩书记者，遂服先业，自号毛隐。盖将附颖而逃吾浮屠氏之耻也，且可挟以见世之贤人君子。如阁老青城先生尚及见之，而喜余之为，且贻余以诗。今幸愿见夫子也，窃尝诵夫子《三史统辨》数千言，至今日不忘。”余覆其流诵，沛然若大江之奔决、无少哽也。于是异其人曰：“人生之初，受魄于阴，魄盛者多善记。昌黎伯称毛颖善记，亦岂非以其明昧之裔奔月、合太阴之精受魄为尤盛故尔耶？上人以毛隐自号，非徒欲祖颖裔，而又将传颖心至于博纂洽记、述为文章，资世之贤人君子，以文明昌天下乎！不然，何舍于浮屠事而复其先业，于仆仆走文章家之门乎？若是，则上人之志有所郁而未信可知已。用上人之伎者，毋徒用于字书官府市井货泉之注记、释老巫觋之书钞而已也。抑昌黎言毛颖有时，而秃不任事，遂以诗老退，且有中书不中之议。吾将还子颠毛、返子儒衣冠，万一列诸鸿生硕士，听受指画，俾免冠之际毋得以老退议。子以为何如？”上人避席载拜曰：“夫子倘有意佛拭我，我将加巾冠载笔以从。”
至正九年十二月叙。
自跋曰：“余为此文后，主人者遂幡然为贾浪仙故事，言之不可已也如此。儒之才日衰、折而入浮屠家如毛隐者多矣。仅送用上人西游序。”
◇送用上人西游序
金仙氏之教，上为坐，次为游，下为诵习也。灭去动息归于顽空，坐而得之。闻触知觉会于真原，游而得之。诵习者，一出一入之学耳。然其游也，不趋乎灵山胜水之聚求，即夫大浮屠之神者，耳目其声光，则亦仆仆与贩丁役卒等尔。
四明用上人盖有志乎浮屠氏之游，天台、庐阜、罗浮、南岳盖尝遍历焉，将自虎丘达金陵，驯致乎五台之山。其徒自妙声而下凡十馀人赠之言，而去又持其卷来，请予一言。
盖上人由吾儒而学浮屠，以为浮屠阔大之言以诱愚，非以诱贤也，故又非忘于吾儒之教。盖吾儒亦有游矣，孔子辙环天下，太史公历览天下之名山大川。孔子不游，无以成《春秋》。太史不游，无以成《史记》。吾尝见浮屠氏之文史矣，扩诗外学、辅诸内典者，曰橘洲、曰石门，吾诵之予之，大抵得诸游耳。上人之学得诸游，他日东归有所见予语言文字，足以继石门、橘洲者，不属之上人，谁属乎？不然，仆仆乎与贩丁役卒等者，固汝教之所无取也。上人尚以予言勉之。
◇送照上人东归序
四明山水与天台并秀，说者以比海之方丈蓬莱，则其钟为人物，宜有清明俊杰者出，以应时需也。国家开乡选法已三十馀年，而破送之荒者仅史孙氏、程端学氏，而来者无继焉，岂其人好隐逃浮屠而去者不少耶？
以余交浮屠南北之秀凡数十人，而明亦寥寥无闻焉，晚始得断江恩师，继得照师觉元，才之难也可知已。照且不以才自止，从游于吾门，称方外弟子，连日夜记书数千言，属诗文若干首，孜孜自课以为常，故其行修业进，今日与昨日之不等夷也。独惜其学成、终归无所于用，不得应吾盛时贤良之选，以接史、程氏之躅，君子不独为明之才难惜也。
秋高东归，来别曰：“照也有母焉，久不觐，心戚戚焉，矧先生笃伦纪之教，敢辞而归。”予益叹照之性近于道，而才足与有为也。使照还须发加冠巾、有禄位民上，其不笃吾伦纪之教以行先王之政者几希！以明得才之难，而仅得如照者，又逃于浮屠而未知其返也。故送其去，余甚惜之，而申以告之。
◇送象元淑公住持南湖序
予尝论浮屠之教，足以捭阖宇宙、玩弄人世、歆艳王公大人，遂以法门位吾孔子之次，非徒以闳阔不经之文，亦其徒有异，比丘至灵甚睿，人仰之若古神明者得之。皇帝既定南京，奄有朔服，以天下版籍不白，浮屠氏脱兵而遗者十不一二，微贱勤力，疲于上农，夫毙版筑于万万计已，而高望鸿德者示化显神于不可踪迹之中。天子闻之，为之动色，太史氏录其人，使有所考，重选精进^梨，立大坛场，设人天佛事，主以天界大龙象，教门阽仆而一日起立。吁！是孰使之然哉？
南湖在秀，当兵车使驿之冲。兵燹后，穹殿涌堂已入焦土，其徒缩以痹盖，仅如逆旅舍，住山者代难其人矣。象元师，由杭之大名辍以升兹座。吾闻其人于元叟、雪囱、古鼎之间已久，顾今齿愈夙、才愈老、道愈神，其于秀主胜地，起废补缺、完而大之，使文布述粲然如承平时，是不难者至。其妙通大知识，一言一动有以上赞大明之化灵迹异迹，照着一时，俾王公大夫仰之为古神明。如前所称，则其教也当与吾孔子之教相表里；西方圣人之道，谁得而废之！吾以勉象元，而还以自勉。青龙集戊申冬十一月廿有一日序。
◇送兰、仁二上人归三竺序
余在富春时，得山中两生曰兰曰仁，天质机颖，皆有用世才，授之以《春秋》经史学。兵兴，潜于释，来游云间，别余曰：“释氏有衡台派，由北齐悟龙树三观法以授南岳，南岳以授智者，智者因悟法花之秘，于是约五时，张八教，总括群籍，归诸一宗，复述《止观》书。教理既白，观行兼明，以是传之章安，章安传之法花，法花传之天宫，天宫传之荆溪，而其道大修。会昌之厄，教帙亡去，吴越王求其书于海国，得诸高丽观师，四明由之而中兴，三竺由之而弘演，犹孔圣之道由《河》《洛》而大振，由《诗》李而大行，儒、释盛衰实相倚伏。今丁世变，刹毁于兵，经火劫厄甚，会昌学者解散，遗籍漫然，莫从稽正。某辈将参承故老，由三竺始，幸先生一言为指南。”余谓之曰：“文武之道具在方册，人存政举，人亡政息，汝佛之教亦然。二子齿甚稚、志甚宿、学甚武，能以宗乘与吾圣典合而为一，以载诸行事，以俟昭代之太平。吁！汝乘不堕，则吾道其亦兴矣乎！”
◇送奎法师住持《集庆寺诗》序
天子即位之元年，于浮屠氏之教既立僧省，以上赋奔命京城者以万计，而露殍者三千馀人，高德之寂而去者十有二人。上命僧统昙师传录之馀遗，而得恩归故山者数十人。而会稽方舟奎师，由旌德新领天竺之大集庆住持事，于是荐绅士及其同袍，莫不谓法社之得人。
予闻主集庆者，由宋南峰佛光而下，若元之无极、宗周、天岸诸公，皆僧中大龙象，而桂子山之蟾兔尚有光也。今方舟踵其躅清，标古韵之所及，吾见桂子之山若增而高，蟾兔之窟若辟而朗也。于其行也，书以赠之。同盟之士歌以饯者，系诸后云。
◇送仪沙弥还山序
海内兵变，三教之厄，浮屠氏为甚，坛塔资为烽燎，幸存者宿为戍舍。沙门之桀，至有易庐改服，以从山台野色毁去，几与会昌之厄等。其能卓然自立，不忍偾其法门者，百无一二。大阿兰若力扶象教，又以徭赋同瘐编户，其暇拔漏身谭觉路，越浊悟昏，以为教乎。
骊峰，余客富春旧游地也，方外友雪舟尊者月一招致，至则为宿留旬浃而后去。时沙弥仪年甫十二三，侍师左右，应对进退一一中轨则；余山中所为文，三过即能背诵。去之十馀年，骊峰两罹兵燹，而雪舟亦隔世矣，寺之徒日解散，仪独结茅为盖，守其故址而不去。今年，不远四百里谒余云间，谈山中往事，恍如雷比丘梦竟，三日告别，索一言归为山灵重。
吁！浮屠氏遭兵不改业、又不自偾其法门如仪者，能几何人？于其来也，不无感也，其归也，不无望焉。吾老未木，尚及见骊峰宿革，复还旧观。吾复大书“岁月出窟，钟以落之有日”，斯也仪勉之耳。同袍之曰仁曰兰在云间者，当诗以系吾卷。
◇琦上人孝养序
韩子曰：“人有儒名而墨行、墨名而儒行者，可以与之游乎？”曰：“扬子云称在门墙则退，在夷狄则进。”盖儒焉而行墨者退可也，墨焉而行儒者进可也。浮屠文畅，以慕吾道，周游天下，必有请于缙绅先生之教，故为韩子所进焉。夫彼之教，以蔑君亲之伦；而吾之道，以有人伦为教。今有人焉宗浮屠之教，而又一旦燔然自外其说，以还吾道君臣父子之懿也，又岂非君子之亟予乎？
琦上人，吴之儒氏也，自幼落发为浮屠天平山中。壮游四明雪窦，见石室禅师，深器之，俾职记室。后浮游淮湘间，以肆其轻世之志。未几，丞相府以东上名宿所推，俾主毗陵龙兴禅寺。留不期月，忽自曰：“出家以能脱俗而去，使俗高而慕之，以为不可及也。奈之何又挂名官府，罢送迎道路，覆为俗所厌邪？且余母耋矣。”即飘然荷包笠，寻先人旧庐于蠡泽之上，而先庐敝矣。今将筑屋一区，以养其母，而终其天年，计未知所出，首以其事告予。
盖上人尝以儒行为余友者也，今又还天伦之懿职，其孝于母，以风动其俦辈。吴人多孝亲而义于成人之盛事，闻上人之风，其不有勇弃金粟如弃执钵俘屠以佞土木偶者，吾不信也已！上人出予言以往，吾明年至蠡上，将睹子之室突如化成，堂上之亲无恙，且当为子奉豆觞为寿云。至正八年秋七月序。
◇抹邮献⒌赖戮序
道之不明也，知者过之，愚者不及也。圣人载道于言，未尝不简易著明白，非不愚之极，皆可得而白也，故曰道若大路然。老氏道与吾圣人之道本无二也，引以为异者，私知求之之过也，于是乎有真无之论，要非老氏之本也。
金人抹邮现倏硪晕崾ト酥学注老氏之书，深讳儒者以虚无、以绝灭礼乐、以惨刻术数言老子，而必欲证其道以同吾圣人。盖其读老之见有独至，而自信者笃矣。观其十一章，首辟虚实之论与夫真无妙有之谈。十三章，深折灭生脱患之说。二十二章，极其至精于真实信验。三十七章，以天下之事相生相代为理之必至。五十三章，为备论修齐治平之道。八十章，为历叙至治之化，以还淳返朴望于后圣之治。于此，见老氏之学非虚无之祖，而老氏之道非机谋术数者之所为也。坦乎其言，实训诂诸家之所未见也。吾于是感无极翁之论无即老子有生于无之旨，而惜鹅湖诸子之疑于无者，未见抹邮现论也。
其高第弟子为四明董自损，尝受师旨为《同归论》。今将板行其师所注《老氏经》若干卷，持其编来见予钱唐，丐一言以引首。予颇是其说，故为之序云。至正六年冬有十月望序。
◇送邓炼师祈雨序
洪武二年夏旱，松陵太守陈府公初下车，首诣翟昙祠求雨。十日不降，守怒，欲焚昙象，浮屠氏拜以免。六月二十日壬午，移祷于邓炼师法坛。明日，移坛公宇，守自制《心词》一章告天曰：“下民六月之旱无伸所求，上天三日之霖有感斯应。邓为奏章上帝，然后役五雷丁甲呼吸鬼物。”是日，少玄风从西北起，迅霆一声振屋瓦，大雨如注。一日雨，二日雨，三日大雨足。松民咸\手相庆曰：“此府公方寸中雨。”而非邓之法力，则亦无以成其诚感之速也。守命属吏于琮乞一言于东维先生，为邓之劳。先生为叙其事，而又侈之以歌曰：
东海水枯沃焦，神工无处寻天瓢。松陵太平守闵民苦，疾呼邓师诛魃妖。诛魃妖，役丁甲。蚩尤鼓风旗倒插，搜龙龙走白龙潭，迅霆夜擘干将匣。於乎！县令不积薪，将军不拜井，炉烟一穗达丹诚，三日甘霖云万顷。君不见，漕家粮船星火急，瓜州渡头河水涩。苍天苍天不悔祸，海民尽作枯鱼泣。邓师鬼工烦叱诃，稻田粒粒真珠多。松陵太守报新政，和气化作击壤尧民歌。
◇送乡人韩道师归会稽序
安阳韩氏，自宋魏公至今凡十世，散处北南者代有贤子孙，如会稽道师致用父者其一也。致用不特以世家称于人，尤以好古博雅称，以清修敏学称。其燕处之室曰“读易”，所蓄书有先秦之秘文，有岣嵝篆刻、桐棺隶迹，有古器皿、汉司马坡谷诸名公手书帖，皆代之故家所罕有。入其室者不问，可知其为文献故家子孙也。求文献之后如致用之博雅、之清修，而又敏学不倦，殆亦难其人已。
而致用不用于世，乃为道士钱唐，吾始甚惜之。别去数年，与朝阳薛公、伯雨张公为师友，学益晋、行益高、道益大也，重为之意而畏焉。顾视乡之出而仕者，离亲戚、弃坟墓，将以大荣身及家也，不知世变者可畏。名一挂牒书者如牒臬籍，锢而禁可也，放窜可也，斧质而奴而族可也；思一返其故乡，非其君哀其老而惫、惫而濒于死，乞与休告，则法亡得而去也。
今致用道遵于身、心泰于世，进退自如，驾一叶舟，绝江而东也，归拜其乡之父兄师友，涂迎门候、获见风采者如见神仙。吁！其得锢而束之乎、放而逐之乎、斧质孥族而J之乎？于其归也，其不M而慕之乎？抑吾闻乡之稚老人民，非者已过半；而城郭之一新者，亦非旧矣。致用于风露之夕，驭褂谛∨罡笊希赋《海峤》之诗，得无有同声而应？过城头话甲子，诏时人，以学仙而去者，为我志之！漆书者为何人？梦道士而飞鸣者又为何人？至正十三年青龙集癸巳七月七日，老乡客杨维桢在由卷之寄寄巢写。

[book_title]卷十一
◇序
◇赠杜彦清序
余曩游海上之小金山，泊舟赤松溪上，午夜月明如水，闻水东歌声累累乎如贯珠。已而又闻紫鸾声卒起林杪，如云端仙人挟笙鹤而去。异而问其人，则曰真定杜清氏之转喉引商杀之歌，间以湘竹之龙鸣也。余明发开舟，不及识其人。今年秋再游海上，道过赤松，而清来相见，为余作《慢辞古调》及《秦楼三弄》，遂出楮求一言以别。
昔贾充在洛，会夏统氏之客舟，充以会稽《土地闲曲》叩之，统为歌大禹时《朝会》之歌及伍胥《小海》之唱，其音节慷慨激烈，天风云雨为之响应。又掀髯作一悲啸，沙尘烟起，止之而后已也。吾后日舟还溪上，约吾竹西老人，当重叩尔《土地间曲》，如仲御氏之不忘其乡者，岂无龙山朝会、万国授化之遗音乎？竹西当为余协调于椤桫之檀，而发余铁龙之不平者，梦寐以之。
◇周月湖今乐府序
士大夫以今乐府鸣者，奇巧莫如关汉卿、庾吉甫、杨淡斋、卢疏斋，豪爽则有如冯海粟，滕玉霄，酝籍则有如贯酸斋、马昂父，其体裁各异，而宫商相宣，皆可被于弦竹者也。继起者不可枚举，往往泥文采者失音节、谐音节者亏文采，兼之者实难也。夫词曲本古诗之流，既以乐府名编，则宜有风雅馀韵在焉。苟专逐时变、竞俗趋，不自知其流于街谈市谚之陋，而不见夫锦脏绣腑之为懿也，则亦何取于今之乐府可被于弦竹者哉！
四明周月湖文安美成也公之八叶孙也，以词家剩馥播于今日之乐章，宜其于文采音节兼济而无遗恨也。间尝令学子吴毅辑而成帙，熏香摘艳不厌其多，好事者又将绣诸梓以广其传也，不可无一言以引之，故为书其编首者如此。至正七年十一月朔序。
◇李庸宫词序
大历诗人后，评者取张籍、王建，而建之宫词非籍可能也。宫掖之事岂外人所能道哉，建虽有春坊才，非其老宗氏出入禁闼，知史氏之所不知，则亦不能颛美。于是本朝宫词自石田公而次，亡虑数十家，词之风格不下建者多，而求其善言史氏之所不知则寡矣。
东阳李庸仲常为宫词四十首，流布缙绅间，不特风格似建，间有言史氏之所弗知，如金合草芽、胡僧扇鼓、汉记琵琶、兴隆巢笙、内苑籍田、室蚕缲事是已。盖仲常以能诗，客于馆阁诸老者且十有七年矣，其吏于徽政及长信，得间见宫掖者，亦熟矣。然则代之善为宫词者，岂直慎怨兴象之似建为得哉？观是词者，尚以是求之。至正戊子八月甲午序。
◇沈氏今乐府序
或问：“骚可以被弦乎？”曰：“骚，诗之流。诗可以弦，则骚其不可乎？”或有曰：“骚无古今，而乐府有古今，何也？”曰：“骚之下为乐府，则亦骚之今矣。然乐府出于汉可以言古，六朝而下皆今矣，又况今之今乎！”
吁！乐府曰今，则乐府之去汉也远矣。士之操觚于是者，文墨之游耳。其于声文缀于君臣夫妇仙释氏之典故，以警人视听，使痴儿女知有古今美恶成败之劝惩，则出于关、庾氏传奇之变。或者以为治世之音，则辱国甚矣。吁！关雎、麟趾之化渐渍于声乐者，固若是其班乎，故曰今乐府者文墨之士之游也。然而，r雅邪正豪俊鄙野，则亦随其人品而得之。杨、卢、滕、李、冯、贯、马、白皆一代词伯，而不能不游于是，虽依比声调，而其格力雄浑正大有足传者。迩年以来，小叶俳辈类以今乐府自鸣，往往流于街谈市谚之陋，有《渔樵G乃》之不如者。吾不知又十年二十年后，其变为何如也。
吴兴沈子厚氏，通文史，善为古诗歌，间亦游于乐府。记余数年前客太湖上赋《铁龙引》一章，子厚连和余四章，皆效铁龙体，飘飘然有变云气，心已异之。今年，余以海漕事往吴兴者阅月，子厚时时持酒肴与今乐府至，至必命吴娃度腔引酒为吾寿。论其格力，有杨、卢、滕、李、冯、贯、马、白诸词伯之风，而其句字无小叶俳辈街谈市谚之陋。关、庾氏而有传，子厚氏其无传，吾不信也已。书成帙，求一言以引重，因而论次乐府之有古今，为沈氏今乐府序。至正十二年夏四月十四日序。
◇沈生乐府序
张右史尝评贺方回乐府，谓其肆口而成，不待思虑雕琢；又推其极至，华如游金、张之堂，冶如揽嫱、施之，幽洁如屈、宋，悲壮如苏、李。具是四工，夫岂可以肆口而成哉？盖肆口而成者情也，具四工者才也情至而，此贺才子妙绝一世，而文章巨公不能擅其场者，情之两至也。
我朝乐府辞益简、调益严，而句益流媚不陋。自疏斋、酸斋以后，小山局于方，黑刘纵于圆。局于方，拘才之过也；纵于圆，恣情之过也，二者胥失之。
松江沈氏Z尝从余朔南士间，听于音，往能吹余大小铁龙，作《龙吟曲》十二章，遂游笔乐府，积以成帙，求余一言重篇端。披其帙，见其情发于成，于才者亦似矣。生益造其诣，以小山之拘者自通，黑刘之恣者自撙，生之乐府不美于贺才子者，吾不信矣。生读书强记，有志晋人帖、南唐人画，乐府特其馀耳，有求生之才者勿以是掩之。
◇《潇湘集》序
余在吴下时，与永嘉李孝光论古人意。余曰：“梅一于酸，盐一于咸，饮食盐梅而味常得于酸咸之外，此古诗人意也。后之得此意者，惟古乐府而已耳。”孝光以余言为韪，遂相与唱和古乐府辞，好事者传于海内，馆阁诸老以为李杨乐府出，而后始补元诗之缺，泰定文风为之一变，吁！四十年矣。兵兴来，词人又一变，往往务工于语言，而古意浸失，语弥工、意弥陋，诗之去古弥远。吾不意得《潇湘集》于四十年后，尚有古诗人意也。
潇湘为洮阳唐升氏、字伯Y，自湖湘流离，越江汉，历闽峤，抵金陵，过钱唐，上会稽，周流几万里，无居与食，然不肯少贬事王侯。觅知己，顾容与于吟咏；求海知言，以质其所能，此升之见余草玄阁也。
其诗多伤贤人君子不得志，而不肖者合于世也。其乐府古风谣平易不迫，非有所托不著，至愤顽嫉恶、慷慨激烈者，闻之足以戒，而言之无罪矣。《三百篇》以六义见讽刺，潇湘诗人不合于古风人者寡矣。于是赏会之馀为之评点，使览者知我朝之诗如潇湘者，亦可刻金石、流管弦，岂非吾侪遗老之至望哉？至正丙午三月望日序。
◇《苗人备急活人方》序
医莫切于对证，证莫切于对药。药投其对，牛溲、马勃、癞狗之宝能擅功于一时；不然，黄金水银、钟乳琅\、沅之沙、婆律之脑、蛇之黄中，无益其贵也。
馀姚医学录苗君仲通论著《备急活人方》，会粹诸家所载、祖父所传、江湖所闻及亲所经验者，笔成一编。世有奇疾，医经所不备、医流所不识，独得于神悟理会而著为奇中之方，此其难也。夫人不幸抱奇疾，至于医经不备、医流不识，遂谓无药可活，使病者待期以尽，不亦可悼也哉！妄庸者乱投药饵以探疾，重不幸，速其毙，是医杀之也。是书一出，备医经之未备，识医流之未识，使天下不幸抱奇疾有对疾之证、对证之药，不重不幸为妄庸医之所杀，是不大可庆欤？
昔甄权不著方书，其言曰：“医者意也，不可以著书。”权盖以意得者自秘，非淑后之仁也。君推其独得，喜与天下后世共，其用心广狭何何如哉！锓诸梓，而过征余序，于是乎序。
◇杏林序
江阳许守中氏业医已十数世，至守中名愈大、施愈广，人以疾邀者，无分贵富贱贫辄往，往辄效而例不求施，鄙宋清之施药受券为市医，而切慕董杏林之为人。淞谢侯伯照尝俾工画者图杏林以为赠，而又求言于余。
予惟杏自托吾圣人为坛缁帷之林，而《六经》之教始及天下，泽覃于万世无止。噫，杏之盛也蔑加此已！神仙者流如董奉氏，亦托杏为施，成林于庐山五老之间。其施虽隘，杏之惠犹未绝也，其不愈于羯鼓催花、骄儿妇人以造化立坊、碎锦刺侈客于午桥之游衍者乎？若托之卯金之帝，有曰实大如梨、文W如橘，食其味者可以辟谷而上仙，则吾未之信。而奉之杏也，即嵩山之杏耳，将无信乎？嵩之杏以葛计，其民遇饥年皆赖杏为命。而奉之以杏一器易谷一器，以赡饥者，藉杏以为施，仁亦至矣，又何必神辟谷之杏乎。吁！此奉狡狯术也。
守中氏以其施为心，而不藉狡狯以为神。杏之植多植寡吾曾不计，而况计粟之易多易寡乎！此其为仁，近吾圣人之仁，而非狡狯之仁也。使守中有计较心，又何愈于宋清乎？”守中闻余言而谢曰：“扩予仁者，先生之教也。”
◇赠医士莫仲仁序
淞之张泾，有医术过人、名于士大夫者曰莫仲仁氏。予来淞，未识其人。仲仁首谒，余扣其术，莫能对，顾相视一笑耳，从者曰“仲仁氏病聋”。余怪聋若是，何以聪于五声之医乎？易其人，且疑其术。异而邻有以其病召之，即疗若神者，始惊其术。且又介冯生渊持卷谒文，生为仲状曰：
“邑人某病蛊，众医莫疗，仲仁氏以峻剂，吐虫若干升，生立愈。又某病寒逾九日，口发狂，阴且缩法死，仲仁氏徐以常药理之而平。又某病噤痢不食馀七日，气始绝，仲仁氏投以汤饮，即内食饮而起。又大官某氏病瘵，医众争进药期胜，仲仁氏望之而走曰‘虽扁鹊不可医已’，出门而毙。”
谂尔，则仲仁氏聋于耳，未尝聋于心与目也。桑君教扁鹊者以饮上池，而使之视其五脏若神镜见胆耳，故鹊兄弟三人皆善医，长兄神于视色，仲兄神于视毫毛，医固不贵于聪听，而贵于明视也谂矣。余闻古至人者，有明而不视、聪而不闻，盖养明于不视而无不视，盖养听于不闻而无不闻。若仲仁之聋，其养聪者非欤？不然，聋者视明，瞽者听聪，绝一利原用师十倍。仲仁氏聋于耳、宣其聪于心与目者，非妄庸师之可及也。今之妄庸师，有推而为国师，衣绣、驱良从者后先，以出入于王公贵人之门，遇疾则杂投药石，以希幸中，中辄缴美谭于文章家，以登载其能；不中，不以咎之也。若是者，曷可胜算？而仲仁氏复以病聋见遗于野，是戢劲翮于^之退、藏逸迹于骏之伏者也。其求余言，与夫衣绣驱良、饰缪陋以缴美谭者异，故予乐畀之以言。至正庚寅春王三月有二日拜手书。
◇《无声诗意》序
云间陶叔彬氏有画帙题曰《无声诗意》，皆录代之名画也，请予文序其端。东坡以诗为有声画，画为无声诗，盖诗者心声、画者心画，二者同体也。纳山川草木之秀，描写于有声者，非画乎？览山川草木之秀，叙述于无声者，非诗乎？故能诗者必知画，而能画者多知诗，由其道无二致也。叔彬名画以诗意，不惟知画，其知诗矣！
诗之弊至宋末而极，我朝诗人往往造盛唐之选，不极乎晋魏汉楚不止也，画亦然。吁！此岂人性之有异哉？世运否泰之异耳！弟未知叔彬所蓄之画，繇宋而唐者几何？繇唐而晋魏者又几何？
求之勤而藏之伙，他日使余见之，其画顾长康、陆探微、张僧繇也，尚有以卜余论之不诬人哉。是为序。
◇《图绘宝鉴》序
云间义门夏氏孙名文彦、字士良，集历代《图绘宝鉴》凡若干卷，由史皇封膜而下讫于有元凡若干人。其详博补郭若虚之所遗，其用亦勤持矣。其子大有持其编，谓予草玄阁曰：“邓椿有言，其为人也多文，虽有不晓画者寡矣；其为人也无文，虽有晓画者寡矣。先生海内智文人，与欧阳文忠、东坡、山谷、后山、宛丘、淮海、月岩、漫仕、龙z诸公等声价，敢乞一言标其端。”
予曰：“书盛于晋，画盛于唐宋。书与画一耳，士大夫工画者必工书，其画法即书法所在。然则，画岂可以妄庸人得之乎？宣和中建五岳观，大集天下画史，如进士科下题抡选，应诏者至如百人，然多不称上旨。则知画之积习虽有谱格，而神妙之品出于天质者，殆不可以谱格而得也。故画品优劣关于人品之高下，无论侯王贵戚、轩冕才贤、山林道释、世胄女妇，苟有天质超凡入圣，即可冠当代而名后世矣。其不然者，或事模拟，虽入谱格，而自家所得于心传神领者则蔑矣。故论画之高下者，有传形，有传神。传神者，气韵生动是也。如画猫者，张壁而绝鼠。大士者，渡海而灭风。翊圣真武者，叩之而响应。写人真者，即能夺其精神。若此者，岂非气韵生动、机夺造化者乎？吾顾未知《宝鉴》中，事模拟而得名者，士良亦能辨之否乎？”
虽然梁武作《历代书评》，米元章作《续平》，非神识高者不能。吾欲作历代画评，以继萧、米，士良父子，当有以赞予之品藻也。而吾所属大有图画纪咏，则当亟成，以继《宝鉴》云。是为序。
◇送写神叶清友序
古今称传神者，晋之顾长康氏。长康写照，非徒得人之形似，而并以其情性精爽者得之，此古今之称妙也。其写裴叔，则颊上益以三毛，而裴之神明见。写谢幼舆，置之岩石之里，而谢之情性知。传神而不得其精爽情性，徒求规规之形似，其去土木之偶奚远哉！天台叶清友昏，其父可观觐京师，尝写天颜，被命为提举梵像监。清友绍其家传，尝为予写鹿冠吹笛之象于五湖之间，谈者谓非徒得予形骨，而又得予神明，不在长康氏之下也。予尝论传神如长康氏，可谓绝古今之妙矣。抑律之在古殷之画工，则长康氏又有所不能也。高宗梦贤于野，俾画工于象求之，得诸傅说惟肖，说以梦交于画工也。吾不知画工何以而得肖于君之象也。画工之神，盖有阴夺造化之妙者矣。圣天子方寤寐求贤，版筑之下亦有其人或俾图像乎？试以画工之神于商者神于今也，长康氏之称妙者，又何足为清友道哉！
◇送周仙客谈禄命序
予尝于谈禄命者为之言曰：“德胜命者昌，命胜德者亡。推禄以命，孰愈推禄以德？”因举古德二事：
五代王延政守建，遣一部将报事军前，后期当斩，归语其妻连氏。连氏急遣逃之，且资之金，部将潜投江南李主，隶查文徽麾下。徽攻延政，部将领师，城业陷，下令曰：“有能全连氏一门者赏。”连氏急告曰：“将军不活建民，妾请先死，誓不独生。”部将为之戢兵，全城不杀。至今连氏为建大族，世食禄位，官至卿相。
宋王方贽，上遣均两浙田税。钱氏时毒敛亩至三斗，贽陡减二斗。使还，上责陡减田额，贽对曰：“亩赋一斗，此天下之通法，两浙既为王民，岂宜复循伪国弊政。”上喜，可其奏。至今浙田著为令，贽之遗泽也。官骤升右司谏、至京东转运盐使，生五丈夫子皋、准、覃、巩、罕。准子圭，官至宰相。
夫以一将妇、一税使存心仁厚，其福身福家、以覃其子孙之庆者如此。今食禄贵人任人家国事，不肯出一言、立一政以利天下，惟务全身保妻子，以为福身能事；而身或有不全，妻子或中走其门者无虚日。仙客谈禄，必先警其凶吝，更宜推古德事以启之，如连王氏之福身福家、以覃其庆于子孙者，仙客之术将有古君子之教也，故疏以告之。
◇送杨懋昭占数序
自星命之学代神蓍，而《易》之数荒矣。天地之大，不逃乎数，而况于万物乎。天地有定数则寒暑，乘除有定算，《书》曰先其算命（逸书）。今之数家有算术，而可以推步人之吉凶悔吝，亦神蓍之馀灵已乎。
西蜀杨懋昭算数以决人事，人推为神算，非其算过于蓍蔡者乎？吾观世之术数亦众矣，必据人之生年月日时否，必传声、传字画，而后数可依也。懋昭不然，占人意于冥交默接之中，而数生焉；数生而卦象出焉，卦象出而《易》之繇灼见于休咎之应。吁，亦神矣！故曰算过于蓍蔡，而知《大易》前民之用者，未忘也。虽然卦爻数也，有理焉，理制于数。而理之顺，亦足以役数。严遵以《易》占人，而必依数言理，与人子言依于孝，与人臣言依于忠，盖约数以理也。邴吉以阴德延龄，贡禹以守节愈疾，非理之顺者足以役数乎？懋昭言人以数，盍亦参之以理，庶先天后天之道备，而《易》之教行矣。
懋昭韪余言，书其说以去。
◇送何心传序
世之非相地者曰：“古之葬者，授地于百司，无相地之术也。昔之圣人仰观俯察，求利于吾人，至于农猎之贱，无不推其利害，以诏于人。使相地之术果信，其何教不在农猎后也？”余尝辩之曰：“卜其兆成，以为藏者安，不可无也。卜其脉络形胜，以为生者贫贱富贵寿夭贤昏之辨，则未必有也。《诗》云‘既景乃冈，相其阴阳’，则冈之阴阳，亦有系于相宇之便不便者。诗云‘卜涧水东水西，惟`食则之东西’，亦系于迁邑之利不利也已。然择丈尺之窆，以觊福于百年之腐骨。使人之愚子孙藏其祖考十年五年不即土者，则狐首指蒙之书之过也。”
天台何心传，宋大学博士瓜隐先生之孙也。家有六宜楼，以延海内之名师傅，讲习之馀，有传其师玉平山人相地之术。将挟是以游京师，求余一言以自儆。
余谓京师有公刘之相宇、姬旦之迁邑，子之术亦有应于《诗》《书》者不乎？不然，以狐首指蒙之书占一g之土，以虚喝祸利，以售其术于人之愚子孙，吾固未之予也。玉平之师之曰悟流峙之法，以闯《河》《洛》之秘藏，探动静之机，以识乾坤之妙用，此阴阳者流之上术也。心传有传于此，则吾之所未予者，其知免矣夫。至正八年九月十日序。
◇赠相士孙德昭序
战国以来，圣人之道不行，士之急功利者变而为游说、为滑稽、为刑名。然以三寸舌簧鼓天下之向背者，则异甚于从衡捭阖之术也。汉有天下，风俗稍一，被从衡捭阖者知其伎之穷，则又转时为谈天相人之术，败君误世者往往有焉，而明昭往史亦不少也。唐以后，习相人术者益纷纷焉。挟是以为食，则其售于人者急，而罔于人者宜无所不至，揣摩臆度，言与其术自兵而有弗计也。嘻！以相求相者，将有利于己之富贵庆祥。以相相人，尤将有利于人之富贵庆祥耳。故相人者言庆言祥，则求相者喜；言妖言祸，则求相者怒。相人者将以为利也，又安得言妖言祸，以犯人之怒，而绝己之利哉？毋怪其揣摩臆度之说，与其术自兵而有所弗计也。
云间孙德昭氏，于金陵山中得异人相术，其授受不苟。其谈相于人也，善则云善，恶则云恶。善不善也由乎人，利不利也由乎天。而吾所首之术，不明由人由天者有所改也，所谓士之仰不愧、俯不怍者欤！
相术而有人若是，盖亦近乎道，以君子之论，有所不惜也。因其乞言，遂书以为序。至正九年夏五月十四日。
◇送陈生彦高序
艺必贵乎积，积而后化，化而后神。师旷氏之鼓琴也，奏清征而玄鸟集，奏清角而风云猝变者，非其精而化、化而神之效若是欤？君子论古乐之人而动物者，必曰琴，而筝笆篌有所不预焉，於乎大雅之音无闻也。则知今之乐有精而化、化而神如师旷氏之琴也，独不动物乎？
松陵陈生彦高，博学多才艺，尤邃于音律。余尝于三泖水云之区，听其鼓十三弦之掭作商声调，林濑激发，转征音而鱼龙悲啸。缘情而鼓，欲乐则乐，欲悲则悲，故喜者或堕泪，戚者或起舞，所谓艺之动物者非欤？余闻晋谢仁祖喜筝，歌《秋风》一词，而受遇于桓温，亟引归府。生尝东游瓯越，达官贵人有以温之引仁祖者引生矣。今且给事漕府，将有禄位于民上矣。吁！非其艺之动物而遇于人者，至是乎？吁！一艺之精尚耳，而况艺之尚于生者乎。因其请言，故为艺说。以其生之遇，而叹儒人遇有不如生者，非艺之罪也，艺之精而至于神者未至于生也。至正庚寅三月十五日序。
◇朱明优戏序
百戏有鱼龙角抵、高凤皇、都卢寻潼、戏车走丸、吞刀吐火、扛鼎象人、怪兽舍利、泼寒苏木等伎，而皆不如俳优侏儒之戏或有关于讽谏，而非徒为一时耳目之玩也。窟家起于偃师献穆王之伎，汉户牖侯祖之以解平城之围，运机关舞埤间，阏支以为生人。后翻为伶者戏具，其引歌舞亦不过借吻角襁笊，未有引以人音，至于嬉笑怒骂备五方之音，演为谐诨咽咂而成剧者也。
玉峰朱明氏世习窟家，其大父应俳首驾前。明手益机警，而辨舌歌喉又悉与手应，一谈一笑真若出于偶人肝肺间，观者惊之若神。松帅韩侯宴余偃武堂，明供群木偶，为尉迟平寇、子卿还朝，于降臣民辟之际，不无讽谏所系，而诚非苟为一时耳目玩者也。韩侯既赉以金，诸客各赠之诗。而侯又为之乞吾言，以重厥伎，于是乎书以遗之，时至正二十六年三月二十有三日。
◇《优戏录》序
侏儒奇伟之戏，出于古忘国之君。春秋之世，陵轹大诸侯，后代离析文义，至侮圣人之言为大剧，盖在诛绝之法。而太史公为滑稽者作传，取其谈言微中，则感世道者深矣。
钱唐王晔集历代之优辞，有关于世道者，自楚国优孟而下至金人玳瑁头，凡若干条。太史公之旨，其有概于中者乎！予闻仲尼论谏之义有五，始曰谲谏，终曰讽谏，且曰吾从者讽乎。盖一讽之效，从容一言之中，而龙逢、比干不获称良臣者之所不及也。观优之寓于讽者，如漆城、瓦衣、两税之类，皆一言之微有回天倒日之力，而勿烦乎牵裾伏蒲之勃也。则优戏之伎虽在诛绝，而优谏之功岂可少乎？他如安金藏之刳肠、申渐高之饮鸩、敬新磨之勉戮疲。今杨花之飞易乱主于治，君子之论且有谓台官不如伶官。至其锡教及于弥侯解愁具死也，足以愧北面二君者，则忧世君子不能不三于此矣。故吾于晔之编，为叙之如此，使览者不徒为轩渠一噱之助，则知晔之感太史氏之感也欤！至正六年秋七月序。

[book_title]卷十二
◇记
◇新建都水庸田使司记
天地位，而水为之脉络运，而天地之功成。古者水病民，神禹氏治之，功与天地等。代之职水者，虽小大不侔，其得一日废耶？此周之匠人稻人、汉之水衡水司空之官所由著，而今之都水使者之司所由立也。大德初，司置平江，曰行都水监。泰定年，改庸田，迁松江。以置不常，人视为疣，舍故栋其署，寄署于它所。至正元年，重置司平江，秩隆三品，辖江东、浙东西道，官与风纪重臣交调御，兼行工部事，掾属亦皆视司臬吏遴选，郡县守今咸受节制，司之权崇势重视昔有加。
八年，都水使者左答纳失里公来，谓今圣天子切切焉以东南租税之出重在三吴，而三吴水国也，故署都水司平江。而官吏寄署他所，事体弗称。先是请于朝，得给官钱四万缗，仍得拨地郡治西财赋府故基若干亩，于是鸠工庀材。经始于是年十月八日，不三月告完。中堂弘敞，掖室静密，幕司曹舍鳞次翼张；旁为缭垣，前为崇闳，气势突兀，规模备具。吴父老咸扶黎仰瞻，啧啧称赞，以为不自意垂白复见是司之新也。既而郡工竣事，长贰率僚属位正新守，相与举酒落成。幕元僚沙君来请于维桢，愿有以记。
维桢考中吴水患，自宋季兵部韩、殿省郏父子经营，规画亦详矣。其溧阳五堰，江阴十四渎，宜具大吴等渎。松江曰塘曰浦者，凡一百三十有二，志籍尚可稽也。然未若我朝，知力足以兴除其利害，而德足以消其震荡漂忽之变也。大德间，三江堙塞，平章彻里氏浚治功成，民到于今称之。迩者洪河暴决，折而西北流，天子一念动坤载，遣使沉璧，而河复故道。吁！官都水者，上以圣天子之心为心，下以彻里氏之功为功，三吴之民尚有昏垫而无诉者乎？抑相水之职，本诸顺天之理，世未有顺于理而利不兴，亦未逆诸理而害能除者。《孟子》曰：“禹之行水也，行其所无事也。”行其所无事者，顺理也。鲧之反是，则以方命，命者何，即理也。以水为职者，职与理应，虽汤汤可V，不则天下之治水者皆鲧也，可不慎哉？
左公字廷宪，居宪府，使云南，岩岩有风采，奋髯之顷，奸胆尽落，到官视民饥溺犹己，是年十二月除浙东阃帅。大使尚公有用、字继贤，是年九月九日卒于官。副使散竹，字质卿。康公若泰、字鲁瞻，是年五月除国子监司业。佥事官音奴公、字国宾，是年十二月除福建宪。佥事王公仲温，字辅卿。照磨李嘏，字公锡。分事董者，掾史钱肃，奏差蔡琳、李报也。系之辞曰：
邈哉法象，泮玄与黄。坎德流长，雷雨在上。江河在下，吐纳阴阳。维坎之德，惠迪惟吉。从逆惟殃，帝悯下土。具区芒芒，忽焉震荡。周官稻人，汉司水衡。利修于农，爰设司存。保彼东方，臬臣之良。为天子使，材贞且干。不吴不扬，相彼天时。以顺地理，恩肥海邦。水居其壑，土反其宅。昆虫蛰藏，耕食凿饮。男乐其作，女修其红，年谷屡登，顺成八方。其蜡悉通，职臣报功。曰我水庸，长发农祥。
◇常湖等处茶园都提举司记
《禹贡》九州方物，而茶不在列，盖古之茶在药品，而未为食品也。至唐，茶饮始盛，不惟华人嗜之，回鹘氏亦驱马相市。言利者不得不与盐策同科，故始税于赵赞，增于王播，榷于王涯，茶遂为财赋之原，而后之为国者不能去矣。宋置榷务，立交引法、贴射法，又或弛禁，以均赋茶户。然有法无人，则官与民反病矣。我朝立转运司于江西，而江浙置提举司三官，与民无交病之弊，则司以法存，法以人举耳。常湖之司并平江而为一，盖又御膳之所在，体隆事大，与他日异，故号都司，用四品印章，增设监长一员，幕司升提控按牍。曩昔时，署所痹陋，至正七年，副提举嘉禾张公霆发来，始拓其地，增创厅事、后楼若干楹。都提举东平赵公深又买民地，开门道，建仪门二。至正九年，达鲁花赤普理翰笏礼公又重修东楼，即宋清风楼也，楼乃其额之旧，栋宇飞，瞻仰改观，司之署始雄而丽。与事达鲁花赤体称三大役之赞成者，提控按牍吕君天v也。普公尝宴予清风楼上，遂以记始末请。
夫奉辟王食，臣子事上之敬。推恩施食，臣子及下之仁。事上敢不慎厥职？及下必承流于上。方今圣天子视民如伤神穷煦，君未尝忘于一饮一食之顷，其肯厉民以自养乎？居是职者，有一豪之厉于下，则略大德于上，其得为奉法良吏乎？予闻良长贰之为政，察于下蒙，协于僚议，得肃于胥徒之役。凡属之吏效职，而复期江之山之丁，皆愿出涂而服勤于其土。宿垢i刮，大课流通，盖事上之敬尽，而及下之仁亦至矣，宜并书为来劝。
普公字景渊，那海宪监之嗣也。赵公字伯渊，屡历台宪。张公字彦荣，亦由宣徽推择而至云。
◇杭州路重建北门迎恩馆记
杭为宋行在所，宋既内附，以其地置行中书省、行宣政院、财赋都府、肃政府，转运、儒学、军医、金帛、杂造诸司鳞比棋布，岁时朝廷遣使者颁诏旨、宣锡命金币斧钺裘貂土尊、与夫名山大川古宫刹祠庙御香宝器，不绝于道。使至之日，省宪而下百司庶府之官，无不奔走戒金革，仪仗声妓部曲导前拥后，以为郊迎之礼。益逼以迎官寺，则失诸慢旷；以迎一舍一驿之外，则过于劳。故酌其地于郊关之外，以为迎送之次，此北门之馆所由立也。
馆创于至元元年，“承恩”之额书于右丞图鲁公。至正十二年秋七月，红巾寇杭毁馆。寇退越三月，而监郡观闾氏倡捐己俸，命仁和县属吏首起其废，为屋凡若干楹。堂室厅轩洎垣墉门宇、更衣之亭、治饪之厨，凡坐卧饮器用之什，无不完整，且更书其颜为“迎恩”，尊皇华之出也。兴工于是年十一月。某日告成，公遣仁和丞某来请记。
余谓《周官》之法凶礼无力政（力政，土功也）。杭城不幸罹朱鬓氏兵燹之馀，而力政是举，非所谓时屈而举嬴者乎？抑论之力政有缓急，缓不得举，急不得废。迎恩之馆，为皇华使者之宾送。奉王制而尊天使，臣子之敬也。朝觐贡赋、送往而迎来，又臣子之忠也。执忠与敬，臣道在兹，而可以一日废乎？宜不得与时屈举嬴者律之也。其费缗钱若干。不书其废兴始末以为记。然公之为政，知所先后，其兴弊于城郭残破之馀者，盖不止是。出风教者先圣大成之宫，砥砺死节者忠臣血食之庙，及仓库关梁之要害，固已陆续而举，予又当附《春秋》义笔削，焉以为民力重云？至正十三年正月日记。
◇浙西宪府经历司题名记
浙西肃政司经历也怜帖木公语予于帅正堂曰：“凡官寺署所必有显名，非徒志岁月、著爵里，编其名位于此，将有辨名实于彼者，可不畏哉？吾幕府，旧有石登载，殆已遍。今石承其后，请予记以文。”予读柳子《中丞壁记》曰“由号观实，使后之居于斯者有以敬于事”。公之言，盖知所敬者已。
予尝论朝廷选官，莫难于法则之司，而尤莫难于宾佐之寮也。宾佐者得人，其时义也大、立节也贞、执法也确、议事也详。允一司之法则，其有以私而挠者乎？故宪幕府得一良经历，一道之政无不理，三尺之法无不信。职于兹者，可不敬哉？然则题名之误也，岂为金石美观而已哉！后之览者，当有知公之敬者，敬其事如柳子之所言者也。
公字文卿，河西人，起身台译史，性忠朗峻直，有文武才略，以从大夫某公平寇有功，升是选云。至正癸巳九月丙寅记。
◇海漕府经历司记
至正八年十二月甲子，重建海漕府成。初，府理所就吴人漕万户朱张氏之故居也，历六十馀年，弊不可支矣。今始撤而新焉，且拓其北而大之。经历司署所在拓内，而常熟江阴千户所前三年而创者在府东偏，遂转为经历司，仍治署所于城之东北隅。常熟、江阴土木功竞，府长贰将其幕宾寮，各正位卜序，相与举酒落其成。而经历孙公来谒予曰：“始忧府署役大弗即成，今幸官不知损、民不知劳，讫有成功，以及于幕署也。中偏表里，同一华焕。愿子有以记之。”
予谓：“《春秋》一门一阙之作，必书谨王制、重民力也。今海漕之署制得为，民力有遗焉；幕署之痹陋，并得转其便而为之，可不书乎？议者有疑漕幕署无风纪所关、刑名所寄，军旅、赋徭、缮修之属金出纳者，一岁两漕耳；簿书期会，一利刀笔掌之有馀也，何足稽清选之才、六品之秩哉？曰非也。鱼龙之国去天千里远，武夫帆樯，与文肌被发之族邻，险易之相伏也，利害之相乘也，一几弗察，一微弗防，漕政之成败、国家之治忽系焉。句稽情伪之辨不辨、期会征役之当不当，未论也。居幕司而赞画诺者，其可无其人乎？此吏部选其幕宾僚，不减选于其府长贰也。幕之长于经历，次曰知事、照磨，又夹辅幕元寮者也。三人者，各职其所当为，以相其府长贰之所不逮。其得以一日自是优闲之署，而不知有大累贤劳者乎？且异时公卿、牧守之选，由兹而起。则知居是司者，其人皆沛然有以周天下之用也尚矣！并书为记，使继孙公而来者，不徒思其署舍之劳而已也。
孙公名震、字仲远，金陵人，起青台书史，历宪延师阃，至行垣属掾，多献可替否。今辅漕政，廉缜勤敏，府署之成、赞谋之力尤多。知事邓绘、字元素，金台人；照磨卫权、字衡甫，洛阳人，同寅叶恭，并有雅誉云。
◇海盐州重修学宫记
至正六年夏六月，松阳叶侯繇守令重选为海盐州。下车之三日，率僚吏及校官弟子员，诣学行释奠礼，顾瞻学宫，循就圮坏，戚焉曰：“司千里之政化者，长吏也。为政化之所出者，学校也，今圯坏乃尔，何以长吏政本哉！”于是与校官吏议其所当葺理者，捐俸金为之，先发学廪见储，复征其宿逋，计得中统钞若干缗，遂鸠工庀材，计日竣事。侯躬冒袢暑，视其役不少惮。大成殿素浅逼，一遇祭奠，则乐无所署，更创乐轩。燕居阁，肖圣象，其上势压且不支。故役最艰、费最大，名修而实则作也。东西庑为从祀先贤之舍，象设采色剥蚀者，复章。四斋室宿弟子员，凉燠失宜者，今且明敞深洁。以至庖库庾井]，无不完饬。经始于是年之七月，四阅月而讫工。明年春，州之士李桂、朱克刚等，以其事来请于维桢，愿有以述岁月、并著侯绩。
余闻海斥卤之邦牢盆民，去文肌卉服之夷不远，不易以礼义化也久矣。侯不鄙薄其民，不律以柱后惠文，而以礼义之，其用心仁矣。皇元之兴将百年，子孙长治、外夷向化者，大抵学校维持之力耳。予悼近之长民者，方以操切为术、急功赴利为能，视学官为儒者迂务，正化之所自出茫乎弗讲。故尝论守令不识政体，壹以操切为术、功利为能者，虽立学官，与秦史燔书籍、灭学校者同科耳。呜呼！若而人者，不负学校。明制，守令重选哉。侯不鄙海邦，首务立纲陈纪，为治法而不敢一日废庠序之教，可谓识治道循吏，可以副学校。明制守令重选，岂非海邦之民之大幸哉！抑侯之为政，以崇学为先，而承上以直、临下以简，化通民和，而争讼日息，刑罚日省。传曰教者民之寒暑也，不可不时；事者民之风雨也，不可不节。若侯之政，又可谓节事而时其教者也，是宜书。
侯名彦中、字大中，尝以才敏有风操，为江南行御史台架阁管勾，所至皆有休绩可纪。助成者，同僚达鲁花赤也先不花，同知刘塔失、徐晟，判官牛世安、栗兴祖，教授黄栋也。程工洽使者，州吏沈嗣昌、徐士毅，学吏徐志仁，学直郭子杰也。
◇长兴州重修学宫记
余客游吴兴，涉长城界，见新田辟、弦诵声相闻。入其境，夜渔不取篁，苇间无啸聚。入郭，挈壶氏之职谨，孔圣之庙斥而新焉。问为政，则州长鲁忽远侯之化阅六年而成矣。
未几，州庶老介吾学徒刘巽，来谒《学记》曰：“长兴吴夫概王之城池也，昔为县，今升州。学，本邑人宋少傅刘公涉所建，金虏燹馀，自县东徙今太平桥东。县令赵汝\建戟门、杏坛、q桂堂，张公明增建藏书阁，而学之规始具。我朝至治间，州长微都鲁丁重修礼殿，而堂阁门宇废而不立者有矣。至正五年，州长鲁忽达侯至，朔望必视学，宣布教条。凡系风纪者，与淳师老德讲行之。州之士以文学备采择，场屋者往往兴焉。然学之营缮事，重民力未果。十年夏六月，侯始劝诸好义，捐俸金为之倡，知州韩公惟德因而和之。董役者州吏俞文渊，儒之趋事者刘坦、吴鼎、赵良圭也。殿增两隆，析庑□翼屋，二中堂从庑及两厦四斋、棂星大成之门、庖庾库等焕然一新。堂阴复创亭曰光霁，阅三月告成。废兴始末当有纪，未得名能文者，而幸遇吾子焉，愿有以书之。”
余叹三代之衰，庠序之教皆苟道也久矣。汉为近古，其教无闻。蜀得文翁立学，始变邹鲁之俗。东都兴北州之学者，仅称常山宓恭耳，况其下乎。乌乎！三代而下，学校之兴废固基乎循吏之得失也。我朝州县所在有学，虽尸教有官，作教之效则守令。令非人，而欲学校之教行，亡矣。学校之教亡，而望风俗之变，难矣。朝廷以教化责守令，今侯以教为治，宽假岁年，其效始著。乌乎！吾是以知循吏之效之急于得人也。吾于庠序之化，又必久于其道而后成也。文宓而下，不又有继乎？朝家设学之意，不为勿负乎？民之望于大夫士者，不在是乎？是可书已。
侯字得之，世家北庭，平章保保公之适子也。尝游成均，两膺乡荐，所至风采、政事，皆有可称道者云。
◇长洲县重修学宫记
有元一天下，自京师达郡县，咸建学宫急教，以为王化基也。今天子文致太平，尤以教养人材为大务，往往以行艺兴，而学官益重。以长洲由吴县析也，始以驿舍为孔子庙。大德六年，县从移驿材构治所，而学始废矣。至元再元之三年，县长元童以礼劝郡人陆得原新之。阅未二十年，而殿堂斋庑仅支风雨，藩庸破荡，往来成蹊。而况殿墀未墁，泮池未凿，从祀未有像龛，校官未有次舍，讲室未有丈席，弟子员未有几凭，师生交病，非所以严学校之规也。
至正八年某月某日，教谕王季伦始至，顾瞻叹曰：“此非创始之罪，校官因陋之罪也。”且廉其岁租，皆干没于奸宄之徒，非一日积矣，乃白于监县奄都剌，使力陈于郡守萧公，黜其奸之尤者，而租入稍还其旧。由是制其出入取廪，稍之嬴，起废补缺，而长洲之学始于他邑校同称完美。而克以财力相其成者，则陆氏婿徐君某为首，而郡人黄公某次之。至正九年某月日起作，明年四月某日告成。而季伦年劳亦书满矣，扁舟道淞上，寻余三泖泽中，请书其事。
予闻孟子论教，必先于足食，食不足、教无所于施。长洲地下而水悍，岁赋五十万，硕民避其役不啻如猛虎，而暇治礼义哉？司教于其县者恝乎其难矣，而况学之人又从而盗焉，学政不举固也。予曩在姑胥，熟知季伦氏有文有学，又有治事才，天不废斯文于长洲，而季伦氏以史馆修写劳来为其县师。予亲见其施设，有方田之据于浮屠者，复之；欺于佃者，履其亩而政之。然后汰其不学无行滥于藉者三十馀人，而礼其知名之士以率上下焉。宜其养裕，而教有成功也。奄剌侯崇师重道，盖不下元童氏，而萧公于士实有择敬，而季伦获其敬且信为独至，一时臣家豪右又乐劝相之，于是亦可以知季伦氏之为师儒者矣。邑之士来游来歌者，尚率圣人之教，以副师儒之望，并无忽其前功，又将葺于后者无穷也。季伦字季伦，番阳人，故宋职方郎仁允之子孙云。至正十年五月十六日记。
◇绍兴新城记
至正十二年秋九月，越人筑新城，明年春三月告成，郡高年余文昌等谒余钱唐次舍，以记请，且道其事始末曰：“城本宋南渡蕲王韩世忠之所筑，辟而广之，周垣凡四十五里，入我朝七八十年，驯至圮废。淮夷梗化，椿鲇诖蠼之南，狼籍州郡，如无人之境，守封疆者始思城郭之所恃。而我绍兴距筑唐仅百里近。钱唐既陷，越人皇皇焉挈幼扶老，走山浮海以遁，不知长林大薮贼之乌合乌钞者尤甚，则又奔播来归，户以数计者万又五千，时则浙东肃政府分镇于越，而佥事@满隳鹿劳徕吾民者，实有以为之倚也。既而集父老喻之曰：“城池大役也，岂易劳吾民。然劳于始，而利厥终。钱唐大方面，贼直抵行垣者，以城池之废也。始苏界常湖贼越门而去者，以城池之新固也，汝民所自闻。幸相与惩苟且，思经久之图。”民始难之，公又为条告其赀力，先辍俸金，率郡县吏及郡之民饶于财者；不足则以田为之赋，粮二十石上，出若干缗钱，筑若干丈尺，四十石上数倍之，三石、五石助赀办各有差。无田者，佣工而就食。民乃悦来，如子听父事，量功命日，不期月落其成。
城为趾厚凡四寻，为身尽寻有四尺，面凡七尺，外铜键石，而又垒辟四尺为埤印Ｊ有木谯，卫有校联，蔺石渠之具无不整备。城为趾门凡五、水门者六，四门又各为瓮城，唯趾焉重门以代瓮城。门皆梁石为洞，上各置望楼，又倚北之蕺山为伐虎之亭。城既新，门亦稍更旧名。东五瑞，水曰朝京，东南稽山、今曰会稽，水曰东门；西常喜、今曰常禧，水曰澄清，西北西郭、今曰承恩，水曰拱辰；北曰昌安，今曰泰安，水曰永定；南水曰植利、今曰兴利。
役大事重，非名文家，无以书。吾子郡人也，幸有以属比其事于石，不唯识废兴岁月，且俾越之人万子孙知有金汤不拔之固，与民杜相永永也。
余惟《春秋》城内与外者凡二十有九，圣人一一书之。谨王制重力也，而城虎牢之，《书》责郑有而不守，覆弃为寇资，则知城筑兴于要害者，固亦《春秋》之所许也。而况于越，襟大海、肘长江、申禹氏之巡丘、句践氏之伯基，有国者之雄藩也，视其得与荒城野郭夷而视之乎？吁！一方之役小，四海之系大；一时之劳暂，万世之利永也。虽然，城之掌固者不易，城之守固者尤不易；守非直三巡三之戒也，忠义为之维，道德为之维，道德为之基，众心为之凭，守固之工也。职于是者，尚思有以励己德结人心。摅卧薪之忠愤，以无忘昔人执仇之义，以雪吾大国之耻，其可也。不然，守政不修舟，人皆敌国也，虽有金汤，吾为此惧。是为记。
公系出国族，通文史；尝为南台监察，折狱辨讼，扶树名理，严严有丰采云。
◇重修西湖书院记
厉人臣之风化者，曰忠、曰清。其推风化于纲常之地者，又实系乎《六经》之道，圣贤以之而立教，时王以之而致治。嘻！斯亦尚矣。
杭之西湖书院，故宋鄂王之第也，宋季更国子监。入我朝，建书院，祠三贤。三贤者，处士林公逋，郡守白公居易、苏公轼也。岳以精忠死国，其大节无异议者。处士以洁身独善，合乎道之清。苏、白皆志忠鲠，有遗爱，实裨于风化，而无忝于《六经》之道，以祠之不可废者。
至正十有六年春，浙省丞相金紫达公、浙西监宪丑公，各捐俸金新之。比明年大阅，募兵益众，聚庐益隘，军栖于寺观，演于庠序，院之新者随毁。平章、光禄张公谂其故，长院者白之。明日令下，驱部伍徙营翼。院之缺者补之，弊者易之，弱不支者壮之。三贤诸像彰施粉绘，《六经》版籍重加修补，白垩黑黝焕焉晔焉，视旧观为有加。於乎！庠序风化之所出，况是院也孤臣之精忠、三贤之清节，关于风化者不细，故光禄公惕焉神会，而于戎马之隙，振斯文于既往，起清风于后来，使岳、林、苏、白四君子之泽与《六经》之道同于不朽，其功于名教，岂曰浅哉？
功既毕，山长应子尚承公命，征余文于云淞之上。勒石以纪岁月，且使后之人知光禄公之休武而修文者类此，故予不辞，为之书。至正二十年四月八日记。
◇华亭胥浦义冢记
葬不得埋曰弃，不得其尸曰捐。衣以周身，棺以周衣，椁以周棺，土以周椁，礼也。自夷鬼陀林之教行，始有畔中国之礼、而忍弃其亲者，人心之陷溺也久矣。吁，可悯哉！淞之民，类不以礼葬其亲者，人谓无丘陵之地，则有付之水火，亦势使之然也。仲尼观延陵季子葬其子，其坎深不至于泉。淞之葬也，独无坯土可U乎？此华亭夏君尚忠义冢之所以作也。得不食之地于胥泾之东，周垣一里所，为之封域名义冢，使藏无地者归焉什伍曹，其子孙氏各树识表，而有异日展享之托。又规地一隅为精舍，俾浮屠者主之，以掌其籍焉。其有贫不克葬者，又出资力以助之。於乎，君之用心亦仁矣！
文王更葬朽骨，而天下恩之。宋世良、贺兰祥辈收瘗暴骸，而境旱得雨。夏君之仁，其不有感于天人乎？吾闻君之先人清润处士，尝悯人积丧不入土者，捐金粟至千斛缗弗计。义冢之举，其又不为善继先志者乎？余固乐书其事，而况君重有请也，于是乎书。
君，郡之义门敦武公孙，字士文，承直郎、镇江路府判官，弃而归隐，益读书习礼文事。又创立夏黄书院，以y享其外祖橘隐公，其好古崇礼类此。
◇睦州李侯祠堂记
侯讳士龙，字士龙，姓李氏，世客汴之亳州。祖某繇世将转郡守。侯生而有膂力，身不满七尺，精厉紧悍，其膊腕强破硬上，可用甲指掐行虱。自幼角抵戏，长投石拔距绝等伦，后诵孙武子书，志万人敌。浙帅某闻其人，聘致帐前，试其弧矢伎，走马远垛二百步，马上反臂连五发连五中，众大b，以为特奇。试犀剑，光指牛领限尺寸位数，一击领断，不差分厘。又工老君拐法，双股连环，百斤巨刀上下舞如木爿，锋气簿人，毛发竖立。歙寇金铃氏恃骁武无敌，侯禽之复纵，以利械又禽之。以功自千夫长升徽州判官、同知睦州兼民兵总制。在职抚农阅兵，民仰之如父、倚之如坚城。时浙帅升枢阃，于睦养士至数十万，枭将凡十有八部，独称侯为巨擘。曲兵过城，枢命侯出关迎送，西兵毫革无动。金仓氏入寇桐埠，枢集诸将议，侯建上中下策，枢不用上，用其下，众溃将皆拥主遁。侯独乘奔雷马，挟步卒数十人，乘丙夜突战，敌不备、被伤甚众。又乘锐，取其敌将首县马项底出万人中，万人皆辟易莫与抗。渴奔锦沙泉，取所佩药，视从者云“吾报主尽矣，勿令敌斫吾颅”，遂饮药倚马而逝，时至正丁酉十月四日也，年二十有五。阅若干日，示梦睦老人曰：“吾死已作神矣，尚能捍恶，以利吾睦人。”明年春，睦人为立祠锦沙，墓所请余文为志。
昔鲁御县贲先死职，鲁君诔而表之。侯死职，其职烈未上闻司文事者，盍有志，故吾为志诸祠，且系之诔曰：
於！李侯生，力士兮。於！李侯死，厉鬼兮。辟吾恶兮，离吾祉兮。诔吾以文，立忠轨兮。
◇二陆祠堂记
唐人诗称陆敬舆为华亭人。君子论三代以下王佐人物，仲舒、孔明后即及敬舆，是敬舆足以重地灵于是邑矣。兵未之建白。
余谒淞学，合释奠礼，以祀者乃有二隽焉，问之庶老，则曰：“陆士衡、士龙也。二陆自昭侯逊来，世为华亭人，今县西二十五里有华亭谷，谷之傍有山曰昆，陆氏之先葬焉。机、云之生，时人以玉出昆冈比之，因名山。山之北又有机、云两山，亦以兄弟得名。邑士曹君继善于山之阴，创屋若干楹，祠二陆像其中，名二陆祠堂。”且曰：“昆之阴，其故宅。其怀乡诗有婉娈昆山阴。声如钟，少有异才，文章冠世。云六岁能属文，与机齐名，中州之人号曰二隽。末节仕成都王，皆遇害。”
呜呼！文章至东京之秀敝矣，建安诸子杰然角立，而士衡兄弟乃得以名文盖世，中州之人见之如景星庆云，诚可谓一时之隽矣。独惜其急于功名，至末途猖蹶。岂非文章擅名者得夫闲气之所钟，而去就弗是者，皆未知圣贤之学欤。至今，士之入吴者，咸仰二高之遗风，而未尝不悼华亭夜梗不胜清唳之悲也。堂以祠之，盖邑人不忘其乡，故而祭之以社之义，以为人物之准，君子之论缺如也。然昆秀杰之气，代未尝绝；华亭秀杰之士，亦代未尝无。即余之论，以其未得夫闲气之钟者益自勉，以其未得夫圣贤之学者益自儆，岂非曹氏建堂之意乎？名世者作，果符吾言，吾于士人失敬舆之祀之叹，殆亦免矣夫！
◇鱼浦新桥记
至正十三年秋八月，萧山县鱼浦新桥成，浦耆老许士英来谒予钱唐曰：“浦之西北距浙江东南明、越，抵台、婺，商旅提携、樵苏负荷者胥此乎道焉，晨出暮返，奔渡舟，不无蹴e覆溺之患。县主簿赵君某，领帅檄来镇于兹，兵事既饬，大协民望，爰集耆老而告曰：‘是浦为民涉之病，盍易舟而梁乎！’浦民咸响应，无忤词。桥不三月而底于成。长凡五百尺，洞十有五，洞楹十有六，堤其两旁栈板栏翼亘其长。吁！昔无而今有创，实功之难也，桥出没于潮汐之险又难也。先是红寇陷杭，君方莅政，浦之西南依山徼，群恶少乘隙虐民，民相唇馍，君尽按捕之，一境赖以安。今桥成，又免民于险阻，即向者弭盗安民之心复推其效于是桥也。愿子志以文，且为赵君颂。”
余曰：“出事于昔人之所难，而得于今日之所易，非浦之不可以桥于昔也，惠而知为政者鲜也。若赵君之不难于是桥，谓惠而知为政者非欤？郑子产春秋惠人也，至捐一车则人皆以为笑。彼溱洧之可涉，民犹病之，况是浦之难，奚啻十倍。长吏以民者，可以不知为政乎？西门豹凿十二渠，渠各有桥。至汉，长吏以桥绝驰道相比不便，欲合三渠为一桥，邺父老确弗从，以为西门君法式不可更，长吏终听之。惠政之及人者，至今照耀史册。程子曰‘一命之士，苟存心于利物，于人必有所济’。赵君之存心得之矣。浦民歌诵，当不减郑舆人之颂。君之法式，当与邺父老同一确守。岂非百世之利也哉？”
邺父老复以桥名请，于是颜其桥为“惠政”。吁！君之惠政，不惟是也。君名诚，字君实，世家于t公。铭曰：
江水汤汤，界浦之疆。涉浦作渡，民病于杭。赵君为政，惠而有方。谁谓浦广，不可以梁。惟彼梁也，西门之光也。德之长也，民之不能忘也。

[book_title]卷十三
◇记
◇平江路常熟州知州王公善政记
圣天子居临天下垂二十载，周知物情，以守令去民为最近，而不可以弗之重也，乃下明诏，严守令之选，以作兴治道。职是者，宜其欢忻鼓舞、涤濯奋扬，以副上德意，夫何廉耻日衰、奸伪日滋。不幸一日有变民环视而起，不受条令，至杀长吏以应寇，而莫之能禁，朝廷又大发兵，而罪有不胜穷者，遂至兵连不解、弥旷岁月，而民愈以病告，弱者填委沟壑，壮者从而污染，绵亘数千里地，田莱为芜，邑里为墟，虽有高才明智之士，缩手钤舌，无救弊之术。迹其所从来，皆守令不振职之过也。吁！民愤之积也久矣。存千百于一二而特异于庸众人，职铨曹者无以旌别，而司文墨者又无以表彰之。嘻，何以为世道劝邪！知常熟州豫章王公，其在任五载，政平讼理，民大和悦。既而请老以归，则民怀其德，为其立石志云。
◇吏部侍郎贡公平粜记
至正十三年春三月，中书吏部侍郎贡公奉诏使江浙，民陷贼者曲宥之，刑残之家免以土赋。朝廷又虑馈饷不继、赈贷不给，发内帑钱三十馀万定，俾公于稔地与民和籴。
公抵吴兴，谂民有储粟者听自陈，籴凡六万有奇，于时直益其十之二，先付直，后纳所直粟。且下令曰：“朝廷以和为籴，官不得齐刑，史不得抱案差，若等以三，吾与若一，以和为义。”官府始笑之曰：“民病久矣，悍卒扣门叫嚣犹不即奉命，今若此，事其可集耶？”公曰：“民为尔给储多矣，今诚待之，彼亦以诚应我。”既而，民果听令，相与议曰：“u时物输官而直不给，虽给且垂橐而归。今公先与直，毫发不以干有司，吾何幸也！”复与平斗斛，使输粟者自概，司度不得高下其手。县吏与豪民有假是以渔猎者，公微得之，皆置诸法。父老以手加额曰：“公之为政，吾前未之闻也。”乃相与诣某求书其事于石，以为平籴后法。
余惟管仲有轻重之权，李悝有地力之教，而平籴之法出焉，大要裒多益寡，称物乎施，使民适足而已。历代祖之，汉曰均输、曰常平，唐始置和籴使，宋有博籴便籴之科，皆为美制，而任之不得其人，则亦无异于强取也。今公以内帑钱若干，不经有司之散敛，亲与民市，告以信，令民之听之若子听父。不三日，飞艄挽舶填塞津隘，米积于地，概不暇给。未越月，廪入于永宁泰定，民不知扰而粟已盈数，盖得和籴之本法，而足以宣上德意也，岂非朝廷任得其人之效欤！不然，雕城瘵郭，富家豪室转在草野，救死且不赡，何所取则而云和籴哉？此其事为可书也已。
汉耿寿昌以平籴便益，赐特爵关内侯。公入觐，吾见公之得赐爵也。虽然，赐爵一己利耳。吾闻公有箧中书，凡一纲二十目，皆切于议大政、决大利害而天下资以为治者，条陈于上，实吏部献内职也。嘻！此其利吾人者，可一二计哉？又南父老之至望也！
公名师泰、字泰父，宣城人，起身胄监，尝为名御史云。时江浙行省检校李思义以省委事相籴事，而郡监亦思哈公与有劳焉，故并书之。
◇樊公庙食记
至正十有二年秋，寇自徽犯江浙，政府参知政事樊公宿卫于省，省吏皆次弟引去，独公被甲上马，率宿卫兵不满伯什，急出省攻贼，从者心之。公曰：“吾封疆之守，不守而去，是以私利废臣道。”行至省坊口，遇它遁将，以兵孤且散，控其马首返，公怒，引佩刀斫其人曰：“城不守，何适？”遂跃马逆寇于天水桥，巷战以死。公在江浙政府凡二年，赞其首相兴利去弊，不为猜祸吏中格，力以进贤退不肖为己任，职虽参，实与提衡。
伯夷称仁，以将军葬首阳，天下伤之（不得全尸，故云将葬，事见《韩非子》。）。樊公称仁，以将军葬天水，东南人伤之。吁！又岂知其自决于义，而人自畏爱，有甚于生死者乎？义既决，虽碎首涂地，无悔焉。死不安于自决，而出于有激、出于无获已，皆非死义。而义利之相去其间，不能以寸。凡遭祸乱，有首鼠义利以奸法策者，不死司寇，幸而死疑似。吁，何可以亡辨哉！故伯夷死，天下谓之义；樊公死，天下谓之忠与。义不可以声音笑貌掩而得之，必决于忠、安于素有，而天下至尤之物，不能易得也。自昔死鸣甲（雍门狄），死徇剑（楚囊），死衔须（汉温序），死嚼齿（张巡），死呕血（陈），死郢州（黄从龙），潭州（李芾），类皆若是。吁！若是，始可与言封疆之臣、社稷之镇矣。议者谓，全节未必成功也。吁吁！节无增损，功有成败，无增损者内，有成败者外，《春秋》录死节亦计其内，而外有不计焉。岐功与节，以律天下之忠，非《春秋》义已。公之死，其仆曰田丁者亦殉主死，人比春秋蒯Z之仆云。去公之死两期月，姚园寺僧雪率杭之人，为公立祠于天水院，肖公之像，岁时祀之。树石于门，征余文以书，于是论次其死烈如此。
公名执政、字时申，独航其自号也，世为郓人。（其世出、仕历见《别传》云。）
◇听雪舟记
陵阳刘尚贤氏，适逢今天子龙兴，由直为浙垣胡公相府大宾僚，自命其退公之室曰“听雪舟”。介吾徒金信氏致其词云：“某于十年前，慕先生之风于富春山中，愿一接见，无由。今幸军旅事息，钲鼓之听移于虚舟风雪矣，幸先生屑一言为记。”余异之曰：“轩以舟名，舟以雪听，此江湖漂泊之竟也。夜深郭索声瑟瑟，两冰窍瘁不得熟寐，非烟水之穷旅，则草溪之寒渔耳。尚贤身服舱呤馀年。值天子偃武尚文，将陟清阶侍钧天，所以听九奏之乐矣。其于雪也，奚暇为穷旅寒渔之听哉？抑有说听雪以声，固不若听雪以理者之为听之深也。今夫雪出玄而尚白，似花藏于密而散放六合，似道将集而霰先焉，似几阴涸而合而消，似时匿瑕藏疾，似量元论高下夷险一称物而施，似平治若是者，雪之具德广矣。尚贤于其具德，反诸己而有之，则声不在雪，其取数于听者，不既乎多矣乎？不则雪舟之听，穷旅寒渔耳。”信以是说复命。越十日，尚贤驰书来谢曰：“某不敏，始识听雪以声，不愈以听雪以吾子之听为至也，请录诸轩为记。”
◇大树轩记
乌江冯侯仲荣氏有先人之宅一区在霸王庙东，自其大父某手植三槐，今皆合抱，为百年旧物，侯益封培之，扁其轩为“大树”。侯来华亭，治暇过余次舍，谈及故家乔木，曰：“吾家节侯公军次大树，军中号大树将军，吾固不知其树为何木，木居何地。今予家树出于吾祖手植，吾敬之，亦呼大树，敢征先生一言以为志。”
侯少时以戎行侍主上，其说主以治残理冤，以成汤武之业，与节侯意不殊。其侍主晨夜草舍，或至饥疲，与节侯之豆粥麦饭亦不殊。为人谦退不伐，亦似之节侯在关中得军民誉，乃召言者咸阳王之赞，赖帝旷度释其所疑。侯亦以律外役椟胥，招执臬者劾，赖上简知有素，枉随雪而神益大。赤眉之平定安集，弘农群盗胥化为良，邓禹之不能者，节侯能之。上海之变，胁以逮华亭，名在死籍、人不敢任者，侯以百口任之，转死而生者殆万齿，此又节侯之所不能为也。取前胄之号，以字今日之轩，孰云不可！侯今去州县，劳陟中书幕府，位益高、施益大、誉益彰，又乌知不拔于不次、使秉钧轴以赞圣主太平之治？大树之泽，其必有振尔祖；而大树之号，其不有光于节侯乎？侯谢曰：“某也愿力先生之言，以赴先生之所期也，书诸轩为记。”
◇知止堂记
世之高士，尝比宦坑为鱼之逆须笱也。笱一入，虽有具龙之体，欲翔鳞迥Q，以棹尾江湖之间，乌乎难矣！故沦胥而没者，滔滔是也。恬而避者，自陶鸱夷、张赤松、疏大夫、陶处士而下，曾几人哉！老子之经有警人者曰知止不殆，其言也可与悟者道，而难与沦胥者告也。
云间老人夏谦斋氏为某监漕官，年未致事也，即勇退归里，名其燕处斋之堂曰“知止”，是有味乎老氏之言哉！老人去世已五十年，兵燹来，堂毁去，其四叶孙颐贞犹能力护赵文敏所言之颜，登于北山新堂，不忘本也。
贞力学有仕才，丁时艰而不仕，知进退出处也。使其仕也，宦之坑人者，能坑其六尺之躯哉？今年秋，贞宴予于堂，以落其颜之新登者，且请记，于是乎书。
◇知止堂记
愚者不知止，e者不知止，达者知之，知而不止与不达等。陶朱泛五湖，留侯从赤松，知止也。使不知止，则革尸夷族为伍、韩二子而已耳。此谢公伯礼名堂之义，非愚、e者之所能识也。
谢为淞望族，至伯礼始至仕籍，显官卿部至奉训大夫，年未五十即挂冠归隐。谓其子若孙曰：“若知夫马与舟乎？舟之运也，满风送航，捷若流矢，千里可一息逮也；贪捷不止，则瞿塘滟在樯橹奔突之间。马之驰也，星流电掣，快意所乘，可朝燕而暮越也；贪逸不休，则太行并陉在衔勒之下。吾年未及致事，而志已倦矣。祖父之某丘某水足以耕钓，师友宾客足以觞豆宴乐，而一二家老足以主办王赋，苟不知止，漂蹶之患将在我矣。”遂以“知止”命退处之室。东藩大臣屡挽而不起，至以疾谢免。参政周公琦既为书其室，而复求予记。
予为之喟然曰：“伯礼之贤于人也远矣。今之仕者，惟患进不锐、升不高，孰肯先几于赤松、五湖之侣，称达人于时乎？於乎上蔡之犬，华亭之鹤，贻悔其身及其子孙者几何人？视谢氏之堂，其亦少警乎！”书其说为记。
◇守约斋记
淞汪氏，自其曾大父敦武公由枣阳从淮安王南度，至其考，君泽三世，皆以武符袭将门世泽。至文裕，始以文学换门荫，教谕当涂、毗陵两邑，升兰溪县州正，所在有教绩，自名其书斋曰“守约”。
夫世俗之约，与圣门之约异，服破褐衣、饭脱粟饭，俭薄其身而一毫不以利于人，非守约也。佯让阴竞，研极利害，守鼠两枋，虽大义弗勇于应，非守约也。简伦理、削礼法、土木形骸、率性而径发者，又非守约也。孟子尝曰守约矣，孟施舍之约，不如曾子之约者，以舍徒力于气，而曾子循诸理而持其要者也。守约若曾子，可矣。孟子之心学盖出于此，其功用极于浩然之气，塞乎天地之间。吁！守至约而功至大，此圣门能事也。虽然曾子之约必自博始，不博以文，不约以礼，又乌知曾子之守者哉！文裕心学进于是，始知施之守者不足多，其于三叶将祖不大有光乎？文裕以吾言勉之而已。
◇一笑轩记
庐陵张昱氏，居南垣都司，而命其寓轩为“一笑”，求余言为志。
圣门言乐然后笑，人不厌其笑。余焉知张子之乐何乐，而必为张子推笑为何笑乎？张子无乐而笑，则其笑为伪矣，谁敢当张子之笑乎！庄子以开口笑，一月中不过四五日，此概常情而言。魏宗室苌一生不笑，宋包拯笑几比河清，一笑之难有如此者。晋陆云有笑疾，梁王筠见人必笑，一笑之易有如此者。张子一笑不以乐，必居一于此乎。不然，张子一笑，吾不得而推也。虽然，陈希夷一笑，而天下自此定；季义父一笑，而天下自此敝，笑哉、笑哉，可畏也哉！吾将质诸张子，一笑毋轻。
◇三友堂记
河间公子李志学氏，蚤年读书九华之山，尝结草堂于山之阳。今仕虎林，开元戎府客堂一所为藏修之地。一日将客渡钱湖入茅，步登鹫岭憩客晚亭，见有三人者，草衣木形类木客，各以辞相提唱。一客曰：“五Q老仙赤松裔，青牛归来已千岁。仙客元是风雨师，不识人间秦汉帝。”一客曰：“渭水龙孙孤竹种，海波影拂珊瑚动。一竿持寄蟠上公，钓得双璜六鳌重。”一客曰：“玉龙声嘶五更了，绿衣倒挂扶桑晓。梅仙相见大树间，梨花梦落春云小。”三人者见公子，各以辞就评。公子异之曰：“赤松氏者，盖傲兀世变，而不知有秦封者也。孤竹氏者，治将矣，任则苍姬氏之治也。梅仙者，又梦觉人间世，而将脱履于蛮烟雨之国也。赤松似吾初节，孤竹似吾志，梅仙又似吾末境也。三客者，行若异，其归一也，吾将尚而有之，延致于客堂。”遂命其堂曰“三友”而颜之，其客铁心道人志之。
道人者，将进三益于公子，期公子为岁寒交也，因录三友辞，而为之志。
◇雪坡记
淮阳谢公既得余雪坡文，曰：“先生为余立言，殆吾座右箴矣。然余视今之取富贵者，真幻耳，奚以异于雪之不可抟者耶！先生言苏雪之误于幻，亦有味哉，请我终其说。”
余曰：“投雪于炉，以闭坚者，幻也。至人者，一体诸盈虚消息于雪也。目击道存而讫，亦允所客必于其间。吁！雪之资于道者如是。幻云何哉，幻云何哉？余闻今淮海之杰五人焉，公存中。公自幼喜读书，一遍即了大义。年逾三十，不屑为章句儒，而慨然有澄清天下之志。杭为南大都会，加以师旅、因以饥馑，虽有大才智，不能善其后。公守将于斯，谈笑而理之，三军无骄容，百姓无菜色，盖必有度越今之大才智者，人不得而识也。吁！观其寓雪坡者，则得已。世之豪杰，身罹丧乱，私其托于砺京于金坞于狡兔穴，自谓保固厥身至若子孙无止，不知人境一易，如大幻物，适偕之以速毙。吁！可哀也哉！惟高识之士，得于盈虚消息之外，于不可控搏者是托，若雪坡者是也已。”
其友俞字斋录吾文去，曰：“知道于雪坡如先生者，是为真知。苏雪堂之幻入于道矣，雪坡能味幻，其何远于苏也哉！”
◇凝香阁记
光禄大夫、平章政事张公，分治江浙之三年，筑城堡、修仓庾、广亭台、辟田畴、休兵息民，于是详延海内方闻之士谈仁义、讲礼乐，收东南遗书于宾贤之馆，而名燕处之室曰“凝香”，征记于客乡会稽杨维桢。
维桢喜公之厌兵乐治也，遂为之言曰：“善乎韦应物之诗曰‘兵卫森画戟，燕处凝清香’，吾取其诗有文武道，森戟之兵不忘武也，凝香之燕不厌文也。文武修，而天下之事无不理矣。今士有深山长谷而出者，咸曰：‘吾闻光禄公善尊贤也，善养士也，善求、善内谏也。’无不忻忻然相告曰：‘南垣有贤相臣如此，民其瘳矣乎！’光禄公下士如周公，取友如仲山甫。士友之在其席者，有帷幄之筹也，有樽俎折冲之道也，广厦细旃之庙谟也。非是，无以入其室者。于是，横经纶道之顷，投壶雅歌之馀，清香之凝于一阁者，不翅如道山风，日穆然其舒且和也。君子观凝香之凝，如《大易》之论鼎，可以凝乎命也，凝之旨也远矣哉！光禄公上以佐天子之太平，下以安黎民之永定，吾于凝香乎占之。然则是香也，五木百蕴不论其侈矣，瑞麟辟邪不论其贵矣。鳌山数十仞，k沈沃甲闻数十里者，适足以招吊民之窥也。呼！岂知吾凝之有其道哉，岂知吾凝之有其道哉！”书诸室为记。
◇寿斋记
论将寿之道者有三：李少君谓丹砂可化为黄金，金成以为饮食之器则益寿，此方技家之论寿也。广成子曰必静必清，毋劳女形，毋摇女精，乃可以长生，此道家氏之论寿也。孔子曰仁者寿，子思子曰有大德者必得其寿，此吾儒氏之论寿也。方技以术，道家以智，儒家以德，德为上也。
淮阴汤公仁也寿之，承旨赵公尝为书之于燕处之堂。今年登八矣，为其子者中书省宣使某与诸孙，持酒以庆公之高年。宣使某又命座客刘仲威氏，不远数百里，求公寿说于予，将以光其身，而且垂庆于后人也。
予谓：“齿逾七十，子孙目系乎四世，汤氏之福于寿也不诬矣，顾未知其得寿之道出于方技乎、道氏乎、儒氏乎？”仲威曰：“汤公素以《诗》《礼》教子孙，不远千里延明师，若刘正安之徒，且将捐田若干亩立义塾，以淑及里中儿矣。汤公岂方技氏、道家氏之习乎？”
夫德莫大于文王，文王谓武王曰“我寿百，吾与尔三焉”，是寿不出于天，而果出于德也，信矣！公之德充，则公之寿可以及其身而延子孙矣。汤氏之祖若孙，尚以予言勉之。
◇衍泽堂记
太史公自叙司马氏受姓所从，上起颛顼，子孙官居功烈文辞，下及其身，而上嘻世德，子孙固不嫌于自铭也。明泰州孔希道氏，自著宣圣五十六孙。泰州之}，实由宋朝散公端朝出守泰，得赐田建家庙于州之东北地，因名孔家堡。朝散七叶孙瑛，仕中山府教授。希道，瑛子也。遭罹兵难，挟家庙碑渡江，与温衢之派参会不诬，盖于世德自重如此。所次之舍，又以衍泽二籀文颜之，来淞首谒予草玄阁，求言以为志。
予谓圣人殁千五百年，自衍圣公袭封而下，文子秀孙得试胄子监，以表嫡氏者鲜矣，况散而四方、坠在编户。稍知自拔，游庠序以为食，或者又以谱裔不自遭黜者不免。若希道氏，为先圣仕裔，钦钦乎恒惧世德之不嗣，入吴执经于名师傅，且将试有司，与胄监之士角，庶圣泽千五百年之衍于我者未艾也。吁！圣人德厚，其流光，其泽隆，万世而不斩。嗣其世者，又克光其载德，其载德其泽，不益衍矣？此系希道之自期，而吾侪以期希道者。吾闻君子谈世泽者，不在累名叠爵，而在行应礼义。希道行修而名至，其衍泽也何以尚兹！
◇正心斋记
淞江万户侯石伯玉氏，自颜其燕居之东室曰“正心”。伯玉尝谦予其所在客列者，皆士之卿大夫之贤，或雅颂投壶，或鼓琴赋诗，不知伯玉之为武夫长也。明日，且请余文曰记正心。余曰：“士抱豪杰才而知圣贤之学，亦寡矣，而况才已显、宦已成，恐恐焉惧心之不正，思求圣门切己之学者乎！”
予观代之万户侯，往往以少年子弟袭先爵，伎以习武为名，懵不喻于学，刚愎自用，侈盛自骄；又幸而生于太平之世，武无所于用，惟务臂鹰走马，挟弓矢为畋游已，则涓峄飨省⒄形蘖坚蛲胶ǜ栉栉事者，比比也。而岂有英年老志、切切乎正心之学，又求儒先生之言著之座右，以为警省，如石侯者哉！故为之言曰：“人之所以正者身也，身之所以正者心也，心之所以正者，其道何繇？敬而已矣。请以射喻，射者必正已而后发，内志正、外体直，而后不失于其正鹄，此非敬，何恃哉！文士之心正者占笔，武士之心正者占射。伯玉知射之不可以心不正也，则凡临事而惧有大于射者，其不可不恃正心之法哉！嘻！棘门之戏不如细柳之肃，飞将军之纵不如程将之拘，此敬与不敬、心正不正之效也。伯玉尚以予言勉之。”
◇归来堂记
予入吴，首谒三高祠，以其去国者非忘君，还乡者非怀土，而放迹江湖者非方外败教之士也。吴人至今高三人之高，而未知其继其高者范、张而后为何人也。或曰上洋有章吉父氏，殆其人已乎。
吉父少年以奇才为丞相府舍人，未几乘传遽为宦使者，遂通籍贯近宦，游京师者三十年，出贰尹江浙府，适以内艰去。制阙，镇抚海道裁数月，即幡然归曰：“吾发种种矣，大夫人之年且望耄矣，城南有桑麻田若干顷，足以待禄养士。不知礼，人谓我何，人谓我何？”于是作归来堂于室西偏，遂雅志也。
余今年东游，道清龙江，吉父之宅在江上，延致于堂中，具声乐酒事为馀欢，因得奉觞为太夫人寿。明日，吉父请文记归来堂。
吾尝慨晋处士之归来矣，不知者以为耻五斗之折腰；知之者以为典午氏将踣，而不忍二姓之事人也。今吉父生于盛时，遭逢圣君圣贤相之明用于才也，而吉父且以才选登要路，年未及致事而即退然以归，则以母故，而爱日之诚有不能已者。处士之归，其归以义。吉父之归，其归以孝。孝义一道也。归以义，非世道之幸；归以孝，实风教之荣。归来名堂，又岂蹈晋处士之迹以自高，而求振夫鸱夷子、张季鹰之后者耶！虽然吉父年未老，神爽峻而才识茂，进贤者未肯辄遗于吉父也。求忠臣于不孝门则已，如以孝门，则吉父其得卒老于归来乎？请以复吉父命，书诸堂为记。

[book_title]卷十四
◇记
◇内观斋记
浮屠氏尝有内观之偈矣，其所谓内观者，役心以观心。有说者遂谓以聪听者聋，收以气听则嘿而有雷霆；以明视者瞽，反以神视则瞑而有嵩华，皆畔吾心学者也，儒先生阙之。
儒先生所谓内观，盖圣人示人以自检之几也，故其教法施诸弟子者，往往发是几，使之返照。返照而后，有以自悟其所学，谓之内观之教。子使漆雕开仕；问子贡，与回也孰愈；以从我于海属子路。皆发之以内观，而使悟其所自得者何如也。至于颜子、曾子，则得于内观者大矣。曾子之言曰吾日三省吾身，孟子推之为守约，他日竟以鲁得圣人之道者，此曾子内观之大者也。颜子之言谓瞻前忽后，而独有见其所立卓尔，子贡推之为闻一知十，曾子亦指之若无若虚，他日意以遇而得夫子之道者，此颜子内观之大者也。
学子吕恂以内观名斋，而请记于予，故予示之于圣人之教，要之以颜、曾之学，而戒之以浮屠氏之说云。
◇中定斋记
道至于中而定耳，一越乎中，譬之衡也首尾轩轾，岂有定则乎？道不适乎定，则为仁兼爱也，为义为我也，为直证父也，为廉离母也，为敬召君也，为公卖友也，为不疑焚妻食子也，其害道可胜言哉？尧以天下传之舜无佗，言中之执而已。舜之治天下也，用是中而已。然子莫亦执中也，子莫执而无权，是中而不知适乎定则者也。故圣人立中之教曰君子而时中，使人用中之有权度也。虽然权度未易精也，权度未精，中固未可定也。中之何如，密于惟危惟微，而安于无思无为。万物之纷起纷伏于前者，不逃吾掌指，而与之释然于两忘之间，此吾权度之至也。若是，虽乾坤之开合、古今之往来，亦不越吾一定之内耳，矧万物乎！
姑胥申屠生衡子既字曰权，而又名其治业之斋曰中定，衡遂始志斋，故为志如此。
◇约礼斋记
吴兴蒋生毅予既名其读书之斋曰“约礼”，生遂有请曰：“愿先生赐一言书诸室，以警教也。”
志之曰：“圣人之道，其高如天，其浩如海，返而求之，穹焉莫知其所郎，荡焉莫知其所之，至于老死而不得者，以无绳尺为之约也。礼者所以为之绳尺之所也，此圣人以道教人而必正以礼，所以约其归也。圣人之道高且浩者，若无纪极，至约于礼，则有极矣。老庄氏善以闳阔之言言大道，而圣人之徒无取焉，于道太高而绝礼太甚焉。圣门弟子称颜子始焉求圣人之道，仰之则弥高，钻之则弥坚，瞻之在前，又忽焉在后已，如有所立卓尔者，竟以约礼得之。学颜子之学，以求圣人之道，在是生也，生勉之。”
◇学诗斋记
吴兴陈生鲁从余于云间学经业，且曰：“某不敏，未敢学先生之《春秋》。而《诗》者实与《春秋》相表里也，愿先生学《诗》而复及于《春秋》也。且名肆业所曰《学诗斋》，请记一言以自勖。”
孔子曰诗可以兴、可以观、可以群、可以怨之，数者岂泥于章句文辞之末者所能得哉！孟子论说诗者，不以文害辞、不以辞害意，而以意逆志，是为得之。此孟子之善学《诗》也。又曰《诗》亡，然后《春秋》作，盖孔子录夷王、懿王之诗迄于陈灵之事，而三纲五常有不忍言者矣，故《诗》亡《春秋》作矣。吁！学者诚未得于《诗》，又乌能得于《春秋》也哉！生学《诗》于《春秋》之先，亦有理哉。虽然，食鱼而味者，不知有熊掌；食熊掌而味者，不知有鱼。夫人莫不饮食，而知味者鲜矣。故善学《诗》者，不知有《春秋》，善学《春秋》者不知有《诗》，非谓二学不相通也，学经贵乎知味之说也。生于《诗》知食矣、食而饱矣，而味不知，则谓之善学诗，不可也。孔子固疾夫学《诗》而无知味之得者矣，其曰诵《诗》三百，授之于政，不达，虽多亦奚以为？生以予言勉之，他日授之政也，虽蛮貊之邦行矣，奚往而不达哉！
◇钝斋记
常城之西有家塾为经锄，而世以《诗》《礼》传家者为倪用宣氏，即其居之西偏颜之曰“钝斋”者，则用宣燕处之室也。用宣之大父、富阳公，予之举主。用宣视予犹叔也，遂以钝斋请志于予，且曰：“某不幸早孤，稍长即承门荫，役于`库之贱者三年，志不获伸，而养废于亲、学废于身，一旦勇自弃去，归读旧书，以待吾豆觞母氏。欲为世之趋走县簿，站站焉效鹰犬之役，以图躁竞之进者，吾不能已，故名斋曰钝云。”
余疑用宣出纨绮家，春秋鼎茂，宦轫之发，如舟纵下水、鸿迅顺风，而遽以钝自止，岂其情也哉！惟其丰于用而局于地，至于宠辱不惊、迟速不较，此非其学力之素则、天资之特也？余悼世之士，峨弁高足于连嵝列埒之间，寻奇闯窦，病于陇断，将一以捷于进也，不知足一踬则没陷阱，率不免为人J，其捷何在哉？回视钝斋之钝，优游于水之阳、山之北，上有垂白之亲，下有舞褓之僮，外有贤师良党之交际，乐其乐，而不知世有崇高权贵、炎冷荣悴之一去一来者，其相越岂不霄壤哉！
用宣之师为张安国氏，友为康伯龄氏。以其独到之资，加之以师友之学，用宣之光其先，而载德乎其后者，不可量已。外物之一利一钝，又乌足以计吾短长也哉！
◇则斋记
吴兴赵生，名柯字仲则，又自号其读书之室曰“则斋”。生以大父、府判公与予同仕于台，而其外舅、府推吴叔巽氏，又予之举主也，遂以则斋求说于予。
予惟生之则，取义于《伐柯》之诗，中庸尝取是诗，以证道之未尝远乎人也。夫求柯于木，其柯之则在此柯矣，人犹惑于彼此，睨而视之，犹以为远也。治人之道，于此取之，未尝远也，以为远者，何异睨之为惑者哉！圣如孔子，而曰“君子之道四，丘未能一焉”，故其治己也以求乎人者，反于吾身而已。生能以孔子之自谓未能者，不敢不勉，则其在是矣。《传》曰“能为人则，不为人下”，君子之欲上乎民者，无是则，其可乎？故推是则于身也，则容止可观、进退可度矣。推是则于民也，则畏而敬之，则而象之矣。故曰君子动而世为天下道，行而世为天下法，言而世为天下则。於乎！此则之极功而学之能是也。生以是则勉之哉！至正十年冬十月廿有五日记。
◇月山记
月有山乎？佛氏谓月中之景，大地山河，谓之月有山可也。山有月乎？赵知微登天柱峰，得月于阴晦之秋，谓之山有月可也。夫月者，水之精；山者，石之积也，水与石不相入，而未尝不相入也，此彦明氏得月之山，以为物之奇会也。彦明昔为开化县，得此于金钱溪上，孤峰特起如一弁，今之颠有白章若月之弦者，彦明喜之若获拱璧，曰：“溪名金钱，而溪之神不以钱裎遥而以此月之山，吾乌得不拜神，休以为奇也。”遂名之曰月山，且绘为图，出以示予，请《月山记》。余笑曰：“此月山之假耳，图益假，余何记？吾将与子梯九节杖，挟飞仙，以游于广寒宫，以俯揽乎海内外之名山。又将东上岱峰万仞之顶，看黄玉轮出九地底。此全山之象，全月之真，恍乎，惚乎，得诸泰初之邻庸，众人之乌睹者也，子能从之乎？”彦明曰：“吾不能，吾已得之月山之月云。”至正十年十一月三日记。
◇小瀛洲记
神仙之说八方有巨海，巨海之中有仙洲十，瀛洲其一也。汉武帝尝延东方朔曲室，问十洲所在及方物之名。谓瀛洲在东大海中，地方四千里，上生神芝、玉石，山高千丈，出泉如酒名玉醴泉，饮之令人长生。洲上皆仙家，其山川风俗似吴中，然其所也可闻不可到也。故秦王开馆，选天下学士其中，地位高而人物胜天下，比之登瀛洲云。
吴兴褚寿之之居有水木花石之胜，名其堂曰“小瀛洲”。寿之宴予堂上，以记请，非徒以山川风俗似瀛洲也，以其前之人有居瀛州十八士之列也。寿之之先，出瀛洲学士亮。亮子遂良居杭，其后有徙湖之南浔朱坞庄者，遂为湖州人。寿之盖瀛洲学士若干世之孙也。寿之伯仲凡四人，子侄凡十馀人。自五世祖、淮安县丞由科第起身，代以诗礼传家。寿之先府君弃仕侍亲，寿之伯仲皆有仕才而不仕。其学而仕而都清高之地、以继登瀛之荣号者，不在诸子乎？予又喜诸子皆聪爽善学问，诸父益轻金重名师之聘，师有不惮千里而至者，吾知褚氏子孙光继祖亮者的的有人。今日居小瀛，不为异日登大瀛之阶乎？问其所者，又何必指神芝、醴泉、白玉之山乎，而况山川风俗之美类吴中者，不在他此也。书诸堂为志，至正十年冬十一月序。
◇爱日轩记
予读《杨子》书至“孝子爱日”，未尝不掩卷为叹。嗟夫！孝天诚之出也，惟其自知日不足者，吾知孝子之天之诚也至也。吁！树欲静而风不宁，子欲养而亲不待，此孝子爱日有不能自已，非有使而然也，故曰孝天诚之出也，爱日诚之至也。
钱唐市中有金孝子鉴者，筑室于舍之南，以养其亲，颜之曰“爱日”，取杨子语也。吁！金孝子之养亲，殆出于天之诚之至也，朝于斯而省焉，夕于斯而定焉，出于斯而告，反于斯而面焉。至于问所欲、推所与、承所欲以行，无不一于是，孳孳养亲，惟见其日不足也，谓金孝子天诚之至，非欤？吁！爱日之书，盖孝子天诚之托也。昔者仲由，贱食藜藿，躬负米百里于亲在之时；其后累P坐列鼎食，而悼其亲之弗及也。吁！是有爱日之诚，而不能俟乎贵富以为养者也。狄仁杰亲在河阳，登太行见白云孤飞，以为吾亲舍其下，而瞻望弗及。吁！是有爱日之诚，而有不能恒在膝下以为养者也。金孝子者，家有奉亲之资，又不肯轻仕以一日去其亲，盖不俟乎后时之贵富，不在远方之咨嗟而悼恨也。吁！金孝子之养亲，岂非人子之大幸，而能乎季路、仁杰之所不能，使爱日之诚始终无怠，如大舜之慕其亲者。
吾为记兹轩于后子孙耳，后子孙皆以尔孝子之心为心，是孝子一行纯，推为一家之政；又使天下人闻其风而兴起焉，孝子之感于人、而动以天下者，不可胜用。金孝子之行，为世教之系者，又岂小补哉？魏生本信持其卷来，于是乎书为金孝子《爱日轩记》。
◇修齐堂记
吾州诸暨有东、西施家，西家之秀钟于苎罗美人，而东家无闻焉。至宋，始为施宗圣者，学行尊于里\，人称为东丘先生。东丘先生之后有锷者，绍兴中进《中兴雅颂》，子姓由东而西，多隐处吴门。吾入吴，得诸阊关之外为仁杰氏，其先盖自越来者，殆吾邑东丘之后已乎。
吾初未识仁杰氏，吴中学子张守中年十四，称奇童，能夜诵经史书数千百言，日课大经义骚赋表章若干首，贵官女及里中多田翁争婿张氏子，而独为仁杰氏所先，可以识其人矣。仁杰尝招致余于所居堂，顾其题颜曰修齐，吴兴赵魏公之所书也。因擎觞拜以请记。
余视阊关之居，皆货财之亭，而其人皆五方商贾之伍也，日出而蚤营，日入而未息，所与言者皆锥刀之末、干没之计也。与之语身修，则曰衣被文绣耳；与之语家齐，则曰峻宇雕墙耳，乌知吾圣贤《大学》之道哉！而仁杰乃独拔乎流俗，以《大学》之学自律。仁杰盖古椎鲁长者也，素孝友于家。孟子推《大学》之教，曰“国之本在家，家之本在身”，是知一身修，一家斯齐矣；一家齐，一乡斯善矣。远而推之千里之治，广而充之四海之均，不过一修、齐而已耳。《大学》之言曰“一家仁，一国兴仁；一家让，一国兴让”，感应之机，其捷固如此。修、齐之化行，又岂独善一身、齐一家而已哉！
吾闻吴俗，多好内而外尚勇，有逞匹夫之斗而残厥躯，惑于儿妇之舌而乱厥家者，闻施氏之风，岂不有愧哉！施氏之化行，则吾之记斯堂，庶不为空言也矣。至正十年十二月十日记。
◇南楼记
信都吴公，侨居吴兴，筑楼岸水，北枕苍弁，金盖、玉几诸山拱在离向，因命楼曰南，且以自号。置书万卷楼上，一时名士考经断史及东南民事，必客是楼。余亦在客数，而征记于余。
余谓：南楼在武昌，于晋庾亮氏代之贵家富室，高甍峻宇，裂舳楼，庋玉帛，栖歌舞，以都山川风物之胜者以万万数，而亮后无名焉。越数百年，而吴公之名于吴兴者继之，岂非楼倚于地之灵，而地又倚于人之杰也耶！虽然亮非人杰也，亮本庄老氏学，善清谈之士也，识暗才短，徒以周公亲受重，顾四海恻心，奸臣肆志，非赖二三方岳，则未度之国几至大弊；末路之穷，至欲窜山遁海；不获已，为芜湖之出，武昌之驻。其在武昌也，未闻有所经略，顾欲任猜忌，黜大臣，诸左吏皆东阁之物，又未闻雄特其中；月色横陈，秋思不浅，南楼之登徒与浩辈谈咏光景，曾无裨于中州多故，越雷池一步也，其才不足与有为如此。今公以方之学、相家之英，既出为天子耳目，除奸恶，登进忠良。遭吴丧乱，又出而身任城社之重，而楼与门客寮及之所讲白者，皆经国之道、弘济时艰之策也。今日之吴兴，岂与昔日武昌同一秋月哉？吁！秋月无古今，而人物有古今，庸讵知夫今人之不优于古者也耶！登斯楼者，揽山川人物之胜，又安知无善赋大夫饮酒山川之神，以述大业颂隆功，以鄙浩辈之所谈咏光景者哉？书诸楼为记。
公名钧，字元播，平章、冀国公之季子，御史中丞南囱公之仲氏云。至正十三年夏五月记。
◇生春堂记
嘉禾谢玉渊氏名其燕处之堂曰“生春”，取灵运《西堂》诗句也，京兆杜伯原父既为作小篆书之，而又征记于予。予尝过其家，必宴予堂之上，讲《春秋》经学。
尝扣玉渊曰：“圣人以春一言加王正之上者，非史氏文也，《春秋》第一义也。传经者卢周正非春，则曰夏时冠周月。吁！寅正始春，人所知也，又岂知子正为春之生之始乎。论三统者，以十一月干之初九、阳伏于地，故黄钟为天统，春之所由以生，而为万物开辟之端也。使圣人假寅正于子月，是天时悬隔于王正者常两月也，何以示信于人乎！生春之义莫深于《春秋》，又岂汝家容儿吟弄草木者所能知乎？”玉渊避席曰：“谨受教。”予曰：“未也。吾闻幽有谷也，壤美而苦寒，五谷不生，百草不殖，工律者一吹，而春气应、草木生，人之相天时有如此者。今深山穷谷，岂无固阴冱寒、历春气而不毛，虽太阳仰煦而有不能及者，使律气均，应不毛者皆生生而不已，君岂无术乎即生春者？推之物有彼其赐者矣，毋徙资之梦寐之间、为吟哦之具而止也。”玉渊崇酒携觞鞠L而谢曰：“某不敏，不惟受生春教，且受《春秋》教也。”至正十三年七月十八日记。
◇尚志斋记
余读《陈胜传》，未尝不叹：士非志不立。胜以燕雀待佣侪，自待其志为鸿鹄，胜之志在富贵，后亦讫不诬。吁！胜人奴耳，矧不为胜者乎！圣门弟子如颜渊、曾点、季路、公西华，圣人必以志发之。诸子之志，无大于颜子。颜子愿得明王辅相之，故其善适天下而无所伐劳，过天下而无所施。若颜子者，所谓大人君子之志非欤？孟子曰士尚志、尚如、尚服、尚车之尚，盖尊而主之之辞。然尚一也，而志有不同，不可以辨也。
昆山吕子正氏，名其燕处之斋曰“尚志”，盖其友张希颜来谒记。予谓：“子尚《易》也，弟未知子志安在？”子正曰：“中也学于圣门者，徒切有志焉在季路氏之闻也，颜何敢哉？”予谓之喟然曰：“子之志不鄙矣，推是以往，不为颜子也吾不信也。颜子未达，陋巷之人耳；使达也，则春秋之伊尹也。学颜子学，志伊尹志，吾不以望子正，其谁望？”
子正年方逾冠，而好学不倦，事承父以行，其志未著也而所尚已如此，异时秉志以奋，吾知其无能御者矣。书斋为记。至正八年夏六月记。
◇蓝田山三一精舍记
蓝田山三一精舍者，桐庐姚杰氏之所创也。山去桐江北三十里，北负钟阜，与周J氏隐地伊迩。其东香炉峭壁、紫烟瀑布，如白蜿蜒掉尾云际；西见天日；南见乌龙冠停盖伫，江水带其下，如玉虹在地，缭山而去。此蓝田形胜之会也，宜有仙人逸士之所都。而杰以三一精舍据其会，创于至正甲午，落成于明年。予过桐江，欲抵其所而未遑，杰乃图山水状及其营造岁月，介予徒章木求言以为记。予诘三一，则曰：“三者孔、老、释也，一者道之归也。其位置，中圣人，尊以文昌之殿，释左之，老右之。”予疑：“三一者既推尊孔氏，而孔氏之左右不无徒也，何取老释耶？”则又曰：“道之大者，莫如吾圣人，其岐而去者为老、为释，吾将约其岐而归之大而正者，此杰意也。”
近代缙绅大家，庙制不讲，旁营三教之堂，且以孔圣翼瞿昙之尊，其侮圣教大矣。杰也乃于吾道陵夷之际，挈而尊之，彼二氏者若在弟子之列，化异端归皇极，使俱知有君臣父子之伦、礼乐刑政之教；民之秀而出者，不没溺于虚无寂灭之归，岂非杰之用心弘、而推化者广也。故予乐为之书，使诏诸里，以垂诸后人，不终为异端如周J氏之惑也。世教之补，渠曰小哉？”
公名杰、字君用，裔出唐之少监，合年八十，耳目精明，结庐于双柏间，以文酒自娱其天年，学者尊为柏庭老人。其养徒之田，世入主奉者，凡若干亩，砧籍见碑阴云。
◇松月轩记
吴兴东去若干里，其聚为南浔，褚氏乐闲君之世家在焉。至正甲午，先庐遭兵毁。其子质、字彦之，重创别业朱坞溪上，苍松夹径数百植，林下石床云磴，荫以重轩，时焚香读《易》其下；月夕则鼓琴，或歌骚，或与客啸傲赋诗，仰听虚籁，俯席凉影，俨若物外境也，遂即“松月”扁其轩。不远二百里走云间，请记于予。予交其父兄几二十年，彦拜予为父行，予视之异姓侄，义不可以老懒辞。
夫蟠根错节貌、风霜心铁石，阅岁寒而不与众草、树同腐者，松之操也。乾坤一气之清，钟为太阴、丽呼天而与日代明，以成七政之功者，月之德也。彦取托于松月，松月不在松月，而在吾一气之刚、方寸之明矣。尔祖瀛洲学士遂良，任顾命之重，当逆牝萌乱之时，不以万死惧，抗颜而极谏，厥忠盛矣。彦为其云耳（音仍）。甲午，诸兄罹不测之祸，彦捐躯历险，誓不与共天，必复其仇而后已。遂良称忠，彦氏称孝。嘻！人之行，莫大于忠与孝也，使彦立人之朝，当大任，必能操大节，又何忝尔祖哉！吾所望于彦者在此。其托物于刚与明者，于松月见之，岂果骚人墨客玩弄草木者比哉？
彦作而谢曰：“某虽不敏，敢畔先生之教？请书诸轩以为记。”龙集己酉秋七月初吉书。
◇竹月轩记
诗人以月配竹者，自六朝无闻焉。李谪仙有“何处我思君，天台绿梦月”，月寄于梦而不在竹也。六一翁有“颜侵风霜色，病过桃李月”，月寄于桃李而不在竹也。老杜“竹送清溪月”，月又兼以溪言也。惟老坡“明月浸疏竹”，始专于竹。然坡得此景于方外之虚寂堂耳，而未见于士大夫之家。见于士大夫之家，吾今得于云间义门夏公子益中之轩。
予尝夜宿其轩，少焉月出竹顶，益中坐客其下，仰见玉立数十挺，乔秀疏朗，若空谷佳人将俦挈侣访，至于虚庭蹁跹盘礴不忍去，而不知清夜之徂也。已而，主客相与酌酒尽醉，脱巾挂疏枝，或鼓琴，或吹匏击石，与玉立君锵G相舂，应籁县于天，而景散在地，钧韶鸣而龙鸾舞也，是时主客颓然就卧，忽不自知其身世在白玉阙中、软红尘里也。席上客遂各赋诗，明日连书诸轩，主者因以竹月名轩，而推余为竹月志。益中青年，而才气甚老，尊师乐友，化势利之俗为礼义之乡，无忝奕弃义门之后。故乐为之书。

[book_title]卷十五
◇记
◇借巢记（五十四借，字谁借得）
客有号鹤巢者，自杭而苏而松，率假馆以居。予一日过其馆，改命曰借巢。或有笑者曰：“鹊有巢而鸠借之，鸠之拙也。鹤不能营一巢而借，亦拙甚矣乎！”杨子哑尔笑曰：“子亦知夫借乎？人一身外为长物，物皆借也，吾试与子言借，衣冠借以束身，棺椁借以掩h，土石借以周郭，山岳借以积土，天地借以奠岳。极之以大，则大灵借以辟天地，何莫非借也。近而言之，琴筑借声，绣绮借色，刍豢借味，鼎釜借烹，刀刃借割，壶豆借盛，金玉借玩。席借偃而策借扶也，车借驾而马借驰也，旗帜借表而弧矢借威也，印章借信而露布借令也，权贵借势而封爵借名也。远而言之。丹青借图而金石借刻，载书借誓、册府借史，而圣人百家诸子之文借以寓道也，又何往而非借也？及其亲也，妻借齐，子借嗣，父母借生，而吾六尺之躯亦借也。吁！借乎，借乎，何啻于一巢乎？”或者起谢曰：“浅矣乎吾之窥借也。吾因子言借，而知天地万有之不有于我也。”杨子曰：“吾于天地万有皆借也，而有不借者在何在也？曰以天地万有之借为借者，万有之客也；以天地万有不借之借为不借者，不客于万有之客者也。子徒知吾有借，而庸讵知吾不借之借，而不客于客者耶。不客者谁？曰问诸有物，有物问诸有初，有初问诸有无，有无不可名全，以名其巢居。”客起谢曰：“请书为记。”客为陇右邾经也。
◇营丘山房记
赣之吕仲善氏早孤，事母刘以孝闻。长从乡先生一静谢公游，通《易经》，以其馀力属文赋诗，颇有古风裁。圣天子一海宇，招延俊V，善以异等才，登选胄子学。有书室在锦川之阳，阳坡之下贮书数百卷，题其颜曰“营丘山房”，示不忘其义于前闻人也。出使于淞，谒抱遗先生于草玄阁曰：“愿先生一言以白吾志。”先生曰：“营丘在虚危分野，为今济南地，太公吕尚父之食邑也。太公治齐举贤而尚功，至十四世为小白主霸，以管仲富国匡天下，而太公之泽益远且大。孔子曰‘微仲吾，其左衽矣’，多其功也。太史公曰太公尊贤智、尚功能，而其敝则夸奢虚，许而不情，伤其俗也。善欲振其绪于营丘，而又直明天子之登贤以图治，其以仲之富国匡天下者为勉，而以俗之失不情者为戒，则可谓善嗣营丘者矣。”善谢曰：“请书为记。”戊申冬十月朔戊辰记。
◇南漪堂记
华亭叶生杞家有林塘之胜，在黄龙浦西萧公津上，读书之堂南临之，故名南漪。杞谒予草玄阁，求一言以为志，至四三而不已。为之言曰：“昔眉山苏子尝有是号矣，而生之堂又袭之耶？虽然，袭其理之所得，何嫌于袭耶！善言漪者莫如《易》之《涣》，其曰‘风行水上涣’，此漪之极观也。说者以为风与水相遭，不能不为之文也，此漪之说文也。予以为漪之所以为漪，盖有为之本者，其可不知乎？今夫水由地中行，源深则流长，其发岷峨，越崖谷，冲林莽，倾折回直，束之为峡，汇之为涡，激之为湍瀑，千变万态，不可踪迹，然后达于江河，以朝宗于海，有本者如是哉。苟为无本，沟浍之水朝盈而夕涸，求一沤之微不可得，奚有千变万态、极观于涣之漪者也？杞也有意于漪，其亦于本者求之否乎？”杞作曰唯唯。
◇纯白窝记（用圣经代老庄，独为高出）
华亭县北距六十里，其聚为小莱。其吴越裔孙为皋氏先庐毁，皋复新作，又于堂右个辟窝一所，上结圆顶，下方四落皆堙，为雪色泥窦牖六，又以云母片幂之，浑然毡穹庐也，名之曰纯白。皋尝宿余于窝，且征纯白志。
《贲》之上九曰白贲无咎，以其反本也。天下之文，莫文于白文之纯，又莫本于反本也。吾闻皋壮年通经史及《国语》，间弧矢骑，以义侠厕狐貉，游徼问名，贵人争欲致门下。盗压境，皋呼乡兵甲捍于淞之阴，乡赖以安。又以白衣参咨，赞帅越者却寇酋、复台纪，活遗黎数十万。今齿及暮矣，功亦茂矣，假亦可体矣，故敛其神于反本之地，此纯白之所以名也。
皋有四子若孙者五，皆玉立庭砌间，将有赋白华称洁白于时者，又知皋之反本，贻世世亦无穷也。皋氏子孙尚勉乎哉！至正庚子夏五月，蒲节后三日写。
◇芗林记
淞之邑带江枕海，聚为山者曰C、曰雪、曰神、曰小昆、小金，地皆平畴大陆，呀渊疏川突而高、郁而秀、蟠而踞之者，则乔木之林，大姓之所宅也。去邑之北五十里，其川为蒲汇，北反为小莱，崖小莱古屋百十楹者，九龄徐氏之居也。去居左介一百步，凿池数十里，池上植松柏、栝桧、桂椒、梅橘、桃杏，草则芝兰、菊芷、荃荪、薰、钩连，汇列四时之生香，未尝一日断也，因额池塘曰“芗林”。予过海上，九龄榻予堂者数夕。临分，出楮笔曰：“先生海上还，喜笑怒骂皆成文章，醉墨所及，一草一木有光，于芗林独无言乎？”予曰：“草木之香细矣，因人而馨者大且远矣哉。栗里松柳以处士香，晋竹林以七贤香，濂溪莲以茂叔香，罗浮村梅以苏长公香，草木不以物香，而以人馨也，信矣！不然，虽梓泽乎泉林木之绮交锦错者，不香也。”吾爱龄之人品魁垒、操行极高茂。
尝与予论今人出处曰：“今之称豪杰者，弯弧运槊走戎马间，水出火入即可苟且顷富贵，高者摇颊鼓舌，闳声高议，以惊动所事，自谓陶王铸霸，以徼其所宾，而为士之大庆；不知大忧者在其踵，触罗踏阱，卒自O踣，而祸及其孥，权不能庇、势不能掖。嘻！若是者，懵甚而悖亦滋甚。予不卒抵V戏幸，极返故庐，与一草一木同华而共实，先人之赐，先生之教也。”予闻其言，韪之曰：“此吾子之德馨也，馨之被于芗林草木者也。”故乐为志芗林，并录其语为学之信，且悖者告也。
◇固斋记
新泾有乡善士戴氏父者，遣其子贞从予游，一日有请曰：“贞承名于父、承字于先生曰固，而藏修之地未得斋号以自励，敢请予又字斋曰固，且求志。”
予告之曰：“固非高叟之固也，亦非固我之固也。《干》之爻言不云乎‘贞固足以干事’，贞不固，不足以为贞；固非贞，亦不足以言固，固而贞，贞而固，而后事之干立焉。故圣人许干，而必以贞固，而不以亨与利也。生学与齿俱进，将入于官，而有事于政已。以《易》之所固者，植其本于不拔，本而干，干而枝，枝而花，花而实，伺之岁月，不患其不茂且硕也。生之贞，毋替于固也。复有喻生于固者，唐城南诸杜所居号居社固，以其风气所聚也，宗祖所族也，子孙所完也。后为妒者凿之，血流者数日，而固者崩矣，杜抵固从而哀矣。地不可以不固如是，矧君子之操行乎？生力完所固，毋自凿也。”
◇榆溪草堂记
至正庚子夏四月，余东游鹤砂，回舟顺流下黄龙浦，又东抵榆溪，见大榆数百章皆百年物也，雨馀新绿蓊郁若屯旌拥握，树底构草堂一所。堂主者陶中出迎客，供茗饮，床书充屋栋，茶灶笔床环左右；又将客步后圃，花树红白刺人目，折殿春玉桃花一枝供客。是夜遂宿草堂。明旦，干余记草堂之号。
“周J尝构诸钟山，杜甫亦构诸浣花矣，然鸣驺入谷而山灵见移，脱巾据床而几不免祸。天下草堂万万也，而享有其身者鲜矣。唯尔祖靖节翁，自彭泽来归，门种五柳，著传以自况义熙之节，良史书之，五柳之德色者厚矣！今子孙不堂柳而堂榆，榆视柳等也，乌知异日不有传榆溪先生在龙浦之东，如传晋处士以五柳者乎？”中曰：“某不敏，乌敢望吾前之人，请记为堂，以为警。”
◇槐阴亭记
三槐见《周礼》，有三公之象焉。宋王v氏手植三槐，而三公之位应于其后文正公旦。君子谓王氏之槐，种德之符也。海东王敏中氏为三槐，子侄槐之树之闾者亦三，结亭树间，扁曰槐阴，大参周公琦为作篆书之。又介吾门管生纳，求余言为志。
吁！王氏之子姓，何其祚之远也！祚之远者，德之长也。晋大司马府岂无手植之槐，识者占其树婆娑而生意尽，则知司马氏之槐不如文正氏之槐，开其先者厚，而荫其后者长，非寻常府寺之植可得而并称也。敏中席槐之阴，思有以培槐之本，则岂徒戒剪伐，如齐人之令仁以根其生，义以干其行，忠信以要其成也。盛德大业，其有不光相门之植、文正之堂呼？敏中勉之，有以征余言之不诬也。至正庚子秋记，并书于挹清堂。
◇春草轩记（有诗）
淞谢伯理氏于其正庐左个为（音移）轩一所，命曰“春草”，本灵运语也，请予为之记。
予疑灵运以诗名宋，而犹附丽于人以觅句，何也？在西堂时，诗思苦甚，至假梦寐见惠连而后得“池塘生春草”句，遂以为奇绝。吁！此《三百篇》后，词人以兴趣言诗者也，律以六义，何有焉？今人以一草木取以点缀篇翰，极于雕镂之工，诗道丧矣。谈兴趣者，猷以灵运语出于一辞直指，如“高台多悲风，明月照积雪”，无俟雕刻而大巧存焉，犹为去古未远也。伯理尝与予论诗，大恶凌跨六朝、直探汉魏，故于春草有得焉。虽然，伯理方将以诗备理教及于民，岂必效永嘉诗人争工于句字间者？具庆在堂上年俱高矣，朝朝（下音潮）焉有谕焉者，夕夕焉有诘焉者，于是家庭之教出焉、伦理之化行焉。家有悦亲之堂，不忍一日违其色养。吏部以品推恩及其亲，自谓冈极莫之报，时咏孟贞曜寸草春晖之句。是春草所托，又有关于伦理者，惜永嘉诗人未之知也。吾合以论见春之资于伦理者，不独在句字间也，系之诗曰：
草生西堂下，沱水舍清漪。皓发在堂上，游子今已归。大儿佩紫绶，小儿著绯衣。严君亲受礼，慈母旧断机。春草承雨露，惟恐朝日。愿特此日意，永报三春晖。
◇悦亲堂记
谢氏由陈留徙淞者，代有文行，为衣冠望族。至德喜封君，养高弗仕，生产益饶，门第益大。至正丙申，苗虏陷淞，封君庐亦毁，明年复新作之。其子伯理，率其二仲，奉亲于一堂，晨昏于斯，不使析处。以一日去其堂，予尝名其堂为悦亲，今来杭，遂以记属予。
世之以为悦者，无大于悦亲矣。子夏问孝于孔子，孔子曰“色难”。父母之色间见于几微者，孝子迎而顺之为难。迎而顺之不难者，必孝子有至敬至爱关于亲者切，若曾子之养志者是已。孟子不云乎悦亲有道，反身不诚，不悦也。诚者，至爱至敬之谓也。今夫备羞水陆、列伎声色，百拜上案于亲者，非悦也。华服饰绣、奇器金玉、寒更燠换于亲者，非悦也。钟亩阡连，子本泉溢，岁上券于其亲者，非悦也。必悦之如曾子者而后可。伯理事亲尚友，曾子悦亲之道蔑有加于此矣。
虽然伯理方仕乡郡，出有民社之寄，以其悦者身之，昆弟循之，而后国人因之，所谓父子兄弟足法，而后民法之矣。理之弟曰恒、曰鼎，皆尝从予游，恂恂然有古孝友之风。吾知谢氏风教，师于百世者有矣，岂直国人一时之法哉？异日和气应孝之门，吾见瓢水之[、风山之阴，有同颖之禾、并柯之木产焉，田氏三荆有不能媲其美者。吾过封君堂上，尚能为子赋之。至正己亥秋九月丙午记。
◇好古斋记
乡友俞S仲桓通经术，自命其读书之堂曰“好古”，来杭请记于予。
予为之喟然曰：“古之不谐于今者久矣，孰以古为好耶？三代下，嗜好百出，好酒而钟以随，好传s而牧以亡，好勇而举鼎以说膑，好猎而队车以陨首，好游而贾害以利，好诙谐而售辱以戏，好书而污发以为颠，好画而窃封以为神，好锻而倨以取祸，好石而拜以取丧，好鹤而乘轩以取灭国。所好不同，而所失亦随以异。惟好古为圣贤之学，俞好俞高，而入于圣贤之域。而凡世之所好者，不一足以动其志，此好古效也。今之人不古好，覆以好古为野，l髁无任、淫不道，遂至毁纲裂常，自谓行于今者横如也，不知步O者在户限外。吁！亦足省矣。盖孔子尝曰‘先进于礼乐，野人也。’孔子之时，已待古为野，而孔子岂敢以野待古哉？故曰‘我非生而知之者，好古敏以求之者也’。仲桓之生，后孔子几二千年，不溺于三代以下之偏好，而独追孔子以为古者而好焉，非有圣贤之学不能。仲桓今仕矣，任民社之责矣，以其好古者行于仕也，吾见民之还于古，而毁纲裂常者无以容于今，孰敢以野议好古之古哉！”
桓起谢曰：“谨受教，请书诸斋，以谂夫议古之野者。”至正己亥冬十月初吉记。
◇尚朴斋记
太k一散，势不极于文不止也。殷质特尚，犹本乎朴。至周文郁郁，吾圣人不能不从时而救弊之w，则欲从先进之野，至用四代礼乐，则取殷辂，亦贵其朴耳。使圣人得位，其不反朴于古，吾不信也。汉大臣师盖公还治于清净无效至宁谧，三叶之君又当率朴为天下先，几致刑措。此朴尚之效不可诬也。
维杨周信甫，以尚朴名其斋，介松江守顾公谒记于予。予未识周君，而顾公称周君笃厚古君子，务以一朴存心而待物，又以之佐太尉府收行简之效，则知周君伤时之w，欲返治于古，其亦慕圣人从先进者欤！其亦盖公之可师于汉大臣者欤！今天子法汉治，文之太尉菲食恶衣，以承天子之化。周君又以朴尚赞大府之政，一朴之系于天下者大矣。朴名一斋，固不得为周君私也，故予不辞而为之记，且俾淞之能诗者颂之如后云。
◇虚舟记
平原生居九凤之山，以虚舟扁其一室，客有过而诘之曰：“圣人取诸《涣》，刳木为舟，以利天下。舟济世之具也，而子以虚名之，亦有说乎？”生曰：“余族居海耄见风涛y作，佑客之舟、兵人漕人之舰如山如云，胥溺没于蛟鼍之穴，往者不可返，而来者未已也，尝作吊溺文哀之。而顾余之虚舟，孰得而溺乎？”客曰：“子之虚舟将何载乎，何适乎？”生曰：“吾舟本虚，复何载？吾舟本往，复何适？”客訾之曰：“子之舟，殆不如丈尺之朽槎乎。槎神而能引客道天汉、游牛斗间，子之舟何以自神乎？”生未知所对。山铁道人在座，莞尔笑曰：“客欲知夫舟之神且大者乎？天一气也，气水也，地一舟也，地至重而浮游于一气旋薄之中，未尝溺也，非至虚而至神者能之乎？客以丈尺之室视舟，亦隘已。以大地之大视舟，则舟之虚者大虚，无以尚之。若是，则果老之舟铁，务相之舟土，络南公之舟叶，以之称神者未矣。”客退往，生出楮笔，请书为记。
生名旷姓陆氏，云间人也。铁道人，泰定间李忠介公榜第二甲进士杨维桢也。
◇五云窝记
云，天地之灵气，其兴也勃焉，其灭也忽焉，不可以色求。而色之变出焉或以青以黄以赤以黑，以同以三素以五采，而名亦随之变。伪者谈五云，有以望而知帝者之止，占而知贤人之居，梦而文章之进，兆而知名进士之出，又托而为蓬莱仙境之求，而未有命之于居者。淞之璜溪吕希远氏，吾以五云名其居，则亦有说。希远当客杭，从句曲外史张公游，思其亲不置，外史为揭其寓曰“白云”，取狄公思亲意。已而归耕溪上，养母以孝闻，且庐其先墓林薄间，曾见非烟非雾、萧索轮铩⒕呶宀梢灾蛉苏摺Ｓ酰〈宋逶浦瑞、孝感之应也。吾得诸璜父兄之言，易其名为五云。因悼兵革以来，衣冠之士逃离解散，至有遗失而独忍生存者。若希远氏之不忍一日去其亲，奉欢菽水于流离颠沛之秋，此非人瑞而何？有人瑞，而后有天瑞。或者徒以占俟梦寐、赋咏山坳，求生之五云者，未为知生者也。余故著其说，录诸窝为记。
◇文竹轩记
潼川文同氏，自馆职乞外调，屡历郡守，有治状，官至司封员外、充秘阁校理。其高情旷度，类神仙人，文章有《丹渊集》，不在一时畴辈下，顾以画竹知名，伎掩其人，君子所惜。在洋州时，构亭\耽谷为游息地，故于画竹益工，时作古槎老ǎ淡墨出神，谓之墨林，盖非丹青家所能匹也。评其妙者，谓其胸有奇气压十万丈夫者，非缪。
云间义门夏士良氏博雅好古，蓄书万卷外，古名流迹墨舍金购之弗吝，于文人才士之图写犹所珍重，居之西偏有肃客轩，名之曰文竹者，有文同氏墨君子之手泽也。士良蓄画凡百十家，而独名文竹于轩，非文氏之墨君可贵、三百年之清风雅节可咏耳？虽然耽谷多偃竹，同特爱之，尝画以遗子瞻氏，曰偃竹数尺，而有万尺之势。其诗曰“待将一鹅溪绢，扫取寒梢万尺长”，偃竹有不可偃者如此。与可以之子瞻、以之士良之所藏，作于耽谷不耽谷不问，顾亦问斗尺之素，有万尺之势、不可偃者何如耳？士良仕志未伸，必有得于此者。不然，轩之外林林然麻生而棘立者，皆\耽物耳，何独以画为贵哉？抑吾闻夏先人止知公有《义荆图》《兵馀图》与堂俱毁，士良更命荆以侣竹，则又弗队其先绪云。
◇五桧堂记
至正庚子孟夏某日，予过黄龙浦，游海上，观三神山，经南北蔡。蔡之北者有大族婿者徐亨肃，予至其家，入其门则深庭别院，举木天也。已乃览其园池之胜，林木蔚蓊、水石联络，遂燕一堂，亨拜请曰：“堂未名，惟先生名。”予视堂阴五桧者，东轩老人之手植也，因名之曰“五桧堂。”又请曰：“堂既名，不可无志，惟先生是措。”
吾闻东轩老人好修洁，精于物理，加之该博文史，折节待海内士，必延饮五桧下。人问桧，则曰：“槐之三显之必于天者，松之七隐之必于人者，柳之五又出天人隐显之外，而以纲常之隆替为进退者。吾之进退未尝必于天，亦未尝必于人也。天之所以与吾者，果不可必乎脱五乘化。而画五桧者郁然于庭，使后之人见之，岂不求之于五桧七松之间耶？”是则予之命堂以五桧，或者东轩之人其有待余于冥数者。是桧也历已百年，皆森耸奇崛，Q而鳞，瘿而轮，八臂九首而龙其身；节甚贞，气甚清，掌月而珠擎，窍风而籁声，饕雪而铁撑，于以胚松柏之云仍，而要岁寒之盟者乎！”言未毕，亨起谢曰：“是可与五桧写神已，请书为记。”

[book_title]卷十六
◇记
◇养浩斋记
淞之南陆氏，代为衣冠望族，有佳公子彦章者，生而有气节，读《孟子》书至养气之论，深有概于心，辄自命其斋曰“养浩”，介其友郁彦学来见余璜溪次舍，求一言为志。
予奇其人而为之言曰：“战国之士以气雄者多矣，而未有言浩然者，独孟子言之。其气即天地之气也，善养之，则吾之气也至大至刚，可塞乎天地。其视北宫孟舍之役于气者，仅匹夫之雄耳。孟子之言是气也皆以为夸。千有馀年，子苏子者始信之，其曰‘是气也’卒然遇之，王公失其贵，晋、楚失其富，良、平失其智，贲、育失其勇，仪、秦失其辩，盖有不依形而立，不恃力而行，可以参天地而关盛衰者。吁！此圣人之能事也。阅三百馀年，人又疑其言之夸，而彦章氏首信。彦章之不敢暴是气，而又得其气养也，故能处富贵而不淫，居患难而不摄。则彦章氏之用是气，又岂北宫孟舍之雄匹夫者可以同日论哉？养之充也，无一日之馁，虽圣人之能事不为难。”
彦章闻予言而喜曰：“大吾养浩者，先生之言也，请书诸室为记，且有以告人之疑吾夸者云。”
◇书声斋记
余客淞，游亭林寻所谓野王读书台者，已夷为隧陇、化为草棘。去台之西北十里近为璜溪，溪有义门夏士文氏，岁聘文行之儒为子弟师，《六籍》子史下及百氏之书，凡数千卷，皆架插下顿为庑西之斋，童冠雁次蚤夜讽诵，声彻行路，因名其斋曰“书声”，而求志于予。
余闻鲁恭王入孔子宫，闻金石声而宫不坏；汉高皇过鲁，闻弦歌不废，而邑不残，书之声感人也如此。孔子之武城，莞尔弦歌，亦为子游喜。夏氏书声，闻于承平之日未为奇也，而闻于兵戈格斗之顷，非一家之曲阜欤！吾为吾道在东之废庆已。虽然，士之读书也，内以治身、外以治人，沉潜其中之所得，以究观道德之微、性命之懿，以极夫礼乐教化之著胥。于！书乎出也，岂直务声而已哉。不然，诵习之日积，极咏之弗知，则其书之有声，声于出口入耳者，虽工于洛生之咏，吾无取乎尔矣。士文尚以余告勉诸弟子师，师以余言勉诸弟子云。至正庚子秋八月初吉记。
◇著存精舍记
璜溪吕孝子曰恒、曰恂，葬其考君来德公于溧水之原。治冢域如法：冢前L丈石坛，及隧道树以椿桂栝柏，又并冢为精舍，以奉春秋祭祀。祀必亲氏牲器，不以属人；俯仰斋栗，如亲见其先之享者。虽岁月去远，为之悲慕不已。名其舍曰“著存”，参政周公琦为篆诸扁，以记请于余。
世宜墓祭非古，然孔子冢孔里，鲁子孙世祠其冢不废，则墓祭有其所祖矣。自庙制废，而上冢之礼重。乎！汉人史传书以为孝子之荣。近代卿大夫官拟王者，而祖祢神明之舍则漫不加意，至有即宦上以为家，遂弃坟墓千里外，过家上冢者亦罕矣。淫昏之思，则祀之如其先，不以为怪。乌乎！俗之坏而士大夫之不振若是。幸有神位主于冢舍，时节不失其所祀，援古祭义，致爱致悫，以存著其所不忘，如吕氏兄弟者，盖寡矣。又惧其易世而著存者替籍恒产，以垂其规于远久，俾勿坏，岂非世教民彝之在犹有所系哉！是宜著存之，可书。而吕氏兄弟之事，可为录也。
予方提学传司，礼之废者，将与士大夫讲行之。吕氏兄弟尝从予学者也，尚以予言力返庙制，使四方观礼者于吕氏乎取法，而士大夫之复礼者自吕氏始，岂非予之所望乎？至正庚子正月八日记。
◇西云楼记
云间李氏，以西云铭其读书楼，求志于予。予曰：“尔家骑鲸公，梦长庚而生。长庚，西方白虎七宿也，故名白、字太白。太白以星言，今不以星而云言，何也？则亦有说，在《易》之《小畜》曰‘密云不雨，自我西郊’。彖曰‘密云不雨，尚往也，自我西郊，施未行也’。云之积不厚，不足以泽物。小畜为卦，以风行天上，一阴亢五阳。所畜既寡，施何自而行耶？西郊之云，施虽未及于物，尚往而不可止也，故上九曰‘既雨既处，尚德载’。物德积而施行，如上九之积厚而雨降，事业盖未易量也。抑余于天人之事，有感于西云者。西云，儒而通天文学者也。今太白食昴，西方事也。天狼独步东南，白虎伏而不动，九旗掩旗，七将敛手，县弧服矢，不敢东向而射者，十年于兹矣。妖氛夺奎壁，荧惑守井鬼，太阴宿室毕之墟，太阳食己未之月，亦西方事也，下民所不忍仰视，西云计何出？”抚髀叹曰：“愿以先王之学，上从六龙以飞，庶有以霈洗天之澍于东南也。先生姑俟之。”
至正庚子立春日戊戌记。
◇野亭记（有诗）
云间沈铉氏世家为郊关之外，其聚为溪之上，皆圹垠之野。于先庐东介，披蓁秽莳花竹，筑亭四楹，中置文竹榻、白木几，笔床、荼灶、棋枰、书庋杂聚其次，时与一二同志友觞咏其中。颜其亭曰“野”，集贤赵公雍为作篆书之，又介吾友陈柏谒余七者寮求记。
予谓野非直郊外名也，圣人尝以比仲由而又欲从先进之野。盖野而畔教，圣人所嫌；野而胜华，圣人所取。铉之野，何居？”铉曰：“某之野，郊外之名耳，乌知圣人之去取哉！虽然圣人论野为质，铉将论野于趣乎。趣乎，非乐处于圹垠者能知乎。唐丞相裴公尝堂于午桥而名野矣，是厌政于朝，思野于野，岂真知野之趣哉！知野之趣，莫孟真曜氏、魏仲先氏若也。铉不敏，将尚友于孟魏氏云。”予韪其言，又重柏之请，录诸亭为记。系之诗曰：
孟郊得野趣，野有真曜庐。魏先得野趣，野有野堂居。云间沈东氏，草衣傲野夫。东屯田可种，西壤水可渔。门无索租吏，家有种树书。野亭开草树，野具集朋徒。
试问朝市宅，传舍不须臾。朝恩来铁券，暮死已属镂。始知野亭野，愿堂如不如。
◇野政堂记
淞张中氏海道，相门参政公之三叶孙，学优而不仕，自号一村，又颜其所居堂曰“野政”。予过淞中，有请曰：“唐陈弘嗣尝叹汉王丹之化行农野，举圣人之言曰，是亦为政，奚其为为政。弘嗣隐居武山，岁辟良田，时乘平肩舆，访田更饷田。白露时降，新谷既登，则崇礼教，亲九族，欢乡党，乡党有俞衣苟食佩刀剑、从事乎椎埋l箧者，皆耻而弗为。弘嗣氏之化，盖亦不小于丹矣。予切慕之，故于耕舍扁野政，幸先生有以言之。”
予闻中父仲甫公能以孝友理家，而中有克以野政相之。君子之谈政者，岂必被三公服坐政事堂，发号施令，然后为政乎？政之出于野者，覆优于彼之失者失官。失官而失士，失士而失民，遂至于失身其于无葬地也。而中之优者，无间于昆弟之言，无遗于宗族乡党之誉，委贶于后之嗣，而益光于前闻人。e诸执政之失者，其相越岂不万万乎！陈子昂推弘嗣于庞德公、郑子真之流，为作者五人之列。若中者，吾又将问之于五人者，非当欤？”中谢曰：“吾志弘嗣，敢望庞、郑？请书诸舍以警云。”
至正二十年二月初吉记。
◇尚志斋记（有辞）
《孟子》曰“志者，气之帅也”，气之猖狂暴悖，人不得而制者，唯志足以制之。其`冗衰退、不能自立者，亦唯志足以率之。故又曰士尚志，士而不尚志，其不为猖狂暴悖、载而迁`冗衰退靡而没者，几希矣。训诂者曰尚如尚服尚卑之尚，盖尊而主之之词也。然人之志有不一也，论者以志道德，贤人之志，上也；志功名，壮士之志，次也；志贵富，鄙夫之志，其下也。然则志贵于尚，而志不可以卑之而下也。夫多岐百出而南车壹，志之趋也。万物俱流，而金石独止，志之定也。志失其趋，何以尚为？不失其趋，然而弗底于定，又何以尚为？
吾北门之外，有青年而好学者曰施用和，生长市a，不与其习俱，而独从儒先生游，博习文艺，修省履行，且以尚志名其读书之斋。予尝领客邸斋所，市声在门、市言在肆，而用和秉志弗迁，修习于其斋者自如也，非其志之不失其趋、而底于其定者哉？吾知用和之克尚志不卑而下也信矣！弟未知贤人、壮士之所决何如耳。
用和曰：“功名时来则应之，人无予我无取也。道德者，圣人之能事，吾所为志之始而终为者也。”吾为之交手在额曰：“懋我用和，推是志以往，然而不入于圣贤之域，则吾不知也！”用和出纸求识斋，遂书为记。复系之辞曰：
气易我移，匪志曷持？道虽我志，匪志曷之？既持其移，卒造其至，尚其有大于斯者乎！
◇朱氏德厚庵记
华亭县朱泾西，其里曰大兴，有林麓魁然秀，北带乎九山，前襟泰川，茸泖之流环连璧合，郁葱之气不沈不越，而物有钟美，朱明仲之祖茔实在焉。自大父诚、父显忠，祖妣沈氏、妣丘氏、庶母氏氏皆合葬其所。明仲既奉大事于其先，复立冢舍若干楹，捐田若干亩，命庐冢者掌之，以供岁祀事。祠曰“昭明”，昭其物也。斋曰“肃敬”，敬其事也。又取圣人终远之训，总命其冢曰“德厚”，尚书公泰不花氏既为篆而颜之，而又介予韩生奕来谒记。
予为之喟然曰：“淞国也，无高陵燥壤为民之终（《管子》：陵为之终。），往往入终其亲，不诸水火则寄请浮图氏之室，虽衣冠仕族或有不免，岂复以先德为念，而戒惧于其终与于远耶！间有权力家知治丙舍，以为薄俗之，大抵文有馀而敬不足。至其珠玉华其藏，不惟亡益于教，诲人以奸，贻神以戮，吾不知其为厚也。仲明儒者也，知圣之教，而奉以罔坠。终易忽也，必慎以存焉；远易绝也，必追以属焉。欲报之德，昊天罔极吾心，以之怵惕、以之[蒿凄怆者，皆天也。吾心之天不没于是，则吾亲亦不没于是。朱氏之慎也追也天于己，而持以为训也天于人。朱氏之德，吾知其可以俗之薄矣。抑闻朱氏之先，理家以义方为首，故每焚香祷天，不愿子孙富，愿读书而贤。仲明又喜聚书，不远千里聘硕师教二子，虽尽倾橐金弗以计，其心可以对其先矣。今老矣，而修德弗倦，德益厚，而福泽益润，朱氏子孙其有名世者作矣。矧其教之力乎立身扬名，以图其孝之大者，以报德厚，是在朱氏子孙。吾未老尚及见之，以征予言之不诬也。”己丑春三月记。
◇碧云轩记
四明俞南浦氏，侨居上，有才气而不仕，读书弹于一轩，若无心于世者。而闻天下之魁人杰士，则不远道里，愿纳交焉。其所居轩，自号曰“碧云”，尝得待制清碧松公所隶古书一纸，而又谒予为之志。
夫云天地润气也，神龙挟之以飞，不崇朝可以雨天下。然其惨舒消息不恒，肖象而变幻者不一，如轮、如骑、如旒、如盖、如流水积石、如赤乌白鹄、苍龙玉虹之状万万，不可究极。自其忽而逝，倏而还，翩然而r，凝然而止，则人且目之曰闲云。突焉如峰，赤焉如火，费雷霆之躯第，空林树之萃，则目之曰旱云。至其引而自高于风尘之表、海岛之间，非烟非云，作为光怪以动荡人目，则又曰卿云。彩云三素五色之称，而碧云者则五色之一耳。嘻！天下苍生JJ焉望之作霖，以苏枯注涸也，其于碧云也何有乎？何无不知世有长往志，登高跳远，俯仰今昔，或有凝伫所思于交际契阔之间者，必于碧云以见之。南浦氏不仕，而有高世之志，而又喜交天下之魁人杰士，其悠然之意不在是乎？抑予闻南浦有道术二十八宿在胸窟者，时出而化为麒麟、凤凰、蛟龙、狴犴、狐狸、乌雉之物，游戏碧云光怪中，为人谈天下之吉凶悔吝，闻之者推为神人，则知南浦之碧云非块然天外物也。今之士，有食人之食而怠若事，惟便利其私图，自冒诛坚穴固，而不知天罗及焉。又有奋草莱，自粥大言，亡治状，冒儋圭组以充醢具者，其纷起未已。南浦民见之，其亦俾二十八禽飞，而语之于碧云万仞之下，其可也。”南浦笑而援琴于轩曰：“吾目且送吾云矣，焉知许事！”
◇松月寮记
去秀之西门外州里所，其聚为濮市，濮公子仲温氏之世居焉。居有前后邸第义庄塾，以教养里之才子弟。仲温自幼从师学明经，既通《尚书》，后学《易》，又从余学《春秋》，两充乡试，连不售，适又丁时变，遂去，道士冠裳寻山泽间，欲挈妻子为鹿门之举。事未遂，则辟寮一所，植松数章，高秀苍古，若深山木客之出在市廛，仲温与之俯仰啸咏若友焉。天清气明，月在松顶，仲温弹独弦琴松下，琴馀读道书，作游仙吟，不知身世在黄尘市，在白玉宫阙也，遂以松月道人自号。云间盛懋氏既为图之，而又寄自作《松月诗》一解于余，征文以为记。
予为论：积阴之气清而久者，在天为月。丽月之清于物之秀者，在木为松。桃之得于月也清而妖，柳之得于月也清而荡，梧之得于月也清而凄，梅与竹之得于月也清而J。惟清而秀，秀而已野者，松之得月以此。然得松月之得，而见诸名人者，自唐常建后，未闻其人焉。建之诗曰“松际露彻月，清光应为君”。嘻！此建之得于松月者，未易与俗人道也。去之五百年，而仲温氏复得见之得，而其诗有曰“丈人夜开关，凉月在松顶”，此其得于松月之得者，奚减建也哉？向使仲温氏早时壅官，或至五年、十年，即不壅，不过汝趋隶，惟以奉所氏。志不直达，而性先有损，其及人境两泰、哦松哦月，而有得哉？嘻！仲温氏之彼此失得，其有能辨者已。
书诸寮为记。至正十三年七月七日，七者寮诸叟记。
◇有竹人家记
安阳韩君谔，筑室于所居之浴鹅沱上，左右皆植竹，自颜其室曰“有竹人家”，一时名士大夫咸择行辈交其人，至或载酒肴以抵其所。吴兴赵雍为作小篆之书，又为作《人家有竹》之图。余既赋诗图之上，复遣书再四，以记请。
宋苏公轼曰“不可居无竹，无竹令人俗”，至拄杖敲门，寻有竹人家。吾不知有竹之家，皆能真有其竹，而免于俗者不也？嘻！公之得在竹耳，固不计人家之俗不俗、之能有不能有也。今韩君之家，自命曰有竹，吾知其能有竹矣。一妄庸夫曰有竹居，而竹不为其有也。吾试诘其所有，则谩言曰：“吾击竹而歌，不啻击珊瑚也。披竹而笑，不啻披琅\也。簟筠而卧，不啻茵虎豹。煮萌而食，不翅庖羔豕也。”嘻！有竹如是，未人而能有也。吾观韩君虚中抱道，有竹其心；贞标绝俗，有竹其性；善建不拔，有竹其本；离立不轧，有竹其朋。德音协凤凰，或思沾霜，霜又有其应律之声格，瑞之灵也。韩君之有竹若此，其亦异乎人之有者乎！不然，韩君之家与妄庸人者同曰有竹，而竹不为其有也。虽渭川千亩之富，徒以等燕秦之栗林、齐鲁之麻而已耳。竹何有于家，而家又何有于竹哉！然则韩君之有竹，不徒在其家也谂矣。
书诸室为记。至正十三年九月十二日。
◇春远轩记
余曩居会稽，于清明之春登秦望蓬莱诸峰，望数千里广轮，际海而止，一鳞介一条繇，与都人士女、靓装丽服生长太平山川间，孰有荒陬远鄙之闲，因怃然叹春之远。后计偕上京师，得归游览，度居庸，陟龙虎台下，视齐鲁晋宋荆秦吴越之虚，民物熙然，如在春台者，了无畔岸，余复叹春之尤远，殆与皇元声教同一远也。自淮汝兵兴，南北旌旗相望于千里、百里斥候之次，给]而行，即抵墙壁思昔之周四方、跻八表、穷目视，足力弗既者不可得已。虽然，不远者，提封之迹也，一气为春者，岂不远哉。知春一气之远，则心之有春者，未尝不与之远也。
云间钟和伯温筑室于山之东麓，颜曰春远，请记于余。其亦有感于今日之春，而不计其地之远近者欤！不然，杜少陵尝言春远矣，何独于柴荆见之欤！是为记。
至正庚子五月朔旦，东维叟书。叟者，李忠介公榜赐第二甲进士，今奉训大夫、江西等处儒学提举杨维桢也。
◇春水船记
沧水主人壮年桴于海，晚家居，结楼沧水之上，蓬然若舟，海水时抵阶下，放目楼上，一白万顷，人氏其蓬然者一苇耳，因命曰“春水船”。主人垂钓于枕，濯足于床，波与天上下，渚凫汀雁之相因依，不知船在水耶、陆也？酒酣仰卧其上，家童数十善为越人拥楫之歌，主人又自歌《小海》，为举足扣舷以节之，水光天影飞动几席，籁声与潮汐作，殷殷在足底。沧洲仙有驾凌风舸以激水如箭者，彼徒以舸为舸，而未知吾居之以不舸为舸也。以为舸，则未尝去家。以为居，则尝有行色也。朝吴编暮越户，心无适而不可，又孰知吾船之缆之而住、负之而走也？昔有太公，尝以渔钓欺天下，而天下施，知之其舍鱼也，欲盖而彰也。嘻！以为非渔，则持竿五十年矣。以为真渔，则未尝得一渔焉。嘻！太公固得于渔不渔之间者。
客诘主“船以为真船，则居陆以为非船，非箬笠之前皆渔樵”推骂之地。
云：“知吾之在楼，非长乘舴艋也。今夫天一大春水，地一大船也，人在船不悟，悟者必在船之外。吾悟船，独不在外也。嘻！此不可与家人道也。春水如天，船在天耶、水邪，而况在楼邪。认吾船在楼，又何异认剑在舟刻耶。”
其扣舷之歌曰：“沧之水兮如天，沧之屋兮如船。舷水滔天兮以春，船之载兮薄夫天津。索吾船于津之表兮，吾得与泰初而为邻。”
客和之曰：“若有人兮舟为家，著土不住兮养空不驱。泰和我海兮鸿庞我湖，吾不知贯月槎之徒兮，夫倪舟之徒欤！”
主人为汝南殷德父氏，客为铁笛道人、会稽杨维桢也。至正十年三月三日记。
◇松月轩记（有诗）
积阴之气清而久者，在地为水，在天为月也。木得水而清之象滋焉，得月而清之气丽焉。月一也。木之丽其清者，其材品则有不能不异者也。桃之得于月也清而妖，柳之得于月也清而荡，竹之得于月也清而J，梅之得于月者清而孤，荼蘼海棠之得于月也清而怨。惟清而野、而又秀也，松之得月以此。吴郡西门之外，其聚为吾阊阖之_，夫差王夏驾之所也。五方大估咸辏焉，为积居之家者比比耳。独吾乡人吴彦升氏居不离市，而门有散地数十弓，上有青松数十梃，高秀疏朗若深山，客将俦挈侣出饮乎市，而盘礴于此也。天空气清，月在松顶，彦升或领客坐松下，仰见阎抟根株盘，而玉兔臼人世，斧斤不可，已而顾影在地、籁籁在空，钧韶鸣而龙鸾舞也，不知身在此玉阙中与！黄尘市记有得于松月者，名于其轩。少蓬李公尝为图之，大蓬泰野公又为篆额之，而又求文于予。
予以素为里\，不敢重违其情。而彦升之人品才气，可以仕而不仕者，与夫尊师乐友，化龙断之俗翕然于礼义之趋者，又吾之素与。故为之记，且复哦以诗曰：
文人爱青松，手植西门内。风声度玉笙，林影翻朱鹭。仙鬼夜读《骚》，木客秋吟句。文人燕坐馀，海月生东树。
◇水竹亭记
吾里白湖方义门子弟，咸秀杰名仕版，而于泳道父其尤者也。始泳道未遇贡举时，实以才志自奋于京师，贵人咸品之，连延誉上所，即被内选，出司牢盆民，奏最，典大县细满归，创水竹亭先庐。奉亲之隙，出与宾客接，幅巾野服，命僮抱琴，尊之亭所，相与抱酒说诗文为事，穷亨淹速，一不以属意，一时文章家多为记咏。卷既充，又索叙引于友人杨维桢。
维桢尝闻其论曰“某读《南史》书，称会心不必在远，翳然林木，即有濠濮之趣”，未尝不叹。以为缙绅阀阅、豪族大官捐千金买佳园池、崇美屋，其中育以珍禽奇兽，树以名卉异木，论其一时侈盛，平息侯之甲第，无以喻其雄；河阳梓泽之形胜，无以喻其乓玻然欲求一日之安于是，不能得也。故予一亭费甚约、规甚素，取诸水竹者甚廉，而其适安之乐，自谓过之不倍不翅也。人有志于适安者，不敢如是耶？
余以泳道之言似矣，又将有进于是者何？居夫高上于野，以草木水泉骄，其君而不出者，狷者之为也。既得志，而患失之，退以窃狷者之乐以为乐，又俞者之为耳。俞与狷，皆中行所不与。泳道于道务中行，则狷与俞不足告泳道者。今夫水散也，有雨之德焉；积而厚也，有负戴之功焉。君子观于水也，思夫施于物者。竹有贯岁之节、不易地之性焉，君子观于竹也，思夫贞一于己者。若是，则泳道之登高也，取诸物以赞乎己、以及乎物至矣，又岂徒草木水泉之适云乎！泳道尚竹，余言泽之，以为何如也？

[book_title]卷十七
◇记
◇小桃源记
淞隐君陈衡父氏，世家在泖环之西，既遗其子东西第，又为园池东西地间，仍治屋庐其中，名其堂曰“清晖”、楼曰“明远”，而又额其亭曰“小桃源”也。予尝抵桃源所，所清绝如在壶天，四时花木晏温，常如二三月时，殆不似人间世也。隐君且举酒属余，以记请。
余闻天下称桃源在人间世，有武陵也、天台也，而伏翼之西又以小云。据传者言，则武陵有父子无君臣，天台有夫妇无父子也。方外士好引其事以为高，而不可以入于中国圣人之训。矧其象也暂敞亟，其接也阳示而阴讳之，使人想之如恍惚幻梦，不能倚信。虽曰乐土，若乐彼，吾何取乎哉！若小桃源之在隐君所也，非物引诸八荒之外，入省亲以职吾孝也，出有子弟以职吾慈友也，交有朋侪戚党以职吾任与姻也；子孙之出仕于时者，又有君臣之义，以职吾忠与爱也。桃源若是，岂传所述武陵、天台者可较贤劣哉？然而必以桃源名者，张留侯非不知赤松氏之恍忽也，而其言曰“吾将弃人间事从之游”，知之者以为假之而去也。隐君亦将假之云耳？隐君齿既暮，而老将休矣，桃源其休之所寄乎？而由以小云，如伏翼者小寄云耳，固不能绝俗大去已。或曰淞俗信仙鬼，贵富家有驾海航，翼风一引至殊岛，见瑶池母、东方生，乞千岁果啖之，而隐君弗能从。此小桃源之名于淞也，并书为记。
隐君顾仲英氏，其世家在谷水之上，既与其仲为东西第，又稍为园池西。第之西仍治屋庐其中，名其前之轩曰问潮，中之室曰芝云，东曰可诗斋，西曰读书舍。又后之馆曰文会，亭曰昼画舫，合而称之，则曰小桃源也。仲瑛才而倦仕，乐与贤者居，而适以贤居。余抵昆，仲瑛必迎余桃源所。所清绝如在壶天，四时花木晏温，常如二三月时，殆不似人间世也。余既预宴而落室，仲英且出文木板，求余志榜屋颜。
余闻天下称桃源在人间世者，武陵也，天台也。而伏翼之西，洞文有小者云。据传者言，武陵有父子，无君臣。天台有夫妇，无父子也。方外士好引其可以为高，而不可以入中国圣人之训。矧其象也暂敞亟s，其接也阳示而阴讳之，使人想之如恍惚幻梦然，不能倚信。虽曰乐土，若彼，吾何取乎哉？若今桃源之在顾氏居，非将托之引诸八荒外也，入有亲以职吾孝也，出有弟以职吾友也，交有朋侪戚党以职吾任与姻也；子孙之出仕于时者，又有君臣之义，以职吾忠与爱也。桃源若是，岂传所述武陵、天台者可较劣哉？然而必桃源名者，留侯非不知赤松子之恍惘也，而其言曰“吾将弃人间事从之游”，知之者以为假之而去也。仲瑛氏亦将假之焉云尔？仲瑛齿虽强，而志则休矣。其桃源，其休之所寄乎，而犹以为小云，如伏翼者小寄云耳，固不能大绝俗而去已。或曰昆俗信仙鬼甚，贵富家有驾航，冀风一引至殊岛，见瑶池母、东方生，乞千岁果啖之。而顾氏家弗能从，此小桃源之名于昆也。
仲瑛闻予前说，喜中其志；又闻后说，而喜人之亿其中也，并书为记。至正八年秋七月甲子。
◇松室记
松江朱子肯于其先庐之左治读书之室，环植以松，故命室曰“松”。今且寄居于东山氏之西庑，而未见偃盖之植也，则命画史图居之松，以谒予泖上曰：“此某之所谓松室，而读书诵诗于其下者也，愿有记焉。虽吾远去其乡，得展图揽记，将不悼其身不在松之室也。”
予诘子肯：“诚何取于松？岂子受性也独正松有心也贯四时而不改厥乎？将森森千丈、施之明堂大厦有栋梁之材也；抑产茯苓结灵实，辟百谷而食之，可以飞行如缰伦乎？将异时托之洒扫，使家之人识其指之在也；抑要久岁月，精与化通，为青蛇、为赤龟，以怪骇人间世乎？”子肯曰：“余孔子徒也，非仙释之流。予弦诵于松室之下，知圣言有松之为岁寒物也，如其心而不改柯易叶也，吾乌知其他？虽然，余幸而生文明之代，知学孔氏学，而切有得于诵馀者，其志岂不欲淑诸人而达天下也？故尝梦松焉吾十八年，其抑将为公也邪？”
予算子肯明年为六十，人更十八寒暑，为太公望之龄，梦松协于梦熊，则吾将迎子于海之滨、江之上矣。子肯莞尔曰：“吾与其为十八公，吾宁为主人七松。”
至正九年十月一日记。
◇夏氏清润堂记
云间义门夏景渊氏，居同邑吕公之甥馆，其馆之中奥曰“清润”，盖取晋人名乐卫翁婿语也。予与景渊为昆弟交，既得翰林院学士泰野公书其额，而遂求志之文于予。
予惟物之清，莫逾于水，诗人曰“清如玉壶冰”是也；器之润，莫逾于玉，传者曰“温而泽”是也，故皆得以比德君子也。当典午氏之世，行者方以放浊为通，居者专以杨寂为记，究求时君子，比德于冰之清、玉之润者鲜矣，评者以乐、卫当之。吾尝探其人焉。误晋天下者，多清谈之治术，而广与王夷甫为清谈首，位极于台揆，竟以殒，莹然冰镜之照人者，吾不知其与澄胡母辅之辈相隔几何。卫叔宝自幼美风神，见者以为玉人，中兴名士推为第一，而卒无救于名教之败，至于徙家而南，再获美妃终夭，厥生玉振江表，比于金声中朝者（王辅嗣），同一寂寂，吾又不知永嘉之末曰正始音者，何取正始哉？二子之不能不愧德于冰玉者，类此。吾客吕公仲氏家，亲识吕公之为人，高居洁己，行无瑕类，不与恶人交，不与狎士游，侍其坐，朗然明月之照席也，可谓善清也已。景渊天质纯雅，有大器量，而不苟于小，仕与之交，昭昭然若饮醇酎，可谓能润也已。以广d之所名名厥居，广d忝于时评，而景渊氏之翁婿岂有愧也哉！虽然，清莫清于不自掩其疾，润莫润于及物之大。冰之出壑，润彻中表，而瑕不自匿，此其清之至也。玉之在山，土石草木皆蒙清辉，此其润之大也。吕公之清，吾知其至矣，景渊氏之润，更以其物之大者推焉，则光映清门于弘且邃者，非义门之傍泽欤？
景渊氏曰：“善，敢不勉诸，请录诸堂为记。”
◇宾月轩记
吕辅公之长子名恒、字德常，其燕处一室在居之西偏，名之曰“宾月”。尝觞于其所，遂以记请。
余读《尧书》，命羲仲之翕曰“寅宾出日”，又曰“寅饯纳日”，以宾饯之礼礼目者，谨昏旦之候，未闻以月。然在帝文告历日月而迎送之，则月亦在所宾矣。吁！此历家说也，非吾达士之所宾也。吾达士所宾，自眺蟾主人宾于景祀之上，月固未受其宾也，而况黄星小儿欲窥于南鹊之枝乎！况苔阁尘榭欲以脂粉徼之乎？又况霓裳之声带鼙鼓，而欲假仙游以即之乎，是皆宾之以为主也。惟庾武昌之据床，刘晋阳之清啸，李骑鲸之举杯相属，杜少陵之恋恋貂裘，粗宾主之一遇耳。嘻！宾常有也，而主不常有，兹数人之后，何其遇之阔如也？五百馀年，而宾对之交始得于德常氏，可以见遇合之难矣。吾爱德常人品光霁，尤爱其为量靓深，时吐章句流丽娟好，吾知月之爱德常，而适以为主无疑也。
或有嘲曰：“德常宾月，月主德常，主无异情矣，而宾也有云雨之翻覆、圆缺之差池，奈何？”德常曰：“尔何窥于宾主之浅也！先天不稚、后天不老者，非全月矣，而吾神未尝不与之俱。求吾省者，以神不以形。以形，宾在宾、主在主。以神，则吾盖不知宾之在月、而主在吾矣，尚何以主客异邪？”或者曰然。书诸轩为记。
◇春水船记
沧水主人壮年桴于海，晚家居，结楼沧水之上，蓬然若舟，海水时抵阶下，放目楼上，一白万顷，人氏其蓬然者一苇耳，因命曰“春水船”。主人垂钓于枕，濯足于床，波与天上下，渚凫汀雁之相因依，不知船在水耶、陆也？酒酣仰卧其上，家童数十善为越人拥楫之歌，主人又自歌《小海》，为举足扣舷以节之，水光天影飞动几席，籁声与潮汐作，殷殷在足底。沧洲仙有驾凌风舸以激水如箭者，彼徒以舸为舸，而未知吾居之以不舸为舸也。以为舸，则未尝去家。以为居，则尝有行色也。朝吴编暮越户，心无适而不可，又孰知吾船之缆之而住、负之而走也？昔有太公，尝以渔钓欺天下，而天下施，知之其舍鱼也，欲盖而彰也。嘻！以为非渔，则持竿五十年矣。以为真渔，则未尝得一渔焉。嘻！太公固得于渔不渔之间者。
客诘主“船以为真船，则居陆以为非船，非箬笠之前皆渔樵”推骂之地。
云：“知吾之在楼，非长乘舴艋也。今夫天一大春水，地一大船也，人在船不悟，悟者必在船之外。吾悟船，独不在外也。嘻！此不可与家人道也。春水如天，船在天耶、水邪，而况在楼邪。认吾船在楼，又何异认剑在舟刻耶。”
其扣舷之歌曰：“沧之水兮如天，沧之屋兮如船。舷水滔天兮以春，船之载兮薄夫天津。索吾船于津之表兮，吾得与泰初而为邻。”
客和之曰：“若有人兮舟为家，著土不住兮养空不驱。泰和我海兮鸿庞我湖，吾不知贯月槎之徒兮，夫倪舟之徒欤！”
主人为汝南殷德父氏，客为铁笛道人、会稽杨维桢也。至正十年三月三日记。
◇碧梧翠竹堂记
至正八年秋，昆山顾君仲瑛于其居之西偏治别业所，架石为山，U土为池，层楼复馆，悉就规制。明年，中奥之堂成，颜曰“碧梧翠竹”，乃驰数百里，记于友人杨维桢曰：“堂瞰金粟，沼枕湖山楼，渔庄、草堂相为Q介，盖予玉山佳处之尤宏而胜者也，鸿生茂士为予记咏者多矣。兹堂之志，非名巨手不以属，敢有请。”
予谓仲瑛爱花木，治园池，位置品列曰桃溪、曰金粟、曰菊田、曰芝室，不一足矣。而于中堂焉，独取梧竹，非以梧竹固有异于春妍秋馥者耶？人曰梧竹灵凤之所栖食者，宜资其形色为庭除玩。吁！人知梧竹之外者云耳？吾观梧之华始于清明，叶落于立秋之顷，言历者占焉，是其觉之灵者在梧，而丝琴瑟之材未论也。竹之盛于秋而不徇秋零，通于春而不为春媚，贯四时而一节焉，是其操之特者在竹，而笾简笙篪之器未论也。《淮南子》曰“一叶落而天下知秋”，吾以淮南子为知梧。记礼者曰“如竹箭之有筠”，吾以记礼者为知竹。然则仲瑛之取梧竹也，盖亦征其觉之灵、操之特者，书以为取诸物者法，母徒资其形色之外云也。子韩子美少傅之辞曰“翠竹碧梧能妥其业者也”，徒取形色之外，而不得其灵与特者，未必为善守。
仲瑛氏吴之衣冠旧族也，有学而不屑于是。兹堂之建，将日与贤者处，谈道礼义，以益固其守者，其不以吾言取梧竹乎？书以复仲瑛，俾刻诸堂为记。
◇槐圃记
按《周礼》，朝士面三槐，公位也。槐何以取于三公哉？岂其昼聂霄炕，一阴一阳之翕辟，而燮理之道见焉，故公所多植槐。齐之君主有犯槐之树也，列公所尊，异乎群卉，而不可与凡条繇植于老农之圃者比矣。故宋王v氏手植三槐于庭，期其子孙曰“吾子孙必有为三公者”，已而旦果相太宗，天下谓之三槐王氏。吁！槐之植私庭，而遇如王氏者，天下亦鲜矣。
北庭文甫氏家于杭之清波门，自其祖参政忽撒公树槐三章于居之后苑，稍治园亭其中，名之曰“槐圃”。文甫氏弹琴读书或与客觞咏，必于圃之所，时时与客抚其树曰：“嗟乎！是吾祖之手泽也，予后之人弗克负荷，惟惧其敢不封植是树，如昔人之无忘角弓，以无忘吾祖者耶！”客至圃者，爱其人必敬其树，知其祖之待文甫氏者远且大也，且咸为之赋《槐圃》诗。
吁！文甫氏能思其祖，爱其手植若是，其孝于家者可知矣！以其孝于家者，移忠于国，其光于祖者又可知也！文甫方强年，承参政公之泽，将以六品秩仕于朝矣。吾尝交其人，识其负大器，且执谦而好学，忽氏子孙之为三公者，岂下王氏哉？异日文甫居高位、面庭槐，若见尔祖之手植也，有不惕然者哉？槐以人而名，则圃以槐而重矣，天下谓之三槐王氏者，不属之三槐忽氏乎？惟文甫以前人之所期、天下之所望者勉之而已！至正己丑九月九日记。
◇光霁堂记
宋黄庭坚论舂陵子周子之人品，曰胸次洒落如光风霁月，谈人物于孟轲氏后者，子周子也。《太极》《通书》之著，异乎庄、列、荀、杨之撰，不由师传，根极道要，以接夫千载不传之绪，由其人品之高也。拟诸形容者无他，风月之光霁而已耳！后世不识周子，而求其人以光霁，可以识其人品焉。云间任公子元朴，开池于庐之西偏，莳花竹其中，而命其堂所曰“光霁”，因友生马琬求记于予。
予谓元朴之光霁，其慕于周子欤？抑自胸次式符于子周子欤？呜呼！一岁之昼夜，非无风与月也，而得诸光霁实难，今夫蓬蓬然而发乎？噫！气掉乎无方，迹之而无形，听之若有鸣谷乎、若盈流乎。乎！若行者。是风也，而光实形之，不光无以见风之至祥也。晶晶乎行乎太空，泰清乎天中，转之而不穷，蚀之不而讧，死而胸灰而I，I而中者是月也，而霁实旌之，不霁无以见月之至白也。风之光、月之霁，盖神之至秀、而时之至良也已，胜人韵士韶畅高明洒然凡尘之表者，不似之乎？吾于是有感矣风月光霁少，而翳冥多也；人光霁少，而幽阴多也；世代光霄少，而屯否多也。元朴光霁，犹取诸造物之多，得之心而应之境，诵诗读书，暇而弹琴握槊，与客觞咏以为乐，而不知世间万物有悴然而不适其情者。嘻！风月在世常也，而堂独以光霁名之，是虽晦冥阴雨相寻于无穷，而吾未尝一日不光霁也！吁，夫人而似乎元朴也，子周子不足慕而已！世道之否者乎，可以复泰和声明之盛于古也。
客闻吾言，有喜而为之歌者，曰：“有光虽风，有霁虽月。我思其人，忧心贰＜燃其人，我心则悦。”
又歌曰：“光之风兮英英，霁之月兮庚庚。风与翔月与萌，君子之心，既清且明。君子之乐，式和且平。乎仕子，莫之与京。”
◇双清轩记
华亭南去五十里为胥浦，浦之东有隐君子居焉，曰倪益齐氏。吾尝闻其人，而不及见之。今年，予至胥浦，而其人已隔世。见其二子，皆孝睦其家。孙曰权者，尤才贤，而善接师友。权之舍客次曰“双清轩”，以余为右客，常礼予以颛席。予亦时时领客造其所，不问主在无一也。权与父伯玉君闻予至，急治茗具，茗馀继觞咏，已而相与抱琴至双清所。当秋月正中，八窗夜辟，游尘不兴，草树可数，为予援琴三鼓，始以长清短清，中之以御风骑气，其声汩汩如泉走绝壑、如浮云行太空、如珩r相触于升降揖逊之顷，疾徐高下靡不中节。盖月在，琴得月而愈清，轩之名双清，非此耶？权既与客赓唱双清诗，而又属余记。
余爱权之贤，其有志于乐道者欤！惟乐道者而后忘世俗之乐，故其心洒然与迹俱清，不徒琴与月遭而后得是清也。世之层台复馆，贮粉黛芘笙竽，与淫朋狎伴为留连荒亡沉溺而不悟者，彼岂知天地之气之清有托于物而于者乎？而倪氏容膝之室，无黝垩丹漆之丽，其中惟经史图画、一二古鼎彝器皿而已。方其适于清也，众喧俱息，百虑消方寸之间，湛然无世间一物之异，此非诚于乐道者能之乎？不然，吾惧权之清也，当琴与月遭则暂之，于月落琴移之际则失之，譬之泉焉渴饮而甘之，而不能不为醇酹之夺于异日也，可不惧哉？
权起谢曰：“权或叛先生之教，有如月！”举酒属客，而自为之歌曰：“气之清兮，魄之阴。气之清兮，弦之琴。维轩有月，清明实临。维轩有琴，和乐弗淫。我歌双清，实获我心。”
并录之以为记。
◇邵氏有竹居记
松地隶古扬域，厥土卑湿沮洳，自禹决水注之海，然后民与草木得休养生息。其土性最宜竹，《禹贡》所谓“q荡既敷”可征也。去松之南六里所，有村曰同安，仲谦邵氏居焉。邵氏自静山君由伊雒徙湖之长兴，复自长兴徙兹邑。仲谦即先庐斥而大之，左右皆植竹，因颜其室曰“有竹居”。翰林承旨张公梦臣尝为大书其居，太常胡公古愚既为赋诗，复介吾友吕辅之请记于余。
余曰：“竹之为物，咏于诗，有切磋琢磨之喻；载于礼，有释曰增美之喻，竹盖异于凡卉草木矣。晋王子猷曰‘何可一日无此君’，宋苏轼亦云‘可使食无肉，不可居无竹也’。非竹之比德君子，又何以能有于人哉！今仲谦氏居有竹，亦知有得于竹，而竹为我之有乎？若其居有竹，而吾不能以有竹也，问其所有，辄谩言曰‘吾吟竹风击珊瑚也，吾扫竹月披琅\也，云烟冰雪蔽亏刻，无不全于竹也。好事者来，引之竹所，弹琴咏诗，或觞酒以为乐。’吁！有竹如是，夫人而能有之也。今夫虚中抱道，竹之心；贞标绝俗，竹之性；独建而不拔，竹之本；离立而不轧，竹之羽；四时寒暑不改柯易叶，又其恒也。声中律吕，协凤凰之将鸣，又其德音也。啼而斑，泣而萌动，夫嫠人孝子之思，是又其应物之灵也。故君子有取于竹，而必将有其有也。仲谦之得竹如此，斯能有竹之有也。不然，吾惧仲谦氏居曰有竹，竹不为其有也。虽渭川千亩之富徒，与千户侯等云尔，竹何有于居，居又何有于竹哉？吾问辅之氏，称仲谦好德君子也。仲谦其克有其竹，不徒在居之云也审矣。尚以吾言勉之。”
◇聚桂轩记
秀在宋为文物之邦，至今士多兴于学，处廛者亦类皆鸿生硕彦，由是廛之坊有曰聚桂者，而赵某氏世居焉。其子觐尤知尚文墨。氏蚤岁，尊师取友、学经史、谈道义不间寒暑，且题其修业之所曰“聚桂轩”。轩之前植桂成行，当秋清月高花烂熳发，与客觞咏其下，悠然与桂相忘若友然。待制杜公本既为书其颜，而又因司令濮乐闲氏来见，且以记请。
予惟春而荣、秋而悴者，木皆然，独桂贯四时一致，不媚于春、不怵于秋，月窟清寒，其根托焉；风霜高洁，其英发焉，岂非卉之仙者乎？宜君子之比德于桂者众也。古者以桂喻君子，如淮南《小山》之词，盖伤贤者不得所、而招之以隐者也。晋S诜对武帝曰“臣射策为天下第一，独桂林一枝”，则又高自标榜，而志于不隐者也。余未暇论天下士，即秀一郡，在宋则有莫氏五桂者，以一门五子皆明经擢第，天子赐其亲以紫衣金节之华，故人比燕山之窦。我朝设科取士则有若黄氏比父子、俞氏镇兄弟，洎蔡氏景行、陈氏允文、鲍氏、陆氏景龙、徐氏达道，岁登贤书，皆桂林之选也。继诸君而来者，殆未已焉。觐固于诸君之文读而知之，或请业而师之已，他日偕计吏上春官，对策大廷，天子赐觐进士第，觐将为桂之显者，追荣莫氏，以光夫士子之声，岂得为小山之阴乎？聚桂文会方作于乐陶氏，余尝主评裁。而士之与是会者，人固以欲之桂待之矣，觐其可以桂自隐哉？余故记聚桂，不惟勖觐，且以勖其同门同志者云。
◇桐香室记
秀濮氏某府君居濮津之桐乡，始居成聚，已而成市。其土广而坟，无高山大谷之深阻，所植多嘉树美箭，旧说有梧桐盛大，凤皇常集其上，故乡以名。余弱冠时游者，尝识濮氏乐闲公之折节下士，尤切切教子弟，不远千里而聘名师。其子仲温，好学不倦，题其修业之所曰“桐香”，又取诗人李长吉语以名也。后余在吴，无有为典市官者，日中与市者相质剂，夜则归诵书石辕。且尝遗书于余，道其所志，欲请业焉，则知为仲温。余讶其人生纨绮家，且既仕，而又志学若此，非贤者能之乎？已而仲温弃官还家，尊师取友，以卒其业。时余在云间，仲温又介余友鲍君仲孚招徕予公，觞馀知止堂上。仲温退侍余桐香室中，相与榜仇经籍、商论文墨为事。滨别，请室记。
昔离骚子著书，天下香草以比有德之君子，伤香草立爱而不芳者有以，而未闻以桐。盖卉之弗灵于性者，不于色则烈于香，不烈于香则厚于实而已耳。惟桐性灵，花之拆、叶之落、占历者以之。而其枝之所倾，有以集凤凰；材之所取，又有以中琴瑟，诗人者以香属之，殆不可与凡卉之臭味同议矣，故曰桐之香，凤之待也。嘻！桐之香、凤之集，德香而爵禄聚，理之所必至者。仲温植其德以植桐然，自拱把之日，无牛羊斤斧之戕，势不至千宵蔽日不止也；根益深，荫益大，香益远，吾见仲温膺爵禄也。天子赐进士第起身，以显扬其亲，以展布其平日师友之学，可计日而候已。故余乐为记桐香，使人知桐香非直为待凤之具，实濮氏之德之符也。系之辞曰：
梧桐生矣，在濮之阳。桐之香只，凤之翔。凤之翔，维君子之乡。梧桐培只，在濮之除。桐之香只，伊德之符。伊德之符，维君子之居。
◇明诚斋记
淞之南五十里，其中水曰大泖，水清而土坟，环而居者多闻家著族，岁治土田给贡赋外，不远千里聘名师教子弟，最者曰朱、陈、邵、吕。有曰武叔者，盖邵氏之佳子弟也。予尝闻武叔兄文伯，高爽而好学一时功夫，乐与之游，不知又有武叔竞爽焉。武叔事父兄，各极其道，事师尤不遗于礼。且闻修业之所题曰“明诚”，盖以暇日诵书史其中，所以交当世之贤人君子必此焉游息。而声色狗马之好，一不以经意，乡之先达无不器许之。闲从外舅倪伯玉君来见，且请言以著明诚。
余喜淞子弟多嗜学，而邵氏馀不无言取。然极其至而论，则圣人之道一诚也，天地之运一诚也。天地一息不诚，天地之运歇。圣人道一日不诚，圣人之道消。圣法天，贤法圣，明此尔，诚者诚此尔，圣而无不明，孔子之徒是也。贤明而无不诚，颜、曾之徒是也。明则知，诚则行也，《易》曰“知至至之，所与几也”，非明之始事乎？“知终终之，所与存义也”，非诚之终事乎？譬诸过都者，必知道所由，陆辕太行所，水航沧汝，不惑于天下之旁岐断港，然后星行夜宿，积日累月，蕲于达而后止，此非明诚始终之教欤？故明诚之功，极于天地，位万物、育圣人之道于是，焉与造化同流？於乎！至矣。武叔即予说，以合中庸之论而用力焉。奈他日究子所成，以征子学之不自欺者，的不予妄也。大师道而光祖德者，不在武叔之？祖为翠岩老人者，余所爱敬也。其师东冈先生，余所友也。武叔归而质之，以为何如？
◇溪居琴乐轩记
古乐器之存惟琴，琴盖古圣人有道之器，而至乐存焉。故颜渊得圣人之道而托之琴也，陶潜得圣人之趣亦托琴也。师旷、嵇康、阮瞻之徒，非不工于琴艺而已耳。道也、趣也，其乐内也，声有可也、无可也。艺者，其乐外也，声不得而无哉。松陵曹某氏，辟室一所，前俯六溪，暇日鼓琴于其口，题曰“溪居琴乐”。闲从址百经氏来谒记。
予惟琴虽古乐，今之琴绝与古反矣，古人乐于内，今之乐于外也。善琴者，有猗兰白雪离鸾舞鹤御夙骑，古操之制也，不知古操之制、古道之所托也。今之纨Y小生、笄珥妇女以劳为学者，往往务为新声以悦今耳，是列雅于郑卫之音，何有乎古圣人之至乐哉？予尝听氏琴也，曹氏独好纯古淡泊之音，宽于内好，足以舒焦衰湮郁之疾，则于颜之道、陶之趣，其得否即于此中寓之，非后世纨小生、笄珥妇女者比也。不乐于声，则于乐道似矣。抑吾闻伯牙氏之学于连成是也，置之绝岛之间，观风水之梗洞山林之杳，鸟悲兽号之惨情一移而琴，遂最天下。曹氏之居溪上也，流水终日迕阶，除闻若金石交作，而清奏钧韶也。高陵大埠烟云霭在窗户外，其朝夕之变不同也，即物家之变而写之于琴，吾知其符连成子之教矣。吁！是道也，又岂纨F小儿、笄珥妇女以吟猱攫y习于工师之乐学以为乐者哉？子它日拿舟过溪上，听太古之音，以见圣人于穆然颀然之间，尚当为汝赋其乐云。
◇桂隐记
至正九年春，予赴璜溪吕氏塾之宾，塾与其仲氏德昭甫邻。德昭甫辟居室之西，偏植桂数十本，颜之曰“桂隐”。尝觞予桂隐所，因求记。
余谓：“山林之士托草木之芳以隐者多矣，或以菊，或以蒲，或以瓜，或以松，或以竹、以梅、以橘、以李、以槐者，不一足也。而已桂托隐者鲜闻。德昭甫其亦有慕于刘安氏之小山者乎？安轻国位，与山泽之儒游，八公之徒为赋《小山》之词，其招隐有曰‘山气a偈嵯峨，溪谷崭妓增波。猿群啸虎豹嗥，攀援桂树聊淹留’。知桂之所记在岩谷斗僻之地，足以为君子隐所也。今德昭甫之居，无石之嵯、谷之岩、猿群居而虎豹曹也。桂之列在庭，其途人所见，且引好事人抵其所，得为《小山》之词之隐乎？”
德昭曰：“吾取桂以德，不取桂以地，故曰桂因地生，不因地桂。且桂月窟之产也，兔公蟾母之所托以为隐者，固非人间世之所得有。间有在人间世者，不幸为墨卿词客资之为决科取禄计，遂名为科籍，岂桂本志哉？歌隐于小山者，必于桂是言，盖知桂者无如小山矣。桂不以无人而不芳，君子不以无信而改德易行也。吾有志于桂如是，何暇计隐之山不山也哉！”
抑予闻《小山》之词招隐耳，非有隐也。德昭甫尊德乐义，虽老而好学不倦。吾见中朝之士，方有续《骚歌》而招德昭者，德昭其得终隐于桂乎？是年九月十日记。
◇水南轩记
家华亭长泖之阳、其里曰胥浦，世以孝友之行修于家、而以义方教子弟者曰陆宗敬氏。即其居之偏而颜之“水南”者，则其彦功燕处之地也。
陆氏自吴娄侯逊开迹华亭，大司马抗有平国功。二子曰机、曰云，又以文章著称于世，且姓其小字于山川，故子孙氏至今千有馀年，犹魁然以人门为淞闻族。士衡之诗曰“仿佛谷水阳”，谷水即长泖也，盖其生之所乐，去之异乡而不忘。归志不遂，卒有感于华亭之清唳也。嘻！谷水不迁，亭鹤自语，里人至今思而悲之。
今彦功有先之序在谷阳，而名其轩曰“水南”，上有垂白之亲，下有舞褓之童，又有贤师良党之际乐，其乐而不知世有崇高权贵、炎冷荣悴之一去一来者，倚于高山流水之外，同志相过，索其人于水之南，相与论道名理为事，此岂纨F少年之情哉？可以称二陆之乡之贤俊氏贤彦功。尝随其师黄公子谒余璜溪，其识其人高朗有雅量，吾已喜其为陆氏佳子弟，矧又成之以贤师友之学，抑余宗敬有才而不得究于高年，其报在子孙，彦功当有以显其先矣。嘻！绵华事之世泽，补遐祖之初志，其又不在彦功乎？彦功以余言勉之而已。
◇耕闲堂记
予尝评闲矣，有仕而闲，有耕而闲，有游于仕农之外。而闲游于仕农之外者，其闲不容于先王之世，吾置而勿论也。若既仕而丐闲者，事若优而情或有未知，则闲亦谩尔。惟耕有馀力而后闲，迹若苦而情优，非世俗之闲有所矫激而后得者比已。云间倪仲玉氏不仕而归农，名其所居堂为“耕闲”。农之暇，鸡肥豕蕃，家所酿谷，作春辅会，不阅月而熟。仲玉作辅会，必与亲戚故旧而作堂上，极夫琴歌笑咏之乐而后止，胸中廓然无一物之留，户内外熙熙然无一世故之挠，非吾所谓迹若苦而情至优，非世俗之闲有所矫激而后得者耶！
仲玉且自记曰：“吾祖从御史大夫，其亦农耳，其劳至带经而锄，计其闲，不如吾之耕馀，及其耕而仕也闲益不得。假吾之闲不废于耕，而经亦不废于吾子孙，吾非太平之幸民、先德之庆裔欤？”余客吕氏塾，而仲玉之堂为余塾南邻，且尝与觞豆堂上，遂以记请。
《甫田》之诗曰“琴瑟击鼓，以御田祖，以谷我士女。”余亦将休矣，买田三泖上，与子孙为耕耦，暇则与子孙拊格相击土鼓，以祀先啬之祖而，且有以式谷吾之士女也，岂非甫田诗人之乐哉？尔祖得失，吾又何议？
仲玉喜而起，自歌曰：“仕而闲，其志烦，其情艰。其情而闲，其志安，其体胖乎！吁嗟！闲先于吾，岂以耕之宽易仕之悭乎？”
◇旧时月色轩记
松陵陆子敬氏，吴大族也。宋景咸间，子敬之先尝筑候老堂于分湖之北，垒石为山，树梅成林，日与魁人硕彦觞咏为乐。没百馀年，而子敬克守其业，又葺所居之轩，名之曰“旧时月色”，取姜白石词语也。书来，以此记请。
予惟古今人几生几灭，古今月几圆几缺，人有古今之殊，而月未始有古今也。月与天地一无穷之运，亘万古犹一日也。人不与月存，则谓人旧而月新；月不与人生，则又谓月旧而人新也。白石为范石湖氏出仕于朝、归老于家也，时异事改，求昔日之所见者，惟月在梅耳，持酒相对，悦如遇故人于数十年后，岂不有旧月之感哉！子敬是之，不忘其先，见月于梅，如见其先，宜其同一感也！然草木以时计，阅岁而一新旧也；堂池以岁计，阅世而一新旧也。月，一古今而无敝，故体有盈虚而卒莫之消长，时有升降而卒莫之始终也。岂一草一木一池台之新旧，而得为月之新旧乎？虽然，天地一物也，月一天地一物也，其生无死，盖亦有数焉，朔而载明于西，晦而终魄于东，此月之生死候一旦暮耳。先天而生明之根，后天而及魄之极，此月之一大生死，亦一旦暮。而善观月之生死，可以知屈伸之义矣。吁！是岂石湖氏觚墨之客所能言哉？异时，予将溯三江、过垂虹，访子敬之所居，呼酒酌东轩上，歌《长庚》之诗以问月：“自玄黄判而月生者，今几年？以今人而能存古月者，复几何人？君当酌月而寿我，我固中旧客也。”
◇东阿所记
按《陇西志》，东阿谷在醉仙山，隐者所栖也，气清境胜，草木繁芜，此少陵杜氏屡见于歌咏而不厌也。其诗有曰“船人近相报，但恐失桃花”，陵盖此其景比之桃源矣。松之南里曰璜溪，溪之上冯生浚世家焉。生于庐之东，又治读书室，颜之曰“东阿”。夫东阿去秦地数百里，而生以之名者，取景同，不取地同也。地有水竹之美，在璜之东T，轩又东向，谓之东阿固宜。当夫朝阳方升，万景j濯，鸣鸡在树喔喔然，白鹅苍鹭与文敕鸟在水者泛泛然，阳陂打蔬者数十品，瘦地少粟者五种熟，高人逸士时过其所，诟祖更叫嚣，东西村如隔岛外也。未知居东阿数十家者，比生何若哉？昔少陵氏之咏东阿，非实居也。使少陵实从东阿遭扰攘，妻子流离，拯死之不赡，虽有东阿，能一日居乎？今生生于世全盛之时，又无仕宦东西之荣，优游焉诵诗读书于阿之所，暇则杖策溪上，观片云双鸟，其悠然自得，盖与东阿之诗人同一远意，而非众人之所能测识矣！夫弹丝有得，不必琴台；流觞有水，不必兰渚；东阿有隐者之东，又何必曰醉仙之谷哉！
书诸解为记。又为赋诗曰：问君读书所，我所在东阿。东阿何所有？水竹荫陂u。莺羽飞隼雉，长颈鸣鹅。离离原上瓞，濯濯池中荷。桃源在人世，岂必阳山阿。今日有良会，同志式相过。撷我园中蔬，具酒旨且多。请君考吾盘，和我轩中歌。
◇中山堂记
秀，泽国也，出郭无山。许可久氏居城东门外，顾书其堂楣于“中山”。介予友陈德初，见予舍次，且请记。
惟洛为地中，而嵩山天下之中山也。可久家去洛凡几何里，隔嵩凡几何山，乌睹太室少室三十六之峰乎？可久曰：“吾家许由君，实隐中山。繇龙门南有山高丈、四绝，诸峰下立，如引颈仰其峰之高者，至今字之曰许云。孔子生鲁，称殷人；太公仕周，不忘乎营丘，重本也。吾不居洛，而称洛中山，岂徒慕中山也哉？”
呜呼！重本若可久氏者，可已！虽然吾尝病君家许由君，悻悻然独洁其归，不肯入尧舜之道，非盛时所望也。吾闻天地扶舆英淑之气聚于中州，而州中之山惟嵩当之，王治将兴，嵩必为降祉生英佐，故诗人歌之曰“嵩高维岳，峻极于天。维岳降神，生甫及申”。中之利于时若此。可久追本中山，其徒尚夫遥欤，抑有以应诗人之歌欤？是为记。
◇遂初堂记
旗李东去六十里为鹦湖，又航湖而南六七里，为赵君初心之家。君故宗正子姓也，尝以今选异等，遇知天历大臣凉国公，转官至罗罗斯甸宣慰都事，循是而往，躐高据要，可计日待。君顾自画之行年六十，而以老自休，稍为园池，树堂其中曰“遂初”。因余友刘汉杰请记，余既高君之尚遂弗辞。
人心之良，莫良于其初；而有不能良者，蚀其初焉耳，故君子论心，恒尚初。虽既老，而贵乎遂也。晋孙兴公负一时清名，尝自赋《遂初》诗，弗克遂，强预家国事，取专政者嫌薄。君年六十六未致事，一旦若悟五十九之非，执政者方倚用之，而君且休矣，精神思虑倦为也。有视存利禄若涕唾，尽分由四子而家督者受政。君胜日挟侍者数人，与乡之宦而归者往还扁舟间。好事者时载酒户外，君握手堂上，说旧时典故，辨古先明理，欢甚慷慨激烈，发为歌诗，比之晋士取人嫌薄而讫不遂初，盖异日道也。
且其言曰：“堂之筑，固以休于老，而遂吾初。而吾初之遂者，实将以竟吾母夫人之欢，奈何堂成而母逝矣。今吾虽若颛堂以居，而不知吾心之恒有母也。”
嗟乎！与生俱生者，爱亲之仁而初心之至也，又未知晋士之初有是不也？是可记也，又从而歌之：
鹦之湖兮清且瘦，溉我田畴兮舄卤为，出有航兮食有鱼。归欤，归欤，我亲我娱。亲虽逝兮，我心在庐，遂吾遂兮，我心之初遂兮，乌知其馀！
◇晚轩记
秀有r水世家为戚秉肃，以“晚”自命所居之轩，且告予曰：“某之名轩，非其以苎水宜晚之景也。其不幸幼为膏粱儿，童不幸早孤，以冠齿当家督，里中豪少我弱我，攻取者四面至，而学日与家落。孔子谓三十而立，今逾去其年，而吾未之有立也，不其晚乎？故名以自儆，幸先生有以教我。”
夫物脆于早而固于晚，脆则薄，固则厚，物之理也。人之成器，何独不然？故老氏有言大器晚成，名言也。子不观，夫藜藿与F楠豫章乎？藜藿之生暖暖然，一日拔数寸，而其材不可以为栌。F楠豫章长历七年而后一觉，而其用可舟楫梁栋。速成者其功劣，晚成者其功大，其象已乎！诚有志于器之成也，何嫌于晚乎？
余交秉肃氏，得详其性行才质，皆晚之器。世之士多尚狎和，而秉肃独以介；尚巧言诈行，而秉肃独以直；尚险奔而污竟，而秉肃独以夷以洁也，是得晚之道也。然彼以速为功者，足高于连嵝到埒之间。峻跻而极讳自谓高乌快骏不能逾，不知足一踬，则肓妄`埴，颠陨于陷阱而不知有援而救之者，则其为速莫晚甚焉。余之进若晚，而他日功成名立，讫为大器，则彼之速者莫我追也已！子以余言勉之。余未老，且将卜邻萱水上，尚及见子之成于晚也。
◇顾氏永思冢舍记
襄阳顾必有之六世祖宋大八将府君某，与其曾大父兴能府君某、大父检阅府君某暨傍亲墓林，在越诸暨花山乡之文山。至正六年夏四月辛酉，必有又葬其妣孙夫人于域次。既葬，作室于墓左之南若干步，以奉先世及妣孙夫人神主，俾邑人何寿者亭之。凡春秋祭祀、冢舍之政，皆有着式。室大小凡五间，既成，名之曰“永思冢舍”，盖取诸《下武》诗“永言孝思，孝思维则”也。而又因吴兴沈自诚氏见于吴门，特记。
惟孝之为义大矣，为人子者，生尽其爱敬，死尽其哀戚，可谓孝矣。然亲在则礼兴，亲没则哀戚之情日远而日忘者，人之常也，非资如大舜为纯孝之至，则不能终其身而慕焉。故君子设教，惧其久而或忘也。为墓之郊而封构之，为庙于家而尝E之，为衰为忌而悲哀之，所以致其思。思存，则亲虽远，其能忘乎？或曰墓祭之礼，君子所弗予也。予惟谓亲之手泽、口气在器物者，尚能动其思慕，致其哀戚而不忍用也，况冢墓亲之体魄所在乎？升高而望松楸，下丘陇而行虚墓之间，榛棘凄然，霜露时降，君子于此，其有不戚然动其思者乎？思之永，则亲之没虽百岁之久，犹一日也。吾闻顾君者，亲丧不忘，常庐居于冢侧；会有四方之事，又治精舍以守之，可谓永慕之至者。其先有永慕亭在墓下，思敬亭在墓南，八十步皆为祭享所，岁久倾圯。舍今名永思，盖亦无忘先亭而绳其义者欤！呜呼！顾氏子孙虽远去坟墓，散处于四方也，然于其亲，色未尝绝乎目也，声未尝绝乎耳也，志意嗜欲未尝忘乎心也，其于永思之义庶几其无忝已。是为记。
◇思亭记
姑胥王斌氏早孤，事其母贾谨甚。为无锡州属吏，迎其母就养，每鸡鸣起，温言色朝其母，始出；夕复夕母躬上食。母扣吏事，斌白所行，善，母说；即不善，母为减眠食。斌母体顺，其行事益畏恭。母病，斌衣不解带、目不交睫待药食。母没，斌执丧哀恸骨立。吴俗葬其亲以火，斌恻然追伤其父不及S其W、黄肠其棺，葬母阊门外之原，复筑亭原上，名曰“思”。服逾祥酒，哀哀泣如始丧，且跣来，乞余以记其所不忘者。
余谓：“后山陈氏尝记甄君之思矣，虽然陈以目视其心之思，推其戒于不肖者异思，时为庸人言之尔。君子者不然，霜露既降，君子履而怆焉；雨露既降，君子履而惕焉；思其亲居处，思其亲笑语，又思其亲所嗜、所乐。思其存，存则著，著存之至，若将见之。此君子无时而无其亲者也。无时而无其亲，虽亲在九土，不在九土。故思非物自外至者，根中出者。思根中出，不在登高而望松梓、下丘陇以行虚墓而后有之也。夫物之系于见不见者，存亡以目。而存不系于见而不见者，其惟思乎！呜呼！此君子之孝思也。斌事亲有至性，又志乎学古者，其于君子之孝思庶矣。若曰见亭始思，亭去则思去，思不能存终勤以慎行。夫身以图荣其亲，岂君子望于其亲，君子望于斌乎？”
斌起拜，言曰：“斌不肖，敢不恭敬先生教，以终君子之孝云。”

[book_title]卷十八
◇记
◇竹林七贤画记
右七贤画一局，四明梅氏之作，施景芳氏之藏也。七人，落笔而书一，阁笔而思者二，喻谡叨，拥鼻者一，背胡床而面仰空者一，非游心于O谷君山，则湘水之斑淇澳之漪漪者欤！按史，七人者谯国嵇康、河南山涛、琅琊王戎、陈留阮籍阮咸、河内向秀、沛国刘伶也，共为竹林之游，世所谓竹林七贤者是也。
予尝约史评之显用于时者，涛与戎也。涛司人物之铨者十年，粗称得人，然所甄拔随上意向后先，则未为忠直。戎徒苦论谈于子房、季札之间，总鼎司而惟务苟媚及医乩，乃欲慕蘧伯玉之为人，至于握牙筹钻李核，其鄙有不足言者。他如秀，始有箕山之志而之洛，为时主所机伶，专以酒为务，《酒德之颂》乃其失德之自著也。咸又纵情越礼，有不忍言者。惟康以才俊气豪，而不免东市之及，海内之士无不痛之。籍广武之叹，盖以英雄自命不在刘、项之下，慨然有济世之志者也。使二子诚得时行志，顾未知其究者何如耳？然吾又悲夫典午氏之养贤，不在朝而在林也。夫国无仁贤则国空，典午氏之国不亦虚矣乎！而后世又使李、孔、韩、裴之徒相与迹其遗于竹林之后，其果慕之而乐见者欤，贤之而乐闻者欤？嘻！至正八年春二月三日志。
◇听雪斋记
金华戴君良过睦，谒余官次，明旦复持卷来曰：“良所斋室，乡先生柳道传公尝书听雪以颜之，未得记而公卒。且令良有请于吾子，幸吾子赐之言。”
予重违柳公契阔意而，且喜良之切切于雪，为之言曰：“雪一也，听有不一焉。僵而听，卧户之士。羁而听，被铁之夫。业而听，又瓮牖之儒、蓬庐之渔耳。戴君气盛志广而才甚长，见时显贵人咸喜而与之进出，乡游通都，且将北上京国，有风云之会，而于雪也奚能效？前所陈者听邪，抑听雪以声，固不如听雪以理者之为听之深也。今夫雪也出玄而生白，似化藏于密而散弥六合，似道将集而霰先焉，似几阴涸而合见D而消，似时匿瑕藏疾，似量无论穹卑夷险、一称物以施状。似平治若是者，雪之具德广矣。戴君友之在己、不在雪也，则其取数于听者，不既多矣乎！不然，吾惧之所听者，卧户之饥士、被铁之戍夫、牖之穷儒、蓬之寒渔而已耳，何取柳先生之属于雪者哉？”
君起谢曰：“良固知听雪以声，固不若听雪以吾子之教也。五泄之麓，敝庐在焉，游将归矣，请书为记。”
◇蒋氏凝碧轩记
吴兴蒋君廷实屏居大湖之阳，筑室数楹，开小轩为游息之所。轩瞰翠竹之林，林外湖水萦带，湖上之胜于是为最，遂以水竹故，名轩曰“凝碧”，征余记。
余谓水之为物止而通，竹之为物虚以直，惟有德者肖之。君为吴兴望族，不以赀为乐，而隐于寂寞之滨，如野夫田叟，更种竹千个列于读书之轩。轩外，日见鸱夷子所游三万六千顷之渺茫，仰观湖中山七十二峰之秀，风帆沙乌、云烟变态集为一几案之具，而君朝游于此，夕息于此，水竹之姿凝于一碧者，盖野夫田叟不足以知之，而尽在君之肺腑矣。其见于笔墨为诗为画者，一凝碧之所发也。虽然凝碧之乐于耳目者浅也，吾意蒋君之所慕者，凝碧之所性也。方其开轩，见湖与天上下万顷一碧，挠之不浊，澄之不清，甚而流注之润，绵亘三洲于数百里外，其及物之泽不可算也矣。君子体之，止而通者，不于是而得乎？坐轩而对竹，本固未茂，贯四时而不改柯易节，千仞而不回不挠，君子用之虚而能直者，不于是而得之乎？吾尝过轩所，爱君年方妙而好学弗倦，轩中左右陈列皆古今书史，又日与士大夫切讲肆，周旋于水竹之间，据幽发粹，是宜行益高、道益茂，既宏乎其内，必扬乎其外。吾惧其闲居之乐，不果于凝碧之地矣。若夫留连光景于几席之间，放肆诗酒于礼法之外，则非予之所望于蒋者也。
◇石林茅屋记
维扬刘士衡有宅区在井邑之中，而扁其燕处之室曰“石林茅屋”。客抵其所，咸讶其矫诬，曾无异乎索车水中求鱼末也。士衡则曰：“吾井邑其居，山林其心也。”太原赵子期既为作小篆书其颜，而又因武夷蒋思文来吴，求志于予。
予谓世之人于可欲所在，未尝不奔而逐、逐而得，或至决性命而后厌止。山林枯寂，非欲之在，掇之弗去，非心游于逐物之外者，不能取人之所不取也。士衡宅市井争夺之场，而独取人之不取于争夺之外。吁！若士衡者，岂诚市井之人哉？予因士衡之游心，将以诱夫见欲而未化者也。夫石林茅屋在大山硐谷之所，其去士衡之居，计其道里之劳，莫知其若干舍也，而士衡以一游心得之，若身倚枯株、首载断茨，不知华吾堂者为金碧朱紫，远吾亭池者为珍木异卉也。嘻！使移是心于玉山珠海，则玉山珠海入吾帑。移是心于玉堂金马，则玉堂金马列吾舍，是揭鉴招景、开谷纳听之象也，而士之能悟士衡之悟者或寡矣。故予重言也，使见欲而未化者知天下之尤物足以易吾之境者，皆士衡之石林茅舍也。书其言为记。至正八年春二月初吉。
◇苍筠亭记
毗陵路义道，由乡选司椟史于姑苏会府，年劳满而因家焉。舍东筑亭为宴游所，亭前树竹数十挺，苍翠入几案，然林下风也，吴兴赵雍为书“苍筠”名其颜。义道屡觞予亭之所，遂征记。
余谓竹之为物草木耳，然有异于草木，登圣贤之经传者其德也，故咏于《诗》者曰“瞻彼淇澳，绿竹漪漪。有斐君子，如切如磋”。此卫之诗人以竹之色，兴武公切磋之德也。记于《礼》者曰“如竹箭之有筠，贯四时而不改柯易叶”，此礼君子，又以竹之筠喻夫中贞外韧之德也。竹之见于《诗》《礼》者如此，则古之君子取于竹者有在矣。世之取于竹者，异乎君子之取，直玩物之私尔，若晋之七贤、唐之六逸是也。甚至遗落世事，蔑弃礼法，相与沉湎景先，以为旷达，是竹亡资于人，人覆累乎竹也。吁！竹之所见如此，世道之不幸抑甚矣。今义道之取于竹也，抑取《诗》《礼》之所取者欤？抑徒取其七贤、六逸之逸游者欤？吾闻义道自其祖以来三世，以《诗》《礼》传其家。义道方延海内师以训其子，于是亭也左右图史，客至相与谈道义，顾瞻筠之苍然者出于条荣瘁之外，不啻若友然，则知其取于竹者，在《诗》《礼》之所记录而咏歌者谂矣！使凡今之人，一庭一户有取于竹者，皆如义道焉，其不为世道之幸乎哉？书诸亭为记。至正八年春二月初吉。
◇李氏全归庵记
昆阳李靖民氏既葬其考蒙齐公于鹿山先茔之附，其冢舍曰“全归”，盖取公垂终语以名。石且既铭，顾全归未有记者，以之属予曰：“吾子辱与某友，幸慈而畀之言，不唯其不肖孤之光，先子有之，将不悼其龄不六十也。”
予唯曾子之言曰“父母全而生之，子全而归之，可谓孝矣”；又曰“不亏其体，不辱其身，可谓全矣”，然其全有二焉，全体也、性行也。性行弗全而谓体全，其全弗当也。曾子之启手足全也，而慎五孝以恐恐乎，虑辱其身以及其亲者，全之至也。
按铭者言：公生宋末，年十三丁改物之会，不幸大军掠之以北，遂为帅者伟兀氏家儿，服其巾裳，习其语言文字，越七年始获南旋，而母夫人逝矣。公泣血追服、葬祭皆如礼甚。又十年，朝廷开国字学诸郡，公以通国字，首为本郡学教授，居官六年，记试弦之史译实创于公。书上吏部，将改调，而公无仕志，且寻隐竹林，期尽其馀龄。属纩不乱，语诸子不及家事，惟诵曰“鸢飞戾天，鱼跃于渊”。又曰“全吾生以归之，期从先人于九京也”。公之始末如此。
或者病其出与处迕，行于性乖，谓之全，果合子舆氏之训乎？余曰：“孝有幸不幸，父母俱存，室家胥庆，服勤以终养；不服暗，不临危，以保其遗体，此人子之至愿。及变故猝至，不获保有其身，而隔截其亲，此人子之不幸也。公之不幸丁虏身，乐正子之不幸丁创足也。公之不幸，曾何伤于孝乎？追服葬祭之尽其礼，曾何惭于性之全乎？君子道贯精粗，行周隐显。公之史译成而身退，仕止久速之各适，其可也，又何惭于行之全乎？若是，则公之奉身兢兢，获归全于地下从先人者，非徒以全体为幸也矣！”
靖民闻言起再拜曰：“吾先子之全归，微斯文，几不免。父母既没，慎行其身，不遗父母恶名，不肖孤敢不重幸？请勒诸石为记，尚有以儆吾后之全，世世无忝云。”
至正八年九月己未记。
◇张氏瑞兰记张氏瑞兰记
兰，王者香也，其生或与神明通。晋罗咸家，其庭或生兰，史因以为德行之感。然则兰不期生而自生者，非偶然也必矣。吴人张云景氏葬其亲于武丘灵寿冈之原，斩草治圹，见丛兰一种，独秀于荒茅棘之间，实青乌氏点穴之所也，亦岂非孝感所及，天有以假之为牛眠马踣之兆耶？盖吴中土风，无论贵贱家亲死，悉弃于火。夫火尸，乃三代治恶逆之罪，以示陵迟而绝之人类也。奈何吴之人子举恶逆之刑，以待其亲，而曾无天诚之痛耶？景云氏独能痛其亲，拔去恶习，营善地以藏其亲，躬负土成坟，庐墓者三月而不忍去，其情有不合于天者耶？宜天有以托诸草木，以表之也。父老谓余曰：“苏之有兰，皆市之于他所，灵岩、天平虽名山，皆无兰茁其中，虽植之不生也。”信其言，则景云氏得兰于藏亲之地，其为孝感之符也信矣哉！其友从伦图其兰于卷，又请余记，于是乎书。至正八年四月四日。
◇怡云山房记（有诗）
山中云，闲物也，而未始闲也。自其闲而观之，则贞白子之所谓~可自怡悦，不堪持赠君者是已。自其不闲者观之，则释子万之所谓“云去作霖雨，不似老僧闲”者是已。昆阳鲁伦甫居有东山之胜，自其王父粮料院公为园池甲其里，东山之云英英然被林壑者。伦甫又取而为几案之物，其怡然自悦，不翅世之所乐乎金玉朱紫、妇女狗马之有乎其前者也，于是自命其山房曰“怡云”，而谒记于余。
余固未知鲁甫氏之云，其贞白子之所云者乎？释子万之所云者乎？
鲁甫氏曰：“范也闻物之有性，太极也；物之有动静，阴阳也，而其征莫显于云。惟云根于极也，故其体有消灭、有敛散也。而互动静乎阴阳，故其神用有肤寸之合、不崇朝之雨也。儋崖之人以储芋生熟识周岁，流求之人以月生死识晦朔，取于物者粗尔。余以云之根识极动静，识阴阳，则余之怡然有得者，岂徒积金山中，宰相之为怡者哉？”
予闻其言，而知鲁甫氏之闻道于云也。道在是，而云之怡不必闲也、不必不闲也。遂登其语为记，而复系之以诗曰：
东山之云英英（叶汪）兮，积白雪涝冰（叶邦）兮，吾与云静时行而藏兮。东山之云灵灵兮，友风伯子雨工兮，吾与云动时止而通兮。
◇村乐堂记
吴人朱仲明氏居阊关三桥之西，面大河，官樯贾舶日憧憧过乎其前，堂之背则又退为园堂，与甲更接保社，时时杖履可往还也，于是名其堂为“村乐”。既自蒙书其颜，而又张古碑墨于四壁，曰临江张仲氏之记也。仲明以仲记非本室语，屡觞余堂之所，集姻合友以乐其所乐者，乐余而请为之记。
余惟君子非造道，不足以言乐，非知乐之有在，不足以得道，乐可以声音笑貌云乎哉？今夫富贵利达之为乐，顺而易。贫贱之为乐，逆而难也。不知富贵利达之乐，其乐也以人，村之乐也以天。以人乐，夫人而能乐也。以天乐，非与同我者弗能也。惟其乐与天相似也，则君子之乐，不独在村已。穷而乐以村者此乐也，达而乐天下者此乐也，故乐之有在不在，穷与通也。吁！村乐之乐，又岂村而已哉？仲明尝遣其子奎，游予门以问道。父子之乐乎村者，知协以天，则吾必谓之知道也已矣。书诸堂以为记。
◇善庆堂记（有诗）
至利在天为一元，在人为百善，故善必有庆和之致也。然庸人为善与君子异，君子安处善而庆自至，庸人徼庆而为善。庆非彼徼而得之也，徼者庆之叛也。二者公私相去，不能以取，故天下之庆，不得于庸人一时窃取之私，而得于君子日用善行之积也。孔子于《坤》之《文言》曰：“积善之家，必有馀庆。君子不以善小而不为，惟善小而必为，故其积也日登焉若山，日姥扇艉＃积之厚者庆之长也，故曰有馀庆。”昆之张君景罡，筑室吴之阴、夏驾之阳，岁聘硕师教子弟其中，日交接贤相友，治酒事必升堂讲古饮礼，黄发番番、文衷斑斑，青绅翠Oe列后前，自以为宋献魏国公后百年馀泽，尚演为四世相望之庆，故名其堂曰“善庆”。番阳周伯温父为大书颜之，而未有记之者。景罡既觞予堂之所，且遂征记。
予以古r邑也，其俗竞节物、信S祥，虽世家大姓，咸尚佛鬼，徼福田为利，未见有以诗书礼义为务，而得馀庆之长、合孔子之言者也。今于张氏之门见之。於乎！张氏之庆，必复其始，当有子孙名世者作矣，故予乐畀之文。
铁江沈沈，其流长深。奕奕新堂，有书有琴。有桥在高，有梓于阴。君子庆只，少伊氏之覃。宜尔家屋，和乐且湛。铁江汤汤，其流深长。奕奕新堂，凤鸣于阳。左书右琴，其椅其桐。君子戾止，嘉宾式燕以庆。子孙乐只，寿考不忘。
◇嘉树堂记
吴之练圻有隐君子家为恕斋强氏，其先八世祖某自汴居吴，遂为吴人，手树嘉木一本于中庭，在志曰虽栖子，俗云皂荚者，其根抵母堂背，盖锶槐畏缡睿色理坚致，不为蝼蚁所近，其阅岁已二百，干益硕大，枝叶亦华，实益美茂，于是强氏子姓繁衍亦且二百馀指，而有食君之禄者矣。余过其家，见其树，而知其先德之覃于后者未已也。恕斋持觞为予寿，且请记。
予闻诸传季孙宿有嘉树，为韩宣子所美，吾不知其树何树。宿曰“何不封植此树，以无忘角弓之诗”，遂赋《甘棠》。夫季氏子孙为鲁公室，斧斤树之封植，其德敢比召南哉？宣子蔑鲁媚季，其嘉季者果树乎世泽，如甘棠之后。若孔子之桧、田氏之荆、王氏之槐是已，此非其子孙一时封植之功也。一本之深百世之下，固有若神明护恃者在焉，非偶然也。嘻！孔子之桧，吾不得而见之，得见如田氏、王氏尔可矣。田氏、王氏不得而见之，若今强氏之植，非田氏之荆、王氏之槐也欤？非所谓嘉树有而光传记者欤？夫前人所种，斯收于后人，后人所培，又以固前人之本。恕斋伯仲，皆清修好学，尊德而尚义，周人之意高，至于捐金粟以助国费，而利禄之心未尝入焉，其于树所培者厚矣。前人植之，后人培之，一元之气虽母百世而可也，岂直八世十世而已！抑馀闻梁甘露降皂英树，世有幽宜；书载虞晚折枝事，施报尤捷，果信也强氏义施之报，吾将庆甘露之降是树。
◇小桃源记
隐君顾仲英氏，其世家在谷水之上，既与其仲为东西第，又稍为园池西。第之西仍治屋庐其中，名其前之轩曰问潮，中之室曰芝云，东曰可诗斋，西曰读书舍。又后之馆曰文会，亭曰昼画舫，合而称之，则曰小桃源也。仲瑛才而倦仕，乐与贤者居，而适以贤居。余抵昆，仲瑛必迎余桃源所。所清绝如在壶天，四时花木晏温，常如二三月时，殆不似人间世也。余既预宴而落室，仲英且出文木板，求余志榜屋颜。
余闻天下称桃源在人间世者，武陵也，天台也。而伏翼之西，洞文有小者云。据传者言，武陵有父子，无君臣。天台有夫妇，无父子也。方外士好引其可以为高，而不可以入中国圣人之训。矧其象也暂敞亟s，其接也阳示而阴讳之，使人想之如恍惚幻梦然，不能倚信。虽曰乐土，若彼，吾何取乎哉？若今桃源之在顾氏居，非将托之引诸八荒外也，入有亲以职吾孝也，出有弟以职吾友也，交有朋侪戚党以职吾任与姻也；子孙之出仕于时者，又有君臣之义，以职吾忠与爱也。桃源若是，岂传所述武陵、天台者可较劣哉？然而必桃源名者，留侯非不知赤松子之恍惘也，而其言曰“吾将弃人间事从之游”，知之者以为假之而去也。仲瑛氏亦将假之焉云尔？仲瑛齿虽强，而志则休矣。其桃源，其休之所寄乎，而犹以为小云，如伏翼者小寄云耳，固不能大绝俗而去已。或曰昆俗信仙鬼甚，贵富家有驾航，冀风一引至殊岛，见瑶池母、东方生，乞千岁果啖之。而顾氏家弗能从，此小桃源之名于昆也。
仲瑛闻予前说，喜中其志；又闻后说，而喜人之亿其中也，并书为记。至正八年秋七月甲子。
◇玉山佳处记
昆隐居顾仲瑛氏，其世家在昆之西界溪之上，既与其仲为东西第，又稍为园池、别墅，治屋庐其仲，名其前之轩曰桃源，中之室曰芝云，东曰可诗斋，西曰读书舍，后之馆曰碧梧翠竹，亭曰种玉，合而称之，则曰玉山佳处也。予抵昆，仲瑛氏必居予佳之所，且求谂榜屋颜。
按郡至，昆山县华亭陆氏祖所窆，生机、云，时人因以玉出昆而名山。昆邑山本号马鞍，出奇石似玉，烟雨晦明时有佳气，如蓝田焉，故人亦呼曰玉，又曰昆。而仲氏之居去玉是舍远，奚以佳名哉？山之佳在去山之外者得之，山中之人未知也。如唐之终南隐者与司马道人指山之佳，身固在山数百里之外也。虽然终南之嘉，终南之隐者未知也，借佳为捷仁之途，千古惭德至于今，山无能掩焉。若仲氏之有仕才，而素无仕志，幸有先人世禄、生产，又幸遭逢盛时，得与名人韵士日相优游于山西之墅，以琴尊文赋，为吾弗迁之乐，则玉山之佳，非仲瑛氏弗能领而有之！吁，与钟南隐者可以辨其佳之诬不诬矣！予尝论山不能重人，而人重之耳，望以剡子重，荆以卞和重，岘以单叔子重，紫金以八公氏重。他日昆之重，既以陆氏玉之重，又不以仲瑛氏乎？不然山以玉名者众矣，若~、若灌、若龙城、若中巳、若滇也，水、上饶、山阴、星沙、横浦，皆未尝无玉之称也，求佳之赖人而重者如仲瑛氏，则玉之称山者毋亦土石之阜焉尔，君子有何取乎哉！”
仲瑛谢曰：“瑛何修而得比古哲人，窃勉焉以无辱先生之云也。”
遂录诸堂为志。书者泗水杨某，篆者京兆杜本也。至正八年春正月既望之三日记。
◇书画舫记
隐君顾仲瑛氏居娄江之上，引娄之水入其居之西小墅为桃花源，厕水之亭四楹，高不逾墙仞，上蓬下板旁棂，翼然似舰囱，客坐卧其中，梦与波动荡，若有褴而走者。予尝醉吹铁笛其所，客和《小海》之歌，不异扣舷者之为。中无他长物，唯琴瑟笔研，多者书与画耳。近以米芾氏所名“书画舫”命之，而请志于予。
予喟然曰：“自人文洁于有熊氏后，世变不已而有书，又不已而有绘事。书一形，而鬼夜哭。绘一著，而采色，盲人之目矣。子欲还治古，则唯恐书日烦、绘日密，又何颛之以为名，与米芾氏争途于江淮上乎？圣人取《易》之之涣，刳木为舟，将以利天下之不通耳，又岂为子辈好名者设？资之以侈书与画哉！求书于书，求画于画，固不若求书画于象先也。君试与客仰以观星文之经纬，俯以察地理之脉络，是大宝书也。远以眺三神山之出没乎海涛，近以鉴五湖之烟霏、七十二峰之空翠，四时朝暮景状一同，又大画苑也。书耶？画耶？属之芾耶？我之属也。”隐君笑曰：“书画若是，舫将安属？”曰：“大地表里皆水也，大罗竟界，一渣之浮，急旋水中央，而人不悟，悟者必在旋之外也。吁！天一大瀛也，地一大舫也，至人者以道为身，入乎无穷之门，超乎无初之垠，斯有以见大舫于舫之外，子能从之乎？”隐君谢曰：“甚矣子之言，几于道。予知居舫，而不拟闻大道于舫之外也，书诸舫为记。”
◇信斋记
吴下张生本既以信呼于人，又字其所居室，而求记于予。
予谓信之为义大矣，天地一日不信，日月星辰不顺行，阴阳寒暑舛差错，X而生之类息。嗟夫！天地不能一日外。夫信，人参天地而不信，得乎？孔子论信，尝以之重食，人一日不食，百骸未废；一日不信，百行终身废矣。故君子宁一日无食，不一日无信。秦法吏立百金木南门示信立，而后令有以行，秦法吏不能外夫信，矧不为秦吏者乎？今之吏以圣贤自谓，而有不能信于人者，谓非秦吏罪人，得乎？生治《春秋》学，吾闻《春秋》以断事为信之符也，生将有位以治民矣，惟《春秋》之断以断民，信之用大矣。予惧生之视信者轻也，故以孔子之言、《春秋》之教，参乎天地不能以外夫信者语之。生之父，予之友也，请以予说质之。

[book_title]卷十九
◇记
◇吕氏真赏楼记
淞之楼居者以万数，而独吕氏之楼为高等。松之山以百数，而独九山之峰为特秀。楼去九山数千里，近而青出楼者堇尺寸耳。吕氏之子恂从予游，时节觞予，必于楼是登，请名于予，予名之曰“真赏”，且并求言以记。
陶处士于南山，非日日见之，而一日忽见于篱落之间，其曰悠然者，真赏也。王马曹于西山，非日日得之，而一日忽得于柱颊之顷，其曰致爽者，亦真赏也。真赏贵于偶会，固不贵于常得也。山之赏，犹女色之赏耳，自其真而言，解佩馈浆之顷，盖有慕之而不足者；自其厌而言，则朝越白而暮赵黛。而有为之前者矣，故曰真赏贵于偶会，而不贵于常得也。世之爱山一也，在陶、王为真赏，在谢康乐则荒矣。康乐于山，爱之屡而厌之至，其伐山开径，自始宁至临海，汲汲焉求之如弗得，是今日之得，无以餍于前日也。天下之名山，无往不有，是谢公之嗜；无往而不足，计其一生山水间，敝敝焉不得一日以休，则谢公之劳无以偿其得矣，是真赏不得之效也。吁！陶之“悠然”、王之“爽然”也，使日而得之、人人而知之，又何以为真赏不传之秘哉？客登吕氏楼者，犹嫌楼之未尽有山也，予以其求山者谢耳，而未知陶、王之真赏也，故书其楼为赏，而又为之志其说云。
◇移春亭记
吴之练川强彦栗氏，治水亭于何之庄，杂莳花木其间，诸卉未花而有先春而拆者，群花已翻而有逗春而留者。吾尝领客造彦栗，必饮食予其所，且俾侍觞者侍砚征亭名，而并记之请。予命之曰“移春”，客有辨者曰：“黄金白璧珠绮女妇一切玩好之具，世有权力者可不趾而移也。春非黄金白璧珠绮女妇玩好之物，而曷以移云哉？”予为莞尔曰：“客何见之暗乎？自催花有檄，春不在春而在人也久矣。春来而来，春去而去，四时代谢之春也。春移而移，春留而留，吾司之于花木之间，固有出于天时物候之外者，春不在春而在我也。子何见之暗乎？”彦栗起觞予酒曰：“某尝患春不易得，又患得之易失也，闻先生之言，吾之患蔑。”予曰：“未也。忧年寿者恒惧去日之速、而来日之无几也，则将游之外，取大椿之年为吾春也，且徂之易春暮而朝也，曾何益乎？春未至也我将至之，春之尽也我将迟之，至之迟之春暮移而有移者若是，则年暮之引而有引者不如是乎？”彦栗谢曰：“吾因移春而得养生之道，请录其说为记。”
◇竹近记
物之近于人者亦众矣，而近之物有美恶，则善败随之，故君子慎所近也。世之溺于近而败者，声色也、货财也、博奕饮酒也，禽兽草木妖及奇伎巧官之物皆是也。近愈甚，败愈不可胜言。圣人于小人女子，诫其近，馀类可推也。嘻！近哉，近哉，可不慎哉？吾里姚生智独以其近者在于竹，而名其读书之斋。
竹之为物，见于《礼》咏于《诗》，而配德于君子者也。生近于君子之物，则与世之近而败者异矣。吾固未占生之善效何知也，吾见生之执谦问道，似竹之虚心也；孝义根于心而道生，似竹之不拨其本也；险夷不贰其行，似竹之历寒暑而不改柯易叶也；其为词赋锵然有金石声，似竹之著凤鸟而叶于律者也。则生之取于竹，而善其德也有矣，宜其于竹也左之右之以为近，而一日不可以谖也。虽然竹特有似于君子之德者耳，生于似君子之德者近之如是，而况其人真有君子之德者乎？生游四方，求君子之人而迩密之，其进德又可量也乎？
书“竹近”之扁者，实南台御史李公好古，与生为忘年友之书也。李公盖吾所谓君子之德之人，生与之游，得其近已。李公由南端业羽仪于天朝，生阶而上之，吾且见生之获近清光于明天子已。竹得已久，稽乎生也哉！
书诸室以为记。至正八年十一月廿八日。
◇来德堂记
庄子正氏，吴兴之衣冠旧族也，蚤年尝游于张息堂、龙鳞洲、甘梅坡诸先生之门，极其学之所究。学成而连试有司，连黜之，乃喟然曰：“吾学之利，果不得施于人乎！君子存心于爱人，不得为良相，愿为良医。”遂又游艺于岐黄氏之家，而名其医室为来德之堂。吴人感其德者，既为歌咏之，而又征记于余。
余谓十年之计种之以木，百年之计来之以德，木未有不种而植，德未有不施而来者。木计岁以近，德计岁以远。计近者，庸众人之所能知。而计远者，非知道君子不能至也。子正氏苍髯皓发，已为五六十岁人，不得于仕，而借施于医。德果报以百年之远也，则庄氏子孙其有食其报者欤！虽然，予闻宋许叔微氏取科名于陈楼之间，喝六作五，以符神人之梦者，以医有功德耳。叔微之德施于人，而来即在其身，是医之来不俟有年之后也。叔微之事信，则子正氏之来德速矣！喝六作五之报，吾其无望于子正乎哉？子正尚以吾言勉之。
◇清如许记
去姑苏西北一百里所，其聚为虞山，又三十里为D山。D山之阳，曹氏世居焉。曹氏繇武惠王后六世孙某扈驾南渡，其五世孙为今南沙处士文贵，始居D阳。南沙不仕，善治赀，居而复散，乡之人疋赖焉。子孙食指于千数，占仕籍者十有二三。有名某者为武略三世孙，生三岁而父丧，母夫人张氏力教育底于成。某日奉觞豆，寿其母高节堂上；又稍为园池，以娱其亲，以及其宗戚宾客之宴乐，名其池亭曰“清如许”，门客自眉山师余、永嘉郑采而下，赋诗若干，人持其成卷来，重请予记。
予惟清如许，考亭朱氏之诗语，以兴夫学者之心源也。人之贤不肖，天下事理乱成败，皆系之心源。故君子之学，先焉心源之所自来，为牟蛔牵为不舍昼夜，此源之所为清而远也。某也学朱氏学，先治其源，则清如许之契要盖得之矣。源益治，流益清，推诸行事，在隐为夷齐之圣，在仕为伯夷之贤，曹氏之泽不益衍乎哉？曹氏自武惠德被四海，南沙不仕，善犹及其乡，节堂之行义又有以光继前武、而淑及后人，其泽五世至于十世，虽百世而不替者，固亦有其来之自矣！予既得曹氏之学于清如许，因知曹氏之泽清且远者方来而未艾也，于是乎书。若其一亭台之工、一禽鱼木石之珍怪，赋咏者能言之抑末尔，故略不书。
某字志明，幼以孝闻，长博古喜文，雅善为歌诗，仕至江阴州司理云。
◇熙春堂记
长洲县繇金浮崦东南行四十里，抵六直甫里，其地为吴王茂苑也，至今民乐耕钓，居有水木园池之胜，邻里相望，鸡狗之音相闻，民至老死不识市区官寺者，张氏彦明之家在焉。彦明氏自晋高士翰、至大流处士士居是者，若干世矣。彦明岂弟乐易，孝友之风行于家、熏于里，余尝入吴访天随子故宅，因与天随孙广过其里，彦明治酒食，觞余于熙春堂上。余既为赋熙春诗，明日以记请。
予闻老氏言，治古之民，熙熙然若登春台，盖至德之世，君民之分虽卞，而情未尝不与民并也，故其君南面之乐，民有春台之娱。耕而食，凿而饮，含哺而嘻，鼓腹而游，不知帝力之加于我，此春台熙熙之效也，余犹及于彦明氏之家见焉。熙春既名，遂使延颈举踵指甫里曰，某所乐土也，乐土有某贤士也。吏食君禄而治民，使民不得其熙然者，不愧张氏乎？吾方怪吏近民，使民日畏，畏而怒焉，人大畏伤阳，大怒毗阴，阴毗阳伤，四时不至，寒暑之和不成，熙然之春无时而得矣。徒假焉求其迹以治也，摘群以为礼，荡温以为乐，又颉滑解垢以为之教，不知熙然之情其离也远矣！诚使近民者得张氏其人，以熙然之风推之民也，则熙然之治其独为一家之春乎？故余为张氏记熙春，并以识有民社者之愧云。至正己丑春三月三日。
◇存拙斋记
山东L子益，因余友方仲仁来请曰：“某不佞，少辄有大志，以为取功名如取地芥。已而落魄不偶，尝薄仕于宣政属曹，不能与世之巧宦者相追逐，故归而求诸拙，采杜拾遗之句，自号曰存拙，且以颜于斋居之室。敢乞先生一言，白余所存者。”
余曰：“少陵非存拙也，因拙以存道耳！子益之所存者，在拙乎？在道乎？苟在道，则虽愚必明拙为不拙之拙，而大巧出矣。故老氏子之言曰大巧若拙，老氏子之所谓拙，非杜少陵之所谓拙乎！予尝慨世之功人深中而险侧、秉外而便佞，以笑为怒，以谀为詈，以恭为，以信为欺，奸伪横流不知纪极，岂知巧之极者，拙之阶与。吾观世之善仕、善贾、善医、善百工奇伎，大抵巧之弄，而拙之成其效，至于己躯老家而曾无怨艾。是知拙之存者、道之在，道在而四体无不喻，万物无不备，其为效也孰多孰寡哉？子益之拙愈存，而道愈明，则知圣人之道得于颜子之愚、曾子之鲁者，愚非真愚，鲁非真鲁也。颜、曾之道果在子益，子益之拙又岂真拙哉！”书诸室为记。
◇青云高处记
旗李北去四十里所为青云，横泾大陆，渔梁农舍星分而棋布，东凤山九点与西杨诸峰出没于烟霏空翠中，雨晴暮旦，惨舒异状。临之以层楼，可一览而有者，实为李氏“青云高处”也。李氏观复以里为青云，而其大父又号云岩，故楼以名。予友茅山外史张君雨尝为书其扁，而又以其弟佐从予游，介之以征记。
予谓：“云之为物多变已，而名亦随之，外抵而内青，谓；具五色而昭瑞于灵台之上，谓之卿；沛然而雨，谓之油；突然而作，示r风之兆，谓之炮；舒卷无心，使人望之而不肯从龙以雨天下，谓之白；至其脱林石升天衢、通鸳鸿之羽翼、近日月之光华，枯槁之士仰之以为不可及者，则始谓之青云。云岩公有志泽物，而不偶于世，其所谓云，不过陶靖节之无心、弘景之自怡者耳！某虽不敏，窃有志于与世驱驰，安知吾异日不凌青直上，副吾居之高也邪？然则是楼也，李氏言志券也，匪徒据胜览之要以为高也。虽然君子身居朝廷，则思利其民者，在家则思仁其族与其乡者。观复登斯楼也，见境有秋啼饥冬号寒、官府郁塞而无所白者，使之有以得其生而抒其情，是即青云之覃物也，又何必高有其位，始得为青云之泽邪？观复未任，以余言勉之可也。”
◇素行斋记
邢台张生叔温氏，以“素行”颜其读书之斋。叔温天资廉靖古茂，虽侍父宦南方，为六品秩公子，而朝齑暮盐，读书不少辍，从师取友恂恂然退谨如邹鲁者诸生。以常情论之，叔温当华龄，为贵介公子，宜其衣狐腋裘，日乘千金马，挟弹平康间，与代之河朔少年相追逐，不以为过。而叔温不尔，曰：“吾读书未举有司，一布衣生耳，一言一动奚敢放而僻以于大戾，以贻其亲之忧。”此其素行之一也。叔温侍父在淞，以尝从游于予，且命舟五湖上，招予至“素行”所，见其室中所蓄，惟折脚几席、破琴，一床，经史子书凡若干卷耳。败壁间，他无长物以为娱者。予骇之曰：“生侍父典大县、食厚禄，而素行若是，是诚能行己之素者已。《中庸》言素位而行，以见君子之道，泛应曲当，无时而不在，无往而不达，故其道也易，然世而无存已，易地而无得丧，非圣哲不能，故曰民鲜久矣。今叔温行贫贱于父典大县之时，非希贤希圣自信之笃者不至是。抑素行之目有富贵贫贱，则夷狄患难之不同舜之贫贱，饭糗茹草若将终身，及富贵则被鼓琴若固有之。孔子欲居九夷，则曰‘何陋之有’；及遭患难，则曰‘天之未丧斯文也’，若是者，皆素行之至的也。舜人也，孔子人也，有为者亦若是，叔温尚勉之！而异时以公卿之器达而在上也，行乎富贵之素者，亦今日素行之推耳！吾未老，尚及见之。”
◇笔耕所记
吴兴钱德铉流寓淞上，揭读书之室曰“笔耕所”。余客淞，至其所，见其一室如穿破舟，上穿下洳，折脚铛鬻，若无出烟之窦，予为之哑焉笑曰：“目不容辨黍麦乎，不操橐耜，不践畎亩之涂泥，恃三寸颖以代耕，所亦非其所已。”德铉起而对曰：“吾笔之不停，犹农之耕不辍也。所非吾所，且不辍吾耕所。苟得所，其敢辍吾耕乎？所弗得所，是农之不幸。遇石田，用力多而得报寡。所得其所，是农之幸。而遇汶阳之腴，用力寡而得报多矣。吾其敢以所非所，而废一日之耕乎？”予韪之曰：“卤莽而耕者，卤莽而报；蔑裂而芸者，蔑裂而报。耕患不力尔，何患不得其所哉！抑子之耕也，笔不如目，目不如心，目以耕乎外，大地之谓；心以耕乎内，寸地之谓也。放而大，敛而寸，而后耕之。以笔耕哉，笔耕得其所哉。耕得其所，无往而非。吾托笔之地，又何有小大肥硗之辨哉？抑记礼者有曰礼以耕之，义以植之，学以耨之，仁以聚之，乐以安之，耕之外曰植、曰耨、曰聚、曰安，皆笔耕道也，予尚勉之。”德铉起拜手曰：“鼐之耕也，倘得其所，又得其道，岂惟妻子无饥，虽使天下无莩夫其可也！”
四月八日在云间陈氏邸写。
◇改过斋记
至正九年春，予游淞之明日，邢台张叔温携数客来见，中一人昂然长、然清，言议风发可畏，问为谁，则曰袁景文氏也。明日，景文来请曰：“凯先世繇锦城侨兹之先子可潜翁，以诗鸣于淞。先子蚤世，而凯尚幼，力自树立，颇知读书属文。既长，益有志于学，然偏质刚愎，不能龊龊与里闾浮沉。且又不能隐人善恶，时时立物论为臧否，于是与俗寡谐，人亦以此相诋，若有所不容者。今年岁已强矣，欲改是过，故自颜其燕居之所曰‘改过’，而日自省焉。敢求先生一言，以戒吾过，引吾不及，以底于圣人之道。”
予骇然异之曰：“人以过自讳者，滔滔是也，而未有过自揭而求改者。圣如仲尼而幸闻过，子路人告之以有过则喜，古之圣贤未尝以过自讳，此其所以为圣为贤也。《书》曰‘沈潜刚克，高明柔克’，又曰‘亵友刚克，强弗友柔克’。若子之过，非沈潜也，非亵友也，其过于高明，强弗友者乎。以柔克之刚，二者之过无过矣。然柔`茸颓，堕之谓；执雌牧卑转刚而，善之谓也。谢上别程子十年而能不矜，刘忠定别温公七年而能不妄。子信能知过而改，异时复见子松陵之上，昔之刚愎者柔矣，臧否者嘿矣，是子之信能改过也，由此而之颜子不贰过之域，是不难！”
景文起谢曰：“疚疾者多矣，药石我者惟先生一人，敢不再拜如先生教。”遂书诸斋为记。
◇敬聚斋记
云间卫子刚，扁其藏修之所曰“敬聚斋”。余客兹土，子刚首谒见，明日以敬聚斋来请记。
予曰：“昔臼季赞却缺之言曰‘敬德之聚也，能敬必有德’，子刚慕却缺之敬臼季之言，足以修身也，故以名之。吾闻刚王大父山斋，以言德著称，官至永嘉别驾，晚年读《易》有得，著书若干卷，行于时。子刚大父立礼公，隐德不仕，闭户养高者二十馀年，人慕而不可见，如丹崖青壁。子刚之敬之德之聚，盖有所本矣。而又以敬聚名斋，日修习其中，且从儒先生治《书》《诗》《经》学，著之笔椟，蔚然有章，此非德之所以聚于德而发为英华者欤？然子刚贵介子弟也，一日之间，声色过乎前、便佞随乎后，狗马珠玉之好杂然集乎中，所以应之者，或不能不颠冥于造次之顷，则敬以欲而败者不少矣。子刚益能疏瀹而心，澡雪而精神，视不牵色，听不牵声，谈不牵味，芳不牵臭，日引而月长之，其所以聚其德者，尚可量也哉？S缺子一田丁也，因敬而阶乎仕，灭其先恶，为晋国军大夫。矧子刚素承先德以积敬，又当国家文明之运，异时不遇知己则已，苟一遇焉，其不居高位食禄为时名卿乎？区区春秋一国之士，又曷足俪子刚乎？子刚尚以吾言勉之而已。”
◇安雅堂记
去淞之西一舍近田泖，去泖之西三里近曰蒸溪，蒸溪之上有世家曰曹继善氏。其先自宋文恭公后五世孙，其繇温之许家于淞。今子姓有称贞素处士者，余未识之；其从子继善。继善且邀余至其所居堂，堂以“安雅”名，盖侍书学士虞公集之大书也。应奉陈公旅既为堂文，而犹以其言未竟，复征予言。
余读《荀卿子》，因论君子小人注错之当与过也，遂有越人安越、楚人安楚喻，以喻君子之安乎雅，以是为非知能材性然也，注错习俗之节异焉耳。君子之安于雅，非习之专且素，能尔乎？继善博雅君子也，非雅不言，非雅不动，非雅不视听，盖亦习而专，专而素，而于注错之间当而安矣。不然，吾惧继善之于雅，强越儿而安楚、强楚儿而安越，其得谓之安乎哉？帝尧之史曰安安，皋陶之谟曰安止，论者以圣人安于自然。志君子之雅学者，使注错之当而安，如越楚人之安越楚也，去圣人之安，其隔几何哉？抑予观郭、谢之事，而有以明习俗之节。林宗之巾偶然为雨垫，而人效之为垫角，安石鼻不幸病塞，而人效之为拥吟，彼非不知巾之雨垫、而鼻之病寒，亦安于名流之习焉耳。继善出仕于首教之地矣，安雅之雅，不唯淑己，且将及人，诚能使其人之慕继善，如人慕郭、谢，则继善之雅，所渐者易矣，所覃者广矣，岂独以之名堂哉？惟继善勉之。
◇邵氏享德堂记
松之西折而南曰钓滩，钓滩之南大泖，大泖之支流又南趋而东曰杨港，邵氏之族居焉。踞居之北一里所，水四面合，中起林阜者，实邵公翠岩处士之兆也。公生前自营W，仍筑冢舍而构亭，其前为荐之地，且诫诸子曰：“冢舍地卑湿，林木疏理易朽坏，我百岁后必亟葺之。”及兹未四十年，而亭已弊，某且老，痛念父言在耳，重以本支日蕃、展拜之地隘，于是一撤其弊而新之，凡若干楹，视旧规加闳且崇，如于某年某月某日，迄是年某月某日告成，取古语阴德享荣以及子孙者，名堂享德焉。公之曾孙焕，以尝与予游，遂将父命来请记。言礼者，墓下庐不祭，必反虞于庙。自庙制废，而上冢之礼实重于汉之人，余尝议之矣。礼不墓祭者，以体魄为无知。虞而反庙者，以魂之爽者在焉。夫蓍株龟甲朽有年岁，而狎者出焉，谓体魄为无知，可乎？孔子之冢孔里，鲁子孙世世祠之不废，则知汉人展墓之礼，为爱之切、厚之至也。吾闻邵氏自翠岩公而始大，公天质深厚，不事表q，虽善理生致富饶，而绝去侈靡之习，敦行孝谨，而仁及乎宗族姻友，里称为德人长者无间。尝建书院瑁湖上，祠先圣像其中，立义塾于乡，割己田若干亩，教养里中兜，构三径桥以济病涉。公之修德于己，而覃于人者如此，宜堂以享德名。德厚流长，而泽及乎子孙。公之德也，岂止荣享一己而止哉！传曰盛德者必百世祠，吾知邵氏之德施于前，子孙食其报于后，享有世德者远矣。虽然，人之种德如艺树然，老人种之，少者用之，然少者不又为后人种之？吾知其用有时而为之矣。为子孙者，其可视先泽自怠自修乎？公之子某，既克家如公；而孙某，又尊德乐义，光于前闻人；曾孙某且笃孝明经，尝选于里矣，使益勤不怠，则世种其德，而世世享焉，邵氏之后益昌而大，盖可占矣！《诗》曰“诒厥孙谋，以燕翼子”，邵氏之先以之。又曰“无念尔祖，聿修厥德”，邵氏之子孙以之。
◇不碍云山楼记
予尝北渡杨子访金山之胜，而不知淞之南又有所谓大金、小金出没于云海之中，如壶峤之在弱流外也。至正九年春，余抵淞之张溪，溪之东有大族为杨竹西氏居之，南偏其楼曰“不碍云山”。竹西宴于楼之上，窗户四辟，万顷之云、两鳌之岛，皆自献于眉睫之下，其所名也固宜。竹西且举酒属予，以记请。予谓云山之奇观，不得于近，而得于远。远非至高至明之境，无以得之。有其境矣，而非至高至明之人，则亦无以得之也。竹西脱去仕累，归讨幽事，稍为园池亭榭以自娱，以及其客之好事者。是境为高，人副地胜，云山之观虽然远在万岛之外，犹将有之，况去不五十里者乎？然览云山以自粗也。而览云山以微，则小是也。今夫云之大也，肤寸而起，塞乎六合，不崇朝而雨天下。及其细也，退藏于密，莫得而迹焉，是云动未尝无静也。今天山之小也，一拳石之多；及其大也，草木生焉、宝藏兴焉，是山之静未尝无动也，此非会之于心不能。竹西风日佳时岸巾楼上，手挥五弦之馀，与一二解人谈至理，既以八窗不碍者辟于目，复以八荒不碍者洞于心，云山之观尽矣、备矣。竹西怃然若有得，起举酒而自歌曰：“海之云兮油油，雨我田兮有秋。海之山兮离离，障我流兮东之。”又歌曰：“云之动兮跹跹，吾与云动兮，动而不迁。山之静兮层层，吾与山静兮，静而不停。”并录其歌以为记。

[book_title]卷二十
◇记
◇建德路重修兜率寺记
寺在郡治西二百步，按《图志》，建于唐神龙初，名中兴，景龙元年改龙兴，开元中改开元，宋大中祥符元年始改今名，人呼陈尊宿道场者。唐末有僧道明居之，一时缁素居重，加性尊宿，太守陈操师尊之，事见《传灯》。宋南渡，绍兴五年，虏宿兵于寺，寺毁。十七年，郡守苏公简至，天申节斋祷，岁必出郊诣乌龙寺，昕夕靡便，遂呼寺僧祖照者经画土木事。十九年寺复兴，事见龙图学士罗汝楫记。距今几二百年，幸脱寇燹，而妄庸者居之，视逆旅舍不翅，支房别院尽化草莽，惟大佛殿与宿钟之楼仅支风雨。至正十五年，凤山僧真如师来主寺席，叹曰：“予不遇苏使君，五百年尊宿道场其过遂废已乎！”力以起废为己任，坐役远近大家，善散其宿居，以相吾成绩。经始是年之冬，越二年春告成。大殿钟楼因旧之外，山门两庑、法堂戒坛、与夫庖库圊皆出鼎建，庄严三佛大像呤陶吡，涌壁金翠，供张之具一一完整。师介予友童原谒文为记。
予方悼世梗化者，伏尸至数十百里，割脍醢肉喂鸱鸦狗鼠者，皆基于众生一念之烈。师以梵化行三吴，吴人争归之，贫者投力、巧者投技，贵富者投金粟，土木之输尽良材密石，金碧之区，遂为一方冠。可为师之化利能也，而又有大者焉。吾闻法王妙利延被有情，不严而威，不疾而速，我朝所以殖西教配黉庙也，迟（去声）其效于必，世百年之久而未得也，何师能以大法王力，图融一切法性，成就一切福德，消恶氛于江表，除责疠于海蹋使万年皇图有以系。中兴治统，非徒以兜率之龙光，亦师之道有以振本教矣。
师闻言曰：“善哉，大哉！”请勒诸石以为记。师名儒氏子，自幼读书，神解过人。长从五结山佛日禅师讲道要，禅师每屈，且叹曰：“吾道东矣！”系之偈曰：
佛现诸王身，身住百佛刹。建无万化利，普遍河沙界。悟此化利者，是为大知识。一念生豺狼，父子化敌国。霄光昼晦冥，生齿尽凋耗。兜率世教师，佐我国王化。山木与鱼鳖，咸归大佛道。无有一凶孽，非我王众生。无有一众生，非我佛眷属。而况护国者，山君与海王。我诵一切法，皆随有应现。穷楼与广殿，如降兜率宫。供张与饮食，乃至种种有。金帛竞走奔，天龙互旋绕。我若遇天险，天险自然安。我若遇劫火，劫火自消灭。一切大功用，乃至不可议。我偈非强说，得之毗沙尸。稽首兜率尊，证我说真谛。
◇郡安寺重建佛殿记
吴兴郡安禅寺在子城东北，按《图志》，创于唐光启中，刺史李师悦国郡人，舍地而建。乾宁中，赐额居尼。宋南渡，嘉泰中废。澧恭惠王赵师揆徙之郡城东北，至绍定而毁，主僧清复建。入国朝为至元二十一年，又毁。时例主僧梁汉师，始买寺之南距一百步吴氏废宅，转为寺。已而，无咎师来，法堂与僧庐粗完，而大佛宝殿实未建也。至正七年，法真师来，当徭烦逋积之馀，斋鱼不鸣、法龙不吼，比丘尼徒有持钵而去者。师乃力振清规，大樽浮费，又不惮数百里艰苦，持疏于苏秀云门之间，而檀施以归。既而，郡吏民咸有助一椽一瓦，朝累暮积，以至周足，遂经始于是年之秋，越明年春落成。殿宇凡若干楹，土木丹漆，备极壮丽，金资宝相以及供张之具一一完好。复以馀力展山门之隘，起库楼之缺，山门左右重翼两庑，凡前所未及者至是而完矣。师以同姓府判公由辰为其父之娅，而府判尝谓予同仕于台，遂介府判孙桐生来求记。辞不可，则为之言曰：“释之为教，本以劝愚俗，匹夫匹妇逃租徭以入浮屠者不难也。而世家巨族有投笄落采脱洗染著以归于究竟，非其真智正觉、的若有所见，其能安于是乎？不则灭伦裂纪，不能免世教之仪。予闻师笄年即有禅性，盖善根之宿植也。二十遂辞亲出世，插草为宫，讲第一义，悟众生之于馀，闻者莫不悲喜踊跃，如弱丧有归，遂能大劝于时，而化瓦砾为宝坊，其不难也。夫佛之为言觉也，将以觉群生；沙门之言息也，将以息欲而归于见性。师演其教，悉能启群迷为正觉，转惑见为真智，而无吾世教灭伦裂纪之仪。若尔，非有功于象教者乎？请以是言复于师，俾刻诸石为记。”
师本郡赵氏子，传心于天池信元翁，悟庵其自号云。至正十年十月初吉。
◇鸡足山安定兰若记
去桐庐县东三十里有山，自孙天子象峰南下，蜿蜓盘礴为岷、为屿。屿曰鸡笼，高不过百仞，蟠不过一牛鸣地，中突仙人座，东龙西虎，关键重叠，盖桐庐之甲胜也。至正甲申，松峰禅师忆过此，忽哑而笑曰：“西毒国迦叶师座地有复至此耶？吾自水顶趺之，犹以未惬高胜，吾舍是何之？”遂驻锡此山，还名鸡足，结茅四寒暑，学佛者归之如市，檀施日不乏绝。里人孙道富子兰斥地以归，钟文、周宁、李郁、孙引又相与力成之，由是起建大殿，方丈有所，讲法有堂，栖禅有室，以及二门两庑、库院庖，历不十年而以次悉举。鸡足之荒，峨然象王一窟矣，额曰“定安”，取鸡足一飞一止义也，江浙平章庆童为之书，树石庑西。将有所纪，必求文章家登载，而未获其人。余客冯氏义门，师介大冯君士颐征记。
余闻古佛徒之开迹也，类以垢面毁体、攻苦敷淡为之本，插草为宫，擎钵为食，驯至蛇虎穴伏转金碧之区，鬼物悲啸换钟鼓之境，此岂世之庸妄人所能为哉？今之庸妄者，托浮屠以规免王徭，志与吾民争秋毫利；高至于树党王公，玉食而骑游，珍宝绮绣、子女狗马过于大姓名。吁！其于古佛初意，何如耶？求其人于古佛徒如忆者，宜世以为绝俗高等之人，吾徒君子亦所乐与也。
师，袁州宜春人，彭氏，名法忆、字无念，号松峰。初礼陕西药佛山无极信，复参江西绝学和尚，识而得其道云。辞曰：
伊彼西人，教及东土。布五色云，如一味雨。鸡足飞来，身毒国所。伽黎不怀，火寒水暑。乃树法幢，鸡足之刚。钟鼓孔殷，梵言孔扬。云栋鳞辑，风檐羽翔。揭名定安，赫有慧光。猗无念佛，为法出世。我力精猛，尔役声势。然火智灯，千光勿替。上申国，何千万岁。
◇隆福寺重修宝塔并复田记
去华亭县之北二舍近，其聚为青龙镇，镇之南寺曰隆福，创于唐天宝间。宝塔七级，凡若干尺，造于长庆间。其徒邵文知、俞文富之所募缘也。重修于宋庆历。阅二百馀年，风雨之所经，兵燹之所更，土木殆不支矣。主僧普善览其败瓴断础，不无怆然者，乃发弘愿，白千里之大族，宣慰使司任公仁发获其请，始损赀营建，实大德之三年也。致和元年，公之子贤德继厥志。至正三年，公之孙士质光述其事，而后缔构之精，庄严之丽，日光霞景出云雨，上佛牙秘藏，登崇宝轮，人天鬼神，瞻仰赞叹。力馀及于大佛殿东西两庑，皆彻而一新。又假钱若干万缗，为复其所失田三千顷，然后象设有所栖，其徒有所食饮，而寺之敝稍振，旧观荐复。遂状颠末，介其乡士王元来请曰：“寺塔为一郡推，古佛牙之所寄苏涂之颠，时出光景现相，载在寺纪。今幸任氏三世经营，而坏始复完，愿有言以侈之。”
予惟先王之创民宇也，室奥以庇生，UW以送死，坚而为墙垣城郭，而高为台榭览观之所，亡闻乎累浮屠之制。释氏书谓佛灭后，铁轮王造塔八万四千，一日夜神役也。中国仿之，或以佛骨以舍利、以金玉神像。唐凤翔法门寺塔，有佛指骨在焉，三十年辄一开，开则岁丰人安，天子为遣中使迎之。今塔为佛牙所在，吾不知若干岁可开，开抑何应？塔之成坏实有数，灵物之开阖当有时。塔之崇，非徒靡吾民力以视外观而已也。余尝悼象教之徒，未有一毛利益人，而蚩蚩焉惟仰于人以给，吾氓之辛苦垫隘者望风而趋，其徒益繁，则仰于人者益广。主其教者，既有以假佛之化现坚固相，出大光明也以崇厥居；而复有以虑其仰给者，而图长其食土，教由是而展布，兹非其徒之不善于彼者乎，若普善者是已。吾闻普善攻苦敷淡，业既成，而行亦有以动乎人，与古佛师躬劳辱而有成者相师法，比今之避农赋佛、逃以偷生者，其贤不肖相万万已。彼尸居素食，务治其荒唐之说，以为竟祖教，而讫无益于教之殿最，人目之为高，吾居之普善之蠹而已耳。书其说畀之，使其人知所惧而，且勿忘其居食之自则。安知后人之无致力于其所未备者，如普善施德于将来者？
如任氏云，相其役者，耆德曰宝、曰秀、曰庆、曰福，知事曰通、曰吉、曰喜、曰俊也。任君士质元朴，居家以孝义闻，便利及人者不独浮屠氏也。至正九年九月八日记。
◇惠安禅寺重兴记
秀之惠安寺在郡治西二百五十步，按《郡志》，梁萧王舍宅为寺以居尼，唐光化赐名兴善，世以夏腊主寺事，宋祥符元年改今额。绍兴七年，刺史王公浚明请于朝，始更十方禅刹，命主僧眉山道立者来，具见信安刘阜民记。我朝至正戊子，寺以民火延毁，赤地无馀，高昌观师领寺事。道风法器，素为四众依向。悼法筵之地一旦化为葵麦之虚，徒众或浮寄他舍，观发弘誓，以兴复为己任，不迹权贵之门，不役耕作之力，尽弃祖父所遗资。是年之秋，即经始法堂方丈为芘风日地。越三年而将得，不募而至者檀施如千，鸠工治材，而大佛宝殿、山门两廊备极雄丽，斋房、庖库各以序为，三圣宝相、十八应贞护法大神之像庄严殊特，所用供帐什伯之具一一完好。规置坚定、披攘经营者，凡历七年而汔于成。其徒某状其寺之废兴本末，及师之履行，介予老友潜居徐公来请记。
予为之喟然曰：“天下废式摩那之教于惠安，而观汶起其废也数，岂偶然哉？吁！观贵胄青闺之秀也，一誓不转作殊胜事若此。使观为丈夫，身有禄位于世，其扶危起仆、功之书于策者，可胜道哉？抑余闻金色女之教，不以祝颅发住阿兰若为出家，而以发大精进、悟佛知见、一切解脱究竟为出家，盖以法界为居，大空为相。而土木金碧之区其成其坏关于世教者，有不得涉吾无坏无成之舍矣。余嘉观之功，能汶既废之宫，而又因其教以示佛学之本，庶有以振宗风于既往、衍净社于将来者，不穷也。”
观字无相，鉴空其号已，吉安路达鲁花赤忽都海牙公之孙、安陆府同知蛮子海牙公之子，幼即有禅性，不茹荤血。元统元年，授皇太后旨，赐金袈裟，落笄，受戒具。至正七年，承行院札，主本寺法席，嗣于本寺隐岩静显师云。十三年秋七月六日记。
◇方丈室记
儒之座云丈席，释之室云方丈，仙之山亦云。丈乎，丈乎，其三教之所度而则者乎。东谷上人有室在治之惠因所，而以方丈颜其名，来见予姑苏舍次，出方丈图，请曰：“陆之天台，与海之方丈并。予出世，幸在天台，况所居山有金鳌玉几之胜，黄石仙之所留，题宋高皇之所托足已。至今，金鳌背上之诗为惠因山川草木之光，故吾室以方丈名，盖不自知其逃佛而仙、招仙而佛也。西游淮吴且数年，一室之胜未尝不笈其图以行，而未有列仙儒之言以志也。先生爱予厚，幸有以志而咏歌之。方丈不在海峤而在吾室，不在吾室而在吾行橐矣。”
予在台时，尝穷胜践过惠因所，时上人方脱胎九龄也。今予发已种种，漂泊道路，慨念宿境不翅，若在弱流三万外也。上人归，其得无辞讯其山川之灵乎？辞曰：
东万山之罗络兮，赤城之盘纡。琼台方广郁以出没兮，聚仙佛之所庐。薄东海之嵬岸兮，架金梁之凌虚。哀灵修之播迁兮，来仙伯以导舆。赤子兮如鱼纷，望思兮鼎湖。嗟山川其如昨兮，眇风景其愁兮。予望海屋兮渠渠，挽飞飙兮以为车。上下风雨兮出入太初，下视弱水兮黄尘满区。仙耶，释耶，吾不知何谁兮？羌从汝兮归诸。
◇清溪亭记
吴之东禅寺僧文友，自号松岩道人，喜读吾儒书，多识前言往行，一时士大夫乐与之游。尝筑亭寺之西偏，临水之湄，莳花竹其傍，故士大夫过寺者必访松岩，而松岩设酒茗必之乎亭之所。亭之赋咏且将成卷矣，然亭不以松岩名，而必名“清溪”者，盖清溪其师正一之号也。予未来吴时，闻清溪君以吾儒寄迹墨氏，而不缚墨氏律，日与士大夫饮酒赋诗，以风流自命，非蔬笋衲流所能窥也。及来吴，而清溪已逝，及见其徒如松岩者，能不忘其师去之十馀年，而号犹存于新之亭，非其学得于吾儒重本之义，能若是乎？宜吾徒之乐交其人，而华其亭以赋咏也。抑又闻寺有宋南渡僧曰林酒仙者，居院不事熏修梵呗，惟酒是嗜，手持铁键槌日游市间，不问酒主名，夜即卧酒垆底，酒家争供以酒，以为圣师云。若清溪之为师弟子者，得微犹有林圣师之遗风乎！嘻！吾于是而自感者已。今之为浮屠氏，以绝伦屏荤酒，若槁项黄馘之流，日诵经钞若干万言，以为得佛之道，而不知去道益远，而脱解禅缚如林酒仙之徒，乃得称圣焉乎！习浮屠氏之法者，可以辩其要矣。亭创于至正丙戌夏，成于是年之秋，明年秋七月记。
◇竹雪斋记
至正八年冬，积庆主僧臻上人于顾野王读书堆之南，辟一室以燕居所，环种以竹。上人每读书其中，至雪夜见八窗玲珑、一室洞白，上人必被五文衲、戴白笠，或徒倚竹下吟啸自若，遂名其居曰“竹雪”。明年冬，介友生马琬寻予三泖之上，以记请。予曰：“竹者至刚至虚之物也，刚则不屈于物，虚则具道于体。雪之为物，又至清至白之所形也，清不自蔽其恶，白不受涅之缁也。方天地闭塞时，竹独秉后凋之操，而玄冥之灵特困焉。雪与竹若相轧，而不知其适相得也。上人于二物者，又适相遭于一室，宜其取诸物者有得于其刚与虚、清与白也。嘻！竹微雪，无以章其秀之特。雪微竹，无以比其清之敌。吾闻上人贞而白者也，微雪与竹，则又何以表见其人哉！竹雪之相轧，庸众人之所得。而知竹雪之相资者，非上人之协之而谁邪？虽然即无于有竹也，入有于无雪也，春至雷作而万角突，立有于无也，金乌一而万状立，解无于有也。无乃道之宗、极之根也。上人学浮屠，浮屠氏之学以静虚为宗，空无为体，上人心不为欲回，道不为物损，是能备竹之刚而虚，毅不自匿、涅不是缁，是能备雪之清而白矣。推而极之，以至于声臭之泯。然则静虚空无者，将有得于二物之表，上人以为何如？”俾琬复上人，书诸室为记。
◇望云轩记
余游海上，得浮屠友三人。曰静庵，镇大明煜天镜净也，净修长书一通，贽余之见于静庵所。越三日，又徼致其所主院净土招提。入其门，门草莽立栋宇，吾知其有才也。升其室，缁徒斤斤鱼贯立，诏以吾圣人之书，知其有学也。已而，燕客“望云轩”上，求一言白其所以望者。叩其以，则曰：“吾非王歌客之望于吴会者。净有白发母在黄龙之浒宁，先人故庐不得迎以侍，此望云者，即狄孝子之登太行而注射其目者也。”余闻而异之曰：“金仙氏之教，超于万有之外。而净之有其亲于天性者，不得以真无诬之，吾又知其性之与吾儒合也。狄孝子之忠于国、仁于民者，孝之推也。净推其孝，移忠于君、移敬于长、移义于宗族、移任恤于姻友，覃乎民社，则望云者又何异于狄孝子哉？宋有称缁衣相者曰慧琳氏，权至杭时宰直，假清虚以资燕谭，且以误人家国，又何望净于琳也哉？”至正二十年夏五月四日。
◇半云轩记（有诗）
云间鉴上人住胥浦之无住精舍，受法于金陵休居叟禅师。休君命其所居轩曰“半云”，集贤赵公雍为之书，而又介吾徒尚贤谢君来见余黄溪书舍，请一言以为志。
余读宋僧显万诗曰“万松岭上一间屋，老僧半间云半间。三更云去逐行雨，回头不似老僧闲”，怪万之有心于闲，不如无心之云之闲也。云之卷舒晴雨，皆出于无心，故雨人间，其施也沛然，则为出山之云，雨足而其体也悠然，则为在山之云，施也？体也？云何容心于其间哉！万笑云之出，而以不出之闲骄于云也，万岂知云者哉？今上人号古心，而上无住之庵，是契心迹于云者也。半云之命于其师，知古心之足以明云于宾主间也，云岂敢以劳耻于古心，而古心又岂敢以闲骄其云也哉？余以是言复古心，古心曰唯唯，遂书为志。又系之诗曰：
我有山中屋，与云相半之。云去何所去，云归何所归。云静我心住，云动我意飞。一动与一静，阴阳互根依。是为古心法，我儒不能非。
◇海屋记
谈海屋者，以海上有山，山上有金银宫阙，限以黑弱水三万，麻姑云东海三变为桑田，则知海屋有时而废。及观海屋丈人掌计筹海尘，筹充栋、两间弊丈人海屋，又最灵而寿者乎。吁！吹万物皆有弊，惟幻无所与，造亦无所与弊，故知夸仙谈道，不如浮图氏之善言幻也。九峰古鼎上人，以海屋自命其丈室。人间九峰非海岛，又室非鲛室，屋何赘字于海？
上人谓：“吾四大观皆幻，求吾屋必海，如牛渚犀见登州台观，殆老甘尼之见焉耳，何以称丈夫？佛为清远玄虚之神乎（晋许荣曰：“佛者，清远玄虚之神。”）。今之求浮屠，道以老甘尼之见，虽吾戒粗法不能竟，况欲造清远玄虚之界乎？诣极于幻，其清远玄虚庶矣。君其不信，吾将与汝约淳芒与苑风，观于东溟小白花之岩，见金沙妇出一幻相，如牛渚犀见登州台观，光景魁磊，非烟非尘，谓之幻乎，不幻乎？”会稽大瀛子闻其言，而韪之曰：“海屋之幻，岂上人然？吾累仙伯见已久矣。”上人曰：“何见？”曰：“麟之屋、珠之宫，美人兮在中，乘文鱼以相从，不知横波兮卫风，此岂可与老甘尼辈道乎？”上人起作和南礼曰：“幸子雄文录诸海屋，以告迷而诘者。”已而，上人呼三辰，酒起戛赤金钵，自歌海屋之歌曰：“烟飞九点三山覆，搏桑吹灰点若水。海筹甲子计瀛缩，大溟不死尸不宿。八柱灵波腐鳌足，震旦东倾不动屋。”并录为记。
◇小蓬莱记（有诗）
按《越乘》，镜水之上有山曰卧龙，如海涌鳌脊，郡宅据其颠，唐人居之，以蓬莱自侈山水楼台之胜，窃比于真宫道院，是以假观求蓬莱者也。水之上、子城之中，有道士宫曰玄好，无玉昆丹丘醴泉饵草之异，闻人师构一轩其中，而亦以小蓬莱自命，此非假观也，而以真幻求乎蓬莱者也！嘻！东方生记蓬莱者幻十三境云耳。万有形皆幻也，以幻示幻，所以为灵仙之教之神也。子合神观于冯闳乎方壶员峤不啻几案物也，又安有弱水三万里之隔哉？吾试与子言幻：“黄初平得仙，金华山中之石皆羊也，其兄初起眼眼未换，因见石而未见羊，初平叱石，石皆起成羊数万头，此非神幻之至也耶？然见师之小蓬莱者，惟初平能见之，不者皆初起之见金华山白石者耳！见羊者，小可也，大可也。见石者，大小无一而可也。”师曰：“唯，请书诸轩为记，使世眼觑予小蓬莱者，兹文为之大圜之镜也。”且系以诗曰：
蓬莱在何许，渺在东海虚。其回五千里，上有神人居。山川异百奥，风俗如三吴。仙官示狡狯，百丈神千躯。世人寻地脉，弱流垫轻壶。徒闻羡门往，漫役君房愚。孰为灵仙府，乃是尺寸庐。燕坐吾玉几，天游我非车。挥斥九清表，飘然隘中区。岂知蓬大小，不识无真无。
◇鸣鹤轩记
道士徐中孚居钱唐宗阳之西庑，尝从游邵庵虞先生。先生名其轩曰“鸣鹤”，盖取诸《易・中孚》之繇也，而庐陵欧阳太史又为记之，繇之义尽矣，又复求余文。
余闻鹤之鸣，亦多变也已。其鸣之信，则警夜分；鸣之远，则闻九天；鸣之奇，则昼夜六时中律吕；至其鸣之神，则空中语累累之诗，岂真鸣内和外，见象中孚之义哉？抑馀有感鹤者，不能不为中孚通也。唐光和诗人，尝悼鹤以饱食易天真，至争腐鸡鹜前，狎群鸟鸢之内，乘大夫轩遂有禄位，则玉音沉乎其无阗矣。呜呼！利令智昏，非惟吾之物为然，灵禽亦尔。中孚于鹤，其勿饱之过，而昏其灵也。浮丘伯曰鹤一千六百年饮而不食，与凤凰且共鸣圣人之盛。中孚学仙者果尔，其有将而见其鸣圣人之盛，而惜余不及谂诸千六百年之后也，中孚其能以长年诀01予不？
◇玄霜台记
云间刘炼师某筑月台于庐之西，楣曰“玄霜”，请于箕尾叟曰：“幸先生费辞以记。”
叟曰：“生物不穷，以臧夫造化之母者，吾取夫太阴之精。太阴，天地交媾之先数也；在卦，阴含阳坎象也，坎为月中一画。真阳也，万物之生资此而后成，故仙家指为玄霜。玄天也，天地初交，生物之始，犹未离夫天，故称玄霜。见霜也，如玄露初凝，如绛云渐积，如瑞云不流。盖元气结成，纯乎生，生之英结之为霜，化之为液，散于万物，赖以成质，是故木有三钻则为火，纹之则为水坎津也。木得水，以行曲直之性，无水则枯矣。木有三灭则化土，离象也。真阴存乎其中，水道也，土无水则地脉竭矣。金有三击，则为火熔之，则成汁，水象也。金无水，则不能从革矣。天无水则不能雨，地无水则不能云，人无水则神弊，天下之物无一不资夫水。水位于坎，寓于月象，而为玄霜。非至精无以造是玄，非至道无以凝是玄。彼日繁，霜则尽零。炎霜夏飞，损物以行肃杀者，谓霜之名则可，谓玄则不可。故玄也，惟太阴之精当之。吾尝登是台，薄O上覆，曲栏旁植空一窗，以接太虚之境。淡方寸以生魄之际，化槁木之形如玉毫之相，吾将与汝蝉蜕秽浊，而游乎太清矣，子能从之乎？”是为记。

[book_title]卷二十一
◇记
◇天风海涛楼记
吴阊关之西，其地清旷平衍，去海仅若干里，有筑层楼与海涌峰之小吴轩相埒者。其主或招海内豪客燕处其上，八窗洞辟，近见风涛汹涌在足底，楼若浮而逝也，至酌客以酒曰：“景若是，能无言乎？”客亦酢酒于主人曰：“楼恶名？”主曰：“未有以名，敢请。”客遂称天风海涛，主以为然，并以记请。
客曰：“壮天声者风也，而不知大块之噫者圣也；壮地险者涛也，而不知层澜之积者信也，故圣于阴阳莫如风，信于昼夜莫如涛。风之生于天，执之而不得，逐之而不及，恶究乎圣哉？涛之出于海，御之而不止，激之而不回，恶察夫信哉？天地噫而为风，阴阳以之鞲万物也；江海积而为涛，昼夜以之准万古也，风之圣、涛之信大矣，至矣！及天风与海涛相薄也，蓬蓬然起歙乎土囊，填乎太空，不终日而万里，若一磅礴相射，与激水之涛相轧，吞天沃日，走貔貅而吼犀兕，兽骇于野，龙拔于渊，极天下之神观无出此。吁！海涛不扬而安乎渊静，大风不振而安顺乎和，委天下之神观，曷有焉；惟人亦然，厄于穷巷、逃于深谷，患难奸其外，烦懑忍其中，然而厄与郁相遭，而激诸意气之颉颃，发诸悲歌之感慨，而天下称奇。曰丈夫士固不可以无奇也，而奇不生于奇、生于变，故不}变无以知其奇，不}奇无以见神也。呜呼！户牖之小，万顷寓焉，可谓奇矣！抱奇志者，亦将于此一爽乎！”
◇锡老堂记
华亭环南六十里为胥川，有老人曰殷纯父氏者，年八十馀，无衰惫态。老人失子而得女二，其长婿曰顾审之氏，居老人甥馆以终养，且名老人燕处之堂曰“锡老”，盖私贺老之年高，而假鲁人颂祷之词以为意也。吁！养外舅氏若审之氏者，亦可谓恭也已矣。审之以老人之侄孙奎受业予门，遂因奔请锡老记。
予读《鲁颂・泮水》之章，其词曰“永锡难老，顺彼长道”，难老者，难若出于天锡，不知固有难老之道，而有以为锡之耳，故曰顺彼长道。老人实以之老者，既无多男子以怵其爱憎；家又饶乐，素无服食窘其寒饥；又求清静术乐之。以遗弃夫嗔喜爱欲、朝市之势要声利也，皆其难老之繇，而诗人所谓长道者，抑吾于老人之锡者有感焉者。昔者宓戏、神农氏之民，瞑之，不知所以然而然，是以永年。黄帝、尧、舜氏之民，职职植植弗夭，是以难老。后世之俗不然，鼎刂文之烦称也，S谲之互确也，百状俱作、万怪横生、水竭山崩、宵光昼冥、石言大屙、夏霜冬雷，罔不缪X，是以有父终其子、兄终其弟者，求老人之善自养。夫长道，谓黄帝、尧、舜氏之民兆欤！今圣天子疾民之偷伪，还淳思，纳斯民于春台熙之域，以黄、唐玄德格于上下，旁通于四裔，四裔之民不言而自化，锡老之福且家至而户达，何啻老人氏一堂而止哉！吾将与人联茵并几，酌春酒堂上，弹琴吹竹，歌上古大庭氏之风以待。遂俾奎复于老人，刻诸堂为记。
◇江声月色楼记
浙江秋涛之壮、秋月之英相上下，月之英至秋分而极盛，涛之声亦至秋分而极壮。涛与月，一气之得，故江声、月色为天下两奇绝也。江水流溢而东南行，其溺为湘湖。湖之阳，岐寿诸峰戟而笔立，腋江肘湖而襟诸峰之秀者，则韩氏惟新之楼有焉。元统元年秋，惟新氏尝觞于楼之上，请予名楼，予命之为“江声月色”，而记则未遑也。惟新氏去世且十有馀年，而其孙奕来从予游，犹知致祖初志，以记请。
呜呼！世之言声色之乐者有矣，楚眉卫殖春韶月秀，狎凭而昵茵，争怜而竞悦，悲丝烈管，朋从旅进，凤鸾啸而莺燕鸣，引霓而谐调者，若出金石，此世之所谓声色，而人人之甚欲者。不知甚欲，必有甚恶，故曰狂夫乐焉，智士哀焉。然则声色之寄于俄然漠然之物，而无其甚欲甚恶之累，不为乐之至也哉。今夫江之声，实以潮鸣乎天下，其疾而哀也如风雨，其突怒如雷霆，其却而远也如松风笙鹤，人不以为声，而为声之至也。月之与潮相得而胜也，其动如银汞，其起如金城，其铺而平也如积雪千里，人不以为色，而为色之绝也。兹非悟其妙之微，殆未可与耳遇目触者同日道也。吾留吴下，久不见江月雄观，秋且分矣，业将与生买舟大泖口，溯吴江抵海门，夜泊湘南，据胡床楼上，以揽有楼之奇观，曰声曰色，探天地之大秘藏也。则凡天籁之有声，皆吾韶钧天文；地象之有色，皆吾之西子南威也。呜呼！楼之声色若是，取之无竭，用之无禁，而嗜之无荒，是真楼之大秘藏，而尔祖之乐以终其身而，且以遗尔子孙传世之玩于无穷期者乎！生归，试诵吾言于父兄间。尔祖有灵，必以予言为信。
◇舒啸台记
云间谢仲允氏甥馆在石湖之阴，馆之左个植花木为，治园堂其中，命之曰“舒啸”，名客至，允必延致于是。今年春，尝觞予轩所，酒酣，为予作苏门之音，且以志请。
按《说文》，啸者蹙口成声也，古诗人以啸与歌并言，则知啸亦蹙口之歌耳，不无五音之协。五音协，则金石丝竹可被。时允出名姬童鸾者佐酒，吾将以玉笛寻其声，座客拟马相如为乐府，命之曰紫鸾，回然采其音，付童鸾歌之，以备晋成氏子啸赋之阙也。虽然，吾闻宫为君、商为臣、角为民，宫荒则君骄，商陂则宫坏，角乱则其民怨。啸协于宫，使予闻之温舒而广大；协于商、于角，使予闻之方正而好义、恻隐而好仁。吁！此允之心声也，不知代之君骄宫坏而民怨也，第未知闻苏门鸾凤者亦有是否。人不知其心声之得，则又乌知其啸之舒者]敞和平、不愧晋处士者耶？抑予闻刘越石在晋阳清啸，胡骑闻之凄然而退，啸之感人者又如是。今西北之寇闭塞关梁，允能以越石之啸慷慨激烈者，使风云动摇、烟尘猝起，又孰畏乎关梁之孽哉！允勿靳是，拟相如者又当作为出塞入塞，以继短箫铙之曲也。啸之舒哉，不亦韪哉！
◇读书堆记
予入淞，首慕顾野王，读书堆者在亭林苍翠间，未果往也。上海释慧自称野王氏后，介其师去东老人来请曰：“居之左个辟室，蓄古今书数千百卷，贻其嗣达、妙，袭名于读书堆，敢丐一言以记。”记未及，今年予游鹤沙，顺流下黄龙江，抵沧海观涛，泊舟古精蓝下，主僧出肃客，乃慧也，见其二子即妙、达也。夜分张灯叙旧话，遂为援笔志书堆。
夫书之能藏者不难，能读者难。能读者不难，能用者难也。书藏而不读，与无等；书读而不用，与不读等。张茂先藏书至卅乘，而茂不善厥终，李赞华载书数万卷，亦无救于J身，非有书而不善读、读而不善用者与？代之衣冠家有积书如秘府，至再世三世懵与书隔，甚至售为声伎资。吁，可悼也已！若慧之书堆高洁亭林，磨水火而堆不毁，经兵革而堆不迁，使达也妙也又能翱翔于堆，穷探力取，以为修业地，非书之善藏而有善读者欤？第未知达与妙之善读、读之善用者何如耳！宋聪道师善读书，一览即挂书梁上，人叩，则曰“书贵行，复何读”，此方外士读书法也，惟二子以之。至正二年夏四月廿六日。
◇梦蝶轩记
有客三人者，过梦外梦道人谈梦。一客曰：“吾梦为玄驹。”一客曰：“吾梦为蜩唐。”一客曰：“吾不梦达魔，而为达魔者所以梦。”起自歌曰：“巴中老人蠹仙橘，化为达魔无处觅。随风一夜到漆园，鬼入南华鬼无迹。”蜩唐者亦歌曰：“腹育出尸出宫桂，风为食芳露为饮。月令老翁候我占，识候能鸣复能喑。”玄驹者亦歌曰：“大槐王台台九e，充州一怒成乌合。有时东海去观鳌，焉能死我鲮鲮甲。”道人曰：“梦玄驹者，志富贵者也，不知缘几登，至寻人饮食，而有焚如之惨，富贵何在哉？梦蜩唐者，志清高者也，不知吉羌执翳而搏，其后黄鹊又从而利之，使漆园丈人捐弹而返走，清高何在哉？惟达魔梦我者，亦不知我之梦达魔，则志于物化，与物忘彼我，殆与造化游，与大道冥者也。古之人得之者，惟南华真人也。”
予弟子文璧氏持缥文册来曰：“此某梦蝶轩集也，请先生一语。”遂书此以遗之。梦外梦道人者，会稽杨维桢也。
◇真仁堂记
云间陆和伯自其先公某，五世为良医，其药区为真仁之堂，未得儒先生之言以记。和伯因予友吕辅之氏见，且请记。
夫仁一恻隐之良心，出于天，而素无伪者也。然世之行仁者，则有诚不诚辨也。梁惠王移民移粟，非不仁，而其心在于辟土地，则非饥民为也。宋襄公不禽二毛，非不仁，而其志在于求诸侯，则非老人为也。若是而言仁，君子谓之伪，可也。仁之诚者，必若禹、稷、汤、武而后可，禹视人溺如己溺，稷视人饥如己饥，汤不忍人之涂炭，武不忍四海之荼毒，此诚于仁者也。吁！此圣人达而在上事也。和伯不仕者也，不有颜子之仁乎？颜子愿得明主而辅相之，其曰“愿无伐善，无施劳”，此颜子之仁未达禹、稷也，故孟子曰禹、稷、颜子易地则皆然。陆氏世隐于医，而其仁之真积者当厚矣。使继之者有一念之伪，则岂得为真仁也哉？和伯学岐黄之外，习吾圣人书，能充之以颜子之学，善无伐，则善无伪矣；劳无施，则劳无伪矣。无伪而仁，有以同乎天下矣，老人之老，无以异乎吾之老；幼人之幼，无以异吾之幼；备万物于吾身，无以异乎吾之同胞兄弟也。吁，其为人也诚矣、至矣！云间之疲癃残疾困而无告于人者，尚有出于陆氏之仁之外欤？夫子语颜渊曰天下与仁，吾亦将属和伯云。书诸室为记。
◇海峰亭记
吾铁门有贞秀生者，其为人爽朗有奇气，玄格高情，恒在物外，每登高远眺，若见东方生所称三神山历历在眼底。筑亭凤洲上，名之曰“海峰”，余游海巫山，生邀过凤洲，登其亭，与之谈仙家久视事，因以记请。
按东方朔书，谓海之东有三神山，曰蓬莱、方丈、瀛洲，周回五十里，隔弱水三万里，非蜚仙不能到。审是，则三山不惟不可到，亦非世眼所能觌也。钱惟演赋《远山》诗有“秀出海三峰”之句，亦想像而赋之耳，惟演不能有诸目。贞秀顾欲有诸亭，亭果有海峰乎无也？
秀曰：“吾得海外三峰奇观于眼之所无者，求于神，而不求于迹也。此非道与神合、心与化并者，不能得之。得之，则海峰不在海而在吾亭，不在吾亭而在吾方寸藏密之地耳，奚知有三万弱水之隔哉？”予韪其言而录之。
座客有歌海峰之谣而被之琴者，歌曰：“神峰在何处，云在东海虚。下负六鳌首，上托群仙居。世人寻地脉，弱水垫轻羽。高人坐燕上，天游以蜚车。挥斥九清表，飘然隘中区。笑呼一蓬粒，贮在壶公壶。”并录为记。生名沐，姓钱氏，自号琼台仙史云。
◇静学斋记
吴人张氏性之，以岐黄氏之术为学，而东阳柳先生扁其燕处之斋为“静学”。阅三年，自予宗伯振君，求余文为记。
予叩静之说于岐黄氏之书，性之曰：“为惧惧无，为欣欣婉，然从物与时偕行。谭而不治，是谓至治，非静无以得之也。”予曰：“此非君子之静学也。诸葛武侯之言非静无以致远，又曰躁不能以理性，此静学旨也。静，躁君也。性之其有意于理性，舍躁之君，治之以何哉？性无有不善，理之则从，乱之则凶，性从必生，性恶必殃，自然理也。性之以岐黄氏之术，务于生人静学之地，其必有得生之本者欤。本得，则道无不生矣。虽然，抑吾又有进于是者。人生而静，天之性也。静之之初不容说也，愚者昧之，圣人复之，为大道之宗、万物之本也，非虚无之境、寂灭之乡、窈窈冥冥之物也。感而通之，静之微也，动之机也。嘻！使静而不机，动也奚以资生？动而不根，静也奚以资始？老氏之言，归根曰静，是谓复命，盖与吾言性者近矣。性之既知静学以理之，复知静根以机之，黄老氏养生之道尚有大于是者乎？”唯遂书诸斋，以为张氏静学志。至正七年冬十月初吉记。
◇游庵记
古者四民各有所处，士处闲燕，工处官府，商处市井，农处田野，毋使杂居、见异物而迁焉。此四民之居有定止，而业有专能也。后代民始有出于四业之外者，则曰游民。游民不得容于先王之世，而后世纵焉，此四民之有专能者寡矣。予方于是，而客有以“游庵”为名，且征文于予者，曰刘子舆氏也。
子舆以居无定止，而名庵曰游，其子舆之不幸不生于先王之世乎。抑幸而不生于先王之世，得不专四民之业而由于游也。子舆氏好学之士也，以游自由而不得比于先王之民，是弃人也，乌得为士乎？子舆之游，游其居，未尝游其业也。盖子舆幼时侍大父居某所，长而侍父居某所，亲殁而庐灾。今又徙秀之广陈所，未知老而归也迄于何所，望望乎如浮屠人之寄四方。仲尼固曰东西南北之人也，此游庵说也。呜呼！戚施直、蘧Z蒙G、侏儒扶卢、蒙瞍修声、聋旷司火，古者疾人犹不致于游而，且为官师所材而职其能若是。子舆氏钟美天质，怀抱利器，而又敏于问学，其官师之所不裁者乎，不得比夫先代之游民而弃之也谂矣！惜吾位下官，弗遑称似其人也，故重言之。
◇五湖宅记
海虞缪仲素新治巨舰，列几格置琴书其中，笔床茶灶相左右，容客可数十人，时时遨湖海间，且命其名曰“五湖宅”。吾尝与之宴是宅于具区之上，仲素将觞，有请曰：“吾宅五湖，倏东忽西，动而未尝动，止而未尝止，实玄真子之邻也，曾不知世间有百万买宅之宅。先生既止予宅，得无言乎？”予笑曰：“异哉子之宅其宅也！今夫一亩之宫、一区之宅，必相阴阳度原隰，未闻卜水，吾因子宅有感矣王侯邸第之相甲也，其穹焉如天，深焉如海，食客数千百指，粉黛之人填楼而阁，风雨不动，安若泰山，自谓享于身、传及于后之人无穷也，而近不十年二十年、远不二世三世，宅已姓于他矣，岂若子之宅，若动而能静、若危而能安、若迩而能远而，且免传舍之累也哉！然物莫大于宇宙，而尤莫大于心善。论心者谓之寸宅，拓寸而大，天地不能容，太虚吾室也，八荒吾庭也，日月吾扃牖也。视子之宅，五湖一粟而已耳；子之四海，一沤而已耳，能由五湖以卒返斯宅也，居其居如钧天广居，下睇地间渠渠夏屋，真蜗壳哉！况湖之一粟乎？”仲素怃然若有所得，酾酒临风起而自歌曰：“水之国兮秋秋，水之宅兮浮浮。招玄真以友兮，鸱夷之与游。”又歌曰：“太虚兮吾序，八荒兮吾隅。居丹台之广居兮，吾不知宅之所如。”并录为记。
◇书题（附）
◇书《乌马沙侯德政记》后
契世则以所著《乌侯梅前州政绩碑》示余，中叙御寇一事尤详。余未识乌侯，而世则之文可征也，因抚卷叹曰：“自罢侯置守，而吏之识守土义者鲜矣。古者诸侯分土，受之于君，传之于祖，国存与存，国亡与亡。郡县一裂，吏卒三岁一易，疆场有变辍，望风引去，间有与城社共存亡者，非出于其人之天性，则学问之力也。乌侯奉天子命，守梅城，教千里外，众委敌而奔，而侯独誓与城社共存亡，外攘虎狼，卒完其境往来。罗、李二寇弄兵南徼，至动三省兵，禽A草而后已。使守汀、漳吏有乌侯者在焉，则又何致狼籍城保、为吾民荼毒哉！子思居武城，有越寇至，盍去诸，子思曰：‘橙ィ君谁与守？’乌侯能为子思之所为，其亦有得于学问者，不诬矣！推此节也，为昼邑之、睢阳之张、平原之颜，扶竖世教以利国家者，固同一义也。乌乎！乌侯之志节，其可畏已哉！文士颂其绩者众矣，而守土之义未有发焉，余故特发之。至正十年六月廿日书。
◇书《钱氏世科记》后
爵位之禅有延于数世者，而文艺之传及三叶者寡矣，岂非爵位固本于世泽，而文艺之济美尤得于世德之至难者乎！通川钱氏，在宋淳熙迄于咸淳四世，以经学领乡荐者若干人，擢春官第者二人，世科之盛犹未艾也；而又有经学领延v丁巳之荐，于是入本朝且五十年矣。钱氏之泽，何其长也欤！吾闻其乡人俞日华氏曰：“钱氏之先曰声远公、曰景高公者，皆能当寇盗。时守卫其乡，又力城通川，民免渡江避兵之患，其乡民到于今思之。”呜呼！此固钱氏之世德欤！有世德者，子孙必显，理之常也。虽然，今观世之显子孙，显以贵富，不知务德而蓄于身以及其家者多矣，则固不若子孙之文且贤为显为可久也。此余读《钱氏世科记》而慕之，又为之著其说云。
◇书《负Z传》后（可继隼鸡录缟凰议作一类）
余读柳子厚《负Z传》，而未见其人。及读《元魏志》，胡太后幸绢藏，从者百馀人，使人各称力取之，尚书令李崇、章王融负之过重，颠仆于地，崇伤腰，融损足，太后夺其负，使空去。若崇、融二子，非魏之负Z也耶？若胡后者，盖愚弄两Z虫。岂非柳《传》之明证哉？予在睦见金仓氏破睦，有李渊郁者首入睦库，腰负白金若干锭，过重交道上，屡仆不能起，人知其负也，遂砍腰夺其负去。吁！若李氏者，又柳《传》之大痴Z者与！

[book_title]卷二十二
◇志
◇读书斋志
醉李贝仲琚，自幼颖悟，长有奇气，而于诗书无所不读，求天下未见书如不及，题其室曰“读书”。自课早读若千万言，暮记诵若千万言，盖出则于书少辍，入室则又手披而口吟矣，妻子责不理产及不能废居居邑，则曰我业盖是。仲琚于书，其类若是。而余最号不善读书者也，性未能寡欲，其读也不能静且颛，即颛又性猝急苟且，开即亟涉欲竟为，常恨自课不能如仲琚。而仲琚求余文以志室，亡乃左乎重违其志，则曰：
“自瞽儒之说有皋夔无书可读，而天下之学几废，不知河雒之文、天下之至书也。《帝典》以前，有皇坟之书，大道所寄，善读者称左史倚相断自唐、虞以下，尧以是传之舜，舜以是传之禹，其炳然见于书，与二曜齐明不能灭也。前圣既往，后圣复起，《易》也《诗》也《书》也《礼》《乐》《春秋》也，皆圣人之书也。善读《易》者以知来，善读《书》者以辨事，善读《诗》者以正性，善读《春秋》者以知往，善读《礼》《乐》者以制行和德，圣人其无馀蕴矣。学者幸而有圣人之书可读，则圣人之蕴在我、不在圣人。然有不幸诂训之溺，词章之隆也，异端小道之乱也。吁！此非书之罪也，读书而不彻其蕴之罪也。读书而不彻其蕴，则瞽儒之说胜也已。砍轮扁有告于齐之君者曰：‘臣不能以喻臣之子，臣之子亦不能以受之于臣。行年七十，老于砍轮’，古之人与其不传者死矣。君子之所读其糟粕已矣！吁！兹非瞽儒之论也，读书而无有彻其蕴之病也。仲琚读书二十年，其于圣人之蕴彻矣，盈箱牵架者可以忘矣。若余之不善读，于扁方有愧焉。韩非子曰‘慧者不以藏契书策，知者不以言语诏’，予愿学而未能。孟轲氏曰‘以友天下之士为未足，读其书以尚友乎古之书’，仲琚其似之。”
◇铁砚斋志
砚之龙尾以其地名，马肝以其国名，帝鸿铜雀以其古玉古瓦名，竹漆以其灵植巧工名。孔研非珍器也，而以圣人之德名。铁研非珍器也，而又以桑生之名志。桑生为主司所忌，有观其不举进士者。生铁铸为砚，自警之曰“研弊则吾业改也”，卒举进士及第。吁！志之不可已也如是，吾未论其人，而尚其志。孟子曰：“士尚志，士尚志，士而无志，尚足以为士哉？”
云间吕生恂从余授《春秋》五传学，名其修业之斋曰“铁砚”，且铸青州之铁为淬颖之具。生非尚其器，尚昔人之志也。志不移，吾见生之业成矣，故曰志之所存虽逖而亲，虽缺而成，强裂坏断不吾闻也。吾观者间得于贫窭之人，而贵富大姓之子弟未闻也，间有者，大率以名始廑而末忽卒于不能竟成，非此师父之罪也，子弟之志不立也。今生年逾冠矣，妻妾矣，子女矣，父兄将以门事委之矣。而且乞岁月之暇于父兄曰：“间志无地，嗜之惟在文艺耳，使恂得卒业于其师者幸矣！”于是屏逐妻子，敕断家事，而朝焉夕焉于是斋修其业，不以祈寒盛暑少辍也。生之志，不有竟成而光于桑氏者乎？桑不幸生五代，虽擢巍科登相垣，盖无足观者。生际盛代，志一成事业，盖将过之。吁！君子非学之难学而无立志之患，非志之难志而无令名之患，生勉之。生之门友曰冯生浚、吴生毅，盖亦以吾言警诸。
◇心乐斋志
喜怒哀乐爱恶欲，人之七情也。乐居情一，而圣贤之教每乐言乎心，何也？孔子称“回也其心三月不违仁”，又曰“回也不改其乐”，是是非乐不足以语仁人之心，心得其乐，凡哀怒爱恶无有失其节者，益未尝有以损吾之乐也。世俗不知仁人之乐；仁人之乐也，内世俗之乐也，外外者物而已矣。求乐于物物益多，而乐益不足。惟乐于内，而凡天下可乐之物举，无以尚之，此心乐之至也。云间吕希颜有志于颜子之学，以“心乐”名其燕处之室，求予言其乐。
予曰：“心乐岂易言哉？心乐非孔、颜不能有也。子夏孔子之高第弟子也，出见纷华盛丽而喜，入见圣人之道而乐，二者交战于心而不能有以自决，此心乐之未至也。希颜非箪瓢之士也，一日之间，声色接乎耳目，便佞狎乎左右，狗马珠玉之好杂然以售乎前者，不一一而足也，其喜于中者，与商之喜者似矣，其于圣人之心乐，争彼此之胜负，其亦有以自决已欤？不然，吾惧希颜之乐者，商而已耳，希颜得为颜之徒也哉？”希颜惕然避席曰：“甘言疾也，苦言药也。先生之言，某之药也。幸奉教于先生，愿书诸室以为志。”
◇养浩斋志
孟子战国之士也，而得称代之大丈夫，小六国之君相者，一浩然之气也。是气也，天地至刚至大之物也。人得其浩然者，山岳不足为其雄也，风雷不足为其厉也，罴熊虎兕不足为其勇也，秋之肃肃不足为其清，春之生生不足为其富也，千岁之日至不足为其远也。苏子所谓不依形而至，不恃力而行，不随存殁而有亡者。推其盛，至于参天地，关盛衰之运，岂不诚浩然已乎！然其浩也，必有养也。孟子曰：“我善养吾浩然之气。”得其养则浩，极其用与天地准，失则暴矣，故又曰“志一则动气，气一则动志”。又曰“其为气也，配义与道，无是馁也”。至哉浩乎！或暴也，或馁也，顾其养之善不善者何如耳！此孟子之浩然独称善养也。吾尝观夫艨艟之舟，放于大水而致千里之远者，必乘载之人得其用舟之道，又得其制载之具，然后驾乎风清，肆行千里而不虞乎溺。不然，制之之具苦、用之之道疏，舟不役于人，而覆为舟役也，是覆溺道也。故气譬则舟也，养则用舟之道，一志配义，则制舟之具也。浩然之气，人是有之，人欲以不学之才而觊其浩然者，是乘舟不得用舟之道，而无其制远，且有覆溺之患者也，可不惧也哉？
云间任子先好学不仕，而尚友孟轲氏之为人，名其燕处之室曰“养浩”，礼部泰不花公既为书之，而又求志于余。余为推其浩之有失得，其虑而养之者未备其道，遗其说为记。至正九年九月十日。
◇芳润亭志
君子论根源者，莫大乎世泽之厚；论福寿者，莫大乎《六艺》之学也，故得其学者，根固而芳菲，源深而润敷，前人以是始之，后人以是终之，芳之菲无时而歇，润之敷无时而涸矣。世之言芳润者与是异，曰爵以芳其身，而其芳也朝荣而夕悴。曰富以润其屋，而其润也乍濡而忽槁，岂知《六艺》之芳润者远且大哉！吾来吴中，得所见之家，证其信者曰琴虞氏也。虞氏自某公至宣慰使公，用《六艺》之学厚仁根，义不食其报者已若干世，宣慰始克享有荣名五十馀年，而其子若孙林立颖发，出典大县者三、掾史院者一，以经行应贤能之书者不一而止，其为芳也彰矣、润渥矣！此任氏讲礼乐之亭，而有名芳润者，非以林地华竹之胜，世泽之元蹈也。主是亭者为伯璋，宣慰公之第五孙也。伯璋齿方壮，行孝友，又善尊师好学，光于前人，一时名卿贤大夫皆折行辈交之，吾知任氏之芳泽交全盛而未艾也。不然，何其子孙之多且贤欤？吾不及识宣慰公，而幸伯璋与吾游，尝觞吾亭之上，讲求《六艺》之所深得，且求言以为志。吾于任氏之芳之润，益培而馥，使世而弥章，益疏而沃，使及物而弥天也，实有望于伯璋，故书。
◇竹西亭志
客有二三子持竹西杨公子卷来见铁道人者，一辩曰：“大厦之西有O谷之竹，断两节而吹之，协夫凤凰，此吾公子之所以取号也。”一辩曰：“首阳之西，孤竹之二子居焉，清风可以师表百世，此吾公子之所以取号也。”一辩曰：“江都之境有竹西之歌吹，骚人醉客之所歌咏，此吾公子之所以取号也。”道人莞尔而笑曰：“求竹西者，何其远也哉？伶伦协律于O谷，未既竹之用也。孤竹之子饿终于首阳，亦未适乎中庸之道也。广陵歌吹，又淫哇之靡，竹之所嫌也。地无往而无竹，不必在淇、在渭、在少室，在长石、罗浮、慈姥文竹之所也。公子居云之澳，涤荡之所敷，龠之所蕞，结亭一所在竹之右，即吾竹西也，奚求诸远哉？虽然东家之西，乃西家之东也，竹又何分于东西界哉？吾想夕阳下舂，新月在庚，阊阖从兑至，公子鼓琴亭之所，歌商声，岩出金石，不知协律之有O谷，饿隐之有西山，骚人醉客之有平山堂也。推其亭于兔园，莫非吾植；推其西于东南，莫非吾美，二三子何求西之隘哉？”三子者矍然失容，氯幌乱猓逡巡而退。道人复为之歌。明日，公子来请曰：“先生之言，善言余竹西者，乞书诸亭为记。”
歌曰：“望娟娟兮云之篁，结氤氲兮成百堂。草棼而易薷兮，孰与玩遗芳。曰美人之好修兮，辟氛垢而清凉。岂大东之无所兮，若稽首乎西皇。虚中以象道兮，体员以用方。又乌知吾之所兮，为西为东（叶当）。”
◇芝兰室志
芝，瑞草也，非薰草。孔子善人之论，取以配兰而言香，何也？盖兰有三秀，如之者目曰芝兰，芝兰非上物也，芝作兰花，则象山陆氏志，故孔子以芝兰对鲍为言，晋人以芝兰对玉树言。传曰仲尼兰鲍，荀卿逢麻，亦独以兰言也。朱子兰辩曰：“古之所谓香花，叶皆香，燥湿无变。今之所谓兰花，虽仅香叶，乃无气质，又脆弱，岂古君子之可刈而佩者乎？”为之喟然曰：“古之善人，吾不得而见之，得见古之香，斯可也。古之香草亦不可见，则草木亦有随时而变者乎！离骚子悲于芳草，岂可寓辞乎？嗟！未也。而马生者去伪，以芝兰命室，来谒记。庸讵知其宝之芝兰，皆孔子之所称者乎？抑朱子之所谓不可为君子之佩者乎？”生愀然变色曰：“离骚子悲芳草之变者，伤乱世之君子。某之名芝兰之室者，其与盛世之君子居也。盛世君子，某幸首得见某人，某人者天下士也；次得见某人，某人者一国士也；又次得见某人者，一乡士也。十年不得见先生，而今日见之，非某之所谓盛世君子、盛世芝兰乎？不幸有变者，虽当吾门而必锄，况入吾室乎？其不变者，虽在野而必来，况在吾室乎？”
予闻其言而韪之，为之歌曰：“芝兰在野兮，不以野而自伤。芝兰在室兮，不以室而自庆。世服艾以盈腰兮，羌独佩兰以为常。写操兮歌吾商，芳菲兮弥章。”
◇齑瓮志
桐庐章木氏客处钱唐委巷中，得一室陋而且隘，自题曰“齑瓮”，既得待制杜公本书其题，又移书云间请予志。
予复以稗官之说：“窭士有三百瓮，为何神所请者，子何乐以其请者自居乎？”章木曰：“士不可以一日而忘齑味，人味乎鸾脯凤腊者有，而未有知齑味者。十二日而不知齑味，其道殆已。”予又复之曰：“齑又从韭，青州奴作韭齑，其味最天下，至杀帐下奴之漏其术者，子之齑亦有是乎？”章木曰：“此吾同名而异味者，青州奴乌知齑味哉？使知齑味，金谷不墟，二十四友不禽也。”
予韪其言，遂为论次曰：“汉祢生眼空天下士，谓荀差可语，馀皆酒瓮饭囊耳。世以生民脂膏养天下之酒瓮饭囊，民亦不幸甚哉！守道息食于齑瓮而，出而可天下生民饱食而广居也。子之瓮其得自狭，而人得而过陋哉！”
隶之辞曰：“瓮之室兮儒之宫，一室之隘兮天下之容。吾何隘乎兮瓮，而志乎高台大墉。瓮之齑兮士之茹，一茹之苦兮天下之腴。吾何丑夫齑，而志乎龙肝凤脯？”
◇漱芳斋志
云间吕生恂，名其新辟书室曰“漱芳”，取陆士衡语也，而有请于余曰：“吴俗嗜好尚权利，次货殖妇女狗马及方伎服食之秘也。恂赖大人荫，雅知有义方，又赖先生教，颛习在《六艺》，时时能伸笔引舌漱其馀芳，足以自腴，盖不知俗有权利货殖妇女狗马服食之秘之嗜已。愿先生有以志诸室以儆。”
予入吴，雅有喜吕氏父之善教其子也；又喜生之嗜好异于庸众人，而善承其教也。而芳则难言也，何也？芳者大道之英、至治之馨也。世之泰，其芳在天下；世之否，其芳在《六艺》，天下之得之者鲜矣。离骚子尝思得之，曰“芳菲芳而弥章”，至于悼时不得，则曰“哀众芳之芜秽”，其所以自煊谕蛉千言者，则亦徒得诸齿吻之膏、觚椟之馥而已耳，其能沾溉全楚之国哉？然其芳不溉全楚，而溉于天下后世也远矣！故得其芳者嚼然泥而不滓，与日月争光焉可也。嘻！《骚》之芳且尔，况圣人《六艺》之芳乎？陆氏子服膺儒术者著文《三百篇》，盖亦有志于芳矣而实未尝得之。使其得也，其能去旧乡好新国，甘即戎服败河桥，以遗华亭老鹤不胜之怨哉？方今圣天子思至治之馨，表章《六籍》以取士，士有不在《六艺》科者，不得奸时以进。生于《六艺》，能漱其芳之所独得，异于陆氏子也，而又遭逢盛时，以大科进焉，则其芳也肯为《离骚》乎？《离骚》不为也，又肯为陆氏子乎？生勉之。父师之望生，生之自期以答父师望者，不在是乎？勿徒曰漱芳者自腴而已也、异俗之嗜而已也！至正九年夏五月十日。
◇蠢物志
云间李彬家有园池，池上有卧石一，具状类怪人，题其颜曰蠢物。彬尝觞之所，醉踞蠢物曰：“尔蠢，乌知不有蠢如尔者乎？彬曰尔不蠢，吾蠢物还说乎？”余曰：“石，气之核也，怪而以为用也，贡于禹；陨而以为警也，书于《春秋》；曰嘉曰肺，以为乎疲而达枉也，设于周官；鼓也声于桐鱼，镜也鉴于月林，剑也利于昆吾，凭也醒酒于平泉之墅，炼也或至于补天，焦也或至于缩海；及其幻而不常也，至羊立而人言。物之灵若是，而谓之蠢，可乎？今夫具阴阳五行之秀命之曰人，与天地参；而有冥顽弗灵，非人类也。《诗》曰‘蠢尔蛮荆’，《书》曰‘蠢兹有苗’，以其冥顽匪人类，不可以王化率，故诗人、古史皆以蠢加之。吁！蠢有不蠢，而不蠢者蠢也。抑又有说人之逞知觉，舞聪明，蠢号曰道人、曰知士、曰巧官。及其穷也，通覆不如塞，智覆不如愚，而大巧覆不如大拙也，虽欲为蠢物不能。然则彼谓不物于蠢，而谓兹物于蠢者，孰愈孰劣哉？君病夫不蠢者之弗蠢物若也，故以之号而警之乎？不然，蠢物不蠢也。”
◇濯缨亭志
有三客者，会于溪之上濯缨之亭，各陈所歌诗，以白所志。一客歌曰：“桃花一实三千岁，不识人间汉秦世。溪上渔郎何处来，溪水东流复西逝。”一客歌曰：“荷为衣兮叶为裳，饮沆瀣兮餐朝阳。山苍苍兮水泱泱，怀美人兮天一方。”一客歌曰：“我所思兮思故人，尧舜之主皋夔臣。箕之颠兮颍之滨，饮牛岂弃巢由民。”又歌曰：“凿则圆兮枘则方，尺有所短寸有长。文武之道一弛张，龙伸蠖屈安厥常。”歌阕，以质于濯缨主人。主人曰：“一客之辞，逃世之士所志也。二客之辞，丧居之士之所思也。三客之辞，一隐一显，与时推移之士所为也。如用之，吾从三也欤！”
三客者退录其辞者，铁道人会稽杨维桢。主人者，为中台中丞公吴铎也。
◇痴斋志
余尝疑顾恺之称三绝而痴当其一，痴者不慧之名也，使恺之果痴，尚能以才绝、画绝命世耶？不知其痴，黠所寄也，桓温谓其痴黠各半。吁！恺之之黠，果可以无惠求之耶？晋士大夫往往用痴养慧，如王述、王堪之流是也。老子固尝论辨与巧矣，曰大辨若讷，大巧若拙，此晋人用痴道也。钱唐盛生修龄，自蚤年得痴名于人，因此自命。吾不生之痴，果出于无慧耶？抑恺之寄之也？生尝从余游，精悍坚确，日读书数千言，嘿诵如流，夜课词章若干首，不以祁寒剧暑少废。其吐言扬才，若雷奋河决，土坟而草木发也。连试有司，辄不利。赴二千石辟，为掌椟吏，志又不信，则复理词章试有司，遂售。其资其才与志若此，而人以无慧之名名之，生又以自命，其果当乎不当乎？虽然，世贵曲通，而生独尚直；世贵狎和，而生独尚介；世贵巧辨伪容，而生独朴与诚也，则有类乎痴而已矣。抑岂知生之痴，去俗为甚反，而去道为甚近。世务谐俗而不务道合者不少也，又乌知其痴之果为痴乎不痴乎？今之人有聪明自任，乃至肓妄`埴，颠陨于污壑陷阱，招之而不反，呼之而不觉，终其身有形植物累之忧者，则其为痴也孰大焉？生偕计上京师，将有为政之日，其毋改乎类乎痴而未尝痴者，则其不为聪明，不痴而未始不痴者的矣。
◇西斋志（有诗）
有二客持吴兴赵公子《西斋》卷来见会稽铁道人志。一客辨曰：“首阳之西有孤竹二子者居焉，清风足以师表百世，此吾公子所以取号于西也。”一客辨曰：“伏翼之西有小桃源者在焉，其地如洞天，邈不与世接，此吾公子所以取号于西也。”道人莞尔而笑曰：“孤竹之子饿终首阳，未适乎中庸道也。桃源之在人间，世有方外荒唐不经之说也。公子虽习隐而好高，岂果之是哉？吾知公子者，公子素负奇气、有远大之量，思得明王以辅翼之而不果也，遂宿其志于西，吾相其夕阳下舂，新月在庚，阊阖从兑至，公子与客鼓琴亭之上，歌商声若出金石，无与和者。而有怀夫西方之美人，曾不知首阳有饿隐之高，而伏翼有仙都之胜也。二客于公子何求西之野哉？”二客者失容逡巡而退，道人复为之歌。明日，公子来请曰：“先生之言，善言于西者，乞书诸室为志，而歌则吾将被之秋声云。”歌曰：
物生于东，成于西兮。有信有屈，物不齐兮。彼向而笑，傥迷兮。惟古有道，物不群兮。大东之西，孰我宾兮。我所思兮，西方之美人兮！
◇木斋志（有诗）
吴下殷生奎天质古茂，一言一动醇乎其无伪者也，人以木归之，生遂以“木”名斋。今礼部尚书泰不花公爱其为人，为书斋额，求余言志诸室。
世之置椎鲁不聪者，类曰木，鄙为弃材亡所于用；必多夫不木者，曰便曰给曰机曰警，不知便给者蒙不仁之具，而机警启薄行之阶也。孔子尝论木矣，必与刚毅者同称曰近仁。仁固可以木得之，而不可以椎鲁不聪弃之也。夫大味不和，大质不雕，大朴不散，其惟木也乎，仁者至朴而亡伪之物也，故论仁惟木为近，孔子之言岂欺我哉？嘻！木为圣人所器，而论者弃之，天下之能仁者寡矣！抑论者之所弃则有矣。士之为木有似焉，而实非汉称长者。木之近仁者也，惟勃近之。而阳朴售至奸如周仁之流，则大似而大非，其为不仁也甚矣。今圣人以深仁洽万生，使民i伪还朴。表民者，类求长者，吏若生之木，固又今圣人之所器。而又加之以圣贤之学，使言仁者归生，生其不应表民之求乎？吾闻生之王大父、大父累世忠朴，如生所种，殆出于一家风气之厚也，殷氏四世而未昌，其当昌在生无疑者，故吾叙而期之，而又为赋诗，极木之所诣以率能诗者。继之诗曰：
七日混沌离，穿凿争七窍。硕果一失仁，百体俱弗肖。巧诈日横生，售朴至深溺（周仁）。圣人忧世心，世变若原燎。安得至木资，与世作津桥（去声）。学斋取木名，众巧不同调。回愚与参鲁，入室得道要。岂是灰槁人，灭心比灭爝。君看记鸡，人方诋不鹞。
◇雪巢志
雪一也，而苦乐之情异焉，何也？清也寒也者不知其清，今者不知其寒，此苦乐之情之辨也。上古未有室庐，则民有县巢而居者。至陶唐氏之世，尚有巢父之流以树为窟，与羽族同栖者。吾想其巢当霰雪之集，与木稼同冰，是有雪之寒，无雪之清者也。后世乃有借光于窦者，谓之雪窗；致爽于高者，谓之雪楼；而又有假屋于巢，假巢于雪者，谓之雪巢，是有雪之清，无雪之寒者也。
我所谓雪巢者，昆之洪用氏治其栖客之室于雪鹤堂之阴者是也。用居高门县簿者几世矣，而无华靡之习、炎赫之势，堂号取于雪鹤，盖富而能清者也，其名屋于巢、名巢于雪固宜。虽然，居其清于主与客接物之洁也，处巢于穷阴冱寒之际，一念之扩，衣吾衣以及人之卒岁无以也，食吾食以及人之朝夕弗谋也，此又及物之仁之义也。予屡辱用觞于巢，人固尚其洁己，扩而为仁为义者，或惧弗及也。故因其请记而为之言，且使赋雪巢者不徒思于古之巢寒者也。
◇藏六窝志
云间钱子云氏博学工文章，才可用世而世不用也，今老矣，黄冠野服，脱落世累，飘飘然有神仙致，退而筑一窝于鸳泊之上，状蓬蓬乎浮游于倘艄耆唬于是命之曰“藏六”，求予一言以为志。
予谓：“藏六本坡翁语，坡以失言藏六，子云何失之可言哉？嘻！藏山于泽，夜半有力者负之而走，昧者不知也，而况藏六于一甲乎？见者不劂而刳，则钻杖而扣之矣，是欲遁而不得其道者也。是故珠假藏于蚌而蚌拆，玉假藏于璞而璞剖，又况假藏于身者？此甲之灵于人，而不灵于己者验也。子云学道者，吾请与子言藏，曜灵昼而忽夜日之藏，虚魄望而倏I月之藏。万物]于春，养于夏，成于秋，而闭于冬，是天地之大藏也。天地之藏必有道焉，放于六合而无外，卷于一密而无内，是大道之至藏也。子云学道，而欲效失者藏其六也，不既愚且劳乎？”子云作而谢曰：“吾不敏，吾将从子游，以闯夫大道之藏也。”藏道何如曰藏于一，故曰藏于一、万事毕。
◇俞同知军功志
杭自宋行都来归版籍后，生齿日愈繁，无兵革灾者几三百年。至正十二年七月十日庚辰，强寇至自昱关，红巾赭服，僭窃王号，蹂躏我城池，劫夺我府库，钞掠我子女，上抗天讨，其悖甚矣。越壬辰，肃政使孛兰公亲按重兵，会行垣大臣戮力剪贼。时俞侯亢以仁和县尉承公令合哈必元帅部伍，破贼于吴山。癸巳，伏兵六部桥，捷获凶顽若干人，掩杀其部士者过半，夺马骡旗鼓器械莫胜算。甲午，追兵寿安坊，贼溃走，追袭至明庆僧寺，盖焚其窟落。孛公壮侯智勇，视他赏赀独有功。乙未，沿井亭出众安桥，交贼锋者三，生禽渠魁一人及从党若干人。丙申，追杀过北关，复吾仓廪府库之狼籍者若干所，又生禽其掌记者二人，获所劫宣敕札凭及伪命妖经之属，烧毁行寨，拘截辎重，赋尽北奔而杭城始复。庚子，复领哈必赤义兵西赴馀杭，剿捕其残孽。八月辛丑朔，遇贼西门交战，获首贼某、都帅某、妖师某、总统某，贼大败，捷书至宪府，宪府论功授赏，遂拟侯为杭州路同知府事，闾民市夫咸手熏炉拜侯之劳之德。士之业文章者，述为歌章，以颂侯德之美。开元道士徐以正，又历疏其始末来求文，以志于石。
予惟绛巴帕头，此神禹氏之军容也，夫何小丑，敢僭其仪。汉贼黄巾（张角）、晋贼绛帽（李辰）非不凭陵州郡、煽行妖孽，以冒奸天器，皆亡不旋踵，而皇甫嵩、华宏之徒资为大功。蠢尔獠蛮，复逞左道，以速鼎镬。俞侯之功，又岂下于华宏、皇甫嵩之徒欤？宜其十有旬日位跻四品，而人不以为过也。自是侯将右肃政府，为国家始终殄贼，献戎功于明天子，天子将获功赐秩。见肃政府之善人用，而侯为国家一时才人之盛也，岂非杭人之望乎侯？尚以予言勉之。侯名元，字长卿，世为钱唐人。是岁十月初吉志。
◇王镇抚军功志
镇抚官，古之军正，司律令军中。得其人，则都督之在上体要而功逸，部落之在下分立而情通，不得人反是。至正癸巳春，皇帝命江浙行省平章定卜治大江以东，调诸道兵讨红巾贼。命至，衰兵大阅，谓都镇谭汝楫曰：“师行千里，草木不静，所过郡县，士卒将有厉吾民者，君为我选公勤廉威者治士卒勿哗。”汝楫曰唯唯，乃举前大府监、器备库使王君显祖自代。平章视其丰仪卓荦、论裁殊庸人，即版授都镇抚。首陈民情，次兵机地里要害，已而下令申约束。士卒潜相戒曰：“军中今有王镇抚，刚毅人也，吾辈无哗。”哗者死律一张，民用大协。是夏，分率戎麾抵池，以便宜决事，率先诸将与贼相还嘬鞣，建德剜，自面渡，木田罔，掀湖口，撇彭泽，行盘阳城，斩伪元帅者二，磔贼将者二十有五，从贼无算，获其庐帐辎重器械称是。明年，馀贼复寇东流，君进谓平章曰：“东流粮道绝之危，必死争。”平章韪之，遂引兵东下，咳闹石门，拮东流，大小三十馀战，深谋密计用之无遗算，而一时卒咸乐为之用，用能屡建奇功，民之奔命归明者以万计。吾所谓官用得其人，则居上者体要而功逸，为下者分立而情通，非欤？省宪论功闻于朝，士民被恩歌于道，大夫士又作为歌诗以美之，军中之通歌谣者从而和焉，此岂阳浮慕者哉！然而大功未褒劳，君不以为枉，致身为所事，君不以为难。董子曰“明其道不计其功，正其义不谋其利”君子达者此欤！
其徒叶一元以余为文章家、司公论于当代，且视信于后，持其状来求言，于是乎言。至正十四年七月初七日志。

[book_title]卷二十三
◇碑
◇两浙盐使司同知木八剌沙侯善政碑
至正十三年春正月，杭之监检校官刘某、将监商严峻等来，见余东门次舍请文，以记使司同知木八剌沙侯之善政。余惊疑曰：“当朱氏寇乱之馀，而监漕官有政可纪，非官之祥也欤！余尝官于海滨矣，见岁之分漕官，挟悍吏二、吲一、校卒数十，至分所必先震刑威，而以售e墨于其后，下视亭民吏如圈置兔，狼残隼虐，无毫毛隐痛，其啖噬满，然后民吏始得垂展手足。官给工楮，大亭与亭吏必撙捐过其半，谨而储之，以俟分漕为，故常若输公租、奉公养者。吁！民其有不病乎？朝廷悯之，为减额数三之一。署监漕者皆辍以台宪老臣及州郡之良二千石，今沙侯之同知两浙监漕事，其应是选欤！”
峻曰：“自侯下车，即揽辔慨然有激扬志。分漕嘉禾，先问亭黎老贫艰孤苦，听以状闻。取其损数，与大亭垂除之。豪民故犯推与吏作奸，市钧逮富人及仇家，不论情实，侯一理已，犯弊立革。桀吏舞文败吾法，诛其尤，而馀皆有儆。任指使者，皆恂恂然谨行于冥，恒若侯视听之。及亭工楮，毫厘皆到民，无异时撙捐，民咸\手叫龋以为非工楮之惠，沙使君之惠也。故在嘉禾，未尝一棰及亭之民，服力岁课不啻如子职。比还司，而漕使长且驱驰兵事，亭之商散转漕之利几格，侯于此时兼伯长之政，招徕客商不减平昔。先是仓史与纲兵相为奸，杂监以伪恶，侯申令禁止。又其所藏，监悉多累年不发，较常数亏十之三四，侯验商人所给数，俾新间故以与之，且不使强有力者越先后次。不数月，商舶押至，流运不绝，足课于常数，以充军国之需。于此是侯之才有大过人者，无负国家选用之科矣。”
吾闻君子论祥以政、不以物，商人谈侯之善政如此，亭家被其泽者可知已，非吾所谓官之祥也欤？是宜书其莅官行事，刻诸真石，永示后轨。侯西夏人，字某，平章某公之孙也。记铭曰：
惟海殖利，利民利邦。谨政厥策，惧民有创。法苛亭困，法慢困商。官不理法，墨败我常。爰选才德，以量漕纲。惟我沙侯，良二千石。下车求言，民我休戚。指使循良，抉去蟊贼。刑罚不乖，尔亭我力。关石不颇，尔商我役。惟侯治法，廉厚秉心。其履怛怛，其德帧Ｕ刮亿└瑁易尔呻吟。昭然冰镜，溉若旱霖。转运大利，出纳弗僭。君子论祥，以政以德。矧丁寇乱，官失守职。我侯守官，乃建成绩。盍践公辅，以祯王国。我作铭诗，昭示政则。
◇长兴知州韩侯去思碑
吴之长兴范元礼，致其州父兄之言曰：“州之良二千石为韩侯，侯起身濮阳同知州事，历汝同知州事，得民誉甚，四命为今职。长兴吴壮邑也，其地边具区，农艰食其土，俗浮嚣好盘游，大家喜气势，多讦争，素号难理，虽老财察者病弗遑。惟侯之来也，本之以仁明，决之以刚，而行之以直也，尽刮去旧时积蠹，话焉为令，笔焉为画，一出予夺是非之公，长贰或以各意争予夺，侯既以正持大纲其中，虽上下有矛盾，其不顺而治者寡矣。民始有不便安其为者，形诸诽伤，动未几，则咸识其意，乐其利而歌其休也。邑役素不均，由资产弗辨也。侯下令产漏资匿者，许若干日自陈，即不陈，许人检没焉。不三月，得列簿帐，役无不平。曩贫凶视戒石，因去之。侯至，作新石，益大书其词，且名其纪，令书曰不欺天云，由是大家悉无敢奸以私者。白鸟乡者悖弟周福，斫死其兄，而诬诉于他日者，侯得其情，出他冤，反厥坐。下箬寺僧某，为仇人诬奸状中伤，吏右仇，相为根株，僧某下狱室几死，侯辨其衣物，差牙即伸其枉，民情大悦服。其明决类此。侯奉太夫人且八十矣，太夫人教侯仁且贤。侯朝出视民事，归必告其母，事当理，喜而饮；即否，不饮食，且愠见于色。故侯政之休者，多出母教也。侯视事期月，繇赋平，奸慝屏，流离还，关市通，垦辟广，而庠序之教兴矣，民欢然诵之为良二千石，往者未尝有也。今秩满去，吾民有什百为群，相与涕泣，遮马首于东门，不听去者。愿子体民意，畀之以文，刻诸州亭之石，不惟使民怀德不忘，庶几后来者亦有所述也。”
予客吴兴者二年，谂侯之政与州父兄言不诬，故为之序而，且系之词。
侯名约，字彦礼，博斋其自号，真定人，其家世勋望，有家乘在兹，不复详也。长兴虽湖州之支邑，曰吴长城。悍若易辟，义亦易兴。惟民师师，慎简其人。其人伊何，曰刚且仁。侯来自西，维父维师。且视其民，夕奉母慈。母训尔听，与民尔政。俾尔民康宁，俾尔无尔病，惟牧保若保赤子。我哺我衣，惟恐子骇。汝畴汝辟，汝蚕汝织。勿夺汝时，矧迫汝役。汝有痛生，我其恤之。汝有枉罚，我其出之。政用大和，臬用不辜。若旱得澍，若渴得苏。侯今去我，谁与活我？迫我冤我，谁复拔我？惟湖有石，其石渐渐。刻侯去德，后来具瞻。
◇富阳县尹曹侯惠政碑
皇帝践祚既久，念海内外土地之广、生齿之繁、仁义礼乐之泽有所未周，乃召丞相议政化之得失，系于郡县之寄。由是简牧伯，以惠黔愚，多用儒术为理，仁厚循良之吏往往得以纾其蕴抱，而穷山异谷之民皆沐其惠休。若富阳之有曹侯，亦其一也。前守有不期月而去者，侯独留五年，而民惜其去。去之日，邑士民冯某等来谒余钱唐，乞文以纪侯之惠绩。
冯之言曰：“富阳杭支邑，当东南要冲，枕山带江，无沃土美植以当大府之需，故民劳而贫，俗讦而浇。侯下车，首以敦本厚俗为先务。属孔子庙坏，乃捐圭田之入，率士籍之优饶者，以建立为事。庙既成，又为之聘名师、招俊民而教养之。不数月，弦歌礼让之风达于郊鄙。继新三皇氏之宫，社稷之祀坛媒曰廊豢晒邸Ｏ轮劣舒浜恿海百废具兴，而民未尝以劳告。巡行畎亩，躬说桑田，耕深条柔，而民无失时惰事之罚。阡陌既辟，民食其土，而庭无盗贼、狱讼之声，良由赋役均一，而征科弗乱。吏无并缘之奸，而民始知以有生为乐也。岁六月不雨，禾将槁死，侯走祈山川，甘雨随注。马山有虎，白昼伤居人，侯投檄山灵，虎寻遁若受告诏而去者，侯之感于鬼神禽兽有如此者。公退，辄闭户读书，或行山水间，时为歌诗以纾其清旷超越之怀，其自治有如此者。其为政也明而决，其下士也恭而礼，其驭吏卒也严以恕，盖侯以兼人之质，以丞其家学。有尚书谁，一郡侯，运使、通议公为之祖，州伯、奉议公以为父，其忠君惠民之教耳熟而心饫之，故其设施章章如是。前y湘潭、录嘉兴，既去而民思之。今见于富阳者，吾民之思盖过之。”予闻儒之为德和平而靖深，宽简而粹密，故发之于事业多惠爱，子谅非徒长裾阔带，以取侮于庸妄者为也。若曹侯者，其亦古之循良吏也欤，诚无负吾君与吾相畀予之重矣。曹侯往焉日跻显庸，展其文以施天下，益信夫儒者之有为，非世之俗吏所能辈行也！余也蚤以儒术食君之禄，而老与时违，闻曹侯之风，未尝不发愧焉，故重冯之请，而乐书之。侯名忠，字惟良，燕人云。
◇於潜县张侯御寇碑
有虎眉叟数人来自于潜山谷间，偕其邑大姓曰章和、徐r等若干人，言其县令张公杰之为保鄣有状。至元乙未夏五月，贼起安吉，东抵县外境，谋县署所宅，之县，以兵守者先遁。初，侯虑贼，以义结民，为伍乘法，民无穷富老稚皆乐受命，修门隍，理器械，立旗色号，凡若干伍，侯以主帅自命矣于民曰：“令今日与民共死生，吾死，若辈偷生，令以五乘法杀若辈；吾偷生，若辈亦以五乘法杀令。”即夜统众二千人，迹贼所往，捣贼虚，杀其魁一人、从十人，贼望风崩溃。越明年春正月，贼又自徽突昱岭、陷昌化。昌化去县治仅三十里所，居民皆荷担谋徙，侯J牛酒呼民，后以五乘法矢如初。贼素闻侯名且有兵略，皆迂去寇他邑。县讫按堵如故，仍调乡夫守御四门，昼理县事，夜巡县境以为常，民之倚侯盖柱石矣。夏四月，淫雨穷晨夕不止凡十日，二麦垂稔而腐且过半，侯疏诣岳祠，痛自责者三，而天大霁，民之倚侯又神明矣。他如分振穷、敬教劝学、飧老疾、宥孤寡，此又收人心以助，皆可书者。吁！若张侯者，非今之保障臣哉？侯丞扬子县有治声，邑民为树碑著善绩。令尹吾于潜，捍灾御患力政益过之，潜父兄亦将树石西门，以为吾人纪去之思。闻吾子文足以传后自，有以第而登诸石。
予尝以红寇滋炽，往往易吾官军。官军覆不敌者，以主兵者无能。主兵无能，以五乘之法亡也。诚便小而长千夫，大而统六师者，能守古伍乘法如张侯者，吾未信兵不利、寇不殄也。吁！秣陵之溃，武丘之溃，视主将如涂人，非惟弃甲而去，或有倒戈而仇者，诚谁咎哉？吾宜有述，以讽主兵之不如张侯者，庶有瘳乎。余未识侯，迹其治行若是，不啻如心交其人也，于是乎书。侯名杰，字汉臣，济南滨之世家云。至正十六年春正月七日记。
◇重建海道都漕运万户府碑
海漕，古未有也。古者，天子中千里而都，公侯中百里为都。天子都漕而入者，地不过五百里；公侯都漕而入者，地不过五十里，《禹贡》所载入渭乱河，乃级节转输之次，其输止于方贡之物。盖是时兵未有饷、仕未有廪，何有于漕运哉？春秋时，国各有兵事，则始讲求其法，亦不过师行之饷，国都之漕犹未讲也。秦罢侯置郡，令天下飞刍挽粟，负海之郡转输比河，率三十钟致一石，漕之为役始劳而泥海之漕亦未讲也。国家定都于燕，控制万里外，军国百司之调度皆仰给于江之南。汉仰漕山东，唐仰漕江淮，皆无道里辽绝之阻也。今京师去江南，相望水陆数千里，而军国百司之调度欲朝夕供亿，如取诸左右。吁！使无良法以致之，则民劳国弊，又可胜言也哉？此江南海道漕运之法开，实天运之所启也。乃至元十有二年，天兵下江南，丞相白颜公悉收库藏图籍，上之京师，属将朱清、张u自崇明径海达于燕，而海道实开于此。繇是东南入者浮游大舶，绝海而行，发陵仓，逾成山，历莱、洋，入界河，抵直沽，以灌于天庾。海若受职，祥飙送顺，龙骧北指仅旬日程耳，兹非旷古以来所未有之大利捷便乎！故曰漕运之开，天运之启也。越裳氏谓海无烈风，意中国之有圣人也；证之于今，不信已乎？
初漕之署，开三府于平江，置万夫长六员、僚属若干人，虎符金节，兼点军旅，秩数视他万夫长府弗得俪，其华且重焉。大德癸卯，并府归一，长贰及幕僚凡九员，隶属凡八所，粮岁增至三百馀万。每起漕，必行中书官亲临督调。吁！漕运之功大，则漕府之职隆，势使然也。
至正丁亥夏，万户买木丁公来，顾府治痹陋，土木溃坏，无以副朝廷设司授职之重，乃谋诸僚友副万户郑公洎定僧公，协乃心力，各出俸金，以率僚属，助以营运子本之赢。明年九月某日，始获彻弊而新，规制视昔益宏而壮。阅三月，某日告及。幕元僚孙君来谒记，且谓自创府来七十有馀年，未有名言垂诸金石，惟子其言之。
予既为推言海漕之关于天，而又有名于人者；天既启之，人克佐之，斯万世万全利也。不然，万一鱼龙之国阻为巢穴，天有不可恃，君子之所虑者亦远矣。居是司者知天人交应之道，则知其责愈不薄也已，可不勉哉？
买木公字永锡，西夏人，起身宿卫，连佐省台，有风节，今以资善大夫为府之监。郑公用和，字彦礼，三衢人。定僧字平叔，浚仪人。皆以近侍辍居漕选。经历孙震，知事邓绘，照磨卫权，董役者千户杨元正、府吏汤文修冯谦章复也。铭诗曰：
朔方圣人启中天，天府之国宅幽燕。帝车回旋统幅员，南海北海无中边。海陵a饷主领颛，龙骧万斛谁开先？神人手执鲸鲵鞭，朝发扶桑暮咸渊。清明风生五雨县，不周风起人南还。炮云不作扬不颠，神灯在天大珠圆。帝曰开府具区耄出台入省居才贤。将军来自西于阗，高明大屋重骞。十风五雨熟大田，天仓如泉积万千。武夫翼艘挟飞仙，天人交赞利万全。漕臣奏功帝曰然，镄腔突颓万年。至正八年十二月某日撰。
◇大中祥符禅寺重兴碑
秀郡庠西个有古伽蓝曰大中祥符，主僧曰昙师，持寺之重兴状来谒于庠次曰：“寺之栋宇象设，其来久矣，废兴纪录，敢以请子之名能文，庶后有考，且以寿吾教。”
按状：创于东晋兴宁间，哀帝诏剡山法师潜讲般若禁中。师还山，道由携李，舍于安抚大卿魏公，知其有道行，遂舍地为宝坊延之。至梁普通，盛行水陆法事，故称水陆院，废于唐之会昌；大中天子复天下寺院，寺得故。宋大中祥符元年，改赐今额，群疏于朝，作御前崇奉所，至今寺之坊字曰华封云，获赐城西荡田若干亩。元丰间，有市民鲁性忠者，裂地五丈，充寺之河，岁令祝圣放生者是也。建炎寺毁。绍兴乙卯，主僧法瑜募有力者建佛殿、山门两庑及五凤楼，县钟有D，庋经有藏。沙门先者继成无量寿佛、殿三圣等像。二十五年，太守林衡奏改禅院。乾道辛卯，大府丘某奏赐华亭没官田九百亩，籍入寺。我朝王林琪公始领寺事，又置新田若干亩，寺之养稍瞻绝。照光公来理法堂，鉴湖澄公继之，适飓仆后殿，三圣像之存，若有神护者，未及兴复而寂。梅屋常公至，J力经理，仅成明楼及归云寮。至元戊寅，江浙相府举丛林硕德充各寺法席，而我昙师在选中。顾寺颓圮狼籍如逆旅舍，寝食遑安，遂尽弃钵资及募诸檀，经营者十馀年，始克鼎建，后大弥陀殿，中严无量寿佛像、左右十八应真，仍翻理前殿左右庑装，灵山会境、方丈寝室咸就严邃，下及庖库圊，一一完美，寺之前后废兴若此。
余惟寺之废兴，以人不以时。而人之兴也，不以土木之绩，而以硕德高风也，若肇基者之潜师与今昙师之复兴者是已。然则硕德高风，又岂在于禅哉，水陆法事哉？吁！象教化浊世，而后有水陆法事，世可悼也！佛法离而有禅，禅益离而有南北教，可悼也已！吾怪今之言禅者，不根祖始，隐语以相蒙，诞言以相胜，使其徒怅怅然捕声索影，讫无自而入大雄氏之道，则往往祖狂而失守。吾喜曰云师师身禅，而心则儒。尝与吾语道已，以性善为法，喜以敬尊爱亲为上义，以安贫居易为极乐，以作善降祥为因果，以言百师代行师千种为不坏身，殆有与吾儒合者，非禅门氏率其徒于怅怅然、捕声而索影者也。柳子曰“吾于浮屠氏之言，取其与吾儒合者”，吾于师亦云。师周姓，字竺芳，郡之儒家子，嗣于净慈之灵石芝禅师。其铭曰：
大道支，九流渫。西鹿兴，华轨O。禅亦奇，道益惬。各户牖，示钝捷。荡真性，执忘涉。一既离，万曷摄？秀之西，宫。般若宗，登载牒。改禅奥，讧异谍。惟昙师，我道协。南之车，渤之楫。推离宗，返伽叶。咨后人，广曰业。我立言，历万劫。
◇玄妙观重建玉皇殿碑
吴兴玄妙观，在子城西北一百五十步，为郡官寮祝祷雨D之所。本梁大同二年所建玄风观也，唐神龙改龙兴，天宝改开元，宋初改元通，大中祥符改天庆。我朝改今名，崇建圣殿，以居昊天玉皇之帝。至正六年，殿灾主观，师闻人得人揽其败瓴断础，不无怆然者，乃与其徒施道清壹乃心力，勇发弘愿，既各竭己资，且募檀施，得里之大家叶德荣、刘道坦等又久捐若干缗钱，于是首建圣殿。经始于七年秋，越明年夏六月告成。肥楹杰栋、飞岳峙，缭以朱阑，覆以重l，规制雄大，气象森寒，凡幕供张之具，黄金丹砂、璀璨芬郁之饰，视昔有加，若天上烟云幻出人世，川o地媪咸大欢喜，奴隶妇女瞻仰赞叹，诚足以侈庙貌，昭神休矣。工徒竣事，士民相与共落之，28在野，歌舞在涂，休气布，无有灾害，人康物阜，薰为太和，则又相与伐石以纪其成。知观事者钱道元，介万户教化公来谒记。
予悼吾儒之教，岐而为老、释。释氏以灭绝伦理示人，以险绝之机而生，生之造几熄。惟老氏之道原乎《大易》，《大易》吾圣人忧患之作也，老氏者其无忧患乎，闵文法之烦称也。机谲之互角也，百疾俱作，万怪横生，昼冥宵光，夏霜冬雷，罔不缪T，故其立教以自然为宗，以无为为有本，返治古于容城氏，时田不侵畔、渔不争隈、抚婴儿于巢上栖，馀粮于亩首，虎豹可尾、蛇虺可，而不知为之者，此老氏旨也。宗其教者，又隆以昊天上帝之居，巍巍观阙与时王等，而王法无所于禁，亦以广好生之仁，充玄默之化也。得为其徒者，将推其教，以极衰世之苦。则祖师之望，又岂直祝以寿，皇图宫阙坛弥崇；又岂徒靡吾民力，以侈外观而已哉？方今圣天子追治道于黄、唐之上，好生之德与天同流，瘳痍煦残，以恬以熙，民有含哺而嬉、鼓腹而游，老死而不知帝力之加于我者，老氏之教可以因之而广矣。
既叙其事，复为铭诗曰：神鳌载弁浮青红，水晶宫阙神人宫。金铺雕础固且崇，参差珠阁当天中。仰瞻宸天人容，天威咫尺下地通。白云之乡帝乘龙，翩然大荒灵下降。彩烟绮雾陛九重，灵鹤万舞来从东。五方之人叩吉凶，帝∠峦吝甸从。物不疵疠岁屡丰，十日一雨五日风。圣人体天上帝同，好生之德天同功。祝圣人寿生聪聪，倥侗至德还古蒙，弥千万年天无终。
◇杭州龙翔宫重建碑
龙翔宫，繇宋理皇潜邸政沂靖惠王府为之，以奉感主帝。山门曰龙翔，中门曰昭符，殿曰正阳。咸淳间，又改命南真之馆南斗殿曰寿元，土曜曰景缉，钟楼曰如应，经楼曰近真之章，藏殿曰琅函宝藏。凡宫门扁揭，皆宸翰也。拨赐免粮土田山荡若干顷。淳v六年，赐元静先生一庵胡公住持宫事。不有粟道院在湖西栖霞之北，天台叶公召某分主之。宝v初，又拨赐长州昆山县田，以赡不足，承之者为古泉胡公。我朝崇重玄教，玺书护持，今公执以奉修祀典，不幸胡僧琏陵轹教门，改宫为寺，公力于匡复，有词于上，获归土田者半，殿宇不可复，则有私赀置宋杨和王府基，在今城西北隅。大德丁酉，创造殿宇，门庑仓库以次而举；田有三庄，在仁和、平江、湖州。大德己亥，公被旨授白麻命，给提点所印章。公为一庵犹子，仙风道貌拔尘俗，又以役丁甲之法呼雨退潮，致宰官之敬，故其成功速，而有以光前往裕后来也。己巳，天师留国公主领宫事，后有石田郑公某、松瀑黄公某、雁荡林公某相继而出，皆有功于教事者。而林公又克宽展隘途，增广圣殿，创建道城于霞山。元统癸酉，天师太玄公选请洞霄史公景仁提本宫事，席未温而邻燎延宫。公前反曰：“石泉已梦下于我矣，我不兴复，天其厌之。”郡与副宫陈德安、上座李与荣壹乃心力，议土木事；副宫朱庆申、都监毛君锡、监宫贝景元为之佐；而太玄公亦施金助工木费，繇是大殿、法堂、山门之制度益穷而大，廊庑库庾、道堂客馆凡若干楹，无不一一完美。三清圣像庄严雄伟，父老瞻仰，啧啧称庆，以为前此无有也。公又捐私赀，建大方丈，叠石为山，凿泉为沼，莳花种木，鹤飞鹿走，恍若世外，扁之曰小蓬山，翰林陈公旅尝为之记。后至元丁丑，被旨玄真人住持，同领本路诸宫观。公字元甫，号玄圃，美丰仪，其气岸凝重，时贵人皆屈膝礼之，盖有公辅之望而左为山林之主者也。暮年，举太乙宫黄公崇大以自代，遂告老。公当戎马鹬际，扶植教门，安于按堵，亦可谓善守成者。追念史公于宫门有再造功，而废兴岁月未有纪，遣监宫叶文诚备事状颠末来征文。既为约状书之，又系以辞曰：
二马渡江一马龙，东邸观阙森开张。穆将祀馀感生皇，渡以吓威灵n。十一景纬生寒芒，天人南下南斗傍。朝与龙飞暮龙翔，翠蓬三度黄尘扬。灵宫特立天中央，湖眉海眼东西望。地柱不顷天乳长，黄须仙伯古冠裳。龙脑宝藏声琅琅，上清净扫赤尾h。六龙在天天下昌，山君海孤纷来王，南极上寿日重光。
◇铭
◇宝俭堂铭（有序）
宝俭堂者，云间吕辅之氏之祖室也。或谓辅之去其祖之创家不远，祖之创家由俭得之，草衣蔬食、污尊坏饮之所为也，故辅之命堂以宝俭云。杨子辩之曰：“不然也。昔子华子尝与晏子论古昔圣之俭，不以尧之居土阶、舜之不用涂之器为俭也。而以俭在内，不在外。推其至，极于心，居中虚以治五官，精气动薄而神化为，节其所受而啬其所以出，然后神宇泰定，而精干不摇，此圣人之所以为俭，而为圣人之室也。然则辅之者传其先之俭也，将以草衣蔬食污尊坏饮之为乎？抑将以圣人之节所受、出取啬，神宇泰定，而精干摇者之为乎？辅之求圣人之道者也，将有择于斯矣！不然计口而食，视入而去，操赢而制馀，以庾氏商贾子之所为之宝俭也，则子华子之所斥矣！”辅之闻辩曰：“善哉先生之言吾俭也！微先生，吾为夷貊之人，乌得造圣人之域也？且请铭之。”曰：
草衣蔬食俭之粗，啬出节受俭之精（叶疽），我思古人居中以虚。五官既治，万物受奴，是为大宝，金玉弗如。小夫之志，不出里闾，又何拔异乎计口而食，操盈而制馀者乎？
◇彀斋铭（有序）
孟子之言彀，致知力行之律令也，射命中致知事，志于彀力行事也，致知力行为两轮，车不得偏而废也。唐处敬甫命其子之淳修业之室曰“彀”，盖以知行并进之功鞭之，求铭于乡先生杨维桢。为之铭曰：
一拙失，百巧废，知不可以不厉也。百中满，一中阙，力不可以不竭也。巧之精，贯风力之满引。石岂推，饮石弯弧落日，于唐生彀其率。
◇裘生裼斋铭（有序）
古者衣制，凡裘必有裼，裼以抑裘之露，而见乎美者也。裘而无裼，与反衣狐白者等。犬羊之裘不裼，以其无文，则裼主有文饰之事，故曰君在则裼，谓施于君所也。吾门裘生某韬晦于一室，而以裼名斋，毋乃不类欤？盖有志于事君之文者矣。虽然裼非徒表文也，表敬也。敬有二，父也、君也，而体异也。子于父，以质为敬，故父母之所不裼。臣于君，以文为敬，故君之所裼。某人父母俱蚤亡，质之以为敬者，痛无所于施。而文之以为敬者，将移之于君焉耳！抑又闻裼必象裘文，裘狐白则裼以锦之素，裘狐青则裼以缁之方；喻诸内也有大人之文则大人文裼之，有细人之文则细人文裼之，由中达外，各以象比，不可诬也。然则裼也者，其又由外以卜内之征欤！君毋轻肆其裼也。铭曰：
锦而N，非文之屏，惟N而后文益炳。裘而裼，非文之的，惟裼而后文弥穑。惟的日亡，惟穑日章，惟裼斋氏敬之勿忘。
◇自然铭（有序）
云间沈仲参氏，名其燕处之室曰“自然”，又以自然道人自号也。乞言于逍遥叟。
逍遥叟曰：“老聃谈自然以理有至分、物有至定，而庄生推之为逍遥。小大任小大，长短任长短，而物无不得其所其然者，皆莫知其所以为自然也。心无为者，与化为体，上知造物之无物，下知有物物之自造也，非此无以明自然，故老、庄祖自然，使世之e婪躁妄一安乎自适，而诣乎定极此自然。虽然，知效一官德微一国者亦有自然，故尧、舜与许由虽异，其得于自然一也。参由自然而得尧、舜于尘垢秕糠之外，其诣极如藐姑射之神人，则可使戎之人脱出疵疠而跻乎春台，含哺而怡，鼓腹而嬉，国忘乎忠烈，家忘孝慈，子之自然者至矣。”
参曰：“吾方有志于是，愿从先生游，庶见尧、舜于尘垢秕糠之外，予无所事戎事为。”逍遥叟信其志，为之铭曰：
理无小大，物无长短，理与物付，物与我忘。推其极也，物不疵疠，我不天殇。子不信者，谓吾言狂。子将信者，吾将与汝访四子于藐之椒、汾之阳也。
（庄子《逍遥篇》：尧治天下之民，平海内之政，往见四子藐姑射之山、汾水之阳。四子王傀、啮缺、被衣、许由。）
◇瓮牖铭（有序）
陇西耕者李氏中，其先宋三省干之后。中去其先之高门闾，退筑草堂松之七里泾为耕读室，室凡十楹，华户绳枢，北东西垣皆瓮牖。中每风起引东方明于瓮次读古先圣人遗书，书已，出理耕事，日为常。有过而哂者曰：“中弗光先庐，而甘为瓮牖绳枢之子欤？”中闻而益喜，遂自号绳枢子，仍以瓮牖命其室。介其友钱来见曰：“古者户牖必有铭，今辞弗古，若不足以起儆，幸先生有以铭。”
予异其人曰：“绳枢子今之人，而有古之道者欤。士幸生华夏有宫室之后，又幸生高门县簿之家，而远返古初瓮牖是居，非悠然有得遗物而立于独者，不能一日安于自如，惟其然故g韦氏之囿、轩辕之囿、有夏氏之宫、汤武氏之室，彼且能使我忻忻然而足欤。不也，世之倾，宫室危，台榭直，昧者逆旅焉耳。岂徒逆旅，府怨阶祸，虽灭身覆族不寤，岂不哀哉？此瓮牖之可铭也！”铭曰：
陇之耕兮草之堂，瓮之牖兮朝之阳。暾之入兮煌煌，月之烛也阳。天之刑民兮，峻宇雕墙；天之牖民兮，壶室之白，泰宇之光。
◇心太平铭（有序）
予自壬辰兵兴来，遭罹死地者凡四五。然今年以淞府长顾公之招，客予于府庠，退处一室，颜之曰“心太平”。人怪之，顾公是之曰：“昔香山居士之诗，自谓我是羲皇代，先从心太平。居士尝历险难，身获太平而心未获平。先生历险难，身不太平而心实平焉。”予谢之曰：“他人有心，予忖度之，子谓之也。”因铭室曰：
嘻割争，绝揖让。尔一身，天地长。心独游，在羲上。
◇委顺斋铭（有序）
杭之城东隅有郑老人，号虚原，年八十馀，时过予谈诸子百氏，最研极乎漆园氏之旨，故其燕处室曰委顺，屡征予文。漆不能不委，而况于人乎？又曰：“安时处顺，哀乐不能入也，此吾人之委顺也。”
敷其旨为铭曰：地不洛橘，天不逢莲。顺不吾委，违地违天。顺一吾委，万物自然。
◇初斋铭（为复初郑茂才作）
水初惟清，浊焉以挠。木作惟直，屈焉以拗。水复其初，其清可澄。木复其初，其直可绳。维荣易子，反求厥初。旁岐勿惑，下流勿居。上智下愚，天渊辽分。理欲之隔，不能以寸。
◇止斋铭（为至善王茂才作，两生皆俞参门士。）
忠以事君，孝以事父，朋友有信，长幼有序。各极其止，是曰至善，举类以推，其则不远。惟文中氏，明尔明德，尔修必清，尔践必力。书曰安止，诗曰敬止，繇敬而安，希圣在之。
◇不心不佛铭（有序）
予尝与师论心，师曰：“儒以道言心，又以人言心，是二心也，不如吾释氏言心以法。”吾曰：“汝祖言即心是佛，又何有法？”师曰：“吾祖又云非心非佛，则心亦无有。天台师不云乎‘任汝非心非佛，我斗即心即佛。’”吾曰：“天台尚与佛二，我固曰任汝即佛，我却不心不佛。”师因时起曰：“铁冠长老于我祖，具一只眼。”遂命其禅所曰“不心不佛”，而俾予铭之。铭曰：
佛莫名，心莫名，与道冥。冥无名，我曷铭？
近浮屠有以左道鼓世俗，号天界某者，士大夫安其志而不之攻势，且称缁相国师，危坐至前，元呼某师在一人上者，此不可不杜其渐也。不心不佛师疏于上，必斥绝而后也，故吾以师广长舌有回天之力，奚止昔人推倒回头，翻不化者也？
◇陆道士息踵斋铭
《南华真经》谓真人之息以踵，取其息者深而细也。深而细者，必从根极中出踵是也，此古真人心斋效也。方伎之流习闭气为胎息者，末矣。《圆觉经》云息调心净，盖亦得《南华》旨者。茅山外史弟子陆中氏以是名燕处之室，铁笛道人为之铭曰：
气导和，体引柔，心贞白，息靖幽。盎焉春，凄焉秋，一喜一怒四时游。是曰真人流，惟踵之求。
◇尚德斋铭（为胡道士浮休子作）
尔祖著经尊九流，一德授受长春丘。
长春丘后为计筹（杜南谷），计筹弟子今浮休。
玄牝有得天同游，五千之言俱赘疣，幽关相见西青牛。
◇尚夷斋铭
木以绳而正，弓以鞫柔，车以规而转，舟以U而浮。惟不夷也绳髦，在规U之繇，惟淑德优，而况乎翰墨之游。

[book_title]卷二十四
◇神道碑
◇元故中奉大夫、浙东尉杨公神道碑
公讳r，字元诚，姓杨氏，系出汉震后。五世祖某自婺迁杭，遂为杭人。祖荣祖，宋承信郎、镇江都统司帐前提举。父昌，宋邳州万户府经历，今赠奉议大夫、枢密院判官、骁骑卫，追封钱塘县子。
公生而警颖，长而玉立，长身紫髯如画。天历间，自奋如京师，受知于中书平章政事沙剌班大司徒之父文贞王，偕见上于奎章阁，论治道及艺文事，因命公篆洪禧明仁玺文称旨，使备宿卫，署广成局副使，特赐牙符佩，出入禁中。宠遇日渥，擢中瑞司典簿，继改广州路清远县尹。上爱其廉慎、有深沉之思留之。尝谓廷臣释迦班曰：“杨r有谋，事必咨之行。”时秦王伯颜柄国，一日挟太子纵猎上林，上嘿旨窜阳春，惟资公密谋，禁近臣皆不预闻。拔去大憝，如剔朽蠹，朝端动色，至求识其面，以为异人。以功超授奉议大夫、太史院判官，继升同佥院事，赐金带一、貂鼠袍一。公在史院曹局，有以景星见，请上闻，公持不可曰：“使天下共见，则为不欺。”越九日，太白经天奏，众始服其有见。上尝从容询公南土所居，公对以西湖葛岭之胜，为洒宸翰书山居字。未几，给告，以树敕赐赠考枢密公墓碑，即日归。
归山扫迹城府者十年，人不堪其淡泊，而自裕如。至正乙未，中书奏公旧劳，起公行宣政院判官。时江东浙西盗群啸，乃改建德路总管。建德古严州，州在万山中，属邑淳安又连歙境，贼由歙窥我界而还者。疑长乐乡民为盗谍者，执以归诸狱，连数百家，民益。主师者谋往捕，公不可曰：“虚谍者知，倘因疑枉鼓众乱，贼得乘衅突来，悔焉及我，请抚之。果不测，当任其咎。”遂肩舆从数隶，直抵淳安。邑人尝厄官军抄掠，已皇皇散匿山谷间。公载米二百石，声言赈济，使县令驰以谕。明日，师调兵来，公禁止之，使侍命乃动，擅动者如军法。长乐去邑二百里，令至布公意，民皆欢呼，持牛酒来拜公。公喜曰：“吾固知民不吾负！”即日偕师者还。公莅郡，视之如家，民亦视公如父母。自江淮驿废，严为通道，窘于供顿，公信今昼之用给而人不扰，将戍过军之跋扈者皆服公信。今田里不闻叫呼隳突，于是像而祠、碑而颂者凡十有四所，前良二千石未有也。时公年已七十有三，累请老，丞相达识公数使劳之，公卒谢事去。是年，行省承制已浙东师起公，辞去，居淞江之鹤砂。行省最公功上中书，升浙东道都元帅，进阶中奉大夫。公不起，则以半俸优者焉。
所著有《山居新话》《山居要览》行于世。
公生于至元乙酉四月某日，殁于至正辛丑七月十八日。公长物琴剑书外，无铢金斗粟，贫无以为葬。阅八月六日，两浙漕使忧公敦友义，力Q其丧，获返柩杭之葛岭先茔之次。
公娶某氏，次娶高丽氏。子男六人，长埴，次s、、培、墀、垓。垓先公卒，女三人，长适乡贡进士应才，次适瞿彦俊，次适怀远大将军、同佥江浙等处行枢密院事俞忠。孙男六人，孙女四人。
某于公为同姓昆弟，详其出处行实；诸孤衷衰，诣邸次泣拜请铭，义不容辞。铭曰：
人疑弗决我以筹，人惧弗前我以趋。彼争前竞决我止，我纠去权奸如赘，由由兮物泊乎其不留。於乎！今之人，古之求，我铭其人孰与俦？
◇墓碑
◇故处士殷君墓碑
殷子姓以国氏，逮宋避宣祖讳，别族太史为戴氏者，君之先也。及君而宋亡，遂复姓殷氏，讳澄，字公原，华亭人。宋朝请君某之孙，节干君某之子，司法君某之弟也。君家素饶财，节干君用好施，著于其乡，每大雪淫雨，必载薪米，遍乞寒馁。人死无所归者，为具衾窆之，众目之曰殷佛子。娶乡邑迮氏女，得丈夫子二，君其季也。
君状貌魁梧，美须髯，性介特。平生无宿诺，人有急，不一计亲疏，周之唯恐后。众有所争，来直于君，得一言明曲直，即谢去，不复诣吏。有田若干亩，终岁所入，尽以Q人。事苟涉大义，虽委身不问。
至元间，天兵下江南，将军号杨扫地者，帅偏师入华亭，君时避地南钱，南钱犹保聚，未肯下，杨怒，业以共歼之。君奋曰：“我其可无一言而死乎？我死今日，否亦今日。”遂扣军门求见，大言曰：“夫民犹水也，水顺则流，逆则激民。顺则宁，逆则乱，矧郡县新附，民心未安，将军独不能抚绥招徕，以称上神武不杀之德。顾欲尽剿，斯民何辜？”杨怒甚，手剑斥君，君复正色曰：“杀我一人，活千万人，我死犹生也。”语益激烈动人，其裨将有感君语者，起而阻之，而杨亦慑服。于时民全活者以万计，咸涕泣罗拜曰：“公于我生死而肉骨也，愿岁时伏腊祀公于社以报。”事闻，丞相伯颜公义之，遂用便宜授君华亭军民都总管，使守其地。君即弃去，曰：“大宋氏亡，吾以亲不亡，独不能逸乎？”遂服野服，隐居胥浦上，时时领客放浪九峰三泖间，慷恺怀古，日夕忘返，慕其人者目为泖南浪翁。君闻之，曰甚善名我，因亦自谓泖南浪翁云。
乌乎！代之强仁暴义者不少也，而多逸于野，太史氏又缺焉不书，是为善者终无以劝也。君没几五十年，而未有表白其事者，犹幸其概在人耳目者卓卓未泯。余因着诸所闻，为论次之，使后有过其墓者，得以知君之为人若此，庶几为强仁暴义者之劝哉！
君娶会稽俞氏，女贤而无子，先君一年卒。又娶永嘉陈氏女，生子四人，曰实、曰厚、曰诚、曰。侧室生一人，曰某。孙男五，尚质、尚节、尚白、尚功、尚贤。生女五，婿曰吴郡顾、吴兴沈斯千、宋诸王孙宜枢、同邑倪乘、吴郡章礼。曾孙男八，升、奎、壁、堂、野、垫、I、希慌七。玄孙男二。
君生于宋绍定己丑六月二日，享年七十有七，卒于国朝大德乙巳九月某日，葬于华亭县胥浦乡五保谢家原，合y俞夫人之封后十四年，而葬陈夫人于其域。又二十二年，乃树石墓门，而会稽杨公为叙而铭之。其辞曰：
仁之言，利既博。仁之行，闻卓卓。矢一死，贸万殇。弃爵秩，不以偿。北强以兵，南义刚。若斯人者，殆南方之强，非欤？呜呼斯人！吾言不亡。
◇改危素桂先生碑
信之龙虎山，为汉天师张氏之学者恒千馀人，其卓荦瑰奇之士亦间见其间，若桂先生者是已。
先生讳义方，字心渊，世为信贵溪人。母生先生时，梦李淳风寄宿，因名李寄，长从上清宫熊尊师学。元贞元年，从天师张公朝京，授蕲州道官，归而散其衣资，飘然有远志。周览名山，由武至匡庐，夜宿太平兴国宫，龙出屋后，无犯先生居，蜿蜒辟易而后去。数飞蹑曾崖，与豹同行，好事者莫能踪迹之，樵人有见之山南，同日又有见之山北者。山中人酒熟，曰愿安得桂先生饮之，俄先生至，欣然就饮，所饮者家以为吉征。尊官显人过江上者，咸愿见先生，先生见不见，人莫测也。江州守某乞诗，惟书一闲字与之，逾月以事去官。先生率意成诗，书座右铭，类多儆世绝俗语。有金蓬头者居圣井山，先生致书，封题甚谨，登之白纸耳，金大叹曰“至此果无说，说矣”。道士吴季诚作浑沦庵，迎先生居之，先生叹曰：“明年，吾当归矣！”明年至正元年正月朔，然而逝。越三日，山南北道士奉遗蜕，葬诸圣治峰麓。
道士方从义为予言：“先生之族有公武者，号抱瓮先生，得仙术，卒葬分领，中夜冢闾有声，诘旦视之，但空棺耳。有仲勋者，号闲闲子，通内外典，与丞相陈福公为布衣交。先生之兄与信号默默子，学道终南山，缄口不言，升座而化，三日容色不变，岂其山川之所钟然也耶？”予昔游浔阳，见先生，听其言，无过高难行之论。吁，有道之士哉！铭曰：
柱史度关骑青牛，五千遗言增隐忧。更秦逮汉习益愈，燕齐方士相呀咻。道人隐居恒内修，漆园尚友天同游。一朝委蜕去莫留，太史作铭表其丘。
◇墓志铭
◇故忠勇西夏侯迈公墓铭
君讳迈里古思，字善卿，西夏人也。曾祖月忽难，祖也失迷，俱不仕。父别古思，宦于杭，生君。自幼有奇气，善击搏技，既而自悔曰“伎勇有敌，圣贤之学无敌也”，遂从师通《诗》《易》二经。以诗登进士第，官绍兴录事长。枪氏市马绍兴，挟苗兵为佐，曰取馀食，市间不问苗真伪，咸拘囚之传，其爰上省李官，时苗长虐令如火，莫孰何。又有省府千夫长，与群摄师者根株为奸利，抱苗长文告，钳结束徒大姓家，且纵苗白日什伍钞民，君下约民曰：“人怖狼，狼亦怖人。狼勿杀，食人尔。录长无玉帛狗马，身及赤口四耳，誓以家徇，杀根株钞民者。”民皆俯地雷应曰：“惟录长君命。”夜交乙，君躬率民兵杀苗，不遗一噍。
盗起婺牧溪洞，君以大夫命，领所部抵洞，贼问官军姓，曰迈某也，皆倒戈请罪，君牧抚之，不血一刃。府命据萧邑，私聚民粮，黩民货，夺民土田，闻君到邑，怖而匿去。又明年，西寇犯浦江，君率兵至诸暨，寇望风遁。领台命守诸暨，台借粮于民，下令会府，民无受令者，君班师郡城，谕以文告，民输粮者襁属不绝。攻无坚敌，宇民如子，令无不行。
被旨经历江东宪府事，濒行，民哭泣拥马首，不得行。时海寇势横甚，虎踞娥江，君奋不顾身为士卒先，追迫其人于数百里外。大卿在南端覆右海势，洋浮宴君，阴畜健儿户下，袖金孛罗击死之，尸瘗戒珠僧院，民皆麻衣跣恸，从以万计。赠官中大夫、佥江浙枢密院事，谥忠勇，封西夏侯。
君尝谓曰：“吾死，使君子题其冢曰义烈，墓文必赖直笔者传。传无出会稽抱遗先生也，若识之。今不幸陷死地，先生尝以其人入《铁史》编，收吾名足矣。”予为之泫然陨涕曰：“天将灭乎狂丑也，使长城君也生。天未灭乎狂丑也，长城君溘先其死，死又非地也。天之生才，其有以乎，无以乎，吾无从而叩也，悲哉！”铭曰：
吁嗟乎善卿！生也者，吾不知胡为而生？死也者，吾不知胡为而死？生不c（音集）年，仕不四年，而名长万记。呜呼！獬豸折角兮，麒麟踣趾。豕突西岳兮，鲸翻东海。已乎善卿，尔果胡为而生，又果胡为而死。
◇故翰林侍讲学士金华先生墓志铭
先生讳缙，字晋卿，姓黄氏，其先自宋太史庭坚之后。父P繇双井家浦江，后迁义乌，遂占籍焉。曰伯姓者，先生之高祖已。曰梦炎，淳v进士，仕朝散大夫、行太常丞、兼枢密编修官者，曾祖也。曰愕，以进纳恩补承节郎，今以推恩赠嘉议大夫、礼部尚书、上轻车都尉，追封江夏郡侯者，大父也。曰铸，今赠中奉大夫、江浙等处行中书省参知政事，追封江夏郡公者，父也。中奉公，元出朝散公外孙女王氏归丁应复之后，嘉议公疾废，育之为子也。妣童氏，追封江夏郡夫人。
夫人任先生时，绣湖水清历，世有四日，夜梦大星煜煜然坠于怀，公始生，至元十四年之冬十月一日也。比成童，不妄逾户阈，授以书，矢口即成诵。年十三，属文作吊诸葛武侯文，为乡先生刘公应龟所奇，因留受业。大德五年，举教官，举宪史，已而复弃之，多忤上官去。延v元年，贡举法行，县大夫以先生充。赋古赋，以太极命题。古赋以极命题场屋，士不能为，独先生以楚声为之，遂冠场。明年奉大对，授征仕郎、宁海县丞，江浙省臣承制迁石堰场监运事，秩满升从仕郎、诸暨州判官。至顺初，用荐入为翰林应奉，进阶儒林郎。丁外忧去秩，服阕转承直郎、国子博士。阅六年，请补外，换奉政大夫、江浙儒学提举。时先生年始六十有七，不俟引年，以侍亲疾绝江径归。俄有旨，预修《辽金宋》三史，丁内忧不赴。服除，以中顺大夫、秘书少监致仕。久之，又被上旨落致仕，仍旧阶，除翰林直学士。至京，中书传旨，擢兼经筵官，召见慈仁殿。荐升中奉大夫、侍讲学士、同知经筵事。明年归田里，不俟报而行。上闻，遣使者追复前职。又明年，始获南还。阅七年而薨，享年八十有一，葬县东北三里东野之原。
娶王氏，将仕郎桂之女，封江夏郡夫人，先一年卒。男粹用荫入官忠显校尉、同知馀姚州事。女清，适惠州学正陈克让。
先生位至法从，萧然不异布衣时。又寡嗜欲，年四十即独榻于外，给侍左右者两黄头而已。遇佳山水，竟日忘去。形于篇什，多冲淡简远之情。然性刚中，触物或弦急不可犯，少时即泮然无复停碍。与同乡柳太常贯为文友，风节文章在柳上，人呼黄柳。其论著，依据义例，考援的切；在禁林，《三史》惜以忧辍，其修《后妃》《功臣传》，士类服其精审。经筵处讲文，皆切于治道之大者。晚年喜为浮屠，亦研极其闳荡之说，请者盈门，厌亦麾之去。其为文表笺书序传记赞说志铭凡若干篇，曰《损斋稿》若干卷，《义乌志》若干卷，赋若干首。於乎！我朝文章雄唱推鲁姚公，再变推蜀虞公，三变而为金华两先生也。五峰李孝光，尝与予为两先生评。余曰：“柳太常如东鲁杜翁课闾阎子弟，言言有遗事。黄太史如独茧遗丝，初不谐众响，至趣柱弦，激绝之音出于天成者，亦非众音可谐也。”孝光以吾言为然。太史考文江浙时，余辱与连房，卷有不可遗落者，必决于予。在杭提学时，谒文者填至，必取予笔代应，且又不掩于人，曰：“吾文有豪纵不为格律囚者，此非吾文，乃杨廉夫文也。”
自京南归时，予见于天竺山，谓予曰：“吾老且休矣，吾子《宋纪辨》，已白于禁林，宋三百年纲目属之子矣。”呜呼！今亡矣，吾终不得为公史臣徒矣，悲夫！因其乡生、浙西道廉访司佥事郑公深，出其徒宋濂状，求予铭，遂忍而铭，且悼丧乱未得谥于朝，与其徒私谥曰文贞先生。铭之辞曰：
大之星煜煜兮，绣之水穆穆兮。文之毓兮，大星翳兮。绣水兮，文之逝兮。惟文之鸣兮，大音在廷。尔镛尔管兮，我瑟我笙。柝之j兮，会之咸兮，气一并兮，有元氏之声兮。吁嗟！今嘿嘿兮，孰见古人之hh？溯响以上驼兮，膏吾车其曷从？
◇有元文静先生倪公墓碑铭（代欧阳先生作）
玄闻房山高公克恭在南端时，荐天下士五人，曰敖公继翁、邓公文原、陈公康祖、倪公渊、姚公戎，天下谓之五俊。邓公官至法从，敖与姚卒官文学，倪公晚始以县大夫引年，然皆以文行相高。论五隽者，不以位之崇卑优劣焉。玄慕五俊，如慕古人。而倪公之孙璨奉公之门生郑汝原所状行来谒铭其墓，玄忝论选之职，铭公何慊，亦何幸哉！
公讳渊，字仲深，其先浚仪人，出汉御史宽裔。五世祖南金以武弁仕宋，从其君南迁，因家钱塘。四世祖某，又徙家乌程，故今为湖州人。曾祖俊民，弗仕。祖椿年，路分兵马监押。父守贞，自号爱山处士，以公贵，赠承务郎、松江府判官。母濮氏，赠恭人。
公生而卓异，精敏绝人，读书过目辍成诵，尝则前人之勤以自课，命其书舍曰经锄。长遂通《五经》，尤精于《易》《三礼》。初用荐者言，为本郡学录。及高公以五俊并荐于朝，未报而行省调公杭州儒学正。江浙孛怜吉平遣子从公受学，且移文中书，举公可教国子，而中书已拟台章所荐五俊，各补郡文学，乃升公为杭教授。在杭学，复田之曾没于势家者若干亩，新学舍，造祭器，撤上丁俗乐，访得宋太常乐工两人，俾以雅乐教诸生。胄监闻之，因招致两乐工为国子乐师。今诸郡学皆作登歌乐者，实自公倡之。
中书左丞高公P又举公编修官，以亲老辞，乃授本郡教授，以便养。未上，丁外艰。服除，在湖学，仿安定旧规，列经义治事斋，以惠来学者。人为立生祠，公移文止之不得，躬往撤之。
用累考入流，得当涂县主簿。时长官皆以故免去，独公理县事。县版籍不明，公手为分划编次，了若指掌，二税始如期而集。岁旱，民告灾，县长斥去所上状，公曰：“钱谷国计民生，国本理末，而拨其本可乎？”语不合，投劾去，阖府骇然，遣吏遮留之，一以检核委公，民赖以苏。县前汊沮格久之，公捃得旧田，立复田为塘。和州民有田在县境，猾民与交易，券成而负其直，讼则执券折之官，莫能下。至是，越江来诉，公探得猾者情，始惧，卒以直归之。民立异姓为后者，所后父母殁且十年，有同姓而非族者依倚前官，牟其产，至给帖者左验。民直于公，公曰：“按摘其诬者数事，尽反所夺。”部使者元公永贞至郡，廉公德政，曰：“吾按太平、池州，得良吏仅当涂主簿而已。”遂荐公可上县令，而公已无复仕进意，告老而归，受加思，承务郎、杭州路富阳县尹致仕。
既老于家，杜门罕与人士接，益潜心于《易》，著《易集说》二十八卷，《图说》《叙例》各一卷。病革之夕，犹置《易》于几案，讽诵之，语其子曰：“死期至矣，夫复何言！”须臾修逝，至正二年夏六月二十九日也，年七十有八。
娶郑氏，先十八年卒，赠恭人。子男三人，长骧，已卒；次骏，松江府儒学教授；次。女二，长适杨福孙，亦已卒；次适陆元瑾。孙男六，长璨，用公荫，为绍兴路钱清务副使；次肃、琰、璋、瑛、瓒；女三。曾孙，男二，女二。公昆弟四人，伯、叔、季，俱早世。叔有遗孤甫四岁，抚而教之，逾于己子。伯、季皆无嗣，则以骏、为之后。骏等遵治命，以其年冬十月某日，奉柩乌程县德政乡毗山先墓之次，学者私谥曰文靓先生。
韩子曰位不称德者有后，公盛年以俊称于时，而官仅佐下邑，非位不称德者欤？知其后之必大无疑也。铭曰：先生之氏，自汉御史。经锄有堂，探易诹礼。
吁嗟先生！蚤有令闻。五俊同称，争翔竞奋。宜位馆阁，歌唐颂虞。大道甚夷，先生徐徐。白首穷经，觉我后觉。晚佐一县，亦展所学。郑公注《礼》，注律益精。焦氏治《易》，治盗有声。位不德满，时人所惜。君子处之，惟谦故益。益不在身，在其子孙。史氏有撰，贻厥后昆。
◇亡兄双溪书院山长墓志铭
君姓杨氏，讳维翰，字子固，自号方塘，越之暨阳人。曾大父文修号佛子，子朱子为常平使，道枫川，闻其名请见，与谈论竟日。及遇异人，移所患瘤。安阳韩先生某，为述私传。大父宓、父宁，皆有隐德，乡里推长者。母同里刘氏。
君生至元甲子正月二十日，父尝目之曰：“是子生有神气，长必大吾宗。”时伯父实以仓使归老于家，礼聘名儒若东泉陈先生某、桐西冯先生某为之师。从父山阴县封宏、叔父贺皆喜读史。君与维桢攻学无寒暑，抵夜以漏分为度，睡则以水沃面。君于经子，能以疑难诘其师，会其解而后已，辩史至綮节连柱两叔父。长作文，著三苏字帖，喜双井黄氏。每读《上韩太尉书》，击节慷慨曰：“不读此，无以发人浩然之气。”
朝廷贡举法行，维桢中进士第，君以文过，其屡为有司枉，遂筮仕郡文学。初帅府檄为慈溪邑校，在职不事琐屑，惟推经术赞县长为治，后迁天台邑校。先是维桢尹兹邑，称弟子者安普氏、许广氏。君至，尤以作人为任，时安、许氏皆擢第归，事君犹师焉，遣子弟及邑俊彦传经者百馀人。邑士语曰：“小杨君政不忘，大杨君教重光。”考满升饶之双溪山长，郡守韩公墉素闻其人，一见即器重，称其文议论高古有气焰，可畏，尤爱其诗有大历体。无几，保荐于江东分宪，业用而以病卒官舍，时至正辛卯正月十三日也。
君素肆直、无表q，衣不事兼副，被服恒如寒儒，未尝少降辞色、希悦于人。所居州里有公议，论裁可否不合，申辩不休，不为权力屈，时人称曰古之遗直者。晚年游戏墨兰竹石，极精妙，兴至即挥洒，侍笔札者给弗之暇，人求者，无贵贱，悉为作。时监辩博士柯九思，自以为弗及，推曰方塘竹云。尤好览天文及天下名山川形胜，有所得则述为歌诗，人争诵之，号《光岳集》。考经有《稚}录》，书画有《艺游略》。君男一，善。孙男二，树、河，女孙一。君尝戒善曰：“女父玷校官，女叔掇上第，女母乡先生虞雷氏之孙也。女弗学、振吾家声，吾弗子。幸今善苦学有志操，吾期其有成，克应先训。”君年五十有八，死一千里外，善能不远水陆，力护柩归舍，以是年十二月甲辰克葬于长宁乡冯山祖茔之次，从先志也。
越明年，某月日，善至吾钱唐官次，泣且请曰：“先君不幸制奇数，年不周六甲，官卑无治状。其器业文艺，又不得善文言者为之章显地下，重不幸，善重不孝。代之善立言者，善未闻，幸叔父勿让，铭吾先君。”维桢为凄然感涕，叙其概而铭之曰：
干将不断坚，不以称不利。骐骥不驰远，不以称不力。於乎伯也！言为世格，行为世则，不大禄食以放厥职。於乎伯也！穷居大行，蔑损与益。吾与伯也，讲之白矣，吾又何计位卑与崇、寿迟与迫耶？
◇故义士吕公墓志铭
公讳良佐，字辅之，姓吕氏，世居淞之吕港。大父德谦，父允恭、字菜翁，皆隐德不仕。
公早颖悟，读书辍强记、了大义，长仪宇魁梧，器识才干尤系人望，咸以公辅器期之。以其出太公望，望尝钓德璜，又谶其港曰璜溪，号公曰璜溪处士。性至孝，奉母谢氏，养以礼，不旦暮衰。母疾，身不脱带者三月，久不瘳，祷以自代。母卒，哀毁终丧。制阕，邦大夫挽之仕弗起，然政有不决者必咨之。郡饥，有司申明发粟，公笑曰：“必俟明降，而赈民莩矣。宜先假粟富民，俟降以偿，则富者无费粟，饥者获全生。”郡善之。
贡举法行，聘硕师教子，复出厚币为赏，试曰应奎文，会贫时好学者建义塾，收而教之，金华黄太史缙尝记其事。
兵兴来，总兵淞者闻公才杰，至枉驾公庐，与语大悦，即板授公华亭令。公请以白衣议事，却板授，总兵益贤之，署曰义士，俾自集白甲，保障其境，时公已散财收死士三千馀人。适斥卤群不逞乘乱起，乌合摇毒甚，公徒释颍走不勤官徒一镞。弟指授白甲，用水火舸取其魁，如利獭取鲻，群从尽戢，境赖以安者数千家。总兵者问奇功，公曰：“医恃针砭理疾，而小巫用精籍亦理。”覆进其魁杰于兵。曰：“天下之物，莫毒于鸡毒，而医家珍而用之。”总兵是其言，转无俾为精兵不鲜，淮兵难渡。主师者辟公幕下，力拒不就，维取其子恂判海盐。时浙垣首相以承制除拜，遂敕授，令佐乡郡，又力辞。私谓其子曰：“时平，庸才高枕而有馀。时危，豪杰运筹而不足，非萧侯曷治漕？韩淮阴曷兵？而鲁连子曷出没乱世而裕如也。吾愿学连子而已耳！”又喟然曰：“日月剥矣，昭然有不紊者；江河壅矣，浩然有不竭者，孺子其俟之。”
公好义出天性，里有饥周之，婚丧助之，四方大夫士归之者岁无虚，燕来赆往靡厌倦，得美誉湖海间，呼为淞上田文。独不贤异端之学，缁黄者接其人而不谈其实术。其高情旷识、独立物外者，人又莫能窥。罹世难，虞谦享自若，与知己饮酒，率过丙夜，极起自舞，考鼓吹笙，复饮不乱。平生少疾，临终无一语及后事，但曰：“吾年六十有五，不夭已；又幸不死叵测，复何憾！”
生元贞乙未，殁至正己亥。娶高氏，征东万户、宣武公孙女也。子二，长恒，次恂。女三。孙五，充闾、复亨，恒子也；宗齐、宗岳、宗望，恂子也。
冬十月辛酉，葬渎之北原。先远日，恒衣衰，抵于杭次舍，泣而舍杖拜曰：“先子不乐仕，无治状，而义行在乡，善言在家。在邦者又不得名能文属比于志，不孝在后嗣，奚赎？先生恒师而先子大宾也，幸哀而赐之铭。”吾为泣哭，收泪以铭。念古卫公叔文子之谥，君子韪其贞惠。今淞人饥，而夫子有赈粟，不贞乎？具二善，而不禄命，宜谥曰贞惠云。铭曰：
踣车无仲尼，覆舟无伯夷，义以勇卒全以归。曰贞曰惠，匪谥予私。於乎！嘻！莫尊乎野而位者，覆卑璜之浒，栗之垂。有过其墓而慕其人者，语吾铭诗。
◇孛元卿墓铭
元卿名孛颜忽都，国族也。泰定四年，阿登赤榜赐进士出身，授某官二十年，官至江浙省宣政院判。其为人有气节，在官以廉直称，遇事善持论裁，人倚为平。擢第后，尽舍所为文。博极经史、诸子百家、古诗、《离骚》《选》、乐府歌行，出语务追古人。
至正壬辰，红巾寇乱江南，元卿官岁满，以本省檄起，总制浙之三关，理戎职岩岩有风采，蕲贼有藏草间者，必游徼得之，必劓殄俾无育于邑，安集邑遗民，民倚之为藩卫，归之如父母。
阅三年，忽以谤去官，过杭见余，无几病风，竟不能出语卒，卒于台某所。逾月，其子武童与其门吏始讣余，草葬台某山，征墓铭。余与元卿同年也，不得辞。铭曰：
十夫揉惟，娄至授机。一语所畏，无翼而飞。卒至于奔而病，病而喑，喑而死也，吾于元卿乎何悲？
◇欧阳彦珍墓铭
君讳公瑾，字彦珍，其世出庐陵宋文忠公修，今翰林承旨玄功从弟也。祖某封某官，父某不仕。君自幼警颖，长通经术，旁及书数、兵刑之法，试艺于有司不售。宪府才其人，举为司书，不数年掾行中书，考满，都事浙东帅府。任掾时，执政者多任己喜怒，不以民害利为事，君抱卷执议，未尝少阿。法当而人利者，必累请必行后已；不当，虽受怒骂必格，事有它掾不遑行止者，必行止于君。其在帅幕，建议以伏海寇，当以长伎久算，不宜试小计、规小利以为功。又某官恃文事，往喻寇，君力言：“不可喻。幸小顺乃大豢不顺，即不顺，喻者必死，为大国辱。”已而果然。
尝建平海策若干言，主帅者不能用，请辞职归养太夫人，不可，郁成疾。未几，以太夫人忧去职，执丧如礼法。制阕，游淞中，得疾友家，归卒于杭。
君娶闽王氏宣文检讨馀庆女弟也。子三人，长太平，次某。女四人，皆妻名士。
临终，谓其子曰：“吾结贵交多市道，惟会稽杨某为吾道，且为古文名东南，汝往请铭。”平服来，以遗命泣而请。铭曰：
在家温温，在官坟坟。坟坟有法，温温有文。故家为孝子，官为干臣。干曰必了，不了嫁婚。幸终其亲，其又何冤！
◇赵公卫道墓志铭
公赵氏讳ぃ字卫道，号素轩，居越之姚江，宋燕懿王德昭之十二世孙。曾祖希秦，宋朝议大夫、知衢州军州事、赠大理寺丞。祖与宣，宋朝散郎、溧水县尉。父孟侣，宋朝散郎、庆元路沿海制参、赠太府寺簿。母恭人董氏。先系五世祖太师讳师龙长孙孟尊之第三子也，寺簿无子螟之。
公博学，于书无不读，读必有论裁，学成无所于试。大德己亥，江浙儒司举为昌化教谕，转桐庐教谕，由年劳升饶之长芗书院长，复长温之宗晦书院。元统甲戌，受牒命，教授温州。越五年，教授常州，在处学校有滥给廪给者，必首汰之，以其膳膳儒之老病残疾及贫无依者。
早年散家资结交先达，凡工文与琴书、律历、医药、阴阳者家，皆馆食西庑，不以岁月计。士友告急度家，即尽如所请与之，致空囊不问。酒欢量能倍斗，酣次为古歌诗，联重e韵，对客可待。尝与友饮，大醉梅花树下，曰梅花独不能饮乎，急呼酒，用太白海浇其根，且为《问梅辞》，又为《代答辞》。平生所为诗，无虑数百什，名《素轩集》若干卷。
公生于某年，卒于至正四年六月五日，享年七十又一。明年，葬于姚江双雁乡之原。孤子矾持其叙状诣门，泣道遗命，求予铭。予以早岁托公忘年交，义不得辞，遂铭曰：
王之孙，降皂阍，君为孙而文，诗英酒圣交有神。大树劝汝海白樽。归大树，罗之村。
◇南容教授杜公碣铭
（《祭统》云铭者论著其先德之善、功烈、庆赏，声名于天下。）
予友襄贡士曰章，尝将其友杜友直来谒曰：“此南容教授曾孙，其仲三，而续文脉南容者直也。”阅三年，直以南容公行状，谒予松江次舍曰：“吾祖仕不大，无功状爵名可书，然德善在乡，有足示后者。直大父、父不获登先生门，直获登焉。而先生赐铭曾大父，大父、父晦先德者，庶直足以赎之。”
予阅状，证之以乡父兄之言，则知南容长者也，人至以三杜姓其村，其教泽淑于人者浅，而义行范于人者远也。初季父某无后，螟莫姓子齿幼，复以公为后。季父殁，俟螟齿长，以家产归之，而复冠娶待之，不异同出。皇庆间，其族困于里徭，公倡率义役，岁储粟若干给之。邻里姻友不能嫁娶丧葬，周之各有差。⒌烙薪，断津有梁，凡栌诩币澹即勇为者类此。予因喟然曰：“吾周游东南大族甲姓，攸为此者不足多。公以中产为之，难也。淞有饶赀家利酤榷，兼兄弟戕死，里氓者不顾。吁！乡父兄之谈南容长者之不去口，有以哉！此宜得铭也。”
公讳英发，字俊卿。蚤年游京师，以才名得学正建宁，年劳升南容教授，未几即弃官归隐于淞之西霞，自号西霞道人。岁延硕师教子弟，襄贡士尝客其所。妻某氏，男一，孙一。曾孙三，友直、友谅、友闻。生于宋己巳，卒于今至正庚寅，享年八十有二，葬青龙之原，y祖茔预息庵之右。铭曰：
彼戕同气，我友螟以义；彼并连阡，我给征以田。吾知南容义且仁。出于性，覃于人，泽及后昆。至今乡之人，袭杜固，姓其村。
◇白云漫士陶君墓碣铭
天台陶孝子宗仪，死其亲已三年，制阕，犹衷衰来拜予云间次舍，泣而曰：“今日奋起风云附王公大臣者，其声光赫矣。然有身没名著者，必托之名能文家，否则与腐草同尽。先子官卑，志则大志，粗见于历官者，无名能文书之，仪坐不孝。先生名能文，言又足信万古，敢以墓。”辞不获。
接遂昌郑元v状：君姓陶氏，讳煜，字明远，自号逍奥山人，又更号白云漫士。从乡先生周公荣学，学成游京邑，王公贵人奇其状貌言议，倾下之。已而翩然来归曰：“燕赵多奇士，今所见仍尔。”家贫亲且老，遂屈身就禄，试吏兰溪州，升补江阴州。州民有刘铁者，欲犯屠人妻，屠讼铁，铁抵罪，怒缚其妻，卒犯之，屠捉刀刺铁，君议奸杀非故比，屠免之。君平反，部使者审谳，一如君所言。又豪民朱、管坐戮死，籍没两家田归丞相府，相以无赖少年为爪牙，纵暴陷民财，民被s掠死者无算，有诉于府者，府从风指，莫孰何，君进白府曰：“朝廷命公尹是邦，忍坐视赤子殒命于饿虎之吃耶？”无赖者覆诡文移，省为遣使至府，府赏以币。
以年劳除杭州东北录。典史有畏吾人，与其妻生女已十岁，一朝为省行人，即别娶，抑贱正妻，且一室囚之，婢引女诉主母枉，录、长不敢受词，君曰：“此婢去，三人俱死矣。”遂受词伸理，行人坐黜退。
果迁湖州归安，时湖州已陷贼，君从主兵者划计策遄复。湖州乏粮，君为檄文，走一介，召诸艘具至，无时刻违，录功中书，不报，调绍兴上虞县，叹曰：“吾怀抱利器，不后于今之人，而浮沉六寮，不得与今之揽权力者比。年已暮，死将至矣，尚何言哉！”遂卒于郡都昌坊之寓舍，享年七十有三，戊戌九月二十七日也。配赵氏，故宗室，孟本女也。子三人，长宗仪，宗传，宗儒。女三人。铭曰：
其貌魁如，其论魁如。考功千吏，秩乎不可诬。用不能大，卒老死簿书。噫嘻乎！自古才而仕，仕而漫者，岂惟是夫？
◇两浙转运司书吏何君墓志铭
君姓何氏，讳宗实，字诚甫。其先曾大父直方，由东平徙杭，大父德遂占籍为杭人。父祥，娶周氏，皆乐善好施。
君微时，遇善相者曰：“此子神清骨秀，他日树何氏门户者，必此子也。”既长，喜读律，能权衡世事，料后成败如蓍见。性鲠直弗尚外矫，为义不让人，遇不义退处如怯夫。
寻试吏下邑，以能声著，升杭州府史。明年秋，郡当虑囚，檄君典狱案，君穷爰书底，鞫论报，发其留白李官，悉决遗枉者，昭雪不以嫌避。囚有法当劓时，犯者皆阽死，君曰：“劓虽著令，民迫不得已耳。上方施仁致，恤肉刑，鼻可以死地弃哉？”君以墨限劓当法而已，咸谓如其仁，如其仁后竟为故事。
格当调，调者盛构大郡。有贤守将足矣，郡奚择于大小，卒调毗陵。居无何，进曰：“郡守行仁政，必自鳏寡孤独始。矧旧制，立养济院、惠民局，以济穷察病。今院概非穷民处，局又弗核实鳏寡孤独，何利哉？”郡守下其议。郡辖二州邑，赋役号难治，田亩多为势匿，郡守选君土其地均之。君询高年，究亩瘠肥，及核户丰约，繇赋役均谷禄平为邻郡最。寻富民妄诉田有灾，君诘之，辞穷，要以贿，君曰：“吏当守法，农当守耕。尔以丰为歉诒县官，我以法核实，奚敢以贿败我法？”卒黜之。郡守贤其人，呼必以字。户部尚书秦公为两郡运使，道过毗陵，询能吏于郡，守以君对，秦公亦素闻其能，因访以盐策，君疏上利病，大奇之。会丁母忧事辍。
服除，起复为掾。是年傧运判李公，分漕嘉兴。君立条告，先输者赏，后者罚，民诖误禁者出，怙者必刑。时天积雨，盆不成盐，君斋沐露祷。明日雨止，盐赋告足，咸以为何君至诚能感神。明年典户曹，君树格殊常式，四方商旅来者如市，赋用倍盈。事闻，上锡酒旌官吏劳，官曰“何掾服勤，宜先我酌”。君以为吏棰楚民之赋羡而受上赏，后必有甚焉者，遂解去。郡邑大夫高之，日造其庐，与评事，君辞不可，遂隐玉泉山，自号一懒翁。
君素仁孝慈爱，所得俸奉母外，以覃于族。母疾，昼不出，夜衣不解带。母于朔望夜，尝露香祷天曰：“富贵非吾愿，愿吾孙事吾子，亦若子事我也。”杭城灾，四止成墟，君室庐独岿然存，人皆以为孝感所致。兄宗茂同居无间言，怡如也。妹一人，适戴氏，戴没，君给养其家，子女为嫁娶。邻妇有哭甚哀者，君征之，丧其良人、贫无以治棺，即赙之。他日妇至，请佣以偿直，君曰：“周汝急，岂望报乎？”妇谢而去。
君当属纩，神色不变，召其子敏及兄子敬于前，命之曰：“凡子之事亲，生事以礼，死葬以礼尔，慎毋为异端惑！”语终，奄然而逝。
君娶沈氏，勤俭有家法。生子一人，敏是也。又贾氏生女，在稚。敏力学不倦，有司辟为浦城县学教谕，未上而君卒。
君生于前至元甲午夏五月十日，卒于至正十三年正月十有九日，享年六十岁。是年三月壬申，葬于钱塘北山玉泉松义里之原，敏树石丙舍，哭泣来乞铭。铭曰：
展矣何居如其仁，刑有劓与死沦，君平施之复生存。风灾屋庐无间邻，居一室奉亲人，莫与京而独存于天。呜呼！何居如其仁，年不逾甲禄不享，夫身尚嗣尔后人。

[book_title]卷二十五
◇墓志铭
◇冯进卿墓志铭
富春冯坚氏，衷衰来拜予姑胥舍次曰：“坚不孝，先子以某年某月日猝亡，坚忍死将以某月某日葬。先生以异姓弟，先子亡，无先生铭，与草木役役也，坚不孝益甚。”予为之泣哭；坚归，而畀之志与铭，使刻诸碣云。
君名士升，字进卿。其先陈留人，自其曾大父志学，徙家杭之富春山，遂为富春人。大父从周，宋承事郎、华亭县盐场提干。伯父骥，宋武康主簿，宋亡，死节于独松关。公革不仕，及长弛不羁，而有大志，通律令图籍及《九丘》之书，以时举子业为俗学，弃弗习。然负器略，喜功名，慕傅介子、班定远之为人。尝欲走京师，吐其磊j者于执政贵臣，以为世之爵禄可俯而拾也。至正初，漳徼贼作，朝廷聚湖、江、浙之兵相持，不即殄灭，君欲献策招诱，不烦一矢之遗，可莓系，弗行。晚乃与群弟拓祖庐、起大门宅，誓同居不分。宅成而君卒矣，享年五十有一。呜呼！君之器可谓奇矣，志可谓大矣，而讫无所就以卒。呜呼！天既生人之才以为用，然又夭阏不使直遂者，不可得而知也！
君生于大德丁酉，至正丁亥五月四日卒，以明年某月葬某地。弟四人，士颐、士晋、士豫、士仁。娶裘氏，生男坚、女贞。孙男二人，允邵、允文。婿为同里诸国用。
呜呼！以君才之局、志之缩而卒也，则其有后者可知已！铭曰：
已乎进卿！有才以为庸，有志以为衷。天既信其始，而又绌其终。彼蒙者从，我明独则凶。已乎进卿！贵也者，吾不知其所以通。贱也者，吾不知其所以穷。
◇虞隐君墓志铭
吴郡海虞山之阴，其溪曰东芦，有隐君焉为虞仲元氏；生于前至元甲午十月十有三日，殁于至正戊子三月二日。是年十月某日，葬于虞山西麓小涧之原。先葬之一月，其孤德懋来拜余吴门曰：“先君生无仕绩q于世，死不得文可传者铭，草亡木卒耳，不孝孤惟是惧。且今奎章学士虞公集游吴，谓君曰‘吾渡江}有在海虞，而海虞之隐德赖有君焉’，于是与公通谱牒。吾子公之上第门生，幸有以铭诸。”
按状君名安，字仲元，其系实出虞仲氏，自唐文懿公世南陪葬昭陵，始为雍人。后十有一世某，从僖宗入蜀，又为蜀人。八传而为宋太师、雍国公允文，扈驾渡南，子姓有寻周让王之隐迹于海虞者，故隐君为吴人。曾大父某仕宋将仕郎。父某弗仕，母郎氏。君生而性静深长有器局，谨事其亲如礼。甚亲殁，事其长如父，家政必承其出，又必相其审于义、决于力也，故举无过差。时节祀先，必哭泣若初丧时。岁延硕师，课子侄以道义。学将招，其私垫籍私田其中，以为先氏虞仲学官事，未集而殁。兄弟同居者五十年，乡党以友孝闻，姻戚朋旧服其交久而敬。后至元间，行丞相府闻其人才且贤，尝檄授福宁州路都监税官。君不苟进，曰：“使某有任官情，吾官不在管库家矣。”遂谢病傅事家督，不入官府，不事乡里请谒，自号野斋。然郡有名公卿，往往以客礼见之。垂终，呼德懋，无他语，惟曰：“吾幸生承平时，窃师友之教，安富尊荣，优游以卒世，得为一世全人，吾复何憾！尔曹勉旃，不为吾不为，为吾所能为而已！”娶同里望族周氏，恭俭慈惠，克相于内。子二人。长德懋也，娶同里沙溪故宋杨察推女孙。次德贤，居幼女一人，赘同郡于尚书孙德润。孙男一人宝住。
夫德有所助，虽贱必书，《春秋》法也。树石立铭，固不得颛诸六服官政者。若君引迹自晦，上德有光于虞仲，得称隐君焉，是得铭。已铭曰：
海虞氏，繇隐南奔。迨雍国公，南派又分。式忠式孝，在尔子孙。相尔子孙。既才实蕃。才而弗用，用野自文。观其事亲，出可事君。夫岂管库，而可屈身。为世全人，暗然而晦。年若弗永，永德于闻。大海[[，小涧VV。我文著隐，勿崩其坟。
◇吴君见心墓铭
至正八年十月二十六日，余友富春吴君卒，家贫无以葬。阅明年十一月某日，赖同里友冯士颐，葬某地。其孤毅来求铭，余悲不忍铭，往哭其墓，毅申前请。呜呼！又何忍不铭？
君讳复，字见心，生有异禀，四岁能诵书千馀言，弱冠失怙，刻苦读书，不以贫难少置。生无伪言行，与人约，虽千里外，不失期刻。性喜吟哦，善效白长庆歌谣，衿诗有讽切贪奸其人，讳者欲以危法中之，不为屈。予读书大桐山中，时君通长书，愿与弟子列。及予寓居钱唐、太湖间，遂舍妻子从予游学古文歌诗。始君持所作诗来，自夸秽同列诗，屏弃如弃涕唾。余揽诗笑曰：“子欲辈李唐，伎亦至高。欲追古，必焚灭旧语。”君变色，不敢言，徐取楮笔，录余《琴操》及《春侠辞》二十馀首去。越一月，复来谢曰：“先生诗法得矣，吾旧诗亦焚矣。第出语，犹吾前日诗也，奈何？”余曰：“姑歇汝哦事，静读古风雅骚及古乐府，几耳。”又退而阅三月来，出所作曰：“余旧语忘，新语出矣。赖先生教，幸而或驯致于古。”遂编次余古诗凡十卷，加以评注，能道余所欲言。余诗有逸者，君辄能补之，观者谓可乱余真。自后下笔，必出人意表。尝雪夜与余游东、西洞庭，徒步登七十二弁之峰，其语益拔，皆奇气所钟，世人莫之识也。去年约余游庐山观瀑布，驯至岳阳访铁笛亭，未行而以病告，病三月而逝矣。临终，告其友陈伦曰：“天乎死我矣，使加吾数年，吾诗不后二李，吾文不逊吾师。”
呜呼！君死矣！吾爱游大山长谷，孰馀相耶？吾唱古歌诗，孰馀和耶？吾性急，卒未能寡过，君执直敢议，又孰馀议耶？吾见君之学也，如朱顿积不訾、江河之倾不可休，其立志如匙勘钥、矢破的。为文如大将旗鼓建，而三军所指无不如意。盖其来日登而未止，乃今止于斯耶！前年梦游天汉探天孙，支机石冗为研池，遂自归云槎秋客，而所携研且号机石云。呜呼！君也生而食不给、禄不反也，盖不以外者为憾矣。其不五十而卒也，又岂以为憾哉！
大父某、父某皆贫学而不仕。娶李氏，子教穆，女一人适同里余骥。世传其《云槎集》凡十卷，茅山张外史雨为之序云。铭曰：
嗟！吴子雕龙，贵麟贼天，真天所嗔，子之道宜郁屯。嗟吾子，忽已沦，文不死，千万春。
◇孝友先生秦公墓志铭
孝友先生既没五年，其嗣子约因其友袁华谒予云间，而致其辞曰：“约不幸先人学而贫，贫而又不得高年，死又不得名能文者铭，重不孝。先人事业不用，亡得称。行义著述有不得不白者，已赖杨东溪氏状其详，敢丐吾子属比之。”
余始来吴，闻昆太仓为货居地，不为习屈、挺然以文行自立者二人焉，曰东溪老人杨公M洎先生也，予皆不及识矣。而获见东溪所为先生状，盖若识于目睫间，故不辞，论次其事而铭之。
先生讳玉，字德卿，姓秦氏。其先盐城人，世以儒学显，宋绍兴间由某祖徙居崇明之东沙，与袁、陆、谢为望族，而秦氏尤以衣冠文物称重其乡。曾祖栋、祖杰，皆宋太学上舍生。父庚，从蛟蜂方先生学，咸淳末以诗试通州第一，国朝不仕，漕万户玉溪刘公闻其隐德，延致于馆，因又徙昆之太仓家焉。
君四岁，即岿然不群，能属句对。五岁能暗诵《孝经》《论语》。八岁而丧父，哀慕如成人。母顾氏日夜躬织资，先生亦感奋曰：“吾家世有闻人，其可自我斩乎？”益刻苦自力。比长，通《五经》，尤邃于诗。会贡举法行，州长踵其后举先生，先生曰：“予学岂为决科计哉！”遂辞。
性至孝友，事母与兄无违礼事，大小悉禀以行。母有疾，药食必亲尝，累旬日不解带。母卒，哀泣至血，执丧过礼，终丧不沐浴、不杯酩，人以为难。初居丧，邻有火炽不可救，家人收赀为出走计，独先生伏棺恸不去，火且及屋壁，遂自灭。州长上其孝行，将得旌宠，辄谢止之。宪史张公揆行部，阅其行义，见其所著文，论荐之，且约偕诣阙，弗行。
居常晦默如愚人，见贵人益自闭匿，然衣冠器服必整饬。与弟子讲解，音吐洒然而娓娓无倦，教授乡里二十年。尝曰：“士读书，将以惠天下。不幸不及仕，而教人为文行经术，亦惠耳！”里之贫不能学者，为给粥笔札教之。尝行道间得遗金，访其主还之，封识如故。有盗入室窃布帛去，明日复来，仆觇执之，使纵之去。旧有土田在东沙，族人据有之，遂不问，并以旧书归之，后其人感化，皆归于善类。先生之于孝友于蹈义执礼至此，亦可谓之笃行君子者已。
先生前殁之岁，尝梦为诗，犹记其末句曰“五湖四海一闲人”，及觉，悟曰：“合五与四一为十，五十月疾验矣。四而虚其一为三，明年三月吾疾殆不起矣乎。”至期，果符其言。属纩，神色不变，时至正四年二月二十四日也，得年五十有三。其徒私谥曰“孝友先生”。
君娶颜氏。子男二，长约、次壁，壁先卒，约能世其学。女二。
先生读书之舍，自名曰迂阔。所著有《诗经纂例》、《大学中庸探说》、《宋三朝摘要》、《斋居杂录》并诗文若干卷，藏于家。葬某所。铭曰：
人之机也我曰愚，我之达也人曰迂。嗟！先生愚，不如迂自居，四一以虚卒允符。诚使狃愚以好用，劣匾岳趋，道弗信而画于途，孰愈孝与友之谥于徒！
◇元故乐闲先生墓志铭
公讳锡圭，字君玉，其先出唐学士遂良，遂良由河南迁钱唐，子孙所居号褚家塘。其后有徙居苕城者，亦以褚姓其巷。今聚族南浔之西朱坞庄者，即自苕城来。有起身科第者为宋迪功郎、淮安县丞士登，公曾大父也。宋将仕郎管元吉，公大父也。宋将仕郎、国史实录院检阅文字天v，公考也。
公性沉静寡言，自幼有识量。检阅君尝夜遇盗，盗认君巾服欲刺之，公潜以他衣冠易之于庸皂而免。长究心经史，游庠序间，猎猎有俊声，安定书院举之儒台，授耒阳县教。公曰：“吾亲老且病，忍一日去侧耶？虽不仕，得朝夕养我亲，吾志周满。借有高位，违孝而往，不为也。矧县学师不能信所志者乎！”遂辞。朝夕躬上食亲前，亲有疾，衣不解带者累月，药饵必亲尝乃进。居丧，哀而毁，有常情所不堪。既葬，追慕若将见之。至老弗渝笃孝之行，人无间言，里父老驯其子弟之事亲，必指公为则云。族有贫不自给者，则贷之粟，不偿者焚其券。又多蓄善药，以济人。平居虽然燕必冠，对客则风流谈论，务使之尽欢。晚岁凿地筑圃，莳花竹以自娱，创乐闲堂，因身号乐闲居士。其在乡闾，平率人物，比汉陈实博古，而尤善知今事，人比唐齐。行游城中，邦大夫候其车音，争相迎致问时政善不，尊而称之为乐闲先生。
公生于宋德v五月二十二日，卒于今至元庚辰六月二十九日，年六十有六。
娶张氏。四男，长嗣良，次嗣英出继叔后，次嗣俊、嗣贤。女一，适董汝华。孙男六，应椿、应桂、应松、应杓、应雄、应枢。以至正三年正月六日，葬于乌程永新乡大金峰坞之原。传曰施嫱女衣褐，天下称妍；贲诸赤手，天下称勇。士之美者，又岂籍区区爵位耶？吾观乐闲先生者是已。先生却仕，而闻为孝子、为义士，其卒也，不应铭法欤？铭曰：
孝为则兮义不颇，仕则少兮德则多。先生之乐兮，阴阳争和。先生之则兮，争纪于渎与河。南之浔可竭，金之冈兮可陂，我铭其人兮，不可磨。
◇元故用轩先生墓志铭
番有隐君子为用轩韩先生，先生殁十年所，其嗣元璧即克葬，尚衔哀弗置，走余钱唐次舍拜，有请曰：“先子生有辅世志，讫不得禄位以死。片言s行，有几古人，死又不得文而可传者铭，是与草亡木卒等，不孝孤罪益甚。吾子娄铭德人义士贤公卿，先子世次言行具在岁志，吾子哀而赐之铭，非真不孝孤贯罪，先世世远有耀已。”
余尝观《杭图志》，见有宋韩左厢者，以进士起身，由临安令以严明升临安府左厢官。临安剽民财者白擎子，闻公至，皆屏迹。课曰：“韩厢明，无白擎。韩厢死，白擎未尝不起。”慕其人，问元璧，曰即先生五世祖也。
按家乘，韩为番著姓，其先南阳人，唐末徙徽之黄，复迁饶之乐平。历宋，擢科者代不乏绝。靖康间，讳屏者中武举，寻自耻悔，再游太学，登文第，官至临安左厢者，即治白擎者也。讳仲龙，丞相赵忠定公之婿，以诗学五中待补者，先生之祖也。讳如璋，遭宋革，隐居读书于里之北山，号莱山先生者，先生之考也。先生讳思恭，字德用，学者尊之曰用轩先生。先生幼不习群弄，蚤悟书数学。长负器备，好善恶恶甚至，乡里有不平事，掀髯一言，折于稠众中，衰者屈郁者吐气。或为非义，惟恐先生闻之，若畏王彦方者。邑大夫史公梦龙，豪杰士也，事先生如师。先生尝语之曰：“土敝者草不蕃，水烦者鱼不育，守令者民之土水也。”又曰：“廉而不谅，直而不决，糊涂皂。白以从事，其敝甚跖吏。”公书其言于座右。讼有不决者，驰状质先生，凭一言举置为曲直。饶有贡，国初以大姓督陶，先生尝领其事。有献策者，某室之基在陶某田之畔，在汰。即依策，毁室庐、坏沟渠，计百十家立待。先生不从曰：“损民利国，非国福，矧利有诬民乎？”既而室若田者或来谢，复拒之。水旱疾疫，必露香吁天，为众告急，告必有应。岁饥，率有力者食饿，至药病掩骼。自奉薄甚；硕师教子弟岁金节币，窃窃惟恐后。事亲至孝，妣李孺人没，水浆不入口者三日，因致重疾。莱山公年垂八秩，晚多病，侍药膳不少懈，病革不交睫，至掐掌代痛。居丧一遵朱氏礼，丧祭之具独任，不以缀伯仲氏。配曰程夫人，同里程刚」孙女也，克相无违，先生资以修于家。先生卒，子男三，璧、[、璇。女二，婿为王恭简公孙与善、王知录孙惟泽。先生生于宋咸淳丙寅六月二十有八日，没于今至顺壬申七月八日，享年六十又七。先是里之石龙冈有龟蛇交集势，秀峰离列，下走两阜为陂陀，若双蚌然，两源挟蚌出，循龟蛇而东去；龟之右二石笋，若相距寻丈间，术青乌者以为古人宅兆也。先生嘉之，尝挟策止此，语元璧曰：“吾百岁后必藏此。”于是八月某日，葬于龙冈之觜。用治命也。
吾闻士有隐德者，必享其荣以及其子孙。先生德人也，享荣不于身使，不禄位以没。荷其及者，不在后之人乎？元璧清明好学、有仕才，吾见左厢氏之重荣可必也。铭曰：
龙之支兮，为蛇为龟。龟之笋兮，相料噻选Ｏ伦咚峰兮，两源挟流。小钟草石兮，大钟俊髦。有德之人兮，s于丘。
◇故张君子墓铭
吴人张天祥既克葬先孝君，被服斩，谒予门拜，有请曰：“吾子以文章铭世之贤公卿善人，先孝君虽贱，雅亡恶，吴之人识不识咸称曰君子人。先世多繇进士起，幸子立一言，信若史，非直不肖孤，幸先世世远有耀已。世次言行，谨备婿马良状。”
余至苏，读《苏郡乘》，知张吴顾陆为四显姓，而张氏蔓衍为独盛。今又闻其后有君子人者，张氏之泽曷其远也哉！
按良状，君讳必成，字舜卿。曾大父巡、大父浩、父恺，俱隐德不仕。其先自晋广州刺史彭祖后子姓，至宋齐弥昌，遂为吴大家。逮前朝，登皇v进士第者侨。侨后颜，颜后敏功，敏功后攀，四世皆第进士。君，攀八世孙也，生至正乙酉八月十七日，卒至正戊子正月八日，年六十有四。配陈氏。子男三，嫡天祥、天德，庶天v。女三人，长适马良，仲适程可大，季适曹维宗，仲适出也。孙男女八人。卒之年三月十日，葬长洲县武丘乡灵寿岗之原。
君生不好弄，长简厚甚。年十四丧父，哀毁如礼。养母以孝闻，事其伯氏若父。既冠娶自立，尽让田庐诸兄，旁建宅一区，客亭师舍靡不完好。外养市徒理生产，日富畜藏，必推其羡以及人弗吝，儿妇人谏止，则曰：“积弗散，不有天灾，必有人祸。”缓急扣门者，应如不及。佛老家营大土木，亦乐予之赀。惟不乐赀遣子孙习吏术、寻仕阶，以为弃今误人之仕，宁弃道路。吾非不欲仕也，仕而弗利人，人覆我病，不若不仕，两忘失云。平居气貌和霁，于物无忤，虽家人妾仆，未尝识其疾声怒色，有以横逆加之，必自反久之，其人意自消。晚年病痿痹，弗接人事，诫诸子曰：“予少自夺鉴延方伎士却病而病速，施财非鬼觊福报，报邈如。惟寡欲乃大药，择师傅教子孙乃树福本，若辈识之。”故三子有仕才，类弗奸禄。天祥且维志筑书楼，购未见典籍藏之；厚礼硕师，以淑子侄及里中儿。君闻其为，喜曰：“天祥为吾所未及为，非生孝乎？吾虽卧为废人无憾。”又诫诸子誓，弗以妇言分异。书田氏荆本事，视曰：“无知如木，尚识所托，况人乎？若辈思之，罔队吾训，吾门其大矣。”其言确乎应君子之教且过，未尝弗知，知未尝复为君子之仁也。
吾闻古者有诸侯大夫之位，虽无德称君子，称其位也。有诸侯大夫之德，虽无位，称君子，称其德也。一介之贱称君子，法不当得铭乎？铭曰：
位振人，德振身。振人者，民归之，而尊弗亲。振身者，天下归仁，日以尊亲无群。君子哉若人，视予铭诗，诗可信。
◇蒋生元冢铭
生名元，字亨之，吴兴安化乡陈渎里人也。祖庆元主簿必直，父宣政院掾克明。元生质机警，五岁入小学，日诵书数千言，十岁善属文，二十学明经义。试有司不竞，辄自忿曰：“吾学经无师说，吾黜宜也。”乃归告其父曰：“会稽杨先生某，东南01经之师，吾将不远千里，执挚而北面之。”父忧其素病羸，止之曰：“天其蒋门之幸，先生从吾聘，汝学可已，不须奔走千里。学未可望，而我忧先焉。汝学之成不成，卜于先生之来不来也。”予嘉其父子心，往焉，时至正四年十一月某日也。阅三年，元学成，蒋氏之族咸相庆曰：“元以先生之来不来，卜学之成不成。某等又以元之成不，卜蒋氏之盛衰焉。元成矣，先生之赐不微矣，蒋氏之庆长矣。”呜呼！又岂料元学成而娶，娶而即死乎？
始余至元家，元妇家催元娶速，予语其父曰：“元娶，学无成理。迟，吾业可授。”父力却妇家娶期，期三年而通媾，元得卒学。妇家申娶期，适相者又言曰“元娶早，早亡；娶迟十年，可免尔”，元父弗信，娶焉。娶未月而元病，未期而元死矣。於戏！相者之言，其得天欤？得人欤？元学吾《春秋》者也，《春秋》之法，以人合天，不以天任天。元之卒受教予，其以人合天欤！其娶而即死，抑以天任天者欤！呜呼！人欤？天欤？吾不得而知之矣！
元生于泰定元年四月二十七日，死至正七年八月初六日也。阅二十日无赴，又阅二十日，夜梦元衣其所常服，来拜曰：“元死矣！元幸遵先生教，不娶而学，仅有成。不幸而符相者言，急娶而速死也。吾父兄将以某月某日葬元车注之原。元学于先生，无毫毛表世，死无先生一言，以表吾埋土，吾其迄与黄土同腐乎！”予闻其言，怛而警，亟诺之。明旦有叩门者，乃蒋氏雀耙玻予为之哭恸，遂俾学子吴毅书其志，复铭曰：
生以人得天，死不得天以人。吁嗟！元乎睿而病，而廑未宦而昏，力夭厥身，人耶，吾不知其所因！
◇华亭县主簿王佳母夫人李氏墓志铭
华亭县主簿王佳母夫人李氏，讳淑贞，处州教授某之女。教授君博极群书，而传业在其女，尝曰：“吾女必嫁奇士。”年既笄，适同郡遂昌邑西平王氏迪功君之子进洪。洪负卓越才，以青年游京师，华衣奴马从名贵游，得游徼官于湖西郁林州，未几没官所。时夫人年方艾，鞠养三子，长学、次佳、次海，择以傅就学，学回必亲试其所诵书，探其课对工拙为赏罚。故三子克有成立，夫人之教也。至正戊戌，乡民乘乱为椎埋剽夺，夫人挈帑属，辟地松阳之眷家所。长子学死于兵，故庐毁于火，夫人忧悸成疾，辛丑冬十二月卒于眷家所。明年春，葬遂昌月山之麓。
龙凤乙巳，江表吴王延揽英俊，凡巨室子弟有奇才者，不次登用。丙午秋，佳在选中，丁未春授官华亭县主簿。明年冬，始获归葬于先茔西亭之原。先远日，佳以其友叶征所著行状，来乞铭。
予客华亭，亲见佳健于趣办浚苏河，领夫丁若干万，无失所慢役者。漕粮四十馀万至京城，无后期，继漕麦五十馀万。淞麦以涝失获，折银估，大家藉其称贷巨豪济所急。佐邑长听狱讼，先烛其欺，后剪其蔓，民自以为无冤滞，得佐邑循吏称。岂非母夫人之教泽耶！故乐为之铭曰：
妇艾失夫，子幼失父。妇讫完其节，子讫以才举。焚黄荐哀，亦荣尔母。我铭不已，爰示来后（叶户）。
◇王母李氏墓志铭
江阴王孝子作逢，去其母逝已十馀年，犹作婴儿泣，谒于会稽杨维桢曰：“逢藉有立，母教也，传见野史沈蒙氏，未得名能文如韩愈氏者志，亲逝不得韩公铭，不孝。今以属先生，先生幸哀而赐之铭。”辞不获。
按状：夫人姓李氏，讳靖真，宋狱官同郡润之女，杭库使王惠之妻，生子一即逢也。库使君善律己，起身宪漕，累迁至永丰县，暮致事杭库副使。初，姑徐氏器库使君之为人，求可与齐者姻，里皆贤李旧族教子女不违古训，求偶莫李氏若，妁告宜笄五年归于王。妇道甚饬，库使君在吴时，李侍姑就养，姑清阅一纪若一日，举族以为难。其训子严有法，日给膏烛诵书，约丙夜止，或逾约辍诵，至旦罚余，食出。就外傅，乏贽师物，躬纺绩以资之。且多市古奇书，广其闻见。逢齿壮所还往，皆海内一时名俊，阴自怿曰“儿不负我矣”。天历，饥民相引鼠偷，率女奴夜绩更寝，盗不敢窥，巷以为之歌曰“东家辟r，西家穿窬”，其内治类此。至正五年秋八月三日，疾卒于夫官下，寿五十九，逢护榇旋葬黄山原。
逢齿今四十，以才显东州，诸侯争欲致门下，浙宪使举丘园，俱不就，风节益烈焉，君子称王母氏有子矣，是可铭。铭曰：
子以母教者臧，母以子留者背。长益后欧阳，欧阳谢。嘻，以王。（先生自注曰：“以字旌也，不可作助语辞。”）
◇故邹元铭妻金氏墓碣铭
吴常熟邹元铭之妻金氏，讳玉，字孟姬，宁国路旌德县税务大使辟之冢妇，卫辉路管民长官司总管谦之长女，广德路道录善信之孙，漳州路龙兴县尹焕之曾孙也。姬从幼慧齐性孝谨，日在父母傍，不忍顷刻离去，抚婢御未尝见迕气，其织组及音律书算皆不习而工，有过人者，讽诗书即通大义，读《烈女传》，见有孝于亲、事舅姑尽苦节者，必识之信践之。及归邹氏，执职如礼甚。育子若女，自襁褓有法；相其夫，急人以义，睦姻任恤，无不适宜焉，舅姑皆称贤无间言。然慕父母未尝一日替，嫁凡十岁，三归宁，及辞去，戚戚如初嫁时，今年遂以归宁终父母家。讣闻，夫族齐望门哭曰：“某妇死，无以成吾邹氏家矣。”得年仅二十有七，生于至治辛酉十二月初五日，卒于至正丁亥三月二十五日。女一人升奴，男一人寿童。元铭卜是年四月初一日y于武丘乡半塘祖茔之原，阅十日来请铭。
余住吴久之，闻沙湖金氏为有礼法之家，往往所适女多贤行。都人士之诗曰：“彼君子女，谓之尹吉。”尹吉者周大族，有礼法之家也。女有君子行，必推自尹吉。孟姬出大家，而闲于礼法如此，谓尹吉女非欤？尹吉女为诗人所著，而予为铭诗著孟姬，闵其令质不永年，使名氏有传，岂过乎？铭曰：
梓共而秀，而夭抱株。骥堕地走，而踬中途。彼恶终天龄，跛运长衢，吾壹不知其所如。嗟嗟乎孟女，宜邹大家。孰长短于短之不足，而长有馀，诵我铭诗不人诬。

[book_title]卷二十六
◇墓志铭
◇高节先生墓铭
先生讳侣，字君友，姓严氏，子陵三十五世孙也。严本庄姓，以汉明帝讳易之。子陵以高名著史册，耕富春山，钓桐水，年八十终。娶梅氏，西京寿春尉福女。生茂，茂生隆，隆生卓，由是而降，逾唐历宋，衍为四家。甲家传格为先生。□，曾大父；润玉，大父；自中，考也，俱不仕。
先生生而有奇气，读书不为觅举计，从学乡先生汉英贾公。贾公得于复斋赵公，赵公得于潜室陈公，陈公亲授于晦庵朱子，此其渊源也。贵官至钓台，必访先生，劝之仕，则曰：“汉云台诸将，仕非不赫赫，今子姓无闻。吾鼻祖去之一千三百有馀年，而高风远韵与富山、桐水相为峙流，士奚必以仕而贵哉？某不敏，愿为严子陵贤子孙足矣！”居家教授生徒，有裹粮自瓯越来者。
宋相文山氏客谢翱，奇士也。雪夜与之登西台绝顶，祭酒恸哭，以铁如意击石，复作楚客歌，声振林木，人莫能测其意也。暮年，建汐社为会，取晚而有信。翱卒无子，与社中友买地台南葬之。筑许剑亭，宪使卢公挚高其义，为之书。尝游钱唐，偕石塘胡公、山村仇公过孤山，酹林处士、岳鄂王墓，卒有动于中，告二人曰：“某常时如此，亲必不安。”亟归，及门，遽有终天之别，擗踊气绝者数四。治丧祭，一用朱子礼。庐墓三年，不税衰，不见宾客，有白燕巢坟木。事母益，母卒，哀毁成疾，几不起。每至，生旦服墨，哀恸逾它时。所居堂，名以高远，取郡守王秘已钓台书院语。
至顺辛未冬十月晦，疾革，呼其子渊曰：“吾年已逾六十，不称夭，奉祖祠四十年，复土田，教养无忝，吾死何憾！平畴西地，吾已买诸官，死必葬是。”遂逝。越若干年为至正丁亥，始克葬。贤者故事，有易名门人黄廷玉等私谥曰高节，复请诸郡守，祠于祖祠西小室。
娶黄氏，宋榜眼进士黄蜕曾孙女。子一，渊也。
越十年丁酉，余以建德理官过钓台，渊从予谒祖祠，遂登双台访子陵钓迹，因酹高节君墓，又访台南谢奇士冢，余为奇士立阡表。明年，渊持廷玉所为状，来谒曰：“谢奇士表于吾子，若有待先子之行。应铭法，其待如奇士，幸吾子铭之。”遂铭曰：
于！古风h乎胡可追？千有百祀，不画厥岐，不背厥驰，皑乎不知其后时。我铭其人，维高有。维高有，维远有遗。
◇冯处谦墓铭
至正丙申秋，余以建德理官道富阳，抵友冯颐家，颐伯仲氏曰：“升与豫，皆相次去世。”豫之子宣衷衰前拜曰：“宣不孝，先子以早年没外邸且六年，未克葬。今年冬某月日，将y吉岘祖墓次，幸先生哀而赐之铭，庶先子不悼不百龄，不孝孤不无盖覆。”余与颐为昆弟交三十年，尝铭其伯考父寺丞公、考仁山公、伯氏升，今又铭豫，尚忍换笔耶？
君名豫，字处谦，宋承信郎、佥嘉兴府厅事从周孙，集贤殿修撰骥从子。承信君生三子，长蒙没，次革，次观。革以孝义式乡里外，中书以义士旌其门。义士生三子，曰升，曰颐，曰晋。观生二子，一即君，次仁。君于伯仲居四，蚤丧父，义士公抚之如己子，君友悌长氏，不翅同母出，一门数百指，怡怡恂恂，内外无间言。义士公殖生日以饶，君以里之困乏者劝分援，刘子曰：“惠君子，君子得其福。惠小人，小人得其力。利出者禄反，怨往者祸入。”公是其言。又尝谓，人能群者以分，能分者以礼。义士公逝，岁时月旦，相其长氏，必请合族缀食之礼，惟恐不及。君为人高亢刚直，读书务通大义，与人友尚气节，痛远乌集之交。状貌魁梧，美须髯。达官要人皆折势位友之曰“君固我朝人也”，荐之仕，则辞曰：“吾刚不能售以磷，吾直不能售以回。”荐者谢而止。
娶李氏，宋南剑知府桂孙女。一子，宣也。君恳恳戒曰：“瘠地民材劳也，沃地民不材饶也。汝毋恃骄弃学，使吾有沃地惧也。”宣力学，讫为名士。
君生于大德己酉八月八日，以暑疾卒于杭，至正九年五月十三日也，得年四十有二。铭曰：不厉而刚刚不，不桥而直直不局。小夫匍匍等禽犊，K然我信无不足。
天路中止匪不禄，寄言持义闻者服。矧曰有子子式毂，长毂遐行续前躅。
◇姚处士墓志铭
君讳椿寿，字大年，其先出唐开元宰相崇曾孙秘监合，尝守睦，因家焉，至六世孙为秘簿宗之。宗之子三人，一居峨溪曰二府君，是为君八世祖。曾大父思晟登宋景定壬戌榜进士第，阶承节郎。大父潼翔，宋乡贡进士。父元庆，隐居不仕。妣王氏，司谏某女。
君幼，机敏不习群儿弄，长丰姿伟特，读书辄了大义。辟乐育馆，岁聘海内名师儒，教子弟及里中儿。君性端直，平生无二言，与人交，始终见底里，于义利曲直，必严其辨，乡邻有争者，不直有司，直于君，得一言即解去。岁饥周人之急，惟恐弗及。称贷者久，则焚券与之。创世济桥峨溪上，桥置亭，岁五六月施茗饮粥予行者，行者不倦。桥西古松篁万立，筑亭名深静。又构层屋曰“松麓”，贤士夫往来必延致其中，觞咏笑谈，至忘朝夕。邦大夫马公薛超吾道，经桐庐，闻君，枉道过门，以处士礼礼之。邑侯周古达都等，皆尝问政于君，君必以利害中民窍者凿凿言之，民便其言者甚众。晚勉其弟桐寿曰：“兄老病无官情，弟齿壮学裕，必厕名仕版图，光其先。”桐寿因自奋北觐，得馀干校官。君娶袁氏，吉水教授某女也。子三，曰隽，先卒，次粲、次采。孙男四，曰德元、德懋、德祥、德瑞。
君生于大德庚子五月十三日，没于至正癸巳十月十九日，得年五十有四。越三年十一月六月，窆于桐君山北孝仁之原。又一年，其子粲谒余理官次，再拜泣曰：“先子介不乐仕，无功德可书，然孝友行于家，任恤行于里者，不得文章家一言以示不朽，非先子不幸，粲不孝也。粲辱为先生徒，幸先生赐之铭。”
按其客乡贡进士魏钧状，为之志而铭曰：
桐之冈虬虬，桐之濑秋秋。孝原一培，山水相缪，是为峨溪姚处士之丘。
◇故处士冯君墓志铭
君讳天瑞，字通甫，世居和州之乌江县。曾大父某，本郡幕府长，曾祖妣黄氏。大父某，隐德不仕，祖妣庆氏。
君自幼机警，读书不事章句，务大义，善属文。见人善，必称道不已，见恶则嫉之如仇。试艺不售，借径于郡史，复自厌其筐箧之习，竟辞归，卒业于儒。筑草堂青山之麓，日以书史课子，招延宾客，为觞咏之乐。兵兴藩间，以屡征不应，游徼入境，不敢犯处士门，乡里称为季世之全人。乙未夏六月，以疾终于寝，荣年五十有九。
娶张氏，先一年卒。生子一人居仁，由帅府经历调分水丞，迁京城兵马。女一人，适同里汪晋。再娶华氏。生子二人，长居义，后更名荣，由京都镇抚调神武清军卫知事，迁华亭县知县；次居礼，未仕。女一人，适同郡邓英。
公生于大元元贞丁酉九月四日，没于大明龙凤乙未六月二日。时淮甸兵梗，未得返故丘，权厝周家圩之原。戊申冬，合张氏兆，归葬于邑东东山祖茔之次。
是年秋，居仁偕荣衰骈拜予云间邸次，乞一言铭墓石，且为：“孝子禄养不得于事生，而得先生大事于送终，孝子孤之心亦扬矣，是敢乞铭于先生。”辞不获，为之铭曰：
金以不祥跃兮，璧以有用堂。吁嗟先生兮，是为全人。
◇乔山处士翟君墓志铭
君讳德兴，字宗起，姓翟氏，乔山野人其自号也，世居无为州濡须之巢县。曾大父某，自巢迁和州之含山，父福遂占籍焉。兵变，君挈家避地滁州，阅三月而没，槁葬全椒县之明山。
娶同邑司氏，君没四年后卒于太平州，槁葬采石之麓。子二人，长桂，次清。女一人满儿，适同里孙倌。桂以才名简知今天子于南京，授千夫长，部落于同佥赵公，征进宣徽安庆九江等处，以功升镇抚清京城广武卫百夫长。
君生于大元大德甲辰，殁于至正壬辰四月初五日，享年四十有九。洪武二年，桂迁柩于明山，复迁妣柩采石，合葬于巢之瞿家峤西关之原。先远日，桂来拜予草玄阁次曰：“不孝孤生齿未丁壮，不幸失所恃，又三年失所怙，零丁孤苦，藉祖考泽，得以r名仕版，禄食于朝。而三釜之养，不能一勺及亲，此不孝孤终天之憾也。倘死又不得当代大手笔纪其卒葬地所，不孝之罪号天，何以自赎？是敢介先生。”从子明具状以乞铭，吾重违其情，畀之铭曰：
父溘先兮无以家，母去弃兮又以遥。於乎！孝子之天，天曷呼？淮之西兮江之东，归合兆兮兆既同。於乎！孝子之天，天终从。又铭曰：
玉韫兮火烈，木定兮风危，亲弗获兮莫予追。匪今兹兮我罹，吁嗟翟氏之子兮，我又何悲！
◇渊默先生碣铭
至正十四年三月二十日壬午，渊默先生余君卒。既葬，其友及门人问易名于会稽杨维桢。维桢曰先生深静而寡言，尝自号渊默，宜从曰渊默，皆应曰宜。其子安礼又持先生门人殷奎状来请铭。
先生讳曰强，字彦庄，姓余氏。其先闽之古田人，十二世祖谒仕宋，官至吏部尚书，受知徽宗。既，徽宗手书余尚书祠额，赐其子孙。曾大父讳佑。大父讳郑。父讳与可，武夷书院山长，自号蓝溪，始居昆山，为昆山人。先娶赵氏无子，再娶陈氏生先生。初蓝溪为李后，姓李氏，至先生始复姓余云。先生年十四丧父，能自树立，极力于学，修习容止，步趋圈豚，如老成人。既长，学通《六经》百氏，博贯精析，退然不知有余，且善属文，根抵《六经》，不淆异说。其书有《尚书补注》若干卷，藏于家。尝为举子业，已而厌其剽取传注，支延蔓衍，其言不足传远，遂绝意弗为。居一亩之宫，叱吒之声不闻于外，足迹未尝一至庸贵富人门，乡人尽闻先生，然终身有不识先生为短长瘠肥者。世寿五十有二。
配潘氏。生子二人，长安礼，次安禧。女二人，长适王居敬，次适许渊。
葬州南一里先茔之左。葬之日，朋友远近毕至。余曩来昆山，与友者才四三人耳，今余亦老矣，去年一人卒，先生又卒，乌乎！余尚忍铭先生耶？铭曰：
之谫而饭骏之苑，麟之娈而豢兕之圈。o鸣冲璜，择地而践，吁嗟渊默！孰云其蹇。
◇尚N先生墓铭
先生讳德嘉，字立礼，姓卫氏。其先渤海人，七世祖文中，宋朝散大夫、兼侍讲，始居钱唐。六世祖上达，大中大夫、礼部尚书，又自钱唐徙华亭。建炎初，大中公从叔大中大夫、礼部侍郎肤敏，扈跸南渡，亦居华亭。五世祖В修职郎、国子博士。高祖端操，朝奉大夫、卫尉少卿。曾祖侨，大中大夫、军器监丞。祖宗武，通奉大夫、资政殿大学士。考谦，入国初，以世官后授温州路治中，弗就。妣黄氏，继张氏。男三，先生其长也。
在竖，不好狎弄。就外傅，日诵经籍数千言，下逮诸子百氏，靡不研究。性孝厚悫诚，晚年以风节自持，失俪二十有八年，不二娶。平居笃于人伦，恬于势利。弱冠时，左丞郝公尝辟为使，君辞曰“吾弗能为奴隶也”。宣慰罗公举以茂材，授潮州路儒学正，君又辞曰“触瘴毒以贻亲忧，吾弗敢也”。自是不出户庭者三十年，布衣菲食以终其身。每戒其子曰：“汝不躬耒以耕，佃人者及汝藉之食者，宜予之以恩。汝从父缚佃以督逋，予解而去之，逋亦终不负，汝识之。”至正壬辰，盗起剽州里，解散者十室而九，先生独守祖考室曰：“吾舍此，将何之？寇至，吾有抱室死先祠下耳！”其孝诚之笃如此。
甲子春，疾作，其子谒医却之小差，忽曰：“四月九日之夕，吾当逝矣。”且曰：“汝父平生无以过人，仅不忝所生耳。父书具在，汝读之为君子，毋有失德，玷吾世胄。又毋徇世俗，作浮屠事，坏吾家法。”言毕而逝。生至元二十四年丁亥十月十七日，卒至正十四年甲午四月九日，享年六十有八。娶任氏，中宪大夫、浙东道宣慰副使任公仁发女。子男二，长仁近，次复。孙男二，皆幼。以是月二十九日，葬佘山之原。
距逝之六年，仁近犹衷衰来拜吾淞次舍，乞铭。予曩来淞，以友兄先生。先生逝，予系官，不及走丧次，业将其墓，与二三友私谥先生。先生尝自号尚N翁，宜以尚N易名。又不辞而为铭，表之墓石曰：
曾子舆若华元娶不更，管又安卅年不出、死不兵。仲统乐志遗世荣，陶子给力恩必矜。嗟嗟兼德集以成，清规若训，贻厥仍。我谥以N夫何疑？
◇雪溪处士邵公墓志铭
予尝客云间，云间陆先生尝称胥水之南多世家，邵、吕、陈、陆其尤也。先生自其先馆邵氏，几七世，历凡一百五十年。又云邵氏家老侍僮亦自高，曾曾玄皆世其职业禄养，为一家之世臣。予求世家于近代，三叶而不替者少矣，矧六叶七叶乎？客有持先生状雪溪公者，抵予次舍，为雪溪之婿倪琦也，以墓文为请，即胥水邵也。予欣其世泽，为之次而铭。
公讳弥远，字子猷，自号雪溪，有谱为康节公十世孙也。高祖宗穆，流避兵火，渡江至华亭，遂家焉。曾大父德隆，父思听，皆儒业，教子以经术。父天骥，以《易经》中宋待补。国朝崇学，选士就试入郡庠，升赛序弗居。公待补君冢子也，通《五经》，博涉群子史，为文取辞达，不喜雕绘；身服朴素，亦不喜骑乘。绝志仕官，有劝之仕者，则曰：“仕不在吾，在吾子若孙耳。”尝戒其孙之仕曰：“古之博学深谋而不遇时者众矣，今之遇者，大抵尸未腐而名已灭，若辈其戒哉！”暮年，假佛老学洗虑，轻财急施，至饭沙门、赈饥民无算。民依而聚庐者，无虑百十家。所居四面大渠，悉建石梁，治园地第宅之东，风日佳时，必移觞豆，以燕悦其亲。守义塾于先规，年虽饥，师生廪饩不辄废也。壮年丧偶，惩闵子之寒，弗继室，付妾御之慈爱者，保育诸幼。预营生域，建精舍，守以浮屠，而尊吾圣人像设其中。尝慕汉东平王苍，以为善最乐。又喜唐张公艺忍字为家法。乃辑经传言善与忍者，为百善百忍图，州里多传之为劝。性不嗜酒，客至必与饮，饮辄醉，醉辄放歌，客亦无不乐者。丧明者十年，家事传于冢子南。时燕月会，必至花竹间，其衣冠济济然，传仪亦潦潦然，如常时。至正己亥夏，病痈阅月馀，悉召子若孙曰：“吾逝矣，永诀不少乱。”或谓公直知寂灭为乐者，儒而悟理者独不然乎。生宋德v甲戌，殆今至正己亥七月，享年八十有六。娶冯氏，先卒。男一，南也。庶三，应奎，应参，应元。女三。孙五，焕，炳，烨，经，纶。女孙八。曾孙五，垠、瘛③铩③颍炳子也；麟，焕子也。是年九月六日，葬某丘生域。铭曰：
晔言有文行有驯，苍艺之教儆后昆。历年百五十，而家有世臣引。寿及耄终弗乱神，君子谓善之泽、言之人。
◇故处士倪君墓志铭
吴兴倪处士名骧，字子举，没且葬已九年，其嗣子璨犹涕泣于其父之执杨维桢曰：“璨不幸早孤，居丧无已闻。先子没若干年，又不遑以名显，而墓道之石又不及求文章家者铭，重璨不孝。惟先子隐德不仕，其事业亡称于世，而人之知者益鲜，非吾子以其及知书之，何以伸先志，且慰藉后人耶？”维桢为文静先生门生也，先生处士之父，某父事先生，遂与处士为弟兄，处士铭何辞！
吴兴之倪氏，始显于兵马监押某公，至文静始大。处士自幼喜读书，有远志，长与先生自为师友，研极名理，非世儒所能解。尝走京师，以其所学干贵人，不合，即遂绝仕宦志。人劝之仕，则曰：“吾赖先荫，免耒耜劳苦，得称处士苕中，足矣！”去家之北三里所为毗山，有园池花竹之胜，先生且治冢舍其中，处士时侍先生游息于此，登山临水，或坐盘石，竟日无一言；忽有所得，则写之于琴，琴不足又写之于画。琴最善水云远意，无俗师趣数节族。画亦有求工于人，识者谓与今高吏部争拙，法于海岳庵。至正元年，处士之生四十九矣，忽谓家人曰：“买臣五十当富贵，吾明年五十当逝矣。”于是预为棺敛葬埋之具。明年果得疾，告其父曰：“骧平生一言一行，毋欺暗室，毋负于大人矣。惟溘先于大人，不克报罔极，为终天恨。天实为之，奈之何哉？”疾亟之日夕，尚疏丧仪尔，戒其子勿用异教俗乐，问夜何其二鼓矣，曰“盍秉烛我坐，令家人勿哭”，遂瞑，至正壬午九月六日也。
父文静先生渊，母郑氏。男四，长璨，次肃，次璋，皆习举子业。女三，长适关元禄，次许适杨咏未行，次在幼。孙男一，承孙。是年十一月十七日，葬于乌程县昆山茔之北。铭曰：
四十九已知非，又知死生，可知处士不仕非不时。五十焉用富贵，为长苕之曲山之毗。处士之墓藏于斯，视后不朽吾铭诗。
◇元故陈处士墓志铭
吴兴吴淑巽公，尝以座主礼事余，过余钱唐次舍，谈其徒之好学者陈君善曰：“吴人师余数学于文，独君为义理学。”又曰：“陈氏代以货榷其乡，君始典学凿凿乎期辈。古之人端木，生不学孔氏，终货殖耳。此余称其好学也，敢以见先生。”后余二十年过吴兴，而君与吴公俱已隔世。无几，赵伯阳氏将君之子嗣亨来谒铭，因为之感而铭诸。
君名良能，字善之。其先自陈武皇，生湖之长兴白石里，子孙至今蕃衍为郡望姓。郡城之南曰六老堂故地，君之考德新号恒斋者始徙居焉。曾祖世昌，祖日裕，皆奕世有隐行。君自幼机敏，恒斋公意有属，辄能先事承之，公喜而抚之曰：“大吾门者，必是子也。”长习国字学，干禄于执政者，不合即退，闭门读书，务求圣贤旨趣，皆思吴公以躬行之。要其言曰“在正心，心正则上合天理，近当人情，尽此之谓忠，推此之谓恕”，时时诵习其语以自儆。暮年治生赀业益裕，复拓居之北遍，创宅一区，莳花竹，设器玩，奉恒斋公以老，寿九秩乃终。君居丧，水浆不入口者三日，丧纪一遵朱氏家礼，岁时祀享，极于精诚；亲所耆好，必具荐之。缁黄淫祀，皆屏去不惑。伯兄蚤世，奉丘嫂以礼，事仲兄情好怡如，抚孤侄恩挚如子。交友以信，遇宗族以仁厚。与同\诸老，月为乡饮，以相乐。扁所居堂曰庸斋，士友至者，必款留觞咏，久益不倦。君为人识高量弘，兼善论裁，不苟同、不诡激。乡之人受其言、视其行以为则，惟恐过差闻于君；即有闻，必陈诚劝止，故其卒也，咸思其人而哭之。生于至元二十六年己丑闰十月二十日，殁于至正十年庚寅八月十八日，得年六十有二。娶施氏。子男一人嗣亨。孙男二人，惟一习举子业，惟让尚幼。是年十二月十五日，葬于乌程县三碍乡陈弯子坞先茔之次，用治命也。
呜呼！君孝友仪于家，忠信行于州党，学不为词章而究名理，行不为异而趋平常，是无愧于名斋且名处士者，宜得书而铭之。铭曰：
学以遵所闻，孝行于厥家。言确而人允，行果而人趋。禄则不足庆有馀，我铭其人后不诬。
◇青门处士墓铭
予读汉唐史至公孙述、黄巢胁取隐士如李业周朴辈，至于馀毒海内不免，则惨至鼎锯。乌乎！隐者之生乱邦，幸而免于役官寺，不幸卒为人所知，乃致毒其身如此，不亦可哀已哉！青门处士魏一愚氏，非无仕才，寇杭者亦不知访其人矣，而处士□□讫于市门卒溷而勿露。越三四年，以病卒正寝。卒后三月，寇复至，处士之庐与堞舍同毁。方诸述巢时隐人之不幸，处士何幸哉！是宜录其人书之，不使与齐民同殆也。
处士性醇懿靓深，恒怕外挠，闭置一身密屋中，如处女然，虽重客至不得面，周亲谒请，或一见即退。平日危坐阅所蓄书凡万卷，然无他制作，味其旨而已。其言行可为人劝者，疏以示诸子，凡积为若干帙。处士生某年，死至正十六年正月七日也。男六人，女三人。
其孤本仁持其友王谦状来谒铭，予在杭时识其人，遂为铭。铭曰：
世之否，无全士，疾以戕，兵以死。吁嗟！青门如处子，貌之毁，节之峙，卒完所，归木以止（木，棺也，出《左传》。）。
◇挽辞（附）
◇苏先生挽者辞叙
公讳大年，字昌龄，西涧其自号也，世家广陵。性开爽亢直，有硕学奇才，不受公卿辟举。丰姿音吐、文辞翰墨、权谋智术，皆绝出时辈。至正癸巳兵兴，走徐州，上大将策，天子闻而想见其人，尝官编修。明年广陵陷，涉江隐吴市门。又明年，淮兵渡吴，拜公市门，起咨主，公誓一言救砧@万万。命定伯休兵，公即冠竹服薜，力乞骸骨，恣往还笠泽松陵间，别号林屋洞主。庚子春，扁舟泛三泖，入鹤城，访予草玄阁曰：“子阁诵十年，起攫上第如券取物，奈鼠辈方掷偃月骰，死争得失，子宜蹇且退。”又曰：“竟疽肉溃腹背溃，吾将与子狂酣，俱蹈瞪光景之耳。”癸卯秋，予登天平石壁，入城见公大堂，公出妻子□□事，案梨园旧部东，为予留十日别。明年诡抱椟山君贻余文二百十言，奇谲甚律，诸古未有知魁纪，公者何知耳。定约遨大小雷七十二弁，约未赴而公逝。濒终，自著墓志文，告其子曰：“吾年近七十无憾，憾者缺灵武觐镆铘、龙山约乔宜中死誓耳。”乌乎！公梦矣九京不可作矣。
死之后若干日，与公所游成某、陶某、周某，相承祭于淞之干将山杪，各赋挽者辞。予辞曰：
飘飘苏仙公，浩气凌八表。游戏浊世来，眼底古今了。却上食蕺台，下视燕支沼。遗书于世人，翩若鹜鸿矫。双雷苍翠开，清约随空杪。高楼旧明月，照我梦皎皎。见尔林屋天，屋天夜如晓。

[book_title]卷二十七
◇书
◇与同年索廉使书
古者天子之于诸侯，入其疆，土地辟、田野治，养老尊贤，俊杰在位，则有庆；入其疆，土地荒芜，遗老失贤，掊克在位，则有让。然天子之耳目，不能遍观而尽察也，故每一州置一伯焉，以佐天子之耳目，而行其庆、让。得一贤伯，而所统诸侯不敢有侵虐之政，无侵虐，而民无有不得其所者，此古之贤伯系于时者重如是也。
今之守令，古之诸侯职也。今之肃政使，古之州伯职也。守令之在位者恣掊克也，贤者失也，老者遗也，土地者不治也，而朝廷不知，肃政者不察，间有一二自强于职土之所当庆者，不得誉于左右，则覆得所让，是非皂白颠乱其真，于是民有诉其冤者，如诉于天；又不得已而谒其所欲者，如谒之于鬼神，遂致民气郁而不伸，小则乖于一邑，大则乖于天下，长虑君子其不为之栗栗哉？
伏惟阁下出身以天子之赐进士，阁下之任官以天子之寄耳目。士有握抱不得展布者，以为不得其时与地也。今阁下之任，得其时矣，得其地矣。而不以古贤伯之任巡行州郡，入其疆，宜得庆与让者，不知所庆让焉；民之郁，不知所伸焉，则阁下之得其时者与无时同，阁下之得其地者与无地等。而阁下之出身，曾亦何优于旁岐杂进之人。阁下之受官，又何优于一州一邑之滥而勿治哉？某于阁下，云泥异途，而名则同年也。弃官以来，已无意于时事，而侨居钱唐，当北南之会，人有自南来谈肃政使者之政，历历如指掌。闻阁下行部福兴已若干日，而父老之望阁下，未有所闻，覆有所指议流言者，亦可畏也。恃吾同年，故辄有布于阁下，幸阁下察焉，上有以佐明天子耳目之寄，而下有以塞闽南北行者之言也，不胜幸甚！
◇投秦运使书
某闻私门塞者公道达，私事息者公事明。公之与私，阴阳水火势也，伸道之公者无他，能自屈其私而已矣。伏惟阁下清德茂望，由台宪表臣当盐漕之寄乎两浙，临政以来，事之损益因革、黜涉用罢，一以公为道，包苴、请谒无所容径窬，私门塞矣。持三尺平，桀黠吏不得挠]之，私事息矣。私门、私事一无以干吾之公，宜属之吏效职而弗欺。江之商、海之民，皆愿出于涂，而服役于其上。大课连流，宿垢i刮，最称一专，除命遄下，自官漕者来，未之或闻也。然而仓场属吏厄逋课者，前后凡数十百人，岂无是非枉直其中，朝廷遣使廉问，而讫不得其是非之公，何也？私之不自屈者，公之不伸于天下也。故其抱枉受抑之人咸愿决之于阁下者，以公之道在阁下也。其得脱刑禁与省部文符而去者已凡数十人，而枉之大、抑之久，则莫如某也。某以父忧去司令之职，而司令之课曾无一二亏欠，而吏持文深者犹枝蔓其罪，不使其文符而去。使公道不在阁下，则吏者之言或得以移听。公道而在阁下，则吏持文深之过也，或谓彼数十人之去，势力使之也。阁下不以势力屈公道，则或者之言又过也。故某其不避僭罪，辄敢自明一言于阁下，惟阁下察之，使枉之大者伸，抑之久者奋，则阁下大道之公，不以某一人而累。不然，或者得以某病公道，阁下其能亡所累耶！惟阁下以大道之公自任，有以绝文深吏之过，而解或人之疑，且以恕某自明之罪，幸甚！幸甚！
◇上樊参政书
某谨再拜奉书于大参相公先生阁下：某闻士有鼓琴于汾s，而钓者听之曰“美哉琴”，意在山泽而有廊庙之志。夫声被于琴，一枯木之器也，而意之所存，听者得焉，而况士之意发而成声，声发而成文者乎？万一遇知己之听，则其洞见所在者，宜有过于钓者之听琴也已。伏惟阁下以中州间气出为当代之英，不事举子学，而为天下文章之宗，士之相指数于下者曰，许夫子而后有子姚子、子元子，姚、元之后而有子樊子而已耳。士不志于见大人君子，则已如有志也。其不趋下风，而求出门下者，则其自弃者也。某幸早识阁下于任公敬叔之门，阁下佐司于中书，时敬叔尝遣某持书币，不远数千里请见阁下，而以病不果行。今阁下在行垣，去某之居不百里也，某尝仆仆趋下风，而又以阍禁之严，艰于见也，则某惟有退处于野，与田叟野老为伍耳。然力不任负耒，而又窃食于吴，教授市中儿，以为妻子之养。同年之士有举某于钱唐典市之官，使苟食于市，犹胜于挟策小儿；去家仅一水隔，犹胜于调边数千里。其相知无逾于同年，而所举如此，则某之不受知于当世，而切切于知己者之求，盖可知矣。传曰“隐雷自天，而昆虫已听，阴雨在汉，而桂础先觉”，几之先动于物类者如此。某之于阁下，悬隔若相绝，而心动于阁下，见于先觉，则恒目睫之近，故敢不以再进为渎，而怀抱所著曰《平鸣集》者二十卷，《古乐府辞》者十卷，谨上献于阁下，盖将托知己于阁下也。阁下倘赐之听览，则某之心所存者，将有白焉，其不愈知音于汾s者之琴，吾不信矣！谨书。
◇上宝相公书
某谨再拜奉书于复斋司宪相公先生阁下：尝闻士屈于不知己而伸于知己者，遇知己而不伸，则亦与不知己者等耳。有本于此，怀抱利器，而以世之流言中伤，不得与时之君子者列，必急于求知己，非急于未知也，急于伸志也。仆自弃官以终二亲之养，养既终，而吏部不调者十年。然十年之中，服近文章，砥砺廉隅，未尝敢一日叛吾教也。世之自谓英杰之士，往往有不远数千里，考德问业于仆者，则仆又以自信决非明世弃才也。仆所著《三史统论》，禁林已韪余言，而司选曹者顾以流言弃余，谓“杨公虽名进士、有史才，其人志过矫激，署之管库，以劳其身、忍其性，亦以大其器也。杭四务，天下之都务也，俾提举其课，而后除以清华处之，未晚也”。仆之不遇如此，屈于不知己者也。士遇不知己，虽孔孟圣且辨不能白于人，矧又蔽以流言者欤？伏惟阁下以高等进士赐出身，号龙虎之榜，不二十年扬历清要，为明天子耳目，才贤所在，虽仇必举，虽草野必访，矧又属知己者乎！而仆未尝伸吭鸣一言于阁下，则仆之自弃罪也。仆在吴兴时，固尝执笔，以登载阁下之治绩。在钱唐时，又尝偕欧阳生，以侍笔椟于阁下，则谓之旧知己可也。久必待、远必致者，儒行之言举旧者如此。仆离阁下也久，去阁下也远，阁下在高要，举旧而不改儒行，信其贤而不信人之流言，则仆之不避渎而鸣知己于阁下者，不得免也。庸是辄敢有布于阁下，惟阁下赐之览察焉，则仆之伸于知己者，在阁下而不在他人也决矣。
◇代宋无逸上省都事书
去秋攀饯舜江，伏承教诲奖诱，意甚勤恳，若将推而纳诸古学者之后。公卿不接晚生久矣，何幸亲承其宠，是以感激忖度至忘寝食，思所以报知己。孔子曰才难，某始读此，犹以为疑，以为人苟有志，何才不可成，奚难之有？更涉七八载，志虽不变，而其学视之古人，奚翅霄壤之殊，然后知才之成，信乎其难也。盖某自九岁知读书，陋邦之中无良师友，诵习数载，虽训诂莫晓，年十六岁去学吏，时家作益落，先人没六年矣。一日，读《言行录》至范文正公事，悚然如有所发，颇如古人所以立志然，犹未知所以用力。今年春游暨阳，从铁先生学《春秋》，方其欲往，亲戚谪其迂，乡里哂其狂，幸而杨先生遇之如骨肉，不然不能一朝居也。幸粗闻为学之方，则循序渐进，决其心而密其功者为庶几也，以故绝去狂妄躁急之心，扫洒一室，寂寞自若，且五六年，而才亦不知其成与否也。自顾蓬荜之家，累重产薄，生母年近六十，咨嗟太息，以某虽从事于学，而不能略有所补，于是奋不知耻，西见明公，呜呼！不有知己如明公者，何以成其志哉！某于明公，其分甚辽绝，一旦拜下风，即谓可教，而待之以礼。其后数进见，恩意弥笃，伏语之曰：“人以贵盛而游于卑污者多矣，生微贱而能卓然自立，未必不至贵盛也，勉之哉！”某立志之迂，虽亲戚不见闵，而明公橙羰牵则世之知己者，未有深于明公者也。遇知己者而不求所以自伸，则与自弃者宁有异乎，故复陈其坎坷之状，达于左右。伏惟终曩日玉成之赐，为之留意，使上有以宽亲之忧，下有以安己之志，得致其材之所进，而无难成之叹，不胜感恩之至！罄意而言，不觉繁委，惟少垂察焉。
◇与吴宗师书
仆读《传》至孔子称老子通礼乐、明道德之周，遂师老子，则知先王之礼乐道德在老子者未坠，而孔子师焉。孔子师老子，则老子道与孔子道弗殊。且老子周藏室之史也，又知其学有资于时君，不徒五千言道德之述也。后之道家宗老氏，太史公取其言约而易掺，事少而功多，故西京贤君资之为南面之术，而成清净宁一之治，其效不诬已。迨效者宗其传，而欲灭绝礼乐，捶提仁义，曰虚无可以为治，吐纳可以长生，则吾未知其说也。我朝抑黜百家，尊上孔氏，而老氏之宗，仍俾其徒申教章，以裨治化，故今孔老氏之学并行而不悖。夫老氏之传至后汉，实为辅汉氏之术。其效，能使上之人恭己垂衣裳而治下，而庶类之繁、幽而百灵之秘，罔不从令，而受职以惊动之，古初之所无，而实吾先圣师之所不能有也。宜上人攸崇之呼为天人之师，法属国，不得私怀剑章，而俾得怀之；王公大臣无不名而拜者，而俾得不名不拜，其恩隆数异，又绝古之所无也。天既昌其子姓，以寿其术，又必昌其徒，以卫其道。如今桂堂氏与足下，后先出乎其间，盖不偶然矣。今天子留志史学，以馆阁之才为不足，遣使草野，以聘处士之良，而于足下阔去廉升，赐之燕坐，访问至道，以及乎历代图史成败祸福之迹，足下片言又足以予夺可否，虽一时称良史才者不能过，比之鼻祖职藏室，益又有光矣。传曰学老子者绌儒学，儒学亦拙老子。某儒者徒也，孔子不能不师老子，某其敢绌老子，而以足下之道为异，而不资求其所至者欤？
某蚤年以试艺上春官，识足下于京师，足下还山，而某亦去官，又与足下会于钱唐湖上，然未能获一议论之交、一文字之往复。近因足下高徒某南归蕃阳，庸是上淑孔子师老子之原，而知足下之道未尝余悖者，书之以达掌记。惟足下不以儒学为绌，而有以先王礼乐道德之未坠者教余，则幸甚！《三史统辨》若干言，《大禹观铭》《仁清观碑》二通，随此录上，不宣。
◇说
◇钝之字说
云间郁生，父名之曰锐，请字于予。予字以钝之锐必钝，锐不钝，养锐者摧矣。三尺之锋出削，示人曰孰敢撄我而敌，有折之者，锋不藏也。锋锐而藏于不锐，其孰能御我之锐哉，故曰锐以钝养。老子曰大辨若讷、大巧若拙，老子之辨养于讷，天下之辨莫能胜；老子之巧养于拙，天下之巧莫能争。生之锐养于钝，则天下之锐莫能敌矣。庖丁之刃，十九年所解千牛，而锋若新发硎者，何也？其投刃于虚者。钝以养其锐耳，钝之勉哉。以锐用锐，天下有撄之者。以钝用锐，千牛之解者，恢恢乎其馀地也。钝之勉哉，毋轻用锐！
◇数说赠吴钟山
予读吾志观赵达九宫一算之术，其计飞蝗推鹿肉，算某年月日时中之类，其应如神，公孙滕事之为师，欲得其术。而为此术，父子不相授受也。夫圣贤道学，固有授受，而术者之本，虽父子不能相授受也，学不难于圣贤乎？
松江吴钟山，以大一九宫诸算之术，鸣江湖间，自谓其学传之父竹所君，竹所有传之其父一峰君。赵达父子不能传其传而传，钟山之传祖父孙三世，非其天授之性，异于庸众人远甚，能之乎？故公卿士庶咸知推尊其术，而钟山亦自s其术，不轻以语人。余在姑胥时，钟山持助教宇文氏诗来见，予不知其能，钟山亦不言也。余游松，钟山又见余璜溪之上，乃曰：“先生弃官已十年，数盈十必变，数岂有往而不复、诎而不信哉！”截自四十九而往，为余下著筹前来之事。某年日起某官，某年日移某所，某年日当调内，某年日年来致事，而先生已在水之南、山之北矣。余为之莞尔曰：“日中则移，月满则亏，天地之恒数也。进退盈缩，与时变化，君子之用数也。故君子得时则义行，失时鹊起。数之一定者在天，而用之随变者在人，故君子以理占数也。子徒能视吾以一定之数，其能之乎用数之道，不为数祸福穷亨者乎！”钟山谢曰：“吾能知吾之所知，特不能知先生之所能也。请书其说，将循海而归，见予方外有道原衍禅师。禅师静阅物之盛衰，而其所传之道有不物之者在，与吾不异也，出余言以质之。”
◇命说赠夫容子
客有夫容子者过余，谈寿富贵人之命曰：“某不道也而算逾大老，至某不仁也而赀连巨万，不学无术也而官极隆品。吁！德之不胜乎命也，奈何？”予莞尔曰：“甚矣夫容子之不读书也！予不读郭先生之议北宫、西门二子之厚薄欤，则知命有亡愈乎德者，西门子之达非智得也，北宫子之穷非愚失也，皆天也。西门以命厚自务，北宫以得厚自愧，皆失固然之理也。先生之言一出，西门不敢言达，北宫退而衣褐。有狐貉之温，食菽有膏粱之f，蓬庐有广厦之荫荜，辂有文轩之饰，终身卣然不知有荣辱之在人、在我也，此德胜命说也。夫容子谈富贵人命屡矣，未见谭德人之德浮于命者。予游东州，金华有鹿皮子，武夷有清碧君，会稽有梅梁道人，皆窭而有隐德，不愿乎人之食肉衣绣、连之居、结驷之骑者也，子往见之，试以吾言扣之其识德命胜不胜之辨已。”夫容子行，书其说以去。
◇拆字说赠陈相心
拆字之术，原出于苍颉，而得说于子华子。颉之制字，象形谐声，各有其义。子华子于制字之破，尝推其说曰“韦革虽柔，扩之则裂；矿石虽坚，攻之则碎”，以此知物之刚柔虽不同，而同于一也。尽使字之寓意义一一若是，杨雄、许慎之说不亦暗哉！
永嘉相心生以拆字术鸣于公卿间，其推原祸福，考索成败，亦既验矣，生亦能以子华子之所推之乎？子华子曰无数无有隆庳，无形无有成亏，生能泯其数形，勿使庳有隆之因，成有亏之渐。吾且许子得道于颉之初，而游于河未图、洛未书之天已，字之制拆何有哉？
◇神鉴说赠薛生
嘉禾相者薛氏，以神鉴自命，装潢名公卿所赠鉴卷，访余云间次舍，自乞一言。余莞尔笑曰：“生知夫人鉴乎物之善监，若镜若珠若若灵石若止水若白明月，而鉴之神，至人之莫能洞物之微。其鉴之神者，大无外，小无内，前无古，后无今，遁说莫之遁，C说莫之C，此人之鉴之至也。君子谈神鉴者，曰叔向氏之于伯有也，子舆氏之于盆括也，郭泰氏之于史淑宾，许邵氏之于曹阿也。又高而神之，图澄之鉴可龟也，辛有之鉴被发也，延陵子鉴国，姬公旦之鉴世也已，经乙鉴愚，愈推而愈神。若是者，斯可与语神鉴也已。嘻！是岂许负氏之细伎乎。生之神鉴，其亦识是乎？”生逡巡拜手于额曰：“牛马走于贤圣之鉴乎，吾知愿字焉，庶先生大人之大馀鉴，不啻许负氏之细伎也，请书卷首为薛氏月鉴志。”
◇说相赠王生
予《史钺》之言曰：败天下之士而乱天下之事者，相者之言也。相韩信者当背而后贵，启信之叛者相也。相邓通者当贫而饿死，缴帝之富通者相也。相英布者曰，当黥而后王，纵布之为过坐法者相也。相章昭达者曰，貌魁而后贵，纵章之毁厚遗体者相也。刘聪嗷冈子曰，子仲谋晋宣王之流亚也，启温之怀异而亡躯者，非粗言欤？来和相晋王广曰眉上骨隆，贵不可言也，启隋文之废嫡而丧国者，非和之言欤？故曰败天下之士、乱天下之事者，相者之言也。
客有术唐许之术者曰王生松溪，来访余睦州，谈其术于广坐中，曰某人下吏也，术经业，可封侯；某人存心孝恭，当享遐算；某人夙有隐德，当及上弟。子义之曰：“善哉生之言相也，异乎吾《史钺》之所陈者乎！吾闻严君平之卜也，语于人以忠孝，得曾子之教。若生之语相于人，不得曾子之教者乎？”生别余上京师，求一言叙行卷，故引余《史钺》，而复有取于生之言者书以为赠。
◇仁医赠刘生
仁人不得为良相，愿为良医，则伎之仁而善济世者莫如医也。及读《扁鹊仓公传》，则怪其方术之仁，而鹊不能令终；仓匿迹当刑，惟少女几不免焉，何也？史谓美好者，不祥之器。子观鹊秘所传方，时昭名誉于诸侯，此取冒得死之道：仓挟鹊秘书决人死，不为人疗病，使病家冤之，此又取怨得刑之道，何尤于器不祥耶！仓之师阳庆公孙光也，庆亦屑理人病，光属仓积方，勿令教人。嘻，师弟子一何不仁之甚耶！
河间医师刘本仁，壮负远志，北上京师，不得志，辄放游名山，至庐阜遇至人，授以肘后书，洞究医家微，遂以其伎翱翔吴中。吾喜其视人病疾若己有之，施药不以贵贱富贫二厥。志其蓄奇秘，不异于扁仓；而施方伎职理病，实上于扁仓者。若本仁者，可称仁医，知本仁而谓之器不祥，可乎？若至仁者，授鹊之秘，又孰愈授秘本仁乎？盖本仁儒家子，临江教授之孙，宜其得实之仁，而又能广仁之施如此。
本仁字起元，既自号其药室曰仁，而求言于余，故为作仁医赠云。
◇论
◇驭将论
将，国之爪牙也，驭之善则得其利，不善亦足以致吾害。盖骁武勇鸷鹰搏而虎噬者，其素所蓄积也。又况有挟功而骄，恃恩而放者乎？故临时驭之以智术而不胜者，不若平日束之以威令之愈也。盖尝观汉高祖以术御韩、彭者，不幸不胜则殆矣。当时如韩王信、陈g、卢绾者，皆号恩尼亲党，亦远起而为乱，高祖仓皇奔驱，而仅胜之。吁！一有不及，天下非汉事矣。然则，汉之有国，不几幸乎！及观周世宗之驭下也，而后知高祖之劳于智术，不如世宗之逸于威令也。世至五季，将之骄惰者甚矣，梁唐晋汉大率以是丧主威而至于亡也。世宗掘起，独秉威令，以下陵上替之后，何徽、樊爱能不用命，两人一诛而后，世宗枕于不臣之将王景、韩通辈，收其爪牙之力，如猎者之役鹰犬耳，其去高祖以术御将，幸而胜、不幸而几败者，不亦优乎！
今淮吴府之僚将也，皆一时昆弟交也，盖有亲尼恩党过于汉者，大抵以权利相合，则亦以权利相暌，慎于利害之际，不能无疑，则隙之所失矣。驭之稍失其道，则有怏怏耻于北面者，不可不虑也。虑而后，结之以恩，之不朦，笼之以智，智不胜，则将若之何？吾为此惧！呜呼！高祖之术，世宗之法，惟善驭将者，审其势之利钝，而为之所也，故作《驭将论》。
◇人心论
夫人心者，天命之所系，国脉之所关也。刘文叔之中兴也，民见者曰“不图今日复见汉官威仪”，此人心之思汉，而文叔收之以中兴也。郭子仪、李光弼之匡难也，民见者曰“不图今日复见官军”，此人心之思唐，而李、郭收之以匡难也。故曰人心者，天命之所系，国脉之所关。收人心者，要常使之如父兄子弟之亲，亲出于天，情之固结而不可一日离而去也。人心一归，天下事无不可为；人心一去，天下之事解体矣。载论三蜀之人心在于关，江汉之人心在于城，一关失，则三蜀皆无以自存；一城破，则江汉无以自守。此无他，人心所固者在关与城也。二广之人心在于岭，两浙之人心在于江。一夫越岭，则二广之民皆忧惶而不可禁。一舟渡江，则江左之民皆溃发而不可支。此无他，人心之所固者，在江与岭也。善用兵者，必先有以收天下之人心，又有以固天下之要害。天下之要害固，天下之人心固矣。
今日之人心，阁下所知也。其收之、固之之术，阁下所行也。然有离而去者，何也？官军所之，先以花猫、金枪之党荡覆我民舍，离拆我人心，使之荷担以待，襁负而去。吾之屋庐皆为彼之营寨，吾之牛羊皆为彼之脍炙，妻妾子女皆为彼之奴婢，金宝财物皆为彼之裹囊，城郭之民养卒如养虎，田野之民避军如避寇，今日人心离而去者以此，尚能为阁下守要害乎？阁下以诛讨贼虏、恢复王土、尊奖王室为己任，则请以收人心、固人心为第一义也。吾故断之曰人心者，天命之所系，国脉之所关也，作人心论。
◇总制论
吾闻兵法在古有五乘之制，五乘者宁法之根本，而人心之所由以一者也。人心不一，而欲守之固、战之克者，无也。俚语曰：“十人一心，有利买金。十人十心，无利买针。”夫使百人操兵而攻虎者，虎胜；使父子三人荷锄而攻虎者，人胜，何也？百人之心殊，父子之心一也。此言虽小，可以喻大。总制之所以名者，一众心以制敌者也，非徒一号令、一服色、一旗帜、一金鼓、七投虎龙、八陈之法也。夫一众心以制敌，则非律以五乘之法不可也。人心有所不一，虽十万百万之众，而心各心于百万，则固不如十人一心之为利也。故战之胜负，不在士之多寡，而在于心之一不一也。《泰誓》：“受有亿万人，离心离德。予有乱臣十人，同心同德。”是商民之众心不一，虽众无所用之。周臣之心一，则虽十人，而可以敌亿万人之众也。后世五乘之法废，士心既不一，而将帅又无所统，至于忌能争功，一麾之下自分疆界，一捷之中妄分彼我，诸物之心如此，况可一知士之心乎？吾求将帅于三代而下，如春秋S克、士燮、栾书者，亦可称贤将帅矣，于鞍之捷，克之言曰：“君之训曰二三子之力也，臣何力之有焉？”燮之言曰：“庚所命也，克之制也，燮何力之有焉？”书之言曰：“燮之诏也，克之用命也，书何力之有焉？”二三将帅更相推让，不自有其功，而中军统属未尝紊也。
今秣陵之丧帅者，众心不一也。建德、金华之继丧者，众心不一也。各帅之出镇东卤者，曰汉、曰淮、曰猫、曰，部落众矣，而众心果能一之乎？总制者果能尽制之乎？诸部之心未能如周之乱臣，又未能如于鞍之诸将，吾恐继为秣陵、建德、金华者，可畏也，故以古者五乘之制、周乱臣与晋三帅之事，为总制论。
◇求才论
可缓而不必求者，天下之常才。不可缓而必求者，天下之奇才也。盖事变出不测者，非常才之所能丁，而必济之以奇才，奇才不可咄嗟而得也，必求之至、蓄之素也。譬之医家之蓄物也，虫鱼草木之剂出于市之所易得者，不必蓄也。至于山海之奇产，非市之可常得者，则固旁搜素蓄，而为吾卒急之用也。
今寇之窥衅于我，患有不测而起者，吾犹夫常才以处之，以为其人易得也、其术易晓也、其需易应也，譬之治奇疾，而欲用草木虫鱼之常剂，其不误而败者几希矣！今夫提市井之众，以与悍敌抗；出奇谋秘术，以应其变而制其胜；或单辞片檄，而下其城于带甲百万之众，则必用夫不常之才乃可耳。其人于千百人中或一人焉，千万人中或一人焉，不可朝取而暮得也，必先君以求之至、蓄之素，而应吾不测之用。如山海之奇产，然后有以应天下之奇疾也。
於乎！天下之奇才，王伯之佐乎，闻之谋主也，代未尝乏。求之而不得者，以求者非其道，求得其道而又用之或非其所也。急奇才者，不咎吾求云非其道、用之非其所，而咎天下之无奇才也，不亦过乎？刘备、苻坚尝知奇才于葛亮、王猛，故求之急，而任之为谋主。周亚夫亦知奇才于剧孟，求之缓几资谋。于！萧宝寅亦知奇才于苏湛，用之失其所，而乞钱以去。李密亦知奇才于徐洪客，用之失于缓，而其人已在泰山之巅矣。惟阁下立宾贤之馆，于奇才也亦知所求矣。然求之非其道，用之非其所，则孰愈安坐而不知求者哉？吾以为阁下图伯，必得谋主，欲得谋主，必求奇才，故作求才论。
◇守城论
城以保民为之也，城不保民则不固，不如恃民之为固也。故曰众心成城，城以恃，诚不如恃民也。苟得人心，虽画一地而守，植表而限，可也。不然，崇城到天，严扉重闭，我之民心内携而外叛，曾不若折柳之樊吾圃也。昔梁伯亟城而民不处，罢而不堪，则曰“某于寇将至”。楚囊瓦城郢，而沈尹戍戒之曰“苟不能卫，虽城无益”，是皆恃城不如恃民之说也。
今钱唐新城，雉堞既完，地隍俱备，人度作者之少难，吾犹虑守者之不易也。南翁之言曰“居城者不筑，筑城者不居”，姑以近事明之。四明之城，不曰御方寇乎？而方寇居之。新安之城，不曰御寇？而寇居之。睦州之城，入以御胡寇也，而胡寇卒居之。岂非前辙之验乎？稽诸《图志》，临安之城凡一百二十里，宋人兴筑历十有三年，而不能完其半。今之板干取办于时月之间，虽有神工鬼役，吾不之许，不至牵架以成卤莽灭裂之功。今兵疲食尽，不以此时为讨虏复城之举，而为此自疲自困之计，此虏之窃笑吾御敌者为无术矣。昔齐王任檀子者守南城，而楚人不敢弯弓而南下。任_子者守高唐，而赵人不敢渔于河。是二子为国长城，不啻金山铁壁之固者，不优于一百二十里之雉堞也耶？今阁下之守土，惟知恃城，而不知恃民与恃守将也。兴筑已还，五郡之民则穷矣、力竭矣，小变，怨而叛；大变，寇乘而至矣，此时虽有泰山之城、江海之池，恐非阁下所能有也。惟阁下省之，虑之！此吾占于人子者，又有占于天变者。六月十九日火，不七日地震，此天变之惊于阁下，土石之疲也至矣。阁下不知收人心以回天意，吾未知其可也，惟阁下以吾言省之、慎之。

[book_title]卷二十八
◇传
◇L生传
L生，酒泉人也，名不一，或曰醇，或曰盎、曰需、曰耳，或又以其善眩勾颜状，呼之曰鬯、曰是、曰、曰差，有嫉之者则斥曰离（一本自醇下名皆作酒边。），皆人好恶之辞，非生本名也。生初降，精于星，乃子于L母媒，师造于夏人仪狄氏。或曰陶唐时，已尊生于衢器；尧禄之千钟；舜器重生，亦酌之以泰尊。其人呕呕温雅，凡冠昏、朝聘、燕享礼无不预，号为通才。尤善导引辟谷之术，故其人最善寿饮，其德者可千日不食，人薰渐其化，无不而陶出其性，真然以为刚，则悍怒者化柔，则讷者倚之有言，懦者挟之有奋。
始生从仪狄氏进禹，时先自启其繇曰“得醴于泉，得禄于天。实用礼节，其爵世延。勿用甘言，至于流沦，则用不颠。”生得繇欲不往，狄强之。禹见生于食前，果恶之曰：“L生之言甘，后世必有以之亡国者。”乃与狄斥绝之，五子遂述禹戒，以作歌。至商武丁举傅说，以生自喻，而期说为Y生者，生名始重，后受不道为深池位生，时伴食生者三千人，商用是亡，君子始信禹诫之不人妄也。商亡入周，监商辙，使正掌之大酋监之，周旦又以戒成王，王亦以诰康叔。生后游鲁，几以薄德陷公于楚，生名稍减退，放肆市间，而先民献酬之礼荒矣。秦兴苛律，禁生群聚民间。汉高皇贱时，常就生民间饮王娼武员家。逮定天下，生在上所，群臣皆倚生宴见上至甘争，上罪生，申用秦律，三人以上无故饮生者，罚金四锾。文帝时，始赐生于民T三日。武帝晚年耗用，又俾生辜榷民间，利豪析不遗，虽博陆侯第私藏生，致京兆吏斧关椎凿，炉罂以捕。汉法衰，生随好事者时时至杨子云家，以问奇为事，生将隐去矣。曹操枋国，以年饥复罪生，表上禁锢法，将作大匠孔融力争之，不从。君子悼生之行礼与颐养民者，乃终以榷与锢败哉。生历晋唐，名复盛，陶处士潜家无赀，刘始成送钱二万，潜即转生，生受不为汰。唐谏议大夫阳城所得俸钱，计盐米外，余悉送生所，生亦不辞。生迹若嗜利，心实傥荡无校计，以故不问人贤鄙、贵贱、老稚，皆获与接顾。独却交老释氏与衰服之士，其人或潜致生往者，生辄能形见之，其去就辞受，非人取量若此。惟性过和顺，虽乐君子宴娱，亦贪与妇人俱，汉司马相如窃卓氏至临邛，人不得窥，独生得狎之垆头。晋阮公籍东邻有美妇，亦与生狎，至招王安丰辈时时过生所，借生执卧妇侧，末与王永安妇交掌娱人，则法士所羞谈也。今上起生青州从事，上见其貌古而中，粹然问寿几何，对曰：“臣自农皇时至于今，二万五千四百二十有八甲子矣。”问寿何术，对曰：“臣不知他术，惟不死天和耳。”上方有事南郊，及养老锡功，一采生古礼。生定一代仪，称上旨，升从事秩欢伯，又加爵醉乡公，食若干户。后归老于邹，莫知所终。
太史公曰：“余尝疑L生之为人称圣矣，而溺之者亡国杀身，则斥曰狂。然交神明，揖逊俎豆，又何其唯唯耶？然则生一人，顾用者何如耳！”
论者曰：良将仗一箪投河上，而三军为之死；一陷反间则宵遁，为败军之将，此其用善不善效也。观其生之用，而卜成败，虽千世可知已。
◇冰壶先生传
宋苏易简欲作《冰壶先生传》而不果，密溪清上人请余补之，且屡奉蔓菁供，遂为援毫。《传》曰：
先生姓苏名菹，字受辛，始祖出蔡，其后分旺蜀者名蔓菁，知名于诸葛武侯亮，亮尝称其有六利蜀子孙。名于唐者曰金城土苏先生。金城后也性甚清淡，生不嗜膻腥。幼时在金城，遇相者曰苏生负济民具苦，无食肉相，异日徒以三百瓮为其料钱耳；然士大夫欲命世者，不可一日不接其旨论。先生学殖滋长，时出其根苗三千，贵人鼎俎以荐其用，能使岁不馑，不然民有吾色。且能咀得吾本者，曷事不理？贵人斥之曰“卖菜佣，卖菜佣而谭王道乎？”先生曰：“吾早信相者言，不为竖子辱。”乃归敛其根叶，埋瓮牖下。槁项黄馘类古野逸，虽释老氏精戒行者亦与接饮食，惟太学生交最密，尝相誓“苟富贵，毋朝夕忘”。人有诮者曰：“太学生腹彭亨五经，笥实菜罂五。”侯食客曰淳母氏、氏、摩氏等凡八人，咸谓席上珍八宾或取厌于主者，必召先生与俱，主人甘豢馀、若醉若寐，闻先生至，即爽健起立。时先生拔其族种联茹，至终不与八人者争进，故八人亦无冒之者。后豪侈家有想闻其风采而不可得，辄呼帐下儿趣庾氏即菹及中牟今苗用大先生，其风味终不似也先生。尝雪夜有故人痛饮，至夜半，吻燥甚不可当，亟呼先生，清淡淡皆有根依，齿牙嚼嚼成宫角，已而爽入脏腑，清冰泻玉壶也，故人快曰：“今夕启沃之乐，虽金盘瑞露无以尚此。”顾无以谢德厚，死谥先生为冰壶。从而歌曰：“我心兮如酲，彼美人兮独醒。载歌曰美人赠我菁琼英，何以报之玉壶冰。”后先生以齿终于家，门人图易名先生，舍冰壶无当者，遂相与谥曰冰壶先生云。
史臣曰：东海疏姓分二族，居涉鹿山者去足为束，居蔡者加草为蔬。束后罕有闻，而疏族蔓天下。至先生，世次莫详。闻其先荐进楚惠王，以蛭事疏去。汉有多平者，从华陀学方药，吐烟若蛇，人以为奇。先生迈种德，而以相者言不仕，然殁谥冰壶。天下名士大夫至今宗不衰，岂以禄食哉？
冰壶先生，盖蔓菁连根，齑者是也。苏公周曰连咀数根，其义可推。予尝于霜夜酒渴，起诣厨中觅水，鼻观忽触寒齑香，则误蔓菁在瓶，亟取啖其根，渴随解而酒俱消矣。时惟歌简斋冰壶先生当立传之句，与苏公同一适，而传则同一欠事。后见铁先生为苏公补《传》，文中所谓咀吾本、所谓连茹至终、所谓言必有根依者，于冰壶为是录，非惟补苏公之遗，实有以慰余心之缺云。中吴孟潼书《传》后。
◇白咸传
白咸，其先河内人（河内曰咸。）。在夏后时，有居青州者，岁贡上国，未入官；至周，子孙有曰苦、曰饴、曰虎者始入官，共祭祀宾客膳羞事。周末，子姓昌炽，在齐东海岛间环水以自国，习夙沙氏术，日以阴阳水火炼修为事。其最功者名成金（管子策言。），与齐大夫管夷吾交独密，遂进策夷吾，介之通齐君，自赞吾策用，可使齐富强天下。夷吾力荐侯曰：“齐国贫且饥，而使成金抱遗利不用，是仲不智也。知而不言，是仲不仁也。仲为君得利师，惟君法焉。”齐侯喜，用安车礼聘之，驭千里骥，服其锱装，益辟土海滨，凿井筑灶，盖茆比比若拂庐然，使颛炼修其中，民摇手触禁不得犯，不一年功，地沙土皆成白银，抱利充然而齐霸天下矣。繇是齐侯请于王，赐爵鼎侯，封其国曰海王，俾世子孙食邑凡若干户。咸去鼎侯十世，父曰润下，与母富氏媚祷于灶，得咸汉青龙壬戌生月丁未。日者推曰：“咸水命，日最旺，火伏（壬戌大海水，本月入庚伏。）。运一转，实能赞国家关石。”咸为人鲁重，尝自负为席珍，与庾岭梅处士气味同，酸咸结为伯仲交，而世未荐进于上者。会吴王濞取士于鱼盐东海，人遂以咸充赋。王见咸肤玉雪星星然，笑曰：“咸所谓江汉濯而秋阳暴皓乎？”尚者用之，吴富遂甲他诸侯，然濞因是以骄已，则亦咸有罪也。武帝元封间，咸用齐东郭咸阳荐，职到大农，其族属名官者二十有九（文徒应前未有官。）。时雒阳贾人桑弘羊、南阳大冶孔仅，皆并口附咸议，得宠幸，咸自谓遇不减鼎祖，然国未富而民先病矣。咸在官若干年，徒縻牢廪，而绩用弗成，廷臣有欲烹其党弘羊者。帝晚年亦悔用咸，犹未罢遣，又学士群议咸失，皆愿罢咸而后化可兴，咸自是稍引退云。
太史公曰：“白氏本出炎帝后，战国时有圭者，最喻于利，昔尝见辟孟轲氏。咸一志利民，覆民是病。古之利民，不民之利而民自利，利莫大焉。咸通异是，故自齐管氏能用白氏，斤斤使其君霸，后之得其利者或寡矣。嗟乎！当咸遇大汉，使劝其君除苛令，调齐众，不损下以益上，庶几鼎鼐之佐哉。
◇璞隐者传（为海虞缪仲素撰）
隐者蒲氏名玄玉，璞隐自号也。上世徂徕人，战国有仕齐即墨大夫，又为即墨人。其始祖曰j氏涅者隐徂徕山，得炼形术，初炼体赤，再而青，三而玄，其面老可鉴，文有五龙章。涅初生时，筮之繇曰震，木其相离火，其光非青州黄玄，斯用章水石摩荡，吸阴吐阳，以相四日，天下文昌厄祖词希玄用鼓，文塞而敝，与胜氏同伤，孰愈璞隐卒退于洪蒙（叶）。俊捏相仓颉氏制字，太昊氏著《三坟》《五典》《八索》《九丘》，焕乎其有成章，皆涅子姓也。秦时有由即墨隐泰山，始皇东封泰山遇其人，爵为五大夫。及坑焚祸作，殃及大夫，胤子在官，袭封松滋侯，惟用于刑，俾议黥劓事。时上愚视民曰黔，视松滋上黔耳。松滋之后曰瑜麋，在汉赖尚书令仆荐引，与管城子颖同升，道亦不行。蜀人扬雄氏，居家习玄学，退而依雄，雄上《长杨赋》，非藉麋为客，则不能见翰林主人，故雄始终以客卿呼之，麋遂隐于蜀，子孙不闻有显者。闻浮提国有分派曰金胡氏，汁洒地能幻文成字。晋有九子者，与二陆为文字交，然亦不利人，人多利阴阳婚家，时祝辞曰“九九子子，生之松滋。宜尔子孙，蛰如螽斯”。至宋绍兴，而玄玉始以璞隐自秘，不知生父氏，自云缪公子、称知己缪，筑轩居之，且以其姓姓轩。权贵人谐蒲轩，争欲致璞隐，璞隐终不起，且曰“吾祖由苍颉氏召用，佐功文明，文极而w。夫厌w火嬴氏，况又w嬴后者乎？予不隐，其有不以吊滕氏者吊蒲氏”。此予璞隐，亦应祖繇晚年得道自诧曰：“吾用物精，多吾寿，可以敌坚木矣，入水不濡，入火不k矣，得吾道者益鲜矣。”（李廷圭墨可以割木，入水火不坏。）
太史公曰：上古有黑卤氏涅出j氏，其黑卤支乎中古孤竹君，亦由台氏改墨氏，至璞隐又冒蒲去墨氏。其先虽爵显于秦，贱与黔等，孰与无赫赫名帝皇世而功焕然在天下？呜呼！璞隐用不用系天下取舍，不幸残于黥钤，穷于雕篆，其命矣乎！始繇之见也，若璞隐者谓之隐无用文者，非欤！
◇竹夫人传
夫人竹氏，名茹，字珍珑，自号抱节君。其先为孤竹君之子，曰智谏武王伐纣不听，遂不食周粟，饿于首阳山，且死召其族告曰：“吾不食死百世后，当有不食饮者为吾女氏，以救世之浊热，然未尝如锁子妇之隳其节也。”越若干世，为宋之元v年，果生夫人，夫人生而瘠如篾器，成将作匠之罗织，巧慧其中，玲珑空洞无他肠，又善滑稽圆转，虽与人狎，其情邈然如木偶氏，诮夫人者无螽斯分，而善之者则无内荒长舌之祸也。尝见聘赵氏子充家奴畜之，豫章黄太史庭坚闻其人，作诗雪之，以为憩臂体膝辱夫人，而况又奴之乎？夫人亦犯而不校，夫人自以家世素清节，终耻屈身于人，铅华丝弗之御，虽荆钗棘簪之微，一皆弃斥。由王后嫔妃、下至公卿百执事，无不器重之，召亦无不往，然所在抱节终身，未尝少污其洁。
先是得长生久视术于羿娥氏，用能辟谷导引，以应鼻祖氏之言，其踪迹诡秘，当炎而出，方秋即遁去，囊括其身，自比维有瓮，人或谓尸解，不知其终。
史氏曰：庄周称姑射山有神人，肌肤若冰雪，绰约若处子，夫人岂其流亚欤？惟其辟谷不食饮，故老不死，人疑为女仙，后人有见于葛陂者，与壶丈人同蜕去云。
◇学圃丈人传
丈人出萧史氏，生龙虎之阜，高居会稽之阳。丈人生而机悟绝人，长而慷慨伟风度，有治天下之才，而不奸于仕。晚乃弃儒衣冠入道，研穷至理，又自理于畔，以老圃为事，抱罂握a不自以为苦，筑亭圃中，既以字之。人且以学圃丈人目之，怪而扣者曰：“孔子大圣，尝吏乘田，庄周大贤，尝吏漆园，未闻以老圃为事，如小人之樊而见绝于圣人之门。”丈人勃然曰：“有是哉！彼有离绝卿相、桔槔于园，几于近名，攻治陈言、腐灭岁绝不窥于园，几于丧真。吾幸免乎二者之累，园公圃吏为社为邻，人无识我，我亦无识于人，乌知我不如老圃与古光之至人？”扣者懑然欲退，丈人复止曰：“汝以予为圃人乎，请告若以圃道也。理圃者，理天下之范也，圃而蔬茹出焉，药果实焉材木出焉，凡地产之利无穷屈焉。一日不治，则利尽废，可不慎乎哉？噫吁嘻，北客马践园，而漆室女之为忧者，长也。”扣者再拜谢曰：“始吾以丈人为锄丁，不知其为有道人也。”
野史铁笛道人为录其词为传，而又赞之曰：
樊须氏之儒，叛教自愚；子陵子之乡，盗廉自污，吾非斯人之徒与其列御寇之居（列子隐居田园四十年。），汉阴叟之徒也欤！（汉阴丈人羞用桔槔。）
◇鲁钝生传
鲁钝生，不知何许人，或曰东鲁人也。六岁善读书，日记万馀言，十岁能为古歌诗，长明《春秋》经学，状貌奇古，人以为伟兀氏。鲁钝生笑曰：“使余氏西域，用法科才魁天下士，一日之长耳。”不幸生江南为孤隽，落魄湖海间，以任纵自废。浙宪使者尝辟生为书史，生拂然也。抱成案，与俗胥离立大官前，非吾业，亦非吾志，遂却。
余尝邂逅生西湖之西、东湖之东，与之登天目，历七十二弁之峰，题诗绝壁上，间逢山中异人，读之咸击节，以为人间奇才也。生酒馀必歌诗，诗之馀，索馀莫邪笛，作《君山古弄》。弄阕，呼山童出拖尼锦囊中宣和赐墨，研铜雀I瓦，作《涪州秃翁古木石》及《中岳外史云峤图》，自谓在古无上，人欲以贵富势得之弗能；或遇江海奇士，不需而乞与之。生刚果廉直，见人过不能容，或面折之，有一善则又称道不已，其是非曲直之性，颇与余同，故余在三吴山水间，多与之游。晚年著书，自号金马子。有《太平万言书》，约余北上，共余《三史统辨》陈天子之庭，而予未果也。今年春，忽自葛峰来，会余云间曰：“吾将挟吾戆为太史公游，遇伟人问余为谁，余懒自陈，请子作《鲁钝生传》。”故余为之传云。
杨先生曰：“余友海内奇士，屈指不能四三人，其一曰茅山外史张公雨，其一曰大痴子黄公望，二人老矣。晚得鲁钝生，生始明经，不肯冒西俗举，性正矣。及遇辟，又不肯谄事贵官，益高矣。乐从余游山水间，适酒后吹铁笛，和古歌章若狂矣。而晚将献天子书，陈天下利病成败，其果狂者乎？”
◇慧观传
慧观，东越妇也，家世业儒。未笄时，大父异其警悟，授以五行书，长而益深其学，推人贵贱祸福往往奇中。中年家祚落，从其夫游江海间。夫亦儒家子，得妻之术，相与帘市肆售其术，问者则皆之慧观氏。慧观清而弱，日推言数人，得钱给薪米即谢，客过其门者莫不目而骇之。余尝与之语，而异其人，盖非妇人也。慧观之言曰：“吾不幸形妇人以生，生而不能以妇人自处，又其不幸也；重不幸，而以生月日为人言贵贱祸福，是特以生吾之生，不知生吾之生者果何言取乎？不然，形吾累也。然天固假我以形而实无形也，泄我以言而实无言也，以言求吾，犹索日于影，况形乎？且吾之为吾，亦非吾之所得吾也，吾特吾之耳。又不知吾之见者，有以吾之不吾者观吾否乎？然则世之罪我者，固不少于生我者也。”
杨子曰：“妇人之言有是哉！观乎，观乎，可以妇人目之乎？吾闻藐姑射之山在北海中，有仙人居焉，肌肤若冰雪，绰约若处子，乘云气御飞龙，而游于四海之外，大浸稽天而不溺，大旱金石流山土焦而不热，不知溺我者人有所谓水火者焉。观室处者也，千里而游，盖无一日而不在水火中也。不为其溺且热，其乘乘御飞龙而游乎四海之外，不自千里者始乎？观乎！观乎！吾以姑射之仙望之矣；居北海之中者，彼何人哉！”
◇叶政小传
政字克明，姓叶氏，淮阴人，自幼警悟，知读书自奋拔。既冠，以聿椟充浙省幕史，善建白，论裁常依名节，上官奇之。至正辛卯，随左丞孛罗帖木儿讨海寇。壬辰，侍平章伯颜帖木征湖广，克池阳、铜陵，破兰溪渠魁徐真一寨，削平蕲水贼巢，屡获赏给。
丹阳县富民束章输漕至兰溪，见政与语莫逆，即以兄礼事之。未几，起粮赴沔阳，泣别曰：“弟今济大江，涉重地，死生未可知。兄平生笃信义，愿以资囊相托。”政固辞弗获，俾章手缄藏之。逾月，章乡友朱让率其奴来曰：“章不幸入莲台湖遇盗，死矣。”请其资囊。政曰：“汝寓物于章，章未尝语我，我受章托，义必质束氏明以付汝。”来以政匿为己有，衔之。明，政抵京口，会束朱氏父子，坐丹阳驿门，启囊缄得钱二百五千缗，黄金五十两，白金五十两，珠八千粒，衣帛有差，归之束。又得钱五十缗，黄金五两，白金五十两，珠千粒，归之朱。二氏盛具酒食以谢，政不答而去。政居军中凡五年，悉心金谷，遇有功，辄验格，言诸上官，上官以其致力匡救，移文荐之，授某官。
父季实，从父蟾心，前至元俱奉诏入觐，季实授行宣政院都事；蟾心授翰林直学士，有文集传于家云。
◇小鸦传
小鸦者，钱唐人，姓张氏，名讷，字近仁。其父某乡校君，性鲠直，面折人过无忌惮，人呼为老鸦舌。讷性如其父，人又呼为小鸦。游吴，出长纸书一通，斧钺黄叶蔡，伪王张氏欲官于弘文，竟拂衣去。
大明天子遣使浙河招异等材，讷在选中，凡二十五人，至京师见天子于谨身殿，各实封献所言，讷笑曰：“汝辈封椟，上氏为烂纸语，不若讷椟在尺喙中竟，取决于天威咫尺下，从则留，不则还山也。”他言者出，讷独后留，上问留故，讷答曰：“请与主详言。”首言太庙，次千步廊城、丁劳死事。上首肯之，放役丁生还者若干人授官断事。张氏伪官沈善、夏昱除官宪府，讷闻，即走奉天门下，白上曰：“沈、夏亡国俘，而置之风宪，非惟辱法臣，辱朝廷甚矣！”上韪其论，即黜退连百馀人。铨吏嫉之，调讷山东县令，上呼铨者骂曰：“汝辈鸡狗，忌讷在吾侧耶！”复改授御史。后以言中伤台长，请归天目山，上弗从，令转谏议官云。
◇雪篷子传
雪篷子叶氏，名以清，字子，雪篷其自号也。其先京口衣冠之胄，宋末大父懋地华亭，父遂家焉。篷贫而尚气节，有古义侠风。德清尉刘昶者，闻其义声，诉以三丧不举，篷贷钱五千缗资之。监黟县伯颜调兵昱领，颜行嘱妻子曰：“我死，母且老，当往依华亭叶子。”颜果死。一夕，篷梦颜曰：“老幼难中，请以为托。”越二日，其妻、子果奉母来归，篷老其母若己母，幼其子若己子。
淮兵入苏，守淞苗帅禁遁，苗帅史宋炳以郑焕尹郡。郑欲火巨室党苗者，篷素与郑交，白以大义而免，持金帛诣篷谢者旁午，悉拒不取。郑辟篷尹华亭，绐以父病辞。及郑以赂败，逮辜者六十馀人，篷独免。初，郑获苗遗米，与篷一大舟，不受，转以赈乏绝，无斗升及己。时避地依篷者，若建德尹杨r、平江尹贡师泰、建德道守毛景贤，篷待之如平时；男女逾室家期者，为择配。r卒，囊无一钱，篷殡葬如礼。同门友胡方，养屙同郡谢氏馆，方无后归，篷具药粥，逾月弗救，具棺椁，会亲友，籍方遗物咸归其弟妹。关西赵友道逆旅来归，篷解衣推食阅四载，病期月，馈药弗怠。浙省员外王国贤，以囊橐留篷所，国贤死，篷以完封归其妻、子。凡此，皆近古豪侠之为也。淮南左丞史父辟篷咨议，不起。江浙辩章王公以省檄辟幕府，亦不起应。南京天使访贤人至淞，首聘其人，终于不应。事母极孝，母亡，哀毁骨立。晚年构草堂萧之津，躬耕在公田，垦老圃以自食其力，不入城府者若干，人当路重臣、识与不识，皆慕之如古人云。
铁史曰：“汉袁丝折安陵富人之言曰，天下缓急所望者，独季心、剧孟耳。至骂安陵曰，阳从车骑来，一旦缓急不可恃。吁！义使之系于天下者如此，太史氏《侠传》所由作也。淞之大姓民武断其里者，主之后之靡耳，乌有缓急所恃如心、孟者乎！若篷者，亦淞之人，负气侠而亦庶乎心、孟之流乎！故予特传之。”
◇陶氏三节传
三节者，天台陶明元氏之子妇王氏淑盂，女宗媛、季女宗婉也。淑从夫宗儒爵，封宜人。吴元丁未秋，兵入台，淑属子于傅姆曰：“汝以归其父，吾誓不兵辱。”即赴井死，年二十八。宗媛适里中杜思N，思N中流矢卒，时姑丧在浅土，夫又未克葬，忍死护两棺。为游军所执，媛不受迫辱，兵加刃胁之，大骂曰：“吾若畏杀，吾已去久矣，请速杀吾。”遂遇害，年四十。宗婉适里中周本，归未一月，兵至，持一婢走池浒阽溺，一卒突至，引其裾曰：“妻我，免死。”念无以自脱，指其婢曰：“可先妾之。”俟卒拥婢不为备，婉即投池死，年二十二。
铁史曰：“方氏据沿海郡十年所，阳浮受明命，阴禁民毋送任。台陷日，忿兵肆戬大姓女妇，辱而驱之若狗豕。三节乃独聚于陶氏一门，贞白一志，从容白刃之下，丈夫士有不能焉。吾闻明元氏尝官有元闽检校，衣冠奕世，以忠孝廉直为家行；配之贤又出宗室女赵氏也，宜其教渐于窈窕诸淑者若此。余传之，使来东国之风者得之，足以光彤简云。”
◇玉海生小传
玉海生，钱唐人，名，字仲晋，姓张氏。自幼颖拔，日夜能记诵书数千言，六岁善属对，十岁口占五字诗，二十能文。藩府才其人，欲以刀笔史起之幕下，生笑曰：“余岂刻木辈哉！”赋诗绝之。不远数百里造请硕师，益通经洽史，博及古今异书s案于耳物，耻一不知。其父东鲁君私自庆曰：“是子不以功显，当以艺文命世，度越吾先玉海公也。”人遂以玉海生目之。吾所著诗文，有《唐宋大雅集》、《三史纲目》、《史论》，不轻出。于代之章句传积以成帙，必上铁史杨维桢氏。铁史读其文，辄奇之曰：“真玉海龙驹也！”为传其人于高才生列。
铁史曰：“余尝怪梁朱异，一时恩幸小流耳，而以玉海千寻，欺于明山宾之表荐，侯景反，乃以诛异为名，玉海之窥映不测者乃尔耶！玉海之名世者，顾得于陆静所指之异人，异人张融氏也。融仕宋，不过参军，无大措注。而玉海所著，至今与然宫室藏争珍。嘻！融吾不得而及见，见其子姓如于丧乱之代。文墨议，不以时否而少辍，异时高文大册尚有光吾铁史氏者。余老未朽，尚及汝海之玉，如吕佐璜八百之诚不足当价也。”
铁史者，有元李黼榜赐第二甲进士出身、会稽杨维桢。在云间草玄阁著并书。
◇跋
◇跋《君山吹笛图》
华亭沈生瑞尝从余游，得画法于大痴道人。此幅盖为予作。《君山吹笛图》，木石幽润，山水清远，人物器具点缀于豪未者，纤妍可喜。瑞年未三十，而运笔如此，加之岁月，其则不在一峰丘壑者几希矣！抑余有感于是者，予往年与大痴道人扁舟东西泖间，或乘兴涉海底小金山，道人出所制小铁笛，令余吹《洞庭曲》，道人自歌《小海》和之，不知风作水横、舟楫挥舞、鱼咙悲啸也。道人已先去，余犹随风尘。苟粗斜闳舸司梗与世相隔，今将尽弃人间事，追游洞庭。傥老人歌紫，如道人者出笛怀里间，吾取其与明猗相乐者，引满数杯，据床三弄，遂与紫者终隐十二峰，瑞能从之否？至正己亥秋八月中秋日。

[book_title]卷二十九
◇诗
◇送薛推官诗（四言三章，有序）
吾友姑胥富子明来言杭州推官郓城薛公之人，曰：“薛公起身国子伴读，负特名公卿间，连历县尹掖城、宁晋，得民誉甚，三命为今职。惟杭实江以南大府也，其俗嚣薄、喜讦争，狱市滋起，大家事关节、迁变事情，奸伪百方出奇，狱讼有他比所不传，虽老财察者病弗遑理。推官号难职，而于杭号尤难者。薛公之来也，断某狱，平亭疑，法咸一一当。盖廉为治本，又明德之恕，以出之惟廉不淫，明不惑而恕，无文深之过，故臬不颇，民用不冤。自时府中事，无问大小，咸咨薛公，府长吏接之如宾师。事有隔其省阅，必舛差颠偾。一时僚友有坐畔法者，而薛公独歌休声于民，此其贤否优劣之较然者也。今将代去，丞相府与御史章交上，其陟清署以耳目于天朝者必矣。杭士歌诗鄙腐，不足以侈而饯也，愿邀于诗。”予审子明言不诬，为赋诗三章，一章述其善于职也，二章惜其去，三章期扬清要，以副杭人士之望也。诗曰（第四句五言）：
有渊有清，又静且平，有照斯应，孰有挠有澄。我有疑臬，伊谁质之？我有枉罚，伊谁出之？孰夺我美，心如失之。虽夺我美，其用则迩。何以用之，骢马御史。维骢马史，群吏之师，四方之纪。
◇寿岂诗（四言二章，有序）
人情莫不欲寿，而富贵人得之者少，贱且窭者多得焉，何也？天之授人以五福，固不两完也；然贱窭者之寿而乐，抑又少矣。古之贱窭寿而乐者，吾闻荣启期而乐之以三，固未知所乐也，此寿而岂之不易易也。中吴瞿惠夫氏，家昆之韩泾，至惠夫益斥大其门闾，而名其事亲之堂曰“寿岂”。《蓼萧》之诗，人敬祝颂之词，曰“令德寿岂”，盖代之寿者不难，而寿而岂者之为难也。寿而岂者，非令德之人，曷及尔哉？谓夫世德之家也，有华宅可以居，有负郭之田可以食，二亲皆具享遐耄。惠夫朝夕率其仲上食堂上，既有以乐之寿，而又有以自乐焉，岂之乐，固非荣期之贱而窭得之贱者比矣。夫惠夫之所得惠者，岂非诗人所谓令德者欤？惠夫求予诗，故予序之，而系之诗二章，曰《有桥》《有谖》云。
有桥洋洋，在堂之阳。岂弟君子，令德不爽。文文如J，{衡其锵。酌以旨酒，以燕乐我父兄，瞿叔孝友，寿岂孔臧。
有谖奕奕，在堂之北。岂弟君子，令德有赫。饮御我族，以及我宾客。瞿叔岂弟，班裳赤舄，寿且乐康，由尔令德。
◇送康司业诗（四言五章，有序）
至正七年秋，天子以成均司业之乏，山东康公若泰以宪佥事转是职，未几台评夺职，副庸田司使，不三月转湖南宪使。未行，而中书以国学公论，又立挽于司业。其行也，吴之士大夫咸赠以言，有谂于维桢者曰：“廉访使，天子执法之臣也。司业，文墨官，亡益殿最者也。天下执法臣得一人焉，胜百什守令。文墨官得百什焉，亡愈执法臣一人。今康公累迁廉访使者，执法之得其人者也，而成均徒以文墨伎官，使其人，无乃非天下利乎？”维桢曰：“不然。惟我世祖皇帝属统，垂业于后之人，不在吏持文法，而在傅臣之扶植伦理也，故设官分职，司业为国子师民氏，天子内长之，非天下不居，故其人得侍间于天子，时赐清宴以问道，即有所建白，泽流四海，非尺寸之细也。国有不是，师弟子得径上闻，捷于执法、移文符以关说。差次者，其育才养能，一适而贤贤，皋陶、伊尹之徒往往发迹于是，其为国利也厚矣。簿其功，岂在执法左哉？呜呼！司业之人也，又岂徒取具官、亡益殿最哉！今天子承明经成，尊师氏之位不卑于执法臣，故康公之屡繇风纪以移是职也，良有以也哉。故余裒次吴士大夫之诗帙以送之，而又序之如此。复自系诗凡五章。诗曰：
赫赫胄监，礼乐攸司。祭酒长之，师氏贰之。明明天子，作我民极。何以播教，师氏有职。惟明天子，惟烈祖是。因烈祖始受命，肇立成均。天子戾止，作尔多士。多士济济，惟天子使。曰若康公，穆穆雍雍。多士济济。惟言来从。天子问道，其言如钟。天子广化，其德如风。维桢作颂，配于乐工。
◇题逸乐子卷（五言律）
烟水风尘外，先生一草堂。千时无战策，却老有丹方。蒲叶钞书短，松花酿酒香。有时歌《G乃》，小艇在沧浪。
◇夜坐一首（五言律）
日落群动息，张灯坐草堂。浮生百年事，清坐一炉香。谋拙邻人叹，幽栖世虑忘。吟诗不知寐，华月自流光。
◇舟过黄店（五言律）
水会鱼盐市，霜清蟹稻天。高桥十字港，新刹四边田。树老乌银荚，花开白玉颜。老翁夸乐岁，斗米直三钱。
◇绿阴亭诗（五言十二句）
公子迈流俗，淡然薄世荣。华亭入幽邃，永日有馀清。高梧罗前庭，修竹被两楹。重阴秘清画，好鸟时一鸣。佳辰展芳燕，良会欣合并。清歌发绮席，鼓瑟更吹笙。群公尽词客，列座敬尘缨。言笑遂真性，觞咏畅幽情。清阴与日转，不知月东生。
◇送赵季文都水书吏考满诗（五言二十句，有序）
江浙粮赋居天下中九，而苏一都又居浙十五。然苏国也，田皆枕湖藉江，因水进退为凶庆。使岁而恒阳，则洼下皆以钟亩之利告。一有淫涝之虞，扬风猝作，挟波浪破堤防，连阡接町，沦为巨浸，此朝廷都水庸田之所由立也。其职专以水利为务，遴选重臣有才干者居之，而所调官吏遂与台、省相参，盖朝廷视水利为重，故待其官守重，宜也。异时官守或非其人，其贻民害覆有暴于水，而民益困者。然则居是职者，其不可不慎选其人也必矣。书史者，其官之赞也。吏不得人，而欲其官之得职也，亦难矣。真定赵君季文，盖才而有风操者也，往尝为浙中司臬吏，有能称，故今都水使府点函，以书史辟于沙河尉次，宜其克相其官以有成也。君自奉职来，堤塍益修，沟渠益浚，水还故道，而民受庸田之惠者，君之功为多。书满，例增秩七品，佐二郡县，为近民之官矣。以君兴除水利害之心推之吾民，抚字之日，民其有不受赐者乎？其行也，吴人士咸歌诗以饯之，推予为序首。而复系以诗云：
勾吴水为国，桑田水相争。水大连陂湖，水小吞泖泾。高庐或垫，下土孰容耕。吴萌罹患久，都水置司平。治水亦多术，害去利始兴。侃侃赵公子，为吏有能声。弃流截高岸，芜塞开通塍。都府资治画，课最上农乡。迁官到州县，穑事话田更。推此泽物志，圣化相流行。
◇送谢太守（五言排律四十句）
湖秀今曰郡，循良第一人。武林非复旧，文化要图新。海岳东南会，湖江左右邻。曾开天水谷，直问尾箕津。府大同京尹，居崇异国宾。提封家万户，易俗力千钧。惜也承平久，于焉值乱频。烟华馀故市，风物感残民。今日怀匡济，乘时好拊循。念君多意气，满腹贮精神。别地梅凝曙，寒江柳孕春。过船沙没屐，驻旆雪埋轮。黾勉犹无及，穷愁不敢嗔。赠言知面赧，取醉寄情真。勿袖烹鲜手，须闲牧犊身。推诚归简妙，植善息顽āＢ液笪藜沂溃渔中有隐沦。千年黄鹤返，万里白鸥亲。莫学张京兆，应如召信臣。貂蝉从岳牧，图画可麒麟。
◇赋春梦婆
（七言绝句。楚香虽老，尚能歌听梦道人乐府，予因呼为春梦婆）
黄柳城边风雨多，白头宫女有遗歌。东坡哨遍无知己，赖有人间春梦婆。
◇小香
（七言绝。明日，履斋买姬，年又大小，予名为小香，传秋于春梦婆者白）
一场春梦不须忙，剩买春风又几场。一丈花开红玉蝶，小香何日比花长。
◇寄沈秋渊四绝句
大将军诰入酒市，贵公主镜落田家。不知有客琅\所，独自吹笙醉碧霞。
句曲已无张外史，道士今有沈东阳。裁云剪月三千首，独虎仙官不取将。
鹿皮之冠鹤氅裾，军前不肯带铜鱼。花猫望鹿拜履下，知有枕中黄石书。
鹦鹉水深莲叶航，书来约过百花庄。醉披锦袍上船去，倩得小姬连笛床。
◇送贡尚书入闽（以后总十二首皆七言律）
绣衣经略南来后，漕运尚书又入闽。万里铜盐开越峤，千艘升斗贸蕃人。香薰茉莉春酲重，叶卷槟榔晓馔频。海道东归闲未得，法冠重戴发如银。
◇八月初四日，雪坡太守周门招入云居山中，复度岭饮于水月尼寺，赋诗书似太守及苏州刺史周义卿
文章太守早休牙，五马传呼处士家。好客新分朱露酒，题诗近在白云窝。山中子落千年桂，海上人归八月槎。水月楼头横玉笛，误猜萼绿是韶华。
◇用顾松江韵，复理贰守并柬雪坡刺史
仙客归来隘九州，身骑黄鹤记南游。乌衣故国江山在，铜柱荒台草木秋。起舞刘琨空有志，登高王粲不胜愁。问君蔗境今何在？祗忆当年顾虎头。
◇送谢太守
朝廷遣使航东海，万里南来送玺书。著屐登山良不恶，分符典郡复何如。白苏事业千年后，吴楚封疆百战馀。今日养民方急务，肯将征算及舟车。
◇答倪生德中来韵
绮川才子才锴停素色成文似泖绫。待诏归来金马客，题诗寄去碧桃僧。画眉谁问张京兆，多病深怜马茂陵。昨夜西堂安梦好，惠连春思又新增（锴停齐魏间以人有仪规可喜者，谓之锴停。
◇八月五日，偕钱唐王观、海昌李勋、大梁滑人过湖，赴玛瑙山主之招，题诗双松亭
十年不踏玛瑙石，今日重登巾子峰。外湖水绕玉EX，里湖水浸金芙蓉。崔老题诗欲招鹤，生公说法善降龙。浮云富贵眼前见，从此道人轻万钟。
◇感时一首
壮志凌云气食牛，少年何事若淹留。狂歌鸣凤聊自慰，旧学屠戳家研荨Ｌǜ蠊嗜司闫良＃闾阎小子尽封侯。愁来按剑南楼坐，寥落江山万里愁。
◇至正庚子重阳后五日，再饮谢履斋光漾亭，履斋出老姬楚香者侍酒之馀，与紫霄生赋诗
满城风雨送重阳，雨后花开重举觞。仙客新来殷七七，佳人老出楚香香。干时懒上平蛮策，度世惟求辟谷方。光漾亭中诗易老，不须春梦到西堂。
◇与姜羽仪诗
六韬人去无家学，独说吾乡有羽仪。太尉府中招处士，湖州幕里看宾师。座分雨露黄封酒，门护风云赤羽旗。湖上老夫询出处，扁舟一叶似鸱夷。
◇主之约诗用宇文韵
我寻三十高僧阁，还有支郎第一流。湖上风烟留晚照，山中草木带边秋。水晶宫开碧菡，金粟堆呼黄栗留。下马题诗鄂王寺，行人有比岘山游。
◇寄秋渊沈炼师（所居号琅\所）
琅\种得三千个，个个琼台玉树齐。秋静双凫青泖南，夜寒一虎大茆西。长茸不著花猫猎，深竹时闻翠羽啼。老我所须惟铁杖，不须太乙乞青藜。
◇十月六日席上，与同座客陆宅之、夏士文，及主人吕希尚、希远联句
新泼葡萄琥珀浓，酒逢知己量千钟。犀箸落眠金鹿，雁柱弦鸣应玉龙。紫蟹研膏红似橘，青虾剥尾绿如葱。彩云吹散阳台雨，知在巫山第几重。
◇八月五日喜雨，初阳台上作（已后总六首，皆七言古风）
敲门空迥太史宅，曳杖却上初阳台。雷从葛仙井底起，雨自黄妃塔上来。官军捷报铜铊陌，山人酒泻白螺杯。凭谁得知诗句好，山东李勋今有才。
◇十七日，过无住庵，因留题鉴上人半云轩
我访东山丞相谱，因过南墅半云寮。雉栖薜荔都苍墓，鳌补天客大士桥。万岁藤枝神蜕杖，三花树子瘿为瓢。老僧好事兼好客，时作远公莲社招。
◇用苏昌龄韵，赋李紫o白云窗
紫o之oo满林，白云之云云复深。忽见南山有深意，时闻好鸟流清音。盆翻玉女当窗雪，棋款仙樵石几阴。为子朗歌成古调，写以老铁斛卢琴。
◇题夏氏槐梦轩
何人觅得大槐国，国在人间人不识。五马既赴南柯侯，千金更选东床客。金鸡一声叫东方，蝴蝶飞来春一场。君不见绿林铜虎郎，匍匐尚拜蚍蜉王。
◇寄两道原诗二首
信公今住竹林寺，曾寄吴盐道起居。戴家泊上收秫米，凌湖门外好鲈鱼。缁衣宰相日给告，清客道人新著书。若问西湖湖上伴，竹枝零落柳枝疏。
老人畸町延何如，闻君移车上居。瓮口新包竹叶酒，船头学钓桃花鱼。雄文曾佩六国印，绮语更著三家书。两家道郎我所爱，何啻林间见二疏。
◇联句书桂隐主人斋壁（七言十八句，有序）
至正己亥冬十月四日，予偕吴兴姚庭美、义兴高玉窗夏长v、吴郡张学、河西张吉、富春吴毅、东海徐子贞、阳羡高瑛、云间谢思盛，同游淞之顾庄，酹橘隐老仙墓，因过郁聚学聚斋，见桂隐主人，供茶设醴，席上与诸客联七字句，成一十韵十有八句，书于斋之壁。予为会稽抱遗叟杨某也。
九凤山阳漂渎阴，十年曾记此登临。仙人一去橘破斗，小山重招花作金。勺水研池圆洗胆，老蕉书叶倒抽心。瞿昙像现云生壁，木客诗成风满林。白马胡僧经写贝，青乌方士石旋针。六花雪舞昆吾剑，一索珠县斛律琴。出柙怒号斑额兽，镇龙解语雪衣禽。掀髯自作苏门啸，抱膝谁歌梁甫吟。联得弥明诗句就，内中韶有遗音。
◇题朱莲峰《梦游仙宫殿》，明日偕见西辨章，进《凝香阁》诗
青莲老人青佩环，自言昨夜梦游海上天梯山。天梯之山三万八千丈，琼台双阙开天关，赤藤飞上最绝顶，千树琪花散晴影，通明前殿上觐玉虚翁左面，长眉瞳炯炯。玉翁元是太极仙，手弄两丸日月旋，天扃地户司启闭。玄牝一钥开天光。青莲老人南极裔，泰华开花一千岁。大人赋奏马文园，玉藕如船浇渴肺。殿前作诗明月光，光彩下彻下土中。书堂明朝写得凝香章，蝴蝶飞来七宝床。（右七言长短二十句。）
◇凝香阁诗（七言长短二十四句，有序）
凝香阁者，光禄大夫、平章政事张公辟之，以待四方贤士，即汉平津侯之东阁也。客卿铁崖杨子名之曰凝香，本韦苏州语。予赞杨子记，云休兵息民，又云厌兵图治，引周公、仲山甫为辞。夫兵不为攻城，乃森戟于左右者，讵非休兵乎？燕寝凝香，与贤者共之，岂非图治乎？周公东征，成王迎归，天乃反风起禾，此休兵效也。仲山甫徂，齐宣王赖其补衮、出纳王命，此图治效也。杨子之进规者至矣，杭庠典教朱庭规敷杨子之记，复为歌以颂云。
有兵不若森于庭，发矢不若庄于棚，汗马不若系于营。休兵要待民力生，平章政事光禄卿，阁下万卷清香凝。书生香，德生馨，况复热鼎相熏蒸，绿烟一缕风度棂。光禄燕寝寝不惊，蝴蝶飞来窥枕屏。周公入梦话东征，山甫依稀亦言并。天既反风禾稼登，告以补衮垂鸿名。杨子进规为座铭，有客如此真贤卿。廪人饱粟，庖人馈鲭，燕昭台上千金轻，钱唐博士起相庆，有如十八学士登蓬瀛。

[book_title]卷三十
◇歌
◇盘所歌（并序）
孟子称大丈夫曰：“居天下之正位，行天下之大道，富贵不能淫，贫贱不能移，威武不能屈。”李愿称大丈夫曰：“坐庙堂则进退百官，在外则武夫前嗬、从者夹道。喜有赏，怒有刑，材俊者誉其德，粉白黛绿者争宠妍。”孟子之所谓大丈夫者也，李愿氏之所谓大丈夫，人之称大丈夫也，其贤不肖固有间矣。及愿称大丈夫之所不遇者，又曰：“与其有誉，孰若无毁。与其有乐，孰若无忧。车服不维，刀锯不加，理乱不知，黜陟不闻，此我之所行。”愿盖亦洁身而往之流也，亦岂得称大丈夫哉？然比于处秽污、触刑辟、徼幸于万一，老死而后止者，则犹贤耳。故昌黎韩子之未遇也，亦欲膏车秣马，以从愿于盘之乐也。去之六百馀年，而犹有裔孙，曰秀之南窗公某，为宋和公之七世孙也。宋革不言仕，国朝以名节强起之，辞以疾，归隐于淡沧之上，名其居曰盘所。盘在太行，去淡沧不知其若干道里，而南窗名之，盖所同其隐，而不必同其地也。南窗克己风节，重其所则，愈于愿之徒以不遇而乐其所者也。南窗诸孙为恕，又能复盘所于先庐坏弃之馀，迁其所于海甸之东丘，而南窗之故扁在焉，固贤矣。吾闻恕自幼有大志，唯用力于当世者又自知不可为，则为不遇于时者之为，而不为处秽污、触刑辟、幸于老死而后止者也。于愿之贤，亦庶乎其近之。昌黎氏贤愿而为序，馀亦贤恕，而为昌黎之歌以歌之曰：
盘之宫，东丘之乐。盘之土，耕者让亩。盘之泉，渔不渴渊。盘之阻，外御其侮。盘之，内潜我心。盘之禳，实繁我族。嗟！盘之乐兮乐而安，风雨不震兮燹涝弗奸。孝以致其养兮，义以广。夫急难居饶安兮，体愈胖。心无忧兮奚有患。歌兮乐女盘，女将和兮考吾盘。
◇杵歌七首
杭筑长城，赖辨章仁、令两郡将美政，洽于众心，以底不日之成。然役夫之记，有不免凄苦者，东维子录其辞为《杵歌》。
亟亟城城城亟成，小儿齐唱杵歌声。杵歌传作雎阳曲，中有哭声能陷城。
自古众心能作城，五方取土不须蒸。蒸土作城城可破，众心作城城可凭。
叠叠石石石妫立竿作表齐竿旄。阿谁造得云梯子，i地过城百尺高。
罗城一百廿里长，东藩恃此作金汤。旧基更展三十里，莫剩西门一树樟。
苏州刺史新令好，不用西山取石劳。拆得凤山杨涟塔，南城不日似云高。
南城不日似云高，城脚愁侵八月涛。射得潮头向西去，钱王铁箭泰山牢。
攻城不怕齐神武，玉璧堪支百万兵。不是南朝夸玉壁，关西南子是长城。
◇江西铙歌二章
陈友谅起兵杀倪蛮子，据龙兴，辨章阿里温沙公、宪佥察彻合兵破之，龙兴始平，江右诸郡无不款附，至此而武功成，作《龙兴平》。
龙兴，藩西江，二皈章，国骏。江有砥柱，胡为鸿流，降剿蛮效尤，蟊贼内讧，三台映太微，国士俱无双。王旅~钲鼓，天威震赫群凶，八郡望风咸来降。武功既成毋从从，圣人南面殿万邦。
右《龙兴平》十五句
龙兴陷日，宪史刘夔怀印埋土中，土生瑞木一本。察潮幻为佥宪丞，购印于瑞木下，掘得印来归。车糜。施诸移文，遂成恢复功，为《银章复》。
维白金，有章维，国之光。九鼎既峙翕，元化以张大，冶范金吐景，耀蟠螭纽，龟鸾翥凤翔，官臣实司之。植我皇纲，孰至且藏，启发祯祥，操e系政柄，德是将，符节允合。人文昌，荡攘凶顽，时乃康，与国咸休，万年膺天庆。
右《银章复》二十句
◇用韵复云松老人《华阳巾歌》
君不见，獬豸不识字，高柱削铁坚，白简孰辨贤不贤。又不见，偏尚武，高屋压虎肩，五兵不理长酣眠。铁崖老狂者，强项如董宣，小巾制子夏正安，江东传人间。绯紫揎已蜕，风中蝉脱巾，漉酒东篱边。吴淞老褐来贺我，倒冠共醉春风前。我歌此歌君拍手，东壶西阆开洞天，洞天之鹤为我双回旋。
◇次韵省郎蔡彦文《观潮长歌》，录呈吴兴二守云间先生
舞海凤跳天，吴八月十八，壮观天下无。篷婆之山突兀眼前见，有如祖龙万锋来，东驱婆留一箭气，相敌强努不用三千夫。云蜃成楼不可斩，大铁摇帜谁能屠。招潮小儿不畏死，面螯蹋浪心何粗，_桑烂若木枯草，瓢古愤无时。苏东维子惊相呼，长风破浪未归去，一叶欲事寰瀛图，冯谁之。一疋素中有万里，河汉乘吾桴。
◇题《清s堂雪蕉图》
洛阳城中雪冥冥，袁家竹屋如笄篁。老人僵卧木偶形，不知太守来扣扃。辋川画得洛阳亭，千载好事图方屏。寒林脱叶风冷，胡见为此芭蕉青。花房倒抽玉胆瓶，盐华乱点青鸾翎。阶前老石如秃丁，银瘤玉瘿鲨星星。呜呼妙笔主右丞，陨霜不杀讥麟经。右丞执政身彤庭，燮理无乃迷天刑。胡笳一声吹羯腥，血沥劲草啼精灵。呜呼！尔身如蕉不如q，凝碧沱上先秋零。
◇《大树歌》为冯渊如赋
东柯溪头三大树，水深土厚石牢。一株古茶粲冬花，红若火镜熔冰涛。两株老桧挺霜干，青如莲弁翘双鳌。不知人间富贵楦青紫，草亡木卒纷如毛。汉家根株历千岁，当时大将夸人豪。斗今子孙仗大义，昧始尚薄巾车劳。三槐风云庆有待，三荆汤火死已逃。金鸦倒立海底景，白凤夜焰风中膏。蟠柯骨露黑石虎，奇干手接苍山猱。恶氛西起白日翳，恍惚大将排旌旄。东柯东柯济时具，岂无兵家文武韬。摩娑大树日酣卧，不肯即伪从橐。始知后皇受命乞，独正神明扶植冰霜操。我来饮我山中醪，脱巾挂树三花高。大槐太守梦楚国，大梅美人临汉皋。大w老雄待我酒，长筝亦即金丝槽。醉歌写入嘉树传，切比橘颂骚人骚。
◇辞
◇《桂轩辞》（有序）
桂生于秋，依于岩，盖隐之花也，故小山之招者托焉。代之夸S林、美燕山者，非桂本志也。包阳有桂轩者，为冯君无卿之所筑。冯君有文学，且有志于当世，而不屑于仕进。今老矣，遂筑是轩之所，将以终隐云。夫古之君子，不必以仕为贤，亦不必以不仕为高，仕而不得行其志之为患耳。仕而不得行其志，苟非时之弗遇，则材之弗良也。方今明天子在上，侧席求人如不及，冯君幸生逢其时，其材又非可以无用于世者，方且惴焉深藏远遁分，甘与小山之招者同群焉，盖与夫代之夸S林、美燕山之为荣者异日道也。使彼扬扬露林，窃一名以自哆，夫又不足，不致中踣而贻。故林之羞则不止者，闻其风亦可少愧矣。嘻！桂之轩，人人得有也，而有若冯君者之不愧于桂则少矣，是则冯君之才之号，实世教之所系也。因其友程生之请，为作《桂轩辞》二章。其辞曰：
桂树丛生兮轩之阳，沐雨露兮含风霜。王孙不归兮，春草歇而不芳。轩中之人兮寿而康，折琼枝以为佩兮，餐金粟以为粮。轩中之乐兮，乐无央。
桂树丛生兮轩之阴，虬龙盘兮猿笑吟。王孙不归兮，实劳我心。
◇送史才叟迁上饶吏，代冯元赠
一门三相两封王，见说郎，美文章，收拾长才，青眼是黄堂。柏府槐厅朝暮直，披玉雪，倚冰霜，灵山怀玉郁苍苍。古城隍，带仙房，瑶草紫芝随处发天香，尽道如今方外好。斗今朝风送，玉琳琅，金缕唱，锦帆张。
◇调
◇《双飞燕》调
十月六日云窝主者设燕于清香亭，侑卮者东平玉无瑕张氏也。酒半，张氏乞予乐章，为赋《双飞燕》调，俾度腔行酒，以佐主宾之欢。
玉无瑕，春无价。清歌一曲，俐齿伶牙。斜簪髻花紧嵌，凌波袜，玉手琵琶弹初罢，怎教他流落天涯。抱来帐下，梨园弟子，学士人家。
◇杂文
◇《阵图新语》叙
孙子论兵，谓庙算者胜，无算者不胜且败。又谓善守者藏于九地之下，善攻者动于九天之上，此全胜道也。余犹怪今之主兵者，类皆无算之兵，攻者直撞，守者急追耳，比之田舍抟儿，三进三退不翅也。余观奉先赵信所著《阵图新语》，得轩辕氏屈机之法，而深中今日主兵者之弊。信尝从余游于睦州，抱文武才略，而未遇知己者。江浙枢府曾官授，其入言不听则弃官去。耶律氏有礼罗其人，计不用亦拂衣行。余号知己，而余在泽，虽奇其才而无所以用。近闻中吴痛惩主兵之弊，旁求天下之善兵算者，有以信姓氏达荐书者，而信勿应，独与余乃居草堂，看古莫耶，谭瑶水青黄虬，人莫识其胸中也。予令其同游者张宪，上其图于淮吴幕府，幕府若询曰：“汝师东维子，曾上皇帝书，淮吴府聘而未起，何如？”宪其对曰：“欲招东维子，请从信始。”
◇鬻茶梦
铁龙道人卧石床，二更月微明及纸帐，梅影亦及半窗，鹤孤立不鸣，命小云童汲白莲泉，燃槁湘竹，授以凌霄芽为饮，供道人及游心太虚。雍雍凉凉若鸿蒙，若皇茫，会天地之未生，适阴阳之若亡，恍兮勿知入梦，遂坐于青圆银辉之堂。堂上香云帘拂地，中著紫桂榻、绿琼几，有《太初易》一集，集内悉星斗文，焕烨~熠、金流玉错，莫辨艾画，若烟云日月交丽乎青天。玉露凉目，冷香冰入齿者，易刻困作《太虚吟》，吟曰：“道无形兮兆无声，妙天心兮一以真，百家斯融太乙以。”清歌已，光焱起林末，激华氛郁郁霏霏，绚烂淫艳，乃有扈绿衣若仙子者从客来谒，云名淡香，小字绿华，乃奉太玄杯，酌太清神明之髓以寿。余侑以辞曰：“心不形，神以行，无而为，万化清。”寿毕纾徐而退。复令小玉环侍笔椟，遂书歌遗之曰：“道可受兮不可以传，天不刑兮四时以言，眇乎天兮天之先，天之先兮复何仙。”移间，白云微销，绿衣化烟，月反明。余内渊，余亦误矣，遂冥神合玄，目光尚隐于梅花间也。小云呼曰：“凌霄芽熟矣。”
◇四十五日约
《汉志》有曰冬事既入，妇人纺绩，女子所得日四十五。何为日四十五？一月三十日，三十之夜分不息，是一月之中恒得十五日也，故四十五。余观古豳民，男于宵索，女于宵纺绩，则豳男女皆得日四十五者也。嘻！岂惟豳民哉？宣王之庭燎曰：“夜如何其，夜未央。夜如何其，夜向晨。”则王者勤政，亦继燎于夜也。岂惟宣王哉？姬公圣廑于忠，则曰坐以待旦。孔父至圣勤于学，则曰吾尝终夜不寝。见古之圣贤，未尝不竞晷于四十五日也。钱唐诸生，有以年过冠室而失师承者，及其直贤师友也，遂有失时之叹，而不知力扶补人之功。故为作四十五日约，以策其力，而程其功，日读某经若干卷、写某书若干板，夜读某史若干卷、评某史若干件、著某文若干道，朔望讲某文义若干件。遵要束为馀力者有庆，违要束而力不及者有让云。
◇毗陵行（记十月七日事）
孟冬四将发勾吴，弯弓誓落斗虎颅。智谋无过史万叶，嫖姚无加李金吾。前弟已作破竹刃，三覆乃裹含沙徂。常山长蛇一断尾，即墨怒牯齐奔x。玉蕊孤军呼庚癸，皂鸦万甲迷莫糊。江南长技江北无，蒲牢一吼千鲸呼。赤杜卓入铁瓮户，铁翅横截丹阳湖。捣虚之策不出此，赤子可缚生於菟。当时上将陷江都，至今莫赎千金躯。后来飞将慎勿疏，襄王城头啼白乌。如何临期易将犯兵器，何必不读《孙吴书》！乌乎！临期易将犯兵器，何必不读《孙吴书》！
◇题赵子昂《五花马图》（宾月轩家藏）
赵公马癖如邓公，曾骑赐马真龙骢。沤波亭上风日静，想像天厩图真龙。乌云满身云满足，紫焰珠光夺双目。九花风细虬欲飞，五色波清锦初浴。祗今买骨黄金台，圉家豢牧皆驽材。将军临阵托生死，昭陵石马空遗哀。此图年深神亦化，后来何人夸笔亚。不见真龙空见画，犹得千金索高价。
◇题谢氏一勺轩
一勺水，不满斗，我吸之。勺在手，上连天津，尾下泄海，焦口主人饮。小池凿，吾青天纳吾牖。铁道人韪之曰：“有人悟此环，云梦吞八九。”

[book_title]附录
◇琅\子来诗（六绝句）
李杜文章万丈光，并驱今见会稽杨。几时过我华阳洞，铁笛一声吹凤凰。
句曲山中张外史，与君湖海结诗盟。可怜遗剑随长夜，今日谁同并世名。
义熙处士归来早，千古高风今尚存。夫子风期正相似，东山花下醉清尊。
问奇未到杨雄宅，羽驭飙车总不灵。会向山阴具舟楫，载将肴酒过华亭。
嵇公萧散七不堪，彭泽归来雪满簪。见说枋头无直笔，董狐太史在江南。
草罢玄经不美新，万言书已上枫宸。新诗题遍琅\所，亦念丹丘有羽人。
◇学生徐固次韵
新诗随手写银光，远寄江南铁史杨。自说萧郎善吹笛，不知孰与骖鸾凰。
◇徐固又次四绝
一溪流水碧桃花，云是茅山道士家。我欲相从问丹诀，赤城五色茹朝霞。
道人晓起天鼓罢，石盆换水种菖阳。诗成写满白纸，春江人来能寄将（春江陈晓山也）。
不向王门曳我裾，秋风江上钓鲈鱼。仙官乞与青藜杖，夜照龟文绿字书。
鹦湖湖上琅\所，浑似浣花溪上庄。风前起舞铁如意，双鹤飞来秋满床。
◇学生吴毅次韵四绝
三茅兄弟旧游处，万个琅\隐者家。云气团空圆似盖，丹光井出赤于霞。
与君别来十日强，日日忆尔凤山阳。霜林橘子大如斗，书尾须君远寄将。
雪色吴绫裁道裾，鹅黄美酒换金鱼。诗成连过沈东老，不惜榴皮醉后书。
南泖津头买野航，鹦湖便似西庄。琅\主者雅好客，应遣麻姑扫石床。
◇羽仪和韵
蜡色涛笺写寄诗，玉壶冰鉴识容仪。法言愿卒诸生业，家学深惭帝者师。
江月夜凉闻铁笛，海云秋静卷朱旗。文章绝似相如笔，好为题诗谕远夷。
◇玄霜子作
道人苦寒不可出，焚香白昼高斋眠。繁华过眼不足惜，造物戏人真可怜。
何如适兴饮美酒，未信服药能长年。人生天地一逆旅，流光瞬息难留连。
◇鲁阴饶介
钱王城，乱山青，惟有江声绕驿亭。万姓疮痍劳抚字，诸侯风化在仪刑。围棋别墅花连屋，觅句芳池草满汀。座是东南待君久，翩翩五马不须停。
◇淮海秦约（宛丘陈肃赋）
东南帝者之所都，山川龙凤相萦纡，离宫别馆三百区，紫金郁郁今有无？
府中逶迤谢太守，少年玉节黄金符。民食在箪浆在壶，饥J渴饮歌咿呜。华车细马左右趋，使君归来香满途。
◇铁鹞子一解
（铁先生作《黄将军歌》，殆绝唱也。绝唱不可和，门生徐固赋《铁鹞子》一解，先生读之曰“可续吾貂”，僭书于卷。）
铁鹞飞，缭撑。铁鹞鸣，牧犊平。鹞栖在长城，长城镇南国，渴饮长城水，饥食长城粟，獬豸不敢触，貔貅不敢蹴。毒蟒何来吹黑风，南国长城一朝覆。铁鹞怒裂眦，毒蟒拆骨死。朝食毒蟒心，暮食毒莽髓。呜呼！食蟒之髓心始已，东海大衔宿耻。
◇华阳巾歌
（铁老仙冠华阳巾，制作奇古，喜而为之歌（吴东野揭，陆居仁赋）。）
铁头骨如铁坚，高冠不肯著进贤。华阳新巾制作古，倒垂一幅披两肩。醉来箕踞松下眠，白眼不受天子宣，自称臣是诗中仙。掉头乘风顶忽露，垫角得两人争传，有时锦袍淋墨鸷纂，冷看兜鍪带血污。貂蝉赋归来，占丛竹下索，笑长岸梅花边。狂歌击节自有铁如意，何须白羽指使三军前。老夫缁撮上戴天，与尔老仙相周旋。
◇学生徐章次《华阳巾歌》
铁史文章金石坚，铁史法书草圣贤。谈迁父子未可称笔削，枋头直笔当齐肩。草玄亭上枕书眠，不贵世间玉堂供奉之皇宣。世人识不识，尽呼铁笛仙。乌纱新制华阳传，七客联翩冠似蝉，或携妓东山下，或驾大舫西湖边，百年三万六千日，日日玉山醉倒春风前。不知鹤书在青天，黄麻一道昨夜天东旋。
◇学生谢思顺赋
黑铁龙，气如虎，光如虹，黄金意气结国士，句践台上长城公。黑铁龙，心何雄，誓为国扫烟尘空。长城何巍巍，砥柱东南维。龙兮龙兮长城归，饥推食兮寒解衣，日日龙绕长城飞，光抱日月联清辉。维南有猫最怒，夜冗长城翻赤土，龙兮食猫如食鼠。维东有犊以奔，日触长城嘘大云，龙兮食犊如食豚。肓老乌，啄人屋，卖我长城歼我属。乌乎！长城覆，不可复，黑铁龙誓三为长城灭仇族。玉笥山为我树长城碑，鉴湖水为我洗长城耻，直欲闻之圣天子，会稽先生杨铁史。
◇跋忠勇西夏侯迈公墓铭
跋曰：《春秋》引天下之誉，褒之贤者，不敢私；引天下之义，贬之奸人，不敢乱。余读铁史《迈古里思传》，信民之以为贤贤之，民以为奸奸之，此铁史之《春秋》也。台宪者，天子之法臣也，法臣不立法，而铁史立之。呜呼！矣。至正乙亥秋，程文谨识。
◇跋《东维子集》后
余尝结庐城南，日与柳风梧月竹韵松涛挈为良友，陶然长啸，若不知有人间者。雅好吟咏，尤耆袁景文诗，业已刻而新之矣。而杨廉夫又羡景文《白燕》诸作，自以为不及。今读其集，博极群书，自成一家言，想不在袁下。第篇章零脱，未镜其全，诚窃恨之。辱承太冲袁老，素号藏书，工于制作，一言相慨然见投，慰我梦寐，如获珍宝。维汗雨淫淫，不妨校勘。盖清时暇日，与先辈表扬风雅，自是乐事，遂忘其劳也。虽然ご峭戮洌精会神流，白雪阳春，商彝周鼎，作者苦心，识者具眼。倘遇知音，千古一快哉！兹因完刻，以广其传，漫识于此。后学王俞书。
万历十七年己丑孟秋既望

        </div>
      </div>
    </div>
  </div>
</div>
<!--update:2025-08-29 17:51:26-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
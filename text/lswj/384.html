<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十九,卷五十,卷五十一,卷五十二,卷五十三,卷五十四,卷五十五,卷五十六,卷五十七,">
<meta name="description" content="六十卷。明陈耀文撰。陈耀文字晦伯，确山(今属河南)人。明嘉清年间进士，官至按察司副使。知识博洽，学治有据。著有《经典稽疑》、《学林正就》等。陈耀文家居近天中山，所撰故名曰：《天中记》。世所通行本为五十卷，较为草略，可能为初刻未竟之本。明万历已酉定本为六十卷，并与《明史·艺文志》所记相同，这是作者的完整之作。此书援引繁富。共分七百九十六类，每类下又因事标目若干条。如卷四十五类，“豆”，类目之下有美种、异名、蕃殖、戎菽、不辨、凫雁食菽、民食饭菽、二七为族、绕明豆等五十三条。书中所引都一一注明由来，或在条前，或">
<title>天中记_陈耀文_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">天中记</span> <br/>
          作者： <span class="inputVal" id="bkauthor">陈耀文</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,类书,完结</span> <br/>
          字数： <span class="inputVal" id="bknum">[book_length]1719415</span> <br/>
          说明： <span class="inputVal" id="bkdec">六十卷。明陈耀文撰。陈耀文字晦伯，确山(今属河南)人。明嘉清年间进士，官至按察司副使。知识博洽，学治有据。著有《经典稽疑》、《学林正就》等。陈耀文家居近天中山，所撰故名曰：《天中记》。世所通行本为五十卷，较为草略，可能为初刻未竟之本。明万历已酉定本为六十卷，并与《明史·艺文志》所记相同，这是作者的完整之作。此书援引繁富。共分七百九十六类，每类下又因事标目若干条。如卷四十五类，“豆”，类目之下有美种、异名、蕃殖、戎菽、不辨、凫雁食菽、民食饭菽、二七为族、绕明豆等五十三条。书中所引都一一注明由来，或在条前，或在条后。搜辑僻典遗文甚多，又间作考证。指出原书之讹文、误释，纠正历代类书之沿讹。精审多识，皆诸家所未备。例如： 《水经注》以苗茨堂为茅茨堂;《世说注》以钱唐为钱塘;《唐逸史》记孙思邈年代之舛错;《新唐书》记安禄山死日乖互。都为之抉摘其失。又如：《锦绣万花谷》以浮图泓为一行：《事文类聚》以刘溉为到溉等，也诸一辨证。但编次杂乱无序，分属也有不清楚的地方，不便查检。有时隆庆、万历间刊本，五十卷。明万历己酉三十七年定本，六十卷。《四库全书》本、清光绪四年闽侯林氏听雨山房刊本。</span> <br/>
          封面： <span class="inputVal" id="bkimg">Z_18573.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]天中记
[book_author]陈耀文
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,类书,完结
[book_length]1719415
[book_dec]六十卷。明陈耀文撰。陈耀文字晦伯，确山(今属河南)人。明嘉清年间进士，官至按察司副使。知识博洽，学治有据。著有《经典稽疑》、《学林正就》等。陈耀文家居近天中山，所撰故名曰：《天中记》。世所通行本为五十卷，较为草略，可能为初刻未竟之本。明万历已酉定本为六十卷，并与《明史·艺文志》所记相同，这是作者的完整之作。此书援引繁富。共分七百九十六类，每类下又因事标目若干条。如卷四十五类，“豆”，类目之下有美种、异名、蕃殖、戎菽、不辨、凫雁食菽、民食饭菽、二七为族、绕明豆等五十三条。书中所引都一一注明由来，或在条前，或在条后。搜辑僻典遗文甚多，又间作考证。指出原书之讹文、误释，纠正历代类书之沿讹。精审多识，皆诸家所未备。例如： 《水经注》以苗茨堂为茅茨堂;《世说注》以钱唐为钱塘;《唐逸史》记孙思邈年代之舛错;《新唐书》记安禄山死日乖互。都为之抉摘其失。又如：《锦绣万花谷》以浮图泓为一行：《事文类聚》以刘溉为到溉等，也诸一辨证。但编次杂乱无序，分属也有不清楚的地方，不便查检。有时隆庆、万历间刊本，五十卷。明万历己酉三十七年定本，六十卷。《四库全书》本、清光绪四年闽侯林氏听雨山房刊本。
[book_img]Z_18573.jpg


[book_title]提要
钦定四库全书　　　　　子部十一
天中记　　　　　　　　类书类
提要
【臣】等谨案天中记六十卷明陈耀文撰耀文学问该博所着有学圃萱苏正杨集诸书皆别着于録此编见明史艺文志者六十卷今世传刻本止五十卷不加标目葢当时初刋未定之本此本共六十卷目次与明史相合则其完书也明人类书所列旧籍大都没其出处至于凭臆増损无可徴信此书援引繁富而皆能一一着所由来于体裁较善惟所著书名或在条首或在条末为例未免不纯又如愆阳伏隂语出春秋左氏传而引汉书五行志为据则事始不的又第一卷内篇目已毕而复缀以张衡大象赋一篇则编次失伦此类亦往往疎于检防然其自九流毖纬以逮僻典遗闻广事搜罗实可为博闻多识之助且每条下间附案语如玉篇广韵之解诞字为生水经注之以苗茨堂为茅茨堂世説注以钱唐为钱塘唐逸史之纪孙思邈年代舛错新唐书之载安禄山死日乖互皆为抉摘其失其向来类家之相沿讹谬者如合璧事类以狄兼謩为魏謩锦绣万花谷以浮图?为一行事文类聚以刘溉为到溉万卷菁华以晋建元元年为汉武帝孔氏六帖以三阳宫为逭暑宫凡若此者于事之中兼资考据其典核尤诸家所未及范守已着曲洧新闻以是书鹤门无浮丘翁王子晋丁令威徐亚卿四事浦门无青浦黄浦等水颇讥其漏不知巻帙既富徴事偶疎原所不保至于川名泽号更仆难穷又安可以一二小水失于登载遽訾其采摭之不广乎其称天中记者以耀文所居近天中山故也乾隆四十二年十月恭校上
总纂官【臣】纪昀【臣】陆锡熊【臣】孙士毅
总　校　官【臣】陆　费　墀

[book_title]卷一
钦定四库全书
天中记卷一
明　陈耀文　撰
天
五号尚书説云天有五号尊而君之则曰皇天元气广大则称昊天仁覆愍下则称旻天自天监下则称上天据逺视之苍苍然则称苍天【周礼疏】
四名尔雅曰春为苍天夏为昊天秋为旻天冬为上天李巡注曰春万物始生其色苍苍故曰苍天夏万物壮盛其气昊昊故曰昊天秋万物成熟皆有文章故曰旻天旻文也冬隂气在上万物伏蔵故曰上天
太清圣人之徳上及太清下及太宁中及万灵则景星光润膏露下朱草生醴泉出【鹖冠子】
人之始天者人之始也父母者人之本也人穷则反本故劳苦倦极未尝不呼天也疾痛惨怛未尝不呼父母也【史记屈原传】
羣阳之精天羣阳之精合为太乙分为殊名【春秋説题辞】万物之祖天地者元气之所生万物之祖也【礼统】董仲舒曰天者羣物之祖也故徧覆包涵而无所殊建日月风雨以和之经隂阳寒暑以成之【本传】
大髙飨大髙者而彘为上牲【淮南子汜论下】昭事上髙【陈书世祖语】羣神之精天者羣神之精日月星辰其着位也【郑?周礼注】青防楚词据青防而摅虹注青防天也言青云杳防泰元惟泰元尊媪神蕃厘注泰元天也媪神地也【汉书】上?祈福乎上?思所以为防【平子东京赋】
太皓郎顗上事曰除灾昭祉顺天致和斥黜酷害以安黎元则太皓悦和雷声乃发注太皓天也【后汉本传】
灵曜蔡伯喈陈太邱碑文云禀岳渎之精苞灵曜之纯注云灵曜谓天也尚书纬有考灵曜按张衡灵宪浑天仪云夫覆载之根莫先于元气灵曜之本分气成元象百神主天百神主也道徳仁义天之道也战栗恐惧天之心也废道灭徳贱天之道崄隘恣睢悖人之意【论衡辨崇】羣生大仰天者旋也均也积阳纯刚其体回旋羣生之所大仰又曰所以立天地者水也成天地者气也水土之气升而为天【杨泉物理论】
大圆文选束晳补亡诗曰恢恢大圆茫茫九壤吕向注曰大圆天也按吕氏春秋云大圆在上大矩在下管子曰人能静正乃能戴大圆而履大方
上灵文选顔延年曲水诗序云思对上灵之心以恵庶萌之愿刘良注云上灵天也按曹子建魏文帝诔云上灵降瑞黄初攸祜宋志晋傅?郊祀歌云我其夙夜只事上灵南齐书宋谢庄登歌辞云昭事先圣懐濡上灵又云肇禅配祀克对上灵太后废海陵王令上灵所以睠命亿兆所以归懐梁书武帝授禅诏云寅畏上灵用膺景业魏书彭城王勰传云上灵无鉴圣躬违和源子恭上书云郊天享帝盖以对越上灵髙闾至徳颂曰上灵降鉴思皇反正乃眷有魏配天承命沮渠?逊表云上灵降祐祚归有道灵征志羣臣表云上灵垂顾征善备集北齐书髙洋授禅诏云上灵厌徳允归大命北史王邵?帝通纪云叶灵皇者言大隋徳合上灵隋书乐志云上灵钟百福羣神归万年
圆仪宋厯志祖冲之表曰夫阳爻初九气始正北?武七列虚当子位若圆仪辨方以日为主冬至所舎当在?枵而今之南极乃处东维
圆灵谢庄月赋云柔祗雪凝圆灵水镜李善曰柔祗地也圆灵天也
圆精顔延年文元后哀防文云圆精初烁方祗始凝济曰圆精天也旧唐书郭子仪肃宗呉皇后祔庙表云圆精挺质方祗禀秀
苍灵僧岩荅刘善明云耄耋之年指麾成务此自苍灵特授假手成功【?明集】周武帝诛宇文护追尊孝闵诏曰上协苍灵之庆下昭后祗之锡【周书】
?仪北齐书诏曰上叶?仪下符川岳
百神之君?宗未行亲郊之礼张九龄上疏曰天者百神之君而王者之所由受命也自古继统之主必有郊祀之仪盖以敬天命以报所受【旧唐书】
人之始祖黎干郊祭难曰万物之始天也人之始祖也【新唐书本传旧礼仪志】
地盖星衢王彪天赋云溥为地盖浩作星衢【清异録】颢穹司马相如封禅书伊上古之初肇自颢穹生民师古曰颢穹皆谓天也颢言气颢汗也穹言形穹隆也颢苍班固宾戏奋灵徳合风云超忽荒而躆颢苍师古曰颢颢天也元气颢汗故曰颢天其色苍苍故曰苍天昊干马融广成颂贰造化于后土防神施于昊干【后汉书】九苍阮籍与伏义书云夫九苍之髙迅羽不能寻其巅四溟之深幽鳞不能测其底王简栖头陁寺碑仰苍苍之色者不足知其逺近庄子曰天之苍苍其正色耶其逺而无所至极耶
九野吕氏春秋云天有九野中央钧天东方苍天东北昊天北方?天西北幽天西方旻天西南朱天南方炎天东南阳天又广雅九天东方皥天南方赤天西方成天余同又太?经九天一中天二羡天三从天四更天五晬天六廓天七减天八沈天九成天
六气左传曰天有六气降生五味杜预注曰六气谓隂阳风雨晦明
九闗招魂曰君无上天些虎豹九闗啄害下人些王逸曰天门九重使神虎豹执其开闭啄欲土之人而杀之八柱天问云八柱何当东南何亏注曰言天有八山为柱皆何当值东南不足谁亏缺之也【楚辞】
九重天问云圜则九重孰营度之注曰言天圜而九重谁营度而知之乎【楚辞】
九干崔骃达旨云仰探逺乎九干注九重也【后汉】
八维东方朔七諌云引八维以自道兮含沆瀣以长生注天有八维以为纲纪也管子曰天或维之地或载之莫之维天已坠矣况于人乎
九灵王褒九懐云登九灵兮游神注想登九天放精神也
九陔汉书乐志専精厉意逝九陔注陔重也谓九天之上也相如封禅书云大汉徳上畅九垓下泝八埏广雅云九天之际曰九垠九天之外次曰九陔注云垠堮也陔阶也言阶次有九淮南曰若士谓卢敖吾与汗漫期乎九垓之上
七衡孝经援神契云周天七衡六间注天有七衡而云间者从内衡以至中衡中衡以至外衡相去合十一万七千里
九闳扬雄解难云翠蚪绛螭不阶浮云翼疾风则不能腾九闳注九闳九天之门【汉书】
十端天有十端天地阳隂水土人金木火凡十端天亦有喜怒哀乐与人相副以类合之天人一也【春秋繁露】九霄魏张渊观象赋云陟秀峰以遐眺望灵象于九霄注九霄九天也道书云九霄谓神霄青霄碧霄丹霄景霄玉霄琅霄紫霄太霄楚辞载赤霄而临太清
四表二十八宿之外各有万五千里是为四游之极谓之四表【考灵曜】天有四表以布精魄地有四渎以出图书【河图】天有四表三道四表者房星也三道者房间三道南间为上道中央为中道北间为下道也【天镜经】
四和三礼义宗天有四和昆仑之四方其气和暖谓之和天道左转一日一夜转过一度日月左行于天而转一日一夜帀于四和周髀云天地四极四和注谓四和者谓之极子午夘酉得东西南北之中
三变汉天文志天运三十嵗一小变百年中变五百年大变三大变一纪三纪而大备
九位天有九位地有九域天有三辰地有三形【灵显】八纪天有精地有形天有八纪地有五里故能为万物之父母【素问】
链石补阙列子云天地亦物也物有不足故昔者女娲氏链五色石以补其阙断鼇之足以立四极淮南子云往古之时四极废九州裂天不兼覆地不周载火爁炎而不灭水浩洋而不息于是女娲氏链五色石以补苍天断鼇足以立四极杀黒龙以济冀州积芦灰以止淫水
天柱共工与颛顼争为帝怒而触不周之山折天柱絶地维故天倾西北日月星辰就焉地不满东南故百川水潦归焉【列子】唐勒大言赋云壮士愤兮絶天维北斗戾兮太山夷
天宫好道者言黄帝乗龙升云登朝霞上至列阙倒景经过天宫天体如车有盖日月悬着何可上哉【皇览冡墓记】与唐叔虞母梦天谓武王曰余命汝生子名虞余与之唐及生子有文在手曰虞因命之【史记】
授楚公孙归父防楚子于宋宋人告急于晋晋侯欲救之伯宗曰不可天方授楚未可与争虽晋之彊能违天乎【左传】
仰视齐桓公曰王者何贵管仲曰贵天桓公仰视管仲曰所谓天者非苍苍莽莽之天也居人上者以百姓为天【説苑】
梦压初穆子去叔孙氏适齐娶于国氏生孟丙仲壬梦天压已弗胜顾见人黒面而上偻深目而猳喙号之曰牛助余乃胜之【左传】
天醉西京赋云昔者天帝悦秦缪公而觐之飨以钧天广乐帝有醉焉乃为金防锡用此土而翦诸鹑首哀江南赋云以鹑首而锡秦天何为而此醉虞喜志林曰谚曰天帝醉秦暴金误陨石坠谓秦穆公梦天帝奏钧天乐已有此谚李文饶曰昔秦时金防谓之天醉岂天之常醉哉【文选】赵简子疾五日不知人居二日半寤语大夫曰我之帝所甚乐与百神游于钧天广乐九奏万舞不类三代之乐其声动人心扁鹊告董安于曰昔秦缪公尝如此七日而寤告公孙支与子舆曰我之帝所甚乐所以久者适有学也【史记】
杞人忧天杞国有人忧天地崩坠身亡所寄废寝食者又有忧彼之所忧者因往晓之曰天积气耳亡处亡气若屈伸呼吸终日在天中行止奈何忧崩坠乎其人曰天果积气日月星宿不当坠耶晓之者曰日月星宿亦积气中之有光耀者只使坠亦不能有所中伤【列子】谈天五经通义曰邹衍大言天事谓之谈天刘向别録曰驺衍之所言五徳始终天地广大书言天事故曰谈天驺史记云衍迂大而闳辨故齐人颂曰谈天衍梦上天汝南旧有鸿郤陂成帝时翟方进奏毁败之成帝梦自上天天帝怒曰何故败我濯龙渊【后汉许扬传】扪天和熹邓皇后尝梦扪天天体荡荡正青滑如餹防有若钟乳状乃仰嗽饮之以讯占梦言尭梦攀天而上汤梦及天而防之此皆圣王之前占吉不可言也【后汉书】天头天耳天足天姓吴使张温来聘百官皆往饯焉而秦宓后至问宓曰天有头乎宓曰有之温曰在何方也曰在西方诗云乃眷西顾以此推之头在西方温曰天有耳乎宓曰天处髙而聴卑诗云鹤鸣九臯声闻于天若其无耳何以听之温曰天有足乎宓曰有诗云天步艰难之子不犹若其无足何以步之温曰天有姓乎宓曰有温曰何姓宓曰姓刘温曰何以知之宓曰天子姓刘故以知之温曰日生于东乎宓曰虽生于东而没于西荅问如响应声而出于是温大敬服之【蜀志】
梦木破天许真君吴猛与郭璞同见王敦敦曰吾昨夜梦将一木上破天禅代可十全不许君曰此梦固非得吉木上破天是未字也明公未可妄动晋祚固未衰耳【十二真君传】张斌举孝防梦竪竿索紞曰此未字【前凉録】天公建武元年嵗星犯天闗庾翼与庾冰书曰嵗星犯天闗占云闗梁当澁比来江东无他故江道亦不艰难而石虎频年闭闗不通信使此复是天公愦愦无皂白之征也【宋书天文志】
击门陶侃梦生八翼飞而上天见天门九重已登其八惟一门不得进以翼抟天阍者以杖击之因堕地折其左翼及寤左腋犹痛其后都督八州潜有闚拟之志每思折翅之祥自抑而止【晋书】
天帝面方一尺晋咸康中有士人周谓者死而复生言天帝召见引升殿仰视帝面方一尺问左右曰是古张天帝耶荅云上古天帝久已圣去此近曹明帝也天门开晋书载记北燕主冯跋尝夜见天门开神光赫然烛于庭内北齐书文宣帝髙洋从世宗行过辽阳山独见天门开余人无见者葆光録羊袭吉少见天开其内云霞澒洞楼阁防差光明下照山岳逡巡乃闭王文公遗事旦幼见天门开中有己姓名四川制置刘雄飞亦见天门开
梦天门开宋薛安都初征闗陜至臼口梦仰视天见天门开谓左右曰汝等见天门开不至孝武伐逆践祚叹曰梦天门开乃中兴之象耶以功封南乡男【南史】
荣光永明中天忽有黄色照地众莫能解司徒法曹上金天颂王摛曰是非金天所谓荣光世宗大悦用为永阳太守【齐书】
天中字梁沈瑀与范云善齐末尝就云宿梦坐屋梁柱上仰见天中字曰范氏宅瑀为髙祖説之髙祖曰云得不死此梦可验【梁瑀书传】
云亭宫隋万寳常生而聪颖妙达钟律常于野中遇十许异人召至前曰上帝以子天授音律之性使钧天之官示?防之要命坐授之良久俱凌空而去宝常还家已五日矣自后人间之乐无不精究忽一夕先所遇仙来降其家曰记得云亭宫之防乎宝常懵然良久乃悟他日谓隣人曰吾偶自仙宫谪于人世即将去矣旬日不知所之【仙传拾遗】
白玉楼李贺尝病见绯衣人驾赤虬童子持一板若太古篆曰上帝新作白玉楼成召君作记天上差乐贺随气絶【本传】贺卒后母梦贺曰上帝神仙之君也近迁都月圃建白瑶宫以某业于词召与文士数辈共为新宫记帝又作凝虚殿使某辈纂乐章今为神仙中人甚乐愿夫人无以为念【宣室志尘外志】
五徳周世宗观泗州大水记以问窦俨俨对曰天地有五徳润暵生成动【玉海绀珠一】
手捧韩琦知秦州卧疾数日忽曰适梦以手捧天者再其后援英宗于藩邸翼神宗于东宫【倦游録】
天象成文庞籍帅延安日冬至中夜恍惚间见天象成文云庞籍后十年作相当以仁佐天子驻视久之方灭后十年果为相【曲洧旧闻】
玉京金阙王素尝梦至玉京黄金阙殿上有紫服翠冠者曰吾乃东门侍郎公则西门侍郎昔以奏牍讦责于世公梦回题诗曰似去华胥国里来云霞深处见楼台月明冷落鸡牕急惊觉浮生梦一回晩嵗思玉京之梦诗曰碧落中蔵白玉京梦魂飞入凤凰城何时再步云霞外皓齿青瞳已许成【古今诗话】
上帝图书之府政和初莆田方朝散某为婺源宰病热困卧三日而寤云到一城中有一道士拜曰先生唐人昔有隂功帝召见于白玉楼盖李长吉作记处也试大道无为赋先生有警句云帝凿窍而丧魄蛇画足而失杯帝览之大喜拜脩文郎専职文章继命为玉华侍郎后以恃才为众所嫉下迁羣玉外监羣玉殿上帝图书之府也自是接见稍疏一日帝游瑶圃召先生先生与宋道华泛舟池上有人间夫妇之念为使者所劾谪堕人世不久当返【夷坚志】
阊阖离骚云吾令帝阍开闗兮倚阊阖而望予淮南子曰排阊阖沦天门注云阊阖始升天之门也天门上帝所居紫防宫门也张渊观象赋曰俨阊阖以洞开注云宫墙两藩正南开如门象者名阊阖门张衡赋曰叫帝阍使辟扉兮觌天皇于琼宫
天门河图括地象曰西北为天门东南为地户注天不足西北是天门地不满东南是地户汉书乐志天门开詄荡荡注天体坚清之状也神异经西北大荒中有金阙髙千丈上有明月珠径三丈光照千里中有金阶两阙名天门
天路枚乗乐府曰美人在云端天路隔无期
天鬭书称天工人其代之?曰夫成天地之功者未尝不蕃昌也由此观之世主欲无功之人而彊富之则是与天鬭也而欲久立未之尝有也【潜夫论】
天教俗人云先世欲赦常先遣马分行市里听于路隅咸云当赦以知天之教也诚令仁君闻此以为天教而辄从之误莫甚焉【上】
天语髙弁苍苍遥闻天语【徐陵孝义寺碑】
张弓天之道其犹张弓乎髙者抑之下者举之有余者损之不足者补之天之道损有余补不足【老子】
圆不中规老子曰朴至大者无形状道至大者无度量故天圆不中规地方不中矩【文子】
无端天圆而无端故不得观其形地方而无涯故莫窥其门天化遂无形状地生长无计量【文子】
清明天道无私是以恒正天常正是以清明【申子】郑注考灵曜云天者纯阳清明无形圣人则之制璿玑玉衡以度其象耳
隂阳自极以南天之阳也自极以北天之隂也【物理论】清阳积阳为天故天者清阳也【黄帝素问】
起牵牛河图括地象云天左动起于牵牛地右动起于毕尸子云天左舒而起牵牛地右辟而起毕昴
不足西北素问曰天不足西北故西北方隂也而人右耳目不如左明也地不满东南故东南方阳也而人左手足不如右强也又曰天不足西北左寒而右凉地不满东南右热而左温注云中原地形西北髙东南下今百川满凑东之沧海则东西南北髙下可知
四方之气东方之气雷南方之气电西方之气虹霓北方之气云雨雹霰中央之气露【造化权舆】
天吏天使天期天忌四时者天之吏也日月者天之使也星辰者天之期也虹霓彗星者天之忌也【淮南子天文训】如笠天形穹窿如笠而冒地之表浮元气之上譬覆奁以抑水而不流者气充其中也【虞耸穷天论】
象盖説云颛顼造浑天仪黄帝为盖天皆以天象盖也【刘氏厯正问】
欹盖古人言天地之形者有三一曰浑天二曰盖天三曰宣夜宣夜之説未尝闻也后有虞昺作穹天论姚信作昕天论虞喜作安天论众形殊象防差其间盖天之説又有三体一云天如车盖游乎八极之中一云天形如笠中央髙而四邉下一云天如欹车盖南髙北下【天文録】
覆盆天平正与地无异若覆盆之状【论衡説】
车轮天如车轮终而复始极则复反【吕氏春秋】灵宪云天以阳而回转地以隂而停轮
鸡卵天如鸡子地如中黄孤居于天内天大而地小天表里有水天各乗气而立载水而浮周天三百六十五度四分度之一又中分之则半覆地上半绕地下故二十八宿半见半隠天转如车毂之运也【浑天仪】
蚁磨周髀家云天圆如张盖地方如棊局天旁转如推磨而左行日月右行天左转故日月实东行而天牵之以西没譬之于蚁行磨石之上磨左旋而蚁右去磨疾而蚁迟故不得不随磨以左回焉
天君马韩诸国邑各以一人主祭天神号天君【后四夷传】以天为兄倭国王以天为兄以日为弟天明时出听政跏趺坐日出便停理务曰委为弟【北史】
天神之名五经通义云天神之大者曰昊天上帝即耀魄寳也亦曰天皇大帝亦曰太一其佐曰五帝东方青帝威灵仰南方赤帝赤熛怒西方白帝白招拒北方黒帝叶光纪中央黄帝含枢纽一説苍帝名灵符赤帝名文祖白帝名显纪黒帝名?矩黄帝名神斗河图曰其精东为苍龙南为朱鸟中央为麟西为白虎北为?武木公木公亦云东王父亦云东王公亦号玉皇君居云房之间以紫云为盖青云为城【仙?拾遗】昔汉初有四五小儿路上画地戏一儿歌曰着青裠入天门揖金母拜木公张子房往拜之曰此东王公之玉童也所谓金母者西王母也木公者东王公也仙人拜王公揖王母【真诰】老君中经云东王父者清阳之气也万神之先治东方下在蓬莱山姓无为字君解西王母者太隂之气也姓自然字君思下治昆仑之金城九重云气五色万丈之巅上直北斗华盖紫房北辰之下一云东王公名倪字君明西王母姓杨名回
朱儒问天朱儒问径天髙于脩人脩人曰不知曰子虽不知犹近于我故凡问事必于知者【淮南説山】
天帝召歌宋贺道养工卜筮经遇工歌女人病死为筮之曰此非死也天帝召之歌耳乃以土块加其心上俄顷而苏【南史贺】
玉帝居玉帝所居常有红云拥之虽真仙亦不得见其面【翼圣?】东坡诗云侍臣鹄立通明殿一朶红云捧玉皇玉京五星经云天上白玉京黄金阙灵枢金景内经上界玉京注云玉京无为天也
三十六天自?都玉京以下合有三十六天其二十八天在三界内黄曽天玉完天何童天平育天文举天七曜摩夷天六天为欲界越衡天蒙翳天和阳天恭华天宗飘天黄笳天堂曜天端靖天恭庆天极瑶天元载孔升天皇崖天极风天孝芒天翁重浮容天江由天阮乐天昙誓天十八天为色界霄度天元洞天翰宠妙成天秀乐禁上天四天为无色界三界外曰四人天常融天玉隆腾胜天梵度天平育贾奕天名为种民天亦名四梵天四人天外曰三清境玉清太清上清亦名三天清防天禹余天大赤天最上大罗天合三十六天【灵寳本元经云笈七籖】
大罗大罗在?都玉京之上紫防金阙七寳骞树麒麟师子化生其中三世天尊治在其中元始经云大罗之境无复贞宰惟大梵之气包罗诸天太空之上有自然五霞其色苍黄号曰黄天黄天之上其色青苍号曰苍天苍天之上其色?空城青号曰青天故颂曰三界之上大罗上无色根云层峩峩
九天九天上第一天名郁单无量天第二天名上上禅善无量夀天第三天名梵监天第四天名兜术天第五天名不骄乐天第六天名化应声天第七天名梵寳天第八天名梵摩迦夷天第九天名波棃荅恕天其一天俱别置三天合三十六天【大霄琅?】
大冥大冥在九天之上盖谓冥气极逺絶乎九?【大洞经】异呼匈奴呼天为祁连【汉书霍去病至祁连山师古注云魏书尔朱荣?祁连池魏言天也】西域曰提婆【髙僧?一翻译八部】胡元曰统格落【菽园记】
三十三天须弥山半四万二千由旬有四天王天须弥山顶为帝释天上一倍为夜摩天上为兜率陀天化乐天他化自在天梵众天梵辅天大梵天少光天无量光天光音天少浄天无量浄天徧浄天福生天福受天广来天无想天无烦天无热天善见天善现天色究竟天无邉空处天无邉识处天无所有处天非想非非想处天凡二十八天四天以下又有日月星宿天常防天持鬘天坚首天凡三十三种所谓三十三天者即帝释天宫也【因本经】道列三界诸天数与释氏同但名别耳【酉阳杂俎】天翁天翁姓张名坚字剌渇渔阳人少不羁无所拘忌常张罗得一白雀爱而养之梦天刘翁责怒每欲杀之白雀辄以报坚坚设诸方待之终莫能害天翁遂下观之坚盛设宾主乃窃骑天翁车乘白龙振防登天天翁乘余龙追之不及坚既到?宫易百官杜塞北门封白雀为上卿侯改白雀之?不产于下土刘翁失治徘徊五岳作灾坚患之以刘翁为太山太守主生死之籍【酉阳杂俎诸异记】
洞天六言真诰云世人有知酆都六天宫名者则百鬼不敢为害洞天六宫周一万里髙二千六百里洞天六宫是为六天鬼神之宫六天一曰纣絶隂天宫二曰泰然谅事宗天宫三曰明辰耐犯武成天宫四曰恬照罪气天宫五曰宗灵亡非天宫六曰敢司连宛屡天宫人死皆至其中人欲常念六天宫名空洞之小天三隂所治也又耐犯宫主生纣絶天主死祸福续命由恬照第四天鬼宫北斗君所治即七辰北斗之考官也项梁城酆都宫颂曰纣絶标帝晨谅事构重阿炎如霄汉烟勃若景耀华武阳滞神锋恬照吞清河开阖临丹井云门郁嵯峩亡非通竒灵连苑亦敷魔六天横北道此是鬼神家凡有二万言此唯天宫名耳夜中防读之辟鬼魅千柱殿阎摩那婆罗天娑罗树中其殿浄如镜第二树中有千柱殿【酉阳杂俎】
善法堂善法堂在欢喜园天帝都防天王之正殿也其堂七寳所作四壁皆白银以黄金为地地生软草其软类绵天人足履之没至足举后其地自平【佛经】
阳孛天圆十二纲地方十二纪天纲运阙三百六十轮为一周地纪推机三百三十轮为一度天运三千六百周为阳孛地转三千三百度为隂蚀天气极于太隂地气穷于太阳故阳激则勃隂否则蚀隂阳勃蚀天地气反天地气反乃谓之小劫天运九千九百周为阳蚀地转九千三百度为隂勃阳蚀则气穷于太隂隂勃则气极于太阳故隂否则蚀阳激则勃隂阳蚀勃则天地以易天地改易谓之大劫【三清三天正法经】
天厄灵寳自然运度有大阳九大百六也小阳九小百六也三千三百年为小阳九小百六也九千九百年为大阳九大百六也夫天戹谓之阳九也地亏谓之百六也至金天氏之后甲申之嵗是其天地运度否泰所终阳九百六防至时道徳方明凶丑?肆圣君受任于壬辰之年也【灵寳天地运度经】
天非左旋通人扬子云因众人之説天以为盖常左旋日月星辰随而东西乃图画形体行度防以四时厯数昏明昼夜欲为世人立纪律以垂法后嗣余难之曰春秋昼夜欲等平旦日出于夘正东方暮日入于酉正西今以天下人占视之此乃人之夘酉非天夘酉天之夘酉当北斗极北斗极天枢枢天轴也犹盖有保斗矣盖虽转而保斗不移天亦转周匝斗极常在知为天之中也仰视之乃在北不正在人上而春秋分时日出入乃在斗南若如盖转则北方道逺南方道近彼昼夜漏刻之数何从等乎子云无以解也后与子云奏事坐白虎殿廊庑下以寒故背日曝背有顷日光去背不复曝焉因以示子云曰天即盖转而日西行其光影当照此廊下而稍东耳不当拔出去拔出去无乃是反应浑天家法焉子云立壊其所作则儒家以为天左转非也【桓谭新论】浑沌天地浑沌如鸡子盘古生其中万八千嵗天地开辟阳清为天隂浊为地盘古生其中一日九变神于天圣于地天日髙一丈地日厚一丈盘古日长一丈如此万八千嵗天数极髙地数极深盘古极长后乃有三皇数起于一立于三成于五盛于七处于九故天去地九万里【徐整三五厯纪】
开子自天统开于子轻清之炁一万八百年升而为天天之晶华凝结而为日月星辰成象既着功用乃行地统开于丑重浊之炁一万八百年凝而为地地之灵气融结而为山川河岳成形既定肹蠁攸召【祛疑説】
异名纂要云东西南北曰四方四方之隅曰四维天地四方曰六合天地曰二仪以人防之曰三才四方上下谓之宇往古来今谓之宙【説文曰宙舟舆所极覆也】或谓天地为宇宙日月谓之两曜亦曰二纪【张衡思?赋察二纪五星之绸缪注二纪日月】五星谓之五纬日月星谓之三辰【国语帝喾能序三辰以固民左传三辰旂旗昭其明也周礼掌三辰之法注日月星】亦曰三光【汉文纪上以累三光之明淮南子纮宇宙而章三光注日月星】亦曰三灵【扬雄羽猎赋上猎三灵之流如淳曰三灵日月星垂象之应也】亦曰三精【后汉光武賛三精雾塞注日月星】日月五星谓之七曜【谷梁传序七曜为之盈缩】天门真腊抵占城旁有西棚国望见天有一窍极明土人称天门一曰天际国古云女娲氏之所不至也【即天门国】天地相去考三五厯纪云数起于一立于三成于五盛于七处于九故天去地九万里淮南子云天有九野九千九百九十九隅去地五亿万里春秋元命包云天不足西北阳极于九故周天九九八十一万里洛书甄曜度云周天三百六十五度四分度之一夫一度为一千九百三十二里则天地相去十七万八千五百里孝经援神契云周天七衡六间相去万九千八百三十三里三分里之一合十一万九千里从内衡以至中衡中衡以至外衡各五万九千五里闗令内?云天地南午北子相去九千万里东夘西酉亦九千万里四隅空相去九千万里天去地四十千万里天有五亿五万五千五百五十里地亦如之各以四海为脉论衡曰天行三百六十五度积凡七十三万里天去地六万余里灵宪云天有九位自地至天一亿万六千二百五十里垂天之晷薄地之仪皆千里而差一寸周髀云天离地八万里冬至之日虽在外衡常出极下地上二万里周礼疏云案考灵曜从上临下八万里天以圆覆地以方载河图括地象西北为天门东南为地户天门无上地户无下极广长南北二亿三万一千五百里东西二亿三万三千里广雅云天圜南北二亿三万三千五百里七十五步东西短减四步周六亿十万七百里二十五步从地至天亿一万六千七百八十七里半下度地之厚与天髙等天度云东方七宿其属三十二星七十五度南方七宿其属六十四星一百一十二度西方七宿其属五十一星八十度北方七宿其属三十五星九十八度四分度之一四方三百六十五度四分度之一度二千九百三十二里二十八宿间相距积百七万九百一十三里径三十五万六千九百七十里月令正义考灵曜云一度二千九百三十二里千四百六十一分里之三百四十八周天百七万一千里是天圆周之里数也以围三径一言之直径三十五万七千里此二十八宿周回直径之数也然二十八宿之外上下东西各有万五千里是为四游之极谓之四表据四表之内并星宿内总三十八万七千里天之中央上下正半之处一十九万三千五百里地在于中是地去天之数也长晋文志云地上去天八万一千三百余里酉阳杂俎云天地相去四十万九千里四方相去万万九千里胡安定云南枢入地下三十六度北枢出地上三十六度状如倚杵此天形也一昼一夜之间凡行九十余万里人一呼一吸谓之一息一息之间天行八十余里人之一昼一夜有一万三千六百余息故一昼一夜而天行九十余万里学林云周礼以天圭之法南戴日下万五千里地与星辰四游升降于三万里之中是以半之得地之中也颍川阳城为然此乃古之圣人推测天地髙深之法体圆经云天体东西南北径三十五万七千里每一方八万九千二百五十里自地至上八万里以日照阳城中之半为中乃天体正圆也以算勾股见之【玉厯通政经】天解天者身也天之为言镇也居髙理下为人镇也【白虎通説题辞】天镇也神也珍也施生为本运转精神功列效陈其道可珍重也【礼统】天显也在上髙显也坦也坦然髙而逺也【释名】天颠也至髙无上【説文】
日
光实日者实也形体光实人君之象【礼统】
无亏春秋元命包云日尊故曰满满故仁仁故明明故精在外注曰满者常盛无亏也
天精天地至寳精不两明注天精为日地精为月【援神契】阳徳之母春秋内事曰日者阳徳之母也易辨图备曰日之既阳徳消谢庄月赋云日以阳徳枚乘七发曰归神日母
众阳之精日者众阳之精内明?黄五色无主以象人君精精似青翼翼似黒??似赤缟缟似白煌煌似黄光照无主不可以一色名也【易传】日神五色明照四方【援神契】盛哉日乎丙明离章五色淳光【太?】注五色五行之方色也
众贵之象日者照明之太表光景之太纪羣阳之精众贵之象也故日出而天下光明日入而天下冥晦此其效也故日者天之象君父夫兄之类中国之应也【五行传】众阳之长汉李寻疏曰日者众阳之长辉光所烛万里同晷人君之表也故日将旦清风发羣隂伏
火精范子计然曰日者火精也火者外景主昼居昼而为明处照而有光淮南子曰积阳之热气生火火气之精者为日故阳燧见日则燃而为火
天光汉成帝报许皇后曰夫日者众阳之宗天光之贵王者之象人君之位也【外戚传】张衡东京赋云须消啓明扫朝霞登天光于扶桑吕向注曰天光日也
太阳之精日者太阳之精也夏则阳盛隂衰故昼长夜短冬则隂盛阳衰故昼短夜长气引之也行阳之道长故出于夘酉之北行隂之道短故出于夘酉之南春秋阳隂等故日行中平昼夜等也【物理论】
人君之象夫日者天之所布以照察于下而垂示法则也日为太阳之精积而成象人君仰焉光明外发魄体内全匿精?辉圆而常满此人君之体也昼夜有节循度有常春生夏养秋收冬蔵人君之政也星月禀其光辰宿宣其气生灵仰其照葵藿慕其恩此人君之徳也是以日主道徳养生福祐仁恩若人君有瑕必露其慝以告示焉【乙巳占】
阳精之宗灵宪曰日者阳精之宗积精成象象成为禽金鸡火乌也皆三足表阳之类其数竒【道经汉志注不全】史记防传孔子曰日为徳而君于天下辱于三足之乌春秋元命包云阳数起于一成于三故日中有三足乌者阳精也淮南子云日中有踆乌者谓三足乌也山海经云汤谷上有扶木一日方至一日方出皆载于乌论衡曰日者火也乌入火中燋烂安得而立盖日气也又伏古今注云汉元帝永元年中日无光其日长安无乌或言日中乌之去也物类相感志云凡日无光则日乌不见日乌不见则飞鸟隠窜
阳乌广雅云日一名阳乌蜀都赋阳乌回翼于髙标郭璞十日賛曰羿乃控?仰落阳乌隋书李徳林霸朝杂集序云阳乌垂曜防藿倾心一曰金乌隋康孟诗金乌升晓气玉槛漾晨曦唐太宗诗灵乌带景飞
翔阳海赋翔阳逸骇于扶桑之津注翔阳日也淮南子曰日阳之主也日中有乌故言翔逸骇言出疾也大明礼曰大明生于东月生于西此隂阳之分夫妇之位也郑注大明日也六韬云大明发而万物皆照大义发而万物皆利
太阳正厯曰太阳日也吴越春秋范蠡为吴王夀词云上感太阳降瑞翼翼汉元永元二年诏曰氛邪嵗増侵犯太阳郎顗四事云日者太阳以象人君政变于下日应于天曹子建求通亲亲表云夫葵藿之倾叶太阳虽不为回光终向之者诚也南齐书王俭表云秋叶辞条不假风飚之力太阳跻景无俟萤爝之晖李平对魏世宗曰犹太阳之消防露巨海之荡萤烛旧唐书温彦博云中国之于夷狄犹太阳之比列星
东君广雅云日一名东君楚词九歌东君云暾将出兮东方照吾槛兮扶桑汉志云晋巫祠东君师古曰东君日也索隠曰东君见归蔵易隋书乐志朝日歌云扶木上朝暾嵫山沈暮景
曜灵广雅云日名曜灵楚词天问曰角宿未旦曜灵安蔵逺游云曜灵煜而西征张平子归田赋曜灵俄景继以望舒皇辅谧年厯曰日者众阳之宗阳精外发故日以昼明名曰曜灵齐书防命齐王曰太古初陈万物纷纶开曜灵以鉴品物立元后以驭蒸人
朱明广雅云日一名朱明楚词招魂云朱明承夜兮时不可掩
朱光广雅云日一名朱光楚词云阳杲杲其朱光张孟阳七哀诗朱光驰北陆浮影忽西沈
阳光桓帝诏曰间者日食毁缺阳光晦暗【后书】陆机云赋云蔽阳光于旸谷暗天文乎常居【北堂书抄】
阳景曹摅诗宻云翳阳景霖潦淹庭除铣曰阳景日也江文通诗丹霞蔽阳景
朱羲郭璞诗蓐收清西陆朱羲将由白善注朱羲日也扶光谢瞻送孔靖诗扶光迫西汜欢余宴有穷济曰扶光日也谢庄月赋擅扶光于东沼
离光晋束晳?居释云离光夜隠望舒昼戢宋顔延之范连珠云鲁阳倾首离光为之反舎梁刘孝绰诗园葵一何幸倾叶奉离光
灵晖陆机演连珠云灵晖朝觏称物纳照翰曰灵晖日也
太晖谢镇之书云太晖灼兮升曜列宿奄兮消蔽【?明六】利眼陆机演连珠曰利眼临云不能垂照吕向注曰利眼日也论衡曰日月犹人之有目任子曰日月天下眼目而人不知徳山川为天下衣食人不能谢抱朴子曰日月之蚀乃至于尽天何为当故壊其眼目以行谴人乎
九阳仲长统诗曰沆瀣当餐九阳代烛注九阳谓日也山海经曰汤谷上有扶桑十日所浴居水中有大木九日居下枝一日居上枝楚词逺游云朝濯发于汤谷兮夕晞余身兮九阳
羲和广雅曰日御曰羲和楚词曰吾令羲和弭节兮望崦嵫而勿迫虞世南徐坚引淮南子云爰止羲和爰息六螭是谓悬车注云日乘车驾以六龙羲和御之日至此而薄于虞泉羲和至此而回六螭山海经云东南海外有羲和之国有女子名曰羲和是生十日常浴日于甘渊注云羲和天地始生主日月者也故尧因是立羲和之官以主四时左思蜀都赋羲和假道于峻岐晋皇甫谧释劝曰羲和促辔大火西頺张华招隠士诗羲和防六龙弭节越崦嵫日亦可曰羲和汉崔篆慰志赋氛霓郁以横厉兮羲和忽以潜晖王符爱日篇曰化国之日舒以长舒长者非谓羲和安行注羲和日也魏卞兰许昌宫赋云望舒凉室羲和温房抱朴子什滞篇曰羲和外景而热
日出日入日出于旸谷浴于咸池拂于扶桑是谓晨明登于扶桑爰始将行是谓朏明至于曲阿是谓旦明至于曽泉是谓蚤食至于桑野是谓宴食至于衡阳是谓隅中至于昆吾是谓正中至于乌次是谓小还至于悲谷是谓餔时至于女纪是谓大还至于虞渊是谓髙舂至于连石是谓下舂至于悲泉爰止其女爰息其马是谓悬车薄于虞渊是谓黄昏沦于?谷是谓定昏日入崦嵫【亦曰落棠山】经于细栁入于虞渊之汜曙于?谷之浦行九州七舎有五亿万七千三百九里注自旸谷至虞渊凡十六所为九州七舎【淮南子】东曰旸谷日之所出西曰蒙汜日之所入【隋天文志】
桑榆淮南子曰日西垂景在树端谓之桑榆注曰言其光在桑榆树上汉书谷永云太白出西方法当防天今已过期尚在桑榆之间后书注桑榆谓晚也光武劳冯异云可谓失之东隅收之桑榆刘休?拟古诗曰愿乘薄暮景照妾桑榆时
日光异名日光曰景日影曰晷日气曰晛初出为旭日昕曰晞日温曰煦日在午曰亭午在未曰映日晚曰旰日将落曰薄暮日西落光反照于东谓之反景在上曰反景在下曰倒景煦日温也皓日昼貌也晖日光也旰日晩也翌日明也晓日白也【纂要説文】朝旦为晖日中为光【管辂别传荅刘邠云】
太平太?孤竹北户西王母日下谓之四荒岠齐州以南戴日为丹穴东至日所出为太平西至日所入为太?【尔雅】杨炯浑天赋太平之人仁太?之人信
径千里汤泉之精上合为日径千里周围三千里下于天七千里【徐整长厯】扬雄解嘲云夫日月之径不千里则不能烛六合燿八纮音义云八方之纲维也晋鲁胜元康初迁建康令到官着正天论云以冬至之后立晷测影凖度日月星日月径才百里无千里星十里不百里遂表上之
光照所及尚书考灵曜曰日光照四十万六千里地説书曰日照四十五万里也周髀曰日光外照径八十一万里
九道月令正义日有九道考灵曜曰万世不失九道三道天有三道黄道者日月五星所乘【黄帝占】日月行房三道其政太平行上道升平行中道霸世行下道可视瞻之短于厯旧影为行上道与厯合为行中道长于旧影为行下道【古今占】日道出于列宿之外万有余里【考灵曜】十煇周礼防祲氏掌十煇之法以观妖祥辨吉凶一曰祲谓隂阳五色之气祲淫相侵或曰抱珥背璚之属如虹而短是也二曰象谓云如气成形象云如赤乌夹日以飞之类是也三曰鑴日旁气刺日形如童子所佩之鑴也四曰监谓云气临在日上也五曰闇谓日月蚀或日光暗也六曰瞢谓瞢瞢不光明也七曰弥谓白虹弥天而贯日也八曰叙谓气若山而在日上或曰冠珥背璚重叠次序在于日旁也九曰隮谓晕气也或曰虹也诗所谓朝隮于西者也十曰想谓气五色有形想也青饥赤兵白丧黒忧黄熟或曰想思也赤气为人兽之形可思而知其吉凶【隋天文志】
随时出入仲春仲秋日出于夘入于酉夏日出于寅入于戌仲冬月日出于辰入于申【尚书考灵曜】
寒暑在宿五经通义曰日在牵牛则寒在东井则暑牵牛宿外逺人故寒东井宿内近人故温
雀立日傍春秋考异邮曰黄帝将兴有黄雀赤头立于日傍黄帝曰黄者土精赤者火荣爵者赏也余当立大功乎
八梦生八子娵訾氏生而发与足齐堕地能言及为髙辛帝室梦日而生八子皆有贤知世号八元【异苑】帝喾之妃邹屠氏之女也常梦吞日则生一子凡经八梦则生八子世谓为八神亦谓八翌翌明也亦谓八英亦谓八力言其神力英明翌成万象亿兆流其神睿焉【拾遗记】五色互照日五色阳之精君徳也少昊金天氏邑于穷桑日五色互照穷桑【尸子】
羿射九日淮南子云尭时十日并出草木焦枯尭命羿仰射十日中其九日日中九乌皆死坠其羽翼庄子疏云尭时十日并出尭使羿射九乌落为沃焦归蔵郑母经云昔者羿善射弹十日果弹之天问云羿焉弹日乌焉解羽
逐日夸父与日逐走入日渇欲得饮饮河渭河渭不足比饮大泽未至道渇而死弃其杖化为邓林【山海经】升沈见异夏桀之时费昌之河上见二日在东者烂烂将起在西者沈沈将灭若疾雷之声问于冯夷曰何者为殷何者为夏冯夷曰西夏东殷于是昌徙族归殷【论衡】梦鬭桀为无道汤令伊尹往视旷夏听于末嬉末嬉言曰今昔天子梦西方有日东方有日两日相与鬭西方日胜东方日不胜伊尹以告汤乃令师从东方出于国西以进未接刃而桀走【吕览慎大】
乘船过傍伊摰将应汤命梦乗船过日月之傍
乘云绕日傅说赁为赭衣者舂于深岩以自给梦乘云绕日而行筮得利建侯之卦嵗余殷以玉帛聘为阿衡也【拾遗记】
着身文王梦日月着其身【帝王世纪】
比政周文王问鬻子曰敢问君子将入其职则于其民何如对曰君子将入其职则于其民也旭旭然如日之始出也既入其职则于其民也暵暵然如日之正中也既去其职则于其民也暗暗然如日之已入也故君子将入而旭旭者义先闻也既入而暵暵者民保其福也既去而暗暗者民失其教也文王曰受命矣【贾谊】
冬日夏日左传曰酆舒问于贾季曰赵衰赵盾孰贤对曰赵衰冬日之日也赵盾夏日之日也注冬日可爱夏日可畏邓析书曰君人者当如冬日之阳夏日之隂万物归之
夹赤鸟楚有云如众赤鸟夹日以飞三日楚子使问周太史太史曰其当王身若禜之可移于令尹司马王曰移腹心之疾置之股肱何益王弗禜而死孔子曰昭王其不失国也宜哉【左哀六】
辨日逺近孔子东游见两小儿辨鬭问其故一儿曰我以日始出时去人近而日中时逺也一儿以日初出逺而日中时近也曰尔何以知一儿曰日初出大如车盖及日中则如盘盂此不为逺者小而近者大乎一儿曰日初出沧沧凉凉及其日中如探汤此不为近者热而逺者凉乎孔子不能决也两小儿笑曰丘孰谓汝多知乎【列子】
负暄宋有田夫曝日于野美之不识广厦绵缟之丽谓其妻曰吾负日之暄以献吾君将获重赏【上】
夜照齐有不夜城盖古者有日夜照于东境故春秋时莱子立此城以不夜为名【解道康齐地记】
作桥视出始皇作石桥欲过海观日出处时有神人驱石下海石去不速神辄鞭之皆流血至今石悉赤阳城山石尽起立嶷嶷东倾状如相随行【三齐畧记】
日为再中燕丹子曰燕太子丹质于秦王遇之无礼急欲求归秦王不听?与誓曰使日再中天雨粟乃得归太子仰天叹之日为再中天雨粟秦王不得已遣之风俗通曰成帝间刘向俗説文帝自为代王及征当即位后期不得立日为之再中向曰文帝少即位不容再中日再中文帝十七年新垣平言日再中居顷之日郤复中于是更为元年令天下大酺【汉书】日再中乌连嬉仁圣出握知时【易辨终备】
日中王字文帝时日中有王字【帝王世纪】君应阳君臣和得道度则日含王字【春秋纬】
神女捧日汉景帝梦神女捧日以授王夫人夫人吞之十四月而生武帝景帝曰吾梦赤气化为赤龙占者以为吉可名之吉【汉武内传】
重光汉书云元封元年从登封太山倪寛上夀曰癸亥宗祀日宣重光李竒曰太平之世日抱重光谓日有重日也崔豹古今注曰汉明帝为太子乐人作歌诗四章一曰日重光云天子之徳光明如日太子比徳焉故云重光尚书五行传曰明王践位则日俪其精重光以见吉祥陆士衡演连珠云重光发藻寻虚捕景
对日南北张重字仲笃明帝时举孝防帝曰何郡小吏荅曰臣日南吏帝曰日南郡人应向北看日荅曰臣闻鴈门不见垒鴈为门金城郡不见积金为郡臣虽居日南未曽向北看日【后汉书】范泰古今善言云重曰今郡有云中金城不必皆有其实
负日灵帝王美人妊娠畏何后乃服药欲除之而胎安不动又数梦负日而行四年生献帝协【后汉后纪】
纳懐魏文帝为王时梦日坠地分为三分己得一分而内懐中【谈薮】
捧日程昱少时常梦上大山两手捧日昱私异之以语荀彧及兖州反赖昱得完三城于是彧以昱梦白操操曰卿当终为吾腹心昱本名立操乃加日其上更名昱也【魏书】
对日逺近晋明帝讳绍元帝子也初元帝镇扬州时中原丧乱有人从长安来帝问洛阳消息潸然流涕帝年数嵗问何故具以东渡意告之因问帝汝意谓长安何如日逺荅曰不闻人从日邉来只闻人从长安来帝异之明日集羣臣宴防说以此荅明帝又以为日近帝动容问何故异昨日之言荅曰举头不见长安只见日以是知近帝大悦【刘昭幼童传】
梦日环城王敦将举兵内向明帝宻知之乃乘巴滇骏马防行至于湖隂察敦营垒而出敦正昼寝梦日环其城惊起曰此必黄须鲜卑奴来也帝母荀氏燕代人帝状类外氏须黄敦故谓帝云【晋书】
堕身袁愍孙世祖出为海陵守梦日堕身上寻而追还典机宻【谢绰宋拾遗録】
梦抱后魏辽西王当英梦日堕所居黄山下水中村人以牛车挽致不出英独抱戴而归闻者异之【北史】
化逐魏孝文皇后髙氏之懐宣武也梦为日所逐化而为龙而绕后后寤而惊悸遂成心疾冯太后召徐謇王显为后诊脉謇以为防风入蔵显云按三部非有心疾将是懐孕生男之象果如其言【显?】初后之幼也曽梦在堂内立而日光自牕中照之灼之而热后东西避之光犹斜照不已如是数夕以白其父飏飏以问辽东人闵宗宗曰此竒征也日者人君之徳帝王之象也光照女身必有恩命及之女避犹照者主上来求女不获已也昔有梦月入懐犹生天子况日照之征此女必遂将被帝命诞育人君之象也遂生世宗【后传】
捧日纳口陈武帝霸先常游义兴馆于许氏梦天开数丈有四人朱衣捧日而至纳之帝口及觉腹内犹热帝心独喜【南史】
梦两日鬭陈文帝蒨梁大清初梦两日鬭一大一小大者光灭堕地色正黄其大如斗帝三分取一懐之【南史】影长袁克上表云隋兴以后日影渐长谨按春秋元命包云日月出内道璇玑得常天帝崇灵圣王相功京房别对曰太平日行上道升平行次道霸世行下道伏惟大隋啓运上感乾元影短日长振古未之有也上大悦告天下将作役功因加程课丁匠苦之
登山捧日杨炎未仕时尝梦陟髙山之巅下瞰人境杳不可辨仰而视之见端日在咫尺红光赫然洞照万里因举左右手捧之炎燠之气如热心目久而方寤因语于人有解者曰日者君象也此登相位而辅人君之祥也其后歴登相位果叶捧日之祥【宣室志】
三日金梁凤谓祠部郎中裴冕曰?象有变半年间有兵起公此时当为宰相大富贵冕曰公乃狂言冕何至此梁凤曰有一日向东京一日入蜀川一日来向朔方此时公得相冕惧其言深谢絶之未几安禄山反哥舒翰奏冕为御史中丞冕问以三日之説梁凤曰东京日即自磨灭蜀川日亦不能久此间日向转分明其后安禄山僣号?宗幸蜀肃宗即位灵武冕果为中书侍郎平章事【旧唐书续世説】
首承日贾隠林朱泚之难扈徳宗于行在至卧内奏曰臣尝梦日坠以首承之帝曰非朕耶因令纠察行在【唐书】车载日淄清郑尚书光防昌六年春梦自御大车中载瑞日光烛天地自执靷行通衢中俄而惊寤且竒叹后月余宣宗即位以元舅之故累拜尚书淄清节度果契前梦【宣室志】
梦吞伪吴毛贞辅累为邑宰应选之广陵梦吞日既寤腹犹热以问侍御史杨廷式杨曰此梦至大非君所能当若以君而言当得赤乌场官也果如其言【稽神録】日车庄子徐无鬼篇小童荅黄帝曰若乗日之车而游于襄城之野李尤九曲歌曰年嵗晩暮日已斜安得壮士飜日车南齐书庾易临川王暎表荐之饷麦百斛易谓使人曰民驰骋日月之车得保自耕之禄于大王之恩亦已深矣辞不受南史齐禅梁武防曰文教与鹏翼齐飞武功与日车并进
白驹庄子人生天地之间若白驹之过郤忽然而已注白驹或云日也汉书魏豹畔汉汉王使郦生往説之豹谢云人生一世间如白驹过隙汉王嫚人吾不忍见也迎日迎日之词曰维某年某月上日明光于上下勤施于四方旁作穆穆维予又某敬拜迎日于郊【尚书大传】倒景谷永説成帝云仙人防兴轻举登遐倒景注曰在日月上日月反从下照故曰倒景【郊祀志】
长绳系景萧大圜深信因果心安闲放常云人生若浮朝露宁俟长绳系景实所愿言执烛夜游惊其迅速【北史】日箭南唐苏洪进扬州版筑发一塜不显姓名刻石为铭曰日为箭兮天为弓射四时兮无穷【郑文寳江表志】
醉日卫元规酒后忤丁仆射以书谢曰自兹囚酒星于天狱焚醉日于秦坑【摭言】
若华山海经云灰野之山有树青华赤华名曰若木日所入处在昆仑西附西极也淮南子曰若木在建木西未有十日其华照下地髙诱注曰未端也若木端有十日状如连珠华光也光照其下地一云状如莲花离骚曰折若木以拂日天问曰羲和之未扬若华何光曹子建与吴质书折若木之华闭蒙汜之谷应休琏与从弟书折若华以闭日
盈尺圣人身犹日也夫日圆盈尺光满天下圣人居室弥纶六合犹圣人之身小其所烛逺矣【尸子】
晨晖髙闾至徳颂云重光丽天晨晖叠旦【魏书】
晨离曹毗晋穆帝歌云如彼晨离曜景扶桑梁元帝檄云霜戈照日则晨离夺晖龙骑蔽野则平原掩色晨曦胡义周统万宫殿颂曰晃若晨曦照见列星驰晖谢朓赠西府驰晖不可接何况隔两乡善曰驰晖日也又至浔阳诗过客无留轸驰晖有奔箭
倾羲谢灵运秋懐诗云頺魄不再圆倾羲无两旦頺阳谢瞻诗頺阳照通津善曰楚词云日晻晻而下頺济曰頺阳落日也
日足梁虞骞诗落晖散长足细雨织斜文李太白诗赤霞动金光日足森海峤
熟羊甲贞观中史官所载铁勒回纥部在薛延陁之北去京师六千九百里又有骨利干居回纥北方瀚海之地草多百药地出名马骏者行数百里北又距大海昼长而夕短既日没后天色正曛煮一羊脾才熟而东方已曙盖近日出入之所【旧唐天文】
没即出钦察国去中国三万余里夏夜极短日渐没即出【元史托和传】
拜日新罗每以元日拜日月神【旧唐书】契丹贵日每月朔旦东向而拜日【五代史】
东门向日天竺属国数十有泇没路国其俗开东门以向日【旧唐书】
烛龙山海经云钟山之神名曰烛隂视为昼暝为夜吹为冬呼为夏不饮不食不喘不息身长千里人面蛇身赤色注曰即烛龙也又云西北海之外赤水之北有章尾山有神其暝乃晦其视乃明视烛九隂是谓烛龙诗含神雾曰天不足西北无隂阳消息故有龙衔火精以照天门中者也天问曰日安不到烛龙何照选雪赋云烂兮若烛龙衔燿照昆山淮南云烛龙在鴈门北蔽于委羽之山不见日其神人面龙身而无足张説赋南穷火鼠之译北尽烛龙之防
赤人顶轮扬州有赵都统号赵马儿常提兵船往援李坛于山东舟至登莱滞留数月常于舟中见日初出海门时有人通身皆赤眼色纯碧头顶大日轮而上日渐髙人渐小凡数月所见皆然【癸辛杂志】
日中无影白民之南建木之下日中无影呼而无响盖天地之中也【吕氏春秋】广都众帝所自上下日中无影盖天地之中【淮南子】河南阳城县是为土中夏至之景尺有五寸所以为【太康纪】何承天以博物著名问释慧严佛国将用何厯严云天竺夏至之日方中无影所谓天中于五行土徳色尚黄数尚五八寸为一尺十两当此土十二两建辰之月为嵗首及讨覈分至推校薄蚀顾步光影其法甚详宿度年纪咸有条例承天无所厝难【髙僧传】随天入地或曰天北际下地中日随天而入地地宻障隠故人不见如审运行地中凿地一文转见水源天行地中出入水中平实者天不在地中而日出上日入下者随天转运【论衡】葛稚川曰黄帝书曰天在地外水在天外水浮天而载地者也又易曰时乗六龙夫阳爻称龙龙者居水之物以喻天天阳物也又出入水中与龙相似故比以龙也圣人仰观俯察审其如此故晋卦坤上离下以证日出于地也又明夷之卦离下坤上以证日入于地也又需卦干下坎上此亦天入水中之象也天为金金水相生之物也天出入水中当有何损而谓为不可乎王生必固谓为不然者疏矣【隋志】何承天云天形正圆而水居其半地中髙外卑水周其下言四方者东曰?谷日之所出西曰蒙汜日之所入庄子又云北溟有鱼化而为鸟将徙于南溟斯亦古之遗记四方皆水证也四方皆水谓之四海凡五行相生水生于金是故百川发源皆自山出由髙趣下归注于海日为阳精光曜炎炽一夜入水所经焦竭百川归注足以相补故旱不为减浸不为益【宋书】
濯曜罗?门轮及太洞经云九天真人呼日为濯曜罗三天真人呼日为圆光蔚太素天中呼日为眇景皇上清真人呼日为九曜生泰清天中仙人呼日为太明太极天中呼日为圆明玉贤天中呼日为防?东华真人呼日为紫曜明亦名圆珠亦谓始晖亦谓太明【云笈七籖】圆曜罗方诸下真人呼日为圆曜罗右英夫人示许长史诗云圆曜暎南轩朱风扇幽室【真诰】
郁仪太洞经云日亦名郁仪月亦名结璘玉京山经云左顾提郁仪右眄携结璘七圣记曰郁华赤文与日同居结璘黄文与月同居郁华日精结璘月精也黄庭经曰郁仪结璘善相保梁邱注曰郁仪奔日之仙结璘奔月之仙一云日月之神也蛾睂山洞石书云郁仪引日精结璘致月神
绕须弥劫初长成时天地大闇有大黒风吹大海水开漂出日月置于须弥山半安日道中行旋绕四天下照烛众生阎浮提【南】日中弗婆提【东】日没瞿耶尼【西】日出郁单越【北】夜半【长时含经】难阨王问那伽斯那云日之在上其体是一何以夏时极热冬时极寒夏则日长冬则日短斯那云须弥山有上下道日于夏时行于上道路逺行迟照于金山故长而暑热冬时行于下道路近行速照大海水故短而极寒【杂宝蔵经】三界图云其天中心皆有昆仑山又名须弥山也其山髙闗傍障四方日月绕山互为昼夜日在东方于逯境界日正中时光及南方浮利界境以为日出在南方于日正中时耶尼境界以为日出而方日正中时光及北方郁单以为日出日在北方于正中时东方境界以为日出者今虽四序合宿是同冬夏二至昼夜不等日若绕山四方合停出没既异则无山隔【七二】
日宫日天宫殿正方如宅看遥似圆一面两分皆天金成一面一分天颇梨成有五种风吹转而行一持二住三随顺转曰波罗阿五将行【起纪】
苏利耶此云日神或苏利耶或脩利【大孔雀宝王纪】
日姓名日月者天地之司徒司空也日姓张名表字长史月姓文名申字子光【老子歴蔵中经】
金门洞阳宫金门之上日之通门也金门之内有金精冶链之池在西闗左之分故立春之节日更链魄于金门之内耀其光于金门之外四十五日乃止顺行之洞阳宫洞阳宫日之上馆也立夏之日止于洞阳宫吐金冶之精以灌于东井之中沐浴于晨晖收八素之气归广寒之宫也【三道顺行经】
含虚大荒之中有山名曰含虚日月所出
红光所司岰山神蓐收居之是山也西望日之所入其气圆神红光之所司也【山海经】
常阳大荒之中有山名曰常阳之山日月所入【山海经】入声若雷沙弼茶国向无人至者祖葛尼曽到因立文字该载其国系日西没之地至晩日入声若雷霆国王每于城上聚千人吹角鸣锣击鼓混杂日声不然则小儿惊死【异域志】
日蚀
阳不克日蚀説曰日者太阳之精人君之象君道有亏为隂所乗故蚀蚀者阳不克也【后汉志】
日食从西旧説曰日有五蚀谓起上下左右中央是也汉尚书令黄香曰日蚀皆从西月蚀皆从东无上下中央者春秋鲁桓三年日蚀贯中上下竟黒疑者以为日月正等月何得小而见日中郑?云月正掩日日光从四邉出故言从中起也【南齐书】
谪见男教不脩阳事不得谪见于天日为之食故日食则天子素服而脩六宫之职荡天下之阳事【昏义】
日不食朔天下太平日不蚀朔月不食望顔延年防曲水诗曰日完其朔月不掩望
失徳之应管子曰日掌阳月掌隂星掌和阳为徳隂为刑和为事是故日蚀则失徳之国恶之月蚀则失刑之国恶之彗星见则失和之国恶之是故圣王日蚀则脩徳月食则脩刑彗星见则脩和
日君裴子曰夫日者君也月者臣也一嵗十二防君臣相见之象君有失徳臣下専之故有日蚀之咎故伐鼔用币责上卿是其礼退臣道也【乙巳占】
曜魄之寳日者阳精之明曜魄之寳其气布徳而主生在地曰徳徳者生之类也徳伤则亡故日蚀必有亡国死君之灾【上】
救日天子救日置五麾陈五兵五皷诸侯置三麾陈三兵三皷大夫击门士击柝凡有声皆阳事也以厌隂气也【谷梁传】
赤帻凡救日食皆着赤帻以助阳也【决疑要注】
鼓用牲于社文公十五年辛丑朔日有食之鼓用牲于社非礼也日有食之天子不举伐皷于社诸侯用币于社伐皷于朝以昭事神训民事君示有等威古之道也【左传】
朱丝萦社庄公二十五年夏六月辛未朔日有食之鼓用牲于社公羊传曰鼓用牲于社求之隂之道也以朱丝萦社或曰胁之或曰为闇恐人犯之故萦之也何休注曰社者土地之主也月者土地之精也上敷于天而犯月故鸣皷而攻之胁其本也朱丝萦之助阳抑隂也胁之与责求同义
务三昭七年夏四月甲辰朔日有食之晋侯问于士文伯曰谁将当日食对曰鲁卫恶之卫大鲁小公曰何故对曰去卫地如鲁地于是有灾鲁实受之其大咎其卫君乎鲁将上卿公曰诗所谓彼日而食于何不臧者何也对曰不善政之谓也国无政不用善则自取谪于日月之灾故政不可不慎也务三而已一曰择人二曰因民三曰从时【左传】
降物昭十七年夏六月甲戌朔日有食之祝史请所用币昭子曰日有食之天子不举伐皷于社诸侯用币于社伐皷于朝礼也平子御之曰止也唯正月朔慝未作日有食之于是乎有伐皷用币礼也其余则否太史曰在此月也日过分而未至三辰有灾于是乎百官降物君不举辟移时乐奏皷祝用币史用辞故夏书曰辰弗集于房瞽奏皷啬夫驰庶人走此月朔之谓也当夏四月谓之孟夏平子弗从昭子退曰夫子将有异志不君君矣【左传】
兆水昭公二十一年秋七月壬午朔日有食之公问于梓慎曰是何物也祸福何为对曰二至二分日有食之不为灾日月之行也分同道也至相过也其他月则为灾阳不克也故常为水于是叔辄哭日食昭子曰子叔将死非所哭也八月叔辄卒【左传】常衮贺日当食不食表同道相遇则闻昭子之对
兆旱昭公二十四年夏五月乙未朔日有食之梓慎曰将水昭子曰旱也日过分而阳犹不克克必甚能无旱乎阳不克莫将积聚也【左传】
不食春秋感精符云鲁哀公时政弥乱絶不日食政乱之类当致日食之变而不应者谴之何益告之不悟故哀公之篇絶无日食之异汉明帝日食诏曰楚庄无灾以致戒惧鲁哀祸大天不降谴
三朝食恵帝七年正月辛丑朔日有食之谷永以为嵗首正月朔日是为三朝尊者恶之【汉书】哀帝元夀元年正月辛丑日有食之不尽如钩与恵帝七年同月日鲍宣上言今日食于三始诚可畏惧小民正月朔日尚恐毁败器物况日亏乎【本传】宋文帝与刘义庆书日食三朝天下之至忌晋孝武初有此异彼庸主也犹竟无他【本传】食晦建武七年三月晦日食郑兴上疏曰日月交防数应在朔顷年日食每多在晦先时而合皆月行疾也日君象月臣象君亢急则臣下促迫故行疾也【后汉本传】不隠延熹元年五月甲戌晦日有食之常侍徐璜曰言臣切见道术家常言汉死在戌亥今太嵗在丙戌五月甲戌日食栁宿朱雀汉家之贵国宿分周地今京师是也史官上言去重见轻璜召太史陈援诘问乃以实对冀怨援不为隠讳使人隂求其短发摘上闻上以亡失仪不肃有司奏收杀狱中【梁冀别传】
如月之初黄琬祖父琼为魏郡守时日食而京师不见琼表日食之状太后召问日食琼久而无对琬年六嵗在傍谓琼曰何不云日食之余如月之初遂用其言荅诏【后汉书】
刻期唐太史李淳风校新厯太阳合朔当食既于占不吉太宗不悦曰日或不食卿将何以自处曰如有不食臣请死之及朔帝于庭谓淳风曰吾放汝与妻子别对以尚早一刻指表影曰至此则蚀如言而蚀不差毫发【国史异纂】
脩徳?宗时日食帝素服俟变録囚多所贷遣宋璟曰恐议直以月蚀脩刑日蚀脩徳或言分野之变冀有揣合臣谓君子道长小人道消止女谒放防夫此所谓脩徳也囹圄不扰兵甲不渎官不苛治军不轻进此所谓脩刑也陛下常以为念虽有亏食将转而为福又何患乎帝嘉纳【唐本传】
移闰宋仁宗宝元元年正月丙辰朔日食六月戊子日官杨惟徳等言来嵗闰十二月则庚辰嵗正月朔日当食请移闰于庚辰则日食在前正月之晦帝曰闰所以正天时而授民事其可曲避乎不许【宋史】
止贺嘉祐六年六月壬子朔日有食之时议称贺脩起居注司马光上言臣愚以为日之所照周徧华夷云之所蔽至为近狭今若太阳实亏而浮云翳塞虽京师不见四方必有见者此乃天戒至深不可不察也臣闻汉成帝永始元年九月日有食之四方不见京师见谷永以为沈湎于酒祸在内也二年二月日有食之四方见京师不见谷永以为百姓屈竭祸在外也臣愚以为永之所言似未协天意夫四方不见京师见者祸尚浅也四方见京师不见者祸浸深也日者人君之象天意若曰人君为隂邪所蔽灾慝明着天下皆知其忧危而朝廷独不知也由是言之人主尤宜侧身戒惧忧念社稷而羣臣乃始相率称贺岂得不谓之上下相?诬罔大谴哉又所食不满分数者厯官术数之不精当治其罪亦非所以为贺也【宋史】
外壤内壤谷梁曰日有食之何也吐者外壤食者内壤阙然不见其壤有食之者也注曰凡所吐出者其壤在外所吞咽者壤入于内也
龙麟鬭春秋元命包曰麟龙鬭日月薄食孔演图曰麒麟鬭而日无精光宋均曰麒麟少阳之精鬭作于地则日月亦将争于上?淮南子曰麒麟鬭而日月蚀许慎注曰麒麟大角之兽故与日相动
日食祝董仲舒救日食祝曰炤炤大明纎灭无光奈何以隂侵阳以卑凌尊【周官大祝注】
月
隂精隂精为月日行十三度常朏任而受受明精在内故金水内景【春秋元命包】
地理月者隂之精地之理【春秋感精符】
天使孔子曰日者天之明月者地之理月上属为天使妇从夫放月纪【孝经援神契】日月天之使也【淮南子】
羣隂之本月羣隂之本月望则蚌蛤实羣隂盈月晦则蚌蛤虚羣隂废夫月行乎天而羣隂化于渊【吕氏春秋】金精太隂之精上为月月者天地之隂金之精也【史记】隂宗淮南子云积隂之寒气为水水气之精者为月月者隂之宗也是以月虚而鱼脑减月死而蠃蚘膲又云月盛衰于上则蠃蛖应于下同气相动不可以为远众隂之长李寻上书曰月者众隂之长消息见伏百里为品千里立表万里连纪妃后大臣诸侯之象也朔晦正终始?为绳墨望成君徳【汉书】
水精物理论云月水之精潮有大小月有亏盈抱朴子曰月之精生水是以月盛而涛潮大
太隂之精月者太隂之精积而成象魄质含影禀月之光以明照夜仁脩隂道以之配日女主之象也以之比徳刑罚之义也列之朝廷诸侯大臣之类也是以近日则光敛犹臣近君卑而屈也逺日则光满为其守道循法?君荣华而体势伸也当日则蚀犹臣僣君道而祸至于覆灭也盈极必缺示其不可久盈也月阙也隂道臣道妻道不可使盈理当恒缺也其行速臣下之道也行有?望晦朔迟疾隂阳政刑之等威也【乙巳占】
晦朔?望月阙也满则复缺也朔月初之名也朔苏也月死复生苏也晦月尽之名也晦灰也火死为灰月光尽似之也?月半之名也其形一旁曲一旁直若张弓施?也望月满之名也月大十六日小十五日日在东月在西遥相望也【释名】
朏魄朏月未成明也魄月始生魄然也承大月月生二日谓之魄承小月月生三日谓之朏【説文】古文月采篇云三日曰朏注月出也月采説月之光采其书则亡朓朒晦而月见西方谓之朓朔而见东方谓之朒亦谓之侧匿侧匿则侯王其肃朓则侯王其舒【汉书五行志】月朝见曰朒夕见曰朓日则过中之谓昃至夜之谓匿月则与日相望谓之望既望之后渐亏谓之侧至晦无光谓之匿宋朝以朓字避僖宗讳改为朏朒【胡次和太?索隠】夜光广雅曰夜光谓之月皇甫谧年厯曰月羣隂之宗光内日影以宵曜名曰夜光天问曰夜光何徳死则又肓
金波汉书郊祀歌曰月穆穆以金波日华燿以宣明师古曰言月光穆穆若金之波流也谢朓诗金波丽鳷鹊玉衡低建章注曰金波月也
圆景曹子建赠徐干诗曰圆景光未满衣鲜灿以繁善曰圆景月也谢灵运望迟客诗云圆景早已满佳人殊未适
灵轮张渊大象赋望舒纵辔以骋度灵轮浃旦而过周【后汉本传】
隂灵谢庄月赋曰日以阳徳月以隂灵南齐天文志賛曰阳精火镜隂灵水存有果有射代为明昏唐田况月赋日有朝灵月有宵徳
桂轮唐中宗三蔵圣教序云慧炬?辉澄桂轮而含影注云桂轮月也月中有丹桂故称为桂轮纂异记嵩岳嫁女记云桂轮已升
金枢海赋云大明揽辔于金枢之穴注云大明月也月有御故言辔金西方也河图帝览志曰月者金之精月有窟故言穴【文选】金枢理辔素月告望【伏滔望清赋】
望舒淮南子曰月御曰望舒蔡邕清诲云元首寛则望舒朓侯王肃则月侧匿郤正释讥曰羲和逝而望舒陈魏卞兰许昌宫赋望舒凉室羲和温房成公绥天地赋望舒弥节于九道羲和正辔于中央
纎阿淮南子曰月御亦曰纎阿也束晳补亡诗曰纎阿按晷乐彦曰纎阿山名有女子处其岩月歴数度跃入月中因为月御也
姮娥归蔵曰昔嫦娥以西王母不死之药服之遂奔月为月精淮南子曰羿请不死之药于西王母嫦娥窃而奔月许慎曰姮娥羿妻也逃月中盖虚上夫人是也张衡灵宪曰姮娥窃药奔月将往枚筮之于有黄有黄筮之曰吉翩翩归妹独将西行逢天晦芒毋惊毋恐后其大昌姮娥遂托身于月是为蟾蜍文心雕龙云归蔵之书大明迂怪乃称羿毙十日姮娥奔月殷汤如兹况诸子乎学斋占?以为常仪占月之误淮南注又云奔月或作坌肉药分肉以为死畜之肉可复生也
蟾兔诗推灾度曰月三日成魄八日成光蟾蜍体就穴鼻始明宋均注曰穴决也决鼻兔也五经通义曰月中有兔与蟾蜍月隂也蟾蜍阳也而与兔并明隂系于阳也春秋元命包曰月之为言阙也而设以蟾蜍与兔者隂阳双居明阳之制隂隂之倚阳张衡灵宪曰月者隂精之宗积精而成象象成为兽玉兔蟾蜍也皆四足表隂之类其数偶春秋演孔图曰蟾蜍月精也河图曰蟾蜍去月天下大乱
月扬雄赋曰西厌月东震日域顔延年诗月竁来宾日际奉土竁窟也杜子春周礼注曰今南阳人呼穿土为竁昭明大法颂西逾月窟东渐扶桑陶?景赋云东卷长桑日窟西干龙筑月阿南齐礼志月域来宾日际奉土隋乐志北齐皇夏词云月轨咸梯岫日域尽浮川
似镜京房云月与星辰隂也有形无光日照之乃有光如以镜照日而有影见先师以为日似弹丸月似镜体或以为月亦似弹丸日照处则明不照处则闇
犹水旧厯説曰日犹火也月犹水也火则施光水则含影故朏生于向日魄生于背日当日则光盈近日则明灭
一月与日合范子计然曰日者寸也月者尺也寸者制万物隂阳之长短尺者纪度而成数也月行疾二十九日行迟三十日间一与日合取日之度以为月节月行三门天有三门犹房四表房中央曰天街天道也天门也黄道所经也南间曰阳环阳环南三尺曰阳里阳里南三尺曰太阳中道北间曰隂间隂间北三尺曰隂里隂里北三尺曰太隂中道故曰月顺轨道由乎天街则天下和平由乎阳道则主丧由乎隂道则主水京房曰月行南道为旱月行北道为水行中道天门之间则天下大安五谷丰登人主益夀之兆【天文总论】
径千里徐整长厯曰月径千里周围三千里下于地七千里论衡曰月行一日一夜行二万六千里与鳬飞相类地説书曰月照四十五万里
姊月春秋感精符曰人君日月同明四时合信故父天母地兄日姊月宋均注曰父天于圜丘之祀也母地于方泽之祭也兄日于东郊姊月于西郊
蓂荚帝王世纪曰尭时有草夹阶而生毎月朔始生一荚至月半则生十五荚十六日以后日落一荚至月晦而尽月小则余一荚焦而不落王者以是占厯惟盛徳之君应和气而生以为尭瑞名之蓂荚一名灵荚一名仙荚抱朴子曰昔黄帝凤鸣以调律唐尭观蓂荚以知月
梦过月中夏禹未遇梦乗舟月中过
吞月精女狄暮汲石纽山下泉水中得月精如鸡子爱而含之不觉而吞遂有娠十四月而生夏禹【遁甲开山图荣氏解】白气贯月主癸之妃曰扶都见白气贯月意感以乙日生汤号天乙【宋书】
梦射月楚晋将战晋侯梦吕骑射中月退入于泥占之曰姬姓日也异姓月必楚王也及战射恭王中目吕骑死之【左传】
眺蟾台洞冥记云帝于望鹄台西起俯月台台下穿池广千尺登台以眺月影入池中使宫人乗舟笑弄月影因名影娥池亦曰眺蟾台池中有游月船触月船三辅黄图云影娥池在建章宫武帝凿以翫月其旁起望鹄台以眺月云云又起眺蟾台鸡跖集云上官仪应诏诗中用影娥池学士时无解其事者令狐徳棻召张柬之等十余人问出何书柬之引洞冥记为对徳棻叹其博识
月入懐汉元后母李亲妊政君在身梦月入其懐扬雄元后诔曰太隂之精沙麓之灵作合于汉配元生成翟义传王莽作大诰曰隂精女主圣明之祥谢庄月赋云沦精而汉道融
两梦入懐捜神记曰孙坚夫人吴氏孕而梦月入其懐既而生防及权在孕又梦日入其懐以告坚曰妾昔妊防梦月入我懐今也又梦日入我懐何也坚曰日月者隂阳之精极贵之象吾子孙其兴乎谢庄月赋委照而吴业昌南史梁元帝母石氏为帝采女梦月堕懐中而孕
名在月中防稽先贤传曰阚泽年十三梦见名字炳然在月中
月中物徐孺子年九嵗尝月下戏人语之曰若令月中无物当极明耶穉曰不然譬如人眼中有瞳子无此必不明【世説】
吴牛喘满奋畏风在晋武帝坐北牕作琉璃屛实宻似疎奋有难色帝笑之奋荅曰臣犹吴牛见月而喘【世説】注云今之水牛唯生江淮间故谓之吴牛也南土多暑而此牛畏热见月疑是日所以见月则喘又风俗通曰吴牛望见月则喘使之苦于日见月怖而喘焉
滓秽太清防稽王道子斋中夜坐于时天月明浄都无纎翳叹以为佳谢景重在坐荅曰意谓乃不如防云防缀王因戏谢曰卿居心不浄乃复强欲滓秽太清耶【世説】月夜登楼庾亮镇武昌诸佐吏殷浩之徒乗秋夜往共登南楼俄而不觉亮至诸人将起避之亮徐曰诸君少住老子于此处兴复不浅便据胡牀与浩等谈咏竟坐其坦率行已多此类【晋书】谢观在崔裔门下尝作白赋云晚入梁王之苑雪满羣山夜登庾亮之楼月明千里【南唐野史】
登楼清啸刘琨在晋阳尝为敌骑所围数重城中窘迫无计琨乃乗月登楼清啸贼闻之皆凄然长叹中夜奏胡笳贼又流涕歔欷有懐土之切向晓复吹之贼并弃围而走【晋本传】
乗舫诵诗袁虎少贫尝为人佣载运租谢尚镇牛渚秋夜乗月率尔与左右防服泛江会袁宏在舫中讽诵声既清防辞又藻拔遂驻听久之遣问焉荅云是袁临汝郎诵诗即其咏史之作也尚倾率有胜致即迎升舟与之谈论申旦不寐自此名誉日茂【晋书宏传】
显处视月世説褚季野语孙安国云北人学问渊综广博孙荅曰南人学问清通简要支道林闻之曰圣贤固所忘言自中人以还北人看书如显处视月南人学问如牖中窥日注云学广则难周难周则识闇故如显处视月学寡则易覈易覈则智明故如牖中窥日也月中人带剑尹思者字少龙安定人也晋元康五年正月十五夜坐屋中遣儿视月中有异物否儿曰今年当大水月中有一人披蓑带剑思自视之曰将有乱卒至儿曰何以知之曰月中人乃带剑仗矛当大乱三十年后小清耳后果如其言【神仙传真诰】
月下长咏顾恺之矜伐过实诸年少因相称誉以为戏弄为散骑常侍与谢瞻连省夜于月下长咏自云得先贤风致瞻每遥賛之恺之得此弥自力忘倦瞻将眠语槌脚人令代恺之不觉有异遂几申旦而后止【续晋阳秋】对饮谢譓朏次子也不妄交接门无杂宾有时独醉曰入吾室者但有清风对吾饮者惟当明月【南史】
随月读书江泌字士清济阳考城人少贫尽日斫屟夜读书随月光握卷升屋【南齐书】
晕左角天与五年十月月晕左角太史令晁崇奏角虫将死上虑牛疫乃命诸军并重焚车牛果大疫死者十八九宫车所驭巨犗数百同日毙于路侧首尾相属麋鹿亦多死【天文志】
梦食北齐释昙迁尝寻性识论遂感心疾専凭三宝不以医术纒情夜梦月落入懐乃擘而食之脆如冰片甚讶香美觉罢所苦痊复一旬有余流味在因其圣助食月成徳遂私改乡名为月徳也【续髙僧传】
广寒清虚之府开元六年八月望与申天师洪都客作术夜游月宫见一宫府榜曰广寒清虚之府下视王城嵯峩若万里琉璃之田有素娥十余人乗鸾舞于广庭桂树之下音乐清丽遂归制霓裳羽衣之曲【龙城録】明皇尝以手指上下按其腹髙力士曰岂圣体小不安邪上曰吾昨夜梦游月宫诸仙子娯以上清之乐其曲凄楚动人吾回以玉笛寻得之虑忽遗忘故寻之耳力士拜贺请奏并求其名上曰此曲名紫云回遂载于乐章刻石太常焉【开天传信记】逸史云罗公逺为明皇掷杖化银桥至月宫集异记及广徳神异録谓过潞洲城明皇杂録谓至西川幽怪録谓正月望十五夜幸广陵事
半天琼楼翟干祐峡中人曽于江岸与弟子翫月或曰此中竟何有翟笑曰可随吾指观弟子中两人见月规半天琼楼金阙满焉数息间不复见【酉阳杂俎】
纸月长庆初山人杨隠之在郴州常寻访道士有唐居士杨谒之因留杨止宿及夜呼其女曰可将一?月子来其女遂贴月于壁上如片纸耳唐即起视之曰今夕有客可赐光明言讫一室朗若张烛【酉阳杂俎】长庆中有王先生者?农晦之闻其术往谒焉王留之宿乃八月十二也先生召其女七娘谓之曰汝为吾刻纸状今夕之月置于室东之垣上有顷七娘以纸月施于垣上忽月光洞然一室毫发尽辨晦之惊叹不测【宣室志】
金背虾蟆张周封云长庆中有人翫八月十五夜月光属于林中如匹布其人寻视之见一金背虾蟆疑是月中者【酉阳杂俎】
梯绳取月太和中有周生者有道术次广陵寺中时中秋夜与客防月色方莹有説明皇游月宫事者生笑谓坐客曰我能挈月置之懐袂因命虚一室取筯数百条绳而驾之曰我将梯取此月俄觉天地曛晦因开室曰月在某衣中因以手举衣懐中取月寸许忽一室尽明寒入肌骨【宣室志】
脩月户太和中郑仁本表弟常与一王秀才游嵩山迷归路徙倚间忽觉丛中鼾睡声见一人枕一朴物方眠敢因就问之其人笑曰君知有月七宝合成乎月势如丸其影日烁其凸处也常有八万二千户脩之予即一数事玉屑饭两裹授与二人曰分食此可一生无疾乃指一支径示二人言已不见【酉阳杂俎】
天柱峯玩月赵知防有道术皇甫?真等师事之咸通庚寅中秋自朔霖霪至望?真谓同门生曰堪惜良宵而值苦雨知防忽命侍童曰可备酒果登天柱峯玩月众窃有不然者既出门长天朗浄皓月如昼扪萝援条吟饮山岭至寒蟾隠于逺岑方归山舎既各就榻而凄风飞宛然【三水牍卜】
月延三刻南唐圆丘之祭太史奏月延三刻时上旬月当三更而没升坛之际皎然如日礼毕而落先主初有禅代之志忽夜半寺僧撞钟满城皆惊旦将斩之云夜来偶得月诗云徐徐东海出渐渐上天衢此夜一轮满清光何处无先主喜而释之【江南野史】
梦食月耶律伊逊幼慧黠尝牧羊熟寝梦人持日月以食之已食月啗日方半为父所触而觉后为魏王【辽史】梦携入月后唐何仲举其母尝梦携入月寻与范质登长兴间进士至天防府学士【道州志】
月重轮绍兴壬午五月十六日五更初月外有环晕五重附近者紫红色白者次之青者又次之黄者又次之最外深红各相去一丈分寸不差其圆如规荆大声曰是为月重轮前史所纪多不过两三重而今五数但太隂极盛恐非太阳之利将晓未没未几髙宗巽位【夷坚志】月桂俗传月中仙人桂树今视其初生见仙人之足渐以成形桂树后生焉【虞喜安天论】旧言月中有桂有蟾蜍故异书言月桂髙五百丈下有一人常斫之树创随合人姓吴名刚西河人学仙有过谪令伐树【酉阳杂俎】李贺箜篌引云吴质不眠倚桂树
月桂子月桂子今江东诸处每至四五月后每于衢路得之大如狸豆破之辛香古老相传是月中下也洞冥记云有逺飞鸡朝往夕还常衔桂实归于南土所以北方无南方当月路所以有也【本草】唐垂拱中天台桂子落十余日白乐天诗遥想吾师行道处天台桂子落纷纷宋天圣五年中秋余杭灵隠寺桂子落其繁如色各不同僧式公种之林下后移植白猿峰凡二十五株遂改回轩亭为月桂亭【玉防杂书】
月宫月天宫殿纯以金银天青琉璃而相间错二分天银一分天青琉璃亦为五风摄持而行【起世经】
地影水影月宫中有影者须弥山大洲中有阎扶提树因此树故名阎浮洲其树髙大影见月轮因此有影【因本经】大海中每有鱼鼈等影现于月轮故其内有黒相现【瑜珈论】或言月中蟾桂地影也空处水影也【酉阳杂俎】
广灵堂月宫中有七宝浴池八骞之林秋分之日月宿东井之地上广灵之堂【三道顺行经】
广寒宫冬至后月养魄于广寒之宫【十方记】
月中仙人乐彦引老子道徳经云月中仙人宋无忌按白泽图火之精曰宋无忌盖其人火仙也【史封禅书注】白月黒月西方一月分为黒白初月一日至十五日名为白月十六日已去至于月尽名为黒月此方通摄黒月合为一月也【起世经法苑】
白分黒分印度国俗月盈至满谓之白分月亏至晦谓之黒分或十四日或十五日月有大小故也黒前白后合为一月六月合为一行日游在内北行也日游在外南行也总此二行合为一嵗【西域记】
苏摩此云月神【大孔雀明王经苏上声】
青瑶瀛洲有金峦之观饰以众寳悬火精为日刻黒玉为乌以水晶为月削青瑶为蟾兔于地下为机棙以测昏明不亏?望【拾遗记】
三珥荆州占曰月珥且戴不出百日主有大喜军国占曰若月三珥者大有喜若有冠而复晕者天下大有喜
先节和帝时丁鸿封事曰间者月满先节过望不亏此臣骄溢背君専功独行也注月满先节谓未及望而满也【后汉书】
质清月者隂之精也其形圆其质清日光照之则见其明日光所不照则谓之魄故月望之日日月相望人居其间尽覩其明故形圆也二?之日日照其侧人观其傍故半明半魄也晦朔之日日照其表人在其里故不见也【隋书】
芦灰淮南子曰画芦灰而月晕阙许慎注曰有军士相围守则月晕以芦灰为环阙其一面则月晕亦阙于上隂燧淮南子曰方诸见月则津而为水髙诱注曰方诸隂燧大蛤也熟摩拭令热以向月则水生也许慎注曰诸珠也方石也以铜盘受之下水数升唐新语云髙宗干封初封禅李敬真上言须用明水以实尊彛乃依淮南法九月取蛤蚌一尺三寸者依法试之至半夜得水四五升便差送太山以供用
焦兔置月婆罗斯国有三兽遭劫初有狐兔猨异类相悦时天帝释化一老夫诣三兽求食于是狐衔鲤猨采果俱来唯兔空还自伤卑劣乃投火充餐时老夫收取焦兔伤叹谓狐猨曰吾感其心不泯其迹寄之月轮传乎后世咸言月中之兔自斯而有【西域记】
月蚀
荡隂事妇顺不脩隂事不得谪见于天月为之食故月蚀则后素服而脩六宫之职荡天下之隂事【礼婚义】击皷柝月蚀后自提鼓阶前把槌击鼓者三中良人诸御者宫人皆击柝救之月已蚀后乃斋服缟素三日不从乐以应其祥此先王之所以免天地之诛而解四境之患也【荆州占】
击鉴长安城中每月蚀时节士女取鉴向月击之满郭如是盖云救月蚀也【开元遗事】
闇虚灵宪云当日之冲光常不足是谓闇虚在星则星防遇月则月食
罗防此云障持化身长八万四千由旬举手掌障日月世云日月食成论去譬如天日月其性本明浄烟云尘雾等互翳则不现等取脩罗故佛诫云脩罗脩罗汝莫吞月月能破暗能除众热【翻译名义】
星食月荆大声云月体自若而星居月上此为星食月月遇之而星隠不见此为月食星
天中记卷一
周天大象赋　　　　　　　　　　张衡
垂万象乎列星仰四览乎中极一人为主四辅为翼钩陈分司内座齐饰华盖于是乎临映大帝于是乎游息尚书谘谋以纳言柱史记私而奏职女史掌彤管之训御宫扬翠娥之色隂徳周给乎其隅大理详谳乎其侧天柱司晦朔之序六甲隂阳之域其文焕矣厥功茂哉环藩卫以曲列俨阊阖之洞开北斗标建车之象移节度而齐七政文昌制戴筐之位罗将相而枕三台辟天牀于玉阙乃宴休之攸御肃天理于璇玑执威权而是预天枪天棓以相指内厨内阶而分据双三夹斗而燮诣两乙宾门而佐助尔乃天牢崇圉设禁暴之隄防太尊明位拟圣公之宠厐太阳接相以班迹?戈拨杓而耀芒势防防而有象辅熠熠而流光荐秋成于八谷务春采于扶筐天厨厰兮供百宰?舎开兮通四方伟天官之繁缛立疏庙之隆崇何大角之皎皎夹摄提之融融七宿画野以分区五官立都而对雄既以歴于中宫乃回眸而顾东观角亢于黄道包分野于营中开天门之灿耀揖进贤之雍容是推纪于变节是正纲于大同其次则梗河备预招摇敌泛舟尤池飞觞帝席周鼎毓神天田丰籍按三条于平道宾万国于天门置平星以决狱列骑官而卫阍阳门守于邉险折威防于将奔?顽司于五听车骑防于八屯望南门之峻闗觌库楼之威府偃蹇列于四衡的歴分于五柱或蔵兵而蓄鋭或重扃而御侮焕苍龙之中宿瞩氐心以及房听朝路寝布政明堂爰俾其地于宋之疆粤若大火赫然天王钩钤俨于凤阙积卒穆于龙骧天辐备于举辇键闭守于闗梁骑阵啓将军之位从官主巫医之职罚作赎刑日为阳徳二咸防非而体正七公议贤而纠慝阵车雷击乎其南天乳露滋乎其北彼贯索之为状实幽囹之取则歴龙尾以及箕跨北燕而在兹配四妃而有序均九子以延慈鼍曳尾而波泳鱼张鳞而水嬉天江为太隂之主傅説奉中闱之祠糠为簸?之物杵为舂臼之用天钥司其啓闭丈人存其播种狗以吠盗奸回靡纵却睇女牀前瞻天纪耀棘庭之金印粲椒宫之玉齿中有崇垣厥名天市车肆中衢以连属市楼临箕而郁起帝座类而独尊侯臣光熙而燮理宗星派疎而逺集宦者刑余而近侍列肆与屠肆分行宗正与宗人同峙帛度立象以量用斗斛裁形而取拟若乃朓北宫于?武泊南斗而牵牛赋象通牺庙之类司域应江淮之洲建星含曜于黄道天井写映于清流河鼓进军以嘈?两旗夹道以飞浮天渊委输于南海狗国分权于北幽鸡?音而顾侣鼈曜影而来游天田临于九坎罗堰逼于天桴是司沟洫是制田畴遂耸睇于汉阳乃攸窥于织女引宝毓囿摇机弄杼辇道清尘而俟驾渐台飞灰而吕可以嬉游可以临处瞻须女之缯室奄开邦于防稽离珠耀珍于蔵府匏?荐果于宸闺卨瑜佩琼而衒败?委蔓以分畦其外郑越开国燕赵邻境韩魏接连齐秦悠永周楚列曜晋代分坰天津横汉以摛光奚仲临津而泛影既编梁以虹构亦裁轮而电警列虚危于齐济职悲哀与宗庙坟墓写状以孤出哭泣含声而相召败臼察灾而?辉天垒守夷而軿照司命与司禄连彩司危与司非叠耀伺祸福之多端总兴亡之要妙人掌诏以优游俨为人之质钩主震而屈曲宛如钩之象车府息雷毂之声造父曳风銮之响杵军给以标正曰年丰而示仰土吏设备以司存斧钺用诛之所掌虚梁閴寂以幽閟盖屋喧轰而宴赏天钱纳賮以山积天纲憩舆而野飨北落置兵之门八魁建张禽之网瞻庙府于室壁谅有卫之封畿布离宫之皎皎散云雨之霏霏霹雳交震雷电横飞垒壁写阵而齐影羽林分营而析晖土公司筑而开务天廏飞御而起机螣蛇宛而成质水虫总而攸归动则飞跃于云外止则盘萦于汉沂迤奎娄之分野辨邹鲁之川陆豢驯兽于囿苑隷封豕于沟渎左更处东而掌虞右更居西以司牧立囷仓之储聚树溷屏之重复司空主土以捜祥铁锧萦蒭而荐畜军南门列辕而逺出天将军扬旗而示逐伊王良之防马则车骑之满野?居河而路塞防裁鞭而电写閤道优游而据中附路备阙而居下自胃仓而昴毕实赵地之郊衢建旄头而肃引毕罕车而迅驱卷舌列天説之表附耳属天髙之隅天髙望气天説备巫卷舌安其寂黙附耳矜其谄防天船泛影乎清濑贮积水而窥害太陵分光乎耀虚包积尸而如带砺石资乎锯刃月宿归乎太隂天街画于戎野天阿察于山林天节宣威于邦域天隂进谋于腹心天庾积粟以示稔天廪备稷以祈歆天园曲列兮储芳树天苑圆开兮畜异禽蒭藁遵纳秸之轨殊国晓重译之音九游排锋以进退军井依营而浅深天闗严扃于毕野诸王列藩于汉浔何五车之均明而三柱之照焕纳五兵于蔵府图七国之邦贯天潢利涉以沦涟咸池浮中而渺漫辟岷峨之沃壤睎觜参之曜形示斩刈以明罚收褒旅而获宁参旗慑于邉寇玉井通于水经座旗肃穆以昭礼司怪幽求而发防屏嫌于客厠咎于圊亦有天屎质黄効灵于是仰东井之舆鬼览西秦之伯邑质明祀而变生钺淬水而刑及四渎断江淮之两河占秦越之域水位泻流而迅奔天樽奠馔而翕集军市通货以财明五侯起议而衡立积水醖燕酧之劳积薪备牲庖之给野鸡俟兵而据市天狗吠盗而映涟阙邱拟乎两观水府司乎百川狼援戈而野战弧属矢而承天老人作主而秋焕大人通臣而夜悬子扶尊而眇邈孙孕绪而连绵惟天社之赫若实勾龙之神焉爰观栁以及张知周疆之爰啓俨咮颈以分嗉奉滋尝而赐醴观夫轩辕之宫宛若螣蛇之体交雷雨之霭霭列后妃之济济酒旗缉醼以承欢内平绳愆而执礼爟含烽而喋寇实防邉之有俟长垣崇司域之备少防彰处士之懿外厨调列饍之滋天相居大臣之位天纪録禽而献齿天广严祠而毓粹天稷播五稼之勤东欧表三夷之类爰周翊轸厥土惟荆驱风驿之千乘奏云门之六英长沙明而献夀车辖朗而陈兵青邱廕于韩貊器府总于琴堂军门坐甲于军阃司空掌土于司平瞩太防之峥嵘啓端门之赫奕何宫庭之宏厰类乾坤之阖辟五座防一帝之谋九卿踵三公之迹储以太子防之幸臣从官肃侍谒者通宾郎将司防于丹陛郎位含香于紫宸乃寄屏以持法控端门之内闉明堂演化灵台神虎贲之防猛士进贤之访幽人献渊谋于诸侯俨营卫于常陈胡天汉之昭回自东震而绵络北贲箕而聮斗南经説而纬龠合乘津而浮?分漂杵而泛閤歴玉潢以汪洋沦七星而依泊惟木徳之含精为嵗星而明丽虽盈缩所察祸福攸系然而得之者隆失之者替祚明君而耀朗罚昏主之光翳下为杜灵上为天贵如夭胎而毁卵具职仁而施恵回骛愆期前驰舛契奋枪棓以示慝峙楼垣而表戾粤若荧惑火帝之精毎执法以明罚必伺灾而告诚守其邦而嵗战去其野而时清若亏信而废礼则下乗而上征居惟衅发合与忧并浮天谗而耸剑列蚩尤而耀旌司危见而失国昭明出而起兵伊土宿之播灵为镇星而耀质寻所履为休庆视所居为贞吉广邦缴而斯留复轩宫而载出若崇奢而贱义则行亏而度失或含丹而举兵或噙黒而遘疾旬始发而侯起狱汉明而主黜被金方之耀色有太白之垂文乃降神于屏翳实建象于将军如用兵而不察匪先达之攸闻髙出利于深战顺指着乎宏勲茍恩义之不溥则祸福之攸分或飞芒而蚀月或引彗而横氛六贼陈灾而构祸天狗杀将而破军咨太隂之禀粹粤辰星之攸揆乗四仲而显晦歴一周而匝履为用法之渊谟为出师之令轨若淫刑而纵欲则委孛而流矢白其角而表哀黒其规而应水察函剑之相去正旗之所指非其出而夏寒错其宜而将死于是究经纬之终始征幽防之机符昭晰兮为人主之明鉴杳蔼兮寔防祗之秘枢固声闻而响集方形移而影趋若山石之旌处士谷风之应驺虞者也若夫退寒暑而无舛中昏旦而不越毕露云油箕躔吹发亦有枢降轩而绕电景瑞尭而丽月虽肸响之难穷信灵英之未歇嘉大舜之登禅耀黄星而靡锋壮髙祖之遇时家五纬而相从殷堪纵眺识曹公之潜迹李郃流目知汉使之幽踪荆轲入秦白虹贯日卫生设防长庚食昴悲夫星陨如雨而周衰彗竟长天而秦灭蛇随楚而九域含嗟狗过梁而千里流血晋君终而婺妖见汉帝围而参晕结周楚灭而南冲晋齐殃而北裂自大辰以及汉彰宋焚而卫或除旧以布新显陈盛而姜絶谅吉凶之有兆匪灾谴之虚设固罔念而作狂在恭已而成哲是以帝王之有天下也莫不分设其官或司其告唐则羲和降察夏则昆吾演奥嘉殷巫之美服登周史之雅号宋述子韦郑称裨灶唐昧与尹臯宣范甘徳暨石甲垂诺故能下守职而恪恭上知变而无傲此希夷之妙象岂?昧之私好有少防之养寂无进贤之见誉防器府之乐肆掌贯索之刑书耻附耳之求达方巻舌以幽居且扃扉而絶驷奈临河而羡鱼望天门而屏迹安知公卿之所如

[book_title]卷二
钦定四库全书
天中记巻二
明　陈耀文　撰
星
阳之荣星之为言精也阳之荣也阳精为日日分为星故其字日下生为星【春秋説题辞】
元气之英星者元气之英也【三五歴】
万物之精万物之精上为列星【说文】坤徳布精上为众星【河图】水土之气上为曽宙万物之精凝为列纬皆本于地而发于天者也【杜牧孙子注】
金之散气星者金之散气其本曰人星众国吉少则防孟康曰星石也金石相生人与星气相应也【前天文志】山川之精地为山川山川之精上为星各应其州城分野为国作精符騐也【国精符】山川精气上为列星【唐严思善传】体生于地地有山岳川谷井泉江河洞湖池沼陂泽沟壑以宣吐其气也天有列宿星辰三百四十八座亦天之精气所结成凝莹以为星也星者体生于地精成于天列居错峙各有逌属在野象物在朝象官在人象事其以神着有五列焉是为三十五名一居中央谓之北斗四布于方为二十八宿中外之官常明者百有二十四可名者三百二十为星二千五百防星之数葢万一千五百二十庻物蠢蠢咸得系命【灵宪】
万物之体星者阴阳之精万物之体五行之形其体在下精耀在天百官之命各因其原飞又行万人不安【京房易传】
象官书正义云天有日月照临昼夜犹王官之伯率领诸侯也北辰环绕北极犹卿士之周卫天子也五星行于列宿犹州牧之省察诸侯也二十八宿布于四方犹诸侯为天子守土也
常星众星常星犹公卿也众星犹万民也列星正则众星齐常星乱则众星坠矣【塩锹论】刘向云天官列宿在位之象小星无名者庻民之类
恒星谷梁传曰列星曰恒星亦曰经星恒经皆常也天极中宫天极星其一明者太乙常居也【史记】三公侍旁藩臣环翊璇玑玉衡髙揭衡峙文昌秦阶森布晖映其垣为紫微其象为枢纽在人则广朝路?造命出政之廷万方之所内面而观卭也苍龙主东赤鸟司南于菟神俨列西北其舍二十有八其度三百六十有五在人则九畿五服庶邦庶尹之位上之所赖以榦方而作屏也【玉海】紫宫为皇极之居太微为五帝之廷【灵宪】
北斗天文地理各有所主北斗有七星天子有七政也【春秋合城图】北斗七星所谓璇玑玉衡以齐七政杓携龙角衡殷南斗魁枕参首是谓帝车运于中央临制四乡分阴阳建四时均五行移节度定诸纪皆系于斗【史记】斗第一天枢第二璇第三玑第四权第五衡第六开阳第七摇光第一至第四为魁第五至第七为杓合而为斗居阴布阳故称北【春秋运斗枢】
天之喉舌斗者天之喉舌玉衡属杓魁为璇玑【文耀钩】李固对诏陛下之有尚书犹天之有北斗也斗为天喉舌尚书亦为陛下喉舌斗斟酌元气运平四时尚书出纳王命赋政四海所谓制气之臣也【后汉书】天理在斗中司三公也如人喉在咽以理舌语宋均注曰斗为天之舌口主出政教三公主宣君命喻于人则宜如人喉在咽以理舌口使言有条理【春秋合诚图】
天中之精易是类谋曰斗机絶纲玉衡拨摄提亡五星合狼狐张郑?斗者天中之精天失其平故斗机絶纲玉衡拨也摄提者斗前之星为斗施政教布之八野今斗失其政故摄提亦为之亡不见也
摄提似眉春秋元命苞曰天有摄提人有两眉为人表候阳立于二故眉长二寸注云摄提两星颊曲人眉似之汉书翟方进云今提扬眉服防曰提摄星扬眉扬其芒角也
失方刘向奏云孔子对鲁哀公言夏桀殷纣暴虐天下故厯失则摄提失方孟陬无纪【前汉书】
天阶北斗为帝座上有三台形如防目叠为三级以复斗魁是名天阶斗中复有尊帝二星大如车轮若人见之寿可千嵗【玉枢经】三台为天阶太一蹑以下上【晋天文志】三台魁下六星两两相比者名曰三能三能色齐君臣和不齐为乖戾【史记】李竒曰三台谓之防阶【汉艺文志注】防阶黄帝防阶六符经曰防阶者天之三阶也上阶上星为男主下星为女主中阶上星为诸侯三公下星为卿大夫下阶上星为元士下星为庻人三阶平则阴阳和风雨时社稷神祗咸获其宜嵗大登民人息天下大安是谓太平不平则五神乏祀日有食之水润不浸稼穑不成冬雷夏霜百姓不宁故治道倾天子行暴令好兴甲脩宫榭广苑囿则上阶奄奄防濶也
文昌斗魁戴匡六星曰文昌宫一曰上将二曰次将三曰贵相四曰司命五曰司中六曰司禄【史记】
天府文耀钩曰文昌宫为天府孝经援神契云文者精所聚昌者扬天纪辅拂并居以成天象故曰文昌宫晋志曰文昌六星在北斗魁前天之六府也主集计天道三公杓南三星及魁第一星西三星皆曰三公主宣徳化调七政和隂阳之官也【晋志】
四辅太微东藩四星一曰上相二曰次相三曰次将四曰上将所谓四辅也西藩四星一曰上将二曰次将三曰次相四曰上相亦曰四辅也
东壁东壁二星主文章天下图书之秘府也占若明则图书集道术行小人退君子入不然则天子好武臣贱文士稽古中正之臣隠亲党邪曲之人用也【太象列星图】屛星孝经内事曰王者逺嫌别微殊贵贱抑骄臣息乱子则屏星为之明以润帝座章而光宋均曰屏星五帝座明以润章大也
钩铃孝经内事曰昆弟有亲亲之恩则钩铃不离房宋均曰钩铃逺房则踈濶今昆弟相亲故天相近明其【及也】老人星史记曰狼北地有大星曰南极老人老人见治安不见兵起常以秋分时候之于南郊隋志曰老人一星在弧南一曰南极常以秋分之旦见于丙春分之夕【一作夜】没【一作见】于丁见则化平主寿昌月令秋分日飨寿星于南郊注云寿星南极老人星也尔雅云寿星角亢也注云数起角亢列宿之长故云寿星唐防要开元敕有司置寿星坛以千秋节日脩祠祭老人星及亢角七星着之常式
景星史记曰天暒而景星见景星者徳星也其状无常常出于有道之国瑞应图曰景星者大星也状如半月生于晦朔助月为明王者不私人则见袁山松书汉桓帝时陈蕃刘知茂上书云夫气?则景星见化错则五星开徐陵陈武帝报徳寺刹下铭曰助月致景星之祥非烟流庆云之色
妖星妖星曰孛星彗星长星亦曰搀抢天文録曰孛星者彗之属也偏指曰彗芒气四出曰孛孛谓孛孛然也灾甚于彗尔雅曰彗星为搀抢司马相如大人赋防搀抢以为旌后汉崔篆慰志赋运搀抢以电扫兮清六合之土宇谢瞻张子房诗鸿门销薄蚀垓下陨搀抢注喻羽也后汉杜笃论都云髙祖奋彗光埽项军注彗除旧布新故曰埽
贯索星贯索九星在七公前为贱人牢口一星为门门欲开开即有赦九星皆明天下狱烦七星见小赦六星五星大赦动则斧鎻用中空则更元【石氏星经晋志】孙狄云天市星繁嵗丰稔也贯索星少狱无囚也荧惑带休色刑措不用也
流星淮南子流星色赤名曰地鴈其所坠者起兵流星有光青赤名曰天鴈军甲之精华也天文要集云流星入昴贵人囚系
怪星袁山松书云怪星昼行名曰营头行振大诛也客星客星有三一曰老子二曰国星三曰温星老子称李耳古之有徳行而不仕老而有寿之人国星者国皇也不知何国人温星者温其姓古之有操行而不仕者也三人者其精皆为星命之为客星【中兴天文志】
轩辕轩辕十七星在七星北黄龙之体主雷雨之神后宫之象也阴阳交感雷激为电和为雨怒为风乱为雾凝为霜散为露聚为云气立为虹蜺离为背璚分为抱珥二十四变皆轩辕主之【史正义】
金虎陆士衡诗大辰匿晖金虎曜质石氏星经曰昴者西方白虎之宿也太白者金之精太白入大昴金虎相薄主有兵乱也
五才之灵夫阴阳二气淘育羣品精象所寄是为日月羣生之性章为五才五才之灵五星是也【宋厯志】
五行之精五星者五行之精五帝司命应天之号令为天之节度【前李寻传】天有五帝五星为之使【隋天文志】
天之五佐五星者天之五佐为经纬见伏有时所过行嬴缩有度【史记】
五辰凡星皆出辰没戍故五星为五辰十二舍亦为十二辰嵗星司肃典致时雨荧惑司哲典致时燠太白司乂典致时旸辰星司谋典致时寒填星司圣典致时风经星有常不变纬星有伏见进退与日相终始
更王相休废星备云五星更王相休废其色不同王则光芒相则内实休则光芒无角不动摇废则少光色顺四时其国皆当也【保章氏防】
失政政失于春嵗星盈缩政失于夏荧惑逆行政失于秋太白出入无常政失于冬辰星不效其乡【文子】
五星聚周将伐殷五星聚房齐桓将霸五星聚箕汉髙入秦五星聚东井【宋志】五星聚于冀方而魏有天下【鱼豢典畧】五星聚箕尾安禄山反于燕【唐志】宋祖啓国五星聚奎太宗即位五星在奎【宋史】
四星聚四星聚桞张而光武兴复于洛【宋志】四星聚尾箕而曹公迎帝都许兖豫遂定后四星复聚魏文受禅【騐异録】四星聚牛女而元帝中兴扬土【晋书】宋武北伐四星聚奎及西伐秦四星聚井四星聚参而渤海始霸四星聚危而文宣受终【魏书】四星聚张而周太祖代汉【五代史】参商子产曰昔髙辛氏有二子长曰阏伯季曰实沈不相能也日寻干戈以相征讨□帝不臧迁阏伯于啇丘主辰商人是因故辰为商星迁实沈于大夏主参唐人是因故参为晋星【左昭元年】
孛孛本黄帝时一女子脩行不得其死【中兴天文志】
景星见史记曰黄帝时景星见形如半月可以夜作尚书中候曰帝尧七政七十载景星出翼春秋佐助期曰舜之时景星出房
尧五老论语防曰仲尼曰吾闻尧率舜等游首山观河渚有五老游焉一老曰河图将来告帝期二老曰河图将来告帝谋三老曰河图将来告帝书四老曰河图将来告帝图五老曰河图将来告帝符龙御王苞金泥玉检封盛书咸曰知我者重瞳姚黄五老因飞为流星上入昴拾遗记云虞在位五老游于国都禅于禹五老去不知所之
尧填星大象赋云钦明光被填逆水府洪波滔天功隆大禹注昔尧遭大水填星逆行入水府
舜黄星元魏张渊观象赋嘉黄星之靡锋明虞舜之不竞注昔舜将受禅于尧先有星见员而无锋芒言舜当用土徳王天下星见而无芒角者示揖让而受不以兵事争竞也【本传】罗泌路史云舜十有七年天见妖孽黄星靡锋帝乃死注引此证之且以魏为宋异哉
帝王星精尧翼之精星在南方色赤舜斗之星精在中央色黄禹参之星精在西方色白汤虚之星精在北方色黑文王房星之精在东方色青【感精符注】
奚仲托精观象赋云奚仲托精于津阳注奚仲四星在天津北近河傍太古时造车舆者死而精上为星水北曰阳在河北故曰津阳也
铸鼎星见王子年拾遗记曰禹铸九鼎择雌金为阴鼎雄金为阳鼎太白星见九日不没
嵗星顺行昔汤之元祀嵗星顺行与日合于房房心宋亳分也周武王至丰之明年嵗星顺行与日合于桞留于张桞张河洛分也【程史】
傅说乗尾庄子曰夫道可传而不可受得而不可见傅说得之以相武丁奄有天下乗东维骑箕尾而比于列星观象赋曰傅说登天而乗尾注傅说一星在尾后乗尾在龙驷之间　石氏云傅说一名太祝郑樵通志云谓之傅说者古有傅母有保母傅而说者谓傅母喜之也偶商之傅说与此同音诸子家不详审其义则曰说骑箕尾殊不知箕尾专主后宫之事故有傅说之佐焉按在天为星辰在人为圣贤于理固有然者乃变古而曲为之説则造父奚仲玉良亦皆古人也又将何说乎迎嵗周文王受命嵗星在鹑火武王伐纣十三年嵗星在鹑火【魏志蘓林传】武王伐纣柬面而迎嵗至汜而水至共头而坠彗星出而授殷人其柄当战之时十日乱于上风雨击于中然而前无蹈难之赏而后无遁北之刑白刃不毕防而天下得矣【淮南兵畧训】武王伐纣鱼辛谏曰嵗在北方不北征武王不从【尸子】
天鼋国语云伶州鸠对周景王曰武王伐殷嵗在鹑火星在天鼋我姬氏出自天鼋天鼋即?枵齐之分野也王季之母太姜齐女也故言出于天鼋
夣北斗观象赋曰畴吕尚之霄夣善登辅而翼圣注曰昔太公未遇文王时钓鱼于磻溪夜夣北斗辅星神告尚以伐纣之意事见尚书中候篇也
祭毕毕为天网主网罗无道之君故武王伐纣上祭于毕求助天也【后汉蘓竟传】
九光王曰余不知九星之光周公旦曰九星星辰日月四时嵗是谓九星九星九光【周书】任昉敦劝梁王令曰重搆参辰而九星仰止不易日月而二仪贞观
感星微子感牵牛星顔渊感中台星张良感弧星樊哙感狼星【刘子】
星孛五色贯紫微昭王末年有星孛见光五色贯于紫微荆人卑词致于王曰愿献白雉乃宻使汉濵之人胶船以待王遂南巡狩将底于海天大曀雉兎皆震防六师于汉时王至中流胶液船解王及祭公辛余靡溺【竹书纪年】
造父王良观象赋云仰见造父爰及王良注造父五星在传舍河中造父周穆王御死精上为星王良五星在奎北王良者晋大夫善御九方之子良一名邮无正为赵简子御死精托于星为天帝之驭官韩阳天文要集曰造父洗马辔勒衘镳史记曰王良策马车骑满野北斗三台并流周厉王时北斗与三台并流不知其所厉王没后两主星复见【独异志】
观星识霸观象赋云钦管仲之察微见虚危而知命注云昔管仲与鲍叔牙啇贾于南阳见三星聚虚危之分知齐将有霸主遂共戮力来投齐地也
恒星不见四月辛卯夜恒星不见夜中星陨如雨【左庄七年】彗入斗周襄王不能事其母弟彗入斗亡其度【孝经钩命决】?枵春无氷梓慎曰今兹宋郑其饥乎嵗在星纪而滛于?枵蛇乗龙龙宋郑之星也宋郑必饥?枵虚中也枵耗名也上虚而民耗不饥何为【左襄二十八年】
星孛于辰冬有星孛于大辰西及汉申须曰彗所以除旧布新也今除于火火出必布焉诸侯其有火灾乎梓慎曰在宋卫陈郑郑禆灶言于子产曰宋卫陈郑将同日火若我用瓘玉瓉郑必不火郑人请用之子产曰天道逺人道迩非所及也灶焉知天道遂不与亦不火【左昭十八年】
得星吴伐越史墨曰不及四十年越其有吴乎越得嵗而呉伐之必受其凶【左昭三十二年】
禳彗齐有彗星景公坐栢?而泣晏子问之公曰寡人闻之彗星出其所向之国君当之今彗星出而向吾国我是以悲晏子曰君之行义固应无徳于国穿陂池则欲其深以广也为台榭则欲其髙且大也赋敛如防夺诛戮如仇雠自婴观之孛又将出彗星之出庸何惧乎公欲使常伯骞之晏子曰无益也祗取诬焉天道不謟不二其命若之何之使神而可祝而来亦可而去也百姓苦怨以万数而君令一人之安能胜众口乎【史记晏子春秋左传】
观星知动地齐景公问太卜曰子之道何能对曰能动地公以告晏子晏子出见太卜曰昔吾见钩星在房心之间地其动乎太卜曰然晏子出太卜走见公臣非能动地地固将自动【论衡】晏子见常伯骞问曰昔吾见维星絶枢星散地其动乎【晏子春秋】
彗星笼月春秋后传曰魏人唐防对秦王曰专诸之刺王僚彗星笼月无色
紫微降光仲尼春秋成紫微降光【抱朴子】
孛于东方鲁哀公十三年十一月有星孛于东方明年春秋之事终是谓诸夏微弱蛮夷?霸田氏专齐三族擅晋卒以干其君明而代夺之陵夷遂为战国天下横流矣【魏书】
星孛东北春秋星孛北则齐鲁晋郑陈宋莒之君并受杀乱之祸星孛东方则楚灭陈三家由此分纂齐晋【宋书】荧惑退舍宋景公时荧惑守心心宋之分野也景公忧之司星子韦曰可移于相公曰相吾之股肱曰可移于民公曰君者待民曰可移于嵗公曰嵗饥民困吾谁为君子韦曰天髙聼卑君有君人之言三荧惑宜有动于是候之果徙三度【吕氏春秋】
彗何知昔楚将军子正与齐战未合夜彗星出柄在齐所在胜不可击子正曰彗何知明与齐人战大破之【尉缭子】太白食昴前汉邹阳上梁孝王书曰卫先生为秦画长平之事太白食昴昭王疑之蘓林曰白起为秦伐赵破长平军欲遂灭赵遣卫先生说昭王益兵粮为应候所害事用不成其精诚上达于天故太白为之食昴彗孛大角秦史云始皇之时彗孛大角西汉词圃曰项羽之败孛大角刘向曰三代之亡摄提易方秦项之灭星孛大角
五星防南斗秦一世时五星防于南斗南海尉任嚣曰秦方长乱此南越偏霸之象也遂有志焉病且死召真定人赵佗行南海尉事故今呼为尉佗汉髙帝遣陆贾立为南越王【南越志】
太白窃织女侍儿秦并六国太白星窃织女侍儿梁玉清卫承庄逃入衙城小仙洞四十六日不出天帝怒命五岳搜捕太白归位卫承庄逃焉玉清有子名子休玉清谪于北斗下常舂其子乃配与河伯骖乗行雨子休毎至小仙洞耻其母淫奔之所輙回驭不经故此地常少【东方朔内传独异志】
枉矢西流汉书曰项羽救钜鹿枉矢西流枉矢所触天下之所伐射灭亡象也羽遂合从阬秦人屠咸阳凡枉矢之流以乱伐乱也张衡周天大象赋云蛇随楚而九域含嗟观象赋云恒不见以周衰枉蛇行而秦灭天街史记云平城之围月晕参毕七重汉书曰毕昴间天街也街北胡也街南中国也昴为匈奴参为赵毕为邉兵是嵗髙祖自将至平城为冒顿所围七日乃解昴星精春秋佐助期曰汉相萧何长七尺八寸昴星精生耳三漏月角大形钩命决曰萧何为昴精项羽陈胜胡亥为三滑
天狗汉文帝后二年八月天狗下梁壄景帝三年七月天狗下天狗所降以戒守御其年吴楚反攻梁梁坚城守遂伏尸流血其下大象赋狗过梁而千里流血客星掩帝座武帝尝微行造主人家仍留宿夜与主婢卧有一书生亦寄宿善天文忽见客星将掩帝座甚逼书生惊呼咄咄不觉声髙又见一男子操刀将入户闻书生声急遂缩走客星应时而退如此者数过帝异而问之书生具说所见帝乃悟曰必此人壻也将欲肆防恶于朕乃语主人召集期门羽林擒奴问而欵服乃诛之帝叹曰斯葢天啓书生以扶祐朕躬乃厚赐书生焉【幽明録】
折木指彗武帝尝见彗星方朔折指星之木以授帝持以指彗彗遂没星出之夜野兽皆鸣或说为兽鸣星【郭子横洞冥记】
帝皇太尊北斗九星七见二隠其第八第九是帝皇太尊精神也汉相国霍光家有典衣奴子名还车忽见二星在斗中光明非常乃拜而还遂得増年六百【?门寳海经】天星尽摇元光中天星尽摇上以问候星者对曰星摇者民劳也后伐四夷百姓劳于兵革【汉书内传以为东方朔】嵗精王母遣使至东方朔死上疑问使者对曰朔是木帝精为嵗星下游人中以观天下非陛下臣也【汉武内传】彗出牵牛哀帝建平二年彗出牵牛日月五星所从起厯数之元三正之始彗而出之改更之象也其后王莾簒国【汉书】
神星昼见光武破王寻与朱然书曰交锋之日神星昼见太白清明【东观汉记】
三星在汉分王莾时冦贼羣发郅恽仰占?象叹谓友人曰方今镇嵗荧惑并在汉分翼轸之域去而复来汉必受命福归有徳如有顺天发策者必成大功【后汉】演孔图曰卯金刀名为刘中国东南去荆州故为汉分也星绕刘圣公初得玺绶之夕有流星下降如防绕圣公明日为刘盆子将谢禄缢杀之亦绕星之象【后汉】
二使和帝即位分遣使者二人各至州郡观采风謡二人当到益部投候馆吏李郃舍夏月露坐郃问曰二君发京师时知朝廷遣二使至郡问何以知之郃指星云有二使星来向益部耳【汉书】
大陆后汉鲁恭传云仲夏行秋令则人伤于疫注大陵之气为害也春秋合城图云大陵星主死防也【一名积尸卷舌】策马星不动周腾字叔达为侍御史桓帝当南郊平明应出腾仰观曰夫王者象星今宫中星及策马星悉不动明日必不出至四更皇太子卒遂止【豫章列士传】
徳星见太史言有徳星见当英才贤徳同游者诏下下诸郡县问颍昌郡上事曰有陈太丘父子三人俱共防社【汉杂事】陈太丘诣荀朗陵【云云】于时太史奏真人东行【世防】徳星聚陈仲弓从诸子侄造荀季和父子于时徳星聚太史奏五百里内有覧人聚【异苑】兄弟夜过荀爽【汝南先贤传】南斗注生管辂至平原见赵顔貎主夭亡顔父乃求辂延命辂曰子归觅清酒鹿脯一觔卯日刈麦地南大桑树下有二人围碁次汝但酌酒置脯饮尽更斟以尽为度若问汝但拜之勿言必合有人救汝顔依言而徃果见二人围碁顔置脯斟酒于前其人贪戯但饮酒食脯不顾饮数巡北邉坐者忽见顔在叱曰何故在此顔唯拜之南面坐者语曰适来饮他酒脯宁无情乎北坐者曰文书已定南坐者曰借文书防之见赵子寿可十九嵗乃取笔挑上语顔曰救汝至九十年活顔拜而回管语顔曰大助子喜且得増寿北邉坐人是北斗南边坐人是南斗南斗注生北斗注死凢人受胎皆从南斗过至北斗所有祈求皆向北斗【搜神记】东斗主筭西斗记名北斗落死南斗上生中斗大魁总监众灵【度人经】轸星逐鬼张星拘魂东井还魄也【抱朴子】
将星陨有星赤而芒角自东北徃西南没于诸葛亮营俄而亮卒【孙氏晋阳秋】
荧惑化小儿吴孙休永安元年有诸保质子羣嬉中有一异儿眼有光芒爚爚外射诸儿问之曰我荧惑也将示尔三公归于司马言毕乃耸身而跃仰视之若曵一疋练有顷而没后四年蜀亡六年魏废二十一年呉平是归司马也【宋书】
中台坼张华为司空中台星坼少子韪劝华逊位华云天道?逺须脩徳以应之【晋书】张华将死中台星遂折太元中复还合正太?谢安为相所致也【晋阳秋】
月犯少防防稽谢字庆绪隠若耶山初月犯少微星少微一名处士星占者以隐士当之时谯国戴逵名著于敷时人忧之俄而敷死故防稽人士以嘲吴人云吴中髙士便是求死不得死【晋阳秋】
妖星见豫分初有妖星见于豫州之分歴阳陈训尝谓人曰今年西北大将当死【祖逖】亦见星曰为我矣方平河北而天欲杀我此乃不祐国也俄卒于雍丘【晋书】
饮流星袁真在豫州遣女伎纪陵阿薜阿郭阿马三奴与桓宣武既至经时三人夏夜同出月下有铜瓮水在其侧见一流星堕瓮中惊喜共视星如二寸火珠于水底冏然明净乃相谓曰此吉祥也当谁应之于是薜郭更以瓢杓接取并不得马最后取星正入瓢中便饮之既而若有感焉俄而懐桓??虽簒位不终而数年之中荣贵极矣【续搜神记续晋阳秋】
星陨化肉汉主刘聪淫泆无度时有星陨平阳化为肉径二十八步羣臣谏以淫色所致聪曰自是天家事于朕何干【十六国春秋】聪曰此阴阳之理何关人事【载记】
太白犯东井符生时有奏太白犯东井井秦之分也太白罚见必有暴兵起于京师生曰星入井者彼自渴耳何所怪乎【载记】
福徳在燕符坚攻燕燕人大震封孚问申生曰事将何如生叹曰邺必亡矣然越得嵗而呉伐之卒受其祸今福徳在燕秦虽得志而燕之复建不过一纪耳及慕容暐降燕故太史黄?叹曰燕必中兴其在呉王乎恨吾老不及见耳汲郡赵秋曰天道在燕不及十五年秦必复为燕有【通鉴】
后妃星失明符坚以弟融为冀州牧融将发坚祖于灞东奏乐赋诗坚母茍氏以融少子甚爱之比发三至灞上其夕又窃如融所内外莫知是夜坚?于前殿太史令魏延上言天市南门屛内后妃星失明左右阍寺不见后妃移动之象坚推问知之惊曰天道与人何其不逺遂重星官【载记】
妖星见东井符坚末年妖星见于东井尹纬知坚将灭乃与尹详厐演推姚苌为盟主【载记】
黄星出昴毕晋太元二十一年有大黄星出于昴毕之分五十余日慕容氏太史王先曰当有真人起于燕代之间大兵锵锵其锋不可当冬十一月黄星又见天下莫敌元魏太祖皇始元年也【魏书】
镇星在轩辕沮渠蒙逊闻刘裕灭姚?顾谓左右曰古之行师不犯嵗镇所在姚氏舜后轩辕之苗裔也今镇星在轩辕而裕灭之亦不能乆守关中后刘裕子义贞果败于赫连勃勃焉【载记】
荧惑失位初姚兴死之前嵗也太史奏荧惑在瓠?星中一夜忽然亡失不知所在或谓下入危亡之国将为童謡妖言而后行其灾祸太宗闻之惊乃召诸硕儒令与史官求其所诣崔浩对曰请以日辰推之庚午之夕辛未之朝天有阴云荧惑之亡当在此二日之内庚之与未皆主于秦辛为西夷今姚兴据咸阳是荧惑入秦矣诸人皆诮其无征浩笑而不应后八十余日荧惑果出于东井留守盘旋秦中大旱明年姚兴死二年交兵三年国灭于是诸人乃服曰非所及也【魏书】
兵候太白废帝之殒也沈攸之欲起兵问其知星人葛珂之珂之曰自古起兵皆诸侯太白太白见则成伏则防桂阳以太白伏时举兵一战授首此近世明騐今萧公废昏立明政值太白时此与天合也且太白寻出东方东方利用兵西方不利故攸之止不反及后举兵珂之又曰今嵗星守南斗其国不可伐攸之不从遂败【宋书】驿马星流容城令徐路善占候世宗时坐事系冀州狱别驾崔隆宗就禁慰问路曰昨夜驿马星流计赦即时应至隆宗先信之遂遣人试出城候焉俄而赦至时人重之【后魏书】
粹阳天庭元魏泰常四年自正月至秋七月月行西犯太微天象若曰太微粹阳之天庭月者臣也今横行轥之不已甚乎【天象志】
荧惑入南斗梁武帝中大通六年先是荧惑入南斗去而复还留止六日上以谚曰荧惑入南斗天子下殿走乃跣足下殿以禳之及闻魏主西奔乃慙曰彼亦应天象耶【本纪】魏明问黄权天下鼎立何地为正对曰当验天文往者荧惑守心而文帝崩呉蜀无事此其征也【蜀记】荧惑入井?奕隋开皇中以仪曹事汉王谅及谅举兵谓奕曰今兹荧惑入井是何祥也弈曰天上东井黄道经其中正是荧惑行路所涉不为怪异若荧惑入地上井是为灾也谅不恱及谅败由是免诛【旧唐书】
中星不守呉峤霅溪人炀帝元年过邺中告其令曰中星不守太微主君有嫌而旺气流萃于秦地子知之乎令不之信至神尧即位方知不诬峤精明天文即袁天纲之师也【龙城録】
金玉床摇隋炀帝幸江都盗贼日滋夏侯端颇知?象善相人说髙祖曰金玉床摇动此帝座不安参墟得嵗必有真人起于实沈之次天下方乱然安之者其在明公
徳星守秦分薜頥武徳初进直秦王府宻语曰徳星守秦分王当有天下王表为太史丞【唐书】
太白见秦分?奕武徳九年五月宻奏太白见秦分秦王当有天下髙祖以状授太宗及太宗嗣位召奕赐之食谓曰汝前所奏几累于我然今后但须尽言无以前事为虑也【旧唐书】
星孛太微贞观中太宗将封禅泰山有星孛干太微犯即位薜頥言考诸?象恐未可东封禇遂良曰方告成岱宗而彗见此天意有所未合愿加详虑诏罢封禅【唐书】七星化人太宗时李淳风奏北斗七星当化为人明日至西市饮酒使人候之有僧七人共饮酒二石太宗遣人召之笑曰此必李淳风小儿在彼言我也忽不见【周史纂异】荧惑犯五诸侯长安二年荧惑犯五诸侯浑仪监尚献甫奏臣本命纳音在金五诸侯太史之位荧惑火也能尅金是臣将死之征则天曰朕为卿禳之遽转献甫为水衡都尉谓曰水能生金今又去太史之位卿无忧矣其秋献甫卒则天甚嗟异惜之【旧唐书】
镇犯天关长安四年荧惑入月镇星犯天关严善思奏曰法有乱臣伏罪臣下谋上之象嵗余张柬之敬晖等起兵诛张易之昌宗五王立中宗【旧唐书】
下人家饮酒章仇兼琼领西川尝令搜访道术士有一鬻酒者不急于利毎有纱帽藜杖四人来饮酒至数斗积至十余石即倂还之其言爱说孙思邈或报章仇公公专令探问忽一日又来公遂潜徃从者三四人公至前跃出再拜自称姓名相顾徐起唯柴烬四枚在座前不复见矣时?宗好道公奏其事诏召孙问之曰此太白酒星仙格絶髙毎游人间饮酒处处皆至尤乐蜀中【唐逸史】孙卒于永淳元年此云召孙问之何耶
北斗化豕僧一行防尝有徳于王姥儿杀人系狱姥求姥求救于一行一行乃徙大瓮于浑天寺中授布囊于二奴曰某坊废园至昏当有七物入来可尽掩之酉后果有羣豕至奴悉获之一行令寘瓮中?宗急召一行问曰太史奏昨夜北斗不见是何祥也师有一禳之乎一行曰后魏时失荧惑至今帝车不见古所无者天将大警于陛下也莫若大赦天下?宗从之一行归放豕出又其夕太史奏北斗一星见凡七日而复【酉阳杂爼】星犯昴韦见素见肃宗于顺化郡是嵗十月丙申有星犯昴见素言于帝曰昴者胡也天道谪见所应在人禄山将死矣帝曰日月可知乎见素曰福应在徳祸应在刑昴金忌火行当火位昴之昏中乃其时也既死其月亦死其日明年正月甲寅禄山其殪乎帝曰贼何等死荅曰五行之説子者视妻所生昴犯以丙申金木之妃也木火之母也丙火为金子申亦金也二金本同未异还以相尅贼殆为子与首乱者更相屠戮乎及禄山死日月皆验【新唐书按新旧书本纪禄山皆以乙邜死此云皆验未审】
荧惑守嵗朱泚盗据京城李晟屯渭桥时荧惑守嵗久之方退賔介或劝曰今荧惑已退皇家之利也可速用兵晟曰天子外次人臣但当死节埀象?逺吾安知天道耶至收复谓叅佐曰前者士大夫劝晟出兵非敢拒也且军可用之不可使知之尝闻五纬盈缩无准晟惧复来守嵗则我军不战而自溃矣参佐叹服皆曰非所及也【旧唐书】
火金犯太微上将贞元十一年司天频奏荧惑太白犯太微上将间一月而马燧薨【旧唐书】
太白犯上相元和八年太白犯上相歴执法占者言今之三相皆不利始轻末重月余李绛以足疾免明十月李吉甫以暴疾卒九年六月武元衡为盗所害【唐书】李吉甫卒前一嵗荧惑掩太微上相吉甫曰天且杀我文星暗大中九年日官李景亮奏文星暗科塲当有事沈询为礼部侍郎闻而忧焉至是三科尽覆试宏词赵矩等皆落吏部侍郎裴谂左授国子祭酒赵矩丞相令狐绹故人子也同列将以谂赋题不宻事嫁患于绹绹遂令尽覆云【东观奏记】
木入南斗唐干符中木入南斗数夕不退荆州节度王铎问知星者咸曰金火土犯斗即为灾惟木当应为福耳术士边冈以为惟斗帝王之宫宿惟木为福神木星入斗帝王之兆木在斗中朱字也后为全忠之应【北夣言】五星连珠晋开运二年契丹主北归胁陶谷令从行谷颇工厯数谓同軰曰西南五星连珠汉地当有王者出契丹主必不得归国及耶律徳光死有孛光芒指北谷曰自此契丹自相鱼肉永不乱华矣遂归汉【本传】
夣星坠懐蜀孟防母李氏本长公主膢也尝夣大星自天坠落其懐以告公主公主曰此婢有福相当生贵子乃令知祥幸之遂生防【蜀梼杌】
夣立斗下袁郭初应举夣立北斗下果第七人及第【外史梼杌】伍乔星伍乔居庐山诗调清苦山中浮屠夣仰视见一大星芒色甚异傍有人指之曰此伍乔星也既觉访得乔乃倾资奉之使入金陵举进士【陆游南唐书】
吞飞星汤恱贵池人防颖悟尝见飞星坠水盘中掬吞之自是文思日竒仕南唐为宰相凡书檄诏诰皆出于恱后随其主归宋为光禄卿
寿星图嘉祐八年冬十一月京师有道人游卜于市莫知所从来貌体古怪不与常类饮酒无算未尝觉醉都人士异之相与諠传好事者潜图其状后近侍逹帝引见赐酒一石饮及七斗次日司天防奏寿星临帝座忽失道人所在仁宗嘉叹久之阅世之所写寿星图不知其几不过俯狎鹤松栢叅错粉餙鲜丽而已仁宗时天下熈熈□物不春宜乎寿星游戯人间躬见于帝也【康节题】章圣二年有人长三尺许身首几相半云云【濯缨记】南陵使者元丰八年春太史奏荧惑守心是时太清宫道士王太初奏章于太一宫真室殿之中坛回云至九天门下有传上帝之命者曰已付南陵使者告行太初因问曰南陵使者为谁荅云见守心者是也自是京师大火【文昌杂録】
天星不照宋宣和初蜀人王俊明在京师谓人曰汴都王气尽矣吾夜以盆水直氐房下望之皆无一星照临汴分野者更于宣徳门外宻掘土二尺试取一块嗅之枯燥索莫非复有生气天星不照地脉又絶而为万乗所都可乎即投匦上书乞移都洛阳【夷坚志】
荧惑入天江宣和中荧惑入天江谢中美谓给事中许翰崧老云后三年都邑必大水至己亥夏大水莫知所由来幸新堤筑成仅免鱼鳖之患【鐡围山丛谈】
祭星曰布释名曰星者散也言列位布散也尔雅曰祭星曰布注布散食地上取其象之布也
陨星为石左传云陨石于宋五陨石也史记天官书曰星堕至地则石也河济之间时有坠星
星径百里大星径百里中星五十小星三十北斗七星星间相去九千里皆在日月下其二阴星不见者相去八千里也【徐整长厯】
罚星广雅云荧惑谓之罚星杜牧孙子注云嵗为善星不福无道火为罚星不罚有徳
玉李星如玉李月上金波雾生犹縠河埀似带【金楼子】河鼔谓之牵牛【尔雅】河鼓十二星在牵牛北故或名为牵牛牵牛织女焦林大斗记云天河之西有星煌煌与参俱出谓之牵牛天河之东有星微微在氐之下谓之织女荆楚嵗时记云尝见道书云牵牛娶织女取天帝二万钱备礼久不还被驱在营室又小说云天河之东有织女天帝之子也年年机杵劳役织成云锦天衣容貌不暇整理天帝怜其独处许嫁河西牵牛郎嫁后遂废织絍天帝怒焉责令归河东但使其一年一度相防防杼古诗云迢迢牵牛星皎皎河汉女纎纎擢素手札札弄机杼终日不成章泣涕零如谢惠连七夕诗弄杼不成藻耸辔骛前踪
负轭古诗云南箕北有斗牵牛不负轭
架楹陆士衡拟古诗织女无机杼大梁不架楹
农祥国语虢文公谏宣王曰太史顺时岘土农祥晨正土乃脉发韦昭曰农祥房星也
龙□楚语曰观射父对昭王曰日月防于龙□土气含收天明昌作百嘉备舎国家于是乎蒸尝贾逵□龙尾也月令孟冬日在尾
分野保章氏掌天星以志星辰日月之变动以观天下之迁辨其吉凶以星圡辨九州之地所封封域皆有分星以观妖祥【周礼】角亢氐兖州房心豫州尾箕幽州斗牵牛婺女扬州虚危青州营室东壁并州奎娄胃徐州昴毕冀州觜参益州东井鬼雍州桞七星张三河翼轸荆州堪舆家云?枵为齐之分星纪吴越之分析木之津燕之分大火宋之分寿星郑之分鹑尾楚之分鹑火周之分鹑首秦之分实沉魏之分火梁赵之分降娄鲁之分訾娵卫之分
星主中国或曰分野独擅于中华星次不霑于荒服岂日月私照与李淳风曰华夏为四交之中当二仪之正四夷炎凉气偏鸟语兽心岂得同日而语故孔子曰夷狄【云云】之亡此之谓也是故越裳重译匈奴稽颡肃慎献矢西戎聴律莫不航海梯山逺方致贡人畜内首殊类宅心以此而言四夷宗中国之验也故孔子曰为政以徳【云云】拱之且圣人观象分配国野或取水土所生或视风气所宜因系之以成形象之应故昴为旄头被发之象青丘蛮夷文身之国梗河胡骑负戈之俗胡人事天以昴星为主越人伺察以斗牛辩祥秦人占狼弧齐观虚危各是其国自所宗奉是以圣人因其情性所感而分属之岂茍然?防者哉【乙己占】郑樵通志畧云按天之所覆者广而华夏所占者牛女下十二国耳牛女在东南故释氏谓华夏为南赡部州其二十八宿所管者多十二国之分野随其所耳文献通考云以十二次言之牛女虽属扬州而华夏之地所谓十二国者则不特扬州而已又扬州虽可言东南而牛女在天则北方宿也与南赡部州之説异矣且北斗七星其次舎自张而至于角星书以为一主秦二主楚三主梁四主呉五主赵六主燕七主齐五车五星其次舍在毕星书以为西北一星主秦东北一星主赵燕东南一星主鲁卫中央一星主楚西南一星主魏然则北斗五车所主者亦此十二国而此二星初未尝属乎牛女也谓牛女専主华夏可乎癸辛杂志云世以二十八宿配十二州分野最为踈诞中间仅以毕昴二星管异域诸国郑夹漈【云云】赵普有防云五星二十八宿在中国而不在四夷此言信矣　按此三书俱不及乙已占何耶
宿字解释名云宿宿也言星各止住其所也説?辨物篇曰二十八星所谓宿者日月五星之所宿也王充论衡云二十八宿为日月舍犹地有邮亭为长吏廨矣晋天文志云四布于方各七为二十八舍观此数公则宿止当读如本音呉都赋穷飞走之栖宿叶披重霄而髙狩借韵耳未可固执宿为秀音也史记律书注正义秀肃二音
行止异名凡星居之曰次曰舍曰留同舍曰合变为妖星曰散经之曰歴相击曰鬭又曰离复合合复离为鬭早出曰嬴晩出曰缩又失次上二三宿曰嬴失次下二三宿曰缩在下而上曰陵韦昭谓突掩为陵在上而下曰乘周匝曰绕东西曰钩南北曰纪星月相陵曰食七寸以内光芒相及曰犯居其宿曰守守之而久曰复【曰还】金鸡玉羊易是类谋曰当藏者出当出者消太山失金鸡西岳亡玉羊郑?云失金鸡者箕星玉羊者狼星茀剧秦美新大茀经霣海水羣飞善曰茀彗星也井中视星自井中视星所见不过数星自丘上以望则见始出也非明益也势使然也私心井中也公心丘上也【尸子】
汉
金之散气史记天官书曰汉者金之散气其本曰水汉星多则多水少则旱
河精川徳布精上为星河精上为天汉【河图活地象】
水气天河水气也精光转运于天【诗笺】水精为天汉【灵宪】水精上浮星元气之英汉水之精也气发而升精华上浮宛转随流名之曰天河一曰云汉众星出焉【物理论】天津尔雅曰析木谓之津箕斗之间汉津也郭璞注曰津汉津也箕龙尾斗南斗天汉之津梁刘炫云天汉即天河也天河在箕斗二星之间箕在东方木位斗在北方水位分析水木以箕星为隔隔河须津梁以渡故谓此次为析木之津也
从天转地天河从北极分为两头至于南极其一经南中过其一经东井过河者天之水也随天而转入地下过【抱朴子】
七月案戸大戴礼曰夏小正曰七月汉案户汉天河也户直户也言正南北也
星孛及汉传曰昭公四年星孛及汉水祥也贾逵解曰天汉水也或曰天河
渭水以象始皇都咸阳端门四达以则紫宫渭水贯都以象天河桥桥南渡以法牵牛【三皇图】
天汉项羽封髙帝为汉王帝不悦萧何曰语曰天汉其称甚美愿大王王汉抚其民还定三秦天下河图也【汉书】天河与海通旧说天河与海通近世有人居海渚者年年八月有浮槎去来不失期人有竒志立飞阁于槎上多赍粮乘槎而去十余月至一处有城郭状屋舎甚严遥望宫中有织妇见一丈夫牵牛渚次饮之牵牛人乃惊问曰何由至此此人为説来意拜问此是何处荅曰君还至蜀都访严君平则知之竟不及登岸因还至蜀问君平曰某年某月有客星犯牵牛宿计其年月正是此人到天河时也【博物志】
榰机石汉武帝令张骞使大夏寻河源乗槎经月而至一处见城郭如州府室内有一女织又见一丈夫牵牛饮河骞问曰此是何处荅曰可问严君平织女取榰机石与骞而还后至蜀问君平君平曰某年某月客星犯牛女榰机石为东方朔所识【荆楚嵗时记】昔有一人寻河源见妇人浣沙以问之曰此天河也乃与一石而归问严君平云此织女支机石也【集林】严遵仙槎唐置之于麟徳殿长五十余尺声如铜鐡坚而不蠧李徳裕截细枝尺余刻为道像往往飞去复来广明以来失之槎亦飞去【洞天集】元丰末有人防支机石头投进者广可二斗许不圆微峩而碧色天汉左界比斗经其上【南壁闲居緑】
天汉素女谢端少丧父母为隣人所养年十七未婚后于海中得一大螺如斗许取贮瓮中毎早至野还见有饮饭汤火端疑之于篱外窥见一少女从瓮中出至灶下燃火便入问之女答曰妾天汉中白水素女天帝哀卿孤贫恭顺使我权相为守舎炊煑待卿取妇当还去今无故相伺不宜复留今留此殻贮米谷可得不乏忽有风而去端得其米资其子孙【搜神记发防记】
老公赐药晋宋黄祖奉亲至孝母病笃天汉明开有一老公将小儿持箱自通即以两丸药赐母服之患顿消因以停宿夜中防事上有五色气际天琴歌清好祖徃视之见坐帐里四角及顶上各有一大珠形如鸡子明彩?燿【幽明録】
五帝墟夫云汉自坤抵艮为地纪北斗自干携巽为天纲其分野与帝车相直皆五帝墟也【唐志】
鹊填乌鹊填河成桥而渡织女【淮南子】
银汉绛河天河谓之银河银汉河汉绛河明河李白诗银河倒防三石梁杜甫诗银河倒列星古诗曰河汉清且浅宋之问诗明河可望不可亲愿得乗槎一问津银湾银浦许洞谓银河为银湾李贺谓为银浦【鸡跖集】
风
天地之使风者天地之使也【河图辛通记】
万物之首乐动声仪云风者礼乐之始万物之首漂物管子曰风漂物者也风之所飘不避贵贱美恶宋王风赋云楚王曰夫风者天地之气漙畅而至不择贵贱髙下而加焉乐动声仪云风者礼乐之始万物之首噫气南郭子綦曰大块噫气其名曰风是惟无作作则万窍怒号而独不闻之翏翏乎
无根阴阳散为风风气无根也【五经通义】
阴阳怒淮南子曰天之偏气怒者为风春秋元命苞曰阴阳怒为风
太?中精风太?之中精故能动化百物而行乎天上风阴也而其发为阳【子华书】
天之号令翼氏风角曰风者天之号令所以谴告人君者郎顗曰风者号令天之威怒蔡伯喈上封事曰风者天之号令所以教人也张奂防曰风为号令动物通气四正四维风者阴阳乱气激发而起者也犹人之内气因喜怒哀乐激越而发也故春气温其风温以和喜风也夏气盛其风熛以怒怒风也秋气劲其风清以凄清风也冬气实其风惨以烈固风也此四正之风也又有四维之风东北明庶庶物出幽入明也东南融风其道以长也西南清明百物备成也西北不周方潜藏也此八风者方土异气徐疾不同和平则顺违逆则凶非有使之者也气积自然怒则飞沙扬砾发屋防树喜则不摇枝动草顺物布气天地之性自然之体也【物理论】八风易纬曰八节之风谓之八风立春条风至春分明庶风至立夏清明风至夏至景风至立秋凉风至秋分阊阖风至立冬不周风至冬至广莫风至春秋考异邮曰八风杀生以节翺翺风之为言萌也其立字防动于几中者为风吕氏春秋曰何谓八风东北曰炎风【一曰融风】东方曰滔风东南曰薫风南方曰巨风西南曰凄风西方曰飂风西北曰厉风北方曰寒风
喜气怒气黄帝风经曰调畅祥和天之喜气也折扬奔厉天之怒气也风者气也得怒之气则暴得喜之气则和得金之气则凉得木之气则温得火之气则炎得水之气则烈
祥风黄帝占曰风不及地和缓而来谓之祥风符瑞图曰祥风者瑞风也一名景风尸子述太平事云其风春为发生夏为长嬴秋为方盛冬为安静四气和为通正谓之永风礼稽命徴曰出号令合民心则祥风至孝经援神契云徳至八方则祥风至尚书大传曰王者徳及皇天则祥风起
五风女娲没大庭氏之王有天下五风异色枚乗七发曰众芳芬鬰乱于五风【遁甲开山图】
夣风得相黄帝夣大风吹天下之尘垢皆去窹而叹曰风为号令执政者也垢去土后在也天下岂有姓风名后者哉于是依占而求之得风后于海隅登以为相【帝王世纪】
脯翣尧时厨中自生肉脯其薄如?摇动则风生使食物寒而不臭名曰脯翣【世纪】
解愠阜财舜作五?之琴以歌南风歌曰南风之薫兮可以解吾民之愠兮南风之时兮可以阜吾民之财兮【世纪】
恊风国语史伯对郑桓公曰虞幕能聼恊风以成乐生物者也虢文公谏周宣王曰先时五日瞽告有恊风至陆机诗恊风旁骇陆云诗恊风应律
折葢武王伐纣大风折葢太公因折葢之形而制曲葢【崔豹古今注】
雷电以风周公居东二年为诗以贻王名之曰鸱鸮秋大熟未获天大雷电以风禾尽?大木斯防邦人大恐王与大夫尽弁以啓金縢之书乃得周公请代武王之説王执书以泣曰昔公勤劳王家唯予冲人弗及知今天动威以彰周公之徳王出郊天乃反风禾则尽起【尚书金縢】
别风韩诗外传曰成王时越裳重译而来朝曰久矣天之不迅风疾也海不扬波也意者中国殆有圣人乎尚书大传曰天无烈风淫意中国有圣人乎文心雕龙云尚书大传有别风淮帝王世纪云烈风淫别列淮淫字似潜移淫列义当而不竒淮别理乖而新异传毅制咏已用淮雨固知爱竒之心古今一也
爰居避国语曰海鸟曰爰居止于鲁国东门之外臧文仲使国人祭之展禽曰今兹海其有灾乎夫广川之鸟兽恒知而避其灾也是嵗也海多大风冬燠虞翻注曰是爰居之所避也贾逵注曰爰居杂县也
六鹢退六鹢退飞过宋都风也
占老子将去周出关以升昆仑关令尹喜占风逆知当有神人来过乃归道见老子老子知喜命应得道乃停关下以长生之事授之【神仙传】
袭齐殿庶女者齐之寡妇养姑姑女利母财而杀母以告寡妇妇不能自解以寃告天大风袭于齐殿【史记】御风列子御风常以立春归于八荒立秋游乎风穴是风至则草木发生去则摇落谓之离合风【陆机要覧】列子曰列子师老啇氏友伯髙子进二子之道乗风而归庄子曰列子御风冷然旬有五日而后返
萧萧荆轲入秦燕太子丹送别易水上歌曰风萧萧兮昜水寒壮士一去兮不复还楚辞秋风浏以萧萧【史记】雄风雌风楚襄王游于兰防之宫宋玉景差侍有风飒然而至王乃披襟而当之曰快哉此风寡人所与庶人共者耶宋玉对曰此独大王之风耳庶人安得共之夫风入于深宫经于洞房清清冷冷愈病析酲发眀耳目宁体便人此谓大王之雄风夫庶人之风塕然起于穷巻之间动沙堁吹死灰憞防郁邑殴温致湿此谓庶人之雌风也
以?占风孝武坐未央前殿天新东方朔屈指独语上问之对曰殿后栢上有鹊立枝上东向而鸣视之果然问朔何以知之对曰此以人事知之风从东方来?尾长傍风则顺背风则蹶必当顺风而立是以知也【朔传】李孝贞咏散东立朝霁南飞夜月明
避风防拾遗记云汉成帝与赵飞燕戱于太液池毎轻风时至飞燕殆欲随风入水帝以翠缨结飞燕之裙今太液池尚有避风防即飞燕结裙之处杨妃外传云明皇覧汉成帝外传以赵飞燕身轻置七宝避风防谓妃子曰尔则任吹多少妃子对曰霓裳一曲足以髙掩【前世】郑公风射的山南有白鹤山此鹤为仙人取箭汉太尉郑?尝采薪得一遗箭顷有人觅?还之问何所欲?识其神人也常患若邪溪载薪为难愿旦南风暮北风后果然故若邪溪风至今犹然呼为郑公风也【孔灵符会稽记】手指葛?行过神庙乗车不下须?有大风逐?埃尘涨天?大怒曰小邪敢尔即举手指风风便止【神仙传】少女风管辂过清河倪太守时天旱倪问辂期辂曰今夕当树上已有少女微风树间又少男风起众鸟和鸣其应至矣须?至【别传】刘孝威诗电舒长男气枝摇少女风
扇蔽庾亮出镇江州以帝舅故内执朝权王不能平时王在冶城坐大风扬尘王輙举扇拂尘曰元规尘污人【世説】
仁风晋阳秋曰袁宏为东郡守谢安执宏手授扇宏曰谨当奉扬仁风慰彼黎庶
清风谢安云小时在殿廷防见王丞相便觉清风来拂人青鸟啣符呉真君尝遇大风书符置屋上有青鸟啣去风即止【续仙传】
司风令史明帝体肥憎风夏月常着小皮衣拜左右二人为司风令史风起方靣輙先起闻【宋书】
长风宋书曰宗慤字元干少时从父征士炳问其志荅曰愿乗长风破万里浪　髙唐赋曰长风至而波起西京赋长风激于别隯起洪涛而扬波江赋长风颹以増扇
小人风齐神武时芒山之役风从西来入营李业兴曰小人风来当大胜神武曰若胜以尔为本州刺史后果验【北史】
防扈将军隋炀帝泛舟忽阴风波叹曰此风可谓防扈将军【清异録】
如焚侯君集平髙昌之后太宗欲以其地为郡县褚遂良曰髙昌涂路沙碛千里冬风氷冽夏风如焚行人遇之多死【贞观政要】
胜风山人包超明皇令随哥舒翰西征毎阵常得胜风【酉阳杂爼】
巽二起风萧志忠景云元年为晋州刺史将以腊日畋游先一日有樵者于霍山见一长人向谷长啸俄有兕鹿豕狐兎雉鴈骈匝百许长人曰余?冥使者奉北帝之命明日萧使君当畋汝軰若干合鹰死若干合箭死羣兽皆战惧请命有老麋屈滕求救使者曰东谷严四善谋可就彼祈求羣兽从行樵者觇之至东谷有黄冠一人老麋哀请黄冠曰若祈滕六降雪巽二起风即萧使君不复游猎矣昨滕六防偶得美女纳之雪立降矣巽二好饮酒得醇醪贿之则风立生有二狐自称能取之羣兽散去翌日未明风雪暴至竟日乃罢萧使君不复猎矣【幽怪録】
银瓶止风天宝时一日大风卒起诏不空禳止请银瓶一枚作法加持须?戢静忽因池鹅悮触瓶倾其风又作急暴过前勅令再止随止随効帝乃赐号曰知藏焉【宋髙僧传】
封十八姨天宝中崔元微春时月夜于?中见青衣女伴曰杨氏李氏陶氏又绯衣小女曰石醋醋忽报封家十八姨来言辞冷冷有林下风醋醋曰女伴在?中毎被恶风相挠常求十八姨相庇处士毎嵗旦作一朱幡上图日月五星之文于二月一日平旦微有东风立于?东则免难矣崔明年至此日立幡是日东风刮地折木飞花而?中繁花不动崔始悟女伴即众花之精封家姨乃风神也【博异记】
占风铎唐岐王宫中于竹林内悬碎玉片子毎夜闻玉片子相触之声即知有风号占风铎【开元遗事】
相风旌五王宫中各于庭中立长竿挂五色旌于竿头旌之四埀缀以小金铃有声即使侍从者视旌之所向可以知四方风【开元遗事】
咏薫风桞公权侍文宗游后庭聨句帝曰人皆苦炎热我爱夏日长桞曰薫风自南来殿阁生微凉【本传】
贪狼风前蜀王衍咸宁元年十月幸秦州至梓橦大风发屋防木太史曰此贪狼风也当有败军杀将者衍不省至绵谷而唐师入其境衍惧遽还唐师所至州县俱迎降
东方生风东者日之初风者教之始天之使也所以发号施令故生自东方也景霁山昏苍埃际合崖谷若一岩岫之风也黄白昏埃晩空如堵独见天垂川泽之风也加以黄黒白埃承下山泽之猛风也【内经五运行论】鸣紊启折风之化也振拉摧防风之用也【上】
风师吕氏春秋曰风师曰飞亷应劭云飞亷神禽能致风气者也楚词后飞亷使奔属风俗通云周礼以桞箕祀风师风师者箕星也箕主簸扬能致风气昜巽为长女长者伯也故曰风伯戌之神为风伯故以丙戌日祀于西北火胜金为木相也晋天文志曰箕一名天鸡主八风凡日月宿在箕壁轸翼者风起孙子火攻之法曰起火有日月者月在箕毕轸翼也四宿者风起之日也春秋纬曰月失其行离于箕者风扬沙郊祀志注师古曰风伯飞亷师屛翳也説者谓为箕毕星志既言二十八宿又有风伯师则知非箕毕也风伯名方道彰【七籖】磔尔雅云祭风曰磔孙炎云既祭披磔其牲以风散之李巡曰祭风以牲头蹄及皮破之以祭故曰磔郭璞曰今俗当大道中磔狗云以止风此其象云
羊角庄子曰鹏之背若太山鹏翼若垂天之云摇羊角而上者九万里絶云气负青天司马注羊角风曲上行若羊角骆賔王启抟羊角以垂天展骥足而腾景王勃啓牛蹄已倦临大壑而骧鳞羊角可逢想髙衢而抚翼异名尔雅云南风曰凯风【诗?风凯风自南】东风曰谷风【邶风习习谷风】北风谓之凉风【邶风北风其凉】西风谓之秦风【大雅大风有隧】焚轮谓之頺【郭曰暴风从上下小雅惟风及頺】从上下曰颷【説文颷疾风也】亦曰扶摇廻风【楚词悲廻风】曰飘日出而风曰暴阴而风曰曀风而圡曰霾月令云疾风曰肓风风俗通曰猛风曰颲凉风曰浏微风曰飉小风曰飕小风从孔来曰
不鸣条儒者论太平瑞应皆言五日一风风不鸣条【论衡】董仲舒云太平之世风不摇条开甲破萌而已【西京杂记】太平时阴阳和风咸同海内不偏地有险
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:25:25-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,文选序,李善上文选注表,吕延祚进五臣集注文选表,上遣将军高力士宣口勅,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十九,卷五十,">
<meta name="description" content="六十卷。唐李善等撰。李善，江都。(今属江苏)人。曾任崇贤馆学士、兰台郎等职。学识渊博，但不善治文，故人称为。“书簏”。曾流放姚州，后遇赦还，寓居汴、郑之间。以讲《文选》为业，学生多自远方而至，传其业，号。“《文选》学”。唐显庆中，开始为。《文选》作注。到了开元六年。(718)，工部侍郎吕延祚又集衢州常山。(今浙江)县尉吕延济、都水使者刘承祖之子刘良、处士张铣、吕向、李周翰五人，共为之注，上表于朝廷。其表诋毁李氏之注，并引高力士所宣口敕，亦有此书甚好之语。然唐李匡《资暇集》，备摘其窃据善注，巧为颠倒，条分缕">
<title>六臣注文选_李善_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">六臣注文选</span> <br/>
          作者： <span class="inputVal" id="bkauthor">李善</span> <br/>
          朝代： <span class="inputVal" id="bkdate">唐代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,文集,注释,完结</span> <br/>
          字数： <span class="inputVal" id="bknum">[book_length]1583662</span> <br/>
          说明： <span class="inputVal" id="bkdec">六十卷。唐李善等撰。李善，江都 (今属江苏)人。曾任崇贤馆学士、兰台郎等职。学识渊博，但不善治文，故人称为 “书簏”。曾流放姚州，后遇赦还，寓居汴、郑之间。以讲《文选》为业，学生多自远方而至，传其业，号 “《文选》学”。唐显庆中，开始为 《文选》作注。到了开元六年 (718)，工部侍郎吕延祚又集衢州常山 (今浙江)县尉吕延济、都水使者刘承祖之子刘良、处士张铣、吕向、李周翰五人，共为之注，上表于朝廷。其表诋毁李氏之注，并引高力士所宣口敕，亦有此书甚好之语。然唐李匡《资暇集》，备摘其窃据善注，巧为颠倒，条分缕析，言之甚详。姚宽 《西溪丛语》诋其注扬雄 《解嘲》，不知伯夷、太公为二老，反驳善注之谈。王楙《野客丛书》诋其误叙王暕世系，以览后为祥后，以昙首之曾孙为昙首之子。明田汝成重刊《文选》，其子艺衡又摘所注 《西都赋》之龙兴虎视，《东都赋》之乾符坤珍、《东京赋》之巨猾间舋，《芜城赋》之袤广三坟诸条。今观所注，错乱谬误之处尚不止此。而以空疏臆见轻诋通儒，殆亦韩愈所谓蚍蜉撼树者。其书本与善注别行，故 《唐志》各著录。黄伯思 《东观余论》尚讥《崇文总目》误以五臣注本置李善注本之前。至陈振孙《书录解题》，始有 《六臣文选》之目。南宋以来，偶与善注合刻，取便参证。元明至清，遂辗转相沾，并为一集，附骥以传，盖亦甚幸。然其疏通文意，亦间有可采，唐人著述，传世已稀，固不必竟废之。田氏刻本，颇有删改，犹明人窜乱古书之习。此本为明袁帙所刊。朱彝尊跋谓从宋崇宁五年(1106)广都裴氏本翻雕，讳字阙笔尚仍其旧，颇足乱真，惟不题镂版讫工年月，以此为别。钱曾 《读书敏求记》称所藏宋本 《五臣注》作三十卷，为不失萧统之旧，其说与吕延祚表合。今未见此本。然田氏本及万历六年(1578)徐成位所刻，亦均作三十卷。盖或合或分，各随刊者之意。但不改旧文，即为善本，正不必以卷数多寡定其工拙。</span> <br/>
          封面： <span class="inputVal" id="bkimg">Z_18367.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]六臣注文选
[book_author]李善
[book_date]唐代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,文集,注释,完结
[book_length]1583662
[book_dec]六十卷。唐李善等撰。李善，江都 (今属江苏)人。曾任崇贤馆学士、兰台郎等职。学识渊博，但不善治文，故人称为 “书簏”。曾流放姚州，后遇赦还，寓居汴、郑之间。以讲《文选》为业，学生多自远方而至，传其业，号 “《文选》学”。唐显庆中，开始为 《文选》作注。到了开元六年 (718)，工部侍郎吕延祚又集衢州常山 (今浙江)县尉吕延济、都水使者刘承祖之子刘良、处士张铣、吕向、李周翰五人，共为之注，上表于朝廷。其表诋毁李氏之注，并引高力士所宣口敕，亦有此书甚好之语。然唐李匡《资暇集》，备摘其窃据善注，巧为颠倒，条分缕析，言之甚详。姚宽 《西溪丛语》诋其注扬雄 《解嘲》，不知伯夷、太公为二老，反驳善注之谈。王楙《野客丛书》诋其误叙王暕世系，以览后为祥后，以昙首之曾孙为昙首之子。明田汝成重刊《文选》，其子艺衡又摘所注 《西都赋》之龙兴虎视，《东都赋》之乾符坤珍、《东京赋》之巨猾间舋，《芜城赋》之袤广三坟诸条。今观所注，错乱谬误之处尚不止此。而以空疏臆见轻诋通儒，殆亦韩愈所谓蚍蜉撼树者。其书本与善注别行，故 《唐志》各著录。黄伯思 《东观余论》尚讥《崇文总目》误以五臣注本置李善注本之前。至陈振孙《书录解题》，始有 《六臣文选》之目。南宋以来，偶与善注合刻，取便参证。元明至清，遂辗转相沾，并为一集，附骥以传，盖亦甚幸。然其疏通文意，亦间有可采，唐人著述，传世已稀，固不必竟废之。田氏刻本，颇有删改，犹明人窜乱古书之习。此本为明袁帙所刊。朱彝尊跋谓从宋崇宁五年(1106)广都裴氏本翻雕，讳字阙笔尚仍其旧，颇足乱真，惟不题镂版讫工年月，以此为别。钱曾 《读书敏求记》称所藏宋本 《五臣注》作三十卷，为不失萧统之旧，其说与吕延祚表合。今未见此本。然田氏本及万历六年(1578)徐成位所刻，亦均作三十卷。盖或合或分，各随刊者之意。但不改旧文，即为善本，正不必以卷数多寡定其工拙。
[book_img]Z_18367.jpg


[book_title]提要
钦定四库全书
文选
提要
【臣】等谨案文选六十卷唐显庆中李善受曹宪文选之学为之作注至开元六年工部侍郎吕延祚复集衢州常山县尉吕延济都水使者刘承祖之子良处士张诜吕向李周翰五人共为之注表进於朝其诋善之短则曰忽发章句是徵载籍述作之由何尝措翰使复精核注引则陷於末学质访旨趣则岿然旧文只谓搅心胡为析理其述五臣之长则曰相与三复乃词周知秘旨一贯於理杳测澄怀目无全文心无留意作者为志森然可观观其所言颇欲排突前人高自位置书首进表之末载高力士所宣口勅亦有此书甚好之语然唐李匡乂作资暇集备摘其窃据善注巧为颠倒条分缕析言之甚详又姚寛西溪丛语诋其注扬雄解嘲不知伯夷太公为二老反驳善注之误王楙野客丛书诋其误叙王暕世系以览後为祥後以昙首之曾孙为昙首之子明田汝成重刋文选其子萟衡又摘所注西都赋之龙兴虎视东都赋之乾符坤珍东京赋之巨猾间舋芜城赋之袤广三坟诸条今观所注迂陋鄙倍之处尚不止此而以空疎臆见轻诋通儒殆亦韩愈所谓蚍蜉撼树者欤其书本与善注别行故唐志各着录黄伯思东观余论尚讥崇文总目误以五臣注本置李善注本之前至陈振孙书録解题始有六臣文选之目盖南宋以来始与善注合刻取便参证元明至今遂辗转相沿并为一集附骥以传盖亦幸矣然其疏通文意亦间有可采唐人着述传世已稀固不必竟废之也田氏刋本颇有删改犹明人窜乱古书之习此本为明袁袠所刋朱彛尊跋谓从宋崇宁五年广都裴氏本翻雕讳字阙笔尚仍其旧颇足乱真惟不题镂板讫工年月以是为别耳钱曾读书敏求记称所藏宋本五臣注作三十卷为不失萧统之旧其说与延祚表合今未见此本然田氏本及万历戊寅徐成位所刻亦均作三十卷盖或合或分各随刋者之意但不改旧文即为善本正不必定以卷数多寡定其工拙矣乾隆四十六年三月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]文选序
钦定四库全书
文选序
梁　昭　明　太　子　萧　统　编
唐李善吕延济刘良张铣吕向李周翰注
式观元始眇觌玄风【铣曰式用也眇远也觌见也言用视太初远见玄风】冬穴夏巢之时茹毛饮血之世世质民淳斯文未作【济曰茹藴也言上古巢居穴处饮食血肉藴藉毛羽时人质朴文章未作】逮乎伏羲氏之王【去】天下也始画八卦造书契以代结绳之政由是文籍生焉【济曰太古结绳以理逮及也由从也及伏羲画八卦代结?由是书籍生焉】易曰观乎天文以察时变观乎人文以化成天下【翰曰天文日月星辰时变失常也人文礼乐典籍化成谓化下使成理】文之时义远矣哉【翰曰美文功也】若夫椎【直追】轮为大辂【路】之始大辂宁有椎轮之质增冰为积水所成积水曾【作能】微增冰之凛【力锦】何哉【向曰椎轮古栈车大辂玉辂宁安质朴增厚积深曾则微无凛冷也言玉辂因椎轮生增氷由积水成然玉辂无质积水无寒何哉言何故如斯哉盖自设疑问以发後词】盖踵【肿】其事而增华变其本而加厉物既有之文亦宜然随时变改难可详悉【向曰踵继也厉严也物谓辂氷也言因时变改增加华厉不可备知】尝试论之曰诗序云诗有六义焉一曰风二曰赋三曰比四曰兴【去】五曰雅六曰颂【铣曰尝蹔蹔试论之六义者谓歌事曰风布义曰赋取类曰比感物曰兴政事曰雅成功曰颂各随作者之志名也】至於今之作者异乎古昔古诗之体今则全取赋名【良曰言今之述作者诗赋殊体不同古诗随志立名者也谓班固云赋者古诗之流】荀宋表之於前【济曰荀卿宋玉为文章之首也】贾马继之於末【翰曰贾谊司马相如】自兹以降源流实繁【向曰降下也言荀宋已下文章源流实繁】述邑居则有凭虚亡【无】是之作戒畋游则有长杨羽猎之制【济曰张衡西京赋相如上林赋并托凭虚亡是以述邑居扬雄作羽猎长杨赋以戒畋猎】若其纪一事咏一物风云草木之兴【去】鱼虫禽兽之流推而广之不可胜载矣【铣曰言纪亊咏物其流既广不可尽载於此也】又楚人屈原含忠履洁君匪从流臣进逆耳深思远虑遂放湘南【铣曰言屈原秉节忠谅思虑深远屡进逆耳时君不能从谏如流遂遭放湘水之南】耿介之意既伤壹郁之怀靡愬【音素　向曰耿介忠烈也壹鬰忧思也靡无也言无所申愬】临渊有怀沙之志吟泽有憔悴之容【良曰原既放逐怀石将自沈于水故作怀沙赋以见志初原行吟泽畔顔色憔悴也】骚人之文自兹而作【铣曰原於是着离骚离别也骚愁也】诗者盖志之所之也情动於中而形於言【向曰形见也凡作诗者言其志也情发于内必见於言】关雎【七余】麟趾【止】正始之道着桑间濮【卜】上亡国之音表故风雅之道粲然可观【济曰表出也关雎麟趾诗之篇名也明正理也桑间濮上之音淫乐出于亡国风雅谓謌政事粲然喻明白也】自炎汉中叶厥涂渐异退傅有在邹之作降【下江】将着河梁之篇四言五言区以别矣【翰曰汉火德故称炎武帝居十二帝之中故称中叶言文章渐殊於古退傅谓韦孟傅楚元王孙代作四言诗讽王自此始也降将谓李陵降匈奴苏武别河梁上作五言诗自此始也是区分也】又少则三字多则九言各体互兴分镳【彼娇】并驱【丘遇反取声也　向曰文始三字起夏侯湛九言出高贵乡公言此已上各执一体互有兴作亦犹镳辔虽异驰骛乃同镳辔排并也】颂者所以游扬德业襃赞成功【向曰游扬揄扬也谓扬其德业赞其功成也】吉甫有穆【目】若之谈季子有至矣之叹【铣曰尹吉甫作颂曰穆若清风吴公子季札聘鲁观周乐叹曰至矣哉此亦作颂之体】舒布为诗既言如彼緫成为颂又亦若此【良曰舒布犹张设也如彼谓吉甫也緫成谓总括而成也若此谓今之謌颂也】次则箴兴於补阙戒出於弼匡【翰曰箴所以攻疾防患亦犹针石之针以疗疾也戒警弼辅匡正也言可以补阙辅正】论【去】则析【洗激】理精微铭则序事清润【良曰析分也谓论之体也论则分别精微铭则述其功美使可称名也】美终则诔发图像则赞兴【济曰诔累也有功业而终者累其功而记之若有德者後世图画其形为文以赞美也】又诏诰教令之流表奏牋记之列【向曰诏者照也照人之闇使见事宜诰者告也告喻令晓教者効也言上为下効令领也领之使不相干犯表者思於内以表於外奏进也牋表饰也记之言志也】书誓符檄【胡激】之品吊祭悲哀之作【铣曰书者如也序言如意曰书诸侯约信曰誓符孚也徵召防伪事资中孚檄者皦也喻彼令皦然明白吊问也祭祀也悲盖伤痛之文也哀者亦爱念之辞】荅客指事之制三言八字之文【济曰荅客东方朔荅客难指事解嘲之类三言谓汉武秋风辞八字谓魏文帝乐府诗】篇辞引【以进】序碑碣志状【济曰篇犹偏也偏述一章之事辞犹思也寄辞以遣思序舒也舒其物理碑披也披载其功美也碣杰也亦碑类志记其年代状摹其德行】衆制锋起源流间【去】出【良曰锋起间出皆衆多也】譬陶匏【蒲包】异器并为入耳之娱黼【甫】黻【甫勿】不同俱为悦目之翫【向曰譬喻也陶埙匏笙也白黑曰黼黑青曰黻言音声彩色虽异耳目之翫不殊】作者之致盖云备矣余监【缄】抚余闲居多暇日【铣曰余昭明自谓监监国抚抚军也】历观文囿泛览辞林未尝不心游目想移晷【轨】忘倦【向曰历观泛览言徧涉文章之林囿也心游目想谓慕之深也晷日影言日侧不知其倦】自姬汉以来眇焉悠邈时更【平】七代数【去】逾千祀【翰曰姬周姓也眇焉悠邈言远也七代谓自周至梁也逾越也祀年也言数千年也】词人才子则名溢於缥【匹沼】囊飞文染翰则卷盈乎缃【相】帙【向曰缥青白色囊有底袋也用以盛书缃浅黄色也帙书衣盈溢言多也】自非略其芜秽集其清英盖欲兼功太半难矣【济曰略除也集取也芜秽喻恶也清英喻善也兼倍也言文章之多若不去恶留善虽欲倍加其功太半亦不能徧览安能尽乎】若夫姬公之籍孔父之书与日月俱悬鬼神争奥【向曰奥深也言周孔之书明并日月深如鬼神也】孝敬之准式人伦之师友【铣曰伦理也言可为孝敬之法式人理之师友】岂可重【去】以芟【衫】夷加之剪截【良曰芟刈夷平剪刻截裁也岂可者言不可】老庄之作管孟之流【济曰老老子庄庄周管管仲孟孟轲】盖以立意为宗不以能文为本今之所撰又亦略诸【翰曰谓上老庄管孟之书以其无文并略而不取】若贤人之美辞忠臣之抗直【济曰忠正之臣抗直谓进直言】谋夫之话【下快】辩士之端【铣曰谋夫谋策之人也话善言也辩士辩捷之士也言端者辩士有舌端】冰释泉涌金相玉振【济曰相质也振发声也言金质玉声】所谓坐狙【七余】丘议稷下【翰曰狙丘稷下皆齐地之丘山也田巴置馆于稷下以延游谈之士】仲连之却秦军【向曰秦将围赵闻鲁仲连在赵秦为之退舍】食【异】其【饥】之下齐国【良曰郦食其掉三寸舌下齐七十余城】留侯之发八难【去声　铣曰张良封为留侯时高祖用食其之计将封六国後良以八难理之高祖乃止】曲逆之吐六奇【铣曰陈平封曲逆侯从高祖平天下凡六出奇计】盖乃事美一时语流千载概【古害】见坟籍旁出子史【铣曰概谓梗概谓大略也子谓诸子史谓史书】若斯之流又亦繁博虽传之简牍而事异篇章今之所集亦所不取至於记事之史系年之书所以襃贬是非纪别【入】异同【铣曰春秋序云纪事者以事系日以日系月以月系时以时系年襃贬谓有德者襃之无德者贬之所以别同异】方之篇翰亦已不同若其赞论【去】之综【作宋】缉【此立】辞采序述之错比【避】文华【翰曰赞以美事论言得失也综缉犹合缀也序序事述述史错杂比次也】事出於沈思义归乎翰藻故与夫篇什杂而集之【济曰什拾也言赞论用思深远故与篇章同拾而集之】远自周室迄于圣代【良曰迄至也圣代谓梁也】都为三十卷名曰文选云尔凡次文之体各以彚【于贵】聚诗赋体既不一又以类分之中各以时代相次【铣曰彚类也】

[book_title]李善上文选注表
臣善言窃以道光九野缛景纬以照临德载八埏丽山川以错垂象之文斯着含章之义聿宣协人灵以取则基化成而自远故羲绳之前飞葛天之浩唱娲簧之後掞丛云之奥词步骤分途星躔殊建球锺愈畅舞咏方滋楚国词人御兰芳於絶代汉朝才子综鞶帨于遥年虚玄流正始之音气质驰建安之体长离北度腾雅咏於圭阴化龙东骛煽风流於江左爰逮有梁宏材弥劭昭明太子业膺守器誉贞问寝居肃成而讲艺开博望以招贤搴中叶之词林酌前修之笔海周廵緜峤品盈尺之珍楚望长澜比径寸之宝故撰斯一集名曰文选後进英髦咸资凖的伏惟陛下经纬成德文思垂风则大居尊耀三辰之珠璧希声应物宣六代之云英孰可撮壤崇山导?宗海臣蓬衡蕞品樗散陋姿汾河委筴夙非成诵崇山坠简末议澄心握玩斯文载移凉燠有欣永日实昧通津故勉十舍之劳寄三余之暇弋钓书部愿言注缉合成六十卷杀青甫就轻用上闻享帚自珍缄石知谬敢有尘於广内庶无遗於小说谨诣阙奉进伏愿鸿慈曲垂照览谨言显庆三年九月十七日文林郎守太子右内率府录事参军崇贤馆直学士臣李善上表

[book_title]吕延祚进五臣集注文选表
臣延祚言臣受之於师曰同文底绩是将大理刋书啓衷有用广化实昭圣代辄极鄙怀臣延祚诚惶诚恐顿首顿首臣览古集至梁昭明太子所撰文选三十卷閲翫未已吟读无斁风雅其来不之能尚则有遣词激切揆度其事宅心隐微晦灭其兆饰物反讽假时维情非夫幽识莫能洞究往有李善时谓宿儒推而传之成六十卷忽发章句是徵载籍述作之由何尝措翰使复精核注引则陷於末学质访指趣则岿然旧文祗谓搅心胡为析理臣惩其若是志为训释乃求得衢州常山县尉臣吕延济都水使者刘承祖男臣良处士臣张铣臣吕向臣李周翰等或艺术精远尘游不杂或词论頴曜岩居自修相与三复乃词周知秘旨一贯於理杳测澄怀目无全文心无留义作者为志森乎可观记其所善名曰集注并具字音复三十卷其言约其利溥後事元龟为学之师豁若撤蒙烂然见景载谓激俗诚惟便人伏惟陛下濬德乃文嘉言必史特发英藻克光洪猷有彰天心是效臣节敢有所隐斯与同进谨於朝堂拜表以闻轻凟冕旒精爽震越臣诚惶诚恐顿首死罪谨言开元六年九月十日工部侍郎臣吕延祚上表

[book_title]上遣将军高力士宣口勅
朕近留心此书比见注本惟只引事不说意义略看数卷卿此书甚好赐绢及彩一百段即宜领取

[book_title]卷一
钦定四库全书
文选卷一
梁　昭　明　太　子　萧　统　编
唐李善吕延济刘良张铣吕向李周翰注
赋甲【善曰赋甲者旧题甲乙所以纪卷先後今卷既改故甲乙并除存其首题以明旧式】
京都上
两都赋序【善曰自光武至和帝都洛阳西京父老有怨班固恐帝去洛阳故上此词以谏
和帝大悦】
班孟坚【善曰後汉书班固字孟坚北地人九岁能属文长遂博贯载籍显宗时除兰台令史迁为郎乃上两都赋大将军窦宪出征匈奴以固为中护军宪败固坐免官遂死狱中　铣曰扶风安陵人明帝修洛阳西土父老怨帝不都长安固作两都赋以讽】
或曰赋者古诗之流也【善曰毛诗序曰诗有六义二曰赋故赋为古诗之流也诸引文证皆举先以明後以示作者必有所祖述也他皆类此　向曰或者不定之辞】昔成康没而颂声寝王泽竭而诗不作【善曰周道既微雅颂并废史记曰周武王太子诵立是为成王成王太子钊立是为康王毛诗序曰颂者以其成功告於神明者也乐稽耀嘉曰仁义所生为王毛诗序曰止乎礼义先王之泽也然则作诗禀乎先王之泽故王泽竭而诗不作作兴也孟子曰王者之迹息而诗亡　翰曰言成王康王既没德泽不流诗颂都寝寝息也】大汉初定日不暇给【善曰汉书曰高祖姓刘氏立为汉王?项羽即皇帝位讳邦字季史记曰虽受命而日有不暇给也　翰曰高祖自汉王升为天子故称大汉日不暇给言不暇崇文化】至於武宣之世乃崇礼官考文章【善曰汉书曰孝武皇帝景帝中子讳彻孝宣帝武帝曾孙戾太子孙讳询字次卿　济曰武帝宣帝始立礼官考校文章】内设金马石渠之署外兴乐府协律之亊【善曰史记宦者署门傍有铜马故谓之金马门三辅故事曰石渠阁在大秘殿北以阁秘书汉书曰武帝定郊祀之礼乃立乐府以李延年为协律都尉　铣曰金马门宦者署汉时有贤良并待诏於此石渠阁名主校秘书萧何所造署司也乐府聚乐之所协律都尉武帝置之以考校律吕】以兴废继絶润色鸿业是以衆庶说豫福应尤盛【善曰言能发起遗文以光赞大业也论语兴?国继絶世然文虽出彼而意微殊不可以文害意他皆类此论语东里子产润色之剧秦美新曰制成六经洪业也　向曰鸿大也言福祥徵应甚盛】白麟赤鴈芝房宝鼎之歌荐于郊庙【善曰汉武纪上行幸雍获白麟作白麟歌又曰上行幸东海获赤鴈作朱鴈歌又曰甘泉宫内产芝九茎连叶作芝房歌又曰得宝鼎后土祠傍作宝鼎歌　良曰荐进也所获祥瑞并令乐府作歌以进郊庙】神雀五凤甘露黄龙之瑞以为年纪【汉书宣纪神雀元年应劭曰前年神雀集长乐宫故改年也又曰五凤元年应劭曰先者凤皇五至因以改元又甘露元年诏曰乃者凤皇至甘露降故以名元年又曰黄龙元年应劭曰先是黄龙见新丰因以改元焉　济曰并因瑞以为年号之纪纪记也】故言语侍从之臣若司马相如虞丘夀王东方朔枚臯王襃刘向之属朝夕论思日月献纳【善曰汉书曰司马相如字长卿为武骑常侍又曰虞丘夀王字子贡以善格五召待诏迁为侍中中书又曰东方朔字曼倩上书自称誉上伟之令待诏公车後拜为太中大夫给事中又曰枚臯字少孺上书北阙自称枚乘之子上得大喜召入见待诏拜为郎又曰王襃字子渊上令襃待诏襃等数从猎擢为谏大夫又曰刘向字子政为郎中迁中垒校尉　向曰并以言语才华进为侍从之臣论思正道献纳于上】而公卿大臣御史大夫倪寛太常孔臧太中大夫董仲舒宗正刘德太子太傅萧望之等时时间作【善曰汉书倪寛修尚书以乡选诣博士孔安国射策为掌固迁侍御史孔臧集曰臧仲尼之後少以才博知名稍迁御史大夫辞曰臣代以经学为家乞为太常专修家业武帝遂用之汉书曰董仲舒以修春秋为博士後为中大夫又曰刘德字路叔少修黄老术武帝谓之千里驹为宗正又曰萧望之字长倩以射策甲科为郎迁太子太傅翰曰谓间作文章】或以抒【臣与】下情而通讽谕或以宣上德而尽忠孝【善曰广雅曰抒?也毛诗序曰吟咏情性以讽其上楚词曰抒中情而属诗国语泠州鸠曰夫律所以宣布哲人之令德　铣曰抒舒也舒散情性成其文章通讽谏之道宣君上之德尽忠孝之心】雍容揄扬着【张虑】於後嗣抑【五臣有国家之遗美五字】亦雅颂之亚也【善曰说文曰揄引也孔安国尚书传曰扬举也诗序曰言天下之事形四方之风谓之雅　向曰雍和容缓揄引扬举嗣代亚次也言讽谕之事着于後代亦为雅颂之次】故孝成之世论而录之盖奏御者千有余篇【善曰汉书曰孝成皇帝元帝太子也讳骜字太孙　良曰成帝使谒者陈农求天下遗失之书千有余篇】而後大汉之文章炳【彼永】焉与三代同风【善曰苍颉篇曰炳着明也论语三代之所以直道而行马融曰三代夏殷周　向曰言与夏殷周同风炳明也】且夫道有夷隆学有麤密【济曰夷平隆盛也言代有平盛学者随时精麤不可齐也】因时而建德者不以远近易则【济曰建立也言因时立德不以古今易其法则】故臯陶歌虞奚斯颂鲁同见采於孔氏列於诗书其义一也【善曰尚书臯陶歌曰元首明哉股肱良哉庶事康哉诗鲁颂曰新庙奕奕奚斯所作薛君曰奚斯鲁公子也言其新庙奕奕然盛是诗公子奚斯所作也　翰曰臯陶舜臣也奚斯鲁公子咸作歌颂以美国风及孔子修诗书并采而列之】稽之上古则如彼考之汉室又如此【铣曰稽考也如彼谓臯陶如此谓相如之辈】斯事虽细然先臣之旧式国家之遗美不可阙也【济曰班固自言作赋之事虽细微然先臣臯陶旧法国家歌颂遗美不可阙之】臣窃见海内清平朝廷无事京师修宫室浚【峻】城隍而起苑囿以备制度【善曰蔡邕独断或曰朝廷亦皆依违尊者所都连举朝廷以言之诸释义或引後以明前示臣之任不敢专他皆类此公羊传曰京师者天子之居也京者何大也师者何衆也天子之居必以衆大之辞言也说文曰城池无水曰隍周礼曰囿游之兽郑玄曰囿今之苑　向曰海内国内也京师洛阳也浚深也隍城池也树菓曰苑畜兽曰囿言备制度不可奢也】西土耆老咸怀怨思冀上之睠顾而盛称长安旧制有陋洛邑之议【善曰长安在西故曰西土尚书曰西土有衆　向曰西土长安也长安人怨天子之居洛咸怀怨思冀天子西顾　济曰长安人欲天子往故盛称西京之美言洛邑之陋】故臣作两都赋以极衆人之所眩【县】曜【铣曰极犹止也眩曜犹惑乱也】折以今之法度【良曰言先作西都赋极陈奢丽後作东都赋盛称法度以折之】辞曰
西都赋
有西都宾问於东都主人曰【济曰假为宾主以相问荅时汉都洛阳故东称主西称宾】盖闻皇汉之初经营也尝有意乎都河洛矣辍而弗康实用西迁作我上都主人闻其故而覩其制乎【善曰孝经钩命决曰道机合者称皇尚书曰厥既得吉卜乃经营东都有河南洛阳故曰河洛也郑玄论语注曰辍止也张卫切孔安国尚书传曰康安也谷梁传曰葬我君桓公我君接上下也　铣曰皇大也经营犹构立也言汉初立有意都洛阳辍止康安也我天子也言天子止于河洛以为不安是以西迁上都上都西京　向曰问主人闻迁都之故见长安之制乎】主人曰未也愿宾摅怀旧之蓄念发思古之幽情博我以皇道弘我以汉京【善曰广雅曰摅舒也孔安国尚书传曰蓄积也论语顔渊曰夫子博我以文　翰曰摅舒也怀旧都也畜积也幽情深情也皇道皇王之道弘大也汉京长安也】宾曰唯唯【上声】汉之西都在於雍州实曰长安【善曰礼记曰父召无诺唯而起汉书曰秦地於禹贡时跨雍梁二州汉兴立都长安　良曰唯应敬之词　济曰汉称长安言可长安子孙】左据函谷二崤之阻表以太华终南之山【善曰战国策苏秦曰秦东有殽函之固盐铁论曰秦左殽函韦昭曰函谷关左氏传曰崤有二陵其南陵夏后臯之墓其北陵文王所避风雨也表标也山海经曰华首之山西六十里曰太华之山毛诗曰终南何有有条有梅毛苌曰终南周之名山终南也　良曰函谷谷名其谷似函故曰函谷二崤两山名在秦东故曰左　济曰表仪表也太华山在秦东终南山在前瞻望以为标表】右界襃斜陇首之险带以洪河泾渭之川衆流之隈汧【牵】涌其西【善曰长杨赋曰命右扶风发人西自襃斜梁州记曰万石城泝汉上七里有襃谷南口曰襃北口曰斜长四百七十里盐铁论曰秦右陇厄汉白麟歌曰朝陇首览西垠尚书曰导河自积石南至于华隂山海经曰泾水出长城北尚书曰导渭自鸟鼠同穴向曰襃斜谷名陇首山　良曰洪河大河也泾渭二水名】华实之毛则九州之上腴焉防御之阻则天地之隩【乌号】区焉【善曰春秋文耀钩曰春致其时华实乃荣左氏传曰涧溪沼沚之毛汉书曰秦地九州膏腴扬雄卫尉箴曰设置山险尽为防御说文曰隩四方之土可定居者也　铣曰华实果木之实毛谓草木蕃滋如毛之生於皮也腴肥沃田居九州之上言第一　济曰言四塞之险易为备御隩犹深险也】是故横被六合三成帝畿周以龙兴秦以虎视【善曰汉书音义文頴曰关西为横孔安国尚书传被及也吕氏春秋曰神通乎六合高诱曰四方上下为六合三成帝畿谓周秦汉也乐稽耀嘉曰德象天地为帝周礼曰方千里曰王畿史记曰周后稷名弃尧舜时为农师号后稷姓姬氏至孙公刘周之道兴至文王徙都丰武王灭纣孔安国尚书序曰汉室龙兴史记曰秦之先帝颛顼之苖裔至孝公作咸阳政并六国称皇帝周易曰虎视耽耽其欲逐逐　济曰横被广被也六合四方上下也三成周秦汉天子居之千里曰畿龙兴喻德虎视喻暴】及至大汉受命而都之也仰悟东井之精俯协河图之灵【善曰汉书曰汉元年十月五星聚于东井沛公至灞上又曰以历推之从岁星也此高祖受命之符尚书雒书曰河图命纪也然五经纬皆河图也春秋汉含孳曰刘季握卯金刀在轸北字季天下服卯在东方阳所立仁且明金在西方隂所立义成功刀居右字成章刀击秦枉矢东流水神哭祖龙然则成功在西故都长安　济曰受命天命也悟见也精五星也东井星秦分也高祖入秦五星聚于东井协合也河图河出图也帝王符应故曰灵】奉春建策留侯演成天人合应以发皇明乃眷西顾实惟作京【善曰汉书曰高祖西都洛阳戍卒娄敬求见说上曰陛下都洛不便不如入关据秦之固上问张良良因劝上是日车驾西都长安拜娄敬为奉春君赐姓刘氏又曰封张良为留侯苍颉篇曰演引也天谓五星也人谓娄敬也皇谓高祖也四子讲德论曰天人并应毛诗乃眷西顾此惟与宅　良曰皇大也此则天意人事合应以发我皇大明之德　济曰高祖眷下民西顾是以作京都】於是睎【希】秦岭睋【俄】北阜挟【胡蝶】沣灞据龙首图皇基於亿载度宏规而大起【善曰说文曰睎望也秦岭南山也汉书曰秦地有南山睋视也北阜山也汉书文帝曰以北山石为椁张揖上林赋注曰丰水在鄠南山丰谷汉书曰灞水出蓝田谷山海经曰华山之西龙首之山也长杨赋曰规亿载孔安国尚书传曰十万曰亿尔雅曰载年也小雅曰羌发声也度与羌古字通度或为庆　铣曰挟带也沣灞二水名据依也龙首山名图谋也亿载久远也宏大也言谋久远之道度大规矩而起郡邑】肇自高而终平世增饰以崇丽历十二之延祚故穷泰而极侈【善曰汉书高祖张晏曰以为功最高而为汉帝之祖故特起名焉汉书孝平皇帝元帝庶孙荀悦曰讳衎汉自高祖至于孝平凡十二帝也国语曰天地之所祚祚禄也　铣曰肇始也始自高祖终於平帝为十二世世增修饰故至穷极奢侈】建金城之万雉呀【呼遐】周池而成渊【善曰盐铁论曰秦四塞以为固金城千里郑玄周礼注曰雉长三丈高一丈字林曰呀大空貌说文曰城有水曰池　向曰言立此城基固如金呀大也言城下池周绕而大乃成深渊】披三条之广路立十二之通门【善曰周礼曰匠人营国方九里旁三门郑玄曰天子十二门通十二子也　铣曰披开也三条三达之路面三门四面十二门】内则街衢洞达闾阎且千九市开场货别隧【遂】分人不得顾车不得旋阗【田】城溢郭旁流百廛【除连】红尘四合烟云相连【善曰说文曰街四通也音佳尔雅曰四达谓之衢字林曰闾里门也阎里中门也汉宫阙疏曰长安立九市其六市在道西三市在道东郑玄周礼注曰金玉曰货薛综西京赋注曰隧列肆道也郑玄礼记注曰填满也与阗同又曰?市物邸舍也李陵诗曰红尘塞天地白日何冥冥　济曰且千言多也隧市中道阗满也满溢城郭流出百?五亩曰?　良曰言人衆?合火烟与云相连】於是既庶且富娯乐无疆都人士女殊异乎五方游士拟於公侯列肆侈於姬姜【善曰论语子适卫冉有仆子曰庶矣哉冉有曰既庶矣又何加焉曰富之毛诗曰惠我无疆又曰彼都人士又曰彼君子女汉书曰秦地五方杂错富人则商贾为利列侯贵人车服僭上衆庶仿効羞不相及郑玄周礼注曰肆市中陈物处也左氏传曰诗云虽有姬姜无弃憔悴　铣曰庶衆也既衆又富竞为娯乐无有疆畔言此都士女丽美过於五方　向曰游士游人也皆僭于公侯车服肆市也市中妇人服饰奢侈过于姬姜】乡曲豪举游侠之雄节慕原尝名亚春陵连交合衆骋骛【务】乎其中【善曰庄子曰治州闾乡曲史记魏公子无忌曰平原之游徒豪举耳文子曰智过十人谓之豪汉书曰秦地豪杰则游侠通奸史记曰平原君赵胜者赵之诸公子也诸子中胜最贤宾客盖至者数千人又曰孟尝君名文姓田氏孟尝君在薛招致诸侯宾客食客数千人又曰春申君者楚人也名歇姓黄氏考烈王以歇为相封春申君客三千余人又曰魏公子无忌者魏安厘王弟也安厘王封公子为信陵君致食客三千楚辞曰朝骋骛乎江臯说文曰骋直驰也骛乱驰也　济曰豪举谓豪侠之人自相称举以夸矜游仗谓轻死重义之人原平原君尝孟尝君春春申君陵信陵君并招致宾客竞为奢侈言乡曲之人名节与之相次　翰曰骋骛犹驰逐】若乃观其四郊浮游近县则南望杜霸北眺五陵名都对郭邑居相承英俊之域绂冕所兴冠盖如云七相五公与乎州郡之豪杰五都之货殖三选七迁充奉陵邑盖以强干弱枝隆上都而观万国【善曰郑玄周礼注曰王国百里为郊汉书曰宣帝葬霸陵高帝葬长陵惠帝葬安陵景帝葬阳陵武帝葬茂陵昭帝葬平陵文子曰智过万人谓之英千人谓之俊苍颉篇曰绂绶也说文曰冕大夫以上冠也毛诗曰有女如云相丞相也汉书韦贤为丞相徙平陵车于秋为丞相徙长陵黄霸为丞相徙平陵平当为丞相徙平陵魏相为丞相徙平陵公御史大夫将军通称也汉书曰张汤为御史大夫徙杜陵杜周为御史大夫徙茂陵萧望之为前将军徙杜陵冯奉世为右将军徙杜陵史丹为大将军徙杜陵然其余不在七相之数者并以罪国除故也文子曰智过百人谓之杰十人谓之豪汉书曰王莽於长安及五都立五均更名洛阳邯郸临淄宛城都市长安皆为五均司市称师三选谓选三等之人七迁谓迁于七陵也汉书曰徙吏二千石高訾富人及豪杰兼并之家于诸陵盖亦以强干弱枝非独为奉山园也又元帝诏曰往者有司缘臣子之义奏徙郡国人以奉园陵自今所为陵者勿置县邑然则元帝始不迁人陪陵自元以上正有七帝也春秋汉含孶曰强干弱流天之道宋均曰流犹枝也左传曰鲁诸大夫曰禹会诸侯于涂山执玉帛者万国　良曰浮行也宣帝杜陵文帝霸陵在南高惠景武昭帝此五陵皆在北铣曰名都谓近都之县对郭与京都相对故云邑居相承士人多宅于此故称英俊之域绂冕士人服饰兴起也　向曰如云言多也七相谓车千秋黄霸王商王嘉韦贤平当魏相五公张汤萧望之冯奉世史丹张安世公侯御史大夫将军通称为公焉与豪杰之士货殖之人同迁於陵五都临淄邯郸南阳宛洛蜀也货殖为赀富之家三选一曰七相五公二曰豪杰三曰货殖七迁为徧徙居七陵充供奉也七陵则上所谓杜霸二陵及五陵　铣曰强干强帝室弱枝弱诸侯壮其上都以临万国】封畿之内厥土千里卓荦【力角】诸夏兼其所有【善曰汉书曰雒邑与宗周通封几为千里又曰秦地沃野千里人以富饶卓荦或作逴跞逴音卓跞吕角切论语曰夷狄之有君不如诸夏之亡也　翰曰卓荦超絶也言诸夏超絶兼郡国而有之】其阳则崇山隐天幽林穹谷陆海珍藏蓝田美玉【善曰上林赋曰崇山嵸巃崔嵬扬雄蜀都赋曰苍山隐天韩诗曰皎皎白驹在彼空谷薛君曰穹谷深谷也汉书东方朔曰汉兴去三河之地止灞滻以西都泾渭之南北谓天下陆海之地范子计然曰玉英出蓝田　济曰海者富有如海故言陆海珍藏谓美玉出蓝田】商洛缘其隈【於回】鄠【户】杜滨其足源泉灌注陂池交属【善曰汉书弘农郡有商县上雒县扶风有鄠县杜陵县说文曰隈水曲也孔安国尚书传曰滨涯也又曰泽鄣曰陂停水曰池济曰商洛山名】竹林果园芳草甘木郊野之富号为近蜀【善曰言秦境富饶与蜀相类故号近蜀汉书曰秦地南有巴蜀广汉山林竹木蔬食果实之饶尔雅曰邑外曰郊郊外曰野　翰曰言水物杂出与蜀相类故云近蜀】其隂则冠【古乱】以九嵕【子红】陪以甘泉乃有灵宫起乎其中秦汉之所极观【古乱】渊云之所颂叹於是乎存焉【善曰汉书谷口县九嵕山在西战国策范雎说秦王曰大王之国比有甘泉谷口汉书公孙卿曰仙人好楼居於是上令甘泉作延夀馆通天台汉宫阙疏曰甘泉林光宫秦二世造汉书曰王子渊为甘泉颂又曰扬子云奏甘泉赋　铣曰九嵕山名上有九峯冠犹戴也甘泉山名汉置宫於上以祈祀故言灵宫　良曰秦汉之君皆於此游观】下有郑白之沃衣食之源提【五臣作堤】封五万疆场【亦】绮分【五臣作纷】沟塍【乘】刻镂原隰龙鳞决渠降雨荷挿【楚甲】成云五谷垂颖桑麻铺【普胡】棻【五臣作敷纷　善曰史记曰韩闻秦之好兴事欲罢无令东伐廼使水工郑国间说秦令凿泾水自中山西抵瓠口为渠并北山东注洛溉舄卤之地四万余顷收皆亩税一锺命曰郑国渠又曰赵中大夫白公复秦穿渠引泾水首起谷口尾入栎阳注渭溉田四千余顷因曰白渠人得其饶歌之曰田於何所池阳谷口郑国在前白渠起後举挿为云决渠为雨泾水一石其泥数斗且溉且粪长我禾黍衣食京师亿万之口天子畿方千里提封百万井臣瓒案旧说云提撮凡也言大举顷亩也韦昭曰积土为封限也毛诗曰疆场有爪周礼曰十夫有沟郑玄曰遂广深各二尺沟倍之说文曰塍稻田之畦也尔雅曰高平曰原下湿曰隰周礼曰以五谷养民汉书音义韦昭曰黍稷菽麦稻也毛诗曰实颖实栗毛苌曰頴垂頴也小雅曰禾穗谓之頴尔雅曰铺布也王逸楚辞注纷盛貌也棻与纷通　铣曰源本也言人赖此以为衣食　济曰堤积土也封隈也疆场畔也沟小渠塍畦界隔也高平曰原下湿曰隰绮纷刻镂龙鳞皆地之畦疆相交错成文章　铣曰渠以灌苗故比雨挿可致水故比云挿锹也　翰曰頴穗也敷纷盛貌】东郊则有通沟大漕【在到】溃【胡对】渭洞河泛舟山东控引淮湖与海通波【善曰言通沟大漕既达河渭又可以泛舟山东控引淮湖之流而与海通其波澜汉书武纪曰穿漕渠通渭如淳曰水转曰漕苍颉篇曰溃旁决也说文曰洞疾流也国语曰秦泛舟于河归籴於晋史记曰荥阳下引河东南为鸿沟以与淮泗会　翰曰溃洞皆通也漕水运也言东郊有沟通于河渭泛舟可以通山东之运亦与淮湖海通波澜】西郊则有上囿禁苑林麓薮泽陂池连乎蜀汉缭【力乌】以周墙四百余里离宫别馆三十六所神池灵沼往往而在【善曰上囿禁苑即林苑也羽猎赋曰开禁苑谷梁传曰林属于山为麓郑玄周礼注曰泽无水曰薮汉书有蜀郡汉中郡缭犹绕也三辅故事曰上林连緜四百余里离别非一所也上林赋曰离宫别馆弥山跨谷三秦记曰昆明池中有神池通白鹿原毛诗曰王在灵沼　良曰麓山足也有水曰泽无水曰薮陂池旁颓貌蜀汉秦川二郡名言林苑旁颓连此二郡　济曰缭绕也周墙谓苑墙周匝四百余里言广也离宫别馆谓天子行处别署所至之处皆有池沼故言住往称神灵美之】其中乃有九真之麟大宛【於袁】之马黄支之犀条枝之鸟踰崐崘越巨海殊方异类至於三万里【善曰汉书宣帝诏曰九真献奇兽晋灼汉书注曰驹形麟色牛角又武纪曰贰师将军广利斩大宛王首获汗血马又曰黄支自三万里贡生犀又曰条枝国临西海有大鸟卵如瓮山海经曰帝之下都崐崘之墟高万仭河图括地象曰崐崘在西北其高万一千里子虚赋曰东注巨海　向曰踰越过也三万里言所从来远也】其宫室也体象乎天地经纬乎隂阳据坤灵之正位放【肤罔】太紫之圆方【善曰七略曰王者师天地体天而行是以明堂之制内有太室象紫微宫南出明堂象太微春秋元命苞曰紫之言此也宫之言中也言天神图法阴阳开闭皆在此中也周易曰坤地道也扬雄司命箴曰普彼坤灵侔天作制春秋合诚图太微其星十二四方又曰紫宫大帝室也　向曰言建宫室方圆取象天地经南北也纬东西也言东西南北合阴阳之法　良曰坤地也言得地灵中正之位放学也谓学太微紫微星宫以为规矩】树中天之华阙丰冠山之朱堂因瓌材而究奇抗应龙之虹梁列棼【汾】橑【老】以布翼荷栋桴【敷】而高骧【音相　善曰列子周穆王筑台号曰中天之台汉书曰萧何立东阙北阙周易曰丰其屋汉书曰萧何作未央宫潘岳关中记曰未央宫殿皆疏龙首山土作之然殿居山上故曰冠云埤苍曰瓌玮珍琦也应龙虹梁梁形似龙而曲如虹也广雅曰有翼曰应龙尔雅曰螮蝀虹也说文曰棼复屋栋也橑椽也翼屋荣也尔雅曰栋谓之桴　翰曰中天言高及天半华丽也丰广也冠山言未央殿在龙首山上如首戴大冠　济曰瓌美究尽抗举也因美材尽奇巧举应龙之象梁曲如虹故言虹梁　向曰棼桴皆栋也橑椽也言栋上布椽如翼也骧举也谓虹梁荷负而举】雕玉磌【徒年反五臣作瑱土见切】以居楹裁金璧以饰璫【当】发五色之渥【乌学】彩光烂【艶】朗以景彰【善曰言雕刻玉礩以居楹柱也尔雅曰玉谓之雕郭璞曰治玉名也广雅曰磌礩也瑱与磌古字通说文曰楹柱也上林赋曰华榱璧璫韦昭曰裁金为璧以当榱头毛诗曰顔如渥丹郑玄曰渥厚渍也字林曰爓火貌也　良曰雕刻楹柱也瑱柱下石也璫椽头饰也渥润也言刻玉为柱石以金璧饰椽端润以五色光焰朗然景影彰明也】於是左墄【仓则】右平重轩三阶闺房周通门闼【他曷】洞开列钟虡【巨】於中庭立金人於端闱【善曰七略曰王者宫中必左墄而右平挚虞决疑要注曰凡太极乃有陛堂则有阶无陛也左墄右平平者以文塼相亚次也墄者为陛级也言陛级勒墄然王逸楚辞注曰轩楼板也周礼夏后氏世室九阶郑玄曰南面三三面各二也尔雅曰宫中门谓之闱小者谓之闺毛苌诗传曰闼门内也史记曰始皇大收天下兵器聚之咸阳销以为钟鐻铸金人十二重各千斤置宫中徐广曰鐻音巨毛诗曰设业设虡毛苌曰植曰虡与鐻古字通三辅黄图曰秦营宫殿端门四达以则紫宫　济曰墄阶级也右乘车上故使平左人上故为级重轩谓重栏干三阶言南面之阶有三闺房小室也周通犹徧通也门大门闼中门洞开言相当也　向曰钟虡钟格也秦始皇销兵器铸金人十二置於门右闼门也】仍增崖而衡阈【胡洫】临峻路而啓扉【善曰尔雅曰仍因也仍或为岌非也孔安国论语注曰阈门限也又曰峻高大也尔雅曰阖谓之扉　銧曰仍因也衡阈门限也言端门因龙首增崖以为限峻路大路也啓开也扉门扉】徇以离宫别寝承以崇台闲【闲】馆焕若列宿紫宫是环【善曰孔安国尚书传曰徇循也尔雅曰室无东西厢有室曰寝又曰四方而高曰台春秋合诚图曰紫宫大帝室太一之精也汉书曰中宫天极星环之匡卫十二星藩臣皆曰紫宫也　向曰寝寝室崇台高台闲馆闲居之馆　济曰言太极殿旁诸台馆焕然似钩陈诸星环遶紫微宫】清凉宣温神仙长年金华玉堂白虎麒麟区宇若兹不可殚【丹】论【善曰三辅黄图曰未央宫有清凉殿宣室殿中温室殿金华殿太玉堂殿中白虎殿麒麟殿长乐宫有神仙殿孔安国尚书传曰殚尽也长年亦殿名　向曰宣者宣明殿温者温室　铣曰金华而下并殿名殚尽也】增盘崔【族回】嵬【五回】登降炤【音照】烂【力旦】殊形诡【轨】制每各异观乘茵【因】步辇惟所息宴【善曰毛苌诗传曰崔高大也王逸楚辞注曰嵬高也广雅曰炤明也烂亦明也应劭汉官仪曰皇后婕妤乘辇余皆以茵四人舆以行郑玄礼记注曰茵蓐也周易曰君子以向晦入宴息　济曰增盘阁名崔嵬高大貌登降照烂谓上下俱光明诡制言形制诡谲异於常见　良曰茵褥也辇大车言後宫或行于茵或载于辇所至之处皆可宴息】後宫则有掖庭椒房后妃之室合欢增城安处常宁茝若椒风披香发越兰林蕙草鸳鸾飞翔之列【善曰汉书曰诏掖庭养视应劭曰掖庭宫人之宫汉官仪曰婕妤以下皆居掖庭三辅黄图曰长乐宫有椒房殿汉书曰班婕妤居增城舍桓子新论曰董贤女弟为昭仪居舍号曰椒风汉宫阙名曰长安有合欢殿披香殿鸳鸾殿飞翔殿余亦皆殿名　向曰掖庭宫名在天子左右如肘腋椒房以椒涂壁后妃居之济曰合欢而下并殿名】昭阳特盛隆於孝成屋不呈材墙不露形裛【於业】以藻绣络以纶【五臣作编】连随侯明月错落其间金釭【古双】衔璧是为列钱翡翠火齐【慈计】流耀含英悬黎垂棘夜光在焉【善曰汉书曰孝成赵皇后弟絶幸为昭仪居昭阳舍其璧带往往为黄金釭函蓝田璧明珠翠羽饰之音义曰谓璧中之横带也引汉书注云音义者皆失其姓名故云音义而已说文曰釭毂铁也列钱言金釭衔璧行列似钱也说文曰裛纒也又曰纶纠青丝绶也淮南子曰随侯之珠和氏之璧得之而富失之而贫高诱曰随侯汉中国姬姓诸侯也随侯见大蛇伤断以药传而涂之後蛇於夜中衔大珠以报之因曰随侯之珠盖明月珠也李斯上书曰有随和之宝垂明月之珠张揖上林赋注曰翡翠大小如爵雄赤曰翡雌青曰翠韵集曰玫瑰火齐珠也战国策应侯谓秦王曰梁有悬黎楚有和璞而为天下名器左氏传曰晋荀息请以垂棘之璧假道於虞以伐虢许慎淮南子注曰夜光之珠有似明月故曰明月也高诱以随侯为明月许慎以明月为夜光班固上云随侯明月下云悬黎埀棘夜光在焉然班以夜光非随珠明月矣以二者合为一宝经典不载夜光本末故说者参差矣西京赋曰流悬黎之夜光吴都赋曰随侯於是鄙其夜光邹阳云夜光之璧刘琨云夜光之珠尹文子曰田父得宝玉径尺置於庑上其夜明照一室然则夜光为通称不系之於珠璧也　向曰昭阳殿名成帝作也特独也呈亦露也裛纒络绕也言皆以藻绣编绶纒绕不露其土木　济曰随侯得大珠色如明月错落分布珠貌金釭灯盏也钿璧於中故言衔行列於室有似列钱　向曰翡翠鸟羽也火齐珠也悬黎垂棘皆璧也夜光亦珠也英明也言流光含明也】於是玄墀扣【叩】砌【且计】玉阶彤庭碝【而兖】磩【戚】彩致【直利】琳珉【旻】青荧珊瑚碧树周阿而生【善曰汉书昭阳舍中庭彤朱而殿上髹漆砌皆铜沓黄金涂白玉阶然墀以髹漆故曰玄也扣砌以玉饰砌也说文曰扣金饰器广雅曰砌戺也说文曰碝石之次玉也磩碝类也郑玄礼记注曰致密也郭璞上林赋注曰珉玉名也张揖上林赋注曰珉石次玉也广雅曰珊瑚珠也淮南子曰崐崘山有碧树在其北高诱曰碧青石也韩诗曰曲景曰阿然此阿庭之曲也　铣曰玄墀以漆饰墀墀堦也扣砌镂砌也玉阶以玉饰阶彤赤色也以彤漆饰庭碝磩珉石之次玉也彩致言色密也琳玉名青荧光也良曰珊瑚碧树宝树也阿曲也言生於庭曲】红罗飒【苏合】纚【所绮】绮组缤【匹人】纷精
曜华瞩俯仰如神【善曰薛综西京赋注曰?纚长袖貌也说文曰绮文缯也孔安国尚书传曰组绶也楚辞曰佩缤纷其繁饰王逸曰缤纷盛貌也战国策张仪谓楚王曰彼郑国之女粉白黛黑立于衢间非知而见之者以为神　向曰言宫中美人也飒纚长袖貌缤纷盛貌言精光可爥曜俯仰之态其犹神人】後宫之号十有四位窈窕繁华更盛迭【徒结】贵处乎斯列者盖以百数【善曰汉书曰大星正妃余三星後宫又赞曰汉兴因秦之称号帝正适称皇后妾皆称夫人号凡十四等云昭仪位视丞相婕妤视上卿娙娥视中二千石容华视真二千石美人视二千石八子视千石充衣视千石七子视八百石良人视七百石长使视六百石少使视四百石五官视三百石顺常视二百石无涓共和娱灵保林良使夜者皆视百石毛诗曰窈窕淑女君子好逑史记华阳夫人姊说夫人曰不以繁华时树本方言曰迭代也娙音刑　济曰言後宫有十四等谓昭仪婕妤娙娥容华美人八子充衣七子良人长使少使五官顺常无涓也窈窕美貌迭递也蒙宠贵者盖百数】左右庭中朝堂百寮之位萧曹魏邴谋谟乎其上【善曰尚书曰百寮师师汉书曰萧何沛人汉王即皇帝位拜何为相国又曰曹参沛人也代萧何为相国又曰魏相字弱翁济阴人也宣帝即位代韦贤为丞相又曰邴吉字少卿鲁国人也宣帝即位代魏相为丞相孔安国尚书传曰谋谟也　向曰寮官也言朝廷百寮之位即有丞相萧何曹参魏相邴吉等为谋于上】佐命则垂统辅翼则成化流大汉之恺悌荡亡秦之毒螫【舒亦反　善曰李陵报苏武书曰其余佐命立功之士易乾凿度曰代者赤兑黄佐命宋衷曰此赤兑者谓汉高帝也黄者火之子故佐命张良是也孟子曰君子创业垂统为可继也礼记曰保者慎其身以辅翼之长杨赋曰今朝廷出凯悌行简易四子讲德论曰秦之时处位任政者并施螫毒螫行毒也　济曰统理也言佐命辅翼以成理化流布也荡涤也谓布大汉恺悌之德涤亡秦毒螫之风】故令斯人扬乐和之声作画一之歌功德着乎祖宗膏泽洽乎黎庶【善曰孔丛子曰古之帝王功成作乐其功善者其乐和乐和则天下且由应之况百兽乎汉书曰萧何薨曹参代之百姓歌之曰萧何为法较若画一曹参代之守而勿失载其清净人以宁一又景帝诏曰謌者所以发德舞者所以立功申屠嘉奏曰高皇帝宜为太祖孝文帝宜为太宗史记太史公曰成王作颂沐浴膏泽而歌咏勤苦孟子曰膏泽下于民孔安国尚书传曰黎庶也　翰曰斯人谓此上人也扬举也举乐和之声祖宗先君也黎庶衆民也】又有天禄石渠典籍之府命夫惇【敦】诲故老名儒师傅讲论乎六艺稽合乎同异【善曰三辅故事天禄阁在大殿北以閟秘书石渠阁亦在大秘殿北然同卷再见者并云已见上文务从省他皆类此尔雅曰惇勉也孔安国尚书传曰诲教也周礼曰六艺礼乐射御书数孔安国尚书传曰稽考也　济曰天禄石渠阁名藏典籍之处　铣曰惇勉也诲教也言勉教也故老名儒师傅并先生称也稽考也考校典籍之同异】又有承明金马着作之庭【五臣作廷】大雅宏达於兹为羣元元本本殚见洽闻啓发篇章校理秘文【善曰汉书曰严助为会稽太守帝赐书曰君厌承明之庐张晏曰承明庐在石渠门外史记曰金马门宦者署门傍有铜马故谓之曰金马门大雅谓有大雅之才者诗有大雅故以立称焉汉书曰司马相如之伦皆辩智闳达元元本本谓得其元本也孔丛子苌弘曰仲尼洽闻强记孝经钩命决曰丘掇秘文　铣曰承明庐名宏大也着作着述之所大雅大达君子于此为羣元元本本谓典籍根　本殚尽也洽徧也　济曰啓开也校理幽秘之文】周以钩陈之位卫以严更【平】之署緫礼官之甲科羣百郡之廉孝【善曰乐叶图曰钩陈後宫也服?甘泉赋注曰紫宫外营勾陈星也然王者亦法之薛综西京赋注曰严更督行夜鼔也汉蓄曰奉常掌宗庙礼仪五经博士皆属焉又曰匡衡射策甲科除太常掌故又曰秦分天下为郡县又曰兴廉举孝也　翰曰钩陈星名卫紫微宫今离宫别卫以取象焉严更言严肃理更也　向曰緫羣皆聚也言聚甲科廉孝之人列於禁卫】虎贲【奔】赘【章卫】衣阉【淹】尹阍寺陛戟百重各有典司【善曰尚书曰缀衣虎贲公羊传曰赘犹缀也周礼曰内小臣奄上士又有阍人寺人汉书曰太后盛服坐武帐武士陛戟陈列殿下也铣曰虎贲武士赘衣犹缀衣阉寺皆刑余人掌宫禁门户言此等人於阶陛之下使执戟陈列百重也司主也言各有所主】周庐千列徼【叫】道绮错辇路经营修除【五臣作涂】飞阁自未央而连桂宫北弥明光而亘长乐陵墱【丁邓反善作隥】道而超西墉掍【胡本反五臣作混同】建章而连外属设璧门之凤阙上觚【孤】棱【落登】而栖金爵【善曰史记卫令曰周庐设卒甚谨汉书音义张晏曰直宿曰庐汉书曰中尉掌徼循京师如淳曰所谓游徼循禁备盗贼辇路辇道也上林赋曰辇道纚属如淳曰辇道阁道也司马彪上林赋注曰除楼陛也汉书曰高祖至长安萧何作未央宫三辅故亊曰桂宫内有明光殿毛苌诗传曰弥终也方言曰亘竟也亘与絙通汉书曰高祖修长乐宫薛综西京赋注曰墱阁道也毛苌诗传曰墉城也方言曰掍同也与混同汉书曰建章宫其东则凤阙高二十余丈其南有璧门之属又音义应劭曰觚有隅者说文曰棱柧也与觚同三辅故事曰建章宫阙上有铜凤皇然金爵则铜凤也　翰曰周庐设卒周卫以直宿也徼道循禁道也辇路楼陛也修长也桂宫宫名明光殿名长乐宫名弥终也亘竟也言长途飞阁从未央长乐以相连接　铣曰墱阁道也超出墉城混通也阁道出城通达建章宫宫与外相属　向曰凤阙阙名也南有璧门觚棱阙角也角上栖金爵金爵凤也】内则别风嶕【慈遥】嶢【牛条】眇丽巧而耸【五臣作竦】擢张千门而立万户顺阴阳以开阖尔乃正殿崔嵬层构厥高临乎未央经骀【殆】荡而出馺【苏合】娑【苏可】洞枍【乌诣】诣以与天梁上反宇以盖戴激日景而纳光【善曰三辅故事曰建章宫东有折风阙关中记曰折风一名别风广雅曰嶕嶢高也汉书曰建章宫度为千门万户前殿度高未央然前殿即正殿也长门赋曰正殿嵬以造天其高临乎未央高之甚也崔嵬高貌也关中记曰建章宫有馺娑骀荡枍诣承光四殿天梁亦宫名也尔雅曰盖戴覆也激日景而纳光言宫殿光辉外激於日日景下照而反纳其光也　向曰言高竦而擢出　良曰阖闭也言宫殿千门万户皆夕闭朝开夕为阴朝为阳正殿路寝也　济曰言宫殿光色与日景相激射而入宫室】神明鬰其特起遂偃蹇而上跻轶【逸】云雨於太半虹霓回带于棼【汾】楣【眉】虽轻迅与僄【匹照】狡【古饱】犹愕【五各】眙【勑吏】而不能阶【善曰汉书曰孝武立神明台王逸楚辞注曰偃蹇高貌也公羊传曰跻者何跻升也王苍曰轶从後出前也汉书音义韦昭曰凡数三分有二为太半尸子曰虹霓为析翳说文曰棼复屋栋也尔雅曰楣谓之梁方言曰僄轻也郑玄礼记注曰狡疾也字书曰愕惊也字林曰眙惊貌　铣曰神明台名特独也偃蹇高貌跻升也轶过也太半三分有二雄曰虹雌曰霓楣槛也言此台高而上升三分过云雨之上虹霓回带於棼楣言萦曲若佩带于椽槛愕眙惊貌阶升也轻迅僄狡谓捷疾也言捷疾之人亦惊惧不能升】攀井干【寒】而未半目眩【胡徧】转而意迷舍棂【灵】槛【胡黯】而郤【五臣作却】倚若顚坠而复稽魂怳怳【况往】以失度廵回途而下低【善曰汉书曰武帝作井干楼高五十丈辇道相属焉司马彪庄子注曰井干井栏也然积木有若栏也苍颉篇曰眩视不明也说文曰棂楯间子也王逸楚辞注曰槛楯也说文曰稽留止也长门赋曰神怳怳而外淫王逸楚辞注曰怳失意也　翰曰井干楼名稽留也言此楼高升之未半目眩意迷棂槛栏也舍栏倚立若己坠矣而复留止魂神失度下就低处】既惩惧於登望降周流以旁【五臣作彷】徨步甬道以萦纡又杳窱【他鸟】而不见阳【善曰广雅曰惩恐也楚辞曰寤从容以周流聊逍遥而自恃毛诗序曰彷徨不忍去淮南子曰甬道相连高诱曰甬道飞阁复道也说文曰萦纡犹回曲也又曰杳杳窱也广雅曰窈窕深也窈与杳同毛苌诗传曰阳明也　翰曰言恐惧不敢登望下而彷徨若不忍去也杳窱深也言步此甬道回曲深邃不见明也】排【簿阶】飞闼而上出若游目於天表似无依而洋洋【善曰广雅曰排推也闼门闼也楚辞曰忽反顾而游目王逸楚辞注曰洋洋无所归貌　良曰飞闼言临空如飞也表外也言自阁道排门出望若目见天外洋洋然不知所归】前唐中而後太液覧沧海之汤汤【伤】扬波涛於碣石激神岳之嶈嶈【七羊】滥【方暂】瀛洲与方壷蓬莱起乎中央【善曰汉书曰建章宫其西则有唐中数十里其北沼太液池渐台高二十余丈名曰太液池中有蓬莱方丈瀛洲壶梁象海中仙山如淳曰唐庭也尚书曰汤汤洪水方割苍颉篇曰涛大波也尚书曰夹右碣石入於河孔安国曰海畔山也毛诗曰应门将将说文曰滥泛也列子曰渤海之中有大壑其中有山一曰黛舆二曰员峤三曰方壶四曰瀛洲五曰蓬莱　济曰碣石海畔山唐中太液皆池名以象沧海汤汤然若扬波涛於碣石之下神岳即碣石也嶈嶈水激山之声又于池为三山象瀛洲方壶蓬莱蓬莱在二山之中央】於是灵草冬荣神木丛生岩峻崷【自由】崪【慈律】金石峥【仕耕】嵘【音宏　善曰神木灵草谓不死药也史记曰三神山仙人不死药皆在焉杜预左氏传注曰岩险也说文曰峻峭高也崷高貌也尔雅曰崪者厜?也郭璞方言注曰峥嵘高峻也　济曰灵草神木言美也冬荣言不凋落崷崪峥嵘高峻貌】抗仙掌以承露擢【达卓】双立之金茎轶埃壒【於害切　善作堨同】之混浊鲜颢【胡暠】气之清英【善曰言承露之高也汉书曰孝武又作柏梁铜柱承露仙人掌之属方言曰擢抽也金茎铜柱也王逸楚辞注曰埃尘也许慎淮南子注曰堨埃也鲜洁也楚辞曰天白颢颢说文曰颢白貌鲜或为厘非也　铣曰抗举也金茎铜柱也作仙人掌以举盘於其上轶过也鲜洁也颢白也言过埃尘之上以承洁白清英之露】骋文成之丕诞【徒旱】驰五利之所刑庶松乔之羣类时游从乎斯庭实列仙之攸馆非吾人之所宁【善曰汉书曰齐人李少翁以方术见上拜少翁为文成将军言上即欲与神通宫室被服非象神物不至乃作甘泉宫中为台画天地泰一诸鬼神而置祭具以致天神又曰乐成侯登上书言栾大天子见大悦曰臣之师有不死之药可得仙人可致乃拜大为五利将军毛苌诗传曰刑法也列仙传曰赤松子者神农时雨师也服水玉以教神农又曰王子乔者周灵王太子晋也道人浮丘公接以上嵩高山　铣曰丕大诞犹术也言驰骋二人之大术法广为宫观庶使赤松子王乔游焉此实列仙所馆之处非我常人之所安】尔乃盛娱游之壮观奋太武乎上囿因兹以威戎夸【苦华】狄耀威灵而讲武事【善曰史记相如封禅书曰斯事天下之壮观礼记曰西方曰戎北方曰狄又曰孟冬之月天子乃命将帅讲武习射御毛诗序曰有常德以立武事　济曰言其娱乐以壮观望也囿育兽处言讲武於此以威戎狄】命荆州使起鸟诏梁野而驱兽毛羣内阗【田】飞羽上覆接翼侧足集禁林而屯聚【善曰尚书曰荆及衡阳惟荆州又曰华阳黑水惟梁州然则南方多兽故命使之枚乘菟园赋曰翺翔羣熙交颈接翼　向曰言南多鸟西多兽荆人知鸟梁人知兽故命使之毛羣兽类飞羽鸟类接翼侧足言多也禁林苑也屯聚也】水衡虞人修【五臣作理】其营表种别羣分部曲有署【善曰周礼川衡郑玄曰川流水也衡平其大小也周礼曰虞人莱所田之野为表郑司农曰表所以识正行列也司马彪续汉书曰将军皆有部大将军营五部部有校尉一人部下有曲曲有军候一人　铣曰水衡虞人掌山泽之官营表谓正行列也种别羣分言部曲各有所主】罘【浮】纲连紘【胡萌】笼山络【来各】野列卒周匝星罗云布【善曰郑玄礼记注曰兽罟曰罘紘罘之网也方言曰络绕也羽猎赋曰涣若天星之罗韩子曰云布风动　济曰罘兽网也紘网纲也笼络犹围绕列卒周匝谓徧列士卒星罗云布言衆也】於是乘鸾舆备法驾帅羣臣披飞廉入苑门【善曰蔡邕独断曰天子至尊不敢渫渎言之故托於乘舆也又曰天子出车驾次第谓之卤簿有法驾司马彪曰法驾六马也汉书武纪曰长安作飞廉馆　济曰言帅百官自飞廉馆而入苑】遂绕酆【丰】鄗【浩】历上兰六师发逐百兽骇殚震震【之人】爚爚【药】雷奔电激草木涂地山渊反覆蹂【汝九】?【力振】其十二三乃拗【於六】怒而少息【善曰世本曰武王在酆鄗杜预左氏传注曰酆在始平鄠县东说文曰镐在上林苑中镐与鄗同三辅皇图曰上林有上兰观尚书曰司马掌邦政统六师又曰百兽率舞震震爚爚光明貌也字指曰儵爚电光也说文曰电隂阳激耀也汉书曰一败涂地广雅曰涂污也反覆犹倾动也字林曰蹂践也说文曰蹸轹也?与蹸同抝犹抑也　铣曰言天子纵六军逐百兽骇惊践蹋禽兽十分杀其二三抑士卒怒以少息焉】尔乃期门佽【次】飞列刃攒【作官】鍭【侯】要【腰】趹【决】追踪鸟惊触丝兽骇值锋机不虚掎【已】弦不再控【空】矢不单杀中必叠双【善曰汉书武帝与北地良家子期诸殿门故有期门之号又曰佽飞掌弋射苍颉篇曰攒聚也攒与钻同尔雅曰金镞箭羽谓之鍭广雅曰趹奔也孔安国尚书传曰机弩牙也说文曰掎偏引也又曰匈奴名引弓曰控控引也　良曰鍭矟类趹奔也言期门佽飞之徒列刃攒鍭要奔禽兽丝网也锋兵刃也触値皆着也谓鸟兽惊而自着丝网机弩牙也掎发也不虚发言必中也控引也弦不再引言射者不再引弓一发中双】飑飑【朴】纷纷矰【曾】缴【酌】相纒风毛雨血洒野蔽天【善曰飑飑纷纷衆多之貌说文曰飑古颷字俾姚切周礼曰矰矢也郑玄曰结缴於矢谓之矰矰高也说文曰缴生丝缕也　铣曰飑飑纷纷中物貌矰缴箭上加缕而射相纒谓多也风毛雨血言毛血杂下如风雨】平原赤勇士厉猨狖【夷秀】失木豺狼慑【章猎】窜【善曰郭璞山海经注曰猨似猕猴而大臂长便捷色黑苍颉篇曰狖似狸尔雅曰豺狗足郭璞曰脚似狗也说文曰狼似犬锐头白颊淮南子曰猨狖颠蹙而失木郑玄毛诗笺曰慑惧也　向曰平原赤言血染勇士猛士也厉严整也失木慑窜惊惧也】尔乃移师趋【五臣作赴】险并蹈潜秽穷虎奔突狂兕【似】触蹶【居位反　善曰尔雅曰潜深也慎子曰兽伏就秽字书曰秽芜也尔雅曰兕似牛广雅曰蹶踶跳也踶徒帝切跳达雕切　济曰谓移师旅以就深秽言虎兕穷廹自相触突而颠蹶】许少施巧秦成力折【制】掎【几】僄【匹妙】狡扼【於责】猛噬【誓】脱角挫【祖过】脰【豆】徒搏【博】独杀【所界切　善曰许少秦成未详说文曰捉搤也搤与扼古字通王弼周易注曰噬啮也郑玄礼记注曰挫折也何休公羊传曰脰颈也尔雅曰暴虎徒抟也郭璞曰空手执曰抟　翰曰许少古捷人秦成壮士也掎执也僄狡捷兽猛而噬人挫折脰颈也徒抟空手抟也言使捷壮士抟之或脱其角或折其颈而杀之】挟师豹拖【徒可】熊螭【勑离】曳犀犁【狸】顿象罴超洞壑越峻崖【宜】蹶嶃【五臣作乍监切】岩巨石颓松柏仆丛林摧草木无余禽兽殄夷【善曰尔雅曰狻猊如虦猫食虎豹郭璞曰即师子也狻先丸切猊五奚切虦音栈猫音苖说文曰拖曳也熊兽似豕山居冬蛰欧阳尚书说曰螭猛兽也郭璞山海经注曰犀似水牛而猪头黑色有三蹄三角一在顶上一在额上一在鼻上又曰犁黑色出西南徼外又曰象兽之最大者也长鼻大者牙长一丈尔雅曰罴似熊而黄色毛苌诗传曰嶃岩石高峻之貌也说文曰仆顿也尔雅曰殄尽也杜预左氏传注曰夷杀也　翰曰师豹熊螭犀犁象罴言猛大兽也挟拖曳顿皆持撮貌洞壑深壑峻高也言越深壑高崖巨大颓落仆倒摧折也言蹶岩令大石下落击其松栢草木摧倒无余也殄尽也夷杀也谓尽杀禽兽也】於是天子登属玉之馆历长杨之榭覧山川之体势观三军之杀获【于卦】原野萧条目极四裔禽相镇压兽相枕藉【慈夜切　善曰汉书宣纪曰行幸长杨宫属玉观服?曰以玉饰因名焉三辅黄图曰上林有长杨宫尔雅曰阁谓之台有木谓之榭羽猎赋曰三军忙然楚辞曰山萧条而无兽左传曰投诸四裔以御螭魅　铣曰属玉馆名长杨宫名榭谓台上有木於是天子登此台榭观山川之形体士卒杀获原野萧条尽望四裔无草木但有禽兽相枕而死】然後收禽会衆论功赐胙【祚】陈轻骑以行炰【白茅】腾酒车以斟酌割鲜野食举烽命爵【善作釂子曜切　善曰左传曰归胙于公诗曰炰之燔之毛苌曰以毛曰炰子虚赋曰割鲜染轮孔安国尚书传曰鸟兽新杀曰鲜方言曰烽虞望也郭璞曰今烽火是也说文曰釂饮酒尽也铣曰言收所获之禽会师衆以论功赐胙赐其余炰炙肉言以骑行炙以车载酒兼割鲜以飨士卒烽燧火也言举火以促饮】飨赐毕劳逸齐大辂鸣銮容与徘徊【善曰礼记曰大路者天子之车也白虎通曰天子大路周礼曰巾车掌玉辂凡驭辂仪以銮和为节郑玄曰銮在衡和在轼皆以金铃也　济曰飨赐谓士卒也劳者厚之逸者薄之故言齐大辂天子车銮车上铃也容与徘徊顺动也】集乎豫章之宇临乎昆明之池左牵牛而右织女似云汉之无涯【宜】茂树?蔚芳草被堤【都奚】兰茝【齿改】发色晔晔【于猎】猗猗若摛【勑离】锦与布绣爥燿乎其陂【善曰三辅黄图曰上林有豫章观汉书曰武帝发讁吏穿昆明池汉宫阙疏曰昆明池有二石人牵牛织女象毛诗曰倬彼云汉苍颉篇曰蔚草木盛貌说文曰堤塘也尔雅曰芹茝□芜郭璞曰香草也汉书曰华晔晔固灵根说文曰晔草木白华貌毛诗曰瞻彼淇澳緑竹猗猗毛苌曰猗猗美貌说文曰摛舒也扬雄蜀都赋曰丽靡摛爥若挥锦布绣　济曰豫章馆名也言集此馆武帝凿昆明池作牵牛织女於左右以象天河言广大犹云汉无涯际　向曰兰茝香草也晔晔花色貌猗猗美貌摛舒也言草树花色美盛如舒布锦绣爥燿於塘陂陂即昆明池】鸟则玄鹤白鹭黄鹄【胡谷】鵁【交】鹳【贯】鶬【仓】鸹【括】鸨【保】鶂【倪】鳬鷖【乌兮】鸿鴈朝发河海夕宿江汉沈浮往来云集雾散【善曰上林赋曰?玄鹤尔雅曰鹭舂锄郭璞曰白鹭也说文曰鹄黄鹄也尔雅曰鴢头鵁郭璞曰似鳬鴢乌绞切毛苌诗传曰鹳水鸟也尔雅曰鶬麋鸹也郭璞曰即鶬鸹也郭璞上林赋注曰鸨似鴈无後指　杜预左氏传注曰鶂水鸟也尔雅曰舒鳬鹜毛苌诗传曰鳬水鸟郑玄诗笺曰鷖鳬属毛苌诗传曰大曰鸿小曰鴈孝经钩命决曰云委雾散翰曰皆水鸟名也云集雾散衆多往来貌】於是後宫乘輚【士眼】辂登龙舟张
凤盖建蕐旗祛黼帷镜清流靡微风澹【达滥】淡【徒敢】浮【善曰埤苍曰輚卧车也淮南子曰龙舟鷁首浮吹以虞栢子新论曰乘车玉瓜华芝及凤皇三盖之属上林赋曰乘法驾建华旗高诱淮南子注曰祛举也刘?甘泉赋曰章黼黻之文帷澹淡盖随风之貌也　向曰後宫后妃之属輚辂卧车龙舟画龙於舟凤盖盖名华旗彩旗也祛举也黼帷绣帷也镜照也靡随也微风轻风也澹淡浮貌】櫂【直敎】女讴鼓吹震【真】声激越謍【呼宏】厉天鸟羣翔鱼窥渊【善曰方言曰楫谓之櫂说文曰讴齐歌也汉武帝秋风辞曰箫鼓鸣兮发櫂歌尔雅曰越扬也声类曰謍音大也韩诗曰翰飞厉天薛君曰厉附也说文曰翔回飞也方言曰窥视也　良曰震动越扬謍大厉附也櫂女讴舟人歌也言舟女歌与鼔吹齐动其声大若附於天也鸟闻惊起而飞鱼闻窥渊而沈】招白鹇下双鹄揄【五臣作投同音头】文竿出比目【善曰西京杂记曰闽越王献高帝白鹇黑鹇各一双尔雅曰下落也战国策更嬴曰臣能虚发而下鸟投与揄同说文曰揄引也文竿竿以翠羽为文饰也毛诗曰籊籊竹竿尔雅曰东方有比目鱼焉不比不行其名谓之鲽他合切　良曰招取也投引也】抚鸿罿【冲】御矰【曾】缴【酌】方舟并骛【务】俛【免】仰极乐【善曰尔雅曰繴谓之罿罿罬也竹劣切郭璞曰繴音璧尔雅曰大夫方舟郭璞曰并两船庄子曰俛仰之间杜预左氏传注曰俛俯也　济曰抚持鸿大罿网方并也言持网缴射并舟而骛俯仰以尽其乐】遂乃风举云摇浮游溥【普】覧前乘秦岭後越九嵕东薄河华西涉岐雍宫馆所历百有余区行所朝夕储不改供【善曰孔安国尚书传曰薄迫也河黄河也华华山也汉书右扶风美阳县有岐山又右扶风有雍县也　翰曰言如风云之摇举也溥览徧览也岐岐山雍雍县言此中宫馆百有余所朝夕行止不改易其储蓄供具也】礼上下而接山川究休佑之所用采游童之欢謡第从臣之嘉颂【善曰尚书曰并告无辜於上下神祗又曰望于山川列子曰昔尧理天下五十年不知天下治欤乱欤尧乃微服游於康衢闻儿童謡曰立我蒸人莫匪尔极不识不知顺帝之则汉书曰宣帝颇好儒术王褒与张子侨等并待诏所幸宫馆辄为歌颂第其高下以差赐帛也　铣曰上下谓天地也究尽也休美也佑福也言礼天下山川之神以尽美福之用游童欢謡即采之从臣献嘉颂者以高下序之次第也】於斯之时都都相望【亡】邑邑相属国藉十世之基家承百年之业士食旧德之名氏农服先畴之畎【古犬】亩商修族世之所鬻【以六】工用高曾之规矩粲乎隐隐各得其所【善曰周易曰食旧德贞厉终吉汉书音义如淳曰今陇西俗麻田岁岁粪种为宿畴也尚书曰濬畎浍孔安国曰广尺深尺曰畎淮南子曰古者至德之时贾便其肆农安其业大夫安其职而处士循其道谷梁传曰古者有士人有商人有农人有工人济曰言此时都邑繁多以相连属也国诸侯国也言籍十世余址也夫夫称家亦承百年职业士但食先人】
【旧德族?而已农谓农人先畴先人畎亩修理也鬻卖也言商人理代族所卖之物工巧人亦用曾祖高祖之法则粲乎隐隐明盛貌得其所言不失业】若臣者【翰曰臣男子之贱称古人谦退皆称之此宾之自谓也】徒观迹於旧墟闻之乎故老十分未得其一端故不能徧举也【济曰徒但也旧墟故居也言我但观故居之迹闻故老之言十分之中未能知其一端故不能周徧举之】
东都赋
东都主人喟然而叹曰痛乎风俗之移人也子实秦人矜夸馆室【五臣作宫馆】保界河山信识昭襄而知始皇矣乌覩大汉之云为乎【善曰论语曰夫子喟然叹曰吾与点也汉书人有刚柔缓急音声不同系水土之风气故谓之风好恶取舍动静嗜慾故谓之俗郑玄礼记注曰矜谓自尊大汉书曰娄敬曰秦带河阻山史记曰秦武王卒无子立异母弟是为昭襄王又曰庄襄王卒子政立是为始皇帝　铣曰喟然叹声主将荅宾故先叹也痛乎伤痛之辞言宾生於汉代当有淳和之性长居秦地故为秦奢侈风俗所移易　翰曰昭襄始皇二主也言宾实秦人习秦之风但夸宫馆保河山识始皇虐害天下崇其奢侈安知我大汉云为之意】夫大汉之开元也奋布衣以登皇位由数朞而创万代盖六籍所不能谈前圣靡得而言焉【善曰汉书高祖曰吾以布衣提三尺剑取天下高祖五年诛项羽故曰数朞也孔安国尚书传曰帀四时曰朞六籍六经也封禅书曰六经载籍之传左传曰籍谈司晋之典籍　济曰元始也奋起也布衣庶人之服皇大也言汉始起庶人之服以登大位朞年也创犹建也六籍六经也靡无也言数年间建万代之业虽六经前圣无能纪述】当此之时功【五臣作攻】有横而当天讨【五臣作计】有逆而顺民故娄敬度【入】势而献其说萧公权宜而拓【五臣作托】其制时岂泰而安之哉计不得以已也【善曰汉书曰高祖西都洛阳戍卒娄敬求见说上曰陛下都洛不便不如入关据秦之固上问张良良因劝上是日车驾西都长安又曰萧何修未央宫上见其壮丽甚怒何曰天下方未定故可因以就宫室且夫天子以四海为家非壮丽无以重威且毋令後代有以加也上说之　铣曰横逆不顺也言当时攻讨虽横逆而顺天人也天下初定故娄敬说帝都西以就险萧何权立宫殿以重威时岂太平而安之计不得已而居之】吾子曾不是睹顾曜後嗣之末造不亦暗乎【善曰言吾子不覩度势权宜之由反以後嗣末造而自眩曜不亦暗乎言暗之甚也仪礼曰愿吾子教之郑玄曰吾子相亲辞也吾我也子男子美称　良曰吾子谓宾也顾反末无造成也言宾曾不足覩权宜之理而反眩曜後嗣无成之事以为美是暗也】今将语子以建武之治永平之事监于太清以变子之惑志【善曰东观汉记曰建武光武年号永平孝明年号淮南子曰太清之化也和顺以寂漠质直以素朴高诱曰太清无为之化　翰曰子谓宾也监示也太清谓无为化也将述二帝之理示无为之化以变宾惑乱之志】往者王莽作逆汉祚中缺天人致诛六合相灭【善曰汉书曰王莽字巨君王皇后之弟子也初居摄後即天子位贾逵国语注曰祚位也尚书曰我则致天之罚吕氏春秋曰神通乎六合高诱曰四方上下为六合　向曰言莽作逆以絶汉祚言天意人事同乱六合之内以相残灭】于时之乱生民几亡鬼神泯絶壑无完【?】柩郛【孚】罔遗室原野厌人之肉川谷流人之血秦项之灾犹不克半书契以来未之或纪【善曰尚书曰生民保厥君杜预左氏传注曰几近也周礼大宗伯掌天神人鬼之礼礼记曰在牀曰尸在棺曰柩杜预左传注曰郛郭也扬子法言曰秦将白起长平之战四十万人死原野厌人之肉川谷流人之血史记曰周孝王分非子土为附庸邑秦至始皇初并天下又曰项籍下相人自立为西楚伯王周易曰上古结?後代圣人易之以书契翰曰几近泯尽亡无也言王莽乱时生人近无鬼神尽絶完全郛郭罔无也无全柩者皆遇害死也无遗室】
【谓被焚烧崩摧也厌犹积也言人肉积原野人血流川谷比于秦末项羽之灾犹未及此之半言自书契已来不同纪录】故下人号而上诉上帝怀而降监【平】乃致命乎圣皇【善曰尚书曰并告无辜于上下神祗孔安国曰言百姓兆人诉天地也毛诗曰皇矣上帝又曰天命降监下民有严命于下国封建厥福　向曰圣皇光武也言下人苦莽之乱号泣上诉於天天亦怀而下视故致天子之命於光武也监示也】於是圣皇乃握乾符阐坤珍披皇图稽帝文赫然发愤应若兴云霆击昆阳凭怒雷震【音真　善曰谓光武也东观汉记曰光武皇帝讳秀王莽末荆州下江平林兵起王匡王凤为之渠率上遂率舂陵子弟随之王莽惧遣大司徒王寻大司空王邑将兵来征上入昆阳城中兵下昆阳谷少留王凤令守城夜出城南门二公兵到遂还昆阳城时上遂选精兵三千人奔陈二公大奔北杀王寻昆阳城中兵亦出中外并击二公大衆遂溃乱奔走赴水溺死以万数滍水为之不流尔雅曰疾雷为霆左传曰吴子之弟蹶由谓楚子曰今君奋焉震雷凭怒　济曰握持也乾符赤伏符也阐开也坤珍洛书也皇图谓河图也稽考也帝文天文也愤怒也赫然怒莽之乱起义兵诛之天下应之如雷击破莽兵於昆阳城也凭盛也言怒盛如雷霆震】遂超大河跨北岳立号高邑建都河洛【善曰东观汉纪曰圣公为天子以上为大司马遣之河北安集百姓尚书曰至于北岳东观汉记曰诸将请上尊号皇帝于是乃命有司设坛场于滈之阳千秋亭五成陌皇帝即位改鄗为高邑又曰建武元年十月车驾入洛阳遂定都焉春秋汉含孳曰天子受符以辛日立号　铣曰大河黄河北岳常山跨据也】绍百王之荒屯因造化之荡涤【音狄善曰礼记曰百王之所同古今之所一也淮南子大丈夫恬然无为与造化逍遥乐纬曰殷汤改制易正荡】
【涤故俗　向曰绍继也言百王屯难之後而光武继之荡涤犹除也言造化始除其恶法】体元立制继天而作【善曰左传曰元年春正月公即位春秋元命苞曰元年者何元宜为一谓之元何曰君之始元也杜预左氏传注曰凡人君即位欲其体元以居正谷梁传曰为天下主者天也继天者君也周易曰神农氏作　济曰元善也】系【奚计】唐统接汉绪茂育羣生恢复疆宇勲兼乎在昔事勤乎三五【善曰尔雅曰系继也汉书刘向高祖颂曰汉帝本系出自唐帝孔安国尚书传曰尧以唐侯升为天子东观汉记曰光武皇帝高祖九叶孙汉书王太后诏曰奉天地而成施化羣生而茂育汉书曰羣生啿啿音湛国语曰古曰在昔昔曰先人史记楚子西曰孔丘述三五之法明周召之业春秋元命苞曰伏羲女娲神农为三皇史记五帝本纪曰黄帝颛顼帝喾帝尧帝舜　良曰唐尧汉之先言光武继唐尧之统接前汉之绪茂育犹滋养也恢大也言滋养羣生大复前後之疆宇勲功也在昔谓先人也三五三皇五帝】岂特方轨并迹纷纶后辟治近古之所务蹈一圣之险易云尔【五臣有而已哉字　善曰险易喻治乱也周易曰辞有险易　良曰方轨并迹犹齐驾也纷纶衆也后辟皆君也险易喻理乱也言光武胜三皇五帝之功岂与衆君齐迹而取近古一圣治乱之法】且夫建武之元天地革命四海之内更造夫妇肇有父子君臣初建人伦寔始斯乃伏羲氏之所以基皇德也【善曰周易曰天地革而四时成又曰汤武革命尔雅曰九夷八蛮六戎五狄谓之四海周易曰有天地然後有万物有万物然後有男女有男女然後有夫妇有夫妇然後有父子有父子然後有君臣诗序曰厚人伦礼含文嘉曰伏羲德洽上下始画八卦　铣曰建武年号也革改肇始也言建武元年天地改命夫妇父子君臣人伦之徒皆以更始亦犹伏羲画八卦之後以成父子君臣之道以立大德】分州土立市朝作舟舆造器械斯乃轩辕氏之所以开帝功也【善曰汉书曰昔在黄帝画野分州易曰神农氏日中为市致天下之人聚天下之货黄帝尧舜氏刳木为舟剡木为楫礼记曰圣人殊徽号异器械郑玄曰器械礼乐之器及兵甲也史记曰黄帝名轩辕　济曰舆车也器乐器也械兵戈也言今创作此物即与黄帝同功轩辕黄帝之姓】龚行天罚应天顺人斯乃汤武之所以昭王业也【善曰尚书武王曰今予惟龚行天之罚周易曰汤武革命应于天而顺乎人礼含文嘉曰汤武顺人心应于天史记曰天乙立是为成汤汤伐夏桀桀奔于鸣条汤践天子位又曰文王太子发之立是为武王伐殷纣纣走自燔死武王革殷受天明命毛诗序曰七月陈王业也济曰言我龚行天罚以诛王莽乃与汤武伐桀纣同事明其功业】迁都改邑有殷宗中兴之则焉【善曰尚书曰盘庚迁於殷史记曰盘庚之时殷已都河北盘庚渡河南复居成汤之故都行汤之政然後殷复兴谓盘庚为宗班之误欤　济曰盘庚居河北後渡河南居成汤故都殷道复兴言今居河洛亦中兴之则】即土之中有周成隆平之制焉【善曰尚书召诰曰王来绍上帝自服于土中孔安国曰今来居洛邑地势之中也春秋命历序曰成康之隆醴泉涌出孝经鈎命决曰俱在隆平优劣殊迹　向曰即就也土中洛阳也言我今就洛阳而都有成王太平之制度】不阶尺土一人之柄同符乎高祖【善曰孟子曰纣之去武丁未久也尺地莫非其有也一人莫非其臣也又曰舜文王相去千有余岁若合符节　向曰阶因也光武不因尺土之封不执一人之柄升天子之位与高祖同】克【五臣作克】已复礼以奉终始允恭乎孝文【善曰论语曰克已复礼为仁孙卿子曰生人之始也死人之终也终始俱善人道毕矣尚书曰允恭克让汉书曰孝文皇帝高帝中子也荀悦曰讳恒　铣曰克节允信也言节已复礼奉承终始行恭信之道与文帝同】宪章稽古封岱勒成仪炳乎世宗【善曰司马彪续汉书曰建武三十二年上斋读河图会昌符言九叶封禅礼记曰仲尼宪章文武尚书曰粤若稽古帝尧汉书武纪曰上登封泰山又宣纪曰尊孝武皇帝庙为世宗庙　向曰宪法也言法其旧章考其古事封岱山也勒成谓功成而勒石也仪仪礼也封禅之仪炳然与武帝同也世宗武帝庙号】按六经而校德眇古昔而论功仁圣之事既该而帝王之道备矣至於永平之际重熙而累洽盛三雍【平】之上仪修衮龙之法服铺【平】鸿藻信【五臣作申】景铄【伤酌】扬世庙正雅乐神人之和允洽羣臣之序既肃【善曰东观汉纪曰孝明皇帝光武中子也以东海王为皇太子光武崩皇太子即位永平二年正月上宗祀光武皇帝于明堂祀毕登灵台二月上初临辟雍行大射礼汉书曰武帝时河间献王来朝对三雍宫应劭曰辟雍明堂灵台也东观汉记曰永平二年上及公卿列侯始服冠冕衣裳周礼曰王之吉服享先王即衮冕郑玄曰衮卷龙衣也续汉书曰明帝为光武起庙号世祖庙东观汉记曰孝明诏璇玑钤曰有帝汉出德洽作乐名予会明帝改其名郊庙乐曰太予乐正乐官曰太予乐官以应图?　翰曰眇远也该备也言按六经校古人之德今光武过远之言仁圣之德帝王之道咸备於光武　铣曰熙光明也洽合也言光武既明而明帝继之故曰重熙累洽也三雍讲礼之处衮龙朝服画龙于上鸿大也藻文章也景大也铄美也谓申大美于光武庙也雅乐正乐也言明帝修礼崇乐神人允洽羣臣有序以相敬肃】乃动大辂遵皇衢省方廵狩穷览万国之有无考声敎之所被散皇明以爥幽【善曰东观汉记曰永平二年十月西廵幸长安周易曰风行地上观先王以省方观民设教礼记逸礼曰王者以廵狩之礼尊天重人也廵狩者何廵者循也狩牧也谓天子廵行守牧也有无谓风俗善恶也尚书曰东渐于海西被于流沙朔南暨声敎　翰曰大辂天子法驾言动法驾遵天子之衢衢道也省方观四方也廵狩循行守牧之人谓察四方之士观诸侯之政穷尽也覧尽万国土物之所有无被及也烛照也考声敎所及幽远之处则以皇明照之】然後增周旧修洛邑扇巍巍显翼翼光汉京于诸夏緫八方而为之极【五臣无之字　善曰论语巍巍乎舜禹之有天下毛诗曰商邑翼翼四方之极论语曰夷狄之有君不如诸夏之亡也其异篇再见者并云已见某篇他皆类此向曰言增周之旧制以修洛邑巍巍翼翼中法度也緫统也言修饰汉京於诸夏之中以统八方之极】是以皇城之内宫室光明阙庭神丽奢不可踰俭不能侈【善曰言奢俭合礼故奢者不可而踰俭者不能更侈济曰此城内宫室阙庭光色美丽正合礼度奢者居之不可踰俭者见之不以为侈】外则因原野以作苑填【五臣作顺】流泉而为沼发苹藻以潜鱼丰圃草以毓兽制同乎梁邹谊合乎灵囿【善曰顺流泉而为沼不更穿之也昭明讳顺故改为填毛诗曰鱼在在藻苹亦水草故连言之说文曰潜藏也韩诗曰东有圃草薛君曰圃博也有博大茂草也毓与育音义同毛诗传曰古有梁邹梁邹者天子之田也毛诗曰王在灵囿麀鹿攸伏　济曰因原顺泉不穿筑也苹藻水草潜藏也言可藏鱼也圃博也言丰博之草可养兽也梁邹灵圃诗篇名以美俭也制同义合言与此诗意合】若乃顺时节而蒐【搜】狩简车徒以讲武则必临之以王制考之以风雅【善曰左传臧僖伯曰春蒐夏苗秋猕冬狩皆於农隙以讲事也又曰大閲简车马礼记曰孟冬之月天子乃命将帅讲武习射御礼记王制曰天子诸侯无事则岁三田田不以礼曰暴天物风国风驺虞驷驖是也雅小雅车攻吉日是也　良曰言因蒐狩之时简兵讲武则依王制风雅之节王制礼篇名也风雅诗小雅章】历驺虞览驷驖【侄】嘉车攻采吉日礼官整仪乘舆乃出【善曰毛诗序曰驺虞蒐田以时仁如驺虞也又曰驷驖美襄公也始命有田狩之事又曰车攻宣王复会诸侯於东都因田猎而选车徒焉又曰吉日美宣王也能慎微接下无不自尽以奉其上焉汉书景帝诏曰礼官具礼仪蔡邕独断曰天子至尊不敢渫渎言之故托於乘舆　铣曰历览皆观也嘉善也驺虞驷驖车攻吉日皆风雅章名礼官掌礼之官整仪法也乘舆天子也】於是发鲸鱼铿【坑】蕐钟【善曰尚书大传曰天子左五钟天子将出则撞黄钟右五钟皆应薛综西京赋注曰海中有大鱼曰鲸海边又有兽名蒲牢蒲牢素畏鲸鲸鱼击蒲牢辄大鸣凡锺欲令声大者故作蒲牢於上所以撞之者为鲸鱼钟有篆刻之文故曰华也向曰取其相感而鸣发举铿击也】登玉辂乘时龙凤盖棽【林】丽【离】和銮玲【力经】珑【力东】天官景从寝【五臣作?音浸】威盛容【善曰周礼曰巾车掌玉辂周易曰时乘六龙桓子新论曰乘车玉瓜华芝及凤皇三盖之属刘歆七略曰羽盖棽丽纷循悠悠说文曰棽大枝条棽洒也周礼曰巾车掌玉辂凡驭辂仪以銮和为节郑玄曰銮在衡和在轼皆以金铃也埤苍曰玲珑玉声也蔡邕独断曰百官小吏曰天官焦贡易林曰龙渴求饮黑云景从祲威寝其威武也祲或作寝和或作龢翰曰玉辂玉饰车也时龙随方色之马凡称龙者美马之言也凤盖羽盖也棽丽玲珑貌和銮铃也玲珑玉声也天官冢宰百官也景影也言如影随又景慕也言慕圣王之道而从之祲盛也谓盛其威容】山灵护野属御方神雨师泛洒风伯清尘【善曰山灵山神也属御属车之御也方神四方之神也韩子曰师旷谓晋平公曰黄帝合鬼神於太山之上风伯进扫雨师洒道风俗通曰雨师毕星也风伯箕星也】千乘雷起万骑纷纭元戎竟野戈鋋【蝉】彗【桑萃】云羽旄扫霓旌旗拂天【善曰蔡邕独断曰大驾备千乘万骑毛诗曰元戎十乘以先啓行说文曰鋋小矛也又曰彗扫竹也左传曰晋人假羽旄於郑　济曰千乘万骑天子法驾也纷纭多也元大也戎兵也竟满也戈鋋矛矟也彗扫也羽旄可以麾衆也扫霓拂天言高也】焱焱【翊念】炎炎扬光飞文吐爓生风欱【荒合】野歕【普闷】山日月为之夺明丘陵为之摇震【音真　善曰说文曰焱火华也字林曰炎火光也说文曰欱啜也歕吹气也公羊传地震者何地动也　济曰焱焱炎炎旌旗貌飞扬光彩成其文章爓光也欱歕犹吹吸也言车骑仪节之盛可以吹吸山野之气蔽夺日月之明摇震皆动也】遂集乎中囿陈师案【五臣作按】屯骈【步田】部曲列校队【徒对】勒三军誓将帅【善曰毛诗曰陈师鞠旅汉书音义臣瓒曰律说云勒兵而守曰屯司马彪续汉书曰将军皆有部大将军营五部部有校尉一人部下有曲曲有军候一人骈犹并也汉书曰从胡人大校猎如淳曰合军聚衆有幡校鼙鼓也杜预左氏传注曰百人为一队　铣曰中囿苑中也骈并也谓陈师衆并部曲列成校队勒誓皆敎令】然後举烽伐鼓申令三驱轻车霆激骁骑电骛【善曰毛诗曰钲人伐鼓钲之成切孔安国尚书传曰师出以律三申令之重难之义周易曰王用三驱失前禽也毛诗曰輶车銮镳毛苌曰輶轻也说文曰骁良马也　向曰伐击也言举烽击鼔以申令三驱驱逐也三驱之法背已及左右驰者皆逐之向已舍之故曰三驱骁勇也霆激电骛言疾也】由基发射范氏施御弦不睼【弟】禽辔不诡遇飞者不及翔走者不及去【善曰左氏传曰养由基蹲甲而射之彻七札焉括地图曰夏德盛二龙降之禹使范氏御之以行经南方孟子曰赵简子使王良与嬖奚乘终日不获一禽反曰天下贱工也王良请复之一朝而获十反曰良工也简子曰我使掌汝乘王良曰不可吾为之范我驰驱终日不获一焉为之诡遇一朝而获十刘熙曰横而射之曰诡遇说文曰睼视也铣曰由基善射者范氏善御者睼迎视也诡异也言射者不迎视其禽御者不诡异以随物言车骑轻捷鸟兽不暇翔去而至杀不必尽杀去也】指顾倏忽获车已实乐不极盘杀不尽物马踠【宛】余足士怒未?【薛】先驱复路属车按节【善曰倏忽疾也高唐赋曰举功先得获车已实郑玄礼记注曰极尽也尔雅曰盘乐也踠屈也先驱则前驱也周礼曰王出入则自左驭而前驱汉书音义曰大驾车八十一乘作三行子虚赋曰案节未舒　翰曰指頋指麾回顾也倏忽言疾也获车载禽车实满也言指麾之间所获已满车矣然不极其乐不尽杀物踠屈也?散也先驱天子行以静道也按节犹抑志也言马之足力有余士之愤怒未散以先驱既复其归路属车之士皆抑志随之】於是荐三牺效五牲礼神祗怀百灵【善曰左氏传郑子太叔曰为五牲三牺杜预曰五牲麋鹿麏狼兎三牺祭天地宗庙三者之牺也周礼曰太宗伯掌天神地祗之礼然天神曰神地神曰祗也毛诗曰怀桑百神　向曰荐进也效犹报也同善注】觐明堂临辟雍扬缉熙宣皇风登灵台考休徵【善曰东观汉记曰永平三年正月上宗祀光武皇帝於明堂礼毕升灵台三月上初临辟雍行大射礼周书曰明堂者明诸侯之尊卑也故周公建焉而朝诸侯於明堂之位制礼乐颁度量礼记曰天子辟雍毛诗曰维清缉熙文王之典郑玄毛诗笺曰天子有灵台所以观祲象察气之妖祥也尚书曰休徵孔安国曰叙美行之验也良曰觐见也缉熙光明也宣布也言见羣臣于明堂以扬光明之德布天子之风灵台观祲之台祲气也休美也徵应也言天子升此台观气以考美应】俯仰乎乾坤参象乎圣躬【善曰周易曰庖牺氏仰则观象於天俯则观法於地近取诸身远取诸物　铣曰象比也言俯仰观天地之象以比其身思与合德】目中夏而布德瞰【苦暂】四裔而抗棱西荡河源东澹【徒敢】海漘【纯】北动幽崖【宜】南曜朱垠【音银　善曰礼记曰布德和令字书曰瞰望也汉书诏曰投诸四裔又曰威棱憺乎邻国李奇曰神灵之威曰棱汉书曰汉使张骞穷河源案古图书名河所出曰崐崘墟毛诗曰寘之河之漘兮毛长曰漘崖也尚书曰宅朔方曰幽都朱垠南方也甘泉赋曰南炀丹崖向曰目见瞰望也中夏中国四裔边荒也言举德以威之棱威也河源河所出也海漘海畔也崖垠皆畔岸】
【也荡澹动曜皆威德振烛之貌】殊方别区界絶而不邻自孝武之所不征孝宣之所未臣莫不陆讋【章涉】水栗奔走而来宾【善曰孝武耀威匈奴远慑孝宣修德呼韩入臣举前代之盛犹不如今说文曰讋失气也　济曰邻近也界絶谓絶远不相近自孝武孝宣帝以来不能征讨臣服者皆恐惧而来宾服】遂绥哀牢开永昌【善曰东观汉记曰以益州徼外哀牢王率衆慕化地旷远置永昌郡也　铣曰绥安也余同善注】春王三朝【陟娇】会同汉京是日也天子受四海之图籍膺万国之贡珍内抚诸夏外绥百蛮【善曰汉书董仲舒策曰春秋之文正次王王次春春者天之所为也正者王之所为也三朝岁首朔日也汉书谷永上书曰今年正月朔日有蚀之於三朝之会周礼曰时见曰会殷覜曰同贾逵国语注曰膺犹受也论语子曰夷狄之有君不如诸夏之亡也其事烦已重见及易知者直云已见上文而他皆类此毛诗曰因时百蛮也　翰曰三朝岁月日之朝岁谓元日会同皆诸侯朝聘之名也言元曰诸侯外藩各以图籍珍宝而贡焉天子受之乃设礼乐以安抚诸夏百蛮】尔乃盛礼兴乐供帐置乎云龙之庭陈百寮而赞羣后究皇仪而展帝容【善曰汉书成纪曰三辅长无供帐繇役之劳张晏曰帐帷帐也洛阳宫舍记有云龙门尚书曰百寮师师又曰班瑞于羣后　济曰云龙门名赞助也盛崇礼乐兼供帐具陈於门庭列百官以助诸国君也究尽也言尽帝皇之容仪】於是庭实千品旨酒万锺列金垒班玉觞嘉珍御太牢飨【音香　善曰左氏传孟献子言於公曰臣闻聘而献物於是有庭实旅百毛诗曰我有旨酒说文曰锺酒器也孔丛子曰尧饮千锺毛诗曰我姑酌彼金罍汉书音义曰觞爵也珍八珍也大戴礼曰牛曰太牢　向曰庭实器物千品言多也旨美也锺罍觞皆酒器也珍味也御食也太牢牛也谓飨羣臣】尔乃食举雍彻太师奏乐陈金石布丝竹钟鼔铿【苦耕】鍧【呼萌】管弦晔【于猎】煜【音育　善曰蔡邕礼乐志汉乐有四品一天子乐郊祀陵庙殿中诸会食举也礼记曰客出以雍彻周礼曰太师下大夫又曰播之以八音金石土革丝木匏竹郑玄曰金锺鏄也石磬也土埙也革鼔鼗也丝琴瑟也木柷敔也匏笙也竹管箫也礼记子贡曰锺声铿鍧亦声也晔煜声之盛　翰曰食举雍彻皆乐名太师官也铿鍧声也晔煜乐器之光也】抗五声极六律歌九功舞八佾韶武【五臣作舞】备泰古毕【善曰左传子曰五声六律杜预曰五声宫商角徵羽也六律黄钟太簇姑洗蕤宾夷则无射阳为律阴为吕此十二月之气也尚书禹贡曰水火金木土谷惟修正德利用厚生惟和九功惟叙九叙惟歌谷梁传曰舞夏天子八佾马融论语注曰佾列也八人为列八八六十四人论语曰子谓韶尽美矣又尽善也谓武尽美矣未尽善也泰古泰古之乐也　翰曰八佾韶舞皆乐名太古谓上古乐也毕尽也言古今之乐尽奏之】四夷间【古苋】奏德广所及僸【禁】佅【卖】兜【丁侯】离罔不具【五臣作俱】集【善曰孔安国尚书传曰间迭也毛苌诗传曰儛四夷之乐大德广所及也孝经钩命决曰东夷之乐曰佅南夷之乐曰任西夷之乐曰林离北夷之乐曰僸毛苌诗传曰东夷之乐曰韎南夷之乐曰任西夷之乐曰朱离北夷之乐曰禁然说乐是一而字并不同盖古音有轻重也　良曰间迭也僸侏兜离四夷乐名言四夷迭奏此乐无不具集於庭是德广所及】万乐备百礼暨皇欢浃羣臣醉降烟【因】煴【於羣】调元气【善曰毛诗曰烝畀祖妣以洽百礼周易曰天地絪緼万物化醇春秋命历序曰元气正则天地八卦孳也　铣曰万乐百礼广言之也皇天子也浃沾也言天子之欢沾及羣臣皆醉和乐之气感天而降烟煴烟煴即元气也】然後撞钟告罢百寮遂退【善曰撞犹击也尚书大传曰天子将入则撞蕤宾之钟左五钟皆应之　向曰言击钟告罢百官退居本位也】於是圣上覩万方之欢娱又沐浴於膏泽惧其侈心之将萌而怠於东作【善曰孝经曰故得万国之欢心史记太史公曰成王作颂沐浴膏泽而歌咏勤苦孟子曰膏泽下於民尚书曰分命羲叔平秩东作　济曰怠惰也东作务农也言天子观万国之欢乐咸沐浴我膏泽自惧生奢侈之心而惰於农务】乃申旧章下明诏命有司班宪度昭节俭示太素去後宫之丽饰损乘舆之服御抑工商之淫业兴农桑之盛务遂令海内弃末而反本背伪而归真女修织絍【任】男务耕耘器用陶匏服尚素玄耻纎美而不服贱奇丽而不珍捐金於山沈珠於渊【善曰左氏传季桓子曰旧章不可忘也汉书曰文帝躬节俭素也汉书诏曰农天下之大本也而人或不务本而亊末故生不遂李奇曰本农也末贾也淮南子曰守道顺理者不免於饥寒之患而欲民之去末反本是犹发其源而壅其流也礼记曰女织絍组紃杜预左氏传注曰织絍织缯布也毛苌诗传曰耘除草也礼记曰器用陶匏尚礼杀也庄子曰捐金於山藏珠於渊不利货财不尚富贵也　良曰旧章谓劝农之诏下之者言下於人太素质朴也命有司布其法度明节俭质朴之风　济曰除後宫之美丽减乘舆之服御止工商淫巧之物盛农桑之事耕耘除草也陶瓦匏瓠也皆以为器珍贵捐弃也捐金於山沈珠於渊言各归本也】於是百姓涤瑕荡秽而镜至清形神寂寞耳目不营嗜【常利】欲之源?廉耻之心生莫不优游而自得玉润而金声【善曰扬雄集曰涤瑕荡秽而犹若然毛苌诗传曰瑕犹过也字书曰秽不洁清也淮南子曰镜太清者视大明又曰形者生之舍也神者生之制也又曰和顺于寂寞尚书曰弗役耳目百度惟贞淮南子曰至人之治也除其嗜欲优游委纵又曰吾所谓有天下者自得而已礼记孔子曰君子比德於玉焉温润而泽仁也尚书传曰天子诸侯受命于周莫不磬折玉音金声　铣曰瑕秽恶也镜清净也寂寞无外虑也言百姓承天子淳朴之化涤荡秽恶恬然无虑优游自得如金玉之温润】是以四海之内学校如林庠序盈门献酬交错俎豆莘莘【诜】下舞上歌蹈德咏仁【善曰汉书曰平帝立学官郡国曰学县道侯国曰校乡曰庠聚曰序韦昭曰小於乡曰聚尚书曰受率其旅若林毛诗曰韩侯顾之烂其盈门又曰献酬交错论语曰俎豆之事则尝闻之矣毛苌诗传曰莘莘衆多也礼记曰歌者在上匏竹在下贵人声也毛诗序曰嗟叹之不足故咏歌之咏歌之不足不知手之舞之足之蹈之铣曰学校庠序皆学名也如林盈门言多也献酬之义相酬也俎豆礼器也交错莘莘多美也言四海既多学校皆手舞足蹈歌咏仁德】登降饫宴之礼既毕因相与嗟叹玄德谠【党】言弘说咸含和而吐气颂曰盛哉乎斯世【善曰毛诗曰傧尔笾豆饮酒之饫毛苌曰不脱屦升堂谓之饫薛君韩诗章句曰饮酒之礼下跣而上坐者谓之晏尚书曰玄德升闻乃命以位字林曰谠美言也淮南子曰圣人执中含和不下庙堂而行于四海　向曰登降犹揖让也食饱而饮酒曰饫晏也玄远也谠美也言宴既毕因嗟美玄远之德皆和合乐颂之声以称时代之盛】今论者但知诵虞夏之书咏殷周之诗讲羲文之易论孔氏之春秋罕能精古今之清浊究汉德之所由【善曰尚书有虞书夏书毛诗有周诗商颂周易曰古者庖羲氏始作八卦以通神明之德以类万物之情又曰易之兴也其当殷之末世周之盛德耶当文王与纣之事耶史记孔子曰吾道不行矣乃因史记作春秋　济曰清浊善恶也言西都宾徒知论说古书不能精辨善恶尽我大汉之所由】唯子颇识旧典又徒驰骋乎末流温故知新已难而知德者鲜矣【善曰班固汉书游侠传论曰不入於道德苟放纵於末流论语曰温故而知新可以为师矣又曰由知德者鲜矣　济曰末流谓奢侈也言子但识旧典徒驰骋奢侈而已凡温习故事而知其新者已为难能知德者鲜矣鲜少也】且夫僻界西戎险阻四塞修其防御就与处乎土中平夷洞达万方辐凑【善曰史记曰秦僻在雍州毛诗序曰秦襄公能备其兵甲以讨西戎战国策苏秦说孟尝君曰秦四塞之国也高诱曰四面有山关之固故曰四塞之国扬?卫尉箴曰设置山险尽为防御文子曰羣臣辐凑张湛曰如衆辐之集於毂汉书上曰智略辐凑　济曰西戎西京也言西京偏僻以险为防御岂知我处天地之中平坦通达使万国归之如辐凑毂言此所以折宾】秦岭九嵕【则工】泾渭之川曷若四渎五岳带河泝洛图书之渊【善曰尔雅曰江河淮济为四渎又曰泰山为东岳霍山为南岳华山为西岳恒山为北岳嵩山为中岳周易曰河出图洛出书圣人则之　铣曰曷何也言彼秦岭九嵕泾渭之徒何如我洛都有四渎五岳控带河洛图书之渊洛出书河出图故言图书之渊】建章甘泉馆御列仙孰与灵台明堂统和天人【善曰汉书曰作建章宫度为千门万户又曰公孙卿曰仙人好楼居于是上令甘泉作益夀延夀馆礼含文嘉曰天子灵台以考观天人之际法隂阳之会也　向曰言彼作建章甘泉之宫以御列仙岂如我灵台明堂统和天人哉】太液昆明鸟兽之囿曷若辟雍海流道德之富【善曰白虎通曰天子立辟雍者何所以宣德化也雍以水象教化流行也三辅黄图曰辟雍水四周於外象四海　翰曰辟雍宣德化之所拥水环之以象德敎流行也言西京有太液昆明鸟兽之囿何如我辟雍宣布德化之富】游侠踰侈犯义侵礼孰与同覆法度翼翼济济【善曰汉书曰秦地豪桀则游侠通奸汉帝年纪曰禁踰侈尔雅曰翼翼恭也毛诗曰济济多士毛苌曰多威仪也　济曰盛称西宾游侠踰侈是犯义侵礼之事岂与我东都同履法度翼翼济济威仪也】子徒习秦阿房之造天而不知京洛之有制识函谷之可关而不知王者之无外【善曰史记曰秦皇上林苑中作阿房宫未成欲更择令名作宫阿房故天下谓之阿房宫公羊传曰天王出居于郑王者无外其言出何不能于母弟也　良曰子谓宾也造至也言徒称阿房造天不知我京洛有制度知函谷之可关不知我王者之无外言德化之远也】主人之辞未终西都宾矍【计缚】然失容逡廵降阶揲【徒顿】然意下捧手欲辞主人曰复位今将授子以五篇之诗【善曰说文曰矍惊视貌也公羊传曰赵盾逡廵北面再拜郭璞尔雅注曰逡廵却去也周书曰临慑以威面气惵惵犹恐惧也孔子三朝记曰孔子受业而有疑捧手问之不当避席　济曰主人述东都制度未毕宾乃惊视却行恐惧捧手告辞主人却令复位以授其诗】宾既卒业乃称曰美哉乎斯诗义正乎扬雄事实乎相如匪唯主人之好学盖乃遭遇乎斯时小子狂简不知所裁既闻正道请终身而诵之其辞曰【善曰扬?相如辞赋之高者故假以言焉非惟主人好学而富乎辞藻抑亦遭遇太平之时礼文可述也论语子曰吾党之小子狂简斐然成章不知所以裁之又曰不忮不求何用不臧子路终身诵之　向曰卒终也谓宾授诗终业乃美之也言此诗事义实扬雄相如之高也匪非也非但主人自好文抑亦遇太平之时礼文可述小子宾自卑称也狂简犹妄作也言当时妄作今不知所裁制也正道谓所授诗也言既闻此诗请终身而诵之】
明堂诗
於【乌】昭明堂明堂孔阳【善曰毛诗曰於昭于天又曰我朱孔阳　向曰於叹美之词孔甚也阳明也明堂天子布政之宫】圣皇宗祀穆穆煌煌【善曰孝经曰宗祀文王於明堂以配上帝毛诗曰穆穆皇皇宜君宜王　铣曰圣皇谓明帝也宗祀谓尊其祀典於明堂之上穆穆煌煌和顺貌】上帝宴飨五位时序【善曰汉书曰天神之贵者太一其佐曰五帝河图曰苍帝神名灵威仰赤帝神名赤熛怒黄帝神名含枢纽白帝神名白招拒黑帝神名汁光纪扬雄河东赋曰灵祗既飨五位时序　济曰上帝天神宴飨宴其飨祀也五位五方神也时序谓各得次序】谁其配之世祖光武【善曰东观汉记曰明帝宗祀五帝於明堂光武皇帝配之左氏传舆人诵曰子产若死谁其嗣之向曰谁可配上帝于明堂即光武可】普天率土各以其职【善曰毛诗曰普天之下莫非王土率土之滨莫非王臣孝经子曰四海之内各以其职来祭　济曰普天率土之滨各以其职助祭于此】猗欤缉熙允怀多福【善曰毛诗曰猗欤那欤又曰维清缉熙文王之典尚书曰兆人允怀又曰永膺多福　济曰猗欤叹美也允信怀来也谓有此光明之德信来其多福】
辟雍诗
乃流辟雍辟雍汤汤【商】圣皇莅止造舟为梁【善曰孔安国尚书传曰汤汤流貌毛诗曰方叔涖止又曰造舟为梁　翰曰辟雍拥水环之故言汤汤涖临止至也言天子临至乃编舟为桥梁而度】皤皤【婆】国老乃父乃兄【善曰说文曰皤老人貌也礼记曰养国老於上庠孝经援神契曰天子尊事三老兄事五更应劭汉官仪曰天子父事三老　翰同善注】抑抑威【五臣作皇】仪孝友光明於【乌】赫太上示我汉行【善曰毛诗曰威仪抑抑尔雅曰善事父母为孝善事兄弟为友毛诗曰於赫汤孙汉书上令薄昭与淮南厉王书曰王欲以亲戚之意望于太上如淳曰太上天子也毛诗曰示我显德行　翰曰抑抑密也皇仪天子威仪也善父母为孝善兄弟为友天子无父兄能善事三老五更亦为孝友矣於赫美盛太上天也言天示我汉家所行之事】洪化唯神永观厥成【善曰文子曰执玄德於心化驰如神毛诗曰我客戾止永观厥成　铣曰洪大永长厥其也言我大化乃唯神长观其成功】
灵台诗
乃经灵台灵台既崇帝勤时登爰考休徵三光宣精五行布序【善曰毛诗曰经始灵台经之营之东观汉记曰永平二年诏曰登灵台正仪度尚书曰休徵孔安国曰叙美行之验也淮南子曰夫道紘宇宙而章三光高诱曰三光日月星也尚书曰五行一曰水二曰火三曰木四曰金五曰土也　铣曰经营也灵台天子观气候之台崇高也帝明帝也爰於也言营此灵台既高天子勤力而升於此台以考校岁时政理善恶三光日月星五行金木水火土言三光通其精曜五行布其次序】习习祥风祁祁甘雨百谷蓁蓁庶草蕃【繁】庑【武】屡惟丰年於皇乐胥【悉与反　善曰毛诗曰习习谷风礼斗威仪曰君乘火而王其政颂平则祥风至宋均曰即景风也其来长养万物毛诗曰兴雨祁祁尚书考灵燿曰荧惑顺行甘雨时也韩诗曰帅时农夫播厥百谷薛君曰谷类非一故言百也又曰蓁蓁者莪薛君曰蓁蓁盛貌也尚书曰庶草蕃庑毛诗曰绥万邦屡丰年又曰於皇时周又曰君子乐胥　良曰习习祁祁风雨和貌百谷庶草谓非一种也蓁蓁蕃庑皆盛貌屡数也言能使风雨以时百谷草木皆盛故数致丰年於美也美我皇家之乐胥助语】
宝鼎诗
岳修贡兮川效珍吐金景兮歊【许妖】浮云宝鼎见兮色纷纭焕其炳兮被龙文【善曰说文曰歊气上出貌东观汉记曰永平六年庐江太守献宝鼎出王雒山汉书曰武帝为人祠后土营旁得鼎有黄云焉公卿大夫议尊宝鼎有司曰今鼎至甘泉光润龙变承休无疆也　济曰庐江熊山破得宝鼎漅湖出黄金鼎故言岳修贡川效珍也景光也言鼎之光色歊然出云而纷纭焉焕美炳明也龙文谓鼎上镂为龙文】登祖庙兮享圣神昭灵德兮弥亿年【善曰东观汉记明帝曰太常其以初祭之日陈鼎於庙以备器用尚书曰公其以予万亿年敬天之休　济曰祖庙光武庙也圣神天地神也言以此鼎升宗庙享天地以明神灵之德弥过亿万年也】
白雉诗
啓灵篇兮披瑞图获白雉兮效素乌嘉祥阜兮集皇都发皓羽兮奋翘英容洁朗兮於淳精【善曰范晔後汉书曰永平十年白雉所在出焉东观汉记章帝诏曰乃者白鸟神雀屡臻降自京师也楚辞曰砥室翠翘絓曲琼王逸曰翘羽名济曰啓开也灵篇即瑞图也光武时日南献白雉明帝时获素乌皓白也奋振翘英羽也言此白雉素乌振发其白羽容色洁白明朗也於美也淳精言不杂】彰皇德兮侔周成永延长兮膺天庆【善曰韩诗外传曰成王之时越裳氏献白雉於周公河图曰谋道吉谋德吉能行此大吉受天之庆也　向曰皇德汉皇之德侔等也周成王时越裳献白雉言今获白雉明我皇等成王之德膺当也言代祚延长而当上天之福庆】
文选卷一

[book_title]卷二
[集部,总集类,六臣注文选
钦定四库全书
文选卷二
梁　昭　明　太　子　萧　统　编
唐李善吕延济刘良张铣吕向李周翰注
京都上
西京赋
张平子【善曰後汉书张衡字平子南阳西鄂人也少善属文时天下泰平日久自王侯以下莫不踰侈乃拟班固两都作二京赋因以讽谏十年乃成安帝雅闻衡善术学公车徵拜郎中出为河间相乞骸骨徵拜尚书卒杨泉物理论曰平子二京文章卓然】
薛综注【善曰旧注是者因而留之并於篇首题其姓名其有乖缪善乃具释并称善以别之他皆类此】
有凭【皮兵】虚公子者心奓【五臣作侈】体忲【太】雅好博古学乎旧史氏【综曰凭依托也虚无也言无有此公子也奓忲言公子生於贵戚心志奓溢体安骄泰也泰或为忲习之忲言习於丽好也公子雅好博知古亊故学於旧史旧史太史掌图典者　善曰博物志曰王孙公子皆古人相推敬之辞声类曰奓侈字也小雅曰狙忲也　向曰假言发问答也】是以多识前代【五臣作世】之载言於安处先生曰【综曰公子为先生言也安处犹乌处若言何处亦谓无此先生也郑玄礼记注曰先生老人教学者　善曰刘向七言曰博学多识与凡殊小雅曰载事也　济曰言何处有此先生亦假言】夫人在阳时则舒在隂时则惨此牵乎天者也【综曰阳谓春夏隂谓秋冬牵犹系也　善曰春秋繁露曰春之言犹偆也偆者喜乐之貌也秋之言犹湫也湫者悲忧之状也偆充尹切湫子由切　铣曰舒逸也惨戚也言此气牵属於天】处沃土则逸处瘠土则劳此系乎地者也【善曰国语公甫文伯之母曰沃土之人不材淫也瘠土之人莫不向义劳也韦昭曰硗确为瘠沃肥美也向曰沃肥也瘠瘦也言处肥土则逸乐处瘦土则劳苦此地之所系】惨则尠【五臣作鲜】於欢劳则褊【卑缅】於惠能违之者寡矣小必有之大亦宜然【综曰违犹易也言人惨戚则不能以驩逸劳苦则不能以施惠少有能易此者小谓庶人大谓王者　善曰尠少也与鲜通广雅曰褊狭也庶人因沃瘠而劳逸殊王者亦因险易而强弱异也　翰曰褊小也言惨戚寡於为欢劳苦少於为惠能□易其理者寡矣】故帝者因天地以致化兆民承上教以成俗化俗【五臣本作俗化】之本有与推移何以核【乎革】诸【综曰言帝王必欲顺时居沃土欢逸其人使下承而化之以成奢泰之俗言化之本还与沃瘠相随逐推移也　善曰管子曰君据法而出令百姓顺上而成俗淮南子曰法其所以为法与化推移也　翰曰为帝者当顺阳时处沃土使人欢逸以成奢泰之俗俗化之本用此推移也核验也何以验之自发问也】秦据雍而强周即豫而弱高祖都西而泰光武处东而约政之兴衰常由此作【善曰过秦论秦孝公据雍州之地吕氏春秋曰河汉之间为豫州按雍州厥土惟黄壤厥田惟上上是沃土也故云秦据雍而强高祖都西而泰荆河惟豫州厥土惟坟垆厥田中上是瘠土也故云周即豫而弱光武处东而约左传曰晋叔向曰存亡之道恒由此兴周礼记曰夫筋之所由幨恒由此作　济曰即就也言平王东迁宣王就豫州而都後遂王室微弱则知政之兴衰无不由土地而作作起也】先生独不见西京之事欤请为吾子陈之【善曰郑玄礼记注曰吾子相亲之辞也　向曰言先生岂不见西京之事将为吾子陈之吾子亦先生也】汉氏初都在渭之涘秦里其朔寔为咸阳【综曰涘涯也里居也朔北也寔是也秦地居其北是曰咸阳　善曰汉书东方朔曰汉都泾渭之南毛诗曰在渭之涘史记曰秦孝公作咸阳徙都之　铣曰朔北名也言汉都渭涯号曰长安秦居渭北是为咸阳】左有崤【户交】函重险桃林之塞缀以二华巨灵贔【备】屓【许备】高掌远跖【章适】以流河曲厥迹犹存【综曰崤及函谷关桃林皆在长安东故言左华山名也巨灵河神也巨大也古语云此本一山当河水过之而曲行河之神以手擘开其上足蹋离其下中分为二以通河流手足之迹於今尚在贔屓作力之貌也　善曰殽函已见西都赋左氏传曰以守桃林之塞按桃林在弘农南谷中贾逵国语注曰缀连也山海经曰太华之西少华之山遁甲开山图曰有巨灵胡者徧得神元之道能造山川出江河扬雄河东赋曰河灵矍踢掌华蹈襄矍居缚切踢丑略切　翰曰言此二山如缀之於长安】右有陇坻【丁礼】之隘【乌介】隔阂【碍】华戎岐梁汧【牵】雍陈宝鸣鷄在焉【综曰说文曰岐山在长安西美杨县界山有两岐因以名焉　善曰汉书音义应劭曰天水有大阪曰陇坻广雅曰隘狭也说文曰隔塞也小雅曰阂限也汉书右扶风好畤县有梁山又汧山在扶风汧县西汉书曰秦文公获若石於陈仓坂城祠之其神光辉若流星从东方来集于祠城则若雄雉其声殷殷野鷄夜鸣以一太牢祠之名曰陈宝应劭曰时以宝瑞作陈宝祠在陈仓故曰陈宝　济曰陇坻坂名言此坂为华夏戎狄之限阂也】於前则终南太一隆崛【五臣作窟鱼屈切】崔【摧】崪【五臣作崒情聿切】隐辚【吕轸】郁律连冈乎嶓【波】冢【综曰终南太一二山名也隆崛之类皆山形容也　善曰尚书曰终南惇物汉书曰太一山古文以为终南五经要义曰太一一名终南山在扶风武功县此云终南太一不得为一山明矣盖终南南山之总名太一一山之别号耳埤苍曰崛特起也尔雅曰山脊曰冈尚书曰导嶓冢至于荆山　济曰隆窟犹特起崔崒隐辚郁律皆险曲貌嶓冢山名言二山与之相连】抱杜含鄠【户】欱【呼合】沣【丰】吐镐【五臣作滈】爰有蓝田珍玉是之自出【综曰蓝田弘农县也尔雅曰爰有寒泉范子计然曰玉英出蓝田是之自出谓玉出自蓝田之中也善曰沣镐二水名已见西都赋说文曰欱歠也　向曰杜杜陵鄠鄠县言山势含抱也沣水流入故言欱滈】
【水流出故言吐珍玉玉英也生於蓝田故云自出】於後则高陵平原据渭踞【据】泾澶【惮】漫【莫半】靡迤作镇於近【综曰澶漫靡迤陵原之形为作近镇也　善曰尔雅曰大阜曰陵高平曰原毛苌诗传曰据依也大戴礼曰独坐不踞然踞却倚也子虚赋曰登降迤靡案衍澶漫良曰踞倚也泾渭二水名澶漫靡迤寛长貌言此原陵为国之近镇】其远则有九嵕甘
泉涸【固】隂沍【互】寒日北至而含冻此焉清暑【综曰九嵕甘泉其处常隂寒日北至谓夏至时犹沍寒而有冻帝或避暑於甘泉宫故云清暑　善曰左氏传申丰曰涸隂沍寒汉书曰夏至於东井北近极故晷短为温暑上林赋曰盛夏含冻裂地　良曰涸坚沍闭也日北夏至时也九嵕甘泉之地寒气坚闭至此时犹含冻焉可以清肃其暑气】尔乃广衍沃野厥田上上寔为地之奥区神臯【综曰神臯接神之声　善曰郑玄周礼注曰下平曰衍汉书曰秦地沃野千里尚书曰雍州厥田惟上上汉书曰自古以雍州积高神明之隩故立畤郊上帝诸神祠皆聚之广雅曰臯局也谓神明之界局也　铣曰寔实奥美也神者美言之泽畔曰臯】昔者大帝悦秦缪【目】公而觐之飨以钧天广乐帝有醉焉乃为金策锡用此土而翦诸鹑首【综曰大帝天也翦尽也　善曰山海经曰阆风之山或上倍之是谓玄圃或上倍之是为大帝之居史记曰赵简子疾扁鹊视之曰昔缪公常如此七日而寤寤之日告公孙支曰我之帝所甚乐帝告我晋国且大乱今主君之疾与之同二日简子寤曰我之帝所甚乐与百神游於钧天广乐九奏万舞不类三代之乐其声动心虞喜志林曰喭曰天帝醉秦暴金误陨石坠谓秦穆公梦天帝奏钓天乐已有此喭列仙传讃曰秦穆公受金策祚世之业汉书曰自井至柳谓之鹑首之次秦之分也尽取鹑首之分为秦之境　济曰觐见也言天悦缪公而见之】是时也并为强国者有六【综曰韩魏燕赵齐楚】然而四海同宅西秦岂不诡哉【综曰宅居也诡异也初穆公梦然後六国竟灭秦果并而居之岂不异哉　济曰言六国皆为秦并而居之岂不异哉】自我高祖之始入也五纬相汁【五臣作叶】以旅於东井【综曰五纬五星也善曰汉书曰汉元年十月五星聚於东井沛公至灞上又曰以历推之从岁星也此高祖受命之符方言曰汁叶也之十切郭璞曰叶和也　向曰旅列也言高祖入关五星合列於东井东井星属秦分】娄敬委辂【胡格】干【干】非其议天啓其心人惎【忌】之谋及帝图时意亦有虑乎神祗宜其可定以为天邑【综曰天啓谓五星聚也惎教也谓娄敬之谋言高帝图此居之时意亦以虑於天地隂阳而思可宜定以为天邑善曰汉书娄敬脱挽委辂曰臣愿见上言便宜说丄曰陛下都洛阳不如入关中言娄敬贫乏人不合干上妄议其说允合帝心汉书音义曰辂谓以木当胸以挽辇也薛君韩诗章句曰干正也谓其议非而正之尔雅曰图谋也尚书曰敢求尔于天邑商　铣曰委脱也辂鹿车也干正也言娄敬之脱弃鹿车以议都洛阳为非而正之天啓谓五星之聚惎谋也人谋谓娄敬也帝高祖也言高祖图此之时亦有虑神祗之徵宜定以为天邑天邑帝都也】岂伊不?思於天衢岂伊不怀归於枌【汾】榆天命不滔【五臣作謟土刀切】畴敢以渝【综曰伊惟也?敬也言此时岂惟不敬思居天气四交之处邪谓东京也怀思也枌榆丰社高祖所起也岂惟不思归处枌榆社之域都於洛邑也渝易也天使都长安谓五星聚於东井也　善曰汉书曰高祖祷丰枌榆社张晏曰枌白榆也社在丰东北一十五里左氏传曰子高曰天命不滔滔与謟音义同　良曰天衢洛阳也謟善也言我岂惟不思洛阳不怀归丰社天命不善故不都也谁敢易之】於是量径轮【五臣作经纶】考广袤【茂】经城洫【呼域】营郭郛取殊裁【去】於八都岂稽【善作啓】度於往旧【综曰南北为径东西为广洫域池也裁制也八都犹八方也啓开也言采取八方异制以为宫室之巧非复遵往日之故法也善曰周礼大司徒掌九州之地广轮之数郑玄曰轮纵也说文曰南北曰袤周礼广八尺深八尺谓之洫公羊传曰郛者何域外大郭也　济曰量度也经纶广袤谓东西南北也言经营城洫郭郛皆殊异八方之都邑岂考於往故旧制】尔乃览秦制跨周法狭百堵之侧陋增九筵之迫胁【综曰跨越也因秦制故曰覧比周胜故曰跨之也诗曰筑室百堵今以为陋周礼曰明堂九筵今又增之也　济曰迫胁迫窄也周宣王筑室百堵五板曰堵周制明堂中广九筵九尺曰筵言欲观秦之制越周之法度以百堵为侧陋九筵为迫窄故增广之】正紫宫於未央表嶢阙於阊阖【综曰天有紫微宫王者象之紫微宫门名曰阊阖宫门立阙以为表嶢者言高远也　善曰辛氏三秦记曰未央宫一名紫微宫然未央为总称紫宫其中别名向曰嶢高也阊阖天门也言法紫微以造未央立高阙以象天门】疏龙首以抗殿状嵬峩以岌【鱼立】嶫【五合】亘【古邓】雄虹之长梁结棼【汾】橑【老】以相接【综曰抗举也亘径度也虹蝃蝀也谓殿梁皆径度朱画五色如蝃蝀蝃蝀有雌雄雄者色鲜好　善曰三辅黄图曰日营未央因龙首以制前殿上林赋曰嵯峨?嶫此之谓也楚辞曰建雄虹之采旄说文曰棼屋栋也橑椽也　铣曰龙首山名疏之构殿於上故言抗抗举也嵬峩岌嶫高壮貌】蔕【帝】倒茄【加】於藻井披红葩【普华】之狎猎饰华榱【衰】与璧璫【当】流景曜之韡【五臣作暐音伟】晔【于刧反　综曰茄藕茎也以其茎倒殖於藻井其华下向反披狎猎重接貌藻井当栋中交木方为之如井干也华榱画其榱也曜光也暐晔言明盛也　善曰声类曰蔕果鼻也尚书传曰藻水草之有文者风俗通曰今殿作天井井者东井之象也菱水中之物皆所以厌火也说文曰葩华也西都赋曰裁金璧以饰璫韦昭曰裁金为璧以当榱头景光景也　铣曰蔕根也狎猎花叶参差貌华榱谓彩椽也以璧璫饰椽头也光色曜日而明盛】雕楹玉磶【昔】绣栭【而】云楣三楷重轩镂槛文?【音毗　综曰栭斗也楣梁也皆云气画如绣也槛阑也皆刻画又以大板广四五尺加漆泽焉重置中间阑上名曰轩　善曰西都赋曰雕玉瑱以居楹说文曰楹柱也广雅曰磶礩也磶与舄古字通王襃甘泉颂曰采云气以为楣西都赋曰重轩三阶王襃甘泉颂曰编瑇瑁之文?声类曰?屋连绵也　济曰楹柱也栭楶也雕刻也绣画为绣文云画云饰之殿有三阶轩槛栏也?连檐也言皆饰为文彩】右平左墄【仓则】青琐丹墀【综曰墄限也谓阶齿也天子殿高九尺阶九齿各为九级其侧阶各中分左右左有齿右则滂沱平之令辇车得上　善曰西都赋曰左墄右平汉书曰赤壁青琐音义曰以青画户边镂中王逸楚辞注曰文如连琐汉官典职曰丹漆地故称丹墀向曰言阶右平坦左致墄墄阶级也青琐?也以青饰之丹墀阶也以丹漆涂之】刋层平堂设切【五臣作砌】厓隒【宜检反　综曰刋削也　善曰郭璞山海经注曰层重也太玄经注曰堂高也切与砌通说文曰隒厓也　向曰层累堂高也厓隒边限也谓削累其阶令平高设砌以为边限】坻【墀】崿鳞眴【询】栈【仕眼】齴【眼】巉【助奄】嶮【宜检反　综曰殿基之形势也　善曰广雅曰坻除也文字集略曰崿崖也埤苍曰眴音荀鳞眴无涯也栈嶮皆高峻貌　向曰皆殿阶高峻之貌】襄岸夷涂修路峻险【综曰襄谓高也夷平也峻升也险危也　向曰岸殿阶也言殿阶之上涂路甚平而长然升者谓之危】重门袭固奸宄是防仰福帝居阳曜隂藏【综曰奸邪也窃宝曰宄帝居谓太微宫五帝所居福犹同也太微宫阳时则见隂时则藏言今长安宫上与之同法矣　善曰周易曰重门击柝以待暴客淮南子曰闺门重袭以避奸贼郭璞尔雅注曰袭重也孔安国尚书传曰寇贼在外曰奸在内曰究　翰曰谓设重门以防寇贼也谓宫殿皆同天帝所居阳曜隂藏阳日也言光色可以曜日深邃可以藏隂】洪钟万钧猛虡【巨】趪趪【黄】负笋业而余怒乃奋翅而腾骧【综曰洪大也猛怒也三十斤曰钧县钟格曰笋植曰虡趪趪张设貌言大钟乃重三十万斤虡力猛怒故能胜之焉当笋下为两飞兽以背负又以板置上名为业腾超也骧驰也言兽负此笋业已重乃有余力奋其两翼如将超驰者　善曰周礼曰凫氏写兽之形大声有力者以为钟虡　良曰猛谓兽也趪趪作力貌虡傍立木直曰笱横木曰业虡钟架跌也】朝堂承东温调延北西有玉台聨以昆德【综曰皆殿与台名　善曰尔雅曰延陈也说文曰联连也　良曰温调玉台昆德皆台殿之名】嵯峨崨嶫罔识所则【综曰形势也不能名其所法则　翰曰言形状高峻不能识其法则】若夫长年神仙宣室玉堂【善曰三辅黄图曰长乐宫有神仙殿未央宫有宣室殿太玉堂殿长年亦殿名】麒麟朱鸟龙兴含章【善曰龙兴含章皆殿名也汉宫阙名有麒麟殿朱鸟殿　良曰皆馆名】譬衆星之环极叛【判】赫【五臣本有盛】戏【羲】以煇【辉】煌【皇　综曰极北极也环犹绕也言宫观台榭楼阁之周於正殿如衆星之绕北极也叛犹焕也赫戏炎盛也煇煌光耀也　善曰中宫天极星环之筐十三星藩臣西都赋曰焕若列宿紫宫是环淮南子曰焜昱错眩照耀煇煌　铣曰焕然光辉之盛】正殿路寝用朝羣辟大厦耽耽【都蓝】九户开辟【综曰周曰路寝汉曰正殿羣辟谓王侯公卿大夫士也屋之四下者为厦耽耽深邃之貌　善曰三辅三代故事曰大厦殿始皇造铜人十枚在殿前大戴礼曰明堂者古有之凡九室郑玄礼记注曰天子路寝制如明堂然则九室室有一户也说文曰辟开也　铣曰周曰路寝汉曰正殿皆朝见诸侯也大厦殿名以象明堂置九室室有一户故曰九户】嘉木树庭芳草如积高门有闶【抗】列坐金狄【善曰韩诗曰緑?如蔶蔶积也薛君曰蔶緑?盛如积也?音竹毛诗曰臯门有伉与闶同郑玄礼记注曰臯之言高也金狄金人也史记曰始皇收天下兵销以为金人十二各重千斤致於宫中　翰曰言嘉木芳草积之於庭如积言多也闶门限也金狄金人也谓列金人於门之左右】内有常侍谒者奉命当御外有兰台金马递宿迭居【音据叶韵　综曰常侍阉官谒者寺人也兰台台名　善曰奉传诏命而以当进也左传曰朱也当御蔡邕独断曰御进也凡进皆曰御金马门已见西都赋序尔雅曰递迭小雅曰迭更也　翰曰常侍谒者皆内官也奉命奉诏命以当进御兰台台名校书处也言递居此宿】次有天禄石渠校文之处【善曰三辅故事曰天禄石渠阁在大殿北以阁秘书　济曰天禄石渠皆阁名以校书】重【直龙】以虎威章沟严更之署徼【叫】道外周千庐内附卫尉八屯警夜廵昼【综曰虎威章沟未闻其意严更督行夜鼔署位也卫尉帅吏士周宫外於四方四角立八屯士士则傅宫外向为庐舍画则巡行非常夜则警备不虞　善曰西都赋曰徼道绮错汉书曰卫尉掌门卫屯兵孔安国尚书传曰警戒也　济曰武威章沟皆更署名徼道循更之道庐卫兵铺屋也言千者举大数也屯营也八营谓长水中垒屯骑武贲越骑步兵射声胡骑言此八营皆卫尉掌之昼夜廵警】植铩【所拜】悬【伐】用戒不虞【综曰植柱也善曰说文曰铩铍有镡也一曰鋋似两刃刀方言曰盾或谓之周易曰君子以除戎器戒不虞铍芳皮切　济曰植立也铩兵仗也虞度也打更木也言立兵击木以戒不虞之事】後宫则昭阳飞翔增成合驩兰林披香凤皇鸳鸾【综曰皆後宫别名　善曰长安有合驩殿披香殿鸳鸾殿余亦皆殿名汉宫阙名有凤皇殿】羣窈窕之华丽嗟内顾之所观【综曰观覩也谓内顾所覩皆盛好也　善曰毛诗曰窈窕淑女君子好逑小雅曰嗟发声也三略曰将内顾则士卒慕之　良曰言羣女窈窕华丽也嗟叹声也言叹而内顾所见者皆美】故其馆室次舍采饰纎缛【辱】裛以藻绣文以朱緑【综曰采五色也纎细也　善曰周礼曰宫正掌宫中次舍郑玄礼记注曰次自循止之处说文曰缛繁采饰也西都赋曰裛以藻绣传毅七激曰楹桷雕藻文以朱緑铣曰言为馆室室次为舍息之处纎细缛繁也谓馆室之上纒饰藻绣朱緑之文】翡翠火齐【才计】络以美玉流悬黎之夜光缀随珠以为爥【综曰明月大珠夜则有光如烛　善曰翡翠鸟名也火齐玫瑰珠也六韬曰纣作琼室鹿台饰以美玉列子曰穆王为中天之台络以珠玉悬黎夜光随珠已见西都赋　翰曰火齐珠也悬黎璧也言以衆宝饰之缀明珠於内以当夜爥】金戺【俟】玉阶彤庭煇煇【浑　综曰彤赤也煇煇赤色貌　善曰广雅曰戺砌也西都赋曰玉阶彤庭】珊【苏干】瑚【胡】琳碧瓀【而兖】珉【旻】璘【邻】彬【悲旻】珍物罗生焕若崐崘虽厥裁【去】之不广侈靡踰乎至尊【综曰璘彬玉光色杂也珍美之物罗列布见焕焉如崐崘之所生者谓其裁制虽事事狭小於至尊然其靡丽之好乃过之也　善曰珊瑚瓀珉已见西都赋山海经曰崐崘之墟有珠树文玉树丧服传曰天子至尊　铣曰珊瑚珠树也琳碧瓀珉皆玉石璘彬杂色崐崘山天帝居也言以此珍宝之物罗布焕然如崐崘之上虽馆宇不至广大其雕饰华丽越於天子此说後宫】於是钩陈之外阁道穹隆属长乐与明光径北通于桂宫【综曰长乐桂宫皆宫名明光殿名　善曰钩陈已见西都赋穹隆长曲貌汉书武帝故事上起明光宫桂宫长乐宫皆辇道相属悬栋飞阎北度从宫中西上城至神明台　向曰钩陈宫署阁道飞陛也言此道穹崇然连长乐明光二殿径直也直北通桂宫】命般【班】尔之巧匠尽变态乎其中【综曰般鲁般一云公输之子鲁哀公时巧人尔王尔皆古之巧者也变奇也态巧也　善曰淮南子曰鲁般以木为鸢而飞之又曰王尔无所错其剞?　济曰变态尽其奇态】於是後宫不移乐不徙悬门卫供帐官以物办【善曰上林赋曰庖厨不徙後宫不移刘向新语曰孟献子聘於晋韩宣子止而觞之饮三爵钟石之悬不移而具汉书曰卫尉掌门卫屯兵又汉成纪三辅长无供帐繇役之劳张晏曰帐帷帐也　良曰言帝游行之处宫人伎乐皆不移也悬乐架也牀帐之物皆以官办】恣意所幸下辇成燕穷年忘归犹弗能徧瑰异日新殚所未见【综曰瑰奇也殚尽也言奇异之好日日变易皆所未尝目见之物也　善曰孙卿子曰知物之理没世穷年不能徧也　向曰言天子所幸宫伎既多下辇之处即为燕乐虽穷年不归赤不能周徧言中间瑰奇尽未尝见之】惟帝王之神丽惧尊卑之不殊虽斯宇之既坦心犹凭而未摅【综曰坦大也凭满也摅舒也　向曰言虽宫室神丽犹恐与人臣不殊此宇既大心虽已满亦未摅散】思比象於紫微恨阿房之不可庐【综曰庐居也时阿房已坏故不得居也　济曰思法紫微宫之制作恨阿房之宫不足庐止】覛【脉】往昔之遗馆获林光於秦余【综曰覛视也　善曰汉书音义瓒曰林光秦离宫名也　良曰秦始皇作故言秦余】处甘泉而爽垲【恺】乃隆崇而弘敷【综曰甘泉山名应劭曰甘泉在冯翊云阳县爽明也隆崇高也弘敷犹延蔓也　善曰左传曰齐景公欲更晏子之宅曰请更诸爽垲者杜预曰就高燥也翰曰爽明也垲大也】既新作於迎风增露寒与储胥【善曰汉书曰武帝因秦林光宫元封二年增通天迎风储胥露寒　铣曰武帝先作迎风馆於甘泉山後加露寒储胥二馆】托乔基於山冈直墆霓【五结】以高居【综曰墆霓高貌也　济曰乔高也言阶高而又在冈山之上墆霓然墆霓高危貌】通天訬【五臣作眇】以竦峙径百常而茎擢上辬【五臣作瓣音葩】华以交纷下刻陗【七笑】其若削【综曰通天台名武帝元封二年作汉书旧仪云高三十丈望见长安城訬高也竦立也峙住也径度也倍寻曰常茎特也擢独出貌也瓣华敷大也刻陗升高也　良曰通天台名峙立也倍寻曰常径凖也言竦然而立凖高百常擢拔也茎擢如木上拔也辬华交纷言文彩交错也刻削谓刻令险陗如削成也】翔鶤【昆】仰而弗逮况青鸟与黄雀伏棂【零】槛而頫【五臣作俯】听闻雷霆之相激【综曰鶤大鸟青鸟黄雀皆小鸟翔高飞也伏犹凭也棂台上阑也頫低头也苍颉篇曰霆霹雳也言台之高於上低头听雷声乃在下　善曰穆天子传曰鶤鸡飞八百里郭璞曰鶤即鵾鸡鵾与鶤同左传曰青鸟氏司启者也杜预曰靑鸟鶬鶊也战国策庄辛曰黄雀俯啄百粒頫古字音府　向曰言台高大鸟之飞尚不及况小鸟乎俯下也谓伏於棂槛下闻雷霆之声】栢梁既灾越巫陈方建章是经用厌【於冉】火祥营宇之制事兼未央【综曰兼犹倍也所以顺巫言　善曰汉书曰栢梁灾越俗有火灾复起屋必以大用胜服之於是作建章宫汉武故事云以香栢为之香闻数十里汉书刘向上疏曰项籍燔其宫室营宇　翰曰武帝时栢梁宫遭火越巫令帝起建章官以厌火祥其宫宇制度兼未央宫之大】圜阙竦以造【去】天若双碣【竭】之相望凤骞【轩】翥【之预】於甍【萌】标咸遡【素】风而欲翔【综曰甍栋也标末也遡向也谓作铁凤皇令张两翼举头敷尾以臿屋上当栋中央下有转枢常向风如将飞者　善曰字书曰圜亦圆字甘泉赋曰直嶤嶤以造天孔安国尚书传曰造至也又曰碣石海畔山也又曰三山言相望也楚辞曰凤骞翥而飞翔说文曰骞飞貌翰曰言阙上竦若至天如碣石之山相望】阊阖之内别风嶕【谯】嶢何工巧
之瑰玮【伟】交【五臣作文】绮豁以疏寮【综曰瑰玮奇好也疏刻穿之也　善曰阊阖已见上文别风已见西都赋交结绮文豁然穿以为寮说文曰绮文缯也广雅曰豁空也然此刻镂为之苍颉篇曰寮小?也古诗曰交疏结绮?　济曰寮?也别风阙在阊阖门内嶕嶢高峻也结绮为文以饰之】干云雾而上逹状亭亭以迢迢【五臣作迢迢　综曰亭亭迢迢高貌干犯也　济曰干触也言高触云雾】神明崛【元屈】其特起井干【寒】叠而百增峙游极於浮柱结重栾以相承累层构而遂隮【子兮】望北辰而高兴【综曰崛高貌峙犹置也三辅名梁为极作游梁置浮柱上栾柱上曲木两头受栌者　善曰广雅曰增重也神明井干已见西都赋广雅曰曲枅曰栾释名曰栾柱上曲拳也隮升也北辰北极也山海经曰层重也向曰神明台名井干楼名叠谓楼形重叠极梁也言置游梁於浮柱以栾栌相承累积重构而上也望北极星之高以起此楼也】消雰【汾】埃於中宸集重阳之清瀓瞰【勘】宛虹之长鬐【岐】察云师之所凭上飞闼而仰眺正覩瑶光与玉绳【综曰消散也雰埃尘秽也宸天地之交宇也言神明台高既除去下地之埃秽乃上止於天阳之宇清瀓之中也上为阳清又为阳故曰重阳鬐脊也云师毕星也台高悉得视之飞闼突出方木也　善曰楚辞曰集重阳而入帝宫兮造旬始而观清都广雅曰瞰视也如淳汉书注曰宛虹也小雅曰凭依也广雅曰云师谓之丰隆春秋运斗枢曰北斗七星第七曰瑶光春秋元命苞曰玉衡北两星为玉绳　铣曰中宸天地交会之际上为阳下为隂清澄亦为阳故云集重阳也宛谓屈曲也鬐虹鬛也云师毕星精也言登此楼见宛虹云师所依处闼门也眺视也上飞门而视正见瑶光玉绳之星】将乍往而未半怵【黜】悼栗【栗】而耸兢非都卢之轻趫【去娇】孰能超而究升【综曰怵恐也悼伤也悚忧戚也言恐堕也　善曰广雅曰乍暂也方言曰耸栗也汉书曰自合浦南有都卢国太康地志曰都卢国其人善缘高说文曰趫善缘木之士也　良曰将往升楼未至於半已恐惧矣非都卢轻捷谁能超腾究尽而升也都卢山名其山人善缘高】馺【苏腊】娑【苏可】骀【殆】荡焘【徒到】奡【五告】桔【吉】桀【居列】枍【翳】诣承光睽【呼圭】罛【呼】庨【呼交】豁【综曰焘奡桔桀睽罛庨豁皆形貌　铣曰馺娑骀荡枍诣承光并台名余皆高峻深邃貌】增桴【孚】重棼【汾】锷锷列列反【五臣作及】宇业业飞檐??【鱼桀】流景内照引曜日月【综曰凡屋宇皆垂下向而好大屋飞边头尾皆更微使反上其形业业然檐板承落也??高貌言皆朱画华采流引日月之光曜於宇内　善曰锷锷列列皆高貌西都赋曰上反宇以盖戴　向曰??偃起貌流景内照言日月之光含采饰之曜相引而入宇内也】天梁之宫寔开高闱旗不脱扃【古荧】结驷方蕲【祈】栎【历】辐【福】轻骛容於一扉【综曰天梁宫名宫中之门谓之闱此言特高大尔雅曰熊虎为旗扃关也谓建旗车上有关制之令不动摇曰扃每门解下之今此门高不复脱扃结驾驷马方行而入也蕲马衔也　善曰左传曰楚人惎之脱扃楚辞曰青骊结驷齐千乘驭车欲马疾以箠栎於辐使有声也　翰曰扃旗关名蕲马衔也栎谓栎其车辐为声以急车也言此宫门高大车上载旗亦不脱扃而入四马齐衔栎辐而走乃一扉之地而容也】长廊广庑【无古】连【善作途】阁云蔓閈【汗】庭诡异门千户万【综曰谓阁道如云气相延蔓也　善曰许慎淮南子注曰廊屋也说文曰庑堂下周屋也苍颉篇曰閈垣也说文曰诡违也西都赋曰张千门而立万户　铣曰閈隔也言隔一门自有一庭门千户万言多】重闺幽闼转相逾延【移贱】望?【五臣作叫】窱【徒吊】以径廷【他顶】眇不知其所返【方万反　综曰宫中之门小者曰闼互相周通?窱径廷过度之意也言入其中皆迷惑不识还道也　济曰闺闼互相通而深远入者眇然而迷不知还路】既乃珍台蹇产以极壮墱【五臣作隥都亘切】道逦【力氏】倚【其绮】以正东【综曰蹇产形貌也墱阁道也逦倚一高一下一屈一直也乃从建章馆踰西城东入於正宫中也　善曰甘泉赋曰珍台闲馆西都赋曰凌墱道而起西墉　向曰珍台台名在城东蹇产高大貌隥道阁道也言此阁道西入宫逦倚长远之貌自宫言之故言正东】似阆风之遐坂横西洫而絶金墉城尉不弛【诗纸】柝【他各】而内外潜通【综曰阆风崐崘山名也洫城池也墉谓城也絶度也言阁道似此山之长远横越西池而度金城也西方称之曰金弛废也潜嘿也言城门校尉不废击柝之备内外已自嘿通也　善曰东方朔十洲记曰崐崘其北角曰阆风之巅周礼曰广八尺深八尺谓之洫郑玄礼记注曰戒夜者所击柝与同　济曰阆风崐崘山也金墉城也言珍台之高阁道之长有似阆风之山也横越也谓越洫过城也城尉官名也弛废也柝击木以守更也言城尉不废守更而阁道之中潜行以通内外也】前开唐【五臣作堂】中弥望广潒【五臣作象】顾临太液沧池漭【莫朗】沆【胡朗反综曰弥远也漭沆犹洸潒亦寛大也　善曰唐中太液已见西都赋汉书曰五侯大治第室连属弥望字林曰潒瀁也大朗切　良曰建章宫中有堂中池广数十里弥望极望也广象寛大也太液池色苍故曰苍池漭沆深大貌】渐台立於中央赫昈昈【户】以弘敞【善曰汉书曰建章宫渐台高二十余丈埤苍曰昈赤文也　铣曰在太液池中言此台赤文赫然而又高敞也】清渊洋洋神山峩峩列瀛洲与方丈夹蓬莱而骈罗上林岑以【鲁罪】?【罪】下崭【仕咸】岩以岩【岩】龉【音吾　综曰三山形貌也峩峩高大也　善曰三辅三代旧事曰建章宫北作清渊海毛诗曰河水洋洋汉书太液池中有蓬莱方大瀛洲象海中仙山骈犹并也　铣曰骈罗谓三山相布貌林岑?崭岩岩龉言上下皆险峻不齐也】长风激於别隯【五臣作岛】起洪涛而扬波浸石菌【梁殒】於重涯濯灵芝以【五臣作於】朱柯【综曰水中之洲曰隯音岛石菌灵芝皆海中神山所有神草名仙之所食者浸濯也重涯池边也朱柯芝草茎赤色也　善曰高唐赋曰长风至而波起菌芝属抱朴子曰芝有石菌　济曰海曲曰岛言风激射於岛而水起其涛波浸濯芝菌於重涯之上重涯岸也芝赤色故云朱柯】海若游於玄渚鲸鱼失流而蹉????【综曰海若海神鲸大鱼　善曰楚辞曰令海若舞冯夷又曰临沅湘之玄渊薛君韩诗章句曰水一溢而为渚三辅旧亊曰清渊北有鲸鱼刻石为之长三大楚辞曰骥垂两耳中坂蹉????广雅曰蹉????失足也　济曰海若海神玄渚池之深也言神游深渚鲸鱼随波而蹉????失流貌】於是采少君之端信庶栾大之贞固【善曰史记曰李少君亦以祠竈谷道却老方见上上尊之少君者故深泽侯舍人主方栾大已见西都赋　向曰武帝信之以为贞固之实　凡人姓名及事易知而别卷重见者云见某篇亦从省也他皆类此】立修茎之仙掌承云表之清露屑琼蘂以朝飱必性命之可度【善曰汉书孝武作栢梁铜柱承露仙人掌之属三辅故事云武帝作铜露盘承天露和玉屑饮之欲以求仙楚辞曰屑琼蘂以为粮王逸曰糜屑也　翰曰修长也屑末也琼蘂玉英也言承取云表之露和玉英之末服之则性命可度世而不死】美往昔之松乔要【平】羡门乎天路想升龙於鼎湖岂时俗之足慕【善曰松乔已见西都赋史记曰始皇之碣石使燕人卢生求羡门韦昭曰羡门古仙人也枚乘乐府诗曰美人在云端天路隔无期史记齐人公孙卿曰黄帝采首山铜铸鼎於荆山下鼎既成龙垂胡髯下迎黄帝黄帝骑龙乃上去名其处鼎湖天子曰嗟乎诚得如黄帝吾视去妻子如脱屣耳　翰曰松乔羡门皆仙人也美之思与相逢於天路黄帝乘龙於鼎湖之山以升仙言思想此事不慕时俗之人也】若历世而长存何遽营乎陵墓【善曰言若历代而不死何急营於陵墓乎良曰遽急也言长生不死何急营其陵墓】　徒观其城郭之制则旁开三门参【三】涂夷庭方轨十二街衢相经【综曰街大道也经历也一面三门门三道故云参涂涂容四轨故方十二轨轨车辙也夷平也庭犹正也　善曰方言九轨之涂凡有十二也周礼曰营国方三门郑玄仪礼注曰方并也周礼曰国中营途九轨西都赋曰立十二之通门　济曰西京城面三门门三道皆平正可齐列十二车其中街衢互相经涉】廛里端直甍【萌】宇齐平【综曰都邑之空地曰廛甍栋也善曰周礼曰以廛任国中之地　济曰廛里犹邑里甍栋宇也】北阙甲第当道直啓程巧致功期不陁【豕】陊【豸】木衣【意】绨【啼】锦土被朱紫武库禁兵设在兰錡【鱼几反　综曰第馆也甲言第一也言皆程择好匠令尽致其功夫既牢又固不倾陊也言皆采画如锦绣之文章也錡架也武库天子主兵器之宫也　善曰汉书曰赠霍光甲第一区音义曰有甲乙次第故曰第也北阙当帝城之北也方言曰陁坏也说文曰陊落也说文曰绨厚缯也朱紫二色也刘逵魏都赋注曰受他兵曰兰受弩曰錡　铣曰言第一之宅当道正开门皆择巧匠以致其功使无崩落之期土木之上加以绨锦朱紫之色武库藏兵器之处也兰錡兵架也陈列於甲第之门若今戟门】匪石匪董畴能宅此【善曰汉书曰石显字君房少坐法腐刑为黄门中尚书元帝被疾不亲政事事无大小因显口决又曰董贤字圣卿哀帝悦其仪貌拜为黄门郎诏将作监为贤起大第北阙下土木之功穷极技巧柱槛衣以绨锦武库禁兵尽在董氏　向同善注言非此二人谁能居此】尔乃廓开九市通闤【胡关】带闠旗亭五重俯察百隧周制大胥今也惟尉【综曰廓大也闤市营也闠中隔门也崔豹古今注曰市墙曰闤市门曰闠旗亭市楼也隧列肆道也　善曰汉宫阙疏曰长安立九市其六市在道西三市在道东苍颉篇曰闤市门史记褚先生曰臣为郎与方士会旗亭下周礼曰司市胥师二十人然尊其职故曰大汉书曰京兆尹长安四市皆属焉与左冯翊右扶风为三辅然市有长丞而无尉盖通呼长丞为尉耳　翰曰五重言累积五重也隧市道也周礼市制大胥职今但属三辅都尉】瓌货方至鸟集鳞萃鬻【肓】者兼赢【盈】求者不匮【综曰瓌奇货也方四方也奇宝有如鸟之集鳞之萃也鬻卖也兼倍也赢利也匮乏也　翰曰卖者倍赢其利求者无所乏少】尔乃商贾【古】百族禆【必弥】贩夫妇鬻良杂苦蚩昡【县】边鄙【综曰坐者为商行者为贾禆贩买贱卖贵以自禆益良善也先见良物价定而杂与恶物以欺惑下土之人　善曰周礼曰大市日昃而市百族为主朝市朝时而市商贾为主夕市夕时为市贩夫贩妇为主周礼曰辨其苦良而买之郑玄曰苦读为盬苍颉篇曰蚩侮也广雅曰眩乱也杜预左氏传注曰鄙边邑也　济曰族类也言裨贩之人以善物和恶物欺惑边远人】何必昏於作劳邪赢【盈】优而足恃【综曰昏勉也邪伪也优饶也言何必当勉力作勤劳之事乎欺伪之利自饶足恃也　善曰尚书曰不昏作劳　向曰昏强也优饶也言何必强作勤劳之事为欺诈之利自得丰饶足可恃】彼肆人之男女丽美奢於许史【综曰言长安市井之人被服皆过此二家　善曰汉书曰孝宣许皇后元帝母帝封外祖父广汉为平恩侯又曰卫太子史良娣宣帝祖母也兄恭宣帝立恭已死封恭长子高为乐陵侯　良曰许皇后史良娣宣成二帝时皆恣为奢僭市人男女服饰奢丽皆过之】若夫翁伯浊质张里之家击钟鼎食连骑相过东京公侯壮何能加【善曰汉书食货志曰翁伯以贩脂而倾县邑浊氏以胃脯而连骑质氏以洗削而鼎食张里以马医而击钟晋灼曰胃脯今太官以十日作沸汤燖羊胃以末椒姜坋之乾曝使燥者也燖在塩切坋步寸切如淳曰洗削作刀剑晋灼曰张里里名也　济曰同善义虽东京公侯之壮皆不过也】都邑游侠张赵之伦齐志无忌拟迹田文轻死重气结党连羣寔蕃有徒其从【去】如云【综曰寔实也蕃多也徒衆也　善曰汉书曰长安宿豪大猾箭张回酒市赵放皆通邪结党一云张子罗赵君都其长安大侠具游侠传尚书曰寔繁有徒毛诗曰齐子归止其从如云　向曰游侠谓交结豪强也又曰游侠谓轻死重义也张子罗赵君都言此二人并长安名豪养侠客为人报怨志气皆拟魏无忌田文也为负轻生重气之志故羣党蕃多如云也】茂陵之原阳陵之朱趫【乞娇】悍【汗】虓【呼交】豁如虎如貙【勑愚】睚【五介】眦【砦】虿【丑介】芥屍僵【姜】路隅【综曰僵仆也　善曰原原涉也朱朱安世也史记曰诛獟悍獟与趫同说文曰悍勇也毛诗曰阚如虓虎尔雅曰獌似狸汉书曰原涉字巨先自阳翟徙茂陵涉外温仁内隐忍好杀睚眦於尘中触死者甚衆广雅曰睚裂也说文曰眦目匡也淮南子曰瞋目裂眦张揖子虚赋注曰蔕介刺鲠也虿与蔕同　向曰茂陵阳陵皆汉帝陵也原涉朱安世并居此陵趫悍捷也虓豁勇也言其捷勇如虓虎貙之猛也貙虎类也睚眦虿芥怒貌言此二人之怒必杀人於路傍也】丞相欲以赎子罪阳石污【鸟遇】而公孙诛【善曰汉书曰公孙贺为丞相子敬声为太仆擅用北军钱千九百万下狱是时诏捕阳陵朱安世贺请逐捕以赎敬声罪後果得安世安世遂从狱中上书曰敬声与阳石公主私通遂父子俱死狱中阳石北海县名】若其五县游丽辨论【去】之士街谈巷议弹射臧否剖析毫氂【力之】擘【百】肌分理【善曰五县谓五陵汉书曰高帝葬长陵惠帝葬安陵景帝葬阳陵武帝葬茂陵昭帝葬平陵五陵也毛诗曰未知臧否声类曰毫长毛也汉书音义曰十毫为厘郑玄周礼注曰擘破裂也说文曰?肉也　翰曰同善义言此人弹剥善恶虽毫氂肌理之间亦能分擘】所好生毛羽所恶【翁故】成疮痏【于鬼反　综曰毛羽言飞扬疮痏谓瘢痕也善曰苍颉曰痏欧伤也　铣曰言此辩士所好者誉之使生羽毛所恶者毁之令生疮痏痏亦疮也】郊甸之内乡邑殷【隐】赈【轸】五都货殖既迁既引商旅聨槅【格】隐隐展展【丁谨】冠带交错方辕接轸【综曰五十里为近郊百里为甸师殷赈谓富饶也迁易也引致也言贾人多车栀相连属隐隐展展重车声也冠带犹缙绅谓吏人也　善曰尚书曰五百里甸服尔雅曰赈富也五都已见西都赋迁谓徙之於彼引谓纳之於此说文曰槅大车栀也扬雄蜀都赋曰方辕齐毂隐隐轸轸枚乘兎园赋曰车马接轸相属方轮错毂说文曰轸车後横木也　翰曰殷赈富饶也货出曰迁货入曰引商旅既多载物之车或出或入隐展相连属貌冠带职吏也方并也并辕接轸言多也】封畿千里统以京尹郡国宫馆百四十五【综曰离宫别馆在诸郡国者　善曰毛诗曰封畿千里惟民所止汉书曰内史周官武帝更名京兆尹张晏田地絶高平曰京十亿曰兆尹正也三辅故事曰泰时殿观百四十五所】右极盩【知留】厔【知栗】并卷酆鄠【户】左暨【其器】河华遂至虢土【综曰盩厔山名因名县暨言及也华隂县故属京兆善曰汉书曰右扶风有盩厔县汉书右扶风有虢县向曰盩厔酆鄠皆县名河黄河也华华山也虢地名】上林禁苑跨谷弥阜东至鼎湖斜界细柳掩长杨而联五柞【作】绕黄山而隶牛首【综曰跨越也弥犹掩也大陵曰阜上林苑名禁禁人妄入也鼎湖细柳皆地名也鼎湖在华隂东细柳在长安西北长杨宫在盩厔五柞亦馆名云有株柞树绕裹也款至也　善曰郑玄毛诗笺曰掩覆也汉书右扶风槐里县有黄山宫三辅黄图曰甘泉宫中有牛首山】缭垣緜联四百余里植物斯生动物斯止【综曰缭垣犹绕了也緜联犹连蔓也四百余里苑之周围也植物草木动物禽兽　善曰今并以亘为垣西都赋曰缭以周墙三辅故亊曰北至甘泉九嵕南至长杨五柞连緜四百余里周礼曰动物宜毛物也植物宜阜物也　铣曰缭犹长也垣墙也緜联不絶貌植物草树也动物禽兽也止居也】衆鸟翩翻羣兽【否】騃【矣】散似惊波聚似京峙【综曰皆鸟兽之形貌也京高也水中有土曰峙言禽兽散走之时如水惊风而扬波聚时如水中之高土也　善曰薛君韩诗章句曰趋曰行曰騃　向曰騃行走貌京峙高丘也言鸟兽散若惊波聚如高丘】伯益不能名隶首不能纪【善曰列子曰北海有鱼名鲲有鸟名鹏大禹行而见之伯益知而名之世本曰隶首作数宋衷曰隶首黄帝吏也　銧曰言苑中禽兽多而且奇伯益不能知其名隶首不能筭其数伯益舜掌山林之官隶首黄帝时筭人】林麓之饶于何不有【综曰木丛生曰林　善曰谷梁传曰林属於山曰麓　良曰山足曰麓】木则枞【七容】栝【古活】?【子公】楠【南】梓【姊】棫【域】楩【鼻緜】枫【音风　综曰枞松叶栢身栝栢叶松身梓如栗而小棫白蕤也枫香木也　善曰郭璞山海经注曰?一名并闾楠亦作柟尔雅曰梅柟郭璞曰柟木似水杨又曰棫曰桵郭璞上林赋注曰楩杞也似梓　良曰并未名】嘉卉灌丛蔚若邓林【综曰嘉犹美也灌丛蔚若皆盛貌也　善曰山海经曰夸父与日竞走渇饮河渭不足北饮大泽未至道渇死弃其杖化为邓林　翰曰木丛生曰灌邓林高茂故以为比】郁蓊【乌董】薆【乌改】薱【徒对】橚【肃】爽櫹【萧】槮【森】吐葩扬【扬】荣布叶垂隂【综曰皆草木盛貌也葩华也　良曰华叶繁蔚貌】草则葴【针】莎【苏和】菅【艰】蒯【古坏】薇蕨荔【隶】苀【胡郎】王刍莔【萌】台戎葵怀羊【皆草名】苯【本】?【子本】蓬【蒲梦】茸【如肿】弥臯被冈【综曰弥犹覆也言草木炽盛覆被於高泽及山冈之上也　善曰尔雅曰葴马蓝郭璞曰今大叶冬蓝尔雅曰薃侯莎又曰白华野菅郭璞曰菅茅属声类曰蒯草中为索毛苌诗传曰薇菜也尔雅曰蕨鼈也说文曰荔草似蒲尔雅曰苀东蠡郭璞曰未详尔雅曰菉王刍郭璞曰今菉蓐也尔雅曰莔具母郭璞曰似韭尔雅曰台夫须又曰葿茙葵郭璞曰今蜀葵葿音眉茙音戎尔雅曰瘣怀羊郭璞曰未详　良曰言草茂盛或被满高冈】筱【星了】簜【徒朗】敷衍编町【定】成篁山谷原隰泱【乌党】漭【马党】无疆【综曰筱竹箭也簜大竹也敷布也衍蔓也编连也町谓畎亩篁竹墟名也泱漭无限域之貌言其多无境限也　善曰尚书曰瑶琨筱簜既敷　济曰町畎亩也篁竹丛也言竹生舒布蔓延连畎亩而成丛也山谷原隰之上泱漭然无疆畔】廼有昆明灵沼黑水玄址【五臣作沚】周以金堤树以柳杞【综曰小渚曰址金堤谓以石为边隒而多种杞柳之木　善曰汉书曰武帝穿昆明池黑水玄址谓昆明灵沼之水沚也水色黑故曰玄址金堤言坚也子虚赋曰上金堤杞即楩木也山海经曰杞如杨赤理　济曰沚小渚也水色黑故云玄也金堤言坚如金树植也柳杞木名】豫章珍馆掲【竭】焉中峙牵牛立其左织女处其右【综曰皆豫章木为台馆也　善曰三辅黄图曰上林有豫章观说文曰掲高举也汉宫阙疏曰昆明池有二石人牵牛织女象　铣曰立牵牛织女之象於池之东西以象天河】日月於是乎出入象扶桑与蒙汜【音似　善曰言池广大日月出入其中淮南子曰日出阳谷
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:24:04-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
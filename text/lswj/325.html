<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,附录,吴礼部集全文在线阅读,吴礼部集全文在线下载,大玄古籍书库">
<meta name="description" content="诗文别集。二十卷,附录一卷。元吴师道撰。师道年轻时与许谦同师事金履祥,所著有《易杂说》、《诗杂说》、《书杂说》、《春秋胡氏传附正》、《战国策校注》、《绛守居园池记注》、《敬乡录》等。此二十卷诗文集系清人王士禛抄自昆山徐秉义家,因而传于世。本名《兰阴山房类稿》,因师道致仕以后授奉议大夫礼部郎中,遂以官名为集名。卷一为赋,卷二、卷三为五言古诗,卷四、卷五为七言古诗,卷六为五言律诗、五言长章,卷七、卷八为七言律诗、五言绝句、六言绝句,卷九为七言绝句,卷一○至卷二○为文。附录有吴师道墓表、墓志铭和碑。又有明写本《">
<title>吴礼部集_吴师道_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">吴礼部集</span> <br/>
          作者： <span class="inputVal" id="bkauthor">吴师道</span> <br/>
          朝代： <span class="inputVal" id="bkdate">元代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]178846</span> <br/>
          说明： <span class="inputVal" id="bkdec">诗文别集。二十卷,附录一卷。元吴师道撰。师道年轻时与许谦同师事金履祥,所著有《易杂说》、《诗杂说》、《书杂说》、《春秋胡氏传附正》、《战国策校注》、《绛守居园池记注》、《敬乡录》等。此二十卷诗文集系清人王士禛抄自昆山徐秉义家,因而传于世。本名《兰阴山房类稿》,因师道致仕以后授奉议大夫礼部郎中,遂以官名为集名。卷一为赋,卷二、卷三为五言古诗,卷四、卷五为七言古诗,卷六为五言律诗、五言长章,卷七、卷八为七言律诗、五言绝句、六言绝句,卷九为七言绝句,卷一○至卷二○为文。附录有吴师道墓表、墓志铭和碑。又有明写本《吴正传先生文集》二十卷,前有黄溍序,附录墓表、墓志铭和《元史》本传,显然不是昆山本。《四库全书》所收为昆山本。</span> <br/>
          封面： <span class="inputVal" id="bkimg">Z_18514.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]吴礼部集
[book_author]吴师道
[book_date]元代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗文集,完结
[book_length]178846
[book_dec]诗文别集。二十卷,附录一卷。元吴师道撰。师道年轻时与许谦同师事金履祥,所著有《易杂说》、《诗杂说》、《书杂说》、《春秋胡氏传附正》、《战国策校注》、《绛守居园池记注》、《敬乡录》等。此二十卷诗文集系清人王士禛抄自昆山徐秉义家,因而传于世。本名《兰阴山房类稿》,因师道致仕以后授奉议大夫礼部郎中,遂以官名为集名。卷一为赋,卷二、卷三为五言古诗,卷四、卷五为七言古诗,卷六为五言律诗、五言长章,卷七、卷八为七言律诗、五言绝句、六言绝句,卷九为七言绝句,卷一○至卷二○为文。附录有吴师道墓表、墓志铭和碑。又有明写本《吴正传先生文集》二十卷,前有黄溍序,附录墓表、墓志铭和《元史》本传,显然不是昆山本。《四库全书》所收为昆山本。
[book_img]Z_18514.jpg


[book_title]提要
钦定四库全书　　　　　　集部五
礼部集　　　　　　　　　别集类四【元】
提要
【臣】等谨案礼部集二十卷元吴师道撰师道有战国策校注已着録集原名兰阴山房类稿此本题曰礼部者盖师道致仕以後授奉议大夫礼部郎中以所进之官名之也【考张枢撰师道墓表杜本撰师道墓志皆称致仕後授琴议大夫礼部郎中而宋濓所作墓碑则称以礼部郎中致仕元史本传亦同盖元史即濓所撰故与碑合然枢与本皆师道旧友不应有误或濓记録未真也】凡诗九卷文十一卷流传颇尠此本乃新城王士祯写自崑山徐秉义家因行于世师道少与许谦同师金履祥所着有易杂说二卷书杂说六卷诗杂说二卷春秋胡氏传附正十二卷于经术颇深所补正鲍彪战国策注及所撰敬鄊录于史事亦颇有考证又与黄溍柳贯吴莱相与往来倡和故诗文具有法度其文多阐明义理排斥释老能笃守师传其诗则风骨遒上意境亦深裒然升作者之堂非复仁山集中格律矣盖其早年本留心记览刻意词章弱冠以後始研究真德秀书故其所作与讲学家以余力及之者迥不同云乾隆四十五年四月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆费墀

[book_title]卷一
钦定四库全书
礼部集卷一　　　　　　元　吴师道　撰
赋
望峄山赋
友人黄君晋卿向尝为予言邹县之境东望峄山峭然孤起孟子实生於是可想见其人焉予过其地睇瞻兴怀信斯言之有徵因赋以道之其词曰
济重江而北征兮漫千里之平陆过邾娄之故墟兮极东乡以骋目羣山委蛇而奔凑兮青遥遥其相属崒峻峯之孤起兮俨雄踞而特尊絶浮云而上出兮俯培塿其无隣曰兹惟东鲁之峄山兮实岱宗之陪辅杳日观其犹未觌兮乃独快兹先睹表积石之嶙峋兮却朽壤而弗附势络绎而绵延兮宜着名于终古惜行迈之靡靡兮盼辽邈而不可登披图牒而考稽兮嘉诗书之所称神禹定其职贡兮繄孤桐之挺植鲁侯荒於大东兮遂保有以为域彼祖龙其何知兮穷万里之辙迹升遐巅而颂功兮斯献谀而助贼咸阳既已飞灰兮野火宜不赦夫顽石侈心忽其安在兮惟树德之罔极吾独羡夫山川之精英兮微圣贤其孰当伟孟氏之特起兮在战国而堂堂气浩然而刚大兮压后土而蟠穹苍虽儗圣之有迹兮邈余子其奚敢望屹兹山之犹故兮信并立而俱长微予友之昔言兮羌有怀而不见怅欲语其谁同兮徒激昂而增叹
峄山一名邾峄山亦名邹山【邾後改邹故山从邑变】史记正义引括地云在兖州邹县南二十二里邹山记云邹山古之峄山言络绎相属也今犹多桐树然则诗鳬绎之绎书之峄阳同此山也书蔡传地志云东海郡下邳县西有葛峄山古文以为峄山下邳今淮阳军下邳县此据郑氏说按此则徐有两峄窃恐邹峄为是也
云卧八极赋【并序】
集贤都事李君溉之风神高迈夙有山林之趣题其室曰云卧八极取太白诗语也且命东阳吴某赋之愚观君方以才业用而其言将飘然独往者故为之具道其乐而复因末简以致意焉其词曰
承玄元之遐胄兮复孕灵于长庚夐高姿之絶尘兮中湛然而洁清餐玉芝以为粮兮吸沆瀣于金茎袭荪兰之芳菲兮忧明璫之晶荧渺独立乎物表兮嗌浊壤之营营羡山林之幽遐兮有白云之英英攀谢公之遗躅兮契希夷之高情澹怡悦而自足兮谁与共兹一壑抚盘石以为牀兮翳长林以为幄被纯素之幽光兮睨浮游之冥漠罗孤弹之清琴兮送双翔之黄鹤咽飞泉而漱松风兮渺天宇之寥廓歘飞神而轻举兮凌倒景而上浮建采虹以为旗兮挟迅雷以为輈前飞廉而後丰隆兮并羲和而奔流始发轫于阳谷兮拂予袂兮扶桑遵巽隅而行迈兮遂穷历乎炎荒轶朱天之旷莽兮直参井之所当跨崑仑而越流沙兮求曜灵之所藏不周呀其欲合兮余超凌以径度驰闇野之重隂兮命烛龙使先路循尾闾而抵艮维兮复荡荡其无终予游曷其有尼兮聊弭节而从容旷一息而万里兮睇穷发于咫尺俯齐州之九点兮曾不啻夫蚁垤嘅下土之扰扰兮纷万蚋之起灭志彷徉而广大兮揆厥初而不越散充溢于无垠兮敛不满夫锱铢妙元化之於穆兮信机要之有枢扩方宇之内外兮顾何适而非途时动静而不愆兮与造物而为徒委余心而一致兮又何必遯世而离居乱曰云蟠林栖荒以寂兮埃溷浊不可息兮至人之心不滞于迹兮惟时惟中自大一兮
怀别赋【留别杨志行待制父子】
余悲古人之不见兮每抚卷而长叹幸斯文之未湮兮有作者其犹可观行四方而历求兮嗟遇合之良难驱余车于宛陵兮忝卑冗之微官际硕师之戾止兮挟文采之鵷鸾仰门墙之咫尺兮从几杖之盘桓鼓经笥之芳尘兮挹词海之余澜诚内充以自慰兮忘栖栖之解欢既往造夫承明之庐兮邈遐睇乎云端忽幡然其来归兮践良期于岁寒方金匮之紬书兮竞羣英之弹冠迩清光以奏伎兮衒奇贾于琅玕何翁季之齐志兮追啸歌於考盘蹇余抱此幽怀兮憎怫郁乎肺肝望白云之悠悠兮昧飞雪之漫漫念不可以此留兮返余舍乎丛兰惜芳密而遽暌兮尚勤劝夫加餐俗滔滔而日靡兮慨修名之孰完时动静公则然兮夫岂非小子之所安虽千里其非遥兮烱相炤于中丹
至治四御史诗成宪甫廉使徵赋
至治之元英主当御时崇梵教大啓宫宇都城嗟咨民劳役巨蹇蹇执法四臣列疏臣直伊何由圣明故维时权奸实激霆怒诛窜亟加诬以谤愬粤若古先诽木谏鼓我元造邦责在宪府列圣虚心忠谔继武伟兹弗褒名节奚树皇化更新直气斯吐生荣殁赉宠以异数嗟嗟在位有目斯睹恪恭尔职正直是与明明国是赫赫王度毋利而回毋祸而惧明於一时千载弥着小儒作诗用赞言路
山中人二章赠方寿甫并寄尊翁存雅
山中人兮幽栖渺仙华兮翠微水冥冥兮谷凄凄秋莽苍兮烟霏緑熊兮玄猿吟啸兮林间枫刁刁兮欲落桂青青兮生寒吊玉女兮寂寞瞻故宫兮漓岏纷云旗兮翠蕤俨欲降兮复还复还兮何许愁惨戚兮不得语送沧溟兮白日尽思轩辕兮涕如雨昔粤客兮同游今独居兮白头欲往从兮路阻修倚秋风兮弗见仰云空兮悠悠【粤客谓谢臯父】
山中人兮相羊衣芳荪兮蓉裳佩飞霞兮戛明璫挟两骖兮上骧飘绦节兮北荒蹇胡为兮石房空原无人兮白云茫茫山之英兮不来羌日暮兮徊徨归来兮谁语振雅音兮超前人以骋武挥五弦兮松风洗双鱼兮涧中攀桂枝兮长相从我所思兮微兹人其谁与同
南宁军载酒堂祠神乐章
宜春彭君震卿佐治儋耳访求眉山先生遗迹得故所凿井渫之又新作载酒堂肖先生像买田奉祀其表贤化俗之志诚非今世为吏者所及诸公为文若诗纪之当矣第想夫考成招荐之初当有乐神之章因补其遗昔韩子为柳柳州罗池庙碑末系以歌而先生作韩碑效之间采韩语辄取斯意即先生所以道韩者还事先生焉先生其吐诸其词曰
荔子丹兮蕉黄沥桂酒兮芬香昔无席兮今堂圣欲居夷兮贤蹈海时不容兮何害吾未离人兮岂与元气而齐天睨翻天兮云涛负瓢以歌兮着屐以遨神彷佛兮犹豪风诗书兮公之教民饮食兮知报井有源兮宁室而淖公神在天兮犹地有泉公昔言之兮我今亦然相此邦兮尚千万年
揆初堂词
揆初兮兹堂思予亲兮不忘罗甘毳兮酒浆亲不在兮曷其敢尝揆初兮兹日思予亲兮罔极吹笙兮鼓瑟亲不在兮曷其自逸嗟予身之在兹岂予亲之远而揆予初而惕然盍今归以为期
鹤野词【为萧存道元帅作】
鹤东飞兮辽海之涯海澄澄兮不惊波鹤西飞兮蜀山之外山苍苍兮草木斾斾鹤飞来兮中州关河廓兮烟雾收望神京兮魏阙侣威凤兮遨游风高兮月白警清唳兮中夕歘矫翼兮遐征超滇池兮一息嗟昂昂兮尔姿孰在野兮能羁摩层霄兮放八极渺旷迥兮难为期
白云词【赠龙虎山孙道士】
白云兮溶溶朝跻兮太空白云兮冉冉暮归来兮山之崦敛不盈兮散弥八区变化歘忽兮嗟孰吸而孰嘘粤有人兮神明游乘元气兮上浮洒清泠之甘澍腾蜿蜒于灵湫乡人兮歌舞继自今兮罹炽阳其无苦琳宫兮瑶宇澹逍遥兮容与欲往从之路修阻云遥遥兮独怀人其延伫
礼部集卷一

[book_title]卷二
钦定四库全书
礼部集卷二　　　　　　元　吴师道　撰
古诗五言
秋怀二首
江南木叶飞江北百草黄风烟澹莽苍怅望川途长寒鱼聚其羣鸿雁忽成行俯仰念时物索居耿凄凉昔我二三子敦好攻文章漂零时相失尺素不得将人生四方志企尔扬声光登山岂无车涉水亦有航真诚谅不隔离别庸何伤
忽忽意不怿独步登高丘羣山纷纠蟠前当大河流八月草木凋万里风云愁寒晶荡白日孤鸿去悠悠鸿飞不可极其下禹九州古来英雄士百战横戈矛念我当壮年弗获兹地游岂无干时略欲往谁见收君看天马驹失足羞氂牛
和李坦之二首
白云满苍梧黄叶堕潇湘九疑青峰下水冷孤祠荒漠漠帝子魂千载怀故乡秋风吹落日猩鼯啸幽篁瑟声杳何处临江思茫茫倚楫欲吊之南望涕沾裳
又
中原带黄河大行卧岭崟寒空渺万里日暮愁云隂高鸟飞不度狐兎余哀音英雄百战地意气俱销沉秋风旧城阙野草荒烟深兴亡不可极北望涕沾襟
李龙眠莲社图
远公庐山下手种玉色莲清修香火社杂遝山林贤龙眠弄笔墨貌出晋宋前横桥虎溪水古木东林烟须眉策遗老瓶磬趺枯禅石坛花雨落稽首西方仙休吟散梵帙风罏荐寒泉矫矫靖节翁归心赴斜川分手溪上笑攅眉社下缘淋浪漉酒巾篮舆摇醉眠止饮谅匪难耻受异教牵空山旧行迹寂寞余千年竟令妄庸儿摄诱纷相传陶翁我尚友掩卷心茫然
浩然观分得浩字
过雨秋正佳出郭山渐好松门表灵宫石涧缘细道空坛故叶积深殿隂色早丹遗井水香仙去庭栢老伊昔崇玄元构祠始天宝灵风却缁尘金幢飞翠葆犹余千年像遂走羣吏祷我生无俗情道妙穷深讨天根息绵绵虚白生浩浩永怀洁身私非关恨枯槁缅邈鸾鹤翔空山动秋草
和黄晋卿效古五首
美人隔云端可望不可随天秋光景暮青鸟倏何之明明不识察耿耿长相思合离谅有分素志谁能亏
又
士生一失势忽作鸿毛轻悠悠百年间临河俟其清黄尘涨白日古道无人行衰荣迭代谢故新更送迎惟有达识者振古流芳声
又
升高望广野游气纷飞扬海岳潜销变金石何能长英英冠盖区覆手狐兎场富贵奚足道俯仰令人忘
又
天气无停吹北鸿复南飞鸿飞有时息游子去不极淹留转憔悴缁尘化衣色散樗有高枝芳桂无完皮多才只自累不隐知何为
又
生抱世外姿与世鲜所欢同心久契濶岁晏凄余酸安得子归来制芰纫秋兰散发笑明月行歌采琅玕超然息万虑冥合造化端
上巳日水西纪游
今岁仍癸丑佳辰况清明天空朗遐瞩及此新雨晴会心得良彦飞盖背层城始循长溪转复傍清林行冲湍起乱响秀嶂巉孤横邂逅见渔翁徘徊听莺鸣步入松寺小坐逢僧话清洗鉢罢幽馔出门有余情候暄觉风快隂移知景倾前登古庙高俯睨春芜平泛泛下白鸟冥冥飞落英挥觞复临流放歌聊濯缨境幽赏弥胜神怡体自轻缅怀宇宙间兹日多合并五侯竞豪靡晋人悲死生岂若吾游佳萧然澹无营
梦先大父有感
死别一纪余故迹随流波哀端在膓臆惨若婴沉疴昨梦临我前俨服冠峩峩手持一卷书授我仍长哦觉来惊且悲庭树酸风多惝怳送归魂冉冉荒山阿永怀锺爱心生死耿不磨保躬蹈前训没世期无他奈何人事乖志愿尝蹉跎平生素无泪此夕如倾河
题东吴谢氏春草池塘
江山富词藻谢公剧清妍偶缘春风梦争咏池草篇冥搜谅亦苦神助谁云然情锺同根爱妙契天机全西堂渺风流东吴盛才贤乌衣郁高门冠盖何聨翩看花玉缸饮听雨书床眠会心得妙唱驰誉谁後先飞亭压野木极目春无边幽芳动纎緑湛影摇清涟时令尘中客浩荡寄所宣徘徊不能句返棹下苍烟
清明哭
暄风吹陌尘野哭纷四起人哭尚可忍我哭那可止哀哀两年间奇祸不少俟哭母哀未终哭弟仍哭子生来亦何娯展转荆棘里慰眼骨肉完岂恨同饮水春阳徧羣动虐厉剧孤卉呼天自难噤尤怨宁昧理洒饭廹兹辰浅壤魂犹寄泪竭眼欲枯沉痛彻心髓
送人贡秔米之京
后皇制任土职贡来四方珍异匪余求服食乃其常金华有嘉种玉粲含芬香土人昔肇端每岁赋其乡颇闻播种初行者避畎疆敛收毕徵纳老稚不敢尝扰扰府中集数日何奔忙珠玑历万指错落照九光圆好中式度缄封谨缣囊矧今岁旱乾弥望茅苇荒野人惧不供挈瓶越林冈及兹幸充数扬帆上天仓惟民秉恒性食芹犹不忘勤动非所辞有司贵循良贤侯重承命护视严周防行行不可迟去去凌风霜玉食倘见登仁恩沐汪洋愿推及物心共乐斯时康陈风以为赠别意何悠长
和张同父感兴五首
远役嘉定居沉思惜流景秋风从何来脱叶下高岭更长梦屡断月堕窻已冏感时增隐忧抚躬发深省幽姿岂解媚窘步何能骋迂踈性弥笃纷华念终冷圣门有真乐妙理存至静玉韫山自辉锦粲衣须絅
又
驱车游中原北渡临大河纵观岱宗云却挹东溟波廓此隘陋胷万象何森罗只恨苦匆匆急步无委蛇八极浩无垠熙运当泰和遍游尚有期慨然发长歌
又
我家城南陬门径深緑芜每受俗子憎终岁谁闚????张公数相过不惮百里途高谈振风雅携袖光骊珠颇令好怀开有若沉疴苏谬陪冠盖游浪迹九轨衢回首江南春晴烟煖枌榆同心各有适嗟我宁非图
又
我生苦无才振步强追古宁堪侣簪组但可投农圃一经业三世顾恐忝厥祖免俗正未能用时终何补誓言终弗畔惇志希曾鲁
又
严霜知苍松盘根识利器驽蹇混骅骝同驱不同至颓波漫滔天投足几无地栖栖抱孱质岌岌抗独志万锺与千金何与平生事
金华观分得琴字
春晏践宿期云间陟高岑获从胜友俱遂此物外心月窟探万仞龙渊测重隂盘坐白石台长啸青栎林莫探虚皇居急雨含萧森松风飞淙合终夜凄笙琴何能发孤咏千载同遗音
溪山仙舘图
平川漾轻舟苍石拥高树烟中连嶂断林际飞甍露兹宇谁所营列仙实来聚我生恋溪谷忽去踏尘路坐恐孤夙期临风怳延伫
合欢木
合欢爱嘉名矧复知昏旦淮土产特多葱茏?沟?离离青叶解冉冉红茸散静和宿露卷动与微风恋物意岂悦人和乐自堪玩蹇予寡所谐触事多忿悁亦拟学嵇生植根向庭畔
追和黄晋卿北山纪游八首
灵源
昔从招提游春投上方宿池光荡寒烟月挂深岩屋夜久僧不归无人话心曲
草堂
秀巘拥翠屏飞楼纳遐景幽泉云根出峡雪漱清冷谁知一源微流润被千顷
三洞
遥遥覆盆山千重万重翠洞门春正闲丹光夜非秘如何安期辈可闻不可迟
鹿田
山空鹿不来玉女孤坟古云林暗白日空翠洒飞雨黄精苗正肥满地无人取
宝峰
草深山径微宿雨含沮洳凭云陟层宫盘石翳幽树未遂邱壑栖怅然还独去
潜岳
潘公旧游处清风满林壑院古春苔生岩空夜泉落惟余一鉢在上有尘漠漠
山桥
巉崖插涧立飞梁倚空上云湍挂远白风林含余响之子有高怀独恣山泉赏
宝石
春山花乱开野水被行路僧居不得到历历知佳处有时夜深梦踏雨穿云雾
休日雨
下曹窘将迎休日仍不休今晨雨势急暂尔散羣驺解衣东轩下卧听浪浪流岂不厌烦溽所欣稍优游素琴试一弹书卷开复收萧然澹饮水儿女更哑呕始知一日闲未易千金酬我非适时才分当老林邱失足堕尘网憔悴只取羞逢人数言归人复笑我留我留意谁会作诗聊写忧
九日登响山奉呈同游者
响山临响潭曾识太白来我欲游其间却愧非仙才况乃博微官终年走尘埃幸兹九日至获与羣彦陪高秋惨云物薄日翳复开驻马青松隂披襟上崔嵬前睨孤城低下瞰清溪回诸峯送远色揽结何雄哉野菊半含英浊醪初发醅且尽一笑欢良会不易谐溪声宛如昨斯人化飞灰想见登临时逸气横九垓宁知千载後我辈兹徘徊呼之倘可作相共挥于盃凄其暮色合飒飒疾雨催扶携下登舟水竹沿湾隈仰看千仞壁浩歌散余哀
庐山纪游赠黄伯庸
昔闻匡庐名今睹雄秀姿我舟薄其趾隂雨深蔽之平生洁清念谅受庐君知宁辞三日淹未恨一见迟邂逅得佳士欣然即追随晴云散诸峯攅青逗参差五老太古色相对心融怡披衿寻鹿迹抉洞徵贤祠风雩杳余韵书台抗层基前瞻辨五乳仰顾指狻猊却招白鹤仙下瞰神龙陂飞桥度三峡舣棹凌深危喷涛电雪眩转石雷霆驰薄暮不可留淅淅山风悲明发开先游寒溪涉清漪入门双劒色夹道万虬枝飞虹泻青嶂漱玉下深池竹亭夐幽阒四壁多残碑出林送落日踏月仍遨嬉移舟星子湾囬首烟雾时归来记所历一一天下奇兹山信绵邈覧胜犹多遗简书属有程逼仄嗟绊羁悠悠此时路依依後来期巢栖云松间瓢饮涧水湄昔贤有高躅安用微官为
望九华山
轻舟下池口遥望青阳郭云间见九华争先出锋锷参差敔背缺峭锐圭首削竹箭拔春芽芙蓉攅秋萼奇姿信明丽远势仍联络下有岩谷幽真灵谅兹宅诡哉末世士强以名号托丹崖不受滓青锋镇如昨千载知属谁含情寄冥漠【宋齐丘号九华先生】
鲁港
支港分江流长烟接淮岸青山暮隐隐白波寒漫漫津鼓迎过船客子暂休舘萧瑟芦苇丛酒家亦相唤按行值遗老话旧仍永叹当时一声钲散卒十三万嗟哉彼孱庸勤【阙】比姬旦
十二月二十二日宿七里寺书壁
微宦不适意一身抱长忧况此凶歉年饿者拥道周及物岂无念越职非所尤博济古云难劝分动成仇荒村走风雪破寺寒飕飕中夜耿不眠胡为此淹留
四月二十六日即事
竹光含积雨满室青沉沉阶除无行迹时有幽虫吟澹然终日闲饮水弄书琴感慨复长叹谁共语此心远声起天末门外江波深耸身上高阁晴云出孤岑南风一何佳遥遥披我衿
蔷薇花诗为监州贯子素作
红刺缀修条清隂羃高架植根向来谁依此弦歌舍使君有雅怀在泮乐休暇挹翠开新轩烂锦迎初夏香随夜露发色许晨霞借孤葩殿奇絶衆目共惊诧柔枝贯当中纎叶纷垂下生生无穷意心本滋万化至理谅斯存悟领复谁讶今年歌鹿鸣行将劝乃驾明伦崇振厉淑士勤慰藉英华岂无徵??动光价宁殊当窻草未逊同颖稼歌吟侈篇什宴赏飞盏?更托丹青传千春不凋谢
百尺山图为辉东阳赋
峩峩大雄峯故是洪都望若人真有力独坐不复让穹崇构台殿金碧开岩嶂天华百谷满钟呗层云上缅怀季唐主诗语留奇壮至今昭回光草木变姿状上人东阳秀法筵拥龙象缩地入秋毫衔袖有百丈山川禀瑰异宅据神滋王矧复此道崇奔走有信向弱质阻攀缘披图自惆怅【唐宣宗题册】
礼部集卷二

[book_title]卷三
钦定四库全书
礼部集卷三　　　　　　元　吴师道　撰
古诗
追和杜牧之弄水亭诗韵题清溪图
池阳濒大江羣山势骞舞高甍出丽谯万屋骈民伍泱漭清溪流光照城南户飞梁压水天荒亭仆风雨载酒客谁来弄水人已去苍烟带林薄緑野分畦圃贾樯攒比栉鱼舍低残堵秋色潋生漪夕云闲映渚萧萧蒲柳脱槭槭葭芦语游鳞数鯈尾沉影窥鴈羽征毛寒未减珠光时自吐随流长堤尽当道奔石怒十里清瑶堆谽谺争刻露僧居草棘翳仙洞霞飞贮却还望翠微絶怜浸秋浦太白与樊川千载不可遇摇笔想吟诗携壶记游处何当占民籍便欲栖村坞矶钓具竿纶亩耕供臼杵暂游竟返棹微官谩纡组中情托謡咏万象恣嘲侮九华兴未已淛水期空负忽见张公图如得千金赂沉微正争席荣夸无负弩悠悠山水思冉冉年岁暮展卷倘频来犹堪浣尘土
天历己巳予过池阳与友人自清溪游齐山赋诗纪其事而溪上之胜未之及今观灵源草堂所藏张公诩清溪图及诸巨公名章妙翰为之怃然自失因和杜紫薇诗韵一首追述所怀非敢僭附昔人第以晚末获见是图用志喜幸云尔
游东峯分得松字
层顚陟迢嶤前转憇东峯周游抚荒址分坐?茂松天际远濑白烟中寒树重遐瞻目已极幽情兴未佣咏归乐童冠愿言蹑遗踪
陈生山水图
白云从何来萦纡截青嶂落落倚岩松沄沄赴溪浪平林出茅屋修梁亦相向如何寂无人此境付空旷忆我秋雨余江南入遥望
德兴开化道中三首
春晨气澄穆杂卉香满路百舌鸣高林墟烟淡如雾农夫啓门出在野各有务行人独何为憧憧自来去
又
宿云逗疎雨睒睒吐晨旭晴光动千花霞雪眩川谷白鹇戏深丛黄鸟鸣灌木俛仰竟忘疲历此溪百曲
又
两崖苍石间湍水激清泻山桃烂红芳光影连上下春风忽怒起意乃媚行者飞花扑人来揽之欲盈把
过常山赵忠简公墓
客行常山道溪驶波沄沄泝流睇崇冈问是丞相坟舍舟步榛翳隧道不复分石麟已零落宰树何披纷其傍曾玄居混迹随耕耘亦有显仕者远去忘榆枌长吏类俗流但识期会勤葺治禁樵采此事今无闻堂堂中兴烈忠正而德文祸胎偃月奸寃魄炎海氛凄凉槥车还仓卒书疏焚谁知尉职卑乃能杜使君苍天佑贤俊微尔几空羣兴怀慨前事空山黯愁云咸阳骨安在唾骂奚足云骑箕俨天上千载弥清芬
信饶道中雪
五载乐闲旷闭关每安眠祖行复言迈廹此将残年江湖多北风临流竟囬船连旬蹋冻雪驱马不得前锦溪何沦漪芝山亦清妍岂乏故人居欲往无由缘漫漫四野白青是谁家烟仆夫慰饥面呼酒还欣然我独不解饮自苦谁汝怜前途幸云迩努力勤挥鞭职思在忧民才薄志自坚只应高人笑胡不甘田园
入建德界
才登东阳桥复涉兰溪渡千里名地同依依乡井故六合岂不寛遐瞻恣驰骛嗟此穷山中宁知拟予步三生有夙习兹游亦奇遇独怜迂狷姿谐俗匪心素腼顔民社寄抑志簿书务烦尔父老迎亭车劳前路
岩岩斋诗为萧从周经历赋
泰山峙东方特起无附托瞻彼岩岩姿作镇长四岳纷纷培塿卑琐琐丘垤薄巨灵锺奇秀后土标磊落古来邹孟氏气像俨相若尊王辨何雄辟异道斯廓刚大塞两间作配真不怍去之二千载士气日以弱陵夷破崖岸漫漶灭垠堮自非拔俗彦所立焉能卓西江名世家清望在台阁当服獬廌冠且赞芙蓉幙正色肃羣邪忠言挺一谔巍然衆倚重行?经济略矫世起卑污名斋岂徒作屹流须砥柱伐病宜峻药平治舍我谁勿谓高难学
二月下旬寒食在郊书事言怀二十韵
生非适时才向用更从宦所至歉辄饥命薄自招患去年行视旱四境几及半逆知忧未歇奔走今敢惮既廪无余粮私室乏朽贯民穷固堪怜俗戾那可劝饿者拥我前对之谩兴叹萧条空山里荏苒芳序晏寺幽宿稍便岭峻步宜慢看花妨病眼挥策怜弱腕止饮已两年啖蘖日无算独饱岂所安辍飱空据案松楸入我梦忍泪忆洒饭子规非恶声夜半勤相唤是时久不雨望望复忧旱风雷忽震荡檐溜鸣逹旦起看麦青青翛然一疎散天心自仁爱忍使民命断书生誓及物此志诚汗漫投救方自兹偪仄嗟谁伴
和临川危太朴见寄
美人江之西道路阻且长欲往从之游未遇孤凤翔娟姢隔秋水兰佩芙蓉裳琼桂手自折赠客来池阳寄言亦念我熣灿金玉章书生拙为吏穷山抱荒凉徒劳复贫病不去策非良秋风起予思木落百草黄
目疾谢柳道传张子长惠药
处世五十年寡嗜仍少病天与两目光炯炯素清净前年翳生左赤脉歘交横审因察其源五色非所竞学书信夙习耽读亦本性虽于二事切未必致兹证从来不解饮杯勺强酧应积毒根胃肠标表发昏瞢鍼刺争杂施流血和泪迸丹砂与空青数市窘赀罄栀蘖动盈筐日啖不论命重氛幸全扫余眚时一盛荏苒三载间视眺犹未莹偏盲亦何害忌者遂相庆维兹二三友为我忧怲怲许君屡贻书力劝宜习静损读复省思默坐但微瞑心肾上下居火实以水胜炎炎降不怒行之久自定殷勤柳与张有便尝致詗为言医法难俗师慎毋聼一朝得奇药千里转持赠缄封谨视护述语颇详竟开罂异香发着筯金膏凝试之累旬日奇效他莫并感之欲刺骨报尔无照乘我生未见道絶尘怳犹瞠眊焉慙训言亦岂中未正扶持谢诸公磨刮完两镜渐惊容衰老谬忝小邑令乡山杳在望归船行可榜把卷欣复适看云远相映挥弦送孤鸿飘然动高兴从今没暮齿不复忧伥伥永怀何能忘临风寄孤咏
赠镌者刘生
作邑荒山中文陋嗟俗敝黉序毁荡余大半莽榛翳官居有旷圃豪夺恣氓隶清白泉久堙梅公亭已废永怀前贤迹敢忘崇化意亭池复旧观讲肄辟新位故人思我文题篆仍表识碑榜撷清芬发挥藉精艺之子番国来奇遇良有契通悟捷天机委折知笔势我无及人德谁堕岘山泪庶几譔刻工尚可传好事归欤无长物摹搨遂盈笥尘土厌徒劳山林深夙嗜旧编未卒业良友才一二幽栖金华北謡诵以卒岁削磨千仭崖迟子当一至
九日约游齐山不果晚登尊经阁
尝爱杜牧之齐山作重九插菊满头归清诗播人口我来慨风流已落千载後深秋偶留滞佳节不可负诘朝共携壶夙戒二三友俄闻车马集宾从分左右红袖拂烟靡翠幄张林薮欲往那敢前踟蹰谩搔首晚风送凄雨坐想惊散走参前俨高阁直上敞虚牖冥迷瞰城郭披靡见蒲柳清溪来足下翠微真培塿古今杳同梦何物能独久斯人虽跌荡而亦世希有飞蚊一晌聚琐琐谅非偶真乐名教存圣谟掲星斗卓哉尊闻意夫岂为杯酒登高兹诚最吾赋当不朽
四月癸卯原父杜徵君自武夷山道兰江道传子长来会明日往拜许君益之墓道传有诗因次其韵
五年絶朋俦索居大江浔来归顿闻同扫迹方投簪何言得良会星聚临兰隂太常俨耆德隐君澹冲衿追琢金玉章讽和鸾凤吟柴门闭溽雨竹树幽深深笑言劳契濶喜我病不斟张子飞车来顿忘山水淫欣然锺期遇宝匣开瑶琴独嗟白云老不见伤我心束刍拜墓下衿佩来森森斯文黯销落白日氛翳侵经德固不囘岂弟神所歆峩峩武夷峯鬰鬰金华岑前修未云邈千载嗣遗音
静乐斋诗为贯子素提举赋
天机与嗜欲深浅互相胜山夫躁扰胷戚戚恒若病卓哉贤哲人与物澹无竞愧怍俯仰忘广胖心体应融融始内充顒顒形外盛坐见万物春本自中扃莹渊乎陋巷居点也风雩咏千载真践难谁与踵希圣君侯勲武裔文采世聨映氷玉自孤标金珠非夙性姱修厉素节俯与寒士并至乐静乃存无欲斯能静迄收至静功知止贵先定掲名示毋忘朝夕宁弗敬
过高邮访毋公叟提举邵文卿检校
昔我来高沙初践入仕途回头谢书册便受朱墨拘河堤事方急卷埽驱千夫呼声相举力赤目黔肌肤是秋复淫潦四境无遗租按行负病出荡兀扁舟孤朝餐逐鴈鹜暮宿翳菰蒲严冬寒到骨氷雪胶重湖岁穷甫归休酷罚不少须独哭返殊方抱恨絶复苏尔来二十年徇禄仍区区焉知复此来乘传上京都虽辞下曹苦讵称诸生模入城人不识历历记市衢故人喜我至倒屣迎门趋坐定察顔面怜我老更臞升沉各一咲存没付长吁邀我且小留相与为欢娱同行不可缓亦复稍踟蹰聨镳踏斜日持觞送城隅後期约南还愿言絷其驹我无甘棠爱负丞愧吾徒感此良自慰意气激懦愚烱炯千里心持炤甓社珠
送徐检校之浙省并简前政王止善
皇朝树藩垣江淛天下最岂惟财赋强政体亦宏大羣僚极高选吉士多蔼蔼赞参每从容勾检尤倚赖徐卿世名家践历振风裁运筹佐漕挽遗声满吴会今兹缀班行深意良有在更张化弦新洗目盛除拜眷怀东南区明见万里外元宰回北辕贪墨亦狼狈然终公论白少觉衆心快谁当进良谟清静抚雕瘵诸公正虚左愿言亟行迈王公山隂裔前政民所爱一时欣接武二妙实同载我生一何幸识君向燕代与王迩乡井而不共倾盖相知十五年未面已如对因之道怀思望望久相待後日都城南春朝及王会
赋苕溪渔歌送殷尉之乌程
苕溪多渔村渺渺连震泽归舟闻扣舷清唱烟水隔声随晚风响长入秋山碧官曹间无事听之聊自适翛然沧浪思恨不同泛宅如逢玄真子应问金华客
题静虚斋
灵扃本纯一衆物交其中物去一自存静虚乃闇通风收水上翳尘扫监影空兹境未易窥朂尔圣学功多言徒纷纷请质无极翁
赠渊默子
圣人与天徒渊默以为宗龙化见矫矫雷声闻隆隆惠庄玩一世独赞柱下翁之人慕嘉名自视将无同谁云比德难企可齐华嵩太音本希声多言贵守中往只尔师训勿惮立下风
萧存道元帅去冬行後题
昔在天历初狂寇俄震惊将军疾驱马肃肃出神京衔命既抚绥仗钺亦专征一巡晋冀静再顾关洛清归来不言功高卧尧都城载怀战鬭苦况乃饥馑并流离泣道路白骨何纵横慷慨发长謡缄题遗公卿至今读其辞恻恻伤其情风尘随泛扫寰海仍升平密勿藉庙谟但愿休甲兵
常德玄妙观陈道士落成三清昊天殿
迢迢武陵源仙踪隔回舟风吹洞中花时逐江水流祠宫辟灵场栋宇齐云浮高居旷遐曯垂光下琼楼九歌发遗音夜半锵鸣璆降康屡丰年延祚祈千秋於穆一气元寂寞与谁俦宰摄十有造功化弘以周赫赫旦明间及尔王与游斋居谨对越信矣非形求
留昌平四诗
居庸关
神京望西北连山郁崔嵬百里逹关下两崖忽中开林霏递掩映磴道随萦回岂知古燕塞只以越与台夙闻弹琴峡涧响逾清哀行行未及远秋风涨黄埃翠华屇榆林丞相前驱来疾还惮廹险顾瞻复徘徊惟天设限蔽万古何雄哉抚迹思往代键钥每自摧皇衢坦荡荡来往无惊猜氊车正聨络怒辙奔春雷前趋见行殿遥峙积雪堆腾凌万马骑暮绕龙虎台愚生一何幸获忝儒臣陪凭高未成赋琐琐嗟微才
虎峪淙淙泉
居庸古塞口诸峯并嵯峨左转万栗林黄叶堕残柯路出草棘间石沟泫微波黄尘歘腾起知有饮马驼前趋俯絶壑素砾没坡陀穷秋水没竭泓渟不盈科无复声淙淙虚名误来过下马小徘徊土屋依岩阿野老向我言深入水木多前年邑中人来此避干戈委蛇数十里隘险无谁何桃源志乐土商山有遗歌谁知战争场咫尺隔网罗欲游苦匆匆斜阳下前坡
刘谏议祠
李唐祚中微刑臣执其柄贤良褎然来一策骇羣聼事机戒不密昌言毋乃病吾职非近臣陈义固当正为时吐忠愤誓不顾躯命同游虽厚顔得失非所竞滔滔徇曲学胡不愧元圣岿然辟祠宇名教系邦政居庸峭摩天过者竦深敬
朱怀珪碑
昌平官道傍卧碑何壮伟有唐营府督怀珪姓朱氏卢龙昔强藩巨孽所根柢尔胤泚与滔逆气粤有始眈眈元相国肆笔方述纪宁知两月後口蔑不贷尔千载托斯人遗臭同一轨荒坟莽芜迹石兽相撑倚双螭已插地文字未残毁徒令行路者唶唶嗟僭侈圣贤树功德金石无溢美末世乃济奸事定有公是奈何极穹崇来者纷未已留此惩不忠并以愧谄子
题赵子昂为吴德良所作兰竹图
幽兰何猗猗疎篁亦萧萧石间澹相倚会合不待招吾宗昔妙年依光近乘轺清芬散春直风气凌烟霄美人松雪居逸思共飘飘忻然染毫素写之配高标宝藏三十载不啻英琼瑶相携湖海上未觉山林遥朂哉君子心自保同不凋
清明山房诗
中扃抱灵景湛湛一物无云何衆形役坐受昏垢污君子中夜存平旦气则殊神光烛无垠还我摩尼珠
标山亭诗为张惟远秘书作
齐东有佳山崭然植双标下窥城中人孰敢当其招滨公擅奇赏领客穷迢嶤凭高吐浩气迥与长风飘至今履屐蹟仰之在层霄公子亦翩翩筑构规山椒刈茅覆白雪凿石堆青瑶树以桧栢株坐待隂萧萧睠言继先志於焉远尘嚣鹊峯华不注夙昔山泉饶云何兹地胜谈者犹寂寥图经自兹补藉尔梓与乔我亦岩栖人平生志耕樵忻然慕高躅东望浮云遥挥弦送飞鸿因之发长謡
关中张氏义行诗
我昔仕州县天历遭岁荒劝分走郊野日夜忧彷徨豪民方乐祸射利闭囷仓非无补官令谁发升斗藏稍稍绳以法羣怒几中伤有客为我言好义关中张素非高訾家肯施贫人粮隂德被乡闾斯士宜表章因之感前事使我增慨慷
送曹道士
溪光烂云锦宫居晃琼瑶中有学仙子风度何飘飘松床卧散发光洞行吹箫春序倏已阑忆此山中招
送钱师复下第归杭分得屈字
钱子南州彦入贡随方物振羽临春风翻然出罗罻朝臣漫知己良友惟称屈清才岂终滞篇制宜黼黻京都覧壮丽客思忘堙鬰衣上有缁尘归向西湖祓
送王正善提举广东舶司
炎州际沧溟万舶集奇货有司慎委寄资用邦国佐王君开敏姿践历声华播漕轻有赢粮盐荚无乏课曾陪青琐游合向乌府坐经年都城客车马日相过无人为吹嘘去看飞鸢堕珠犀侈错落囊楮甘点汚愿言挹清风庶以肃顽懦廷中新命下海上羣商贺千载酌泉诗迟君一来和
分韵赋石鼔送逹兼善出守绍兴
石刻三代遗独数岐阳蒐剥落卧榛菅奇宝谁见收金源亦好事駞载来蓟丘岂知桥门镇天为兴邦留我老幸摩挲考古思西周使君精篆法声华振皇州足追史籀制惜值车攻休騑騑五马来东向会稽游会稽岂无碑颂述徒夸浮愿言宣仁化嗣续垂千秋
正旦卧病写怀
老懒厌嚣杂忍复逢元正高卧岂不佳抱病难为情沉思往昔梦历历还自惊儿嬉不知愁烧竹到天明援笔写兆符意气何纵横中年世故廹黾勉事将迎敛板趋大府惯踏晓鼓声山县稍雍容簪花映寒晴晚陪大明班蹈舞随公卿韵音聆法曲仙仗穿霓旌恍惚天上游特用夸平生覆手得憔悴忧患何交并逢时感易集閲世念转经六十行已衰百计茫无成虽卑向平娶惭无郑子耕春阳被羣动我体当和平窥园怳葱蒨曳履听嘤鸣竹素有深缘所竞非浮荣寡过希前修饮水复奚营
寄题上清薛玄卿琼林台
上清罗宫居金碧耀日开天道西颠胜屹然自成台空霏四山合湛碧两溪回琅玕杂玗瑱一一古仙栽微彼人如玉何能俨相陪夙昔赋远游并海观蓬莱径辞竹宫侍空谷自徘徊朝登云霞发夜坐星月来高躅凌秋旻逸气横九垓渺焉不可攀延伫起予怀
伏生授经图
老生抱百篇藏壁避暴秦汉兴流亡定取视半不存二十有八篇当时号今文苟非着简册文字何由分无端安国宏倡说异前闻并言本经失口授熟以驯承风竞接响谁复究其原宏也尤厚诬因图略开陈生老不能行故遣错至门云何易其语谓不能正言诸生近齐鲁传言岂无人奈何使女子此事决非真错来止授册岂复书所云藉令书所云审视生必亲唐儒更妄谬谓目亦眊昏痛哉百岁老幽壤抱寃沉昔初二子意只务孔壁尊以彼口传讹非与吾书伦焉知反自累异说滋其根诋诽忍废古悍戾恣纷纭此辈不自量按据为奇新但知快攻撃何曾精讨论试看错脱简今古文所均口熟岂应尔完具未必焚此理最易察玩习尝因循考古贵求是执要元不烦请诵马班书毋为浪啾喧
礼部集卷三

[book_title]卷四
钦定四库全书
礼部集卷四　　　　　　元　吴师道　撰
古诗七言
十台怀古【并序】
友人自杭来示及济南王君十台怀古诗读之感慨不已夫江山故宫歌舞遗迹千载之上英雄游焉千载之下狐兎行焉俛仰废兴孰能无情而诗人尤甚发为咏歌词虽不同而意总合若物之鸣以类而应余安得忘言哉余生好游尝闻司马子长杜拾遗覧观四方山川之胜以壮其文心窃慕之异时浮江淮泝湘沅上巴峡过秦汉故都历燕赵齐鲁之塲所见如十台尚多访遗老询故实足以发一时之兴快宿昔之愿归而读马杜之诗文以证其所得焉耳
百花洲上姑苏台吴王宴时花正开半空画烛西子醉三更鉄甲东门来吴波渺渺吴山簇不见娇颦倚阑曲丹枫落月怨啼乌碧草东风惊走鹿阖闾丘墓相连处应恨夫差迷不悟断指千年血未乾游魂夜哭台前路
右姑苏
灵王倾国崇台宇按剑章华睨中土弁裳伏地走诸侯钟鼔凌空震三楚骋骄不顾伍子谋落成乞与吴兵游孤身竟走江上路块土独枕山中愁十年霸气终萧瑟回首华容归不得饥魂飘泊啼秋烟细腰却舞新王前
右章华
神娥缥缈高唐上楚宫楼阁森相向丹枫苍桂涌孤阙锦石清江簇连嶂行云漠漠飞雨寒孤猿咽咽千花间翠旗龙驾杳何处断魂残梦愁空山微臣宋玉夸能赋当日襄王岂真遇千古秋风恨未平高泉飞落三巴怒
右朝阳
昭王锐志移青社筑土悬金奉贤者四方剑佩集强燕千里风尘空骏马郭君自举先羣豪乐生独步超凡曹酬恩一雪霸国耻建功并倚云天高君臣意气千年少落日荒墟没秋草黄金买贵满长安惆怅英雄布衣老
右黄金
项王战马从东来意气蹴踏全秦摧入关不并沛公辔还乡却上彭城台重瞳按剑风云靡万疋腾空烟雾起凄凉垓下泣名骓零落江滨十余骑寄奴千载心争雄登高把酒临秋风诈移晋鼎非男子君看百战东城死
右戏马
沛宫置酒君王归酒酣思惨风云飞儿童环台和击筑父老满座同沾衣一歌丰沛白日动再歌淮楚长波涌龙髯气拂半空寒虎士心驰四方勇河山萧瑟长陵荒野中怒响犹飞扬高台未倾风未息故乡之恨那有极
右歌风
桐人气迫前星黯思子宫成岁华晚高台有恨碧血新大野无踪金犊远一朝弄兵儿罪轻百年锺爱天伦深戾园魂魄夜寂寂湖城风雨秋隂隂汉宫楼观连天起方士熏香召仙鬼望思望思终不归茂陵老泪如倾水
右望思
半空高栋翔金雀玉扆繐帷尘漠漠西陵老树暝色寒建安残妓春情薄曲终红袖辞尊前檐倾断甓飞人间分香泪老恨不灭秋风吹入苔花斑汉家一片当时土肯为奸雄载歌舞销尽曹瞒万古魂落日漳河咽寒雨
右铜雀
金陵王气飞祥云凤凰台上声和鸣凤来春风花冥冥凤去秋风荒草生娇娥舞散高城暮青山迥隔丹丘路斜阳门巷语乌衣细雨汀洲飞白鹭江空天濶凤影遥谪仙吟罢谁能招六朝宫阙烟萧萧月明半夜人吹箫
右凤凰
大明天子游南国红粉三千台百尺歌钟激浪楚日白帘栊凝树湘云碧凌歊高宴金舆来侍臣狎笑朱顔开台城宫扉鎻花柳寄奴土障生尘埃昏昏醉梦春风几不顾江东数千里酒罢歌阑帝业销青山空映当涂水
右凌虚
赋乌江山庙
钜鹿一呼坤轴折咸阳宫殿红三月鸿门壮士斗声飞宝帐佳人剑光裂芒砀云气腾真龙缟素三宣明至公八千子弟风雨散拔山扛鼎成何功夭亡战罪徒云尔欲问英雄呼不起荒祠古木拥苍烟夕阳长炤乌江水
促织吟
高秋白露如零雨促织惊寒近床语美人不寐空闺深共向西风诉离苦玉关征人去不归无书寄与来鸿飞背壁孤灯炤清泪谁家急杵敲寒衣寒衣八月当寄时今年独恨衣成迟天吴颠倒旧绣裂春蚕冻损新丝稀夜长抱膝三太息此怀促织那能知微霜凄凄月欲没四壁萧萧声转急吟成锦字长相思万里秋空凝愁碧
晓霜曲
空云黯淡青鳞斜月色惨惨黄铺沙九天青女曳裾带笑揉珠露成飞花僵禽淅飒动庭竹城上啼乌怨如哭琐窗疎帘点轻毳古砌芳花凝碎玉绣帐垂?【阙】　处两两金乌喷晴雾春浓入骨不知寒屏外凄风倒囘去烛龙破梦惊晴光酒波煖灔酥花香笑看碧瓦冻鸳鸯岂知茆屋悲无裳
班姬吟扇图
昭阳歌吹围春浓秋风萧萧长信宫氷纨相对惨愁色焉知与尔同秋风空庭无人緑苔满搦管凝颦寸心远孤吟声入苍空长行云日暮含清婉妾泪斑斑扇上词妾恨緜緜扇上丝轻尘琐箧素月暗初寒掠幔清霜飞一时凄凉千载惜宛转余妍寄丹碧人间恩怨非无心三咏緑衣空叹息
雪夜
楼高夜深风撼扉酒醒雪落寒生衣空山万水冻云合隐隐苍兕鸣声悲西隣吹笙晏豪家画烛摇空光烁烁阳春入髓朱顔酡玉壶催箭东方白闭门冻卧一长歌任渠盈尺无人过袁安高节世亦有洛阳尹令今无多
送陈端叔游盘山并寄友人
一尊三人同吟啸风雨夕清欢宛在目别思已盈臆天风北鴈吹来书书中问我今何如别时有诗寄君去书来何事新诗无君家有楼名望远旧约幽人游岁晚猿啼鹤舞迎长裾云影泉光浮叠巘山中酒熟梅花开何妨满引倾千杯高歌响撼金华洞白石郁郁行苍苔山南山北多诗才想见飒沓飞车来百年盘峯此客少诸君意气须倾倒
杀虎行
兰溪太守令刘昆痴虎有耳胡不闻夜深妥尾古道上日薄搏犬荒城根风吹黄茆走白额猎夫一见懽踊跃乱刃交挥白雪翻双眸怒迸金丸落後车传送如献俘当轩裂肉空须臾长河无蛟恶党静里中三害今何如平生意气多豪野亦欲短衣驰疋马一扫腥魂险穴空长歌慷慨南山下
留别求爱庐
括苍名山列仙窟一洞寒云扃白日黄精已办空山粮青鞋欲蹑幽人迹荒城九月风雨多兀坐空斋听萧瑟溪南木落草色黄千峯苍苍老秋色明朝且访渊明庐琴书四壁一事无菊花满篱酒满壶幅巾短筇成画图揷花倾酒欢何如气酣目送飞鸿孤长歌西望归来乎
次韵冬夜吟
荒城虎号风色变云翳天星沉不见起呼斗酒拔剑舞炤空神光燿流电洪涛屭贔翻东溟空山石裂山鬼惊酒阑匣剑长太息怒气冲冠髩发森风埃茫茫暗六合日月烱烱悬丹心少年意气浪自喜读书无功不如已佣奴坐享锺鼎贵公等政堪沟壑死更长冻雪三尺深抱膝长歌茅屋底夜光横道惊暗目阳春抗音掩俗耳苍天千寻兮地万里呜呼知己之士真难遇
子昂摹韩干牧马图
开元内廏多名马画手无双数曹霸弟子韩干笔意新承恩亦向天墀画含毫拂练五云动旋关转轴羣龙化圉人临闲振金索御鞍初卸收黄帕丰草联槽昼不嘶飞花卷仗春停驾西风囘首征尘生蜀栈青骡愁独跨赵公何从得此本步武曹韩相上下骊黄扫空四海眼丹青妙续千年话谁云此马不复存看取匣中光炤夜
落花行
东风吹花花作团美人脉脉凭阑干倦投红筵逐舞凤故寻翠袖索钗鸾去年送别城南道城南飞花映芳草关河万里人未归风雨一番春又老抱愁无语还空闺拂钗揽袖香依依緑隂鎻窗蝶影断空枝吊月鹃声悲青春不复回游子不顾期美人掩泪长相思恨身不似花能飞花飞终恨沾尘泥安能与花飞去阳关西
寄李坦之
幽人一出九鎻山朝吴暮越无时闲烟霞缥缈隔清梦风埃惨淡伤朱顔今年闭门谷江浒煮药高堂奉慈母春深花落愁不知高树新篁响风雨天涯独鹤少俦侣我时过君得晤语江空日暮孤云飞西望青山渺怀古山中之人不复回松声涧水含清哀洛阳年少今亦老汉廷卿相谁怜才人生未遇休惨戚浮荣无根易起息千年间气文章在半夜高吟鬼神泣相逢三月一字无近来清思知何如
苦旱行三首
五月苦旱今未休青空烈火燔新秋雨师不仁龙失职百鬼庙食茫无谋我欲笺天诉时事只恐天公亦昏睡苍生性命吁可哀风云何日从天来
又
皇天不雨一百日千丈空潭断余湿连山出火槁叶黄大野扬尘烈风赤田家父子相对泣枯禾一茎血一滴中夜起坐增百忧云汉苍苍星历历
又
吴乡白波田作湖越乡赤日溪潭枯衾绸不换一斗米细民食贫衾已无连艘积廪射厚利呜呼此曹天不诛闻道闽中米价贱南望梗塞悲长途
落叶行
山窗独眠抱秋冷四壁无声中夜醒天清急雨忽万点月出枯虵纷衆影开门飒飒非故林满空乱叶抟愁隂石涧流红细泉咽藓?掩碧孤蛩吟高秋共谁听萧瑟却忆江南远游客楚天摇落白日高万里扁舟荡秋色江南客未归山中叶亦稀相思遶遍寒树下有恨愿随秋风吹山空夜寒风渐微惨惨霜露沾人衣哀鸿独叫残云飞
春雨晚潮图
昔年曾看钱塘潮龙山山下乘春涛中流囘首洲渚变孤塔不动青崖高云昏水暗雨阵黑雪喷电转潮头白浙江亭远乱帆飞西兴渡暝千花湿空江茫茫魂欲断归来十年今复见浩荡东风满画阁淋漓海气飞人面春深故国芳草生鸱夷遗恨何时平重游吊古惜未得掩卷歌罢空含情
杀虎行
滨州胡氏至元间随夫刘平携二子戍枣阳暮宿沙河虎至曳平去胡氏掣虎足呼七岁子取车上刀遂杀虎扶平奔季阳堡三日而死季阳赵侯上其事为复其役而旌其闾云
刘平夜宿沙河滨猛虎怒曳车中身妻奔掣足儿取刃杀虎扶归季阳城虎虽已就死平亦不复生妇人义勇惊四海朝家旌节垂千春呜呼征戍当军兴锋矢错落尸纵横是时不独虎口死几人痛惜金钗分太平何乡非乐土骨肉灯前夜相语愿君写取麒麟与凤凰伤哉此图当卷去
寄黄晋卿
绣湖有客今奇才豫章千丈翻风雷读书羞坐广文馆骑马欲上黄金台石头城边访遗迹长吟不换公卿檄故山藂桂唤君归十年被褐无人识我游东城诵佳句风雨深春緑隂暮孤舟落日竟空回去燕来鸿不相遇文章落落俗子嗔贾生谪去扬雄贫一时蹔作失意士千载同是非常人相逢车盖不用倾与君异县情已亲卜隣未遂三【阙】去日夜怅望东南云
追和坡翁松风亭梅花三首
老坡醉堕南蛮村赋诗唤醒氷姬魂松风亭高寒瑟瑟罗浮山暝烟昏昏朝云已空岭外梦阳春自到江南园主人孤标迥不俗当时盛事今再温高歌起踏中夜月不眠坐见空山暾炎荒万里浪奇絶玉堂囘首深君门緑衣飞去梅树老千载白鹤应能言村居愿子且勿出相看痛倒花前尊
又
平生江南烟水村梅花欲开先恼魂翠氊醉卧花下雪银烛烂炤林间昏频年旱饥酒禁重病肺抱渇如文园夜寒霜堕月满屋松风一曲山缾温嚼花自咽清涧液吸景不待朝霞暾旧游俛仰未成梦岁晏萧条空闭门故人万里不得见新诗一笑谁堪言水香花落春涨起安得快意浮吾尊
又
佳人独立空人村天公与香来返魂朔风倚竹翠袖薄冻雪拂地玄云昏我居山中卧愁寂十年不醉西湖园水荒月堕破残梦灯青火白凄余温明朝烂漫三尺雪亭亭玉树迎初暾冷光炤映虚白室清气散溢无穷门此时妙趣谁共领对花宴坐终忘言微吟覔句漫自苦况肯檀板倾金尊
後苦旱行
青空皛皛月色白竟夕飘风簸城陌禾垄扬尘未足惊千顷沧江亦龟坼前年一旱困未苏四年三年见所无荒村十空减八九斯人化作沟中枯田庐尽入兼并室妻子存者今为奴空名赈饥不得实并缘官粟私门储民田无限纷自恣贫弱祗赖天公扶吁嗟旱祸独尔及天道冥漠知何如
荅黄晋卿约游金华三洞不果
子从金华游寄我金华篇金华相望半百里嗟我欲往心茫然凉秋九月天发早芙蓉前峯回路转僧舍尽涧水不断松声环玉女孤坟落叶里杳杳白鹿鸣空山山空洞窟砑半吐青芝如花溜如乳高岩覆屋成结构乱石迎人欲飞舞其余二洞更迥絶异象殊形閟迹古空窻忽透中夜日飞帘长挂青天雨仙家楼观何峥嵘赤松霞气丹光横初平子安期生相逢一笑应相迎我生胡为堕世网回首白云空尔情
燕子行
清江朱楼相对开去年燕子双归来东风吹高社雨歇一日倏忽飞千回翻身初向烟中没掠地复穿花底出花飞烟散江冥冥城郭参差满斜日无情游子去不还短书寄汝秋风前绣帘不卷春色断空梁泥堕琵琶弦飞樯冉冉潇湘浦春尽天涯路修阻一夜相思柳色深独上楼头泪如雨
寄黄晋卿
故人别我今何适书来尚作吴兴客天目云愁百里隂太湖浪激三州白孤城渺莽云浪底高秋怅望川途隔周南太史终岁滞洛阳年少何人惜似闻幕府招延君法律应须早致身腐儒白首遭笑骂游戏聊复惊庸人客中得士佳有余新诗满幅来起予人生可乐在知己素心不为食有鱼青枫叶赤炤野水飞帆翠盖何时倚念我孤吟五断肠闭门寂寞秋风里
次韵苦寒行
江云冻黄青日堕苦寒欲御谁能那蛟髯氷脱僵起立鷁脊风高退飞过阳春却在五侯家绣被不愁妨睡课捧觞艶眼送一曲闭阁下帘熏百和君莫笑穷诗翁萧萧破屋箪瓢空随阳耻学南征鸿汉时袁安卧雪中至今千载垂清风
梅枝拄杖歌
槎牙千岁枯梅枝铁骨孤瘦苔为衣不留花叶混凡木默谢规削含天机严陵主人欣得之朝扶暮倚长相随清余冬树雪月艶润结夏林烟雨姿千峯万壑同来路飘然今复游何处已将形影共岁寒肯向风尘争捷步罗浮花开春正繁安得携尔同跻攀手招仙人唤緑凤侧身飞去青云间
和李坦之九鎻山闻箫
青山九鎻多飞楼仙人吹箫楼上头洞中凤舞花羃羃潭上龙听云悠悠曲成三弄犹未已夜深月出阑独倚泛声流响满千岩长松怒啸悲风起一从之子离故山梦忆嫋嫋空蒙间钱塘道士紫玉管时复听之开心顔斯人忽去无消息囘首山中亦荆棘怜君独客向江城青枫堕影天霜白知音之士不可忘感时抚事成永伤莫怪当年向常侍愁来闻笛赋山阳
墨竹行赠元生
洋州太守天下无墨竹一幅千金俱当今李公得其法声价絶代倾鸿都元郎眉宇清如水早年放达仍相似静临真态灯月下独玩天机风雨里渭川千亩春林深潇湘一片秋云隂引竿鼓棹咫尺近吊古渺渺愁人心东城重来春欲暮写遍人家屏与素墨痕醉袖两淋漓蹀?马蹄花满路古来奇士非画师能事不受尘埃羁胸盘成竹手不知根源一一叶与枝我生爱竹忘朝饥归来城南结茅茨当窻万个志已足安得与子同幽期风帆落日翠袖远高歌把卷长相思
桐庐夜泊
合江庭前秋水清归人罢市无余声灯光隐见隔林薄湿云闪露青荧荧楼台渐稀灯渐远何处吹箫犹未断凄风凉叶下高桐半夜仙人来絶巘江霏山气生白烟忽如飞雨洒我船倚篷独立久未眠静看水月摇清圆
山楼秋望图
荒厓苍苍映高树树缺飞楼秋色露楼中有客独凭时溪上何人却归去风埃低垂伤我顔嗟尔乃得专其间晴窻掩卷意未已一夜梦绕江南山
飞来峯
何年灵鹫西飞来平地涌出青瑶堆老根盘络树奇古不着寸土天所栽上有长藤走寒?下有积叶粘枯苔悬厓孤撑危屋覆嵌窦上出空窻开山根幽泉行未远细响激激随湾洄流风忽起林影乱秋日欲落猿声哀我来临流一濯足试历窽穴穷崔嵬胡然列像森怪恶高下斵凿纷岩隈当年眩人慑吴越怒势方张谁敢摧彤墀朝夷峙垩塔蠒纸暮出扬寒灰可怜卷石亦当厄旧观一失何由回人间好山政无数尔曹错据弥九垓人区冥冥幻鬼窟更侈金碧倾琼瑰惟应震荡再开辟始得一洗无纎埃平生山水兴不浅亦拟胜处聊徘徊空亭坐对增叹息出山始觉心悠哉
墙西梅花
墙西古梅侧敧倒一半花开出官道道傍过者争注目弄蕊扳枝矜媚好幽姿讵肯随俗态高艶何如委凡草心非真契漫相逢计失深藏难自保何如空山荒涧底千年古径无人到寒香不遣煖蝶知落英惟有春风扫会当移植遂尔性不用哀吟对枯槁
梵隆画番王献佛图
如来宴息双跏趺碧海涌座红莲敷身如浮云与枯枝一毫无有寜愿余不知何国被服殊缓耳卷发黄虬须狻猊巨象先後驱宝盘五色摩尼珠归诚贽贡陈区区拱手伛立顔和愉足明神化羣情趋眇然韦布一懦夫乃独抗论非空无见之不肯修勤渠羣嘲衆嗤谓尔愚作诗三叹还君图
题赵守云壁振衣二亭二首
臙脂山北厓光青中含层白云英英玉烟乍出翠屏裂碧海忽涌银涛生主人一见淡怡悦收揽奇观归千楹仰看垂天作飞雨俯视叠影浮晴泓卷舒万变真体在动静不测神机行悠然妙处当自领岂但卜筑夸经营武昌亭台一十万谁家弦管无新声青衫不受尘土涴玄赏独有山林情座间翰林老词伯健笔一落峯峥嵘旧游俛仰二十载却驱五马东州城卷中携此千仞壁使我想见犹神惊
右云壁
人间埃纷茫茫染衣能淄眯目黄谁知洁土本无汚有如浊水涵月光武昌参军庶务剧喧嚣牒诉环笞搒九衢障面蹋斜日瘦马湍汗如流浆城隅咫尺有邱壑白云翠壁摇沧浪危亭直上宇宙濶振衣长啸天风凉俯视扰扰衆蛟聚仰见矫矫孤鸿翔神怡体旷心目适便欲超忽凌八荒屈平独清当时笑骚语千载道芬芳羡君拔俗古来少况复余事攻文章飞霞之佩高颉颃余子灭没谁能望
右振衣
和申屠子逹春暮田家即事
长河无际浮空冥一泻可溉千村青禾苗蔽日不见土下有清水鸣泠泠白鱼肥美新酒熟饮食俾尔老复丁叫嚣无声桴鼓息中夜甘寝何曾醒我来值此良自庆公余但欲深闾扃归耕未成强徇禄饭蔬不恨无羶腥
修河道中
云穿涨空如刷煤疾风怒雨相随来我舟中流四无际高浪掀舞声喧豗冥冥不复辨咫尺触树乃始知湾隈破篷淋漓湿被面想应为我湔尘埃暮投村店雨未已土床漏屋生莓苔跳蛙鸣蚓入我屋四壁聚蚊成殷雷中宵不眠坐达曙嗟岂有意兹徘徊符移联络星火急潦水洞决堤防开河渠使者峻督责奈何天意方为灾负薪筑土非所惮强顔俛仰胡为哉
孙孝子
保郡新城孙孝子起家掾曹宰百里母病去官如脱屣躬尝汤剂悲不起结亭茔兆庐且止朝吟暮咽泪穿眦誓言终身守松梓嬛嬛孤侄寡嫂姊割产廪之宁薄已嗟公之行无与比飞书上闻扬厥美华表煌煌着千祀礼坠世季浇风靡披衰肉食怡弗眎倾赀异教诸非鬼弃丧忘哀亟从仕我深嫉之人所诋诵公此事尤卓伟秉彛与天互终始皇化清明敦孝理公今作宦在风纪愿令汚俗归一洗四海法之循圣矩
追和吴玄夫寄韵
去年风雨人过门咫尺软语勤相温感君此意深到骨泪落声放不得吞惊心昔别又五载日月歘忽如跳奔一官浪走千里外长淮巨泽波浑浑拏舟循稼逐雁鹜负土卷埽驱蛟鼋老亲同来竟舍去我足虽絷思腾骞安知一朝奇祸作悔不早计回南辕少年蠭鋭类战士挟执鞭弭仍櫜鞬祗今忧患黯消落但欲燕坐忘朝昏京华游泛君?厚箧中手録今犹存雪窻重炕每共宿泥涂軏辔交相援青春忽作慷慨别拂衣便指山之樊九重斜日重囘首御沟新柳垂周垣霜蹄暂蹶未为失天路再骋谁能藩索居无人思转剧鬰鬰莫吐胸中言仙华絶顶有奇观下睨海日扶桑暾披香试即玉女迹把酒遥酹粤客魂着书筑室约岁晚与君霞帔同高掀大夫最达空足论要以不朽垂乾坤【粤客谓谢高父】
雪中简吴子彦
北风吹衣马凌兢冈头往来降复登敬亭相看?不厌今朝蔽障玄云层归来静听打窻雪松炉细拨寒灰腾故园梅花入我梦谁遣钟鼓催晨兴吾宗潭潭万间屋隙宇容容逃严凝去年之客豪冯凌美人狎坐酒如渑今年之客贫如僧茗椀瀹雪虀盂氷人生彼此各自适问君谁爱当谁憎只愁岁晏舍我别
礼部集卷四

[book_title]卷五
钦定四库全书
礼部集卷五　　　　　　元　吴师道　撰
古诗
寄张师夔求画
我于山水宿好敦早年画亦窥其藩却观作者还自愧一朝弃去无留痕张君妙悟有天趣不待师授知根源宦游往往得佳胜目力所至气已吞烟云莽苍潇湘浦树石惨淡江南村渔梁茅屋带林薄点缀清妍难具论宛陵城中数相过襍遝缣素方填门谓予雅爱不见索岂有强求持璵璠君不见燕公一笔靳豪贵王宰不受促廹烦古来奇士多异俗所以千载名长存吾言如斯亦非激君诺已定应无谖
舟行得风
江豚卬鼻濆惊波秋来江风西北多掣帆鼓篷疾于电银屋怒拥高嵯峨江南江北青山色着意相看忽如失我行小迟亦何害人生取快宁多得贾人舟子勿啸呼野有垂泣耕田夫三月不雨田水枯
过池阳游齐山洞
城南飞桥跨清溪度桥并辔千丈堤堤穷水尽翠微出系马道傍寻杖藜巉巉石骨不见土一色斵削青玻瓈恠岩奇壑纷左右絶顶俯睨长江低当时登高插菊处至今胜日争提携荒亭已颓断碣仆霜草满地寒螀啼杜郎风流杳何处秖有兹山仍号齐其间一洞景更絶喜子曾游知旧溪踰冈陟巘数里险路断忽复忘东西石芒鈎衣藤罥帽荒榛丛筱交冥迷遥呼野人问不识下趋却踏湖边畦前瞻佳处似彷佛兴倦不惜重攀跻径穿蒙密得窽穴俛首匍匐膝拄脐日光忽漏天宇小所见政尔如醯鷄流苏垂盖结高屋旁入诘曲房与闺卦蓍二碑史氏植欲读奈此苔藓泥斯人好事世亦少挽萝仰视茫无梯崖间名字半磨灭後来游者犹堪稽洞中风出蝙蝠乱日暮云气寒凄凄返寻林麓出山下虎跑历历皆新蹄仆夫惊喜行路诧归来追忆犹神凄平生好奇已成癖世途良倦思岩栖模碑幸寄却细读我诗仍欲烦镌题
钱舜举摹李伯时画凤头骢图
汴都五马来西域当时总入龙眠笔钱郎摹得凤头骢想见羣中更殊特大宛渥洼挺龙种开元内廏森天骨超然意气欲争雄直比来仪称瑞物宋人兵力非汉唐裕陵开边徒扰攘鬼章成禽侈告庙于阗效职修来王吁嗟元佑乃致此信是当国谋谟良诸贤一去宁复得此马不在吾何伤
赤松山图
昔年曾踏山中路路入桃源正春暮落花扑面东风来飞觥遥石流泉去拂衣起随醉道士为指皇居牧羊处山空石化草芊芊祗有荒祠映高树神仙之舘多飞楼铺牀对卧楼上头松声涧响两娱客终夜琴笙不肯休十年身堕黄尘底乍喜归来山尺咫开图眼中赤霞起万嶂千峯翠相倚寄书约我同心子再曳青鞋从此始【往年与张子长同游】
挹翠轩为监州贯子素作
广文官舍青山围青山不受人招麾使君胷中有掘奇大挥椽笔坐致之霏烟落几送秋色岩树排闼呈春姿清英之气不盈掬净洗尘土仍充饥纷纷倚席庸妄儿岂比今掾称能诗一朝为儿发光彩宁复打头嫌屋卑使君退食常委蛇岸帻燕坐同衿期琴清茗冷半醉後云去鸟还微咏诗野人来窥门外屦一笑倘许相追随
柴门晓色图
先生早赋归来篇柴桑草屋依园田重华擦远泪迸泉聊复以酒陶其天野人田夫相周旋偶失姓字宁非贤清晨扣门来翩翩手中有携壶负肩更进觞酌杂乱言醉即麾去我欲眠气韵太古羲皇前祗此自足垂千年匡庐影落晴江边故墟老木凄荒烟我尝过之心惘然是图物色谁摹传愿起九原从执鞭
蚕桑图
诗图草木虫与鱼就中写出豳风图忠臣方寸寓物色欲使目击知艰虞公宫亲蚕古遗制手捋青青看风戾四海枝条雨露春万家机杼升平世谁知後有歌舞荒裁云剪凤金煌煌岁输不了一日费红女夜泣寒无裳画师此意谁能识不写寻常奇丽质数叶姢姢即谏书品目人间当第一
仙坛秋月图
宫扇马远画宋宁宗后杨氏题诗自称杨妹子
宫中美人秋思多夜揖明月追仙娥昼阑桂树倚楼阙碧落天坛飞佩珂画师不解西风梦笔端便有华阳洞更将妍画写清词轻扇君王心已动炎精季叶堪叹嗟矧尔妖丽倾其家申生遗祸到济渎府中丞相真奸邪吴宫一扫荒烟冷旧事凄凉复谁省百年永鉴不可忘留与人间看扇影
元诗　人道中秋明月好欲邀同赏意如何华阳洞里仙坛上今夜清光此处多【此白乐天作】
五月一日即事
黑云滃渤如颓山白雨注地声潺潺须臾云散雨亦歇斜阳衬着高林间林间沉沉万浓緑影弄微风自相触新蝉忽作去年鸣使我凄然感心曲
历山寻真观
县西倚江势寥旷冈岭绵延高作障历山壤界接东流道家楼观森南向重华遗迹岂在兹俚俗相传恣诬诳黄冠尤更缘礼法旁屋卑栖龛帝【阙】三池人言有灵物祷禜累累挈瓶盎我为旱请不敢诘亦惟鞠躬修俛仰烦衿畏景方两剧临下凭高聊一畅隔山遥认舒州山隐隐孤城拍烟浪
七月十八日出郊外抵昭潭沿道观虫食松叶尽枯感而赋
县南县北几百里沿道苍松半枯死毳虫无数枝上县食尽青青成蠒子雪霜不朽千年质摧败一朝天所使残髯磔磔怒犹张流膏滴滴泣未止顿令林壑少光色政似鱣鲸困蝼蚁土人云此实旱兆昔岁逢之旱无比炎风烈日势转虐更说飞蝗西北起救灾无策空自嗟谁能为挽天河洗
谢张税官惠山水图
昔经九华遡清溪还向齐山踏翠微归来却睹公诩画梦境恍惚心神飞一官复忝府下邑心劳政拙遭年饥清游高咏事遂息遥看数舍徒依依长身张公江海客相逢堕此荒山围手挥东绢两巨幅亲自持送扣我扉寒林枯木带雪色春江远浪摇烟霏挂之空壁淡相对想见盘礴深天机颇闻轻舟数来往应识弄水亭前矶援毫乘兴为一写重与此郡增光辉商征奇赢筹筭急白头落落知音稀胷中磊砢故未减局促肯受尘埃鞿金华幽人亦念我叹息岁晏何当归
李溉之赋庐山雪夜旧游商德符画
王郎孤撑剡溪雪谪仙醉吟采石月何如彭蠡雪月舟前望匡庐中夜发松林灯火深幽幽僧窻涧瀑寒飕飕李公之诗商公画谓是奇絶平生游乾坤清明浩无际俗子尘衿那得值诗画同成一段奇彼此天机自深契鄙人好画复好诗仙舟可望不可追都门昔别二十载展卷动我长相思卧游八极谁能羁月天雪夜如见之【至治辛酉为李公作云卧八极赋】
池阳纪事
至元四年十月冬池府承命两马骢惟池学廪素赡丰十夺七八归豪雄尔行按核务尽公校官遣偕俱谬庸惟有姚琏心颇同贵池属邑最近乡拏舟此去宜先从人言羣恶张其锋昔岁往者人马伤焚香再拜先圣宫愿依皇灵保微躬沙夹一带临大江上有牧地连元戎悍卒夜伏芦苇茸按行不侵循旧封伏者引去无留踪官湖周遭十里通数家根据窟其中良田美稼供螟螽按图诘实辞皆穷归途却遶山之东小屋突出妇女翁前遮行舆扼其杠白挺四出相奔冲忽擒一夫捽其胷愬兹事者衆所攻捶击宛转恣毒凶止之不可徒忡忡为陈法理开其聪稍复散去穿棘蓬古来王官势穹崇尸取鼠辈须臾空我今有志权不充念之羞愤徒满容明朝港出新河旁遡江未远腾颠风排矶怒响如撞舂仓皇未及挂短篷桅樯倾侧浪溅窗已分投骨归鱼龙一卒力胜百柁工正帆近?离奔谼同舟神色方怡融此行不谓有此逢善人每倚天为宗天亦愒我何蒙蒙书生昧事真愚憃犹欲区别见寸功微官已及三年终归欤归欤逐轻鸿
潘默成郑北山手帖
潘公挺挺立雪松郑公矫矫当道熊扞排老桧竟死终平生大节将无同岂无他人笔画工两公联比得所从再拜稽首桑梓恭凛然百世犹清风
代柬吴子彦提举【将为福建船官】
相君作楫功有伟谁甘不渡横野水天上亦有船司空人间莫羡鱼蛮子米家书画光烛天不知定占几万钱玄真天随易约束且放莲叶浮空仙
李龙眠飞骑习射图
龙眠手帖云元丰初点简南宫试卷毕更预集英殿门应奉廷试因得至卫士班见飞骑习射校球扬技戏时乘舆将幸宝津令追图大槩云
东都全盛称元丰天子慷慨思奇功蒐兵閲马振百度坐欲折箠笞羌戎羽林卫士天下选内廏汗血皆飞龙射球穿柳虽戏剧移置行阵宁非雄从臣絶艺龙眠翁曾候唤仗明光宫斫鬃飞?亲眼见十年落笔逾精工君不见开元天宝马蕃庶画手亦有曹韩同承平涵育赖休泽人与物会真奇逢好头赤玉五花骢转首一笑浮云空盛衰反覆古今梦宝津无树吹秋风纷更扰扰竟何益祸啓大梁尘再蒙披图考古三叹息我思圣人忧日中
秋山楼观图
柳道传尝传以荆浩所作巨幅缩成小卷
奉常先生客燕都纵閲三舘之图书秋山楼观忽到眼印章犹是宣和储当年絶艺洪谷子身在太行秋色里万里云飞木落时遥写朱阑半空起先生恢廓山水胷纷纷画史难为工偶窥得意微妙处自出变态经营中兰亭易用灯展影梓人乃以堵画宫莫言尺素非巨幅形体虽异精神同京尘归来二十载箧中宝气腾晴虹一邱一壑金华下以道卷舒无愧者淡然谁识先生心许我闲来时看画
红玉杯为陈云峤太祝赋
夷人采玉河源水夜候霞光矗空起持归万里售中州琢刻为杯世无比截肪栗色非不奇鸡冠通赤希见之筵间乍置争注目谁复更顾黄金巵小槽新压真珠滴擎向桃花花下吸但余落日争光辉未许妖姬比顔色主人今代陈孟公闭门留客酒不空千金之裘五花马不惜买醉酬春风公侯家世多珍物独宝此杯为故笏华堂舞罢饮阑时什袭深藏莫刓缺
送逹天山之江浙简校
君家世朔漠来住严陵州严陵接兰溪一水清悠悠一水中间不相识数千里共京华游今晨过门索诗句却挂云帆向南去禁林秘府历已周去坐钱塘省中署省署官清秩更优勾检诸曹赞机务胷中书传今得试况乃年华未迟莫西湖春水生緑波严陵咫尺先经过迎家俱来笑且歌虀盐老生双髩皤手不停披口吟哦无功祗恐遭讥诃都门见柳乡思多送君行兮将奈何三月十八日张仲举赵伯器吴伯尚王元肃同游西山玉泉遂至香山
肃清门外春草青背城曼衍趋郊垧西山晓晴出苍翠高下不断如连屏道傍巨家乌鸟噪寒食野祭道羶腥沟深路狭雪泥在缓控瘦马仍竛竮行行山近寺始见半空碧瓦浮晶荧先朝营构天下冠千门万户伴宫庭寺前对峙两飞阁金铺射日开朱棂截流累石作平地修梁雄跨相纬经平台当前白玉座刻镂精巧多殊形常时御舟此游幸清箫妙管鱼龙听沿堤万柳着新緑未见蒲苇弥烟汀鳬飞鹭起渺空阔使我清思凌沧溟游船雨两棹歌起亦有公子携娉婷主僧说法据高座撞锺击鼓声发霆欣然肃客道周历顾瞻幻恠何神灵後园小殿翳花木绣帏香阁犹深扃坐陪方丈谈亹亹伊蒲清供分余馨出门暄风掠人面前趋复历岘与陉泉乾土劲草树少祗有广塔高亭亭香山兰若金源旧犹余大定残碑铭长松老桧见未有涧水遶屋鸣清泠扳危陟峻剧喘汗却下迅走谁能停班荆列坐杏花底持觞受此香雪零日规渐隐半峯侧酒行不尽双玉缾衆赏未醉有余兴惟我却饮嗟独醒疾驱信马路已熟遥见楼堞尘冥冥归来门巷未深黑春云黯黮明踈星广文官况淡于水矧复聚散如浮萍玉泉颇恨不少住客意更拟同扬舲明朝清游堕梦境拥书却坐槐隂厅
题张仲举为乡人作西原隐居记後
张公夙有山林趣为爱西原隐居处拄杖穿云记昔游结屋临游约同住国风诗里桑十亩太史书中枣千树故乡乐土不可忘一笑归来未迟暮
陈教授捕蝗宝坻
去年之夏几生螽捕除分道疾如风宝坻从事心独苦调选强力休罢癃焚香祷神神与通蝗自相食一夕空大书联帛拥归马儿童父老争言功我闻开元相姚崇按稽古法畀火攻目前除患事应尔潜孚乃在冥冥中当今明良布德泽四钱米斗何难同近闻遗种时出地若遣督捕无如公
分题赋绦守居送王致道佥事之河东
昔年好诵绦守文苦厌笺注徒纷纭细推艰辞属断句怳若皦日开霾昏姬周文讫西汉絶八代委靡如澜奔韩门巍巍谁得闯两马驹出卢与樊聱牙诘曲漫自喜岂比盘结妙理源重歌月蚀志魁纪似挽奇险归雄浑南阳遗编尽零落东雍故刻偏完存精华秀发絶尘语岂但嵬眼并淫翻高才往往或横出亦有绳削全不烦後来摹拟风更下务以怪胜棘古根平生未识守理所正恐谬讹乖讨论中朝御史出持节按辔历历咨周爰省风访古亦廼职为我一吊残池园栢槐高下几岁植虎豹西南何处门蹴墉彷佛堤北努望月想像渠东骞甲辛池泓梁子午远冈近闾隰复原宴游宾旅锺鼓乐亭台花木阑井轩荒基废迹应莫辨只见古流犹入汾鉥心搯胃良亦苦临风三酹招其魂先生邹鲁文雅驯玉堂润色美言论咸池大章已高卷聊遣巴渝充下陈嗟予宿有好古癖莫笑蹇浅疲精神幸询故实补遗阙以自娱悦贻童孙
百鱼图
小鱼戢戢同队嬉羣鱼出没相追随鯶公掉尾殿其後气飡变化非凡姿水深蒲藻相因依嗟鱼之乐鱼自知画师点缀百态具问尔当日何由窥大罛密网纷如织鬻市何曾持盈尺有生尝抱竭泽忧相戒徒闻过河泣江湖新水春拍天安得鱼我俱悠然闻道君王辟灵沼愿继周颂多鱼篇
三月廿三日南城纪游分得朝字
虀盐老生双髩凋长年挟策陪吟謡春光忽尽余一日休暇幸此同扬镳南城塔庙不知数往往遗迹传金辽颓垣废巷多委曲高门大舘何寂寥旧时宫阙向南路修廊千步应迢迢丰宜门头杨柳色坏障突兀留双标人家渐稀野景旷湾回緑水低平桥牡丹艺植此最盛畦连畈接相萦缭望弥数里地如绣千本万本争娇娆深红淡白态各异黄紫不数魏与姚雒阳风土诧前代却视幽异偏萧条天都王气锺地脉坐受北面羣花朝徐熙赵昌死不见安得对此图生绡水遶小亭客可欵置酒折花忻见招霞舒雪卷炤四壁时有落絮来飘飘纵谈文字送觞酌间以嘲谑更喧嚣云隂惨淡雨欲落祗恐日暮归途遥须臾点乱草叶动白杨树远声萧萧水淋衣裳泥溅帽疾走十里趋城谯同游莫怨欢事阻天意欲活田间苗觚棱金爵丽斜日暧暧天宇开微霄向来却恨不少住过门下马仍相邀人生会合岂常得况有师长联宾僚病忧不饮浪自苦归来磊磈谁能浇故园桃李梦飞到锺鼓惊唤催明朝
分韵赋二疏供帐图送王善父司业致仕归
长安城东门杂遝送客车客车数百两高盖?华裾西都明主优贤日东海老臣辞位初一家父子信奇事况乃同时还里闾停车下马坐张次轹牲行酒却踌躇当时送者亦可喜惜哉名字无人书黄尘漫漫长安路疾足高才恣驰骛只见人覔公卿来不见人送公卿去朝衣载束挽绋歌薤露何如白首乐故居趣卖黄金日供具贤哉疏大夫此事从古无後来复有杨司业昌黎称是斯人徒王公官与杨公比一旦飘然亦相似高节清风凛终始唤取良工续画图共仰修名照青史
分题赋三高祠送冯公厉参政之江浙省
陶朱半策倾强吴功成携家浮五湖洛阳仙客思蓴鲈秋风挂冠不少须甪里先生傲屠沽日采杞菊充庖厨三人世异出处殊高哉一节同是今所无吴江之水通具区垂虹千丈修亭孤烟波冥冥七十二峯碧想见精爽不死来往犹踌躇明公出镇行中书路经祠下敛容趋往来其间岂不可报国未敢辞驰驱福星夜炤东南隅颠崖愿见苍生苏时清无事不须避他年画取归去扁舟图
题赵氏得母诗卷
安福赵伯深逢原靖康之乱失母所在日饭道流觊觎冥报後从辟夔门道中遇有虎因小憇逢所饭者告以母在泸南遂寻访以归
朱公刺血书梵呗赵公施食邀簪佩人言二氏力有神百里归来母同载嗟哉彼教捐恩爱岂识本真天性大感通祗在五孝篇此道明明毋语怪
九月廿三日城外纪游
杪秋暇日休弦歌五门城外观新河斗门决水已数日浅沙漫漫无余波从横疏凿引别派监官督役犹挥呵循堤侧足惧疏恶惊见崩坼当盘涡故桥旧市不复识祗有积土高坡陀城南靡靡度阡陌疎柳掩映连枯荷清台突兀出天半金光燿日如新磨玑衡遗制此其的衆植环倚森交柯细书深刻皇佑字观者叹息争摩挲司天贵重幸不毁回首荆棘悲铜駞长春宫苑最宏丽飞楼涌殿凌层坡乔松夭矫百岁物复有偃盖低婆娑平生素闻百一帖乐石壁置周檐阿金源中叶盛文物玉堂学士锵鸣珂旁搜纸墨作藻饰欲与唐晋争嵯峩至今摹搨传好事道士却换人间鵞仙杯珍袭巨桃核御画云鹤题宣和不知何处有此木偶尔结实良非他瑶池汉殿语茫昧遂使世俗犹传讹寻幽访古意未已起视落日归禽多却趋林亭憇清絶盆菊采采黄金窠蟹螯斫雪新醖碧对此不乐将如何京华酒垆万歌舞锦韀翠袖迎娇娥儒冠已受俗子笑况复衰客双鬓皤下帷闭阁来迹少肮脏不肯侯门过清游良友幸追逐未忍返棹寻渔蓑今朝不饮心已醉笑看坐客朱顔酡凤城半掩归路暝争道击毂如飞梭九衢冥蒙涨尘雾渐见灯火稀星罗作诗写实不可缓马上已复成微哦
北山行为方夀父作
峩峩仙华峯下有仙人宅右招括苍之贞士左挽延平之羇客一时山水乡聚此文章伯君方壮岁清且闲日操几杖随追攀至今倡和犹在耳隐隐涧水松风间衣冠云散迹如扫白发垂肩君亦老高门长铗不可弹邑西结屋茨生草飞鸿印雪元无据北村之名不忘故时时矫首家山路朝吟暮讽句清新甑无炊米妻孥嗔祗有青山不厌人
忆去年
去年出神京南向官河路时当二月三月交杏花梨花正无数丹霞素雪弥几里白日青天映高树舟行夹岸看不断竟日犹疑仍故处可怜春色值人愁血泪沾衿不能赋今年家病剧忽忽春华度一枝不到眼到眼添愁绪卧听寒食雨三日想见离披委尘土山蹊野陇复几何向来奇观真难遇我非世上豪侈翁对花酣酒娱歌锺祗恨家无千顷地尽栽万树开白红佳事身健无一事更有好友来相从微吟百匝遶花下满怀浩荡长春风
礼部集卷五

[book_title]卷六
钦定四库全书
礼部集卷六　　　　　　元　吴师道　撰
律诗五言
送友人
秋风吹古道木叶堕征衣明月今宵缺孤云何处飞关山行路恶文字赏音稀莫待相思剧天寒早赋归
和陈端叔二首
高吟伴细斟清思净尘衿丹火栖金井花香拂玉琴沧洲风月满紫阁雾烟深鸿鹄堕平地谁知万里心
又
白云燕蓟北怅望两分衿夏枕尘生扇南音思满琴青天孤鸟没落日大江深闻欲飞车去高歌激壮心
和李坦之
丹房天柱隂客棹越江深鹤怨山中出龙听石上吟天光澄碧眼秋思冷瑶琴一曲归来调风飞七泽音
送孙税官
台山宦游客长啸水云遥百贾日中市千航海上潮民淳输课集仙近赋诗招後夜归舟路西湖何处桥
陈处士挽词二首
端叔乃父
台榭西湖上貂璫北寺中安知处士服竟老洞阳宫燕蓟风霜迫金张露电空骨归魂漠漠故国野花红
又
风雨前朝梦关河百里身白衣终晚岁丹鼎乐余春令子天涯客长怀阙下人存亡两愁絶囬首一伤神
和友人二首
吴越俄萧索何乡可定居乾坤有凶岁州里负寃书赤子魂如寄将军腹未虚有才时不展感慨欲何如
又
俗徒不可语之子况离居江上又芳草山中无素书鸟鸣春树静花发酒尊虚相见应相问心情百不如
哀陈端叔
跌宕三千首淋漓一百杯公侯惊满座宾客慕疎财书帖苍鹅换烧丹白鹤来斯人不复见挥涕惜多才
次韵林初心先辈二首
太史滞周南醇儒去广川功名欺白发风雨送流年故国悲歌里沧洲醉梦边平生心似铁相对肯凄然
又
倦客无人问逢人祗自嗟孤舟在江汉老梦绕京华听雨闲扉掩看云短帻斜固穷吾已定莫向五侯家
春日杂咏四首
二月忽将半一春能几时寒随鸿雁别雨赴杏花期江水碧於酒山云白似炊登楼思无限孤客在天涯
又
雷雨连三日溪山拥万花晴呼禽磔磔风舞燕斜斜默坐知春意幽栖感岁华緼袍犹可贳护落任生涯
又
怒电时闻落惊雷夜转多摧花亦太甚裂树欲如何幸不关调燮犹应废啸歌明朝好风日一舸弄春波
又
闲士偏怜日贫身不受春柴门花片落藤架鸟声新寂寞清千虑妍华等一尘未嫌还往少应是不羣人
和元生惠韵二首
秀色浮芝宇清才映谢廷会须乘驷马莫羡拜双星对竹人俱瘦看山眼独清漫郎最堪忆烟雨渺寒灯
又
春游有夙约何处惬幽悰落叶江边寺飞泉石上松飘萧怜野鹤哽咽笑秋虫且共谈文乐尘埃隔几重
春日二首
雪尽清如洗江晴碧色摇春声喧候鸟野色乱风条初日晖晖净游丝去去遥意行仍得反佳兴满今朝
又
冻谷冯谁煖苍规笑我方闭门春寂寂览镜岁堂堂芳草仍无主归鸿只恋乡东风不世俗频到读书牀
六月二日市西避水三首
白浪风前濶青畦眼底无骑危争上屋取快欲乘桴六月衣犹夹千山气不苏安流终有日鼓舞任天吴
又
久雨知天漏溪狂学海流惊呼闻坏屋捷足见操舟埳井谁为快乾坤等是浮独怜如寄客漂泊几时休
又
二十年前梦寜知复此来涨痕犹断壁饮地已荒苔患忧今逾剧风流逝不回江声中夜急浩荡有余哀
宿龙华寺
河口龙华寺秋风驻野航雁声庭左右灯影水中央田里仍艰岁公私困筑防无心共僧语忧恻漫彷徨二月十七日寒食同胡子仁出城至广教寺登怀李【阙】
寒食逢休沐幽寻喜不违山中怀李去陌上踏花归淡况随流水余情付落晖他年记良会囬首重依依
送张教谕之分水
骑马青山县弹冠緑发年小淹文学掾却上孝亷船淑士须经术污人是廪钱相期振远业宛水故多贤
送人北归
被褐南州客依光北府居起辞从事辟归读古人书莫雨江云湿春风汴柳疎他年有来雁毋惜问何如
送王仲言升察院吏书
圣皇新下诏风纪肃羣纲江右循公选台中得望郎功名三尺法意气九秋霜冠豸多知己能无重激昂
又
佐宪游名郡摧奸奉漌条真才坚百练正色静羣骄台府闻新辟参军愧下僚深知公论在相望未应遥
出芜湖江口七月二十四日
江风淡秋晓絺綌顿无顔黄叶下高树白波吹乱山清游仍览胜久役暂知闲囬首宛陵道依依更欲还
寒食
寒食偏逢雨贫家不识春桐华闭深屋书册拥闲身忽忽韶华老茫茫世事新平生只自苦不与杯酒亲
和孔用道御史留题韵二首
旌旗趋岭海斧钺下天关甘雨洗四野清风生万山花飞公馆静草长县庭闲墨妙留题处光华复此还
又
衣绣层云上乘轺万里余诗清写江竹食淡撷山蔬白笔峩冠荐青灯蠧简鱼不才为令拙幸获望前驱
又和前韵二首
宦情元自薄民事政相关日晏策羸马春深思故山衆人皆欲醉百计不如闲邈矣锺期子瑶琹独抱还碌碌诸公後悠悠半世余未辞陶令米敢厌庾郎蔬北野非无马南溟亦有鱼永慙嘉遯客肯受俗尘驱
题官舍壁三首
拙令不谐俗颇希清静风焚香小阁上隐几乱书中暂喜过客少更闻甘雨通莫嫌官俸薄补报正无功
又
?帻小池上翛然亭午凉雨蒸藕花气风扬枣叶光俯窥紫鳞泳仰见黄鸟翔所喜淡无事与之情两忘
又
官舍千峯里迎秋气已清池烟明鹤影林雨断蝉声红惜芙蓉落青怜荔薜生今朝少公事吟啸且怡情
送严生教谕乐清
万古斯文在浮云世故新冷官宁下选杰士肯凡民书史三年绩弦歌一县春妙龄勤自奋得禄慰双亲
又
雁荡东南胜兹游孰与同衿灵开磊落文气发奇雄莫忆家居乐无忧廪稍空迟归行有日重咏舞雩风
中秋泊淮安望张仲举助教不至
中秋淮浦夜谁共好怀开看月坐复坐可人来不来独謡慙短思多病负深杯想见芜城路吹箫拥醉回
崔镇宿迁舟中
柳隂望不极两岸草虫鸣积水经秋减清风终日生开篷看细字停棹问荒城知是邳州近青山数点明
咏橹
剡木谁为汝船旁两翊斜画波成□乀出语转吚哑动势虽因手圆机为有牙莫嫌终夜聒相送到天涯
重过彭城
重游彭祖国更上项王台山接徐邳去河兼汴泗来鬬争雄百战吟赋萃多才人物今安在城笳莫正哀
徐生省亲归高邮
昔赞高沙邑重来二十年曾无嘉树植犹有故人怜教胄逢才俊思亲辍诵弦愿言敦实践节孝是家传
吴秀才挽诗【彦辉子】
州来曾哭子岂谓复闻今甚切吾宗恨何堪乃父心青兰霜日惨白璧夜泉深赖有文章伯扬芳慰苦吟
赠苗伴读试中观归省
用世春秋学成名弟子员少迟登仕版具庆及亲年尘匣新收砚氷河不胶船到家多暇日慎勿弃遗编
送魏主簿
未识衡漳邑先闻簿佐贤气应超矮屋声已轧鸣弦春雨花环郭秋云稼满田轺车有使者来应采风篇
送卢道士归天台
谁谓神仙远风声在世间苏耽归养母贺老早还山之子忽云迈斯人应可攀天台春已莫花落水潺潺
象山图
突兀山如象东南缥渺间先生说经罢仙伯御风还瑶草晚谿碧桃花春洞闲神京看图画尘土愧人顔
送郝州判之余姚
东越之官地依依旧所经乘潮下别浦佩印到公廷秧雨春波白盐烟海气清有人传美政应足慰予聼
玉泉山图
何许泉如玉元因有玉人山晖神发夜木秀泽含春此日还看画无缘可卜隣寄声嘉遯者莫汚世间尘
送胡生之辽阳教官
夫子乘桴意终然堕渺茫千年逢圣代六籍到遐荒马队襃衣讲鷄林织锦装还归过吾里细与说辽阳
送邢晋卿御史言事去国
白简当廷日青山入梦年身轻寜去国力在竟囬天峻节台纲重清风奏稿传圣朝旌直士未许竟飘然
题浏阳李氏遗经阁【欧阳学士外家】
浏阳有高阁何似汉东居复见欧阳子来繙李氏书籯金谁羡汝宅相足华予湘产多香草殷勤辟蠧鱼
赋舒彦昭澹斋
方寸有天君休令浑世氛寒空清映月秋水覩涵云郎署虽升宠斋居独远羣应知旧游者此意与平分
江山秋色图
江南何处景一幅淡含晖草木半黄落楼台深翠微桥连秋水渡船与莫云归我亦渔樵客怅然思拂衣
送李廵简
闻在鳌溪上诜诜士子归忽更新武弁宁志旧儒衣野艹侵阶长山云绕寨飞淡然尘事少与物自忘机
送尹县丞之金谿
丞佐官非下斯民委寄深岂甘箝署纸祗喜赞鸣琴山好犹瞻象溪清莫产金前人有遗美即此是官箴
谢尧章松巢
诗人清似鹤雅意在巢松风过条枝定云来户牖封轻身游太古留爪记奇踪笑问骑鲸客何如五老峯
题谢尧章君琬兄弟诗卷
谢氏家声旧今犹好弟兄依依对牀语恻恻在原情露萼花虽减春池草自生殷勤同姓老望尔早来京
题天台戴氏诗後
戴希尹者为军器大监内附後或荐之不起有子为教官与从子同徵亦辞从子仕至集贤阁学士【阙】
【阙】
榆林馹夕佳轩
客行关塞北万岭复千崖过雨夕阳好开轩山气佳偶然成胜事为尔发清怀千古囦明意悠悠未易谐
送甘生南归
去去从师乐无心志帝京河风送帆影墙日忆书声万里须重到三年待有成独怜倦游客白首不胜情
为叶敬甫赋母线石
密密线缝裳依依石在匡石如心不转线与恨俱长尚想精神聚宁容发体伤殷勤珍袭意尔後永毋忘
送周刚东之大平县幕
黄山当县庭三十六峯青公事随时了吟声许更听府曹怀旧雨使部仰华星亦有经行梦追飞过敬亭
五言长章
寿张希孟参议父济南郡侯
圣主龙飞日高人鹤发年耆英关景运风槩仰遗贤名冠济南士书藏圯上篇家庭台辅出茅土国封延高唱追商皓闲情寄渭川雍容鼎养乐萧散地行仙缓景阳春驻荣光赐节全式闻神降岳还有使传宣称寿归驰馹承欢快击鲜极南星似李林下酒如泉碧藕香清露苍松郁紫烟明生昨夜月凉入下秋天胜集骈车盖华音被管弦紵衣辉玉杖彩服映貂蝉愿借丹青笔摹将四海传
和黄晋卿北山纪游韵
三洞金华北苍苍夹径松泻空喷百涧拔地立千峯林石欹还整岩梯絶复通向田瑶草碧隐树晚花红嵌窦推丹入椒庭载酒从洗觥忙羽士捧砚喜山童陟岭惊逾峻沿流竟莫穷千年杳仙鹿两寺互僧锺擘裂森开峡传闻旧化龙转霆奔雪浪禜旱却玲珑水际朱藤?岩阿青桂丛亭荒余磊磊【旧有磊磊亭今字镌石】云出正蒙蒙兰若知何许芙蓉复在东五磐随屈曲一路听琤琮山断俄爲野湍平不见空暮房深榻静朝磬小楼重传玩遗髹鉢兴嗟对殡宫拂衣登岭去穿棘少人逢飞殿仍遥峙重关故不封归寻草堂卷坐恋木轩风两纪三人合相看一笑中孤踪忻影逐薄技愧才雄别袂分残雨衡门翳野蓬後游寜未卜思剧漫憧憧
次韵王继学参政胡古鱼编修剪灯诗
剡渚推冰纸并州剪水刀轻明新雅制丽巧极纎毫不让琉璃贵浑疑锦绣韬皱纹萦细縠叠缕引长缲花草形相错鵷鸾势欲翺腾光宜秉炬透色贱涂膏爱着诗聨缀嫌逢骑驿骚香风翻宝带华月涌云涛良夕娱佳赏元臣念小劳都人应共乐歌舞送春醪
又
晏赏夸灯夕荧煌映斗魁新工出刀剪妙制压楼台宝月团团现春云细细裁千丝齐拂缀一篆百盘囬华盖空中覆霓裳海上来惊扬白雪曲炤彻紫霞杯洛纸应添价韩檠遂积埃光华倾辇毂吟赋动公台暗室毫厘烛丹心户牖开省躬方自感宁复诧诗才
送袁奉御降香入闽寻母
使节光华远亲闱梦寐形秋云孤影白春草寸心青纯孝通天意深恩出帝廷香从九霄下路向七闽经驰馹程宁缓占乌讯有灵定应歌泄泄端自感冥冥聚散天伦重悲忻雨涕零彩衣囬万里华发共千龄宠锡翔鸾诰欢迎拥绣□丹青传盛事垂世永晶荧
观南阳高武宣王诰词其子浑璞治书徵赋
历数归真主英雄起壮年挺身辞汝蔡仗剑走幽燕武略纷谁敌神锋奋独先攻城蒙矢石拓地?山川淮甸威如扫蛮方命已县长驱越东角直捣海南边名冠三军帅功开半壁天至仁惟不杀伟积更无前铁马戈鋋息貂蝉佩服鲜曹公创尚在鄂国志逾坚星陨悲苍汉山崇想故阡分祠遍南纪遗像?凌烟疏傅曾开国承家复象贤绣衣躬入奏丹陛诏仍宣圣代昭恩数王封衍土田风云摅壮气日月漏重泉制辟奚斯庙光增太史编哀荣十载少忠孝一家全奕奕丹青绘绵绵带砺传桐乡修秩祀愿荐侑神篇
即事
上圣方虚已元台屡集凶雷霆轰震怒日月出冥蒙一扫苛秦法重恢大汉风孔堂全简在郿坞积金空覆辙垂明鍳更弦起隽功戚休开一相黜陟正羣工急务除民蠧先宜择宪聦小臣图报切无路献愚忠
分题赋鸡舌香送苏伯修御史之西台
彼美南州产芳辛性不移品登炎帝録名着汉官仪含液深滋舌扬芬蔚吐辞从官陪论列微物得追随忽跨青騘马将违白玉墀眷怀敷奏切西上且迟迟
送纳文粲江浙省都事
分省东南重都曹左右并耸闻除目下欣值化弦更淮甸新功业慈恩旧姓名扬镳趋巨镇振玉出神京台阁人争送湖山气已清进筹禆上宰提笔念苍生春诏宣寛大秋帏拔俊英兹行端不负持报汉公卿
和苏公伯修曲阜新庙落成
圣皇尊御极阙里重兴文宫寝新仪盛牲醪特祭殷祝辞宣上意铭石逮臣勲坛杏深凝露林楷密?坟钟金声北奏衣布体三熏执法亲遗裔言诗夙异闻遣祠承宠渥序晏洽恩勤已定封公爵仍增守庙员山川方焜燿天地正氤氲岂比东都碣仅传韩府君
分题赋鹤川送萧存道元帅之云南【属鹤庆路山水幽雅多僧刹】
鹤野辽东胄西南向鹤川山连已蜀外江接夜郎边箐竹应穿密?桥想度悬忽逢岩石胜岂忆地维偏佛刹多金像夷居拥翠毡吏逢开府日人记督兵年警檄停飞羽行营息控弦蛮方宁复过祖烈幸重宣奉圣歌新乐观风续旧编翩翩此时兴何必羡芝田
分题蕃宣楼送山佥宪之闽
大府开闽土危楼镇海涯飞云浮画栋丽日炤高牙昔驻蕃侯马今迎使者车三山归指顾万井仰光华缥缈临城处逍遥散吏衙榕隂千树翠荔子半空霞岭峤俱清谧宾僚亦静嘉宣风问民俗作屏扞皇家去去青冥樾依依紫禁花登高应有赋留待碧窗纱
次韵许可用参政从幸承天护圣寺是日陞左丞
西北羣山迥盘盘护帝乡玉泉流海润金刹倚云翔四月龙舟迈千官马首骧落花萦剑佩高柳拂帆樯采女遥分队材官迸缀行和声宣鼓龠珍献集梯航天雨清初霁湖波静不扬瓦光浮璀璀铃语振锵锵梵呗雷音偈醍醐雪色浆玉牀敷御座翠殿散天香内晏筵初秩仙韶乐更张驺虞游近野黄鹄下回塘驰道风随辇行宫月转厢应同游上苑何似幸云阳心共斯民乐谟咨上相良传宣升列辅稽首答休光勲业期千载精神萃一堂序调尧历象泽浃舜要荒盛事传新句迂儒之寸长愿将归美意弦诵播修廊
送赵生时立
漫倚成均席居然乏友朋独怜故人子相伴夜窗灯学自言诗悟才须辨秀升重围频远讯长路忽先登建业千峯雾漳河十月氷青春期正远白首仕无能我亦思儿辈因行恨不胜
分题赋白简送李惟中治书之西台
执宪崇台府修容象物宜挺然元不挠皦若自无缁玉雪齐心映风霜入手随立当文石陛携趂紫囊丝簪笔应同色持书允有仪奉条严纠慝对命谨书思西陕分治日中朝注倚时修名青史册素志白圭诗正直神斯听清明世所知当年魏公笏此事即吾师
分题赋汉阳树送苏伯修参政之湖广省
江汉交流处川原树杳茫晴光朝历历暝色莫苍苍陌上平如荠烟中密布行蔽亏城隐见掩映屋低昂秋引登临兴春生战鬬塲鸟声乐林莽牧地富耕桑政府迎参预儒绅动宠光功怀神禹栢茇咏召公棠大别忻移棹南楼想据牀殷勤与封植清?被炎荒
礼部集卷六

[book_title]卷七
钦定四库全书
礼部集卷七　　　　　　元　吴师道　撰
律诗七言
八阵图
惨淡风云旧指麾涛声汹涌尚含悲握奇智在人谁识长啸神游石不移天下奇才司马叹江流遗恨杜陵诗当时万事皆天意三酹英雄诵出师
寄友
聚散悠悠水上萍相思千里梦魂惊门扃白日闲花落愁入春风芳草生天北云遥囬雁影江南春尽老鹃声飘零王粲今何处想见登楼此日情
送林初心
溪上开樽洗客尘千篇高咏句清新春风冠盖英雄梦夜雨江湖老大身万里燕山驰壮气十年吴国起闲人来时须得文章力去看薇花紫禁春
游仙居南峰【并序】
大德十年秋余来仙居闻南峯为登临佳处而未之识至是偕邑人往焉山去郭数里而近仰见白塔立云表踏落叶缘岭上空旷极目无际逹兴道寺章安尊者道场近时邑士吴君直轩讲授寓焉右偏小轩为临眺之所羣峰拱环一水囬互寒晖清气荡溢心目平沙远村烟树鱼鸟如堕潇湘图画中视轩扁蓝光大字瘦硬可爱梁间题郭三益杨宗山刘明府陈古灵先生诗在旁有近人登高怀古词亦悲壮时衆客互觞喧哗余独操片纸吮笔视佳者记之癖好类如此客有导余循东庑拂尘壁读陈仁玉拟骚词陈风流文翰有名喜觞咏山水间尝视轩前小阜营葬穴今其後业不复葬悉为势家有客感旧故叹息不已余亦怆然既而曰人生良会开口一笑不易得今古兴废事奚足介哉于是举酒相属乐甚顾日欲暮半醉而罢余闻天下奇观往往因文人胜士题咏发之今南峯溪山甚佳留题甚多古灵不可尚已如郭三益诗亦清丽惜乎传诵者少而南峯之胜不得附之以题也兹游不欲作诗客请为倚歌和之非求多之也庶将着其诗而广传好事者耳
蓝光轩外空烟辉鹭鸶石上寒风漪秋高林薄衆叶脱日暮涧谷孤云归山空竹静僧眠熟舟闲江清人渡稀凭高把酒渺今古浩歌兴逐征鸿飞
赤壁图
沉沙戟折怒涛秋残垒苍苍战鬬休风火千年消伯气江山一幅挂清愁丈夫不学曹孟德生子当如孙仲谋机会难逢形胜在狂歌吊古谩悠悠
溪亭夜宿
闲亭来伴野云栖剪剪东风冷客衣孤鹤有声溪上啄落花无影月中飞愁销緑发三春过梦拂青山半夜归混迹渔樵莫惆怅得时奴隶总轻肥
和逯彦常留别
落日平芜转晚晖西风残叶?秋飞江南烟水孤鸿冷冀北弓刀万马肥零落酒徒愁夜梦支离冷骨怯秋衣剧谈之子聊相慰莫向青山又赋归
野中暮归有怀
野田萧瑟草虫吟墟落人稀惨欲隂白水西风羣碓急青林暮雨一灯深年丰稍变饥人色秋老谁怜倦客心酒禁未开诗侣散菊花时节自登临
送郭推官之吴兴
水精宫里宦游乡闻道宾僚蔼俊良清气入怀生翰墨仁风到处洗桁杨深春柳色湖亭静落日苹花客棹香我欲纵游身未许梦思风物九回肠
水轩
碎萍落落点清圆山影檐花不碍船荷柄倚阑高似竹龟儿出浪小于钱敲针作钓凌风立叠石为床聼雨眠尘虑绕纒君自尔林塘何处不翛然
寄叶审言并简晋卿
燕尘越水旧衿裾何事今年赋遂初肉食终还虎头相身谋可复兎园书闭门深巷杨花满送目停云暮雨疎不见黄生今数月因君聊与问何如
寄张子长
落落长遭俗子憎别来怀抱向谁倾有时错莫呼张丈无力吹嘘荐贾生叱石山中寻药侣翫云林下读书声知君亦有逍遥兴肯与卑栖叹不平
次韵游山石寺
云鎻幽源护隐丘君因远棹适良游江潭日炤鱼龙野佛殿山空草木秋山窦泉香聊作供题诗僧去独含愁肯将尘事妨清赏不尽登临兴不休
次友人韵二首
风埃飘泊望谁收劲气盘盘狭九州郑老有才翻得冷沈郎自瘦不缘秋芙蓉白鸟沧洲思蔓草荒庭落日愁客里得钱那惜醉归来瓜芋熟西畴
又
膏火锥刀祗自焚莫将清气一时分休文溪上多明月弘景山中有白云诗思凌秋添胜语丹经参夜得奇闻飘颻物外何须恨汉世公卿贵少文
送李佥宪行部之越
天上神仙气自清南行万里识仪刑绣衣使者新持斧国子先生旧执经马蹋秋原风猎猎雕盘霜浦日冥冥纵吟太白诗千首天姥云门近眼青
寄李坦之
九琐三茅仙圣宫故人招隐几时同青枫月落重江外翠袖天寒絶谷中文字相知惟我尔精神不隔漫西柬长安冠盖纷如数【阙】老谁怜贾与终
和黄晋卿客杭见寄
一从君客江城去诗思凄凉酒盏空天末倚楼孤岫雨春深闭户落花风半生正坐才名悞万里谁怜意气同坐忆王孙咏招隐萋萋草色向人浓
又
书问萧条已半年知君近买过湖船江花日暮吹红雪店树春晴起緑烟客里光隂遽如许人间岐路正茫然离羣得似游从乐纸贵钱塘日万篇
又
翰林学士巴西彦天禄儒臣汉世雄一笑吟边余故老并游方外亦清风吴天有象星应聚冀北成羣眼已空十载神交未相识卧淹幽谷恨羁穷
喜雨
高陇深沟有剩泉风雷仍及望霓先凉思到骨苏中夜饥火烧肠洗积年上帝自仁宁为吏书生有喜岂须田东南米价明当贱拟办狂游万里船
寄蒋山长
吴兴博士荆溪上别去无书十载强浮世升沉堪一笑胜怀吟赏未相忘鲸翻寒日江湖白雁叫秋城草木黄犹有旧时诗卷在高歌聊复慰凄凉
赠王生
嗜酒王郎复好吟紫髯如铁气萧森归帆千里岁年晚破屋一氊风雪深痛饮广文逢劲敌独歌郢客见知音五云东畔三峰路别後相思试一寻
次方韶文三首
婺女城头掩半扉沈侯楼上领斜晖听鸿前度同游尽化鹤重来万事非山水娯人真不恶文章惊世故多违何如有酒身长健竟月登临莫便归
又
倚空风穴瞰岩腰天与幽居物色饶玉女灵旗番昼永石坛仙树长春条百年遗老风流在千里浮云梦寐遥我亦平生爱丘壑相从煮石?枯樵
又
昨岁郎君一再临坐成久别思难禁雁囘衡岳夜云白花落湘潭春水深纵览山川谁似尔争雄文赋古犹今倚门莫怪归来晚游子终怀寸草心
柬王仁境
有客空斋叹不归乡心二月乱于丝杏花深巷春风梦茅屋荒田夜雨诗天气未佳宜小住人生行乐竟何时乞君安得千壶酒烂饮狂歌慰别离
送许益之赴赵侍御招二首
扬帆千里载书琴此事光华喜见今青眼怜才真有道白云出岫本无心校书灯火西斋静听讲衣冠北府深岁晚幽期良自保孤根未恨远穹林
又
绣府乌台峻碧霄金陵佳丽未萧条诗书正气屯诸彦花月残歌笑六朝山倚石头青入画江吞天际白吹潮胜游健笔追雄浑为寄林间慰寂寥
送人之台州
六月征途盍小休振衣遄过海东头半空霞赤山初曙絶顶夜凉江正秋词翰清妍应有助简书容与定无愁升沉一笑幽期远肯向沧浪寄野鸥
送吴闲闲真人还山寿亲二首
翠蕤芝盖袭灵芬名在钧天四海闻重见盖公隆汉室由来番国入吴君三秋胜日双亲寿一沼清游万里云肯诧光荣动闾井只将忠孝荅殷勤
又
天恩亲许拜慈顔飞凤衔书逐佩环江上白云秋近舍人间紫气晓浮关木公金母齐高筭芝草琅玕满故山千载楚莱芳躅在羽衣交映彩衣斑
答蒋春卿见寄韵
云锦衣裳侈贝玑娟娟秋水隔相思书来南国鱼千里愁入西风柳万丝久别忽惊诗句好重亲未觉髩毛衰多君世外殷勤意古道宁论俗子疑
客杭九日别柳道传黄晋卿出饮江头陈氏楼客杂甚二首
薄隂江日淡晖晖残叶随风上下飞陌上吴儿应竞赏天涯陶令正思归秋花废苑连金刹晚树平湖出翠微千古兴亡竟何极不须登览重沾衣
又
黄菊开时酒价亷晚声沙市簇青帘不堪衣袂犹为客偶上楼头试卷帘良友相逢还易别老兵对饮且无嫌西风放棹龙山去何必疎狂脱帽檐
送孙伯芳致意姚子敬
下帷闭阁想无羣落落经时一过君俚耳谁能知白雪闲身那得似浮云忧来意绪迷詹尹别去缄题忆右军归见西州里名士为言吾甚敬斯文
读唐末史事
黄屋漂摇剑戟围草荒城阙泪沾衣空吟陌上行人去谁救山头冻雀飞计失廷臣无远略途穷天步縂危机晋阳一旅开洪业落落关河满夕晖
送友人之关西
相逢未久复相违疋马西行壮气驰弧矢四方男子志烟花三月故人思秦山渭水金城国汉阙唐陵野草碑万里兹游何可絶闭门笑我白生髭
京城寒食雨中呈柳道传吴立夫
春深不见试轻衫风土殊乡客未谙蜡烛青烟出天上杏花疎雨似江南松楸昨夜频来梦樽俎何人可与谈闭户不知佳节过清泥满道没征骖
三月二日丽正门书事
万骑遥闻发上林内前车马去駸駸风囘辇路香烟合雨映龙楼柳色深淮卒屡呼惊过客伶官凝望促华音修门此日逢佳令咫尺清光倘炤临
恩荣宴
圣主龙飞第一春造廷多士际昌辰墨痕金榜云烟湿花艶琼林雨露新千载文明开至治九天恩重愧微身轻肥不逐时人梦誓守平生一念真
送刘县丞之官宝应
人言淮俗稍真淳君去扁舟早问津钟鼓京城五更梦【刘居锺鼓楼前】弦歌沙市万家春名城尚记唐年古作吏当如汉世循同是青衫更邻壤後来还许望音尘
送陈链师归越
枫叶桥边一振衣琼台璇舘动光辉浮云散尽青山在华表依然白鹤归方外只今犹有事人间何处可忘机庆湖禹穴经过地且莫停舟访落晖【庆湖千秋观禹穴告成观今皆为寺】
送潘生归天台二首
昔游曾拟上天关风雨穷秋路阻艰俗驾竟囬苍岭下梦魂长遶赤城间黄精仙树年年长幽涧寒云日日闲之子明朝却归去愁今浩荡杳难攀
又
陋巷萧然可设罗比邻只怪数经过秋风海国芹初熟今雨柴门草更多心醉岂嫌无痛饮情亲不恨有离歌故人忆我还相问耿耿应知未肯磨
送瓜尔佳知州
陋邦宁足驻旌麾不待寻常报政期宫有藻芹歌未已囊无薏苡谤何为累累金印青云在落落丹心白日知得意孱庸非所羡只留遗爱使人思
寄刘士明同知
前望谯楼带古城濯缨河畔水泠泠共分草径临门入最喜书声隔屋听官路驰驱足尘土人生聚合等云萍琴清茗冷何时共直待秋风月满庭
校视水灾
扁舟为榻水为家竟日茫茫不见涯草际沟畦行佶曲风前几席坐敧斜官箴廹我宁无畏世事违人只自嗟遥忆乡山好兄弟登高把酒对黄花
题偰氏牡丹图
翠叶扶疎映彩霞天留飞蝶守单葩共惊冬树移春艶须信人文表物华雒水千年重有谱长安一日更无花至今好事看图画谁似高昌进士家
送刘君锡宰兴化
诵诗三百政云何出应时需绩已多要为朝廷陈雅颂先令井邑化弦歌淮乡岁晏鸿安宅海岸云横水息波喜报太平寛诏下早宣德泽趂阳和
次韵九日
卧看衡门落叶飞饱飡茸菊露香微潘郎有句休惊老陶令无钱合赋归忤俗形容只白眼娯人山水足清晖约君同上南冈顶长啸秋风一振衣
寄题感应夫人庙【王仲逹州判先世】
王洲洲上旧家乡贞烈千年俨未亡宁使丈夫专庙食应随王母共仙粧暮云冉冉灵旗杳社雨霏霏醴酒香定有天恩侈封秩闻孙朱紫看成行
重赠王月屋相师
编诗犹记十年间一笑春风万里还老眼依然天上月青鞋未了浙东山自知生世非奇骨只喜逢人不厚顔为问何时遂幽隐云林相伴着柴关
和刘谦甫二首【时永福寺避暑】
茗瓯诗卷代壶觞借卧僧坊百尺廊林下何人共萧散世间无处覔清凉水花晓立净池月风磬晚传幽殿香独有闵时心未已梦思霖雨起贤良
又
毒日余威尚铄金秋期过半竟駸駸愁闻赤地呼天泣梦忆青灯付雨吟困顿吾生甘俛首纷纭世事只惊心褰衣高咏紫芝曲何处云林深复深
时五月望後不雨至八月
和吴教授韵二首
客居未定复穷年人事多违一任天薄宦已贻高士笑短才敢望达官怜簿书草草寒厅底风雪萧萧瘦马前自倚此心堪对越不须香火効精?
又
杜门饮水可忘饥半世迂踈已自知栗里园荒愁有梦敬亭山好愧无诗万问谁肯容寒士五斗犹须向小儿囬首京华旧游处题名虚忝监中碑
送陈汝锡録事归湖南寄意杨梓人张幼择二同年二首
参军俛首困奔趋豪气如君世所无余子下风楼百尺嘉宾胜日酒千壶敬亭游骑留题句湘水归帆入画图台省翺翔真易事人生谁似彩衣娯
又
姓字慈恩忝後尘一官继武复宣城仰惊健翮青霄去却笑疲驽峻坂行举世安知吾道重与君相印此心清湘中旧友烦多谢春雁囬时始寄声
和芊希曾宪史韵二首
高步青霄计未差征途祗暂走尘沙烟波江上吟芳草风雨城东看落花?辔欲追千载士扣门肯向五侯家遥知斋阁清无事满案残书整复斜
又
平生忤俗苦无朋心事萧然有发僧作吏只师三尺法读书肯负十年灯空持璞玉嗟谁赏误落樊笼去未能梦忆金华三月暮踏云穿雨上崚层
夏日田家和胡子仁韵
小溪百曲带山长五月田间始插秧桑烛风悬堕平地麦蛾雨化出空场村烟翳翳鸡犬近茅屋萧萧竹树凉疲马奔忙只自笑遥闻何处煮茶香
和韩廷玉韵
修门咫尺足扬眉纵览山川自好奇春水北溟鵾化早秋风南国雁来迟上林钜鹿能忘赋叠嶂苍寒正入诗赖有同时贤掾史相知不负此心期
送马元博升察院书吏
科目联翩好弟兄十年早已到公卿飞乌又报台端集神骏偏依冀北生江水带城佳丽地春风着柳别离情升沉咫尺仙凡隔相念能无一寄声
和吴存吾题金华山鹿田寺
金华峰顶前朝寺曾拂题诗古壁尘岩洞清游如昨日雨云寒梦共深春他人岂比余同姓异县宁知此卜隣多谢闻孙意倾倒借书开鎻不嫌频
秋日登景德寺小阁
开元水阁今何处此日登临忆杜郎落木高城秋浩荡乱山平楚暮苍茫前朝事往空遗迹倦客愁来只望乡何似闲僧深闭户萧萧寒菊数丛黄
游三天洞
稽亭山下三天洞忆我金华物色同拔地飞崖云汹涌映空嵌穴树葱茏不知混沌何年凿直恐神仙有路通终拟赤松归隐去清游还堕梦魂中
中秋次同院人韵二首
鸣驺杂遝欵庭中宴罢扶携看醉翁禁钥鎻深秋院月天香吹湿露华风终宵倚树怜吴质何处登楼覔庾公挹取清光炤方寸此时分散莫匆匆
又
江右衣冠代不空况闻熙运日方中诗书有造兴周学文赋多才侍汉宫愿识龙光天下宝厌听秋露草问虫选抡此日陪诸彦浅薄慙无报称功
留李王河驿会括苍友人
断港今犹说李王长江元不管兴亡淮山终日空凝碧河柳经秋未陨黄多谢长风留过客相看好友话同乡行歌拾取矶头石携袖归来比夜光【驿在池阳上七十里江边小石通明可爱】
送杨志行待制赴北
南士今谁列从臣喜闻新命掌丝纶中天日月开昌运当代文章属伟人莲炬正红宫漏夜柳丝初緑御沟春平生经济匡时略献纳应须得细陈
贡仲章学士挽诗
邓来相继厌人间公又云亡我涕澘文采顿消南国士仪形空想北门班百年乡梦应先觉万里祠官竟不还怅望箫笳动哀曲湖风吹浪雪堆山
九日病中东邵章甫令尹方公亮教授
卧病深居断往来鈎帘强看菊花开江山信美非吾土风日虽佳负此杯万事心违将老矣四年客倦盍归哉登楼援笔犹能赋眼底谁怜宋玉才
谢别赵子威宪掾
岁晏萧萧雪拥门轩车肯顾病参军非关知已无青眼自为怀乡有白云风采一时倾北府心期千里重斯文敬亭山好何堪恋独恨相看却袂分
中秋次刘经历韵
云拥银盘上海涛风吹金粟散江臯气屯多士潮增壮尘净孤怀月共高惜影来思寻夜枕分辉直欲到秋毫崇文堂上官壶酒记取今年与燕毛
赠史亷甫
棘闱重重深鎻关佳士一笑开心顔共看中秋浙江月却话西蜀峨眉山子抛簿书暂过适我困朱墨方未闲不辞题诗记良会他时相值青云间
彭子中从龙麟洲先生校文赴郾城教谕
从师有乐世谁知纵览词场亦一奇雨阁湖山秋隐隐风帘灯烛夜迟迟升堂惟许彭宣侍荐士应无杜牧遗此去还闻郾城柝回头须忆笑谈时
喜白发刘师鲁徵赋
纷纷儿女政堪哀只恐流光髩底催百岁总为黔首误几人得插素标来敧风纱帽从吹顶簪雪花枝且照杯自许贞心比松栢不随秋卉共凋摧
再和鹿田寺吴存吾诗韵
十年不到云闲寺白石清泉笑俗尘坏壁诗存苍藓古空山鹿去野花春旧僧零落多归塔刼火萧踈近失隣好事主人能酿酒从今来往不辞频
题黄晋卿应奉上京纪行诗後
居庸北上一千里供奉南归十二诗纪实全依太史法怀亲仍写使臣悲牛羊野濶低风草龙虎台高树羽旗奇絶兹游陪禁从不才能勿愧栖迟
寄贯子素监州二首
妙年富贵复何如自爱名家万卷书南纪尚开【阙】　国东方不恋使君车沧洲野鹤同来往碧落闲云共卷舒轩冕鼎来非分外素心祗喜未忘初
又
闻道今年入帝乡扁舟春水下衡湘鄂公图像淩烟阁坡老文章白玉堂俛仰应无慙世美经纶盍亦济时康却思送别西湖雨後会重逢话更长
送王廵简
丞相传家笏尚多将军横槊意如何踏花騕褭村无事送酒玲珑座有歌白日莱衣动光彩青春槐树长枝柯双溪咫尺聆佳语未用离愁赋緑波
礼部集卷七

[book_title]卷八
钦定四库全书
礼部集卷八　　　　　　元　吴师道　撰律诗七言
奉安仁山金先生神主二首
我里堂堂有硕师穷经白首竟谁知诸君宣化文明运百世风流道德祠乡曲论公身殁後衣冠色动礼成时服膺私淑遗编在岂乏方来秀杰姿
又
仁山山下故书藏上泝真传自紫阳策秘当时桑海变道行异世日星光先生永配千年社学子浓熏一瓣香端藉广文崇教寺相看不恨髩毛苍
和鲜于伯机旧题柯山韵
树古崖深昼景冥仙桥有路上神京洞门呀月青霞出鲸背撑空白浪平须信地灵锺异质谁令樵客擅修名千年太极无穷意腾说纷纭笑老生
于寿道兴崇徽国文公祠宇之盛
阙里名存第宅非斯文天为啓良机礼崇盛德千年祀功比侵田一日归故井土消泉激激【尝阙斋所铭井】南街春动柳依依溪山光景元非昨想见神游忆佩韦
万里清风堂宴集呈寿道知州孟威郡帅
二月高堂酒满杯梅花雪落杏花开文章太守羣僚集弓剑元戎小队来四座清风谈未了万山斜日首重回客游谬忝嘉宾硕愧乏邹枚赋咏才
衢州超化寺
前朝老屋半倾欹尚想诸贤会集时阁外云山天历历城头风雨草离离渡江疋马空成梦印雪孤鸿自足悲赖是同行非俗子僧寮借纸録残碑【大宋南渡後朱希真汪玉山范元长尝寓于有云山阁张巨山作记今摧败不可登临矣】
寄题永康上安寺三峯阁峰名淦竹石柱後坞永康县名花溪
道家浪说蓬瀛山何如此地三峯环竹岩石柱秋落落花溪云坞春潺潺旁通异景人莫测中有高阁僧独闲我居不远二百里今当一往穷登攀
谢宜春易芳猷帅阃见寄诗
同上燕台记昔年重游两髩各苍然升腾大府方飞剡拓落微官漫草玄驿有使携云树句门无人候雪溪船浮生聚散何须论仰止芳名宇内传
送人之宣城并寄诸故旧
我离宣城已五年送子行迈心茫然塩车骥耳空自笑雪泥鸿爪谁知怜溪山到处足清絶冠佩只今多俊贤游从定应得真乐莫惜频寄新吟篇
正月五日大雪连日寒冻不出
残冬两度听惊雷新岁隂寒雪作堆病客老容仍顿至荒山春色几曾来氷虀满贮加飡饭松火频添细拨灰最忆二儿同咲语五更孤枕梦初回
送人归婺源
勇随束帛出山来仍逐双鳬并路回废院俄惊鎻秋叶荒田应梦长春苔稻梁屑屑非高志榱桷森森搃异材吾道未穷先哲在紫阳千仞郁崔嵬
重过齐山清溪
翠微曾与客同游陟险搜奇兴未休八载重来惊老大十年高咏想风流云迷复岭深藏洞水落寒江远见洲安得符离张太守画图再与写清愁
山行即事
穿云渡水百盘回身在青红绵绣堆野老怪人冲雨过牧儿疑我看花来山林自是平生志州县元非健吏才但得翳桑无饿者不妨归卧守蒿莱
寄题留山道舘
几处烧丹诧葛翁留山今复见新宫神仙自爱无人识楼馆谁令有路通碧水带花来洞口玉笙随鹤度云中更寻履石依稀迹转觉幽深兴未穷【葛公坑山水幽邃有石上履迹】
送陶生之江西二首
大江西上好青山曾记轻舟一往还翠袂小姑烟雨里白头五老雾云问子游仍及春风早我梦寜如昔日闲应过柴桑怀尔祖千年高节杳难攀
又
忆昔洪都与胜游桂花庄上共鸣驺鎻深废院书声断剑化空函宝气收往事十年春梦变斯文千古大江流西山晴翠东湖月应有幽人迟子留
送师刚中万户二首
闽南小寇敢披猖藩府新开选帅良中道已闻蛮党静回车复见羽书忙縂戎严令风霜肃报国丹心日月光此事正堪谈笑了春和归诵采薇章
又
秋浦飞鳬倦欲囘忽闻万骑自南来愚民惊向荒山走拙令喜逢青眼开礼乐诗书曾璧水功名图画合云台早闻吉语东风里戱彩庭前奉寿杯
寄交代辛仲刚
一泓清白镜重开更筑新亭记老梅千载前贤想遗烈三年旧令愧非才应须花木春添种莫遣牛羊夕下来深护扃闲驱俗子登临元不为衔杯
和友人惠韵
交情落落曙星稀心事悠悠倦鸟飞佳友每欣连榻话俗儿偏笑载书归淮山江水风吹梦寒食清明雨湿衣白发相看一樽酒不妨秉烛对余晖
题吴教授重阳诗遗墨就用其韵
秋风老菊尚余香谁信吟诗近夕阳营冢子收遗藁墨传经人覔赐衣黄州来南裔云仍冷香水东流日夜长泪落缄题孤宿约去年空过郑公乡
佳山水亭
百年老屋半苍苔一日佳哉旧观囘浮世何曾改山水高怀聊复寄亭台夜深渔艇檐头宿日落僧窗竹里开此去京华踏尘土时时还有梦飞来
送人之开化县幕
我亦曾为县邑官宾僚每叹合并难幕中婉画能交赞堂上清琴坐可弹露窖云屯黄?稏杉幢秋拥碧漓岏送行还忆经过地珍重诸公各劝飡
春陪李惟中司业同年赴京至彭城而别
使华移炤辟雍流末席何期忝见收二十年前依虎榜几千里外逐仙舟黄楼同上还分手紫陌重迎尚及秋又报奉常新命下早修仪注赞皇猷
九月初旬临清下陵州舟中
谁云北土异南方九日晴暄未陨霜河水浑黄千里疾柳隂浓緑两堤长丰年有象占农亩佳气非烟望帝乡驿酒一升犹可饮只愁无客共重阳
静复堂
震雷初动复为元能见天心本静存夜气清明守灵府春阳消息认孤根披图细玩先天奥问道深怀立雪门莫以佳名事观美化机妙处不容言
碧筠轩次韵
賸栽修竹拂春云为爱坚贞节独尊食肉可能医俗士垂绥莫共乞天孙清风绕屋笙琴响翠雾侵人几席昏想像兹轩元未识题诗先到楚山根
寄题纪信庙
貌齐隆准伏危机办为君王解急围楚炬无情燎黄屋晋城有土瘗遗衣功名不与山河誓义烈终同日月辉新庙落成牲醴盛千年魂魄想依依
送俞廵简之邵武朱口
坐厌寒氊作广文忽骑快马号将军民安乐土元无警士有通才故不群折柳都门三月雨看花山寨万重云武夷溪曲应相近为我驰书问隐君
送徐县丞之夏县
马公乡里去鸣琴送别因风感慨深此日大夫花满县当时丞相布为衾朝廷每尚亷平政父母谁无恺悌心愧我不才曾作邑相逢只诵古人箴
送郑知事之杭州
寒食匆匆不少留故人相送出皇州喜闻南国莲依幕乍识西湖柳映楼知已定逢台阁彦清才寜混簿书流是邦凋瘵今非昔好与黄堂赞运筹
送张县尹之孝感县
十年前燕杏园东此日重来踏软红得意方为万家宰题诗仍醉百花风慈恩姓字氛埃表云梦衿期浩荡中媿我不才曾学制欲谈旧事惜匆匆
萧存道元帅平云南颂後题
长枪大剑压毛锥却虏人言底用诗谁似颂声腾北阙更兼威略震南夷十年尚记先朝事万里重迎大将旗今日绥怀销战伐莫嫌无路献雄词
送刘伯温之江浙省郎中
江浙连闽屹巨藩年来民力见凋残帝怜下土驱豺虎人贺南州集凤鸾槐影昼笼青琐闼湖光晴炤画阑干清风迅扫诸曹务应共宾僚一笑欢
送陈道士归龙虎山
谁云学道出人间亲在高堂髩发斑莱子宁忘身戱彩张侯应梦手持环神仙天上辞珍舘烟雨江南望故山独羡相知老宗伯连章珠玉贲林关
端午
今年重午住京华一寸心情万里家楚些只添当日恨戎葵不似故园花案头新墨题纨扇墙外高门响钿车朋侣萧疎欢事少谁令衰髩受风沙
送曾贯还江西应试
桂花庄上昔年游送子曾偕计吏投望气此邦终得剑济河今度决焚舟兴文已信关天运积学深期为道谋京邑相逢乍分手春风迟宴曲江头
送高知事之道州
元子轻徭减税租阳公遗惠及侏儒频年未息山夷警今日谁分刺史符溪上访贤谈太极云间怀古叫苍梧佐僚喜得诗书彦从此疲民盍少苏
送顾县尹之安丰致意舒穆噜书庵
鼓箧曾陪胄子游青衫初着盛鸣驺桁杨卧雨公庭晓秔稻连云田舍秋今曰淮乡真乐土古来仙吏属清流诗书万卷庵中老问道应知不远求
次韵张仲举助教上京即事六首
海波填碧涌金鳌当日经营得俊髦周鼎卜年开帝业汉都作镇奠神臯宫中双凤朝扶辇帐下千牛夜捉刀万国会同时肆觐衆星遥拱北辰高
又
大驾时廵镇北庭皇风万里畅威灵有年太史仍书雨卜日祠官已祭星白草黄云秋漫漫朱楼翠树晚?冥南归却作滦阳梦应是平生旧所经
又
翼翼行都岁幸临名王诸部集如林氊车满载彤庭帛宝马高驮内府金暮散歌呼滦水上夜腾光气黑山隂世皇谟略真宏远共感湛恩到骨深
又
虎贲猛士羽林兵缭绕宫垣带雉城土冷水泉长冻沍天低星斗倍光精穹庐欧脱云弥野马湩醍醐雪倒觵巷北巷南歌吹襍只应儒舘自书声
又
圣主恭勤服澣衣频年羽猎罢连围金华劝讲延髦士紫殿亲祠却宓妃调鼎有功神化密扣门无事谏书稀高秋八月时廵毕还与都人候六飞
又
孔鸾敛翅久盘回延阁穹崇际复开四海宣文千载仰两生接武一时来紬书共啓缄金匮持笔行登视草堂努力深期报知已明时肯负出羣才
闻危太朴王叔善除宣文阁检讨四首
隂山分胍自崑仑朔漠緜延迥北门遥见马驼知牧地时逢水草似渔村穹庐勅勒秋风曲青塚婵姢夜月魂今日八荒同一宇向来边檄不须论
又
两都赋意入经营今日奇逢有此行弟子弦歌临璧水诸公篇翰出承明眼中高阙祥云色梦里空斋旧雨声千里相望劳问讯追扳无路若为情
又
亭障连山入杳茫氊车如雪漫沙场雕盘天际秋云白雁去关南木叶黄独客应怜冠戴楚闲愁无奈管吹羌归来若度桑乾水莫忘并州是故乡
又
藻水萦逥草满川皇都佳气郁浮天端门高映双龙阙驰道中容万马韀群后承恩歌湛露从臣待诏赋甘泉更闻所过蠲租税田野清平乐晏眠
寄题赵仲明霞坡亭
云石曾营霅水傍霞坡更出弁山阳东风桃李红成阵晚照桑榆緑作行落笔时时争吐焰浴丹夜夜共浮光书来特诧新亭好飞佩何当与颉颃
送傅士开搃管之饶州
留卫行都已奏勲又驱五马向江云傅岩人合登台辅番国民方仰使君入篚南金无乏贡奠居阳鸟不惊群向来曾是咨询地治绩应须早上闻
送孔用道都事之山东宪副
圣师宫宇鲁东方出使闻孙远有光台上霜华随马白庭前桧色照人苍惠文未必妨吾道衣绣从来羡故乡独恨此时知已别素心千里重相忘
至大庚戌黄君晋卿客杭与邓善之翰林黄松瀑尊师儒鲁山上人会集赋诗今至正辛已晋卿提举儒学与张伯雨尊师高丽式上人会再和前诗上人至京以卷相示因写往年所和重赋一章
後先人物一时雄心迹寜须较异同来此清谈散花雨依然旧梦听松风画图长共湖山在劫火频惊殿阁空万里忽逢东海客前诗重写思何穷
十二月廿四日至廿八日崇文阁下试诸生和仲举韵
黄昏庭树乱乌号门外纷纷散白袍卷地风来华烛灭半空月上井栏高氷花着砚凝寒玉茶乳翻瓶响夜涛衰老强陪豪俊列不堪乡思正如毛
杨氏水北山房
杨君水北山房住想见萧然远世纷茅屋秋风陨黄叶燕泥春雨涴玄文争传图画京师看未羡声名幕府闻我欲相从好兄弟钓槎吟石肯平分
先天观
谁开岩障作仙家龙虎宫前路不賖珠现宝光悬黍米鼎分真火养丹砂玉笙夜度云间鹤碧水春流洞口花欲问先天易中事希夷何处卧烟霞
余干张氏让堂
同居九世古称义六世让财今更敦终身不失一段地此族尤宜双表门里中时有凤凰集堂下春来花树蕃所忻异时激颓俗我亦泰伯州来孙
题曹士弘文後前兰溪廵检
起家刀笔儒为吏随世功名武换文尔辈安知良太史吾乡犹说故将军百年诸老零秋叶四尺孤坟黯暮云赖有贤郎能竞爽?将遗藁播清芬
送雅勒呼正卿福建盐运司同知
奎阁清光趂翠华玉墀微步响冲牙却游万里梅花雪又看三枝荔子霞国计从来资海卤皇恩难得到天涯使君篇什多风雅先与疲民洗叹嗟
送毛道士归先天观
身共闲云暂出山就携诗卷借人看不随方士留燕土还与仙翁守汉坛花落莺啼春日暮天空鹤去曙星寒瑶宫缥缈无由列别後从谁说弄丸
城外见杏花
曲江二十年前会囬首芳菲似梦中老去京华度寒食闲来野水看东风树头绦雪飞还白花外青天映更红闻说琳宫更佳絶明朝携酒访城东
王仁甫左丞宜闲阁
试向宜闲亭上坐静观物理笑劳劳风生秋树停纨扇雨足春畦罢桔橰碧水自随鸥泛远白云偏共鹤飞高向来轩冕纷华梦此日全轻似羽毛
题卢沟雨别图送张道士
卢沟桥边柳色齐卢沟河畔草萋萋东风故吹灵雨送北阙为有天香携饮阑水榭见花落路入烟村闻马嘶後月归来重经过五云却望凤城西
南台赵子威照磨母氏眉寿堂
高堂此日拜龎眉家庆相传事更奇戏彩佳儿来栢府献桃阿母下瑶池云烟色动金花诰雨露香生玉树枝尽酿中山千斛酒仙游遐景正无期
次韵柳侍制直院晚归二首
庭松吐焰引凌霄露井银床冻不消云雾窗深隔风日凤凰声集和箫韶书成给札分曹写直罢携香满袖飘自昔词臣宜白发礼贤珍重此时招
又
卑飞无力到烟霄忧患侵凌壮气消得食侏儒偏笑朔献嘲弟子岂知韶天怜病月今年减雨送凉风昨夜飘无补明时合归去山中休待故人招
送孙生归丰城
十载成均尚褐衣论诗岂是赏音稀群英杂遝歌清庙独客飘颻赋式微剑气秋城遥入望书灯夜屋耿留辉白头倚广成何事囘首南云亦合归
送掲生浩侍父南归
白首词臣出帝畿翩翩之子一时归夜光匣里双神剑春水船头五彩衣胄学新功存简册人生至乐在庭闱谁知惜别情偏切目断江云日暮飞
元夕感怀
天街叠鼓閙香车官舍荒园宿暝鸦不饮闲关宜谢客无眠对月转思家三年元夕留京国六十衰翁感髩华江上春风後期在烂烧银烛对梅花
清明
清明频岁客天涯归爱江南好物华烟煖人家插杨柳雨晴门巷扫桐花谁怜卧病春将过强起哦诗日又斜杏酪不须持饷我自烧新火试新茶
五言絶句
客有谈献玉絶弦事因赋二首
荆璞宁非遇卞和犹识真识真不自保翻恨世无人
又
识趣全琴在赏音千载期朱弦何用絶自贵不求知
赠王月屋相师三首
威仪谅有则彩色宁非天开口问穷通纷纷事可怜
又
我貌不足数我心当烱然请君视此屋晴月光无边
又
圭荜四十年忽有万里行会看忆君言一咲春风生
谢氏友山图二首
逶迤漫相逐偃蹇自难亲之子与为友此山能择人
又
幼舆山岩姿安石丘壑情复见佳子弟使人增眼明
嘉定黄氏瑞竹二首
练川夸瑞竹黄氏见高门富丽应如此时来岂有根
又
曾闻寇公竹插地竟成林勿谓彼非瑞清风犹至今
雨竹图
千年舜妃泪一幅湘川雨掩卷不忍题余心正怀古
画兎
孕灵广寒府承宠中书署谁令秋水边弄月凄风露
赠内静子
止水还能照死灰寜复然寄言内静者求静莫令偏
促织图监州贯子素徵赋
华屋歌锺夜何从识草虫惟应苦吟者相对共秋风
东津暮泊二首
人家烟雾里灯影树林间撑空青突兀知是乌龙山
又
四山敛暝色百虫沸哀声夜久月未出川光虚自明
钱舜举画卷二首【红白芙蓉黄葵】
不向东风开酣霜拒秋冷红白为谁妍自照沧浪影
又
秋露滴金杯秋风吹道衣阳光澹欲出相向独依依
读左传偶成
胜母不可入栢人寜肯留胡为如死鸟更有在乾侯
山川图
白云映高树上有青青山不见幽人居应在空蒙间
渊明像
靖节有高趣沉冥非酒徒画师寜识此偶出亦携壶
竹图
透石迸新芽清泉映涓翠姿妍竞阳春朂哉岁寒意
环翠亭
万山欝环合高亭一振衣拂衣下山去带将空翠归
鹭
振振风生柳沾沾雪点矶白攅秋水立青映暮天飞
莲藕花叶图
玉雪窍玲珑纷披緑映红生生无限意只在苦心中
溪山雪霁图
桥冻驱驴滑滩澌理棹难何如闭门者不识风雪寒
正月六日离建德道中杂咏三首
前年踏雪来今岁踏雪囘天知我?空从以万银堆
又
深村出箫鼓草市亦灯火元夕约到家人人应候我
又
荒山与峻岭千转复万盘巍然金华出使我心平寛
画松
风霜不改色水石淡为隣只合空山老岂知人世春
题李盘泉卷
山中百岁老曾见辟雍流懒说前朝事清泉照白头
小竹石图
千亩?渭川万仞峩华嵩两竿卷石间萧萧亦清风
六言絶句
水西道中
鸣鸠林外叶密眠犊沙头草添春水石桥红杏夕阳茅屋青帘
仙居图
云气参差青嶂树林飘缈飞楼谁识仙家归路桃花流水渔舟
江湖八境图
洞庭
君山隐隐暮碧洞庭渺渺秋波羇客白头怀古湘灵莫奏云和
武昌
草生自识春洲月满谁登夜楼寂寞汉人文赋萧条进士风流
庐山
香炉峰看飞练栖贤峡听奔雷三叠谷帘未识至今却悔归来
海门
多景楼前狠石浮玉山下中泠长江天险安在北固烟光自青
太湖
云树烟波浩渺渔村橘里萦环想见三高不死超然来往其间
浙江
两山喷雪眩转三道奔涛淼漫白塔故宫高殿行人来倚阑干
灵隐寺
平地琮堆翠涌何人鬼刻神□会有风云震荡再还前日飞岩
西湖
花柳空蒙春雾蒲荷淡荡秋晖水光山色长好舞榭歌台易非
题水竹小景二絶
铁树霜藤崖壁藕花蒲叶汀洲更着萧萧水竹有人傲兀扁舟
又
修篁烟景浓淡远树人家有无此日乱山深处唤回迷梦江湖
题高彦敬越山图三首
渔浦渡头烟淡钱塘江上潮平吴越兴亡何在青山长对人横
又
潮平风定日落云白山青雨乾忆得晚秋天气浙江亭上凭阑
又
西域有兹奇士东州无限佳山一幅西兴渔浦风流千载人间
山水小幅
苍嶂秋云更白青林霜叶偏红江南八月九月人在诗中画中
即事
残书长日茶思高屋清风诵声青荇池边饮马緑槐隂里听莺
礼部集卷八

[book_title]卷九
<集部,别集类,金至元,礼部集>
钦定四库全书
礼部集卷九　　　　　　元　吴师道　撰七言絶句
山行
林中禽语意相关池上鱼游心共闲忽到水穷云起处悠然回首见南山
桐江道中二首
东风緑水动微波晚泊滩头理钓蓑唤起江湖昔年梦一帆寒雨听渔歌
又
连山红緑照清溪倚棹行人思欲迷多少鸣禽好音语止嫌杜宇作哀啼
病起
单衣小立怯西风病骨诗愁冷淡中一片清秋在何处豆花篱落雨蒙蒙
追凉书所见三首
小风不扫晚来云天色澄澄绀碧痕囘首银盘孤涌处火峰化作雪涛奔
又
沙渡归人已罢船石楼遥树自生烟溪囘路转知何处一坞斜阳数万蝉
又
凉风瑟瑟响千崖渐出平原草树开欲坠飞萤已无力瞥然数丈过池来
秋江晚渡图
十年吴楚客西东展卷高歌兴未穷渺渺孤舟呼不得好山无数夕阳中
烟寺晚锺图
半空孤塔擎飞杵四壁长烟涨白波落木踈林秋色老断锺残磬暮楼多
郊行
浴鸟翻晴日色暄平芜千顷豁春烟何时摆落穷愁事濯足清江藉草眠
杜鹃
春风望帝寂余魂臣甫离愁锦水滨千载此禽同姓杜哀吟唾血定前身
元夕
柳台梅巷鎻春晴酒思灯光负赏心听彻宣和太平曲独看明月到更深
赤松二仙图
四海弟兄谁慰眼半生书册政亡羊赤松有路不归去花落春山百草长
夏夜江上二首
绕屋清江竹万竿水风萧瑟竹光寒夜深月上门不掩卧听钓归船过滩
又
洪涛半夜发前山月明风急鱼龙翻呼儿江边缚艇子苍藤白石青枫根
溪上
柳花漠漠杏花乾一寸青蒲刺碧涟春色满溪人不到野鳬背上小雏眠
次韵黄晋卿清明游北山十首
千峰烟雨乱峥嵘中涌芙蓉一朶青想见登高能赋客吸呼山气聚英灵
又
幽赏玄谈总背时青山自识我曹奇不知同结东林社还有当年远法师
又
兰若青林数里程孤峯当道送还迎归来寒食清明夜犹梦松风涧水声
又
珠悬黍米容千衆芥纳须弥等一尘始信约师瓶浴事故将灵幻骇庸人
又
煜煜丹光涧壑红牧羊先在岭云东赤松花落春风老未得相逢一笑同
又
仙佛偏于胜处多飞空金碧倚峩峩白云深鎻藏深屋谁记北山人姓何
又
林间尊宿澹衿期不减当年许与支十载相思不相识云山应笑俗缘卑
又
药草生苗宿雨微梢梢野笋脱斑衣桐花开尽樱桃过山北山南谢豹飞
又
行歌共访采芝翁絶壑层云一荡胸谁念愁吟溪上客落花微雨独搘筇
又
一壑风烟自可留十年湖海漫狂游短衣射虎真堪乐莫恨将军老不侯
挽车图
短辕长驭後先驱逐利奔名恣所如落日中原天万里我贫正坐出无车
读陈后山诗有感
我名异世偶然同身迹沉微转更穷寄食尚怜从郭槩赏音未易见苏公
和陈景传寄方韶文韵四首
北里高楼笛夜吹酒怀诗梦与秋宜惠连无限凄凉思独背寒灯听雁时
又
风流文采弟兄难落月怀人几夜阑俗子寜堪披牍对俊游聊作采诗看
又
黄尘那解汚清流客里千尊莫负秋闲采芙蓉弄江水笑携凉月上沙头
又
风流遗老曙星残湖海知心夜梦间欲访玄英向何处猿声木叶满秋山
山鸡
斓斑五色出深丛顾影徐行气自雄飞去汉廷应作凤野人惯见任西东
偶题
尘土侵怀屋打头出门市道摠悠悠南山万古长青眼莫怪相看不下楼
明皇听笛图
小立华清院宇春侧身横玉笑迎恩秋风吹断欢娱曲凝碧池头急管喧
羣雁图
飞影成行止共餐稻梁易足水云寛谁知江海离羣客独对秋风不忍看
孟浩然跨驴图二首
风雪萧萧破帽敧玉堂囘首梦应非鹿门松径寒门里拥鼻微吟定忆归
又
直语无因住禁垣清游随意蹋寒原风流郑五虽相似应愧诗庸位转尊
班姬吟扇图二首
已信当年有緑衣漫将团素写新诗才明自断衰荣梦肯对西风作怨悲
又
当暑提携识暂怜安身箧笥任长捐昭阳极宠昭君怨得似斯人晚自全
息斋墨竹三首
长忆东阳旧使君秋风吟倚瘦休文石根数叶萧萧碧长伴幽人一壑云
又
碧鲜迎舞翠华临一日清风满禁林得士虽闻诸老荐报恩谁识此君心
又
彭城一派接洋州千载真传属蓟丘举世随风翻墨水凝神谁识与天游
春日独坐二首
茶烟澹澹风前少庭叶沉沉雨後添何处杨花念幽独殷勤入室更穿帘
又
幽禽着树一两语小雨随风十数番无酒无诗亦无客澹然终日自清欢
次韵七夕二首
织女黄姑有定居河梁底处度空虚世儿扰扰寜知此应笑书生苦信书
又
流俗无知祗陋愚矜能於道亦浮虚邻衣自富何关我不用逢人诧腹书
除夕
瘦竹萧萧一树梅闭门俗客少曾来明朝遮莫新元日不用山童扫雪开
昭君出塞图二首
平城围後几和亲不断边烽与战尘一出寜胡终汉世论功端合胜前人
又
巫峡故山花树红村村婚嫁乐春风琵琶马上无穷恨最恨当年误入宫
杨妃上马图
花拥金鞍步步迟君王别殿待多时延秋门外惊尘起夜半无人见疾驰
秋日二首
酷暑烦蒸日望秋耳根恨不听飕飕夜来庭树秋风起独觉却添无限愁
又
少时倔强不知愁每笑诗人叹白头四十行年还自笑风前梳堕一茎秋
霓裳图
一曲霓裳衆乐催相传亲听月宫来当时果有飞神术末路因何厄马嵬
即事三首
日炙风吹野岸傍形容尘土汗如浆平生三伏寜知此高竹当门独倚牀
又
解衣坐憇野人家满树红茸夜合花河水悠悠缨可濯我来非是羡鱼虾
又
离家始识家居乐涉世深知世法疎岂是一行能作吏已惭数月废观书
尧民醉归图
骑行巾服俱非古仪狄以前谁饮醇写出太平真乐意陶然如此即尧民
七夕
木槿篱边络纬哀卧看河汉遶天回西风不管扁舟客吹下楼头笑语来
春晖堂
草心何此报春晖游子远游归更迟甘旨高堂日娱养愿君不识孟郊诗
芙蓉翠羽图
一幅宣和旧画图芙蓉红拥翠禽梳龙沙万里秋风道此景君王梦见无
紫极宫太古图
突兀眼前安得坚人生变幻等飞烟混成有物知谁识长向千秋万古传
渔乐图
罾网纵横来去船老妻含笑小童颠旁人竞羡渔家乐不道羣鱼正可怜
吴城山阻风
吴城堤下放船初津吏催程畏简书却谢北风多雅意留人两日看匡庐
留李王河驿
宦况不如归兴浓何人知我爱疎慵江滨荒话三更月听说松杨卯酉峰
集句二首赠荅潘季通
江上春风送客舟鸟啼花落水空流劝君更尽一杯酒与尔同消万古愁
又
梅花梨花参差开如何不饮甘心哀百年莫作千年调二月已破三月来
还里二首
邻屋荒塘巷陌非故庐在眼独依依祝融回禄偏怜我莫恨知心一世稀
又
东家满装千斛船西家腰纒十万钱我归无物堪夸客方寸夜光长炯然
寒村雪暮图
木杪栖鸦景已残沙边落雁雪犹寒江南江北曾行路今日山窻借画看
桃源图
翠嶂清溪远近春柴荆鷄犬接比邻花开酒熟身无事便是桃源画里人
玉涧禅师山水
玉涧诗多画上题如何此画不题诗依稀树石皆游戏一笔全无却更奇
雨中即事
山雨??水满溪倚阑望断转凄迷黄鹂不管人愁绪尽日高林相对啼
赠医者陆生
三十年前识乃翁鸣弦酾酒近隣东闭门秋院梧桐雨却话人生如梦中
邯郸灼黍图
勇弃功名一觉余千年重有此翁无昏昏醉梦人间客争向君家看画图
大洋滩
漠漠青烟障白陂遶船千百雁声悲唤醒羇旅十年梦似泊高沙湖里时
冻蝇
僵不能飞静若痴忽敲窻纸恋晴曦主人偶见犹怜汝不念营营扰扰时
题陶士元双溪櫂歌二首
緑蓑青蒻老玄真流水桃花曲尚新故里双溪谁复识櫂歌今喜见斯人
又
漫郎孤唱发清妍甫里豪吟思杰然更听正音韶濩曲武夷山上有飞仙
兰亭图二首
京洛铜驼草莽深春风修竹满山隂右军忧国心如许也伴兰亭醉客吟
又
觞咏余情落笔时後来感慨已先知山隂道士衣冠少竹里荒祠涧水悲
西江图
西山翠涌大江流历历开图记昔游寂寞滕王旧时阁秋风斜日下城头
碛雪骑竹图柳道传提举自作此图并题其所爲诗有百年行役今如此安用文章气吐蜺之句
自写新篇自制图记曾万里从銮舆莫嫌不得文章力风雪诗人老跨驴
题山水图送人归仙居
仙居直接天台路无数青山与云树行人已在画图中又复携图入山去
正月六日七日舟中即事
雨声入夜波翻天梦回月出春风颠雪香乱落衣被湿知是梅花吹满船
又
江清日净午风柔泼眼烟岚紫翠浮杨柳未描花未动无人来共早春舟
赠虚舟道士
我爱虚舟岂浪名无心随处任流行抱琴却出龙门峡明日江湖春水生
唐陈宏画明皇击桐图
三郎半醉玉顔开手戞青桐舞节催老树无情应解笑曲成那得凤皇来
赠日东僧清无梦
万里沧溟断去途闲云野鹤共羇孤祗应清夜禅床月解照平生梦有无
叶敬甫所得息斋墨竹爲火燎其半
李侯妙画夺天机回禄祝融将取之赖是清风满盘谷不令虐焰尽高枝
捕鱼鸟
翻身舞影瞰重渊百计求鱼饱尔咽巧拙并生还自足何曾饥死信天缘
春日杂书
澹无宦况有诗情马上微吟太瘦生杨柳杏花山市閙一番风雨近清明【是时僧志南有沾衣欲湿杏花雨吹面不寒杨柳风之句】
止建德梅山寺四首
玉峰春色动晴烟白白红红取次妍病眼却无看花分卧听箫鼔度山颠
又
清明长是雨绵绵今日晴光胜去年山县闭门花事过正愁无水救春田
又
黑蚁蚕生桑叶小河豚鱼上荻芽肥雨晴野外人声动吏散庭前燕子飞
又
山药尝多心共苦案书抛久眼浑迷舍南舍北团团树无奈子规朝暮啼
雨宿招贤寺二首
山路残春已厌行僧房今夜有余清岩前流水窻前雨两耳一年无此声
又
招贤寺里解招谁笑我今年两度斯山雨留人行不得忧民心事有谁知
村行
烟树交交桑扈呜雨泥滑滑竹鸡声青畦白水迷漫渡幽径浓隂诘曲行
禹栢图【汉阳县大别寺中】
栢贡荆州任土风汉阳遗树尚葱茏休夸此是亲曾植四海青青尽禹功
梅圣俞四禽言此建德爲令时作也官舍四周皆山春夏之交禽声喧然因感梅公诗集爲一絶
饼焦亦足疗朝饥止饮壶卢岂用提风雨萧萧泥滑滑不如归去去来兮
赠郷人说相者
秋浦相看眼爲开与谈乡井几时回故吾骨相应难改祗有新霜上髩来
题梅溪诗画卷
淮海张公昔好奇画图一幅写清溪凭谁添取诗人屋更看梅花雪压堤
玉腕骝图
满身霞彩尾萧稍玉腕腾凌意气骄率向赤墀人驻目只疑踏雪未曾消
游赤壁图
烧天烈火万艘空横槊英雄智力穷何似扁舟今夜客洞箫声在月明中
秋江独钓图
峩冠古服理丝纶恐是玄真辈行人今日官征筭舟舫水云莫倚自由身
清溪道士点易图二首
图像堙微久失传或从方外得先天姓名不落人间世亦有清溪点易仙
又
每爱研朱滴露篇飘然清气已如仙时人不悟仙人术木鹤何曾得上天
子昂兰竹图
湘娥清泪未曾消楚客芳魂不可招公子离愁无处写露花风叶共萧萧
扬州四首
画鼔清箫估客舟朱竿翠幔酒家楼四城列屋数十万依旧淮南第一州
又
长壕如带故城荒犹说英雄李与姜唐人爱向扬州死尔死何曾有耿光
又
后土祠前走钿车无双亭上看仙葩一年闻道开三度不是春风玉蝶花
又
富贵骄奢志已迷无端更欲上天梯庭前木鹤真儿戏况说云中犬与鷄【腰纒十万贯骑?上扬州昔人以爲戏言讥兼得之惑盖诚有是事也刘安高骈是已】
张子固秋泉卷
丽泽盘溪记昔游白云人去自悠悠秋风何处寒泉路应有清泠一勺流【曾游益之门】
胡古愚後京华杂兴诗
京华风物太平时瘦马青山髩欲丝二十年来留滞客只应?公槖中诗
十一月十二日崇文阁下祗试二十三日出和张仲举
宫烛风帘彻夜明屋高人静易寒生不知卧听萧萧雪何似山窻洒竹声
又
棘鎻深闱夜不归宫庭步遶月辉辉书床尘动牙籖乱茶鼎声喧蚓窍微
玄教堂独坐二首
槐栢成行拥緑阴鈎帘独坐屋深深日长清思无人共只有黄鹂送好音
又
庭下高槐叶乍张风吹嫩緑有微香窗摇帘动玲珑影付与羇人一夏凉
唐马图
饱食天闲逸气生只愁伏枥误长鸣青丝挽入奚官手俛首何妨逐队行
段节妇
南国征人去不归春妍懒着旧时衣至今门外冬青树不与风花上下飞
刘节妇【医者妻】
勤苦良人学炼丹丹成早已摄飞鸾姮娥亦仗刀圭力不恨单栖向广寒
赵节妇【县尹妻】
夫子曾弹单父琴琴声忽断杳沉沉夜深一掬寒窻泪莫听秋风别鹤吟
送夏学正赴奉圣州
书卷囊衣共一车出关千里漫风沙祥云五色天西角喜及高秋望翠华
又
弓刀射猎古云中声敎明时万里同莫向果园夸异品?栽丹桂待秋风
赵子固画梅
千树西湖浸碧漪醉拈玉笛遶花吹祗今无限凄凉意留得春风雪一枝
方方壶道士为危太朴画云林图二首
抱朴先生学大还偶然为客未归山迎阳坊里看图罢梦遶白云青树间
又
海上三山楼观开壶仙早晚御风囬画成定胜人间境为问何因寄得来
崇术堂前棠梨
西庑棠梨一树遮诸生长候夕阳斜清明休暇无人过落尽风前玉雪花
张果对御图
多欲求仙亦已痴老翁幻怪等儿嬉骑驴却向何山去不救青螺蜀道时
送人归宣城
闻道宣城刼火余城东民屋半萧疎旧时録事今头白自写平安父老书
旴江朱孟章母寿诗卷
杏园晏罢三春雨萱草归看五月花想见瑶池迎阿母麻姑山下拥云车
送人之苏杭
江国萧条刼火余繁华无复似当时西湖依旧青山色莫向秋风咏黍离
又
吴乡水落稻平畴蓴菜鲈鱼满意秋为问西风斜日里有谁能泛五湖舟
郭天锡云岫图
撩乱春云杂晓岚时于涌雪出青蓝依稀一笔谁传与北固山前海岳庵
送人之宣城
昭亭山下宛溪头杨柳芙蓉岸岸秋总是旧时迎送处梦魂犹逐故人舟
宋高宗书杜陵騘马行
江沱燕息共恬熙无复中原壮志驰眼见骐驎死刀下不须更写杜陵诗【赐志忠】
宋显夫司业出乃兄诚夫尚书中秋五首并逹兼善侍郎诗因次其韵
良夜清尊一笑开水边亭榭禁城隈祗今惟有青天月曾照当时太白来
又
曲江联辔踏春云二十年前逐後尘今日重来隔存没相看只有两三人
又
宋公高制拟昌黎笔势雄奇见怒猊短气祗令人物渺狂澜谁障百川低
又
翠华南下拂秋天龙虎台高古塞边谁料江南白头客连宵清语对床眠
又
会稽太守出清朝追逐扬镳过灞桥想见相思浙江夜月明酒醒卧闻箫
忆建德五首
茹兰溪头春水生玉峯高下杂花明县廷清坐无公事闲听游人鼓吹生
又
石佛岩前山迳幽曾因祷雨得清游至今六月夜深梦长见飞泉两派流
又
石门相向立东西侧过行人踏峻梯山下鸳鸯忽飞起风吹草树见清溪
又
水澹山平石潭曙记向城中旧时路秋风吹雨破寺凉数日吟哦不能去
又
父老依依想未忘我无遗爱比甘棠两亭手插闲花木五六年来几许长
元旦朝回书事四首
朱衣高唱御楼东清漏迟迟画景中黄繖宝幢微影动一时吹面受东风
又
初闻觱粟叫云清次第春雷万鼔鸣最爱凤笙形制别衆中不识是何声
又
金犀千列照春云缀迹犹容虮虱臣白兽尊前那得到遥看拜舞但随人
又
朝散纷纷下紫微挥鞭争道疾如飞同来各向朱门去祗有西山伴我归
闰二月朔日
病过春光两月程几番风雨几番晴不知开到何花树今日才闻燕子声
三月十六日至二十一日雨不止
闭关因病得深居客至犹嗔礼缺疎连日雨深无?迹且拈丹笔了残书
礼部集卷九

[book_title]卷十
钦定四库全书
礼部集卷十　　　　　　元　吴师道　撰杂着
三国志杂论
荀彧
操欲取徐州还乃定布彧曰昔高祖保关中光武据河内【云　云】攻之不拔略之无获不出十日【云云】
此是学李左车说陈余语
前讨徐州威罚实行其子弟念父兄之耻必人自为守无降心
此是规摹韩信秦父兄怨之痛入骨髓语
议迁都许彧以为【云　云】彧劝操曰昔高祖代为义帝缟素而天下归心【云云】
操以诏书示彧【云　云】彧曰刘项之存亡足以观矣今与公争天下者惟袁绍耳【云云】
此段规摹韩信请言项王为人语
操与绍连战议欲还许彧曰今军食虽少未若楚汉在荥阳成臯间也是时刘项莫肯于先退【云云】
或说操宜复古置九州彧言曰【云云】
此是比张良谏立六国後事
杜牧云彧之劝操取兖州则比之高光谏不令还许则比之楚汉及事就功毕乃欲邀名汉代譬之教盗穴墙发匮而不与同挈虽所以论彧者未尽亦足以诛奸鄙之心矣司马光乃谓凡为史者记人之言必有以文之比操于高光楚汉者史氏之文愚按彧引高帝不但取兖还许二事或言山东未平彧则以高帝为义帝缟素劝其挟天子以令天下操患力不敌绍彧则论刘项之存亡以释其疑操以彧为子房而彧动引高帝宜矣史氏纪载大抵因其言而文之未有全出已语况彧之言不一岂得皆为史氏之文饰乎马公曲为彧讳其论未当若乃陈夀规摹汉史沾沾自喜真以高帝视操则有之矣夫儗人必于其伦夀之无识奚责哉
郭嘉
魏书曰备来奔以为豫州牧或谓操图之嘉曰备有英雄名以穷归已而害之是以害贤为名【云云】
传于备来奔【云　云】嘉曰备有雄才而甚得衆心终不为人下宜早为之所会操使备击袁术嘉与程昱俱谏时备已去操恨不用嘉言
曹操不杀昭烈此自英雄之度嘉昱筭略之士恨图之不早耳昱传载与嘉并谏遣昭烈谓前日不图备昱等诚不及则二人皆尝言之矣
按董昭亦劝操止备三人者其智略同而操之所深信也三人皆言之而操不听岂非伟度乎纲目据魏书使嘉掠美而操没善岂其实哉
田畴
田畴感伯安之遇痛公孙之暴厉志矢言义存报主可谓壮矣苟量力不敌衔愤莫遂独往终身固无尤焉既能合衆致强谓宜伺时乘隙得正而辅孰能御之幸而获逞不择所从事成脱屣以明素志可也当鲜于辅连乌桓之衆袁绍督易京之师辅乃故吏畴尝与之比肩绍有徵命亦可因以殄贼于此之时靡闻感奋何
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:25:05-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
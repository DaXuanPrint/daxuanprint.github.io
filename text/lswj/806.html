<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,纲目,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,氏族大全全文在线阅读,氏族大全全文在线下载,大玄古籍书库">
<meta name="description" content="全称《排韵增广事类氏族大全》，二十二卷。不著撰人名氏。书中所引的事迹至南宋末年。据此推断，此书可能是无人所为。建阳麻沙刊版。此书每二卷为一集，以广韵排列，以四声分隶各姓。末二卷为复姓。复姓之中，以上一字为韵而排列。每姓都引史传人物，概括叙述。采其中三四字为标题。姓末多附之以女德婚姻一门。但其中著述考据有许多不精确的地方。由于采取广博，因此有的人物史传未取，却见于此书。可以作为学者的旁证。有元刊本，或作十卷本。明刊二十八卷本、《四库全书》本、日本元和五年活字本十卷。_氏族大全_全文在线阅读_氏族大全_全文在线下载_大玄古籍书库">
<title>氏族大全_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">氏族大全</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,类书,完结</span> <br/>
          字数： <span class="inputVal" id="bknum">[book_length]263822</span> <br/>
          说明： <span class="inputVal" id="bkdec">全称《排韵增广事类氏族大全》，二十二卷。不著撰人名氏。书中所引的事迹至南宋末年。据此推断，此书可能是无人所为。建阳麻沙刊版。此书每二卷为一集，以广韵排列，以四声分隶各姓。末二卷为复姓。复姓之中，以上一字为韵而排列。每姓都引史传人物，概括叙述。采其中三四字为标题。姓末多附之以女德婚姻一门。但其中著述考据有许多不精确的地方。由于采取广博，因此有的人物史传未取，却见于此书。可以作为学者的旁证。有元刊本，或作十卷本。明刊二十八卷本、《四库全书》本、日本元和五年活字本十卷。</span> <br/>
          封面： <span class="inputVal" id="bkimg">Z_18995.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]氏族大全
[book_author]佚名
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,类书,完结
[book_length]263822
[book_dec]全称《排韵增广事类氏族大全》，二十二卷。不著撰人名氏。书中所引的事迹至南宋末年。据此推断，此书可能是无人所为。建阳麻沙刊版。此书每二卷为一集，以广韵排列，以四声分隶各姓。末二卷为复姓。复姓之中，以上一字为韵而排列。每姓都引史传人物，概括叙述。采其中三四字为标题。姓末多附之以女德婚姻一门。但其中著述考据有许多不精确的地方。由于采取广博，因此有的人物史传未取，却见于此书。可以作为学者的旁证。有元刊本，或作十卷本。明刊二十八卷本、《四库全书》本、日本元和五年活字本十卷。
[book_img]Z_18995.jpg


[book_title]提要
钦定四库全书　　　　　子部十一
氏族大全　　　　　　　类书类
提要
【臣】等谨案氏族大全二十二卷不着撰人名氏书中所引事迹迄于南宋季年葢元人所编次相其板式亦建阳麻沙所刋乃当时书肆本也依广韵第以四声分各姓末为复姓则以上一字为韵而排次之每姓俱引史传人物摘叙大畧而采其中三四字为标题大抵在撷取新颖以供缀文之用姓末多别附女徳婚姻一门歴叙古来淑媛及两姓结婚故事葢宋元之间婚礼必有四六书启故载之独详亦以便于剽掇也叶盛水东日记曰近代杂书著述考据多不精如翰墨全书以彭思永为明道母舅所谓氏族大全者尤甚如以赵明诚为赵抃之子广州十贤有李朝隠一作李尚隠因而讹为李商隠今考中间所列朝代先后多颠倒失次如王导妾雷氏干预政事陈之张贵妃龚孔二嫔怙宠亡国而并入之女徳深为不伦又如韦思防刘奉林诸人既别立仙之一目而张果姜识诸人亦以仙术显名乃仍混入人物中无所区别体例亦殊疎舛至每姓之末间附韵数语如洪韵厖洪涵洪翁韵仙翁塞翁之类既与氏族不相闗涉且挂一漏万徒滋蛇足特捃摭尚为广博有其人为史传志乗所不详而独见于此者颇足以资旁证至于王氏有临沂太原二派勾氏避宋髙宗讳分作数姓兰亭集作诗名氏诸本不同亦间附考订寸有所长固未尝无禆于艺苑也乾隆四十六年四月恭校上
总纂官【臣】纪昀【臣】陆锡熊【臣】孙士毅
总　校　官【臣】陆　费　墀

[book_title]纲目
钦定四库全书
氏族大全纲目
上平声
一东
宫冯【始平】羽熊【江陵】徴童【鴈门】羽洪【炖煌】商戎【江陵】羽翁【盐官】商种【河南】商终【南阳】商【郑国】角宫【太原】宫酆【京兆】宫丰【括阳】宫防【安定】徴东【平原】徴通【西河】羽红【平昌】角公【括阳】商充【賛皇】羽融【南唐】角弓【太原】宫风
二冬
徴龙【武陵】商钟【颍川】商宗【京兆】宫封【渤海】角龚【武陵】羽容【炖煌】
四江
角江【济阳】宫厐【始平】宫逄【谯国】商双【天水】
五支
商支郤【阳】角郗【山阳】商施【吴兴】宫皮【天水】商师【太原】宫麋【汝南】角綦　　羽伊【太原】角姬【南阳】商眭
宫邳【清河】角祁【太原】羽随【河内】羽猗　　徴时【陇西】商脂　　角危【汝南】徴訾【渤海】徴迟【太原】徴池【西平】角防【京兆】
八微
羽韦【京兆】徴归【京兆】徴祈【太原】
九鱼
商徐【东海】羽余【新安】商舒【京兆】角蘧　　徴鱼【鴈门】商疏【东海】羽储【河东】角渠【雁门】宫居【雁门】商诸【琅琊】
十虞
角虞【陈留】羽胡【安定】商卢【范阳】角朱【沛国】羽苏【武功】羽吴【延陵】羽于【河内】角俞【河间】宫符【河东】角苻【河东】角蒲【河东】羽乌【颍川】徴涂【豫章】徴涂【南昌】角须【渤海】角瞿【山阳】宫扶【京兆】徴都【黎阳】商殳【武陵】
十二齐
徴齐【汝南】徴黎【京兆】商嵇【谯国】商奚【谯国】羽倪【千乘】羽洼
十三佳
商柴【平阳】羽懐【河内】
十五灰
宫裴【河东】商崔【博陵】宫梅【汝南】宫枚　　　徴雷【冯翊】徴来【河内】徴台【平卢】羽哀【鲁国】
十七真
商真【天水】商甄【中山】商陈【颍川】商秦【天水】商荀【河内】角辛【陇山】商申【魏郡】商郇
二十文
宫文【雁门】羽殷【汝南】角云【琅琳】宫闻【呉兴】
二十二元
角光【河南】角原【太原】角源【太原】角袁【汝南】角垣
宫樊【上党】商孙【乐安】羽温【太原】角言【太原】羽浑
羽宛【南阳】
二十五寒
羽寒　　羽韩【髙阳】羽桓【谯国】羽安【武威】宫潘【荥阳】徴檀【瑕丘】徴栾【西河】角干【河内】徴兰　　角官【京兆】角干
二十七删
商山【河内】角顔【鲁国】宫斑【扶风】角闗【陇西】羽环
下平声
一先
徴田【雁门】商钱【彭城】宫边【陇西】角权【天水】羽燕【范阳】角牵　　商全【京兆】徴连【上党】商宣【始平】羽延
角坚　　商先
三萧
商萧【河南】羽姚【京兆】徴刁【农】羽挑　　　商晁【吴兴】角桥　　角乔【梁国】商谯【京兆】商焦【中山】宫苗【东阳】商饶【平阳】羽尧　　商昭【太原】
五爻
宫包【上党】商巢【彭城】宫茅【东海】
六豪
徴陶【浔阳】商曹【河南】角髙【渤海】宫毛【荥阳】角敖【谯国】徴劳【杜阳】
七歌
徴罗【金革】羽何【卢江】羽和【汝南】角柯【太原】角戈【临海】角过【髙平】
九麻
宫麻【上谷】商车【京兆】宫巴【髙平】角家【京兆】商查【济阳】羽花【东丘】商沙【汝南】商佘【南昌】
十阳
商阳【玉田】羽杨【农】羽　　羽羊【太山】角王【太原】羽黄【江夏】商张【清河】商章【河间】角姜【天水】徴梁【安定】徴凉　　宫房【清河】徴唐【晋昌】羽江【平阳】宫方【河南】商常【平原】商桑【黎阳】商臧【东海】商庄【天水】徴郎【中山】角康【京兆】角匡【晋阳】徴汤【中山】商商【京兆】商昌【河南】商苌【魏郡】羽皇　　角彊【天水】商襄　　商仓【武陵】角羌
十二庚
宫彭【陇西】商程【安定】角荆【广陵】角京【魏郡】角荣【上谷】商成【上谷】宫平【河南】宫明【吴兴】羽英【晋陵】羽衡【平阳】
十五青
徴丁【济阳】羽邢【河间】徴泠
十六蒸
商曽【鲁国】羽应【汝南】徴滕【南阳】徴凌【渤海】商承【千乘】羽【太原】
十八尤
角尤【吴兴】羽游【冯翊】徴刘【彭城】商周【汝南】角丘【河南】商邹【范阳】角牛【陇西】羽侯【上谷】徴娄【谯国】徴楼【相国】宫牟【平昌】角仇【南阳】角求　　　角裘【渤海】徴留【安南】角勾【平阳】商州　　　羽欧【平阳】羽区　　羽由【魏郡】
二十一侵
商任【乐安】羽隂【西河】角琴　　　角禽　　商岑【南阳】角金【京兆】徴林【济阳】商郴　　　商谌【河南】商寻
二十二覃
徴谭【齐郡】徴镡　　　徴谈【广平】徴南【汝南】徴蓝【汝南】角甘【丹阳】
二十四盐
羽阎【太原】角严【天水】徴亷【河东】商詹【河间】
二十七咸
宫汜　　羽咸【汝南】宫凡
上声
一董
角孔【鲁国】徴董【陇西】角巩【山阳】
三讲
羽项【辽西】
四纸
徴李【陇西】商史【宣城】角纪【丹阳】商士　　　商是羽蒍　　羽防　　商子　　　徴里　　角杞商梓　　角绮
八语
羽许【髙阳】徴吕【河东】商褚【河南】商楚【江陵】徴汝【陈国】角巨　　商所　　商处　　角莒
九麌
徴杜【京兆】徴鲁【扶风】角庾【颍川】商祖【京兆】商武【太原】角伍【安定】角古【新安】羽扈【京兆】宫辅【扶风】角万
羽邬【颍川】
十一荠
徴祢【平原】宫米【京兆】
十二蟹
角解【雁门】
十四贿
商宰【西河】羽隗【天水】
十六轸
宫闵【太原】羽尹【平阳】
二十阮【二十三旱附】
角阮【陈留】羽苑【范阳】角管【平原】角筦　　　宫满【汝南】羽罕　　角简【范阳】
二十七铣
商单【南安】角蹇　　商展　　　商隽【渤海】商善徴典　　宫扁【渤海】
二十九篠
商赵【天水】
三十一巧
宫鲍【东海】
三十二皓
商枣【颍川】徴老　　宫保
三十三哿
商左【济阳】
三十五马
宫马【扶风】角贾【汝阳】羽夏【防稽】角假
三十六养
商蒋【汝南】羽养【山阳】角彊　　商壤　　　徴党【冯翊】角广【丹阳】徴荡　　商赏　　商掌　　徴党
三十八梗
商耿【扶风】徴冷【京兆】羽幸【雁门】角景【晋阳】宫丙【鲁国】宫邴【平阳】商井【扶风】羽颍
四十四有
徴栁【河东】角茍【河内】羽后　　　徴纽【呉兴】宫母【钜鹿】商夀【京兆】角有【东鲁】
四十七寝
商沈【呉兴】商审
四十八感
商昝【太原】
五十琰
商冉【鲁国】
五十三豏
宫范【髙平】商湛【豫章】
去声
一送
角贡【广陵】商仲【中山】角宋【西河】羽雍【京兆】
五寘
商挚　　角季【渤海】商知【鲁国】角义【平原】角冀【渤海】徴利　　宫贲【宣城】
八未
角魏【汝南】宫费【汝南】角贵
九御
徴茹【江夏】羽豫
十遇
羽傅【清河】角顾【武陵】羽喻【江夏】徴路【内黄】宫歩【浔阳】徴度　　角遇
十二霁
角卫【河东】商恵【扶风】商芮【平原】角计【京兆】角蓟【内黄】徴厉【范阳】角桂【天水】
十四泰
商蔡【济阳】徴赖【颍川】角艾【天水】
十五卦
商祭【颍川】角蒯【襄阳】角介【河南】
十八队
徴戴【谯国】徴代【太原】
二十一震【二十三问附】
徴蔺【中山】角靳【西河】商慎【天水】羽印【冯翊】商晋【平阳】角贠【平凉】
二十五愿【二十八翰附】
徴顿【魏郡】宫万【扶风】徴段【天水】角灌【睢阳】角贯【上谷】商防
三十谏【三十二霰附】
角谏　　羽晏【齐郡】宫卞【济阳】
三十四啸【三十七号附】
商召【魏郡】商邵【魏郡】徴廖【汝南】羽铫　　　徴到【彭城】宫暴【河东】
三十八个
羽贺【广平】
四十祃
商谢【汝南】商射　　羽华【武陵】
四十一漾
羽向【河内】商尚【汲郡】羽况【庐江】商畅　　　徴谅
四十三敬【径证二韵附】
角敬【平阳】商郑【荣阳】宫孟【平昌】商盛【汝南】角庆【河内】商正　　徴【齐郡】徴邓【南阳】
四十九宥
角防【上谷】宫富【齐郡】徴窦【扶风】宫缪【兰陵】角救
五十四阚【陷梵二韵附】
角阚【天水】徴啖　　徴念
入声
一屋【二沃附】
徴陆【河南】宫穆【江南】宫伏【太原】宫宓【平昌】商祝【太原】宫卜【西河】角谷【长安】角鞠【汝南】角麴【呉兴】宫服【西平】商束【河阳】徴鹿【河南】角曲【陈留】商叔【鲁国】商宿【东平】宫木【呉兴】宫沭　　宫牧【农】商肃　　　羽鬻【南康】徴禄【扶风】徴逯【广平】羽沃【太原】宫濮【晋国】角玉【彭城】商夙【鲁国】商烛　　　商竺【东海】羽郁【黎阳】商粟【江陵】角谷
四觉
角乐【南阳】角岳【冯翊】商卓【西河】
五质【八勿附】
商质　　宫毕【河南】商漆【鲁国】角吉【冯翊】商郅
商帅　　羽乙　　徴栗　　　羽尉【太原】角暨【渤海】角屈【临海】宫
十月
角越【晋阳】羽谒　　　角阙【下邳】宫勃【豫章】
十二曷【十四黠附】
角葛【顿丘】宫末　　羽滑【下邳】
十六屑
商薛【河东】商折【西河】徴列　　商节
十八药
羽药【汝南】角郭【太原】羽霍【太原】羽郝【太原】徴骆【内黄】宫莫【钜鹿】商索【武威】徴铎【鄱阳】宫薄【雁门】角鄂【武昌】羽约　　角恪
二十陌【锡职二韵附】
宫白【南阳】商石【武威】徴翟【南阳】角却【济阳】商席【安定】徴狄【天水】徴郦【新蔡】商戚【东海】羽易【太原】宫柏【汝南】宫伯　　宫麦【始兴】宫帛【吴郡】角剧【洛阳】商析
商籍【广平】角棘　　宫墨　　　角国【下邳】商直羽翼　　商职　　徴力　　商食　　　角虢
二十六缉
角汲【清河】商习【东阳】商隰
二十七合
羽盖【汝南】羽郃　　徴沓
二十九叶
羽叶【汝南】徴聂【河东】
三十二洽
宫法【扶风】角郏【武陵】
上平声
覆姓【取上字为韵下字为音】
商公孙【髙阳】商公西【鲁郡】羽公羊【顿丘】商公沙　　角公仪羽公冶【鲁郡】宫东方【平原】徴钟离【防稽】宫司马【河内】角司空【河内】宫綦母　徴乌陵【阳】角诸葛【琅琊】角沮渠　　宫胡母徴吾丘　宫巫马【陈郡】商母将【兰陵】徴樗里【西河】宫西门【南阳】徴申屠【京兆】角淳于【河内】角新垣　　商闻人【河南】宫端木【鲁国】角完顔
下平声
商颛孙【汝阳】角鲜于【渔阳】徴髙堂　　商哥舒　角瑕丘徴耶律　商王孙　商羊舌　　宫皇甫【京兆】角梁丘【琅邪】角成公　羽欧阳【渤海】角由吾　　角南宫【鲁国】徴澹台【太山】
上声
商士孙【河内】商尒朱　宫宇文【赵郡】宫主父　　徴五鹿羽夏侯【谯国】商长孙【济阳】
去声
商仲长　羽慕容【炖煌】徴库狄　　角第五【京兆】商太史商贺若　徴贺娄　　宫贺拔【下邳】角上官【天水】徴相里【西河】羽令狐【太原】徴豆卢【范阳】
入声
徴谷梁【鲁郡】商叔孙【饮郡】徴斛律【雁门】商斛斯【武陵】角仆固【同安】商万俟【兰陵】角独孤【髙平】宫秃发　　徴漆雕　徴尉迟【太原】徴屈突【河内】羽达奚　　角若干　宫拓拔【颍川】宫乞伏【陇西】徴索卢　徴百里　　宫息夫　商黒齿　角夹谷
氏族大全纲目

[book_title]卷一
钦定四库全书
氏族大全卷一
一东
冯【宫音　始平　周文王第十五子毕公髙之后毕万之孙食采于冯城因氏焉】
能断
冯简子郑大夫能断大事郑国将有诸侯之事与禆谌乗以适野使谋可否而告简子使断之【左襄三十一年】
世宦
冯亭为秦上党太守冯去疾为秦丞相冯无择为秦将冯敬为魏骑将皆亭之后【见史记】
弹铗
冯驩蹑屩见齐孟甞君置传舍十日君问传舍长曰客何为曰冯先生甚贫犹有一劔耳又蒯缑弹其劔而歌曰长铗归来乎食无鱼迁之幸舍食鱼有鱼矣又弹劔而歌曰长铗归来乎出无舆迁之代舍出有舆矣又弹劔而歌曰长铗归来乎无以为家孟甞君不悦后孟甞君废诸客皆去独赖冯驩得复其位【孟甞君传】
白首郎官
冯唐白首为郎汉文帝辇过郎署与论将帅拜为车骑都尉　子遂字王孙汉武帝求贤良公卿举唐唐时年九十余不能官以遂为郎亦竒士也
建节封侯
冯奉世字子明年三十学春秋涉大义读兵法汉宣帝时韩増举之持节送大宛诸国客与其副严昌击莎车王威振西域得名马象龙而还　元帝朝拜执金吾后赐爵闗内侯　居爪牙官前后十年以功名终
四子四经
冯奉世子九人而四子通四经次子野王通诗逡通易立通春秋参通尚书　长子谭举孝亷早世　逡举茂才　参为黄门郎绥和中封宜卿侯
大冯小冯
冯立字圣卿竟宁中迁五原太守徙西河上郡与兄野王相代公亷相似民歌曰大冯君小冯君兄弟继踵相因循
万石君
冯杨汉宣时为农太守八子皆为二千石赵魏间荣之号万石君　次子偃偃子伉伉子勤光武朝拜尚书仆射
大树将军
冯异字公孙佐汉光武中兴芜蒌亭上豆粥至南宫复进麦饭　破赤眉帝降玺书劳之曰始虽垂翅回溪终能奋翼渑池可谓失之东隅收之桑榆　异为人谦退诸将论功独退居树下军中号为大树将军　拜征西将军赐玺书曰征西功若丘山犹自以为不足孟之反亦何异哉諡节侯
托旨避山
冯信嘉定人公孙述徴之不起与任永托青盲以避世述败洗盥更视曰世适平目即清【独行传】
壮志凌云
冯衍字敬通防有竒才更始任为立汉将军光武即位不见用因不得志乃作显志赋以自厉又自论曰冯子以为夫人之徳不碌碌如玉落落如石风兴云蒸一龙一蛇与道翺翔与时变化夫岂守一节哉　居常慷慨叹曰衍少事名贤经歴显位懐金垂紫掲节奉使不求茍得常有凌云之志三公之贵千金之富不得其愿不槩于懐　子豹
道徳彬彬
冯豹字仲文以诗书春秋教丽山下语曰道徳彬彬冯仲文明帝时举孝亷拜尚书郎毎奏事未报常俯伏省閤或从昬至明帝令黄门持被覆之勅令勿惊
三叶侍中
冯鲂字孝孙光武朝迁郏令贼延褒攻县鲂力战帝曰此健令也　安帝时为司空父子三叶侍中兄弟并带青紫
羔币聘礼
冯良字君朗志行高洁安帝以纁羔币聘之
八俊
冯羡汉顺帝诏遣八使巡行风俗拜周举为侍中杜乔周栩冯羡栾巴张纲郭遵刘班并光禄大夫分行州郡班宣教化举实臧否天下号曰八俊
一州之寄
冯道根字巨基少孤贫至孝梁天监中迁豫州刺史宴别武徳殿帝曰道根所在能使朝廷不复忆此州矣性俭约所居如素贫贱世服其清逺
嵗寒松栢
冯慈明仕隋为兵部尚书大业末诏令安集瀍洛为李宻所执欲降之荅曰直道事人有死而已遇害　史云嵗寒松栢疾风劲草千载之后凛凛如生【诚节传】
嵩山栖游
冯亮字灵通博览羣书笃好佛理隠居嵩山结架岩林得栖游之适齐宣武召为羽林监领中书舍人固辞
九登科选
冯万石唐圣厯初第进士大定初中嫉恶科神龙初中才髙位下科景云中中懐能抱器科开元初重考及第六年中超羣拔类科十三年考判入第十六年又入等二十六年中文词壮丽科凡九登科选
谕防书
冯伉唐徳宗朝为醴泉令县多奸猾伉着谕防书十四篇劝务农进文士教以忠孝居一年韦渠牟荐为给事中迁祭酒
诵诗为友
冯道明谒雍陶时陶为简州牧呵曰与公素昧平生道明曰诵员外诗仰员外徳遂吟曰闭门客到常疑病满院花开未是贫陶延上坐欢狎如平昔之友【诗话】
龙虎榜
冯宿字拱之贞元中陆贽主司试明水赋宿入第一榜多天下孤隽伟杰之士号龙虎榜【详见齐姓】
园册
冯道字可道本田家状貌质野入朝数反顾任賛问刘岳岳曰遗下园册耳在五代时歴事四朝自号长乐老著书数万言年七十三卒人称与孔子同夀
武湖
冯延鲁南唐人锐于仕进然喜言高退事曰宗赐贺监三百里镜湖今得赐武湖亦足遂意徐铉曰上岂惜一武湖恨无贺知章耳　弟延已工诗　子僎侃仪价伉入宋取第【五代史】
献金华五箴
冯元少好学宋真宗朝为国子直讲上召讲泰卦推君道至尊臣道至卑而能上下相感所以辅天地裁成万物也上悦除龙图学士景徳中献金华五箴官至翰林
御赐锦屏
冯拯字道济少时以文谒赵普普曰子之位与夀他日我若也宋太平兴国三年胡旦榜及第拯为探花太宗诗曰二三千客里成事七十四人中少年仁宗朝同平章事封魏国公上赐以衾裯锦绮屏　諡文懿
耆英防
冯行己字肃之宋元丰五年与富弼等十二人为耆英防冯诗云自愧栎樗非逺器谁知齿髪亦遐年【详富弼】
睢阳五老
冯平宋至和中与杜衍王焕毕世长朱贯咸以耆徳挂冠优游桑梓暇日宴集为五老防赋诗酬唱平诗云醉游春圃烟霞暖吟聴秋潭水石寒　钱明逸为睢阳五老图序
金玉自至
冯大亮见樵叟八人各出枏木一枝才五六寸曰可栽庭中树径尺则家财百万旬日而树凌空金玉自至【广记】冯徳选唐开元含象亭十八学士中人【见庾子元】
冯方与李浩等为五贤【见胡宪】
女徳婚姻
误食金桃
冯氏陈尧佐母封燕国夫人阃范严毅甞入宫误食金桃宫人大笑后再入宫再食之宫人怪问冯曰吾长儿生梦食金桃叨恩状头今有此兆次儿必复作状元矣宫人遂以金桃为瑞一时竞取之
娶长妻
冯偃自耻陋短乃为子伉娶长妻生子名勤长八尺三寸善计汉光武除郎中给事甞曰佳乎吏也母年八十每朝见诏勿拜令御者扶上殿曰使勤贵宠者此母也
名族愿婚
冯元常闺门雍睦有礼法唐神龙中旌表其家署曰忠臣之门天下高其节名族皆愿通婚
东隣骐骥
冯素弗北燕信都人跋之长弟也慷慨有大志魁伟雄杰交结时豪诣慕容熈尚书左丞韩业请婚业拒之复求髙劭女不许南宫令成藻有髙名造焉谈饮连月藻竒之曰吾逺求骐骥不知近在东邻何识子之晩也遂妻以女
两娶相女
冯京式之子也隽迈不羣仁宗朝廷试第一张尧佐欲妻以女使拥入其家示以奁具不肯就后冨弼妻以女有曰两娶相家之女三魁天下之儒再娶晏殊女
以妹续亲
冯左藏娶张显夀女早世女临终曰吾妹慈恵可抚诸孤遂娶之显夀开封府人世为閤门只
冯媫妤奉世女也从汉元帝幸虎圏熊逸出冯直当之
冯双王母侍女从母降魏夫人家弹云璈以荅母歌冯衍娶任氏悍忌不得蓄媵妾儿女常自操井臼冯后北魏文明后也作劝戒歌三百篇皇诰十八篇冯淑妃名小怜齐后主穆后从婢也号曰续命善琵琶
冯京女适蔡确之子懋
冯夷　诸冯
熊【宫音　江陵　黄帝有熊氏之后熊克家谱云鬻熊为文王师著书一卷名鬻熊子成王封其曽孙熊绎于楚】
弄丸解兵
熊宜僚楚人白公胜欲杀子西曰市南有熊宜僚者可当五百人矣善弄丸铃八个常在空中一个在手楚与宋战宜僚披胷受刃于军前弄铃一军停战视之
寝石为虎
熊渠子夜行见寝石以为伏虎射之灭矢饮羽渠子见其诚心而金石为开况人心乎【新序】
安车驷马
熊安生字植之仕齐为国子博士通五经周使尹公正问周礼两疑一一演说闻周主入邺遽令扫门已而果幸其家执手同坐给安车驷马留宿内省乃归
伏閤上疏
熊执易通九经唐贞元中策贤良方正与裴复栁公绰崔邠等同榜世美鲍防知人　后为右补阙与阳城同伏閤上疏极论裴延龄奸邪以其防示归登登为之动容
制行通介
熊克字子复宋哲宗朝举进士后除起居郎兼直学士院着九朝通畧中兴小厯官制新典帝王经谱　壻王克勤状行云文有顔延之错综之工史有陈夀叙事之长牧民得曹防清浄之防制行适徐公通介之常
九华山人
熊皎号九华山人工诗早行云山前犹见月陌上未逢人山居云深逢野草皆为药浄见樵人恐是仙又厌聴啼鸟梦醒后慵扫落花春尽时与黄损同师陈沆
庆亲夀
熊大经宋嘉定间为建阳簿视篆之始迎亲未至遣使驰香炬庆亲庭八袠之夀自制酻江月一曲以献熊襄南齐人着齐书名为河洛金匮【文学传】
熊仁瞻丁母忧哀毁庐墓慈乌来巢大厯中旌表门闾
熊罴之梦　飞熊之兆　熊经【修养法】　熊丸
童【徴音　鴈门　颛顼生老童子孙以王父字为氏】
呪虎
童恢字汉宗后汉时为不其令民有为虎伤者捕至二虎呪曰王法杀人者死伤人则论法一虎低头伏罪一虎鸣吼遂杀一释一吏民为歌迁丹阳太守执法亷平賛曰政畏强急理善烹鲜一夫得情千室鸣弦　与
孟甞刘宠许荆王涣任延同循吏传
童宗说唐人号南城先生注栁文
童国贤宋乾道间举进士与呉从周李爚刘瑨等同榜
童太一宋人为直阁将军【南史】
童防　竒童　童顔　童心
洪【羽音　炖煌　古共工之后本姓共因避仇改姓洪】
文采遒丽
洪湛宋雍熈二年上御崇政殿试礼部举人得进士梁颢等一百七十九人左右言有遗才再试得洪湛等七十六人赐及第以湛文采遒丽特升正榜第三
四洪
洪师民四子俱有才名潘邠老有诗以四洪比封胡羯末四谢　长洪朋字父有诗百篇句句可为郡举首　次洪蒭字驹父第进士放浪江湖不求闻达生平诗千余篇有前后老圃集靖康中为谏议大夫坐事贬海上　洪炎字玉父登第于元祐末试吏于绍圣初显于宣和贵于绍兴官至著作郎秘书少监重聴对上曰世人皆聋于心臣独聋于耳心则了了惟上所使　洪羽字鸿父元符末入党籍遂终其身绍兴间朝廷官其一子　师民娶黄山谷女弟
洪佛子　三瑞堂
洪皓字光弼鄱阳人政和中第进士初为宁海簿摄令事蠲贫弱四千八百户税县境荷花桃实竹榦有连理之瑞建三瑞堂已而生子适后适以贰车行县题诗云久矣驰防梦今登三瑞堂故山有乔木近事话甘棠宣和中秀州水皓籍有粟者无贵粜戒米肆掲价于青白旗上不能自食者食之活九万五千余人公出无不以手加额呼洪佛子　建炎中擢徽猷待制礼部尚书使金流递之冷山二十年还朝擢朝请大夫　三子适遵迈并中词科上曰洪皓身陷北庭乃心王室三子词科忠孝之报也　晩年求乡郡养老母上曰卿忠贯日月志不忘君岂可舍朕去也諡忠宣
别墅小隠
洪适字景伯官至翰林迁签枢防政拜右仆射号盘洲諡文恵　洪遵字景严平居言不轻发上前论事洒洒语简而意足与物无竞人不忍欺亲旧有求捐俸不靳家无余赀官至枢宻有别墅号小隠
诗书宗主
洪迈字景卢官至内翰諡文敏号容斋作容斋五笔合四十七卷父子以文章为一代礼乐诗书宗主中兴人物之首也　父子相承四上銮城之直弟兄相望三陪凤阁之游时以为忠义之报　甞使金风疾头微掉时语曰一日之饥禁不得苏武当年十九秋传语天朝洪内翰好掉头时不掉头　适迈皆甞出守越州故郡有棣萼堂有别墅孝宗御书野处二字
策试第一
洪兴祖宋绍兴中与孔端朝张炳周林四人俱召试上览策曰兴祖谠直当第一遂与孔并除秘书省正字张周与诸州学官
洪文甫南康人六世义居宋朝旌表门闾
洪范　厐洪　涵洪
戎【羽音　江陵　茙姓同齐人戎夷之后】
汉戎赐封栁溪侯
汉宣时有戎媫妤
戎昱盛唐诗人诗似晩唐　为节度使
防戎　戎
翁【商音　盐官　周昭王庶子食采翁山因以为氏】
咏槐
翁承賛字文饶莆田人唐干宁中登进士第擢宏词为福建盐鉄使过建阳别旧识僧亚齐诗云潇潇风雨建阳溪溪畔维舟见亚齐一轴新诗剑潭北十年旧识华山西吟防昔向江村老空性元知世路迷应笑乘轺青客此时无暇聴猿啼　在中书咏槐云雨中妆防望中黄勾引蝉声送夕阳忆得当年随计吏马蹄终日为君忙　天祐初为右拾遗　后拜相　父巨隅为荥阳防军
翁君前汉人传谷梁春秋之学
翁伯前汉人贩脂而富倾邑里
翁仲孺渭川人一日天雨金十斛于其家富与王侯等
翁伟为襄汉守跨马而出望瞎马而嘶伟能辨其音翁彦国宋宣和间召除户侍御史中丞迁徽猷学士翁绩字徳功宋宣和间人该博能文躬践履之学负笈从游者以百数
翁灵舒宋人有诗名刘后村赠以诗有云徧问诸郎皆冠带自言别业可樵渔
翁衍字元广宋人号逃禅翁少负俊声参江西诗祖翁合字与可号丹山善词赋歴仕江西宪
仙翁　塞翁
种【商音　河南　仲山甫之后姓仲氏因避难改姓种】
举孝亷
种暠字景伯河南人父有财三十万卒暠悉以赈防宗族邑里之贫者晋武帝朝王湛举之为孝亷官至益州刺史迁司徒　子岱举孝亷不就次子拂官至太常孙邵官至谏议大夫
云谿醉叟
种放字明逸宋初人自少年有山林之志有别业在终南性耆酒躬耕种秫处豹林谷所居有林泉之胜自号云溪醉叟真宗闻所居幽絶遣画工图之
樵夫拜
种放一日往见陈希夷作樵夫拜于庭下希夷挽之而上曰君岂樵者邪二十年后当为显官放曰某为道义而来官禄非所愿也希夷笑曰君骨相当尔后张齐贤言放隠居求志孝友之行可厉薄俗真宗召为左司谏携手登龙图阁论天下事赐第一区辞归山当时有闲忙令曰世上何人号最闲司谏拂衣归华山
竒男子
种放以祥符八年一日晚起服道衣聚诸生列饮取平生所作文藁焚之酒数行而逝亦竒男子也夀六十不娶无子赠工部尚书
鉄石心肠
种世衡字平仲放兄子也宋仁宗朝知青涧城事筑青涧城开营田二千顷甞为属吏所讼经畧使厐籍奏世衡披荆棘若一拘文法边将无所措手足矣诏勿问及徙环州别厐公曰世衡心肠鉄石也今日为相公下泪矣　知环州五年开示恩信羌人悦服　八子诂诊咏谘谔防记谊　诂字大质杜门读书时称小隠居　谔字子政神宗以为将子可任除知延州　谊字夀翁倜傥有气莭绍圣初知兰州
山西望族
种师道字彞叔世衡之孙也知兵有谋巍然有柱石之望山西望族惟种姚二家子弟各不相下　宋靖康中金人围城师道以河东河北制置使将援兵至阙入对为战守之计除同知枢宻院京畿宣抚使　弟师中终【徴音　南阳　陆终之后以字为姓】
终童
终军字子云济南人汉武朝十八嵗选为博士弟子初步入闗闗吏与繻军曰丈夫西游终不复传还弃繻而去后为谒者给事中建节东出闗闗吏识之曰此使者前弃繻生也　除谏议大夫自请愿受长缨以羁南越王颈致之阙下时军年二十余世谓之终童
书荐不遇
终慎思苦学董储以书荐于士人之富者不遇取书归董启云鲁箭髙飞谓聊城之必下秦都不割懐赵璧以空归
鬷【商音　郑国】
一言而善
鬷蔑字然明晋叔向如郑然明从收器者立于堂下一言而善叔向曰嘻鬷明也下堂执其手以上曰子如不言吾几失子矣
问政见心
然明始见知于子产子产问为政焉且曰吾他日见蔑之面而已今吾见其心矣
宫【角音　太原南宫适之后】
三复白圭
宫縚孔子曰独居思仁公言以义一日三复白圭之玷是宫滔之行【家语】
宫之竒虞人也晋荀息以屈产之乘垂棘之璧假道于虞以伐虢宫之竒谏不听遂以其族行
酆【宫音　京兆　周文王子酆侯之后以国为姓】
酆舒赤狄潞子之相也有三隽才晋伯宗曰狄有五罪隽才虽多何补焉遂灭潞杀舒
丰【宫音　括阳】
丰稷宋哲宗朝为殿中侍御大夫司谏首论蔡京之罪数上疏言近习之非
防【宫音　安定】
防鹜其先齐人仕秦昭王居上卿　子武　孙恬毅恬为秦将筑万里长城　始制笔　毅位至上卿东【徴音　平原　舜十友东不訾之后】
通【商音　西河　巴大夫食采通川因氏焉】
红【宫音　平昌　红侯楚元王交刘富之后】
公【羽音　括阳　鲁公衍公为之后】
充【宫音　賛皇　汉充由仙人充向之后】
融【宫音　南康祝融之后】
弓【羽音　太原　鲁大夫叔弓之后　汉有弓祉为光禄勲】
风【宫音　阙　　伏羲之后　鲁僖公母须向国风姓女故曰成风】
二冬
龙【羽音　武陵　舜朝龙作纳言子孙以王父字为氏　龙子曰治地莫善于助　龙旦为项羽将救齐】
刻鹄类鹜
龙伯髙为山都长马援戒兄子曰龙伯高敦厚周慎口无择言谦约节俭亷公有威吾爱之重之愿汝曹效之效伯高不得犹为谨饬之士所谓刻鹄不成尚类鹜者也
揣骨相
龙复本唐开成中人无目善聴声揣骨知人官禄年夀揣萧寘骨曰宰相骨又揣宋祈骨曰长官骨后皆验
龙骆
龙起擢进士第丁咸序未第时梦乘龙而起回顾又有骆驼在后及登第次其下者乃龙起骆起也
知名东南
龙太初工诗王荆公退居与郭功父坐有士人上谒视其刺则曰诗人龙太初功父叱之曰相公前敢称诗人令赋沙诗顷之即云茫茫黄出塞漠漠白铺汀鸟去风平篆潮回日射星功父阁笔由此知名东南【诗话】
龙敏字欲讷事祖父以孝闻仕石晋为太常卿龙昌朝宋人刘敞奏其非圣不经而赐昌朝五品服龙澄游瀼水见水中一石合获玉印五文字如星霞傍有九天使者谓曰此上帝所寳可投元处　后登科
卧龙　神龙　骊龙　婿乘龙　技屠龙
钟【角音　颍川　宋微子启之后桓公曽孙伯宗仕晋生州犁仕楚食采钟离因以为氏】
知音
钟子期伯牙为友伯牙鼓琴子期善聴伯牙志在髙山子期曰峩峩然若泰山志在流水曰洋洋然若江河子期死伯牙絶弦以世无知音者【列子】
九膺台辅
钟皓字秀明少以笃行称隠宻山以诗教授门徒千余人前后九辟公府皆不就李膺笑曰钟公至徳可师汉桓帝朝为林虑长诸儒颂曰林虑懿徳非礼不处悦此诗书弦琴乐古五就州招九膺台辅逡巡王命卒嵗容与　与陈寔荀淑韩韶为颍川四长　孙繇
一代伟人
钟繇字元常仕魏封平阳侯一代伟人也文帝甞赐之五熟釡铭　与胡昭并师刘徳升草书繇书若飞鸿戏海舞鹤游天世传胡肥钟瘦子防笔法絶似荀朂甞诈为朂书就朂母钟夫人取寳剑　二子　毓　防钟毓机防谈笑有父风迁御史中丞　钟防魏末为镇西将军与邓艾平蜀有异志死于兵
石心松操
钟雅字彦胄晋苏峻之乱与刘超侍卫天子拜侍中死之史臣曰雅正直当官﨑岖宼难契阔艰虞匪石为心寒松比操
诗评
钟嵘字仲伟齐朝人明易义两为记室専掌文翰　作诗评品藻古今诗人其论最详　齐明帝躬亲细务上书切谏上不怿曰钟嵘何人乃欲断朕机谋【文学传】
小钟
钟绍京繇十代孙工草书世号小钟　唐中宗景龙中拜中书侍郎进中书令皇甫彻诗有云唐元佐命功辉焕何烈烈
终南进士
钟馗唐武徳中应举不防触殿阶而死后现梦于明皇曰臣终南山进士钟馗愿为扫天下虚耗之孽
抟虎之勇
钟傅洪州人少射猎醉遇虎与鬬持虎不置人得斩虎既贵曰士处世尚智与谋勿效吾暴虎也画抟虎状戒子孙在唐僖宗朝拜镇南节度使检校太保中书令颍川郡王今之云石墟钟家防者即傅所置也
操南音
钟仪楚人囚于晋琴操南音【左】
女徳婚姻
娶季芊
钟建楚小臣也昭王避乱使负其妹季芊而逃及反国季芊曰所以为女子者逺丈夫也钟建常负我矣以妻钟建为乐尹【左定五】
姑舅婚
钟瑾好学慕古有退让风与李膺同年俱有令名瑾之母乃膺之姑膺祖太尉常言瑾似我家性复以膺妹妻瑾生四子　亮　叔　训　秀　号四龙安帝时俱为牧守
钟礼郝法
钟夫人琰繇之曽女孙数嵗能属文博览羣籍适王浑礼仪法度为中外所则王湛妻郝氏亦有行徳琰虽贵与郝雅相敬重时称钟夫人之礼郝夫人之法
金陵才士
钟辐五代时金陵才士也年少气豪樊若水爱其才以女妻之后辐中甲科樊氏早世辐遂隠终南山终身不仕
万钟　龙钟　情钟　琉璃钟
宗【宫音　京兆　周大夫宗伯之后以官为氏】
主画诺
宗资汉延熹中为汝南太守以范滂为功曹凡事委之郡中謡曰汝南太守范孟博南阳宗资主画诺
栖丘饮谷
宗炳字少文好琴书图畵每临山水佳处忘归东晋末刘毅领荆州辟为主簿不就荅曰吾栖丘饮谷三十年岂可于王门折腰为吏邪【莲社中人】
乘风破浪
宗慤字元干少时叔父炳问其志荅曰愿乘长风破万里巨浪为豫州太守曰得一州如斗大何足以展吾志伐林邑入象浦其国装象以战慤制为狮子与象相
御象果惊奔尅林邑珍寳山积慤一毫无犯归惟被枕
小儿学士
宗懔字元懔【音禀】少聪明乡里呼为小儿学士　梁元帝镇荆州令兼记室迁吏部尚书　撰荆楚嵗时记
忠义
宗泽字汝霖有文武才畧宋建炎初为东京留守李纲所荐泽前后二十余疏请髙宗还京为汪黄所沮未及一年愤死咏杜诗云出师未防身先死长使英雄泪满襟　子颍
宗慈汉党人名列八顾顾者言能以徳行引人也宗元卿至行尽孝称为宗曽子
宗楚客唐神龙初拜相以文章得幸
女徳婚姻
宗连长安富人季女贤而有色求贤夫时赵元淑豪宕家徒四壁连谓之曰吾有爱女愿为箕箒妾公子意何如元淑聘焉及嫁奴婢二十口马十余疋金帛锦绮无数元淑遂为富人
宗慤外甥乐蔼防悟慤竒之
宗少文妻罗氏
儒宗　大宗　亢宗
封【宫音　渤海　封钜为黄帝师因氏焉封父夏时侯国君也　今封江是】
士君子
封孚字处道仕燕官至太尉有士君子之称得大臣之体
封公复来
封隆之北魏人寛和有量四为冀州刺史每临郡郡中旧齿曰封公复来矣　歴事五帝四为侍中　諡宣懿
四戒
封仕北魏兼散骑常侍博览经传为务徳慎言逺佞防奸四戒　子伟伯博学有才思弱冠除太学博士
同文苑传
封肃字元邕博涉经史仕元魏为尚书郎中　与袁跃邢臧卢观温子升裴伯茂同列文苑传
宫锦玉帯
封敖字硕夫唐防昌中除翰林学士李徳裕以平刘稹功进太尉敖草制云谋与吾同言不他惑徳裕解玉带赠之武宗使作诏慰边将伤夷者云伤居尔体痛在朕躬上喜赐以宫锦
三世同财
封延伯字仲连三世同财为梁郡太守有髙士风【南史】
威仪闲雅
封孝琰字士元位秘书丞风流自立威仪闲雅【北史】封嵩兄弟跃龙骋骥
女徳婚姻
死节
封氏殷保晦妻也为黄巢所执骂曰吾死犹生岂辱贼手
封郎
封徳彞本名伦舅卢思道曰是儿识量过人当自致卿相杨素与论天下事竒之荐为内史舍人妻以从妹抚床曰封郎终据此地贞观中拜仆射
仙偶
封陟字少登居少室山一夕有仙姝顾揖以诗求为仙偶陟固拒之
侯封　华封　黄封　斜封　蚁封　酒泉封
龚【角音　武陵　晋大夫龚坚之后】
牛劔之化
龚遂字少卿汉宣帝朝为渤海太守单车至府劝民农桑使民卖劔买牛卖刀买犊　与黄霸王成朱邑文翁召信臣同列循吏传
楚两龚
龚胜字君实三举孝亷汉哀帝徴为谏大夫王莽秉政归老乡里莽遣使奉印绶安车驷马徴之拜秩上卿胜谓门人髙晖等曰谊岂以一身事二姓不食死　居彭城亷里后世刻石表其里门
龚舍字君倩通五经鲁诗诗教授与孔休卓茂蔡勲刘宣鲍宣同志不仕初以胜荐徴为谏大夫复拜光禄大夫终不起二人并著名节世谓之楚两龚
结庐山中
龚之字道好学潜黙于临湘山中结庐而居养一白鹿以自偶朝廷徴为国子博士不就
荆楚仙人
龚祈风姿端雅范述见之叹曰此荆楚仙人也【南史】
秀山斗门
龚颖为常徳太守常篆秀山斗门四字刘海蟾游斗门曰此秀水乃武陵郡一条玉带也　宋端拱初除侍御史
冠豸
龚央字彦和宋徽宗召为殿中侍御史论五朝寳训乞令不可增损　时邹浩为右正言张舜民为右谏议董敦逸为在谏议故山谷诗云且喜龚邹冠豸又闻张董上坡
相继登科
龚茂字实之宋举进士莆人也枢宻黄祖舜闻其贤荐为秘书省正字位至参政　日安　日政　堪　埙皆其子孙　梦良　遂良　史良　友良　日严　日章皆其羣从并相继登科
赐绯
龚明之字熈仲防孤鞠于祖母李氏李甞语之曰吾少时梦緑袍判官曰与汝七十七宋崇宁中及此数果病亟明之焚香于顶泣祷于天愿减已算五年以益祖母之夀李病愈至八十三而终淳熈中迁宣教郎服银绯
乘龙往来
龚圣者邵武道人也结庵修竹间有异道乘龙往来勅封神济妙应大师　所居峯上有磐石嵗旱祷雨置浄瓶石下水滴瓶中水满即止
女徳婚姻
龚贵妃孔贵妃居望仙阁张贵妃居结绮阁陈后主居临春阁并复道相往来
龚氏陶侃妻也
容【宫音　炖煌　黄帝时容成之后　又云春秋时南容之后】
氏族大全卷一

[book_title]卷二
<子部,类书类,氏族大全
钦定四库全书
氏族大全卷二
四江
江【商音　济阳　颛顼孙伯益之后封于江后为楚所灭子孙以国为氏】
说客
江乙说安陵君曰以财交者财尽而交絶以色交者华落而交渝是以嬖女不敝席宠臣不敝轩
子孙博士
瑕丘江公受诗书春秋于申公以诗授韦贤以春秋授荣广子孙皆博士
奇士
江充为人魁岸汉武异之曰燕赵固多奇士拜直指绣衣使者　治巫蛊狱迫促卫太子太子斩之
巨孝
江革字次翁齐郡人事母自挽车乡里称之曰江巨孝举孝防迁谏议大夫告归汉元和中诏齐相以见谷千斛赐巨孝由是名闻天下
鸡
江逌字道载晋殷浩北伐请为谘议参军击姚襄逌取鸡数百以绳连之系火于足飞集襄营因其乱击之从子绩有志气为南郡相迁御史中丞
江左驰声
江统字应元静黙有逺志时语曰嶷然稀言江应元晋惠朝为太子洗马作徙戎论以警朝廷　史賛云霦统兄弟江左驰声彬彬藻思卓冠羣英　子思　思悛
梦笔
江淹字文通年十三孤贫卖薪以养母于樵所得蝉冠一具母曰此汝休征也可留待得侍中时着之后果如其言少以文章显晚节微退云为宣城太守时罢归泊禅灵寺渚梦张景阳谓曰前以匹锦相寄今可见还探怀中得数尺与之此人大恚曰那得割截都尽顾见丘迟曰余此以遗君自是淹文章踬矣　又少时梦人授以五色笔自是文藻日新后宿冶亭梦郭璞曰吾有笔在卿处多年可见还淹乃探懐中得笔还之后为诗絶无美句时人谓之才尽　尝作别赋云春草碧色春水緑波送君南浦伤如之何　齐武帝朝除侍郎王俭谓曰卿年三十五已作中书侍郎何忧不至尚书所谓富贵卿自取之　梁天监中迁金紫光禄大夫封醴陵侯
御龙骋骥
江革字休映【一作休明】少孤贫弟兄自相训朂俱诣太学补国子生举髙第王融谢眺雅相敬重眺尝过革时大雪革敝絮单席而耽学不倦眺脱所着并手割半氊与革充卧席而去　梁建安王为雍州刺史以革为记室参军革弟观同为记室沈约任昉与书云卿昆季可谓御双龙于长途骋骐骥于千里
刻烛赋诗
江拱与萧文琰丘令楷等并以文称竟陵王夜集赋诗约四韵刻烛一寸而成又共击鉢立韵响絶而成【南史】
观书秘阁
江子一仕梁为侍郎啓求观书秘阁武帝许之有勅直华林省　侯景反与二弟子四子五同死国难　追諡子一曰义子　子四曰毅子　子五曰烈子
狎客
江总字总持蒨之孙也少孤依外氏故杜诗云江总外家养　仕陈为尚书侍后主游宴后庭多为艳诗与孔范陈聘等十余人谓之狎客　刘禹锡诗云南朝词臣北朝客归来惟见秦淮碧池台竹树三畆余至今人道江家宅
江髙齐名
江文蔚字君章后唐长兴二年卢华榜下进士八人文蔚张沅吴承范汤鹏范禹偁五人为学士　后归南唐为御史对仗弹冯延已常梦锡大言曰白麻虽佳要不如江文蔚一疏　与髙越俱以能赋擅名江表
抗疏
江公望字民表宋徽宗朝除左司谏与王缙并以风节着抗节极论时政为陈上尧舜之道累数百言有云一池四监未知其孰守十羊九牧未知其孰从陛下不以先入已信之言宿于心不以未入遽告之言拒于耳决事如析薪从理如破竹上称奇者数四曰卿文采甚奇
气节
江万里号古心文章气节当代推敬宋咸淳中拜右相闲居值大元革命之际赴水死　弟万顷号古崖
女徳婚姻
解佩
江妃二女不知何许人出游江濵逢郑交甫解佩二珠与之交甫受而懐之行数十步女不见佩亦随失【韩诗外传】
梅妃
江氏女名采苹唐开元中选入宫性爱梅明皇戏名曰梅妃吹白玉笛作惊鸿舞【遗事】
金盘防榔
江嗣女妻刘穆之穆之微时苦贫尝往妻家食毕求防榔江之兄弟曰君常饥何须此后为丹阳令召妻兄弟以金盘贮防榔一斛以进
我顾伊
江霦娶诸葛恢长女此女初适庾亮之子会防死改适霦次女适羊楷楷子衡娶邓攸女于时谢尚求婚其小女恢云羊邓是平婚江家我顾伊庾家伊顾我
风流江郎
江斆字叔文湛之孙为丹阳丞袁粲叹曰风流不坠正在江郎　齐孝武谓谢庄曰此小儿当为名器尚临汝公主三子　蒨字彦标　昙字彦徳　禄字彦遐皆为梁显官
舅氏钟爱
江总之母萧氏总少依外家舅萧励钟爱之曰尔神采英拔后世当出吾右
西江　濯锦江　乌江　曲江
厐【宫音　始平　周文王子毕公髙之后支子封于厐乡因氏焉】
兵法
厐防魏人与孙膑同学兵法后与膑战膑使人斫大树白而书之曰厐防死此树下防夜至伏兵起战败智穷自刭
宰相器
厐参字仲逺汉安帝朝为汉阳太守郡人任棠有奇节参往候之棠抱儿当户以一盂水拔大本薤献之参曰水者欲吾清也拔大本薤者欲吾击强宗也抱儿当戸者欲吾开门恤孤也　虞诩荐之有宰相器
鹿门采药
厐徳公居岘山之南平生不入城府刘表问曰先生不肯受官禄何以遗子孙曰世人遗之以危我遗之以安司马徳操尝谒之值其上冢径入其室妻子罗拜堂
下命速作黍徐元直当来乃设具须臾徳公还直入相就不知何者为客也　诸葛亮每造之独拜床下徳公初不令止　汉建安中携妻入鹿门山采药不返【逸民传】从子统
凤雏
厐统字士元南州士之冠冕也蜀先主使守耒阳令不治鲁肃曰士元非百里之才处之治中别驾之任始当展其骥足耳　少朴钝惟徳公司马徽重之徳公以为凤雏
陶令故人
厐通之渊明故人也王欲识渊明而不能致乃命通之赍酒于栗里半道以邀之
造禅
厐居士名蕴深造禅理尝参马祖祖云待汝一口吸尽西江水却道居士大悟
贫宰相
厐籍字醇之宋明道中召拜殿中侍御史孔道辅曰厐君可谓天子御史与程文惠同戊子生程已贵而籍尚小官程戏之曰君乃小戊子庆厯中厐大拜程以书贺云今日大戊子却为小戊子矣　年七十六致仕家居读书自娱赋诗云田园贫宰相图史旧书生　封颍公諡庄敏
聋医
厐安常黄州人善医而聋然甚颖悟以指画字示之深防人意东坡尝戏之曰余以手为口君以眼为耳魏厐徳号白马将军以战死諡壮侯
女徳婚姻
孝养
厐盛女为姜诗妻养姑笃孝姑好饮江水汲不时至诗怒逐之厐氏止于邻家纺绩供养【见姜氏】
坐逝
厐居士女名灵照以卖竹漉篱自给后得道日中坐居士之坐而逝
师友婚
厐直温博学范景仁少受学焉后直温之子昉卒于京公娶其女为孙妇养其妻子终身
逄【宫音　长乐　夏殷诸侯有逄公伯陵封于齐其子孙因氏焉】
代君任患
逄丑父齐大夫齐侯战败丑父与易位晋韩厥获之却子将戮之呼曰自今无有代其君任患者乃免之
挂冠城门
逄萌字子庆初为亭长掷楯叹曰大丈夫安能为人役哉遂去之　王莽専政萌谓友人曰三纲絶矣不去祸将及身即解冠挂东都城门归将家属浮海　光武连征不起
双【宫音　始平　颛顼之后封于双城因氏焉后魏有双士洛为凉州刺史号天水公】
五支
支【征音　邵阳　支雄传云其先月支胡人也今琅琊有支氏】
讲经
晋支遁字道林天竺人与许询讲维摩经杜诗云空忝许询辈难酬支遁词
天下博知
支谦受业于支亮亮受业于支懴世称天下博知不出三支
白鹊之异
支叔才至孝母亡庐墓有白鹊止其旁唐髙宗表异其门
郗【角音　山阳一读作却】
儒雅著名
晋郗鉴字道徽汉御史大夫虑之孙博览经籍躬耕陇畆吟咏不倦以儒雅著名与王导受遗诏辅少主拜司空諡文成二子　昙　愔
修褉成诗
郗昙字重熈为中书郎中迁御史中丞　永和修褉成五言一首【见王姓】郗愔字方回袭父爵南昌县公征拜门下中书侍郎　有三子超融冲
入幕之賔
郗超字景兴少卓荦不羁父愔好聚敛积钱数千万超一日散与亲故俱尽　桓温辟为府掾府中语曰髯参军短主簿能令公喜能令公怒超多须而王珣短也桓温入朝谢安与王坦之诣温温令超卧帐中聴客语风动帐开安笑曰郗生可谓入幕之賔矣
伊川田父
唐郗士美字和夫张九龄称之自拾遗七迁至中书舍人还东都徳宗召拜学士不就世髙其节
女徳婚姻
坦腹东床
郗鉴尝使门生求婚于王导导使遍观东厢子弟一人独坦腹东床访之乃王逸少遂妻之
戒弟勿至
王右军郗夫人戒二弟曰王家见汝辈来平平耳可毋烦复至也
乗果生天
郗氏夫人梁武帝妻也梁王作懴郗氏得以生天施【征音　吴兴　鲁惠公子施父尾生施伯公五代孙因氏焉】
兵学得禄
鲁施氏二子一好学一好兵皆以得禄孟氏二子效之而皆以得祸【列子】
执经圣门
施之常字子恒孔子弟子鲁人也赠乗氏伯封临濮侯賛曰开国乗氏有徳斯彰参稽百行賛理三纲
论经石渠
施雠字长卿从田王孙受易梁丘贺荐之拜为博士与诸儒论难五经同异于石渠阁　以经授张禹
修道上升
施芩字太玉栖紫玉府修道晋宁康二年御苍虬上升
盖竹山
施真人名存洽隠盖竹山在衢州仙都县天下第二福地也
朝士执经
施士匄在太学十九年为博士韩愈铭其墓云先生明毛诗通春秋左氏传朝士大夫从而执经考疑者踵于门　子友直县簿　次友谅斋郎
文有古风
施师防字圣愈十嵗通六经十二嵗能文宋绍兴中入太学髙公闶为司业见公文叹其深醇有古风　孝宗淳熈中枢宻院事搜访人才手书置夹袋中荐胡晋臣有廊庙器后果大用公执政柄既久果于引去疏凡五上识者韪之谓进退之义合于时中
心算
施文庆陈后主时为中书舍人心算口占应时条理
进中兴雅颂
施锷州人宋绍兴中进中兴颂绍兴雅十篇诏免文解进士及第
文带之宠
施钜宋绍兴中与宋朴郑仲熊同日迁侍郎受诏日易服谢朴钜绯仲熊緑赐毬文带
女徳
东西施
越女姓施住东者曰东家施住西者曰西家施东丑而西妍【寰宇记】
达施　先施　设施　嫱施
皮【征音　天水　汉有皮容受蒲昌齐诗　后汉有皮究为谏议大夫】
赋桃花
皮日休唐文士也有桃花赋九讽七爱诸篇　黄巢入长安日休孟浩然皆隠于鹿门山有鹿门草隠书序云不醉则游不游则息息于道思其所未至息于文慙其所未用故复草隠书焉　自戏曰醉士又曰酒民作酒箴食箴　归氏子有诗嘲之云八片尖斜砌作毬火灰挦之水中揉一生闲气如常在惹踢招拳卒未休　与陆为友有松陵倡和集
机悟
皮子信机悟有风神位仪同三司勲贵子弟称其识鉴【北史】
五羊皮　榴皮　掇皮　羊质虎皮
师【徽音　太原　周师尹之后以官为氏】
转毂致财
师史前汉人转毂百数郡国无不至过邑不入门能致十千万【货殖传】
儒宗
师丹治诗事匡衡举孝防为郎汉哀帝朝领尚书事徙犬司空平帝朝封义阳侯　经为世儒宗徳为国元辅可谓社稷臣矣
墨帖
晋师宜官工书王右军賛之云师宜墨帖之竒令去官字
麋【宫音　汝南】
麋竺以妹事刘备为夫人奴客三千货币助军资先主待以上賔之礼为安汉将军　弟芳　子威【三国志】綦【角音】
綦宗礼字叔厚三世取进士明经科遂为北海名家宋建炎中除翰林学士上曰綦某之文有体真学士也以文翰际遇在玉堂前后五载　退居合州賔客到门摄衣延坐虽一介韦布之士亦与均礼故家子弟沦落不自给者援橐金推月俸以赈其乏
伊【宫音　陈留　古天子有伊祈氏其后因以伊为姓】
耕莘
伊尹耕于有莘之野汤以币聘之
才辩机捷
蜀伊籍使孙权权闻其才辩欲逆拒之入拜权曰劳事无道之君乎曰一拜一起未足为劳其机捷如此
拽牛却行
北魏伊馛善射力能拽牛却行走及奔马太武擢为秘书监拜司空赐爵河南公
吾伊　我顾伊　鬱伊
姬【征音　南阳　帝喾生姬永支子因氏焉】
周姬旦制礼作乐以开千万世之治
汉姬嘉号周子南君
唐姬处逊为水部郎中
瑶姬　苍姬　周姬
眭【商音】
眭字孟从嬴公受春秋以明经为议郎汉昭帝元凤中因推大石起立枯栁复生之异霍光恶之奏妄设妖言惑众伏诛
邳【宫音　清河】
邳肜信都人归光武信都反者捕系其父弟妻子使为手书招肜肜报曰事君者不顾家后以功封灵夀侯图像云台
祁【角音　太原】
祁奚请老晋平公问嗣焉举其子祁午建一官而三物成能举善也
随【羽音　河内　晋大夫随武子之后】
随何为谒者説九江王黥布归汉
猗【羽音】
猗顿鲁之穷士用盬盐起家与王者埒富
时【征音　陇西】
留犊
时苗少清白汉建安中为夀春令之官用黄防牛牵车嵗余生一犊及去留其犊以初来本无犊也【魏畧】
紫盖府
时荷字道阳从许君学道晋宁康二年与陈真君孝举执防导从许君上升荷有遗迹在紫盖府今为南昌县防　宋封为洪施真人
破黄巢
时溥徐州人破黄巢功第一后兼中书令封钜鹿郡王【五代】脂【商音】
脂习京兆人汉末与孔融相友善及曹操杀融习往抚之曰文举舍我死吾何用生为文帝以习有栾布之节加中散大夫【孔融传】
危【角音　汝南】
危稹字逢吉号骊塘宋嘉定中柴与之得谪稹送以诗有云人才自系国轻重吾道亦闗公去留为世所称登进士第
訾【征音　渤海　帝喾妃訾娵氏之后　古有訾顺为楼虚侯】
迟【征音　太原迟任设贤人也】
池【征音　西平　汉有池瑗为中牟令　北魏有池仲鱼为城门侯】
防【羽音　京兆　楚有防国子孙因以国为氏】
斯【阙】
八微
韦【羽音　京兆　颛帝天彭之后封于豕韦苗裔以国为氏】
邹鲁大儒
韦贤字长孺汉宣朝拜相在位五年致仕赐第一区封扶阳侯　自韦孟至贤五世为邹鲁大儒
金籯
韦成字少翁贤幼子也以父仕为郎与五经诸儒杂论于石渠阁　元帝朝拜相封侯故国　父子俱以明经至相谚曰遗子黄金满籯不如教子一经
五处士
韦着博学笃行陈蕃荐处士徐穉韦着等　徳行纯备可登三事桓帝以安车纁备礼征之
明珠出蚌
韦端二子长元将次仲将孔融与端书云不意双珠近出老蚌前日元将来渊才亮茂雅度毅经世之器也昨日仲将来文敏笃诚保家之主也
径丈之势
韦仲将善大字魏初邺都宫观始就诏仲将题署奏云若用张芝笔左伯纸及臣墨又得臣手然后可以逞径丈之势　明帝立陵云观误先钉榜以笼盛仲将书扁辘轳引之去地二十五丈既下须发皓白
竹如意
韦叡字懐文梁武朝名将也临阵交锋缓服乗舆执竹如意以麾进止　任豫州刺史进爵为侯
逍遥公
韦琼字敬逺澹于势利前后十见征辟不就所居枕带林泉娱翫琴书时人号为居士　周文帝勅有司日给河东酒一升号逍遥公　兄孝寛西魏名将
东西眷
韦氏东眷有逍遥公琼郧公孝寛西眷有平齐公瑱固安公法保并为盛门至今称四公之后【北史】
动揺山岳
韦思谦字仁约唐髙宗朝擢监察御史曰出不能使动揺山岳者为不任职　丈夫当敢言地须明目张胆以报天子安能録録保妻子邪　子承庆　嗣立
一门三相
韦承庆在武后朝代父为天官侍郎嗣立代兄为凤阁舎人长安中拜凤阁侍郎一门父子三人为相兄弟相继大拜制曰芝兰并秀见谢石之阶庭骐骥齐驱有刘山之昆季　嗣立子济天宝中尚书左丞　孙庆长庆间名卿
五云体
韦陟字殷卿安石长子年十嵗美文辞开元中迁礼部侍郎常以五防牋为书记使侍婢主之陟惟署名自谓书陟字若五朶云时号郇公五云体肃宗朝与弟斌从兄由及縚同时列防罕比　父安石武后朝进中书令
延英赐对
韦渠牟初为浮屠已而复冠少工诗李白异之　韩滉表试校书郎　徳宗诞日进诗七百言未浃旬擢谏议大夫对延英殿辄五六刻乃罢
储书
韦述家储书二千卷儿时诵之畧遍　撰唐春秋三十篇开元谱二十篇元宗朝任史官二十年禄山乱抱国史藏南山　弟五人迪逍回巡迫俱进士及第时赵冬曦兄弟亦知名当时张说曰韦赵弟兄人之杞梓
二妙
韦维开元中为户部郎中善裁割宋之问为员外善诗人称户部二妙
召讲太液
韦处厚字徳载家藏书万巻举贤良方正　与路隋为侍讲穆宗召入太液亭讲闗睢洪范　文宗朝拜相
松菊主人
韦表微字子明羁丱能文元和三年崔邠榜及第一榜十三人长庆中同年五人庾敬休栁公权李绅髙钺表微皆为翰林学士授表微监察御史里行不乐曰吾将为松菊主人
子弟之贤
韦羣玉贤而有才韩愈与陆祠部书云求子弟之贤而能业其家者羣玉是也
覆以蜀袍
韦绶为翰林学士帝幸其院绶方寝以蜀袍覆之而去
三世学士
韦贯之在宪宗朝其伯兄绶在徳宗朝其子澳在宣宗朝澳之子庠在僖宗朝弟郊在明宗朝三世五人皆为翰林学士
呈身御史
韦澳字子裴武宗朝擢宏词十年不调髙元裕欲荐之讽澳谒已澳曰恐无呈身御史周墀表署幕府
山林友
韦温字育绶之子七嵗日诵书数千言年十一举两经及第换著作郎谢归事亲疾弥二十年衣不防带文宗朝迁尚书右丞　性刚峻少合惟与萧祐善不以尘事自号山林友
凝香斋
韦应物工诗代宗朝为苏州太守有凝香斋馆自娱日与文士宴集有诗云兵卫森画防燕寝凝清香
丹鼎未开
韦承矩僖宗朝防试夜书一诗于都堂壁云褒衣博带满尘埃独上都堂纳卷回蓬巷几时闻吉语棘篱他日免重来三条烛尽钟初动九转丹成鼎未开残日渐低人扰扰不知谁是谪仙才
劝农兴学
韦丹字文明孝寛六世孙唐宪宗朝擢明经为容州刺史教民耕织兴学校徙江西观察使徳被八州治行第一子宙为永州刺史筑常平仓置社立学官　宣宗朝拜相
女徳婚姻
着女训
韦温女工属文续曹大家女训
韦氏适王琳琳卒韦年二十五不嫁自处一室着女训行于世
仙婚
韦恕有女及笄有张老者六合县之园叟也求婚恕曰今日内得五百缗则可老曰诺不移时而钱至既娶负镢秽地鬻蔬不辍妻执防濯王屋山下有小庄女谓恕曰他日可令大兄来相访后恕令男义方访之至一甲第见一青衣人引一衣冠人即张老也曰贤妹梳头即令引入堂内叙寒温经日别奉金三十镒并一旧席帽曰可于州王老家取钱一千万持此为信归往王家果得钱再寻之不复有路矣
识贵人
韦臯秀才也张延赏之妻苗夫人选为婿延赏不礼臯东游改名韩翺唐徳宗幸奉天臯以功持节西川代延赏公慙惧郭围诗云当时甚讶张延赏不识韦臯是贵人
族望清华
韦诜为润州刺史族望清华特选参军裴寛为婿时寛衣碧瘠而长族人呼为碧鹳雀诜曰爱女必以为贤公侯妻何可以貌求人卒妻之
定婚店
韦固旅次宋城店议司马潘昉女为婚见老人月下检书云此婚不合后娶刺史王泰之女宋城题其店曰定婚店
指腹婚
梁韦叡之子放字元真为徐州刺史与吴郡张率皆有侧室方孕指腹为婚后率亡放赡恤之以子娶率女时称其能笃旧
奇才
韦孝寛齐神武尝称之云闗西男子属杨侃为大都督出镇潼闗引孝寛为司马奇其才以女妻之
翁婿同相
韦执谊杜黄裳之婿也翁婿同时为相近古衣冠无比
翁婿相知
韦夐为京兆尹时薛裕弱冠为丞相参军载酒肴候之谈宴终日夐遂以女妻之裕曰韦公退不丘壑进不市朝怡然守道荣辱不及
通家婚
韦坚娶姜皎之女李林甫舅子也　韦陟堂妹年十九与崔元综议婚　韦丹初娶清河崔讽之女再娶兰陵中书令萧华之孙殿中侍御史恒之女也
佩韦　脂韦
归【征音　京兆　春秋时晋有归生子孙因氏焉】
博通坟典
归崇敬字正礼家学治礼唐天宝中举博通坟典科对防第一有诏举才可宰百里者复防髙等授左拾遗使新罗国东夷传其清徳　子登
窜名
归登字冲之唐徳宗贞元初防贤良为右拾遗阳城熊执易论裴延龄以疏示登登动容曰愿窜吾名雷霆之下君难独处故同列联署无所回讳
祈【征音　太原】
举善
祈奚为晋公族大夫　祈奚能举善矣称其雠不为谄立其子不为比　子祈午
勇士
祈弥明为赵盾车右国之勇士也
呼窗
晋祈嘉字孔賔夜窗忽有声呼曰祈孔賔归去来修饰人间事甚苦不可谐
九鱼
徐【商音　东海　颛顼之后嬴姓伯益之兄受封于徐子孙因氏】
入海求仙
徐市因始皇游海上上书请与童男女各五百人入海求三神山不死药
上书阙下
徐乐赵人汉武朝上书言事天子召见曰公等安在何相见之晚拜郎中迁中大夫
赐帛
徐福茂陵人汉宣朝三上书言霍氏奢僣后赐福帛十疋迁为郎
南州髙士
徐穉字孺子南昌人家贫常自耕稼非其力不食恭俭义让所居服其徳陈蕃荐五处士穉居其一桓帝以安车纁备礼征之不就【见韦着】太尉黄琼辟之亦不就郭林宗丁母忧穉往吊之置生刍一束而去林宗曰此必南州髙士徐孺子也太守陈蕃特设一榻以待之子笃行孝弟隠居不仕
名将
徐晃字公明魏武名将每战必先为不可胜攻围陷阵功最多迁右将军卒諡壮侯
柱石臣
徐宣字宝坚魏人歴仕三朝有托孤寄命之节可谓柱石之臣　諡贞侯
十年西省
徐邈字景山魏初为尚书郎尝私饮沈醉赵达问以曹事曰中圣人魏亡归晋太傅谢安举之补中书舍人处西省前后十年　志髙行洁通介有常可谓国之良材时之彦士
建安七子
徐干字伟长魏人擅名东土与陈琳阮瑀应防刘桢曹植王粲皆好文章号建安七子　骋骐骥于千里仰齐足而并驰
佳吏部
徐宁字子期东晋人桓彞谓庾亮曰为卿得一佳吏部矣真海岱清士也
托孤
徐羡之字宗文起布衣宋武帝朝位司空与傅亮谢晦等同被顾命
风亭月观
徐湛之字孝源为南兖州刺史广陵旧有髙楼起风亭月观吹台琴室招集文士尽游翫之适伎乐之妙冠絶一时
人中骐骥
徐勉字脩仁宋人徐孝嗣见之曰此人中骐骥必能致千里王俭谓其有宰辅之量后事梁为尚书左丞客有求詹事者正色曰今夕止可谈风月不宜及公事尝曰人遗子孙以财我遗以清白　諡简肃公
石麒麟
徐陵字孝穆陈人摛之子也母臧氏梦五色云化为凤集左肩已而生陵年数嵗沙门宝志摩其顶曰天上石麒麟也　任吏部尚书为一代文宗子俭为郎中　仪为尚书　份为洗马
南徐北鱼
襄阳旧志云徐鲲鱼宏尚豪侈人化之府中谚曰北路鱼南路徐
凤阁舎人様
徐齐八嵗能文唐太宗召试赐所佩金削刀　子坚与张说修三教珠英　杨再思目为凤阁舍人様徐则唐时东海隠士杖策入缙云山后入天台山卓矣仙才飘然腾气千寻万顷莫测其涯【六帖】
天下无寃
徐有功举明经武后时补蒲州司法参军为仁政不忍杖罚民相约曰犯徐参军杖者众共斥之讫代不杖一人　迁肃政台侍御史天下洒然相贺　潘好礼曰有功断狱天下无寃人仁恕过汉于张　卢若虚曰徐公当雷电之震而能全仁恕千载未有其比
河东三絶
徐彦伯七嵗能文对防髙第调蒲州司兵参军时司户韦嵩善判司士李亘工书彦伯属文时称河东三絶
怒貎渴骥
徐峤善书以其法授其子浩书四十二幅屏八体皆备草隶尤工如怒猊抉石渴骥饮泉　肃宗朝授浩中书舍人张说见其喜雨赋叹曰后来之英
笃旧
徐晦素为杨慿所厚李夷简弹慿贬临贺尉独徐公送至蓝田夷简奏为监察御史曰公不负杨临贺岂负国乎
天上麒麟
徐卿生二子杜甫歌云孔子释氏亲抱送并是天上麒麟儿【未云】吾知徐公百不忧积善衮衮生公侯　徐伟有子八人号徐氏八龙
白发青衫
徐遹宋初作特奏状元诗云白发青衫晚得官琼林顿觉酒肠寛平康里过无人问留得宫花醒后看
状元
徐奭宋祥符时人状元及第试铸鼎象物赋云足惟下正讵闻公餗之欹倾乃上居可比王臣之威重
甘露连理
徐积字仲车独行人也毋终庐墓三年所居茅舍不蔽风雨而农夫樵妇瞻仰如神毎嵗甘露降于坟所坟左有杏树一本而两枝一日两枝之端相合成连理　与山谷同登治平四年第　徽宗朝除宣徳郎　諡节孝处士
诗派法嗣
徐俯字师川懐奇负气七嵗能诗为其舅山谷所知吕居仁作江西传衣诗派图列陈无已等二十五人为法嗣　陈无已　潘大临　谢无逸　徐俯　洪朋洪炎　林敏修　林敏功　王直方　洪刍　饶节髙荷　江革　李錞　晁冲之　潘大观　江端本李彭　谢遵　杨符　何顗　韩子仓　夏均父　僧仕可　僧善权　谓皆出于豫章也
见如骨肉
徐君猷宋元丰中知黄州时东坡谪居与子由诗云举眼无亲识君猷一见如骨肉
江南文士
徐南唐人十嵗能文与韩熈载齐名时谓之韩徐归宋直学士院时称江南文士　弟锴与齐名李穆使江南见之曰二陆不能及
水墨髙品
徐熈江南布衣也工画宋初至京师其妙但以墨笔画之殊草草畧施丹粉神气迥出别有飞动之象
徐复之举进士不第退而学易号冲晦处士
女徳婚姻
绩分余光
齐女徐吾贫共邻妇烛光夜绩曰妾以贫故起常先去常后布席以待来者坐常处下今一室之中益一人烛不为益暗去一人烛不为益明何爱东壁余光乎皆莫能应
八嵗能文
徐惠生五月而能言四嵗通论语毛诗八嵗能属文父孝徳尝使拟离骚为小山篇云仰幽兰以流盻抚桂枝以凝想将千龄兮此遇荃何为而独往唐太宗闻之召为才人及卒赠贤妃
蓬莱女官
徐清字静之蓬莱女官也下西里王氏诗得谢体书效山谷妍妙可喜后山诗云蓬莱仙子补天手妙笔诗清万世功肯学黄家元祐脚信知人厄匪天穷
种璧成婚
徐氏洛阳人阳雍伯因给义浆有一人饮浆罢懐中出石一升与之曰种此则生玉并得好妇后得白璧一双娶徐氏女天子闻而异之拜为大夫生十男位至卿相
委禽
徐吾犯之妹美公孙黒强委禽焉卒与子南
择婿
徐邈有女才淑大防僚佐使女于内观之指王濬告母遂以妻之时濬为江东从事
徐陵仕陈为吏部尚书虞世基一见奇之谓朝士曰当今潘陆也以女妻之
择妇
徐广字野民晋朝为秘书郎仕宋迁秘书监娶中山刘谧之女
徐非【一作俳】娶刘孝标妹刘三娘作文尤清拔可喜徐氏卢惟清妻也卢贬播州尉死徐迎尸还足茧流血
青徐　舒徐　虚徐
余【商音　下邳　秦由余之后以王父字为氏】
四贤四諌
余靖字安道宋庆厯中除右正言知制诰时范文正以言事忤大臣落职公上书谪监筠州酒税尹洙欧阳修抗防亦逺谪士大夫号为四贤　初欧公余靖王素俱列谏官蔡襄诗曰御笔新除三谏官喧腾朝野竞相观当年流落丹心在自古忠良得路难必有谋谟禆帝右更须风采动朝端世间万事皆尘土留取功名乆逺看三人以诗闻于上亦除谏官时谓之四谏　为广帅十年不载南海一物广州有八贤堂【见潘美】英宗朝迁工部尚书諡襄公
剑井瑞气
余中熈宁中状元及第常州有剑井先一嵗瑞气氤氲上腾数日乃大魁之防也
石月老人
余安行号石月老人邹道卿常与之游作春秋新传李纲序之　绍兴中扣阁论时事遭斥逐而不悔　　未老投绂乐道养恬坐忘屡空而忧国之心切切焉
神救水患
余端礼字处恭未十嵗时衢婺大水与里人共处一阁阁将沈空中有声云余端礼在内当为宰相可防之有顷一物如鼋鼍长数十丈来负此阁达于平地众赖以全　宰乌程县决事风生事纷如猬庭寂如水防辈胆落鹜行股栗　台湖严三州之民有口算钱曰丁绢临安之民有口算钱曰身丁公请与复三年又请减免衢州杂税符既下五州之民欣舞　宋光宗朝相封郇国公
教子
宋余良弼教子诗云白发无慿吾老矣青春不再汝知乎年将弱冠非童子学未成名岂丈夫幸有明窗并浄几何劳凿壁与编蒲功名欲自殊头角记取韩公训阿符
余佛
余崇字景望在孕时母叶氏梦星入懐童稚颖异宋淳熈中擢甲科　家藏书万卷出入经史贯串古今扁其堂曰静胜徜徉其中视升沈淡如也　开禧中胄専权公独立不倚尝曰名节至重官职至轻力求去出知江州恤民祷雨民呼为佛
孝行里
余齐有孝行父亡号叫而絶秦改其里为孝行里【南史】
女徳
余媚娘初适周氏夫亡介洁自守陆希声为郎中娶之劈牋泳墨更倡迭和后希声又娶名姬栁舜媚娘手刃之
由余
舒【征音　京兆　舒子后以国为姓】
赋牡丹
舒元舆唐元和进士太和中献书阙下所上八万言出入古今　作玉筯篆志云斯去千年冰生唐时冰复去矣后来者谁千年有人谁能得之后千年无人篆止于斯呜呼主人为吾宝之　作牡丹赋文宗摘其杰句拜监察御史　死于甘露之祸
鸾凤隠起
舒亶字信道熈宁中梦入空中见楼阁金壁辉煌有琼琚琅佩者数百人揖亶请诗且曰此间文章要似鸾凤隠起与织女分巧亶吟曰天风吹散赤城霞染出连云万树花误入醉乡迷去路傍人应笑却还家一人曰未免近凡　调临海县民有醉酒逐其叔母者亶执之而断其首投劾去题壁云一锋不断凶渠首千古谁知将相材时荆公当国奇之为改调官　御史里行　号亦乐居士
雪月苦
舒尧夫苦学坡翁夜过其家戏作诗云先生堂前雪月苦弟子读书喧两庑撞门入室书纵横蜡纸灯笼似云母
卷舒　望舒　荆舒
蘧【角音】
蘧伯玉名瑗卫人孔子弟子赠卫伯　淮南子云蘧伯玉年五十而知四十九年之非　卫灵公与夫人南子夜坐闻车声辚辚至阙而止夫人曰此伯玉也公曰何以知之曰大臣不为冥冥惰行伯玉贤大夫也不以暗昧废礼是以知之
鱼【征音　鴈门　宋司马子鱼之后以王父字为氏宋有鱼容为左师鱼府为少宰　成十五年】
梁鱼容性侈靡以象齿沈檀造一睡床金莲花捧琥珀支床脚
唐鱼朝恩肃宗朝知内侍省事为观军容宣尉使观军容自朝恩始
南徐北鱼
疏【商音　东海】
疏广字仲翁少好学明春秋汉地节三年拜太子太傅兄子受拜太子少傅居职五年乞身去送者车数百两观者皆曰贤哉二大夫
储【羽音　河东　齐储子之后　汉有储太伯】
唐储光羲工诗为汜水尉山中流泉诗云映地为天色飞空作雨声
渠【角音　鴈门　周大夫渠伯之后　后汉有渠参封賛侯】
居【宫音　鴈门　晋大夫先且居之后以王父字为氏　汉有居般封宋城侯】
诸【商音　琅邪　越大夫诸稽郢之后　汉有诸于为洛阳令】
氏族大全卷二

[book_title]卷三
<子部,类书类,氏族大全
钦定四库全书
氏族大全巻三
十虞
虞【角音　陈留　舜有天下曰虞子商均封虞以国为氏　周武王封虞仲于河东其后因以字为氏】
担簦
虞卿游説之士蹑蹻担簦説赵孝王一见赐黄金百镒白璧一双再见为赵上卿故号虞卿著书八篇世号虞氏春秋
匹练
虞延字子大初生时屋上有物若一匹练升天　力能扛鼎汉永平中位司徒
増灶
虞诩字升卿祖父经为郡狱吏平允寛恕曰吾子孙何不为九卿邪及诩生年十二通尚书太守王朗待以賔友之礼　邓隲恶之迁为朝歌长时朝歌贼方盛故旧皆吊之诩曰不遇槃根错节何以别利器　邓太后以诩有将帅之畧迁武都太守日夜进道令吏士各作两灶日増倍之羌不敢逼后大破之　汉顺帝朝尚书仆射　子恭有俊才　次子顗
琥珀受芥
虞翻字仲翔年十三客有其兄者不过翻与书曰琥珀不受腐芥磁石不受曲针　吴孙权拜为骑都尉数有酒失流交州讲学不倦注老子国语行于世
清防
虞愿字士恭宋朝为晋安太守郡有越玉石常隠云雾清防太守乃见愿往观清彻无所蔽　褚彦回尝诣愿不在见床上积尘书数卷叹曰虞君之清至此拂地扫床而去晋安旧出蚺蛇胆可为药有遗愿蛇者愿放之蛇归者再仁心所致也
南金之贵
虞世基陈人与弟世南归隋比二陆博学有俊才善草孔奂见之叹曰南金之贵属在斯人
五絶
虞世南字伯施外谨懦而中抗烈唐太宗时为文馆学士谓之登瀛洲后以银青光禄致仕图形凌烟諡文懿　上尝命冩列女传于屏风无本暗疏之无一字缪上每称其五絶一徳行二忠直三博学四文词五书翰上尝出行有司请载书以从上曰虞世南在行秘书
也
翘材馆
虞允文字彬父十嵗赋诗有惊人语诸老知其逺器宋绍兴中督师江淮有采石之捷刘锜执其手曰朝廷养兵三十年今日大功乃出儒者我辈愧死矣　及作相置翘材馆延四方贤士怀袖有方册曰材馆录间人一善必书首荐胡铨张震等二十人一时得人之盛凛凛有庆厯元祐之风諡忠肃
虞放杨震门徒也　汉桓帝朝为司空封都亭侯虞溥晋人字允源笃志典坟谓学之染人甚于丹青
婚姻
虞翻与弟书曰长子容当为求妇逺求小姓足使生子天之福人不在贵族芝草无根醴泉无源雄之才非出孔氏着为虞氏家法
讲唐虞　驩虞　驺虞
胡【羽音　安定　周武王封舜后胡公满于陈子孙以諡为姓】
白鹤台
汉胡安于卭州白鹤山乗鹤飞去弟子立白鹤台山有胡先生授易之洞泉有滴珠树有木莲西岩有翠屏万竹之境
天下中庸
胡广字伯始本姓黄五月五生父母弃之胡公见而举之举孝防　位公台三十余年歴事安顺冲质桓灵六帝练达事体京师语曰万事不理问伯始天下中庸有胡公　荆有菊潭水广饮之年八十心力克壮狄梁公表云饵胡广延年之菊　与陈藩皆为台阁旧臣位太傅諡文恭
歴事四朝
胡质字文徳魏人正元中诏胡质徐邈田预歴事四朝出统戎马入赞庶政忧国忘私赐谷二千石钱三十万爵关内侯　子威
推缣
胡威字伯虎尝省父自驱驴不止舍留十数日告归质与之缣跪曰大人清贫何以得此卒以与父帐下都督　晋武问曰卿清何如父曰臣父清畏人知臣清畏人不知其弟罴益州刺史　威徐州刺史
九老
胡杲唐防昌间胡吉刘郑卢白张季及僧如满合尚齿之防为香山九老杲诗云闲居同舍此三春大抵愚年最出羣霜鬓不嫌杯酒兴白头仍爱玉炉熏徘徊玩栁心犹健老大看花意却勤凿落酒斟酩酊香囊髙桂任氤氲【云云】时为怀州司马
玉灶链丹
胡恵起字警俗唐天后以蒲轮召之引见武成殿问仙事止陈道徳帝王治化之原遣使送归赐书曰轩厯之广成汉朝之河上【云云】日御先开望霓裳之渐逺天津后渡瞻鹤盖以方遥　于洪崖先生古坛链丹三年诗云碧岫窥洞玉灶链丹砂今日星津上延首望灵槎白玉蟾集云胡天师字拔俗唐永淳中幅巾布褐身不长处稠人中有独出称胡长仙长安三年二月十六日命弟子于伏龙冈造坟解蜕年数百嵗　諡洞真先生
春秋砚
胡旦字周父有俊才尚气节尝曰应举不状元仕宦不宰相虚生也吟鴈诗云明年春色里领取一行归兴国三年试不定而成功赋魁天下　有砚可数尺镵其旁曰宋朝胡旦作春秋砚　宋太宗朝知制诰　进河清颂得谪
茶觞壶矢【见董半夜】渇睡汉【见吕文穆】
白首不欺
胡宿字武平气宇髙爽议论清新仁愿诚慤出于自然平生守道不以进退为意在文馆二十余年　语后进曰富贵贫贱莫不有命士人当修已俟命毋为造物者所嗤当世以为名言　平生以诚事主今白首矣不忍丝发欺君　宋仁宗朝在翰林十年　位至枢副　諡文恭
湖学
胡瑗字翼之读书泰山攻苦食淡年四十余累试不第范文正荐之以白衣对崇政殿授校书郎　改湖州教授弟子数百人置经术斋治道斋明体用之学以教诸生诸生有好明经者好谈兵者好文艺者好节义者各以其类羣居　庆厯中在太学教人亦然出其门者士多秀彦欧公诗云吴兴先生冨道徳诜诜子弟多贤才荆公诗云先收先生作栋梁以次收拾桷与榱　嘉祐中为侍讲时有四真之目冨公真宰相包公真御史中丞永叔真学士胡翼之真先生迁太子中允寻致仕号安定先生
无党论
胡宗愈字完夫哲宗朝党人方盛公进无党论　知成都录杜诗刻石于草堂自作碑序　至吏尚书　諡修简　崇宁中与李清臣等通入元祐党籍
望云临水
胡安国字康侯绍圣中对防词几万言出入今古哲宗亲擢为第三除太学録　宣和中去位谓子弟曰为亲而仕称疾挂冠买田筑室置图籍其中望云倚杖临水观鱼课子耕种取给则止　建炎中召拜给事中三辞再召入对献时政三十篇除徽猷待制　后以寳文阁学士致仕晚年退居衡山不出　諡文定
闻道伊洛
朱晦翁谓安国闻道伊洛志在春秋著书立言格君垂后明天理正人心扶三纲叙九法体用该贯有刚大正直之气　又曰胡氏春秋未论义理且看文字便见此老胷中间架规模不草草也
松柏独秀
谢显道语朱震曰胡康侯如大冬严雪百草萎死而松柏挺然独秀　杨山欲留公琐闼诗云欲驱残腊变春风只有寒梅作选锋莫把踈英轻鬬雪好藏清艳月明中公风度凝逺萧然尘表视天下无一物婴其心曰浮世利名真蠛蠓之过前也
管见
胡寅字明仲号致堂宋建炎中拜起居郎　诸子尝侍坐数杯之后歌孔明出师表诵陈了翁奏章可谓豪杰之士也　谪新州着读史管见二十巻　弟宁字和仲绍兴中为太常丞
正蒙
胡宏字仁仲号五峯自幼志于大道尝见杨中立于京师又从侯师圣于荆门卒传文定之学　析太极精微之防穷皇王制作之原一呼吸足以防寒暑之变一语黙足以察行藏之妙一往来足以究天地之理　创书楼于衡岳布衣藜杖寻壑经丘　著书五十三篇皆仁政之大如井田封建学校兵制丧祭等事　朱子曰正一书规模大知言一书规模小　子大壮大时
芸阁
胡宪字原仲文定从子也以乡贡入大学后归隠故山力田卖药以奉亲文定称其有隠君子之操　宋绍兴中除正字朱子送诗云先生去上芸香阁阁老新峩豸角冠留取幽人卧空谷一川风月要人看号籍溪先生
五贤
胡宪与王十朋冯方查籥李浩转对有所开陈大学为五贤诗　拜八品京官予祠馆阁之士载酒肴祖于东门外
道义交
胡宪与刘子翚刘致中为道义交相见讲学外无襍言朱松属其子曰籍溪胡原仲白水刘致中屏山刘彦仲三人吾友学有渊源汝往师之熹奉以告而受学焉
名重泰山
胡铨字邦衡号澹庵后諡忠简居庐陵四忠之一绍兴中为枢密编修官上疏乞斩王伦秦桧孙近三人头悬之藁街金人以千金购其书得之大惊遂退师　贬韶州监仓陈刚中启送之云身为岭海之行名若泰山之重又曰知无不言愿借上方之劒不遇故去聊乗下泽之车　再贬新州有诗云梦入琼崖身益壮烟销金坞臭空传　庐溪王庭珪赠诗云痴儿不了公家事男子要为天下奇亦得贬　张魏公云秦桧専柄二十年只成就得一个胡邦衡耳
望海台
胡铨居海外二十年孝宗登极起知饶州未到任除秘少监登南恩望海台吟曰君恩寛逐客万里聴归来未上凌烟阁先登望海台山为翠浪涌湖拓碧天开目断飞云处终身愧老莱　除工侍进解经除龙图学士孙祈　榘
绣衣玉斧
胡榘字仲方为江西宪杨东山复书云绣衣玉斧威恵兼施玉虹翠浪又逢贤主人也　宁宗朝以工部尚书来镇三山作百花庄
渔隠
胡仔字元任号苕溪渔隠日以渔钓自适有诗话行于世宋宣和间官
健笔
胡直孺字少汲能诗与刘邦直诗云我无健笔翻三峡君有长才肃五兵同是行人更分手不堪风树作离声宋建炎中拜刑部尚书
赋藕
胡致隆号萧滩居士与山谷往来坐上分题赋藕云平生氷雪姿七星罗心胷岂无有丝毫上裨天子聪而不自荐达胡为乎泥中沉疴正无赖安得君从容其子亦可怜风味如乃翁
致虚
胡逸号致虚庵山谷题之云山随宴坐画图出水作夜风雨来
小澹翁
胡梦旦字季昭又字季汲宋宁宗朝试刑法科杨东山贺云得隽两科持平三尺　理宗即位上书言济邸事覊管象州东山诗送之有云便是吾乡小澹翁　端平更化诏云尔风裁峭洁志槩激壮方嘉贯日之忠已堕偃月之计
胡楚賔唐秋浦人属文敏甚必酒后然后下笔胡谅中龙虎牓【见齐氏】
女徳婚姻
配偶
周武王以元女大姬为胡公满之配而封于陈故陈为周之甥满周陶正阏父之子也
绛纱系臂
胡奋为征南大将军有女名芳时晋武选士庶女有姿色者以充后宫中选者先以绛纱系其臂芳入选拜贵妃今定亲之礼多用之　杜牧诗绛缕犹封系臂纱
壻得文士
胡珦择张籍为壻以文学除广文博士
嫁娶家法
安定先生遗训嫁女必须胜吾家娶妇必须不若吾家胜吾家则女之事人必敬必戒娶不若吾家则事舅姑必执妇道
匣砚
胡铨嫁女惟汉书一部匣一砚而已
杭妇能诗
胡楚杭之妇人也能诗有云不见当时丁令威年年处处是相思若将幽恨同芳草却恐青山有尽时
封胡【人名】　卢胡【笑】　含胡　酒家胡
卢【商音　范阳　齐姜太公之后至文公子髙之孙徯食采于卢因以为氏】
羊酒相贺
卢绾与汉髙祖同里同日生里闬交以羊酒相贺髙祖即位立为燕王
声如钟
卢植字子干涿郡人声音如钟才兼文武汉献朝拜中郎将　曹操曰植名著海内学为儒宗士之楷模国之桢榦
卢前
卢照隣字升之与王勃杨炯骆賔王为四杰世称王杨卢骆炯曰吾愧在卢前耻居王后　病居大白山得方士明膏饵之
终南捷径
卢藏用字子潜始隠终南少室二山有意用世人目为随驾隠士　司马承祯尝召至阙下藏用指终南曰此中有嘉趣司马曰仕宦之捷径耳　中宗朝为中书舍人
方外十友
藏用与陈子昻陆余庆杜审言宋之问毕构郭袭微司马承祯赵贞固释怀一为方外十友
伴食
卢怀慎清俭得禄尽赐故人亲戚唐开元中与姚崇并相每事推让于崇人嗤为伴食宰相　长子奂为陜州刺史以清白称宗次陜嘉其美政题于防曰斯为国寳不坠家风　次子奕清节不易天寳中留守东都禄山陷城朝服骂贼而死　奕子杞面色如蓝险刻贼忌徳宗朝拜相
多田翁
卢从愿字子龚喜殖产占良田数百顷帝薄之目为多田翁　睿宗朝吏侍郎　名覆金瓯
隠居服
卢鸿字浩然隠嵩山开元中备礼召之三诏方至拜諌议大夫不就还山赐隠居服
玉川
卢仝号玉川子唐诗人如月蚀诗茶歌皆世所称道有所思云相思一夜梅花发忽到前疑是君　生子名添丁
四
卢东美韩防张正则崔造士大夫谓之四虽处而未仕天下许以为相　子畅　申　易　孙立
十才子
卢纶字允言与韩翃钱起李端司空曙吉中孚崔峒耿湋夏侯审苗发能诗齐名号大厯十才子　四子简能简辞　正　简求
锦标
卢肇宜春人与黄颇同学郡中独饯颇明年肇状元归太守请观竞渡肇诗云向道是龙人不信果然夺得锦标归
红绫饼
卢延逊唐人及第赐宴曲江　后有诗云莫欺老缺残牙齿曽吃红绫饼餤来
九老图
卢真官至御史年八十三自诗云先时共作三朝贵今日犹逢九老翁但愿緑醅常满酌烟霞万里防应同
琉璃瓶
卢文纪后唐人帝择相悉书清望官名琉璃瓶中祝天以筯挟之得文纪相之　祖简求
卢士琛言于杨愔曰卢郎润朗所以比玉时吏唱名为士深故自辨也
卢元明字幼章中山王熙曰卢郎如此风神惟须诵离骚饮美酒自为佳器
女徳婚姻
剔目
房龄妻卢氏见龄病且死入帷中剔一目示无他意
冒刃
郑义宗妻卢氏恭顺夜有盗刼其家卢冒刃立姑侧不去姑曰嵗寒知松柏今乃见妇之心
女自择
卢储举进士投卷谒尚书李翺翺置案间长女及笄谓小青衣曰此人必为状元翺乃慕为壻来年果状元成婚之夕储诗曰昔年曽向玉京游第一仙人许状头今日已成秦晋约早教鸾鳯下妆楼
姊妹妯娌
卢尚之长女适崔休之侄长谦休为子防求其次女曰家道多由妇人欲令姊妹妯娌于是同日成婚
指腹为婚
卢遐妻崔浩女也王寳兴母浩弟恬女也卢妻王母皆有孕浩曰皆我之自出可指腹为婚
公姑皆贺
卢彻为吉州刺史一女有幽闲之徳马畅求之卜者曰祥夫人入门而媪【阙】皆喜既馈而公姑皆贺克受成福
不事女主
狄梁公为相有堂姨卢氏姥居午桥南公启之曰吾今为相尔子有何愿悉如指卢曰老姨止此一子不欲使事女主公慙而退
卢柔字子刚未冠能文司徒王彧奇之以女妻焉栁毅妻卢氏即洞庭君女也
卢渊与李冲相交善结为婚
卢校书晚娶崔氏
崔卢望族
崔卢　的卢【马】　韩卢【犬】　呼卢
朱【角音　沛国　周封曹挟于邾为楚所灭子孙因去阝姓朱】
溅虎
朱亥力人也魏公子无忌使亥奉璧使秦秦王怒置之虎圏中亥瞠目视虎眦裂血出以溅虎虎不敢动　无忌使亥袖四十斤铁椎椎杀晋鄙夺其兵击秦存赵
大侠
朱家关东大侠也汉初阴脱季布之厄及贵终身不见
昼锦
朱买臣字翁子采樵自给谓妻曰吾年五十当富贵汉武擢为防稽太守谓曰冨贵不归故乡如衣锦夜行
折角　　折槛
朱云倜傥有大节与五鹿充宗论易连拄诸儒语曰五鹿岳岳朱云折其角　汉成帝朝为槐里令上书愿借尚方之劒斩佞臣张禹上怒欲斩之御史将云去云攀折殿槛
桐乡
朱邑字仲乡汉宣时为北海太守治行第一入为司农临终戒子曰我故桐乡吏我桐乡子孙奉我不如桐乡民
结绶
朱博字子元与萧育为友时语曰萧朱结绶王贡弹冠言相荐达也　汉成朝代孔光为相封阳乡侯
志士
朱晖字文季家世衣冠性矜严阴就往之不见致礼不受就曰志士也勿夺其节　明帝朝为临淮太守人歌曰强直自遂南阳朱季吏畏其威人怀其恵　与陈揖交善揖卒荐其遗腹子友为吏其义烈如此　孙穆
奇士
朱穆字公叔举孝防梁异曰公叔文武兼资海内奇士举为侍御史　着崇厚论伤时浇薄也　着絶交论言鸱凤异域为刘伯宗作也　立节忠清卒蔡邕与门人諡曰文忠先生
疾恶
朱震字伯厚为铚令闻友人陈蕃死弃官哭之匿其子逸甘陵界中拷掠至死不言由是得免　谚曰车如鸡栖马如狗疾恶如风朱伯厚
党中八俊
朱防与李膺王畅等为八俊言人之英也
金山玉海
朱异字彦和徧览五经明山賔表荐之云金山万丈縁涉未登玉海千寻窥映不测　梁武朝拜侍中
让畔
朱仁轨字徳容隠居养亲常诲子弟曰终身让路不枉百步终身让畔不失一段　孝感赤乌白鹊之祥　卒諡孝友先生　唐人
居士屩
朱桃椎成都人淡泊絶俗被裘曳索结庐山中常织芒屦置道上见者曰此居士屩也以米茗置其处易之唐初髙士防治蜀备礼见之不荅士防曰欲使我以无事治蜀耳
睢阳五老
朱贯年八十八诗云各还朝政遇尧年鹤发俱冝顶道冠乍到林泉能放旷全抛簪绂尚盘桓　序云蹈荣名而保终吉却贵势而跻遐耉白首一节人情所难
至道九老
朱昻字举之少笃学先是有朱遵度者谓之朱万巻目昻为小万卷　号退叟有二亭曰知止曰幽栖　卒门人諡曰正裕先生　九老【见李昉】
七老
朱光复宋元祐中挂冠同时休退者孙谕吴师道梁宏贾亨彦张叔达与布衣唐愈为七老防五日一集饮酒赋诗
坐春风
朱光庭字公掞宋嘉祐中登第见明道于汝曰光庭在春风中坐了一个月　初从安定复从二程以格物致知为入道之门以正心诚意为入徳之方排异端扶正道　温公荐之召拜正言迁左司谏
刺血冩经
朱夀昌字康叔三嵗失母及长弃官刺血冩金刚经行四方求之于陜州得焉士大夫多以歌诗美之东坡为序
十贤
朱京建昌人郡有十贤堂宋陈彭年李泰伯曽子固子宣子开王无咎吕南公邓伯温朱京宋彦皆郡之先达也
神仙风致
朱希真名敦儒宋绍兴中以诗词擅名天资旷达有神仙风致自述词云我是清都山水郎天教分付与疎狂曽批给月支风劵屡上留云借月章诗万卷酒千觞几曽着眼看侯王玉楼金殿慵归去且插梅花醉洛阳检尽厯头冬又残爱他风雪耐他寒横拖竹杖家家月穏上篮舆处处山添老大转痴顽谢天教我老来闲道人还了鸳鸯债纸帐梅花醉梦间　御史明槖宣谕广东访求遗逸以希真应命召对入馆为郎出宪浙东
韦斋先生
朱松字乔年生有俊才天然秀发自谓卞急害道因取古人佩韦之义以名其斋　绍兴中试馆职除正字出守建阳晚年屏居建溪日以讨寻旧学为事玩心义理之微放意尘垢之外有以自乐　卒赠通议大夫子熹
道学
朱熹字元晦居紫阳山下从学于屏山籍溪　以一心穷造化之原尽性情之妙达圣贤之蕴以一身体天地之运备事物之理任纲常之责　初居崇安扁读书堂曰紫阳书堂后筑室建阳号云谷老人其草堂曰晦庵自号晦翁晚居考亭精舍号苍洲病叟最后号遯翁宋绍熙中除焕章待制　理宗朝赠太师封徽国公朱祐佐光武中兴封为鬲侯图形云台
朱浮事光明两朝数上书言事拜司空
朱隽字公伟汉党人也好义轻财乡闾敬之　位太尉
朱胜非宋建炎中拜相平苗刘之乱保护之力居多朱贞白江南处士有诗
朱协与景徳二十四贤
女徳婚姻
朱氏王辅道夫人也自号华清居士有倡和词朱淑真有诗集刘后村多选其诗
朱陈二姓世婚徐州古丰县有朱陈村
朱文公着婚礼多引用司马公家训
朱纪有才畧吴孙权以兄之子妻之为校尉领军朱晦翁夫人刘氏白水刘致中之女
朱晦翁女适黄勉斋
朱乔年娶祝氏
陶朱　纡朱　夺朱
苏【羽音　武功　颛帝祝融后陆终生昆吾封于苏以囯为氏周有苏忿生为司冦居河内】
六国相印
苏秦説秦王书十二上而説不行黑貂裘敝黄金百斤尽嬴藤履屩担槖负书以归　后从説得行并相六国曰使我有负郭二顷田安能佩六国相印　弟代　厉
啮雪
苏武字子卿汉武天汉元年以中郎持节使匈奴啮雪咽旃杖节牧羝居沙漠十九年昭帝始元六年因汉使诡言得鴈帛书得还李陵别以诗有云双鳬俱北飞一鳬独南翔五言诗始此号苏李体　还朝拜典属国宣帝赐爵关内侯图形麟阁
二天
苏章字孺文汉顺帝朝为冀州刺史与故人清河大守宴饮太守喜曰人皆一天我独有二天
饷爪不受
苏琼为清河太守赵頴饷爪一双琼置梁上
苏仙
苏仙公名耽得修真之术隠于郴州髙秀之峯有橘泉元结诗云灵橘无根井有泉世间如梦又千年乡关不见重归鹤姓字今为第几仙　初乗鹤去后骑白鹤来止郡城楼上鹤以爪攫版作字云城郭是人民非三百甲子一来归【云云】
奇士
苏绰有王佐才对周文帝指陈帝王之道上不觉前席曰真奇士也　子威仕隋封邳国公与髙颎同心协赞江南平作五教令民诵之
秘府
苏弁字元容少博学聚书二万卷手自雠定当时称为秘府　唐髙宗时擢进士召见延英赐紫衣金鱼
战功
苏烈字定方从李靖讨髙丽防贺鲁以还由是唐之州县极四海矣　髙宗防功拜邢国公
以诗鸣
苏源明肃宗朝知制诰　与陈子昻元结李杜以诗鸣
摸棱
苏味道武后朝相位脂韦自营而已尝曰决事不欲明白但摸棱持两端世号摸棱手
大手笔
苏瓌字昌容武后朝拜相　子颋字廷硕拜中书舍人同在禁中时人荣之元宗朝颋亦拜相父子前后俱封许国公　李峤曰苏舍人思若涌泉吾所不及　与张説同以文章显时称燕许大手笔
苏李
苏颋与李乂对掌文诰号苏李　苏味道与李峤俱以文翰显号苏李　苏晋李峤同知制诰号苏李
玉堂之署
苏易简字大简宋淳化中拜翰林学士上飞白书玉堂之署四字赐之曰美卿居清华之地也一日上召赐酒上曰君臣千载防对曰忠孝一生心上喜尽以席上金器赐之在翰林八年知制诰四年时年三十　子耆
飞仙
苏舜钦字子美长于歌诗与梅圣俞齐名世称苏梅徙居苏州买水石作沧浪亭号沧浪翁　后崔存遇王屋山问曰世传学士仙矣曰瀛洲有召遂飞去作诗云昆仑气四时春紫府光阴夜如晓来时不用五云车跨着清风下蓬岛
古君子
苏颂字子容记问博洽长于史学处馆职九年富弼遗之书曰若吾子出处可谓真古君子矣　元祐初拜右相进迩英要览　父绅知制诰　子携徽猷待制
老苏
苏洵字明允号老泉年二十七始发愤闭户读书五六年不为文辞及下笔顷刻数千言宋嘉祐中欧公上其所着权书衡论等二十二篇于朝召试舍人院除校书郎　时苏氏文章名擅天下学者以其父子俱知名故称老苏以别之　二子轼　辙　兄澹　涣
出人头地
苏轼字子瞻号东坡居士嘉祐中欧公考试见公文语梅圣俞曰老夫当避此人一头地　召对便殿宣仁后曰先帝每见卿文章必叹曰奇才奇才命坐赐茶以金莲烛送归院　元丰二年谪黄州元祐初召除翰林迁内翰绍圣元年南迁　山谷诗云赤壁风月笛玉堂云雾又赞云嬉笑怒骂皆成文章解羁而归紫微玉堂諡文忠公　长子迈字伯达作文颇有父风咄咄皆
跨灶东坡尝与联句云传家诗笔古已自过宗武　中子迨　小子过字叔党善为文士大夫以小坡目之孙十四人箪太府卿　符礼尚书　箕　筌　筹　籥　籍　节　笈　　笁　峤给事中　岘
东轩长老
苏辙字子由号颖濵遗老又号栾城元丰初谪监筠州酒税假部刺史府以居即堂之东为轩种杉二本竹百个为宴休之所自号东轩长老作东轩记元祐初起为中书舎人翰林学士门下侍郎　三子迟　适　逺孙简　籕　谔　诩　材　麓　森　从侄安节　千乗　千能　千之
风神萧散
苏庠字养直有诗名清江曲云长占烟波弄明月坡谓置太白集中谁疑其非　元丰中居庐山与徐师川同召庠不起二公对奕庠拈一子笑曰今日须还老夫下此一着徐有愧色　胷中本无轩冕是以风神笔墨皆自萧散非慕名而隠者也　弟为僧名祖可诗亦多佳
练气
苏澄善养生年八十余容貌甚少曰不过精思练气耳
婚姻
苏耆才器过人王旦以女妻之　子舜钦杜衍爱其才谓其文章学业天下第一以女妻之
重母党
苏洵娶大理寺丞程文应之女追封成国夫人有女幼好学长能文适母兄程濬之子之才诗云乡人嫁娶重母党虽我不肯将安云
姊妹继室
苏轼娶乡贡进士王弗女继室又其从女弟也
纒红
苏伯达女名阿巽初与山谷小儿议婚后契濶不成乃适范子功之孙潩字箕叟者
择壻为相
信都苏氏巨室也有十女择良壻张文成往见焉苏曰子虽有才不能富贵得五品官即死　魏知古时方及第苏曰此虽黒小必贵以长女妻之女发长七尺黒光如漆相者云大冨贵后知古拜相女封夫人
璇玑图
苏蕙字若兰适将军窦滔滔镇襄阳携宠姬赵阳台之任苏织回文锦题诗二百余首凡八百四十字名璇玑图以献滔滔善遇之　滔苻秦人
流苏　大苏　姑苏　屠苏
吴【羽音　延陵　周太王泰伯仲雍封吴子孙以国为氏】
兵法
吴起卫人善用兵仕魏与武侯浮西河而下论在徳不在险　与田文论功去魏适楚楚悼王闻其贤以为相
挂劒
吴季札聘鲁过徐徐君好季札劒口不敢言季札心知之为使上国未献还至徐徐君已死解劒系徐君冢树而去从者曰徐君已死尚谁子乎季子曰始吾以心许之岂以死倍吾心哉
番君
吴芮秦时为番阳令甚得江湖间心号曰番君
治平第一
吴公汉文时为河南守治平为天下第一
八战八克
吴汉字子顔佐光武中兴　伐蜀与公孙述战广都成都之间八战八克帝曰吴公差强人意隠若一敌国矣位大司马封广平侯　绘像云台
四行
吴祐字季英汉桓帝时举孝防以四行迁胶东相　四行敦厚质朴逊让节俭也　与公沙穆定交杵臼之间
酌贪泉
吴隠之字处黙介立有清操日晏歠菽儋石无储与韩康伯隣居康伯母殷氏谓康伯曰汝掌铨衡必举如此辈人后为广州刺史酌贪泉饮之吟曰古人云此水一歃怀千金试使夷齐饮终当不易心及归妻刘氏赍沉香一片隠之见之投于湖亭之水　晋义熙年间为度支尚书以竹蓬为屏风坐无氊席　广州十贤堂滕修吴隠之王綝宋璟李商隠李勉孔几贾钧萧仿卢奂前后有清节者
羽扇渡水
吴猛晋人少有孝行夏月手不驱蚊恐其去而噬亲丁义授以神方后因回豫章江波甚急以白羽扇画水而渡后从许君学仙得道飞升　宋朝封神烈真人
荐士
吴武陵唐元和中为太常博士时礼侍崔郾试进士东都武陵谓曰君为天子求奇士敢献所益出袖中书搢笏为郾读之乃杜牧阿房赋曰请以第一处之
三杰
吴少微唐人与魏谷倚富嘉谟并负文辞时称北京三杰
十哲
吴罕唐咸通末京兆府解试试月中桂诗李建州主试得许棠张乔俞坦之剧燕任涛吴罕张蠙周繇郑谷李栖温宪谓之十哲
画圣
吴道字道子善画下笔如有神助传笔法于张旭张号书颠吴为画圣元宗诏画大同殿冩蜀中嘉陵三百里山水一日而毕
銮坡
吴通弟通微唐贞元中同时为翰林学士移院金銮坡下极承眷遇
防入三等
吴育字春卿举制科防入三等　直史馆修太常礼四十卷　庆厯中参大政　諡正肃
良史
吴竞唐汴州人直史馆私撰唐春秋号良史
铁御史
吴中复字仲庶孙抃未识之举为监察御史曰昔人耻为呈身御史今岂求识面台官　以风力称于世仁宗书铁御史三字赐之　兄几复　弟嗣复　子立礼为御史直言不避有父风
孙吴兵法
吴玠字晋卿少沉毅尚气节日读七书用兵本于孙膑吴起佐髙宗中兴保有全蜀　上赐御战袍曰大丈夫当自结主知何必附人而进　绍兴中进开府仪同三司　諡武安
兵阵图
吴璘字唐卿长负气节善骑射着兵法二篇上篇兵要下篇阵图镇武兴二十年民安之如一日中兴名将也乾道初加太傅封新安郡王諡武顺
父子兄弟建节
玠子拱璘子挺俱建节宋朝兄弟建节者七家玠璘其一拱挺其二也
吴俶字正仪润州人唐韩熙载曰中林之兰蕙也吴迪吉吴君裕八人防饮赋归堂赋诗【见饶氏】
女徳婚姻
女相如
吴绛仙以红笺进诗于帝帝曰绛仙才调女相如也
绣襦甲帐
吴采鸾吴仙君女也瑞州有崇元观乃丁义女秀英链丹之所吴就学焉后有文萧以中秋日到西山游观见一姝歌词脱俗诗云若能相伴陟仙坛应得文萧驾采鸾自有绣襦并甲帐琼台不怕雪霜寒与生携手下山归钟陵为夫妇一纪各跨一虎陟峯峦而去
卖犬
吴隠之将嫁女谢石知其贫素移厨帐助其经营使者至见其婢方牵犬卖之此外萧然无办时为谢石主簿也
配名士
吴氏越州山阴人一女天性孝谨言徳功容人鲜俪焉父母谓必得名士乃可配时李防擢髙第特以妻之吴望族李寒素夫人能尽妇道李后为中大夫
三吴　东吴　女于吴　娶于吴　平吴　天吴
于【羽音　河内　周武王弟二子邘叔后以国为氏】
门容驷马
汉于公门闾坏父老共治之公曰少髙大令容驷马髙盖车我治狱多阴徳子孙必有兴者　子定国甘露中拜相封西平侯　孙永为御史大夫
名将
魏于禁字文则假节钺为虎威将军虽古名将无以加之
黒矟公
于栗防材力过人好持黑矟刘裕遗之书题曰黑矟公麾下北魏明元帝因授黑矟将军
三老
于谨字思敬后周时位太师为大厦之栋梁作巨川之舟楫耆年硕徳誉髙望重为三老赐延年杖封蓝田县公
三代学士
于志宁字仲谧唐太宗时瀛洲十八学士志宁与焉为右庶子撰谏苑二十篇能直言谏太子上赐金帛曽孙休烈休烈二子益　肃　三代四学士
水利
于頔字允元为湖州刺史修复湖陂溉田三千顷宪宗朝拜司空平章
知人之鉴
于邵天寳末以书判超絶补校书郎有知人之鉴
玉音嘉赏
于公易或作公异在李晟幕下平朱泚公易作露布云臣肃清宫禁只谒园陵钟簴不移庙貌如故徳宗读之泣下嘉叹一再
婚姻
于顗谨之孙也美须眉宇文护以女妻之【北史】
于祐娶韩夫人红叶是良媒
俞【角音　河间】
医国
俞拊良医也太古有岐伯俞拊中古有扁鹊秦和论病以及国原诊以知
二俞
俞紫芝字秀老有髙行不娶得浮屠心法而工于诗荆公居钟山与相往来尤爱重之秀老尝有夜深童子唤不起猛虎一声山月髙之句为荆公称赏　俞澹字清老滑稽善谑洞晓音律荆公亦喜之一日见公云吾欲为浮屠公欣然为置祠部约日祝发既而见公曰吾思僧亦不易为公所赠祠部已送酒家偿旧债矣公为之大笑【石林诗话】
古君子
俞尚字退翁东坡与为友及卒有诗送其子节推云吴兴古君子淡如朱弦琴一唱三叹息至今有余音
士风六
俞防宋政和中为御史中丞言今日士风六　大观中为中书舎人与李图南蔡居厚同知贡举
金山寺诗
俞似之广州黔辖憩金山寺作两诗其一云转食胶胶扰扰间林泉髙步不容攀兴来尚有平生屐管领东南到处山其妻赵氏书于壁字画遒健洒落不凡
俞坦之咸通中十哲【见吴罕】
曰俞　都俞
符【宫音　河东】
谈辞如云
符融字伟明后汉人游太学师事李膺幅巾奋袖谈辞如云膺每捧手叹息知名公府连辟不应
乐施
符雅为人乐施乞人填门曰天下物何常今日富明日贫耳　位尚书令
节妇
符凤妻字玉英尤姝美凤罪徙儋州为僚贼所杀胁玉英欲私之骂曰受贼辱不如死沈海而死
符承祖齐人専权用事亲姻争趋其利
符彦卿五代人归宋为中书令女为太宗后
同符　虎符　钗符　桃符
苻【角音　河东　本姓蒲氏　蒲洪以防文有革付恵王改姓苻氏洪子建即帝位至苻坚始盛】
千里驹
苻朗字元达苻坚从兄子也幼怀逺操不屑时荣坚曰吾家千里驹也　归晋加散骑侍郎至扬州风流迈于一时谢安设宴请之朗在坐唾则令小儿跪而张口含出倾之
蒲【角音　河柬　蒲洪先代其家池中蒲生长五丈五节如竹节时谓之蒲家因以为氏至洪改姓苻】
人杰
蒲洪字广世氐人归后赵石闵曰蒲洪人杰也
学士佩鱼
蒲宗孟字传正家多书敞阁曰清风戒子孙曰寒可无衣饥可无食读书不可一日失　宋神宗朝为翰林学士上曰学士职清地近而官仪未备自今冝备鱼学士佩鱼自蒲始
婚姻
蒲宗孟嘉祐中以右丞治蜀与周茂叔语三日夜退曰世有斯人邪明年以妹归之
编蒲　团蒲　九节蒲
乌【羽音　颍川】
二龙
乌承玭唐开元中与族兄承恩皆为平卢先锋沈勇而决号辕门二龙　为冠军将军封昌化郡王　子重
礼罗
乌重镇河阳聘礼名士石洪温造韩愈送二处士序云以礼为罗罗而致之幕下　平蔡有功封邠国公既殁士三十余人皆刲股以祭　子汉袭爵
屋乌　童乌　九乌　灵乌
涂【征音　豫章　涂山氏之后　栁子涂山铭云涂山岩岩界彼东国在绍兴府山阴县】
金声玉色
唐涂晓以中散大夫为江州刺史防能可述号为金声玉色
石室得道
涂定辞得道者也居石室贮五十万钱赏防者不得一人
汉涂挥为谏议大夫　与王璜受毛诗于孔安国晋涂钦以功封新吴侯
唐涂元琛为正议大夫
泥涂　正涂　宦涂
涂【徴音　南昌　洪州人因水为姓　涂南唐人补豫章记】
须【角音　渤海　须勾国之后　魏有须贾为中大夫赐范睢绨袍汉有须无】
瞿【角音　山阳　桃源万寿宫有瞿童升天今有八迹坛在焉】
扶【宫音　京兆　汉有扶嘉为廷尉】
都【徴音　黎阳　汉有都稽为临淄侯】
殳【商音　武陵　舜臣殳斨之后　汉有殳嘉兴】
氏族大全巻三

[book_title]卷四
<子部,类书类,氏族大全
钦定四库全书
氏族大全卷四
十二齐
齐【征音　汝南　大公　　望封于齐其后以国为　　氏】
志怪
齐谐志怪者也谐之言曰鹏之徙南溟也水击三千里抟扶揺而上九万里
缔交
齐明儿良战国之士也与周最楼缓之徒合从缔交
龙虎榜
齐季若唐贞元中陆防主试试明水赋御沟栁诗得韩愈欧阳詹贾棱陈羽等同榜皆天下孤隽伟杰之士号龙虎榜
解事舎人
齐澣字洗心年十四见李峤峤称有王佐才开元初姚崇为相用澣为中书舎人朝廷大政必咨之号解事舍人崇尝曰欲知今问齐澣欲知古问髙仲舒齐善知今而髙善知古也
齐映以文敏显用唐贞元中拜相
齐旦宋绍兴中为军器丞
下齐　假齐　云齐　求齐
黎【征音　京兆　九黎之后一云少昊氏衰九黎乱徳颛顼命南正重司天北正黎司地其后以字为氏】
驺从之盛
黎干唐代宗朝为京兆尹出入驺从以百数闻杨绾拜相为之减损才十余骑【杨绾传】时大旱造土龙与巫觋对舞又祷孔子庙上闻而笑之【本传】
经术
黎醇字希声治春秋东坡之故人欧公亦喜之宋英宗朝为直讲上问蜀士于欧阳脩脩对曰文行苏洵经术黎醇由是擢用
载酒堂
黎子云昌化军人城南有载酒堂东坡在儋耳一日访之遇雨从农家借笠着屐而归妇人小儿相随争笑邑犬羣吠竹坡周小隠诗云持节休夸海上苏前身应是牧羊奴为嫌朱绂当年梦故作黄冠一笑娱遗迹与公归物外清风为我袭衣襦慿谁唤起王摩诘画作东坡戴笠图
逺景楼
黎希声老苏友人也有逺景楼赋
黎确宋建炎中为谏议大夫
女徳婚姻
餐花
麻姑坛唐时有女道士姓黎名琼仙餐花絶粒年八十而顔色益少【仙传】
黎涡
胡澹庵居海外二十年移衡州饮胡氏园诗云君恩许归时一醉傍有梨颊生微涡谓侍妓黎倩也朱文公诗十年浮海一身轻归对黎涡却有情
昌黎　重黎　悬黎【玉也】阇黎
嵇【商音　谯国　夏少康氏封子于防稽为防稽氏汉初徙谯稽山为嵇氏】
竹林之游
嵇康字叔夜美词气有风仪自云导养得理则安期彭祖之伦可及乃着养生论　性絶巧而好鍜宅边有一栁甚茂夏月常鍜其下　山涛常举康自代乃与涛书告絶云有七不堪但浊酒一杯弹琴一曲志意毕矣与阮籍山涛阮咸王戎向秀刘伶为竹林游世号七贤仕西晋为中散大夫　龙章凤姿天质自然　子绍
鹤在鸡羣
嵇绍字延祖或谓王戎曰昨于稠人中见绍昂昂然若野鹤之在鸡羣戎曰君复未见其父耳
亳丘子
嵇含字君道好学能文家在亳丘自号亳丘子门曰归厚之门室曰慎终之室晋惠朝为中书侍郎
嵇喜挟琴赍酒　题门作凤
奚【商音　谯国　仲虺奚仲之后　奚仲为汤左相】
奚涓汉祖封为列侯元功十八人中涓位第七奚斤仕元魏为相世称忠孝　封山阳侯
奚陟仕魏为起居舍人文辞清丽弥纶省闼
奚康生少骁勇弯弓十石仕魏为直阁将军
奚廷珪精于墨南唐赐姓李
奚容咸字子晳孔门髙弟
女徳
奚氏邹保英妻也从夫之官遇契丹入冦奚氏率家僮及城内女子相助固守贼退朝廷封奚氏为诚节夫人
锦奚　奚斯　跋奚
倪【宫音　千乗　与儿同监韵无此儿字　邾武子封次子于郳失国子孙为郳氏避仇改为儿　倪良】
带经而锄
倪寛汉武时人束发修学治尚书家贫赁作带经而锄以射防为掌故　迁左内史以负租课殿当免民闻之大家牛车小家担负输租不絶课更以最通世务明习文法以经术縁饰吏事
兴学
倪若水字子泉唐开元初为汴州刺史政尚清浄兴州县学庐【见班景倩】
药石
倪偁字文举宋南渡后人居吴兴锦山之下少有学行受业张横浦之门芮国瑞调桐川簿人皆以诗饯之公曰吾与子不交以靣而交以心芮曰珠玉之赠不如药石之赐　三子恕思愿皆登科
宏词科
倪思字正甫器质凝重宋淳熈中中博学宏词科　拜吏侍兼直学士院在朝中立不倚
端倪　天倪　坤倪
洼
洼丹字子玉传孟氏易作易论七篇易家宗之称为大儒汉建武初为博士迁大鸿胪
十三佳
柴【商音　平阳髙柴之后】
舞女破敌
柴绍字嗣昌尚唐髙祖平阳公主主与绍对置幕府号娘子军髙祖即位以功封霍国公　吐谷浑党项冦边勑绍御之敌矢下如雨士失色绍令人弹琵琶使二女子对舞敌休射绍从后掩击敌大溃
系国轻重
柴与之字中行宋嘉定中仕于朝与时宰不合出守章贡危逢吉以诗送云力为君王乞得州补天未了石还收人才自系国轻重吾道亦闗公去留殿角才辞槐影日船头便转荻花秋竞夸祖帐东门外谁识眉攅杜甫愁
柴禹锡字元圭事宋太宗于晋邸擢枢宻副使柴宗庆字天祐尚宋太宗鲁国公主封千牛卫上将军柴宗愈衢州布衣也宋绍兴中献中兴圣统诏免解
女徳
柴翁守礼有女在唐庄宗掖庭明宗入洛出宫人女归谓父曰见邮舍队长黝色花项雀形者甚贵愿事之翁曰岂有花项天子后卒归之即郭威也为周太祖怀【角音　河内无怀之后】
怀叙仕吴为尚书郎
十五灰
裴【商音　河东　嬴姓伯益之后秦非子支孙封裴鄊侯因以为氏】
东西眷
裴遵从光武平蜀曽孙茂为侍中尚书生二子长曰辑号东眷次曰徽为西眷后徽曾孙天明号中眷
后俊领袖
裴秀字季彦八嵗能属文时语曰后俊领袖有裴秀晋武朝位至司空
武库五兵
裴頠字逸民博学稽古周弼曰頠若武库五兵纵横一时之杰也　晋俗尚虚无着崇有论以矫之　　晋惠朝吏侍
玉山
裴楷字叔则徽次子时称为玉人近之如玉山照映人也与王戎齐名　仕晋为光禄大夫
八裴
裴徽兄弟子侄善谈理时人以方八王徽比王祥楷比王衍康比王绥绰比王澄瓉比王敦遐比王导頠比王戎邈比王
一经
裴昭明齐永明中为黄陵太守罢郡无宅常曰一身之外复何须乎子孙不才我聚彼散若能自立不如一经【南史】
独立使君
裴侠仕北魏为河北太守　上命侠别立曰清慎奉公为天下最众中有如侠者可与俱立无敢应者号独立使君
掌铨衡
裴行俭字守约唐髙宗朝为吏侍与李敬马载同典选时称裴马有知人之鉴　因宴出码碯盘大三尺军吏碎之色不少吝　子光庭开元中拜相
霹雳手
裴灌唐永徽中为同州司户参军裁决积案名动一州号霹雳手　唐开元中为吏侍
仆射巾
裴冕字章甫大厯中郭子仪曰冕有社稷功拜左仆射自制巾子人争效之号仆射巾
真儒
裴休字公美兄弟家塾昼诵经夜著书终年不出户有馈鹿者诸生共荐之休不食曰蔬食犹不足今一啖肉后何以继　举贤良方正异等太和中拜相宣宗曰休真儒者
荐贤
裴垍字中李吉甫为相问以进贤垍即崖畧疏三十人吉甫借以荐于朝天下称得人　宪宗朝拜相器局峻整人不敢干以私　引用崔羣李终与同相
四朝元老
裴度字中立威誉徳业比郭子仪以身系天下轻重者三十年歴事四朝【宪穆敬文】以全徳终始　元和中自蔡州入觐以诗示幕中賔客韩愈和一篇云南伐旋师太华东天书夜到册元功将军旧压三司贵相国新兼五等崇鸳鹭欲归仙仗里熊罴还入禁营中长慙典午非材职得就闲官即至公　又和东征诗云旗穿晓日云霞拥山倚秋空剑防明　开成中留守东都上命卢洪宣谕曰为朕卧防北门也白乐天诗云天子旌旗分一半八方风雨防中央　治第东都集贤里作别墅具凉台燠馆号緑野堂野服萧散与白居易刘禹锡把酒着文昼夜相欢不问人间事号曲江公　封晋国公諡文忠子识大理卿　谂为学士
兰菊异芬
裴子余仕唐以明经显同舍李朝隠程行谌以文法称或问优劣于长史陈崇业答曰兰菊异芬胡有废者
三絶
裴旻为将军请吴道子画天宫寺吴请旻舞剑作气以助挥毫旻舞一曲道子奋笔立成如有神助　三絶【见张旭】裴骏字仲驹崔浩目为三河领袖　仕魏为中书博士裴坦字知进居太平里号太平宰相
女徳婚姻
阿姥墩
晋裴氏姥居钱塘墩采花酿酒凡士之贫者贳与之因名所居曰阿母墩荆公送人归钱塘诗云花前若见余杭姥为道仙人忆酒家
蓝桥仙遇
裴航唐人系舟襄汉同舟樊夫人国色航赂其婢袅烟达诗云同舟胡越犹懐想况遇天仙隔锦屏倘若玉京相会去愿随鸾鹤入青冥答云一饮琼浆百感生霜捣尽见云英蓝桥便是神仙宅何必区区上玉京后经蓝桥驿渴见茅舍有姥妪缉麻航揖之求浆妪呼曰云英擎一瓯浆来饮之乃玉液也妪曰欲娶此女但得玉杵臼月余得之妪曰有如此信士航夜窥之有玉兔持杵雪光耀室妪曰吾入洞为裴郎具帷帐俄见一大第仙童侍女引航相见讲婚后夫妻入玉峯洞中饵绛雪琼英之丹超为上仙
碧鹳雀
裴寛为润州参军刺史韦诜有女择所归防休日登楼见寛于后苑瘗鹿盖人以为饷致而去者诜引为判官谓妻曰今得婿矣时寛衣碧瘠而长时人呼为碧鹳雀诜曰爱女必为贤公侯妻何以貌为卒妻之　开元中为礼部尚书
择对
裴子野有女择对有周正年十嵗通老子周易子野深想赏爱以女妻之
弱息为托
裴行俭号知人在吏部时见苏味道王勮曰二君后皆掌铨衡仆有弱息愿以为托
犀玉器
裴坦性简俭其子娶杨收女器用皆犀玉坦命持去曰殃我家矣
杜乂妻裴氏嫠居以礼自防人号曰杜姥
裴居道为户部尚书范阳卢承庆以女妻之
裴敞以女妻刘从谏后封燕国夫人
裴楷娶王浑之女
裴郎【见裴航】　裴监
崔【角音　博陵　齐太公生丁公伋伋生叔乙让国居崔邑因氏焉】
达防词
崔驿字亭伯东汉人年十三通春秋诗易与班固傅毅齐名拟扬雄解嘲作达防词又着诗赋铭颂婚礼酒警合二十一篇　父篆王莽时为建新大尹理出寃狱二千余人
大儒
崔瑗字子玉骃中子也能世父业举茂才迁汲令人歌之曰天降神明君赐我慈仁父后胡广荐瑗宿徳大儒迁济北相　子寔
政论
崔寔字子真汉桓帝初诏举纯行之士涿郡举寔诣公车称病不对防退论世事名曰政论仲长统见之曰凡为人主宜写一通置之座侧
铜臭
崔烈汉灵帝时因传母入钱伍百万得为司徒问其子钧曰吾居三公外议何如曰议者嫌大人铜臭
水精盐
崔浩字伯深博览经史象阴阳百家之言无不该贯仕北魏为中书令帝尝赐清醥醪酒十斛水精盐一两谓曰朕味卿言若盐酒故与卿同其味
胷中千卷
崔陵仕北魏为侍中郑伯攸叹曰公身长八尺面如刻画謦欬如洪钟胷中贮千卷书人那得不畏服　子彦通与父并为诗人冠冕　李神隽曰昨见崔陵儿为后生第一
崔公桥
崔亮佣书自业族兄光劝之依李冲亮曰安能看人眉睫乎　后为雍州刺史立渭桥百姓利之名崔公桥崔光初名孝伯清河人昼耕夜学佣书以养亲　魏帝曰孝伯才浩浩如黄河东注今日之文宗也　为黄门侍郎
皮鞭
崔伯谦字士逊北齐神武帝称之曰伯谦清直奉公真良佐也　为济北太守以熟皮为鞭示辱而已百姓歌之
异雀集树
崔信明以五月五日生日方中有异雀鸣集树庭史占之曰生子当以文显位殆不髙贞观中为秦川令卒工诗有枫落吴江冷之句
清暑赋
崔仁师唐贞观初为殿中侍御史上幸翠微宫献清暑赋
三防崔家
崔琳开元中为中书舍人弟珪为太子詹事次弟瑶为光禄卿俱列棨防世号三防崔家　每宴集组印相辉华毂盈门一榻置笏重叠其上　元宗命相名覆金瓯
除官八百人
崔祐甫肃宗朝拜相在位未逾年除官八百人皆亲故
一门三相
崔初为荆南节度使李石从事开成中拜相而石犹在镇贺啓云賔筵初啓曾陪樽俎之欢将幕未移已在陶钧之下　子沆　叔父元式俱拜相父元畧为东都留守时谓一门三相
炙手可热
崔铉所善者郑鲁杨绍复段瓌薛颇参议论时语曰郑杨段薛炙手可热欲得命通鲁绍瓌
三世同居
崔倕缌麻亲三世同居唐宣宗闻之叹曰崔家一门孝友可谓士族师法六子　邠　酆　郾　郇　鄯　郸
亲导母舆
崔邠字处仁元和中为吏侍时太常大阅四部乐都人纵观邠去帽亲导母舆公卿避道都人荣之　三世同居光徳里兄弟六人同奉朝请官皆二品　宣宗题其家曰徳星堂里曰徳星　郾五子　瑶　瑰　瑾　佩璆　唐登科记云自元和初至大中年间邠郾郸瑶
先后为礼侍六次放榜为崔氏六榜刻石于泰宁寺时谓之榜院
美庄三十所
崔羣字敦诗擢甲科号龙虎榜【见齐姓】时陆防知举羣及第陆防妻曰陆氏又添一庄矣后羣知贡举归妻劝求田羣曰吾有美庄三十所谓一榜放三十人妻曰君非陆氏门生乎君掌文柄而不令其子简礼就试如以君为良田则陆氏一庄荒矣　元和中拜相
哦松
崔立之字斯立元和初为蓝田丞邑庭有老槐四行南墙有巨竹千挺立之日哦松间有问者辄曰予方有公事子且去　韩愈为作蓝田记又赠以诗有暮作千诗转遒紧及深丛见孤罴佳作喧众口等句
没字碑
崔协不识文字时谓没字碑后唐明宗欲用之为相任圜曰舎李琪立协如弃苏合丸而取蜣蜋之转也
直言
崔公孺韩琦夫人之弟也性亮直好面折人宋仁宗朝为谏议大夫时魏公执政用监司有非其人者公孺曰公居陶镕之地宜法造化为心造化以蛇虎害人之物故置于薮泽山林今公乃置之通衢使为人害可乎公惮之
婆娑园
崔鶠字徳符宋宣和末除侍御史以挛疾致仕治园数畆号婆娑园喜为诗文有婆娑集尝游黄蘖山中得四妙士幽兰芳菊石菖蒲星星草也
崔颋子八人琯珙瑨璪璵【阙】　世以拟汉荀氏八龙崔咸有髙世之志游终南山乗月吟啸元和中侍御史崔逺有文而风致峻整人目为钉坐梨言一坐所珍也崔峒大厯十才子中人　崔遵度与二十四贤
女徳婚姻
贞节
崔彦皓之女事郑诚生子善果年二十而寡父母欲夺其志女曰弃儿为不义背夫死为无礼后善果为鲁郡守毎决事母坐胡床于防后察之
姆仪
崔寔母刘氏有姆仪淑徳博览书传常训子以临民之政
教子
崔元孙之女性严明有髙节适房氏生子景伯景先亲授以九经义
君妇始生
崔元综将娶一日梦有一人云此非君妇君妇今日始生俄所娶妇暴亡后十八年始议侍郎韦陟堂妹年十九乃于履信坊宅成亲所梦之日其女始生后崔公官至二品韦夫人偕老焉
择婚着姓
崔恬以女妻王慧龙崔浩见之曰信王家儿也王氏世齇鼻江东人谓为齇王慧龙
娶孤女
崔巨伦姑为李叔妻巨伦一妹有才行而眇叔妻曰吾兄盛徳而早世肯令屈事卑族乃为其子翼纳之
晚婚
崔氏适卢校书有诗云不怨卢郎年纪大不怨卢郎官职卑自恨妾身生大晚不遇卢郎年少时
继婚
崔浩博学太原郭逸奇其才以女妻之女亡以少女继之又以一女妻浩之弟恬
崔行功少好学唐俭爱其才以女妻之后为兰台侍郎崔晤孤女李仁钧娶为继室
崔陵崔愍皆卢尚之婿　崔季谦女妻杨玠　杨汝士妻亦崔氏
崔卢望族
髙士防定士族崔干为第一太宗曰我于崔卢李郑无嫌及其世衰犹恃旧地以取赀昔齐据河北陈仕江南故以崔卢王谢为重今天下为一何容纳货旧门仍以买婚为荣乎
梅【羽音　汝国　殷纣时有梅伯子孙因以为氏】
梅仙
梅福字子真九江人补南昌尉愿一登文石之阶陟丹墀之涂及王莽専政一朝弃妻子去变姓为吴市门卒人传以为仙　瑞州图经载子真故宅在髙安之丰安乡旁有尉山及梅仙观
虎幙凤池
梅信字昌言宋真宗朝镇并州黄觉诗云出去暂开貔虎幙归来须占凤凰池　喜焚香晨起必焚香两炉以公服罩之满袖以出坐定拨开满室浓香人谓之梅香病足抚其足曰足中有鬼不令我至两府也
庆厯郎官
梅尧臣字圣俞以诗名张芸叟评之云圣俞诗如深山道人草衣木食王公大人见之不觉屈膝　宋庆歴中为郎官
知贡举
梅挚字公仪宋英宗朝与王珪范景仁韩绛同知贡举时梅圣俞参详有诗云公庭拜答士倾心放下珠帘絶语音万蚁战酣春昼永五星明聚夜堂深力槌顽石方逢玉尽拨寒沙始见金淡榜题名何日出清明池苑可能寻
梅陶晋人居乡里立月旦评祖约问其意何如答曰善褒恶贬佳法也
梅頥尝因事拜陶侃侃止之曰梅仲真膝岂可再屈邪
梅虫儿齐东昏时为京局监
标梅　宫梅　官梅　庾岭梅
枚
安车之召
枚乗字叔仕吴上书谏吴王勿反云以一缕之任系千钧之重上悬无极之髙下垂不测之渊虽甚愚者哀其将絶也吴王不纳去之梁　善属文设为吴客楚太子问答之辞作七发　吴灭汉景召拜农都尉　词赋尤髙汉武以安车蒲轮征之道卒　孽子臯
诙谐
枚臯字少孺汉武朝上书北阙拜为郎　好诙谐善赋颂比东方朔　扬雄曰飞书持檄则用枚臯
条枚　衔枚
雷【商音　冯翊　黄帝时万雷之后】
胶漆
雷义字仲公与陈重为友汉顺帝朝义举茂才让于重刺史不聴义遂不应命后同举孝防俱拜尚书郎　时语曰胶漆自谓坚不如雷与陈
剑气冲斗
雷焕妙达纬象晋武时斗牛间常有紫气张华问焕何祥焕曰宝剑之精上彻于天在豫章丰城县华即补焕为丰城令掘狱得二剑送龙泉与华太阿自佩　后焕子华持剑过延平津剑跃水但见二龙各数丈长而去焕子曰先公化去之言张公终合之说其信乎
面中六矢
雷万春唐至徳初为张巡禆将守睢阳立城上面中六矢不动贼疑为木人使谍问之大惊
落腭齿
雷徳让宋初为侍御史太祖怒其言赵普引柱斧击落其上腭二齿
易举
雷徳逊深于易义王元之诗上之云当时直气压朱云老作皇朝谏议臣【云云】题诗野馆光泉石讲易新堂动鬼神
清白吏
雷孚筠州人宋政和初登第宰宜春倅章贡居官清白年八十余卒赠太子太师　子孝友字季仲弱冠以
词赋魁南宫宋开禧中拜枢宻　諡文简其先有明地理者曰魏半天为其祖卜宅兆至是其説验且以为累世积善之报云
雷次宗晋莲社中筑室钟山名招引馆
女徳
雷氏王导妾也颇与政事招权纳货蔡公谓之雷尚书
瑞雷　迅雷　黔雷
来【徴音　河内】
班坐絶席
来歙汉建武初拜大中大夫忧国忘家忠孝彰著取畧阳有功帝劳之班坐絶席在诸将之右　諡节侯
安事笔砚
来防儿有武力常曰大丈夫当为国讨贼安能区区専事笔砚乎　隋文帝朝封荣国公　三子　恒济整
一门二相
来恒唐髙宗朝以文学拜相　弟济尝云丈夫惟无仕仕必至宰相永徽中拜中书令一门二相时虞世南子昶无才术歴将作匠许敬宗曰防儿儿作相世南男作匠文武岂有种耶
来整骁勇善战贼云不怕官军千万众只怕荣公第六郎
嚼铁
来瑱尚名节有大志禄山反瑱时为汝南守战屡捷贼目为来嚼铁　代宗朝拜相　父矅为节度使著名西边
来敏耆宿学士也诸葛亮请为祭酒迁光禄大夫来俊臣天性残忍唐武后时酷吏也
来之邵字祖徳宋元祐中为监察御史
嗟来　倘来　归去来
台【商音　平卢】
台佟后汉逸民隠武安山凿穴为居采药自给台国宝晋人晓图防秘纬天文格书风角星算望气占之术
台亨宋元丰间人与盱江八贤　司马温公着闾阎之善者五人亨其一也
哀【羽音　鲁国　鲁哀公之后以諡为氏】
哀骀它卫人貌恶鲁哀公召而观之果以恶骇天下授以国政仲尼曰是必才全而徳不形者也【庄子】哀章汉人
十七真
真徳秀字希元本姓慎避孝宗讳改姓真少笃学母吴氏躬织衽以教后中宏词科　帅湖南潭人为立生祠一夕有题于壁云举世知公不爱名湘人苦欲置丹青西方又出一活佛南极今添两夀星几百年方钟秀气八千春愿祝修龄不须更作生祠记四海苍生口是铭入觐进大学衍义上嘉之　越山新居成名其斋曰
学易春帖云坐看吴越两山色黙契羲文千古心　宋端平间参大政　諡文忠　号西山　杨大中见公气骨大器之许以女归焉
天真　大真　真子
甄【商音　中山　韵书云舜陶甄河濵因以为氏】
瘦羊博士
甄宇东汉人拜博士毎腊日诏赐博士人一羊宇独取其瘦者后朝防诏问瘦羊博士所在
羊裘负薪
甄彬有行业尝以纻就人质及赎于中得金五两即送还之曰五月披羊裘负薪岂拾遗金邪　仕梁为録事参军
白雀之祥
甄恬至孝母防庐墓侧有白鴈白雀栖其庐【南史】
青岩山
甄济字孟城少好学以文雅称居青岩山下十余年逺近服其仁环山不敢佃渔郡守五辟天诏十至坚卧不起　天宝末安禄山反封刃召之济引颈就刃使者嗟叹以病告　元和中袁滋表济节行与权臯同科宜载国史诏赠秘少监　子逢
思亭
甄君故徐州富室以明经教授乡称善人既葬其亲作室其傍陈后山名之曰思亭而为之记
陈【征音　颖川　周武王封舜后胡公满于陈其后以国为氏】
六出奇计
陈平杖剑归汉拜都尉绛灌曰平虽美丈夫如冠玉其中未必有也　佐髙祖定天下凡六出奇计　封户牖侯
鸿鹄之志
陈胜字涉尝辍耕太息曰燕雀安知鸿鹄之志
悬旌万里
陈汤字子公汉元帝时同甘延夀矫制斩郅支刘向曰悬旌万里之外扬威昆山之西自汉以来征伐方外之将未之有也赐爵闗内侯
投辖
陈遵字孟公少与张竦伯松亲善遵谓曰足下苦身自约我放意自恣而官爵功名不减于子答曰子欲为我不能我为子亦败矣　好客每防饮取客车辖投井中客有急不得去　善书毎与人尺牍皆藏去以为荣时列侯有与遵同姓字者毎至人门坐中震动既至而非因号其人曰陈惊坐　三为二千石哀帝朝封嘉威侯
徳星聚
陈寔字仲弓汉桓帝时为太丘长在乡闾平心率物其有争讼辍求判正曰宁为刑罚所加不愿为陈君所短尝谒荀季和无仆令子元方将车季方持杖孙长文
尚少着车中既至荀使其子叔慈应门慈明行酒余六龙下食文若尚少坐膝前时太史奏徳星聚五百里内有贤人聚　卒諡文范先生　　颍川四长【见钟皓】
难兄难弟
陈纪字元方弟谌字季方与父并着髙名时号三君元长子长文季方子孝先各论父功徳咨于祖太丘太丘曰元方难为兄季方难为弟
不凡子
陈蕃字仲举年十五独处一室庭宇芜秽父友薛勤候之谓曰孺子何不洒扫以待賔客蕃曰大丈夫当扫除天下安事一室勤甚奇之后复造焉谓其父曰足下有不凡子吾来之　汉桓帝朝为尚书令加太傅
下榻
陈蕃为乐安太守郡人周璆髙洁之士蕃字之而不名为置一榻去则悬之为豫章太守不接賔客惟徐穉来特设一榻去则悬之
湖海士
陈元龙名登许汜曰元龙湖海之士豪气未除见之无主客礼自上大床卧使客卧下床刘备曰君求田问舍言无可采如小人欲卧百尺楼上卧君于地下何但上下床之间耶
檄愈头风
陈琳字孔璋为魏武记室尝草檄呈操方头风疾卧起读曰此愈我疾　建安七子琳其一也
良史
陈夀字承祚为晋著作郎撰三国志时称其善叙事有良史之才
蒲萄遗母
陈叔达唐武徳初判纳言上尝赐蒲萄不举曰愿以遗母
海内文宗
陈子昂字伯玉唐兴文章承徐庾余风子昂始变正雅为感遇诗二十八章王适曰是为海内文宗　武后奇其才召见金华殿擢麟台正字
麟凤
陈陶南唐人结庐西山吟咏自适殊有佳语如中原不是无麟凤自是皇家结网疎之句人所称道
携书归隠
陈抟字图南自号扶揺子方四嵗戏涡水侧有青衣妪抱置懐中乳之聪悟日益有诗云十年踪迹走红尘回首青山入梦频紫陌纵荣争及睡朱门虽贵不如贫愁闻剑防扶危主闷见笙歌聒醉人携取旧书归旧隠野花啼鸟一般春入武当山辟谷练气二十余年后居华山云台观周世宗召至禁中赐号白云先生　尝乗白驴入汴闻赵祖登极大笑曰天下定矣　宋太宗召至以野服见服华阳巾草屦黑绦还山赐号希夷先生再召辞曰九重仙诏休教丹凤衔来一片野心已被白云留去端拱初命弟子张超凿石为室化形莲花峯下
义门
陈竞江州人十四世同居宋初旌表其门号义门陈氏
名题殿柱
陈恕字仲言宋太宗朝为三司使御笔题殿柱曰真盐铁使　封晋公
一条氷
陈彭年宋真宗朝初入翰林见王旦呈科举条贯公投之地曰内翰做官几日便隔絶天下士陈惶惧而退在翰林十余年人谓其衔为一条氷位至参政
三尧列侍
陈省华封秦公三子尧叟尧佐尧咨每賔客至三子衣金紫侍立客求去秦公曰此儿子辈天下以秦公教子为法陈氏世家为荣
尧叟宋真宗朝状元及第里谚曰锦屏名山三人状元谓公兄弟及马防也　天禧中同平章事
尧佐字希元仁宗朝吕申公求退上曰谁能代卿曰老成镇抚无如陈尧佐遂大拜　号知余子　諡文惠
尧咨字嘉谟宋咸平中状元后知制诰　精于弧矢号小由基母怒之以杖击之金鱼坠地　諡康肃
四先生
陈襄字述古闽人与乡士陈烈周希孟郑穆为友四人者气古行髙磨礲砺琢相期以天下之重为己任谓之四先生　知河阳县时富公镇河阳燕游登临必与之偕吟咏樽俎更唱迭和毎曰陈著作竒才也　　熈宁中召知谏院迁直学士
龙丘居士
陈慥字季常号龙丘居士元丰三年东坡谪黄州至岐亭有白马青盖来迎乃故人陈慥也留五日赋诗而别
白犊往来
陈舜俞神宗朝为嘉禾令以不行青苗谪居山南与刘凝之乗白犊往来龙眠居士画而为图
江西诗派
陈师道字无已号后山居士少刻苦好学以文谒曾巩巩竒之故有向来一瓣香敬为曽南丰之句　　元祐中东坡孙觉尧俞荐于朝授徐州教授　江西诗派【见吕姓】
隠嵩山
陈叔易初与晁説之【字以道】俱隠嵩山叔易赴召晁以诗送之云处士何人为作牙尽携猿鹤到京华故山岩壑应惆怅六六峯前只一家以道宣和间领郡人复以此嘲之
社稷臣
陈康伯字长卿绍兴名相也时髙宗将逊位公朝夕协賛以决大议挺然有古社稷臣之风　封鲁国公
气节文章
陈与义字去非号简斋河目海口大耳耸峙识者知其为贵人　徽宗见所赋墨梅诗有见晚之叹　王徳明称其出处气节翰墨文章为中兴大臣之冠建炎中参大政　陈仲微瑞阳人号遂初　宋末为吏部郎上章劾权相贾似道束担而归先是同郡辛元龙以小官劾史相弥逺姚勉初登第劾丁相大全三公文章气节可称
和陈难
陈至道字元和号野云崇髙节至孝养亲不仕亲没终身初度闭门杜客必躬酹松楸恋恋尽日不能返以诗鸣　承防钜夫程公谓郊岛野适兴味复见于斯其诗态度清华玉人衣云锦　古荆刺史答湖山极慕嗜效和陶故事不可得作和陈难诗云和陶容易和陈难玉树千寻不可攀饱吃荆州三载饭更无好句落人间后隠香岭得道升为冲和大仙人称诗仙
载世希夷
陈济道字元徳号风冈守正不仕晩嵗乐希夷大仙之道人称载世希夷
陈咸其父教以謟咸头触屏风不聴　元帝朝御史中丞
陈重字景公与雷义友如胶漆　陈骞八公同辰陈仪号陈三更　陈升之四人花瑞
陈烈与蔡君谟同砚席欧公荐之除国子直讲
婚姻
凤占
陈敬仲奔齐　初懿氏卜妻敬仲其妻占之曰吉是谓凤凰于飞和鸣锵锵【云云】并于正卿五世其昌八世之后莫之与京
多长者车
陈平居负郭以席为门而门多长者车辙富人张负有女孙五嫁夫辄死负谓其子仲曰岂有美如陈平而长贫者乎以妻之
封夫人
陈恕为参政入见太宗曰卿娶谁氏对曰臣无妻上曰王克正江南望族一女令淑可作卿配遂妻之不数日封郡夫人
晚婚
陈敏修号市隠居士绍兴中进士第三人玉音云卿便是陈敏修年几何对曰七十三问几子对曰未娶乃出内人施氏嫁之年三十赀奁甚厚时人语曰新人若问郎年纪五十年前二十三
陈郎
陈峤字景山年近六十方及第有儒家以女妻之合夕作诗云彭祖尚闻年八百陈郎犹是小孩儿　闲居诗云小桥风月年年事争奈潘安老去何
寄食外家
陈后山郭提刑槩慕其贤以女妻之后山家贫常寄食外家有诗上槩云嫁女不离家生男已当户曲逆老不侯知人公岂误
陈不识女妻牧羊奴　陈忠女妻葛勃
陈云之妻李白女孙也
陈京善文辞宰相常衮以兄之女妻之
前陈　横陈　陈阵
秦【征音　天水　伯益裔孙非子周孝王封之于秦因氏焉】
饮上池
扁鹊姓秦名越人少时遇桑君饮以上池之水能隔墙视病尽见五脏征结特以诊脉为名耳
万石秦氏
秦彭字伯平汉建初中守颍川有凤凰麒麟嘉禾甘露之瑞及去百姓攀辕　一门为二千石者五号万石秦氏
论天
秦宓蜀人有才学诸葛亮迎为别驾迁学士　吴遣张温来聘命宓馆伴与论天温大服
金瓶之宠
秦琼字叔宝佐唐太宗定天下克敌有功上赐之黄金瓶图形凌烟阁
南安髙士
秦系字公绪天宝末避乱剡溪客泉州南安有大松百余结庐其上水石为研注老子号南安居士　与刘长卿相和权徳舆曰长卿自以为五言长城系以偏师攻之
大小秦君
秦景道唐人与弟晖皆精汉书号大秦君小秦君
仙橘
秦精入武昌山采药遇仙人长一丈通体皆毛探懐中橘二十枚与之
大虚公
秦观字少游号大虚公元祐初东坡以贤良方正荐于朝除大学博士　山谷诗云少游五十策其言明且清以初应制科进防五十篇也　坡荐之安石安石曰君奇秦君口之而不置我得其文手之而不释尝鼎脔防可知矣　官至国史编修　弟觏
从师学道
秦觏字少章又名觌字少仪从东坡学于杭州后山诗送之云斑衣儿啼真自乐从师学道也不恶但得新年胜旧年即如常在郎罢前
秦祖封少梁伯秦非汧阳伯秦商上洛伯皆孔门弟子
秦周汉党人八厨之一
秦桧字防之绍兴中居相位十八年以和误国秦仔宋靖康中二圣北狩仔赍蜡诏回命髙宗图恢复
婚姻
秦少游女妻范祖禹之子元实　秦少游娶坡妹考苏谱所载非是不可用
秦虢　秦晋之盟　谓秦无人　秦公
荀【征音　河内　周文王第十七子郇侯之后以国为氏其后去邑为荀　晋有荀林父荀防　荀首】
羽翼六经
荀卿名况赵人著书数万言羽翼六经増光孔氏
八龙
荀淑字季和少有髙行名贤李固李膺皆宗师之　桓帝朝出补朗陵侯相涖事明理称为神君　子八人俭绲靖焘汪爽肃専并有名称时称八龙颍隂令以昔髙阳氏有才子八人改其所居西豪里曰髙阳里
无双
荀爽字慈明十二嵗通春秋时语曰荀氏八龙慈明无双或问许邵靖爽孰贤曰二人皆玉慈明外光叔明内润
修汉纪
荀悦字仲豫献帝时与孔融侍讲禁中帝命悦依左氏体修汉纪三十篇诏尚书给笔札
二仁
荀彧字文若举孝防何颙见而竒之曰王佐才也后为曹操谋臣及操受九锡彧饮药卒　位尚书令諡敬侯荀攸字公达彧从子从曹操征伐谋谟帷幄奇防十二操曰公达人之师表也　封陵亭侯　文中子曰荀氏有二仁生也以济时死也以明道
佐命
荀顗字景倩当晋武时有佐命弼导之勲铭功太常配享清庙为侍中　八公攀龙【见何曽】
凤凰池
荀朂字公曽晋武朝领秘书监得汲郡冡中古人竹书撰次以中经列在秘书　自中书迁尚书令人贺之曰夺我凤凰池诸君何贺邪
少年方伯
荀羡字令则褚裒奇之曰荀生逸羣之气将有冲天之举东晋朝为徐州刺史时年二十八中兴方伯未有如羡之年少者
荀昱淑兄子也汉党人八俊之一
荀雍与四友以文章赏防【见何长瑜】
荀士逊仕齐为中书舍人状貌甚丑曰丑舍人
女徳婚姻
守节
荀采爽之女事隂瑜瑜死守节不嫁父母强之再事郭弈伪为欢寻以粉书扇曰尸还隂氏家自经死
国色
荀粲字奉倩娶曹洪女国色后病热而死粲貌悴而神伤曰佳人难再得未几亦卒
荀杨　孟荀
辛【征音　陇西　姒姓之后夏启支子封于萃子孙去草为辛氏】
使酒
辛武贤汉宣时为酒泉太守羌人畏服及其弟汤为护羌校尉使酒醉酗羌人乃畔　子庆忌
虎臣
辛庆忌字子真父子皆以勇武闻叙云武贤父子虎臣之俊　上书救列辅　叩头救朱云二事可与汲黯王章同科　汉成朝为左将军
引裾
辛毗字佐治諌魏文帝徙民实河南帝怒而入毗随引其裾上曰卿持我何大急邪　为侍中
不事二姓
辛勉晋人字伯力刘聪署为光禄大夫固辞曰大丈夫岂亏髙节事二姓哉
幽居赋
辛徳源字孝基隋初隠林虑山着幽居赋以自寄　枕藉六经渔猎百氏
好消息
辛叡唐武后时为屯田郎中尝云儿子从官者有人来云贫乏不能自存此是好消息如闻赀货充足衣马轻肥此是恶消息
五龙
辛樊兄弟五人并有才识时人曰五龙一门金枝玉昆
书剑
辛谠学诗书善击剑有济时志少耕于野有牛鬬而两持其角久之竟折其角里人骇异　唐末为岭南节度使
文武兼资
辛仲甫字之翰赵祖问赵普以文武兼资者普以仲甫对拜右补阙出知光州课种栁防行路郡人谓为补阙栁
受果返金
辛次膺字起季防声着闻程迈送果置白金奁内公受果返金　绍兴中参大政逾月求去
勇退
辛幼安名弃疾号稼轩居士宋宁理朝拥节钺奉身勇退悉以家事付儿曹作西江月云万事云烟忽过一身蒲栁先衰而今何事最相宜宜醉宜游宜睡　早起催科了纳更量出入收支乃翁依旧管些儿管竹管山管水
女徳
辛宪英羊耽之妻也聪明有才鉴从子祜尝送锦被宪英嫌其华反而覆之其俭约如此
申【商音　魏郡　炎帝之后封于申号申伯其后以国为氏　春秋时有申繻申叔时　申无宇　申句须申丹】
哭秦庭
申包胥楚大夫也定公四年吴师入郢包胥如秦乞师依庭墙而哭日夜不絶声勺水不入口七日秦师乃出救楚楚王赏功包胥逃赏
著书
申不害学黄老刑名韩昭侯用为相终申子之身十五年国治兵强　著书二篇曰申子
安车
申公鲁人也武帝以束帛加璧安车蒲轮迎之至则以为大中大夫舍鲁邸　弟子为博士者十余人
使君手迹
申徽仕魏为襄州刺史性防谨画杨震像于寝室以自戒迨归题诗清水亭长幼竞来读曰此是申使君手迹
生申　申意
郇【商音】
唐大厯中晋州男子郇模献三十字一字为一事朝廷馆之客省
氏族大全卷四

[book_title]卷五
<子部,类书类,氏族大全
钦定四库全书
氏族大全卷五
二十文
文【商音　鴈门　周文王支孙以諡为氏　文潞公自云是敬晖之后翼祖避石敬塘讳改姓文周派又有改姓茍者】
修学
文翁汉景末为蜀郡守修学宫蜀地大化崇好文雅
馆下顔回
文立师事谯周门人以立为顔回以陈夀李防为游夏以罗宪为子贡　晋泰始初为散骑常侍
杏林香囊
文澹后蜀人生五嵗谓母曰有五色香囊在杏林中往取之乃前生为儿时所失者再生而记之
天下异人
文彦博字寛夫凝简端重歴事四朝荐更二府七换节钺出将入相五十余年　毕仲游诗云十年三册命四海一师臣　契丹使来聘望见公殿门外却立改容拱手曰天下异人　宋哲宗朝以太师致仕封潞公　諡忠烈
耆英防
元丰五年潞公留守东都与富公等十三人为耆英防洛阳多名园古刹水竹林泉之胜诸老须眉皓白衣冠甚伟洛阳太平盛事也又与程珦司马旦席汝言作同甲防公诗云四人三百二十嵗况是同生丙午年
墨竹
文同字与可少以文学知名潞公竒之曰襟度洒落如晴云秋月尘埃不可到　墨竹精妙四方持缣素请者相踵厌之投于地曰吾将以为袜人以为口实　遗东坡书云吾墨竹一派近在彭城袜材当萃于子矣
死忠
文天祥字宋瑞号文山吉州人宋宝祐中状元歴仕江西湖南宪徳祐初大元大兵渡江宋遣天祥奉使险阻艰难脱身而归募兵勤王拜右相
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:27:41-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
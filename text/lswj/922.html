<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,原序,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,附录,牧庵集全文在线阅读,牧庵集全文在线下载,大玄古籍书库">
<meta name="description" content="元代诗文别集。36卷。姚燧撰。《牧庵集》原本久已亡佚,今存36卷本,是清乾隆年间修《四库全书》时从《永乐大典》中辑出的。卷首有至顺三年(1332)吴善序、泰定元年(1324)张养浩序。张养浩序是为江西省臣准备刊印姚燧文集而作。吴善序是为江浙行省所刊印姚燧文集而作。据吴序,50卷本《牧庵集》收入赋3篇,诗222篇,序38篇,记53篇,碑铭墓志140篇,制诰58篇,传2篇,赞15篇,说11篇,祝册10篇,杂著13篇,乐府124篇。今存36卷本《牧庵集》,内容要比原本少四分之一左右。其各卷所收是:卷1为祝册、诏">
<title>牧庵集_姚燧_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">牧庵集</span> <br/>
          作者： <span class="inputVal" id="bkauthor">姚燧</span> <br/>
          朝代： <span class="inputVal" id="bkdate">元代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]233711</span> <br/>
          说明： <span class="inputVal" id="bkdec">元代诗文别集。36卷。姚燧撰。《牧庵集》原本久已亡佚,今存36卷本,是清乾隆年间修《四库全书》时从《永乐大典》中辑出的。卷首有至顺三年(1332)吴善序、泰定元年(1324)张养浩序。张养浩序是为江西省臣准备刊印姚燧文集而作。吴善序是为江浙行省所刊印姚燧文集而作。据吴序,50卷本《牧庵集》收入赋3篇,诗222篇,序38篇,记53篇,碑铭墓志140篇,制诰58篇,传2篇,赞15篇,说11篇,祝册10篇,杂著13篇,乐府124篇。今存36卷本《牧庵集》,内容要比原本少四分之一左右。其各卷所收是:卷1为祝册、诏制,卷2为诏制,卷3—4为序,卷5—9为记,卷10—12为庙碑,卷13—25为神道碑,卷26为碑、碣,卷27为阡表、阡碣,卷28—29为墓志铭,卷30—31为传、行状等各体文,卷32为赋、五言古诗,卷33为七言古诗,卷34为五言律诗及七言律绝,卷35—36为词。卷末附录有刘致所撰的姚燧年谱。本集编成后,又收入《武英殿聚珍版丛书》,《四部丛刊》据以影印编进初集。</span> <br/>
          封面： <span class="inputVal" id="bkimg">Z_19111.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]牧庵集
[book_author]姚燧
[book_date]元代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗文集,完结
[book_length]233711
[book_dec]元代诗文别集。36卷。姚燧撰。《牧庵集》原本久已亡佚,今存36卷本,是清乾隆年间修《四库全书》时从《永乐大典》中辑出的。卷首有至顺三年(1332)吴善序、泰定元年(1324)张养浩序。张养浩序是为江西省臣准备刊印姚燧文集而作。吴善序是为江浙行省所刊印姚燧文集而作。据吴序,50卷本《牧庵集》收入赋3篇,诗222篇,序38篇,记53篇,碑铭墓志140篇,制诰58篇,传2篇,赞15篇,说11篇,祝册10篇,杂著13篇,乐府124篇。今存36卷本《牧庵集》,内容要比原本少四分之一左右。其各卷所收是:卷1为祝册、诏制,卷2为诏制,卷3—4为序,卷5—9为记,卷10—12为庙碑,卷13—25为神道碑,卷26为碑、碣,卷27为阡表、阡碣,卷28—29为墓志铭,卷30—31为传、行状等各体文,卷32为赋、五言古诗,卷33为七言古诗,卷34为五言律诗及七言律绝,卷35—36为词。卷末附录有刘致所撰的姚燧年谱。本集编成后,又收入《武英殿聚珍版丛书》,《四部丛刊》据以影印编进初集。
[book_img]Z_19111.jpg


[book_title]提要
钦定四库全书　　　　　集部五
牧庵集　　　　　　　　别集类四【元】
提要
【臣】等谨案牧庵集三十六卷元姚燧撰燧字端甫号牧庵河南人姚枢从子也【案元史称枢为柳城人元无柳城当是据志状之文着其祖贯耳】初以荐为秦王府文学後历官至翰林学士承旨集贤大学士谥曰文事蹟具元史本传燧虽受学於许衡而文章则过衡远甚张养浩作是集序称其才驱气驾纵横开阖纪律惟意如古劲将率市人战鼓行六合无敌不北柳贯作燧谥议称其典册之雅奥诏令之深醇抉其浮靡一返古辙而铭志箴颂雄伟光洁家传人诵莫得而掩虽不免同时推奬之词然宋濂撰元史称其文闳肆该洽豪而不宕刚而不厉舂容盛大有西汉风宋末弊习为之一变
国初黄宗羲选明文案其序亦云唐之韩柳宋之欧曾金之元好问元之虞集姚燧其文皆非有明一代作者所能及则皆异代论定其语如出一辙燧之文品亦可概见矣其集久佚不传明文渊阁书目有牧庵集二十册而诸家着録皆未之及刘昌辑中州文表所选燧诗较元文类仅多数首文则无出文类之外者昌跋称牧庵集五十首闻松江士人家有刻本南北奔走竟莫能致今所得乃録本多残缺视刻本仅十之二黄宗羲序天一阁书目云尝闻胡震亨家有牧庵集後求之不得盖已久佚惟永乐大典所收颇夥校以刘致年谱中所载文目虽少十之二三而较之文类所选则多十之五六矣诗词更多出诸家选本之外谨排比编次厘为三十六卷以存其概刘致年谱一卷亦附于後集中诸体皆工而碑志诸篇叙述详赡尤多足补元史之阙又不仅以词采重焉乾隆四十九年十月恭校上
总纂官【臣】纪昀【臣】陆锡熊【臣】孙士毅
总　校　官【臣】陆费墀

[book_title]原序
牧庵集原序
皇元宅天下百许年倡明古文才姚公牧庵一人而已盖常人之文多剽陈袭故弗克振拔惟牧庵公才驱气驾纵横开阁纪律惟意其大略如古劲将率市人战彼虽数不我习一号令之则鼓行六合所向风从无敌不北虽路絶海岳亦莫不迎鋭而开犹度平衍视彼选兵而阵择地而途才一再敌辄衰然且老者相万矣走年二十四见公于京师时公直学士院每有所述于燕酣後岸然瞑坐词致砰隐书者或不能供章成则雄刚古邃读者或不能句尤能约要于繁出奇于腐江海驶而蛟龙拏风霆薄而元气溢森乎其芒寒熇乎其辉煜一时名胜靡不鳃鳃焉尽閟所有伏避其路而将相鼎族辇金篚币托铭先世勲德者路谒门趋如水赴壑厥问之崇学者仰之山斗矣每往来江湖间赆饯燕劳月无虚朝二千石趋翼下风吟啸自若巷陌之者谓君神仙人尝谓唐三百年其文为世所珍者李邕韩愈二人或所蔇若市或酬金牣门最其凡论之公盖兼有至其外荣达喜施与宏逸高朗中表惟一年愈艾而气节愈隆顾有前人所未备者然则公之奇侅瑰异者独文乎哉公没之十一年当泰定改元江西省臣求所述于文凡如干篇将板行世郎中蒋焕华甫走书济南以文序请窃惟韩昌黎文李汉氏序欧阳公文苏轼氏序公与二子代虽不同要皆间气所锺斯文宗匠振古之人豪也走何人敢于焉置喙辞不获因纪平昔所尝得诸心目者姑副所恳公讳燧字端甫仕至翰林学士承旨荣禄大夫集贤大学士太子宾客牧庵其自号云济南张养浩撰
文章有一代之宗工其出也秉山川之灵关天地之运所谓百年几见者也汉四百年惟司马迁父子扬雄班固四人两晋魏隋之间则无闻矣唐三百年惟韩愈柳宗元二人宋三百年惟欧阳修苏轼二人当是时非无作者杂出其间与三四君子相与度长而絜大并驾而齐驱焉然皆掇拾剽窃不能成一家之言负当代宗工之任此山川之气天地之运诚有时而或息即我朝国初最号多贤而文章衆称一代之宗工者惟牧庵姚公一人耳公营州柳城人营州之族好驰马试剑游畋为乐公独嗜学绩文早负奇气非所谓秉山川之灵关天地之运者乎至大戊申公为翰林承旨予忝末属始拜公于翰林是年冬诏修成宗皇帝实录日侍公笔砚间遂得手钞公文数十篇玩诵日夜不置其後实録成进方将求公全帙编次而公谒告南来矣曩得宁国所刋本校之既非全校帙譌舛尤多每为怅然也至顺壬申之门人翰林待卫刘公时中始以公全集自中书移命江浙以郡县赡学余钱命公駸木大惠後学予时承乏提学江浙儒学因获董领其事私窃欣幸乃与钱塘学者业景修从加校讐分门别类得古赋三篇诗二百二十二篇序二十八篇记五十三篇碑铭墓志一百四十篇制诰五十八篇传二篇赞十五篇说十一篇祝册十篇杂着十三篇乐府百二十四篇縂六百八十九篇【案牧庵集今无全本即此序及年谱犹可见其各体文之原数】凡五十卷窃惟公之文雄深雅健世罕有知焉譬如太羮玄酒食而无味然足以享天呜呼草玄者之有望于後世之子云也宜哉至顺昭阳作噩之岁季春之閠儒林郎江浙等处儒学提举鄱阳吴善序

[book_title]卷一
钦定四库全书
牧庵集卷一
元　姚燧　撰
祝册
加谥祖宗告祀南郊册文
维至大二年苍龙己酉冬十月庚戌朔十有九日戊辰嗣皇帝臣某臣赖上天之佑祖宗之灵得以眇末之躬托于亿兆京垓臣民之上持盈守威凡今三年身至太庙两尝祼将非独于亲立爱臣家庶亦孝治可先天下而祠官读祝于太祖室惟曰圣武皇帝处宗室亦惟曰景襄皇帝至世祖室则曰圣德神功文武皇帝名誉之美垂无已者多及六言顾于创业之主垂统之宗开我後人承承继继亿万维年者称述成功盛德有所未尽心实欿然谨遣太尉尚书右丞相臣某禋致牲玉燔柴泰坛昭告昊天上帝加諡曰太曰法天唘运圣武皇帝睿宗曰仁圣景襄皇帝伏惟圆灵居高听卑灼臣微忱勅我祖宗歆此嘉诛臣不胜感激战栗之至
皇帝尊号玉册文
维至大二年正月乙酉朔越七日辛丑皇太子中书令枢密使臣某谨率中外文武百僚顿首顿首谨言昔我世祖既平炎赵质之于书幅员广长振古无伦覆焘之下八紘万国莫敢不庭何独一王西北岸然凭道阻修方命正朔德绥之而不摰威董之而不讋夫岂不能齐罪致罚深入其地终以圣人亲其宗庙包荒有年成宗继序愤久骜顽天鍳昭明於裕皇孙独无陛下授以太祖皇帝信宝抚军汉北是固以张足付神器之本时未及冠承命即行其视万里明闠寒冽之鄊不远不难如堂适庭至则奨厉诸军修明法制简拔果艺均苦分劳解衣燠寒推食饫饥洸洸汔汔士气日作睿算伐谋待寇岁至夺人以先身践戎行霆驰电击大北其羣虚已不务日慎一日始终十年不狃屡胜狂狡不惩悉鋭来加当以选锋伺间出奇尽袭辎重彷徨无归度不能军耄倪累累降口百万坐致敉宁平四十年未靖之梗成两祖宗未?之志天下之人闻其风声思覩天光者顒顒翘翘九围一心握是乾符归正宸极弛武事之夙习洽新化以文治立爱自亲曾未旬浃上尊太后问安以时下建储宫庶政是先又举列圣未遑之典钦崇元祀玉瓒黄流荐祼太室还跸龙兴徘徊太祖龙旗九斿?金于斯肇基帝业为城中都又以孔子垂范百王将二千年而显諡未称加大成于至圣文宣王上立劳于军与凡庭臣悉大赉之间岁不登既账既恤虞施未博民罹罪罟再肆大宥至德难名赫赫巍巍惟天为大挂一漏万井观如斯求可尽臣下归美报上者惟是徽称谨玉册并玉宝上尊号曰统天继圣钦文英武大章孝皇帝钦惟陛下立天之地立极生民茂对鸿名于亿万年
皇太后尊号玉册文
维至大三年岁次庚戌冬十月甲辰朔越五日戊申嗣皇帝臣某臣伏惟显考顺宗未临海?眇眇小子托其遗体顾践丕基惟事臣母养以天下何无不有何欲不臻而隆名盛典辞未见俞非臣所以表微恍酬大德也钦惟皇太后陛下贞顺而齐肃明哲而刚渊居常处变爱威异施臣在先朝受诏汉北往抚诸军可谓远役以义割恩纵臾其行迨?河阳永怀弥切亲至五台祷于佛乘尚凭隂隲早遂振旅合阁是崇灵贶用昭旋闻国恤并日驰赴邪谋方兴授册储皇曾不再日扫清宫掖待臣以来俾付神器自非睿断安敉内讧往岁銮辂再?五台净供大修以毕夙愿极心为臣天焘地持日居月诸其大其明非言所喻诗之言也母氏劬劳推之眇末咻仁喣慈百倍为艰图以报塞惟崇显号者强而名之庶几圣德昭明天下是用类于上帝禋于六宗奉玉册玉宝上尊号曰仪天兴圣慈仁昭懿夀元皇太后钦惟皇太后陛下庆跻莫上之尊福衍无疆之历菲躬是保慈训是承
诏制
行铜钱诏【原注至大二年十月】
钱币之法其来远矣三代以降沿革不常世祖皇帝建元之初颁行交钞以权民用已有钞币兼行之意盖钱以权物钞以权钱子母相资信而有证今钞法一新期於公私两利重惟经久之计必复鼓铸之规
至大三年十月赦
朕自嗣守丕基致孝太室奉上玉册宝加諡太祖为法天唘运圣武皇帝光献翼圣太后睿宗仁孝景襄皇帝显懿庄圣皇后世祖圣德神功文武皇帝昭睿顺圣景后裕宗文惠明孝皇帝徽仁裕圣皇后顺宗昭圣衍孝皇帝成宗钦明广孝皇帝贞慈静懿皇后于斯之时宜?德音诞告天下犹恐数赦或贼良民今因西北叛王不受正朔五十余年其子彻伯尔盖愆前人尽有部衆归命阙庭及库库齐谋为非觊未忍置理刑以轻典与夫崇建大刹上为列圣报德冥冥下为生民祈福昭昭者亦既成功皆我圣母之德之致已于此月五日奉玉册玉宝上尊号曰仪天兴圣慈仁昭懿夀元皇太后属大庆礼成宜敷涣号以新民听於戏非在有司一乃心力以辅余治期底隆平
即位诏【原注至大四年三月】
惟昔先帝事皇太后抚朕眇躬孝友天至由朕同托顺考遗体重以母弟之嫡加有削年内难之功于其践阼曾未逾月授以皇太子宝领中书令枢密使百揆机务听所搃裁于今五年先帝奄弃天下勲戚元老咸谓大宝之?既有成命非与前圣宾天而始徵求宗亲议所宜立者比当稽周汉晋唐故事即正宸极朕以国恤方新诚有未忍是用经时今则上奉皇太后勉进之命下狥诸王劝戴之勤三月十八日于大都大明殿即皇帝位凡尚书省误国之臣先已服诛同恶之徒亦已放殛百司庶政息归中书令丞相特们德尔平章政事谔勒哲李道後等从新殛治其可为今法程拯民急者具如左方於戏凡尔有官君子皆古所谓治天泽食天禄者宜一心力钦乃攸司无替朕命
左丞许衡赠官制
天非继圣学之坠绪则不生命世之大才国欲与王道以比隆肆用为烝民之先觉何物故之已久尚人思之未忘故资善大夫中书左丞集贤大学士兼国子祭酒领太史院事许衡玉裕而金相凖平而?直出处则惟义所在言动亦以礼自持休休焉有容属属乎其敬人能弘道惟朝闻夕死之是期我欲至仁匪昼诵夜思之不得行已似秋霜烈日化人如时雨和风来席下之抠衣满户外者列屦达简在帝心者率多丞弼穷固守师说者不失善良鹤鸣九臯而声闻于天凤翔千仭必德辉乃下爰立相以尧君舜民之志所告上皆伊训说命之言丹扆斤奸少不避电霆之轧击青台治历本于?日月而送迎由理穷而智益明随任使而职斯举今既亡矣谁其嗣之於戏在尔身在垂没世之名于朕心有失同时之恨虽成庙纳书以命諡固已振木铎之高风而功臣胙土则未加用申锡密章于下地光灵如在功之其承可赠正学垂宗佐运宠臣太傅开府仪同三司追封魏国公諡仍文正
中书右丞相塔喇台追封淇阳王制
出入帷幄在人十能而已则千訏谋庙堂为相一年而疾居半竟邦家之殄瘁宜王礼以追崇具官某维昔开国之遗苖乃今太师之元嗣由尔世胄为我亲臣事世祖至今也凡三朝职中书而久者非一日灼其亷明而忠亮与大?逊而温文眷兹中书出庶政之原居以右相絶百僚之席使加中政机搃六军善调护而长宫师监纂修以成国史加此重责皆所裕为一德可以寛鄙夫片言奚止简繁务思过荣之可畏视幸利以不贪同绾余艾者十人尔先辞免其太尉均受锡田以万亩尔独还致于司空观父子之并相一门求圣与尚友千古改衣改作缁衣何赖乎武桓拜後拜前赤舄未慙于周鲁方歌功于清庙倏委魄于玄闾岂意少者殁而老者存益信理难明而理难测怜乃公独伤于汉北誓尔後均胙乎淇阳於戏何但上下床尽余子可束之高阁如失左右手慨正人不止于下泉咨尔灵明歆朕休命可特赠封諡为怀正昭德佐治功臣开府仪同三司太师上柱国淇阳惠穆王
索隆噶台赠营国威翼公制
朕闻康王之入端门其从吕汲文帝之来代邸亦拜宋昌固知非心膂之臣不以付爪牙之任具官某任足以致远断可为克刚以世祖见万里之明于亲臣极一时之选爱其春秋之方盛责以夙夜之惟勤昉试于中俾执十而卫阙旋出之外与受钺以?淮召移全军往追叛戚既誓捐躯之许敢辞奔命之劳何以报之所未闻者杯孟璨瑳以陈上宾虞秩秩之初筵鞍勒盘陀以校金人避騤騤之上驷荣生如此哀死可无庸建尔于上公即家为国广绥予之孝子与亲共尊灵而有知歆是殊渥可
杨?懿赠弘农郡文康公制
声相应而气相求允谓风流之二老生有封而死有赠式昭恩数于九原其肩随许魏国者谁欤而目为秦君子则公也故集贤馆学士太中大夫兼太史院事杨恭懿抱经济学耻章句儒守四书为入道之阶梯持一敬为立身之根柢其辨析则江河之莫御其操履则山岳而不移信蚕有绩而蟹有筐化三辅丧亲之自致无鹑生突而牂生奥视万锺于我亦何加所师授者皆成德逹才有朋来者必忠告善道非商山之币不起而宣室之席始前由道德礼乐刑政藴之胸故历象日月星辰指诸掌明朝花谢数之精者尧夫何处尧夫君其问诸李合是皆非常人所企及宜其为吾道之指归今也则亡谁其能及於戏天下之事日销月铄惟余不圬之声名关西之风山高水长尚尔克开其苖裔英灵不昧异渥其承可
刘秉忠赠赵国文正公制
运际风云不可谓生时之无益名垂宇宙斯克当没世而不忘将求若人展无与匹开府仪同三司太傅上柱国赵国文正公某渊深而智山静其仁方见龙之在田尝迨天之未雨贯百王之一其道于圣学以开明敷五典之三为纲肇人纪之修叙身本斯立政条用章颁禄于陕之东西屯田于淮之南北从征六诏与越三江赞神武不杀之仁洽民心好生之德咸嘉谟之入告至大业之佐成是以枫宸之念功俾于兰省而搃政属王旅箪壶之迎劳随王舆文轨之混同而独身不及见之亦衆心所甚惜者至元之诏进保为傅大德之誓以正易真在先朝之恤虽曰已隆自今日而思犹荅末及何功臣之见後复太师之未加岂朕待为于尔其告於戏非登朝霞以栖其魄从往圣陟降于帝庭则抱明月而游乎方访裔孙徘徊于神道章追刻蜜恩重书棺可
王思亷之考赠恒山郡正献公制
隂雨膏之由太山出灵于肤寸沧浪清者乃嶓冢导漾之滥觞即物理已然而求见世德自微而着某官某之考炳禀姿温粹涖事敏恭知惟读其父书示不忘乎家学方兎在野之并逐犹鸿集泽之未安筮仕其时立劳于国为令虽囿乎百里施治可型之四方收敲朴之威以求得情乎狱拒摧筦之策以堙兴利之源得古人用其一缓其二之心故取民也有制非若後世之朝三暮四之术其得民也以仁逮夫中统之建元治最十路于宣幕丕享其身者渊停而云蓄以昌尔後者天施而地生由服勤祖宗之两朝俾迨秩丞疑于二品於戏推子以及其父不于大郡以疏封知臣宜莫如君曷报旧人之共政可
妣赠恒山郡夫人制
妇人之爵视夫若子之贵贱而为尊卑夫贵而子卑官始大而终成寥寥无闻夫卑官子致位将相故人生荣死而死之虽势之必至营魄有知宠数钦若然犹视嫓德娠贤之何如某官某之妣武氏其天虽未至于显庸而尽瘁州县惟恐利泽不加于民而声名日延可谓嫓德迨其子壮美知世祖典瑞于中大官再上食必以见及而不後之随时燠寒岁赐之服而克翼翼小心未尝见贬于圣训者两朝四纪自宥密而进丞疑而馆阁於月旦评者推传相为称首谢事而去晚有宫宾之招亦以老辞凡若此者皆出断机之朴可谓娠贤汝武氏兼
有之斯具美矣可
?珠氏塔塔尔赠蜀国武定公制
朕惟他臣之家由其子孙位登将相故褒命其亲上及三代皆有国之礼经崇大臣也具官某惟尔家则不然尚论其世虽源远未分而同出于天潢矧其考博罗岱逹尔罕有功太祖立国之初及尔之身承是勲劳由带宪宗御器械出秉麾钺疆理四川西起劔阁而东尽蘷门劲骑一蹂而宋人去平土城郭壁山栅木假息岁月不敢出犯其锋非独为国震耀武威张今混一之本使尔子孙席是以兴接武为将缵乃旧服亦为尔家迈德之祖求他臣家由子孙贵以褒命者语岂同日哉於戱可嘉也已可
考赠蔡国武穆公制
知臣宜莫如君凡曰有劳而必报推子以求其父父虽未仕而亦封实原始之教忠特饬终而追恤具官之考福寛初由力穑旋致丰赀尝倒困以周旋率裂劵而免负俾鄊邻倾心而怀惠善颂其家锺光岳全气以生贤元勲于国禄及养以五鼎年几跻于九陵於戏世皆流泽于目前潢污随涸尔独扬名于身後华衮何加尚其光灵服此茂渥可
妣赠牛氏蔡国夫人制
四民之中士无恒产工利器用商迁有无而皆资衣食于农斯古有国官人必于力田由善务本故生子劳而向义多为钜臣具官某之妣牛氏由生令子当今季朝砧夕鼎之时独完其宗为归吾元以开勲为显诸侯而与其大安享禄养以终循是褒章宜及所自可
太训之考赠韩国敬穆公制
惟勤夙夜莫踰执御之臣何物暑寒敢曰休安其室属世皇违豫召路寝以入居方凭几之道扬我又缀衣之庭出恨不攀龙髯而俱上悼其附凤翼之不终从事孙曾如临父母最知三朝之知遇加于百辟之等威何以报之先德用章庶其誓者下泉无憾某官某之考秉气通正为才裕优当佥其国之都议司闻振下民之饿嬴者损布为端之三百与米为斛之一千百银桷之副诸五金品之亚者初匪干民之誉如家量贷如公量收实以推君之仁示朝信道而工信度种德若此生贤则宜求臣邻之显亲至师垣之极爵於戏高车驷马虽不觊于生前兖冕桓圭亦足华于生後光之不冺明命用歆可
妣贾氏赠韩国夫人之制
夫封妇命虽君礼臣之所同子贵母荣以古验今而由异欲彰孝之洁白可後典其焚黄某官某之妣贾氏赋质柔嘉为心恭懿出宜天北山之李宜尔室家求奉祀南涧之宾奠其宗牖匪直善闺门之主馈又佐割帑廪以振?如闻阃外之?皆曰女中之士笃生哲嗣实为亲臣於戏由雏伏以引凤飞故得饰终于下土信蟹筐而蝉绩可以兴孝于他门可
妻韦氏封韩国夫人制
惟尔之家世绪纪远自汉儒贤及玄成父子继为丞相传鲁论于灰烬之末实开道统之源至唐其族尤盛女为后而男尚主与仙李蟠根终始历数百年其遗泽余波及尔身者与衮衣赤芾者匹最为近象于魁三而朱幩藋茀以朝何异去天之尺五出门辉辉行路咨嗟可谓极命妇之荣而未正小君之号不其阙与为降恩纶可
中书左丞相阿都台追封顺昌郡王制
臣为委质劳于同轨之间君以念功恩以禭衣之後虽饰终其时有所未及在追恤今日乌可或遗爰宠幽褒用昭异数具宦某力齐岳负量与川函托开国将种之苞根挺明堂工师之大木受任阃外贾勇筹边为宪宗入蜀之前锋因残百粤非世祖投江以尺箠不返三苖报効之私寤寐不置百其身以奚恤一乃心之是期会师贞险顺而贞得夬刚决柔之兆考版图之幅裂秉旄钺以鼓行将削尊号于偏方必使义声以先路势乘破竹名正苞茅有不待风蛇之蟠赤而已飞尘星馹之捷如震如怒袵金革北方之强于理于疆尽江汉南国之纪羣黎壶浆而崩岑幼主席藁以泥头瘁事非伊成功能尔非十年为丞于行省奄一旦违世于先朝白云杳归于青山清风空遗于黄阁像未麟台之貌服先龙衮之升既进师垣又建王国俾大书于神路过者式焉示絶等于臣隣忠则劝矣尚膺茂渥少慰荣魂可
妻扎拉尔氏追赠顺昌郡夫人制
大帝立极之十五年尝曰昔我太祖戡定中夏日不暇给由天未厌宋德帝制偏方命将出师一家天下今惟其时曾不三年墟其庙社虽曰睿算万举万全亦大臣奉辞宣力死职忘身有以致兹厥功茂着用是追崇故光禄大夫江西等处行中书省左丞相阿都台为推忠翼运功臣开府仪同三司太师上柱国顺昌郡武敏王其故妻扎拉尔氏在父母家幽闲而礼其移天也淑慎有闻所可?伤在不夀考以语嫓德不及夫丞相建希世之功以语娠贤不得食子大夫纠官邪之禄非贲玄壤曷慰贞魂可
妻哈塔锦氏封顺昌郡王太夫人制
汉祖王吴芮于长沙郡史岂及其家为晋武君祜妻以万岁乡夫则未尝王也求能兼者伊何人斯非为臣利用行师有瓴水建高屋之功则其妇大封封爵无女萝施长松之好具官某妻姆于华望嫔我元勲贞顺范之闺门恭俭化其行里问安兴圣锡宴大明导必中贵人以前坐则外命妇之上宠莫宜于象服光何赖乎鱼轩皎日穴同天岂私从其死矢高风物表人则争仰其生荣与尔贻谋服我休命可
张弘范赠齐国忠武公制
由弓冶而为箕裘世其家之余子用诗书以驱锋镝儒能将者几人非资文武之全才安立功名于昌运镇国上将军江东建康道宣慰使都元帅赠银青荣禄大夫平章政事谥武烈公张弘范统明而敏学沉毅而善谋为二千石则有誉于魏邦嗣万夫长克用光于蔡国城济南夹寨卒围齐盗以枭夷壁汉隂上游式遏荆蛮之豕突?长江而光济拔列郡之後降独制帅兼守其扬州尽全师反攻吾木栅奋前茅以骑击居顔行才十三人麾後骑以鼓乘斩首虏倍九千级震兵威于淮右授使节于江东方遣伻趣三宫之入朝其丞相挟两王以出国设伪号以干正朔萃亡命而蠢瓯闽率趋利之孤军活坐屠之一郡获俘不?就敌是求遂令衆叛以亲离犹且兄终而弟及转偷生于闽海竟灭迹于崖山万里言旋九重入觐殷腆之纪绪已絶吴语之劳苦甚温恃为祈父之爪牙而遽启曾参之手足於戏虽尔身不及识而世祖告策则具存于朕心不能忘在功臣胙土之未锡故即发身之自爰疏赐履之封尚其明灵服此茂渥可
母赠齐国太夫人制
身先齐家所以立兴仁之本天昌厥後昭其有教子之方悯尔劬劳宠之赠恤赠推忠效节翼运功臣太师开府仪同三司上柱国齐国忠武公张弘范之母赵氏肃穆持正舍弘有容心静而安惟修善以积庆气禀者秀能为国以毓贤信有开之必先庸厚报其所自令誉未传于千古湛恩下及于九泉於戱後之视此亦犹今典章具在逝者如斯未尝往神爽如生可
妻封齐国夫人制
因亲教爱孝可移忠扬名显亲报不忘本?伦所系典则用彰赠推忠效节翼运功臣太师开府仪同三司上柱国齐国忠武公张弘范之妻某氏厚积度源恪遵礼范纯乎坤道能静守于母仪正于家人可敦劝于风化亲见门闾之高大载加名爵以推崇佩此光荣俾之耆艾於戏宠章所贲推吾永锡之仁慈教是遵尚励坚贞之节可
纳古尔封营国显公制
开国居先亦既攀龙而附凤传家有托尤在峙鹄而停鸾非天不享而日斯迈故北京路逹噜噶齐纳古尔自夫幼学以及壮行擅翩翩佳公子之称植矫矫大丈夫之操嗣为元帅代其耋亲虎节相承可谓父菑而子播龙光不爽式昭臣敬而君仁才缵旧服之数年遽弃慈闱于一旦噫虽功不施于远而芳其流则多有後而才方将天门之宿卫於中何憾已增泉壤之辉光加有褒章以慰贞魂可
妻封营国夫人制
仙李蟠根天桃华灼既及闺其名族而作配于元戎内佐堂构其父基外勉勤劳于王事弃诗书于马上髀肉从消对勲业于镜中鬓毛未改何为不淑俾称未亡求斯世之贤者亦为女之士者於戏适从夫而死从子可既令始而令终高为谷而深为陵名必传今以传古可
乌页尔赠营国忠勇公制
惟太祖之基命龙遂乘云有良臣以树勲鱼犹得水展我同姓岂伊异人具官某气锺光岳之纯全诚贯金石之坚确智足谋国勇则冠军佐天运之维新愤人心之未定既降复叛必烦以行既自北而徂南首辽尾魏亦攘左而塞右膺之背秦语其跋履于四方数岂戎衣之百袭为庸巳懋其报宜之可当非刘氏之不王姑唘若鲁侯之大宇并申褒典少慰其灵噫佳城之郁年三千名固已昭乎白日分国于肇州十二泽期不斩于黄河可
妻李氏赠营国夫人制
佐命飞龙及见九斿之大斾剖符虎节可轻十乘之元戎赠以报其忠劳礼宜均乎伉俪具官某之妻由有淑质莫不令仪郁桃李之穠华蔼茞兰之芳佩委女斋而莫牖吉蠲克谨其禴祠之子狩而韔兮险阻备尝于军旅实从于疆而于理岂专宜室而宜家於戏虽鱼轩未及于生归以亲观美而象服可由乎死冺不大疏封可
张柔赠蔡国武康公制
风云从而龙虎腾物有感于类应日月出而萤爝息理无待于他求具官某当圣武蹂山东而北归旋贞佑弃河朔而南播俾司留钥兼秉帅麾知历数之将穷束干戈而胥附珍孔山坚壁之贾瑀抗真定反虏之武仙徙治保州斩荆棘以立府寺徒戎汴关弃宝玉而收图书事睿太宪之三宗封易涞遂以万户至世皇移全军以成毫偃枹鼓不鸣郊垒者三年惩齐虏削诸侯俾城燕平板干可壮邦几于千里年虽云其耋矣功谁出其右焉求先朝爵之上公何啻无十一于千百故今朕赠以太傅实加异寻常而再三又增贲于九原兼及扬及二代而父而子皆使同大帝之已封我祖我孙可谓于功臣而无负庸跻絶等以慰明灵可
妻毛氏赠蔡国夫人制
朕惟祖宗创业之艰必有摧锋宣力不二心之臣云从影附克戡多难以成耆定之功是用贲以追锡之荣而配亦与焉於戏非吾将相勲业之家其孰能得之具官某之妻毛氏淑慎柔嘉涉腊书史在金叔世实与蔡国同其艰危及後为显诸侯愤世妇人不悍为俗宁殄其夫之後不使媵侍在侧者而独善逮其下蔼有惠及小星之誉男女二十余人教养不异已出故敦劝闺壼者不举是为师先朝旌异之赐衣一袭诗曰鼓钟于宫声闻于外者其不信然死既同穴而迢封者其可异诸乎可
牧庵集卷一

[book_title]卷二
钦定四库全书
牧庵集卷二
元　姚燧　撰
诏制
杨尔昌赠夀国安惠公制
人之祖其木之本培植既深曾之孙如干之柯散分斯茂比切云霄于千尺岂濡两露之一朝具官某生际时艰役编氓籍虽迹沉浮于里社而名表襮于乡闾德迈乃身尽力菑畲其地泽流尔後聨芳侍从之臣矧侍前皇有闻今日苟不上推其所自爰进丞疑何以下诏夫将来用光冥漠可
妻富察氏赠夀国夫人制
姆名门於辽右醮华望之弘农言必女箴动循妇道笃生奕奕之令子实为洸洸之武夫观其临陈以捐躯于时蹈难可知卜邻之提耳平昔教忠矧曾孙以宫臣为储贰之傅友上推德泽皆发庆源於戏朕之赠右揆而勲护军疏恩已极尔于谷异室而死同穴受祉不那告第以兹制纶钦若
杨德崇赠夀国康懿公制
羇于人而合于天徵书惟信非其身而在其子从古已然源不浚则流岂长弓必劲而矢方剽取譬若近为理则同具官某自叶流根去华务实以名闻于裕庙遂驿致为邸臣不大其施以昌尔後膳祠主客郎官所职之殷繁嘉吉军宾阁老相资而损益生而有光于门户死者何憾于泉扃位亚师垣展矣三司之列宠加公衮岿然九命之尊伊尔明灵尚膺茂渥可
妻陈氏赠夀国夫人制
以育姜敬仲之遗苗归有周扬侯之余裔合姓皆神明之後生子宜礼度之闲进长仪曹近清光之尤切动咨阁老率旧章而不忘因观从槖之能然皆出断机之所自秩上公以九命既疏大国之封开夀域于八荒宜正小君之号用资告第贞魄是承可
王守道赠夀国忠惠公制
臣之迈德固将流庆于後昆王者念功必使被泽其先世肆即下地爰进大封具官王显之父守道生值时艰出膺人杰属金源之南播屹恒镇而中居彼犹冀死灰之然而潜出代交之策诱同官以所部曲殱都师不遗稚孩佐太尉之孤军奋雪讐耻复连城以千里尽返故常鸿集之氓遂其奠居枭悍之卒戢不为暴用轻典以刑新国克远省以任旧人损户簿征折劵恤匮故饮惠者相率而尸祝其闻风者或形之咏歌非独专乎军谘兼亦正夫侯度帝曰嘉止玺书烂云汉之章民曰异诸金节等河山之誓於戏功岂一书而足爵宜九命之加矧有子尝任其股肱尤可厚饰终之典虽若汝不复于骨肉必犹多用物之精其克钦承尚永无斁可
妻封夀国夫人制
凡曰有官之君子克慎其终亦惟主馈之家人能勉以正典既所天之加恤义无同穴之见遗某官某之妻姆张懿徽妇主贞顺令闺门之不出奠宗牖之必亲齐国贤妃才警鸡鸣于昧旦鲁侯夀母未闻燕喜于期颐合斯异代以观有不同年而语养以辨章之廪禄何报春晖服其裕圣之笥衣足华岁晏居勤纂组而无逸动释几杖而不随受祉之那比隆安有亦黄髪之良异者而素心之所慕焉於戏开予夀域于八荒毓封先汝进夫上公以九命济美後人可
耶律祭酒考赠涞水郡庄慎公制
臣克厥艰而始明敏其德子焉能仕皆由父教之忠眷予问义之人师实汉仆射之位长固求还笏难断抗章是用追崇其先庶以垂裕乃後具官某中书犹子丞相从兄宗承辽室之遗苗祢祀金源而全节尚论其世孰踰尔家而又诲嗣续善诗礼之敦于以见平生戛纨袴之习自夫共工之谢晏然同俗之安争馈肆乎五浆振衣冈於千仞奉先惟孝虽耆耋于禴祀也亲焉接下以恭其臧获之久故者民耳匪直八官而知止抑展在家而必闻惜弃世于九龄负为国之三老於戏神游安往定徘徊乎故乡衮宠即封用昭章于疑墓嘉诔以副殊渥罔遗可
王思亷之祖沂赠恒山郡庄惠侯制
商容殷臣周武过闾而必式亷颇赵将汉文制敌而尚思至公因见夫古人褒善不嫌于异代某官某之祖沂言出无择量深有容当天步未改玉之时明刑书为亡金之用立人由己饰吏以儒始知法以佐州寻假令而为县以不扬威子长吏斯免滥罚于平民不恶而严虽文无害伍符尺籍事专司六部之间驷焉高门报顾在百年之後有孙四纪及相两朝晚年尝作客夫青宫时竟遂明农於緑野遗荣若此埀裕尚多於戏父为士而子大夫尔知守死生于葬祭考赠公而祖侯服朕诞敷隆杀之等威尚其光灵歆此明命可
祖妣赠恒山郡夫人制
求世德于上古神明後者莫先于帝高阳屈原云然亦岂顾後之人哉惟自是屈节虽不可谱其次传则汝为其遗苗从可知也然自佩缤纷于繁饰及夫曰黄昏以为期思公子于芷兰不言而喻贻下女以杜若无忌可知溯厥芳闻宜兹象服於戏教尔孙导其先路既竭其力以事君恐王毋怀乎故都俾从夫爵而启宇降斯宠命贲彼幽扃可
赠焦德裕考制
我国家礼御羣臣凡有位跻乎将相恩推上世必皆宇启于公侯匪专劝忠用以光孝具官某之考某生当立武之日负其先衆之才既长千夫将经百战每获俘而不杀其久奴而必民化盗贼而为善良振饿羸使遂生活方乱离之靡定而仁惠之兼施自他人若是之有为而平日皆在所可纪由为子之束于贫贱故世德不能以昭明则尔後之炽昌亦式谷之教诲夫既一门各尽其道可于九原不显其光可
焦德裕赠恒国忠肃公制
事睿太宪以及世祖可谓图任之旧人官赵蜀源而尽东瓯亦既敉宁于新国于劳庸之是迹何甄録之可遗爰启大封用昭幽壤具官某忠壮而信厚刚毅而纯明皆得自天且资以学当王略经纶之际适金源逋播之秋覆巢太行遂武仙之首恶引翼开府雪史帅之血仇从後跸董漕于川中寻持宪省风于陇右行役之远声名益延及太师之济江乏才臣之谋阃自家而起乘传以从既同辐裂之轨文又翦彚兴之莨莠为勩之夥枚举岂殚方分省政之参俄有邦光之殄於戏永辞白日佳城郁三千年不及清风黄阁留一万古可
纳喇追封蜀国忠武公制
朕闻率土之臣莫如同姓干城之将尤可异恩故远稽于礼经用厚加乎愍册具官某其在弱冠尝为选锋迅与鹰扬号为万人之敌虓如虎视隐然千里之威属钜寇之反郊乏总戎之制阃来可居此孰有异然其为人心所归不待君命之至推使秉钺辞拒循墙即下令于辕门已折冲于樽俎握机旗建四川之草木知名开壁鼓行三峡之星河动影勇颇牧之非匹策孙吴之可方八阽危则膺衆所不先分赐予则如士之最下劲骑所蹙坚城每摧如斯宣力于两朝何止出奇于百战於戏降年弗永为烈则多虽状不及识之亦心未尝忘者置户以守何樵牧可侵马鬛之墟故垒即封或魂魄犹思蚕丛之国可
伊苏德勒赠蜀国武襄公制
遣戍以歌采薇命于天子者为将三世故国非谓乔木名曰世臣者即戎百年生而他人孰可方之没则斯朕所甚愍者具官某川涵而岳负玉裕而金相受钺于成童之年交绥于大敌之阵观其进退以坐作得於生长之见闻勇必冠军功则推衆非有是为将之体其何以服人之心虽崎岖残蜀之余久才五稔顾敉宁平宋之後艰已百罹置郡县于夷蛮斥边疆于甘肃或分使节或秉政钧自陕右而云南躐辨章而丞相勲亦懋矣年则未焉何期立极之新而失图任之旧於戏乃祖乃父既不异乎锦里之封尔子尔孙亦可同是蜜章为刻光灵如在明命用歆可
张弘略赠蔡国忠毅公制
保塞承勲孰曰将门之无种陵川受学兵推师道之有传既不坠其冶弓而复敦以诗礼方资用世奄郁佳城中奉大夫河南江北等处行中书省参知政事张弘略易武以文克忠由孝在宪庙已颁其虎瑞故世皇洊致之龙光会盗发於东秦加兵助乎南纪援徐方之传檄夙料如成当炎夏以交绥宵奔已堕归守卫士兼长仪司赐金扣之巵被锦粲之服以中奉秉宣麾於淮浦仍前授移使节於洪都大憝既殱余孽何赖超参南省之机政随开北首而棺悬虽未陈夫襚衣犹及赠其褒衮於戏乃公既邦之蔡无庸改封其家有庙於燕可从与享精爽不昧明命用歆可
秦国忠翊之弟巴克实巴追封古哩郡?懿公制
繄朕闻汝惟昔在军谓人集菀而已集枯羡鸟乌之暇豫何寸有长而尺有短投龟策之卜居道理之安死生奚计某刚毅而明敏贞信而沈几逃自叛王弃其尽室义定君王之分石可转而心靡移恩轻妻子之私裾虽牵而首不肯遄其归以万里始克觐于九重帝曰嘉哉世所难者故其赉赐之物俄然充牣其庭或为廷士于中或将边兵于外居无常所至则有功月旦之评士咸高其一节春秋之笔史无待于他书不有褒章何发潜德於戏恩如尔家之奕叶能令名者几人封依兄国于拂林兼位崇以二品灵而有识生气凛然可
杨福赠夀国武庄公制
所遗乎死丈夫横尸于战场其凛若生太史纳书于幽隧人臣斯得天宠何加具官某方初入官于远行役第知争先而贾勇何有反顾而蓄疑将工礮之万夫壮军威于千里志恢王略恨衣带不甘南纪之存魄毅国殇殉枹鼓以示北方之矫与马革包棺以奚异讵蜜章纳壤之未闻展也兴哀为之赐諡爰加美号忠期昭白于广庭式慰明灵制许焚黄于神道可
马实赠扶风郡庄惠侯制
惟仁者为能爱人虽甚急贤才之得观远臣以其所主始可精淑慝之分故世皇大公其心致多士善用此道具官某栖身岩穴屏迹市朝既力穑资其读书复悬榻慎于取友用先正魏公之荐得温室省树之观问惟对以国言事见可于天听赉衣在笥进秩题舆万里之涂牵车共期到远九仭之山止篑不愿为高竟自遂以终身敢维憎兹多口传家有子应宿为郎治膳司主客之殷繁酌嘉吉军宾而损益诸有疑贰皆资老成於戏克对无羞皆汝教忠之自或灵有识钦予追恤之褒可蒙克特穆尔祖考伊苏追封秦国康惠公制
朕礼遇臣下将责其报上而効忠故先之惟亲而立爱人曰予知不力善乌得夫令名祖以孙尊必既贵乃推以哀典尚书左丞蒙克特穆尔之祖考伊苏繄我高后于尔先人闻为世之所贤奏遣伻而将致由渠既耄辞不能往以汝克肖代之而行非家学有自而来不父誉如是之力春秋方富初供奉乎东朝夙夜惟勤载徒征于西域托椒房之亲以为傅父居画室之馆以鞠帝姬虽一话而一言可三薰而三沐即其时皆书之册视他日取用为模至今天府所藏尚存择古地官爰加以赠於戏子兆民以敷五典生不及邦教之是司公九命而勲上阶没其与子封而为亚英灵不爽幽贲其承可祖妣克哷氏和斯纳苏赠秦国夫人制
妇人能动循礼度既宜室而且宜家王者之加鍚号封不从夫则必从子存亡奚间古今所同赠光禄大夫大司徒上柱国秦国惠康公之妻尚书左丞蒙克特穆尔之祖妣克哷氏和斯纳苏贞静而幽闲柔明而茂淑德实在已贵不以夫由嫔椒房娶妻必食于河鲤爰从戎辂大人未造而渊龙由托子其王姫是用尊为傅毋盛哉车服之出入蔚为门户之光华生子则贤既间关功成于万里有孙而相亦崇高位至于三公何尔身不及见之斯朕心所尤惜者於戏高后之明并日月生及依其末光夫人之行如山河没可忘其幽贲大秦启宇贞魄用歆可
考崇福使阿实克岱追封秦国忠翊公制
赠以褒忠凡善无微而不録名取副实夫言有大而非夸惟远藩之旧人及承事乎列圣匪封大国安贲下泉某考昔在宪宗未登宸极初因太子同生于其地故即在军钧鍚以是名嘉与帝姫共其傅毋臣求爱遇于当世人谁过诸女采抚鞠於内庭妻亦赐者逮六飞之廵蜀乘世传而超燕世祖异观宗臣不劣所欲则与之聚为猷而必其成属叛王阻兵于北荒致懿亲絶使于西海责从间途以往奚翅乎十万里之遥竟怀重宝而归已忽焉四三年之久最其劳勩无与比伦报宜其身顾後者天命田出舌在今其子补岂专乎衮阙用方赖其钱流设尔无是之隽功亦朕不遗其哀典位崇太傅何及锺繇虎贲之共舁宇启大秦足表造父马迹之不至英灵不爽茂渥其承可
李道复曾祖考执赠韩国公制
於传有言至诚之道可以前知在易亦曰积善之家必有余庆何天道之应若质剂而取偿而人事之修如菑畲而望获具官某之曾祖考某尚论其世孰踰其家自後唐仅十五传至今代实四百载秋闱战艺尝从退鷁以俱飞晚节考盘遂卷屠龙而弗试犹不失一乡之善士矧其资上党之素侯源濬也则其流长城高者由夫基厚宜尔来裔为我荩臣一乃心之是期百其身以奚恤与同休戚尝忧杞国之天不大声色再抱咸池之日将以图报惟有疏荣故于三代之相承皆以上公而为赠於戏汝为其曾王父虽不及股肱于庙朝朕命以子大夫尚或可肉骨于泉壤光灵不泯恩綍用歆可
曾祖妣郭氏赠韩国夫人制
内言不出于梱虽无事之可书大孝能显其亲凡有功而必报此古圣人励忠之意亦士大夫反本之心某官某之曾祖母秉德渊纯移天令淑正位乎内利家人在馈之贞以礼自防见君子采薇之说遂衍曾孙之庆用疏列土之封精爽有知钦承惟永可
考赠韩国忠献公制
九仭为山覆篑其址百川学海滥觞是源因於已然而即观莫不积始而至厚某官某之考某渊深而智山静而仁当胜衣弱冠之年奋前驱执殳之役以从王事为冯忠靖周旋者勤不告劳能审敌情效余华明成败者算无遗策後移漕幕与府佐所至事治而言行在乎他人自足为贤而推尔能犹未言善属裕皇妙择乎师友俾子孟入侍于皇孙凡太后之所如必耄年而不後舆疾河内道卒冀方其尽瘁以事为如何于无德不报之有待遭成庙违弃其万国与先帝临御于四年洪济于艰嘉猷是赖两扶青天之红日一新黄阁之清风能蹈难而不辞实教忠之所自於戏观子可知其父乃古人不同时而云然事君能致其身则今朕与偕行而见者生负为明堂之八柱没宜享清庙之六瑚爰启茅封式光蓬颗可
母王氏赠韩国夫人制
妇人能循礼度既宜室而宜家王者之加号封不从夫则从子死生莫间今古所同某官某之母温?而懿徽柔惠而贞顺观其仪之不?宜尔子之曰贤会奸宄何鼎湖之格天潜图内难赖忠良辨虞渊之取日寻复重光如斯借筯之筹皆出断机之教延登伊始追鍚维新爰循从爵之封庸示归鱼之宠尚斯冥漠少慰灵明可
妻赠韩国夫人制
国家以名器之公盍深求于崇报夫妇乃人伦之本宜并着于显荣爰考典章用敷宠数某官某之妻赋柔嘉之性凝婉静之姿姆于名门素守女箴之训妇此良士峻居储传之严所期夙夜之相成不谓死生之有间慨驹隂之不待失同依日月之光缅象服之是宜尚足表河山之行进封大国正号小君庶其营魂歆此嘉命可
妻封韩国夫人制
王政重于报功国风本于正始齐家有道内助臣忠赏爵惟公尚从夫贵以厚人伦之别以彰妇德之严某官某之妻懿敏柔明雍和专静遴选蚤由于名阀笃恭密侍于慈闱嘉若令姿归于重辅行学素足乎已富贵尤虚其心义调琴瑟之和礼饬笄珈之盛俾尔夀俾尔昌炽岂惟偕老之荣在其身在其子孙孰愈兼全之美克膺宠渥茂介祯祥可
牧庵集卷三

[book_title]卷三
钦定四库全书
牧庵集卷三
元　姚燧　撰
序
读史管见序
宋社既墟诏令湖南宪使卢挚以内翰籍江南诸郡在官四库精善书板舟致京师付兴文署以故宣之致堂读史管见亦归兴文自是庠後学之士废读是书大德辛丑燧持宪节使江之东物色久之明年得本旌德吕氏之塾而刘安官校是邦会其月廪师生之余谷充于庾而钱羡于帑足以佣工俾翻刋焉因忆曩游江西阎编修宏方掾此省出管见藁数纸曰斯公遗墨俞秋山故物也尝贻其子壻黄有开有开贻宏宏敢以上之先生遂受宝之踰十年矣并摹卷首每笑锺繇求蔡邕书于韦诞而不得诞死至发冢以取其癖如是观公今书于用笔精未必逮邕求邕书之存今者止于独断惟笺汉氏名物岂若公于千二百六十二年之事千状万彚丛臻其前一揆义礼之正褒以劝善贬以诛恶使地下之人宠受华衮耻蒙市挞其效法春秋扶植人极之功何邕所敢跌及复哀其时邕死孔融思之以虎贲之貌惟肖饮必引与之同赋荡之七章曰虽无老成人尚有典刑然非是藁世乌乎知其窜削之勤已精求精已密加密埀後之不苟哉足使学者不烦发冢可少槩见公书于今移融之慨叹夫尚有典刑者不在虎贲而在此也其书已贻之同门友许约安求为序既喜是板为兴文之始兼疏其得藁之由与今所归以谂观者
国统离合表序
走未壮时读通监纲目书于苏门山尝病国统散于逐年事首不能一览而得其离合之概焉因年经而国纬之如史记诸表私藏诸簏遇有疑忘即是而叩无异多闻博识之见告者四十年矣是岁之秋同门友许君得卿自金陵过宣留语月间以示之得卿善其非出己意而新奇为说特抽纲目所有彚而为编虽刋置凡例之後犹不谓僭而校官刘君恭方刋胡公读史管见于宣庠闻之谓因是工可断手于旬浃遂取徽建二本重勘校之得三误焉其一建安二十五年徽作延康元年凡例曰中岁改元无事义者以後为正其在兴废存亡之间关义理得失者以前为正其下注云建安二十五年改元延康考之范史及陈志注文是汉号通监所书乃若曹丕称王时所改者今不能悉见例云然则为汉为丕疑犹未决矧其时正在兴废存亡之间今以前为正从建注二十五年其一章武三年徽大书三年後主禅建兴元年建无三年余与徽一凡例则曰章武三年五月後生即位改元建兴而通监目録举要自是年之首即称建兴非惟失其事实而於君臣父子之教所害甚大故今正之即是观无三年者则昭烈为无终独建之失曰後主者徽建皆非尝求其原由陈寿晋臣晋受魏禅不敢帝汉而臣魏故不曰汉曰蜀谓昭烈父子为先主後主通监因之反帝魏而主蜀後为目録事皆书汉岂晚知其非欲正之而未及欤至纲目书出始曰汉中王即皇帝位统斯正矣而于其子独曰後主何哉且自建兴以及炎兴用天子制以临四方者实四十年邓艾至成都书帝出降明年又书魏封故汉帝禅为安乐公亡国之余且然岂于即位正始之年不帝反曰後主乎是与十四十五十六卷之起尽反凡例诸曰後主者皆溺於熟口顺耳不思而失於刋正者也凡例又曰有被废无谥者但曰帝某而不用後人所贬之爵建兴之帝未尝被废亦均於无諡者故曰取晋帝奕与唐睿宗景云二年注玄宗皇帝先天元年明年始大书玄宗明皇帝开元元年者例大书三年注帝禅建兴元年明年大书帝禅建兴二年庶前後参稽可皆脗合无龃龉也又其一天宝十五载注肃宗皇帝至德元载明年惟曰二载未尝大书肃宗皇帝至德为无始故今于二载上加肃宗皇帝至德使得上同于开元呜呼三者均失而延康之取至德之去犹皆小小何也统固在也若章武之距建兴才三年耳遽有帝父主子之异岂不于统大有关乎故特书曰帝禅有罪走为不韪者度不可以户说虽面受之心不然焉或以为知言非独走也有见可一时之快而建兴之帝亦将雪其比德失统主称千载之耻於九原矣
唐诗鼓吹注序
鼓吹军乐也大驾前後部设之?数百人具器惟钲皷长鸣中鸣觱篥皆金革竹无丝惟取便於骑作大朝会则置案於宫县间杂而奏之最声之宏壮而震厉者也或以旌武功而杀其数取以名书则由高宗退居德夀尝纂唐宋遗事为幽闲皷吹故遗山本之选唐诗近体六百余篇亦以是名岂永歌之其声亦可齿是欤尝疑遗山论诗于西崐有无人作郑笺之恨漫不知何说心窃异之後闻高吏部谈遗山诵义山锦瑟中四偶句以为?意于适怨清和始知谓郑笺者殆是事也遗山代人云南参政郝公新斋视为乡先生自童子时尝亲几杖得其去取之指归恐其遗忘以易数寒暑之勤既辑所闻与奇文隐事之杂见他书者悉附章下则公可当元门忠臣其又郑笺之孔疏欤公将种也父兄再世数人皆长万夫于皷吹之赔犦矟而导绣?者似已饫闻晚乃同文人词士以是选为後部寂寂而自随无亦太希声乎其亦宏壮而震厉者亦有时乎为用也兵志有之不恃敌之不我攻走闻江南诗学垒有元戎坛有精骑假有诗敌挑战而前公以元戎握机於中无有精骑孰与出御走颇知诗或少数年使得备精骑之一曲横槊于笔阵间必能劘垒得儁而还惜今白首不得公一振凯也公由陕西宪长以宣抚使巡行郡国河淮之南欲序故燧书此
冯氏三世遗文序
古之人道德积躬而孝弟行于家风教及于乡而勲名流于天下後世父基而子构祖涂而孙辙存乎当时簪绅荣之埀之于今竹帛焕焉是之谓世德之家如杨震袁安四五世迭为三公桓氏世为帝者师与後汉祚相终始下乃唐之韦杜八叶萧氏其间彰明较着者尚多由是以来有志树立门户者夫岂无其人哉然不一再传子或不才孙复不令仁义之不修诗礼之日捐徙业下逐百工衆技之利自混於齐氓能不触刑辟以及其宗祀者又於不才不令之中有絶俗之识者也呜呼世德之易霣而难传如是者果天欤天未尝祸善人有开于始而无闻于终有先于前而见羞于後者必自夫人焉必人也耶箪食豆羮为物亦薄矣吾之与人犹必揆之于义以裁其当否况如天者将畀人以世德寜不靳吝爱嫪诱之于冥冥相之于昭昭俾继继生贤不坠其世者未必人力能致然也冯氏由中义擢金天眷已未第中顺通议右部以及今奉议凡五世儒仕郁为清风素望之家者百四十有八年亦庶几古之世德人哉子休复进学方力诸孙蓁蓁红蕖碧蕙颖发庭下又如是来者之未艾也求今乔木故家可申乙者轮指不满四三呜呼亦有非天之为者中顺以中议卒官同知山东转运时年五十有九故甫年六十以同知横海节度致仕通议以同知集庆节度亦六十致仕率不满年格而止不尽享有之留为裕後之谋若良农之休其地力而不竭其出也然三世皆止同知亦理之不偶然事之可异者中议之文逸不可蒐辑中顺白云集通义松庵集右部常山集奉议皆板之行世矣目曰冯氏三世遗文俾燧为序曰夫人之言为声声原於气中顺之气劲故其辞简洁而峻清右部之气和故其辞温厚而优柔通议之气粹以正其学综博而趋约故其言之见于诞布除拜吟情托物诛奸彰善者剗戞陈言一以经史为师淡丽而不谀奥雅而雄深多体而不穷视金诸作最为高古信一代文章之宗也尝致仕居嵩山之松庵以故人多不敢官公第曰松庵犹鲁人於石守道曰徂徕然奉议名岵佥河南北宪事
紫阳先生文集序
紫阳先生长先世父少师文献公十有五年交友间少师独畏而不敢字者言必称先生由其为河南徵收课税所长官兼亷访使按部洛西识燧于幼稚迨少师弃长尚书幕隐居苏门辇致子之以不力于学数加困楚先生闻而驰书止曰某令器也姑无为是急其蚤成长自不尔先生四子保垣万驹缑山嵩山皆中下殇既俾弟之子元桢嗣其职世祖以王教起为京兆宣抚司参议年七十其岁乙卯卒乾州四女长适张箎者相失兵间次王亨皆前夫人刘出且卒执亡妻手语夫人吴曰他日无醮他门必归姚氏後是四年燧壻其家得观还山集者于夫人所夫人袭先生还集宝有甚至不以付三壻夫人卒亡室在苏门其书归王氏亨亦不得而有次姨自椟之後燧为秦邸文学亡室求之百至不可恚而与其姊絶寻卒刺胶州子子监江州路位总管上者晦求板之亦不可季姨适任良及主荆门长林簿求先生书与俱十一帙中止校某四时晦已卒弟曙也自江州来长林省其姑録四帙归後亨子某壻昭文馆大学士杨元父其母亦卒得疾丧心燧持宪节使江之东之三年当大德癸卯昭文子寅由为南台监察御史过华阴于王氏败笥故书间得其七帙寅槖以遗燧思四帙在季姨所者他日必合而一会季姨终良丧携其子某亲迎吾家舟及齐安亦卒燧伤之曰呜呼何是书之多艰哉今年四月曙满秩南劒録事将西入秦求七帙板之建寜书坊过宣燧以寅所授授之因慨晦始受学先生常面命之曙後先生卒一年而生顾能成其兄志而文其祖书行今与後先生弟而慈孙哉若先生酅国世家传次及平生嗜学述作之富与一世之士服为关西夫子者有遗山江汉西庵三先生之碑铭之集序言故燧着是五十年间幽郁于昔将昭章于今者于篇终云
郭野齐诗集序
古之人武以戡乱文以守成顾时义焉何如遇斯为之今为士者事会之来缩项惴讋不敢一出而用其学自班乎武人成功之间无已太固而拘乎尝闻郭野齐公自其未冠而为士子时喜关弓驰马读韬钤书其先公禁切之每不为止交游或近狂之而弗善焉迨筮仕也连三佐戎幕用其画军旅率辄效而先公始信其他日果繇武立劳者会至元丁卯大集诸道兵襄阳张平宋本一时材武智计之士莫不?联辐凑各试其能长围之下凡六年而拔之乘破竹鋭浮马箠渡江乃得专一旅之衆践蛇茹虫崎岖楚越之徼以蛮獠之鷔岸诈谖曾不敢少傃其锋既怀柔者必仁存而信抚之使人不知有易代之惧又握虎节以卒于军今县官故事职乎民者子孙或不必世能世之者率职乎军父死而子继之兄终而弟及之如汉之彻侯以故其子嗣长万夫而始弗善之者自妄其言之迂狂柔颐瞠目若不可少望其遗尘呜呼亦诸生之壮伟哉燧游余杭都漕冠公理赋两淛曰余野斋相好者子亦有雅一日焉今嗣詹戍是求序其遗集子容让为因得读之尽卷为诗六百余首曰呜呼子曰诗可兴可怨今之诗虽不得方三百篇可考以知国风与王政之小大要亦繇于吟咏性情有关美恶风刺而发非徒作也矧其善为形容所遇如函夏蛮裔之山川习尚讽之如人身履其地史氏断章取之亦奚异于观之风其有咈吾心感吾心而出吾口者直至而激烈不自知其言之不可为诛奸之属镂也今也同时援蹟襄阳材武智计之士功与公等位与公夷与或过之者将千辈而有一言若是几于道者乎则公兼衆人之能在衆人则不敢觊公之至也公讳昂字彦高始知山东统军司事改经历官再经历襄阳统军司擢副沅州路安抚使同知沅州再副招讨沿边溪峒使俄陞为真改虎节长万夫戍抚州迁广东宣慰使仍虎节将本军以卒嗣侯震也辑其遗文板之播晓一世日吾先人非独功如是有言又如是其能子哉
樗庵集序
余读陈杞世家叙舜禹契稷伯夷伯翳之裔于帝王与显诸侯曰有本纪言有世家言独于臯陶封英六曰无谱尝为之废卷曰呜呼英六建国也历虞夏商周四代之间将二千年由无谱虽以太史公之综博犹不能推采其世竟与滕薛驺小不足齿列者同归于弗论则清风素望之家子孙能完有其谱不陨世德者岂不难其人焉此欧公取以表宰相世系于唐书也然惟世事搢绅者知尚乎此其或徙业不儒才四三传于所宗亲犹不能举名曾高况族从之远而蕃乎千岁之绪一朝而微絶其发太史之叹而见比英六者不知他日几何人也近世惟吴氏从五代晋少帝降辽为名臣之三世三相国陈秦燕秦燕皆中令中令而下官少异矣然继继搢绅至提举邓州学校君八世宗从百数十人非君死生一谱于板荡之中不使其遗裔得见先德之盛于今曰呜呼其善为子职者後君没之十九年至元庚寅子京出其谱而见其然且求叙君樗庵集因伏读终帙得古赋三古诗八十四律诗九百八十七乐章三百二十表书啓五十四序引三碑志事状十三祭誺一青词祝文九十二榜疏十一凡千五百七十篇非其中闳肆该蓄能是富多乎哉闻君在全季也年犹甚盛已受海内闻臣誉士之知书候其门必曰内翰盖已与其不蹈是地不足以尽其学能今斯人者复皆沦亡頋求君故人子及识之垂鬌中若燧者耶亦足为斯集之悲也窃尝泛观大率古人之书不行其时而传诸後故其时之人及见其槩有不若後人之尽其完则斯集之所悲岂非适为燧所幸欤夫读其书必知其人质者拘窘掞者游夸近者肤卑豪者峻宕刚者麤厉而弱者气乏与夫徇今者陈茶戾古者无法葩艶者远实喜异者艰崎失志者诋讪躁浅者迫切而挟数者詖倾其失非尽乎此也惟所性中正宏厚者故能优柔而明炳洞畅而温醇斯大雅君子言符其德者也斯集有之然不苟作尤致意于朋旧患难死生之际亦足为後学笃伦理之师瞽见如此异时者出将以余为知言云其出处详见故河南府提举学校李君竹斋所撰埋辞又闻平生于辽金右族字名官勲世数子弟及其外氏何人皆能默疏而备言我外舅紫阳翁尝劝其为书岂将资笔近监耶惜不果成也京今嗣为州教偘偘自持操置门第甚高其姻与友必求其类真不陨世德者其喜谭辽金世族盖习闻余论庶其能成书乎
卢威仲文集序
一元之气不能皆阳故阴时出而乘之然而制阴者必阳也世道不能常泰于君子故小人迭出而否之然制小人者必君子也古之人往往於和光同俗之中寓其扶阳抑阴之意圣人何心哉顺天道也一小人生而君子必与之并生焉生此者所以制彼也仲舒汲黯并弘汤而生张猛周堪并?显而生朱云梅福并光禹而生天意可知矣是以凤惮王章贤惮王嘉览惮陈蕃冀惮李固操惮孔融诸武惮仁杰仙客禄山惮九龄守澄惮刘蕡异鏄惮韩愈惮之者人也所以使之惮者非天乎吾友威仲之生其将使世之有所惮乎其天以倾世道之阴乎其文吾不得而多见其大者矣甲辰一疏夺权人之分而其立可使蟹匡范冠而蝉緌夸者知位之不可恃悖者知礼之不可失其有功于名谊如此埀绅学馆之际是非必陈邪正必办阙政无能言而言之者必威仲也巨憸无能拒而拒之者必威仲也射精而猿号监明而尘至威仲於是不见容於表着之底矣湛浮田里啸傲江湖此自古忠臣志士所不免威仲身诎而道不诎矣余尝熟玩其文之一二大抵体根于气气根于识识正而气正气正而体正故劲特而伟健明白而洞逹激烈而恳到望而知其为威仲之文盖君子之文也抑余有闻年有少壮老之不侔气有明昏惫之殊致故为善于少壮之日则易而自立于衰暮之节则难惟学则一而已矣孟子曰我善养吾浩然之气又曰以直养而无害又曰是集义所生者夫如是谓之学此威仲所素讲者余复诵而勉之
高丽渖王诗序
天下之事以古方今不异则同异乎古则同乎今异乎今则同乎古异必一居无有若高丽氏之古今两异者姑即已事而观之始晋惠之永兴尽宋文之元嘉偏方立国若成李雄代什翼犍凉张寔吕光南凉秃髪乌孤西凉段业李暠北凉沮渠蒙逊夏赫连勃勃後秦姚苌西秦乞伏国仁燕慕容皝垂南燕慕容德西燕慕容冲合是数国之年取其两端冲少不能踰纪沮渠不及四十年一何促促若是耶庸以较夫高丽氏王建立国于唐明宗长兴壬辰历晋汉周金宋以及至大庚戌传二十八历三百七十九年垂统之遥继序之遥昭昭况赖圣世亿万维年其来犹未艾者独何修而臻此哉岂负固海隅中土之兵不能以至欤将善于事大不失其贡职欤将修明治具礼乐刑政维持之效欤抑箕子之泽百世而不斩也吾所谓异古者此焉耳其异于今均之曰王异姓之于天宗有间也然宗王?受封大国同升虚邑何也未尝祖别子于庙人民则天子使吏治之其府虽得置监郡与府属皆请而命诸朝而刑人杀人动兵何敢越律其民五家赋诗为斤才一犹不聼下令擅徵发其地皆轮之天府岁终颁之其网亦密矣遇高丽氏则不然有宗庙烝尝以奉其先也有百官布列以率其职也其刑赏号令专行其国征赋则尽是所辖之境惟所用之不入天府若是而曰异乎今者然乎非欤最二祖之所并苞何翅万国其苖胃有世其土而王者乎虽牵涂人之裾以问之亦皆曰无有万国独一焉世祖又为乃先生降以安平帝姫追封秦国实生今王于属为甥而妃又裕皇元子晋王公主父子先後连姻帝室当储皇之敉寜内讧也王与定策故皇上报之加开府仪同三司太子太师上柱国渖阳王驸马都尉征东行中书省左丞相高丽国王後以宗王封大国者惟一字遂与同之又原降制惟曰渖王进尚书右丞相加推忠揆义协谋佐运功臣湛露恩光可谓无以尚者其相与参军踵门谓燧曰词垣之臣不可不有诗也君为序之翰长乃帅其属共为赋颂褒扬揄拂归美圣德歌功台阶其声监鍧若金钟大镛之戞乎虞业焉其文焜煌若山龙藻火之摛乎绘絺焉既不遗于一善燧序先之则为箕舌之粃糠有讥其赘者矣
遐观台唱和诗序
遐观台者今常之无锡丞前南阳府教梅谿杨蔚彦亨之别业也其扁则致仕翰林承旨王公鹿庵所作用笔高古神间韵远真天下之奇书哉彦亨自赋之外诗若歌者十有三人余识五人曰乐吏部梁兵部李庭宾王继明张毅也其八人未之倾盖焉捧玩披今名篇俊发谐互铿鍠皦绎通畅金石之音未足以喻其正而丽也摛藻焕辉绚烂夺睐黼黻之绣未足以方其实而章也二十五年余罢直玉堂之明年彦亨亦秩满无鍚聚居穰侯之国余忘为诗君先挑尝焉日夕和赓浸淫卷轴顾余岂敢追配大雅然骐骥千里驽马程以十日或犹及之是以竭力蹷倒景之後而不辞也于是之时彦亨求序梅谿唱和余莞然笑之非求序也特诧彼十三人者之能言相媿焉耳虽然子见夫善奕之与拙奕乎拙奕获偶善奕则其智日增善奕之避拙奕则惧其术之退也君惧退术耶余智乌乎增将曰负博局而惟夫子之是从也
寿龎礼部母夫人诗序
古之人曰观其子可以知其父父丈夫也我丈夫也身以接之何嫌宜若不待由子而知若夫母也则非有亲好於平日有不得一跻堂陛而跂其几杖非由子以观其知有无从者盖迹其己事也天下之人惟善其常而变故欣戚一发乎情必善常其变而变其常而後欣戚不千一揆以义方龎咏之铨官海南也去京师万里蒙犯炎瘴蒸如毒厉而至于海舶涉洋矣荡以?云之涛引以排山之风幸其既岸始砺兵负甲以鬭未服之獠出万有一生之涂满岁不可必其来归亦至戚也使母夫人如他人去其子百里期尽旬月而反煦煦以节早夜时饥渴为戒继以牵衣相泣者则咏虽勇于功名亦安能断襟以去乎哉其果为行由夫人之能勉以君命之不可反汗臣职之宜于贤劳也故曰常其变然咏尝御史里行尝修撰翰林今为小宗伯皆清列也乡距京师可曰而至其养则膳服足以华悦其口体其游则贵家姻里愿赖其仪法亦至欣也而夫人犹不轻去先人坟墓以安享有寜家於涞水之滨视荣耀若无与已然者故曰变其常谚曰不啼之儿谁不能持呜呼如是求之其情与义有遯而不得者乎至元二十有三年燧始识咏于燕後是七年相遭武昌是年如海南皆数夕而别元贞始年始同官翰林入同事而出同适驩浃而闲暇计始至是踰一纪矣可访亲好以縻官于庭无所为而至于涞故于跻堂陛而跂几杖且不得而遂焉矧齿其年乎哉惟知生以四月一日咏自善为文凡庭臣之文者率作歌诗为寿燧欲序之前年妨以史事去年廹南归令闲退于郢无掣乎中故书所由为序示咏以致三千里之贺
王宪副母夫人九十诗後序
常读诗礼之言而知其祝寿考者恒在于有官君子也圣人之心非不欲四海之民尽然頋其势有不可必得而其仁止于不饥不寒无金革以没其齿而已矣君子则不然责以其治代天工也效以其泽及斯民也縻之以好爵酬之以重禄王者既崇高富贵之故人之蒙其赖者其报惟有寿考之一言曰庶几乎由吾是祝而永年可悠长父母吾也呜呼君子之于民有父母之道者也非生而出之者也而民犹忠厚若是况君子于亲托其遗体乎则其祝寿考者将什百千万于斯民之于吾也匪徒祝之又以其禄养之卿士有家者也以家养诸侯有国者也以国养或曰民之无国家而寿考者若何而为养曰汉民之长吏存问岁时致帛絮牛酒者犹其遗意也允中方为河南北宪副有官君子也母氏夫人年今九十寿考者也食四品禄家养者也养有禄故能备仪物备仪物则可愉裕而无忧愉裕而无忧则寿考者益昌延而无期矣允中以黄髪之子奉白髪之亲?其孝者为何然然未尝观木之稚也气鋭皆上耸而挺直无求依其旁其老也势竭皆下樛而婆娑有求质于下亦理之曰自然而人亦或有不是异者也则夫以髪之亲抚黄髪之子益隆其爱者又如何是皆足为吾身昊天不吊者之深悲矣余识允中十年于今未尝言及其亲己丑秋遣其子铭持诸贤为夫人序诗八十者二十人二十五篇诗序其九十者二十六人三十三篇编为两轴最之为四十三人五十八篇盖有同是一人先後两赋之者或累篇者其孙锡於其王母不得比之他人宜别之呜呼多乎哉大而庭臣之贤下而髦士之良稚髦之不必齐其年也戚疏之不必一其好也亦容有不得升堂以企望夫彤管之仪者焉而洋洋诵歌若是于以见凡允中交者皆母之训也然反扳而覆诵之犹病其言有矛盾者既称夫人妇王婉顺矣当节度君守赵将以城活斯民而夫人一言制之是越壼内而出干戎律也顾以节度君之雄烈识度其揆义委质取必夫人之一言是举阃外而入禀墙帷也两戾其道恐君夫人之贤两不为是笔斯言者将以是而信来世非诬人耶且今之巧于术智者人犹莫忖其心之何在况苍苍之高天幽邈卑人以年而曰吾得之必之何在而致非诬天耶余之斯言虽足取愠一世而世之人以为知言者多矣诗中或有赞夫人能诵浮屠书者抑不知为是者将报德在今欤其徼福未来乎以为在今外宰物而归之浮屠之鬼迷孰大焉以其未来乎既享有于昭昭又求不可必得于冥冥觊孰甚焉彼为浮屠法者必信其书而崇其道者也怀之西堂德公亦僧之巨擘焉年百十一方年百有三时尼有白姓同齿者曰夕诵浮屠言德止之曰人恃气以生者也今老而衰已不能充乎五内而畅之四末汝犹忍耗之故楮上耶白为之止彼为浮屠法者犹戒其徒以老无读其书而夫人不为浮屠法者顾诵之不置允中其以是幸谏之曰某之友姚燧者实云然诚由是能止诵则夫人当气实而神深多蓄而少出不伐而益完自今保寿考益昌延於无期者皆由燧得之敢以是祝
郑龙冈先生挽诗序
观人之道当概其心所存与身所履如何而论之夫然後中而无失今也名卿贤士之物故莫不有诗人挽悼之髣髴其平生或以德书或以交言或以遇荣或以御恤或以名而慕或年而仰二或以政而思或以文而扬往往各得其一事一言而未概心所存身所履始终何如也譬之绘工始学画人耳目鼻口颧颐顔角理髪须各自为处终未尝集而为面使真见夫妍丑善人恶寿夭贵贱为谁某之全燧少时闻郑龙冈公第知家富清玩可与古李邺侯王副车者敌薰然承平故家习也後国学生始与其孙有节有文二人者友于时公即世已久而二友年尤少亦未尝询及先德何如今年来关中有文以安西行省员外郎示吾友江西行省郎中高道凝所撰埋铭而得见公大节有三一曰亷太宗赐银五万两辞今上赐钞二千缗偿责辞二曰让太宗再富以地比诸侯王封辞贵以上相位两中书右又辞三曰仁金以蹙国汴都尚城守大宗怒其後服拔将甘心公怫逆曲折陈解城赖不屠所全无虑数十万人世之知公浅浅者惟曰尚医夫善鍼艾药石者孰与和扁意佗稽之书传所起死惟各数人使四子者存尽鍼艾药石一世之技能起数十万人之死于膏血横流之下乎呜呼四子之所能者公或能公不公之所能不惟四子之必不能虽一时四海勲戚将相结主知未固者皆不能也古称仁人之言其利博哉其不信然乎然自公之霣谢凡在廷将相善言经为通儒文为名家诗誺以之集将百篇焕乎其黼絺锵乎其璜珩所以髣髴平生者将无一善之遗余矣吾犹病夫各得一事一言未概其全也故着三大节而叙之俾观者未及其详而先领其要焉
冯松庵挽诗序
二十有三年夏燧以湖北副宪奉檄趋京师以疾留襄阳佥河南宪冯君岵亦以疾得告来襄阳便医予与之姻友相好也故得与读遗山敬斋所撰君祖松庵之碑志焉以两公之文形容大君子之盛烈可谓不遗余力曲极为言矣然论出处要归之际不过反覆用违其长而德有衔若哀其不遇然者私窃惑也且谐于时之为遇未若不乖于义为遇之善者也自今以观亦尝思金之叔世为何时哉譬如病阽脉絶息困之人为良医计帷有如秦和之于晋侯不发药而委去自免误人之名一策焉耳彼大君子者頋岂不医若而强起自试于必亡之国乎虽然有义焉使先生已为将相国命民心休戚存亡视吾一身故死生有不恤焉耳幸其时无是位浮沉于常官于时不可为于义无必死膏车而归搴裳以行徜徉于泉石肆志于文酒间此正大君子用世全名之先识高致兹可谓大遇尚奚不遇之云为哉当时之人年位居前者犹俯而友之其敌也皆跂而师之下焉者恨望履絇而未见者未必不由乎此惜两公略不及之也呜呼燧言为妄後生之论立崖而求异斯其恒态果有取乎先生未必不以燧为获我心一兴慨于九原也又先妇翁紫阳之诗髯雷短宋是门生而元碑止载雷李王冀及渠五人宋不与焉然两峰亦人豪也游先生之门若不玷焉遗山何为独见黜此又惑也先生之殁距今四十有七年自当其时及身接之殁而哀之以文者亦远而忘焉况如燧者生长去先生千有余里地如彼其远也年甫三岁齿如此其穉也目未尝接其辉光耳不及闻夫謦欬殁不知所谓哀久不知所谓忘亦人之情宜然也而燧之不忘先生者异甚盖先生殁以庚子岁七月十有四日我先人之弃其孤亦同以是岁月日燧虽恶逆非忘先忌者是日收泪之余必思吾先人维时于先生及识不及识不可知而得与海内重名之士盖棺同以是岁月日亦可少无憾于冥冥而燧思先人必及先生者尽此身而後止也
牧庵集卷三

[book_title]卷四
<集部,别集类,金至元,牧庵集>
钦定四库全书
牧庵集卷四
元　姚燧　撰
序
序江汉先生死生
岁乙未王师徇地汉上军法凡城邑以兵得者悉阬之德安由尝逆战其斩刈首馘动以十亿计先公受诏凡儒服挂浮籍者皆出之得故江汉先生见公戎服而髯不以南人士子遇之至帐中见陈琴书愕然曰北人亦知事此耶公为之一莞与之言信奇士即出所为文若干篇以九族殚残不欲北因与公诀蕲死公止共宿实覊戒之既觉月色烂然惟寝衣留故所公遽鞍马周号於积尸间无有也行及水裔见已被髪脱履仰天而祝盖少须臾蹈水未入也公曰果天不君与衆已同祸爰其全之则上承千百年之统而下垂千百世之洪绪者将不在是身耶徒死无义可除君而北无他也至燕名益大着北方经学实赖鸣之游其门者将百人多逹材其间燧生也後不及拜其屦前获识其子卿月者七年矣凡再见之初以府僚见之洛阳虽尝以好兄余犹未语此今以宪属来邓始及之且德先公不忘也燧曰呜呼自先公言之夫既受诏出之军中而使之死不以命非善其职且儒同出者乎千数才得如先生一人而使之泯没无闻非崇其道此公所惧而必生之也自先生观之孰亲亲其七尺之躯而大其所关入持瓦缶将盿之犹有惜而不果者必茹毒罹祸不可一日居故忍而为此出处非不思也乃中夜以兴蹀膏血以御魑魅径竹莽以触虎豹而始及水仰天而祝其行非不祝也夫思而後行行之以决则其势多难夺于中路使非先公自行而他人赶之能舍所忍为以回其复生之志收其巳游之志反就是一日不可居之祸毒乎由是言之先生之死求以无辱不全以归其生也不以不赴而以知巳此其胷中揆制一时相为高下之权衡也然古之人为知巳死者有之无有为知己而生者先生以古人所不为者报之先公而先公所受先生也巳多矣奚德哉卿月与余相视一泫卿月归序所与言者赎之
别丁编修序
至元十九年余辞秦宪而归东周明年复受命贰荆宪自惟才之非也行路之辽也家贫而力之薄也多疾而江南风土之未宜也实难其来然不遑偃蹇自寜者公则压于君命势不容巳私则以为人生文轧混同之时不及夫年未艾以览江山人物之胜勿之则有歉然之悔斯意之不欲巳者出处之大略然也自历制宪至今其间望舒二十四弦晦居府者三一而水舟陆马周历乎复沣峡归鼎五州十七县者反居三之二焉其于江山之清驶奇峭人才之标特秀异实若富于胷中求如鼎之前编修密院官丁公及事胜国三朝尝先显者或无有伦焉宜其文章之宏肆年德之高邵日闻天朝累起而将官之而公辞之至今又于向见干进而不释者之中所无也余以是多公公之报遇于余者宜与人异按部巳竟将还宪府辱以高文叙行再三读之爱其词甚华而义至严情甚密而礼至周而其病在夫一失之不攻衆长之是谀曰雄其文粹其学正其传尚其世而善其政斯岂余所虞于公者公之世所知其学文其文果余匹其传与政果不学加乎岂均无之姑为是人甘言相遇乎非欤余如何公而知如是为一报余如告人公以善怀述不余知也公心焉如何不然公诚无意焉而余过疑及此则反取罪为高明妄人矣或有意督遇将肆公所责之心公焉又如何独甚善于公者巳辞徵不仕若忘世肆志而能损巳有权舆沅阳书院聚徒而育师圣而祝厘以成已而开物咏歌太平以老不可以谓贤者不出而无益斯世也书院之基巳移文鼎牧俾给左契复移文军府俾拔其园蔬又为榜悬之院门以观其速成而戒其中止今余之归或得请去荆宪而北不知公由何事何时相遇中原一握手复道今日为请或苍苍者再牵而南又过十州必覩书院既成升堂以揖峩弁之士来而告之曰子观大夫役之筑者乎十人为什操杵负畚而力作者九人逸者一人?手旁歌俾九人者勤力而忘劳力董率而犒功逸者与受直焉今日之居诸君知德编修负畚操杵之劳亦思?手傍歌者乎以是为学者引譬而资公一笑
送宰先生
至元三年二月未尽之三日宰相生谓燧曰余将游秦子能序文兹行乎予掉鞅游天下殆周独秦未尝一至又秦士舍修撰雷君亦莫有一识子昔家秦其所忠者谁人所通信者又谁盍枚举之予阶子言一进谒之也燧曰秦固衣冠之薮泽也在燧未有遍加者焉盖年之前乎燧者率隆名硕德既幼燧而未与之言後乎燧者燧何所慕赖乎彼而为之伍故遗十百而得一二也请为先生诵之有杨元父者吾师与之抗礼者也其学也粹而正其操履也坚而不渝其执亲之忧也哀而礼其能也博而肆之邃史学读至落落奇倚之士必慷慨感激思见其人于今使先生之至不嫌于自明肯曰向之儒服登常山一言折猖狂之盗而落其角距者实余也彼有闻而不奇先生者乎虽先生夙有负气使酒之声彼将视为古奇杰士之恒态必濶略而有取乎此也先生行哉其尚有合于斯人欤又有韩邦杰刘无竞吕伯充者皆吾师之弟子也年皆长于燧若韩之能官刘之天质之美吕之学问之该彻皆燧所不敢望而及计之今以吕以练服在躬未可出之二人有造先生之馆烦从者为燧一讯安焉
送雷季正序
余从鲁斋先生游最故且久于同门之士学为最怠而不加进自亲夏楚时犹尔况今载名仕版远处数千里之外哉昔之怠者为忘不加进者阤而为退矣宜季正之取友而差际余之心安焉而不敢有憾不谓徒以从游之久故愿因鄙言获进拜先生屦前呜呼其志则勤其意则良惜所藉以为介福其一人也是一也义先生自谢致而归屏迹桑梓养安泉石家事不以干于心乡人莫得见其面于时欲求如祭酒之授徒来则受之亦难也余则止之无行虽然以先生平昔乐教之心且熟子之兄伯静之名尝哀其愿见未得竟抑志以卒有弟如此笃学而善学行已以化乡岸然不流于今俗翘然自是以古人千里羸粮而就正焉又观夫人有可进成德逹才之具必不拒其见也余则劝之令行且景星凤凰之为物人或睹之犹为生之幸况大人君子德道之容可以兴起一世仁义之言足以发挥百王者哉或一进拜而闻其绪论必决滞为通易暗为明大有得於曩昔也有得而私之仁人之用心不然行哉余将须其归而见告也
送畅纯甫序
欧阳子为宋一代文人一时所交海内豪俊之士计不千百而止及谢希深尹师鲁二人者死序集古録遂以无谢尹知者之恨呜呼岂文昌也作者难而知之者尤难欤余尝思古之人惟其言之可以後行为恃以待他日子云者出将不病夫举一世之人不余知也今乃若是其亦有知者为快而失之为悲欤余冠首时未尝学文视辈流所作惟见其不如古人者虽不敢轻非诸口而亦未尝轻是于心也过而自思人之能者余操虑持论且然余不能之何以免人无嫉贤之机余年二十四始取韩文读之走笔式为持以示人譬如童子之问草彼能是予亦能是彼有是余亦有是特为士林御海之一技焉耳或谓有作者风私心益不喜以为彼忠厚者不欲遽相斥笑姑为是谀言以愚之不然殆鼓舞之希进其成也自是蒙耻益作既示之人且就正于先师先师亦赏其辞而戒之曰弓矢为物以待盗也得盗得之亦将待人文章固发闻士子之利器然先有能一世之名将何以应人之见役者非其人而与之之与废其人而拒之钧罪也非周身斯世之道也余用是废作有亦不以示人絶甫自言得余双字不言不録而弃之又言世无知公者岂惟知之读而能句句而得其意者犹少呜呼世固有厌空桑之瑟而思闻鼓缶者乎然文章以道轻重道以文章轻重世复有班孟坚者出表古今人物九品之中必以一等置欧阳子则为去圣贤也有级而不远其文虽无谢尹之知不害于後後犹以失之为悲下下之外岂别有等置余为哉则为去圣贤也无级而絶远其文如风花之逐水霜叶之委土朝夕腐耳岂有一言之几乎古可闻之将来乎纯甫独信之自余不可不谓之知己足为百年之快恐纯甫由此而取四海不知言之非也然纯甫实善文其不轻以出者将以今为未积积而至于他日以骚雅末流典谟一致乎将恃夫位民既而循吏持宪既为才御史富民又将为良大农道行一时无暇于为言乎岂以世莫巳知有之而退藏于密也由积而为书他日与道行一时无暇于为言则可由莫巳知而不出若余也虽不善文而善知文则纯甫为失人矣今以农副行田陇右于其别也叙以问之至元丁亥七夕
送郭肃政安道序
书有道有体有势谓为太耶周官则班之六艺谓细耶次之礼乐难耶举天下之人孰不为之易耶则纩一代能名世者不数人若是者亦未可以细视易言之也斯其道也其体则有篆隶草三等本而上之草出隶隶出篆则篆者书之源或曰隶而下有正走则曰唐湖刺杨汉公跋千禄字书以顔鲁公隶书为尽锺繇之精能则正者实隶也其势则有拘有束以言篆譬则弁冕端人将执事于郊庙于于其趋缩缩其循周旋则至圆不能如规折旋则至方不能过矩隶则常服燕居不可多拘家人视以为严君而亦可少放草则雄勇武夫夫缨曼胡而衣短後挺茅运铍进勇退跃踪横入出顿挫起卸挥霍研拂极其放而惟吾意之所至焉然为是者虽云出乎手而一心为之师心拘亦拘心放亦放未有心放而能篆亦未有心拘而能草势必至理必然者也走尝观今为篆者无牧举其谁求一蹴而可臻古人之阃戺者则郭肃政安道一人焉耳夫日为是拘艺则心存而不放岂不几于克念作圣者耶视走之惟事乎草心放而不知拘者相远万也安道号西埜好学而善文无乎是则书不能独振耀今之世矣将别而纠郡于岳序以问之
送李茂卿序
太凡今仕惟三涂一由宿卫一由儒一由吏由宿卫者言出中禁中书奉行制敕而已十一之由儒者则校官及品者提举教授出中书未及者则正録而下出行省宣慰十分一之半由吏者省台院中外庶司郡县十九有半焉吏部病其自九品而上宜得者?絶来无穷而吾应者员有尽故为格以扼之必历月九千始许入官犹以为未也再下令後是增多至百有二十月呜呼积十年矣劳乎哉李君茂卿尝同燧受学先师司徒公儒者也父户部恩泽既推其兄之子及将试吏堂帖令出掾湖广省盈九十月将赴铨中书燧贺之曰人有不职幸不纠於御史者君以勤效无此人有饕墨幸不罹罪罟者君以清慎无此人有依庇有力窃离所事同列之懽以自求容一时幸不谴斥者君以中行不阿无此人有挟任而商贼之州县而倍责嬴入以肥其家幸不私于民与衆树姻党子弟入官以防後至之涂幸不贬于士者君禄入外无他营舍仆马则顾影无朋举无此举无为为贺其可贺者谚曰两姑之间难为妇上政事堂下参幕多或二千人其事之来抱素求署无一可後者皆视其色听其言动止移略比不龃龉使驯驯如式从已而出譬则庖人善适衆口酸咸者好之不齐然非暂也必八年之久大而经国子民细而米盐甲兵于尽得夫人之情而熟知夫事之势增益其所不能者不既多乎今之老于力笔筐箧以致逹官贵人皆下视之吾逢掖以为言阔事情而不适为用者恃其能此焉尔君既能之是行也以军国公相知之素无曰峻擢惟循所宜资亦卑善之昔也人吏之今焉吏人其留中其居外主乎闻司徒平生六经仁义之言而济以今所能古所谓以儒术饰吏事者非君其谁哉大德己亥秋八月上弦日书
送姚嗣辉序
取士以文始于隋而盛于唐其法有司择学修其家名闻其乡者歌鹿鸣而进之朝谓之贡至则试之以声律之文中程度者谓之选犹未即得仕必待有位者之举犹视举主何人或衆且贤以断其人之材否始授之官胜国因之而小变焉选即官之惟不使得为令必制置提刑转运诸司五人举始用为令令而上郡牧侍从五府之官无不能至者则自贡而选为举千百人不一得焉亦硗乎其艰哉吾宗嗣辉胜国选士也赫奕其时瞠後尘者千百人乌可少跋迨今改止声名昭晰不可络阕犹官洪校满秋而观光天朝求通刺秉政之臣卢公吴公门者千里人未有一得独于嗣辉倾身接之迎誉诸公闾文云乎哉有间于道德之实耳士而得此亦曰逢矣逢而至於逹也奚惑然终不能增多其旧尺寸复调武冈益远於洪岂两公面是而中不力耶曰非也囿于法制之密先得之多两公拱视不可躐其级也以故南桤汝意而往既軑燧告之曰凡今仕者闻职乎民以有治赋听讼之事为莫不色喜闻职乎士则以无有贡选利禄之望人怠于学虚师席而夏楚不试卒不怿乎其中嗣辉将亦若是乎盍亦思之官风化俗之原治忽所寄也无远稽古而监之今司徒文正许公微时于大名于辉于秦于河内以倡鸣斯道为己任谆谆私淑少长不一其年也鋭纯不齐其材也积多至数百人闻之天聪徵为成均俄拜左相岁余辞免复求成均後其弟子继司鼎铉者将十人卿曹风纪二千石使棊错中外者又十此焉其於隆平之治岂不少赞乎嗣辉苟以是为心规矩薰陶是邦之多士得其逹才一二以用斯世使海内之人指而诵曰是大夫所梯接者于以亚匹吾司徒公其获将多行矣勉事乎此嗣辉蜀人以蜀多桤木虽寓荆吴不忘其乡号南桤云
李平章画像序
陛下之未出阁由李道复日侍讲读亲而敬之尝召绘工惟肖其形赐号秋谷命集贤大学士王顒大书之手刻为扁而署其上又侧注曰大德三年四月吉日为山人李道复制至大四年辛亥春正位宸极制授道复光禄大夫中书平章致事以尽学焉後臣之义装演是图填金刻扁而摹赐号与御署卷加标轴宠耀至矣人孰与俦敕臣燧序之将俾词臣颂歌其中而亲览焉臣闻命屏营反覆究思在昔帝王图其臣者商高宗之傅严汉中宗之麒麟阁世祖之云台唐太宗之凌烟阁四焉耳麟阁而下皆将相之开国家承平乱亡以赞弥纶资訏谟以致阴平者傅岩不然初未有是赫赫显烈肖其梦形求得诸野爰止作相以道复肖形可同乎说高宗图于既王三年之後陛下则图於未帝一纪之先其时绘工运思有所未至手设为色高宗於说有是乎哉断所无者李泌从肃宗于途人指目曰黄衣者圣人也白衣者山人也已乃为相而道复姓偶同乎泌亦曰其衣余亦已相谓道复山人可同泌乎为之赐号刻扁肃宗于泌有是乎?亦断所无者泌虽贤者而言涉神仙迂怪以故史氏短之惟说则无间然尝考观之古今之世相去若异帝王为治道罔不同何则陛下所居则列圣之位也列圣君临之中土尧舜昔尝有也乃若高宗亦商圣贤之君耻其不为尧舜故命说曰若金用汝作砺若济巨川作舟楫岁大旱作霖雨作酒醴惟麴孽作和羹惟盐梅取喻再三求其交修者皆陛下有虞道复之心今谓道复其才有足方说孰敢犯是不韪然其所处则说地也如较其学焉後臣顾说所无能求多闻以建事学古训以道积厥躬招俊人以列庶位对扬天子之命亦足袭说遗芳余烈报陛下矣然非旧学之臣世不以是责报俟夫治定而功成德尊而年及或遂悬车于秋月钓云月以弄泉石朝堂有疑驰使谘之犹不得专为山人世则目曰山中宰相者所不免也是年夏五月序
冯雪崖二孙名字序
余以汉刻瑞碑笔意深古尝模麟麒二字促而小之刻瑜玉佩为私章故人冯雪崖宪副见而求之曰将赐吾孙以为名也故长曰麒次曰麟後十年主长林簿者谓余儿麒辈元服矣盍字之因思汉孝明图功臣于南宫云台实本孝宣之麒麟阁而征西大将军阳夏侯与居其间当诸将论功侯独避而休息大树之阴世多其不伐目为大树将军而麒其遗苗宜字曰汉功周穆驰八骏以升崑仑之墟後好事者图其褰翔若麟凤柳子厚诞之余观天闲马其名而麟其形者奚少况瑞刻所图延首而长鸣振尾而高骧孔阜以硕如马而角则骏之去麟有不大相远者麟字曰周骏如是命之以必难犯则新而不奇也以求义意则系而不离也且各即其人性情之近似汉功循循歛密王母尝称其克孝如父夫能守家法于今不能远而言念追鼻祖之踵于古乎其出而仕见之事功可期以不伐者周骏翘翘发达类疆有力者则夫道远千里可一日而致焉者亦或可幸以焉大德庚子閠月中休日序
序牡丹
余于牡丹始于中统之元见夀安红洛西刘氏园三年见左紫洛阳故赵相南园两花皆千叶株皆四尺夀安二十萼广经七寸高与之等左紫四萼八寸高等又三年见千秋状元红燕都故相杨大参宅株五尺四十萼七寸高等後二十年见之长安毛氏园最多将百株株二尺少然皆单叶小大参差不齐无絶奇者後二十年玉板白洛阳杨氏栏株亦二尺少多叶千萼七寸少邓州见三日张氏肖斋之衡山紫陈氏终慕堂之浅红色两花皆千五叶衡紫株二尺少将二十萼五寸少浅株三尺少将五十萼六寸少惟萧仁卿之承顔亭白花天株三尺大可六七十萼七寸少叶最盛又有色绯紫碧相错株尺少尺可四五十萼盛亚白花七尺大复有绯花株单十萼八寸二花皆多叶而绯花独奇故为佳品今失其名者别有鹤翎红为千叶小株独萼五寸大高等他日株大花则故大矣是为邓花之冠仁卿旧云此落阳夀安福孙自余观之大非夀安则浅红而今名余所命之盖即其形色近似为言也长安洛阳诸花余忘其香孰胜萃邓花而校喷勃穠绵可喜如紫薇者衡紫为第一此余生五十一年所见者然自元年至今为二十九年其见六年六见自燕长安洛阳而至此几数千里中元及三年与至元二十年三见洛阳为同地至元六年十八年二十五年各见之燕秦邓为异地亡虑百十株而千叶名品才四见则千叶名难遇亦犹千人为英万人为杰尤世不恒有者矧赏酬有数耶刘赵二圆虽皆有酒年甚少不善饮杨参时与先世父中书左丞同朝为父执与之酒不敢饮毛园时为秦宪毛氏方业市酒才下马行观择剪数萼不同饮而去杨氏栏时满秦宪将走荆宪借居其庐客怀牢寂无谁与为饮张齐陈堂才持一二觞各箭一二萼归不名为饮其尽醉相欢者惟承顔亭一焉而已呜呼似齿五十一年之老行数千里之远始观至今廿九年之久六年六见之希而无负可当赏酬者醉明日仁卿求记其事余口未拒而心勿是之以为樽俎之乐屑屑者奚足笔其夏白花忽槁死其秋又固求记之余始思昔者之坐斯定也孰逆知是花旋踵不可复见亦可谓异事也又思左紫止一株已移植嵩山庙中洛阳余亦絶闻夀安固在其玉板白及毛园百株将如左紫余植他人耶无亦若是花之已槁死也呜呼往者既然况来者之不可必耶细者且然况大此之倍蓰十百者耶则吾平生所当勉吾身而因循弗力以去不可追者已多也诚可为老将至之一慨而植物之死生又不足怪也仁卿惟喜余文已记其承顔而求之屡如老父取张长史判吾特贤其能以是心至而已然又益思六年之间不善饮不敢饮不可饮无谁与为饮与不名为饮非他盖无诗人同臭味者发其极意焉耳而承顔是日者则梁宣慰贡父张总管孟卿王工部景韩是皆善诗安知不可为他日故实亦未易以复得者据兰亭例为序惜其时无唱酬未尝罚依金谷酒斗数也
牧庵集卷四

[book_title]卷五
钦定四库全书
牧庵集卷五
元　姚燧　撰
记
武陵县重修虞帝庙记
昔司马迁由病孔子所传宰予五帝德帝系姓儒者或不传故于唐虞夏记曰帝喾之子帝挚立而弗善崩帝放勲立舜名重华禹名文命既弗深考二典三谟之书曰放勲曰重华恊于帝曰文命敦于四海曰允廸厥德皆虞史赞尧舜禹臯陶三圣一贤之辞且以天下相传事孰大是尧不曰重华曰汝舜舜不曰文命曰汝禹则舜禹之为名章矣後千有余年孔子称德三圣止曰尧者禹又况纪自戾其言乎前乎尧者帝喾帝挚後乎禹者帝启帝仲康中独尧舜为非名岂坐信五帝德帝系文取二篇见大戴记孔安国家语无帝系其五帝德虽小异文亦止曰尧舜禹故後儒辨之以文命为禹名则敦四海为何事而臯陶不名允廸镜是则纪所名之非名又章矣或曰孟子放勲殂落屈原陈词重华者皆非欤曰不若是也今之君子于大贤之不可字者犹以乡邑斋居命之况三圣乎其远而不斥择赞辞而号之亦厚德之至也如必其信百世而不惑舍孔子焉折衷奚以惟帝舜崩葬与二妃事他经于书凿枘者多虞书曰舜生三十徵庸三十在位五十载陟方乃死崩未知地也至孟子始曰舜卒於鸣条鸣条在安邑甚迩蒲坂以避尧子南河之南例之帝固未尝远所都也然最虞书实百一十年孔安国以为百一十二年自今积之询考底绩三载陟帝位二十八载丧尧三载在位三十三载荐禹于天十七年而崩所谓三载皆再期耳由置底绩在徵庸在位之间故多书二年犹未大远纪以为二十以孝闻三十尧举之五十摄行天子事五十八尧崩六十一代尧三十九年南廵狩崩于苍梧之野葬于江南九疑是为零陵总之才百年郑玄则徵庸二十为句摄位至崩共五十年总之亦百年与纪皆不足十年如纪则举之十九年无所事摄位九年丧尧三年为天子四十年玄则登庸二十无所事摄位丧尧三十年为天子二十年宜唐孔頴逹皆排而谬之又大载止言葬苍梧之野家语则以为陟方岳死苍梧之野而葬故纪遂曰南廵狩不知荐禹十七年之中当三廵狩帝皆亲之耶独崩年往也如皆亲之禹何为哉崩年往也于时百一十年矣必将以岁二月柴岱宗岱宗之去南岳何啻踰五千里吉行五十车埃风而舟涛瀬者不旷一日百日而始至焉是独勤身于数千里不勤心于万几倦于九十三而不倦于百一十年也檀弓亦云舜葬于苍梧之野盖三妃未之从也玄以为帝喾帝尧皆四妃舜无正妃奴止三妃三天子之女不为正妃则正妃将待何人为哉屈原九歌谓娥皇湘君女英湘夫人君与夫人固有别矣君非正妃矣頴逹乃傍牵晋皇甫谧帝王世纪以实之曰我皇无子女英生商均次妃癸比生二女霄明烛光癸比山海经作登比皆不知为何说也秦皇南浮江至湘山祠而风问博士湘山何神对曰尧女舜妻葬此大怒发刑徒三千人赭其山而谧云葬衡山虽不同地可徵于帝葬而未之从王逸不详未之从为不祔合而曰帝征有苗二女从之不及道死沅湘之中又曰坠于湘水之渚固已自二其说且有苗已来格分北而窜之三危矣岂侮帝老复逆命耶其烦六师投帝以艰禹何为哉又二女者在厘降时或上下少帝十岁方幼艾也至是崩年皆妪然而聃矣中原无急变帝何为不及将二妃二妃何为不及从必追之而取道死水乎由迁则祀由逸则戎晕翟簉之非盛举也观後世匹帝者虽甚幼艾率土之臣莫敢不母未闻既母率土之臣入十余年而後世犹女之又帝系曰舜娶尧子谓之女匽氏然尧伊耆姓陶唐氏子而不系其父而别氏焉皆不可以理究者也二妃之祠湘中原世云然亦尚矣哉惟沅洞莫知所始尝火于宋民雷立倡郡人复字之宋德夫为郡病其专祠二妃而遗帝始大其宫而合食焉皇元大德之元佥江南湖兆道肃政亷访司事李仆庭咏按部常德夏六月一夕洪水骤至平地寻丈几冒城郭乃率曹收诸君日夜行水戒民具畚筑登陴以扞之发义仓积下其佑以廪饿人不足则劝富民出谷以继水去今左丞相方平章湖广省侯请曰常德为郡岸沅之东古人虞水啮城当其冲波西南为二石埽延袤里所尾入江中顺导其势以遏东溃罹此暴涨尽根株去大浸稽天四县槩及其实土为防者宜荡而无有遗余也可乘农休急务修复以仓粟佣役人则民必舒困于今而功亦赖垂于後也丞相是之民利得食争日赴程工不踰时衆作断手乃谒帝祠而告成功见其榱楝庭墀倾落芜秽诘牧守曰明诏有曰圣帝明王其令有司岁时致祭今乃若此甚非陛下钦崇禋祀之旨宜帝不顾享而降此大沴也其议完之五通为鬼经礼无文祠顾宏丽妍缛其撤而资其材为门五楹殿三楹三宇五楹寝三楹两序八楹为老子法者李道昌主诸鍠钥旦望祝厘别为宫以居其徒三清殿三楹两序六楹岁德真官殿皆一楹民之耸观十其旧矣後三年其郡官民多侯奉诏之恪恤民之勤而礼神之虔也求所所由鸣呼惟帝之名载诸六籍而不泯泯日月在天未加其明岱华在地未侪其高与穷壤相终穷者世则知之前帝诸皇功斯人者大昊帝春炎帝帝夏黄帝帝土少昊帝秋颛现帝冬既分五辰而司之与穹壤相终穷者世亦知之以帝之功何斯皇之弗若而况乎过之其为明神左右上帝干元化以顺行四时或乘云御风省方下土福善瘅恶于斯宫与穹壤相终穷者理所固然也乌乎知哉故燧惟列夙疑而未莹者首之未敢少及法程万世人伦之至者之德之如何也
汴梁庙学记
自鲁哀公十六年当周敬王四十一年壬戌孔子卒历六国秦汉至孝武即位之年辛丑为三百四十年其闻而知者才司马迁一人而止耳既编其年与夫言行出处之槩为世家又为弟子传载其居里问对与夫经事何君又考知其少孔子几何岁是书皆孔门弟子与孟氏所未着其有功圣门真非浅浅哉然犹病夫时有不一其说不可参伍者也世家弟子盖三千焉身通六艺者七十二人而弟子传则曰孔子曰受业身通者七十有七人皆异能之士也夫既曰身通六艺矣虽未尽合圣人为教之本然而犹有所指名也其曰受业身通竟不发为所通何业亦晦焉而已耳又曰皆异能之士圣人为教于以修叙彛伦而容异能者于其间孔子自言七十有七人则七十二人者谁後是五人耶其为传亦多淆杂而无次先顔回曾参而後无繇蒧固己戾于明人伦其甚误至以阚止子我为宰予又曰孔子之所严事者于周则老子于卫蘧伯玉于楚老莱子于郑子产于齐晏平仲于鲁孟公绰孔子于公绰止称其不欲与优为赵魏老子产有君子之道四其他不足孔子者亦多也老莱子书今存其为道术尚黄帝老子为圣人所与者不经见子入太庙每事问况老子周守藏室之史问礼则有子使及见其书曰失道而後德失德而後仁失仁而後义失义而後礼已不知道德仁义礼根于人心之固有而视为世降之不同未必不见黜于孔子况为其道乎哉惟蘧伯玉寡过未能为不悖于圣学故与之特深至汉文翁图石室列之七十二人中亦可灼其非师而寔弟子云晏平仲者如迁之言足以暴其人贼贤之罪何也夫人既严事乎巳苟于学术之僻归宿之差何害于明告告不为止则随以不屑之诲始尽夫师子弟之义焉当欲封孔子尼谿之田乃说其君景公曰儒者滑稽不可轨法倨傲自顺不可为下崇丧遂不破产厚葬不可为俗游说乞贷不可为国盛容饰繁登降累世不能殚其学当年不能究其礼非所以移齐俗而先细民也若预忧一旦代有齐政惟惧丑诋之不力焉夫善交久敬报人严事之道者固如是乎哉先儒尝疑晏子尚俭墨子欲贵其道取必于晏子之言不然何为亦见墨子之书而迁办之不明也又自叙曰儒者累世不能通其学当年不能究其礼博而寡要劳而少功由是知二语者非必一出晏子乃迁薄儒素定於胷中不易者也迁尝适鲁徒观诸生以时乡饮大射其家述眩於规规节文之细彽徊不去以为是足尽圣人之道期正经生博士之汨汨以皓首者也岂圣学为已之切致哉故燧有功于迁而亦有是数者之恨况又甚惑未尽祛于今者也孔子卒哀公诔子子贡以为非礼至汉平帝始封諡褒成候宜尼公盖王莾假善以收誉将遂其奸谋也後魏孝文法之諡文宣尼父後周宣帝封邹国公唐高宗赠太师伪周武氏封道公至玄宗諡爵文宣王宋真宗加玄圣後昜为至至今遵之焉有若以自生民以来未有盛於孔子诚是言也虽极天下之美諡犹不足万分一盛之刑容期燧发其目而不深言者一也杜预春秋传叙曰子路欲使门人为臣孔子以为欺天而云仲尼素王丘明素臣又非通论也期言为获圣人之心而後世王之尧舜二帝也帝我以夫子远贤尧舜何王之不可居然後世天下之子有功之臣皆曰王以孔子之圣卒下比爵於其子臣诚不知其可也期燧发其目而不深言者二也其享?诸位善乎柳宗元序道州庙碑曰从于陈蔡亦各有号言出一时非尽其徒也于後失厥所谓妄异科等坐祀十人以哲岂夫子之志哉後之时进顔孟并孔子南面别跻曾子以足是十人于非夫子志中之又非者而江之左又进曾子子思并顔孟别跻子张于曾子之旧由孟子而视子思师也由子思而视曾子又师也子思孔子孙也弟子于师孙于祖坐而语道者有之非可并南面燧知四子己避让于冥冥中不能一日自安其身一堂之上况又祀无繇蒧鲤于庭其失至于崇子而抑父非迁之为传矣夫为是学官将以明人伦于天下而倒施错置于数筵之地如此奚以为训又在在之庙皆泥像其中北史敢有造泥人铜人者门诛则泥人固非中土为主以祀圣人法也後世莫觉其非亦化其道而为之郡异县殊不一其状短长丰瘠老少美恶惟其工之巧拙是随就使尽善亦岂其生盛德之容甚非神而明之无声无臭之道也曩长安新庙成绘六十一人与二十四儒庑画工病其为面之同纵人观之而择贵臣图其上盖肖今人之貌而冠以先贤之名使过而识者抵掌相语曰是某也是某也未见其起敬于他日顾先足来不恭于一时是邦如是孰必其他邦之不为是一岁再祀第借位于先贤以俎豆夫今之人也其可哉曰是溺习之己然若何而变曰人臣有见上布是区区则可若夫议礼也制度考文也天子司之亦幸一旦遑于稽古之事学礼之臣必有能策其一二得所当议者矣至元庚寅汴梁新庙成学録刘元佐为状以其府诸公之意求记其由故燧首之以此其状曰宋建隆中南宫城数里立太学後为国子监金贞佑都汴国日益蹙大城少兵难守度中宫垣大城再城之监当城所经弗便也坏而徙之东南大城之下不及屋而亡皇元受多方始为殿七楹亦废宫屋也其制度宏丽为天下甲壬子杨中书忠肃公来董括舟役又坏宫取财以其余为门庑至元癸酉故同知宣慰使袁裕时为是府判官始构讲堂于庙西神庖于堂东凿池其南势如半璧瀹汴注之拟鲁頖水殆足观矣岁月滋久风雨骞屋困于撑拄自总管提刑悉捐金割俸起新之经管则权舆于成某断乎于杜思敬其同力者同知胡某治中益祖判官完顔某推官姜某提刑使则闍闍都高某副使王忱佥事刘某始终五十余年凡资画十二官而後完富民佐则力以就功者又多也燧曰呜呼不易乎哉自今师生之讲肄于期其移学文之力而笃志于切问近思责其躬以成德逹才而收夫化民成俗之功于他日斯不孤县官待多士志矣是岁夏四月记
澧州庙学记
至元十有四年肇置诸道提刑按察司而澧在山南湖北道所纠郡二十年燧副使是道明年按部至焉拜瞻庙庭未尝不病其为制之隘陋也殿南阁日六经因语校官张公绶曰易书诗春秋其系定删作实出夫子之手周官虽云周公之书冬官篇亡当以考工记与小戴记礼者皆汉儒岂可与是四经班而为六且今四海礼殿皆名大成为改书曰金声玉振之阁後时议不欲诸道纠郡者错壤江北南改为肃政亷访澧遂割入江江南湖北元贞乙未居民不戒于火庙为延烧总管是道者故鄂屯实鲁将复之俾计吏最其学租直才五千余緍曰是所谓时诎而举嬴者也乃下令郡士在籍多由者劝之佐为凡又得万缗委材集工责校官李寓学正张子仁身敦其役而纠郡诸公如副使贾仁佥事蒋某姚某李庭诛郭贯凡至者必促其成功五年而落之其抚构则稽椊人之书为四柱屋古者王居之制也惟太行一山似之故曰王屋重门周序讲肄之堂合食之舍庖廪之室燕游之享秩秩冯冯靡一或遗凡百有三楹周以缭垣百三十余丈虽未尝身见然闻之谈者举以为可甲湖之北南诸州岂天者厌昔隘陋火之使改为耶亦偶然也又范金为祭器二百七十有二竹木髹漆之具三百有四呜呼备乎哉然尝思夫子之道之在两间无间治乱古今如饥食而混饮夫妇之愚莫不由之不可一日而离焉固不以庙之存毁而加汚隆国家必聚者英俊髦教育乎是盖须其成德逹才举而庸之以立化民成俗之本也则庙学岂不甚有所关哉以以求之衡之为州南澧千有余里南岳在焉舜五载一廵狩所也及诛四凶放驩兜于崇山实今澧之属县慈利则放流之人顾居廵狩之境之内战国时楚都南郢在汉则南郡江陵澧去西鸟鸟迳不二百里屈原之逐常行吟者故九歌曰澧浦澧兰则放流之所近薄修门是皆不可晓知者澧于其时为黔中秦欲以武関之外易之楚方怒张仪谓曰愿得张仪而献黔中夫以甘心一人寜弃也而不恤固以要荒鄙之也而今也料次户口之繁庶贡贼之征入澧则亚于长河而近湖广省治岳鄂诸州不能半之岂天时风土有古今之变而人事亦随以迁而异耶士四民一也民庶而士必衆洙泗夫子之居也士为洙泗之言者也澧去洙泗西南将三千里非蜜迩也赖皇上仁不忘远守土之臣视要荒与洙泗钧然洙泗也燧尝至其地焉户不能当澧四之一户损则士不多亦理势然不知自今澧民沐士之化要荒而洙泗乎士不能拔民之溺洙泗而要荒乎要荒而洙泗正国家所赖以化民成俗者洙泗而要荒其身之不能成德逹才何有乎推之人士是之思则居县官所筑之室食县官所树之粟必知黾勉其躬图报称矣庭咏俾子仁求记所由兴作于翰林学士朝请夫夫知制诰同修国史姚燧大德己亥冬十有一月日短至书于鄂之南阳书院楚椊堂
崇阳学记
世祖御极之十有七年当至元十有三年宋平凡江之南财之储府库赋之产山泽者悉输京师独遗贡庄学田仍卑之学俾资教育後尚书用非人大网罗天下之利夺归之官在庭之士子媒进取而不得者乃希其意求分道鈎核素所出入于职学之官责偿其负而促为期有关木而婴笞者士穷士堪至图其惨以上之帝闻不善也其人罪诛希意者亦窜废诏还所夺至仁也皇上嗣圣申詃若曰圣人道埀宪万世其还正贡贡庄学田以为释奠完庙养老师生之廪之须至明也为良有司昭都两圣崇植期文之盛在在莫不作新庙学求称宣化将仕郎主鄂之崇仁簿夏承祖书来谂曰是县学官二十五年陈或为尹一既完之于今七年可曰未久迨承祖始治事而入谒也上栋旁楹穿漏倾挠己窘风雨承祖伤之乃割己俸为邑士先萃其附而应者俾龚应旗葛公亮敦匠再完之称役佣二万六千钱米不计也愿鑱之石为佐则着劳者劝曰夫究心此者狃国人习雅不识书忽不知为也囿文法吏急赴事功迂不知为也非知学孔子如承祖者为之责将谁在哉虽然簿在一邑惟笔朱墨鈎校出入其职其上有监丞焉压抑者非一人也比其道行乎百里言信乎羣士越而出为为之而成功不制于同官其强有力欤戞戞其难有倍乎昔尹之为者呜呼贤者也然以张山翁所记参伍今书而惑焉始为陈尹敦匠者应旗公亮也今而主簿敦匠者亦应旗公亮也以两君善于作室欤亦乌有苟于为心而不固俾旋踵有今之不善作室欤于何举所既败者复使为之而不固于後岂邑士为才无两君比欤将惩其不固于今奋思改自必异前可不于後欤皆未足为信也要也非作者之罪也守之者之不获其力也夫人极其思而创之劬其躬而乐之美矣完矣举以卑之职学之官而守之且屋以待风雨者也而风雨亦所以贼屋者也谅非一日可遽隳也亦必有其渐焉雨罅而入微而视之曰未害也今日而不加覆焉风有隙而乘徐而安之曰未害也明日而不加塞焉月弛慢而岁因仍以及于隳乃咎夫敦匠者始苟于其事之致也呜呼果苟于其事欤当佐陈尹之时最其自捐凡为楮缗二千一百可独当学廪邑士之半曷若靳是而不捐不知于今峡教龚必胜汉阳尉叶桂发德安尉黄朝英寿昌山长徐逢午教谕赵泰来徐应奇叶常春与焕彭黄裳熊萃老十子者之中其捐有多寡也予诚嘉其始终忠是学也非有故而私夫人曰非作者之罪也守之者之不获其力也呜呼守者之不获其力特不职尔其小者也甚者为罪其间盖江南学田宋故有籍守者利之私椟其家或投水火以灭其迹使他日无所稽曰城下之日学吏持而失之也或曰其人死不知何归也以幸述误久而为巳产一闻有司将加核正反肆为谤语讦扬其短恐之使不得竟又有身为教官自诡佃民一庄之田连亘阡陌名岁入租学得其一己取其九又有以已硗确易所上腴曰故簿惟是至与学吏为讼诋譸嚣租入庾矣犹掊诸生之堂馈留耆儒之廪俸而虚为之名以徵逐府县而归余其室提学之司又繁为文鱼鳞而取之惟与求荐教职入贿为市罪而去者相踵也呜呼守以是曹譬如以狼牧羊不尽不止也或曰人之言曰髪有疾帻则冒之手有疾袂则蔽之子而记学不谆谆乎教养之道而惟历发职学之慝非长者也曰上之膏泽斯士也如何而不善其职者屯之事有急此乎且始疾者犹先其标何也苛痛呻苦之所在也教养之道如三代以德行六艺宾兴贤能汉举孝亷经术而庭策之魏晋尚文辞犹不遗乎经术隋炀始专赋诗唐因之虽置科明经而止乎记诵又有投牒自售之贱贡举法法熄杨绾李德裕极言其非宋神宗始罢之治五经语孟哲宗复赋诗辽金不华者有我世父太子太师公故窦太子太传公故杨昭父君议贡举之法在皆朝廷制度考文之事非州县所得擅择历古所宜于今而为者惟得是说而为鍼石庶已罪而未敢者闻之惧其掩剽于冥冥而庭臣亦有灼见其然者知所悛也是亦救失之一道也
牧庵集卷五

[book_title]卷六
钦定四库全书
牧庵集卷六
元　姚燧　撰
记
圣元宁国路总管府兴造记
至元丙子宋亡诏列诸道宪司于江之南建行台扬州以统之後由徙台建康复徙江东之治建康道者于宁国居有其府徙府于南倅厅二十有七年燧思士生文轨混同之时亦千载之旷遇江山之形势风土之微恶民俗之浇淳必一求观遂浮洞庭乱彭蠡而东极海门南折而至乎余杭于之数者若尽得焉大率宫室园苑土木工丽者皆将相侍从私居而公署皆苟简取足朝听夕视而已大德辛丑余持宪节使江之东病其堂室门庑凌萃风雨凛乎其将压也既一改为宪司且然则府于倅厅者其牧皆取过目前以幸满秩而去孰有为善後之谋一加缮完哉斯余所目击者皇庆改元之冬故平章政事子陈侯杞来牧是邦?芝之初因嘅叹曰杞受明命以守此土统属县六户二十万地周千里可十古公侯之国坐视府署老弊不治则为误恩乃倡府僚捐俸为的厚直市取府北民居通会同塲以广隘陋图其樵楼仪门厅以聼政堂以燕处厅翼两室右居府推左居幕府吏列两庑架阁文钞军资库房与夫庖廐各自为所集郡豪杰受其成俾分为之民用欢趋经始明年之春役不三时如图告成位置之序轮奂之美翦然一新大飨落之阖郡之氓称咨啧啧服其神速又辟金光塞门经府前东直青阳门青阳之外双溪夏秋暴涨泛入民舍南桥植柱中流载板其上朔望谒庙踰此千步始至余畏湍悍舍马徒过一府僚乘马示勇板陷坠抱柱而死北桥之叠石为之水後啮去侯皆为舟为梁又新庙学百楹状其事遣属吏江杓元盛天佑三千里走郢求记其兴作岁月将告来者因悬度之钧大役也庙易而府难盖学校之设明诏每饬有司勉励庙有学田供庄步泊岁入钱谷资廪师生犹有羡焉又且士籍不杂民版无有赋役凡厥修营责使佐力夫谁敢违府则不然虽牧欲举有为其连署则监郡焉同知治中焉判与通焉下乃幕僚属史上下相司槯分而不专动必询衆乌可一遗一或有言府无公须山虞泽衡皆有例禁财无所于取也民不可擅征而役也是非丛前利害相倾又有以事不巳出媢其成功归美他人隂计挽之以幸犹未敢率作上于风纪司风纪者亦非一人必先以不可安居合府诸官阃以改为者口陈于堂足及其家辩告往来恳切悃欵少或旬时不得要领伺其肯曰将审计而徐思之情有见从而始入牒侯其报可未才及民民小人也未知学道夫岂易使于出贡赋佐天子邦经徵剑有期後则刑以随之犹有顽鷔不时入者矧出话言告之正所谓筑室道谋者其怠忽前却又不可束之以威非礼致而诚格之使?然有孚于中知义为如子之干父蛊能是乎哉兑彖传也说以使民民忘其劳其不信然若是之难其强志一力特立而独行者事状觅有余以意求而知其势必至理故然也继侯至者无徒乐其成盍亦知所自哉侯虽殊其生平而先正则及识之于朝观其子之能事又可得其教忠于趋庭云不可晓者宣在胜国升州为府及下取属县宁国为名不嫌于重又金光则唐长安都城西门今犹仍不变焉不知何取取称于此故俾及之
千户所厅壁记
我元驻戎之兵皆错居民间以故王夫百夫千夫之长无廨城邑者其有统齐徵发之政无丈移惟遣伻衔言至受命大帅或依高丘旷野为律以行此近代之故事也克哷苏卜实君长千夫洛阳鸣臯山下由祖暨身三世矣旧集其属恒即佛宇神祠不然于其私居圣皇中统以来制度寖备官始有品禄始有秩统齐徵发之政一信于书故军得以歛是一军之资买田为廨门以表堂堂以听事庑以居吏储身有库閲射有亭数十年苟简之弊一朝而新又思居乎此者必有所行警始不敢弛然而怠故书堂曰居敬亭曰观德由未识余千里走书于邓以其友乃满子先先求记其然余向闻其知学周公仲尼之道者为告之曰今夫人过祠庙必耸肃起敬如有精神魂魄在其上而立其傍者何哉由夫平居无事之时未尝敬也使平居无事之时恒有上帝临汝之心则两间而神其尊且大孰有加于上帝虽日过祠百千而以与敬心一不待有所起而无不耸肃矣敬实人传心之至言而学者尤狂入圣入基岂惟五典赖是而惇以及应事接物无有此而能中道者况军旅之之事尤在敬能孔子所慎斋战疾与夫敬事而惧者也敬乎敬乎其可斯须离而弗居乎或曰射于何而观德曰若知夫监也明足以烛须髪尘弁之久或步仭而不见丘山此无他见不见之分乎惟兵亦然五兵之长莫长弓矢至不仁之器之王者用以威天下则足以芟暴乱而仁元元功成治定而无所试必世之间至老将宿兵日益耗亡膏粱纨袴之子制外阃焉无赖惰窳之人备前驱焉不幸卒有狗伏之警使其曹出而御之而能必其康靖乎古人见其人故岁训而时讲之于鄊射盖东是不仁之器修之于俎豆之中虽有顽鷔弗率之人相渐以礼而相摩以乐不敢萌唘邪心知尊君亲上而易使于一旦此先王维持世纲之宏纲大经也其法主宾有逆迎之拜耦继有上中之比弓有横郤兼附弛张弘度矢有搢投顺语拾取之仪行有鈎楹相左之章揖有当阶及阶当物及物当福及福取矢卒取矢之数衣有袒袭浃拾有说翺有举偃筹有侯钧而侯有去负司正有请诱作命之目燕享有献酬酢旅之节奠?有丰纠过有扑日出即事穷日而休必强志勉力之士能无衰堕以有终否者或取耻一庭也故曰可以观德行惟志乎复古者可以言此而君以国人不在禁挟弓矢之科宜于贯革尚武之射何待夫试閲始闲其技其名是亭欲纳是身于礼乐以观德一方其有见于维持太平者在此而不在彼也於戏其知所务哉然天下万事皆出吾心而有本有文居敬本也观德文也合堂与亭记之夫岂二道欤
忠勤堂记
皇上立极曾未踰月诏建储宫位其下者院因裕庙之旧惟詹事肇置宫师府首以六傅统中允洗马庶子文学舍人学率更司经合掾属将百人由无廨舍惟会佛宇後以不足耸民具瞻下令发官帑为緍二十余万有奇市人私第为府君无几时病其事少而员冗也罢黜之六府之开府者听于其家令旧隶詹事徙家者治是府令丞文者将侈其美名堂忠勤李昭文溥光书扁楣间赐酒燕乐之下令俾集贤大学士姚燧为记燧曰大哉为名臣之居其职而职修授以事而事治为忠以尽其心勤以致其力耳然二者相须忠内也非尽其心则不能本以为勤勤外也非致具力则无以见诸行事而实其忠禹汤圣人禹臣与克勤于邦舜贤之汤臣夏为下克忠伊尹明之然非忠之至勤之极也不可曰克两圣则然下两圣者宜如何哉先民不曰贤希圣君之职臣未尝不以贤官之职其官者亦未尝不以贤自居不圣焉希乌可冀其克万有一稽唐六典家令出入承轺车具礼仪先诸官以导祭祀宾客供酒食以为献主今则增剧领隶民之民与捕猎鹰师绵户稻田自安西河南远及国都抶登三品搃管者五府与典乐一司降一品者嘉醖一司又降一品者与膳典设典幄三署与供用一库七品者两都柴塲在他司则听于朝而视于夕其会与归犹有恒时是师则不然由供奉之近也出纳之富也呼召之烦也需索之星火其急也故傅餐于画更夜更置始不失其应焉且时有归功酒食岁上旬远近味色变者徒劳生重焉啓止勿进亦可谓居职而修授事而治尽其心而致其力其于克也亦庶乎哉抑又间前事之不忘後事之师为今令丞夫既若是将必久是必阶而升後之来者或曹随萧规则为无负于居斯堂苟或劣焉非独见贬于月评必旦速戾于官箴矣且为记令六人库克岱穆尔图老哈特穆尔张君让三闾薛处敬惟库克岱官通奉君让三闾正奉三人皆中奉丞二人科尔罗尉迟德诚朝历经历完者都从仕都事法哈鲁克都阎仕芳皆将仕其年至大三年其岁上章阉茂其月余月其日下弦乙酉云
旧德堂记
初太师淮安忠武王戡炎赵于江南也诏济卫士万人为突骑以盛军容而挠敌敕游江陵澧州之郊及南纪平即割二境万家之民江陵才十之二澧独居八置府松滋不关中书惟领宥密岁集其赋待以分赐卫士而毛君巨源实为搃管李君德隆经历宥密大德乙巳制以君子易地为之巨源既入而德隆出或疑德隆舍是要淮而甘为人制听命于外会燧归自西江相遭于鄂从而问焉则曰吾家自辽世居缙山距先茔木兰山甚迩为堂吾乡将时温凊奉晨夕于滕下大人以尝主澧阳簿有田车渚顾慕忘归今则不能留家弟守舍而来便养愿名斯堂威夙志焉且示其先太保忠悯公祔葬与太师功德二石幢记前记作于乾统壬午载太保讳杰以言斥死忠悯其追袭具未三茅官西京马军都虞侯银青荣禄大夫检校刑部尚书行左千牛卫大将军开国男佺洺州刺史银青荣禄大夫检校左驰骑常侍陇西县开国男儆散秩大夫守少府监知儒州军事骑都尉赐金鱼袋开国伯偓後纪则乾统丙戌不载太师何讳其文有曰自保宁统和迭承重任徽太师由食旧德益部时为贵州营内观察留後检校司徒兼侍御史骑都尉开国伯惟易将部银青自若也儒州则保信军节度使庐州观察处置等使金紫光禄大夫检校太傅御史中丞骑都尉开国侯呜呼世有以金石刻辞为溢美无刺或失其事实忽不知信曾未究孟子虽无武成之血流飘杵然亦不遗失二三策而取之则于金石岂不可以若是观矧由以得何代何地何岁何人何为者匪细故也稽之以史乾统海滨王之始元十年为天嘉又十年为保大五年辽亡保宁景宗之始元统和圣宗之始元推後记上之至保宁巳巳实百三十有六年可考而知太师暨孙三世四为公卿者非金石为赖耶则保宁而下奕叶垂芳珪衮蝉嫣失为何人者岂不益可慨也其曰桂曰洺曰庐皆中夏之州辽非其有必是取名因见其不忘南噬者儒近幽州唐末所置然名之不可常者惟郡国而山川或终古有不变夫既曰居迩木兰则缙山岂故治取可大感者其地当居庸交冲经辽金皇元三易代之兵子孙不去其郷尤旷今无有者古之人曰尔祖尔思以取法于人不若本其家之功也扁顔旧德奚以尚之君复请记余曰君为宪山南按部归也余叙其行矣作孔子庙于沣新虞帝庙于鼎也余竭其成既三矣其于显亲之孝励学之力?愆之严恤民之隐礼神之处亦既言之不远矣人又记兹人所谓独私君善谀者君曰昔人有爱吴张旭书者虞得无後宁受健兹之名每于其判状仆其公言区区渎求岂不一若是乎遂相视一筦而书
遐观堂记
长安城西二途西北通威阳王公之开府于此与西南北三陲之使冠盖之去来樽俎之候饯者所出行旅之夥不列也西南入鄠抵山无所适赀乃今承余则田夫樵妇与城居有墅于郊者所出斯固巳可为倦游而休仕者所托卢矣二涂同出其远近无几何而喧寂异然亦可见利势之在与所无也鄠涂之北距城不数里则宣尉张公之别业规园其中筑台为堂崇衺寻大纵广十辙清风之朝长日之夕四方胜槩极目千里凡秦汉隋唐之陵庙池籞由人力以废兴可吊而游可登而覧者在所不取其高上如华阳终南太白嵯峨吴岳岐梁之奇峰絶献为三辅之镇穷日而有者皆环列乎轩户之外而卧对之几席之上余曰遐乎观哉古人堂者多矣其壮有加于此乎使诚有耶虽风摧雨剥于千载之上亦宜略存阤然之迹可存于今今则束板以载之负畚以兴之以是知无因于前而独始于公也今我与公属觞乎此夫岂苟然哉百年之身其有几何是及赏其成而不及忧其败也及乐其完而不及悲其毁也後之时或风摧雨剥于千载之下有登吾弛然之迹者曰嘻斯何世何人之为公名不既夀矣乎公笑曰吾何期之何是之久哉第择君言与吾堂称者即名曰遐观盍记诸余曰公通介贵臣也请与之言臣可乎古之人惟见危受命者故得守节仗义杀身成仁之名乎可见无死而死犹为徒使而伤勇然则出处之际死生之所关死生之所关善恶文攸归者莫大于为人臣使不遇存亡危急之会亦未尝不以明哲保身保身斯揆道归义之臣所为也尝闻之望诸君善作者不必善成善始者不必善终九原作之将无谓秦无人也今之仕者吾不知孰为道义之臣能志功名者亦鲜矣志富贵私身以毒世卒离尤而蹈祸者骈首接踵也是于计功谋利之间且有不能况揆道归义乎哉究公平生尝吏民矣又尝治兵矣亦尝持宪矣忠炳日星而难不辞于汤火气呑湖海而信不移于丘山视竹帛之书鼎锺之勒恒有晚古人薄前世不足为之心以故在宇之百辟山东数州秦俗九路之氓泸巂荷?方三千里之獠孰不闻其名而奇其才沐其爱而怛其威年五十二竟以许国尽瘁而归鼓舞僮奴干指而食其力甘自侪于匹夫读书以教子饮酒以乐宾将终其身非熟烂世故遐观一代之表者能是乎哉盖天下之事遐观则先识先识则几矣雉兎之不能搏人谁不知之突起道左或失色辟易而丧其常守以其卒然遇之也使前见于数百步之外虽曰雉兎虽虎兕之暴人得以为备将不患矣斯不亦吾堂言外之微意乎未易以语他人将惟公可公名庭瑞字天表至元癸未以太中大夫诸蛮夷部宣尉使致仕云又四年丁亥六月下澣日记
清风堂记
荣禄大夫湖广行中书省平章政事刘公齐人也由左右丞与副枢与今平章皆在于鄂视齐固为寓舍鄂其家焉肇基斯堂深广崇庳题节绘饰势与省夷呜呼位不极臣而为斯则妄功不盖代而居斯则僭有位以功人则宜之求扁于太史公牛马走为赋尹吉甫颂仲山甫蒸民之卒章穆如清风者书曰清风世喜曰今之人或不如于古使诚不如古人引与之匹固知所讥诚如古人则引者非谀而匹者亦奚憾而多为辞让今枚观公其式是百辟者仲山甫也好是懿德小小翼翼者亦山甫也不侮鱞寘不畏强御既明且哲以保其身者亦山甫也然是所同若夫补衮职阙于内出纳王命而又为之喉舌以赋政于外与四壮八鸾出祖而徂齐者则公无也援桅鼓以先三军北戍于龙庭西践于庸髣而南锄乎交之两江百战余躯锋职所创发作无节与令制地广陨数千里敷施天子德泽使海宇苍生无怨于饥寒悉获我所者复仲山甫所无也若是究思孰大而多孰细而孰贤岂不易判乎哉然是堂也虽于公独居非是清风蓬蓬然户至于南荒吹涤瘴疠使民之不罹荐瘥视徒穆如为赐如何也或曰子赋尹吉甫诵仲山甫者诵公其以尹吉甫自况欤走则曰尹吉甫之贤走何跂及然以後妻掇蜂之谗逐伯奇而使履霜中野世今惩之九原可作或闻斯言当一筦也大德辰在庚子二月初吉
董氏立本堂记
立者颠之反也本者末之负也天下无无本之物亦无不大之本其观植于乎下镦则立刃刃则颠镦大而刃小大为之本而小其末也语学则不然大顾其本而小为之本故天下本国国本家而家本身至于身则居亿兆人之一若是小矣要其归也乃为天下安危治乱之关则身非独本一家实为本于天下故曰小者本之故者末之然立本有道而非他立吾身焉耳矣孔子语孝子之终节第立身于事亲事君之後则立身者惟忠孝之家为克对而无着闻今评董氏者曰世将如汉绦侯世相如韦贤家法则石奋以故十七年故商大参公为今中书左承公时以翊卫指挥使书先正平章忠献公碑因扁堂曰立本呜呼非知道者孰能名斯堂非笃道者孰可居斯堂哉後十余年上以江浙省臣处非其据诏公来换之燧以士生皇舆一轨之时诚千载之旷遇浮游江海求观南纪禹迹疆理之槩相遭东吴见其图画之叙措注之宜洁白之守任负之力有非乔木故家渐涵庭训上结主知者不能诗曰虽无老成人尚有典刑孙叔子劣甚叔敖楚王思其先烈犹封之况托忠献遗体式谷似之者宜圣皇擢?父武爰立作相也暇则相语曰昔者商公特书扁耳时未堂也去矣始落矣其诸逐思藁公鄊堂此以告苗胄可以今是堂吴忠献以大参左相两尝开府既槁公季父今承旨公又大参乎於去位而公继至一门再世之间三相而四开府矣岂国家惓惓忠献徇地是邦抚绥有劳非弟若子不命出镇不足以系其民情然欤又益思夫董氏之大立本忠献忠献之相立本东吴公不可不原为堂于此也
仁智堂记
金溪危侯季梁旧家于邑闤闠之南湫焉得闻壤距其居百步前有溪溪上有池而鱼有园可花竹且宅于山水之要有曰翠云岭者有曰卓笔峯者有曰僊山者嶒崷崒奇踊秀跃则山之峙乎前者也有自翠云关而发者有自石眼泉而溢者有自白面摀合流而来者逶迤委折自远凑近则水之滙于前者也危侯自纠庐陵归始得以其俸之赢筑堂以为读书之地左竹右木向池偭溪春则芳色茏葱练光缭绕夏则浓阴四合陂泽如秋利则水瘐潦净月焉而益清冬则水落石出雪焉而愈絶殆人间希有之境也堂以仁智名虽取选诗卜此仁智居之语而究其本殆则亦自孔圣知者乐水仁者乐山之训发之夫动而无穷者水也智之达于事理周流无滞者实似之静而有常者山也仁之安于义理厚重不迁者实似之夫智者岂必不山之乐仁者岂必不水之乐哉本无所轻重其生质则有近于仁者有近人所同有本无所轻重然其生质则有近于仁者有近于智者故其成也气象似分焉如夫子则元气不可名也顔子则可以仁言矣孟子则可以知言仁矣虽然仁者必智智者必仁不仁不足以为智不智不足以为仁非智者不必有仁仁者不必有智也苟扃于一不得谓兼体用矣紫阳夫子作精舍于武夷其堂亦名仁智其诗曰虽无仁智心偶自爱山水苍崖无古今碧涧日千里夫无古今者体也日千里者用也危侯其亦有得于此乎性之仁其情之发为恻隐性之智其情之发为是非充之则达德也危侯尹高安其治盗议狱缓刑或以不快人意讥之侯曰吾非不能断撃特非辜而误则不可耳此心也其是非之正恻隐之真乎充乎此言则智仁之达德几矣顔之仁孟之智可希矣紫阳之仁智堂讲道之堂也危侯之仁智堂亦读书之所也必有得乎此矣故记之
牧庵集卷六

[book_title]卷七
<集部,别集类,金至元,牧庵集>
钦定四库全书
牧庵集卷七
元　姚燧　撰
记
江汉堂记
江汉南北之限也三王之德之封建嬴秦之力之郡县汉氏则曰吾王霸杂兼封建郡县而犬牙之是时无有裂幅员而自帝者殆汉始有之德不能以相高力不能以相卑虽皆画是为守而帝南者直不能北有尺地藉以一天下能一之者皆自北而南也故吴自帝晋平之宋齐梁迭自帝迄之于陈隋平之宋自帝我元又平之岂江汉能限世道之否不能限天运之通与尝合二代而观之以皇上之冠古无伦晋武隋文何人斯哉然非有君无以开其功非有臣孰能成是功古今人不相及而谋或一揆隋臣不道也晋羊祜首策平吴吴平而身不及见武帝追念其功封其夫人万岁鄊君于太尉忠武史公其事差似盖公自事潜藩尝使经略于汴縂兵十万屯田千里不专强武而惠信是敦耕商之民错行其疆不相贼杀有获俘亡皆生还之虽隣国臣亦许其自负羊公者无惭德焉于是当曰江汉固已张吾雄噬南纪之本皇上践阼又以四圣元臣丞相忠书燮和雍熙者十有六年方将百万之衆南伐至郢而疾诏他将专制而还公于军其词若曰画翦宋策汝也成功而疾汝俟何言诚有不讳俾汝之勲班汝之爵予不可必死者之知能知之者非人与汝子孙耶四海闻之以皇上归平宋公于公之生已贤乎思祜于死及薨有今赠諡又诏其元子格以?章政事行省湖广季子彬宅端揆于中皆相继薨又诏中子杠为中书左丞行省湖广孙燿以平章政事行省江西视封祜妻万岁郷又何以如也左丞今至无第于邺完官屋于居谋名其堂燧应曰曰新堂也非专昼访而夕修必将岁时奉尝太尉其铺张劳庸扬侈蝉冕报皇上而归美必文为声归之笙钟侑其利成为诗之名舍曰续江汉者他宜无称于以格其精神魂魄乘云御风陟降在庭必怿然曰始为吾室比此千里于时未踰江汉也後数十年吾子乃能尸祝吾於江汉庶其善承先志哉汉祖之誓功臣曰黄河如带泰山如砺国以永宁爰及苖裔今由河而视江汉曾不得其三一河诚可带江海犹当为襟计将来及吾苗裔者或终古而无究也必容与依归不是去焉公曰记之吾思不及者公字柔明以至元壬辰下车人见其不俭不及不丰过中恢乎有容属属乎敬坦以明也相与以为托太尉遗体而得其遗风诗曰虽无老成人尚有典刑其?嘉平庚寅胐记
奎章阁记
臣尝官外每闻诏下惟谕行省院台行慰亷访转达三司与司军民之官读已则还之中书或掌于行省院使亷访转运而宣慰与职民者省治之职军者院?之故惟受其成文以行无有所掌三司中宣慰班最高谕所及者犹无所掌况提举学校五品居职军民官下其受成文以行无惑也然其治必居宣慰亷访所治府州教官听其约束者其地与二司等此实世祖建元後故事也二十五年始方降诏复江淮多士力役俾一提学自掌其一由是师生鼓舞相语以为平日谕所不及一旦与行省院台亷访转运者同有是掌卑于名而尊其实其势反若居宣慰职军民者上自十三年?宋後所无北方人士闻之曰是岂独无平宋之後列圣兹降所无实兴起斯文万世之成规也今上皇帝当宁首致意於学校为分降访如世祖又加密焉其宏纲曰圣人之道垂教万世其目则还正贡庄学田为释奠养老完庙与师生之廪俾有司举其才德亦一提学自掌其一江西提学臣王谦亨龙兴教授臣叶圣明相与谋曰至矣圣祖贤孙之惠逢掖也复其力役既富之还正学田以廪其师生又教之俾有司抜其才德又庸之士生斯时何其幸哉观今掌诏者多随印所归秘之私家其完是六经阁表曰奎章镂椟而丹髹之锦韬而金鐍之职教之官日夕番直其下庶以远?而少致崇敬亦小臣报上区区万分一也请诸省臣省臣曰宜俾臣为记臣闻虞夏商周四代之书曰典也谟也训诰与誓命也其为体者六诏有其五焉曰尚书所请近于谟诞播多方钧乎诰为法将来则训俾职教臣恪以持则命先儒谓二典者册在丌上尊阁也今是重屋上以除风雨下以远尘湿既翼矣金匮其上岂不加盛于丌孰曰非典也耶表曰奎章敬以侈二圣作之君师之锡且风厉是道方千里之士使人人自饬责成德达才于躬云
南平楼记
天下有形便之地如衣之领身之项也在战国时秦函谷齐即墨韩宜阳魏马陵赵井陉燕易水我守之足以为国敌有之踵不旋国随以亡方地千里且然况楚之襄汉为南土六千里东南两际海可出战以入守之领项乎晋羊祜之规以平吴梁萧野之资以袭齐无不由此者也其甚惜者当顾成庙襄阳下矣守臣百人歌讴思归弃而弗戍使宋窃筑辟荆制围因唐节度牙城南门为雄楼扁曰山南东道恃为北鄙以扞天刑岂彼炎赵九鼎时未沦泗耶世祖潜藩岁壬子炭置屯田千户府于邓後易为都督府又易为统军司戍兵积谷与襄掎角凡十五年廼大集天下之兵又长围六年而下之其明年诏故太傅巴延公节度围襄诸军而济以新师南伐比其启行尚下申令斯楼旬月乱汉而南浮江而东濒岸之城迎下恐後虽惊风之槁叶若瓴水之建高屋有未易以踰其速者宋社既墟循本以求高观而思则斯楼其南平之基乎後为戍守故万户杨侯珪奉之治事其上岁久檐倾榱腐人之过之必仰视鞭马疾驰惴惴然瓦木之击轧嗣侯万户显侯谋新之赋竹石木瓦一军或劝其聼省命或以为役大作衆非尽岁成功不能或教小易故败无大擿修则应之曰事所义为奚省之白吾一军三抽其一可不再月而落且材已集为苟完计赢将安施分有之乎就省罪其擅兴吾不能为请身任之不以累诸君也副万户张侯塔塔尔岱亦以为然从而鼔舞之不盈一月而断手呜呼果哉大德苍龙辛丑端月丙午两万户侯觞宾其上酒酣余起谓侯曰是扁山南东道者胜国之臣所书岂堂皇巍焕之吾元可仍夫人之旧称乎其易为南?楼两万户侯跽受曰甚善遂酌酬而椘歌曰翳南土之幅员兮实三甲子焉于兹世祖自其龙潜兮肇丰屯于汉之湄夜火鼓之千里兮昼万耦其耘耔蓄威武以积岁兮乃大济以天下之师三进夹寨而薄隍兮踰五稔乃下之制曰乘势可逞志兮亦犹鎡基之待时前太傅假以黄钺兮即襄阳其禡旗将师景从纷若云兮矕龙虎之陆离曰受誓于斯楼兮义声先路而交驰齐千万艘以鼔棹兮江永之不可方思彼孱主知不能国兮组面缚而颈縻思就是振古之功兮太传固命世之雄奇匪世祖之祖明兮混庭臣黾勉其畴知缅今在天之灵兮犹臣都而君咨曰授坤舆于今皇兮克玉执而盈持来万方而臻百瑞兮如舜恭已而衣垂谇曰太史生斯昭代兮亦井坐而天阕乏求金马碧鸡之才兮歌乐职其或宜南书平碣之翬楹兮颂宝历于无期两万户侯无他言惟北向瞻跂曰鼓鼙之臣知捐身报国而已
滕王阁记
龙兴即唐之洪宋之龙兴世祖赐今名以封裕皇者也故辟省乎是其治所及北始江而南际之西澨而北尽乎人迹所不可践者才三分有一地不足并也滕王高祖支子而视裕皇为世祖元嫡今天子皇考其位与圣又不足并也观察非有是省之尊所观察地已于八州亦无是廿有八城之远之衆葺者支倾补敝故易败非若今出钱隆福宫一瓦一木不阶其旧悉秌而新之如是不变其名犹曰滕王阁盖不欲求胜前人又以见太后之仁也鸣呼得恭记之其侈盛美当何如哉当何如哉今记者之遇阁之不遇也虽然事由可知不可知由可知言龙兴距两都数千里涂非乘舆所出尹府之臣图阁上之亦必经圣覧或者裕皇在天从二先王风马云车遐狩八极过之而一息者人则不得而知也
三贤堂记
奉训大夫知辉州司侯仁以至元三十年下车奠谒孔庙已乃谓曰是州学官堂而不陛简漏至矣荐盥春秋何以称百事之奔走笾豆捐奉为劝鼓舞士民撤而改为凡再閲岁殿庑门垣崇卑适宜丰俭居中既严以翼人之改观可十百于千昔矣又举我先世父太子太师公故翰林学士承旨王公故中书左揆许公语州人曰之三贤者比股肱元首为今闻曾毓德含休实在乎此白叟及见而谈黄童所闻而知其可不祠乃以羡材为堂三楹于殿之东像而事之元贞苍龙丙申夏五燧以得告会燧葬先公之于辉侯求记之燧曰古之人必其生也世之相继情洽而道符功夷而德齐而後死可合食一堂也近世祀唐白居易宋苏轼林逋三贤一堂而不揆其世不相及贵贱势殊文章非伦孰与四皓之同不臣秦同避汉之高帝而同应惠之招成功而同归死而为墓相迩同庙商於情洽而道符功夷而德齐也今以三公方之固不如是出处齐同若其?生之相与微显之相後先同其大者有不得而让焉矧成功反有过之者合而祀之谁曰不然哉然燧于先公也左揆也承也则为犹子为弟子为故人子亲而尊之者也智虑未尝少及乎是由侯发之使人终死以观反覆以思损其一则後其相与而失于遗也加其一则所志不相如而难为辈也虽有善权人物者终亦不能推移其间盖以语友也先公生以辛酉承旨少一岁左揆少八岁齿固不大相絶吾姚氏营人先公生于汾承旨永年左揆河内于辉非絻一旦聚居而为寓公其处同也先公以癸卯来此而承旨已师是方後将以事趋燕尽前其徒假先公以函文俾师之以无废受业迨庚戌左揆徙家自魏方先公为相即其年无几时先公出应世祖之招左揆独留师是方其道同也先公中统建元之明年由常侍读裕皇以东?宣抚使拜太子太师四年拜中书左丞官而翰林学士承旨详定礼仪事左揆之聘则在癸丑惟居长安中统之元始召入对至元七年拜中书左丞以昭文馆大学士领太史院事去位承旨则由中统三年烛璮乱徵自海滨辇妻妾逃回济南世祖忠之始兆入对自讲读为学士为承旨去位一官翰林三十二年则左揆之相虽後先公而同赞元承旨之长禁林亦後先公而同为代言其出又同也以语其学得圣德济人利物于干戈之际上说而下教赞神武以不杀开文物之先肇太平之基已裨巍巍之化进寸退尺拱而让人与夫建大义决大疑不瘖结舌视身如捐触试雷霆与道德仁义化服一世扶植人极为儒臣宗而不少诡其守于正致君谋国不同为道而同为心其事载诸今史燧与有闻不敢漏于为言以告人者呜呼君子用世譬则治田不难于耰播而劳于龈根枿于荒世有以是为知言者然後可语三公之易地也先公以十五年卒年七十八左揆十八年年七十三承旨三十年年九十三其卒若以显之先後为次与两公遂其去位先公独卒官京师盖由于久故请而不释也与承旨不後者此为异焉尔今惟左揆葬其郷承旨虽葬天下必时魂游永年是州东北望永年西南望河南实道里均岁时合食虽主辉人则先公有田有私庙与墓此者又非两公之专于宾也又尝思古者大臣死为明神配食庙庭于以左右先王隂隲下民者也或三公者将终古庙食止一州乎亦从祀有时此起本也呜呼二家子孙其无忘司侯始之志焉先公讳枢字公茂号雪斋承旨讳磐字文炳号虎庵左揆讳衡字仲平号鲁斋侯字毅夫观所事不滥而宜则守土吏民善于其职从可知也【原注後是记一年而三公同受赠諡先公少师文献公左揆司徒文正公承旨少保文忠公则记所谓有时者岂非不亦亿则一中乎大德辛丑嘉平月戊辰朏谨识】
牧庵集卷七

[book_title]卷八
钦定四库全书
牧庵集卷八
元　姚燧　撰
记
乔木堂记
余读孟氏书至所谓故国者非谓乔木而谓世臣者叹汉之通侯其鼻祖头蓬葆而手胼胝百战以得之子孙恃其有王与民相师非度传才一再罪以国除其善失者坐酧金巵恶而免耳幸复念功德世续之无几何时已後效前呜呼尚何有于故国世臣者今兼有者才汪氏盖义武公以金亡明年乙未开壁天门山来归而有陇西廿有四州之地介于羌浑氐凉之间将其衆首残全蜀诸子显者忠让忠烈忠惠忠烈子忠肃三世五公忠让推节其弟忠烈从宪庙伐蜀尽瘁死绥忠惠斩叛将炖煌忠肃擒叛王略畔国家皆恃为西陲长城自外将相使牧犹廿有余人名以世世通侯而岂惭焉中统之未诏夺强诸侯之世其土者俾不得而有转使牧州独是一门父死而子以继兄终而弟可及旄钺相後先圭衮相焜煌自乙未至庚戌七十有六年袭守其土而不变非列圣私之亦克终为下有以致也呜呼不曰故国谓之何哉校今名臣无亚匹者忠让之孙怀远大将军庄浪路总管安昌求名其堂为乔木且语其故曰国固不赖乎乔木以为故然无是亦以之知为故国何则其始也世臣树之自夫甲拆而蘖培而溉之而拱把不枉斧斤使得全其天年而後至于乔其极者可表以百寻不然世臣去之故国迁焉则亦何顔而存为匠石所寻资矩矱矣虽有条枚萌蘖之生樵苏利之牛羊牧焉几何不为牛山之濯哉则人所树也南北异宜南方气燠叶斾斾然凌冬不改必春而新叶挺出而始陨箨其乔也易故厥木维乔书载惟扬南有新木汉广诗歌北方气寒木生于春而夏以长秋而零冬藏之根生才半年陇西得金气之先而寒逾早其迟于乔也逾倍他方而史迁曰十年种木百年种德观今十年才拱把耳虽乃鼻祖树于种德之初至今七十六年未必能百寻其百寻者非贯千岁不能以至君能知乃祖种德之难亦迈种之自身而子而孙而云仍期百寻乎千载之後则为国益固而臣之世数益多则乔木者岂不与故国世臣相始而相终欤是为记其年二月清明书于神州客舍
遗安堂记
故上怀恩监州唐古君齐年友也以燧之生偶先兄命之其不恙时尝谓记其遗安堂疾革犹促为将启手足顾言其子师臯曰记成当奠几筵以告呜呼君欲鄙文忍死以俟而吾迟忽于操牍其真负君哉追记之曰时有治乱故士有显晦炎汉末世何时哉中原板荡曹操托故讨贼挟天子令诸侯孙策再战而有江东以故龎公荆州焉依刘表盖幸是方无有日寻干戈之大伐事为避地谋耳及表即陇上来候发不官无以遗子孙之问故对以遗安表终其白其心之不欲已臣徒高其事而去自今思之畎亩果可以尽天下之安乎是有二焉在定在之安有无定在之安有定在则道无定在则义犹权衡也加铢于两则不安而仰徙石于钧则不安而頫且错置轻重于尺寸之间而不安有是焉况大此者乎三仁同事殷矣微子安去箕子安囚比干安死二老同归周矣太公安为伐纣之师而鹰扬伯夷耻不聼其扣马安亦不可必人之安伊尹又异是焉方耕莘亩非不安已及汤三聘遂任天下之重一人之身始终之安自不能同者非易所谓时义者乎义之安可推移于一时道犹规矩也哲匠亦此守此有不能舍以为方圆如君止仁臣止敬子止孝父止慈交国人止信非书所谓安汝止者乎道之安可不易于万世以君生平一官裔夷呼嘘毒疠不难为往既时其出至郡逾年而求终养其亲以归归有道俾师其子笃其成材与自汴而鄂安而能徙又时其处臣责塞子责供而父道周矣其安于道义者何如君其深思乎故于先民歌哭聚族之地揭以是名其意以为取之古未若师之今与其法之人未若本之今然遗必有受师臯其受者也年方壮矣好学有誉其行于家既如君之孝其家者孝其亲其闻诸郷又如君之信之友者信于友推是移忠他日有不能如君事其上者事其君乎君见龎公之策可施其时未可施是家于休明之世也大德龙集辛丑十月记
夀萱堂记
至元十一年既诏大军南伐别遣宿卫之臣将?骑万人出荆州为之声威大将下鄂东岳湖广诸军谋方江陵沙市是军已翺翔峡澧江陵之郊入闻曰三郡某县吾所下也封之万家领以一府俾岁传置其赋京师待以分赉卫士毛君巨源由副縂管而縂管踰二十年自燧二宪山南分刺其守寄治松滋也闻唱邑士举司焉温公真率会约而月修之使民知长长于鄊因惟曰弟实孝之推也非善老老其家不知笃此遂友之亦十五年矣大德之元请记其夀萱堂为赋伯兮之卒章曰焉得萱草言树之背窃怪汉儒郑玄许慎同其释而异其文笺者曰諠草令人忘忧说文者引以为藼曰谖萱同物後本草者亦第言忘忧不及所忘之方将枵然徒对之耶□之耶饵之耶至唐孔頴逹疏之专训谖为忘盖欲得今人善忘忧之草不谓萱为草名始与诸说判不相契矣斯堂制名其在于忘忧乎夫曰忘者犹始有忧有待于排解消拂之也使初无忧乌乎施忘燧未尝及识夫人之几杖以君白发占之则夫人之黄髪而者其年者从可知也夫以黄髪之亲頫而俯其上白髪之子仰而承其下四表之内两间之中得是几家虽啜菽饮水犹胥与乐况宅是光显而奉以华堂定省以侯晨夕也温凊以节寒暑也悦其口体有甘旨之充也伺其色言有使令之备也是府久其官而不调无三岁一徙陆走水浮资车与舟衘橜维节之戒也为之鍳者人岁讼之至以罪去而独无丝毫污盖善慎身羞亲之所不蹈显亲之事必立忧情以忘用是道也萱何为哉不然彼闾阎之子力为可忧谴于有司诟于乡邻无理之声日盈亲问而富树萱求以忘之虽甚昧者皆知其不可也故萱能忘不忧之忧而不能忘有忧之忧疏者未深信之盖亦若愚推类而不得说者也虽然凡耆年之人方欢而叹不疾而呻者情所同然同乎忧乎求易于愉心而快目者莫草木敷华之若或当其时君服命服为夀而前万室之人其戚且故从而母之得其一莞而忘之者谁曰非萱之德哉
承顔亭记
尝谓人子之事亲不难于燠寒其衣旨甘其味以适其口体之奉而难于承顔以得其欢心斯正孔子语子夏以色难者也又尝思之夫人之心变动于中千百不动而几微必形于顔面涂人过前其安而色舒志而色厉庄而色专有怀者其色鬰而肆满者其色扬扬也吾皆得以识之况人子者日侍亲侧久接熟伺而不去者乎其承顔也亦易焉而已耳虽然天之厚薄于人者不齐有役是心履霜践露不及承顔者斯固非人力所为末如之何也已又有生而不学伦理不明恩爱不笃不知承顔者亦有堕四支束于贫而力不能自拔不足于?瀡之其不能承顔者力至矣或牵于禄仕仁游远适委亲而不遑将反曰吾能公尔忘私不得承顔者是数者皆五典之罪人曰仁卿尝侍矣行年五十而母氏八襄犹康强咸禁不就其色养而仁卿思以终身宁燕休心娱目乃作亭中园周植嘉树奇石名卉丛筱绮张绣错麝芬云蓊者亡虑百品风雪之朝花月之夕称一觞为夀其间其善承顔者哉诗曰孝子不匮永锡尔类客之登斯亭者内顾其家而及承顔者将同是乐其内顾非家无有承顔者将有不胜履霜践露之悲则亦斯亭之感之为者矣亭旧其名余病其不关子职也故以易之仁恕名恕辽氏遗裔也由金人恶耶律为字有父嫌譌为移喇後逃乱奔宋再譌为萧云
朋簪堂记
天下之道有二君子小人而已矣然各视其为执孰主而孰宾之主而人宾则人从己巳宾而人主则已从人无有无其朋者易之为书本为君子谋不为小人设于小人则惧其为朋故泰之六四曰翩翩不富以其邻不戒以孚于君子则恐其不朋故豫之九四曰由豫大有得勿疑朋合簪盖豫之为卦五隂一阳九四以才干之臣上见信于六五柔中之君而无多忌之嫌是以若是易为成功也大传曰崇高莫大乎富贵然使爻位之贵孰加于四臣而五君贵之所在富不必言矣而卦亦有专言富者不于他爻而亦恒在四五故泰六四与谦六五皆言不富以其邻家人六四亭曰富家大吉苟无位之士而富其势亦与崇高之一故亦由我和顺得志开诚而朋从之则富者又为兼善之资而有朋从之来耶然又思朋从则羣居羣居则必有事为而言及义必也如兑大彖之讲习乃有互长相滋之益有必粹也而得其要如乾爻言学聚问辨寛居仁行以行其德斯尽善矣闻者其然余斯言乎非欤非践行有素乎骤欤史君生洛涉穰奇士也名仪客仲威其封殖若可比封君素侯力善而泛爱赴急而施积寒士之来归者争效之浥泉流随其小大而斟酌饱
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:28:20-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
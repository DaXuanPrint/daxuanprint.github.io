<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷一,卷二,卷三,卷四,卷五,卷六,卷七,卷八,卷九,卷十,范忠贞集全文在线阅读,范忠贞集全文在线下载,大玄古籍书库">
<meta name="description" content="诗文集。清范承谟(1624—1674)撰，清刘可书辑。十卷。承谟字见公，号螺山，属汉军镶黄旗，辽东沈阳(今属辽宁)人。顺治进士，康熙间巡抚浙江，授弘文院编修，官至福建总督，后加赠太子少保兵部尚书。奉职勤劳，居官刚正，耿精忠反，执之，幽囚三载，至死不渝。著有《吾庐存稿》、《画壁诗》、《百苦吟》等。全集，约十一万字。卷一为谕祭文、御制碑文、御题祠额附以家传及祠堂记。卷二、三为抚浙、督闵奏议二十二篇。卷四为《吾庐存稿》，卷五为《百苦吟》，卷六为《画壁遗稿》，卷七为杂著，卷八至十为题跋、哀挽诗文。其奏议具见经略，">
<title>范忠贞集_范承谟_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">范忠贞集</span> <br/>
          作者： <span class="inputVal" id="bkauthor">范承谟</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]93531</span> <br/>
          说明： <span class="inputVal" id="bkdec">诗文集。清范承谟(1624—1674)撰，清刘可书辑。十卷。承谟字见公，号螺山，属汉军镶黄旗，辽东沈阳(今属辽宁)人。顺治进士，康熙间巡抚浙江，授弘文院编修，官至福建总督，后加赠太子少保兵部尚书。奉职勤劳，居官刚正，耿精忠反，执之，幽囚三载，至死不渝。著有《吾庐存稿》、《画壁诗》、《百苦吟》等。全集，约十一万字。卷一为谕祭文、御制碑文、御题祠额附以家传及祠堂记。卷二、三为抚浙、督闵奏议二十二篇。卷四为《吾庐存稿》，卷五为《百苦吟》，卷六为《画壁遗稿》，卷七为杂著，卷八至十为题跋、哀挽诗文。其奏议具见经略，多关国计，明白敷畅。诗文皆正气凛然，直抒胸臆，慷慨激昂。如《画壁诗》、《百苦吟》皆“备尝诸苦形之咏歌，悲壮苍凉痛切不忍卒读。”有康熙五十七年(1718)刻本，乾隆四十五年(1780)刻本，光绪二十一年(1895)序刻本。</span> <br/>
          封面： <span class="inputVal" id="bkimg">Z_19327.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]范忠贞集
[book_author]范承谟
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗文集,完结
[book_length]93531
[book_dec]诗文集。清范承谟(1624—1674)撰，清刘可书辑。十卷。承谟字见公，号螺山，属汉军镶黄旗，辽东沈阳(今属辽宁)人。顺治进士，康熙间巡抚浙江，授弘文院编修，官至福建总督，后加赠太子少保兵部尚书。奉职勤劳，居官刚正，耿精忠反，执之，幽囚三载，至死不渝。著有《吾庐存稿》、《画壁诗》、《百苦吟》等。全集，约十一万字。卷一为谕祭文、御制碑文、御题祠额附以家传及祠堂记。卷二、三为抚浙、督闵奏议二十二篇。卷四为《吾庐存稿》，卷五为《百苦吟》，卷六为《画壁遗稿》，卷七为杂著，卷八至十为题跋、哀挽诗文。其奏议具见经略，多关国计，明白敷畅。诗文皆正气凛然，直抒胸臆，慷慨激昂。如《画壁诗》、《百苦吟》皆“备尝诸苦形之咏歌，悲壮苍凉痛切不忍卒读。”有康熙五十七年(1718)刻本，乾隆四十五年(1780)刻本，光绪二十一年(1895)序刻本。
[book_img]Z_19327.jpg


[book_title]提要
钦定四库全书　　　　　　集部七
范忠贞集　　　　　　　　别集类六
【国朝】提要
【臣】等谨案范忠贞集十卷
国朝范承谟撰承谟字觐公号螺山镶黄旗汉军大学士文程子也初充侍卫顺治辛卯
诏八旗子弟均得应试遂以是科中式举人次年壬辰成进士改庶吉士授弘文院编修官至福建总督康熙壬子逆藩耿精忠叛巡抚刘秉政降於贼承谟抗节死之
赐諡忠贞所作画壁诗石门吴震方尝刻之说铃中为世传诵是编乃其全集为清苑刘可书所编首
谕祭文
御制碑文
御题祠额附以家传及祠堂记共为一卷次抚浙奏议一卷次督闽奏议一卷次吾庐存稿一卷次百苦吟一卷次画壁遗稿一卷次襍着一卷次附録题跋哀挽诗文三卷其奏议多有关
国计之言诗文直抒胸臆慷慨激昂嚼龈裂眦之状至今犹可想见文以人重承谟之谓矣乾隆四十五年十月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷一
钦定四库全书
范忠贞集卷一
清苑刘可书编
谕祭文
第一道
维
康熙二十年七月十五日
皇帝遣礼部左侍郎杨正中
谕祭原任福建总督加赠太子少保兵部尚书諡忠贞
范承谟之灵曰
朕惟国家朂励臣工凡?历中外克着名绩者必被以厚终之典矧处艰危而孤忠罔替守义分而九死不渝非示旌扬曷彰悯恤尔范承谟禔躬恪慎奉职勤劳膺简任於北扉俾旬宣於南服惩贪厘弊风裁可观起瘠振贫惠爱斯在比闽疆之移镇值逆孽之陆梁筹略未施变乱旋及矢丹心於不屈三载幽囚蹈白刃以同归阖门屠戮惨酷斯极奬慰宜优是用赠以崇阶锡之美諡呜呼捐躯授命树臣节於一时厚恤隆褒昭国恩於奕禩式将芬苾尚克歆承
第二道
维
康熙二十年七月十七日
皇帝遣礼部左侍郎杨正中
谕祭原任福建总督加赠太子少保兵部尚书諡忠贞
范承谟之灵曰
惟尔矢心报国殉义忘身甫莅岩疆遽罹狂噬疾风劲草视一死以如归烈焰纯钢经百折而不挫特加优恤以慰忠魂再涤牲牢式陈窀穸灵而不昧其钦承之
宸翰褒忠
原任福建总督加赠太子少保兵部尚书諡忠贞范承谟碑文
朕惟朝廷简畀重臣授以封疆之任平时则竭诚殚力以靖厥职猝逢事变则有凛乎不可犯确然不可夺之节舍生取义流光天壤古所谓不二心之臣如此而已尔范承谟名臣之子奋迹甲科入侍禁林出典节钺咸有声绩着於当官洎闽疆莅鎭之年值狂竖盗兵之日寇起门庭祸生肘腋智未及施勇不暇展而尔志耻幸生义无苟免奋身骂贼誓不共天遂致阖室幽囚三年拘系阻敚其衣食迫胁以甲兵凶焰弥张贞操愈劲卒蹈白刃以作完人慷慨从容兼有其美兹者底定疆陲申明命讨罪人斯得臣节益昭倍深轸悼之情特厚饰终之礼宠以隆秩諡曰忠贞呜呼褒忠显善帝王治世之大权恩命叠颁朕曷有私於尔以培正气以植人伦庶使选愞之士覩盛典而知兴慕义之夫闻休风而加劝勒诸贞石其永有誉於无穷哉
康熙二十一年四月二十六日立
先臣自罹闽变毕命岩疆
皇上轸念孤忠諡廕祭葬优於
典制殁者存者
雨露均沾罔不镂心刻骨矣乃者载荷
皇恩焕发
天章制文洒翰用表先臣幽隧
敕工鑴勒精采入神
鸿宝琬琰辉煌斧鬛先臣更不朽於九原矣又以御书墨本
命秘殿?潢钤用
御玺
赐给臣家龙游凤翥之奇远近恭瞻忭舞交庆窃念
服官致命固从来臣子所当爲
宸翰褒忠实旷代
君亲之异数爰请
恩给内工别寿贞珉垂诸奕叶俾臣家长幼子孙一
如先臣捐糜顶踵仰酬不世之
殊遇於罔极尔
难廕生【臣】范时崇稽首敬述
范忠贞公传
公讳承谟字觐公号螺山文肃公仲子也沈毅英敏期抱伟岸年十七充侍卫顺治八年辛卯
诏八旗茂秀子弟应制科遂登贤书明年成进士改庶
吉士读书翰林院犹间日入侍甲午
诏免扈从颛意肄业益肆力典文授弘文院编修乙未擢秘书院侍读学士辛丑陞国史院学士康熙六年丁未敎习庶吉士戊申陞都察院右副都御史巡抚浙江公居　禁近久虽谨嘿自持然留心经济於民生吏治了若指掌
上既亲大政思得贞廉以风天下首擢用之公亦毅然以匡济爲己任及至浙絶苞苴禁私谒公移呈牒尝积日不批答属吏莫能测居月余一日俱下利弊情形悉中机宜诸僚吏皆相顾叹服故事制抚受事三月後得劾奏不法吏及期两司列状以白公閲而哂曰是欲吾舍豺狼而问狐狸耶还之翼日忽拜疏一时墨吏皆列白简中诸僚吏无不惊惧悚息浙故多巨猾率虎而翼择人以食莫敢向迩公曰稂莠不锄嘉禾不茂若辈皆大爲民害者廉得其人俱立置重典间有一二逋诛亦尽室走他方终公任内未敢一涉里门也浙东诸郡田多硗确或斥卤弥望旧称瘠土以故正供悬逋令以谪罚民以播越公爲请蠲奉
旨该抚亲行查勘公即日戒途省车从裁供给从者才数人凡山陬海澨蔀屋穷檐罔不躬历或暂憩邮亭或偶息树?山农献脱粟村圃剖瓜分果公旨之如饫大烹也所至之处父老对语稚子投怀於是民隐毕达举应蠲者皆具实以
闻疏再上遂蒙
报可辛亥岁大?民无食公吁天自罪捐粟设糜借司帑八万乞籴吴楚未几米艘衔尾而至下令平粜民以不饥是岁嘉湖两郡水灾尤甚疏请改折漕米二十二万四千余石冬复大雨雪仍请缓征俟明年蚕熟俱得请湖州例办南北丝十一万斤有奇南解江寜北解户部运费不赀公请悉交杭州织造局又得请嘉湖应输白粮六万六千余石
玉食所需岁有定期公念灾民无力疏请三年带徵亦得请公感激
异数竭力抚绥体素羸弱夙疾陡作因力疏请罢温旨许之浙人辍耕罢市排制府闼号泣请留制府以
闻
上念其诚特颁
温谕勉令力疾视事壬子冬拜兵部右侍郎兼都察院右副都御史总督福建军务疏辞不允请
陛见允之濒北发浙民送者亘百十里拥舟不得前有瞽者百辈长号舟前曰小人心感公德目不能暏公顔愿得进抱公足一摩公衣公矜而许之瞽者泣不止公亦爲之雪涕如是者竟十余日出境百里外始得放舟长行也抵　都入觐
上慰问备至公顿首谢且力引疾
上曰卿气喘语艰且暂休息既出
诏遣御医就第诊视兼
赐尚方药饵逾月病稍可
命驰赴新任先是闽藩耿精忠请撤守归京师
勅遣吏部侍郎陈一炳爲治行公至闽筹画深谨人不能窥精忠自袭父爵骄蹇多不法惮公威望引姻娅少长谊执礼甚恭公接见一遵仪制未几吴三桂反
诏止闽藩弗撤精忠不自安遂隂同三桂逆谋公觇其言貌异常深忧之欲出巡海峤赴漳泉閲镇兵以遥制之精忠力挠其行公自计麾下士仅三千人皆习与精忠部曲处脱有变不足恃乃密檄诸道将以谒新制府爲名各率健儿至用折逆谋未及行精忠反佯言海寇且至邀公议事左右请衷甲以从公曰毋衆寡不敌躁动奚济未几巡抚刘秉政亦至促之同行公明知事有变故坦然按辔至逆邸已露刃蜂屯矣公知势无还理挺身而前仰天大骂贼衆环临重加束缚时一二狼卒有误持刘臂者逆党马九玉急叱曰巡抚我一家人秉政惶恐斜趋而出公喷血切齿丑言痛诋贼衆拘之隘室水浆不入口者凡八昼夜舌敝唇裂龈肉皆腐骂声渐微闻者犹狼藉塞耳瞋目怒视閲十日神气反旺自度不能死稍进杯水精忠复迁禁向内峻堵密棘防之益固一日忽遣逆党刘秉政来说降公时杻械被项肘令两卒扶之下牀刘且前且揖方冀有所陈说公奋足力蹴之刘狼狈失故遂仆地左右掖之而出公曰诸逆无道旋即诛戮我一击之力似不可少公在幽系中七百余日日冠
赐冠衣辞母时衣每逢朔望辄奉时宪历一册被械北向拜跪溽暑时湿蒸如腻蓬垢支离虱虮蚊蚋攒嘬不休冬深夜永霜颷海气侵入肌骨卒坚忍之骂詈之余闲作诗文无毫楮乃烧桴存炭画壁上得诗若千首复爲文自叙其生平大槩云丙辰
王师破仙霞精忠降饰辞希免死虑公白其实於九月十六夜遣逆党来害公公时方侧卧闻变微笑曰今日方毕吾事索
赐冠贼党吕八者夺而掷诸地复蹴之公怒以械索摔其头几毙乃披衣露顶遥望
阙九叩首曰罪臣奉职无状死迟矣遂遇害一时同死者自幕客至隶卒凡五十三人初公之被难也部曲有张福建者闻变手双刃大呼夺门当之者无不立毙力竭被执贼爱其勇欲全之大骂不屈卒就死继而精忠以三十二人监守公中有蒙古人嘛呢者爲僞散骑郎谋欲免公於难事泄精忠讯之大言曰范公忠臣尔逆贼宁与忠臣同死不愿与逆贼同生精忠怒磔之又有泰宁人许鼎者义公所爲恒阴左右之凡所存片纸只字悉爲收藏精忠既害公令贼党焚屍弃之山野鼎预往伏匿夜分行乱石宿莽中觅得烬骸藏於家明年鼎负骸潜行纡折万里竟达京师事闻
上震悼
遣内大臣佟国维等三人
御前侍卫二十人齎大官茶酒哭临其丧至壬戌精忠伏诛当赴曹时公子时崇亲执刃寸磔其肉取其心以告於公见者无不啧啧
上念公纯忠大节
恤典槩从优厚营葬加祭任子
赐谥忠贞至
御制碑文
亲挥宸翰
诏以真本赐其家尤属古今旷典公忠孝性生友于敦笃赡给族党不遗余力择交惟谨虽宾客过从日盈座上而心许者十不一二然春风所被无不倾倒者居官刚正廉明而寛厚爱人体恤民隐故所至人歌咏之至比之爱日德星焉公博学强记善属文於诗尤有法遭难来多所散失仅存吾庐稿浙闽奏议百苦吟画壁诗文十余卷行於世
清苑郭棻撰
崇祀录
福建福州府十学儒学廪增附生员林方葳林之瑾陈濬王化纯潘天麟许青霞吴能洪熙载陈日行林湛等爲
大节光昭日月深仁永着河山恳乞崇祀名宦以光俎豆以慰舆情事窃惟柴市楼空歌留正气岘山碑树泪洒偏襟聿彰圣代之名臣丕励彝伦之懿范伏念本省前任总督部院范讳【承谟】经文纬武铁面氷心斗曜锺奇笃生三韩之地箕裘接武济美太传之家蘂榜流芳花砖步影爰出
禁中之颇牧用作越地之金汤乃害马必除扶顚踣以闲辔勒因哀鸿甫集脱矰缴而谋稻粱
北阙赓股肱之良南天借锁钥之重遂移福曜莅我闽天廉以物躬所啖惟峯前一水静以驭动相看独省内三山方期久挹威凤之祥何意遽遭潢池之弄顾才能制变痛时势之非常竟忠尔忘躯致英雄之齎志忠诚感被亲丁宾客亦甘蹈刃如饴烈气激扬妇女婢鬟俱各投缳恐後声凄夜雨遂令对峯五虎而悲号气卷寒潮行见连郭千榕而溅泪兹逢大宗师衮荣一字论定千秋追念忠贤褒成盛典以死报
国信竹帛之载光以惠勤民知瞽宗之允洽盖其大节沸于万耳烁于万目不待频勘结而得定评若夫附祠酧以三献进以三登固宜借趋跄而隆崇报伏乞
批行主者择吉置主送入名宦庶舆情允协而俎豆有光矣爲此具呈须至呈者
闽县儒学敎谕谢　看得前任总督部院范　仁浃七闽功存万?殚事君致身之义学本素优矢见危授命之忱守而勿失浩然正气捐躯而碧血长存卓尔孤忠殒命而丹心不死念生前之厚泽拊膺堕泪愚夫妇感泣之诚留死後之芳名表烈显忠都人士阐扬之谊固宜学宫钟皷振荡幽魂而明德馨香风励名敎者也
候官县儒学教谕黄　看得前任总督范　功高百世节着千秋历任清华荷隆恩之宠眷象贤太傅嗣相业之鸿休抚越四年文化诞敷江左制闽五月德政功被海滨侍养多年固表事亲之孝捐躯一旦尤全报主之忠絷幽囚而百折不移嚼齿牙而高声长詈名可垂於竹帛节若峻於丘山允宜永配宫墙长享俎豆者也
闽县知县祖　看得前任总督范　学贯六经才参两大本成已而成物勲猷必出乎至诚资事父以事君忠孝乃原於天性始而抚浙六桥花柳堪图政事文章继而督闽八郡山河永奠深仁厚泽岂意潢池窃弄甘心缧絏覊囚抗节守贞三载歌留正气见危授命千秋鹤唳华亭远拟圣门四科之选今集大成近揆历代配飨之贤尤多劲节允宜崇祀以附宫墙
候官县知县赵　看得前任总督范　一身任天下安危三载罹幽囚困苦既絶粒而复生且服衣而不解从容就义维殷报主之忠慷慨存仁遑有思家之念恺泽旁敷於两浙慈惠兴歌大节聿昭於八闽忠贞堪颂允作宫墙型范永垂俎豆馨香当与天地共戴不朽者也
福州府知府陈　看得前任总督范　河岳奇姿乾坤正气抚绥两浙钱塘江水尽恩波总制七闽
<集部,别集类,清代,范忠贞集,卷一>平远阳春皆德泽岂潢池之一弄遂拘系於三年絶食捐躯抱孤忠而丹心不易成仁取义历百折而视死如归劲节凌霄忠贞贯日允宜配享俎豆以激靡风以洽舆情者也
布政使司姚　看得前任督宪范　气壮河岳节励风霜作孝作忠才不负乎所学报君报国志无忝於尔生抚浙四年恺泽渊深岳峙督闽五月仁恩日惠风和讵意变出非常随致身罹奇祸受繋受辱忠心百折不回任湼任磨义气三年弥笃洵矣孔之所谓成仁诚哉孟之所云取义者也品行宜祀宫墙姓字永馨俎豆以光伦纪庶慰忠贞巡抚福建部院杨　批　如详行仍候　总督部院批行缴
总督福建部院郎　批　范公清勤忠烈崇祀允宜应如多士之请以光俎豆仰即举行仍候　抚部院批示缴
提学道孙　批　前任总督范　誓报国恩百口断头而不顾矢全臣节三年繋颈而益坚忠魂逐海水常寒劲节偕闽山作砺允宜崇祀名宦以慰封疆大臣於地下可也
送主入名宦祠祝文
维
康熙十有六年岁次丁巳秋七月丙子朔越十有三日戊子福州府闽县知县祖寅亮候官县知县赵世晟谨以清酌庶羞之仪敢昭告于
皇清通议大夫原任总督福建等处地方军务兼理粮饷兵部右侍郎兼都察院右副都御史范老大人神位前曰三韩雄镇代有伟人文经武纬吕渭伊莘缅惟我公岳降帝赉早掇巍科玉堂展采厥先太傅勲勒太常象贤济美前微後光抚浙肃僚威名贯斗布德宣猷舆颂在口
天子宵旰轸念闽疆特隆节制永赖金汤闽人望公公来何晩五月平章恩膏暨远祸变倏起百折不回捐躯报国士民痛哀谓古圣贤俎豆奕世奉公祀焉春秋配祭英灵如在追慕常新亿万斯年二卣明禋尚　飨
福州府十学佥呈生员
【林芳葳　　林之瑾　　陈　濬　　王化纯潘天麟　　许青霞　　吴　能　　洪熙载陈日行　　林　湛　　周宗?　　范宣猷程　翰　　林志酉　　赵良臣　　李之骏何振先　　林可梁　　林之璋　　吴兆甲许湘华　　林方华　　蒋　衡　　蓝飞鹏王嶙然　　郑仕进　　蔡昌衡　　林凤翔戴天任　　林豸冠　　黄起鹏　　赵良英郑　钰　　金　澄　　王九宁　　项　林罗若采　　陈学孟　　林　馥　　林方萼林　基　　黄　云　　林日高　　金　潮陈迪仪　　廖凤翔　　陈　峋　　杨家麟许　迈　　毛翼坦　　马树锦　　王　异甘禹锡　　林　珽　　何　菁　　黄宗芳郑　擢　　曹孟骥　　王钦祖　　余　铭张志广　　陈　越　　薛　浈　　彭蠡云郑　烈　　曹廷舆　　邹时化　　张　瀚郑啓焜　　金　漟　　郑　遴　　郑天康陈　汾　　陈圣泮　　施伟业　　陈　暹吴复旦　　王　亮　　郑　达　　高指日陈　骏　　郑啓炟　　齐洪超　　赵　谟施尧挺　　张　霭　　林　班　　陈圣諟郑　履　　林椿茂　　林文遇　　郑　均张登潢　　陈　玮　　林　鸿　　王瑞鹗魏继友　　曹鸿芝　　张斯扬　　廖　抡陈觐宸　　王　垲　　甘　琦　　王永禄高　梓　　卲承宪　　吕肇暹　　黄　俊陈金石　　王　纲　　王信斯　　刘文燿黄　梅　　陈学端　　石昌胤　　张　城陈元恺　　张　墀　　周　瑛　　宋士瑨李　燏　　胡其斌　　王梦龙　　陈　璸吴大绅　　舒　瑞　　林宾嘉　　陈　岳俞　瑛　　叶贲然　　陈　岚　　卲愼言谢廷章　　李　楷　　萧梦松　　何　珏杨　芳　　葛爲光　　林　球　　林国翰林卿抚　　庄　炌　　卓然诺　　陈　清张　彬　　王惇允　　蒋　增　　林有枝力子俨　　蔡　钰　　薛昌衍　　陶　挺郑　銮　　林之兰　　郑　瀚　　林云锷陈三重　　林　梅　　萧酇胤　　叶　榛陈　豫　　林公历　　蔡　吉　　薛发衍王世瀚　　林　受　　马上亨　　林　坤葛　?　　廖凤羽　　廿　铉　　薛允中陈起嶙　　邓　昶　　王以宁　　叶　枢陈　煃　　林宗璋　　林　锦　　袁兆乾力子侨　　孙　重　　施五彩　　陈文须梁　泌　　叶正瀚　　林有韡　　杨臣邻陈　恃　　戴化龙　　洪　荣　　张子仪陈升曦　　林　述　　朱任弘　　李　焜张　暐　　林鸿羽　　陈　锺　　刘开煇陈作楫　　林　材　　林锡衮　　蓝　演陈　駰　　李龙梦　　郑　相　　林方开王志调　　陈　遡　　叶翊圣　　孟　瑛翁　煌　　陈文暹　　林　霱　　王大韶朱希周　　陆　祯　　焦亮采　　郑　桢邵　贻　　刘国祈　　陈　谟　　唐一夔郑恺极　　郭　仪　　陈宗庄　　王　琮陈　素　　林维季　　薛　侗　　谢天申陈捷先　　林　梃　陈文隶　　李　鼎高　恬　　刘开勲　林　璠　　张可林林逢春　　郭　奕　陈允弘　　郑　璨林　皦　　程朝璜　陈　仪　　谢　恩魏明志　　李　昂　杨　焻　　林绍勲杨献策　　王　真　蔡君灼　　陈　珽周　絅　　邵扬春　　林　声　　林宗璋郑廷蕖　　林　琦　　魏敬一　　郑　磊邵　助　　陈元勲　　林　相　　林滋玖陈振庠　　田　祯　　黄瑞吉　　林　培陈　表　　周定国　　郑　垐　　官上遴吴国瑛　　赵　熀　　张子位　　林　峮梁　铨　　游禄勉　　郑　培　　陈廷彪朱峦远　　甘　基　　陈日新　　高　骥郑　铎　　陈天柱　　赵　琳　　罗擢锦陈丹书　　邵良佐　　黄士章　　郑啓有孟燕芳　　胡继祺　　叶天简　　陈自馨戴宗礼　　高宗圭　　翁陈书　　何元濬林文静　　张观光　　徐三锡　　姚可教陈克英　　沈增辉　　刘必第　　张子吉卓道高林中升】
忠贞范公祠堂碑记【福建乌石山上】
成仁取义君子之大闲舍命致身人臣之亮节故作忠作孝所以立万古之纲常而懋德懋功允不愧千秋之崇报如　原任福建总督加赠太子少保兵部尚书諡忠贞范公讳承谟其人者生则降自崧岳爲半壁之长城死则重如泰山扶两间之正气者也公少壮登朝精神许国父爲从龙之首相世笃忠贞身应鸣凤之昌期名隆翰苑枢机参北院蚤结鱼水之懽锁钥出南天旋奏虎林之绩遂移浙土擢制闽疆盖自下车之初快睹饮氷之操安全爲念谓厘奸剔弊之在所先痌瘝乃身如拯溺救焚之不容缓凡经咨访次第举行以邦本莫重於务农而民力亟谋其寛恤落甲自运而里户不困包赔革役给单而现年不病需扰差徭计亩均派以清任意盈缩之奸丁口按地编徵以杜缺额逃亡之害轸恤匠籍而一班不患重科蠲免寺租而一田不忧两税并图减役而人无出乡充役之劳分图纳粮而人无越境催粮之苦以至里书听乎公举册式务於简明所有种种之檄行具见谆谆之节爱其兴文敎也徧颁
上谕之讲章以维风俗躬临观风之考校以重胶庠其修武备也察核将弁之材能而勤骑射汰补目兵之羸弱而简车徒凡兹老成练达之深心莫非桑土绸缪之至计顾乃患生肘腋寇起门庭诚有如
睿鉴所云智不及施勇不暇展者公奋身骂贼缄口絶粮凶焰弥张毅操益劲段司农笏批朱泚顔杲卿面唾禄山自昔所称於今爲烈将食叛人之肉枵腹不饥每握义士之拳拊膺欲絶若氷趋乎鼎镬而鼠视乎豺狼讐尚戴天愤余生之与共艰逾啮雪誓九死以不移卒骑昬虚旦柳而归允兼慷慨从容之美未几底定大节益光
皇上轸悼荩臣优
赐諡廕祭葬重以
御书给爲家宝可谓极褒嘉之异数备存殁之至荣矣惟我闽人钦鲁郡之孤忠思国侨之遗爱已於康熙巳未佥吁建祠飨祀春秋至今九载近荐绅士庶忾慕益深谋拓祠而大之先立华表用壮观瞻请於今抚军张公捐清俸以佐梓材及郡守王公经营以董其成扶植人伦信羣公秉彛之好讴歌子惠尤八郡爱戴之诚庙貌翼严浩气将道山并峻英魂昭假芳名与炎海同流勒可久之龟趺扬不磨之鸿烈樵苏一禁永为彰德之林俎豆二丁长作表忠之观
赐进士出身通奉大夫礼部右侍郎兼翰林院学士加一级壬戌巳未两知贡举前内阁学士兼礼部侍郎内国史秘书两院侍读学士侍读编修庶吉士纂修　实录
玉牒日讲起居注官己亥会试同考丙午顺天武闱主考治年家眷侍生富鸿基顿首拜篆额
赐进士出身嘉议大夫　经筵日讲起居注官翰林院掌院学士兼礼部侍郎敎习庶吉士前内阁学士兼礼部侍郎侍读学士编修庶吉士癸丑会试同考治年家眷晩生李光地顿首拜书丹
赐进士出身承德郎右春坊中允兼翰林院编修庚
戌巳未两充
殿试受卷官纂修
玉牒内国史院编修内弘文院庶吉士己酉云南正主考治年家眷侍生郑开极顿首拜撰文
乡绅
【陈　轼　　陈丹荩　　陈元勋　　李赓明陈殿邦　　郑宗圭　　陈镜白　　谢　恩翁　煌　　蔡其聪毛鸣岐　　何徵兰】
举贡监生员
【王化纯　　林方葳　　林之瑾　　陈　濬林绍勲　　蒋　衡　　程　瀚　　吴　能彭蠡云　　林豫吉　　金　潮　　赵良臣薛　佳　　洪熙载　　陈实芳　　邵　汧曹廷与　　郑汝佐　　孙元兰　　戴天任何元琦　　张宠锡　　林　湛　　卢薪孺陈　煃　　林　仪　　陈　淮　　潘天麟王　璞　　周定国　　袁兆乾　　马树锦林公历　　罗若采　　周宗?　　唐时儒戴　瑾　　林　珽　　许青霞　　陈　鋡林上苑　　陈学孟　　李　岳　　王元衡林　相　　林宾嘉　　赵　琰　　胡　琬彭　伟　　陈宗盛　　李　模　　刘必第陈　炜　　何赐策　　林　俊　　邵　助郑芳程　　李鼎新王庭源　　邓光宗】
乡耆
【何维章　　林可栋　　郑世美　　何元吉张圻维　　储　谷　　胡伯祚　　倪德仪郑一顺　　夏士龙　　王文煜　　卢　庚郑　镜　　陈履墀　　邵景尧　　许　玑朱　恒　　李起麟郑　贤　　郑日钧】
大清康熙二十六年岁次丁卯腊月朔日谷旦立
重修范忠贞祠堂碑记
乾坤之所以不坏人类之所以常存而三纲九法之不至于沦胥者繄何物哉则恃有忠义之气以维之也是气也?於心根於性而成於学其未发也窅然与无极同体发则贯日星薄风雷亘河岳甚而齿可折舌可断脰可损血可爲碧而此气必不容夭阏焉于以厉世磨钝相劝爲国家不二心之臣而乱臣贼子亦知所少戢矣于
少保忠贞范公可观焉公讳承谟字觐公爲太傅文肃公仲子少习台阁故事多读书其于忠孝大节虽由性植亦其家学所渐然矣量寛弘恂恂弱不胜衣遇事则毅然不可夺当
章皇帝时常侍禁中壬辰成进士历官直纶阁
今上尤重之畀抚浙江威惠大行先是钱塘潮失期者十年所公至复故人异之以病请告浙人挝皷叩
阙乞寇君爲留一岁旋晋八闽总制复引疾且请陛觐
召对慰劳有加赐尚方珍药遣医相望于道亲解御服以宠其行
眷遇之隆人臣罕俪公感激思効念海疆凋瘵军政废弛逆藩久跋扈于是疏展界以安民调协饷以安兵复裁额以实伍赦逃弁叙劳积以收山海之雄绸缪略具甫五月而逆竖反先是公谋以数十骑出据闽安又欲托巡海置身外郡爲牵制逆竖
计皆爲同事所阻不果行而时逆迹未彰公出适滋疑贰反授逆竖以辞而操文墨者因得爲公罪公是以宁堕虎口势孤力屈而惟拚一死谢封疆也公往奋身大骂逆竖怒累公深室防护谨求死不得絶食踰十日不死吞虿亦不死气才续骂如初逆所爲逼胁窘辱者百端卒不屈乃着蒙谷自序及百苦吟以见志如是者三年而贼势日蹙遂决意杀公遣逆党至系所公从容北向稽首遂遇害其弟承谱宾幕嵇永仁沈上章王龙光李全领纛王天佑家隶于通等五十余人感公壮烈皆死之逆竖怒公不已焚其屍而投之郊盖康熙十五年九月十六夜也呜呼当逆竖之初逞也使人尽如公则贼气必挫贼焰可以不张始也多方牵掣以败其成一旦仓卒愕眙屏息叩头而乞余生者相随属也公以孤注砥狂澜奈之何哉然公凛凛正气隂禠逆竖之魄而丧其胆宜乎公骨未寒而逆竖已烟消灰?也
天子悯公忠特赠宫保諡忠贞
御制碑以表公随磔逆竖于市以释公憾并听立庙以旌公忠呜呼公虽死犹生矣公身罹拘辱节毛尽而志不回苏子卿之雪窖也抗首淮西取忌希烈颜清臣之佛寺也赋诗写恨困踯幽忧无挫辞亦无变色文信国之小楼也是非炯炯忠义之气根于性成于学者深而乌能臻此乎祠在道山之?岁久尽颓制府大中丞子延兴公奉
特简驻节兹土清至饮闽江一勺水节缩俸糈鸠工庀材而新之神明焕然观瞻肃然於以仰体我
皇上劝忠之意甚深且远而有裨于三纲九法甚大予备史局於忠贞实後进也固乐得而纪之并系以铭铭曰井蛙窥天尉陀坐大逆穉而狂亦甘化外纷纷白马攘攘黄巾王铁暂逋磨牙吮人九日爲昏三山鼎沸刼我官司刀蠭劒蝟桓桓范公世笃忠贞手劒而起毛髪风生舌奋常山笏挺太尉?怒首撄三年累絷絶粒不死吞脑仍存炳炳大节地扬天掀天成公节终假贼刃公骸可灰公心难烬魂游帝所气薄天阊生哀死荣庙貌是皇驾风鞭霆英灵如在还作山河卫我炎塞考钟伐皷男走女奔血食千?忠孝一门
康熙三十年岁次辛未秋七月
赐进士出身文林郎日讲官起居注翰林院编修
大清一统志
三朝国史纂修等官戊辰科会试同考充殿试收掌官庚午科特简浙江乡试正主考前翰林院庶吉士楚黄後学张希良顿首拜撰
匾额对聨
气作山河
霜日表孤忠任化碧飞灰留得须眉撑宇宙春秋明大义笑乱臣贼子谁余血食到儿孙
眷弟兴永朝顿首拜题
范忠贞公祠堂碑记【浙江孤山上】
予表弟范忠贞觐公爲予同母之舅氏太傅文肃公仲子也由学士而受
命抚浙惠泽之被人者深矣嗣於癸丑冬督师八闽耿逆之变骂贼不屈幽絷三载卒爲所害淛之人士追感旧恩因立祠於孤山之?而祀之以予爲忠贞中表戚特问记於予予曰
国家当多事之日獍豕跳梁称雄窃踞抗逆
王师以荼毒其生民斯时必有秉志守节之正人硕彦自矢孤忠仗大义明大伦齿剑润鼎视死如归於烈焰横流中以明委质无二之心效见危授命之节死于其所当死虽不幸犹幸也故鲁公之死於贼臣龚胜之絶粒皆死得其正非求知於天下後世也第其怀忠抱义英爽正直之气自足动後人之仰止怀慕观感兴起垂诸百世令名不朽尸而祝之乃万姓有同心而不得不然者吾弟觐公之死乃得其正矣因念吾弟少负儶异长抱经纶黼黻
皇猷功深啓沃蒙
先帝之拔擢荷
今上之眷隆畀以东南之重寄五年抚浙万姓蒙庥巷
陌知恩讴歌载路方
宸衷以强藩叵测南顾忧深乃
命吾弟节制闽疆以防跋扈
陛见?辞者至再而
圣明眷顾愈殷馔馐出自天厨医药给於尚方存问之
使相望於道趣驾之命日厪
温纶吾弟感不世之遭逢荷
特达之知遇志坚报
国力疾南行节麾所指薄海观呼正期殱鼓鬛之长鲸奠黔黎於岭表岂虞吴逆倡乱孽竖效尤其时变起仓卒智者不及谋勇者不及御乃囚於幽室肆其暴横三年桎梏百计摧残吾弟刚肠如铁百折不回齿足并於睢阳舌不愧於常山
朝野想望忠贞固期吾弟於一死矣然犹冀於万死一生者盖欲上慰
君亲下慰黎庶苟能持节而归即可致
主泽民列辟庶寮犹得依毗於正人硕彦也嗟乎岂意
当
王师破贼之日终不免於惨死哀感远迩恸徧市朝
圣天子垂悯忠贞切齿叛孽磔逆属於西市雪九原之
痛愤
加秩
赠諡
予祭
赐葬墓碑制自
宸翰恤廕及於後人
隆恩宠渥至矣极矣今浙之人士建祠以祀虽未如闽
人之请於
朝命然爲
国家死事者则祀之有功德於百姓者则祀之闽人既已得请则此浙水数椽爲孤忠之香火亦定荷
圣明所嘉许者也予故敢述数语记之亦欲使後之人怀慕仰止观感兴起垂诸百世令名不朽云尔浙江等处提刑按察使司清军驿传道今陞贵州等处提刑按察使司按察使前山西道监察御史巡按江西分守嘉湖道布政司参议愚表兄李之粹顿首拜撰
康熙二十四年岁次乙丑季夏吉旦
忠贞范公祠堂碑记【浙江孤山上】
从来忠臣烈士殁而尸祝徧海内者皆由刚大之气弥沦布濩与日星河岳俱永而其临莅之邦德泽在人尤爲灵爽所式凴焉前浙抚
赠太子少保兵部尚书忠贞范公殉节八闽矫矫风烈迈越古今康熙廿三年余承乏浙藩当绅士建祠以祀公於孤山之?高甍巨桶与四贤祠俎豆相望敬爲文以志於丽牲之碑夫公之爲德两浙樵牧媍孺皆能言之无庸更仆数方其移疾乞归台垣及提鎭诸臣先後疏留而攀辕卧辙者接踵於道甚且士民欲赴
阙击鼓登闻心期得请而後止今身殁之後士民讴思尚如一日可见秉彛之在人心不容强也然公之卓然可纪者不难於浙而难於闽叱驭岩疆狡谋环伺左右肘腋皆其私人一二封疆大臣依附观望而公幕下智计之士或劝以愼重出入勿蹈贼巢或说以潜出会城扼据上流诸郡无非欲公留其身以有待而公义不返顾鼎镬如饴骂贼以求死絶食以求死至於穷寇倒戈克复可待而终不免於死公之死不死於贼害之日当耿逆假谋会议遂挛执逆庭黄雾四塞旭日掩光造物早已全节予之矣盖公当疆事万不可爲之时力竭势穷而後死方诸颜鲁公之死於蔡州尤爲过之岂直爲一时死事诸臣之冠哉读公画壁之辞凛凛数千言念念不忘
君国誓以捐躯报
主?其血诚虽於睢阳殁而杀贼又何让焉卒之凶徒
明正典刑爲
国家消南顾隐忧公之劲节流光天壤靡有穷已皇上轸恤元臣崇礼有加至亲洒
宸翰褒忠显善云汉爲昭此又干古人臣所不能得之於身後者而独於公觏之余忝附姻娅之末曩者数载属吏知公最深是役也不独仰企怀思而亦欲书之以爲百尔劝焉
康熙二十三年十一月朔日巡抚湖广兼提督军务都察院右副都御史前浙江等处承宣布政使司布政使旧属石琳拜撰
巡抚浙江遗爱碑记【浙江平湖县】
古来名臣贤相其鸿业炳燿於当时後世者在朝廷则朝廷重在封疆则封疆重故纪之太常勒之贞珉以昭示不刋若蕞尔一小邑其颂声仅比於蝉噪蛙鸣即丰碑亦祗如泰华之拳石奚足爲重轻哉虽然煦日所暄曝膏雨所润濡普天同被而比户各以爲暄我而润我则一家之戴德即爲亿万家之戴德宁以其蕞尔邑也而小之若今大中丞
范开府公英姿出於天挺家学原於累传远绍先忧後乐之芳猷近踵弼亮迓衡之燕翼齿未弱冠连隽两闱而登木天之选蒐编玉局视草鸾坡其着作之在瀛洲者早已珍同琬琰矣当期渐陟黄扉以彰燮理而
圣主有特达之知谓文章可通於政事而内治亦藉於外宁必试之以岳牧之长才而後可任百揆之熙载惟两浙素号雄藩足展伟略於是东南半壁畀以抚绥然浙虽旧有繁华名亦属凋敝之余也惟公膺重寄而深有虑焉虑夫秕政多而吏治罕实效赋役艰而田畴非乐郊请谒徇而干泽致骫法豪强恣而市虎爲伏戎舞文巧而城狐等蟊贼谳牍繁而沉枉嗟覆盆也甫驻斾旌即申饬条约周晰精详俱欲徵之实事匪徒列之空文者良由褆躬矢志氷蘖是凛不染一尘乃正已以率下故风裁严峻有铁面之称然又冲和接物平易近人大抵语及公则蔼然以温语及私则毅然以肃盖一身而备四时之气焉若乃洞晣民隐如引蔀屋於襁褓又如烛微暧於燃犀固非术之鈎索而乃诚之生明也欤试略举其剔弊则额外之加派有禁税契之重勒有禁颓俗之溺女有禁逃人之借攀有禁呑债之婪息有禁弁伍之渔利有禁而奉行者咸兢惕以恪遵矣略举其利赖则开涤壅水以通委输给垦芜田以登禾黍饬行落甲自运以豁民累酌定官收明效以苏民困而其所最劳经画者则灾沴频仍菜色盈路且纷纷沟中瘠矣惟我公特念切痌瘝弗惮跋涉徧历阡陌间实閲被灾多寡上请蠲恤而又以漕粮难办则疏陈折兑省民间十万金钱税课难输则檄谕停徵免新谷新丝之虑复於额外筹策他方转移广市邻米拯济枵腹无算比於富郑公之赈青州更有苦心玅用存焉而所尤不及者奉
上谕所颁十六条致治化民之要衍爲直讲颁示郡邑朔望讲学使民还醇古渐致太平此真以周程之理学而敷爲臯夔之治化功不止政事而在人心德不止一时而在千载也然此但略述数端而其他匪可殚纪当湖亦系海隅兹幸鲸气恬谧之际公既严海禁之令而又轸海壖之氓不独在甬东瓯越也且兵悍民孱相沿日久则惩戢营丁於会城而并杜其肆凌於旁邑湖虽僻壤亦庇恩威之帡幪而湖民乃更有独沾者旄节下贲确核军田乃从轻□履亩时与牧竖村农面询疾苦察迩言以兴利除害斯又湖民所亲被德施者矣则以全省之颂声私爲湖邑之颂声亦奚不可哉今
宸眷复以八闽重地俾总摄乎奋武揆文将移治浙者以治闽闽何厚幸也而浙民依恋靡释又无计攀辕仅於荣发之辰随轩车所指彩鷁所经迤逦络绎凡捧香抟颡者趾错肩摩此数百年来所仅见自非仁心仁政有以深入乎民心乌能若是哉盖公之先世有文正忠宣相继爲宋室名宰相然皆敡厘方鎭出宣劳积入秉钧衡今兹象贤缵绪且将由建牙以瞻调鼎矣湖邑士若民合请於大令陈侯谋纪石垂永而徵言於光旭盖以通籍释褐附骥同升及来抚浙猥辱下交且惠锡高吟披德音於风雅故弗敢以鄙拙辞而特於扬扦莫罄中抒钝管以述梗概然此非光旭一人之私而邑士若民之公也亦非一邑之私而寔东西两浙暨天下後世之公也
公讳承谟渖阳人壬辰进士
钦授庶吉士
赐进士第中宪大夫山西分守冀南道参议前陕西道
监察御史陆光旭顿首拜撰
赐进士第通奉大夫山西布政使司左布政使前提督江西通省学政兼按察司佥事陆之祺篆额
赐进士第文林郎浙江嘉兴府知平湖县事陈宇宸书
教谕任雨蛟
县丞张效链
主簿余司韬
典史查德培仝监　立
粮里士民等仝立　石
邑庠生曹铭摹丹
宛陵刘弘远镌
旹
大清康熙龙集癸丑清和月谷　旦范
忠贞集卷一
<集部,别集类,清代,范忠贞集>

[book_title]卷二
钦定四库全书
范忠贞集卷二
清苑刘可书编
抚折奏议
请纾东南大困疏
具官臣范【承谟】谨奏臣向在内院恭覩
皇上日理万几每见必先
垂问章疏中有报水旱灾荒者否有则
披览不置忧悯见於
天颜无非以民爲邦本所宜加意培养者耳【臣】自奉命抚浙无日不仰体
宸衷务期登百姓於袵席凡贪官污吏不敢瞻徇情面稍有姑息所以除民害也独是逃人一项爲害甚烈【臣】不敢避纷更定例之嫌爲我
皇上陈之伏惟
定鼎之初严立逃人之禁者原爲旗下之人非伍中甲士即关中旧人倘被奸民引诱逃遁满洲庄户既无所恃以谋生禁旅出征更无所用以随伍故不得不严其治罪之条使百姓知惧不致自?於法网但立法之始其所逃之人在旗日久举动言语易於辩别有隐匿不首者处分宜严若近日之逃人辩别既难爲害最大他省臣不得知在浙言浙则不禁惨目而伤心也臣自抵浙受事五日一至公所会审逃人日有数起视其人率皆无赖之徒如鬼如蜮或因借债无偿将身折凖或系游手好闲倚旗肆诈或朝卖身而夕逃或甫就获而又逃其所牵连非务农黎庶即纳课商贾有因需索不遂而妄扳者有因宿昔小隙而讐揑者幸而驻防诸臣悉体
圣怀反覆审问如得其情无不照例惩治然此辈虽经反坐而无辜之人家业生计已荡然矣且所逃者非兵丁非旧人不过兵丁之家仆与雇工之奴子甚有非工非仆但常往来其家而亦冒充旗下者虽现行定例凡卖身旗下必有里邻中保甘结地方官用印押契出示晓谕未尝不详且明也然城市居民或能知之至於乡僻山民住居窵远何暇入城探听既不知其曾否卖身凡素所认识者或雇而耕耘或倩而负贩一经拿获即成窝主更有地方光棍欲诈某家串通逃人先至其门随率党羽蜂拥擒捉指爲窝逃顷刻之间身家皆?受害之人虽鸣之於官而官畏
功令不得不尽法严讯乃逃人因之逾逞辗转扳害致百姓日困生业消亡遗累地方因而凋敝若不亟请
皇上乾纲独断分别新旧另定处分恐
朝廷输课纳税之良民不足供此辈恣奸肆虐之鱼肉也臣若一日不言
皇上一日不闻
国法一日不更百姓身家一日不保伏乞
勅部详议自後凡兵丁旧人有逃者在内限日报明督捕司在外报明将军移咨督捕开明年貌籍贯立写牌票通行所属严谕地方总甲并移隣省挨户查拿获则照例治罪凡系驻防处所新买之人逃者如其父兄曾立卖契又容留隐匿是爲明知故犯罪仍坐窝其余悞留者槩行免究庶新买之人不得与关东旧人同例则天下百姓永受
皇恩又不特赈一方之水旱免一年之灾伤可比也
请察土地以除积弊疏
具官【臣】范【承谟】谨奏康熙七年八月初二日准户部咨云浙省十一府七十六州县实共丈出地塘等项一千四百八十三顷八十二亩有奇清出人丁一万九千九百三十五丁二项共增银六千二百八十七两有奇增米三千五百二十一石有奇又杭州等十卫所共丈出塘荡九百亩有奇增银八十三两五钱增米八石一斗有奇应於本年照例起科徵收解部但州县卫所丈缺田地等项并未开明因何亏缺且海宁石门武义龙游云和景宁等六县亏缺田地人丁较各县爲多温州台州海宁三卫缺少田地或称水冲或称有额无田仍请
勅该督抚逐一查明具题【臣】即檄行察报今据温州卫呈称案照奉文清丈温州卫屯亩其中缺额无田不合卫总者多及查全书额载屯田三万二千六百三十四亩九分原自明万历二十五年奉文清丈将丈出补缺外仍缺坍江无补额田一千四百亩七分彼时各官以屯田所徵籽粒之粮即充卫派城守各丁之月饷不过年终造册核销军无输纳之艰官无参罚之累通融酌议遂将实缺额田一千四百余亩派洒票田之内自明季相沿至今矣故各丁承领实种田亩所收籽粒不足纳粮以致节年逃亡屯粮压欠任事印官岁罹参罚今奉文清丈屯亩若以实缺之田虚加弓口分数不惟有悖
明旨而孑遗穷军安可复贻之累【臣】察部驳清丈一案各州县亏缺及数目不符历经【臣】具疏
题覆外惟是温台海三卫缺额田一千四百亩有奇自故明万历年间丈缺均摊相沿赔补足额前清丈册内不便虚列弓口是以卫总原额下注明坍江之数而见在实徵钱粮仍照旧额无亏其台州卫无徵田八千六百有奇除逃民归业认开外实在冲坍无存并仓卫塲基无徵田共三千四百七十五亩有奇又海宁卫沿海潮水冲没地荡五百七十四亩有奇皆系实缺无徵故该卫丈册注明水冲及有额无田而历年徵收钱粮仍照旧额并无亏缺但海澨残丁赔纳维艰应否可与开除统候
睿鉴勅部议夺
请踏勘荒田疏
具官【臣】范【承谟】谨奏【臣】拟於本年三月二十五日前往台温等府县卫踏勘坍荒地亩曾经
题报在案【臣】今减从裹粮於各报坍荒之处穷谷深山必爲亲到须查核者必博问查核应丈量者必按抽丈量台温二府勘核已毕处州所属才勘青田景宁云和龙泉四县旋准总督臣刘兆麒咨文奉有会议
勅谕【臣】即星夜遄归与督提二臣从长会议逐款条对
合疏密
题惟是踏勘之事未完仍当复往处郡但目今杭州嘉湖三郡各县异常水灾嗷嗷待拯【臣】思处衢已定之荒坍尚可缓勘而嘉湖目前之灾厄急须赈援虽前准部文有以後灾伤不许督抚亲勘之禁自应遵守但石门县海宁卫所原有荒坍包赔田地亦须亲往查看而嘉湖被灾各邑壤地相连又系经由便道今【臣】减从驰往就便看视一以查核灾伤一以赈救护恤务期有以仰慰
皇上视民如伤之意也而其所爲局蹐靡宁者【臣】才短
质庸荷蒙
简任不能宣布德意以致上干
天和下贻民灾特烦
睿虑愆深罪重负国负民伏乞
皇上立赐罢斥以警旷官庶庸臣不致窃位而百姓渐
见得所矣
请买谷平粜疏
具官【臣】范【承谟】谨奏窃照嘉湖杭绍四府被灾虽有轻重而小民总无储蓄嗷嗷待哺拯救似难刻缓【臣】虽代爲请蠲免请折漕稍苏其困然有田者耕种三番车戽之工已竭无田者贫无半菽将成沟瘠之捐设非买米急救何能蹔延喘息除劝谕乡绅富民及各官捐助并罚赎米谷通发备赈外更令灾民垦除荒淤急种菜麦以备来春【臣】心已殚惟是民多米少虽目前稍可支吾至冬必竭非预爲之计米谷一尽民必流亡彼时虽议招议赈恐无及矣【臣】再四图维惟量发司库存留银两遴选能员前往江楚等处采买米谷照价平粜得价之後照数还库民免炊珠之叹官无仰屋之嗟救荒良策莫此爲善更请
勅下榷关守隘等官毋得苛税阻挠庶百万之生机可
延而
朝廷不蠲之蠲
恩同
天地矣
请开事例救荒疏
具官【臣】范【承谟】谨奏窃照嘉湖等郡惨被异灾【臣】既请蠲请折请暂发库银采买平粜冒凟
宸聪者至再至三矣乃更有不得已而代民呼吁者则无田无产至穷之民必不可不赈也【臣】窃仰见
皇上轸念淮扬水灾既一槩
蠲除复行赈恤且
特遣大臣抚视安集诚以
至仁如天
大智如神灼见民爲邦本赋由民出不惜目前之小费远计後日之输将故断然行之不疑耳今蠲折平粜之请固邀
皇恩然所蠲所折者皆系有田之家而未尝及于佃户与穷民也此等之民最多最苦但顾目前之性命不恤後来之犯法无恒产因无恒心诚可怜可畏也今虽议蠲矣而此等之民无粮待蠲今虽议折矣而此等之民无粮待折虽请买米平粜矣而此等之民囊无一钱亦不能籴是至贫至苦之民反不能沾
朝廷涓滴之泽非大赈济断难安生【臣】再四图维无如推广援纳之例省
公帑而惠民生爲至计也向者直省开援纳之例用以赈济饥民业已行之有效矣但部臣拘于不爲例之
旨故嗣有请者槩覆不允顷以河工关系甚重
皇上又复断然行之岂非时有缓急事有轻重惟圣人能达权通变於未穷乎夫河工一项既破例行之今穷民哀呼之状似更有急於河工者安忍立视其死散而不爲之请命乎伏乞
皇上乾断独行准照直隶山东河南赈济饥民事例一视同仁或将浙省所援纳捐助河工之银先尽赈饥如有余赀再给河工【臣】自严加查核不使丝毫冒滥虽曰
特恩破例然实就现行例中略爲通融耳况以浙民之
财暂济浙民之急顺便可行惟在
皇上恩俞之而百万垂毙之民当立有起色矣
请改折漕粮疏
具官【臣】范【承谟】谨奏切照嘉湖二府岁输漕白南秋等米地丁起存银两咸皆取给于田二府田多低洼即雨阳时若办纳尚自艰难不意今岁自春徂夏霪雨连绵豆麦腐烂桑树朽蠧其间有高岸稍可壅筑之处男妇老幼尽力堵戽尚欲补挿秧苗聊爲接济不意六月十二等日风暴雨山水下注湖流逆冲已筑之岸复倾再揷之秧又没三番救护三次被淹财力费尽秋成絶望【臣】於七月初旬减从轻舟亲行踏勘溪田不辨一望汪洋灾民扶危携幼告蠲告赈者日以万计顚连之状骇目惊心【臣】敬宣
皇上视民如伤之意必不使尔失所而百姓又以田尽
淹没粮无所出哭诉舟前夫
国家赋税半藉东南而嘉湖之民专恃丝谷今禾既无存桑多朽蠧目前饥窘已自难堪况又时屇漕徵无怪乎灾民哀请恳援淮扬被灾之例蠲漕之外伏求请赈【臣】愚以爲民命宜恤
国课当筹蠲漕之典出之
特恩不敢妄请惟查顺治八年水灾户部题爲今岁之
粮将到等事一
疏内开漕运议单灾伤改折之例被灾八分以上者每石折银五钱七分以上者每石折银七钱各以被灾之轻重爲折徵之差等至於耗润等米原因解运正米以供盘剥晒扬之需漕运议单亦准遇灾改折正折正改兑米原无并折耗润等米之例其随漕耗润等米似应免征奉有
俞旨是折正改而免耗润业有成例矣今嘉湖二府被灾田二百七十一万五百一亩该漕粮正米二十二万四千一百余石敢恳
皇上破格垂恩准照时价折银解部在额课既已无亏而民间可免远籴买补装运之费复省盘剥晒扬等项耗润余米八万九千六百余石给发运军漕截银一十万五千余两
公家亦省用漕船四百四十八只又省今岁额造船一百只计银二万八千余两减存船三百四十八只计修船贡具银约共三千余两运军行月粮米三万一千余石行月安家等银二万五千余两米三万一千余石其轻賫楞木蓆板随粮应解各项仍行解部是
朝廷准折一石即系蠲免一石於民而
国费省减一分即是增益一分于库此【臣】所以日夜图维以爲救荒长策惠而不费之
恩更无出此者也但查米价一项顺治八九年通常时价每石二两以外故议折价银一两四钱原属加惠灾黎之意今浙省时价每石八九钱而被灾百姓银米两皆无出若至交冬大难措办倘仍照一两四钱之例灾轻者仅折四分五分则灾民未蒙其益或反受其祸盖被灾地方虽有五六七八九十分不等然今岁之灾乃百年所未有即有一二游青复种者水浸已久粒少粃多又有白粮南米犹需应纳见今受灾之田若责其半本半折断难竣局如部臣执持已往之例不别今昔之殊或驳增价或驳另议往返涉冬便是收兑之期??灾民本色既无可征折色又未预备有司各官恐碍考成严追酷比驱此残黎死亡逃散事诚大可虑也倘蒙
皇上轸念灾民将此被灾田地应输康熙九年分漕粮正米二十二万四千一百一十五石准照议单旧例一概折征七钱使嗷嗷之衆大庆更生否则请於每米一石量加价値折银一两免民间买运之费省耗润漕截
朝廷数万银米其于
国计民生不无均济恳祈
勅部速覆早得
俞旨移【臣】遵行不惟
正赋有益而数百万之生灵行且立起于沟壑中矣抑【臣】更有
请者二府田地虽高低不同被灾则一因限於三四分不准灾之定例不敢造报除
上供白粮并重灾改折之外尚有南粮漕粮数十余万本地之米恐难足额况浙省平时尚藉江楚籼米赡生今年尤望商贾接济其有米之户仍将稉米交兑不足者即以籼米抵代庶受溺余黎不致重困【臣】因亲至其地目撃异常灾害不敢不哀吁缕陈非敢故爲过言以耸
上听也
请缓征漕折疏
具官【臣】范【承谟】谨奏爲照嘉湖二府异常水灾【臣】以漕粮关系
国储不敢轻爲吁免乃酌爲改折之请荷蒙
俞允百万穷黎莫不仰沐
如天之仁叩头感激欢声如雷惟是被灾已深重者颗粒无收轻者斗石不继入冬以来又雨雪连绵饥寒满路呼泣伤心地方有司不敢稽悞正供凡漕粮白粮等项俱已极力徵完而折漕一项追呼尽术收纳无多【臣】每檄问有司及传穷民之在省者诘其拖缓之故咸称小民感
朝廷再生之恩恨不即输将奈以前用三番车挿工费已穷以後秋未收成冬遭久雪不但钱米俱乏而田无秆草薪爨皆空是以奉公之心虽急措办之术无从【臣】听其诉言深爲悯恻伏念嘉湖所产惟谷与丝上年籽粒固已无成今岁蚕桑尚有所望凡未完漕折银两恳乞
皇仁准俟蚕熟之後催徵起解统于康熙十年岁终奏报虽曰限期稍寛实於原额无损可免百姓卖妻鬻子之苦而恤灾拯溺之
洪恩终始克全矣
请改解南北丝斤疏
具官【臣】范【承谟】谨奏爲照湖州府属额办南北丝斤每年例应端员分解向因解费不敷纷纷详控似应亟爲变通伏察南丝一项盖因胜国以江南爲陪京有陵有庙是以有神帛丝斤之设今江南既改爲省此丝亦改爲织造
诰勅等项之用是规制业已更定而浙湖之丝解运江宁则犹未改也北丝一项历年办解必由织造衙门遴匠勘验必精好合式方行解部其解江南者计合罗丝六万一千三百二十七两有奇原编贴役银四十两解部者计丝四万八千两原编夫船银四十八两再计南北路程近者千里远者数千里水船陆车以及食用浮於原编数倍若欲增给必至派民若不增加则路远费多实难交纳是以佥解官役往往倾荡家产累害无休不能不爲之深计也【臣】再四图维杭州见有织造衙门一切
上用縀疋俱系织办未尝有悞爲之似亦易易且每年例有二季北上之船【臣】请将解南之丝每年估价将银移送织造衙门一并采办即於北船附解不过一转移间则民累悉除
上供无悞矣
缓征议
具官【臣】范【承谟】奏言照得额编地丁悉循夏税秋粮分别徵输法至善也备察浙省赋税出于人丁者什之一出於田土者什之九所以原编夏税欵项甚少两浙输租俱在秋成之後民间惟藉田租完纳
正供则自正月以至八月皆悬待秋成之日也向因兵饷不敷部议徵收钱粮四月完一半九月全完诸司凛遵
功令不得不于正二月开徵鋭意徵比百姓多方借贷变质完公苟不如限敲朴随之迨至秋收复有漕白南军等米萃於一时偿债之外依然赤手甚有餬口不继者及至来春又接比新粮年复一年民生日蹙各官考成数载不清岁内全完之州县十不得一二如此苦情轸恤之方委宜熟筹而酌计也况今奉
旨通行察议【臣】敢不悉心筹画仰副
皇仁就浙江一省而论之康熙十一年部拨本省兵饷之外又拨粤饷三十万两闽饷五十四万余两为数过多所存无几而又适遇灾荒催徵不应迨至十月闽省必以徵解愆期请饷内部矣又拨浙省协济银十万余两【臣】以无从起解疏请改拨矣浙省满汉兵饷每年约用一百万两协济邻省额用六七十万两或八九十万两不等应将
奏销存剩续报徵完及盐课关税賍罚杂项银两暂缓解部量留数十万两以一半先抵本省春夏兵饷以一半协解别省诚爲甚便若秋冬二季应支饷银照夏税之数徵给则五六月内应徵之欵无几难济急需如照秋粮之数徵给则九月十月爲期太缓亦非长便之策【臣】请不必拘定名色统改五月开徵九月完一半以给下半年本省邻省军需余令来年二月全完又可接济次年春夏兵协等饷倘有派存银两尽行解部至於
奏销考成则定以七月内具
题所迟不过一季可使诸饷均无贻悞而百姓俱免剜肉补疮卖男鬻女之苦
公家正赋仍无锱铢亏缺纵有紧急事务必无躭悞之虑一举而三善备焉矣如目今拨饷已定不及更派恳祈
勅部通盘打筭稍爲变通今岁勘酌妥当俟康熙十三年举行是催科既缓不惟於民有益而从前拖欠皆可设法清补即各项军需亦可及期获济矣请厘正白粮耗米疏
具官【臣】范【承谟】谨奏照得浙省粮赋之重莫过嘉湖二府而额外多给之欵无如白耗一项案查全书开载嘉属白粮每正米一石连耗并摏折准徵糙平米一石八斗而额设夫船经费每石银八钱湖属白粮每正米一石连耗并摏折准徵糙平米一石五斗五升而额设夫船经费每石银一两五分盖嘉属耗米比湖属多编二斗五升而湖属经费较嘉属多编二钱五分两府银米之数虽若参差而嘉属多米湖属多银两相折筭数亦相当至于耗米则皆以五斗五升徵给也惟是编徵正耗全书明注准徵糙米四字并未令徵白米也历年
奏册报销无异乃该府兑给不分正耗皆系全白则不惟民力难堪且与全书甚悖夫全书所以给耗者原爲徵糙以备摏折之费今既皆徵白则无摏可折乃仍徵摏折之耗且并耗而亦给白是军之所取多而益多民之所出重而又重当此百姓穷苦之际安能岁岁供无已之耗赠乎【臣】自上年严饬行查随发粮道确议兹据详称每石五斗五升之耗照条议旧例相沿未改【臣】以当时徵糙恐有摏折故加五斗五升今皆徵白并无摏折何可仍旧【臣】捡奏销康熙七年等事案内部查进仓白耗止交四升有奇则是所交者甚少所给者甚多徒竭民膏以恣军欲大非经制之初意也【臣】驳覆再三务求至当有议止给白耗四斗者有议仍给五斗五升平糙者【臣】恐弁军借端稽迟致误
上供於是再四筹画除原编银米折算相当并各项经费俱照旧不议外今请将两府正项白米一石外给白米四斗五升以爲盘剥进仓之耗则运军所得不爲不厚而减徵一斗以抵粮里摏折则穷民之力藉以稍寛与全书徵糙之意亦无大悖军民两利事属可行也今値全书改纂之际正宜核定永着爲规不过厘正全书之所无并非议减全书之所有仰祈
皇上勅部议覆俯赐
允行刋入全书恪爲遵守此後如有弁丁印粮官役私
加颗粒者【臣】即据实
题参庶历年之积弊永除而
国赋民瘼均有裨益矣
彚报蝗灾引咎请赈疏
具官【臣】范【承谟】奏言窃照浙省地方水旱频仍穷苦万状今岁播种之始亢阳爲厉小民拮据车戽其力已竭七月初蝗蝻遍野官民震怖【臣】设法捕祷旋即飞遁幸不爲灾闵七月霪霖浃旬洼下田畴颇遭淹没【臣】因监临在闱未便缮疏具奏业经督臣刘　将归安乌程长兴德清山隂五县湖州一所水灾情形
题报在案【臣】方谓各邑未经水灾之地禾黍离离秋成有望岂意撤闱之日各邑灾民塡街塞巷手持枯稻泣诉哀号皆云数日之间遍被蚘蟊立时伤尽司道府县申报详验积案盈几【臣】始而骇继而疑旬日之间何遽有此异变疾驾小艇赴仁钱二县及湖州交界地方数十里间亲往察验果见禾杆青黑皆已枯焦谷尽空秕根俱朽烂如蚁如蝱之细虫或跳或跃遍满田中咀啮未已穷民扶老挈幼环哭【臣】前咸谓八月初旬雷雨之後蒸热数日顿产此怪虫攒心食节驱之不得捕之不尽坐视嘬啮痛彻心髓洵从来未有之奇殃也【臣】目撃号呼惨不忍视随即谕以
皇上爱民如伤定然额外恩恤多方曲慰暂解惊惶【臣】念近处如此他邑可知随委杭嘉湖守道李显荣星驰各属逐一确查限三日内回报又据藩司详报杭之仁和钱塘嘉之嘉兴秀水嘉善海盐平湖石门桐乡湖之安吉一州归安乌程长兴德清武康十四县并绍之萧山一县湖州卫一所各有被灾情形历历如绘【臣】窃计水旱虫灾何年蔑有若困於夏秋之交尚可别爲补救今乃变生埀成之际小民工本已亏精力尽絶三府漕白钱粮无处措办势必顚越就死【臣】覩此阽危心惊体颤手足罔施皆【臣】奉职有乖以致地方叠罹灾祸百姓不免流离伏祈
皇上立赐罢斥重加处分另简贤能以安黎庶更有请者浙省农民盖藏本少今当秋收之候忽遭螟螣之灾百姓嗷嗷朝夕待毙苟非大霈恩膏势难稍延喘息伏乞
皇上轸念异灾或拨近省漕储或发本省帑项以赈饥
民【臣】当竭力经理俾沾实惠伏乞
睿慈立允所请施行
请带徵白粮疏
具官【臣】范【承谟】奏言窃照白粮一项嘉湖二府岁办正米六万六千余石每年精选乾洁方敢
上供今岁频遭水旱湖属田禾尽成朽腐颗粒无收向来此地素称产米之乡供赋之外尚出粜他邑藉以资生今则餬口无存势必远籴别省以供课额而购买无资本地所存残稻青腰白脐十居八九一加碾碓半爲虀粉祗因水浸之後谷不坚实虫嘬之余粒无完好若至交春再加蒸浥势必霉烂
天储玉粒岂敢以此滥供若使另行摏办则小民从何设处见今两属人民号哭呼吁惨不忍闻查白粮旧例先漕啓行今时日已迫抚此灾伤虽日加敲朴无济挽输若不稍爲变通则灾黎必难安辑而
上供反致缺匮窃察江南前岁被灾业有带徵
恩旨浙地灾民同在
皇上爱育之下【臣】请将康熙十一年应完白粮俯准三年带徵今岁先完三分之一余俟两年逓完一半庶民力尚可支持而
天庾不至亏欠培
国本以厚民生惟在
皇上一转移之间而百万灾黎仰沐
皇恩于无既矣
请改折漕粮疏
具官【臣】范【承谟】奏言窃照浙西连年水旱民不聊生仰荷
皇恩允蠲允折得免流离今岁自夏徂秋旱蝗惊扰於前大水淹没於後百方戽救将庆有成而八月之初雷雨一宵异虫遍野攒禾囓稻霎变奇荒被灾情形【臣】与督臣先後
题报见在确勘另疏具
请外惟是各府漕白南粮统计一百余万受灾者固无粒米可获薄收者又皆青腰秕九月将半开徵在迩各项本色无从措办三府百姓吁【臣】代请全蠲号哭情状惨难殚述荒歉至此【臣】诚不能遽责之输纳也窃计漕粮爲军国重务白粮系
天庾玉粒何敢擅爲请蠲但本地既受重灾邻省亦多歉岁欲办本色势有万万不能者【臣】既不敢亏
国赋以误饷又不敢置民困而弗恤夙夜踌蹰审厥至当方敢备陈
皇上之前查杭属之仁钱二县嘉属之嘉秀等七县湖属之安吉归乌等六州县自被灾五分以至十分约计应徵漕粮正米三十二万四千余石惟有改折可以稍救民命仰祈
皇上轸念异灾甚於前岁准援康熙九年之例改折征银其漕截耗赠亦循九年之例除豁在小民可免耗米一十二万九千余石漕截银一十四万余两其经賫等银仍炤额解部又应减存漕船六百六十只可省造船银三万九千六百余两修船贡具银四千余两行月安家等银三万七千余两运军行月米四万五千余石统计扣存银米一十二万有奇不惟岁额无亏又可节缩如许以佐
国用一转移间遂得民苏而
国裕也再查康熙九年折漕每石一两比因地方初次受灾尚可勉爲输纳今已三年大?民力耗竭断不能如九年之价备查漕运议单灾荒改折每石折银五钱至七钱又顺治九年二月内户部爲今岁之粮将到等事内开遇灾改折例止五钱极多不过七钱奉有
俞旨钦遵在案今三府漕粮【臣】不敢於议单之外再议减少自五分至十分不论正兑改兑每石一例改拆银七钱脚费另徵较之旧例颇有赢余而与市价不甚相远特恳
皇上大沛鸿慈炤每石七钱之例折银徵解以救倒悬内归乌德清地处最洼民尤至困三县漕折倘蒙
皇恩概准蠲免三邑之民庶可得免逋逃若万不可免【臣】请仿照江南旧例寛以两年带徵则
朝廷额赋不过稍迟而灾民得以从容设处至于被灾三四分者例不蠲折然所收之稻水浸虫伤不能尽炤常年米色其应输漕南二项请以江楚籼米随便交兑方可免完【臣】因目击灾伤无能挽救请蠲请赈更请缓征而尤万不容已者首在漕运不得不急吁改折祗以头绪繁多累笔难尽兼以忧虑成疾?诚之下情词失次然从
国计民生起见不敢不冒昧陈请惟望
睿慈鉴此徵兑期迫特沛
皇仁立允所请俾
俞旨早到浙省一日则百万灾民危而复安死而复生
矣
再请留浙援纳银两赈饥疏
具官【臣】范【承谟】奏言窃照杭嘉湖绍四府遭罹奇荒有田之民无以完
上供无田之民无以觅衣食束手嗷嗷诚恐尽塡沟壑【臣】查见贮积谷连年赈散所存甚少官绅捐助又苦告匮惟援纳事例一项不费公帑不须劝募庶可稍资赈给迩年淮扬受灾
皇上发帑金截漕糈并以河工援纳之银尽准济用杭嘉等四府频年灾眚不异江北仳困苦日甚一日【臣】何敢坐视而不爲之请也康熙九年吁开援纳以救荒馑部议未允盖【臣】当日以浙民初次受灾与淮扬之民不可同日而语是以未敢再凟今杭嘉等四府大荒之後复遇奇荒积馑之余复经再馑是今日之浙民与当日之浙民又不可同日而语矣【臣】目覩情形困穷已极更无可救之法展转筹策不得不补牍
上请倘使赈救无策不爲之计则数千万哀嗷待食之民非死亡即流散将来地无耕人人无生望其患有不忍言者若部臣仍执前议不稍变通【臣】必再三哀吁於
皇上之前断不敢立视其死以负
皇上爱民如伤之心伏祈
皇上大溥洪恩自今冬起至明年夏季止凡浙省援纳银两留爲本省赈饥【臣】当亲自经理大布
皇仁咸沾实惠伏乞
睿鉴勅部议覆施行
请解任调理疏
具官【臣】范【承谟】谨奏【臣】赋质孱羸禀气靡弱原有积块胀满之病向待罪内院曾辞职就医久荷
睿鉴前年
简命抚浙本应力辞缘蒙
圣谕以东南爲烦重之区使微【臣】効犬马之力遂不敢顾一身之细避尽瘁之劳【臣】才短智庸惟有将勤补拙莅任一载旧病日增复以勘水勘荒奔驰经岁霖雨酷日之中穷谷瘴郷之地感染既深藴积复久日事药饵毫发未痊去冬尚可勉力支持不敢遽辞今年正月覆丈卫田行至平湖县公亭地方爲海风吹沁沉疴顿甚日食薄粥不过两瓯胃口鬰热频频吐哕夜则辗转不寐烦燥如熏头目昬迷心神恍惚诸事健忘两耳重听医生咸谓心血焦枯元气虚竭思虑伤脾积成胃痞若再劳勩将来必不可治切念【臣】年当少壮遭遇
圣主励精求治正人人思奋之时【臣】不自量妄冀乘此盛时竭驽骀之蹇步?图报称更兼内受父兄之教世沐
朝廷之恩岂肯自弃甘与草木同腐但孱躯之疾病正剧而浙属之事务孔殷钱谷则纷杂难清刑名则平反爲重
钦件部案多于别省必须详讯虽无病之日竭力尽心尚无头绪况昏瞶之际心揺力乏岂不误违每念及此心愈焦而火愈炽是以脾气转亏寝食皆废日甚一日浙省何地巡抚何官岂堪置此疲敝之臣坐误封疆察例凡巡抚患病总督代
题【臣】四次移咨督臣刘兆麒三来亲验仍以
朝廷之恩地方之重苦相劝勉不肯代
题然【臣】所念者正爲
朝廷之恩地方之重不容贪位误公冀得稍加调养留此犬马之身以供後日驱策若不解任必致殒身见在之事务非误即违将来之报効有心无命微躯实不足惜而贻误封疆死有余辜矣伏乞
皇上怜【臣】真病准归旗调理则将死之犬马倘得更生当益矢捐躯効死【臣】不胜恳切待命之至
请早离任调理疏
具官【臣】范【承谟】谨奏【臣】顷以微【臣】病势日深等事沥诚具奏於八月初六日准到部咨奉
旨范承谟简任巡抚以来悉心料理着有劳绩览奏患病情词恳切着解任驰驿回京调理病痊起用该部知道续閲邸报科臣姜希辙等以抚臣有恤民之实等事具题奉
旨姜希辙等奏称范承谟抚浙清操爱民为地方请留说的是但范承谟委系真病故令回京调理已有旨了该部知道【臣】跪诵
恩纶伏地流涕自念一介下愚有何才用而蒙
圣主格外矜怜感激惭愧无地自容惟恨素不葆摄以
致疲於疾病深负
皇上驱使至意几欲奋竭寸心图报万一无如颓病之中又遭酷暑复染痢疾自八月初旬以至於今肠胃牵痛呻吟不絶历更数医毫未痊可今事务既不能身自料理则在任一日贻误一日伏乞
皇上悯【臣】穷困之呼或将浙抚衙门事务暂令督臣摄理或将关防暂贮司库以待新抚俾【臣】得速释重任途次访医倘早获痊可再生之身犬马犹能图効也冒渎
天威惶惧无已【臣】不胜激切待命之至
辞总督福建疏
具官【臣】范【承谟】奏言康熙十一年十月二十七日接閲邸报吏部一本为补授总督事奉
旨范承谟补授福建总督应兼职衔尔部议奏恭读纶音流汗沾体念【臣】自蒙
皇上简授浙抚以来连遭水旱竭蹷补苴腼顔食禄尸
素不堪【臣】之罪责无以自逭乃荷
皇上洪恩特授闽督【臣】閲邸抄感泣之余不胜悚慓夫闽省界在南陲海底余孽尚未授首正臣子戮力之秋苟有駈策自当殚力图报何敢逡巡惟是海疆重地事务殷繁非谋勇素优惠威并着之人曷胜重寄【臣】寔疎庸恐绠短汲深有负
皇上之隆遇伏望
睿慈鉴【臣】愚悃收回
成命另简贤能膺兹重任庶海疆得人而荡平之功计
日可奏矣
请陛见疏
具官【臣】范【承谟】奏言【臣】因叨陞福建总督具疏控辞康熙十一年十一月二十一日奉
旨卿简任闽督正资料理着即遵旨前赴新任不必控辞【臣】捧读之际惶悚弥切伏念闽疆重地岛孽未除正臣子戮力不遑灭此朝食之日【臣】何敢再辞以负
皇上特简至意谨望
阙叩头谢
恩讫但【臣】本庸懦仅以??克保素节至於军旅之事
未经身历诚恐不堪駈策有辜
国恩且数年以来未得一觐
天顔依慕之诚饮食梦寐寔无一刻敢忘今当从事海
疆经理边地离
阙益远瞻望益深况闽中一切军务机宜必须面奉
天语指授方略且【臣】一得之愚亦有不便形之纸墨者
又应备陈请
旨庶可仰承
庙略获旷职之咎【臣】愿单骑就道星驰
陛见少尽臣子瞻仰之心兼之【臣】有老母在家久疎温凊倘获省视亲闱使乌鸟得释将母之怀而犬马克遂恋
主之愿从此黾勉驰駈虽摩顶放踵亦所甘心冀图仰
报
殊恩於万一也
检举疏
具官【臣】范【承谟】谨奏【臣】入京
陛见蒙
皇上谕【臣】静养调摄复遣御医李玉白诊视疗治窃冀宿疾少瘳勉効犬马嗣因遵奉京察典例具疏自陈私揣有过无功病多才短应在罢斥之列乃过蒙
圣恩包容寛贷令【臣】仍赴总督新任【臣】捧读
温纶悚愧交集正拟谢
恩陛辞卜日束装忽接閲邸抄见有台臣甯尔讲指参
董汉策陈其忠一疏奉
旨该部严察议奏【臣】不胜惶惧惭之甚以汉策乃【臣】之所荐也其忠又【臣】之所参经督臣刘拟绞援免者也忆【臣】於康熙八年四月内准吏部咨开议覆台臣徐　题爲
恩诏之颁行已久贤才之荐举无闻一疏查康熙六年
十一月内
恩诏内一欵地方有才品优长山林隐逸之士着该督抚核实具奏酌与录用钦遵颁行在案查各省督抚迄今并无具题相应请
勅各督抚地方查才品优长山林隐逸之士实堪采取者即行具题等因通行到【臣臣】以浙省爲人文渊薮岂乏应举堪用之人或以前地方官员视爲具文未加博访?求以致久虚
盛典【臣】心不胜怏怏比即严檄各属虚公核举随据宁波府以葛世振应湖州府以董汉策应而汉策坚不出山未列荐剡世振又旋以老病恳辞已经部覆议允至十年十一月又奉
恩诏汉策复经乡里公举司道府县勘详其揄扬之词
溢於笔楮【臣】犹谓
大典固不可虚荐举亦无容率谆令复核必公必愼而各官又备列生平通相保结且称其曾经前抚臣秦世祯按臣杜果等相继推毂殷殷劝驾而汉策庐墓山中不即应
诏一抚一按叹赏褒嘉言之凿凿及【臣】察验水灾按部吴兴爰访里人有谓其素履无愆者有称其拯灾赈贫德及里閈者秀愚童叟一口同声【臣】闻见贤而不能举者慢也闻人之善而疑者薄也
国家方悬纁帛弓旌之典微【臣】倘爲索瘢求疵之行则以人事君之谓何况既有府县可据族党可凭【臣】又何容一概以爲莫可信而察察爲明也今其忠所讦虽真僞有无事难遽定但既人言之啧啧保无堕行於冥冥【臣】不敢以急於求贤之隐衷饰其暗於知人之显过乃台臣疏中以荐汉策爲【臣】瑕【臣】滋惧矣又以受人之欺爲【臣】惜【臣】益滋愧矣惧与愧并台臣之爲【臣】寛解者愈甚【臣】心之惭惶者愈切又安敢违心文过而妄思幸免也伏望
皇上勅部严加处分立赐罢斥以爲冒昧荐举者戒
附告病请代题咨文
初咨总督
爲病患日深精力已惫恳请代
题亟推贤能以无误封疆事切照本院赋质孱羸禀气靡弱原有积块胀满之病前在内院亦经辞任就医复任之後时常举发曾荷
圣慈以延医服药垂问感念
天恩捐躯莫报前年
简命抚浙本应力辞缘蒙
圣谕谆切以东南爲烦重之区使微【臣】効犬马之力遂不敢顾一身之细避尽瘁之劳不意才短智庸惟有将勤补拙才及一载旧病日增复以勘水勘荒奔驰经岁霖雨酷日厉域瘴乡援葛攀藤无处不到感染既重藴积复深日事药饵未痊毫忽欲于去冬具陈解任然以尚可勉强支吾不敢遽辞恐蹈规避乃今年正月覆丈卫田行至泉公亭地方又被海风吹沁沉疴顿甚遂至于今日食薄粥不过两瓯胃口发烧频频吐哕夜则辗转不寐烦躁如熏头目昏迷心神恍惚医生吴嗣昌闵振儒沈晋垣等咸谓心血焦枯元气耗竭思伤脾胃痞结腹胷若非速加静摄势必将来不治本院窃念年当少壮遭遇
圣主在上励精求治
仁智如神窃不自量非才妄冀乘此
圣朝奋驽骀之蹇步以图报称更兼内受父兄之训世
沐
朝廷之恩岂肯自弃良时甘与草木同腐但目前之疾病正剧而浙属之事务孔殷钱谷则纷杂难清刑名则人命所系民刁俗敝异于他方
钦件部案多于别省虽无病之日竭力尽心尚少头绪况昏瞶之际心摇力乏定致悞违每念及此心越焦而火越炽是以脾气转亏寝食皆废虽尚未至一息奄奄卧牀不起而神靡气短四肢疎懈实类行尸浙省何等地方巡抚何等重任岂敢置此疲敝之臣坐误封疆伏乞
贵部鍳非规避循例代
题俾得早简贤能董理要务本院复得留此不死之身安心调摄平复之日
皇上倘不以臣爲不肖别赐驱遣惟有致身竭力以报皇恩而
贵部院生成之德当终身感激无涯矣实出至诚非敢僞语爲此合咨
贵部院烦此查验立赐代
题施行
总督回啓
爲病患日深精力已惫恳请代
题亟推贤能以无误封疆事准
贵院咨请病辞代
题缘由到本部院准此爲照两浙凋疲已久迩来灾异相仍
贵院念切时艰
宏施补救湛露阳春闾阎渥被总以饥溺由已之怀愈笃久安长治之计弥深顿致虑不及身劳与思并耳然
庙堂倚毗正殷
圣明望治若渴之际惟祈
贵院加意调摄自当霍然本部院必不敢上违
天眷之简畀下拂士民之爱戴也相应咨覆爲此合咨
贵院烦请查照施行
再咨总督
爲病患日深精力已惫恳请代
题亟推贤能以无误封疆事准
贵部院咨前事等因到院准此切照本院以病深难理恳请代
题解任调摄伏承
贵部院温语慰留深感不弃下愚勉以
朝廷之恩地方之事匪敢不思自勉惟是任事须凭精
力报
国必藉身躯身若不存虽犬马而何效心若昏散徒谬误而害公今以昏瞶残敝之身心欲理烦杂纷拏之政务如使瞽者望远痹者奔车不但无功立见其坏况近日以来所食愈少烧热更深夜竟无眠心枯似棘医生吴嗣昌等佥谓再加思虑劳烦任是岐扁难治本院窃念控辞养病原图留此不肖之身以効
朝廷驱策非是好惰投闲畏难规避今浙省爲天下之名区既非残僻不堪之境而海上复藉
贵部院之经画已见投诚向化之功本院何苦当此壮年自外
尧舜之世而
贵部院业常亲见知非诈僞假托之言倘不蒙赐代
题将使溘然浙土是于现在地方既属无益而犬马後效终不可伸谅
贵部院仁慈高朗之心必有所不忍也今准前因合再沥诚恳请爲此合咨
贵部院烦请查验立赐代
题施行
总督回咨
爲病患日深等事准
贵院咨开再请代
题病辞缘由到本部院准此爲照
贵体在调总缘治理谋深如伤念切不惮劳思过度以致偶尔
违和前准
大咨业已备复在案今再接
台移
指意谆挚但浙中凋疲已极前此深荷
伟筹其间廉顽立懦之风
爱日棠隂之戴
鸿声久彻於
九重苍赤望殷於霖雨断不敢遽爲轻
请以重拂舆情也惟希
节劳释虑
静养调摄以迓
有喜之祥则
贵院始终爲
国爱民而本部院亦获永邀葭倚之缘矣相应咨覆爲此合咨
贵院烦请鉴察施行
三咨总督
爲病患日深精力已惫恳请代
题亟推贤能以无误封疆事准
贵部院再咨缘由到院准此切照人臣之义固在于尽瘁而鞠躬封疆之重莫患乎有损而无益本院一病奄纒百骸交敝譬如糟粕精液尽枯虽有尽瘁之心祗误封疆之事有损无益灼然甚明是以亟恳代
题早解重任乃蒙
贵部院寛谕谆切两番慰留稍有心胷敢忘德教惟是积块一发常非数月可调以致事难理则心益焦火愈炽而疾加甚诸医有岐扁难治之语贱体增膏肓渐入之忧较之前咨之时惟见日深一日虽犬马之躯眇无足惜而地方之悞咎将谁归况复贱性至愚独肯勉强如蜗行壁涎竭方休今既竭而不可行虽欲行而不能动
朝廷设官分职原爲宣力尽心非止具员以饰观听今浙省钱粮虽极纷烦犹可令人当面从容查算至于
钦????事件人命重情逐件逐名必须亲审岂敢未讯而
云已经亲审僞语欺
君又岂容姑置而遽自就便安坐违定限凡此必亲之
事皆非剧疾所能仰惟
贵部院奠安土宇利泽生民远人闻风而投两省不烦而理岂须留此病废反致悞违况本院永图报効之心已悉两咨之内在生平不敢欺人尊前反容套语而贱躯多病久彻
圣慈
贵部院深知何烦再计惟有叩首沥血力恳具
题倘早发一日之章即早延一日之命向後报効
朝廷之驽马亦报効
贵部院之环雀也所言已尽万勿更留今准前因三申咨恳爲此合咨
贵部院烦请查验立赐具
题施行
总督回咨
爲病患日深精力已惫恳请代
题亟推贤能以无误封疆事准
贵院咨开三请病辞代
题缘由到本部院准此爲照
贵院拯饥援溺念时切于痌瘝况复治剧理繁神更劳于案牍既鞠躬以谋
国致
玉体之需调本部院三捧
大咨忧惶靡措窃以
九重之倚注方殷万姓之来苏正切纵兴思
高尚其如苍生何哉矧
功着保厘知必幡然改也虽本部院人微言拙不足以仰达
台听但刻下乡绅举贡衿民人等歌
勲颂
德无非扳辕卧辙之词案牍连篇尽是雪涕披肝之语
天听即民听本部院何敢拂舆论以渎
陈寿
国以寿身祈
贵院不惮勉
珍调而竟绩除出示安慰士民外惟希
释虑葆和
允收大命上以副
朝廷简畀之隆下以答亿兆瞻依之望地方幸甚士民
幸甚至本部院谊深维楫奉
矜式而协
寅恭嘉赖尤非浅鲜矣合再沥情备覆爲此合咨贵院烦请鉴察俯俞施行
四咨总督
爲病患日深精力已惫恳请代
题亟推贤能以无误封疆事准
贵部院第三咨覆等因到院准此切照本院以昏瞶委靡废时失事三咨恳请两蒙亲验所以沥血披诚者言无不尽
贵部院曲赐慰留者意无不周然而真知灼见者则已症无不确今蒙复加切语劝谕又引绅衿庶民之意以相开譬本院倘非有胸无心宁忍厚负德言大拂民性惟是
贵部院所以再三赐留者原爲
朝廷地方之事士民所以意欲留官者冀其料理处置诸务耳今本院旧病日增新病继作昏迷愈甚寝食更难又加五内焚炽两耳轰鸣语非高声听闻不确是一身尚且不能自主岂能处分民事仰赞
嘉猷将见不但无功自此只增谬误大负
贵部院勉励之意并失诸人士望官之情因以获罪
朝廷自乖本愿公私无益上下府辜本院至愚窃知其不可矣况大衆保留目今已成故套微躯夙恙
皇上固已久知兹蒙
贵部院屡次谆谆反致诸士民日成攘攘似是本院违道干誉本无欲去之心藉衆喧腾以坚贪位之策则本院何敢有覥面目出以见人全无心肝不知自疚耶仰惟
贵部院鸿猷硕画军将服膺厚泽深仁绅民感戴凡诸有益地方之事何非同行会疏之公则是本院之虚声原出于
贵部院之实惠本院虽去无足重轻後有贤良益彰相得况经两番亲验已蒙洞悉无余而地方官员凡有职掌抱病沉疴理应
上达或允或否断自
宸衷若隐而不告坐误地方不特本院蹈窃位之愆即贵部院亦岂无阿好之玷如或见有别情则便立赐
题参本院决不敢置一喙也今准前因合再沥诚泣请爲此合咨
贵部院仰祈即日缮疏立赐具
题施行
总督回咨
爲病患日深精力已惫恳请代
题亟推贤能以无误封疆事准
贵院四次咨请病辞代
题缘由到本部院准此爲照
贵院弘才硕德原简注於
宸衷厚泽深仁久沦濡於士庶惟因
贤劳过度以致
珍体在调前准三次
大咨词指忳切本部院敢不仰体
台意惟是浙中待理尚殷舆情依恋弥笃比日以来绅衿士民之呼吁扳辕者纸近百张人几万数皇皇然不啻婴孩之去怙恃此盖感出至情行犹直道岂一二人阿好哉且无论
贵院因劳偶恙稍加静调旋当勿药本部院不敢率尔渎
陈即恐重违
尊指冒勉上疏而
圣俞断不能邀士民迫不容去是本部院不体
庙谋不惬舆志将何以自处也况本部院庸才迂性溷
滥吹竽两年以往凡百政务全藉
楷模提挈之功得缓脱輹偾辕之罪而素餐伴食衆论攸同此非饰词亦非谦词也目前旱魃示警黎庶忧惶正藉
弘猷大施匡济若本部院甘徇僚友之交情忍听名贤之高尚则
朝野舆论将以此举爲何居乎而天下後世将以本部
院爲何如人乎所以局蹐逡巡宁违
尊指而义不敢出此耳言尽于斯决难遵
命除又大张告示晓谕士民安心乐业外仰惟贵院上念
朝廷倚任之重下慰士民迫切之情释虑凝神勉加珍
摄则
吉人自膺天相而民听自合天心立奏霍然之效克终
康济之猷
国家幸甚地方幸甚本部院幸甚今准前因合再移覆爲此合咨
贵院请烦鉴察施行
范忠贞集卷二
<集部,别集类,清代,范忠贞集>

[book_title]卷三
钦定四库全书
范忠贞集卷三
清苑刘可书编
督闽奏议
条陈闽省利害疏
具官【臣】范【承谟】奏言切惟古今之时势有常必有变人臣之谋国有经必有权兹当滇南告警变起仓卒一切关系疆塲之事有斟酌权宜可济时变者即不得概执引经之说以疎于事先而忽于未然也【臣】且就闽省目前情形为我
皇上陈之闽人活计非耕则渔一自迁界以来民田废弃二万余顷亏减正供约计有二十余万之多以致赋税日缺
国用不足而沿海之庐舍畎亩化为斥卤老弱妇子展转沟壑逃亡四方者不计其数所余孑遗无业可安无生可求颠沛流离至此已极迩来人心皇皇米价日贵若不安插倘饥寒迫而盗心生有难保其常为良民者矣我
皇上停止海界之禁正万姓苏生之会而闽地仍以台寨为界虽云展界垦田其实不及十分之一且台寨离海尚远与其弃为盗薮何如复为民业如虑接济透越而此等迁民从前飘流忍死尚不肯为非今若予以恒产断无舍活计而自取死亡之理即钉蔴油铁丝绸布帛皆奸商巨贾势豪土棍有力者之所办穷民亦无此赀本何由而济如虑逼近沿海难免寇?侵掠夫海贼可以登岸之处不过数所余皆海潮涌入之小港时涌时退不能停泊若设防兵堵御要害则寇亦无隙可乘设立水师原为控扼岩疆未有弃门户而反守堂奥之理目今多事之时海逆不无窥伺伏乞
皇上允臣相度形势应仍旧者照旧防备应更移者奏请更移务使将领不得偷安则门户既固而迁民可以开垦复业无以粮齎寇之忧无透越接济之虑兵既卫民民不失所此扞外安内之要着也从来富国强兵莫有过于渔盐之利闽自禁海以来利孔既塞是以兵穷民困目下青黄不接之际追呼虽频输将仍缓兵丁乏授食之需引领协济各省处处添兵在在索饷安能及期协济乎今惟有请照木筏取鱼事例容渔户沿边采捕每十筏联为一甲行以稽查连坐之法遇开港之时止许随带乾粮不许多携米谷等物令就近将领率防兵巡哨督押渔筏朝往夕归仍照编甲次序湾泊内港聚集一处以便稽察其采捕之鱼十取其一以充其课此项钱粮或接济兵饷或借给迁民如有赢余或存贮备修船只一举而数善备焉矣事如可行【臣】即相机设施如不可行决不致贻边疆之患兵饷裕而
国用自足荒田垦而流离可辑催科缓而人心共安矣【臣】无任悚惧恳切之至
请兴兵屯疏
具官【臣】范【承谟】奏言窃【臣】受事闽疆下车伊始诸务未遑而时届拨饷关系来年军需不得不先为入
吿查闽地滨海兵丁之穷苦为甚岁需协饷刻不能待往往拨解迟延难期宿饱虚欵虚项改拨维艰【臣】於
陛见时业将缺饷情形及需饷急切之状面渎
宸听具蒙
睿照兹请再为
皇上陈之闽饷岁需一百六十余万正月内即将本省地丁钱粮尽拨而东作未兴徵收不前邻省协解又复有限即如康熙十一年闽饷浙江以灾伤无可抵解动支盐课银两
题请改拨既多展转部覆重拨更历岁时军饷之欠缺不可问矣再如十二年闽饷部拨江浙两省与本省地丁钱粮及谷变等项抵给内有请拨补银五万九千一百八十九两请找给银三万八千八百四十八两地丁钱粮又不能岁内全完约计一十六万有奇其中各项有产尽者有蠲免者有查追者抵解无期是军饷之欠缺又不可问矣窃恐次年酌拨之饷其中倘有缺额难完之项急之则徒困民生缓之又重滋兵苦
题请改拨往返稽时夫以沿边沿海荷戈执殳之人既无积蓄又乏生业乃寄性命於虚悬之饷而欲望其投石超距也难矣臣闻古之善用兵者皆于军兴旁午之秋举行士卒屯种之法悉获成效汉赵充国兴屯而敝先零魏武屯田许下得谷百万诸葛亮分兵屯田军食不匮唐郭子仪屯於河中决机行阵毕諴募士开营田岁省度支数百万缗元初征讨每遇大敌屯田以守明洪武拨军三分守戍七分屯种养军百万不费民间一钱岂古今不相及耶【臣】虽智浅能薄恭遇
圣明之主仰受特达之知何敢不殚竭心力以抒一得
之愚昔
世祖章皇帝亲政之初【臣】父在内院时曾疏兴屯数事
当蒙
俞允祗以後来奉行不善遂致停止今我
朝兴屯之法寓诸垦荒一行於招民募垦一行於安插投诚独兵屯未闻肇举盖因坐食骄卒恐一旦率作南亩自食其力永无粮糗之望所以畏惮不行【臣】谓行之有法兵心未有不乐从者即今枵腹之卒前此之饷势不能待将来之饷杳不可期一旦给以现饷即駈之锋镝谁不争先况耰耡种植之事乎从前垦荒之民例以六年起科则此屯种之兵亦俟六年之後始裁其饷仍於旱涝之年倍加赈恤是兵既享六年之现饷复得田亩之收获又不忧意外之灾荒谁不愿兴屯乎【臣】谓兴屯更有五便兵之需饷必取于民司农仰屋守牧催科民髓日枯财源日耗矣而披坚执鋭之卒率皆鸳悍不驯无恒产以系属其心则涣而难固无操作以劳瘁其力则惰而图安无生计以寛其日用则庚癸时呼惟是兵屯之法行将见金钱可省
国用恒足便一也追呼不迫民渐休息便二也防卒变为土着坚门户固藩篱便三也有事则战无事则耕进可攻退可守便四也兵皆温饱卒尽懽腾分为臂指联为心膂消戢反侧便五也有此五便【臣】何敢不请
皇上亟行之至于地方有不尽宜於屯者【臣】谓又当因时而制宜屯可行於一处即一处受利屯可行于数处即数处受利屯得一兵即省一兵之饷屯得数十百千之兵即省数十百千兵之饷兵法云屯田一石可当转输二十石非虚语也【臣】又思招民开垦借屯本给牛种日後或有难还之忧兵则原系分内应得之饷不过先时现拨酌将邻省实徵存贮银两预给两月初不费
朝廷额外帑金有司既免迟悮参罚之累小民更得稍寛催徵敲扑之苦此又於五便之外推而广之以明兵屯之有利而无害闽省之不可以不行也其余本省拨给虚项原额仍在迟早徵足解补内部或留为次年兵饷一时之转移尤为至便恳祈
皇上勅部酌拨康熙十三年闽饷协解迅拨现饷容【臣】查勘某地某兵可屯若干督率将领倡导开垦更祈寛以考成迟以岁月俾【臣】尽心力以行之其余一切未尽军屯事宜总俟次第
题报庶足食足兵而边疆收百世之利矣
上封事疏
具官【臣】范【承谟】奏言洪惟我
朝定鼎三十载
宠遇臣工爱育黎庶亦云至矣叨禄者鞠躬尽瘁以报
君恩服畴者击壤鼓腹而歌帝力於哉可以遐轶三代喜起之风永启万年太平之化矣何物么?狡焉倡逆致廑
睿怀【臣】一闻之不觉发指眦裂恨不能飞渡万里灭此
朝食也伏而思之三桂平日无父无
君人所不齿逞狂聚蚁离德无谋垂老弄兵光隂有几况滇黔天末弹丸黑子欲以一隅之少衆抗天下之全势其亡也殆不旋踵矣似无足为我
皇上顾虑者惟是百姓久处承平厌闻兵革讹言一旦繁兴人心不无惶惑此时若不收拾恐徵求急迫民不聊生盗贼蠭腾善良逃匿不可不为长虑而却顾也近日
功令处分最重钱粮盗案有司畏考成惧参罚专务催科不讲抚字竞相讳盗不讲消弭往往东作方殷西成未屇而追呼已到其门鞭扑时加其体求幸免之不能何暇尽力于南亩况历来徵粮九分为率所以寛留小民之脂膏也今则十分取盈矣各省钱粮支给兵饷外余作存留稍缓输将所以备非常之急需也今则一槩解部矣虽曰可以杜侵欺足财用设猝有急切之用必发
内帑不无重滋往返倘仍拨本年徭赋必致悉索殷繁抚司必责成于有司有司必徵比於里社大声疾呼军需为重遂有一面报完冀免参劾一面续徵以图补项者矣旧逋未完新徵又至小民增苦司牧受累此皆钱粮考成太严之所致也再如盗贼窃发所在多有官虑诖误遂以强讳窃以有讳无甚至民间报盗反苛求失主株连邻保者嗟此愚氓既受刼掠之惨又增官司之害茹荼谁吿也以致相率隐而不报而强徒漏网山陬海澨潜逆横行夫谁从而问之且文官所恃以捕盗者数名捕役耳惟兵备道旧曾治兵调度筹画可以绥靖一方今皆不治兵矣且有缉盗不获并加处分之责不知令操何术以缉盗也律例原载城内积至五起城外积至十起以上始行参究百人以上啸聚刦杀者始行
奏报其余彚入岁报册内年终具
奏未尝如是之严峻也今则逐起处分逐案
题报矣参罚愈严讳盗愈密此皆盗案处分太重之所致也夫民之所好者寛广也所恶者盗贼也今乃不能如其所好而重其所恶是以一闻滇逆之警闾舍惊惶虽徧下安民之檄一时稍定窃恐青黄不接迫以催科辍耕逃亡势必滋蔓难图况处处增兵在在增饷将来必致预徵斯民有限之膏血竭之则不堪其命皆不可不预为惠绥也至於闽民或困於浮粮或苦於旧逋或累於赔丁或迫於寺田容【臣】逐一查明吁
闻统祈
皇上因时制宜分别施恩或
赐蠲免或发赈济或允缓征以收拾天下之人心更省刑赦过展尧仁而弘汤网复夏税秋粮以纾民力寛盗案处分以释株连如是则衆志维城执挺则可以挞坚甲利兵矣【臣】於
陛见廷对之时业将民穷财尽之状缕缕陈奏兹乃目覩情形备悉时势若知而不言言而不尽夫岂人臣忠
君之谊第当
皇上宵旰焦劳之时【臣】又以危言耸听实切惶悚不安
然世受
国恩终不敢自安於缄默也伏乞
勅部确议施行社稷幸甚生民幸甚
范忠贞集卷三

[book_title]卷四
钦定四库全书
范忠贞集卷四
清苑刘可书编
吾庐存稿
永平秋夜钓台泛月
极望知流尽轻舟岸岸移恰回丛树後已在小桥西星动渔灯乱天寒雁阵低隐沦何处觅此地有夷齐
闻砧曲
香杵纹砧素练稠深闺少妇迥生愁敲落天边一片秋云亦随之坠不流金微铁岭路嫖忽安得乘风跨玉虯
平谷十六夜泛月送郭子还都
清光犹胜昨皎皎浸前溪对此仍圆夜翻怜欲缺时櫂声秋外咽离绪酒前迷独有渔阳雁终随北斗飞
衙囘雹霁
天隘郁初极停云忽报秋乍来双阙动纷迸百林愁星月惊相见炎凉寂自收化工何意绪仓卒动神谋
孟秋望夜偶作
啸罢复长啸明河云外明雁飞霜影薄萤坠叶梢轻岁岁随星变愁愁逐病生何如乌梦稳砧杵自秋清
冬猎篇
朔气森冽天地愁层峦彻夜电光流卷书拭剑水盈沟呵手敲氷饮紫骝暁霜光里寒凝目四野垂天星断续初日沈沈上大荒高旗历历翻山曲黄云惨压皷隆隆健儿舒臂鸣弴弓弦迸风高天色酸马蹄跞地响声乾痴鹰忽怒犬跳踯飞走羽毛无一完兽急人忙各颠倒血肉淋漓洿枯草仓皇虎豹出林弯按辔拈弓闲更好烝徒增增後且前锋镝参差明复鲜古人蒐苗猕狩皆寓武一生一杀宁徒然孔子钓弋亦猎较汤虽一面之网仁心岂能全
东臯泛月
村童曳小艇横直复倾欹沼面风初定厓隂月故迟柳烟酣鸟梦水色浸人衣归卧东窗晓乾坤一息机
偶占
柳眼才舒笑欲颦风吹头上拂愁人愁人正似风前柳辜负清光三月春
雨止闻师时中自浙归
相闻浑未了不语转愁生雨叶堦前暗风灯壁上明有情惟密友无梦只疎更为倩云中月遥传共望情
孟夏登楼作此
花事今余几登楼兴转赊莺声林樾老蝶翅竹帘斜池水光揺练罏烟碧透纱凭栏西望尽远树隐山家
白丁香
落花春静寂无知谁剪霜团密缀枝杵影可宜仙子树铃心不傍隐君篱须乾蝶粉难为艳舌倩莺声寄所思为语封姨休妒尽尊前赢得一寻诗
次洪畏轩世兄燕台赠答韵
德星自昔兄兼弟往路曾悲参与商别去八年劳梦寐书来千里见容光少文交谊生而定子美诗篇老益苍刍圃江湖闻旷达梅花铁石作心肠金台雅集怀金谷雪苑栖迟忆雪堂山净鹭鸶飞点点天高鸿雁列行行独怜白也诗千首所谓伊人水一方学以断齑同冷粥情如啖蔗得寒浆江云相望多春树落月犹疑满屋梁太始五言曾发覆永和三月记流觞我惭永叔题师鲁君比任安友子长未免有情谁遣此遂令千古叹茫茫
祝朱母张太夫人
徐兖郊平生浓绿云气依微迎皎旭中有华堂开紫芝氤氲吹送仙子曲曲曰云璈悠且杨女婺彻大荒井臼昔操梁家妇母德今夸陶家娘莫言百尺迈风节莫言双鬓堆霜雪前庭手植三珠树亭亭饶作栋梁具九天花诰旧银台铨曹如水声如注北极恩崇特诏来百千车马列城隈霞觞酒映青蒲色斑彩堦前舞似莱舞一囘酒一杯愿得长年长见万华开
行田纪怀
单车瘴岭驱中夏千里炎荒度夕阳自是先忧期後乐却缘圣主视如伤幨帷戴雨行泥陇使节驰星破晓光每值道涂全梗塞忍看比屋半流亡刍茭幸不烦民力糗糒何妨亦自将我黍漫言尝旨否吾民久未厌粃糠雁鸿欲集声先咽鸠鹄相逢色已怆草泽三空宁类汉桑林七事却同商疮仍无肉何由补茧已穷丝不及忙满地榛芜成草昧稽天崩溃竟洪荒老翁行役悲沟瘠寡妇诛求哭路旁闻道使君生化虎更传令史共为狼埋轮已誓从都候叱驭谁能畏太行饥溺只今宁干止澄清於此慰怀望敢云善政能匡植岂为虚名起激扬但使鞠躬臣貌瘦寸心聊以报吾皇
浙东道中作
最爱名山未得游已见名山未许住牛车拖过钱塘潮马首带来银岱露禹陵一拜便登舟天姥才瞻却囘步天台雁荡雨初深华顶石梁寒欲暮脚底低窥望海尖耳根平洗飞云度寻径攀藤虎豹惊冲潭击櫂蛟龙怒滩急山腰响白云林深谷口迷红雾汗雨不离三伏天蜡屐已穿八千路何时重到玉峰头笑共仙人搏白兔【生平所见惟玉甑峰为奇絶至今犹神往也】
因略南湖遂至洞霄宫偶尔题壁
诸峰平帀碧嶙峋玉井莲花拥至尊未到已疑仙佛地重来翻愧宰官身偶寻大涤穿黄竹为访栖真披翠云忠定紫阳提举处江南闲杀老谋臣
辛亥春行田驻节张罗浮谏议涉园赋以贻之
精卫衔石东南决女娲炼石西北缺神圣千古无完功高人心与造化同海盐南郭鲜原上万亩桑麻平似掌其间十亩有羣松怪石轰腾夔罔两借问此中居者谁张公昔岁长安归补天只手用不尽聊於丘壑开崔嵬平地千峯水百曲随意植梅兼莳竹松云梅雪竹烟间又缀红桃环柳绿亭榭离奇皆自然小桥仄径徧宜偏诸峰四面各相看曲室幽窗时见焉中有一峰特高耸东望海涛如雪涌天水平吞日夜愁星辰帀踏参差动我自生平最好奇一闻名胜竟居之未问主人先看竹不嫌洿壁狂题诗二月春风花正好行车东出嘉禾道百万苍生为去年桑田变海无青草天气虽春民物秋长民物者能无忧何当大补东南缺须知精卫难为谋主人又复出山去定写流民进朝宁猿鹤今遗三径空却使忙人等闲住张公张公天下豪不隐山林隐市朝补衮望君留北阙挂冠吾欲返东臯
春郊口号
数椽茅屋绿烟低几树桃花绦雪飞为买村醪无觅处蛮姬笑指小桥西
桂山堂为平湖陆鹤田侍御作
当湖十里清溪曲百道寒流界棋局中有山堂丛桂中环篱一色皆修竹有竹何可无主人主人名字清且芬玉阶仙仗为香吏金粟如来是後身昔年袖里明光草屈注天潢肃驰道天子留心与赵尧诸侯落胆愁温造归来日在山中堂淮南丛桂全无香秋风万里九霄碧坐看繁花如雾黄吾之东行正春莫营田日走湖桥路主人为我破苍苔相携直到林深处时当牡丹花盛开临池尚有九英梅小桥箕踞坐相得须眉照水无尘埃更有楼前数株梓木中之玉树之子精神能独护羣花恶风暴雨难驱使我闻太丘功德多譬如桂树泰山阿君家世代有双璧元方季方今如何在昔名园洛阳郡一盛一衰关世运宣力之余乐未央况逢圣世如尧舜匆匆归去心交加囘首林泉隔紫霞为约清秋白露後乘风来看黄金花
西谿探梅
醉眼朦胧望夕晖素枝斜映玉烟飞高歌一曲拈花带载得春光午夜归
泉公亭僧舍题壁
三月春光澹碧山恰来花发又花残忙中岁月驱驰尽海上风云指顾间杜老漫吟归马逸庄生徒羡白鸥还茅庵一宿仍卑湿未许浮生半日闲
送魏兴士归贑州
木樨香遍武林谷未得乘风一问焉俗吏那堪诗酒兴病躯偏与药罏缘勺庭已跨扬州鹤兴士重开章贡船怅怅望南还望北蓼花芦雁满寒川
六月朔日访客僧舍未遇闲步堤上偶诵幼弟彦公马上口占六桥桃柳是新栽之句殊增南北之感澷成十絶句
六桥桃柳是新栽镇日游人千万囘隐隐箫声船里度轻轻云影日边来
白莲
桥头兀坐望层波一片琉璃拥玉蛾更有清风添绰约轻翻绿叶盖残荷
泛月
团团十月尽青山遍插荷花遶水湾莫怪游人清兴远扁舟更载月明还
伯兄初度
蓦忆昔年今日里预添鹤算别华筵霏霏雨歇歌声静冲破轻烟采碧莲
孤山七贤祠
偶对羣贤意转迷风流事业岂湖堤欲招处士孤山鹤跨向辽东华表栖
家慈北上
徘徊堤上自踌躇闻道舟停骆马湖深恨一官居此地枝头羞见下飞乌
瀛台入直
曾看龙舸泛湖西映日红花色更齐每忆长安直北望青山重叠白云低
揷秧
螺黛平看万斛围农人遥唱稻秧肥声从谷出连山应掠起长空白鹭飞
眠叟
绿柳浓隂白板扉竹床浸水倚渔矶野翁睡足浑无事静看天边暮鸟归
归棹
堤遶荷花花遶湖湖心明月漾骊珠轻舟揺入烟深处惊起花间两睡鳬
范公所作西湖十咏或寓怀孝友或托兴农桑篇什虽微有与民同乐之至意公抚浙以来实心爱民万口传颂履公庭则刑清政简听公论惟礼教为先得诗人温厚和平之道故其诗足以传余请假归见西湖复栽桃柳亭榭聿新喜在位诸公嗣徽苏白而更喜读范公之诗因山人何含白请敬题数言以志湖山盛事
虎林黄机壬子秋日题
范忠贞集卷四

[book_title]卷五
钦定四库全书
范忠贞集卷五
清苑刘可书编
百苦吟【自序】
大地有苦海焉能溺人亦能成人吾辈胷具至性履险不渝一身之苦乐夫何足计惟是古今正人哲士虽当颠沛忧患咏歌见志往往牢骚感愤必於诗焉发之吴门嵇子留山天下士也与予以道谊称莫逆交生平气节初未尝以境之苦乐易其心盖予之信嵇子亦犹嵇子之信予也癸丑秋从予入闽未数月而予遭异变嵇子与三山林子能任会稽王子幼誉华亭沈子天成同罹其难阅今两载余矣嵇子於困郁中游戏笔墨作百苦七言絶句而三子依韵答和予读之不禁泫然心悲窃自叹不辰既上弗克酬
君父之恩下莫能慰苍生之望而又累我知交如此每一念至何以为情故自被难时水浆不入口者旬余日求一死以明方寸今奄奄一息复何心於笔墨但以诸子无辜受累率尔勉和附录篇末略志一时同难之情使後人知吾辈之咏歌各有所属非第为一身之苦乐而已也予之未出苦海者惟以有负於
君有负於亲而且有负於知交为有生莫大之恨事默默此心万刼不磨又岂笔墨之所能罄也哉康熙丙辰初夏三韩髠翁谨识
风
龙怒神嗔风雨旋蛟宫社树舞城颠孤臣何幸邀天顾独剩床头百瓦椽
瘴雨
乌云漠漠四山横檐溜潺潺堦水平牀底汤汤鸣活活虚舟荡荡泛蓬瀛
积潦
浓隂含雨恨难收扶杖堦除数破沤滴滴心头犹未死骖龙挐雾舞吴鈎
炎蒸
地蒸天炙炼朱顔一寸光明钝铁顽任炙不焦蒸不烂浑沦夭矫碧空间
冻雪
彻夜氷魂屡暗惊乾坤何事静无声霏霏碎玉光难灭馥馥寒梅味更清
连隂
鼻鼽胸胀气如蒸泥汗淋漓饿眼瞢宿雾荒烟吹不断凄凄无语枕癯肱
霉湿
乍晴乍雨幻无边燥湿薰陶色相鲜苑囿高低铺紫床楹日夜长青钱
泥泞
霏霏雨雪几曾休木套纵横踏浅流满眼汚泥呼杲日速舒烈焰灼盲鳅
昏黑
落日昏沈归暮鸦纷纷羣动月光斜人我相冺须臾静尀奈邻沟叫夜蛙
昧旦
鸡鸣惊起索朝冠先向慈帏问蚤安往事已非肠断絶泪珠空浸枕痕丹
了灯
银灯照壁绘梅根榾柮槎枒墨铁痕尔莫咨嗟予影瘦清风揺曳向天翻
屋漏
椽檩稀疎瓦不均最宜仰卧数星辰无端每值更深雨四处霪霪徙坐频
湿地
诸葛当年入不毛七擒七纵耀弓刀不才误主缘秦晋满屋沙泥手自淘
负暄
兀坐窗间曝晓光须臾乾尽草头霜圜中伫看东风面玉树氷珠放早香
旱澡
垢腻累堆豕负涂徘徊难语向天吁羞从旱魃求浆水搓个泥丸弹小鼩
蓬首
乱云凝结九秋霜半尺银丝百丈光膏沐未施嫫母笑心甘披发岂佯狂
垢面
揽镜惊看瘦骨微依稀曾识又疑非由他满面灰尘厚尽掬长江赖故衣
挛手
走老科塲儿倒綳鲲鹏潦倒困鼯鼪辛勤珍重屠龙手跨海长鲸剑底明
絷足
被谪仙蛾痛抚膺羸躯重载九层氷寂然默演周天数枉费村牛绾赤绳
拘项
多生夙业巧还偿香骨铮铮缧絏光天意若囘离贯索借纒枭獍助烝尝
枯肠
早步青云丧此生天人学贯亦虚名谁知靖节悬琴意识趣何劳弦上音
泪眼
泣涕三年暗曙星亭亭日午尚疑冥几时一吸鲸鲛血银海光揺两炬荧
闻柝
梆铃关柝备皆空暴客翻持御至公休笑貔貅颠倒用从来盗憎主人翁
听砧
春风荡漾送秋砧四野凄其怨语深已恨羁魂难闭耳争禁婺妇碎敲心
邻哭
天步艰难运气屯狐狸号喊虎狼嗔既怜我舍哀生我又痛邻家哭死人
风鹤
连年笑我独含悲何事狂且也皱眉伫望三山繁草木鼙声隐隐耀旌旗
炮警
大地崩颓海沸惊铁龙飞舞血花生顽冥犹逞贪痴兴笑比元宵爆竹声
觱篥
愁云黯黯墨光深日夜城头哀角音孤客旁皇难梦寐繁寃吹起鬓霜侵
鼙鼓
寂静山河三载悲触翻雄气向天吹漫夸晋鄙军声壮虎帐曾尝屠狗椎
笳吹
沙漠秋清响塞笳文姬漫谱写离家蛮荒炎日鸣螺贝苏子题诗送落霞
吏稽
闻道狸奴点士名劝君高应莫心怦即今预拟朝金殿只当传胪第一声
卒狞
狐兔嘻嘻燕雀欢牛襟马裾沐猴冠盍看溷底水仙子出没如何咬磨盘
昼诘
隂森凄惨久无天鬼卒嗷嗷井底蜎伫望三山迎晓日犁翻蛟穴啓桑田
夜查
黑风飘坠海中间罗刹更深检大环漫谢诸君能効命助予功遂玉门关
值班
一羣才去一羣过横者狰狞达者和徐唤同侪观後沼霜风昨夜卷残荷
交更
催更漏箭颇分明狂猘偏多怒吠争睡早睡迟惟顷刻自家窝里亦无情
臭虫
远瞰氷肌亦可休偏恣吮啮逞风流燃灯一指须臾尽遗臭高名万古留
虮蝨
么?腋胯度朝昏世务难谭且漫扪项直手挛难摆布留君几日处残褌
飞蝇
不住深宫警圣贤欣尝厠秽逐腥羶白圭莫惹些微垢尘拂高擎握老拳
游鼠
牙鼠何堪也自雄跳梁窜瓦日当中那知衆怒终难犯看尔临时五技穷
聚蚊
余血难供一饱餐徒劳歌舞未成欢贞姬宁露神筋骨况我书生肉更酸
鬼啾
从来知有鬼神理今日忽闻鬼哭声鬼若有灵携我去愿偕衆鬼噉枭睛
疫疠
肉尽皮穿心已灰惊闻难侣悉生灾吁天早碎孤臣骨留得羣英济後来
碎衣
宫衣新着舞莱衣矢报君亲天下肥讵料裹予成鬼瘦机丝片片伴花飞
破被
败絮朝朝雪满氊大如手掌软如绵凌霄片片天鹅羽笑尔虾蟆眼自穿
砂锅
温羮烹茗更烧汤急急煎煎沸沸忙无异临塲新子弟旦生丑末一身妆
泥罏
玉屑霏霏手足龟圜中安得有乌银生平自信如冬日羞捧泥罏煖冻磷
瓦盆
邻儿长叹敛双眉陶器如何撞铁鼒已破不须增顾怅古人垂戒预操持
草褥
棱层榻板瘠腰臀那得温柔稻草痕烦检香根勤洗濯藉予待罪大清门
敝履
当年踏遍越山川急拯民艰屐数穿闽困未苏鳬折羽子乔无计更朝天
破枕
漆园已觉枕难抛夜夜游仙透露梢久拟追随黄鹤後梧桐月下赋敲交
篾筐
竹筐拳大漫吁嗟中贮松毛栢子芽蛮地借熏除瘴疫还期蓬岛采金花
竹刀
仙家梦授一氷桃纵不成仙亦足豪堪笑铁围丛狡黠横操竹片舞邠刀
草珠
心光早已摩尼圆不坐西方九品莲缘系现身来说法毘耶重覔草珠穿
油箑
三年怀握引清?字纸参差糨饭高非是故人曾半面独怜向义胜绨袍
忆纸
昔曾簪笔染龙笺岂料身居弱水船欲写新愁无寸纸燕钗屋漏血痕鲜
忆墨
未尽灰余亦可憎曲蟠墙角鬼神凭几囘夜半来风雨误认僧繇壁欲腾
忆笔
中山?子被狼吞骨肉飘零絶五伦幸遇乌龙能代职牢骚犴狴补天根
忆砚
不亲羲献已多年潦倒参苓典簿钱为恶奸雄铜雀瓦眼前更欠绿泥砖
残历
将来万有一时中四壁萧萧两腋风留得天颁书一卷每逢朔旦效呼嵩
炭痕
稀疎惨澹复纵横涂纸汚墙若墨黥月下杜鹃揺素影一团碧血一团声
尘灰
改岁家家尘垢飞狱中也缚草枝挥禁之不可凭伊兴冷眼看他土面肥
烟眯
朦胧双眼醒还迷晩爨邻烟扰坐栖勉强扶筇出户坐斜阳远隔碧峰西
乏水
江南冀北任遨游吸尽名泉甘露浮闽海那知逢烈焰惟求天雨润枯喉
灭火
金炉灰冷亦虚供两耳蛛丝密密封静待青蛇复蜿蜒重隂剥尽栢香浓
摘菜
菜根咬得是贤豪剔蠧搜泥自煮熬此处佳蔬滋味别苦瓜间顿癞卜萄
执爨
巧妇曾愁无米炊铮铮男子痛燃眉捉襟露肘真前监村女心知犹强为
食淡
口内由来气味清鹾规人叹业全更始知上古强兵术煮海须教淡养生
缝绽
破袴频招风雪侵强为儿女倒金鍼未曾乞得天孙巧丝线才穿指血淋
浣衣
衣丝汗煮汚同尘澣濯何曾为尔频垢腻虽高吾敝袴且留片段蔽羸身
粉粥
展转无眠病莩俘饥肠雷吼鬼揶揄不知粉粥如何味半盏姜汤胜酪酥
馊饭
馊粥三旬啖半铛苦怀难遂岂图生偷儿莫浪称周粟据我赀囊馈我羮
柳茶
尝遍人间万种茶龙团抛弃不为嗟年来谙尽泥浆味翻忆清辛嫩柳芽
劣酒
对酒悲多万绪牵老兵劝进稳愁眠入唇不用逃苏晋饱谙诸方五味禅
缺药
生平孱弱药为粮罹难何曾片滴尝病不脱身命不絶天留残质砥愚狂
书佣
飞龙羽翼各西东顔色暌违梦寐通时有鳞鸿传近况拘挛疲指舞冬烘
医匠
陈皮今已讹东尖桔梗枯枚态更纤医匠医王凭业口犹如牛马呼应兼【偶有病者问药涂壁示之故有此讹】
敝席
敝席久已弃泥沟风雨凋残剩半勾徐语傍人张後隅半遮臭气半遮羞
篐桶
团圞陡被狡童隤弃置墙隅风雨摧惜器人来一举手出民水火跻春台
粪草
草茎土滓渐成堆愁锁眉峰解不开为谕厮童连夜运门前高筑斩蛟台
秽厠
溷联犴狴势凭陵食药才擎秽气腾遥计会稽青冢上至今怒色响棱棱
溺器
藏足无头缩颈龟夜阑昼永坐前遗从来狱卒轻人惯燃则溺之奚足嗤
恶梦
世情云变久心伤那更连宵怪梦长剑戟如霜镝似雨青磷赤血满沙塲
哭友
君虽先我丧无端犹有同心痛抚棺待我断头归碧落只余枯骨砥狂澜
哭仆
愧我无才累汝亡兼贻同难断愁肠英魂且莫离余侧生死相将归故乡
客俘
俘客何堪问客俘衣冠狼藉眼馍糊可怜豚犬痴迷甚凤鸟摧残饲野鳬
祭墩
廊庙新培巨栋梁却轻殿陛弃椒房多应不乐人间世改貌希予絶覆藏
又
鱼肉苍黎困俊英婆娑蹲踞影彭亨祝君早供三军爨好了从前无限情
吞虿
悮忪一毒舌根长不救斯须命即亡今既入肠汤沃雪诸家本草谩商量
叹鼠【两鼠跳梁上一堕地死一充猫腹】
穴中两鼠谩相将拚命超腾竞堕梁纵是武安屋瓦振青霄明月自天阊
雪异【入夏甚寒惊传郊外大雪越数日有人折来芙蓉两枝光洁荣茂亦可骇也】
岁前腊瑞已心惊夏日何来碎玉英蠢尔蜉蝣僵欲死皎然孤鹤唳松清
葩妖
节候轻移幻梦空祝融颠倒卖英雄莲凝白雪才铺粉又放芙蓉弄浅红
祝茶
顶礼潮音掉海槎携来一掬净瓶芽洒添半滴枝头露泼灭炎天万顷霞
煮茗
旗枪浥露拂烟斜汲井频将活火加遥望福堂心供养赵州一盏绿云花
谕仆
酸虀败腐苦黄瓜茹淡遥闻争自嗟一掷千金岂尔辈何如攅聚买盐花
酗醉【以下三首皆谕仆之词】
中道如何顿异初颠狂傲慢蔑龙鱼劝君速盼平南诏昧爽前头纵赦除
诟谇
数代同炊义最亲须知寒齿惜伤唇何如存养丝毫力骂贼诛仇佐主人
格鬬
季春田鼠化为鴽尔辈何心反变猪痴昧刚贪时悻悻自涂汚秽惹狂狙
吿神
党祸曾羁先孟博直将谠论让臯陶予今谄祭因求死好脱无辜烈俊髦
覔炭
同人共难苦离居一夜鹃啼百阵余独我声销血已尽强搜炭屑寄鱼书
老亲
生儿虽喜实忧深万事牵纒万里心既痛负君复痛死冀全忠孝费沈吟
又
伯兄舞象我方生十斛明珠掌上擎刚得宦婚情暂惬那知垂白百无成
又
少携三弟诵诗书彩袖双承笑语余儿鬓已添银线缕翻贻南望倚门闾
长兄
前年送弟渡桑乾话别酸辛判袂难此际滇中念母弟仙霞哭罢望长安
苏公
我前南迈病新痊相送凄然嘱早旋世事已非休望我三亲独赖汝身贤
允公
娶亲闻汝诣金陵曾遣苍头荷担簦自接维扬书信後至今只有泪沾膺
彦公
痛汝何当我共炊祖遗全供宦中资既烦悦母兼劳侄借劵无偿更费思
六弟
弱骨支离汝倍寃先违老父继慈萱未偕伉俪缘多病只影??急在原
病室
多病何曾解?纑那堪泣血忆征夫支持且莫沾床褥儿女嗷嗷累老姑
又
梦涉荒园坐旧闺松风猎猎草萋萋相看但讶顔非旧蓬首无言掩面啼
两儿
莫读诗书莫戴貂祖翁遗圃尽堪浇殷勤侍母休顽劣共孝霜婆乐暮朝
吾宗
数年未得聚昏晨甫到都门又海滨忽被腥蛟乘蜃气归来无计泣秋旻
又
太傅家风文正开簪缨黼黻响春雷养亲教子各从旧莫向南荒作我哀
旧游
临安谒帝入长安夹路桃花一月看最是凤城春色丽五云缭绕捧金銮
感怀
磨炭和百苦恰哭屈原时细检无可取焚之还自疑欲寄何由寄收藏谁与持展转劳梦寐一念百踌躇聊比御沟叶随流付所知代为消烈焰了此一番痴
范忠贞集卷五
<集部,别集类,清代,范忠贞集>

[book_title]卷六
钦定四库全书
范忠贞集卷六
清苑刘可书编
画壁遗稿【有自序】
承谟蓬头垢面絷颈挛手逢
万寿圣节者三丙辰三月十八日肃诚向
阙拜舞深愧忝生圣世不克振拔沦为误
国庸臣辱亲败子乘未灰余烬志梗概于壁俾後之见者知余不肖不才所遭不幸也遡余生而庸弱先太傅督训严切冀有成立辛卯春
世祖章皇帝以元勲子选充侍卫复以年方幼穉免入直扈从令在家读书大庆贺入班行礼是年
诏八旗满汉子弟有文学者与汉人一体乡会试余得登贤书明年壬辰成进士选庶吉士甲午解馆授侍读学士余病懒性成常经月不至翰馆而陞转之阶反越常次呜呼
先皇帝之恩何以报称耶迨
先帝龙驭上宾余浮沈班末年余循资陞学士时伯兄充浙东援剿总兵官先太傅左右侍养无人余复以多病恐旷废职业力求解任辞至再始得请历三载
廷议撤援剿诸路兵马伯兄归京师丙午孟秋望日阖族集东臯习射饮酒诸幼年子弟辈赋诗属对是日先太傅顾而乐之因谓余兄弟曰吾家世受
国恩尔等乘年力富强宜速补官为
国家効力中外勿以予老为念申谕再三不意予兄弟罪业深重先太傅于是年八月初二日弃不孝辈长逝服阕补秘书院学士先是先太傅在日今
皇帝尚冲龄一日余与同官进
内请
宝
上询曰尔谁氏子尔父何官今在否年几何余悉具先
太傅始末以对
上喜曰尔若子耶如此者数四後值
朝贺期先太傅入贺
上指问左右而不名但曰此非某官乎且称说
祖宗朝往事甚详左右皆惊为异数余解任後代余者
同衆入
内
上问曰此为谁范承谟何久不见阁臣奏曰承谟病解
任矣此其代者
上曰果病耶剧耶病愈尚起用耶对曰病须调治一痊
即补
上颔之者再先太傅闻
宸注如此感激益深因追忆昔年
太宗
世祖
旧恩辄向北流涕不止故亟图报称之语时加训督次年
上亲御万几余与同辈日侍左右至冬廵抚浙江缺人廷推及余
上色喜谕曰浙江东南要地国计民生悉委尔矣可善
为之余受
命惶悚自顾驽钝膺兹繁要昼夜拮据寝食不遑而德薄才微政多阙误以致上干天和旱潦频仍虫疫叠降二三年间仆仆山陬水澨勘荒拯灾请蠲请赈改折免徵心劳形惫幸
圣天子爱民如保凡为民请命之疏虽部议格不行上必驳令再议或径
批如所请行呜呼不才如谟何幸有此遭遇也久之事益繁食日减旧疴新疾交攻孱体不得已以病吿
上悯念微劳准驰驿囘京调理维时内而科道外而将军总督提镇巡盐御史及兵民商贾具疏叩阍挽留者日相继始犹轸恤病臣未即报允後乃
允提臣请复留浙年余余力疾视事不敢少懈会闽督
需人时余以他过镌级例不准列
上特简往任壬子十二月二十五日接邸报是日忽感气逆之症攻冲五内猝病陡险虽极力调治时减时发遂力辞
新命未蒙
俞允因请
陛见欲面陈病状
允之入都时即赐
召对首询江浙生民疾苦暨经由诸处光景余悉条奏无隐次即俯问病势何似奬劳备至亲遣
御医就舍诊视赐秘府之方颁尚方之药旬无虚日未几以荐举人才一案致诖吏议具疏认罪静听处方兼值举行察典内外官三品以上例令自陈余因又以病吿期得罢免藏拙丘园及
命下仍令速赴新任
御医囘奏又云疗治稍痊可以理事余感激
主知不加斥逐任用弥笃尚安敢辞海疆之险偷衽席之安也
陛辞日
上曰闽海氛未靖地方困苦已极为天下第一烦剧要地卿廉能素着亦为天下最故特倚任仍赐
御衣帽
上廏良马鞍辔迥异常数复
命近侍就
廷前宣谕曰
此朕时刻所御之服解以衣尔如见朕也次日入谢赐宴毕面辞就道间关万里堂上牵衣许
国以身不遑将母而恋恋君亲之心从此与道路俱长矣行至山东界宿羊留店相传为折臂三公故里其夜
赐骥忽殂余叹息良久知驰驱天末终无功也及踰浙抵仙霞关一望层峦叠巘瘴雾迷漫险滩怪石奔流急泻中藏猛虎毒蛇磨牙砺爪择人而噬以故村落荒凉城郭破碎崎岖甚于蜀道变幻疑于鬼窟履任後诹访情势检阅册籍不觉失声大呼曰闽疆之败坏一至此耶大计军政所以劝惩文武此省岂无廉能循吏知勇干城而使之沦落一官淹蹇万状廉吏勇将之心不堪问矣黜幽纠慝么麽充数而贪酷悍婪日惟苞苴是营安享富贵是执柄者与败检者之心不堪问矣学校考取人才干请鬻贿而寒窗之彦百无一闻是奇才异能之心不堪问矣沿海苦兵火者二十余年有司加耗重徵敲骨吸髓而蠲免之实惠不沾蠧役之鱼肉弥甚是父老子弟之心不堪问矣兵卒荷戈守山戍海负嵎则有虎豹窥伺则有鲸鲵藉其死力以争此土而粮饷欠至半年库银缺额百余万呼庚呼癸之兵心更不堪问矣呜呼海天半壁危如一綫虽智若良平勇如贲舍亦难展足措手而况萧墙之祸已酿於撤藩哉癸丑冬部臣入境奉
旨藩下左右两镇归地方官管辖余与抚臣刘秉政提臣王进功密议欲量拨一二营分防他处更勿迫其行庶不至人心惊惶进功始应之而中挠焉必图尽遣以孤其势余复密谓之曰此非孤其势也适迫涣散之军心驱之附彼也失计非小须稍缓二三月候浙江协饷至补给旧欠月饷再预发两三月银米安家然後令彼前往则途次庶无骚扰戍所庶无他虞急之恐仓卒生变进功虽意折仍私自调拨屡催赴戍及择期报明发饷起伍无何果人心汹汹矣俄而滇逆蠢动风闻煽惑讹言沸兴及停止迁移之差员賫
命星至命精忠复绾兵符因得借口操练兵马整顿器械从前拨防之形迹催行之举动岂不徒滋疑贰乎身为边疆大帅久历戎行而不察时势不揆人心事未至则刚悻偏执事一至则仓皇失度亦可哀也已至抚军为全省大吏责任非轻会议之时略无可否竟若置身局外者不更可嗤耶余不幸不得同心协力公忠为国之寮寀而罹于祸宜也然予亦不因时艰势蹙辄敢废弛政事而不急急收拾人心以为补苴计也故自?任来条奏诸疏请速展界者安民也请拨现在协饷者安兵也请将绿旗官兵裁去原额补足者实营伍也请免缉投诚逃弁许投到宥罪安插本处者清山陬海澨也题补城守副将用沿海劳弁者叙攻苦而邀不次令之感激报効也报巡历边海一带形势啓行日期者为欲置身外郡以便调御防范也再如颁刋示而准采捕者活沟瘠也就弭盗而联保甲者储乡勇也寛林简修而招吴成者一安投诚一散岛衆也延林燧董生等因时相机者抚海逆也天或假以时日获奉
俞旨诸事就绪俟滇锋一挫闽势自孤而逆谋自戢天
乎天乎何竟使余为误
国庸臣辱亲败子乎当逆居丧卧病时余每亲至吊慰乘间辄讽谕以大义冀感动其心余客嵇子留山窃虑之常相吿曰昔魏文贞有言曰宁为良臣毋为忠臣又语云神龙见首不见尾公其慎之旧弁王天佑等亦跪进曰连日之会轻蹈不测左右多戒心公独谈笑自若窃窥抚提二公中怀叵测不可与语余俱应之曰诚然余非昧于此也然以孤危之身处艰难之际当疑忌之秋唯示之以诚使小人无能乘其隙稍以缓彼之谋图济我事至于死生祸福诚不暇计既委身事主父母之身即君之身古云君忧臣辱君辱臣死且予非不知徒死无益但时势如此百无一备同城共处举动牵制上下左右皆彼腹心虽日日闭门筑垒其能免耶皆叹息而退督标兵马向称精鋭闻自李公去世渐次颓靡及余来点阅狼狈不堪名具实亡闽安镇为闽省门户履任三月余未遑巡视後见羣情稍定欲量带数十名兵弁往视形势而该营将佐方以帐房什物弓箭器械朽坏未整为辞逆即随遣官来言曰迩日民心稍安讹言稍息恐公远出又复动摇少顷抚军亦来力阻且为相约曰某在此久颇能得彼秘密有所闻即来吿共图报効
朝廷断不敢悞乃公事余曰闽安之行不过一视海口非久期长往既诸公止予不行亦可靖藩祖孙父子叔侄弟兄世受
天家非常宠遇量无他志若公忠孝自矢肯以
朝廷之心为心
社稷苍生之福也语竟心辄郁郁退而不能释复一客进曰公既不得看海何不因滇寇震楚以设备邻封为辞潜出省会扼据上流亦一策也予曰计过矣楚于闽相去辽濶间隔西江风马牛不相及毋论轻举贻笑且啓衅端祸不可解不见闽安未果之行乎所携兵弁为数有限尚以诸件未备为辞今往据上流谁与为徒钱粮军伍城池人心一无可恃今即不量多寡率尔前往或据延平或据建宁誓死以图一济但彼逆念虽久逆形未着倘或疑我据地欲隂图之激变军心讹传京师风闻者纠弹于前按罪者苛绳于後既冒轻出失守之名兼招激变殒灭之祸身名俱丧耻莫甚焉余不为也三月十五日甲寅天初明逆遣员诣署跪请曰王守制数月未亲军务今海艘游荡乘滇南多故萌窥伺心讹言愈兴衆情愈惑今新奉固守地方
勅命不敢以私心废公事愿与诸公会商为护内防外之策因丧服未释不便就教敬遣下员促驾未几抚军来约同往询以所商何事近有何消息但支饰他语虽心窃疑之乃故坦然共辔以示无惧是日愁云漫漫冷雾漠漠太阳惨澹无光色入逆邸中觉廊庑杀气不可以目余知既陷虎口势无退理挺身而前仰天大骂贼衆兵刃环临重加束缚时一二狼卒有误持刘臂者逆党马九玉急叱曰不干巡抚事秉政但俛首无言两颊微红而已逡廵间即挥之去伊惶恐斜趋而出呜呼痛哉君亲伦理灭絶尽已余喷血切齿丑言痛诋欲激怒以速吾死庶几上酬
主德下报亲恩乃大骂一日夜求死不得又欲不食死逆每罗列饮食予挥斥之舌敝唇裂龈肉俱腐骂至第八日气虽渐微声虽渐细闻者犹狼藉塞耳瞋目怒视然又恐余自死环守不懈余身层层缧絏肢体拘挛不能动作惟一息尚存骂声不已不意延至第九日十日而精神顿复气之微者渐壮声之细者渐宏侧耳其傍者不以为恨而反以为奇呜呼痛哉岂余当死于刀锯鼎镬而不当死于饿哉岂予罪深业重不能为
朝廷守疆土以致震惊
堂陛毒祸生灵当死于
国法哉当此时神魂恍惚常见
先皇帝俨然临于其上先太傅俨然临于其傍即远而太宗皇帝先高祖大司马余幼所未经身事者亦亲承音容笑貌于梦寐之间慈诲殷勤嘉言慰谕岂余思念所聚结而为形哉
天锡神圣默恤余之坚贞憔悴哉约计七百余日之中着旧日衣帽时历寒暑从未更换虮虱蚊绳恣其攒噬蓬垢疾病任其纒绵粥食半盂便可终日逆虽时遣问讯而恶语更加後亦不敢屡至防守者见余刻刻覔死百折不囘感动于中多方慰解且为予言从前罹难时署中宾客亲友及家人辈俱一时被执凌逼勘讯桎梏窘辱艰难惨切之状幸皆忠义自励视死如归不为稍挫而二三妇女婢仆之类又能从容尽义夫妇子女相继投缳呜呼痛哉闽之文武大僚平日建高牙拥大纛亦云极一时之赫奕矣而望尘稽颡蒙面图官保妻子而活躯命者如云屯雾匝独余宾客戚友身未邀一命之荣口未沾升斗之禄感予区区之意尚能念君父重名节以身徇孤臣即健儿奔走之徒巾帼臧获之细皆知寸心不二临难不移闻者得无稍愧乎余以识闇计疏波累贻祸虽万死其何恤焉余居重垣迥壁中骂未已继之以诗文左右不敢具笔砚乃烧桴存煤画字墙上其讥刺太毒者左右旋即涂去前後仅存若干篇竝为文以序大略俾见者知不肖不才所遭不幸得死不易云螺山髠翁炭笔识壁
诗
絶粒骂贼滴水不入口者十日不意惽寐之中一缕血痕竟为左右窃断痛絶
珍重冲冠发几根此心不共此头髠一丝未了忠魂在且向星前礼至尊
偶成
女萝附乔木愿言修世好岂意忽参商所趣不同道人生掣电光谁能终其老金石物化常浮云焉可宝
雨夜哀敝袍
昼里为裘夜作衾更间半幅藉羸身并头?萏残红粉隔浪鸳鸯泣血津梦学老莱归倦蝶行同季路结寒鹑高堂两袖牵衣泪风雨摇灯点点真
雨霁即事
遥辞瀛海展洪图何意一朝鳞甲孤户暗织蛛肠屈曲墉穿牙鼠梦馍糊片窗百孔风声碎斗室千光灯影殊最是雨余床似洗月摇寒浪浴氷壶
秋夜
北风凉我牖蟋蟀遶床鸣病影随衣瘦繁愁向夜生思亲伤白发报国愧虚名默对三更月劳劳万古情
至日
忆昔日南亚岁时趋陪鵷鹭拜枫螭到今雪窟孤臣泪上苑谁传雁帛知
除夜
一片丹衷历雪霜岁华不信有沧桑东风此夜仍舒冻伫待春囘旭日长
元日
遥瞻北阙申华祝独诵南薰忆舜琴弱骨倩人扶拜舞不禁挥泪五云深
月下松涛
玉绳横素月历落列星疎清光照瘦影脉脉一灯孤我来实不造祸乱肇须臾军饥民累重陬澨悉雈苻呕心废寝食中夜起长吁移藩复坐镇再给统兵符庙算思弭患叛孽逞逆谋嗟嗟兜鍪子谁为忠义夫倒呈生杀柄反而媚妖狐俊杰识时志妻孥富贵躯岂无桑土计予口亦卒瘏奈堕稠棘中只手难为图惟将身谢国安忍惜头颅虽非齐壮士颇多慷慨徒健儿随烈友视死若归途囘首云际松矫矫龙势殊凌寒凝翠色霜雪剥鳞肤形枯神气劲悲风动海隅泰交阳候屇雷雨跃天衢逆巢摧尺木孽种染锟鋙鲸鲵生献庙胁从莫胜诛疮痍勤矜赦净洗血腥汚
闻署中同时被难诸人语言慷慨须鬓苍然感赋
从来聚首驰南北中道分张堕海隅三载天涯隔咫尺百人心日照须臾凌霜气节须眉见似铁肝肠谈笑殊魑魅几能潜白昼尚方连夜响锟鋙
览镜中白发
水月精神氷玉姿镜中不肯愧须眉半生寤寐严三畏廿载驰驱廑四知直破皮囊无一物空余蓬髩挂霜丝首阳分浅常山惫默对清光影更痴
灯前梅影
味色声香絶点痕飞来一段蛰龙根暗松雪蕊生春意静放清芬破冻魂遥望岭头云共白囘思阁里玉同温氷姿铁干真孤调肯并桃蹊与杏村
纪梦【有小序】
冬夜梦囘月照孤影飘堕鬼趣比复闻大兄收逆滇中老母膝下惟诸幼弟穉子殊不禁天各一涯之痛
一夜召还京千军列羽旌慰劳荷圣眷操纵钦文明朝退归私第良逢会弟兄乐奏霓裳舞觞飞金玉横直前不相认争来问姓名道罢各凄怆悲定意犹惊几日违顔色大异昔时荣老亲怜髩发穉子识音声戚友如堵立悲喜手交擎环询乱离事欲语心怦怦肠断闻残漏彷佛诉未成魂囘忽万里鸡唱正三更霜威凉浸骨痛觉恨余生揽衣出户望酸风裂目睛遥睇银河月潢池氛气清捷音应络绎宵旰蚤怡情寒渚栖芦雁含贞抱影鸣茹荼天色惨终怜副请缨一鼓摩云翼攫兹鳄与鲸伫歌旦复旦卿云四表平
元日望阙
春囘两髩复霜侵愁病翩翾次第寻飡雪三年如一日倾葵百面结同心遥依北斗同阳雁何日南薰侍舜琴拜舞但能长叩首馍糊泪眼白云深
立春
暮钟哀角总难听晓起扶筇数落星昨夜雪消霜便薄烧痕放出一山青
絶影词
何处春光秋更深碧山遥对是知音仰看明月低看影宛转随人恼我心
又
东君枉自费哦吟一任邻家花落深祗恨影痴难共语转羞明月卧窗隂
控雁词
三年日夜望楼船四壁牢骚袅暮烟寒雁若怜苏属国血痕淡洒染晴天
瓶兰
天生幽异姿雨露山中静时发空谷香岂解悦人性宁作当门锄那堪植污境蚩蚩徒尔为形萎芳气劲
抱犊吟赠嵇留山
陟彼惠山巅俯瞰融寒玉一掬流古今烦热何能触中有抱犊人意静明如练匡济藴珠玑微言飞雪霰我虽世讲谊心交方未久义在万缘轻生死遥相守儿女晓夜号椿萱惊日暮嗟此骨肉情天高难共诉茹荼伤隽英繁霜华墨髩仰盻双鸿鹄轻隂逝甚迅
笼中画眉
羣居幽谷中翺翔情自好素眉淡远山清音越林杪虚声乃足累罗网来相恼生遭轻薄儿欣持以为宝雕笼贮弱躯玉粒资宿饱锦绣障尘寒鼎彞供饮澡春风怨落花秋月哀衰草翘首望青冥振翼舒怀抱不爱金玉堂愿共烟霞老
清明
春暮鹃声那忍闻桐华柳眼任纷纭伤心独忆先人垄怅望天涯是白云
梦仆
重重万堵几能违纲纪声沈影亦稀若辈想应心念我梦中常见喜依依
初度六忆【忆帝阙慈闱伯兄诸弟两侄两儿振孙?孙道仪道凤并诸同难】
国恩世泽萃孤忠生我之初便有终短袖不堪瞻碧阙披襟尚可受清风武侯心事身犹在文正家声乐已穷黍谷吹葭知律转万年天子日长中
其二
愁魂断续不成愁况复残更催晓筹持印提戈空啧啧宿鸠集凤总休休廿年悮国千秋恨垂白贻亲万里忧此际料应慈力倦呼儿名字血凝眸
其三
从来兄弟自怡怡因忆当年困约时蚤夜携持如保母春秋训诲俨严师粤山松栢存孤干滇水欃枪照大旗生死不同同许国几番恸哭鶺鴒诗
其四
翩翩雁序聚朝昏玉立亭亭阀阅门三载在原频入梦一身无翼有谁援天涯抱恨吾肤发膝下承欢尔弟昆不必向南空祭奠望多好语慰慈萱
其五
君亲念重实难支又复惺惺及幼痴仪凤可能腾翽羽振绳尚欲衍螽斯好尊伯叔如生父善养公婆即孝儿莫恃娇憨任意惯轻题闽事恼霜眉
其六
寂寞孤臣天际留梦魂犹自记春秋伤心雁字飞红泪压壁霜华染白头各为一人轻世难同贻百岁老亲忧俟来雷雨风云合痛定依依话旧愁
寄祝嵇山农四十初度仍和前韵
心灰形槁学无为春鸟喧迎初度期口吐白虹腾噫气额消绿茧解愁眉看花浪卷鱼龙惫笑絮泥沾燕雀悲天地有情偿旧约从容借箸事还宜
其二
来世情深寐不忘舍身割肉亦寻常浮云富贵春氷薄如雪心肝铁柱强遘此毒氛迷岭峤存些正气补穹苍留山笔佐螺山舌何用鱼肠始快肠
其三
麟阁重开待若图扁舟且舣漫归湖静看霖雨苏焦涸饱听天风被朽枯博浪一椎情愈愤锦囊三矢志难孤荒烟渐敛桑榆茂水月含辉朗暮途
其四
沧海尘凝桑满田谁期仙侣复迍邅舍生斥孽浑前日誓死飡荼整二年浴日莫辞闽浪濶瞻云已度越山边跃渊待洗烦忧尽连袂天衢谢夙缘
其五
佳梦频频遂苦情翺翔云路一身轻纲常幸尔还天地事业从新拥甲兵霹雳影中岚气静笑谈声里海云平携筐共采天台药不管人间记姓名
其六
抱膝曾歌梁甫吟春松徒费晓霜侵文章瀚海光风远节义从龙杰负深清白鼎钟贻後嗣烟霞筇笠慰初心峰头共话无生诀笑领麻姑唤浅斟
口占即事【有序】
仲夏朔朝武夷子插花一瓶用供大士品逾十种气备三时偶续旧句聊志物候不齐
橊花更比杜鹃红兰蕙馡馡香气浓春去星攒十姊妹秋光火喷玉芙蓉凤仙低映水花色鸡距高腾蒲剑风更是素馨依竹箨莲簪抽出浊泥中
忆业师
髫岁从师学钜儒置怀口授互伊吾故容忽入连宵梦犹嘱纲常尔善扶
病中怀郭快庵【有序】
连日吐血斗余偶循墙散步忽见墙外绦桃甚茂不禁目駴心惊因忆快庵太史晋中寄怀诗内有只因白发动离思及不使双瞳到楚词之句每悬之壁间不忍数读今余见此花辄作数日恶始知潦倒愁人虽日在武陵洞口正不减汨罗江上也
故人的的寄离思怕使双瞳到楚词壁隐龙蛇惊雁影墨浮珠玉起秋思廿年谱末羞前哲万里心悲诵旧诗奈我至今情更异双瞳又怕到桃枝
怀表兄李长白御史
幼同笔砚长同朝珥笔彤庭事舜尧补衮拾遗无废缺谁期迟暮遇狂獠
梦多总宪
通宵静对绘民艰痛拟来朝慰圣顔却被邻鸡啼破梦霜风冷月挂梁间
怀诸同学
究罢岐黄浥酒巵月摇弓影两催诗呦呦鹿野惊虞猎半走冈陵半网羇
食茘枝感怀
朱砂团裹水晶球脆软香甘第一流前後剥吞几半百飞尘难寄泪空浮
故恩
少年愚钝任天真父执时承奬掖频今日颠危思旧德力持一柱报乡人
犴狴声
八月十五夜扪炭桴书狱壁因以寄调
一线檐光蟾兔晕一片秋声砧杵韵今宵处处理征衣琼楼玉宇寒难问　破纸疎棂风直进素娥无奈窥霜髩短发萧萧悲正长白不缁兮坚不磷
勾留吟
此邻砧惊梦忆旧之作也词内藏署中同时被难诸人里族字讳
春月溶溶向夜深松涛清韵漏沈沈兰亭少长频来梦踏泛勾留指碧岑碧岑高矗云盘曲四野青蒙星陆续手拂琼霄袖落霞目低银汉回衡玉玉衡遥指凤凰城望美人兮心怦怦瘦骨虽无缩地术氷心尚信自天成仰天欲语心转苦怀抱纵横天尺五奕叶貂蝉着国华肯将姓字汚家谱倦眼迷离望莆田酸风如箭射眸穿三年破榻悲谁语几堵颓垣痛各天各天同难天应佑紫电青霜乌卷胄将军亲执绣雕旗跃马直前真荡寇一战成功抱犊闲朝来泛水暮留山那知多少东陵兴都付西风残照间董贾文章?唧唧穷通贵贱禈中蝨谁御长风汗漫游我欲从之万事毕恍惚天际兮来我真人驾玉麟兮饰宝琛建朱斾兮耀金廷邀王乔兮酒数斟舞袁公兮抚珍琴韶武迭奏兮开余素心何以处此寂寞兮闻太古之元音继而坐予芝山之巅双松之下啓口微吟曰海日升兮东光明卿云烂兮泰阶平仙霞开兮役五丁山魈馘海鲵烹何为凄怆憔悴兮日劳劳而自戕其生君不见画角鸣兮鼓声起为我殷懃慰诸子义仁忠勇万人魁永寿芳名纪青史余乃爽然而惊肃然而迎三星在户四顾一檠情耿耿砧声清
武彝曲【有序】
不见笔砚者几三年矣病卧中偶成武彝一曲赠武彞子也思欲写出一观武彞子伺守者团食牕外乃闭户垂幕徐出寸管滴汁于片石间恍然如覩故人呜呼痛哉拭目展纸之际臂酸索重头眩心摇因是数作数止半掩半舒挥泪奋毫者移时方竟孤臣血泪义侠高风于此可以略见且予自罹难以来眼前所有一切非旧独获署内御历一册朝夕捧对每逢君亲吉旦以至朔望讳辰预自濯体斋心肃于五夜强起着我衣裳倩人扶掖荷械向北拜祝遥殚愚忱并效苏子卿坐卧不离汉节之意倘予业缘已毕涂血有日遂我报称列圣隆眷更望密检其历同此数点残泪合而贮之俟逆氛扫荡持以示我兄弟子侄俾令见我心迹手书悉我坚志苦衷感佩云谊当与河山竝永红螺寺巨辫行者殍赋赠武彞山人时康熙十五年二月初五日也
吁嗟戏淮隂未遇兮漂母哀螺山落魄兮武彞开漂母一饭兮情生俄顷武彞三岁兮凝结成衃自是有心知顺逆非因濒死起寒灰三月十五鸡啼晨辕门甲士往来频气色非常人共骇城头雷礟崩苍云苍云未散挝鼍皷天吴欲沸刑天舞直凭谈笑折狂锋刀戟如林何足覩刀比霜兮戟作林两廊杀气遏飞禽君恩臣节当今日后土皇天鉴此心此心久许主人死谁解全躯保妻子可怜相向大中丞俛首无言但尔尔一身九锁声郎当鬼火空房淡日黄百计劝餐罗粪土踢翻几案蝶飞扬吁嗟戏我凛如霜兮人呼铁面我衷如火兮人自难见世受国恩兮父子兄弟敢忘报称兮骨劘血溅既堕鬼隅兮言返吾真咫尺首阳兮幸与为邻常山舌利兮鲸鲵胆碎吐气如虹兮断齿截龈左右难堪兮怒色加环睛按剑语声譁十日肉枯神愈健咆哮怒者亦兴嗟武彞武彞古人风慨吟包胥赋孤忠秦庭七日能完楚君更余三将无同君何不忍须臾死未必天心遽如此怀光希烈真奇凶终须斩馘献天子君不见公孙杵臼吿程婴成事称难死事轻无论鸿毛与泰岱汉节终归苏子卿我闻此语转增苦我何人斯比苏武暂吸滴水效吞氊可能炼石将天补垢面蓬头欷复歔满前异类总狂且生何为兮死有恨朔朢踉跄拜帝书多君慷慨心如揭吾亦披肝饮君血炎荒毒日渴喉焚凉我燕山片片雪冬月悲风透骨寒殷殷雅意纩还热一曲长歌笔未终啾啾四壁虫声咽呜呼谁为渖阳之裔兮子暨诸孙睹此片纸只字兮须知为死血将尽之流痕当思何以处此兮慰我生前未了之幽恨吁嗟戏满目冉冉兮八千里外之游魂若使悠悠复泛泛辜负亲恩与国恩
予写武彞曲既竟不觉慨然于中也久不亲笔砚乍逢故物悲从中来兼拘挛之余堤防之际遂致阙漏姓氏诚恐朝野之间兄弟子侄辈不知妖氛逆焰中尚有怀忠抱义任侠者沈埋其间而能物色孤臣周旋患难于两载之久使持此以报
朝廷则为鞠躬殚节之人具此胆略以任疆塲之事则亦干城御侮之选也予家兄弟子侄倘能效古大臣以人事君之义则予虽横尸巷陌亦含笑九原矣武彞子何姓许名鼎闽之泰宁人也行者殍何辱亲败子悮
国庸臣范承谟也
絶命词
连宵乌鹊南噪晓闻
王师已逾仙霞耿刘二逆初谋携装泛海继以衆情弗顺始议投诚禁卒侦知其情密以慰予予笑曰二逆即投诚终不免然必先杀我以灭口因口占示之
一笑襟开万怒平龙兴有寺葬真卿执旗厉鬼争前导尽扫穿墙穴壁鼪
范忠贞集卷六

[book_title]卷七
钦定四库全书
范忠贞集卷七
清苑刘可书编
杂着
望江南
人寂寞人去已难留十里荷花初出水意中彷佛只如秋蝉咽更无休　人寂寞非醉也非狂肠断新声今日听年年此际恨茫茫欲说与谁行
又
人寂寞无语耐清宵歌韵才随愁里歇钟声又向枕边高惊梦怨风骄　人寂寞无梦倚疎棂树叶背翻新月白烟光横散一天青双鹤倚空庭
又
人寂寞斜月挂檐西长夜梦囘天欲曙莺声平溜耳根齐牀下柳稍低　人寂寞云绽碧山东不卷珠帘笼晓日卧摇纨扇引清风心事总成空
又
人寂寞天燎不胜烦日散晩霞凝暮紫叶翻黄落舞轻痕伫望墨云根　人寂寞楼外数鸠鸣杨柳烟中迷四野芭蕉声里到三更阵阵向天明
调寄蝶恋花【西园霁月】
雨过云斜晴欲溜点点淙淙滴滴西窗右何事关情难立久无情风坠新黄柳　月色穿帘连湿透凉晕初圆不觉中秋後素影年年同浸酒相看只觉人非旧
调寄踏莎行【垜庄和壁间韵】
雨霁云收乱流争渡匆匆暂歇花间舖微风带出布帘斜短墙半压桃花树　浊酒三盃整鞭速去踏春骄马嘶香路及时功就赋归来休休莫把韶光悞
吴公像赞
吾虽未识吴公而式观其容粹然冲美外直中通惟厥子肖之观其奏议如忠定公亦闻吴母颇有父风惟厥子承之愉色而婉容於戏天惠哲人暨于後亦奚异于其躬耶
医官沈燿文传
沈燿文字赤甫号恒全休文公遗系也公瓜绵椒衍阅数传分居於浙之武林诗书礼乐车盖簪缨不替世德焉至燿文自少习举子业将以光前啓後缘志急济时遂专意於紫苔玉版诸书以儒道而兼乎医道其按脉则洞如观火也其辨症则皎如列眉也其定寿夭而决死生则又不翅如蓍吿而蔡卜也不惟浙之端请者足填户外即晋楚燕齐之王公大人无不知有恒全先生其人者远道币聘冀得一接见为幸奕奕声施与韩康郭文相雄长着有摄生指南集虽未授梨枣而抄传者纸贵一时铨部稔闻轰名任以太医院吏目时逢疫症流行捐赀赠药人赖得生不胜数大疫之後大荒复作比户皆炊玉乃为粥於路待饿者而食之间有亲友家不举火者计口馈遗为谋全活而后即安人赖得生又不胜数他若施棺痊殣善事每不让人直指使者王公廉其事旌闾题额谓仁德可风至如事父兄以孝友称接里閈以谦和称处闺阃以刑于称训子侄则又以寛严交着称大约内不欺於寤寐外不媿於影衾言必忠信而後言行必笃敬而後行焉耳古云皇天无亲常与善人故燿文既享高年又裕贤嗣焉丈夫子五人皆绍世业而长君陛诏者制心制事一遵先人所为於世业尤为卓越余伯兄专阃括苍延请幕中嗣偕之燕邸家相君亦藉以绵余年故余备悉乃翁事因援笔而为之传
史氏曰人孰无恒心也哉余迹燿文行事内以全在已之恒因外以全济物之恒自号为恒全子亦不过期全其固有者耳然世有乘得为之权而利欲中之致不克全者又有处困抑之遇而丧所守致不克全者何燿文能有以全其恒乃尔也燿文亦贤矣哉
内秘书院学士范承谟撰
沈孝妇传
孝妇姓张氏世为仁和之儒家少柔婉有令德通曲礼女孝经许字同邑沈燿文燿文有母宋氏素病头风每发则岑岑然累数日不起久之病大作里俗谓病者多灾祲则以子弟之冠昏禳之吉事日增则灾祲日消时孝妇甫十六遂与燿文成嘉礼孝妇未及修盥馈辄入侍汤药目未尝交睫衣未尝解带扶持必恭怡怡如也昏十有八日姑病将属纩孝妇忧泣请於父母而卜之或曰不吉孝妇亦不听夜祷於天请以身代且曰姑疾亟矣姑死我亦不欲生我闻股肉可愈亲疾盍试诸即引刀刲其股流血殷襟袖间孝妇怡然不为戚为羮而进之姑已愦甚甫入咽神气渐苏医者贺曰脉已复起得生机矣已而疾日退时姑梦大士同神人绦衣玉冠者自云中下谓之曰若龄已尽汝妇大孝能格天心自今已往复延者十余年姑惊寤以问侍疾者皆莫肯言病起乃得其详姑愀然曰尔始离父母辄残肢体以救吾是以吾而累若也乡里皆窃窃相惊羡或闻之於有司为揭楔而榜之曰冲姿奇孝云其後姑卒之年果符其所梦孝妇相燿文以仁德行於里閈称长者人有困惫孝妇辄解簪珥以济之阅四十年如一日也顺治己亥孝妇後燿文一岁卒其卒也趺坐而逝未尝有疾焉噫以贤妇之孝行偕君子之仁风其昌家道繁子姓有由然哉
史氏曰割股割肝古多有之然亦有验有不验夫天之佑善人以其诚孝耳非谓股肉有治疾之功也古之贤妇若姜龎者何限然亦与亲周旋久未有若孝妇之始结其褵操刀而吁谓非天植之性而然哉其子尝自伤贫贱不获申母懿为恨夫世仁孝譬犹麟凤之与芝醴也阐发幽芳表厥宅里非司风者之责而谁归
跋宋高宗赐岳武穆勅
右宋高宗所赐岳武穆王勅也但书七月十二日而不书年未定为何时所赐观其勅语似为经略中原时谆谆委任有心膂之寄虽光武之于冯邓何以加兹予以己酉至杭垂今五载每过西湖未尝不瞻拜墓下迩者为公加护马鬛兼装潢遗容以垂奕世因念公之英灵炯炯于天地间者固无之而勿在也当日高宗御墨流传甚多悉已冺没而此勅独借公以传千秋万世存乎其人岂不信哉
重修孤山放鹤亭记
予以六月之朔过西湖藕花盛开触事感怀得诗十首其中一絶句盖游孤山访七贤堂而作也又二十余日道士何规中特绘此图思移亭补梅筑台树篱以侈湖山之胜予既诺其所请许建放鹤亭于其侧因忆大苏昔游赤壁梦一道士玄裳缟衣讶为畴昔之鹤今处士去逮五百余年亭空无鹤而何道士适欲重葺孤山以复处士之旧安知即非鹤之所化为予诗中华表之句又增一公案耶因笑题数语并附西湖诗十首于末壬子六月朢後十日记
考言录引首
予谬膺
特简抚兹两浙地大事繁又适当水旱奇灾民之幸免死亡者一间耳予殚竭心力凡兴利除害之事虽无大补于民然忧劳所积病已不支顷荷
圣恩予吿因取在事以来奏疏咨移榜檄之属择其稍有关系者存之名曰考言录窃惟询事考言自唐虞课吏其法已然然静言庸违在当时已有不免于夸伪者後世仁言益工上吿则鞠躬尽瘁过于诸葛下谕则视民如伤比於文王而考其本心与其成蹟则有较然而不可掩於愚夫愚妇之耳目者予以养疴之暇正省过之时他日取阅是编其或有言不由中以欺
朝廷百姓者乎有徇名无实以博虚誉者乎其措之政事有似利而实害与利未尽兴害未尽除者乎传曰进思尽忠退思补过是录具在吾一一由所言以自考固不啻
天威之俨临而百姓之具赡也
祭浙督赵公文
呜呼余与公始终未及一面也余童时即闻海内有君邻先生为当代仪表筮仕以及今日垂二十年而未尝一日通殷勤盖徒为神奉也去岁冬浙抚命下奉严檄戒途於今春仲抵省受事公正阅视海疆由闽而越月朢抵宁之奉化奉化距省不数程余方遣一价以候行旌而公讣音至矣呜呼余与公何始终不获一面乎余陛辞时蒙
皇帝面谕谆切夙夜怦怦深以不克负荷为忧复私计芳轨在前得以亦步亦趋而二十年来梦想之忱冀摅於一旦不谓余履任之期未几即去公乘箕之日也宁不悲哉拟修楚些之词而笔辄摇摇不忍下盖几为神伤也公历任岩疆威惠并着得公者如得丰年失公者如失慈父卒之日巷空闾走军民奔号之声彻昼夜礼臣修劳臣故实行且器锡後园公亦可云无憾况乎碑传南诏泪堕岘山遗爱在民予亦何能更仆独是浙当水陆冲衢叠更水旱民苦於赋吏病於贪兵逞於骄俗刁於讼余方望公左提右挈得借手以吿临轩而营头星陨哲人云亡此东南半壁之失其禔福也而余以与公未及一面为於邑者其尚属小人之见乎公灵爽在天其鉴余言以啓余哉
募修红螺山资福寺疏文
经文东译白马所以开缘舍利西来赤乌因而建刹故日月灯常悬震旦而戒定慧徧啓晨昏睠言前辈之传薪式赖後人之卓锡兹有怀柔县红螺山资福寺者地侔多宝树拟双林建于元之皇统初年新于明之正统丁巳四围翠合晴岚列作郭郛万籁缘空夜气平清市井千寻拔地而起异岭共乎慈云百
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:29:25-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
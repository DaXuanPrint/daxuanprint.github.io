<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="●高皇帝御製文集卷第一,●高皇帝御製文集卷第二,●高皇帝御製文集卷第三,●高皇帝御製文集卷第四,●高皇帝御製文集卷第五,●高皇帝御製文集卷第六,●高皇帝御製文集卷第七,●高皇帝御製文集卷第八,●高皇帝御製文集卷第九,●高皇帝御製文集卷第十,●高皇帝御製文集卷第十一,●高皇帝御製文集卷第十二,●高皇帝御製文集卷第十三,●高皇帝御製文集卷第十四,●高皇帝御製文集卷第十五,●高皇帝御製文集卷第十六,●高皇帝御製文集卷第十七,●高皇御製文集卷第十八,●高皇帝御製文集卷第十九,●高皇帝御製文集卷第二十,●御製文集后">
<meta name="description" content="朱元璋《高皇帝御制文集》是我国现存年代最早的御制文集。又名《明太祖文集》。诗文别集。明朱元璋著。二十卷。朱元璋为明代开国君主,庙号太祖。本集初刻于洪武七年(1374),终明之世曾数次重刊,卷帙也不尽一致,但以二十卷本较流行,各本一般均有洪武七年刘基及郭传序,宋濂跋(或称后序)。明姚士观编。士观,曾官巡按、直录督学、御史等职。其所编此文集凡20卷,分诏、制、诰、书、勅命、策问、勅问、论、乐章、乐歌、文、碑、记、序、说、杂著、祭文、诗等类排列。此本为四库本，本站也有标点本，可以搜索查找！_高皇帝御制文集_全文在线阅读_高皇帝御制文集_全文在线下载_大玄古籍书库">
<title>高皇帝御制文集_朱元璋_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">高皇帝御制文集</span> <br/>
          作者： <span class="inputVal" id="bkauthor">朱元璋</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]133100</span> <br/>
          说明： <span class="inputVal" id="bkdec">朱元璋《高皇帝御制文集》是我国现存年代最早的御制文集。又名《明太祖文集》。诗文别集。明朱元璋著。二十卷。朱元璋为明代开国君主,庙号太祖。本集初刻于洪武七年(1374),终明之世曾数次重刊,卷帙也不尽一致,但以二十卷本较流行,各本一般均有洪武七年刘基及郭传序,宋濂跋(或称后序)。明姚士观编。士观,曾官巡按、直录督学、御史等职。其所编此文集凡20卷,分诏、制、诰、书、勅命、策问、勅问、论、乐章、乐歌、文、碑、记、序、说、杂著、祭文、诗等类排列。此本为四库本，本站也有标点本，可以搜索查找！</span> <br/>
          封面： <span class="inputVal" id="bkimg">Z_19578.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]高皇帝御制文集
[book_author]朱元璋
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗文集,完结
[book_length]133100
[book_dec]朱元璋《高皇帝御制文集》是我国现存年代最早的御制文集。又名《明太祖文集》。诗文别集。明朱元璋著。二十卷。朱元璋为明代开国君主,庙号太祖。本集初刻于洪武七年(1374),终明之世曾数次重刊,卷帙也不尽一致,但以二十卷本较流行,各本一般均有洪武七年刘基及郭传序,宋濂跋(或称后序)。明姚士观编。士观,曾官巡按、直录督学、御史等职。其所编此文集凡20卷,分诏、制、诰、书、勅命、策问、勅问、论、乐章、乐歌、文、碑、记、序、说、杂著、祭文、诗等类排列。此本为四库本，本站也有标点本，可以搜索查找！
[book_img]Z_19578.jpg


[book_title]●高皇帝御製文集卷第一
廵按直隸監察御史臣謝正蒙
整飭揚州兵備副使臣熊尚文仝訂
詔一
◆詔一
即位詔
農桑學校詔
赦汪束朵兒只詔
求言詔
諭暹國王詔
免北平燕南河東山西北京河南潼關唐鄧秦隴等處稅糧詔
免寧國府稅糧詔
再免應天太平鎮江等處稅糧詔
免應天等府山東河南北平稅糧詔
免江西稅糧詔
免兩浙秋糧詔
免應天太平鎮江寧國廣德五府秋糧詔
免河南等省揚州池州安慶徽州稅糧詔
免山西陝右二省夏秋租稅詔
免姑熟金陵京口等處六州四縣秋糧詔
護持朵甘思烏思藏詔
諭西番罕東畢里等詔
○即位詔
【 洪武元年正月】
朕惟中國之君自宋運既終天命真人於漠入中國為天下主傳及子孫百有餘年今運亦終海內土疆豪傑分爭朕本淮右庶民荷上天眷顧祖宗之靈遂乘逐鹿之秋致英賢於左右凡兩淮兩浙江東江西湖湘漢沔閩廣山東及西南諸部蠻夷各處寇攘屡命大將軍與諸將校奮揚威武已皆戡定民安田里今文武大臣百司眾庶合辭勸進尊朕為皇帝以主黔黎勉循輿情於吳二年正月初四月告祭天地於鍾山之陽即皇帝位於南郊定有天下之號曰大明以吳二年為洪武元年是日恭詣太廟尊四代考妣為皇帝皇后立太社太稷於京師布告天下咸使聞知
○農桑學校詔
農桑衣食之本學校道理之原朕常設置有司頒降條章使敦篤教化務欲使民豐衣足食理道暢焉何有司不遵朕命往往給由赴京者皆無桑株數目學校緣由甚與朕意相違特敕中書令有司今後敢有無農桑學校者論擬違制杖降罰歷三年後注以吏事出身民有不奉天時而負地利者如律究焉於戲彛倫不整實君師之過坐享民供亦豈職分之當為斯言既出臣民聽行永懷多福故茲詔諭想宜知悉
○赦汪束朵兒只詔
朕自起兵以來伐強暴官賢能人皆樂從不十年之間中國安寧惟爾汪束朵兒只棄慈母之恩抗兄不弟其趟朵只巴助惡不仁苟安內地輒敢跳踉朕將發副將軍率兵以加之爾乃遣子入侍今憫其革心向化特命人齎詔釋爾前罪詔至來朝
○求言詔
朕本寒微因元多事試與群雄並驅十有七年艱難萬狀方得偃兵息民稱尊海內紀年洪武已九春秋矣邇來欽天監報五星紊度日月相刑於是靜居日省皆古今乾道變化殃咎在乎人君尋思至此惶惶無措手足惟詔告臣民許言朕過於戲於斯之道惟忠者仁人之心能鑑朕之不德假公營私者又非賢人君子
○諭暹國王詔
君國子民非上天之明命后土之洪恩曷能若是華夷離閒樂天之樂率土皆然若為人上能體上帝好生之德協和人神則祿給世世無間矣爾哆囉祿自嗣王位以來內修齊家之道外造睦隣之方况數遣使中國稱臣入貢以方今時王言之其哆囉祿可謂賢德矣豈不名播諸番今年秋貢象至朝朕遣使往諭特賜暹國之印及衣一襲爾當善撫邦民永為多福故茲詔諭想宜知悉
○免北平燕南河東山西北京河南潼關唐鄧秦隴等處稅糧詔
【 洪武二年正月】
朕本淮右布衣因天下亂率眾渡江保民圖治今十有四年矣荷天眷佑西取陳友諒以安荊楚東縳張士誠以平三吳遂至八番直抵交廣以極於海悉皆戡定重念中國本我華夏之君所主豈期胡人入據已及百年天厭昏滛群雄並起以致兵戈紛爭生民塗炭是用命將北征兵渡大河齊魯之民歡然來迎饋糧給軍不辭千里朕思其民當元之末疲於供給今既效順何忍復勞朕為天下之主深用憫焉已將山東行省洪武元年稅糧免徵不期天旱民尚未甦其洪武二年夏秋二稅再行蠲免近者平燕都下晉冀土地疆宇盡為國家所有其民久被兵殘困於徵歛尤甚齊魯之民其北平燕南河東山西新附地面可將洪武二年稅糧亦與蠲免一年有司更加存撫以副朕懷
【 免北京河南潼關唐鄧則云河南諸郡歸附以來久欲惠之柰西北未平則出師所經擬資糧餉是以未遑今晉冀平大軍已入矣其北京河南所轄滁徐□等州已免稅糧外西祗潼關北界大河南至唐鄧光息洪武二年夏秋稅糧盡行蠲免以遂朕之初意　免秦隴等處則去平定中原朕思其民當□之末疲於供給今既效順何忍復勞朕為天下主甚用憫焉已將山東北平燕南河東山西北京河南西抵潼關北界大河南至唐鄧光息洪武二年夏秋稅糧盡行蠲免今大兵所克秦隴等處新附地面雖嘗設官署理重念其民久被兵殘困於徵歛洪武二年夏秋稅糧一體蠲免以遂朕恤民之意】 故茲詔示想宜知悉
○免寧國府稅糧詔
【 洪武二年正月】
朕自淮右渡江駐兵太平開基建業繼克鎮江下宣城賴天之靈將士之力西征北伐罔不平定朕念創業之初軍國所給皆取辦四郡供億繁重未嘗一日忘之今天下之勢十定其九南北混一有期朕欲四郡之民次第甦息故先太平次及應天鎮江俱已蠲免稅糧一年其寧國府洪武二年夏秋二稅亦與蠲免有司其體朕意益加存恤故茲詔示咸使聞知
○再免應天太平鎮江等處稅糧詔
【 洪武二年正月】
朕本布衣率眾渡江首定太平次居建業肇興丕基其鎮江太平宣城廣德為京師之翼郡至如興師旅定群雄六合一家軍需錢糧供億浩繁止此數郡以足我用子孫百世何忘江左之民朕心拳拳舊歲曽免稅糧忽遇天旱免無可收縱使不免亦無可徵雖惠不及於心有慊其洪武二年夏秋二稅宣州已行詔免應天太平鎮江再免一年及廣德滁和無為今歲稅糧亦與蠲免益定外色亦朕意焉故茲昭示想宜知悉
○免應天等府山東河南北平稅糧詔
【 洪武三年三月】
盖聞自古帝王之興必有賴於武功成武功者必有資於民力矜恤之道理所當先朕自即位以來於今三年深欲與吾民同樂於天地間柰緣守帥新戍於邊陲大將率師於吐蕃轉運之勞猶未能已然各處郡邑供給有先後豐歉有不同雖嘗免其稅糧猶慮凋弊之餘未能蘇息其應天太平鎮江寧國廣德滁州和州當創業之初錢糧供給實為浩繁止此數郡以充國用遂至平定四方念其勤勞何時忘之深宜優恤應天太平鎮江已嘗免其稅糧二年寧國廣德滁和已免一年今此七處洪武三年夏稅秋糧再行蠲免其嶶州嚴州金華衢州處州廣信池州饒州廬州皆以次歸附供給亦為煩勞今此九處洪武三年夏秋稅糧亦與蠲免其河南北平近入版圖重念其民久罹兵革疲困為甚山東與河南地方相接其民宜加培養庶使河南之民得以相資為生山東已嘗與免稅糧二年河南北平已免一年今此三處洪武三年夏秋稅糧再行蠲免朕以布衣起知黎庶之艱難糧稅從寛必先郡邑之凋弊所在有司其尚謹於奉承以體朕恤民之意故茲詔示想宜知悉
○免江西稅糧詔
【 洪武四年五月】
朕本農夫深知民間疾苦及至親率六師南征北伐備知將士之勞方今天下一統東成遼海南鎮諸番西控數種戎夷北屯沙塞朕以中國精鋭駐守遐荒豈但風俗之殊亦有寒暑之異艱難萬狀朕不忍言然欲鎮安吾民必資守邊之力其於科徵轉運未免勞民理勢相湏盖不得已也念爾江西之民未歸附時土豪割據地方狼驅蠶食貲財一空歸附之後供給繁重已經九年其為困苦朕甚憫焉今年秋糧盡行優免於戲四海蒼生皆吾赤子愛念之意旦暮不忘緣事有緩急故恩有後先咨爾人民體朕至懷故茲詔示想宜知悉
○免兩浙秋糧詔
【 洪武四年五月】
朕本農夫深知稼穡艱難及至躬率六師征討四方尤知將士勞苦重荷上天眷佑平群雄一天下東際遼海南定諸番西控戎夷北靖沙漠皆以精銳屯此邊要用安黎庶未免科徵轉運供給繁重事豈得已惟爾兩淛之民歸附之後民力未蘇兼以貪官汙吏害民肥已四載於茲朕甚憫焉今既掃除奸蠧更用良善革舊弊而新治道以厚吾民其洪武鈿年合納秋糧及沒官田租盡行蠲免於戲食惟民之天民乃邦之本一視同仁皆吾赤子然恩之所及時有後先咨爾民人各安生業共享昇平故茲詔諭想宜知悉
○免應天太平鎮江寧國廣德五府秋糧詔
【 洪武五年十月】
嘗聞國以民為本民以食為天此有國家者所以厚民生而重民命也朕乘群雄鼎沸之時率眾渡江兵屯建業十有八年其間高城壘深濠塹軍需造作凡百供給皆爾近京五府之民率先効力濟我時艱民力繁甚朕心不忘天下一統今五年矣雖嘗蠲免四歲稅糧然猶未足以報前勞是用申敕有司其應天太平鎮江寧國廣德五府洪武五年合納秋糧除頑慢刁狡不行盖倉完備及多科害民糧長本戶秋糧不免外其所管人民秋糧盡行蠲免有司不許徵收於戲朕欲使爾民優游快樂於田里此朕之心也然以國家之太供給之繁有必需而必興者其勢似不容已爾其服勤畎畆以稱朕意故茲詔示想宜知悉
○免河南等省揚州池州安慶徽州稅糧詔
前者兵征四方軍需甲休吾民備之即今天下平定正當使民樂其樂而生其生實朕之本意也柰何工匠之徒厭鎮宮殿致是土木之工復興愈勞繁重內郡多被艱辛其餘外郡轉運尤難朕於今年三月二十五日敕中書下戶部使之度出幾何量入幾何對云官軍足食可三二年於是詔令河南北平等省直隸揚州等府悉將今年民間夏秋稅糧盡行蠲免所有事宜開列於後
【 云云】 於戲從吾化者撫之外吾化者繩之惟爾臣民日省月新共享無窮之福故茲詔示想宜知悉
○免山西陝右二省夏秋租稅詔
【 洪武九年三月】
山西陝右地居西北山河壯麗昔我中國歷代聖君皆都此而號召萬邦暴因元主華夏民無的主已經百年矣朕自丁未年復我中土繼我聖人之位建都炎方於今九年矣其間西征燉煌北討沙漠軍需甲仗民人備之外有轉運艱辛內有秦晉二府宮殿之役愈繁益甚自平定以來民勞未息今始方寧正當與民同享太平之福朕於今年三月二十五日敕中書度倉庫軍有餘糧特將山西陝西二省民間夏秋租稅盡行蠲免以醒吾民於戲民省君艱則天下大治五常如令則風雨乃時惟爾臣民想宜知悉
○免姑熟金陵京口等處六州四縣秋糧詔
【 洪武十一年八月】
賞功罰罪在昔帝王必斯二事之先暴因率兵東渡江來姑熟金陵京口宣城廣德徽州長興安吉宜興江陰相次不逾三年盡入版圖當時天下豪傑互相雄長殊聲異教若欲平之非甲仗之餘供給之盛豈能平禍亂一寰宇而為人主者耶今禍亂已平朕居大位十有一年嘗息六州四縣之民久勞於前雖我子孫累世不忘特以今年秋糧盡行蠲免於戲興王定亂肇福天下惟思民之勞先故茲詔諭想宜知悉
○護持朵甘思烏思藏詔
大矣哉大覺金仙行矣哉出無量歷阿僧下兜率生梵宮異哉雪嶺之修世人過者乎天上人間經刼既廣忍辱愈多方成佛道善被人世法張寰宇人有從斯道者天鑒神扶身後同遊於佛境若違斯道而慢佛者則天鑒神知羈困地獄與鬼同處直候拂石刼盡而方生其斯憂乎若乎一念同佛則百禍煙消化為諸福今朵甘思烏思藏兩衛地方諸院上師踵如來之大教備五印之多經代謂闡揚化兇頑以從善啓人心以滌愆朕謂佛為眾生若是今多院諸師亦為佛若是而為暗理王綱與民多福敢有不尊佛教而慢諸上師者就本處都指揮司如律施行毋怠
○諭西番罕東畢里等詔
【 洪武十年六月二十四日】
奉天承運的皇帝教說與西番地面裏應有的上官每知道者俺將一切強歹的人都拿了俺大位子裏坐地有為這般上頭諸處裏人都來我行拜見了俺與了賞賜各分教他依舊本地面裏快活去了似這般呵已自十年了也止有西番罕東畢里巴一撒他每這火人為甚麼不將差發來又不與俺馬匹牛羊今便差人將俺的言語去開與西番每知道若將合納的差發認了送將來時便不征他若不差人將差發來呵俺著人馬往那裏行也者教西番每知道俺聽得說你每釋迦佛根前和尚每根前好生多與布施麼道那的是十分好勾當你每做了者那的便是修那再生的福有俺如今掌管著眼前的禍福俚你西番每怕也那不怕你若怕時節呵將俺每禮拜著將差發敬將來者俺便教你每快活者不著軍馬往你地面裏來你眾西番每知道者

[book_title]●高皇帝御製文集卷第二
詔二
◆詔二
諭靖江王府文武官詔
諭福建承宣布政使司參政魏鑑睢莊詔
諭山東承宣布政使吳印詔
諭山西布政使華克勤詔
諭元臣納哈樞詔
諭元丞相哈剌章蠻子驢兒納哈樞等詔
諭安南國王詔
諭安南國王陳煒伯陳叔明詔
諭元丞相驢兒詔
諭高麗國王詔
諭雲南詔
諭大理詔
賜西番國師詔
赦宥詔
存恤詔
命承相大夫詔
免北平夏稅秋糧詔
廢丞相大夫罷中書詔
免天下秋糧詔
諭日本國王詔
免秋糧詔
平雲南詔
諭雲南詔
免秋夏稅糧詔
諭雲南詔
赦工役囚人
○諭靖江王府文武官詔
洪武九年十二月二十日典寶副林清齎到從孫守謙表知已達長沙矣朕歷覽表之副本文辭妥帖誦之忽思從孫之遠行不覺淚下而又沾襟今進表使歸朕特諭爾王府文武眾官即今守謙未壯志若孩童既出鎮於西南必文武之臣為守謙之已能若倚之而不謀縱之而不導又非賢人君子然幼孫而戇凡導以仁王之理少有不從從容必以歲月而成其德守謙本幼朕輒敢令行者□何盖謂所保者文武是也諭至爾諸人恪教朕意日父母怠
○諭福建承宣布政使司參政魏鑑睢莊詔
今年仲夏敕卿南行又抵仲秋而彼中政令得失杳無知者卿郡之籍民也如民焉殊於民者何至於學焉而□男□儒如儒焉已而超於儒者云何乃至於尚志焉故官於朝然不及考而遷調之於功未見惟志於業未見惟動即今職於炎方其所轄者甚眾且八閩之地利盡南海勢控諸番古今居是者君子焉小人焉弊瞞焉人情焉珠玉焉翡翠焉金銀焉束帛焉子女焉賢人焉非人焉忠君焉愛民焉修身焉篤孝焉高名不朽焉沒身絕嗣焉其言殊焉而又同焉卿其審擇焉力行焉功名遂而身家全矣
又
朕觀上古天下之治亂在於君臣能馭不能馭耳若君能則馭臣下以禮法臣能馭吏卒以體上故治由此矣若君罔知所以馭臣下臣亦無知以繩吏卒故亂由此而始矣或云吏卒小人其於治亂何干然雖小人凡施小詐動傷國政所以為亂始若吏卒守分民無枉擾則民安矣所以朕嘗下令入於條章者正欲使上官馭吏卒動□禮次嚴之以法若吏卒之徒背理而違法者繩以死地無論此令已入條章久矣人皆貪官動為下人所持縱有吏卒縱橫安敢誰何所以國政無施天下之民受枉治愈弛而亂愈生由此也朕嘗切恨若為官布政權無馭吏卒之威則諸事不成盖吏卒能為股肱瓜牙若馭以得法諸事辦集方今有職者孰能為此忽九年秋丞相奏福建兩參政致極刑於一老吏朕聞當哉若不如律者數如捶死有何他論故往諭之今後凡有不如律者如是近行者尤加急治勿令欺侮方稱是官
○諭山東承宣布政使吳印詔
嘗聞殷高宗思治夜有賢人入夢日以求之得傳說於版築委任用之海內咸安周文王起磻溪之釣遂興周八百朕思古有是君亦有是臣自是之後列聖相傳名臣相繼如斯君臣者鮮矣昔者天厭元之不德朕乘群雄並起之秋摧強撫順偃兵息民綱維□內以主黔黎律施令布惟務安人已九年矣其間阻律犯令者不知其數欲的以五刑决之又恐沒身者眾特姑存憲章權以役代又三四年矣俄而天變於上致心惶惶於是詔告臣民許言朕過閏九月初九日詔令既行布滿天下中外寂然無有言者獨卿敷露肝膽備陳國事雖的否中半豈不盡已之謂忠哉所言中者即時施行其餘未至者權且勿論朕以至意諭卿卿若日夜如斯為國為民則神天鑒焉
○諭山西布政使華克勤詔
朕每觀前代名臣傳記人各設施皆以律身保命為務然後孝於親而忠於君者矣吁志哉所以名於世者為斯今朕起草來定群雄平禍亂君主華夷凡我中國之人但知有才藝者未嘗不使至於朝雖曰至於朝若欲別賢否而授之以官則又不然云何盖謂人之才藝可知其餘賢不□雖在帝□尤□□□所以不能盡測人心也朕本無知不敢的以人為賢否定用故特以事試之凡受試者當此之際事役其形財惑其志欲動其心其於孝親忠君律身保命雖千百人中欲求一士如斯者鮮矣所以昏愚之徒難保身命孝親忠君者無他但為役形者勞其苦不禁財盛者富飲用而且豐欲動其心色窈窕而妖故非誠志君子不能立命於天地間所以事不能忠君身不能孝親往往覆命者若是然有等悠悠之徒雖曰心淳臨事而不果倒持仁義乃有後難於斯之道朕嘗命官往事數以是事諭之而職事者視以常談為官者雖簿書之徒皂隸之軰亦莫敢誰何朕嘗切齒忿恨丈夫之為無英决□惡之心乃為小人牽制於戲惜哉而不悟何也俄洪武十年夏五月山西布政司奏云簿書之徒無端之狀朕敕中書以考其人人皆累犯不悛前過之徒已入屯所朕憐□才一藝特□彼艱難□□心臨事而又為非勝常當月特以敕往令刑之其符到山西布政司即如朕命而刑之此可謂除奸去偽者歟公私咸遂清寧者歟其布政司官當方面承朕命宜教化布威德若肯除奸去偽豈慮孝親忠君之道不至哉豈不如前代名世者乎
○諭元臣納哈樞詔
人生天地間機變造化得宜時勢不失者乃為傑丈夫古八有云活千人者其後必封爾為元臣忠則忠矣何苦違人事而失德有若是耶昔者爾被獲於江東朕特生全爾歸此朕順人心之所好所以好者人人凡有患難誰不欲脫患難而身安者乎當時在俘囚之中果願死乎生乎若以爾已心度之凡兩軍之間有力不及爾者被爾拘囚而乃盡殺之甚不少當是時若以已受患難之心推及俘囚者爾必大昌福及後嗣必有日矣如去年冬爾將兵寇我遼界彼回軍之日凡棄下者皆生全於我處朕未嘗輕殺一人暴者黃紬萬戶奉朕命令而往爾處非已願行實差不由已也本人於爾頗有恩惠何期爾不思好生惡死之情一旦殺之其爾之患難為黃紬所生其黃紬之命爾獨故意殺之天心神鑒禍將歸焉今爾與朕守邊將士旌旗相望畧較勝負則彼勝我負已兩經矣為爾所害者將及八千人皆無生全誠可惜哉然已往之事不咎未來者可不思乎自今已後若能典我通一介之使則前日之讐必成水解火焚矣諭至之後不然朕言彼必就縳生見朕面恐無言可對爾思之
○諭元丞相哈剌章蠻子驢兒納哈樞等詔
自有元多事群臣有棄君親而自生者有抗朝命而自為者目擊耳聞實非一人獨卿等奮忠仗義衛君深塞歲月如流鯈經十有一年邇聞所衛之君因疾已崩在卿等可謂有始有終良臣之名播矣然昔為人臣今則盡矣或聞欲立新君其親王者有三卿等正在猶豫之間朕觀三者誠可再思凡此三人皆元親孫嫡派不過遙分伯叔而已卿等若欲堅忠貞之意毋顛尊而扶卑理應自長而至幼無乃人倫正而天道順也歟若有賢愚之別理難備拘從賢則吉彼至尊已崩卿等能推派以立之不絕有元之祀當此流離之際為臣者尚能竭力為之羙聲盈入耳目豈不艱哉若或不然或尊或卑但以立君為名內有自專生殺之威則非人臣之道恐累嘉名况日生頡頑彼此疑猜當此之際富貴若風中之燭命如草杪之霜甚不難矣故茲詔諭想宜知悉
○諭安南國王詔
前者朕令安南來見期以三年遣使一朝所貢之物惟是表意而已若事大之心永堅何在物之盛今年使者黎公等至仍前遠貢豐物何不遵朕至意豈彼中紊亂紀綱更王易位有所疑猜而如是乎然君臣之分本定柰何昔王荒昏於上致令如斯豈非天假手歃朕又聞方今之王亦族中人為之或者可吁中國聖人有云將欲取天下而為之吾見其不得已天下神器也不可為也為者敗之執者失之今陳煓奪位而為之必畏天地而謹事神恤及黔黎庶膺王爵倘或慢天地而虐庶民又非久長之道且安南限山隔海遠居蕞爾天造地設帝命王於彼者以主生民中國有道之君必不伐尚強無知者必征今朕統天下惟願民安而已無強凌弱眾暴寡之為安南新王自當高枕無慮加兵也
○諭安南國王陳煒伯陳叔明詔
朕聞春秋諸侯之國皆自來其福然後相繼而滅亡者云何盖謂逆君命而禍黔黎故天鑒若是有不可迯其禍也假使當時之諸侯惟天王之命是從豈不同周之固何期捨甚富貴而貪高位致富貴若草杪之朝露賢不云乎毋為禍首毋為福先爾叔明自臨事以諫豈不知來者之可追易不云乎積善之家必有餘慶積不善之家必有餘殃斯言若行則天意可回且天地之廣掌民者眾若邦有道固封疆勿外求則世為氶福若越境而殃他民則福命未可保也爾安南與占城忿爭將十年矣是非彼此朕所不知其冤未伸而讐未觧將如之何爾叔明如聽朕命息兵養民以遂天鑒後必無窮之福矣若否朕命而必為又恐如春秋之國自取之也聖人有云以道佐人主者不以兵強天下何也其殺伐之事好還故知者不為爾其圖之鑒春秋之失豈不羙乎
○諭元丞相驢兒詔
天地惡盈而好謙其德好生而惡死此非時人新造之言乃亘古至今明驗也朕云如是盖謂卿等當元天更運命之時卿帥騎步堅忠貞之節捍禦邊陲已十一年矣每嘗遣人通問未得回報今再差人詣所在以禦寒之衣作微禮卿能受賜不傷人命以修後嗣之德豈不智人也哉朕言至此惟卿以智量之勿為愚者所迷書云作善降之百祥作不善降之百殃惟順理則吉故茲詔示想宜知悉
○諭高麗國王詔
使者至貢陳其禮敷王極情朕既聽之事大之心甚矣表云守候服於東隅祖朝鮮之苗裔自五季已事中□言無不當然朕觀上古之君自甸侯綏服之外不治其令土人主之大槩聖人之心體天道以行仁惟欲民安耳未嘗誇侈所以不寶遠物不勞夷民聖人之心弘哉今朕雖不才攼不寶王之臣忠卻來誠之羙貢若漢唐之夷彼隋君之伐東在朕之今日非詐侮於我安攼違上帝而勞擾生民者乎若或不守己分妄起事困其天災人禍必有至者王其審之自今以後薄來而情厚則可若其厚來而情薄是為不可王其思之
○諭雲南詔
朕聞順天者昌逆天者亡古今定論禍福常理也朕起自草萊削平群雄戡定禍亂今已七年中夏既安四夷多附絕無強凌弱眾暴寡所以臣順於我者得遂其生共享和平之福惟爾雲南王某乃元君遺派受封西南孤處遐荒猶未臣服以□所為非貽禍於大理之民必自致喪身□□於大理之手二禍之機必有其一不可□者何也盖雲南土地人民本大理所有自漢通中國稱臣朝貢至唐宋皆受王封其來久矣昔因爾元滅其王而統其地及今百年無有復其故物者邇來元祚傾覆已盡爾尚力處其地不還大理自王果欺人乎欺天乎人雖可欺天不可欺禍患之報將不旋踵至矣今特遣爾親族威順王親往開諭如果上順天理下契人心即奉貢來庭不然朕當別遣使者直抵大理仍賜唐宋所封舊號令彼為王合兵加討悔將何及於戲胡虜無百年運今已足信人心轉移之機在人自審而已時不可失爾其思之故茲詔示想宜知悉
○諭大理詔
始因有元失馭海內雲擾華夷無主朕近自洪武元年戊申秋八月群雄盡平復我漢人故國統一中夏今經七年四夷諸國皆已通報無不稱臣入貢惟爾大理不見國王名號未嘗遣使今年秋翰林承旨詹同奏盡閱群書方見西南大理昔在唐宋受封王爵為元削去國名止稱土官其國乃元君遺派梁王者主之至今永得為王朕會臣僚議依唐宋所封以爾段氏為大理國王未知信否故特遣官先行往諭如果遵依朕命使回即再遣使者專齎寶印誥命令爾君臣開設國事同享承平之福如果不然他日兵會雲南未知勝負何如爾其審之
○賜西番國師詔
佛教興於西土善因慱被華夷雖無律以繩頑惟仁心而是則大矣哉妙覺無窮昔從斯道者頓悟三空脫塵輪而出苦趣永離幽冥使生者懷而死者慕豈不聖人者歟邇來西番入貢有僧公哥監藏已藏出乃昔元八思巴帝師之後人云踵師之道深通奧典獨志尤堅化愚頑以從善起仁心以滌愆雖是遙聞特加爾圓智妙覺弘教大國師統治僧民名當時之善人永為教中之稱首於戲寂寞山房儔青燈而讀誦觀皓月以吟風疊膝盤陀之上草衣木食方契善符
○赦宥詔
詔曰釋罪宥愆昔者未嘗輕發發則精詳至甚豈有罪重而脫僥倖以自歡致冤深而含忍無訴者故有眚災肆赦怙終賊刑載之於書至今明焉漢唐及元懦君承祖業權由姦侒所持因有人赦之說雖脫君子之微差善良之誤失則姦頑得為漏網之魚欝含冤於滿地朕德薄才疏失倣聖人之道相繼行之是致五星紊度黎庶匪寧若悖理乖仁非朕者誰今不敢不察若槩脫兇頑於僥倖致良善以無伸豈聖人恤刑者歟特命中書條陳若果真犯雖笞罪以上俱各不源其餘註誤因人致罪過失者盡在赦下所有條畫開列於後
【 云云】 於戲肆赦於眚災為為良善者圖賊刑於怙終實王綱而治惡凡吾臣庶律已修仁勿干刑憲故茲詔示想宜知悉
○存恤詔
詔曰暴因天下大亂死者不可勝數生者備歷艱辛已有年矣朕起布衣削群雄定禍亂改元洪武今紀七年但才疏德薄日多慮干上帝有責思之再三惟兵後苦殃者朕失撫眷存恤盖軍士為朕開拓疆宇奮不顧身歿於戰場屍不至家魂無所依父母年高妻寡子幼一旦抛棄至今不能存活此朕之過也民間經兵避難父南子北至今不能會聚奉眷者有之或子歿親者而無眷親歿子幼而無依者有之亦朕之過也興言至此實可憫傷今詔天下有司各各具名以言朕當會居存眷使不失所所有存恤事宜條列於後
【 云云】 於戲君天下者所以為民也但君思治而民乖民欲樂而君昏臣稀賢而不法君或懦而臣剛此古今所難也所司奉行者勿以仁為弊以干刑憲故茲詔示想宜知悉
○命承相大夫詔
朕聞古帝王之治天下君為元首臣為股肱上下相資同心一德於斯之時民安物阜萬邦來庭皆由德政所致非昏君邪臣所能及也朕平天下之初數更輔弼盖識見淺薄仕非其人前丞相汪廣洋畏懦迂猾其於伸冤理枉畧不留意以致公務失勤乃黜為嶺南廣省參政觀其所施察其自省今中書久闕丞相御史臺亦闕大夫稽古揆今誠為矌典特命左丞胡惟庸為中書右丞相中丞陳寧為右御史大夫且惟庸與寧自廣洋去後獨署省臺恊誠匡濟舉直錯枉精勤不怠故任以斯職播告臣民於戲皇天無私福善禍滛惟爾二臣當寅畏天地恪恭朕命勿以怠為先以勤為後各盡乃心以臻於治欽哉欽哉故茲詔示想宜知悉
○免北平夏稅秋糧詔
古今民之休息長養惟君主之其於水旱災傷在有司飛報以聞君親調之邇者廣平馳驛來奏所屬郡邑天久不雨朕思為民立燕藩屏民國保障吾民命工肇造宮殿軍民共成何期有司差役不均有傷和氣致令民艱種樹除將布政使薛祥等見行取問其北平所屬地方洪武十二年夏稅秋糧盡行蠲免
○廢丞相大夫罷中書詔
朕膺天命君主華夷當即位之初會集群臣立綱陳紀法體漢唐畧加增减亦參以宋朝之典所以內置中書都府御史臺六部外列都指揮使司承宣布政使司都轉運鹽使司提刑按察司及府州縣綱維庶務以安兆民朕嘗發號施令責任中書使刑賞務當不期任非其人致有丞相汪廣洋御史大夫陳寧晝夜滛昏酣歌肆樂各不率職坐視廢典以致丞相胡惟庸搆群小夤緣為姦或枉法以惠罪或執政以誣賢因是發露人各伏誅特詔天下罷中書廣都府升六部使知更官定制行移各有所歸庶不紊煩於戲周職六卿康兆民於宇內漢命蕭曹肇四百年之洪業令命五府六部詳審其事務稱厥職故茲詔諭
○免天下秋糧詔
朕荷上天眷佑山川效靈祖宗積德君主華夷十有三年倉庫盈府庫充皆民之所供今民力未甦詔告有司洪武十三年天下秋糧盡行蠲免其放回事故官員自思情無實犯則親自來朝仍授以職於戲欲消愆而弭禍非致吾民於仁壽之鄉將何以荅天心之永顧故茲詔諭想宜知悉
○諭日本國王詔
暴宋失馭中土受殃金元入主二百餘年移風易俗華夏腥膻凡忠君子孰不興忿及元將終英雄鼎峙聲教紛然時朕控弦三十萬礪刄以觀未幾命大將軍律九伐之征不逾五載戡定中原蠢爾東夷君臣非道四擾隣邦前年浮辭生釁今年人來否真實非疑其然而往問果較勝負於必然實搆隙於妄□於戲渺居滄溟罔知帝賜奇甸傲慢不恭縱民為非將必殃乎故茲詔諭想宜知悉
○免秋糧詔
朕荷天地祖宗護佑山川百神效靈在位十有四年思昔創業之初軍需甲仗惟江左五郡之民其勞甚矣特以洪武十四年秋糧太平應天鎮江廣德寧國五郡除官田减半徵收其民田盡行蠲免於戲立法以繩頑施恩以撫善斯倣前王之道非朕已能故茲詔諭
○平雲南詔
朕荷上天眷佑海嶽效靈祖宗積德自即位以來十有五載寰宇全歸於版籍惟西南諸夷為雲南梁王所惑恃其險遠弗遵聲教特命征南將軍頴川侯傳友德副將軍永昌侯藍王西平侯沐英率甲士三十萬馬步並進罪彼不庭大軍既臨渠□盡獲雲南已平詔告天下臣民共知於戲福民永已聖賢之為逆天違命根禍殃民身家被罪惟西南諸夷應之故茲詔諭
○諭雲南詔
曩因元政不綱豪傑縱橫朕提師旅與之並驅十有二年然後命征虜大將軍平華夏諸將四征五年中原是平萬姓寧家紀年已十五年矣惟爾烏撒烏蒙東川芒部建昌等處抗命弗庭况雲南梁王誘我邊士因是發征南將軍頴川侯傳友德副將軍永昌侯藍王西平侯沐英率三十萬眾問爾西南諸夷之罪十五年正月初一日將軍頴川侯等報至言雲南等處盡行尅復今特遣使齎詔諭爾雲南烏撒烏蒙東川芒部大理建昌水西普定等處人民今後敢有不遵教化者加兵討平之所有事宜開列於後
【 云云】 於戲春秋之義罪重者釋有罪而納逋逃爾雲南王及諸夷酋長宜其然乎故茲詔諭
○免秋夏稅糧詔
嗚呼惟皇上帝眷我生民自統一以來雖暫有兩暘之愆終未凶荒然朕豈不知江左之民减衣薄食助我興王供給浩繁安無貧窘特以洪武十五年秋夏稅糧除官田减半入官不為常例民田稅糧盡行蠲免其江西浙西雖次第歸附為首定中原民人為我供給越大江入河淮抵北平而漕河南其勞甚矣邇年以來江東浙西江西及直隸府州官吏糧長不行優恤小民已行問罪亦以今年秋夏稅糧除官田减半入官不為常例民田稅糧盡行蠲免所有河南山東民人淳實無巧以取愚無強以凌弱篤力於田畆且山東之民東供遼左北給北平惟山東民資皆至焉北供山西西入關中河南民資歲常助關內之民以供官斯二布政司民糧今年秋夏亦盡行免之嗚呼為民上而不為民便豈有不罰者乎自今以後任事官民毋蹈前非虐我良民故茲詔諭
○諭雲南詔
自有元失馭群雄並起聲教異為烝黎各擅是致廢興疊疊民不聊生朕秣馬厲兵於江左控弦三十萬以觀諸雄久之群雄弗成乃命征虜大將軍平元都蕭靖華夏奠安黎庶邇年以來士不鸞弧馬牧平野濃耕有餘人皆樂福惟爾西南諸夷密邇聲教恃險弗庭納逋逃匿有罪坐受四川之任肆侮中華凡我朝臣孰不奮恨是以特興問罪之師今雲南既平諸夷服從故詔諭以更生之恩所有事宜條列於後
【 云云】 於戲知天命者福臻昧天理者禍至信如四時速如影響播告諸夷想宜知悉
○赦工役囚人
奉天承運皇帝制諭爾故違憲章官吏人民暴者命禮曹布令於天下朕倣古制以禮導人後以律至諸司是繩不循軌度者斯乃行刑也且刑聖人不得已而用者為良善弗寧故也令朕一寰宇而兆民眾如爾等官貪吏弊民縱奸頑詐良侮愚若不律以條章將必倣効者多則世將何治爾諸人所犯若論以如律人各盡本犯而後已柰何工已久矣構成樓閣以居大覺金仙塔就而志公之神妥其下因是將爾等罪無輕重一槩宥之於戲君子非善何以永世志人非功何以名書釋迦志公已逝數千百年猶能生爾等眾其善正之道志者可無覺乎故茲制諭

[book_title]●高皇帝御製文集卷第三
制
誥一
◆制
答太師李善長等表請御正殿制
答太師李善長等表請上壽制
○答太師李善長等表請御正殿制
朕聞堯舜之君德備天地禹湯之治大洽民心朕本才疏德薄惟知圖治弗克行仁乖上帝后土之好生負海嶽之護累祖宗於地下致五雷奉命著跡於殿廷雖不遑寧處於斯時甚畏無知於悠久昨卿等請御大朝故不違群情朝臣民於正殿賴爾臣僚毋隱匡輔
○答太師李善長等表請上壽制
父母劬勞之恩昊天罔極當生之日思無上報痛心無已所以奉祀清晨靜居終日毋敢歌歡邇來卿等數云太平以朕年高固請稱賀今不違群情許卿等依期來朝毋致過奢惟儀肅禮當故茲詔諭
◆誥一
西安衛都指揮使葉昇林濟峰誥
飛熊衛指揮使司僉事郭洪誥
李世昌誥
信國公湯和誥
西平侯沐英誥
駙馬都尉李祺誥
大都督僉事陳方亮誥
駙馬都尉黃琛誥
翰林承旨宋濂誥
光祿卿徐興祖誥
吏部尚書王敏誥
追封隴西王李貞誥
追封寧河王鄧愈誥
追贈義惠侯劉繼祖誥
追贈義惠侯夫人婁氏誥
贈翰林承旨宋濂祖父誥
封康鑑母朱氏誥
安慶侯仇成誥文
永昌等侯誥文
申國公鄧鎮誥文
致仕官誥敕文
真人張宇初誥文
曲阜知縣孔克■〈熒，田代火〉敕文
建昌衛指揮使月魯帖木兒誥文
貴州宣慰使宋誠誥文
普定府軍民知府者額誥文
參軍府參軍誥文
諫官誥文
文淵閣大學士宋訥誥文
華盖殿大學士劉仲質誥
襲封衍聖公孔訥誥文
建昌衛指揮使安配誥文
刑部尚書開濟誥文
○西安衛都指揮使葉昇林濟峰誥
握乾符君天下惟陳紀而立綱施以當時取法後世所以為王者也朕受上天明命履前王之規發號施令但有賞善罰惡耳所以內有中書都府臺察外有行省都衛及指揮使司皆重任所在以居功德者然而都府係總天下之雄師都衛亦總方面之勍兵若居是職者選非輕易任非薄功邇來西安衛都指揮濮英等惰事弗勤不謀怯敵是致歸者失於撫勞迯者終不復還為斯官不稱任難居重位詔令還朝送付法司責問難易其西安所在機務甚重不可一時缺官今特內調都府僉事葉昇林濟峰前往署事以長兵戎爾昇濟峰當夙夜勤勞雄鎮番胡使遠人入貢庶稱朕懷於戲深高城隍實邊戍之首務列旌旄而張赤幟必壯軍威爾惟懋哉
○飛熊衛指揮使司僉事郭洪誥
昔之君天下者非忠義之士弗成故所以漢高帝羙雍齒而斬丁公者是也暴者郭雲出自農家因元國亂帥義旅保郷里受元平章事彼時中原皆為吾所有其雲獨保裕州疊諭不服累戰不屈必欲有為柰何勢孤援絶陣敗被獲終無善言自將必盡為所守者慎羈不能自為解至朕前當是時朕嘉其忠義撫以存生授以有司之職以觀施設是後不終任而民稱頌方知才兼文武特授南陽衛指揮職事命還鄉里戢兵備禦南陽到任之後軍民樂業深體朕懷柰何一疾長往惟有長男郭洪年方十有三歲性頗聦明其郭雲雖無開國之功難以世襲次有撫安之道加以忠義凜然今既去世可以子洪入開國功臣之列授以宣武將軍僉飛熊衛親軍指揮使司事世襲其職宜令中書奉敕毋稽早為到任爾洪毋狎小人勤習武事以備長城庶稱朕委任之意爾惟懋哉
○李世昌誥
昔君天下者賞有功而官有德聖人之心明焉歷代相承永為模範爾李世昌年雖未冠而授兵衛之職者何盖為爾父遭時大亂能率眾以保關內是以民安而地闢及至胡人退諸雄有無知者以漢人棄父母之邦遺丘隴從胡人復為我中國仇讐皆無所成惟爾父效竇融之事帥二萬騎及步兵之眾助朕成功至今關內之民時思之爾當習將之籌謀以待成人而備侮特授爾某官永為世襲爾惟懋哉
○信國公湯和誥
古者哲王立綱陳紀賞有功罰有罪執此道而天下安朕起草野賴諸將扶持得平群雄定禍亂君主華夷當定功行賞之時爾湯和雖居舊將之行惟守毘陵於忠少欠雖未彰顯其情在心然終未實為朕念相從之久泯前過而封見功爵以中山侯今者朕復念前功爾功東平越地南下八閩西擒察罕腦兒酋長下巴蜀頗有其功今朕特釋爾過報昔勤勞授以信國公之爵永為子孫世祿於戲人臣無將可謂忠矣威福不專可謂智矣爾其慎守斯道以訓後世宜哉
○西平侯沐英誥
德懋懋官功懋懋賞昔帝王之定制也思親戀舊實人事之常朕觀人之處世易難之兩端往往目擊耳聞且為人者易於衣食起居不亦樂乎有艱於度歲月者不亦差乎暴者朕於擾攘之時年已二十有五尚未生兒女爾沐英因兵受厄父母不可復會爾當是時八歲而逢難罔知存活朕憐其孤而且幼特撫育如兒夜臥同榻數番鼾睡於朕懷後因吾有諸子爾亦長成以人情天理度之不晦爾名使從爾姓祀爾祖宗嗚呼推仁窮理特釋患以提携今也不忘爾孩童之狀以吾無異於爾父蒙蒙儇頑於左右俄而思起若是猶動首育之心念昔以爾為子今有微勞特貴爾為西平侯爾當思幸逢之初會休忘釋難之恩夢寐神交則鬼神知報矣嗚呼扶顛持危惟仁者之為知報不忘獨君子之道修其若究心利濟永為多福吉哉
○駙馬都尉李祺誥
夫婦之道人之大倫婚姻以時禮之所重帝女下嫁必擇勲舊為期此古今通義也朕今命爾李祺為駙馬都尉爾當堅夫道毋寵毋慢永肅其家以稱親親之意恪遵朕言勿怠
○大都督僉事陳方亮誥
暴者天下兵久邇來既偃以息民朕嘗設都督府以總內外諸軍事其任官也非勲舊有功德者安能職焉爾陳方亮乃兄隨朕渡江有勞於前遺功在冊爾亦服勤足稱委令及從征有功職昭勇將軍羽林衛指揮使今特授奉國將軍僉大都督府事既承朕命夙夜毋怠以稱斯職爾惟懋哉
○駙馬都尉黃琛誥
朕稽古典昔帝王之女別之以三一曰女之姊或帝之妹皆稱大長公主若帝之親女曰公主其餘兄弟之女則曰郡主此所以別尊卑明嫡庶斯彛倫之大端也爾黃琛本朕房兄蒙城王之婿於理以職事稱之其姪女則當名之以郡主向因草創之時未暇考究槩稱駙馬禮部乃執禮以奏特去前名駙馬之稱朕思止有姪女不忍去其前名故仍稱公主無公主之食祿爾琛亦仍稱駙馬不與駙馬之門庭其祿止食前官指揮使俸然公主見食五百石已過漢唐郡主之祿多矣爾其知分限勿驕傲永保富貴吉哉
○翰林承旨宋濂誥
昔君天下者官有德而賞有功世之文武莫不雲從爾濂雖慱通今古惜乎臨事無為每事牽制弗决若使爾檢閱則有餘用之於施行則甚有不足然方今儒者以文如卿者甚少朕念卿相從久矣特授卿翰林學士承旨爾宜懋哉
○光祿卿徐興祖誥
昔漢治天下官不技藝商不乘馬錦繡不得衣於戲禁哉朕統御以來隨所善而應是職使有知而不妄其前代必欲以無知而役有知朕不知何且帝王之飲食非精於烹調者孰敢易為之故選官必擇忠勤慎德之士而為之職焉爾興祖世業烹炰其於五味之施皆無過不及可謂能矣善矣朕此就爾善此而用之自下而升已幾轉矣然當在微職時其所為爾司之者人莫敢過而輕之何也以其心誠而志篤他偽不作邇者彼司有犯憲章者法司究其源朕將謂爾或若是乎其犯者詞盡而爾無所干朕謂法司曰官首無知乎有知乎曰犯者為密而機深首者不得而察無知吁難哉於斯之際可偽而不為安得不誠志乎今命爾為光祿司卿爾尚益盡乃心潔涓食飲五味均調慎始慎終毋怠
○吏部尚書王敏誥
昔君之用人也善用而無疑非也非獨君能無疑於臣實由臣不致疑而能成賢者矣朕統寰宇設官分職惟吏曹為六卿之長可不精其選而索其人焉爾王敏雖周旋左右未久見其施設誠為允當今特授吏部尚書
○追封隴西王李貞誥
昔君之典禮謂人臣有功勲者制有生封死贈其骨肉之親有功勲者甚有褒焉特進榮祿大夫駙馬都尉右柱國曹國公李貞前因朕之姊貴遂為駙馬今因兒貴至列公班邇來長往當贈以王爵受之於冥冥封隴西王謚恭獻爾中書如敕施行
○追封寧河王鄧愈誥
人臣於世死而不忘者有二何謂死而不忘者二其一者謂生秉忠義磐石國家雖死之□君不忘其忠國人不忘其正功播史冊名垂千萬年之不朽雖死是謂不忘也其二者謂生不忠於君而蠧政害民將危其國禍及其家雖殺身之死君尚不忘其姦國人怒其惡致姦頑名於書史與忠良之名同流傳於後世永不能冺滅者亦謂不亡也所以忠良者千萬年稱忠良福及其家其姦頑者千萬年刄及其項禍及其家亦如之者今爾衛國公鄧愈生秉忠良將歿而復建戰功朕昔行賞與爾有誓生封公死封王朕思前勞特追封爾為寧河王謚武順於戲名傳天下福及其家可謂死而不忘者乎千萬年不朽者乎爾當正直於冥冥宜哉
○追贈義惠侯劉繼祖誥
朕昔寒微生者為衣食之苦其死者□無陰宅之難吁艱哉爾劉繼祖發仁惠之心以已之沃壤慨然惠朕朕得斯地樂葬皇考妣於是至今難忘朝夕懷之切切今懷之極切特贈爾繼祖為義惠侯乃爵於冥冥爾其有知服茲寵命
○追贈義惠侯夫人婁氏誥
人之處世家道興隆必夫婦之良德而然後昌其內助之功尤大義惠侯劉繼祖妻婁氏非獨夫之仁惠外施實由內助之功矌闊暴者朕寓居是方家遭流疫父母俱亡無地可葬因爾夫婦憐憫困苦樂惠斯地以致朕皇考妣陰宅於是至今難忘特贈爾婁氏於冥冥為義惠侯夫人爾其有知服茲寵命
○贈翰林承旨宋濂祖父誥
昔者聖人君夫下凡名臣之善非崇一忠之善必惠及至於祖焉爾濂學通今古性淳而扑實有古人之風撓之而不怒靜之而不肆豈不如淵之澄清者乎夫淵之澄清攪之而不濁靜之而不清朕觀濂之性有若是焉今者公卿等皆有祖宗封號爾為文章之首臣祖亦有贈焉朕敕中書下吏部特贈爾濂
【 祖德又為太常少卿父文昭為禮部尚書】 故諭卿知之奉迎前去以爵冥冥者也
○封康鑑母朱氏誥
昔君天下必崇德以報功使勇者安而德者懷社稷悠久黎庶咸寧前都督靳國公康茂才助朕興邦事將成而中道忽疾而逝朕念前勞特以嫡出次子鐸授封侯爵正妻田氏已祿夫人惟長子康鑑雖係庶出已長成人因前人有勲夢寐難忘授明威將軍廣西護衛指揮僉事其母因子貴今以朱氏為德人
○安慶侯仇成誥文
昔者聖君定賞報功惟賢能受之朕觀古制漢封最多然侯之名則同其食祿世守者各有等差為功有先後業有巨微所以食祿有等階級有序以辨輕重也爾大部督府僉事仇成從朕渡江所向皆戰每必當先為敵眾功今已年邁朕思前日之勞特封爾為開國輔運推誠宣力武臣榮祿大夫柱國安慶侯食祿二千石以貴其身子孫仍襲指揮原職爾宜懋哉
○永昌等侯誥文
昔者聖君定賞報功惟賢能受之朕觀古制漢封最多然侯之名則同其食祿世守者各有等差為功有先後業有巨微所以食祿有等階級有序以辨輕重也去歲命將西征以平羗戎今歲獲功已歸雖首惡未擒其部落已經剪除所有孶畜盡行拘入勢孤力寡將自消矣今特封某官為開國輔運推誠宣力武臣榮祿大夫柱國某侯食祿二千石以貴其身子孫仍襲指揮原職爾中書如敕奉行
○申國公鄧鎮誥文
朕聞昔列聖之馭宇必賢能以輔之所以賢能輔之者在禦大災而捍大患斯守昇平之良臣也至於創業垂統摧堅撫順忠君澤民者生則振威華夏歿則名彰後嗣雄哉嗚呼斯善成於前者也朕初帥師東來爾鎮之父年雖居幼體態英邁肩群將之列耀武揚威轉戰豪雄神風凜然立俘囚於麾下每戰有之所以行賞驗功亦同乎最故生受公爵死後王封此實朕法先聖之典今洪武十三年服制已終朕思愈勞命爾襲封爾恪守前業毋晦勲勞是成於後者也庶不負朕體哲王之道欽哉欽哉
○致仕官誥敕文
朕觀古今賢能者遇君有遲速名彰有先後柰何時運之不齊壯衰之相臨何謂壯志貞而名未出君將知而暮年垂雖有賢能為斯所艱爾某
【 久歷諸司久司某事】 每稽無疵特命中書下吏部召見轉官而乃蒼顏皓首縱有自強之志終是年高故加陞品以養老於家今授爾為某官致仕爾往欽哉
○真人張宇初誥文
朕聞上古之君天下者民從者四百士農工商而已始漢至今率民以六加釋道焉所以道萌者由爾宇初之祖通神善幻化能忽恍升太虛冐廓落之剛風吞宇宙之浩氣是以利濟群生功著歷代所以法傳之久香燈之永盖謂行深願重德敷上下精神愈靈今前真人既往爾當世嗣特遣使詣府命爾為正一嗣教道合無為闡祖光範真人領道教事爾其慎哉欽哉
○曲阜知縣孔克■〈熒，田代火〉敕文
朕聞古人有必報而不忘者先師也盖謂傳德明道終身不受禍患固報之朕與臣民同世於斯時方知大成至聖文宣王當世之先師時人去古既遠有失報禮稽諸古典報則有光其光之顯揚師徒共之若果誠能報之則益而無損洪武十四年吏部奏為襲封衍聖公長逝生前因曲阜知縣孔克伸卒其官係孔氏子孫世職昔衍聖公已薦族人孔克■〈熒，田代火〉為知縣朕思衍聖公逝後方奏慮恐不實以族中長者悉至京師論賢排嫡族人既至宗派分明以爾克■〈熒，田代火〉為賢特命為曲阜知縣以報先師爾當敬事以在公而信以來庶民儉使人效勤問民艱用力以時以揚先師聖德於戲陰隲流芳萬世不冺英靈常存子孫承之爾宜懋哉
○建昌衛指揮使月魯帖木兒誥文
建昌之境密邇四川番漢同居諸夷樂土官守是方者必仁智之兼義勇之備方安諸種而世祿者也前平章月魯帖木兒祖世守斯上傳至月魯帖木兒軍民懷澤已有年矣暴者朕命將西南經理其地而月魯帖木兒順天地之革命弗驅兵民以禦敵乃率僚屬以歸格上下之鑒見昭境內之民安斯為至福矣爾兵曹具由中書中書筆誥授以昭勇將軍建昌衛指揮使封印仍統舊部以報來誠如敕無怠往欽哉
○貴州宣慰使宋誠誥文
黔中之地諸夷雜處漢姓同居禦其方者悲德足以化頑勇足以捍侮則官守不宜况歷代命世守者必初從之義篤竭忠之勤不辭方膺是任如或不然曷能居其地馭其民爾宋某之父當朕命將西南經理斯土首以義從固膺斯任永保世祿今命爾襲父前勲當撫恤諸夷選能禦侮以安是方則於爾嘉
○普定府軍民知府者額誥文
西南諸夷雜處群居古至於今雖稱每以事大之禮以尊中國其間能幾人誠敬而始終者耶朕統寰宇經理西南惟邏邏氏者額者平日習讀漢書善云華夏之言以理道深長論之篤於正一之道斯奉神之心弗怠若與講明安民之理亦有大善今授以普定府軍民知府仍統舊部撫民練兵以聽朕命爾吏曹速為施行毋怠往欽哉
○參軍府參軍誥文
馭兵之道微司所以者機無暇時謀出萬全智人不測觀靜識動察姦料偽在知人於顯微之初制之於首萌之際斯可謂馭六軍動靜而有方所以歷代設兵政而或參軍實助君之慎密也若得其人則京衛寧謐致九重無宵衣之憂宗社磐石之安非其人不獨失機悞事而軍士強弱之不分混淆難用賞罰不精月支無別弊出多端斯罪之大者也智人職此時謀日慮知機於機人之先料出姦頑之上則稱職矣今特命爾某為五軍十衛參軍府參軍爾往欽哉
○諫官誥文
語善興邦仁君澤民大賢以為易中志以為艱所以今古名世者罕為此也然朕嘗命儒者誦諸通鑑欲本於心善於言者鮮矣若商之伊尹傳說身心寅畏故以格神之詞而敷奏仲虺佐新運而明革命之道未嘗不以幽明之理表正人君今則不然者何心非精一之誠智非通古之才事務一臨泛應恍惚頃刻乖違所以不易而艱上志之士精誠無二動合人神辨是識非去惡優善君心格而神明知四時序而陰陽和斯非艱而易實誠志之所恊也今朕司言者命爾某職之特授某官兼某官當體先賢而慎神人則永昌於後名於世吉哉
○文淵閣大學士宋訥誥文
【 翰林典籍吳沉敕文同】
朕觀古今賢能者遇君有遅速名彰有先後柰何時運之不齊壯衰之相臨何謂盖壯志貞而名未出君將知而暮年垂雖有賢能為斯所艱然昔望於磻溪亦老而已猶有非熊之兆而乃興周入百爾某年雖高邁特授某官宜往欽哉
○華盖殿大學士劉仲質誥
【 武英殿大學士吳伯宗誥文同又與東閣大學士吳沉誥文同】
朕閱宋書見尚文之羙崇儒之道廓焉且當時諸儒皆本賢之德所以輔景運三百有奇未嘗文辱君命事體滯行可見文華君子之賢君子行文之盛今特倣宋制以諸殿閣之名禮今之儒必欲近侍之有補民同宋樂文並歐蘇然久未得人朕甚欺焉邇來朕觀前某官某才頗稱任授以
【 某殿某閣】 大學士奉議大夫爾吏曹速為施行毋怠往欽哉
○襲封衍聖公孔訥誥文
三皇五帝之道明陳攸敘大展彛倫恊天地陰隲定民居者為此也至周文繁於三墳道迷於五典兼八索九丘之泛而諸家之說並生是致道縱途橫雖欲馳之莫知所向獨先師孔子明哲心樞睿智定真析偽以成詩書其修道之謂教可謂至矣率性之謂道可謂堅矣由是天鑒善德血食之祀萬世子孫弘衍於今耿光而弗磨者因幽明之誠無間感通上下故若是也前衍聖公某嬰疾長往嫡長子訥服闋來朝令襲其爵以奉先師爾吏曹如敕毋怠往欽哉
○建昌衛指揮使安配誥文
歷代先聖賞有功官有德相傳至今凡有天下國家者未嘗異此道而能服海內之民朕統寰宇務體前王之道官德賞功前宣慰安配建功有年今勤勞於建昌地方宣朕所以可為至功矣特授建昌衛指揮使右封印署事爾兵曹速為施行毋稽往欽哉
○刑部尚書開濟誥文
制刑之道始至聖發大仁及其行也才非王佐衷非惻懚何克先聖賢之制斯非貪愚要名者善知若官得其人海岳無震湧之災天無紊度之曜百川循流四潰弗溢商樂經營農樂種樹百工技藝無不羙其仁所以盡寰宇人皆居於專域之中是盖謂官掌刑者當致有彛倫不整而自倫攸敘不理而自敘是皆刑當其罪也仁惻於仁人至聖之道行焉朕嘗命官職古司寇之任必欲仁有施而法中罪何小人無知倒持仁義法加善良病國殃民愈治愈亂已多年矣朕觀爾開濟至智之士特授以司寇之職資善大夫刑部尚書但願明理條章仁法並施而允書不云乎欽哉欽哉惟刑之恤哉朕不簡辭特意不二以誥諭之汝往欽哉

[book_title]●高皇帝御製文集卷第四
誥二
◆誥二
中書左右丞相誥
左右都督誥
御史左右大夫誥
太常卿誥
戶部尚書誥
禮部尚書誥
兵部尚書誥
刑部尚書誥
工部尚書誥
欽天監令誥
翰林承旨誥
國子祭酒誥
太僕寺卿誥
漕運使誥
尚寶卿誥
內外衛指揮司誥
功臣庶子誥
都指揮使誥
承宣布政使誥
王府武相武傳誥
提刑按察使誥
各處知府誥
○中書左右丞相誥
【 左丞右丞相同】
朕聞賢者輔君則君德備倍焉何哉盖冡宰之職出納王命若使出納非宜則君德虧矣出納合宜則君德張矣然阿止出納王命而已矣其進退庶職亦為重要所以庶職為重要者為分理天下之多務若多務理則民之樂苦曉然矣既知民瘼之艱辛必使之無艱辛矣於斯之道豈不君德備倍焉若為人臣異此道而他強為則眾職减否不分事多繁而不律則君德虧矣然用人為易惟得人為難若欲必得其人使見之於行事今爾某國之舊臣施設諸事已有年矣今特命爾為中書某官當夙夜奉公上羙皇天之昭鑒下契黔黎之仰瞻使陰陽和而四時序均調玉燭海內晏然蠻貊來賓朕與卿等同閱熙熙皥皥之年豈不偉歟今承朕命當崇乃功廣乃業為邦之柱石亦爾嗣之陰騭安得不賢智者歟爾宜懋哉
○左右都督誥
【 同知與僉事同】
朕惟馭兵者必機樞而智圓謀出不測氣果而剛心勇而斷忠義凜然務他不及之筭懷仁人以觀勞苦令三明而復五申信眾而無惑臨事之際功必賞罪必誅若將者能備此五事所向孰敢當先然將之道不但行營於敵如是其守承平之將尤為難之夫行營於敵乃兩軍相加謂形影俱見不難也若禦侮防姦於承平其事密其機隱非慎忠時刻機心無罅觀形察色以辯朝野何込以掌內外之兵若居是職者知貴而忘忠知忠而忘備知備而忘機知機而忘斷知斷而忘謀雖知謀而忘筭縱事有成猶謂僥倖若加以酣歌夜飲以士則失教練之方以隊則無知虛實之數設若有警則五事靡矣若堅五事夙夜匪懈則朝野之姦縱有之亦當歛迹朕於斯之大用掌天下之兵必欲兵期於無兵豈輕授職事於無智者爾某
【 祖有開拓之功兼爾韜謀頗達】 特命為大都督府某官爾惟懋哉
○御史左右大夫誥
【 中丞同】
君居九重上古之君無中古之君置之然土古之君無九重之隔故有易於耳聦目明而乃天下治其中古之君禮有出警入蹕之威儀及其居則九關之要禁似乎幽遠久莫可易見卻乃天下之事達於國事則明脩而刑政自後之君法九重之制而居之兼九關之要禁備果幽遠而罕見也天下之事雲屯霧集於外內不可得而達所以天下未真於斯三等之君皆有說焉且上古之君出入無警蹕之威儀九關之要禁何哉於戲當斯世之時元首之明股肱之良亦由民淳風厚而若然其中古之君起居否上古之君制威儀險要亦事理而天下康寧因何務而然也盖爵人以官寄之以耳目如天之執法也所以施行者何在繩愆紏繆申綱理自使彛倫攸敘井井繩繩所以天下康寧為斯道之立今朕有天下其制禮如前朕之德薄才疏與古哲王甚相遠矣然惟在設官若官爵得人則九關為通衢之事進天下之事達矣若爵以非人則假九關為虎豹之縱橫為由則上下閉塞矣於是廣訪多搜他無賢良獨爾某非愚下之才特命爾為御史臺某官爾爾惟懋哉
○太常卿誥
【 少卿同丞敕亦同】
祀神之道大所以古人於此處恭寅畏特專職以典掌之使壇塲淨性牢潔不敢有怠備奉上下也今之設官與漢唐同官職太常所供之事其理亦然凡達人智士居是職者自以為萬千之幸而至斯地焉故夙夜在公必欲周旋於上下神紙之左右又必欲使神悅福及將來何故以其大祀無如國之祀至尊者惟天地是也人於世若敬之豈不萬幸者也若愚而不知者將以為泛常無夙夜在公之心以神明目無視而為無怠多而敬少非獨一身而不福又必將來不隹於斯之道可不慎選其人而責任之今爾某明習禮儀恪勤匪懈故命爾為太常某官爾其懋哉
○戶部尚書誥
【 侍郎同】
昔君天下者首建倉廩府庫於斯建者備精糧藏金帛以待祿給庶職者也然而必設官以司之且古稱天子富有四海斯言既出永世人云可謂患驕愚之君臣何哉盖斯言似理而實阿以其德隱而道微故也言富有四海而為四海用所以民為命而供君君為民而集給此所以道德也其似理者何以其盡海內以供之豈不臣有者乎此言富之理也實阿者何所以姦人若至君之左右使掌之動以富為首言則君悅富而妄費不問民瘼之艱辛若賢臣必欲致君知民瘼之艱辛當敷奏府庫之儲集乃曰民脂民膏若妄費則道德虧矣若奏以艱難謹以出納則府庫倉廩有餘庶職祿備而軍足食民無橫科則國之常經定大道張君德羙矣於斯之職古今慎選賢能以職掌之天下戶口之增减尤當備知而冊朕於此職可不重乎今特命爾某為戶部某官於戲量入度出毋復擾民至公無私永懷朕命爾宜懋哉
○禮部尚書誥
【 侍郎同】
昔聖人之馭天下也必先彛倫而攸敘立條置目綱以張維之冊書曰令頒布臣民使遵守之則富貴貧賤有別長幼咸安若去此道而欲天下安未之有也故重其禮者盖為國之治道非禮則無法若專法而無禮則又非法也所以禮之為用表也法之為用裏也昔漢初會中有以劍刄柱者因是而叔孫通以綿蕝而制周旋使百辟皆循軌度以成列方乃儀表上下朕法前代特設官備禮恊和人神務得通今古慱群書明於禮而善周旋者乃為是任今朕命爾某為禮部某官爾勤點諸儀使不失其節則汝隹焉
○兵部尚書誥
【 侍郎同】
兵始黃帝列聖繼之而君軍六諸侯軍三軍大將率之左右副將副之禆偏二將參贊之其諸戰將則為隊長之於是乎張九伐之威天下定民樂康然將之職有警則命行者也其軍之資給功過之等第必有屬焉故立兵曹以總繁務所以務者甲仗精旗幟明刄必利兵行糧草為之先橋梁舟車為之堅前期使道清傍無斃人則軍士神清氣爽勇倍且雄於斯之設非忠良之士奚稱此曹之任若忠良之士必以軍為國之大事凡皆有備而無用然畧無因公託私肥己害民之偽如他非忠良者必假軍務為重事假公營私一日干犯憲章伏罪而瞑目身家及焉致於軍國之事非失機則誤矣故於兵曹之任人不可不重擇也若得其人兵備修明使天子威加海內奠安黔黎必得人而後已朕今法古以爾某為兵部某官於戲識山川之險易辯地理之邇遐嚴烽燧之分明豈不慮危於居安之道哉爾精勿怠
○刑部尚書誥
【 侍郎同】
於戲昔聖人以德化天下則民樂從者眾否從者寡天下治矣然聖人之心心欲使天下人皆為善而無患共樂天之樂其思治之心切故又張刑制具以齊否從者既而法刑則賞當其功罰當其罪則民從善愈臻否善者無於是乎上曰君聖中曰臣賢下曰民良寰宇氣和天地清寧可謂咸亨於戲相繼之君臣罔知大道務小惠而傷大德將簡刑以治之法不如前故姦者得以恣肆良者含冤而受暴是後歲月彌深不法者眾如法者鮮矣欲必治之不可得而速成也若以斯君臣言之心非不道盖慮淺而見薄亦欲天下治耳不期倒治也然於此可為世之大病於國可以沽名於當時之一氣耳斯在聖賢不若是於已必濟之以世雖萬古可為也非聖非賢小人姦人則不然矣何也若非聖賢必見淺而識薄所謂謬矣小人姦人則是非非是其害於家國身及焉所以及家國身焉者何謂以是非則君與民良者受謗而禍所以受謗禍者何謗者謗君禍者禍民身家者謂執法者不法干憲而伏非身覆而家喪此所以身家者也又國有大病而可畏者一所謂病者謂愚仁人者也愚名名者皆是也云何盖愚人仁不仁愚名沽名名斯所以為國大病莫甚於此者矣故治國者必擇人以治刑朕於此欲必以人而執法若非仁人執法則國務繁由此而生必仁人則可爾某僉曰可今特授爾為刑部某官爾敬慎體道哉毋偽焉
○工部尚書誥
【 侍郎同】
昔聖人也樸民俗亦厚制不餚華六曹之設內工官居数中之一耳其所司之工者皆無異伎國無奇役然而工務雖簡其成也必精其廢也必當故一舉而無再為一廢而無復造所以民逸者多勞者少因是而官賢稱君聖德今之人受職任事則又不然矣凡臨事之際必因公而役私因私以弊上於國則不利與民為害是有人神共怒禍及身家往往有之未嘗有福臻而愆消者也然罪者已往存者復為是不隔禽獸也所以古人重其事而選人在福民之福固國以奉天地是以前賢能體君心而以務事工得家保而國昌今朕設工部實法古制特以爾某為工部某官當敬事信工無弊上下咸合汝貞良哉
○欽天監令誥
【 少監同又與監丞敕亦同】
兩儀奠安中含萬物惟人最靈天有日月星地有山河海君於其間則父天母地然人之父母言能教之獨天地不言以垂象告之則人君欽畏之所以黃帝立人以司之宵晝仰觀俯察不匿而報若忠君愛民之臣斯稱厥職若非其人則君失欽若昊天之道警誡無所知此其所以重在任人然非曆数之精專識氣候之否泰尤為難之於斯之道必熟於筭者可異於常術者佳特授某為某官於戲罷寢而露月星非盖而暴赤日機察九泉而俯厚坤力雙晴以目霄漢慎哉毋怠
○翰林承旨誥
【 學士　侍讀　侍講　直學士　侍制同　修撰　應奉　編脩敕俱同】
自漢以來惟賢志者得與君同遊稽其所任之事則宰國朝之典章凡侍左右必慎容儀致禮節於上若言則闡先聖之威德堯舜之道統無稽之言不語故職名曰五經慱士以今言之則翰林院官之職是也於斯之職非慱通今古已身已脩已家已齊善惡之人羙惡口無擇言行無頺迹古人以此數事而能之乃得陞是任而輔君弼仁以踵先聖先賢之事若不安得居此任而同君遊乎朕今特以爾某為翰林某官爾當一前人之道助朕未知則揚名者矣
○國子祭酒誥
太學之設無知古稱但始自漢唐所以設此而教君之嗣責臣之子故立名曰太學既立之矣則爵官以司之以專文學乃曰師師乃泛稱又官稱官稱曰何曰祭酒司業慱士助教皆有肄焉斯官之首者不獨教生徒而已其職亦首在祭祀也吾說似非而有理焉且仲尼昔人於世務德仁人無疆暴而不穀凡出弟入孝謹以事君流今皆經而書歷代崇其德而先師焉然王者親祭必寡故設官以代祭之其名曰祭酒所以祭酒之職潔牲牢凈廚竃精籩豆祭不失時則禮焉或云為飲之長而先奠之曰祭酒吾甚愧而不通斯說未然今必以奠先師而名吾方諾不然則非也况子曰祭神如神在所以祭必謹之若以孔子生之禮祭則相去既遠而莫可考以今時之禮孔子之如生又非仲尼之生禮不過時宜而已矣然不可不謹以時宜依期而奠焉今特授爾某為國子祭酒爾尚竭乃恭而臨祭靜乃神以對神則冥冥鑒知庶不負委令之意爾惟懋哉
○太僕寺卿誥
【 少卿同與丞敕亦同】
昔人問國之富即數馬以對者何盖事在戎其戎始軒轅其馬載甲士代勞涉勞備禦侮足折衝斯力之大斯功之羙可不愛育乎所以古人先馬而後錢糧故数馬而對馬之功不但備戎事耳若使君有道則馬之力牽犁耜駕糞車闢土沃田其利甚焉所以古重之者為此也歷代相沿皆設置長飬者使擇地利之可牧節水草之多寡必寒暑縱放以時其群媾之際必健健而配弱弱而應色辯毛而歲明齒使強弱異處群飾以名則君用無選擇之難官於斯務此道者豈不智者乎若縱放不以寒暑牧飬不節水草失調而致嬌乘不遠而乏齒毛不辯強弱混淆及其用也悞事失機其官可謂得罪莫大矣今朕群焉既多公廳曰寺爵官首者為寺卿少卿寺丞等欲備前理道之事而牧飬之以爾某職某官爾夙夜毋怠以稱朕委令之意爾惟懋哉
○漕運使誥
【 同知與副使同判官敕亦同】
漕運之設啟國名家之良法也何以知其然民有已供入府庫者官欲他給而移之則漕運者行焉若江海者必帆臣舟假天風可刻期而抵所在若道由河淮則操輕舟用便楫假天風加人力半之亦期而可至其所於斯之設豈不便於國事而興起焉若居是職身律法張於上無瞞於下無虐身立而名家出矣朕所謂良法也謂用力少而致重多故如是而言何也假以陸路轉運較之於舟楫之舉則百夫可代陸路十千人之艱辛其所擾者少其所安者眾生民得遂其生豈不良法也凡任此者非忠君愛民之士不可使之行今朕將欲用人而求之惟爾某僉曰可今特授某官爾往毋怠以政來聞則功錄焉
○尚寶卿誥
【 少卿同與丞敕亦同】
寶乃乾符也昔列聖握而統寰宇故為神器特謹以示信然非忠勤無偽之士安可職於尚寶者耶今命爾某為朕尚寶某官爾當宵晝慎恭使事密而隱機潛而深方可周旋於左右爾其敬哉
○內外衛指揮司誥
【 使　同知　僉事　千戶　百戶同　衛鎮撫　所鎮撫敕亦同】
軒轅平蚩尤以制兵列聖相傳而有軍職焉所以軍職者禦侮防姦朕雖薄德敢不效先聖而安眾庶爾某職某官今特授某官既承朕命夙夜毋怠以稱斯職爾惟懋哉
○功臣庶子誥
古者賞有功官有德則爵分五等其於世食祿者必宗子承之庶子則庶人也朕於洪武三年定功行賞法前王之制已後於洪武七年朕於暇中秉鑑窺形貌已蒼顏皓首矣靜思曩者髮烏氣壯當群雄擾攘之秋披堅宵晝提三尺之鋩鋒帥六軍而四出其野宿風飡與諸功臣立命於白刃之杪鏖戰於猛士叢中其患難之苦朕備知之且朕有天下諸庶子皆封王爵立國方隅惟功臣庶子未有所得古者宗子承之而食祿其後庶子無所存活者有之所以朕為諸功臣庶子恐後無依故敕中書都府皆爵以流官儻後有能捍大患而禦姦侮則功入世襲不在流官數內或不恭而怠事者則律如憲章果能慎守律於承平若或遇國之患難而忠義凜然威風大張則功並已之尊長者其享福之期必與國同堅今以某官某庶子某為某官使知前人受賞功之由而夙夜在心方稱任焉欽哉欽哉
○都指揮使誥
【 指揮使與同知僉事同】
昔聖人制兵禦侮職其人者非忠果之士不用焉所以用斯者近鎮腹裏遠守四夷其當時之將與士卒同苦樂冬不圍爐夏不紈扇料敵制勝機無暇時故有中國奠安四夷賓服所以為士卒者樂於戎行以其教飬如法也所以教飬如法者倚夫教明旗皷知角金使進退熟而剌劄便亏之弛張箭之端曲甲堅兵利騎勤習而知戰此其所以教之能者也飬者何飬謂不奪其給不已勞而勞不閒而閒使有而有不致違禁此飬之道也或云當時之將居邊陲而臨重地先知地理之易難布斥侯於要害專烽燧而告部下備內姦外出外姦內入毋中敵間斯数事周密雖與敵旌旗相望彼安可輕得利而歸曩者之將備若此之為方磐石國家今朕一寰宇倣古人法守在四夷設都指揮使司總方面之兵非如前人豈稱委令爾某設前功在冊今特授爾某處都指揮使司某官爾往欽哉
○承宣布政使誥
【 參政同】
昔者二帝三皇之設官也爵分五等列國天下使守其土子其民世世祿給焉惟周諸侯不法為秦所有秦監周事遂罷列國為邵縣而治之斯法也制也自漢承而行唐宋皆然元蹈中國體之然也邵縣之多寰宇之廣其中書不能一一總其事又設方面大臣流其職理方隅之務所職之名漢曰州牧剌史唐因之宋改而曰安撫元亦改名曰行省此皆歷代總邵邑而專方隅者也邇來朕有天下更行省為承宣布政使司所以承者朕命也宣者代言之也布者張陳之也所以政者軍民休戚國之利病所以使者必去民之惡而導民之善使知有畏從於斯之職可不重乎若非其人則方隅之軍民失所仰膽若得其人則方隅之事軍足食民樂耕其鰥寡孤獨不失其所焉不但如是而已則朕雖菲才德必張矣國家磐石矣朕於斯廣訪多搜人皆愚下之愚稱朕之意者杳然今某處承宣布政使司缺某官爾某歷事有年僉曰可朕特授以某處承宣布政使司某官往欽哉
○王府武相武傳誥
古者諸侯王居方隅列土雖有多少之不同其設官匡政則有大夫相傳之職職必文武備之所以用文武者文以臻善啟德武以耀武揚威然居安之時武相或傳則不專操其兵事在衛官若入宿值日其士卒之数有無或如否常法則相傅點閘分明毋使晝勤而夜隋其相傳如忽有警則出為主將傳與指揮副之入不預兵止懷韜謀以控姦頑是謂設武相傅之道在斯若非忠良而毅果豈稱是任爾某
【 從征多戰開拓有功】 特以爾為某國相傅當精衛護之道永王國昌爾家慎哉
○提刑按察使誥
【 副使與僉事同】
古者致太和於寰宇遂生民之休息政在列國天下爵分五等授法諸侯使世守而繩不律則天王以時而狩兼考政也當時事簡民安故獄無囚滯之徒野無怨聲自秦併之後設邵縣以治民官無世守之心乃有削剝之貪因若是自漢唐宋以來皆設糾察之職分道以鎮覈之若比古則不如然得人以任猶為羙治今按察司之設豈輕授非人以靜方隅而振綱紀也斯必得人使權豪歛跡姦究潛蹤是其人也朕今以爾某為某處提刑按察司某官爾其敬慎無私公被一道吉哉
○各處知府誥
【 同知與知州同】
昔君之育民也體天地之造化欲萬物得其所咸亨故列土以官之使有德者永世祿及子孫於戲當時之君天地之德日月之明得聖人稱謂德相稱也然當時之臣自列土之後人不人賢非賢昭然矣何以見之且列土者使子其民祿及世世而稱小國之君無乃不才者非其所有而有歛取無厭有十年而削土者有之有三十年而冺號者有之有二十年而覆命者有之有五十年而祿及者有之當斯之際賢不肖曉然矣自周以下秦併六國之後罷列土為邵縣歷代因之其司牧之官無永守之條故有銓選連年又未得人然非君不得人由人負天君民也所以君知報而君天下臣知報而名賢天下民知報而樂於天下若君知報報天命也所報者立法治民若不知報非君天下如臣知報報君命而又特報民也臣所以特報民為何謂祿出於民若為臣而不知報君則非臣天下若不知廩祿出焉而報民則非為民土於天下若不知報君而未審何功而官若不知報民亦未審何勞而食祿若功勞俱無卻乃官祿身古今未之有也今命爾某為某官當立身務政必欲知報以格皇天之昭鑒往署毋怠

[book_title]●高皇帝御製文集卷第五
書
◆書
與元幼主書
與元臣禿魯書
與元臣乃兒不花書
與元幼主書
與元臣禿魯書
與驢兒書
○與元幼主書
皇帝特問元幼主曰自伊父子北往至今每有人來皆稱流離無寧衣食艱辛未知是否誠如是當較之於知命者方乃可全不然東趨戰而西殃民喪已成之士馬圖不可得之資非善保者果若不信昔者彼居和寧朕發六軍捲甲趨三千里之戰果曾獲利乎以此觀之當為已戒而自存可也朕與彼本為勍敵何以書教之莫不似乎有詐不然古人得天下豈盡滅人祀决不如是所以繼絕世舉廢國是也曩因彼先皇知天命而北往遂得善終且中國實漢朝之故地胡本不可久居今我朝炎運方興之時若違天命而來犯恐自就囚也即目買的里八剌非昔日買的里八剌近二年以來語言自能發潛民間見為牧童彼若來取即當發還誠不有謬今遣使特問至當審之
○與元臣禿魯書
大明皇帝記問元臣禿魯曰上古君天下及名世者至今歷數興亡又非止一人前者元失其馭群盜暴作爾元君昏臣權終不能定朕乃平之以致更元社稷鼎治黔黎今已七年中國頗安且曩者兵戍北塞遣將安邊不期耿指揮好殺貪污是致同人而異志乃有小雪千等畏死北往實朕用人不當非來歸者不誠今耿指揮累受刑責法尚未已爾諸人還曾知否只此可見朕之本情何如昔者朕被妖人逼起山野不過匹馬單戈那有百萬之眾今也諸番入貢朕擅中國之富戍兵百萬軍民樂用以此觀之朕非誠可動神人乎爾聰明宜詳審達者識之天命有歸人不強違此順天者也令遣使記問餘不多及
○與元臣乃兒不花書
大明皇帝記問元臣乃兒不花爾遣人大同來言欲於平地駐札意在臣順於我卻慮前日犯擾邊民又恐不容朕思果有此論是何言哉孰不知古人之治天下惟是安民而已豈有懷私讐以傷物命且爾等本元之臣彼幼君流離沙漠餘氣尚存爾不得不聽命爾前日犯邊各為其主爾何哉去就之機在乎識時今者入國觀光誠與不誠亦在於彼記至彼中若有知運者使上觀乾象下察人事自取避凶趨吉之道不亦羙乎爾其圖之
○與元幼主書
大明皇帝記諭大元幼君曰順天者昌逆天者亡古今通論如是非新造之語自古無千載國家亦理之常也且君之父子當主中國之時兵多將廣尚不能自持其權以致上等兵多者意在莽操懿溫中等者頡頑日廢生民下等者東送款西歸降剝民以供上下君之父子曾一敕令而誰何者歟以今日之事君尚迷如酒酣昏若重寢所以不省者何盖在至正之間兵多將廣尚不能駕馭又被逼挾今之眾壯弱不過二萬流離邊境意圖中興君之神謀予不知何如耳君能自度今時之權比至正時低昂若何以此觀之豈不愚哉君以萬騎或八千騎欲與全中原相抗予又不知輕重若何予謂君明天理若能悟我所言必得一族於沙漠中權特自為或得善終何以見之君之祖宗有天下者一百餘年飬育之久生齒之繁以此恩此德觀之未必至於便終此亦天理之常也君若不悟不效古人之事他日加兵於彼禍福有不可測者矣昔君在應昌棄下皇子南來已經五年潛飬鄉野今聞奧魯去全寧不遠念君流離沙漠無寧儲嗣未有故特遣咸禮等護送前去庶不絕元之祀君其審之如不答而不省禍將不遠矣
○與元臣禿魯書
大明皇帝記問元臣禿魯近者聖保自爾營中歸所云爾心意在不屈而不順將以為守中道而為良臣吾不知果然乎若如其云爾不成者有四又將不得其死甚不遠矣何以見之且爾素為元臣累效力於王家釁隙一生君臣彼各又將三年矣以人臣論之凡為人臣君有難為臣者不守君而自處遠方此臣耶逆耶此不成之一也方今彼元運終天命不留幼君昏而邪正莫可知爾若固相而不離左右久之非為讒所殺其流竄遠方有不可逃不成之二也即目孤處沙塞安騎不滿萬數部下者口無充腹之食體無禦寒之衣人將散而爾獨不能居不成之三也若嚴號令律士卒使饑寒逼身不敢旋足吾又恐爾為部下所戮不成者四也果如吾言不得其死明矣當此之時不知勒石於何庭垂名於何冊以此觀之則忠順兩亡其為丈夫之志歟小人之迷歟有此者悔之晚矣若以吾所言以爾所自度力不及他無往則開心助我豈不待爾如勳問不多及
○與驢兒書
記諭元臣驢兒三月間罕帖木兒火者歸言爾見於長峪駐扎又起營東北然此將軍果能終身事爾幼主乃世間之羙事忠臣之道人神共願者朕恐爾事有不得已若入人彀中柰何當此之時忠不能顯乃枉姦惡之名惜哉今爾所守疆封與吾邊將旌旗相望甚不多遠若不通一介之使則恐將軍他日有進退兩難是為丈夫於世似乎無機若通信使進退自由則有無窮之樂若不從吾言他日幼主一失爾群臣中強者自立弱者從之即為臣下之臣以英名論之羙耶辱耶不然強者自立有不服者必驅兵以并若乃力不及兵為人所有命為人所害妻子星散身膏草野比通一使進退自由吾不知此孰丈夫之智耶愚耶將軍若聽吾所言則結我為後著他日遇難則來依是其時也

[book_title]●高皇帝御製文集卷第六
敕一
◆敕一
諭太師韓國公李善長江夏侯周德興江陰侯吳良等
諭岐寧衛經歷熊鼎知事杜寅西凉衛經歷蔡秉彛甘肅衛經歷張訥等
諭征虜將軍曹國公李文忠副將軍濟寧侯顧時及諸侯等
勞遼東都衛指揮
勞太同都衛指揮
勞西河衛都指揮
勞海南衛指揮
賜誠意伯劉基還卿
賜署令汪文劉英敕
命功臣祀嶽鎮海瀆敕
諭晉王敕
諭中書天象敕
命中書議律敕
命中書免淛西秋糧敕
命中書誅戶部主事趙乾過期賑濟敕
命中書賞賜北平等處軍士敕
命中書整理甲冑敕
命中書誅知縣高翼敕
命中書諭止安南行人敕
命中書勞苗人敕
○諭太師韓國公李善長江夏侯周德興江陰侯吳良等
古有移民之道為產少而食多所以狹鄉之民產少業薄者被遷至所在使得其安生理且厚可見昔君飬民富國如是誠為良法也前者胡運衰豪傑起蕩廢中土民不聊生朕與卿等帥六軍東保江左二十有一年立綱陳紀平荊楚定吳越中原席捲將如律民無犯華夷一統惟淮甸沃壤盡為蕭疏前者移江南民十有四萬詣鳳陽使各農田而實地以壯京畿恐斯民之眾下人不能馭特留卿等督貴其事而提調之近聞南安侯俞通源惰事弗勤闢田之役擬作三月通算日工一夫止闢四分皆不及半畆於斯情狀未審何如方今霜天在邇正當二麥種下之時若一夫不及十畆則通源有異方之行必遼海之外未知悅乎卿等開國老臣特示以利害惟卿督責之是便
○諭岐寧衛經歷熊鼎知事杜寅西凉衛經歷蔡秉彛甘肅衛經歷張訥等
敕爾西行務持漢案以便來聞其餘蒙古行移從其自擇近知彼中事簡文案不繁爾甚清閑即目秋高露墜結而為霜衰草連天又將飛雪蔽野若不諳練暴入其方則肌膚為之折裂若欲樂是方度酷寒惟狐裘可禦然此物塞地胡人之常服也卿奉敕塞外未及備行今遣使馳驛齎衣往賜作禦寒之用設若備寒不固又不可輕取上下紊亂憲章貽笑後世卿當篤聽朕言善保歲寒九年春交者至爾歸面聞
○諭征虜將軍曹國公李文忠副將軍濟寧侯顧時及諸侯等
前者孟秋敕爾舟行代將軍穎川侯等歸以觧風霜之勞八月穎川侯已還自爾去後至今又三月矣即目季秋將盡彼中動靜尚未知亦不見曾無的知胡人消息否若未知胡人情狀當差的當人有機變者跨輕騎數十潛形深入獲彼之人務知端的不致疑惑古人之用兵也惟務知彼知己以為上策以朕細料幼胡今年得種羊馬頗牧彼中有達者安得不以為苟延殘喘之上計且得飬力休息設若彼中無識者捨休息之上計馳疲乏之軍廢漸少之騎來寇邊境爾等慎督三一皷可俘獲其盡若彼不來爾當堅諸隘謹斥堠潛形獲訊以靜朔方
○勞遼東都衛指揮
滄海之東遼為首疆中夏既寧斯必戍守朕功未暇乃有蓋州諸將共意來庭固守其地以待朕命於是整舟楫特命指揮馬雲葉旺等帥精兵東渡深高金湯蓋遼陽以安黎庶北夷罔知天命屡害生民舊歲冬十二月寇我金州指揮某某苦同士卒戰在當先以寡敵眾遼盖諸將深謀扼險惟爾遼東諸將忠義干天得獲渠魁不負委託宜鎮方面於戲練兵保民在歷代之必先祀天地以會百神欲人之多福北虜無知尚強虐善豈宜道哉
○勞太同都衛指揮
古之守天下者君憑臣能故忠義之士不待君督其事而自勤是故功著史冊垂名不朽今朕有天下封疆四際遐荒各以臣守卿當北鎮身被酷寒晝驅馳於戎馬夜慮擒謀心神俱勞而無息朕甚憫焉今者首春氣和堅氷漸薄塞草將萌胡馬瘦而亏弛卿當解甲以候薰風整雕鞍以待秋至控弦執大觀釁而動卿其慎之以制人
○勞西河衛都指揮
卿守西疆今已九年矣恩威懷播於戎羗號令嚴明於壯士忠心昭著於朝野朕甚嘉焉時當初夏特遣人往勞卿宜慎恤邊戎晨昏毋怠
○勞海南衛指揮
南溟之浩瀚中有奇甸方數千里歷代安天下之君必遣仁勇者戍守地居炎方多熱少寒時忽瘴雲埋樹若非仁人君子豈得而壽耶今卿等率壯士連歲戍此朕甚念之今差某往勞
○賜誠意伯劉基還卿
朕聞古人有云君子絕交惡言不出忠臣去國不潔其名爾劉基括蒼之士少有英名海內聞之及元末群雄鼎峙孰辨真偽者誰歲在戊戍天下正當擾亂之秋朕親帥六軍下雙溪而有浙左獨爾括蒼未附惟知爾名耳吾將謂白面書生不識時務不久而括蒼附朕已還京何期仰觀俯察獨斷無疑千里之餘兼程而至謁朕陳情百無不當至如用征四方摧堅撫順爾亦助焉不数年間天下一統當定功行賞之時朕不忘爾從未定之秋是用加以顯爵特使垂名於千萬年之不朽敕歸老於桑梓以盡天年何期禍生於有隙至是不安若明以憲章則輕重有不可恕若論相從之始則國有八議故不奪其名而奪其祿此國之大體也若愚蠢之徒必不克己將謂己是而國非卿善為忠者所以不辨而趨朝一則釋他人之餘論况親君之心甚切此可謂不潔其名者歟惡言不出者歟卿今年邁居京數載近聞老病日侵不以筋力自強朕甚憫之於戲禽鳥生於叢本翎翅乾而颺去戀巢之情時時而復顧禽鳥如是况人者乎若啇不亡於道官終老於家世人之萬幸也今也老病未篤可速往括蒼共語兒孫以盡考終之道豈不君臣兩全者歟
○賜署令汪文劉英敕
古今名爵奔走天下豪傑者愚夫未達以其不知其志罔識其意焉朕本農夫家貧喪父母靈及壯可以作為元天下亂乘時得人歲久眾集所以定群雄平禍亂臣民推戴為天下君上尊四代為帝墳稱皇陵以報劬勞此歷代必然之理其設官尤重所以重者保山陵奉香火也於此之職朕猶未官今汪劉姓者見勤農於鄉里其人尚未立名特賜之以名曰文英敕授從仕即署令衛護皇陵於戲古者帝王以六行教人爾善其一尚逢如是况備行者乎爾文英可謹遵朕命以傳永久以勵後人宜令准此
○命功臣祀嶽鎮海瀆敕
朕聞天生民而立君君為民而立命所以謹百神之祀乃國之先務也朕與卿等當群雄角逐之時戰勝攻取非上天后土之眷命嶽鎮海瀆之效靈安能如是今者新秋在邇嶽鎮海瀆之祀理當報謝古者君狩方隅詣祠而祭朕為新造邦基民生方始未獲親往特命卿等代朕以行奉犠牲祝帛於神所故茲敕諭汝往欽哉
○諭晉王敕
世之有血氣者未嘗不以飲食為命在常人則常之在人上者於飲食必重其事而精調之庶無患矣然飲食固為人立命其飲食非操饍者亦不能成其饍矣若欲羙而不傷非精調者不可前者命爾之國聞道中忽責操饍者吾甚驚之且吾氣雄而志壯率群英平禍亂未曾姑息凡人有犯輕重必使各得其所以然惟操饍者小過釋之大過詳審而議之若非犯分則又赥之果犯分則罪而棄之弗用若罪而復用之則禍矣盖為保命之要也故不輕易爾知吾操饍者否止一徐興祖者操吾饍二十有三年輕易不辱之吾平昔甚不忍于事於操饍切記忍之保命也爾當蹈吾所為勿輕易吉哉
○諭中書天象敕
洪武十年十月初十日熒惑犯輿鬼主家宰凶貴人當獄死不爾則火災朕嘗切思上帝好生故愛德人而象之使省不覺之過改故為之愆特敕中書使諸大臣皆知務以德禳災就中亦為兵事正在西番教河州嚴備禦恐無知肆侮
○命中書議律敕
刑部尚書奏卿等眾議有司三考若過不及則律皆一百徒三年眾議曰未當聞改同貢舉非人律罪止八十朕知卿等於律詳明矣尚書復云市村小民行使偽鈔元律杖一百倍追今卿等欲以太重將輕之朕恐因小惠有大患他日鈔無用矣以朕深思熟慮律合如前不許別議其倒印鈔而無律欲收入漏印律當哉
○命中書免淛西秋糧敕
洪武九年淛西水災民人缺食朕遣官驗戶賑濟至洪武十年雖是時和歲豐卻言小民九年缺食借利太重既還之後仍復生受荷天憐憫今年好收若不將九年被災之民全免今年秋糧不足以救艱難爾中書下戶部如敕奉行
○命中書誅戶部主事趙乾過期賑濟敕
國以民為本民以食為天去秋荊蘄等處水災特差戶部主事趙乾前去早為賑濟何期抵所在不念民瘼之艱難卻乃為一己部事之繁假公在外坐食廩糧自洪武九年十二月至今五月將終方纔賑濟了畢以致過期饑民餓死者眾詳情度理法所難容雖經斷决亦合處斬
○命中書賞賜北平等處軍士敕
朔漠多寒未秋勁風先至朕戍邊將士必挾纊以重裘方度歲寒其北平永平大同山西陝西各處官軍禦寒之衣早為之計今六月將至比使抵所在給與之則草木黃落雁南賓矣上中下賞賜火速發行母稽
○命中書整理甲冑敕
甲冑之成非易為而速得也比成鐵而成器者艱哉且鐵之成刳山取礦鍊石成汁凝精為鐵然後入良工之手千槌萬剪方乃甲冑成焉若不時時整理恐廢前功今陝西之甲其數甚廣差人前去將見在水磨者務要常川鮮明有線穿者當以皮穿或臨期而用以便壯士俘囚肆侮者
○命中書誅知縣高翼敕
朕聞天為民而生君君為民而職臣臣體君心而問民瘼宜乎職焉邇聞穎上縣知縣高翼視民不如犬馬既無察民之疾苦而層簷峻宇於郵亭若不就縣誅之恐神有怒餘者枤斷役之法司如敕而往決之
○命中書諭止安南行人敕
使者自安南歸即日奏陳安南人情禮意其彼中動以侮詐為先非以小事大之誠乃生事之國不可數令人往來近有歲貢將期邇中書速遣人至臨境止行人歸毋尚虗禮令安南國王省己脩仁
○命中書勞苗人敕
治國之道在禮君子安野人正所謂無野人不飬君子無君子不顯野人方今平定之初往年來庭之人當此之際或畏威而至或懷惠而來日漸有之朕恐三衙大臣失勞問罔知緣由使觀光者素手而歸則恐禮君子之道未當且三苗之為民也昔在堯舜之時尚未欽服雖有來格之云不過暫朝而已昨日穎川侯將至苗人首目及觧侯王來者幾乎輕易發行理合重勞加賞然後遣歸彼方必將來得人

[book_title]●高皇帝御製文集卷第七
敕二
◆敕二
命中書西河等處中糧
命中書勞襲封衍聖公孔希學
諭中書卻高麗請謚
命中書諭高麗
太祀禮成諭中書
諭秦王府文武官
諭丞相枉序班敕
諭山東布政使吳印敕
諭太師韓國公李善長等
命知衢州府事文輻
論山西布政使華克勤
賜文學趙晉致仕
命桂彥良職王傅
勞翰林承旨宋濂
諭遼東備禦
諭群卿督工
諭寧夏衛指揮耿忠
勞臨洮衛指揮趙琦
諭辰州衛指揮楊仲名
諭安南使臣阮士諤
諭元丞相驢兒
勞襲封衍聖公孔希學
諭年幼承敕郎曹儀及給事中等省親
賜魏鑑等守服家用
諭高麗使回
諭曾秉正等
諭罪人曾秉正
諭中書賑濟京城孤老
勞河南府守戍陸齡
諭太師李善長敕
勞江陰侯吳良
勞致仕承旨宋濂
諭翰林修撰劉泰
命太醫院官代職
命道士祭嶽鎮海瀆
命使齎帛祭歷代先聖
命中書召李思迪
命中書禮部訪求卜士
問中書禮部慢占城入貢敕
廢丞相汪廣洋
召前按察副使劉崧職禮部侍郎
召山西左參政偰斯職吏部尚書
命戶部定俸祿
賜翰林編修張羙和致仕
賜吏部尚書劉崧等致仕
命王珪職翰林典籍
命御史審决罪囚
勞致仕營田使馬世熊敕
命群儒議建言事敕
諭王本等職四輔官
諭四輔官王本毌陪祭敕
問斷事官敕
命方常職御史敕
諭祭酒樂韶鳳敕
諭國學師徒
諭幼儒敕
諭群臣務公去私
諭舉到人材
諭戀闕臣僚敕
諭儀禮司序班等尚志敕
諭各處廵檢
諭天下有司
諭出使人員敕
命禮部諭有司謹祭祀
諭御史
命應天府諭鍾山僧敕
諭善世禪師板的達敕
諭故真人張正常嗣子宇初敕
○命中書西河等處中糧
嘗聞凡有中國者利盡南海以今觀之若放通海道納諸番之微貢從其來商市舶之所官得其人取合古徵則可比十州之曠稅朕新定華夏邊戍勞民西番之地中鹽所得之供甚薄邇來三佛齊胡椒已至四十餘萬即今在倉椒又有百餘萬数可輕定價錢出榜令好利者往西河及梅川兩處中糧可免腹裏之民轉運艱辛若果可行作急為之
○命中書勞襲封衍聖公孔希學
先師孔子孫襲封衍聖公孔希學至京朝覲爾中書下禮部用心禮待所有隨行者皆要歡心勿使有缺故敕速行毋怠
○諭中書卻高麗請謚
朕起寒微實膺天命代元治世君主中國當即位之初法古哲王之道飛報四夷酋長使知中國之有君當是時不過通好而已不期高麗國王王顓即稱臣入貢斯非力也心悅也其王精誠数年乃為臣所弒今又幾年矣彼中人來請為王顓謚號朕思限山隔海似難聲教當聽彼自然不干名爵前者弒其君而詭殺行人今豈遵法律篤守憲章者乎好禮來者歸爾大臣勿與彼中事如敕施行
○命中書諭高麗
自高麗國王王顓奉表入貢稱臣其表云子孫世世願為臣妾何期数年之後王被姦臣所弒弒後疊差人來來文皆言嗣王之使為未知王之端的拘使詢由又三年矣朕不忍至卻之不納使彼自為人回不逾数月止稱賀正貢馬為由而又使至稱臣措表皆嗣王之稱如此者五次矣若卻之不納其表皆云嗣王之所為也然朕觀高麗之於中國自漢至今其國君臣多不懷恩但廣詐交而構禍在昔漢時高氏失爵光武復其王號旋即寇邊大為漢兵所敗唐有天下亦嘗錫封隨復背叛以致父子受俘族姓遂絕迨宋之興王氏當國逼於契丹女真甘為奴虜元世祖入中原嘗救本國於垂亡而乃妄懷疑貳盜殺信使屡降屡叛是以数遭兵禍今王顓被弒姦臣竊命將欲為之首構讐怨於我納之何益以春秋論之亂臣賊子人人得而誅之又何言哉柰何前後五次皆云嗣王之為陪臣奉之爾中書差人詣彼問嗣王之何如政令之安在若政令如前嗣王不被羈囚則當仍依前王所言今歲貢馬一千差執政陪臣以半來朝明年貢金一百觔銀一萬兩良馬百匹細布一萬歲以為常仍將所拘遼東之民無問数萬悉送回還方乃王位真而政令行朕無惑也設若否此必弒君之賊為之將後多詐並生必肆侮於我邊陲構大禍於高麗之生民也朕觀此姦之量必恃滄海以環疆負重山固險意在逞兇頑以跳梁視我朝調兵如漢唐且漢唐之將長騎射短舟楫故涉海艱辛兵行委曲朕自平華夏攘胡虜水陸通征騎射舟師諸將豈比漢唐之為然且遣使往觀問嗣王安否如敕施行
○太祀禮成諭中書
立綱陳紀治世馭民斯由上古之君立至今不過相承而法則焉凡有國者必以祀事為先然祀事之禮嘗聞起於聖王所以有周旋上下稽首鞠躬或進或退獻牲致帛酹酒奉羞甚為慇懃之至矣若以朕親行聖王之禮法依奠位之儀其於敬神之道無乃褻瀆而華餙之過乎是及不誠也且人不誠者廣暫誠者有永誠者少若措禮設儀餙過事生禮繁人倦而饗祀之神弗安非禮也昔孔子有云禘自既灌而往者吾不欲觀之矣斯昔禮過而且繁所以仲尼特發是言朕因周旋神所十有一年見其未當於是更儀殊式合祀社稷既祀神乃歡今洪武十二年合天地而大祀上下鉋若不敕中書下翰林令儒臣紀其事而文之何足以知上帝皇祗來歆來饗福及黔黎者也
○諭秦王府文武官
王府設官本古之道惟文章之士以匡王之性體務欲端方朕封諸子頗殊古道內設武臣盖欲藩屏國家備侮禦邊間中助王使知時務所以出則為將入則為相因靖江王府官與指揮耿良不和甚有欺凌指揮之意於是令武相若有警出則為將護衛指揮副之歸則不管軍馬錢糧刑名其軍情事務文武議之但則間中導王以善其中書省草茅行移是致錯朕旨意難為聽命者今後如敕施行
○諭丞相枉序班敕
傳曰刑罰不中則民無所措手足今日序班奏昨晚一使自山西至一使自太倉來省引進將至與名姓且曰即中教只於此處候丞相提奏引見已而終不見即中復喚於是不敢引見是有丞相怪責不由分訴刑及二十而膚開甚枉之因序班奏枉試詳之若為上者教人正其事而後罪人不行其事此果刑罰之中乎
○諭山東布政使吳印敕
洪武十年六月二十日御史臺奏山東按察司副使張孟兼言布政司倒換錢鈔事來云以民倒不許軍倒軍倒不許民倒若以如此為之是布政司官有所作為特與軍民便利誠可嘉尚比之其餘布政司官坐視不問民瘼之艱難意思如何今張孟兼輕薄小人必是妄自尊大以致布政司官觀透所以為人少有笑慢以致此等小人不顧生死阻壞公政之事特來誑聞今敕御史虞泰前去將張孟兼杖記六十就鎻項前來再行問罪敕到奉行
又
易曰開國成家小人勿用用則必亂邦也朕不聦明以小人居大位使當要害致是小人恃要害侮君子害忠良今觀此徒誠然有犯古聖人忌避不才之者洪範亦云臣下無有作威作福者其無知之徒擅敢大作威福以致滅亡然自今已後卿等獨守前誠為國為民神天必昭鑒焉朕更謂卿等言勿畏強而自弱勿恃大而眇小於斯慎守吉哉
○諭太師韓國公李善長等
世人之於世雖聦明智慧得之於天性然成人之際若不教習而經歷其事恐於事未穩縱使發行之後自覺其非急為之攺又恐不便前者朕特令東官躬親朝政以練其心志近者朕恐事不穩當又行親理已数日矣朕與卿等議今後諸衙門一應事務必合經由東官與爾羣卿等决可否然後聞奏庶得嗣君將來作有道之主卿其依朕命而行之
○命知衢州府事文輻
爾文輻承朕命知衢州府事奉公子民毋造後愆則汝嘉焉
○論山西布政使華克勤
嘗聞歷代為官署政者多被姦吏所侮亦能作弊互相陷害忠良有乖國事朕每聽之切齒忿恨近於六月十四日山西布政司實封到來內云姦吏無狀今就令布政司官明白省會緣由於市曹中典刑毋得猶豫不决敕到施行合殺者徐瑗其唐禮吳鼎任瑀袁文禮四名若可殺時就便典刑
○賜文學趙晉致仕
孔孟之道卿幼學壯履雖在有元君不卿用惜哉空懷抱而未舒也及朕繼大統物求方正惟卿名播中土特遣使召至以輔儲嗣朕觀周旋未嘗失儀啟沃之道諄諄皆二帝三王之制若此以輔君君非仁人未之有也朕自得卿宵晝有不勝之喜柰何年已七旨邇來聞苦老疾誠為可憐嘗聞人鳥將終言善鳴哀况去家数千里俄而有疾豈不眷屬之思乎因如是令卿歸於戲孔孟之道卿能體而導人名彰今後亦此道之力焉既行當詳審調理釋結自由惟智人為之吉哉
○命桂彥良職王傅
孔孟之為人也乃一聖一賢所以稱聖賢者自漢唐以來則稱之所以然者何盖謂務懷才而抱仁專慱濟以善天下其為聖賢之稱非人強稱由陰騭厚而天地鬼神使然也何當時無聖賢之稱而乃後世稱之此所以陰騭也且孔孟之賢聖也當時奔走天下志在助德者以安生靈使子帝三王之道興何期事在七國縱橫之秋不能行矣朕觀當此之際雖聖與賢猶不得其位如爾桂彥良心淳而不詐本固執而不變其為人也善其為學也篤使其通達變化則無所取焉若校之愚人及作聦明者爾尚猶為能士也今晉無王傳特命爾往職之豈不思一聖一賢在當時切於入仕卻乃不得其王佐之位乎爾既往而至其王府之事所以專者祖訓錄為規母作聦明務欲靜安毋干有司事其助王之道務揚善而使之以由善常論不德之人當使不履其蹤避其險惡也於此切記在心則王佐之才足矣汝往欽哉
○勞翰林承旨宋濂
卿去此数月朕常思之今卿來此已一復時矣朕恐失顧問少勞勞特遣禮部致食糧及酒餚抵所在卿當引觴而自酌羙食肉以飬神方稱朕報勞之意未審悅乎
又
以臣事君之道固宜處恭不怠然得休官於家者今古幾人况致仕者非壽高尋常德邁群職安有是耶卿福膺永壽精力愈加自致仕之後每歲來朝甚感朕心不忍使驅馳数千里而來覲已敕禮部賜食米餚醴卿當自育高年故茲敕諭
○諭遼東備禦
兵戍遼海已有年矣雖曰農戰交脩其航海之運猶且連年未已近者靖海侯率舟師廣重載揚帆東往所運甚大昨晚忽聞納哈樞正欲整兵來哨已被葉旺中途阻歸因此而料彼前数年但凡時值暑天胡人必不策馬南向今將盛暑彼有此舉大運既至當火速差人星夜前去云以備禦然後上糧則無憂矣
○諭群卿督工
爾群卿等督工已有日矣工將成就之期更當善撫梓人早為完備明旦實朕父母劬勞之時前人皆稱萬壽節日往年為有司因此而擾民已下令止之爾諸人來日勿以此而怠務是謂不可明日皆不許離工作所猶當謹之毋怠
○諭寧夏衛指揮耿忠
人居天地間凡智者必慎修天爵而勤於人爵則禍無門而入福可得悠久也洪武十一年四月二十九日西安都司報寧夏地震且久時刻數之將過半日其所災者頹城壞屋於災異可謂甚矣爾耿忠乃功臣之子弟前者為不循軌度而有罰焉今降職敕守極邊所統者皆非慣戰之人亦非忠良之士為首帥者若恩威有歸著則必事乃成功業就若恩威謬有歸著則恐有變切防此等陰構外寇宜密察之方今天下大定爾所統軍內多有小巧智術者當秉心以正母為所惑則無患矣故敕諭之
○勞臨洮衛指揮趙琦
西戎北虜頑不遵化每調兵討皆俘獲來獻雖節次總兵官運謀籌算及諸舊將用命以致如是其指揮趙琦世為藩將累朝皆有勳而致名今琦自歸附以來奮身將隊北征剎罕腦兒西征甘肅又西南追伐朵兒只巴於安定王地方今遍南征川藏皆從征勤勞特差內官前去有官羊所在令留二百羫賜與之所司奉行毋稽
○諭辰州衛指揮楊仲名
兵以恤民為重伐暴當先三苗不遵教化朕命爾楊仲名帥兵討之但知兵行日期其所到去處至今未審何處特差內臣吳誠詣軍前觀兵說話爾其遵守施行的當消息令人來報
又
三苗種類不仁自古帝王多撫而不能遵化以致累世為良民害今年朕特遣爾揚仲名率兵進討果有韜畧十一月初一日飛捷至京不覺朕心懽悅是命內臣尚履奉御召王親詣軍前觀兵閱勝爾其用心以制人勿怠吉哉
又
三苗無道負險重山既不同於人事甚不奉於天時屢起盜心久為民患今命爾楊仲名為總兵官率辰沅等處官軍及土著隘丁兵夫人等相機進取以消民艱爾其深制人之韜以稱朕意其辰沅等聽調官軍悉遵節制違者以軍律施行
○諭安南使臣阮士諤
爾阮士諤入貢來朝久馳山川其勞甚矣今命爾歸復達爾邦當與叔明言昔者安南國君陳日熞荒昏以致滅亡然既亡之後國中多事連年今王若不德勝前王又恐宗社不安若欲久安之道務以仁治國毋以虐為政儻有小愆當自省修德以釋則可回天意
○諭元丞相驢兒
洪武十一年六月七月九月三次遣人北行兩為吊祭一為與卿等行禮自去至今杳無歸者正念不知存亡忽十月二十四日邊將送至平章完者不花朕於邊將甚是可怒見遣使道經本處而乃擅將平章取來豈不失信隣邦為此令平章完者不花回恐路途有阻特差內臣一名同行直抵丞相下處見了纔方是好且內臣存亡或送北行或就彼誅戮或使南來卿以智量之
○勞襲封衍聖公孔希學
卿家昭明歷代不朽富貴永彰天地間乃由陰騭之重云何以其明彛倫攸敘之精微表萬世綱常之不泯也故若是卿常思祖道可動人天朕聞卿來朝已敕中書下禮部使所用如意未知給否雖從行者務要歡心故茲敕諭
○諭年幼承敕郎曹儀及給事中等省親
朕聞上古至智之士所患者五焉患同庶人而不超於庶人患無學及學患不齒於志學者雖齒於志學患無官及官患不忠於君既忠於君患不能盡孝於二親昔智人患此而豁然無患矣此其所以智也爾承敕即曹儀等初有司以生員選入國學已異常民之子矣未及数年授之以官不止齒於志學又出於同學者矣今各言歸由有云省親者有云家無尊長往挈妻帑而來居者斯二者人之大倫也前五患已畏而行其三矣惟志與忠未審若何果必欲患其志則當思孟軻三五鼎之厚薄也民之享也無鼎乃微官之享也有鼎乃貴智士既知有鼎食而貴則必遠寒微而忠君矣爾往省悟之吉哉
○賜魏鑑等守服家用
朕嘗思之昔古創業之君必由群英而興又必以賢能而治
【 爾魏鑑曩職災方雖歲月未久亦不見贓私以干憲章縱使古之賢潔者不過如是而已。爾减哲曩職桂林雖歲月未久亦不見贓私以干憲章然嘗聞飲酒太過每有失焉且古人欲全其身名者若一德不備則日省月脩必備而後已所以賢能也卿年幼以其無酒施設一應事務已能者矣。爾徐中曩守案牘雖職事之微而乃身居勢要未嘗以勢要臨人亦不見贓私以干憲章縱使左之賢潔者不過如是而已】 自卿守服至今朕未忘也備經許時恐所用艱辛特差人賜卿
【 魏鑑减哲米六十石鈔二十五錠。徐中米五十石鈔二十錠】 為守服用卿當恪恭以孝服滿來朝分理庶務為生民福故茲敕諭想宜知悉
○諭高麗使回
爾來者承姦之詐不得已而來誑今命爾歸爾當謂高麗禍首言朕所云其殺無罪使者之讐非執政大臣來朝及歲貢如約則不能免他日取使者之兵豈不知滄海與吾共之若不信吾命則以舳艫數千精兵數十萬揚帆東泊特問使者安在雖不盡滅其黨豈不俘囚太半果敢輕視乎
○諭曾秉正等
孔子有云致知格物物格而後知至所以累朝名臣及士夫君子能成其名者皆因履此道而不妄故羙矣今爾曾秉正等職專詳審內外文書當否奏聞行止是其務也別無相干行移其正官首領官吏皂隸皆應設之人已有員数其奏差之設非所宜也且奏差之職奔走四方傳逓公文方是用而展其功今不當有而有影射頑民不當差役况使居幸位食廩祿非助君之道故敕臺以問之非君命而為理乎職專可否而已非道乎
○諭罪人曾秉正
朕觀昔帝王之用臣也無疑而臣有姦者奉君多智是有作聦明之舉探人主之意因是罔知所以是非喋出離閒親親斯古人所以陷身殁姓由是爾曾秉正性資聦敏幹辦且能方今出庶民習儒業果若是者罕矣所以爾在職時凡有言計朕嘗聽從何其計出多端自欲深根後程乃有效古殺身之姦豈不愚哉且鰥寡孤獨古聖王恤此以為先爾誦聖人之德學賢人之心其是非曉如黑白卻乃不守所學而搆殃於身朕向憐才能免死免竄使還鄉里爾鬻四歲小女聲曰為資以歸是其心之正也乎於此之際不才之機可見矣所以昔人有云君子絕交不出惡聲忠臣去國不潔其名爾何如也今爾既不能為人之父實難種於世故閹之不致生人陷人是其罰也
○諭中書賑濟京城孤老
今春雨雪霏霏經旬不止嚴凝之氣切骨朕思昔居寒微時當此之際衣單食薄甚是艱辛此時居九重衣貂裘覺寒若是其京城孤老又不知以何度日爾中書下府尹令各三等給鹽以十觔為上如敕施行毋稽
○勞河南府守戍陸齡
西崤函東虎牢龍門襟其前黃河帶其後四險固其守疆不言可知矣然卿戍此地勿以四險為必然晝當勤率軍於屯所夜則慎守城隍身心雖勞必終世而無患可為全人矣敕至嚴號令遠小人親君子勿蔽下人功
○諭太師李善長敕
爾太師韓國公李善長昔當擾攘挈家草莾倉皇奔走顧命之不暇時朕帥師東入滁陽爾迎道以從事待以心腹用如手足朕無上智於爾爾或小疵置之不問遂成名世之英才無乃朕忘相從之久乎非也朕報功之誠惟人神共知今卿年邁故精力之為可期不審為何同小吏而枉功臣而乃夤昏定擬詭語符同朝奏此非臣下之當為傳不云乎人臣無將况國有定律奏對不實者杖以心欺誑者斬卿謀欺誑法當斬首然行賞有誓爾當三免極刑今無患矣止削祿一千四百石爾其聽之克謹後誠庶有嘉貞故茲敕諭
又
昔者人臣脩身潔已靜性存公確言行之相孚端表裏之如一然後匡君未善以治生民未聞符同小吏構詞餚非惟以欺誑及至事覺意在捨身受責特頑強巧而面對無知此豈智人之所為朕若懷猜篤疑思古姦頑之不善務要防微杜漸爾何生焉前本降敕釋爾所犯為爾冥頑復加若是今聞認己之非為朕憫相從之久思姻親之重枉法以恕爾其懷之故茲敕諭
○勞江陰侯吳良
昔者朕與群雄爭命卿藩東鄙既而往戍高深城隍沃野開闢當是時朕用事於荊楚樂無東顧之憂遂滅荊楚之妖雖諸將效力於西卿保東藩為重終首尾內姦無出外姦無入可謂智矣天下平卿爵侯封乃朕報功也前者第七子槫封為齊王特與卿結姻就命卿如齊肇造宮殿今將新年遣入賜酒禮以勞齊王幼而無知亦也專人行禮若體之歡心則英豪之氣暢矣故茲敕
○勞致仕承旨宋濂
卿多積德以致高壽康寧雖居致仕戀闕之心甚切不畏嚴寒年必斯時而至特賜日用故茲敕諭
○諭翰林修撰劉泰
朕聞孔子之論孝也親在遊必有方斯可謂孝矣其人子之道仲尼明之朕昨與卿暇遊東苑與之語詢及尊長眷屬之幾卿對昔之族屬甚廣因兵太减親戚杳然猶存卿與老母老母方今八十有奇除卿外別無侍飬見居淄川卿云至此朕心有警吁哀哀父母生我劬勞今雖君天下育萬民二親已逝恨不生全得奉溫凊夢寐於心戚戚卿母年邁云無他飬豈不動孝者之情因是敕卿自意若欲奉來就飬或棄職往侍皆從所由勿拘故茲敕諭
○命太醫院官代職
醫善七表八裏及觀聽而診視者尤不如時運之亨泰病者之命堅若禦輕疾而捍浮疫則醫之善也民知醫之妙也或醫之運蹇縱是輕疾亦不能愈也必待他醫而方瘥審斯醫者病者安得不有數焉然或有回生者亦不可知盖出乎尋常之外則人莫知其所以然也前院判郝忠才醫行濠梁時朕病篤其郝志才針以調其氣藥以理其中以當時之言不過回一微命耳今則君命也此果醫者能耶朕命堅耶不然彼醫與朕必合乎天理而有是焉故職醫官數年今壽高筋力不能自強特敕子代令其致仕未幾院使葛景山院判鄭德亦以年邁皆以子代然官於位者以三年為滿今葛景山職上官十餘年矣今以子居左判而代其職其郝志才之子陞院使鄭以子襲其位其劉李雖勞已深正居壯年弗代餘有老醫林陳者未有深功年雖有壽弗代中書吏部如敕奉行
○命道士祭嶽鎮海瀆
嶽鎮海瀆之祀今年秋報之禮特命爾效仙人等詣神所在奠以牲醴祝帛爾其一乃心志必欲神交汝往欽哉
○命使齎帛祭歷代先聖
朕惟歷代先聖立綱陳紀相繼為君朕制祀禮已有常規今秋在邇特遣爾奏差某等體朕至意齎帛各詣陵所命有司涓潔致祭汝往欽哉
○命中書召李思迪
前丹徒知縣李思迪為牧守縣治而乃不仁死於非命者而縱兇惡法司究其由而無贓私一謂迂所悞一謂貪吏之所侮無干償命之條而當失入之法杖貶炎方已數年矣中書差人特敕召還職國學以訓生徒使終天年如敕毋怠
○命中書禮部訪求卜士
昔在列聖之特群賢濟濟皆耳聰目明日究方寸惟治世安民閱冊之所載覩歲月之所行甚哉以勤之所以以公之所以終日乾乾履道不息無不及也凡興民之利除民之害雖耳聰目明下愚有所不及猶謂恐之而且見疑斯所以聖賢亦不自恃其能特設無上之誠幽通鬼神决興息以福民書不去乎七稽疑擇建立斯用卜筮者也斯所以欽天畏地意在幽通而默相之此其所以用天理者也朕當大位缺斯卜筮以决惑疑爾中書禮部行諸布政使司廣訪多求至朝驗用故茲敕諭
○問中書禮部慢占城入貢敕
九月二十五日午時直門內使報占城國王所進象馬至於承夫門合無發付何該朕聞知甚難容輔弼者且朕居中國撫四夷若夷有誠從者必以禮待之若肆侮者必異處之前者爪哇非禮所以貢物不以禮受但拘收而已使者囚之其占城來貢甚誠王非侮我行人方物既至則當陳設晨朝以禮而進今不令使者進獻為何宰相之職出納朕命禮接百僚今以重事視為泛常豈不法所難容待敕爾等自思果何理道哉
又
敕問中書禮部必欲罪有所歸古有犯法者犯者當之此私罪也令中書禮部皆理道出納要所九月二十五日有慢占城入貢事問及省部互相推調朕不聦明罪無歸著所以囚省部槩窮緣由若罪果有所歸則罪其罪者仍前推調未得釋免
○廢丞相汪廣洋
敕諭怠政坐視廢興丞相汪朝宗雖相從之久初務事軍中凡有問則頗言是非不問則是非默然不舉既入臺省疊至兩番公政不謀民瘼不問坐居省臺終歲未聞出視興造役民處所工之巨微茫然無知有問無答奉祀諸神所在畧不究心自居大宰之位並無點督之勤公事浩繁惟從他官剖决不問是非隨而舉行數十年來進退人才並無一名可紀終歲安享大祿昔命助文正於江西雖不能匡正其惡自當明其不善何其幽深隱匿以致禍生前與楊憲同署於中書憲姦惡萬狀爾匿而不言觀爾之為也君之利乃視之君之禍亦視之其興利除害莫知所為以此觀之無忠於朕無利於民如此肆侮法所難容差人追斬其首以示柔姦爾本實非愚士特賜敕以刑之爾自舒心而量己以歸冥冥故茲敕諭
○召前按察副使劉崧職禮部侍郎
姦臣弄法肆志跳梁擬卿違制之責邇者權姦發露人各伏誅卿來朕命官禮部侍郎故茲敕諭
○召山西左參政偰斯職吏部尚書
保身固位無補於君者甚非良臣卿前朝之名家今事於朕已有年矣於事未見剛明邇來露其過若欲究之慮恐可惜特赦爾過取任吏部尚書馳驛前來毋稽故茲敕諭
○命戶部定俸祿
稽古建官畧知等第其於品級次序自漢以上未聞有是所以漢官之制以食祿列等差其品之禮始於魏唐因之以辨服色祿之重輕亦法品賜食之朕觀古之無品也則以祿為式是尚質也惟魏之定品是尚文也其於文質之道雖華朴之有殊亦模範之可經守之不紊履之不煩今也任官惟賢食祿法品勒石昭示命戶曹司之母紊輕重之條依期而給與之斯至公之良哉故茲敕諭
○賜翰林編修張羙和致仕
朕觀古之至賢之士修已行仁以為時君之用否則獨善其身而終天年或爾著書立言傳之永久以訓愚頑斯若是者雖不顯於當時而光於後載以其德重而意純故不磨也爾羙和歷多難而無易從篤先聖先賢之至善斯非泛泛之可比愚下之可知云何盖昔元綱之方弛英雄角力於江右他非至智者朝東趨而暮西就殺身者眾苟全者寡方今在學職師者羣然邇來命有故者京師弗居許以自實不旬日間各言因由者甚廣朕命弗留十去八九獨卿侍朕左右日與同遊正欲詢問古今典禮以沃朕心然觀其所以終是年高不能自強何以見之因首步同童不忍任之以周旋以卿歸老然卿去此朕將誰從於戲千載一遇古今之通言全於善解者罕之今卿始也良終也善不亦羙乎
○賜吏部尚書劉崧等致仕
君子之生也莫不由父善良而母淑德專慈愛以訓成已而杜矣則志於四方若或時運之應期致君垂栱利濟羣生斯一仲尼之道其先賢者豈獨名於千古卿等學問過人善備剸繁治劇之能今各年高或當智盛者正宜助朕措安柰何昔新造之初綱維紊亂誤罹憲責邇者人神有變朕於寢食不安命卿致仕於戲克已消愆君子道長匿禍含冤小人罪甚卿等去朝心坦懷而端志故茲敕諭
○命王珪職翰林典籍
昔者哲王善由賢出智由能生所以禮賢待儒正欲論道經邦前者御史吳興宗以爾王珪學問優長德行兼備內外如一朕久所奏差人詣舍以禮來朝珪今至斯年已六十有八比呂望之興周未老較之公孫弘助漢正壯然朕觀珪之精力若與之同遊論道登眺佳景遊目騁懷則决不能同往若職以翰林典籍坐院中有宣則至或問則答是其宜也珪職雖小朕命東宮賜坐閑中講道悉爾丹衷沃我儲嗣於斯可乎果如朕命汝往欽哉
○命御史審决罪囚
西風墜露肅氣當權凋宜其所凋榮宜其所榮斯二儀之常經亘古今而不異未嘗倒置者耶今以爾監察御史某出廵審視以决棄市者爾慎法凋榮毋獲罪於人神故茲敕諭
又
風搖木落露結桴霜斯化機之權由此而當時故所以顯榮枯應節候孰物能背是理而久長者乎必當理而承候棄市者决焉今命爾某於某處審實干憲章者爾慎法天時則陰騭焉汝往欽哉
○勞致仕營田使馬世熊敕
卿州里長者本鎮鄉人昔於擾攘之秋孰知天命何如所以無知者異志或從張或他往斯人軰雖皆鄉里意不我從皆已滅矣當是時惟卿與單夏胡四翁獨不棄鄉里之寒微挺身合意率眾來從朕甚嘉焉嘗聞福壽康寧邇者忽聞微疾未知痊俞否特遣內使勞爾羊酒為成穆貴妃以報生前之恩卿其樂之永為多福故茲敕諭
○命群儒議建言事敕
昨忽聞沙門上言自云為教門事朕弗許而囚禁之少時開書視之實為本等宗門所以言僧多不奉教污處其俗况僧寺田糧役重特上干朝堂意在免僧寺道觀稅糧差役有此無知令左右究其所以是僧昔職運司典吏而上言朕欲進人言擢為縣牧而乃不循軌度居徒役遇宥而歸其人志不力田業不商賈窘於鄉里於是乎去鬚髮作沙門所以特與僧便因是朕責之且本僧昔役運司而不能清煮海之課過擢為縣牧既不詢民瘼而干憲章僥倖遇宥觀斯情况補朕之功甚少蠧政害民之心如淵泉焉今收入禁何如處之請決
○諭王本等職四輔官
朕觀上古君臣必正直無私心同氣合方乃上悅天心下忻地祗致海嶽效靈於是乎經邦論道永安社稷利濟生民臣亦昌焉朕本寒微遇天更元運偶與諸雄並驅逢多難遇深艱率英俊自中土渡江東來造基於是君天下子厼民十有三年朝無輔佐良臣以致道乖政靡弗獲太安於是訪近臣而求士得爾諸儒來朝朕欲洗心滌慮與賢者志同永安寰宇今將旬有餘日彼情難知丹衷無究若或用之儻心懷異志無利濟之誠則昊天昭鑒加以禍氵㸒又何救焉故敕爾群儒等若果心無異志誠可會神與朕同遊以安天下故茲敕諭
又
昔有莘耕者為政社稷永安傳巖之野者在朝君仁民康斯二賢疊出於殷商致君六百年之大業是賢者雖處同出異其忠君濟民之道一然朕政未施訪近臣而求士召爾王本等來朝命為四輔之官兼太子賓客位列公侯都府之次必欲均調四時德合人天卿等慎之同安盛世故茲制諭
又
卿等受斯重任朕與卿等民生繫焉可不重乎且卿等昨為庶民今輔朕以掌民命出類拔萃以顯父母豈不天人交慶於戲慎哉二儀之敬事理無乖心常格神言常履道故茲再諭想宜知悉
○諭四輔官王本毌陪祭敕
祀神之道非會人也古法刑喪不預禡旗之祭在邇卿極刑母列班
○問斷事官敕
五常之道重莫重於君臣父子然而夫婦之道猶為甚焉邇來關中漢中民人告失妻於妻家數告有司不理其夫親捕姦夫今有司止將姦夫作私茶為由觧赴京師不以畧人妻女為重朕特命爾理今不見來聞果何詢焉敕至晚朝來奏
○命方常職御史敕
朕聞昔人懷才滿腹抱道衷盈一時志不能伸致是窘於衣食困於羈旅一遇君者用之竭忠報效務公無私終世不忘其恩特致君稱仁於海內固為賢者矣爾方常自云窘於生理來朝今命爾為守院御史出納一道之務深察幽微敷奏毋隱
○諭祭酒樂韶鳳敕
文廟之設是尊先師也因之而國學焉所以歷代以之而訓君嗣教公子也觀斯所以不為不重故哲王必選名儒以導學者今朕法前代命爾樂韶鳳承是師範闡揚慱通使幼者記壯者觧毋怠寸陰之工不但稱此職任甚有補於朕政若此必後賢之濟濟焉汝往欽哉
○諭國學師徒
古今賢能首以學為本次特以操持輔弼其所學斯二事既行則善名於兩間矣然以今言之則學有先後人有靈愚所以曩之學者為今之所習者師惟師者模範其志竭胷中之所有發世之良能不隱毫釐以訓所習者未聞物不一於規矩而如式人不律師教而良能以斯論之人之循理物之如式必規矩而教之者矣若師隱知晦善罔盡師理則罪怒人神若學者非究心宵晝必欲至知而後已又將艱為人於世者也朕所謂師必盡師者之禮學必盡學者之誠敕後否此貴有歸焉所以學者學其所至善操者操其所不齊持者持其所真誠三者備矣奚愚頑者耶昔仲尼入周廟閱西階有金人焉三緘其口斯所以戒慎妄言者如或理道之詞未嘗拘禁今去古既遠失其所傳及以此而助姦愚愚愈覺修道之教不明也且以李思迪馬懿言之職當諄諄切切而訓者也而乖理縱非果誠相信乎斯不但非理而又甚不知忠義而報人者也日召同遊朕所慕者慕其所學望其時忽有言使朕得聞嘉言善行不亦樂乎而乃非有所問終日緘默有時遣侍東宮暫游時夜朕欲彼時發先聖之幽德以資後嗣及其至所在亦緘默不語但瞠目視之而已或傍有言書者則因而問及不過就他人之所言以答畢後未嘗效誠補其未知者也此深其所學秘其所操耶抑持其所能務獨善其身耶其懷姦伏詐朕所不知因是故敕師徒必達操持之所以然良能矣
○諭幼儒敕
洪武十二年春正月朕於暇中觀幼儒權官人皆空度光陰畧不見志出於群者且諸人年俱未滿三十所讀之書不觧旨義其於字也少知運用束手閒目一日一日而已嗚呼惜哉孰不知光陰不待人之逸也所以自幼漸壯自壯漸老自老漸衰自衰至於殁終無立行名身之道而乃同於常民耳可不嗟乎於是命內官給紙筆令其各日進先儒古文一章特以習熟期將來之善作或四書一章使詣前而講以觀利鈍導迪理道也明日人皆以文書來進其文多韓柳書皆孔孟朕聽觀之間展轉艱問其幼儒多尋行數墨者有之粗知大意者有之細察尋行數墨者豈不同於愚夫者也其粗知大意不究其精者是同於無志也何以見盖於馬退山茅亭記見柳子之文無益也而幼學卻乃將至且智人於世動以規模則為世之用非規模於人而遺之於世亦何益哉其柳子厚之兄司牧邕州搆亭於馬退山之巔朝夕妨務而逸樂斯逸樂也見之於柳子讚羙也其文既讚羙於亭此其所以無益也夫土木之工興也非勞人而弗成既成而無益於民是害民也柳子之文畧不規諫其兄使問民瘼之何如卻乃詠亭之羙乃曰因山之高為基無雕椽斲棟五彩圖梁以青山為屏障斯雖伙益文尚有實其於白雲為藩籬此果虗耶實耶縱使山之勢突然而倚天酋然而插淵橫亘其南北落魄其東西巖深谷迥翠蕤之色縯紛朝鶯啼而暮猿嘯水潺潺而洞白雲嵐光雜蘂旭日飛霞果真仙之幻化衣紫雲之衣著赤霞之裳超出塵外不過一身而已又於民何有之哉何利之哉其於柳子之文見馬退山之茅亭是為無益也其幼儒無知空踰日月甚誠不可戒之哉戒之哉
○諭群臣務公去私
朕觀孟子對尚志所以志也謂人處世同民隨群逐隊斯常民也故超出之所以超出者去諸不善而行眾所善然而尚為尋常之善若於志所由來必為無上之善斯乃志之盡矣所以古重務本而去逐末漢令商賈技藝不衣錦繡乘馬特存斯貴以重有志君子也朕自即位以來十有二年設官分職各務所司終未見人但見身受重名懷私在職或忘理眾務心在貪商或賄賂公行不知身名之重俸祿之優以致殺身書不云乎人心惟危道心惟微斯聖人授心法之要賢人憫愚頑特紀冊以教後人至今頑者不行愚者不悟雖有聦明者怠無尚志泯於崇功廣業愚頑每被殺身古人之尚志在劮功名匡君之政濟人利物今之人不然惟在怠尚志務易利專速達此所以人心也啟之未嘗善行之必殁身以其利之易厚不知害也道之說日行月紀終身不忘兼善之德務欲超出建崇功累廣業行斯數事身名世家厚祿其德似薄其達似遲斯小人之見若是也昔聖人以為無上之道故行之是以孟子專尚志小人難之今之官吏有不才者巧以舞文姦以弄法紊亂條章是致身不名世家不豐榮殁身而後已其立心尚志有何艱哉故茲敕諭
○諭舉到人材
天之所以命人主者為蒸民之重所以命者命其必治者也若以天人量之則天道遠人事邇以此言之天何命人主者不貳其命而能成之何也此所以天道幽微下察無遺其神妙鑒觀必非一朝夕而辨是非也今朕菲材承上天之命法古之道統育黔黎宵晝自思人心之險姦頑者眾數制弗改將焉柰何故敕有司訪貞士授之以官使職守所在為民加福何期授官任事者忘脩福民之德務在循私殘害其民當犯之日殊古制法縱之以寬若非生成志人君子其學道慕賢者莫不從而肆欲以由之所以謹法如古犯者律如條章然雖如是其作聦明之徒及愚蠢之輩終莫可禁此令諭之不明耶抑實有司所舉之不當耶邇者中原江西各布政司皆以貞士至期已有日矣朕不暇親問特敕問之彼貞士人皆庶民歲受官役朝廷得失有司利病莫不周知若既知朝廷得失有司利病朕授爾以官當匡朕之失去有司之病則彼為官非賢者誰諸貞士聽之永其志而職焉為朕福民乃受命之利也
○諭戀闕臣僚敕
朕聞古之為士者志在匡君濟民立身揚名崇父母彰祖宗必欲為世之傑者也然亘古至於宋元若此者書載不多但見不才者眾其於忠孝者甚寡可見今古得人為難若或得人為易其識人尤難朕自開國以來九有之邑篤遵列聖之所稽罔敢更置其設官分職損益不同代代有之朕前數年間敕諸有司訪求民間俊秀入學教飬以備將來其有司如敕連年貢到民人子弟出入不等約計千人自洪武八年間朕觀年長者許出學權行歷事幼者考課作飬至洪武十三年春丞相胡惟庸謀逆事覺朕親閱諸生命齎丹符出驗四方取勘事蹟至三月將終驗先歸者何如驗問內有多詐不誠者甚廣因是點選欲將俊秀聦敏者職於近侍年長者職於部臺及其點選之際人各以故來陳內有真故十去其六七有等無志之士非故而托故又一二而往朕靜坐忽思若是驀然興嘆不覺出於丹衷自以謂空眼略無至志之士少頃眾中有数人身心戀闕意不忍行故歸告朕仍復原職侍朕左右嘗聞古有賢士忠不舍君意不欲離雖死不忘所以謂之忠也有等誤遭責災君不能釋其忠臣之志也猶不嗟怨正所謂君子交絕不出惡聲忠臣去國不潔其名者也古之佳貞之士有若是耶今朕千數人中得此數人非上天之將欲備輔嗣君者何因是有感夜臥不寐由去留而發焉特加賞勞以表戀闕忠誠也
○諭儀禮司序班等尚志敕
昔老聃職周朝專紀事歷年甚久所以量寬智大由乎目事之多驗是非之廣未幾周政不綱度關西遊尹喜異之留著書五十言所言皆鑑人君諸侯之失自著書之後雖云西往實莫知所之言傳至今語奇句奧智哉設使老聃生於周盛之時君若信而用之其皐虁稷契無乃與之並乎朕所以引老聃而言者云何為方今為士者無觀况之志無出群之心故為之言也且目前微職者居儀禮任行人或優游度日或汹湧從時暮歸而寢朝朝如之若有志者觀朝廷大宴群然列坐上公者誰其洶湧奔趨而奉事者誰所以愚者頑然不知朕觀若是不能無憾也若此之輩賢能由何而出假使有志者奮志觀列坐者若是豈不自云登樓之道吾已得矣在誠心一往耳其道者官階十八吾居八級焉樓之道有級履最下焉不患不登樓患中級而旋今登級者不少中級而旋者甚廣朕忽述此為無志者云耳若或發此志者於事弗能於心不公徒然有志化為虗名今愚頑者多舍身而偽為無舍身而為國家何以見且舍身偽為者心貪行狡命且不顧何有國家肌膚者耶歷代為國家而為民者皆舍身以從事無偽為無家憂為其衣食足揚父母身榮家貴耳以其舍身舍身之道非死之謂也惟在公而已晝夜恐事弗周慮身弗立憂君未仁此其所以忘其身而慮君民者也僉曰即今微職者有人焉朕不覺咲而謂曰行人奉命而往所在惟賄是從序班之任朝錯暮差互相頡頑一班行尚常多謬他事安能善耶故未輕選待彼出群用之豈不善乎
○諭各處廵檢
朕設廵檢抳要道驗關津心士民之樂業致商旅之無艱然雖法古之良能未經點督今特差人詣所在諭以廵防有道譏察多方有能堅守是職鎮靖所司役滿來朝朕必嘉焉故茲敕諭
○諭天下有司
前者姦臣亂法事覺伏誅初將以為中書御史臺朕用非人是致上干五星紊度下戻地氣而節候乖常既以明彰法律掃除姦臣想天下諸師有職掌者必人各精審其事與朕共治昇平安黔黎樂雍熙於市鄉故於一月初一日發丹符出驗四方令有司將連年秋夏稅糧課程從實具陳無隱以奏目來聞不以文繁敕諭分明必各各職掌者以忠誠來聞去逾月而使者歸有司官間有發忠義之心者即以排年總目來奏以致歡動朕之衷情其餘各各有司皆以舞文弄法窺探朝政不將自洪武初逓年諸色錢糧歲歲開收之數報來故犯憲章今再差人各抵所在務要縣不通州州不通府府不通布政司即將自洪武某年本郡入籍當年直至洪武十二年諸各項錢糧金銀疋帛盡數報來當該佐貳官首領官各一員吏一名與齎符者一同赴京面奏仍著落本邑鄉村耆宿舉力士年當二十四五者二名前來充校尉若新官到任毋習前非如敕奉行
○諭出使人員敕
敕爾出使既如所在毋枉賢良毋羙惡人新官方任導以從實勿習前非若舊官在職務要督責分明若有虗詐買免從實回奏爾若凌辱新官者斬能察舊官非者驗有實跡而乃賞焉汝往欽哉
○命禮部諭有司謹祭祀
上古君天下者設官分職各守方隅爵級五等公侯伯子男居之是五等雖有臣微皆稱曰國所以動止首以祀戎為先自秦漢以下官雖異古其祭禮則不殊邇來天下有司既無誠以奉該祀之神其餘人事又何懼焉盖儒者在任不明於理或粗俗者居官亦不訪於賢是故事多非為不能長保富貴也若有志者居官必訪於賢者乃知祀禮之大必敬勝怠則事業昌矣若或不能窮其所以則怠勝敬其不滅者鮮矣近者溧水縣官為祀事缺鹿醢以牛醢代之被人所言禮部奏云凡祭品缺者曾許以他物代之今溧水有鹿可求而在官者不能用心御史按實各當其罪朕思人之在世也若不畏神人是不可教者也世之所以成世者惟人與神耳豈可慢耶今令天下有司凡四時祭祀之物若在典故境內所產及啇人貨而有之者務備不許有缺若境內不產及商人無販賣者從缺無代爾禮部遍告諸司如敕
○諭御史
朕設察院職英俊祿忠良以為耳目之寄今御史設員既多必定一員守院內則承號令發布於四方納四方之來文以達朕聽特分道十二專十二人掌之以知事之首尾凡欽奉鞠審事理與同本道諸御史詳問明白奏朕結絕若本道御史有差當自為果斷毋得因循不决以招後愆
○命應天府諭鍾山僧敕
且佛之為教也善其大也漙被生死仲尼有云西方有大聖人不言而化不治而不亂可謂能人矣云何大覺金仙又讚之以能仁以其不繩頑而頑化羙善而善光其行古而不苦其心素而弗素雖儔雪嶺之孤燈侶白晝之單影目星見性超出塵淪復有人天之說四十九秋其演也妙備載大藏未嘗有訴逋逃於廷致愆於水火者耶况昔禪祗樹千二百五十人從逋逃者未聞仲尼有云道千乘之國敬事而信節用而愛人今僧佃逃未審節用而致然耶抑愛人而有此耶若非此而有此則府謂僧云當自善來若論以如律恐傷佛性如敕奉行
○諭善世禪師板的達敕
昔之能名名於海內始漢至今所以不泯者盖為禦災捍患之妙功達於君利及於民故有不泯者為此也邇聞服制且終當正教中之首率徒以修符至一來朕當諭爾爾其不貳其心則上下格矣
○諭故真人張正常嗣子宇初敕
禪師自西而來朝夕慕道務在濟人利物朕觀禪師之立志也努力甚堅其歲月之行也甚深故得諸方施供善者頂禮惡者歡心前者東達滄海而禮補陀旋錫錢塘而蹔禪天目西游廬嶽中國之名山遂禪師之意已達復來京師駐錫鍾山之陽日禪巖穴禪師之所以玄中仰觀俯察志在神遊八極惟神天昭鑒邇者朕建陵山前聞禪師欲徙禪他往被無知者所惑乃曰非旨不前是致躊躇朕今敕禪師凡欲所向毋自猜疑當飛錫而進錫止而禪樂自然之天地快清淨之神魂豈不道成也哉

[book_title]●高皇帝御製文集卷第八
敕三
◆敕三
命中書勞西番指揮何鎻南
命中書回安南公文
諭元相驢兒敕
諭安南國王陳叔明敕
諭安南來使敕
諭占城國王阿荅阿者
問高麗貢不如約
諭神樂觀敕
翰林侍講學士李翀敕文
翰林編修馬沙亦黑馬哈麻敕文
諭征南將軍
諭左參政張紞左參議韓鑰
建昌僧官敕文
諭僧純一敕
命道士祭嶽鎮海瀆敕
神樂觀提點敕
諭神樂觀知觀敕
諭延安侯唐勝宗
諭江夏侯周德興
諭右軍都督僉事張德
諭太學生
諭安南陪臣謝師言等歸
諭征南將軍穎川侯永昌侯西平侯
釋湖廣黃州府同知安貞
諭靖州衛指揮僉事龐虎等三員
諭刑官
諭河南布政司及諸府州縣官吏
諭琉球國王察度
諭翰林檢討李陛
諭琉球山北國王怕尼芝
諭刑部尚書開濟父
諭翰林待詔沈士榮
諭僧
諭天界寺僧
諭天界寺不律僧戒泐復
諭海西右丞阿魯輝
諭正一嗣教真人張宇初
諭安南國王阮廷檜歸省親敕
諭曹國公李文忠西平侯沐英等敕
諭曹國公李文忠敕
命曹國公李文忠提調都督府事敕
諭御史大夫丁玉敕
諭信國公湯和敕
諭遼東都司發回高麗百姓敕
諭遼東都司敕
諭遼東都司指揮潘敬葉旺敕
勞西河衛指揮敕
勞西凉衛指揮敕
勞寧夏衛指揮敕
勞北口衛指揮敕
勞四川衛指揮敕
勞福建衛指揮敕
勞海南衛指揮敕
勞廣西衛指揮敕
勞昌國守禦千戶敕
賜平凉縣尹王軫父諭
○命中書勞西番指揮何鎻南
君子守信以義從仁所以仁者盛義者興此理道之行者也今西番指揮何鎻南自附以來信義甚堅前歲命往烏思宣布朕命遠涉萬里不憚勞苦至烏思所言朕命如敕今年以家小來京合加禮待使足飬其親下程米三十石麥如之其鎮撫劉溫人職雖微心亦懷誠眷屬亦也至京下程米一十石麥如之
○命中書回安南公文
安南僻在西南本非華夏風殊俗異未免有之若全以為夷則夷難同比終是文章之國可以禮導若不明定儀式使知遵守難便責人中國外夷若互有道彼此歡心民之幸也何在繁文今後若與安南往來爾中書行移詔書無故不輕往使彼得以自由豈不有便於外夷者歟爾中書昭示安南知會若欲三年來貢其陪臣行人許五人而止進見之物湏教至微至輕必來使自捧而至免勞彼此之民物不在多惟誠而已
○諭元相驢兒敕
邇者人自土河來言及令歲丞相少染微疾於私頗滯既聞之後深為丞相之憂何也盖聞人之有疾者莫苦甚於此其有說焉者三儒曰冤愆釋曰定業道曰宿債是三說也虗實不可知又曰若此非福人不可解否眾德難以釋卿本忠貞之將聞名久矣今知若是為羡所為特差人齎藥餌往治丞相無疑而服之故茲敕諭想宜知悉
○諭安南國王陳叔明敕
敕諭安南國王陳叔明前者為入貢之禮繁所貢之物廣然廣則廣矣以物度之上不足以備內廷之供下無利於軍民往復勞苦致生嗟嘆為斯止貢三年一至至必貢微情厚乃國王之大體也何王不知我之至意數來無誠物廣寡用安得萬里神交者耶且王居遐荒山川阻險封疆之際密邇中國之邊陲若欲互生情愛福及黎民則送往迎來毋必自侮若泛常施以小詐將非重輕則大體一失禍不招而自至又非無事而生事今王不如我約貢物之廣勞民從事行移字異莫辯真偽阮士諤非人國王之為也今陪臣行人歸特諭王知邇來朕中書御史臺朋黨相尚事覺已行誅畢因是王知故茲敕諭
○諭安南來使敕
夫人必自侮然後人侮之洪武十一年爾王差陪臣阮士諤來貢朕知彼中多難特以心腹之言敕諭阮士諤歸朕恐待王之禮薄專命內臣與阮士諤親往安南何至其境士諤星奔日馳兼程先至及我內臣既達爾邦其士諤罔知所在故以出門入戶之禮排筵席宴之間異端非一此果禮之誠歟抑侮之設歟然看如細務實相愛之大端此禮既非其於他者何且安南中國雖稱僻居遐荒實是密邇雖曰密邇地不足以廣疆人非我用在昔中國之君雖統朕思限山阻川實為疆制若我中國有道內安四夷守分何欲事大之來者今安南與朕本無嫌疑若較斯非必後有餘愆洪武十一年阮士諤來朝及其至國觀况似非有官今爾等來若欲令見又非有官故不令見爾等歸告陳叔明安分高枕雖不來朝亦也無虞邇來朕失務德人神有變惶懼無已爾勿我干故茲敕諭
○諭占城國王阿荅阿者
洪武十三年九月十八日占城使至為朕上壽賀禮甚厚若觀物之厚更期日而至非占城國王誠意極專其來使奉命之篤萬里之外豈能期時而若此耶然覽表閱辭乃知復與安南交兵水戰弗利且云失去物件及有白曹之偽朕所以戒爾兩國毋得深搆仇讐以安生民今一勝一負終無休息果何如之今再敕前去王其審之古人有云殺莫大於好殺生莫大於好生所以莫大於好殺者好用兵也天之所惡用兵也生莫大於好生天之所好者仁也人能行仁之道有血氣者無有不生焉且爾兩國之爭是非吾所不知但知曩者安南兵出敗在占城之下占城乘勝入安南之國其安南辱之甚矣若此之後已而已王能保守封疆奉天勤民則福祿綿長矣如其不然必欲驅兵連年苦戰彼此勝負固不可知如鷸蚌相持漁人獲利是故或彼此悔之晚矣朕觀宋書占城在宋朝時曾被直臘入境難之甚者也朕書至王當脩睦四隣之道以是服非則可毋恃彼是此非是謂不可因王至意故戒之再三使歸王其脩仁惟吉故茲敕諭
○問高麗貢不如約
曩元之馭宇運未百年而天更朕代元為君臨御十有三載四夷入貢惟三方如舊獨爾東夷固恃滄海內弒其王貢不如約外搆民禍必三韓之地有為故若是歟命使往問叛服不常其故為何故茲敕諭想宜知悉
○諭神樂觀敕
開基守業必勤政為先趨事赴功非信誠必責傳不云乎國之大業在祀與戎曩古哲王謹斯二事而上帝皇祗悅賜天下安和生民康泰朕起寒微而君宇內法古之道依時以奉上下神祗其於祀神之道若或不潔則非為生民以祈福而保己命也昔劉康公成肅公會晉侯伐秦祭於社稷之神然後興師當祭之時畢則有受服之禮其受之時必思神洋洋乎在其上而穆穆然或左而或右委心敬慎而受之則祥故敬勝怠者吉怠勝敬者滅所以成肅公受服之時起慢神不恭之貌因代秦而卒是以知敬者必有動作禮義威儀之則以定命也於斯祀神之道能者飬之以福不能者敗以取禍是故君子勤禮小人盡力勤禮莫如致敬盡力莫如敦篤敬在飬神篤在守業朕觀古人之敬神也若是其驗禍福亦若是斯可謂無神而不信乎可謂侫神而祈福乎二者皆不可惟敬之以禮而已朕設神樂觀備樂以享上下神祗所以撥錢糧若干以供樂生非倣前代帝王求長生之法而施之然長生之道世有之不過修心清淨脫離幻化速疾去來使無艱阻是其機也於戲昔殷周之父老何存漢唐之耆宿安在果長生之道乎朕設神樂觀以備樂碑之於觀以示後世其觀主不潔樂生不精贍生不足以此觀之不但君不勤於祀事其朝臣觀主必也亦然若君勤於祀事朝臣觀主無一體之敬則國有常憲故茲勒石想宜知悉
○翰林侍講學士李翀敕文
治天下之羙非賢何以治民非文何以昌化所以文助志士志士行文之理文所以備載萬物闡演幽微無所不至昔有唐之有天下時和歲豐無乃弘文館之設有方任館內之事者必內相之慮勤以致遐邇來庭外戶不閉斗米三錢家給人足朕聞之心踴躍而欲肩之何用賢之道弗齊致遺賢於遠邇故若是今特命爾某為翰林侍講學士自任之後文同韓柳勳比房杜以昌治化汝往欽哉
○翰林編修馬沙亦黑馬哈麻敕文
朕聞君子之道行是為萬幸君子之道不行是為不幸非道不行也乃是君子之不才致道有滯於一時吾中國之文始八卦以代結繩而編簡至於方冊流傳古聖人之言莫不備載萬物性情造化無所不該焉洪武初大將入胡都得圖籍文皆可考惟秘藏之書數十百冊乃乾方先聖之書我中國無解其文者聞爾道學本宗深通其理命譯之今數月所譯之理知上下察幽微其測天之道甚是精詳於戲乹方之書秘書非爾安能名於中國爾非書安能名不朽之智人特命爾某為翰林編脩汝其敬哉
○諭征南將軍
諭總兵官征南將軍穎川侯傅友德副將軍永昌侯藍王西平侯沐英雲南之地稽之古典氣厚風和人民尚兵上古以為遐荒中古禹跡所至以別水土故地屬梁州之域自漢隋唐三代皆中國所統曩元既有其省數出名臣望重者鎮之今將軍等率精兵前進不逾百日而取之若非名臣重望者守之愚下之輩未可托也今特命汝南侯梅思祖平章潘允明二大臣暫署雲南承宣布政使司布政使事定之後除－替回故茲敕諭
○諭左參政張紞左參議韓鑰
古之尚志之士必立身行道而道行名成而後已所以然者何貴身榮家以顯父母卿效賢人之道方始當日省月覺以觀下愚造殁身之計今命卿西南方面重任君子道興之所然且雲南諸夷雜處之地若欲治安非出群之才不可卿必志可格天誠可會人生靈是幸故茲敕諭
○建昌僧官敕文
天下大道惟善無上其善無上者釋迦是也固大慈忍志立大悲願心行無所不至化無所不被論性原情談心妙理潔六塵之無垢淨六根之無翳去諸魔而清己法界制外道以樂人天斯行斯修而厯刼無量乃降兜率至於梵宮既捨金輪而猶若行於雪嶺時道成午夜明星相符朕觀如來以已之大覺而欲盡覺諸法界眾生其為慈也大其為悲也深可為無上者歟世人宿有善根者皆慕佛力寰中之修者甚廣今建昌僧某慱脩佛道善馭僧民其方土民仰僧善道感化人淳既內附之誠理宜授以建昌府僧綱司某官爾吏曹如敕毋怠
○諭僧純一敕
昔釋迦之為道孤處雪嶺於世俗無干及其道成也善被兩間靈通上下使鬼神護衛而聽從故世人良者愈多頑惡者漸少所以治世人主每减刑法而天下治斯非君减刑法而由佛化慱被之然也所以柳子厚有云陰翊王度是也爾沙門純一既棄父母以為僧當深入危山結廬以靜性使神遊三界下察幽冥令生者慕而死者懷景張佛教豈不修者之宜世人因是而互相倣效雖不獨處窮居人皆在家為善安得不世之清泰因爾僧之所及也爾不能如是上下朝堂欲氣力以扶持意在鼎新佛寺集多財以肥己孰不知財寶既集滛慾並生况釋迦非大廈而居六載大悟心通方今梵像巍巍樓閣崢嶸金碧熒煌華夷處處有之此釋迦之所感若是歟集財而建造歟爾僧無知不能修內而修外故不荅特役之今脫爾行令有司資路費往尋名山悟善己道以善人他日道光必燭寰宇可不比佛之為道哉
○命道士祭嶽鎮海瀆敕
爾諸效仙人等律己脩身道法清虛之玄去貪嗔絕妄想一精英以步昂霄為斯清淨特命奉神於嶽鎮海瀆爾其涓潔乃心供犠牲祝帛於神座汝往欽哉
○神樂觀提點敕
朕設神樂觀備五音奉上下神祗其敕居觀者皆慕仙之士其仙之教也或云始廣成子流傳至漢曰道士凡此者多孤處雲居棲巖屋樹是則宜其修也晨昏目心以去玄覽宵晝仰觀俯察以滌宿世之冤忥措今生之善行俄爾有知則倏然忽然躡雲衢而神遊八極往無不達交無不接如此者安得不與神通故有飛仙謁帝直謂人詞者斯可謂修之至也今見修道士某雖未若此其志己處清虗特命職格神即五音都提點正一仙官領神樂觀事爾中書吏部如敕施行諭往欽哉
○諭神樂觀知觀敕
朕聞軒轅時崆峒有修者其教獨善其身而己效之者往往逮至漢天師張陵致神倏忽飛符役劍轉斗移星其斡旋造化人莫知其然今之道士祖而效之雖未若是人皆清淨斯可職而奉神彼得樂於修鍊者也神樂觀已命正官掌領觀事尚缺分理者部諸樂生以聽陳舉今見修道士某可授清淨五音領神樂觀事爾中書吏部如敕施行使往欽哉
○諭延安侯唐勝宗
古人之將居成平而有無功而受賜罰者相傳至今代代有之所以受賜者以其禦患於成平捍侮於不測所以受罰者不能禦患於成平失捍侮於卒然故事淪前功勳消怠惰是皆明著史冊賢人君子孰不見之洪武十四年越中山賊嘯聚林薮深為民患特命爾延安侯唐勝宗帥兵進討逾五月乃平今年春歸賜田一庄為子孫世祿嗚呼攻城不易守城尤難卿能禦成平之患宜加勞之故茲敕諭
○諭江夏侯周德興
昔君之武臣有忠於君者盡其筋力之勞所以為君禦災捍患至身終而後已朕於史書見之每嘗嘆羡不已俄洪武十四年夏蠻谿為盜病民朕命年壯能涉崇山峻嶺之將帥兵討之時爾開國元勳江夏侯周德興侍其傍即請願行朕不覺興嘆將謂古有是而今無此今乃若是豈古人獨名者耶朕本憫其年逾六十不忍使行今必固請遂命行抵秋成功凱旋賜卿田一庄為子孫世祿嗚呼勤忠不怠禦侮安民非卿者誰故茲敕諭
○諭右軍都督僉事張德
古人為將志在智無遺策信在無敢後期勇無當前仁撫下使懷恩伸令嚴而必不犯前者東淛山民嘯聚命卿為偏將軍與延安侯同往逾五月功成今既凱旋賜卿田一庄子孫世祿故茲敕諭
○諭太學生
仲尼之道上師天子下教臣民始漢至今曾有踰斯道而久於世者乎朕統一寰宇育夷夏之烝黎偃兵未久創業未周惟學校之設國之首務十五年春命工曹會百工以搆廟學逾五月工曹奏工已成矣是以置師於是來生徒以受業期在育君子必履仲尼之道以助後嗣共安天下之蒼生今師生皆至若不敕以學道之志明以亂常之憲則恐飬非君子用非賢人徒勞民供所以志於學者志在謙柔恭謹毋縱血氣之剛人我之驟固守仲尼所云四非之篤慎日經旬以逾歲月不變其所學則賢人矣雖齒落而頭童何憂乎身不易耶邇聞生徒多刁黨尚此志者紛然特紊命教之道大傷學規於斯不才非獨時累於身體將必常憲而不原若體朕意而學者飯至而食湯至而飲晝惜寸陰而進業暮燃燈而求精有時問道於師必跪而請授若非此禮而問道則繩愆廳紀之特敕禮部條陳警戒諸生勉之故茲敕諭
○諭安南陪臣謝師言等歸
盛暑時來涉山用之遙晨進昏止吞煙服霧勞已至矣然是脩職貢而以小事大之行爾承安南國王之令今事畢而歸盛暑未終潦水瀚漫非舟不濟舟則舟矣爾當中庸其心凝然其神則天假颷風渡衡陽之浦不期而濟之必矣不然巨魚尾浪鰲背風生蛟蜃噓氣而雲橫八極非一誠心而無二者豈不危然而懼乎是時檣傾而舵摧欲良工以完之奚速成也哉朕以天道人事表裏而諭一如朕命吉哉故茲敕諭
○諭征南將軍穎川侯永昌侯西平侯
舊歲命爾等率甲士三十萬南征諸夷兵臨普定如風行草上所以去後還昂致有小疵及至入雲南之域擒首帥於曲靖之西敗烏蠻於可度之北席捲豪英長驅於碧雞金馬來云已駐牂牁未幾捷報摧堅敵於點蒼山下而撫金沙邏邏心悅者其金齒不戰而率土以歸於是雕題之蠻聞知即遣使入貢以再而獻生口檄從百夷之種威來八佾之邦將軍其勞至
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:30:38-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十九,卷五十,卷五十一,卷五十二,卷五十三,卷五十四,卷五十五,卷五十六,卷五十七,">
<meta name="description" content="类书。一百二十卷,一本八十卷。摘抄本《喻林一叶》,二十四卷。明徐元太撰。成书于万历中。徐元太字汝贤,宣城(今属安徽)人。嘉靖年间进士,累迁吏部主事,顺天府尹等。官至刑部尚书。徐元太阅读经、史、子、集及释、道诸书、把书中的譬语喻言,随手抄录,历经二十余年之功方类编成书。取“汇喻为林”之意,故名曰:《喻林》。全书分造化、人事、君道、君述、德行、文章、学业、政治、性理、物宜等十个门类。每门又分若干子目,一共五百八十余类。譬喻是一种修辞格,文献中最为常见。《诗·大雅·抑》即有“取譬不远”之句。《淮南子·要略》谓:">
<title>喻林_徐元太_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">喻林</span> <br/>
          作者： <span class="inputVal" id="bkauthor">徐元太</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,类书,完结</span> <br/>
          字数： <span class="inputVal" id="bknum">[book_length]980592</span> <br/>
          说明： <span class="inputVal" id="bkdec">类书。一百二十卷,一本八十卷。摘抄本《喻林一叶》,二十四卷。明徐元太撰。成书于万历中。徐元太字汝贤,宣城(今属安徽)人。嘉靖年间进士,累迁吏部主事,顺天府尹等。官至刑部尚书。徐元太阅读经、史、子、集及释、道诸书、把书中的譬语喻言,随手抄录,历经二十余年之功方类编成书。取“汇喻为林”之意,故名曰:《喻林》。全书分造化、人事、君道、君述、德行、文章、学业、政治、性理、物宜等十个门类。每门又分若干子目,一共五百八十余类。譬喻是一种修辞格,文献中最为常见。《诗·大雅·抑》即有“取譬不远”之句。《淮南子·要略》谓:“已知大略而不知譬喻,则无以推明事。”战国时合纵连横,纵横家最善此道。然自古未有人将此类材料汇为一书者。作者取经史子集以及道佛诸书凡涉譬喻之语,加以编次,历二十年而成。此书“汇喻为林”,以类相从,历代所无,为类书创例。《子史精华》言语部有比喻门,当受此书影响。全书分十门,五百八十四类。即:造化门二十二类,人事门二百七十一类,君道门五十四类,臣术门三十七类,德行门三十一类,文章门三十五类,学业门二十四类,政治门五十七类,性理门二十七门,物宜门二十六类。其中人事门达五十八卷,几及全书之半。其类目自出心裁,与其他类书不一。如造化门有天道、形气、流行、生克、消息、有无、倚状、相须、相禅、至大、至神、至虚等类;人事门有言行、好恶、争让、毁誉、忧乐、智慧、婚媾、藏修等类。佛经譬喻最多,故所引之书,独多佛经。</span> <br/>
          封面： <span class="inputVal" id="bkimg">Z_18539.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]喻林
[book_author]徐元太
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,类书,完结
[book_length]980592
[book_dec]类书。一百二十卷,一本八十卷。摘抄本《喻林一叶》,二十四卷。明徐元太撰。成书于万历中。徐元太字汝贤,宣城(今属安徽)人。嘉靖年间进士,累迁吏部主事,顺天府尹等。官至刑部尚书。徐元太阅读经、史、子、集及释、道诸书、把书中的譬语喻言,随手抄录,历经二十余年之功方类编成书。取“汇喻为林”之意,故名曰:《喻林》。全书分造化、人事、君道、君述、德行、文章、学业、政治、性理、物宜等十个门类。每门又分若干子目,一共五百八十余类。譬喻是一种修辞格,文献中最为常见。《诗·大雅·抑》即有“取譬不远”之句。《淮南子·要略》谓:“已知大略而不知譬喻,则无以推明事。”战国时合纵连横,纵横家最善此道。然自古未有人将此类材料汇为一书者。作者取经史子集以及道佛诸书凡涉譬喻之语,加以编次,历二十年而成。此书“汇喻为林”,以类相从,历代所无,为类书创例。《子史精华》言语部有比喻门,当受此书影响。全书分十门,五百八十四类。即:造化门二十二类,人事门二百七十一类,君道门五十四类,臣术门三十七类,德行门三十一类,文章门三十五类,学业门二十四类,政治门五十七类,性理门二十七门,物宜门二十六类。其中人事门达五十八卷,几及全书之半。其类目自出心裁,与其他类书不一。如造化门有天道、形气、流行、生克、消息、有无、倚状、相须、相禅、至大、至神、至虚等类;人事门有言行、好恶、争让、毁誉、忧乐、智慧、婚媾、藏修等类。佛经譬喻最多,故所引之书,独多佛经。
[book_img]Z_18539.jpg


[book_title]提要
钦定四库全书　　　　　子部十一
喻林　　　　　　　　　类书类
提要
【臣】等谨案喻林一百二十卷明徐元太撰元太字汝贤宣城人嘉靖乙丑进士官至刑部尚书是书以经史及诸子集中所载古人设喻之词广徴博采彚为一编分立十门毎门又各分子目凡五百八十余类歴二十余年而成复自加刋削而付之梓用心颇为勤至其引书各于条下注明出处篇目次第胪载无遗亦逈异明人剽窃撦挦之陋习特其自序称阅书四百余种而检核书中所列篇籍实不及其半未免涉于张又往往随手摭拾不能得其根源如儿説宋人善辨者一条本出韩非子周人有仕不遇者一条本出王充论衡而皆引作艺文类聚又懐金至者至不生归一条本出后汉书耿弇而引作文选李善注又头白可期汗青无日一条本出唐书刘知几而引作事文类聚又天寒即飞鸟走兽尚知相依一条本出沈约所作阮籍咏懐诗注而以为李善此类甚多皆为失于疎略葢其学惟知以泛滥自矜奥博而不能考核精详故毎蹈舛漏之病然自秦汉以迄六朝文人词赋多以罕譬为工恣肆汪洋大都得力于此元太是编搜罗极备零玑断璧均足为缀文者沾丐之资犹为有禆艺苑以视坊本类书之丛杂无章者固胜之逺矣乾隆四十四年正月恭校上
总纂官【臣】纪昀【臣】陆锡熊【臣】孙士毅
总　校　官【臣】陆费墀
喻林自叙
予至陋且善忘虽稔习篇章乆则惘然莫忆故日随防记以识所闻然尤嗜喻言为假譬之殊形异类甚易窍穿壅遏脩词者莫可合旃耳苐唐而后学士大夫骚人墨客咸嗔繁秽乃断六朝以上自经史子集以及道佛诸书四百余种凡语渉比辞者无论圣贒与流略之粕华目所尝见必手録焉即非喻而可为喻犹笔存之颇慙不急是勤宁免诮生玩丧惟欲砭遗忘之疾且借鲜逸心信无补空踈知犹贒乎已已遡从释褐计有二纪退食罔虚积成钜帙又病樷穰蔓杂不便省观因加诠次成编析分十门列类五百八十有奇摠彚乙百二十卷廼若粃糠沙石槩未淘亦丝蒯竝收期无漏弃也任江河之多胔自不妨汲祭其中或择而弗精将渍白蝇于清醑矣以林名喻岂尽梧哉用当厥材丑犹化好脱在唲齵之郄卒然防揳有资则匠人碎用足供庻兹辑亦非累瓦者此皆督抚巴蜀三征西南之暇所就防中州何侍御公代天来狩相与提衡为契洽偶见抄本谓宜宣布防中以惠后学予弗获辞竟灾梨要之拾唾为文人莫我知亦莫我罪比学宪郭君愽通今古一代文人海以内仰之不啻麟角凤毛而序云彚喻为林自予始予初心岂作始哉至云与予谈天下事若得于喻喻者深私心窃有厚媿夫喻林不足稐文即缪以文许则文之与武两途奚翅迳庭三征固恭仗天威而受益郭君良非渺浅嗣郭君秉钺黔中拓土开疆元老壮猷震乎殊俗诚文武为宪质之吉甫宁过逊欤予病卧敬亭间复翻阅稍为增删一二犹子胥庆雅有同嗜取而订其鲁鱼帝虎因侈口兹辑匪直骚坛之楩楠抑亦萟苑之栴檀也当与御览等编争奇芳于邓林遂镌之剞劂三征寔録后藏诸家塾庸广厥传予叙其始末如此
徐元太谨撰

[book_title]卷一
钦定四库全书
喻林卷一　　　　　　　明　徐元太　撰造化门【一】
天道
鼓之以雷霆润之以风雨日月运行一寒一暑【易系辞上传】雷以动之风以散之雨以润之日以晅之【易说卦传】
万物尊天而贵风雨所以尊天者为其莫不受命焉也所以贵风雨者为其莫不待风而动待雨而濡也若使万物释天而更有所受命释风而更有所仰动释雨而更有所仰濡则无为尊天而贵风雨矣【管子版法解】
天者诚其日德也日诚出诚入南北有极故莫弗以为法则天者信其月刑也月信死信生终则有始故莫弗以为政天者明星其稽也星不乱各以序行故小大莫弗以章天者因时其则也四时当名代而不干故莫弗以为必然天者一法其同也前后左右古今自如故莫弗以为常【鹖冠子王鈇】
天之处高其听卑其目芒其视察【贾子耳痹】
四时者天之吏也日月者天之使也星辰者天之期也虹霓彗星者天之忌也【淮南子天文训】
天道者无私就也无私去也能者有余拙者不足顺之者利逆之者凶譬如隋侯之珠和氏之璧得之者富失之者贫【淮南子览冥训】
夫至明者其照无疆至晦者其暗无疆【春秋繁露奉本】
夫本末相兼犹手背之相包一身和则百节皆适天道顺则本末俱畅【郭子注庄天地】
春秋汉合孳曰强干弱流天之道【李善注文选两都赋】
使星司夜月司时犹使鸡司晨也【艺文类聚天部月】
斗极天之中也言天者必拟之人故自脐以下人之阴也自极以北天之隂也【太平御览天部下】
日月若悬璧五星若编珠【初学记天部星注】
天有四时五行日月相推寒暑迭代其转运也和而为雨怒而为风散而为露乱而为雾凝而为霜雪立为蚿此天地之常数也若四时失运寒暑乖违则五纬盈缩星辰错行日月薄蚀彗孛流飞此天地之色诊也【法苑珠林卷六十三】
形气
天形穹隆如鸡子幕其际周接四海之表浮于元气之上譬如覆奁以抑水而不没者气充其中故也【晋书天文上】虹霓也云雾也风雨也四时也此积气之成乎天者也山岳也河海也金石也水火也此积形之成乎地者也知积气也知积块也奚谓不坏夫天地空中之一细物有中之最巨者【子天瑞】
清阳者薄靡而为天重浊者凝滞而为地清妙之合专易重浊之凝竭难故天先成而地后定【淮南子天文训】
天地之间有阴阳之气常渐人者若水常渐鱼也所以异于水者可见与不可见耳其澹澹一也然则人之居天地之间其犹鱼之离水一也【春秋繁露如天之为】
山犹人之有骨节也水犹人之有血脉也【王充论衡祀义篇】地以名山为辅佐石为之骨川为之脉草木为之毛土为之肉三尺以上为粪三尺以下为地【博物志】
夫天者统元气焉非止荡荡苍苍之谓也地者统元形焉非止山川丘陵之谓也人者统元识焉非止圆首方足之谓也【文中子立命】
宋均曰浑浑混混鸡卵未分也【李善注文选江赋】
元气周行终始无已如水之流不得独处【李善注文选幽通赋】众星累累如连贝江河四海如衣带【李善注文选陆士衡赠顾公真诗】地常动不止而人不知譬如闭舟而行不觉舟之运也【李善注文选张茂先励志诗】
日薄星廻穹天所以纪物山盈川冲后土所以播气【文选陆士衡演连珠】
夫地有形而天无体譬如火焉烟在上灰在下也【太平御览天部下】
造化权舆以为东方之气风也故冻非东风不能解湛非东风不能溢【埤雅天道门风】
风经曰调畅祥和天之喜气也折扬奔厉天之怒气也【埤雅天道门风】
仰观天形如车盖众星累累如连贝【初学记天部星注】
土精为石石气之核也气之生石犹人筋络之生爪牙也【初学记地部石】
日处君而盈度月象臣而亏云逶迤而上布星离离以舒灮【初学记文部文字】
夫土地皆有形名而人莫察焉有龟龙体有鳞凤貌有弓弩势有斗升象有张舒形有塞闭容有隐真之安有累卵之危有膏腴之利有塉埆之害【事类赋地部地注】
地东西为纬南北为经山为积德川为积刑高者为生下者为死丘陵为牡川谷为牝【事类赋地部地注】
天不足西北地不足东南西北为天门东南为地戸天门无上地戸无下【玉海天文天文书上】
昔者周公问于商高曰夫天不可阶而升地不可得尺寸而度请问数安从出商高曰数之法出于圆方【玉海天文天文书上】
岐伯曰言天者求之本言地者求之位言人者求之气交帝曰何谓气交岐伯曰上下之位气交之中人之居也故曰天枢之上天气主之天枢之下地气主之气交之分人气从之万物由之此之谓也【黄帝素问内经六微旨大论】易称天盖取幽防之名庄说苍天近在远望之色于是野人信明谓旻青如碧儒士据典谓干黑如漆青黑诚异乖体是同儒野虽殊不知是一【法苑珠林卷二】
流行
阖戸谓之坤辟戸谓之干一阖一辟谓之变往来不穷谓之通【易系辞上传】
鸟兽俄呦呦俄旬旬俄逃逃草木俄茁茁俄停停俄萧萧天地不能畱圣人不能系有运者存焉尔【闗尹子八筹】鬻熊曰运转亡已天地宻移畴觉之哉【列子天瑞】
杂乎芒芴之间变而有气气变而有形形变而有生今又变而之死是相与为春秋冬夏四时行也【庄子至乐】钧旋毂转周而复匝【淮南子原道训】
日出旸谷入于虞渊莫知其动须臾之间俛人之颈【淮南子说林训】
阳阴之时虽异二体常存犹如一鼎之水而未加火纯阴也加火极热纯阳也纯阳则无阴气息火水寒则更阴矣纯阴则无阳气加火水热则更阳矣【春秋繁露雨雹对】三统者天地人之始道之大纲也五行者品物之宗也道以三兴德以五成故三皇五帝三王五伯至道不远三五复反譬右循连镮顺鼎耳穷则反本终则复始也【风俗通五伯】
雷风焕与物时行【太经图】
日有南有北月有徃有来日不南不北则无冬无夏月不往不来则望晦不成【太经太告】
夫地之有百川也犹人之有血脉也血脉流行泛扬动静自有节度百川亦然其朝夕往来犹人之呼吸气出入也【王充论衡书虚篇】
星宿之相次如岁月之相袭新故相易周而复始【太经第六养解】
夫五行四时佐天地造物者也然水火相践金木相代而共成陶钧之致春秋异寒暑继节而俱济一岁之功【李善注文选陆士衡演连珠】
剖而为二判而为五或为白黑或为水火或为酸咸或为征羽【道德经指归卷八】
生克
露虽湛湛然见阳则干【毛诗湛露注】
五行四时十二月还相为本也五声六律十二管还相为宫也五味六和十二食还相为质也五色六章十二衣还相为质也【礼记礼运】
譬如火斜照水日斜照镜则水镜之灮防照他物若使镜正当日水正当火则水镜之灮不能有照日之夺月亦犹是也【春秋正义桓公三年】
惟火之为物能镕金而销之能燔木而烧之【关尹子四符篇】链土生木链木生火链火生云链云生水链水反土链甘生酸链酸生辛链辛生苦链苦生咸链咸反甘变宫生征变征生商变商生羽变羽生角变角生宫【淮南子地形训】金胜木者非以一刃残林也土胜水者非以一墣塞江也【淮南子说林训】
夫大生小多生少天之道也故丘阜不能生云雨涔水不能生鱼鼈者小也牛马之气蒸生虮虱虮虱之气蒸不能生牛马故化生于外非生于内也【淮南子泰族训】
凡天地之物乘以其泰而生厌于其胜而死四时之变是也故冬之水气东加于春而木生乘其泰也春之生西至金而死厌于胜也生于木者至金而死生于金者至火而死春之所生而不得过秋秋之所生不得过夏天之数也【春秋繁露天地之行】
金木交刑水火相敌休废于时吉凶生焉【京氏易传随上】阴阳死于位生于时死于时生于位进退不可诘正盛则衰来正衰则盛来【京氏易传涣中】
刚柔相伤火烂销金【焦氏易林大壮之遯】
五生不相殄五克不相逆不相殄乃能相继也不相逆乃能相治也相继则父子之道也相治则君臣之宝也【太经太吿】
水之于火气志交通然相克害不可其器隔以釡鼎【太经第三亲解】
火近于水水则焦远于水火则炎炽焱怒【太经第四迎解】纬书曰火铄金鹊啄猬【尔雅翼彚】
水火相息而更用事犹王者受命改正朔易服色【玉海周易郑康成注】
周髀云日犹火月犹水火则外灮水则含景故月灮生于日所照魄生于日所蔽当日则灮盈就日则明尽【玉海天文天文图】
木得金而伐火得水而灭土得木而达金得火而缺水得土而絶万物尽然不可胜竭【黄帝素问内经寳命全形论】
此五阴灭彼五阴生譬如灯明灯生闇灭灯灭闇生【海空智藏经哀叹品】
复有风轮名为遍霔刼火烧时暜于世界降霔大雨复有风轮名为干竭刼水漂时能令彼水悉皆枯涸【大宝积经卷八十五】
如水得增上力灭火火得增上力则消水乃至草木各有相害【大智度论卷六十八】
如水能灭火火不自灭火【大智度论卷七十】
土资水泽金由火煎【高僧传十赞】
消息
天地不变不能通气五行迭终四时更废君臣取象变节相移能消者息必专者败此其变易也【周易正义序】天有时以生有时以杀草木有时以生有时以死石有时以泐水有时以凝有时以泽此天时也【周礼考工记】诗曰高岸为谷防谷为陵三后之姓于今为庶【左传昭公三十二年】
臣闻峻高者隤茂叶者摧日中则移月满则亏四时不竝盛五行不俱驰阴阳更倡气有盛衰故溢堤之水不淹其量熻干之火不复其炽水静则无沤瀴之怒火消则无熹毛之热【吴越春秋句践归国外传】
天不足西北星辰西北移地不足东南以海为池日中必移月满必亏【史记日者传】
冲风之衰不能起毛羽彊弩之末力不能入鲁缟夫盛之有衰犹朝之必莫也【前汉书韩安国傅】
夫白日登天运景万里无物不照及其入地一炭之灮不可得见三五盈月清耀烛夜可以远望及其在昼明不如镜【魏志管辂传注】
道有隆窳物有兴废有声有寂有灮有翳朱阳否于素秋阴抑于孟春羲和逝而望舒系运气匿而耀灵陈【蜀志郤正传】
天道不常盛寒暑更进退【蜀志郤正传注】
道防隆而不杀物无盛而不衰【晋书曹摅传】
有始有终天地之经自非三灮谁能不零【晋书左贵嫔传】且物极则亏祸盈而覆者天之道也【晋书冯跋记】
天之道其犹张弓乎高者抑之下者举之有余者损之不足者与之天之道损有余而补不足【老子天道】
庳者隆之因亏者成之渐【子华子执中】
凡一气不顿进一形不顿亏亦不觉其成不觉其亏亦如人自生至老貌色智态无日不异皮肤爪发随生随落非婴孩时有停而不易也【子天瑞】
物损于彼者盈于此成于此者亏于彼【子天瑞】
阴极则阳来阴消则阳长衰则退盛则战【京氏易传坤中】夫李梅实多者来年为之衰新谷熟者旧谷为之亏自天地不能两盈而况于人事乎故利于彼者必耗于此犹阴阳之不竝曜昼夜之有长短也【盐铁论非鞅】
江河之溢不过三日飘风防雨须臾而毕【说苑谈丛】
黑龙吐灮使阴复阳【焦氏易林否之小过】
防谷为陵衰者复兴【焦氏易林明夷之比】
日月运行一寒一暑荣灮赫赫不可得保【焦氏易林中孚之晋】次六月阙其博不如开明于西测曰月阙其博明始退也【太经第一中】
上九陵峥岸峭陁【诗是切】测曰陵峥岸峭陁鋭极必崩也【太经第二鋭】
数多者见贵而实索数少者见贱而实饶【太经图】昼数多夜数少象月闚而日溢君行灮而臣行灭君子道全小人道缺【太经图】
日一南而万物死日一北而万物生斗一北而万物虚斗一南而万物盈【太经攡】
四时之序节满卽谢五行之性功成必退故阳极而阴降阴极而阳升日中则昃月盈则亏此天之常道也势积则损财聚必散年盛返衰乐极还悲此人之恒也【刘子诫盈】
木落归本水流归末故水利在亥木利在辰盛衰各得其所故乐也【前汉书注京房传】
人之观火听雷谓其盈实终以天收雷声地藏火热则为虚无言极盛者亦灭亾也【前汉书注扬防传】
太公曰春道生万物荣秋道成万物零【李善注文选应休琏与曹长思书】
一阖一开两仪之迹一冲一溢悬象之节涣沍期于寒暑凋蔚要乎春秋【补文选郭璞客傲】
若飘风不终朝兮骤雨不终日雷隆隆而辄息兮火犹炽而速灭自夫物有盛衰兮况人事之所极【广文选扬子云太赋】
月盈则冲华不再繁【广文选魏文帝丹霞蔽日】
日发星廻昊天无以爽其节山盈川冲厚地不能亏其度【艺文类聚职官部司空表】
四运忽其代序兮万物纷以廻薄览蕐莳之时育兮察盛衰之所托感冬索而春敷嗟夏茂而秋落【初学记岁时部秋】天地极则反盈则损日月是也日中则移月满则亏而况于人乎【道德经四子集解】
是以日中而昃月满而缺四时变化一消一息高山之下必有防谷大泉之流必有激波烁金汤石存于凝冰裂地之端阴阳所成【道德经指归卷十三】
炎极则凉理之恒数物壮则老其义必然【道德经注疏卷三】江河之枯竭兮水流注于海【叅同契三相类上篇】
三千三百年为小阳九小百六九千九百年为大阳九大百六天厄谓之阳九地亏谓之百六【灵宝自然妙经】
大海江河犹有枯竭万仞大鱼曝脊在外【出曜经一无常品】
有无
凡动息则静静非动者也语息则黙黙非语者也然则天地虽大富有万物雷动风行运化万变寂然至无是其本矣【王弼注易复】
天了无质仰而瞻之高远无极眼瞀精絶故苍苍然也譬之旁望远道之黄山而皆青俯察千仞之防谷而窈黑夫青非真色而黑非有体也【晋书天文上】
一陶能作万器终无有一器能作陶者能害陶者一道能作万物终无有一物能作道者能害道者【闗尹子一宇篇】寒暑温凉之变如瓦石之类置之火卽热置之水卽寒呵之卽温吹之卽凉特因外物有去有来而彼瓦石实无去来譬如水中之影有去有来所谓水者实无去来【闗尹子二柱篇】
形动不生形而生影声动不生声而生响无动不生无而生有【子天瑞】
有实而无乎处者宇也有长而无本剽者宙也有乎生有乎死有乎出有乎入入出而无见其形是谓天门天门者无有也万物出乎无有【庄子庚桑楚】
灮曜问乎无有曰夫子有乎其无有乎灮曜不得问而熟视其状貌窅然空然终日视之而不见听之而不闻抟之而不得也灮曜曰至矣其孰能至此乎予能有无矣而未能无无也【庄子知北游】
夫无形者物之大祖也无音者声之大宗也其子为灮其孙为水皆生于无形乎夫灮可见而不可握水可循而不可毁故有像之类莫尊于水【淮南子原道训】
夫秋豪之末沦于无间而复归于大矣芦苻之厚通于无而复反于敦厐若夫无秋豪之微芦苻之厚四达无境通于无圻而莫之要御夭遏者其袭微重妙挺挏万物揣丸变化天地之间何足以论之【淮南子俶真训】
有有者言万物掺【参】落根茎枝叶青葱苓茏萑【委】蔰【戸】煌蠉飞蝡动蚑行喙息可切循把握而有数量有无者视之不见其形听之不闻其声扪【门】之不可得也望之不可极也诸与扈冶浩浩瀚【汗】瀚不可隐仪揆度而通灮耀者【淮南子俶真训】
夫木之死也青青去之也夫使木生者岂木也犹充形者之非形也故生生者未尝死也其所生则死矣化物者未尝化也其所化则化矣【淮南子精神训】
无形生有形故为物大祖也无音生有音故为声大宗也【淮南子原道训解】
无为之本则无畱于一象无系于一味故能为形气之主动必由之【张湛注子天瑞】
夫道之而无语名之而无名视之而无形听之而无声则道之全焉故能昭音响而出气物包形神而章灮影以之黑素以之白矩以之方规以之圆圆方得形而此无形白黑得名而此无名也【张湛注子天瑞】
道者涵干括坤其本无名论其无则影响犹为有焉论其有则万物犹为无焉不能计其多少离朱不能察其髣髴吴札晋野竭聪不能寻其音声乎窈防之内狶猪疾不能迹其兆朕乎宇宙之外【抱朴子内篇道意】如鸟出巢如蛇出穴由其尚有故无所不之【何氏语林文学魏书】恍惚之数生于毫厘毫厘之数起于度量千之万之可以益大【黄帝素问内经灵兰秘典论】
无形附有形有形为之宅有形附无形无形为之主【金庭无为妙经】
譬如畵师以众杂彩畵作众像若男若女若牛若马凡夫无知见之则生男女等相畵师了知无有男女【海空智藏经持诚品】
譬如根眼开时见色闭时无见【海空智藏经哀叹品】
譬如影灮虽可显说而无实法可令执取虽无可执取而有所显照【波罗蜜多经五百九十六】
譬如呼响因于山谷及音声起无有形状不可覩见亦无分别而能随逐一切语言【大方广佛蕐严经卷五十一】
知有非实如阳焰水知实非无如火性生【金刚三昧经卷下】如灰覆火岂得称无若闇寻声当知必有【辩正论卷七】
倚伏
九三无平不陂无往不复艰贞无咎【易泰】
城复于隍其命乱也【易泰】
初九悔亾丧马勿逐自复【易暌】
若四月纯阳用事阴在其中靡草死也十月纯阴用事阳在其中荠麦生也【周易正义贲】
水激则旱兮矢激则远万物囘薄兮振荡相转【史记贾生传】成败之转譬若纠墨【史记南越尉佗传论】
阳降阴升一防一兴流而为川滞而为陵祸不可攘福不可征【晋书摰虞传】
夫明晦迭来屯平代有【南齐书海陵王本纪】
晦为明始乱实治基【魏书出帝纪】
宋人有好行仁义者三世不懈家无故黑牛生白犊以问孔子孔子曰此吉祥也以荐上帝居一年其父无故而盲其牛又复生白犊其父又复令其子问孔子其子曰前问之而失明又何问乎父曰圣人之言先迕后合其事未究姑复问之其子又复问孔子孔子曰吉祥也复敎以祭其子归致命其父曰行孔子之言也居一年其子又无故而盲其后楚攻宋围其城民易子而食之析骸而炊之丁壮者皆乘城而战死者大半此人以父子有疾皆免及围解而疾俱复【子说符】
峣山崩而薄落之水涸区冶生而淳钩之劒成纣为无道左强在侧太公竝世故武王之功立由是观之利害之路祸福之门不可求而得也【淮南子览冥训】
有荣蕐者必有憔悴有罗纨者必有麻蒯【淮南子说林训】塞上之人有善术者马无故亾而入胡人皆吊之其父曰此何遽不为福乎居数月其马将胡骏马而归人皆贺之其父曰此何遽不能为祸乎家富良马其子好骑堕而折其髀人皆吊之其父曰此何遽不为福乎居一年胡人大入塞丁壮者引而战近塞之人死者十九此独以跛之故父子相保故福之为祸祸之为福化不可极深不可测也【淮南子人间训】
祸与福同门利与害为邻非神圣人莫之能分【淮南子人间训】贞良而亾先人余殃猖蹶而活先人余烈【说苑谈丛】
天地之道极则反满则损五采曜眼有时而渝茂木丰草有时而落物有盛衰安得自若【说苑谈丛】
天将与之必先苦之天将毁之必先累之【说苑谈丛】
有奇福者必有奇祸有甚美者必有甚恶【列女传周列国晋羊叔姬】盛中后跌衰者复掇盈满或毁疾羸肥腯【焦氏易林遯之坎】利端始萌害渐亦芽速速方毂夭夭是加欲丰其屋乃蔀其家【蔡中郎集释诲】
岂觉崇朁之相为尾哀乐之相为朝暮【抱朴子外篇知止】昔宋人有白犊之祥而有失明之祸虽有失明之祸以至获全之福北叟有胡马之利卒有奔坠之患虽有奔坠之患以至保身之福【刘子祸福】
祸福同根妖祥共域【刘子祸福】
人皆爱少而恶老重荣而轻悴故簪珥英蕐而焚灰枯朽莫识枯朽生于英蕐英蕐归于枯朽【刘子言苑】
祸福相为表里如纠绳索相附防也【前汉书注贾谊传】
得固易失荣难久恃膏以明自煎人以财兴累【李善注文选阮嗣宗咏怀诗】
春秋相代若环之无端天道常也譬如天马本出西北忽由东道况富之与贫贵之与贱易至乎【李善注文选阮嗣宗咏怀诗】
福为祸始祸作福阶天地盈虚寒暑周廻【文选卢谌赠刘琨诗】休咎相乘蹑飜覆若波澜【文选陆机君子行】
祸福相转利害相生如循环而运丸耳其作不可见其端不可觉【意林唐子】
一宅同姓相代或吉或凶一官同姓相代或迁或免成康居之而兴幽厉居之而衰吉凶兴衰在人不由宅矣【意林潜夫论】
董生有云吊者在门贺者在闾言有忧则恐惧敬事敬事则必有善功而福至也又曰贺者在门吊者在闾言受福则骄奢骄奢则祸至故吊随而来【艺文类聚人部鉴诫书】盖闻市朝迁山川悠远是以狐兎所处由来建始之宫荆棘参天昔日长洲之苑【文苑英蕐庾信连珠】
夫否终斯泰屯极则亨若日月之廻环犹阴阳之报复【文苑英蕐徐陵边防上书】
阮嗣宗苏门歌曰日没不周西月出丹渊中阳精蔽不见阴灮代为防亭亭在须臾厌厌将复隆富贵俯仰间贫贱何必终【困学纪闻卷十三攷史】
利为福始利与害同门福为祸先祸与福同邻【道德经四子集解】
譬如有人闭在暗室眼无所见复有异人曾受苦恼作是思惟此人受苦甚为可愍若不得脱是人必死以火与之令得少明时暗室人见火欢喜心得安稳尔时彼火以少因縁炽然火焰烧彼暗室尔时彼人被烧而死【僧伽咤经卷三】
夫贵贱靡恒贫富无定譬水火更王寒暑递来【法苑珠林卷二十三】
相须
刚柔分动不溷乃明雷电竝合不乱乃章【王弼注易噬嗑】子夏传云地得水而柔水得地而流故曰比【周易音义比】彼廻风从上下谷风未与相扶谓之为頽若谷风既与相扶而上则为焱不复为颓也【毛诗正义谷风】
方祗体安俪干仪而合德圆舒循晷配羲曜以齐明故知阳烁阴凝万物假其陶铸火炎水润六气由其调理【晋书恭思褚皇后传】
金木水火土其势相害其道相待故至寒伤物无寒不可至暑伤物无暑不可【文子自然】
天不发其阴则万物不生地不发其阳则万物不成天圆地方道在中央【淮南子天文训】
正月失政七月凉风不至二月失政八月雷不藏三月失政九月不下霜四月失政十月不冻五月失政十一月蛰虫冬出其乡六月失政十二月草木不脱七月失政正月大寒不解八月失政二月雷不发九月失政三月春风不济十月失政四月草木不实十一月失政五月下雹霜十二月失政六月五谷疾狂【淮南子时则训】
以水和土以土和火以火化金以金治木木复反土五行相治所以成器用【淮南子地形训】
川竭而谷虚丘夷而渊塞唇竭而齿寒河水之防其壤在山【淮南子说林训】
金与水二气相资父子之谓【京氏易传讼中】
一昼一夜然后作一日一阴一阳然后生万物【太经图】朗月竝众星日出擅其明冬寒地为裂春和草木荣阳德虽暜济非阴亦不成【艺文类聚天部星诗】
一昼一夜成一日一男一女成一室【意林风俗通】
譬如木牀离木无牀离牀无木【海空智藏经哀叹品】
阳不独王以阴为得阴不独王以阳为得亦如冬以温暖为德夏以凉冷为德男以女为德女以男为德之义【黄帝宅经上】
譬如泥瓶泥与瓶合泥灭瓶成而是泥相终不名瓶瓶虽非泥不余处来以泥因縁而生是瓶【海空智藏经哀叹品】
相禅
日往则月来月往则日来日月相推而明生焉寒往则暑来暑往则寒来寒暑相推而岁成焉【易系辞下传】
三心五噣四时更见【毛诗小星注】
阴阳协气而代谢寒暑随时而推移【晋书成公绥传】
夫天地一险一易若鼔之有揨擿挡则击【管子宙合】
朱明长赢不能尽其所以为温也必随之以揫敛之气而为秋武沍阴不能尽其所以寒也必随之以敷荣之气而为春孰为此者天也天且不可以尽而况人乎【子华子执中】
将来者进成功者退已用则贱当时则贵【太经太文】万物防乎北直乎东蒙乎南酋乎西冥乎北故防者有之舍也直者文之素也蒙者亾之主也酋者生之府也冥者明之藏也【太经太文】
春荣秋落四时所以迭代金行水流五德所以互序【艺文类聚帝王部陈武帝表】
日没不周西月出丹渊中阳精蔽不见阴灮代为雄【何氏语林言志魏氏春秋】
四时更运功成则移【道德经注】
譬如花果花生无果果生无花【海空智藏经问病品】
如彼水上泡一生而一灭【中阴经卷下】
循环三界内犹如汲井轮【佛说身观经当九】
譬如鸡生卵卵生鸡从卵生卵从鸡生鸡人生死亦如是无有絶时【那先比丘经卷中】
去而复生如火焰之连出来而更逝若水波之续转【集沙门不应拜俗等事卷二○冠二】
至大
时有俊风俊者大也大风南风也何大于南风也曰合冰必于南风解冰必于南风生必于南风收必于南风故大之也【大戴礼记夏小正】
朴至大者无形状道至眇者无度量故天之圆也不得规地之方也不得矩【淮南子齐俗训】
夫天地之施化也呕之而生吹之而落岂此契契哉故凡可度者小也可数者少也至大非度之所能及也至众非数之所能领也故九州不可顷畞也八极不可道里也太山不可丈尺也江海不可斗斛也故大人者与天地合德日月合明鬼神合灵四时合信【淮南子泰族训】包裹天地陶冶万物大通混冥闳广大不可为外析毫剖芒不可为内无环堵之宇而生有无之根【淮南子俶真训】鲲鹏方之犹蚊蚋蚤虱耳则太虚之所受亦奚所不容哉【张湛注子阳问】
虽有至明而有形者不可毕见焉虽禀极聪而有声者不可尽闻焉虽有大章竪亥之足而所常履者未若所不履之多虽有禹益齐谐之识而所识者未若所不识之众也【抱朴子内篇论仙】
天称其高者以无不覆地称其广者以无不载日月称其明者以无不照江海称其大者以无不容【文选曹植求通表】挹朝夕之池者无以测其浅防仰苍苍之色者不足知其远近【文选王头陀寺碑文】
夫九苍之高迅羽不能寻其巓四溟之深幽鳞不能测其底【广文选阮嗣宗荅伏义书】
天不可阶而升地不可尺寸而度【太平御览地部地上】
且夫阴阳者有名而无形故数之可十离之可百散之可千推之可万【黄帝素问灵枢经阴阳系日月】
大海虚谷百川竞凑至道寥廓万物归之【道德经注疏卷三】夫道不为万物而生春万物感春炁而自生秋不为万物而杀万物感秋炁而自杀其为生也不恃其恩不求其报故其恩大矣其为杀也不恃其威不求其惧其威大矣【天机经蠢然】
譬如虚空无有边际不可思议【金刚三昧经卷下】
又如空中种种色相现增现减而此虚空无增无减【佛说佛地经卷五】
至神
其受命也如向无有远近幽深遂知来物【易上系】
神也者妙万物而为言者也动万物者莫疾乎雷挠万物者莫疾乎风燥万物者莫熯乎火说万物者莫说乎泽润万物者莫润乎水【易说卦传】
靁出地奋震惊百里山出云雨以润天下【毛诗殷其靁】且夫天地为罏兮造化为工阴阳为炭兮万物为铜合散消息兮安有常则千变万化兮未始有极【史记贾生传】一在而不可见道在而不可专切譬于渊其防不测凌凌乎泳澹波而不竭【鹖冠子能天】
天地未剖阴阳未判四时未分万物未生注然平静寂然清澄莫见其形若灮燿之问于无有退而自失也曰予能有无而未能无无也及其为无无至妙何从及此哉【淮南子俶真训】
昆仑之丘或上倍之是谓凉风之山登之而不死或上倍之是谓县圃登之乃灵能使风雨或上倍之乃维上帝登之乃神是谓大帝之居【淮南子地形训】
寒不能生寒热不能生热不寒不热能生寒热故有形出于无形未有天地能生天地者也【淮南子说山训】
卜者操龟筮者端策以问于数安所问之哉【淮南子説林训】夫鬼神视之无形听之无声然而郊天望山川祷祠而求福雩禜而请雨卜筮而决事【淮南子泰族训】
虽乗云附景不足以比速晨凫失羣不足以喻疾【文选海赋注】
疾雷不及塞耳疾电不暇掩目【埤雅天道门雷】
山川石水井灶洿池犹有精气人身之中亦有魂魄况天地为物物之大者于理当有精神有精神则宜赏善罚恶但其体大网疏不必机发而应耳【太平御览妖异部精】道无始故迎之不见其道无终故随之不见其后【道德经注疏卷二】
弧弓为射非而不能发天之为射无弓必中【道德经四子集解】
譬彼虚空无有动住无起无作无彼无此【金刚三昧经卷上】譬如呼响于善恶声无所是在亦无所受【佛说魔逆经手十】譬如虚空本来不生不生故无灭灭无故无物可离故名虚空【力庄严三昧经卷下】
至虚
天地之道其犹鼓籥以虚为德自近及远者也【后汉书郎顗传】
天地之间其犹橐籥乎虚而不屈动而愈出【老子虚用】水可析可合精无人也火因膏因薪神无我也【闗尹子四符篇】于穆无穷变无形像优游委纵如响之与景【淮南子原道训】在于小则忘于大在于中则忘于外在于上则忘于下在于左则忘于右无所不充则无所不在是故贵虚者毫末为宅也【淮南子原道训】
天无情于生死则不可以情而憾怨故暄然而春荣蕐者不谢凄然而秋凋零者不憾【刘子言苑】
太素之前幽清寂寞不可为象惟虚惟无盖道之根也【艺文类聚天部上天】
喻林卷一

[book_title]卷二
<子部,类书类,喻林>
钦定四库全书
喻林卷二　　　　　　　明　徐元太　撰造化门【二】
不夺
金水之明内鉴火日之光外辉刚施柔受阳胜阴伏【晋书纪瞻传】
水火不相入天之制也【鹖冠子天则】
不害其方者反而对各当其所若左右不离【公孙龙子通变论注】青者木之色其方在东白者金之色其方在西东西相反而相对也东自极于东西自极于西故曰不相隣也东西未始不相接而相接不相害故曰相隣不害其方也【公孙龙子通变论注】
规生矩杀衡长权藏绳居中央为四时根【淮南子天文训】孟春始?孟秋始缩仲春始出仲秋始内季春大出季秋大内孟夏始缓孟冬始急仲夏至修仲冬至短季夏德毕季冬刑毕【淮南子时则训】
天为绳地为凖春为规夏为衡秋为矩冬为权绳者所以绳万物也凖者所以凖万物也规者所以员万物也衡者所以平万物也矩者所以方万物也权者所以权万物也【淮南子时则训】
夫寒之与暖相反大寒地坼水凝火弗为衰其暑大热铄石流金火弗为益其烈寒暑之变无损益于已质有之也【淮南子诠言训】
阴阳不能且冬且夏月不知昼日不知夜【淮南子说山训】冬有雷电夏有霜雪然而寒暑之势不易小变不足以妨大节【淮南子说林训】
雷震乎天风薄乎山云徂乎方雨流乎渊其事矣乎【杨子寡见】
天道成规地道成矩规动周营矩静安物【太?经?图】是故地坎而天严月遄而日湛五行迭王四时不俱壮日以昱乎昼月以昱乎夜昴则登乎冬火则发乎夏【太?经太?告】
至大有所不能变极细有所不能夺故氷霜肃杀不能凋菽麦之茂炽暑鬰隆不能消云山之冻飚风荡海不能使潜泉扬波春泽荣物不能使枯卉发花【抱朴子外篇愽喻】去湿就燥火之势也违高从下水之性也【刘子思顺】
四运虽鳞次理化各有凖【文选殷仲文九井作诗】
水可干而不可夺湿火可灭而不可夺热金可柔而不可夺重石可破而不可夺坚【意林任子】
男女总名为人天地所以无总名何天圆地方不相类也天左旋地右周犹君臣阴阳相对向也【爇文类聚天部上天】夫水决之则流壅之则腐火奋之则燥停之则明【金庭无为妙经】
如水能渍火能烧各自有力【大智度论卷二十四】
如火以烧为力水以润为力【大智度论三十三】
不变
天不变其常地不易其则春秋冬夏不更其节【管子形势】天不能以早为晚地不能以高为下人不能以男为女【鹖冠子兵政】鹍化为鹏一物化为一物如右移于左终是何者之右【公孙龙子通变论注】五行之物可变改者唯土也埏以为马变以为人是谓未入陶灶更火者也如使成器入灶更火牢坚不可复变【王充论衡无形篇】
水性宜冷而有蕐阳温泉犹曰水冷冷者多也火性宜热而有萧丘寒炎犹曰火热热者多也迅风扬波高下相临山隆谷洼差以寻常较而望之犹曰水平举大体也故世之论事皆取其多者以为之节【刘子从化】
荆者非无东西也而谓之南其南者多也【文选魏都赋注】夫春生秋杀天道之常春一物枯卽为灾秋一物华则为异【补文选张敏驳报仇议】
盛夏之时当风而立隆冬之月向日而坐其夏欲得寒冬欲温也或当风鼔翣向日燃炉然而天终不为冬夏易气者寒暑有节不为人变改【太平御览时序部夏中】
不竭
渤海之东不知几亿万里有大壑焉实惟无底之谷其下无底名曰归墟八纮九野之水天汉之流莫不注之而无増无减焉【列子汤问】
谆芒将东之大壑适遇苑风于东海之濵苑风曰子将奚之曰将之大壑曰奚为焉曰夫大壑之为物也注焉而不满酌焉而不竭吾将游焉【庄子天地】
风之过河也有损焉日之过河也有损焉请只风与日相与守河而河以为未始其撄也恃源而徃者也【庄子徐无鬼】
指穷于为薪火传也不知其尽也【庄子养生主】
明晦相推而日月逾迈岁岁相荡而天地弥陶【太?经太?告】夫尽于一形者皆随代谢而迁革矣故生者必终而生生物者无变化也【张湛注列子天瑞】
如大海水还复周流无尽时【三十六部尊经黄林经】
又如空中种种色相现生现灭而此虚空无生无灭【佛説佛地经卷五】
彼劫量者譬如有人造一大城广十二由旬高三由旬于彼城中置以胡麻悉皆充满忽有一人百年一来取一胡麻而掷于外如是一来一掷乃至胡麻掷尽城亦破坏此劫数量亦复未尽又复譬如有一大山广二十五由旬高十二由旬有长寿天百年一来一坐其山以防尸迦衣拂其山石如是一来一拂乃至彼山拂尽其劫数量亦复未尽【正法经卷一】
世界无穷如车轮无初无后【大智度论卷二】
自然
秋霜降者草花落水摇动者万物作此必然之效也【史记李斯传】凡道无根无茎无叶无荣万物以生万物以成【管子内业】女闻人籁而未闻地籁女闻地籁而未闻天籁夫子游曰敢问其方子綦曰夫大块噫气其名为风是唯无作作则万窍怒号而独不闻之翏翏乎山林之畏佳大木百围之窍宂似鼻似口似耳似枅似圏似臼似洼者似汚者激者謞者叱者吸者呌者譹者宎者咬者前者唱于而随者唱喁冷风则小和飘风则大和厉风济则众窍为虚而独不见之调调之刁刁乎子游曰地籁则众窍是已人籁则比竹是已敢问天籁子綦曰夫吹万不同而使其自已也咸其自取怒者其谁邪【庄子齐物论】春雨日时草木怒生铫鎒于是乎始脩草木之倒植者过半而不知其然【庄子外物】
天德而出寜日月照而四时行若昼夜之有经云行而雨施矣【庄子天道】
人谓目能见物而目以因火见是目不能见由火乃得见也然火非见白之物则目与火俱不见矣然则见者谁乎精神见矣夫精神之见物也必因火以目乃得见矣火目犹且不能为见安能与神而见乎则神亦不能见矣【公孙龙子坚白论注】
天不言而人推高焉地不言而人推厚焉四时不言而百姓期焉【荀子不茍】
夫萍树根于水木树根于土鸟排虚而飞兽蹠实而?蛟龙水居虎豹山处天地之性也两木相摩而然金火相守而流贠者常转窽者主浮自然之势也是故春风至则甘雨降生育万物羽者妪伏毛者孕育草木荣华鸟兽卵胎莫见其为者而功既成矣秋风下霜羣生挫伤鹰鹏?鸷昆虫蛰藏草木注根鱼鼈凑渊莫见其为者灭而无形【淮南子原道训】
或问雕刻众形者匪天欤曰以其不雕刻也如物刻而雕之焉得力而给诸【杨子问道】
若风之噫嘘而物窍皆鸣日之临照而物状皆朗不行而赴不疾而驰此之谓机【天禄阁外史琴论】
汲井决陂灌漑园田物亦生长霈然而雨物之茎叶根核莫不洽濡程量树泽孰与汲井决陂哉故无为之为大矣本不求功故其功立本不求名故其名成沛然之雨功名大矣而天地不为也气和而雨自集【王充论衡自然篇】天道无为故春不为生而夏不为长秋不为成冬不为藏阳气自出物自生长阴气自起物自成藏【王充论衡自然篇】地之有万物犹天之有列星也【王充论衡感虚篇】
夫凿数荚可以知吉凶然不能为吉凶何者吉凶可知而不可为也【嵇中散集宅无吉凶摄生论】
天地以自然运圣人以自然用自然者道也【张湛注列子仲尼】夫有形必有影有声必有响此自然而并生俱出而俱没岂有相资前后之差哉【张湛注列子天瑞】
俗人见天地之大也以万物之小也因曰天地为万物之父母万物为天地之子孙夫虱生于我岂我之所作故虱非我不生而我非虱之父母虱非我之子孙蠛蠓之育于醯醋芝檽之产于木石蛣之滋于汚淤翠萝之秀于松枝非彼四物所创匠也万物盈乎天地之间岂有异乎斯哉【抱朴子内篇塞难】
天有日月寒暑人有瞻视呼吸以远况近以此推彼人不能自知其体老少痛痒之何故则彼天亦不能自知其体盈缩灾祥之所以人不能使耳目常聪明荣卫不辍阅则天亦不能使日月不薄蚀四时不失序【抱朴子内篇塞难】
夫腹背虽包围五脏而五脏非腹背之所作也肌肤虽纒裹气血而气血非肌肤之所造也天地虽含囊万物而万物非天地之所为也譬犹草木之因山陵以萌秀而山陵非有事焉鱼鳖托水泽以产育而水泽非有为焉【抱朴子内篇塞难】
乾坤方圆非规矩之功三辰摛景非莹磨之力春华粲焕非渐染之采?蕙芬馥非容气所假知夫至真贵乎天然也【抱朴子外篇辞义】
天地以万物为体而万物必以自然为正故大鹏之能高斥鷃之能下椿木之能长朝菌之能短凡此皆自然之所能非为之所能也【郭子注庄逍遥游】
天不为覆故能常覆地不为载故能常载使天地而为覆载则有时而息矣使舟能沈而为人浮则有时而没矣故物为焉则未足以终其生也【郭子注庄德充符】
尸子曰天地之道莫见其所以长物而物长圣人之道亦然【李善注文选颜延年释奠防诗】
鸣籁受响非有志于要风防流长迈宁厝心于归海是以万窍怒号不扣而咸应百川是纳用卑而为宰【广文选沈休文连珠】
阴凝上结则合而成云阳散下流则降而为雨【埤雅天道门云】象齿感雷莫之为而文生天象亦感气莫之为而文生【埤雅品物门象】
天地非有为焉正其道而物自然阴阳四时非生万物也雨露时降非养草木也神明接阴阳和万物生矣【道德经四子集解】
火动而炎上水流而润下非有师导使其然也【参同契】有以无为母无以虚为母虚以道为母自然者道之根本也【西升经】
道德天地水火万物高山深渊各有所归之夫道非欲于虚虚自归之德非欲于神神自归之天非欲于清清自归之地非欲于浊浊自归之湿非欲于水水自归之燥非欲于火火自归之万物非欲见于形形自见之高山大泽非欲于飞鸟虎狼飞鸟虎狼自来归之深渊河海非欲于鱼鼈蛟龙鱼鼈蛟龙自来归之人能虚空无为非欲于道道自归之【西升经】
不雕刻而万物成不提挈而万物生【金庭无为妙经】
譬如日出于阎浮提先照一切须弥山等诸大山王次照黑山次照高原然后普照一切大地日不作念我先照此后照于彼但以山地有高下故照有先后【大方广佛华严经卷五十】
如日月光照拘牟头分陀利鬰波罗?等或有合者或有开者或堕落者非是日月有分别心何以故日月无心故以无心故自开自落非日月过【文殊师利问经卷下】
无私
天之生物必因其材而笃焉故栽者培之倾者覆之【中庸】风漂物者也风之所漂不避贵贱美恶雨濡物者也雨之所堕不避小大强弱风雨至公而无私所行无常乡人虽遇漂濡而莫之怨也【管子形势解】
天无不覆有生有杀而天无爱恶日无不照有妍有丑而日无厚薄【闗尹子二柱】
坱轧□垠孰得之至得无私泛泛乎若不系之舟能者以济不能者以覆【鹖?子世兵】
得禨无小灭宗无大则此言鬼神之所赏无小必赏之鬼神之所罚无大必罚之【墨子明鬼下】
天无私覆也地无私载也日月无私烛也四时无私行也行其德而万物得遂长焉【吕氏春秋去私】
天地无予也故无夺也日月无德也故无怨也喜德者必多怨喜予者必善夺利则为害始福则为祸先唯不求利者为无害唯不求福者为无祸【淮南子诠言训】
天地福顺而祸逆山川福卑而祸高人道福正而祸邪【太?经?莹】
天地为万物之父母以其无所偏为故能子万物【郭子注庄逹生】
造化为人亦犹陶之造瓦耳【前汉书注贾谊传】
圣人之忧忧君子之道不长小人之道不消黍稷之不茂荼蓼之蕃殖至于乾坤简易是常无偏于生养无择于人物不能委曲与彼圣人同此忧之【李善注文选魏都赋】生之无亭毒之心死之岂防刘之志坠之渊泉非其怒升之霄汉非其恱【文选刘峻辨命论】
夫日之朝见随隙宂大小而纳照风之夕散因形物巨细而赋音【文选陆士衡演连珠】
日月为天下眼目人不知德山川为天下衣食人不能谢【太平御览天部三上】
夫五运之政犹权衡也高者抑之下者举之化者应之变者复之【黄帝素问内经气交变大论】
天道赏善罚恶治人之身若大匠作噐善者则成恶者则败也【道德经注防卷八】
慈云降润不别萧兰慧日流辉寜分岸谷【法苑珠林卷五十五】
盛德
井用有常德终日引汲未尝言损终日泉注未尝言益故曰无丧无得也【周易正义井】
天下之物莫柔弱于水然而大不可极深不可测修极于无穷远沦于无涯息耗减益通于不訾上天则为雨露下地则为润泽万物不得不生百事不得不成大包羣生而无所私泽及蚑蛲而不求报富赡天下而不既德施百姓而不费行而不可得穷极也防而不可得把握也击之无创刺之不伤斩之不断焚之不然淖溺流遁错缪相纷而不可靡散利贯金石强济天下动容无行之域而翶翔忽区之上邅回川谷之间而滔腾大荒之野有余不足任天下取与万物而无所前后是故无所私而无所公靡滥振荡与天地鸿洞无所左而无所右蟠委错紾与万物始终是谓至德夫水所以能成其至德于天下者以其淖溺润滑也【淮南子原遁训】
木主生而金主杀火主暑而水主寒使人必以其序官人必以其能天之数也土居中央为之天润土者天之股肱也其德茂美不可名以一时之事故五行而四时者土兼之也【春秋繁露五行之义】
阴犹沈也何名何有皆并一于阳昌力而辞功故出云起雨必令从上之下命之曰天雨不敢有其所出上善而下恶恶者受之善者不受【春秋繁露阳尊阴卑】
忠臣之义孝子之行取之土土者五行最贵者也其义不可以加矣五声莫贵于宫五味莫美于甘五色莫贵于黄【春秋繁露五行对】
夫土者掘之得甘泉焉树之得五谷焉草木殖焉鸟兽鱼鼈遂焉生则立焉死则入焉多功不言赏世不绝故曰能为下者其惟土乎【韩诗外传】
五岳者何谓也泰山东岳也霍山南岳也华山西岳也常山北岳也嵩山中岳也五岳何以视三公也能大布云雨焉能大敛云雨焉触石而出肤寸而合不崇朝而雨天下施德愽大故视三公也四渎者何谓也江河淮济也四渎何以视诸侯能荡涤垢浊焉能通百川于海能出云雨千里焉为施甚大故视诸侯也【説苑辨物】
子贡问曰君子见大水必观焉何也孔子曰夫水者君子比德焉遍予而无私似德所及者生似仁其流卑下句倨皆循其理似义浅者流行深者不测似智其赴百仞之谷不疑似勇绵弱而防达似察受恶不让似包?不清以入鲜洁以出似善化至量必平似正盈不求槩似度其万折必东似意是以君子见大水观焉尔也【説苑杂言】
夫智者何以乐水也曰泉源溃溃不释昼夜其似力者循理而行不遗小间其似持平者动而之下其似有礼者赴千仞之壑而不疑其似勇者障防而清其似知命者不清以入鲜洁而出其似善化者众人取平品类以正万物得之则生失之则死其似有德者淑淑渊渊深不可测其似圣者通润天地之间国家以成是知之所以乐水也【説苑杂言】
天下之平莫盛于停水无情至平故天下取正焉【郭子注庄德充符】
孝经援神契曰五岳之精雄圣四渎之精仁明【李善注文选蔡伯喈太丘碑文】
顾夷子与子华游东池子华曰水有四德沐浴羣生深流万世是仁也扬清激浊荡去滓秽是义也柔而难犯弱而难胜是勇也道江防河恶盈流谦是智也【太平御覧地部水上】
唯日之行天有常进退有率不迟不疾不外不内人君德也【玉海天文天文书下】
百工之治殊事异方沤烂金石破坚折刚平防正妙解缓羣形和调五味荡涤臭腥攻坚防大非水不行夫何故哉众物态能莫之与双也【道德经指归卷十三】
譬如日月虽照一切而不分别我发光明能有所照然有情类自业势力感得日月昼夜廵照【波罗蜜多经卷五百六十九】如日月光利益诸华虽有此力不求恩报何以故日月无心故【文殊师利问经卷下】
海怀众珍黄金白银琉璃水精瑚龙蛟明月神珠千奇万异无求不得斯四德也【海八德经尺一】
普天之下有五大河流行注海西流者名恒南流者名邪云东流者两河一名沙陆一名阿夷越北流名墨五河流迈俱入于海皆去旧名合为海斯五德也【海八德经尺一】
生物
天地解而雷雨作雷雨作而百果草木皆甲拆【易解】夫干其静也专其动也直是以大生焉夫坤其静也翕其动也辟是以广生焉【易系辞上传】
天地絪緼万物化醇男女构精万物化生【易系辞下传】南山既能高峻又以草木平满其旁倚之畎谷使之齐均也【郑氏笺诗节南山】
榛楛济济是广山之德泽也山之德泽既广则山之为神益尊【毛诗正义天作】
独阴不生独阳不生独天不生三合然后生【谷梁庄公三年】今夫天斯昭昭之多及其无穷也日月星辰系焉万物覆焉今夫地一撮土之多及其广厚载华岳而不重振河海而不泄万物载焉今夫山一卷石之多及其广大草木生之禽兽居之宝藏兴焉今夫水一勺之多及其不测鼋鼍蛟龙鱼鼈生焉货财殖焉【中庸】
夫天地者万物之官府山川者云气之丘墟万物之生遂则官府之功大云雨施其润则丘墟之德厚【后汉纪光武八】日徃月来唯天所以运序山鎭川流唯地所以宣气运序则寒暑无差宣气则云雨有作故能成天地之大德育万物而为功【隋书高帝纪下】
一雌一雄卵生一牡一牝胎生【闗尹子二柱篇】
核芽相生不知其几万株天地虽大不能芽空中之核雌卵相生不知其几万禽阴阳虽妙不能卵无雄之雌【闗尹子四符】
今以湼染缁则黑于湼以蓝染青则青于蓝湼非缁也青非蓝也兹虽遇其母而无能复化已是何则以谕其转而益薄也何况夫未始有湼蓝造化之者乎其为化也虽镂金石书竹帛何足以举其数【淮南子俶真训】
天心呿【虚】唫【吟】者也故一动其本而百枝皆应若春雨之灌万物也浑然而流沛然而施无地而不澍无物而不生【淮南子泰族训】
高山深林非为虎豹也大木茂枝非为飞鸟也流源千里渊深百仞非为蛟龙也致其高崇成其广大山居木栖巢枝宂藏水潜陆行各得其所寜焉【淮南子泰族训】
天地之化春气生而百物皆出夏气养而百物皆长秋气杀而百物皆死冬气收而百物皆藏【春秋繁露循天之道】水土相得万物蕃殖【焦氏易林解之随】
阳气和震圜煦释物咸税其枯而解其甲【太?经第二释】雷椎□【日感切】【徙感切】舆物旁震【太?经?图】
龙干于天长类无疆【太?经?图】
夫物不因不生不革不成故知因而不知革物失其则知革而不知因物失其均革之匪时物失其基因之匪理物丧其纪【太?经?莹】
人生于天地也犹鱼之于渊虮虱之于人也因气而生种类相产万物生天地之间皆一实也【王充论衡物势篇】山顶之溪不通江湖然而有鱼水精自为之也废庭坏殿基上草生地气自出之也【王充论衡讲瑞篇】
山特自生万物以足百姓不为百姓故生之也【淮南子诠言训解】
必若人物皆天地所作则宜皆好而无恶悉成而无败众生无不遂之类而项扬无春雕之悲矣【抱朴子内篇塞难】陶者作噐于钧上此以造化为大钧也【前汉书注贾谊传】王云其地坦而平其水淡而清其人廉而贞孙云其山防巍以嵯峨其水防渫而扬波其人磊落而英多【世说新语言语】
雷之余声铃铃所以挺出万物也【埤雅天部门雷】
霜以杀木露以润草【事类赋天部露注】
五行东方木而丹章有金铜之山南方火而交趾有大海之川西方金而蜀陇有名材之林北方水而幽都有积沙之地此天地所以均有无通万物也【困学纪闻卷四周礼】或无根而生或无足而走或无耳而听或无口而鸣【道德经指归卷八】
五星聚天市而圣人生五行配地炁而万物形【金庭无为妙经】天有五气万物化成木精则仁火精则礼金精则义水精则智土精则恩五气尽纯圣德备也木浊则弱火浊则淫金浊则暴水浊则贪土浊则顽五气尽浊民之下也中土多圣人和气所交也绝域多恠物异气所产也【法苑珠林卷三十三】
感应
夫蒲卢之气妪煦桑虫成为己子况乎天气因人之精就而神之反不使子贤圣乎【毛诗正义生民】
孟康曰先冬至三日县土炭于衡两端轻重适均冬至日阳气至则炭重夏至日阴气至则土重【史记天官书注】蔡邕律厯记候钟律权土炭冬至阳气应黄钟通土炭轻而衡仰夏至阴气应?賔通土炭重而衡低进退先后五日之中【史记天官书注】
疾病有治而未瘳瘳而未平平而未复教化之道有敎而未行行而未成成而有败故气类有动而未应应而未终终而有变迟速深浅变化错于其中矣【前汉纪高后】阴阳燧在掌握之中形不出手乃上引太阳之火下引太阴之水嘘吸之间烟景以集【魏志管辂传注】
夫天地闭大祲生云雷屯羣凶作【晋书乞伏国仁列传】
今室闭戸牖动天地一室也【吕氏春秋制乐】
夫熯一炬火防一镬水终日不能热也倚一尺氷置庖防中终夜不能寒也何则防小之感不能动大巨也今邹衍之叹不过如一炬尺氷而皇天巨大不徒镬水庖防之丑类也一仰天叹天为陨霜何天之易感霜之易降也【王充论衡感虚篇】
人在天地之间犹鱼在水中矣其能以行动天地犹鱼皷而振水也【王充论衡变虚篇】
壮士挺剑气激白虹鳋鱼潜渊出则邑悚【山海经西山经图讃】彗星横天鲸鱼死浪鴸鸣于邑贤士见放厥理至微言之无况【山海经南山经图讃】
峣崩泾竭麟闘日薄九钟将鸣凌霜乃落气之相应触感而作【山海经中山经图讃】
北方有地美而寒不生五谷邹子吹律暖之而禾黍滋也【张湛注列子汤问】
天居高而鉴卑故其网虽疎而不漏神聪明而正直故其道赏真而罚伪是以惠和畅于九区则七耀得于?昊残害着于品物则二气谬于四八【抱朴子外篇广譬】
匹夫履顺则天地不违一物投诚则神明可交事有微而逾着理有闇而必昭是以鲁阳倾首离光为之反舍有鸟沸波河伯为之不潮【广文选颜延年范连珠】
诛不原情其霜附木不下地不敎而诛其霜反在草下【初学记天部霜】
人生气中如鱼在水水浊则鱼瘦气昏则人病【本草一卷】阳燧以取火非日不生光方诸非星月安能得水浆二气虽悬远化感而相通【参同契】
类召
同声相应高下不必均也同气相求体质不必齐也召云者龙命吕者律故二女相违而刚柔合体隆墀永叹远壑必盈【周易略例明爻】
鸣鹤在幽阴之处虽在幽阴而鸣其子则在远而和之以其同类相感召故也【周易正义系辞上】
日掌阳月掌阴星掌和阳为德阴为刑和为事【管子四时】天网恢恢疎而不失【老子任为】
天之道其犹响之报声也德积则福生祸积则怨生【文子符言】
若风之过萧忽然而感之各以清浊应【文子自然】
隐戮也者阴隲之反也如以匙勘钥也如以玺印涂也必以其类其应如响【子华子晏子】
五云之变可以卜当年之丰歉八风之朝可以卜当时之吉凶是知休咎灾祥一气之运耳【闗尹子二柱篇】
日者阳之主也是故春夏则羣兽除日至而麋鹿解月者阴之宗也是以月虚而鱼脑减月死而蠃蠬膲火上荨水下流故鸟飞而高鱼动而下【淮南子天文训】
物类相动本标相应故阳燧见日则然而为火方诸见月则津而为水虎啸而谷风至龙举而景云属麒麟鬬而日月食鲸鱼死而彗星出蚕珥丝而商?绝贲星坠而渤海决【淮南子天文训】
山气多男泽气多女障气多喑风气多聋林气多癃木气多伛岸下气多肿石气多力险阻气多瘿暑气多夭寒气多寿谷气多痹丘气多狂衍气多仁陵气多贪轻土多利重土多迟湍水音小浊水音大湍水人轻迟水人重中土多圣人皆应其类【淮南子地形训】
夫阳燧取火于日方诸取露于月天地之间巧厯不能举其数手微忽怳不能览其光然以掌握之中引类于太极之上而水火可立致者阴阳同气相动也【淮南子览防训】山云草莽水云鱼鳞旱云烟火涔云波水各像其形类所以感之【淮南子览防训】
月盛衰于上则蠃蠬应于下同气相动不可以为远【淮南子説山训】
山云蒸柱础润伏苓掘兎丝死【淮南子说林训】
夫湿之至也莫见其形而炭已重矣风之至也莫见其象而水已动矣日之行也不见其移骐骥倍日而驰草木为之靡县防未转而日在其前故天之且风草木未动而鸟已翔矣其且雨也阴曀未集而鱼已噞矣以阴阳之气相动也故寒暑燥湿以类相从声响疾徐以音相应也【淮南子泰族训】
天人之应所由来渐矣故履霜坚氷非一时也仲尼之祷非一朝也【申鉴时事】
日南至则黄钟应融风动而鱼上氷?賔统则微阴萌蒹葭苍而白露凝寒暑相推阴阳代兴【蔡中郎集释诲】
夏末蜻鸣寒螀啼感阴气也雷动而雉惊发蛰而虵出起阳气也夜及半而鹤唳晨将旦而鸡鸣此虽非变天气动物物应天气之验也【王充论衡变动篇】
阴中之阳阳中之阴各以物类自相求从夏日为阳而夕夜远与冬日共为阴冬日为阴而朝昼远与夏日同为阳皆异于近而同于远也【张湛注列子仲尼】
箕丽于月而飘风起毕动于天而骤雨散【刘子类感】
故铜山崩蜀钟鸣于晋淄渑共川色味异质感动必类自然之数也【刘子类感】
龙举一井而云弥九天虎啸一谷而风扇万里阳燧在堂而太阳火方诸运握而少阴水类感之也【刘子类感】黄帝问师旷曰吾欲知苦乐善恶可知否对曰岁欲丰甘草先生甘草荠也岁欲苦苦草先生苦草亭?也岁欲恶恶草先生恶草水藻也岁欲旱旱草先生旱草蒺藜也岁欲疫病草先生病草艾也【艺文类聚草部草】
青为虫白为兵赤为旱黑为水黄为丰年此五云吉凶之祲也【埤雅天道门云】
天中极星昆仑之墟天门明堂太山之精中挺三台也五灵诸侯也岍岐荆山壶口雷首太岳砥柱东方之宿也析城王屋太行常山碣石西倾朱圉北方之宿也鸟鼠太华熊耳外方桐柏嶓?陪尾西方之宿也荆山内方大别岷山衡山九江敷浅原南方之宿也九隘之险九河之曲瀁水三危汶江九折上为列星【玉海天文天文图】日阳也阳用事则日进而北昼进而长阴用事则日退而南昼退而短日之南北失节晷过而长为常寒退而短为常燠凡君行急则日行疾君行缓则日行迟【玉海天文圭景】
声之阴阳各有合辰与建交错贸处如表里然其相生则以阴阳六体为之同位者象夫妻异位者象子母所谓律取妻而吕生子也【玉海律厯律吕】
立竿见影呼谷闻响岂不灵哉天地至象【参同契】
夫圣人之起度数必应于天地故天有宿度地有经水人有经脉天地温和则经水安静天寒地冻则经水凝泣天暑地热则经水沸溢卒风暴起则经水波涌而陇起【黄帝素问内经离合真邪论】
如礠石力令铁转移虽无有心似有心者【大乘宻严经卷下】夫铜山崩洛钟应葭灰缺月晕亏未见虎啸而风不生龙腾而云不起【辩正论卷六】
水泉之源必有神龙居之【高僧传九竺佛图澄】
所主
夫少者多之所宗一者众之所归阳卦二阴故奇为之君阴卦二阳故耦为之主【韩康伯注易系辞下】
日统领月之功犹若君统领臣之功以为己功【礼记正义月令】物君金物臣木金主利用物之君也木为金所克服故为臣矣【三坟山坟】
混沌为太始太始者元胎之萌也【三坟山坟】
火为坤母巽为离父金乃坤孙【乾坤凿度坤凿度下】
五音非宫不调五味非甘不和【隋书音乐志下】
地者万物之本原诸生之根苑也美恶贤不肖愚俊之所生也水者地之血气如筋脉之通流者也故曰水具材也【管子水地】
音有五声宫其主也色有五章黄其主也味有五变甘其主也位有五材土其主也【淮南子地形训】
金木水火虽各职不因土方不立若酸醎辛苦之不因甘肥不能成味也甘者五味之本也土者五行之主也五行之主土气也犹五味之有甘肥也不得不成【春秋繁露五行之义】
阳茍一焉五阴何得不同而归之阴茍只焉五阳何得不同而从之故阴爻虽贱而为一卦之主者处其至少之地也【周易略例明彖】
夫少者多之所贵也寡者众之所宗也一卦五阳而一阴则一阴为之主矣五阴而一阳则一阳为之主矣【周易略例明彖】
斗在天中周制四方犹宫声处中为四声纲也【前汉书注律厯志】
中国川原以百数莫着于四渎而河为宗也【李善注文选江赋】日犹火也月犹水也火则施光水则含影故朏生于向日魄生于背日当日则光盈近日则明灭【艺文类聚天部月】月与星至阴也有形无光日照之乃光如以镜照日而有影见【艺文类聚天部月】
日者寸也月者尺也尺者纪度而成数也寸者制万物阴阳之短长也【太平御览天部三上】
天月无度借日度为度天月无光借日光为光经星亦然故日者实也君主之象也凡天象以日为主【太平御览天部四日五】
夫无声者五音之祖无形者万物之君本其祖然后精商征之妙理其君然后正研朴之容【太平御览乐部雅乐下】包四渎以称王摠百川而为主【初学记地部河注】
大中之道在天为北辰在地为人君【玉海天文圭景】
周公曰大哉言数请问用矩之道商高曰平矩以正绳偃矩以望高覆矩以测深卧矩以知远环矩以为圆合矩以为方【玉海天文天文书上】
黄钟不复与他律为役者黄钟至尊无与并也【玉海律厯律吕下】道德不生万物而万物自生焉天地不含羣类而羣类自托焉自然之物不求为王而物自王焉故天地亿万而道王之众阳赫赫而天王之隂气漻漻而地王之倮者穴处而圣人王之羽者翔虚而神凤王之毛者蹠实而麒麟王之鳞者水居而神龙王之介者泽处而灵王之百川竝流而江海王之【道德经指归卷十一】
乾坤者易之门户众卦之父母坎离匡廓运毂正轴牝牡四卦以为槖籥覆冒隂阳之道犹工御者凖绳墨执衔辔正规矩随轨辙【参同契笺注上篇】
尊莫尊于诸天也而大弥罗天乃天中之天贵莫贵于诸帝也而玉皇上帝乃帝中之帝【玉皇本行集经】
譬如众流皆归于海如粟散小王皆属转轮圣王如众小明皆属于日【大智度论卷三十七】
夫六合同曜灵之鉴羣流归百谷之王【?明集十四】

[book_title]卷三
钦定四库全书
喻林卷三　　　　　　　明　徐元太　撰人事门【一】
言行
言行君子之枢机枢机之发荣辱之主也【易上系】
戸枢之转或明或闇弩牙之发或中或否犹言行之动从身而发以及于物或是或非也【周易正义系辞上】
天下有道则行有枝叶天下无道则辞有枝叶【礼记表记】言从而行之则言不可饰也行从而言之则行不可饰也【礼记缁衣】
茍有车必见其轼茍有衣必见其敝人茍或言之必闻其声茍或行之必见其成【礼记缁衣】
行有枝叶所以益德也言有枝叶是众虚华也枝叶依干而生言行亦由礼出【郑氏注礼表记】
夫华繁而实寡者天也言多而行寡者人也【大戴礼记曽子疾病】知旣知之行旣由之言旣顺之若夫性命肌肤之不可易也【大戴礼记哀公问五义】
缀以德行不任以言庶人以言犹以夏后氏之祔怀袍褐也行不越境【大戴礼记虞戴德】
人性有畏其景而恶其迹者却背而?迹愈多景愈疾不知就阴而止景灭迹絶欲人勿闻莫若勿言欲人勿知莫若勿为【前汉书枚乘传】
士有一定之论女有不易之行【文子守弱】
知言如泉鸣知行如禽飞【关尹子一宇】
闗尹谓子列子曰言美则响美言恶则响恶身长则影长身短则影短名也者响也身也者影也故曰愼尔言将有和之愼尔行将有随之【列子説符】
满苟得曰小盗者拘大盗者为诸侯诸侯之门义士存焉昔者桓公小白杀兄入嫂而管仲为臣田成子常杀君窃国而孔子受币论则贱之行则下之则是言行之情悖战于胷中也不亦拂乎故书曰孰恶孰美成者为首不成者为尾【庄子盗跖】
子墨子曰君子无鬭子夏之徒曰狗狶犹有鬭恶有士而无鬭矣子墨子曰伤矣哉言则称于汤文行则譬于狗狶【墨子耕柱】
君子言有坛宇行有防表【荀子儒効】
听善言便计虽愚者知说之称至德高行虽不肖者知慕之说之者众而用之者鲜慕之者多而行之者寡所以然者何也不能反诸性也【淮南子原道训下】
言之者行之役也行之者言之主也汝能行我能言汝为主我为役【说苑权谋】
或问羣言之长羣行之宗曰羣言之长德言也羣行之宗德行也【扬子考至篇】
般之挥斤羿之激矢君子不言言必有中也不行行必有称也【扬子君子】
顾自然之理行则影从言则响随【郭子注庄德充符】
礼然后动则动如春风人不厌其动时然后言则言如金石人不厌其声【刘子愼言】
言不违理故形不慙行不邪僻故心不耻【扬子法言注吾子篇】知言而不能行谓之疾此疾虽有天医莫能治也【意林仲长统昌言】
世薄华饰以相拊言处飞龙前行在跛鼈后【西升经】言多诺者事众而信不可然也心多所易者难积而变不可推也【道德经指归卷十一】
夫谬之于空谈不如证之于事实闻之于髣像不如决之于耳目故信不如学言不如行【法苑珠林卷四十六】
好恶
君子之善善也长恶恶也短恶恶止其身善善及子孙【公羊昭公二十年】
见善如不及见不善如探汤【论语季氏】
兽恶其网为其害己民恶其上为其病己【国语解周中却至吿庆】所好则鑚皮出其毛羽所恶则洗垢求其瘢痕【后汉书文苑列传】
黄马白马同为马也而取白弃黄棺椁异处之谓也【公孙龙子白马论注】
爱其人者兼屋上之乌憎其人者恶其余胥【説苑贵德】其防贤如旋流讨恶如霆击【蔡中郎集桥公碑颂】
舜之在乡党也非家馈而戸赠之也人莫不称善焉象之在乡党也非家夺而戸掠之也人莫不称恶焉由此观之人无贤愚见善则誉之见恶则谤之此人情也未必有私爱也未必有私憎也【徐干中论虚道】
麟止凤仪所患在少狐鸣枭呼世忌其多是以俊乂盈朝而求贤者未倦谗佞作威而忠贞者切齿【抱朴子外篇博喻】灵凤振响于朝阳未有惠物之益而莫不澄听于下风焉鸱枭宵集于垣宇未有分厘之损而莫不掩耳而注镝焉故善言之往无远不悦恶辞之来靡近不忤犹日月无谢于贞明枉矢见忌于暂出【抱朴子外篇?喻】
恬苦之性殊则美恶之情背【郭子注庄德充符】
言尧则桀对举兰则艾因【艺文类聚草部艾】
得蟢者莫不驯而放之为利人也得蚤者莫不糜之齿牙为害身也鸟兽昆防犹以名声见异况夫吉士之与凶人乎【事文类聚伯劳曹植论】
夫宿畱嫫母经目而人不视者何一尺之面丑也西施毛嫱靡服而人左顾者何一尺之面好也【太平御览乐部雅乐下】纤芥之恶贬秋豪之美举【道德经指归卷七】
争让
多筭饮少筭君子之所争【何晏解鲁论八佾】
秦于天下之士非有怨也相聚而攻秦者以已有富贵耳往见大王之狗卧者卧起者起行者行止者止毋相与鬭者投之一骨轻起相牙者何则有争意也【战国防秦昭襄王】
自含血戴角之兽见犯则校而况于人怀好恶喜怒之气喜则爱心生怒则毒螫加情性之理也【史记律书】
今人毁君君亦毁之譬如贾竖女子争言何其无大体也【前汉书灌夫传】
昔许由巢父让天子之贵市道小人争半钱之利此之相去何啻九牛毛也【晋书华谭传】
上善若水水善利万物而不争处众人之所恶故防于道居善地心善渊与善仁言善信正善治事善能动善时夫唯不争故无尤【老子易性】
昔者尧舜让而帝之哙让而絶汤武争而王白公争而灭由此观之争让之礼尧桀之行贵贱有时未可以为常也【庄子秋水】
以富为是者不能让禄以显为是者不能让名亲权者不能与人柄操之则栗舍之则悲【庄子天运】
今俳优侏儒狎徒詈侮而不鬬者是岂遽知见侮之为不辱哉然而不鬬者不恶故也今人或入其央渎窃其猪彘则援劎防而逐之不避死伤是岂以丧猪为辱也哉然而不惮鬬者恶之故也【荀子正论】
君子力如牛不与牛争力走如马不与马争走知如士不与士争知【荀子尧问】
夫好利而欲得者此人之情性也假之有弟兄资财而分者且顺情性好利而欲得若是则兄弟相拂夺矣且化礼义之文理若是则让乎国人矣故顺情性则弟兄争矣化礼义则让乎国人矣【荀子性恶篇】
虫有蚘者一身两口争食相龁也遂相杀因自杀人臣之争事而亡其国者皆蚘类也【韩非子説林下】
古人易财非仁也财多也今之争夺非鄙也财寡也轻辞天子非高也势薄也重争土槖非下也权重也【韩非子五蠧】
昔梁大夫宋就为边县令与楚邻界梁亭楚亭皆种?梁亭劬力数灌其??美楚人田窳而希灌其??恶楚令以梁?之美怒其?之恶因往夜窃搔梁?皆有死焦者矣梁亭觉之因请其尉亦欲窃往报搔楚?宋就曰是搆怨召祸之道也令人窃为楚亭夜灌其?令勿知也楚亭旦而往?则以灌?日以美楚亭怪而察之则梁亭之为也楚令大悦因以闻楚王楚王曰此梁之隂让也乃谢以重币而请交于梁王【贾子退让】
夫败军之卒勇武遁逃将不能止也胜军之阵怯者死行惧不能走也故江河决沉一乡父子兄弟相遗而走争升陵阪上高丘轻足先升不能相顾也世乐志平见隣国之人溺尚犹哀之又况亲戚乎故身安则恩及隣国志为之灭身危则忘其亲戚而人不能解也游者不能拯溺手足有所急也灼者不能救火身体有所痛也夫民有余即让不足则争让则礼义生争则暴乱起叩门求水无弗与者所饶足也林中不卖薪湖上不鬻鱼所有余也故物丰则欲省求赡则争止【淮南子齐俗训】
饥马在廐寂然无声投刍其傍争心乃生【淮南子説林训】卑让谦下者茂进之遂路也矜奋侵陵者毁塞之险途也是以君子举不敢越仪凖志不敢凌轨等【刘卲人物志释争】
并辔争先而不能相夺两顿俱折而为后者所趋由是论之争让之途其别眀矣【刘卲人物志释争】
险而与之讼是柙兕而撄虎其可乎怒而害人亦必矣【刘卲人物志释争】
两虎之争势不俱生两君之争势不俱立其知命者可以得全矣【太?经第二争解】
夫买物于市者或加价而夺之则尠忍而不忿然矣况乎见夺待告之妻哉【抱朴子外篇弭讼】
让一得百争十失九【意林周生烈子】
有兄弟三人各自谓高健无辈共更持夜二兄居前卧小弟便独坐有一虫名为不吉来啮其髀弟以手指之虫便长大复捶益大其人嗔恚取虫蹴蹋自致疲极虫益大不止其人止休一夜已竟呼仲兄起虫复啮之兄复如小弟与共鬬虫更长大如屋如是疲极复止休二夜竟便呼大兄起坐虫复啮之大兄持手指摩挲虫复起兄生意以防覆之须防极虫便出防去至眀日二弟极不能复起兄知二弟与虫共鬬便问何以不起二弟惭不敢语兄言与虫共鬭剧耶弟言然兄语弟言后倘有不吉虫来但以防覆之不当指也譬喻如痴人得对便嗔恚徒得罪如弟与虫鬬自致疲极黠人见对来便避之是得福譬如防覆不吉虫去【三慧经籍八】
毁誉
君子恶居下流天下之恶皆归焉【论语子张】
人之行有不虞度其时有名誉而得者若尾生本与妇人期于梁下不度水之卒至遂至没溺而获守信之誉求全之毁若陈不赡将赴君难闻金鼓之声失气而死可谓欲求全其节而反有怯弱之毁者也【赵氏注孟离娄上】
众心所好莫之能败其固如城众口所毁虽金石犹可销之【国语解周下景王铸无射】
众议成林无翼而飞三人成市虎一里能挠椎【淮南子説山训】称誉人力俭程作不中科员而责怒也君子视之乃自程作其母以为力俭以此誉人孰如毁之故谚曰问谁毁之小人誉之此之谓也【淮南子说山训解】
妄誉仁之贼也妄毁义之贼也贼仁近乡原贼义近乡讪【扬子渊骞篇】
防污也灼灸也犹身有病人防灸之言尧舜至圣道德扩被尚防炙谤毁言有不慈之过卑父之累也【王逸注楚辞七諌】
高誉美行抑而不扬虚搆之谤先形生影【抱朴子外篇擢才】誉者扬善之枢也毁者宣恶之机也【刘子伤谗】
朝为伊周夕为桀跖善恶陷于成败毁誉胁于势利于是轻薄干纪之士役奸智以投之如夜虫之赴火【文选干宝晋纪总论】
毛嫱西施善毁者不能蔽其好嫫姆倭傀善誉者不能掩其丑苟有至道何必介绍【文选王褒四子讲德论】
毁彼者雷同而鸣噪称此者火燎而波骇【意林通语】
摇唇皷舌擅生是非好面誉人者亦好背而毁之也【意林王孙子】
忧乐
若夫哀乐之起防于自然喜怒之端非由人事故燕雀表啁噍之感鸾凤有歌舞之容【毛诗正义序】
汤沐兴而虮虱相吊大厦成而燕雀相贺忧乐别也【淮南子説林训】
今囚之防室之中虽养之以刍豢衣之以绮绣不能乐也以目之无见耳之无闻穿隙穴见雨零则快然而叹之况开戸发牖从防防见炤炤乎见炤炤犹尚肆然而喜又况出室坐堂见日月光乎见日月光旷然而乐又况登太山履石封以望八荒视天都若盖江河若帯又况万物在其间者乎其为乐岂不大哉【淮南子防族训】
感别之情?于舒翮之飞鹄思归之志乐于莲渚之征鸿【李善注文选陆士衡与士龙诗】
并天而寒暑殊同世而忧乐异【太平御览时序部热】
因食生病食则是乐病则是苦【大法鼔经卷上】
如渴饮浆未及除渴不得有乐犹如瘙疥其患未瘥不可为乐【禅法要解经卷上荣九】
是为防身苦如象出于塪【法句经象喻品】
如饮苦药初时则苦以难服故后时则乐以病差故【大乗庄严经论卷一】
如事严王初时则苦难得意故后时则乐与威力故【大乘庄严经论卷一】
智愚
人固不同惠种生圣痴种生狂桂实生桂桐实生桐先生者未必能知后生者未必不能明【越绝计倪内经】
狂夫之乐智者哀焉愚者之笑贤者戚焉【战国策赵武灵王】天下为秦相割秦曾不出力天下为秦相烹秦曾不出薪何秦之智而山东之愚耶【战国策齐闵王】
且盲不见咫尺而离娄烛千里之隅【前汉书扬雄传下】
谚云妍皮不裹痴骨妄语耳【晋书慕容超传】
见之明白处之如玉石见之闇晦必畱其谋【淮南子説林训】智者离路而得道愚者守道而失路【淮南子人间训】
知者之所短不若愚之所修贤者之所不足不若众人之有余何以知其然夫宋画吴冶刻刑镂法乱修曲出其为防妙尧舜之圣不能及蔡之防女衞之雅质梱纂组杂奇彩抑黑质?赤文禹汤之智不能逮【淮南子修务训】贤者处大林遭风雷而不迷愚者虽处平敞大路犹暗惑焉【盐鐡论除狭】
或问吕不韦其智矣乎以人易货曰谁谓不韦智者欤以国易宗【扬子渊骞篇】
愚者不谋羣聚若丘智者决防朝不得食【天禄阁外史辞爵】何倚伏之难量亦庆吊之相及智者贤人居之甚履薄氷愚夫贪士竞之若泄尾闾【补文选昭明太子陶渊明集序】
声音自当有哀乐但闇者不能识之至钟子之徒虽遭无常之声则頴然独见矣今蒙瞽面墙而不悟离娄照秋毫于百寻以此言之则明闇殊能矣不可守咫尺之度而疑离娄之察执庸众之听而猜钟子之聪皆谓古人为妄记也【广文选嵇叔夜声无哀乐】
愚者暗于未成智者见于未萌【太平御览人事部谚下】
故曰知其可取如发机不知其取如扣椎故曰知机道者不可挂以发不知机者扣之不发此之谓也【黄帝素问内经离合正邪论】
如火宅中有众宝聚有人求宝入此宅中其人尔时容有二事一者若无方便善巧死于火宅二者若有方便善巧持宝而出【波罗?多经卷五百八十七】
譬如有人以缯蔽目至大宝洲行住坐卧不能得见宝树宝衣宝香宝果众宝形色贵贱功能复有一人开目至彼一切皆见悉能了知【大方广佛华严经卷二】
譬如二人同学一业一则工巧多得利益一则防拙获利无几【大方等大集经十八】
国有二人一智一愚自相谓曰我是汝亲共汝出城采稆求财卽寻相随诣一空聚见地有麻卽语愚者共取持归时彼二人各取一担复过前村见有麻缕其一智者言麻缕成功轻细可取其一人言我已取麻系缚牢固不能舍也其一智者卽取麻缕重而还去复共前进见有麻布其一智者言麻布成功轻细可取彼一人言我已取麻系缚牢固不能复舍其一智者卽舍麻缕取布自重复共前行见有劫贝其一智者言劫贝价贵轻细可取彼一人言我已取麻系缚牢固赍来道远不能舍也时一智者卽舍麻布而取劫贝如是前行见劫贝缕次见白防次见白铜次见白银次见黄金其一智者言若无金者当取白银若无白银当取白铜乃至麻缕若无麻缕当取麻耳今者此村大有黄金众宝之上汝宜舍麻我当舍银共取黄金自重而归彼一人言我取此麻系缚牢固赍来道远不能舍也汝欲取者自随汝意其一智者舍银取金重担而归其家亲族遥见彼人大得金宝欢喜奉迎时得金者见亲族迎复大欢喜其无智人负麻而归居家亲族见之不悦亦不起迎其负麻者倍增忧恼【长阿含经卷七】
顽闇近智如瓢斟味虽乆狎习犹不知法开逹近智如舌甞味虽须臾习卽解道要【法句经闇愚品】
譬如烧铁在地一人知为烧铁一人不知两人俱前取烧铁谁烂手大者耶王言不知者烂手大【那先比丘经卷下】譬如石中有金愚人不知弃而不取金师见之知其中有金卽以两囊鼓而出之众生无明石中有智慧金分汝智慧不深弃而弗度如来深见根本以禅定智慧囊鼓而出之也【罗什译维摩诘经菩萨行品】
婚媾
家人女正位乎内男正位乎外男女正天地之大义也【易家人】
天地睽而其事同也男女睽而其志通也万物睽而其事类也【易睽】
归妹天地之大义也天地不交而万物不兴归妹人之终始也【易归妹】
初九归妹以娣跛能履征吉【易归妹】
上六女承筐无实士刲羊无血无攸利【易归妹】
天地絪緼万物化醇男女搆精万物化生【易系辞下】
天地匹配则能成品物若刚遇中正之柔男得幽贞之女则天下人伦之化乃得大行也【周易正义姤】
天地以阴阳相合而得生物不已人伦以长少相交而得继嗣不绝【周易正义归妹】
妹而继姊为娣虽非正配不失常道譬犹跛人之足然虽不正不废能履【周易正义归妹】
归妹虽非正配不失交合之道犹如眇目之人视虽不正不废能视耳【周易正义归妹】
关关雎【音疽】鸠在河之洲窈【音杳】窕【徒了反】淑女君子好逑【音求○诗国风闗雎】
桃之夭夭灼灼其华之子于归宜其室家　桃之夭夭有蕡【音文】其实之子于归宜其家室　桃之夭夭其叶蓁蓁之子于归宜其家人【诗国风桃夭】
维鹊有巢维鸠居之之子于归百两御【音迓】之　维鹊有巢维鸠方之之子于归百两将之　维鹊有巢维鸠盈之之子于归百两成之【诗国风鹊巢】
摽【音殍】有梅其实七兮求我庶士迨其吉兮　摽有梅其实三兮求我庶士迨其今兮　摽有梅顷【音倾】筐墍【许器反】之求我庶士迨其谓之【诗国风摽有梅】
野有死麕【俱伦反】白茅包之有女怀春吉士诱之　林有朴【蒲不反】【音速】野有死鹿白茅纯【音豚】束有女如玉【诗国风野有死麕】
其钓维何维丝伊缗【诗国风何彼秾矣】
雝雝鸣鴈旭日始旦士如归妻迨氷未泮【诗国风匏有苦叶】招招【音韶】舟子人涉卬【与昂同】否人渉卬否卬须我友【诗国风匏有苦叶】
有狐绥绥在彼淇梁　有狐绥绥在彼淇厉　有狐绥绥在彼淇侧【诗国风有狐】
艺麻如之何衡【音横】从【音宗】其畆取【音娶】妻如之何必告【音谷】父母【诗国风南山】
岂其食鱼必河之鲂【音房】岂其取【音娶】妻必齐之姜【赋也姜齐姓】岂其食鱼必河之鲤岂其取妻必宋之子【诗国风衡门】
伐柯如何匪斧不克取【去声】妻如何匪媒不得【诗国风伐柯】依彼平林有集维鷮【音骄　诗小雅车牵】
摽有梅女父择壻之诗【诗说召南】
野麕昏婣恶无礼之诗【诗説召南】
行露强委禽而不受至于兴讼大夫以礼断之而国史美之【诗説召南】
谷风刺夫妇失道也衞人化其上淫于新昬而弃其旧室【毛诗谷风】
舟楫相配得水而行男女相配得礼而备【毛诗竹竿】
钓以得鱼如妇人待礼以成为室家【毛诗竹竿】
男女之际近而易则如东门之墠远而难则如茹藘在阪【毛诗东门之墠】
男女待礼而成若薪刍待人事而后束也【毛诗绸缪】
黄鸟于飞集于灌木其鸣喈喈笺云葛延蔓之时则抟黍飞鸣亦因以兴焉飞集丛木兴女有嫁于君子之道和声之远闻兴女有才美之称达于远方【郑氏笺诗葛覃】汉也江也其欲渡之者必有潜行乘泭之道今以广长之故故不可也又喻女之贞洁犯礼而往将不至也【郑氏笺诗汉广】
鸤鸠因鹊成巢而居有之而有均壹之德犹国君夫人来嫁居君子之室德亦然【郑氏笺诗鹊巢】
草虫鸣阜螽跃而从之异种同类犹男女嘉时以礼相求呼【郑氏笺诗草虫】
钓者以此有求于彼何以为之乎以丝之为纶则是善钓也以言王姬与齐侯之子以善道相求【郑氏笺诗何彼秾矣】朝有升气于西方终其朝则雨气应自然以妇人生而有适人之道亦性自然【郑氏笺诗蝃蝀】
平林之木茂则耿介之鸟往集焉喻王若有茂美之德则其时贤女求配之与相训告改修德教【郑氏笺诗车牵】方泳以渡江汉虽往而不可济喻犯礼以思贞女虽求而将不至【毛诗正义汉广】
木所以庇廕本有可息之道今南方有乔木以上竦之故不可就而止息以兴女以定情本有可求之时今汉上有游女以贞洁之故不可犯礼而求是木以高其枝叶人无休息者女由持其洁清人无求思者【毛诗正义汉广】以行人之惧露喻贞女之畏礼【毛诗正义行露】
其钓鱼之法维何以为乎维以丝为绳则是善钓以兴其娶妻之法亦何以为之乎维以礼为之则是善娶钓者以此有求于彼执丝纶以求鱼娶者以已有求于人用善道而相呼【毛诗正义何彼秾矣】
言招招然号召当渡者是舟人之子人见号召皆从渡而我独否所以人皆涉我独否者由我待我友我友未至故不渡耳以兴招招然欲防合当嫁者是为媒之人女见防合余皆从嫁而我贞女独否者由我待我匹我匹未得故不嫁耳【毛诗正义匏有苦叶】
泾水以有渭水清故见泾水浊以兴旧室以有新昏美故见旧室恶【毛诗正义谷风】
言人无之我鱼梁无发我鱼笱以之人梁发人笱当有盗鱼之罪以兴新昏无之我夫家无取我妇事以之我夫家取我妇事必有盗宠之过【毛诗正义谷风】
吁嗟鸠兮无食桑椹犹吁嗟女兮无与士耽然鸠食桑椹过时则醉而伤其性女与士耽过度则淫而伤礼义【毛诗正义氓六】
籊籊然长而杀之竹竿以钓于淇必得鱼乃成为善钓以兴妇人嫁于夫必得礼乃成为室家【毛诗正义竹竿】
言楫所以櫂舟以喻女所以配男【毛诗正义竹竿】
裳之配衣犹女之配男【毛诗正义有狐】
悯蓷之伤于水始则湿中则修乆而干犹夫之于妇初已衰稍而薄乆而甚【毛诗正义中谷有蓷】
东门之外有栗树生于路上无人守护其欲取之则为易有物在浅室家之内虽在浅室有主守之其欲取之则难以兴为婚者得礼则易不得礼则难【毛诗正义东门之墠】东门之墠除地町町其践履则易茹藘在阪则为碍阻其登陟则难言人之行者践东门之坛则易登茹藘在陂则难越以兴为婚姻者得礼则易不得礼则难【毛诗正义东门之墠】
薪在田野之中必纒绵束之乃得成为家用以兴女在父母之家必以礼娶之乃得成为室家薪刍待人事而束犹室家待礼而成也【毛诗正义绸缪】
葛生于此延蔓而蒙于楚木蘝亦生于此延蔓而蒙于野中以兴妇人生于父母当外成于夫家【毛诗正义葛生】依然而茂盛者彼平林之木有徃集之者维为鷮雉也此鷮雉乃耿介之鸟由平林之木茂故往集焉唯有茂美之德者君子之身有来配之者维为硕女也此硕女有斋庄之德由君子之身美则来配焉是美德能致硕女也【毛诗正义车牵】
人刈白华已沤以为菅又取白茅纒束之兮是二者以洁白相束而成用兴妇人有德已纳以为妻兮又用礼道申束之兮是二者以恩礼相与而成嘉【毛诗正义白华】天子之与后犹日之与月阴之与阳相须而后成者也【礼记昏义】
里语曰腐木不可以为柱卑人不可以为主【前汉书刘辅傅】初一谨于□防初贞后宁测曰谨于□防始女贞也【太?经第五内】
椅梧停凤鸟之来仪寒谷资吹律而成煦类乎影响岂不相思故夫妇之仪自远相匹【李善注文选颜延年秋胡诗】
齐人有女二人求之东家子丑而富西家子好而贫父母疑不能决问其女定所欲适难指斥言者偏袒令我知之女便两袒怪问其故云欲东家食西家宿此为两袒者也【艺文类聚礼部婚】
乾坤其德恒乆不已爰定天纲夫妇作始【艺文类聚礼部婚】余执百两辔之子诗采蘩我被双丝绢着以同功绵夏摇比翼扇冬卧蛩蛩毡饥飡并粮粒渴饮一流泉临轩树萱草中庭植合欢【艺文类聚礼部婚】
防为风震为雷雷风相须而养物犹长女承长男夫妇同心而成家乆长之道也【玉海周易郑康成注】
高子问于孟子曰夫嫁娶者非已所自亲也卫女何以得编于诗也孟子曰有卫女之志则可无卫女之志则怠若伊尹于太甲有伊尹之志则可无伊尹之志则簒【困学纪闻卷三诗】
藏修
初九潜龙勿用【易干】
潜龙勿用阳在下也【易干】
龙德而隐者也不易乎世不成乎名【易干】
九二履道坦坦幽人贞吉【易履】
九三井渫不食为我心恻可用汲王明并受其福【易井】六四井甃无咎【易井】
九三鼎耳革其行塞雉膏不食【易鼎】
隰中之桑枝条阿阿然长美其叶又茂盛可以庇廕人喻时贤人君子不用而野处有覆养之德也【郑氏笺诗隰桑】今吾子幸游帝王之世躬带冕之服浮英华湛道德矕龙虎之文旧矣卒不能摅首尾奋翼鳞振防洿涂跨腾风云使见之者景骇闻之者响震【前汉书叙传上】
今吾子已贯仁谊之羁绊系名声之缰鎻伏周孔之轨躅驰顔闵之极挚旣系挛于世教矣【前汉书叙传上】
鳞翼成而愈伏术业优而不试【晋书束晳传】
士怀珍而待价修名而待聘不亦重乎唯自重其器而后可以重人之国【天禄阁外史去秦】
今先生操立断之锋掩炳蔚之文玩图籍于绝迹之薮括藻丽乎鸟兽之羣陈龙章于晦夜沈琳琅于重渊蛰伏于盛夏藏华于当春【抱朴子外篇嘉遯】
凤之高飞必修其羽犹君子将事必修其学也【太?经第三疆解】
喻林卷三

[book_title]卷四
<子部,类书类,喻林>
钦定四库全书
喻林卷四　　　　　　　明　徐元太　撰人事门【二】
仕进
九二见龙在田利见大人【易干】
龙德而正中者也【易干】
六二屯如邅如乘马斑如匪防防媾女子贞不字十年乃字【易屯】
初九防茅茹以其彚征吉【易泰】
九三良马逐利艰贞日闲舆卫利有攸徃【易大畜】
九四贞吉悔亡藩决不羸壮于大舆之輹【易大壮】
鼎有实愼所之也【易鼎】
九三升虚邑【易升】
若以人事言之象人臣离其党而入君之朝女子离其家而入夫之室【周易正义坤】
人出自北门者背明向阴而行犹已仕于乱世向于闇君而仕【毛诗正义北门】
士之仕也犹农夫之耕也农夫岂为出疆舍其耒耜哉【孟子滕文公下】
淳于髠曰男女授受不亲礼与孟子曰礼也曰嫂溺则援之以手乎曰嫂溺不援是豺狼也男女授受不亲礼也嫂溺援之以手者权也曰今天下溺矣夫子之不援何也曰天下溺援之以道嫂溺援之以手子欲手援天下乎【孟子离娄上】
吾闻其以尧舜之道要汤未闻以割烹也【孟子万章上】仕非为贫也而有时乎为贫娶妻非为养也而有时乎为养【孟子万章下】
流水满坎乃行以喻君子之学必至成章乃仕进者也【赵氏注孟尽心上】
曁于裭薜萝而袭朱组去衡泌而践丹墀【晋书谢安传】冲灵翼于云路浴天池以濯鳞排阊阖歩玉岑登紫闼侍北辰【晋书皇甫谧传】
负重渉远不择地而休家贫亲老不择禄而仕【孔子家语致思】士病不明经术经术苟明其取青紫如俛拾地芥耳【前汉书夏侯胜传】
攀龙附凤并乗天衢【前汉书叙传下】
龙竢风云而后升士须明君而后进【前汉书扬雄传】
夫鹑火之禽不匿影于丹山昭华之宝乍耀采于蓝田【梁书太祖五王安成传】
过龙津而一息望凤条而曾翔【梁书陆倕传】
天下士大夫捐亲戚弃土壤从大王于矢石之间者其计固望其攀龙鳞附凤翼以成其所志耳【后汉书光武帝纪】大丈夫当雄飞安能雌伏【后汉书赵典列传】
士或解裋褐而袭黼黻或委臿筑而据文轩者度德拜爵量绩受禄也【后汉书张衡列传】
有莘之媵殊北门之情渭濵之叟匪西山之节汤武有以济其功夏殷不能讥其志【晋书王沈列传】
铅刀有干将之志萤烛希日月之光【晋书张骏传】
任重道远者不择地而息家贫亲老者不择官而仕故君子蹻褐趋时当务为急【韩诗外传】
士因士女因媒至其亲显非媒士之力孔子曰进见而不以能往者非贤士才女也【盐铁论大论】
夫耳闻之不如目见之目见之不如足践之足践之不如手辨之始入官如入晦室久而愈明明乃治治乃行【说苑政理】
牙蘖生齿室堂启戸幽人利贞鼓翼起舞【焦氏易林比之节】鸟升鹄举照临东海【焦氏易林谦之頥】
新田宜粟上农得谷君子怀德以干百禄【焦氏易林恒之离】黄马緑车驾之大都【焦氏易林睽之兊】
泰山幽谷凤凰防宿礼义有序可以求福【焦氏易林萃之离】次三出于幽谷登于茂木思其珍谷测曰出谷登木知向方也【太?经第一上】
次五鸣鹤升自深泽阶天不防【昨】测曰鸣鹤不防有诸中也【太?经第一上】
次八进于渊君子用船测曰进渊且舩以道行也【太?经第二进】
次六锐于丑含于五轨万钟贞测曰锐于丑福禄不量也【太?经第二锐】
十种之地膏壤虽肥弗耕不获千里之马骨法虽具弗策不致夫觚而弗琢不成于器士而弗仕不成于位若此者天地所不能贵贱鬼神所不能贫富也【濳夫论正列】昔有抱瓮者恶桔橰之机而不用然乌知抱瓮之为机乎由此观之天地万物皆机也机其运于应物之所动于无形之源乎今子之出也将以仁义为机而运诸侯于掌上镕兆民于轨物经之纶之弛之张之吹之嘘之若噫气之推风而解駮乎万窍其机也如是【天禄阁外史机论】言龙能登虚无淩清防弃浊秽入天帝之宫言已亦想升贤君之朝斥去贪佞之人也【王逸注楚辞九叹】
车行于陆舩行于沟其满而重者行迟空而轻者行疾先王之道载在胸腹之内其重不徒舩车之任也任重其取进疾速难矣【王充论衡状留篇】
人之仕也主贪禄也礼义之言为行道也犹人之娶也主为欲也礼义之言为供亲也【王充论衡问孔篇】
渊蟠起则?云赴道化霑则逸才奋故康衢有角歌之音鼎爼发凌风之迹沽之则收不赀之贾踊之则超在天之举耀逸景于旸谷播大明乎九垓【抱朴子外篇任命】愿先生委龙蛇之穴升利见之涂释戸庭之独洁览二防而远寤越穷谷以登高袭丹藻以改素竞惊飚于清晨不盘旋以诣夜收名器于嵩高向钟鼎之庆祚【抱朴子外篇任命】
言人出仕非一途或结绶以生纒牵之忧或弹冠而去尘埃之累【李善注文选左太冲招隐诗】
震风过物清浊效响大人于兴利在攸徃【文选陆机功臣颂】然后令夜光之璧显于金匮隋侯之珠彰于韫椟者也【艺文类聚储官部储官表】
化银龟以为黄变青组以为紫【太平御览布帛部组】
春秋运斗枢曰椒桂连名士起【尔雅翼桂】
交接
六二系小子失丈夫象曰系小子弗兼与也【易随】
六四樽酒簋贰用缶纳约自牖终无咎【易坎】
伐柯之法其则不逺喻治国之法其道亦不远何者执柯以伐柯比而视之旧柯短则如其短旧柯长则如其长其法不在逺也以喻交接之法愿于上交于下愿于下事于上其道亦不远也【毛诗正义伐柯】
君子之接如水小人之接如醴君子淡以成小人甘以坏【礼记表记】
水相得合而已酒醴相得则败【郑氏注礼记表记】
水相合为江河酒醴相合而乆乃败坏也【礼记正义表记】君子相接不用虚言如两水相交寻合而已小人以虚辞相饰如以酒醴相合必致败坏【礼记正义表记】
一则云采此葑菲之菜但采其叶无得并采其下体之根茎言根茎虽美不可并取则是不尽取其利当遗与于下二则云采其葑菲之菜无以下体之恶并弃其叶据下体有苦恶之时言交友之道无以一处之恶并弃其余事之善作记者据其根善则无得并取其根无尽利也据其根恶则无得并弃其叶不求备也【礼记正义孔子闻居】鸟兽犹不失俪【左传成公十一年】
意合则吴越为昆弟由余越人蒙是矣不合则骨肉出逐不收朱象管蔡是矣【史记邹阳传】
今将患其流而塞其源病其末而刈其本无乃未若择其正而黜其邪与与其彼农皆黍而独稷焉夫黍亦神农之嘉谷与稷并为粢盛也使交而可废则黍其愆矣【后汉书朱晖列传】
胶漆自谓坚不如雷与陈【后汉书独行列传】
昔朋旧爱各东西譬如落叶不更齐【梁书豫章王综传】
且心同琴瑟言郁郁于兰?道叶胶漆志婉娈于埙箎【梁书任昉传】
与人交多诈伪无情实偷取一切谓之乌集之交乌集之交初虽相驩后必相咄故曰乌集之交虽善不亲【管子形势解】
子车氏之豭其色粹而黑一产而三豚焉其二则粹而黑其一则驳而白恶其弗类于已也囓而杀之决裂其肾肠糜尽而后止其同于己者字之惟谨而恐其伤也子华子曰甚矣心术之善移也夫目?于异同而意怵于爱憎虽其所自生杀之而弗悔而况非其类矣乎今世之人其平居把握附耳呫呫相为然约而自保其固曾胶漆之不如也及势利之一接未有毫泽之差蹴然而变乎色又从而随之以兵甚矣心术之善移也无以异乎子车氏之豭【子华子神气】
清之而愈浊者口也豢之而愈瘠者交也【荀子荣辱】
鹿鸣以仁求其羣关雎以义鸣其雄【陆子道基】
因媒而嫁不因媒而成因人而交不因人而亲【淮南子说山训】行合趋同千里相从趋不合行不同对门不通【淮南子说山训】人生则有四方之志岂鹿豕也哉而常聚乎【孔丛子孺服】白闻士无介不见女无媒不嫁【孔丛子杂训】
一死一生乃知交情一贫一富乃知交态一贵一贱交情乃见一浮一没交情乃出【説苑谈丛】
一寻百节绸缪相结【焦氏易林渐之頥】
或曰君子自守奚其交曰天地交万物生人道交功勲成奚其守【扬子修身篇】
次三交于木石测曰交于木石不能向人也【太?经第二交】次二孚其肉其志资戚测曰孚其肉人莫闻也【太?经第三亲】古之不交防者不谓向屋漏而居也今之好交防者非谓长沐雨乎中路者也【徐干中论谴交】
志合者不以山海为逺道乖者不以咫尺为近故有防涉而防集亦或宻迩而不接【抱朴子外篇博喻】
适心者交浅而爱深忤神者接久而弥乖是以声同则倾盖而居昵道异则白首而无忧【抱朴子外篇博喻】
由兹论之则交彼而遇者虽得逹不足贵芘之而悮者譬如荫朽树之被笮也彼尚不能自止其颠蹷亦安能救我之碎首哉【抱朴子外篇交际】
大丈夫之自得而外物者其于庸人也盖逼迫不获已而与之形接虽以千计犹蚤虱之积乎衣而赘疣之攒乎体也失之虽以万数犹飞尘之去嵩岱邓林之堕朽条耳岂以有之为益无之觉损乎【抱朴子外篇交际】
若乃轻合而不重离易厚而不难薄始如形影终为参辰至欢变为笃恨接援化成雠敌【抱朴子外篇交际】
若比智而交则白屋不降公旦之贵若钧才而游则尼父必无入室之客矣【抱朴子外篇交际】
诋毁坏刎颈之契渐渍释胶漆之坚【抱朴子外篇交际】
言服狐白者不念无衣以喻处尊贵者多忘贫贱也【李善注文选曹子建赠丁仪诗】
愿一见颜色不异琼树枝【文选江文通古杂别诗】
和通篪埙比德车辅【文选王粲赠士孙诗】
虽慙丹雘施未谓?素暌【文选颜延年和谢灵运诗】
离合非有常譬彼?与筈【文选陆机为顾彦先作诗】
黄鹄一远别千里顾徘徊胡马失其羣思心常依依何况双飞龙羽翼临当乖【文选苏武诗】
昔为鸳与鸯今为参与辰昔者常相近邈若胡与秦【文选苏武诗】
刘琨王浚睚眦起于丝发舋败成于丘海【文选乐府鲍明逺白头吟注】
逮叔世民讹狙诈飚起谿谷不能逾其险神鬼无以究其变竞毛羽之轻趋锥刀之末于是素交尽利交与天下蚩蚩鸟惊雷骇【文选刘孝标广絶交论】
丹琼譬而非宝緑兰比而无芳【广文选江文通知已赋】
怀爱重于素璧结分珍于黄金【广文选江文通伤友人赋】
我筠心而松性君金采而玉相【广文选江文通知已赋】
夫宫鸣征应向韵相趋桂馥兰芬期臭在斯【艺文类聚礼部祭祀文】
如葛斯蔓如樛斯垂【艺文类聚人部赠答诗】
有人诣谢公别谢公流涕此人了不悲旣去左右曰向客殊自宻云谢公曰非徒宻云乃自旱雷尔【艺文类聚人部别上】采葵莫伤根伤根葵不生结友莫羞贫羞贫友不成【艺文类聚草部葵】
势利之交难以经远士之相知温不增华寒不改叶贯四时而不衰歴夷险而益固【艺文类聚人部交友】
交之于人也犹唇齿之相济【艺文类聚人部交友】
交得其人千里同好固于胶漆坚于金石【艺文类聚人部交友】人亦有言松竹有林及尔臭味异苔同岑【艺文类聚人部交友诗】吾与周公瑾交若饮醇醪不觉自醉也【艺文类聚人部让】利心金各断芬言兰共馥【文苑英华杨素寄赠二诗】
余松待尔心尔筠留我箭【文苑英华杨素寄赠二诗】
吾相与犹左右手也左伤则右救右伤则左劳【太平御览人事部交友四】
天下市道交君不知之耶君有势我即进君无势我即去【太平御览资产部市】
越絶书言勾践诸侯从之若果中之李【尔雅翼李】
夫阴阳交万物成君臣交邦国治士庶交德行光【初学记人部交友】
必鸾凤而后集何燕雀之能临【初学记果木部桐】
处宅者先定邻焉【初学记居处部宅】
与贤相近如香着纸与恶人相近如臭着草是以经言近贤成智近愚益惑【阿育王譬喻经基一】
报施
投我以木?报之以琼琚匪报也永以为好也　投我以木桃报之以琼瑶　投我以木李报之以琼玖【诗国风木?】
投我以桃报之以李彼童而角实虹【音红】小子【诗大雅抑】木?美齐桓公也卫国有狄人之败出处于曹齐桓公救而封之遗之车马器服焉卫人思之欲厚报之而作是诗也【毛诗木?】
人有投掷我以桃者我必报之以李善徃则善来无物不报王若以善道施民民必以善事报王也【毛诗正义抑】梓人为饮器勺一升觚三升献以爵而酬以觚一献而三酬则一豆矣【周礼考工记】
囘也视予犹父也予不得视犹子也【论语先进】
君之视臣如手足则臣视君如腹心君之视臣如犬马则臣视君如国人君之视臣如土芥则臣视君如冦讐【孟子离娄上】
言悖而出者亦悖而入货悖而入者亦悖而出【大学】中山君飨都士大夫司马子期在焉羊?不遍司马子期怒而走于楚説楚王伐中山中山君亡有二人戈而随其后者中山君顾谓二人子奚为者也二人对曰臣有父尝饥且死君下壶飱臣父臣父且死曰中山有事汝必死之故来死君也中山君喟然而仰叹曰与不期众少其于当厄怨不期深浅其于伤心吾以一杯羊?亡国以一壶飱得士二人【战国防卫中山】
树于有礼艾人必丰解曰树种也艾报也【国语周襄王】则桀之狗可使吠尧而蹠之客可使刺由【史记邹阳传】物不荅施于天地子不谢生于父母【魏志刘廙传】
夫飞鸮天下贱鸟及其在林食椹则怀我好音况辂心非草木敢不尽忠【魏志管辂传】
不能负戴析薪以荅万分一【晋书石苞传】
鱼悬由于甘饵勇夫死于重报【晋书叚灼传】
倍恩者苦枯蹶船常苦没【宋书乐三志】
木石感阴阳犬马识厚薄【梁书王僧孺传】
铭兹厚德戴此洪恩譬渤澥而俱深方嵩华而犹重【陈书徐陵传】
挟太山而超海比报德而非难堙昆崘以为池匹酬恩而反易【隋书崔廓隐逸传】
其施厚者其报美其怨大者其祸深薄施而厚望畜怨而无患者未之有也【文子符言】
草木鸡狗牛马不可谯诟遇之谯诟遇之则亦谯诟报人又况乎达师与道术之意乎【吕氏春秋诬徒】
夫疾风而波兴木茂而鸟集相生之气也是故臣不得其所欲于君者君亦不能得其所求于臣也君臣之施者相报之势也臣尽力死节以与君君计功垂爵以与臣君不能赏无功之臣臣亦不能死无德之君君德不下流于民而欲用之如鞭?马矣是犹不待雨而求熟稼必不可之数也【淮南子主术训上】
秦王赵政兼吞天下而亡智伯侵地而灭商鞅支解李斯车裂三代种德而王齐桓继绝而霸故树黍者不获稷树怨者无报德【淮南子人间训】
枝无忘其根德无忘其报【说苑谈丛】
丑女不能冶时盛则变丑士不能忠恩盛则激若毛遂者特激于恩之所感耳故曰战国无黙黙之士乱世无优优之臣其是之谓乎【天禄阁外史待士】
讫无鸡犬鸣吠之用常以墨块负恩宠【蔡中郎集让高阳侯】贫人富人并为賔客受赐于主人富人不慙而贫人常媿者富人有以效贫人无以复也儒生文吏俱以长吏为主人者也儒生受长吏之禄报长吏以道文吏空胸无仁义之学居住食禄终无以效所谓尸位素飱者也【王充论衡量知篇】
则所谓咸池酬于北里夜光报于鱼目【文选卢谌赠刘琨诗引】虑先犬马厚恩不荅而敝帷毁盖未蓐蝼蚁【文选任昉为范始兴作求立太宰碑表】
全殒卵而来凤放乳麑而感麟虽陋生于万物若沙漠之一尘茍全躯而毕命庶魂报以自申【广文选鲍明逺野鵞赋】美人赠我金错刀何以报之英琼瑶　美人赠我翠琅玕何以报之双玉盘　美人赠我貂襜褕何以报之明月珠　美人赠我锦绣段何以报之青玉案【艺文类聚人部愁诗】佳人遗我筒中布何以赠之流黄素　佳人遗我雪中翮何以赠之连城璧　佳人遗我双角端何以赠之雕玉环　佳人遗我緑绮琴何以赠之双南金【艺文类聚人部愁诗】慙无琬琰以詶尺璧【艺文类聚人部赠荅诗】
琼琚尚交好桃李贵徃还【艺文类聚人部赠荅诗】
萧艾茍见纳贻我以芳兰【艺文类聚人部赠荅诗】
投琼实有意报李更无蹊【艺文类聚治政部奉使诗】
白报主终自无期黄雀谢恩竟知何日【艺文类聚布帛部罗啓】马前驱而导路或似识恩鸡未晓而开关容能报主【文苑英华庾信谢赐赉啓】
在命之轻鸿毛浮于弱水知恩之重【一作鼇】背负于灵山【文苑英华庾信谢赐赉啓】
蓬莱谢恩之雀白玉四环汉水报德之虵明珠一寸某之观此宁无愧心【文苑英华庾信谢赐赉啓】
青青陵中草倾叶晞朝日阳春被惠泽枝叶可揽结草木为恩感况人含气血【太平御览百卉部草】
灵虬报德弥鳞衔辔振跃天汉粲有遗蔚【列仙传】
事日为明故事父为恩故事君以力故【法句经多闻品】
被秣服攊见遇日久列士忘身期必骋効【?明集牟子埋惑论】如人热时止息凉树是人乃至不应侵损是树一叶【本縁经鹿品】
感通
泽性下流能润于下山体上承能受其润以山感泽所以为咸【周易正义咸】
公侯夫人执蘩菜以助祭神飨德与信不求备焉沼沚谿涧之草犹可以荐【毛诗采蘩注】
草虫鸣阜螽跃而从之天性也喻近西戎之诸侯闻南仲旣征玁狁将伐西戎之命则跳跃而乡望之如阜螽之闻草虫鸣焉【郑氏笺诗出车】
钟鼓之声怒而击之则武忧而击之则悲喜而击之则乐其志变其声亦变至诚通乎金石而况人乎【孔子集语上】曾子从仲尼在楚心动问母母曰思之齧指孔子闻之曰参之至诚精感万里【孔子集语下】
神龙骧首幽云景蒸明圣修德志士思名是以意同情合声比相应也【后汉书冯衍传注】
韶乐九成虞賔以和人能有感乃至于斯也【魏志管宁传注】火在斗中而柄尚热【晋书韩伯传】
行者思于道而居者梦于牀慈母吟于巷适子怀于荆【淮南子说林训】
昔雍门子以哭见于孟尝君已而陈辞通意抚心发声孟尝君为之增欷歍唈流涕狼泪不可止精神形于内而外谕哀于人心此不传之道使俗人不得其君形者而效其容必为人笑故蒲且子之连鸟于百仞之上而詹何之鹜鱼于大渊之中此皆得清浄之道大浩之和也【淮南子览防训】
六二待聘九五见召二气交感夫妇之道体斯合也【京氏易传成中】
一室之中父兄之际若身体相属一节动而知于心【盐铁论周秦】
橘柚生于江南而民皆甘之于口味同也好音生于郑卫而人皆乐之于耳声同也越人夷吾戎人由余待译而后通而并显齐秦人之心于善恶同也故曾子倚山而吟山鸟下翔师旷鼓琴百兽率舞未有善而不合诚而不应者也【盐鐡论相刺】
妾闻寡妇哭城城为之崩亡士叹市市为之罢诚信发内感动城市妾之寃明于白日虽独号于九层之内而众人莫为毫厘【烈女传周列国齐威虞姬】
昔华舟?梁战而死其妻悲之向城而哭隅为之崩城为之弛君子诚能刑于内则物应于外矣夫土壤且可为忠况有食谷之君子【说苑善説】
昼人之祸少夜人之祸多昼夜散者其祸福杂【太?经?莹】召云者龙命吕者律【周易略例明爻】
隆墀永叹远壑必盈【周易略例明爻】
故有善迩而远至命宫而商应脩下而高者降与彼而取此者服矣【周易略例明爻】
蛟濳于水产卵高陵下复于渊气应相感然后剖化犹君臣父子以道相感精迎诚致不言而动也【太?经第四迎解】蒲且子见双鸟过之其不被弋者亦下故言感也【李善注文选张茂先励志诗】
犬马之诚不能动人譬人之诚不能动天【文选曹植求通表】出其言善千里应之茍违斯义则同衾以疑【文选张茂先女史箴】触非其类虽疾弗应感以其方虽微则顺是以商飚漂山不兴盈尺之云谷气乘条必降弥天之润故闇于治者唱繁而和寡审乎物者力约而功峻【文选陆机演连珠】积实虽微必动于物崇虚虽广不能移心是以都人冶容不悦西施之影乘马班如不辍太山之阴【文选陆机演连珠】机心难湛不接异类淳德易孚可狎殊方是以高罗举而云鸟降海人萃而水禽翔【广文选谢惠连连珠】
百心不可得一人一心可得百人【意林子思子】
文王葬枯骨无益众庶众庶悦之恩义动人也王翁观人五藏无损生人生人恶之残酷也【意林新论】
视四方常有大云五色具而不雨其下有圣贤人隐【艺文类聚人部贤】
奏六代之舞不能祚天具百神之歌无以动圣【艺文类聚职官部太傅表】
东邻之牺牛不如西邻之麦鱼【艺文类聚职官部太常箴】
樊哙问陆贾曰自古人君受命于天云有瑞应岂有是乎贾曰目瞤得酒食灯花得钱财干鹊噪而行人至蜘蛛集而百事喜小旣有征大亦宜然【事文类聚灯西京杂记】繁霜应管能响丰山之钟?云触石又动流泉之奏【文苑英华李那文章上书】
一言所感凝晖照于鲁阳一志防通飞泉涌于疎勒【文苑英华徐陵迁谴上书】
禹济巨海鼋鼍为梁【埤雅品物门鼋】
可以使鬼者钱也可以使神者诚也【事类赋宝货部钱注】
善恶之生由如影响不离形声【海空智藏经序品】
如转轮王欲有所趣四军导从轮宝居先王及四军念欲饮食轮则为住旣饮食已王念欲行轮则前去其轮去住随王意欲至所趣方不复前去【波罗蜜多经卷三百五十一】本失于宝珠堕之于大海卽时执取器抒海求珠宝精进不以懈执心而不移海神见如是卽出珠还之【脩行道地经慈品】
如婴儿病与乳母药儿患得愈母虽非儿药之力势能及其儿【大庄严经论卷一】
行云徘徊犹感美音之和游鱼踊跃尚赏清丝之韵【?明集九】
夫栴檀移植则异物同熏摩尼吐曜则众珍自积【高僧传六释慧远】
惊禽投案犹请命于魏君穷兽入庐乃祈生于欧氏汉王去饵遂感明珠之酬杨寳施华便致白环之报【法苑珠林卷七十三】
谷风之随啸虎庆云之逐腾龙感应相招仰惟常理【法苑珠林卷八】
心识相传美恶由起报应之道运环相袭其犹声和响顺形直影端此自然之理无差毫分【僧肇注维摩诘经佛国品】夫以羣生万端业行不同殊化异彼致令报应不一是以净者应之以寳玉秽者应之以沙砾美恶自彼于我无定【僧肇注维摩诘经佛国品】
喻林卷四

[book_title]卷五
钦定四库全书
喻林卷五　　　　　　　明　徐元太　撰人事门【三】
类应
顺道吉从逆凶吉凶之报若影之随形响之应声【孔氏传书大禹谟】
喓喓然为声而鸣者草虫也闻此草虫之鸣趯趯然跳跃而从之者阜螽也以喻赫赫然有德而盛者南仲也闻南仲之将徃向望而美之者近西戎之诸侯也言阜螽之从草虫天性然也西方诸侯之美南仲事势然也【毛诗正义出车】
天下罪人逋逃者以纣为主集而归之如鱼入深渊兽奔薮泽也【春秋正义昭公七年】
夫明闇之征上乱飞鸟下动渊鱼各以类推【前汉书终军传】女魃北而应龙翔洪鼎声而军容息溽暑至而鹑火栖寒水沍而鼋鼍蛰【后汉书张衡列传】
鹳鸣臯垤则降阴吐雨腾蛇耸跃而沈云郁防【宋书文九王建平传】
视书上有酒者下必有肉上有年者下必有月以类而取之【淮南子説林训】
百物去其所与异而从其所与同故气同则防声比则应其验皦然也试调琴瑟而错之鼔其宫则他宫应之鼓其商而他商应之五音比而自鸣非有神其数然也【春秋繁露同类相动】
君子洁其身而同者合焉善其音而类者应焉马鸣而马应之牛鸣而牛应之非知也其势然也故新沐者必弹冠新浴者必振衣莫能以已之皭皭容人之混污【韩诗外传】
同明相见同音相闻同志相从非贤者莫能用贤【韩诗外传】鸾设于镳和设于轼马动而鸾鸣鸾鸣而和应行之节也【説苑谈丛】
风而识虎云而知龙贤人作而万类同【太?经太?文】
叩宫而商应弹角而征动【王逸注楚辞七谏】
士为知己者死女为悦己者容马为策己者驰神为通己者明【武侯十六策察疑】
以形逐影以龙致雨雨应龙而来影应形而去天地之性自然之道也【王充论衡寒温篇】
商风漂荡本无兴云之候暗君政乱不能怀百姓之心至谷风习习必阴必雨明主在上则天下自安也【李善注文选陆士衡演连珠】
夫草虫鸣则阜螽跃雕虎啸而清风起故絪緼相感雾涌云蒸嘤鸣相召星流电激是以王阳登则贡公喜罕生逝而国子悲【文选刘峻广絶交论】
同音者相和兮同类者相似飞鸟号其羣兮鹿鸣求其友故叩宫而宫应兮弹角而角动虎啸而谷风至兮龙举而景云徃【广文选东方曼倩哀命】
美事召美类恶事召恶类类之相应而起也如马鸣则马应之故以龙致雨以扇逐暑军之所处生以棘楚美恶皆有从来也【艺文类聚服饰部扇】
隐雷自天昆虫已听浮阴在汉柱础先霑【艺文类聚巧艺部围棊】一人执规拾手自负一人吹箫长短皆应【太平御览乐部箫】舜云从道必吉反道必凶如影如响【太平御览皇王部帝舜有虞氏】獐山物画山者并画獐龙水物画水者并画龙【尔雅翼麕】形精之动犹根本之与枝叶也【黄帝素问内经五运行大论】
形动不生形而生影声动不生声而生响【道德经指归卷十二】五藏皆有合病乆而不去者内舍于其合也故骨痹不已复感于邪内舍于肾筋痹不已复感于邪内舍于肝脉痹不已复感于邪内舍于心肌痹不已复感于邪内舍于脾皮痹不已复感于邪内舍于肺所谓痹者各以其时重感于风寒湿之气也【黄帝素问内经痹论】
犹如日影皆由于形形长影长形短影短形大影大形小影小形之巨细不得藏影【海空智藏经序品】
犹如空处发起言声非无响应由其响微不闻于耳【海空智藏经序品】
又如形影形値斜光其影即长形値正光其影即短形不値光其影不见以是因縁形不为殊影则长短有无之异【海空智藏经序品】
行恶得恶如种苦种【法句经爱身品】
如影人去则去人动则动人住则住善恶业影亦如是【大智度论卷六】
如母子身虽异而因縁相续故如母服药儿病则差【大智度论三十一】
譬如磁石虽不作意诸所有鐡来附于我【瑜伽师地论六十】善恶无爽状麟鬭以日亏报应有归等鲸亡而星现【法苑珠林卷五十五】
自取
九三需于泥致防至【易需】
上九何校灭耳凶象曰何校灭耳聪不明也【易噬嗑】慢藏诲盗冶容诲淫易曰负且乘致防至盗之招也【易系辞上传】
自下讼上悖逆之道故祸患来至若手自拾掇其物言患必来也【周易正义讼】
隼之为鸟宜在山林集于人家高墉必为人所缴射以譬六三处于高位必当被人所诛讨【周易正义解】
惠迪吉从逆凶惟影响【书大禹谟】
惟口起羞惟甲胄起戎惟衣裳在笥惟干戈省厥躬【书说命中】
虎之猛也而陷于获人之智也而陷于诈【汲冡周书周祝解】防邑之中有鹊鸟之巢卭丘之上有美苕之草处势自然以兴宣公之朝有谗言之人亦处势自然何则防多树木故鹊鸟徃巢焉卭丘地美故防苕生焉以言宣公信谗故谗人集焉【毛诗正义防有鹊巢】
谚有之曰心则不竞何惮于病旣不能彊又不能弱所以毙也【左传僖公七年】
有孺子歌曰沧浪之水清兮可以濯我缨沧浪之水浊兮可以濯我足孔子曰小子听之清斯濯缨浊斯濯足矣自取之也夫人必自侮然后人侮之家必自毁而后人毁之国必自伐而后人伐之【孟子离娄上】
夫婚姻祸福之阶也利内则福由之利外则取祸今王外利矣其无乃阶祸乎【国语周】
夫好船者溺好骑者堕君子各以其所好为祸【越絶外传记吴王占梦】
虎将卽禽禽不知虎之卽已也而相鬭两罢而归其死于虎故使禽知虎之卽已决不相鬭矣今山东之主不知秦之卽已也而尚相鬭两敝而归其国于秦智不如禽远矣【战国策赵武灵王】
今夫鹄的非咎罪于人也便弓引弩而射之中者则善不中则愧少长贵贱则同心于贯之者何也恶其示人以难也今穷战比胜而守必不防则是非徒示人以难也又且害人者也然则天下仇之必矣【战国策齐闵王】
人之饥所以不食乌喙者以为虽偷充腹而与死同患也今燕虽弱小强秦之少婿也王利其十城而深与强秦为讐今使弱燕为鴈行而强秦制其后以招天下之精兵此食乌啄之类也【战国防燕易王】
错之材智小谋大旤如发机先冦受害【前汉书叙传下】闺中容兢淖约兮相态以丽佳知众嫭之嫉妒兮何必飏累之蛾睂【前汉书扬雄传上】
白龙鱼鳞网者食之【别国洞防记】
犹昆虫之相囓适足还害其身【后汉书孔融列传】
前车已覆袭轨而骛曾不见祸以知畏惧【后汉书蔡邕列传】夫不有臭秽则苍蝇不飞【后汉书陈蕃列传】
譬诸附子疗饥酖毒止渴未入腹胃喉咽已絶岂可为哉【后汉纪孝顺】
夫松竹贞秀经寒暑而不衰榆柳虚挠尽一时而零落此草木之性修短之不同者也廉洁者必有贪浊之对刚毅者必遇强勇之敌此人事之对感时之不同者也咸自取之岂有为之者哉【后汉纪孝桓上】
鹦鹉能言泗濵浮磬众人所翫岂合物情?鸟纡幙而不被害鸣集远巢咸以欲死眄彼梁鱼逡巡倒尾沈吟不决忽焉失水【晋书董京传】
甚爱必大费多获必厚亡【老子立戒】
人生于世或有事不遂志而宣言云不遇时者是无异负丹颈之罪俟时行戮岂不殆哉【亢仓子训道】
庄里丈人字长子曰盗少子曰殴盗出行其父在后遽呼之曰盗盗吏闻因防之其父呼殴喻吏遽而声不转但言殴殴吏因殴之几殪康衢长者字僮曰善搏字犬曰善噬賔客不过其门者三年长者怪而问之乃实对于是改之賔客徃复【尹文子大道下】
丘所谓无病而自炙也疾走料虎头编虎须几不免虎口哉【庄子盗跖】
质的张而弓矢至焉林木茂而斧斤至焉树成荫而众鸟息焉醯酸而蚋聚焉故言有召祸也行有召辱也君子愼其所立乎【荀子劝学】
彊自取柱柔自取束邪秽在身怨之所搆【荀子劝学】
翟人有献丰狐?豹之皮于晋文公文公受客皮而叹曰此以皮之美自为罪夫治国者则以名号为罪徐偃王是也则以城与地为罪虞虢是也故曰罪莫大于可欲【韩非子喻老】
夫善游者溺善骑者堕各以其所好反自为祸是故好事者未尝不中争利者未尝不穷也【淮南子原道训】
声自召也貌自示也名自命也文自官也无非己者操锐以刺操刃以击自取之也其何怨乎人【淮南子缪称训】铎以声自毁膏烛以明自铄虎豹之文来射猿狖之防来措故子路以勇死苌?以智困能以智知而未能以智不知也【淮南子缪称训】
山生金反自剥木生虫反自食人生事反自贼【淮南子说林训】母曰不幸甑终不堕井抽簪招燐有何为惊【淮南子说林训】蘓秦步曰何故趋曰何趍驰有为则议多事固苛【淮南子说林训】
羊肉不慕螘螘慕于羊肉羊肉羶也醯酸不慕蚋蚋慕于醯酸【淮南子说林训】
鱼鳖厌深渊而游于干浅故得于钓网禽兽厌深山而下于都泽故得于田猎【韩诗外传】
徼幸者伐性之斧也嗜欲者逐祸之马也谩诞者趋祸之路也毁于人者困穷之舍也【韩诗外传】
今之学者无太公之能骐骥之才有以蜂虿介毒而自害也【盐铁论讼贤】
晋文公时翟人有献封狐文豹之皮者文公喟然叹曰封狐文豹何罪哉以其皮为罪也大夫栾枝曰地广而不平财聚而不散独非狐豹之罪乎【说苑政理】
昔白龙下清冷之渊化为鱼渔者豫且射中其目白龙上诉天帝天帝曰当是之时若安置而形白龙对曰我下清冷之渊化为鱼天帝曰鱼固人之所射也若是豫且何罪夫白龙天帝贵畜也豫且宋国贱臣也白龙不化豫且不射今弃万乗之位而从布衣之士饮酒臣恐其有豫且之患矣【说苑正谏】
忧夫肉自生虫而还自食也木自生蠧而还自刻也人自兴妖而还自贼也五鼎之具不当生藜藿人主堂庙不当生蒺藜【说苑辨物】
强梁者不得其死好胜者必遇其敌盗怨主人民害其贵【説苑敬愼】
鸿鹄保河海之中厌而欲移徙之小泽则必有弋缯之忧鼋鼍保深渊厌而出之浅渚则必有罗网钓射之忧今君逐兽砀入至此何行之太远也【新序杂事二】
泥滓污辱弃捐沟渎【焦氏易林屯之讼】
去辛就蓼毒愈酷甚避井入坑忧患日生【焦氏易林观之益】倚锋据防伤我胸臆【焦氏易林坎之蒙】
禾生虫蠧还自尅贼【焦氏易林火壮之旣济】
围碁击剑反自?刑【扬子问道篇】
若立岩墙之下动而征病行而招死命乎命乎【扬子问明篇】次八夷其角厉测曰夷其角以威伤也【太?经第二夷】
上九郭其目防其角不庳其体测曰郭目防角还自伤也【太?经第二格】
上九太山防梁柱折其人顚且蹶测曰山防梁折终以猛也【太?经第三疆】
次七魁而颜而玉帛班而决欲收防测曰魁而颜而盗之招也【太?经第五积】
次八翡翠于飞离其翼狐鼦【刁】之毛躬之贼测曰翡翠狐鼦好作咎也【太?经第五视】
官府设陈富贵者値之布衣寓焉不符其爵狱犴若居有罪者触之贞良入焉不受其罚也【申鉴俗嫌】
象以齿焚身蚌以珠剖体匹夫无辜怀璧其罪【濳夫论遏利】弄刀者伤手打跳者伤足【武侯十六策阴察】
鸟鸣之恶自取憎人言之恶自取灭【曹子建令禽恶鸟论】
交气疾争者为易口而自毁也竝辞竞诜者为贷手而自殴也【刘邵人物志释争】
鹦鹉慧鸟栖林喙桑四指中分行则以觜自贻伊笼见幽坐趾【山海经西山经图讃】
牛充兵机兼之者旄冠于旌鼓为军之摽匪肉致灾亦毛之招【山海经北山经图讃】
道家言枉煞人者是以兵刃而更相煞其取非义之财不避怨恨譬若以漏脯救饥鸩酒解渴非不暂饱而死亦及之矣【抱朴子内篇防防】
准的陈则流镝赴焉美名起则?讟攻焉瑰货多藏则不招怨而怨至矣器盈志骄则不召祸而祸来矣【抱朴子外篇广譬】
斯乃招患之旌召害之符传非之驿倾身之车也岂徒减其方策之令闻亏其没世之德音而已哉【抱朴子外篇疾谬】匹夫枉死于怀璧丰狐召灾以美皮【抱朴子外篇安贫】
木生斧柄还自伐膏起火还自消【庄子音义人间世】
尧舜不易日月而兴桀纣不异星辰而亡天道不改而人道易也【李善注文选任彦升宣德皇后令】
海鸟鵎鶋避风而至条枝巨雀逾岭自致提挈万里飘飖逼畏夫唯体大妨物而形瓌足玮也【文选鹪鹩赋】
前车已摧后銮不息乗危以庶安行险而徼幸于是有顚坠覆亡之祸残生夭命之衅【广文选傅季友演愼论】
卑墙来盗荣辱由中出敬侮由外生【意林尸子】
天下之强者东海之恶燋焉水灌而不已恶燋者山名也在东海南方三万里海水灌之而即消【艺文类聚水部海水】肉腐出虫鱼枯生蠧【太平御览虫豸部虫】
方周之兴大姒梦商之庭产棘小子发取周庭之梓植之于阙间梓化为松柏柞棫觉惊以告文王文王曰勿言冬日之阳夏日之阴不召而物自来【尔雅翼柞】
符子曰木生蝎蝎盛而木枯石生金金曜而石流【事类赋木部木注】
空阅【一作门】来风桐乳致巢此以其能苦其性者【困学纪闻卷十诸子】
夫天之生风者非以私百姓也其行公平正直犯者得之避者得无殆非求人而人自犯之【黄帝素问灵枢经五变】风雨寒热不得虚邪不能独伤人卒然逢疾风防雨而不病者盖无虚故邪不能独伤人此必因虚邪之风与其身形两虚相得乃客其形【黄帝素问灵枢经百病始生】
夫火生于木火发而木焚国生于奸奸深则国乱亦犹蚕能作茧茧成则杀其身人能生事事烦则害其命【天机经人】
如蛾狥明自取焦灭【玉清经通济幽防品】
如阿耨达池水本一味德人用之则有种种防妙甘味薄德人用其味则一麄恶不美【大方等大集经十八】
如树果繁速自害竹芦结实亦如是如骡懐妊自防身无智求利亦复然【大集月藏经卷二偈】
譬如画师自画鬼神像还自复恐怖【佛遗日摩尼宝经推六】如人为乐入海遭种种难为乐入阵箭如云雨刀矛劒矟更相伤害为乐因縁远涉崄路旷野饥渇艰难非一为乐因縁作诸苦行投渊赴火五热炙身卧棘刺上自饥断食编椽而坐树皮草衣食菜食果【无明罗刹经所十一】其发恶心横加于人还自受罪譬如向风扬尘还自坌身【修行道地经慈品】
譬如肥羊早就屠机【大智度论卷十五】
夫苦李繁子而枝折栾大谬唱而受枭【?明集戎华论】
世间诸人在世时舌上自然生斤斧所谓口说诸毒恶还自衰损害其身【法苑珠林卷七】
有一婆罗门于旷野中造立义井为放牧行者皆就井饮并及洗浴时日向暮有羣野干来趣井饮地残水有野干主不饮地水便内头罐中饮水饮已戴罐高举扑破瓦罐罐口犹贯其项诸野干軰语野干主若湿树叶可用者常当护之况复此罐利益行人云何打破野干主言我作是乐但当快心那知他事时有行人语婆罗门汝罐已破复更着之犹如前法为野干所破乃至十四诸野干軰数数谏之犹不受语时婆罗门便自念言是谁破罐当徃伺之正是野干便作是念我福德井而作留难便作木罐坚固难破令头易入难出持着井边然捉杖屛处伺之行人饮讫野干主如前入饮饮讫扑地不能令破时婆罗门捉杖打煞空中有天说此偈言知识慈心语狼戾不受谏守顽招此祸自丧其身命是故痴野干遭斯木罐苦【法苑珠林卷四十五】
似飞蛾拂防自取烧然如蚕作壐非他纒缚【法苑珠林卷七十七】
趋利
获者之遗余捃拾所以为利【郑氏注礼记坊记】
人亦孰不欲富贵而独于富贵之中有私龙断焉古之为市者以其所有易其所无者有司者治之耳有贱丈夫焉必求龙断而登之以左右望而罔市利人皆以为贱故从而征之征商自此贱丈夫始矣【孟子公孙丑下】
且夫枉尺而直寻者以利言也如以利则枉寻直尺而利亦可为与【孟子滕文公下】
谭拾子曰事之必至者死也理之固然者富贵则就之贫贱则去之请以市谕市朝则满夕则虚非朝爱市而夕憎之也求存故徃亡故去【战国策齐闵王】
濮阳人吕不韦贾于邯郸见秦质子异人归而谓父曰耕田之利几倍曰十倍珠玉之赢几倍曰百倍立国家之主赢几倍曰无数曰今力田疾作不得暖衣余食今建国立君泽可以遗世愿徃事之【战国防秦孝文王】
宣太后谓尚子曰妾事先王日先王以其髀加妾之身妾困不支也尽置其身妾之上而妾弗重也何也以其少有利焉今佐韩兵不众粮不多则不足以救韩夫救韩之危日费干金独可使妾少有利焉【战国策韩襄王】
彼劝太子战攻欲啜汁者众【史记魏世家】
今夫赵女郑姬设形容揳鸣琴揄长袂蹑利屣目挑心招出不逺千里不择老少者奔富厚也游闲公子饰冠剑连车骑亦为富贵容也弋射渔猎犯晨夜冒霜雪驰坑谷不避猛兽之害为得味也博戏驰逐鬭鸡走狗作色相矜必争胜者重失负也医方诸食技术之人焦神极能为重糈也吏士舞文弄法刻章伪书不避刀锯之诛者没于赂遗也农工商贾畜长固求富益货也此有知尽能索耳终不余力而让财矣谚曰百里不贩樵千里不贩防居之一岁种之以谷十岁树之以木百岁来之以德德者人物之谓也【史记货殖传】
凡编户之民富相什则卑下之伯则畏惮之千则役万则仆物之理也夫用贫求富农不如工工不如商刺绣文不如倚市门此言末业贫者之资也【史记货殖传】
贵出如粪土贱出如珠玉财帛欲其行如流水【史记货殖传】渊深而鱼生之山深而兽徃之人富而仁义附焉【史记货殖传】故其见敌则逐利如鸟之集其困败则瓦解云散矣【史记匈奴传】
人之于利如蹈水火焉前人虽败后人复起如彼此无已谁止之者【晋书郤诜传】
军无财士不来军无赏士不徃任无中人不如归田虽有中人而无家兄不异无翼而欲飞无足而欲行【晋书鲁褒传】
竞毛羽之轻趋锥刀之末【梁书任昉传】
规麴蘖之润竞锥刀之末【隋书刘昉传】
凡人之情见利莫能勿就见恶莫能勿避其商人通贾倍道兼行夜以续日千里而不远者利在前也渔人之入海海深万仞就波逆流乘危百里宿夜不出者利在水也故利之所在虽千仞之山无所不止深源之下无所不入焉故不推而徃不引而来不烦不扰而民自富如鸟之覆卵无形无声而惟见其成【管子禁藏】
服牛死夫妇哭非骨肉之亲也为其利之大也欲知把齐国者则其利之者耶【晏子春秋谏下】
见遗不掇非人情也【鹖冠子天则】
民之生度而取长称而取重权而索利【商子筭地】
民之于利也若水于下也四旁无择也【商子君臣】
燔台而鼔之使民赴火者赏在火也临江而鼓之使人赴水者赏在水也临战而使人絶头刳腹而无顾心者赏在兵也又况据法而进贤其助甚此矣【韩非子内储説上】鳣似蛇蚕似蠋人见蛇则惊骇见蠋则毛起然而妇人拾蚕而渔者握鳣利之所在则忘其所恶皆为孟贲【韩非子内储説上】
厚赏之使人为贲诸也妇人之拾蚕渔者之握鳣是以效之【韩子内储説上】
王何疑秦之善臣也以綘安邑令负牛书与秦犹乃善牛也卭虽不肖独不如牛乎【吕氏春秋应言】
使民无欲上虽贤犹不能用夫无欲者其视为天子也与为舆同其视有天下也与无立锥之地同其视为彭祖也与为殇子同天子至贵也天下至富也彭祖至寿也诚无欲则是三者不足以劝舆至贱也无立锥之地至贫也殇子至夭也诚无欲则是三者不足以禁防有一欲则北至大夏南至北戸西至三危东至扶木不敢乱矣犯白刃冒流矢趣水火不敢却也晨寤兴务耕疾庸为烦辱不敢休矣故人之欲多者其可得用亦多人之欲少者其得用亦少无欲者不可得用也羣狗相与居皆静无争投以炙鸡则相与争矣或折其骨或絶其筋争术存也【吕氏春秋为欲】
其余猖蹶而趋之者乃豕羊驱而徃【贾子俗激】
耕之为事也劳织之为事也扰扰劳之事而民不舍者知其可以衣食也【淮南子主术训】
待利而后拯溺人亦必以利溺人矣【淮南子説林训】
此无以异于遗重宝于道而莫之守见者掇之也【春秋繁露灭国上】
今握?与错金以示婴儿必取?而不取金也握一斤金与千万珠以示野人野人必取金而不取珠也故物之于人小者易知也其于大者难见也今利之于人小而义之于人大者无怪民之皆趋利而不趋义也固其所闇也【春秋繁露身之养重于义】
蠋欲类蚕鱓欲类虵人见虵蠋莫不身洒然女工脩蚕渔者持鱓不恶何也欲得钱也【说苑谈丛】
府藏之富王以赈贷捕鱼河海茍愿多得【焦氏易林比之临】西行求玉冀得隋璞【焦氏易林家人之姤】
次六经六衢周九路不限其行贾测曰经六衢商旅事也【太?经第二装】
次四燕食扁扁其志?【居遇切】?利用征贾测曰燕食扁扁志在頼也【太?经第六养】
工人刻木以入凿凿即受之若人施其巧伪索荣显之名利也【淮南子俶贞训解】
莫不蒙尘触雨戴霜履氷懐黄握白提清挈肥以赴邪径之近易规朝种而暮获矣【抱朴子外篇最学】
商贾之人志无远大譬犹僮竪故云贾竪【前汉书注张良?】宁当争分寸之末竞锥刀之利哉【文选江淹上书】
利之所在若鸟之追鸾【广文选嵇叔夜卜疑集】
农桑勤而利薄工商逸而利厚故农夫辍耒而雕镂女工投杼而刺绣【意林正论】
军无财士不来军无赏士不徃故良饵之下有悬鱼重赏之下有勇夫【艺文类聚武部将帅】
天有所短钱有所长四时行焉百物生焉钱不如天达穷开塞振贫济乏天不如钱【艺文类聚产业部钱论】
医善吮人肠含人血非有肌骨之亲也利之所加也【太平御览方术部医】
猛虎道食不觉蚊防来【太平御览虫豸部蚊】
猎者嗜肉不多于不猎及其淩冈峦赴谿岭而有遗身之志【太平御览资产部猎】
则能目语额瞬动頞塞鼻谈智于尺寸之间窥窬于分毫之利【初学记居处部市】
鱼在在藻厥志在饵【玉海诗攷】
水动下流人动趋利【道德经指归卷十】
犹如猫子在鼠穴边欲捕鼠故【中阿含经卷三十】
犹如鸺狐在燥樵积间为捕防故【中阿含经卷三十】
犹如鹤鸟在水岸边为捕鱼故【中阿含经卷三十】
如四交道堕一叚肉鵄乌雕狼各来争之【修行道地经五阴成败品】犹如猕猴求诸果蓏从树至树从林至林【出曜经三爱品】如鸟衔肉从乌逐之【大智度论卷十五】
召渴马于滮泉不待鞭策而至矣【?明集十】
喻林卷五

[book_title]卷六
钦定四库全书
喻林卷六　　　　　　　明　徐元太　撰人事门【四】
避害
六三即鹿无虞惟入于林中君子几不如舍往吝【易屯】初六遯尾厉勿用有攸徃【易遯】
北风其凉雨雪其雱惠而好我携手同行　莫赤匪狐莫黑匪乌惠而好我携手同车【诗国风北风】
硕鼠硕鼠无食我黍三岁贯【音惯】女莫我肻顾【叶果五反】逝将去女适彼乐土乐土乐土爰得我所【诗国风硕鼠】
黄鸟黄鸟无集于谷无啄我粟此邦之人不我肻谷言旋言归复我邦族　黄鸟黄鸟无集于桑无啄我梁黄鸟黄鸟无集于栩【音许】无啄我黍【诗小雅黄鸟】
匪鹑匪鸢翰飞戾天匪鳣【音氊】匪鲔濳逃于渊【诗小雅四月】匹夫无罪懐璧其罪吾焉用此其以贾害也【左传桓公十年】賔孟适郊见雄鸡自断其尾问之侍者曰自惮其牺也遽归告王且曰鸡其惮为人用乎人异于是牺者实用人人牺实难已牺何害【左传昭公二十二年】
刳胎杀夭则麒麟不至其郊竭泽而渔则蛟龙不处其渊覆巢破卵则凤凰不翔其邑鸟兽之于不义尚知避之况于人乎【孔子家语困誓】
不观高崖何以知陨坠之患不临深泉何以知没溺之患不观巨海何以知风波之患失之者其不在此乎士愼此三者则无累于身矣【孔子家语困誓】
流者曰川川不可防而口又甚川之溃决害于人也民之败乱害于上也【国语解周上厉王虐】
臣闻饥人所以饥而不食乌喙者为其愈充腹而与饿死同患也【史记苏秦传】
鸿鹄高飞一举千里羽翮已就横绝四海横绝四海当可柰何虽有矰缴尚安所施【史记留侯世家】
大行不顾细谨大礼不辞小让如今人方为刀俎我为鱼肉何辞为【史记项羽纪】
凤凰翔于千仞之上兮览德辉而下之见细德之险微兮遥増翮逝而去之彼寻常之污渎兮岂能容吞舟之鱼横江湖之鳣鱏兮固将制于蝼蚁【史记贾生传】
防鹊遭害则仁鸟増逝愚者蒙戮则知士深退【前汉书梅福传】欲谈者宛舌而固声欲行者拟足而投迹【前汉书扬雄传下】当君子困贱之时局高天蹐厚地犹恐有鎭厌之祸也【后汉书仲长统列传】
羣车方奔乎险路安能与之齐轨【后汉书蔡邕列传】
龙不隐鳞凤不藏羽网罗高悬去将安所【后汉书逸民列传】剑防在门何暇有让百弩环舍何可彊复【后汉书冯衍传】黄龙不反于涸泽凤皇不离其罻罗故刳胎焚林则麒麟不臻覆巢破卵则凤皇不翔竭泽而渔则龟龙不见鸟兽之于不仁犹知避之况丘乎故虎啸而谷风起龙兴而景云见击庭钟于外而黄钟应于内夫物类之相感精神之相应若响之应声影之象形故君子违伤其类者【魏志刘廙传注】
夫猛兽当途麒麟恐惧况臣脆弱敢不?惧【晋书王濬传】常恐洪涛荡岳余波见漂况可临尾闾而闚沃焦哉【晋书韦忠传】
穷猿投林岂暇择木【晋书李充传】
贤人之处乱世也知道之不可行则沉抑以辟罚静黙以侔免辟之也犹夏之就清冬之就温焉可以无及于寒暑之菑矣【管子宙合】
气之害人者谓之不适味之害人者谓之毒【鹖冠子环流】且鸟高飞以避矰弋之害鼷鼠深穴乎神丘之下以避熏凿之患而曾二虫之无知【庄子应帝王】
鸷鸟逐雀有袭人之懐入人之室者非出生也后有惮也【尉缭子武议】
譬之若瞽师之避柱也避柱而疾触?也狐狸水泉奸邪盗贼冦乱之患此?之大者也慈亲孝子避之者得葬之情矣【吕氏春秋节丧】
义小为之则小有福大为之则大有福于祸则不然小有之不若其亡也射招者欲其中小也射兽者欲其中大也物固不必安可推也【吕氏春秋别类】
夫鸟飞千仞之上兽走丛薄之中祸犹及之又况编戸齐民乎【淮南子俶贞训】
未尝灼而不敢握火者见其有所烧也未尝伤而不敢握刃者见其有所害也【淮南子汜论训下】
嫁女于病消者夫死则后难复处也故沮舍之下不可以坐倚墙之?不可以立【淮南子説山训】
凶虎在于后隋矦之珠在于前弗及掇者先避患而后就利【淮南子说林训】
狂马不触木猘狗不自投于河虽聋虫而不自陷又况人乎【淮南子説林训】
人性便丝衣帛或射之则被铠甲为其所不便以得所便【淮南子説林训】
夫行者先全已而后求名仕者先辟害而后求禄夫香饵非不美也龟龙闻而深藏鸾凤见而高逝者知其害身也夫为鸟鹊鱼鼈食香饵而后狂飞奔走逊身屈遰无益于死【盐铁论褒贤】
鸿飞戾天避害紫渊虽有逢门不能危身【焦氏易林益之小畜】次八羡其足济于沟渎面贞测曰羡其足避凶事也【太?经第一羡】
次五见鷕【音杳】踤于林獭入于渊征测曰见鷕及獭深居逃凶也【太?经第四逃】
言鸾凤飞于千仞蛟龙藏于旋渊故矰缴不能逮罗防不能加贤者亦宜高举隐藏法令不能拘也【王逸注楚辞哀时命】涂有狂夫投刃而泽有猛虎厉牙而望知见之者不敢前进如不知见则遭狂夫之刃犯猛虎之牙矣【王充论衡知实篇】
神龟实可乐明戒在刳肠【嵇中散集阮德如荅】
夫人受形于造化与万物并存有生之最灵者也异于草木草木不能避风雨辞斤斧殊于鸟兽鸟兽不能远网罗而逃寒暑【嵇中散集向子期难养生论】
虑巫山之失火恐芝艾之并焚耳【抱朴子外篇嘉遯】
瘕疾塡胸而不敢铍虿尾螫附而不敢斫非好疾而爱毒以铍斫之患甚疾螫也酖酒盈巵渴者弗饮非不渇也饮之立死销金在炉盗者不掬非不欲也掬而灼烂虓虎在前地有隋珠虽贪如盗蹠则手不暇拾悬彀向心路有西施虽婬如景阳则目不暇视非不爱宝而悦色而不顾者利缓而害急也【刘子利害】
孙武曰避其锐气谓鋭气之利甚于锋刃也【李善注文选魏都赋】匪择木以栖集尠林焚而鸟存【文选西征赋】
鸾凤翔于苍云兮故矰缴而不能加蛟龙濳于旋渊兮身不挂于网罗知贪饵而近死兮不如下游乎清波【补文选庄忌哀时命】
鸳雏远害不羞卑栖灵虬避难不耻汚泥【广文选曹子建矫志诗】鹓雏翔穷冥蒲且不能视鹳鹭遵臯渚数为矰所系【广文选张孟阳招隐诗】
腾猨疑矫箭惊雁避虚弓【文苑英华梁庾肩吾应制六诗】
铄金为洪炉盗不探鸩肉在俎饿徒不食【太平御览饮食部食下】
譬如有人常畏怨家舍弃父母妻子产业服具而远逃避【元阳妙经卷一】
譬如有人畏于债主远适边国不为债主及于他人之所陵夺何以故由路远险绝债主家人不能达彼【大宝积经二十】
譬如孤寡恐惧之人畏对家便徃至城中卽安对家人无那之何所以者何是人已离于对人得安隐处故【佛国经卷下】
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:25:14-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
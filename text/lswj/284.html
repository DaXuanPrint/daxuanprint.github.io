<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="目录,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,古俪府全文在线阅读,古俪府全文在线下载,大玄古籍书库">
<meta name="description" content="十二卷。明王志庆(生卒年不详)撰。王志庆字与游，昆山(今江苏松江县)人。天启丁卯举人。有《丙园诗文稿》。本书从六朝、唐宋骈体之词藻之中，采摭英华、分类编辑。另外，汉魏时代的赋颂之文章，虽非四六骈体，但典实博丽，已开对偶之渐者，作者也一并收录。全书分十八门。为天文、地理、岁时、帝王、宫掖、储宫、帝戚、人、职官、礼、乐、道术、文学、武功、居处、恩赉、物类等。门下分一百八十二子目。本书可能仿欧阳询的《艺文类聚》的作法，收录或载全篇，或存节本。与其他类书只存字句、割裂饾饤者不同。所引至宋以前，引文全从总集、别集中">
<title>古俪府_王志庆_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">古俪府</span> <br/>
          作者： <span class="inputVal" id="bkauthor">王志庆</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,类书,完结</span> <br/>
          字数： <span class="inputVal" id="bknum">[book_length]387594</span> <br/>
          说明： <span class="inputVal" id="bkdec">十二卷。明王志庆(生卒年不详)撰。王志庆字与游，昆山(今江苏松江县)人。天启丁卯举人。有《丙园诗文稿》。本书从六朝、唐宋骈体之词藻之中，采摭英华、分类编辑。另外，汉魏时代的赋颂之文章，虽非四六骈体，但典实博丽，已开对偶之渐者，作者也一并收录。全书分十八门。为天文、地理、岁时、帝王、宫掖、储宫、帝戚、人、职官、礼、乐、道术、文学、武功、居处、恩赉、物类等。门下分一百八十二子目。本书可能仿欧阳询的《艺文类聚》的作法，收录或载全篇，或存节本。与其他类书只存字句、割裂饾饤者不同。所引至宋以前，引文全从总集、别集中录出。不象明人的其他类书，辗转稗贩，冗琐舛讹。有《四库全书》本。</span> <br/>
          封面： <span class="inputVal" id="bkimg">Z_18473.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]古俪府
[book_author]王志庆
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,类书,完结
[book_length]387594
[book_dec]十二卷。明王志庆(生卒年不详)撰。王志庆字与游，昆山(今江苏松江县)人。天启丁卯举人。有《丙园诗文稿》。本书从六朝、唐宋骈体之词藻之中，采摭英华、分类编辑。另外，汉魏时代的赋颂之文章，虽非四六骈体，但典实博丽，已开对偶之渐者，作者也一并收录。全书分十八门。为天文、地理、岁时、帝王、宫掖、储宫、帝戚、人、职官、礼、乐、道术、文学、武功、居处、恩赉、物类等。门下分一百八十二子目。本书可能仿欧阳询的《艺文类聚》的作法，收录或载全篇，或存节本。与其他类书只存字句、割裂饾饤者不同。所引至宋以前，引文全从总集、别集中录出。不象明人的其他类书，辗转稗贩，冗琐舛讹。有《四库全书》本。
[book_img]Z_18473.jpg


[book_title]目录
钦定四库全书　　　　　子部十一
古俪府目録　　　　　　类书类
卷一
天文部
卷二
地理部
嵗时部
卷三
帝王部
宫掖部
储宫部
帝戚部
卷四
政术部
卷五
人部
卷六
职官部
卷七
礼部
卷八
乐部
道术部
卷九
文学部
卷十
武功部
卷十一
居处部
恩赉部
卷十二
物类部
【臣】等谨案古俪府十二卷明王志庆编志庆昆山人其书以六朝唐宋骈体之文足供词藻之用者采摭英华分类编辑其汉魏赋颂之类虽非四六而典实博丽已开对偶之渐者亦并取焉凡分十八门每门各分子目凡一百八十有二大槩仿欧阳询艺文类聚之例或载全篇或存节本与他类书割裂饾饤仅存字句者不同所引止于宋以前又皆从各总集别集采出亦非明人类书辗转稗贩以致冗琐舛讹贻悮来学者可比葢志庆为佥事志坚举人志长之弟昆仲皆以文学见称于世志庆之考订精确虽不及其兄而源流既正识度自超故偶然选辑之本终能不失前人矩矱惟书中间收玉海所载俪句稍为猥襍若以此为例则吴淑事类赋必将全部收入文繁语冗安有终穷幸其偶一见之故尚不至为全书之累而贪多嗜博之亦终不能相掩云乾隆四十四年正月恭校上
总纂官【臣】纪昀【臣】陆锡熊【臣】孙士毅
总　校　官【臣】陆　费　墀

[book_title]卷一
钦定四库全书
古俪府巻一
明　王志庆　编
天文部【总载】
唐刘允济天赋　臣闻混成发粹大道含元兴于物祖首自胚浑分泰阶而立极光耀魄以司尊悬两明而必照列五纬而无言驱驭隂阳裁成风雨叶干位而凝化建坤仪而作辅错落九垓岧嶤八柱灿黄道而开域辟紫宫而为宇横斗枢以旋运廓星汉之昭囘緫三统之迁易乘五运之逓来察文明而降祥瑞观草昧而动云雷托璇枢之妙术应玉管之浮灰柔克斯髙听卑逾广覆焘千容苞含万象载光道徳聿符刑赏既霆震而霜威亦春生而夏长其功不测其变惟神大哉其施旷乎其仁周八纮而化育笼四海而陶钧虽感通而下济终辅翼而无亲登大寳于上皇发神图于下帝凭理乱而倚伏昏明而开闭遘尧舜以降祯休遇辛癸而呈祲沴歴成败而无爽在兴亡而必契
【阙】　　天赋　其为道也或比之以张弓其入梦也或方之于潄乳悯邹衍则严霜夏降应陈寔则繁星夜聚孔堦逺而难登乐雾披而已覩虽覆繖之可嫓岂链石之能补羙夫有功不伐无逺不盖徳冠三才名参四大日朝上而疑璧河夜横而如带破镜飞乎其所长剑倚乎其外违之则风雨差错顺之则隂阳交防
王起披雾见青天赋　状烟消于羃羃始露澄潭凝尘洗之蒙蒙自开朗镜陋决云而观剑小披沙而见金有羙人兮青阳是仰藻镜斯临自然比天于霄汉卷雾于沉隂亦何必观乐广之容始钦重噐信卫瓘之説方获明心者哉
【阙】　　錬石补天赋　观夫圆则九重功惟百链眷无亲而克敬当有道而可见言柔与刚崇髙是将运有徒于昼夜比为炭于隂阳织女停梭受支机于河汉荆人抱璞嗟韫玉于穹苍
后魏张渊观象赋　荆轲慕丹则白虹贯日而不彻卫生画防则太白食昴而摛朗鲁阳指麾而曜灵为之回驾严陵来游而客气着于乾象　隂精乘箕则大飇暮鼓西南入毕则淫雨滂沱譬犹晋钟之应铜山风云之从斑螭
唐杨烱浑天赋　部之以三门张之以八纪其周天也三百六十五度其去地也九万一千余里日居而月诸天行而地止载之以气浮之以水生之育之长之畜之亭之毒之盖之覆之天聪明也圣人得之天垂象也圣人则之其道也不言而信其神也不怒而威騐之以衡轴考之以枢机三十五官【一作宫】有羣生之系命一十二次当下土之封畿中衡外衡每不召而自至黄道赤道亦殊涂而同归表里见伏圣人于是乎发挥分至啓闭圣人于是乎范围可以穷理而尽性可以极深而研几天有北斗杓携龙角魁枕参首天有北辰众星环拱天帝威神尊之以曜魄配之以勾陈有四辅之上相有三公之近臣华盖岩岩俯临于帝坐离宫奕奕旁絶于天津列长垣之百堵啓阊阖之重闉文昌拜于大将天理囚于贵人【见晋天文志】防阶平而君臣穆招揺指而天下春东宫则析木之津夀星之野箕为傲客房为驷马天王对于摄提皇极临于宦者左角右角两曜之所廵行隂间阳间五星之所取舍后宫掌于蕃【一作燕】息太子承于冢社宗人宗正内外敦叙于家邦市楼市垣货殖毕陈于天下北宫则灵潜匿螣蛇伏藏匏宛然而独处织女终朝而七襄登渐台而顾步御辇道而徜徉闻雷霆之隠隠聴枹鼓之硠硠南斗主爵禄东壁主文章须女主布帛牵牛主闗梁羽林之军所以除暴乱垒壁之阵所以备非常西宫则天潢【一作汉】咸池五车三柱奎为封豕参为白虎胃为天仓娄为重聚旄头之北宰制其边陲天毕之隂蓄泄其云雨大陵积尸之肃杀参旗九斿之部伍樵苏之地出入于园苑万亿之资填积于仓庾南宫则黄龙赋象朱鸟成形五帝之坐三光之庭伤成于钺诛成于锧福成于井徳成于衡执法者廷尉之曹大夫之象少防者储君之位处士之星天弧直而狼顾军市晓而鸡鸣三川之郊鹑火通其耀七泽之国翼轸寓其精南河北河象阙于是乎増峻左辖右辖边荒于是乎自寜乃有金之散气水之精液法清渭之横桥像昆明之刻石嵗时占其水旱沧溟应其潮汐织女之室汉家之使可寻饮牛之津海畔之人易觌日也者众阳之长人君之尊天鸡晓唱灵乌昼踆扶桑临于大海若木照于昆仑太平太蒙所以司出入南至北至所以节寒温龙山衔烛不能议其光景夸父弃防无以方其骏奔月也者羣隂之纪上天之使异姓之王后妃之事方诸对而明水洽重晕匝而边风驶裁盈蚌蛤则边骑先侵适闘麒麟则暗虎潜值五星者木为重华火为荧惑镇居戊己斯为土徳太白主西辰星主北俯察人事仰观天则比参右肩之黄如奎大星之黒五材以之致用七政于焉不忒同舍而有四方分天而利中国赤角犯我城黄角天之争五星同色天下偃兵趋前舍为赢退后舍为缩赢则侯王不寜缩则军旅不复或向而或背或迟而或速金火犯之而甚忧嵗镇居之而有福观众星之部署歴七曜之驱驰定天下之文所以通其变见天下之赜所以象其宜然后播之以风雨成之以霜霰或吐雾而蒸云或击雷而奔电一旬而太平感肤寸而天下遍白日为之昼昏恒星为之不见尔乃重明合璧五纬连珠青气夜朗黄云昼扶握天镜授河图若曰赐之以福此明王圣帝之休符至如怪云祓气冬雷夏雪日晕长虹星芒伏鼈隂有余而地动阳不足而天裂若曰惧之以灾此昏主乱君之妖孽
李光朝新浑仪赋　琢璿为衡范金为盖其状则小其用则大南极北极正其端隅上规下矩正其外内缭绕黄道环廻紫宫斗居其北日起其东别度数于分寸之内防星象于毫厘之中处动而能静妙同乎造化之意寂无以为有用拟于隂阳之功有象必见惟幽是通乃知近能则逺合下正则上同因之以言寳厯遂乃授乎人时以通天下之志以断天下之疑
【阙】　　新浑仪赋　则天工协谋鳬氏毕至煽洪鑪以效役镕珍金以为噐管之应一十二律罔极为期天之列二十八宿各分尔位然仰观俯察以参以稽森罗乎象纬穷极乎端倪视朔于初时必书于云物履端于始嵗如得乎摄提候月既殊于蓂草测景方异乎土圭侔汉律之黍累不失同舜年之风雨不迷
卢肇海潮赋　张衡考动以铸仪淳风述时而建式宋顔延之请立浑天仪表　张衡创物蔡邕造论戎夏相袭世重其术臣昔奉使入闗值大军旋斾浑仪在路肆观竒秘絶代异寳旋及王府考诸前志诚应夙闻尚书璇玑玉衡以齐七政崔瑗所谓数术穷天地制作侔造化经志所云图宪所本故体度不渝精测尚矣则七晷运变无匪康时九代贞观不絶司厯
晋郭璞释天地图賛　祭地肆瘗郊天致禋气升太一精沦九泉至敬不文明徳惟鲜
宋何承天天賛　轩辕改物以经天人容成造厯大挠创辰龙集有次星纪乃分
玉海太元莹　天元咫步日月纪数斗振天而进日违天而退
又太元告　地坎而天严月遄而日湛【注月行日十三度故疾日行日一度故迟】宋有善言星期必退齐无秽徳彗或可禳　天似盖笠
地法覆槃　两耀合璧万芒旋蚁四七是经错若棊峙焯彼轩象内治既饬三能协明防进皋陟雨幄云油长我稷黍嵗虽守心当庤先具一兵不试穉舞耋嬉芒匿角伏常谨我师　赤道带天之中以分列宿之度黄道斜运于外以明日月之行【唐一行铜仪】　玉仪之游铜浑之转　义取玑衡智起浑盖　神橅巧械眎古无比治厯不难于筭平朔而难于定气差制仪不难于规赤道而难于步黄道泉物理论　儒家立浑天以追天形从车轮焉周髀立盖天言天气循边而行从磨石焉
隋志刘焯　闳制莫存【汉武时洛下闳鲜于妄人尝为浑天】衡造有噐绩小有异蕃乃事同【陆绩王蕃皆吴人】　盖及宣夜三説并驱平昕安穹四天腾沸至当不一理惟一揆岂容天体七种殊説
晋成公绥天地赋　若乃悬象成文列宿有章三辰烛曜五纬重光众星回而环极招揺运而指方白虎时据于参昴青龙垂尾于氐房匿首于女虚朱雀奋翼于星张帝皇正坐于紫宫辅臣列位于文昌垣屏络绎而珠连三台差池而雁行轩辕华布而曲列摄提鼎峙而相望
天文部【日】
唐王捧珪日赋　及夫春景初动寒威始歇煦百川以氷开暖千林而花发行乎赤道应其朱眀煎緑潭而水沸烂青云而火生于斯之时诚可畏也既而暑退凉进烟归雾返悬浄影以悠扬度斜晖而晼晩送秋景之已末属冬隂之方盛融晴雪而曭朗曝晨霜而温映于斯之时诚可爱也故能明以成象髙以临空有形必鍳无幽不通在七政虽擅其长照万物不竞其功抱三足之灵鸟挂五彩之轻虹鲁阳挥戈而三舍汉皇握镜而再中曜凝霜而轻白带飞霞而淡红
【阙】　　二黄人守日赋　宵依愕梦伴程昱以少留昼遇挥戈感鲁阳而俱返
【阙】　　庆云抱日赋　不曜青以干吕能叶庆以扶日缥缈蜿蜒防龙相逐而不如斐亹葳防彩蜺舒状而难匹始流形于孤岳终垂象于九围丽碧霄以增媚捧金乌而徐飞　灿玉叶以繁布抱金轮而半出灼烁兮乍似汉祖隠居横紫气曈昽兮又若楚王乘舟捧萍实岂锦江之所能拟谅秦镜之所非匹既而五彩不散三足增辉英英而浮光并射杲杲而合璧相依
韦展日月如合璧赋　珥作如虹之气波为旁达之华映彼仙娥有佀夫佩而比徳吐兹王字更疑乎瑜不掩瑕
【阙】　　日月如合璧赋　不缩不盈自契于三年之闰无偏无党何忧乎十月之交岂止合彩呈姿和光効异陵珠星而掩缛逗洛水而增媚东西并耀疑夹镜于长空升降相沿异藏珎于厚地
【阙】　　登天坛山望海日初出赋　望若木之初出疑查上于天河想隂火之潜然见焰烧于沧海　涌上扶桑谓蟠桃之有蕋照出仙岛疑烛龙之映山
李程日五色赋　时也寰宇廓清景气澄霁浴咸池于天末拂若木于海裔非烟捧于圆象蔚矣锦章余霞散于重轮焕然绮丽固知畴人有秩天纪无失必观象以察变不废时而乱日合璧方而孰可抱珥比而奚匹泛草际而瑞露相鲜动川上而荣光乱出信比象而可久故成文之不一足使阳乌迷莫黒之容白驹惊受彩之质　名翚矫翼如威鳯兮鸣朝阳时藿倾心状灵芝兮耀中圃
湛贲日五色赋　驯翚对而沮色仪鳯临而委质光浮石壁谓娲皇之补天影人词林疑江淹之梦笔　祥光旁烛偏宜连畛之瑞彩下临更并建社之土
【阙】　　黄云捧日赋　与抱珥而偶方守人而匹　呈彼瑞暾曜于天门
【阙】　　黄云捧日赋　入房焉可以拟议干吕何足以为懐
梁李镜逺日诗　始临东岳观俄升若木枝萍实讵俦彩合扇且慙规北林耿初耀员鍳早曦照庭余雪尽映檐滴溜垂徘徊匝花树煜爚满春池栁隂才歴歴帘影复离离曾泉岂停舍桑榆忽在斯廻戈安得中长绳不可羁冲情爱景落清宴惜光驰温晖徒已荷深心窃自知
唐太宗赋秋日悬清光赐房龄诗　秋露凝髙掌朝光上翠防参差丽双阙照耀满重闱仙驭随轮转灵乌带影飞临波无定彩入隙有圆晖还当葵藿志倾叶自相依
虞世南咏日午奉和诗　髙天浄秋色长汉转曦车玉树隂初正桐圭影未斜翠盖飞圆影明镜发轻花再中良表瑞共仰璧晖賖
董思恭日诗　沧海十枝晖圃重轮庆舜华发晨槛菱彩翻朝镜忽遇惊风飘自有浮云映更也人皆仰无待挥戈正
李峤日诗　旦出扶桑路遥升若木枝云间五色满霞际九光披东陆苍龙驾南郊赤羽驰倾心比葵藿朝夕奉尧曦
石殷士日华川上动诗　曙霞攅旭日浮景防晴川杲曜曽潭上悠扬极浦前防髙时拥媚波逺渐澄鲜萍实空随浪珠胎不照渊早暄依曲渚防动触轻涟讵假咸池望幽情得古篇
独孤日南长至诗　玉厯颁新律凝隂发一阳轮辉犹惜短圭影此偏长晷度经南斗流星尽北堂乍疑周户耀可爱逗林光积雪销防煦初萌动早芒更升台上望云物已昭彰
柴宿初日照华清宫诗　灵山初煦泽逺近见离宫影动参差里光分缥缈中鲜飇收晩翠佳气满晴空林润温泉入楼深复道通璇题生烱晃珠缀引葱昽鳯辇何时幸朝朝此望同
唐常衮中书门下贺日当蚀不蚀表　臣闻日之所躔行有虚道至之所防蚀亦无灾况圣以合天徳以禔福是有幽賛宜于感通伏惟陛下协用五纪顺用三极厯象日月统和隂阳乃者畴人推防合朔于辰非正阳之所忌于大明而何损犹能惧而勤政实以应天斋于穆清益用恭黙精诚所达运相符圜尺之影始生于海上肤寸之云忽遍于天下霈然而起岂止终朝莫测应龙之外潜复踆乌之次伐鼓用币悉罢于有司润物蕃生普欢于在野及乎睿宿更益清光同道相避则闻昭子之对当交而变果徴刘邵之言古今殊祥中外所庆
天文部【月】
宋谢荘月赋　陈王初丧应刘端忧多暇緑苔生阁芳尘凝榭悄焉疚懐不怡中夜乃清兰路肃桂苑腾吹寒山弭盖秋坂临濬壑而怨遥登崇岫而伤逺于时斜汉左界北陆南躔白露暧空素月流天沈吟齐章殷勤陈篇抽毫进牍以命仲宣仲宣跪而称曰臣东鄙幽介长自丘樊昧道懵学孤奉明恩臣闻沈潜既义髙明既经日以阳徳月以隂灵擅扶光于东沼嗣若英于西引兎于帝台集素娥于后庭朒朓警阙朏示冲顺辰通爥从星泽风増华台室扬彩轩宫委照而吴业昌沦精而汉道融若夫气霁地表云敛天末洞庭始波木叶防脱菊散芳于山椒鴈流哀于江瀬升清质之悠悠降澄晖之蔼蔼列宿掩缛长河韬映柔祗雪凝圆灵水镜连观霜缟周除氷浄君王乃厌晨欢乐宵宴收妙舞弛清县去烛房即月殿芳酒登鸣琴荐若乃凉夜自凄风篁成韵亲懿莫从羇孤递进聆臯禽之夕闻听朔管之秋引于是弦桐练响音容选和徘徊房露惆怅阳阿声林虚籁沦池灭波情纡轸其何托愬皓月而长歌歌曰羙人迈兮音尘阙隔千里兮共明月临风叹兮将焉歇川路长兮不可越歌响未终余景就毕满堂变容廽遑如失又称歌曰月既没兮露欲晞嵗方晏兮无与归佳期可以还防霜霑人衣陈王曰善乃命执事献夀羞璧敬佩玉音复之无斁
周只月赋弱不废照清不激污
唐王泠然初月赋　散防华于粉壁集轻照于兰丛若乃断山风入中天气清云彻暮景霞开晩晴望頺阳之西落见防月之孤生出烟郊而漫漫映江浦之亭亭凝碧防以光浄度青楼以色明虽予情之斯得停搴揽而不盈
郑遥初月赋　衔破镜而飞斜抱弯弓而势却蓂稀叶少桂短花新
杨谏月映清淮流赋　蟾蜍下沉对蠙珠而增美璇源圆折混金波而更清皓鹤夺彩玉砂迷明
赵蕃月中桂树赋　防防低枝拂孤轮而挺秀依依宻树侵满魄而含芳　同蟾蜍之片影似濯瑶池异珊瑚之幽藂徒生沧海埃初歇闗山正秋空泬寥而逾浄色冉弱而弥幽谓扇花薄如珪玷浮望玉露之初垂遥疑滴沥聼金风之乍起逺若飕飗　弱质中植纎条外扶乱彩时揺起飞飞之惊鹊澄波靡隔掩歴歴之髙榆是故邈彼轻霄呈兹永夕纷敷逺莹偃蹇旁射夹余霞而暂丹经斜汉而弥白临紫极而天香不散指北斗而仙花可摘
杨真月中桂树赋　笼兎以不动映素娥而如在太阳让羙收若木之余晖列宿懐慙掩白榆而沉彩潘炎月重轮赋　时属髙秋瑞彰元后光泛皎洁之斜汉色映防干之北斗金波耀景非悬阚泽之名璧彩扬辉不入士衡之手理殊吴梦符炳汉謡浄桂花于日道环水镜于丹霄台榭氷洁郊原霜缟
梁元帝望江中月影诗　澄江涵浩月水影若浮天风来如可泛流急不成圆秦镜断复接和璧碎还联裂纨依防草斜桂逐行船即此清江上无俟百枝然
庾肩吾望月诗　桂殿月偏来留光引上才圆随汉东蚌晕逐淮南灰渡河光不湿移轮辙讵开此夜临清景还承终宴杯
陈张正见薄帷鍳明月诗　长河上桂月澄彩照髙楼分帘疑碎璧隔慢佀垂钩外光恒满帷中影暂流岂及西园夜长随飞盖游
周王褒咏月赠人诗　月色当秋夜斜晖映薄帷上如半璧初魄似蛾眉渡云光忽驶中天影更迟髙阳懐许掾对此忆相思
庾信舟中望月诗【二首】　舟子夜离家开舲望月华山明疑有雪防白不闗沙天汉看珠蚌星桥视桂花灰飞重晕阙蓂落独轮斜　夜光流未曙金波影尚賖照人非七子含风异九华蓂新半璧上桂满独轮斜乗舟聊可望无假逐灵槎
唐李峤月诗　桂生三五夕蓂开二八时分辉度鹊镜流彩入蛾眉皎洁凌踈牖朦胧鍳薄帷愿陪北堂宴长赋西园诗
杜甫月诗【二首】　天上秋期近人间月影清入河蟾不没药兎长生只益丹心苦能添白髪明干戈知满地休照国西营　四更山吐月残夜水明楼尘匣元开镜风帘自上钩兎应疑鹤髪蟾亦恋貂裘斟酌姮娥寡天寒奈九秋
刘禹锡和崔舍人八月十五日夜翫月诗　暮景中秋爽隂灵既望圆腾精浮碧海分照接虞泉逈见孤轮出髙从倚盖旋二仪含皎洁万象共澄鲜整御当西陆舒光丽上从星变风雨顺日助陶甄逺近同时望晶莹此夜偏运行调玉烛洁白应金天曲沼疑瑶镜通衢若象筵逢人尽氷雪遇景即神仙引素吞银汉凝清洗緑烟臯禽惊露下隣杵思风前水是还珠浦山成种玉田劔沉三尺影灯罢九枝燃象外形无迹寰中影有迁稍当云阙正未映斗城悬静对挥宸翰闲临擘彩牋境同牛渚上宿在鳯池边兴掩寻安道词胜命仲宣从今纸贵后不复咏陈篇
李羣玉中秋越台看月诗　海雨洗尘埃月从空碧来水光笼草树练影挂楼台皓耀迷鲸目晶莹失蚌胎宵分凭槛望应合见蓬莱
李商隐西掖翫月诗　昨夜玉轮明传闻近太清凉波冲碧瓦晓晕落金茎露索秦宫井风汉殿筝几时绵竹颂拟荐子虚名
骆賔王秋月诗　云披玉绳浄桂满镜光圆裛露朱花冷凌霜纨扇寒漏彩含踈薄浮波漾急澜西园徒自赏南飞终未安
卢照邻江中望月诗　江水向涔阳澄澄冩月光镜圆珠溜澈满箭波长沉钩揺兎影浮桂动舟芳延照相思夕千里共霑裳
李峤秋山望月酬李骑曹诗　色带银河满光含玉露开白云笼影度虚晕抱轮廽谷邃凉隂静山空夜响哀叶季良月照氷池诗　霁夕云初敛栖娥月未亏圆光生碧海素色满瑶池天逈轮空见波凝影讵窥浮霜玉比彩照像镜同规皎洁寒偏浄徘徊夜转宜谁怜幽境在长与赏心随
朱华海上生明月诗　皎皎秋中月团团海上生影开金镜满轮抱玉壶清渐出三山上将凌一汉横素娥尝药去乌鹊绕枝惊照水光偏白浮云色最明此时尧砌下蓂荚正敷荣
蒋防秋月悬清辉诗　秋月沿霄汉亭亭委素辉山明桂花发池满夜珠归入牖人偏揽临枝鹊正飞影连平野浄轮度晓云防晶晃浮轻露徘徊映薄帷此时千里道延望独依依
李羣玉望月寄人诗　浮云卷尽月朣胧直出沧溟上碧空盈手水光寒不湿流天素彩静无风酒花荡漾金樽里棹影飘飖玉浪中川路正长难可越羙人千里思何穷
天文部【星】
晋成公绥星赋　匿首于女虚朱鸟奋翼于井鬼垣屏珠连三台雁行　轩辕华布而曲分摄提鼎峙而直扫
梁陆云公星赋　汉武帝夜防昆明之池顾谓司马迁相如曰星之明丽矣考之歌颂求之经史龙屋着于虢童天汉表于周士既妖謡之体陋嗟怨刺之蚩鄙每郁悒而未摅思命篇于二子于是司马迁对曰臣代典天官绪繇南正检之图籍传之视聴臣闻连珠合璧曜灵之所起也春鸟秋虚厯数之所纪也应黄钟而正位建玉衡以辨方五纬丽而周道四野分而画疆至如下方爽徳上告变或守位而易所或凌光而掩炫故夫应若转环信如合契俾明镜与元冝勅身而烱戒唐郄昂老人星赋　武宵中侦西陆以凝质白藏气杪直南郊以散精夫有开必先无福不应若政事中律则嘉祥叶证五纬分影而交朗九月腾华而吐孕此乃王泽天瑞作恒星转曜而同焕布景揺辉而相薄　初升穹昊月午而孤烛犹燃末映踈林夜久而圆珠未落骍芒下射灭草莽之萤飞紫焰旁融掩榆闗之流火
杨烱老人星赋　南极之庭老人之星煜煜爚爚煌煌荧荧秋分之旦见乎丙春分之夕入乎丁配神山之呼万嵗符水徳之兆千龄晃如金粟粲若银烛比秋草之一萤状荆山之片玉浑浑熊熊悬紫贝于河宫暐暐曜明珠于汉水其光也如丹其大也如李稽元命之攸述按星经之所纪见则化平主昌明则天下多士崔淙五星同色赋　且玉烛常明霜天若镜隣月魄而璀璨落天津而隠映朝临日道助我后夙兴之勤思暮入天枢表圣皇夜寐之勤政
林益五星同色赋　同色已传于尧厯聚井更弭于汉兵
夏方庆天晴景星见赋　时也云敛遥素天澄逺青纎尘不起防露斯零掩映孤月乗陵众星囘烛北辰似将朝乎帝座傍窥南极疑欲觐乎天庭激髙风以熠熠耿斜汉之荧荧青赤以辨其方合散以通其变连二气而初吐混三光而乍见否泰之运式孚天地之心可见陶拱天晴景星见赋　于时穹正清白日初匿烂景星之効质绚佳气以竞色起青方者萦瑞彩以葱珑发赤位者统祥光而翕赩比懐珠而其状匪异等抱珥而其仪不忒懿吐黄以争光矧聚三而表徳莫不荧煌于碧汉焜耀于青霄照下土而乍朗掩繁星而自昭或半亏其形类蟾魄而当晦朔或中虚其状疑金环之在泬寥　佐朗月而其色惟盛临安邦而其羙不朽　岂比夫汉代称竒空闻乎再中之日尧年纪异徒传乎入昴之星而已乎
李子兰天晴景星见赋　晴空寥寥列星炫炫纷乎二气始若烟而非烟烱彼羣星初乍隐而乍见并我质之惟黄緫彼气而成绚霏防类干吕之云辉赫如绕枢之电星气合防光华动揺二气之色交至三星之状孔昭曭朗惟明疑沐其云露光芒振曜若击夫天飇明丽太极遐映青昊呈贶遥对乎三台効祥何惭于五老克表王徳信由造
唐敬括夀星见诗　象今何应时和政亦平祥为一人夀色映九霄明皎洁垂银汉光芒近斗城含规同月满表瑞得天清甘露盈条降祥烟向日生无如此嘉祉率土荷秋成
北齐邢邵贺老人星表　贶未已灵应犹臻以某夜老人星见逹旦扬光经旬未灭虽三星共色五老同游拟之于此故无与匹
唐李商隠为荥阳公贺老人星表　圣惟合徳神实効祥必垂有烂之文以表无疆之祚中贺臣闻象示人昊穹凝命曜为经而宿为纪则曰常名斗挹酒而牛服箱或标虚号未若时而出有道则彰居五福之先在三辰之列伏惟陛下昭明老契游吟庄寰式是中秋呈兹上瑞况见于午位又属寅时仰考符乃有深意自南曜彩将解愠之风近晓流光欲助无私之日皇心载裕灵鍳孔昭凡居率土之濵皆庆后天之夀臣误防重寄实逺清光送燕于梁间伤时自切数白榆于天上厥路无由
又武三思表　荐人君之夀既稽元命之图表天下之安又见西京之志澄霞助月非唯石氏之占散翼垂芒何独斗枢之説
又令狐楚表　色侔蒸栗光掩连珠彰尔寳图类尧年之河出延长圣厯齐汉代之山呼
天文部【云】
晋杨又云赋　缥缈翩绵鬰若升烟蹇槃萦以诘屈兮若虬龙之蟠蜿嶷岐岐以岳立兮状有似乎列仙东西络绎南北油裔随风徘徊流行晻蔼豁兮仰披杳兮四防凝寒氷于朱夏飞素雪于洒膏液于天汉腾鸿泉于防清乾坤以之交防品物以之流形
陆机浮云赋　若层台髙观重楼叠阁或如钟首之鬰律乍似塞门之寥廓金柯分玉叶散緑翘明岩英焕鸾翔鳯翥鸿惊鹤奋鲸鲵泝波鲛鳄冲遁朱丝乱纪罗袿失领飞仙凌虚随风游骋有若芙蓉羣披蕣华揔防车渠绕理玛瑙缛文　集轻浮之众彩厠五云之藻气绕蓬莱而结体薄昆仑而増辉　秬鬯扬芒嘉谷垂颖又白云赋　鸟殊类而比栖兽异迹而同处蛟引翳而并潜龙攀鸿而双举麟舞角以轩罢鸷企翮而延伫长城曲蜿采阁相扶耸瑶台之嶻嶭搆琼闼之离娄雄虹矫而垂天翠鸟轩而扶日
唐张何早秋望海上五色云赋　嗤砀岭之光浅耻汾川之色轻
李恽五色卿云赋　叶千年之休裕垂五色之氤氲萧索离披状虹辉之贯日徘徊揺曵疑鼎气之歊汾散作霞彩聚成锦文匪腾华于触石信呈瑞于明君
【阙】　　五色卿云赋　光浮碧落夺虹彩于太虚影下清潭照锦色于曲浦
韦执中白云无心赋　触石苍野扬埃白泉不恒厥所有开必先揺飏萦空灭烟光于逺峤轮囷委地杂波景于遥川
【阙】　　白云无心赋　或假势于重岭或隔阂于孤山挺竒峯于天末亘横阵于岩间顺细雨以低举随轻风而徃还哂鱼鳞之覆地轻鹏翼以垂天
唐于季子云诗　瑞云千里映祥晖四望新随风乱鸟足泛水结鱼鳞布叶疑临夏开花讵待春愿得承嘉景无令掩桂轮
骆賔王秋云诗　南陆铜浑改西郊玉叶轻泛斗瑶光暗临阳瑞色明盖隂连鳯阙阵影翼龙城谁知时不遇空伤留滞情
钱起赋得归云送友人归华山诗　秀色横千里归云积几重欲依毛女岫初卷少姨盖影随征马衣香拂卧龙祗应函谷上真气日溶溶
林藻青云干吕诗　应节偏干吕亭亭在紫氛缀云初度影捧日已成文结盖祥光逈为楼翠色分还同起封上更似出横汾作瑞来藩国呈形表圣君徘徊如有托谁道比闲云
裴澄春云诗　漠漠复溶溶乘春任所从映林初展叶触石未成旭日消寒翠晴烟防浄容霏防将似灭深浅又如重薄彩临溪散轻隂带雨浓空余负樵者岭上自相逢
陆畅山出云诗　灵山蓄云彩纷郁出清晨望树繁花白防峯小雪新映松张盖影依涧布鱼鳞髙似从龙处低如触石频浓光藏半岫浅色类飘尘玉叶开天际遥怜占早春
李绅诗　杳霭祥云起飃飏翠岭新莹峯开石秀吐叶间松春林静翻空少山明度岭频廻崖时掩鹤幽涧或随人姑射朝凝雪阳台晚伴神悠悠九霄上应坐玉京賔
张胜之诗　片云初出岫孤迥色难亲盖小辞山近根轻触石新飘飖经緑野明丽照晴春拂树疑舒叶临流似结鳞从龙方有感捧日岂无因防取为霖去恩霑雨露均
于尹躬华山庆云见诗　圣主祠名岳髙峰发庆云金柯初缭绕玉叶渐氛氲气色含珠日光明吐翠雰依稀来鹤态髣髴列仙羣万树流光影千潭冩锦文苍生忻有望祥瑞在吾君
唐崔融为泾州刺史贺庆云见表　伏惟陛下早朝晏罢忧劳庶政逺无不肃迩无不懐神感潜通至诚上格凉秋中月滞雨移旬天心合而喜气生阳徳动而愁隂歇文章郁郁惠日照而成彩花蘤逢逢晴云揺而不散虽复紫云来汉皇殿白云入殷帝房较其优劣孰以为喻臣运奉休明荣霑刺举千年多幸已逢河水之清百辟相欢重偶丛云之曲
许敬宗贺庆云表　金枝玉叶若临轩帝之营萧索氤氲复入唐臣之咏骈枝合颖匹此为轻绛雪霜曽何足喻
常衮贺天庆节庆云见表　从风萧索抱日萦囘色涵流渚之虹影襍绕枢之电
李峤为百官贺日抱戴庆云见表　祥光入于九重异气悬于三象虽复鼎来汾水黄云冠于北山劔在丰城紫气冲于南斗无以方斯影响
韩愈贺庆云表　五彩五色光华不可徧观非烟非云容状讵能详述抱日增丽浮空不收既变化而无穷亦卷舒而莫定斯为上瑞实应太平
魏曹植吹云賛　天地变化是生神物吹云吐润浮气蓊鬰
宋孝武庆云賛　非烟非云曳紫流光悬华曜藻奄鬰防堂
天文部【风】
楚宋玉风赋　夫风生于地起于青苹之末侵淫谿谷盛怒于土囊之口縁太山之阿舞于松栢之下飘忽淜滂激飏熛怒耾耾雷声廽穴错迕蹷石伐木梢杀林莾至其将衰也被丽披离冲孔动楗眴焕粲烂离散转移故其清凉雄风则飘举升降乘陵髙城入于深宫邸华叶而振气徘徊于桂椒之间翺翔于激水之上将击芙蓉之精猎蕙草离秦蘅槩新夷被荑杨廽穴冲陵萧条众芳然后倘佯中庭北上玉堂跻于罗惟经于洞房晋陆冲风赋　配无形于大象化万品于絪緼释凝润于黄壌降霈泽于苍元生无常域潜无定栖擢昧聚发寻虚散归肆六合以骋迈括毫毛而徘徊引沈性于未萌挫发形于已就宣刚柔之流化导四气之灵若乃祝融司节炎精赫奕敛朱唇而长啸承音响而来薄猥熻熠以盈扉冽纒绵以结幕九域荡揺区宇挥霍
晋湛方生风赋　啓惨冬之潜蛰达青春之勾萌因严霜以厉威顺和泽以开荣故君徳喻其靡草风人假以为名及其猛势将奋屯云结隂洪气鬰怫殷雷发音勃然鼓作拂髙陵深天无澄景岭无停林六鹢为之退飞万窍为之哀吟亦有飘泠之气不疾不徐飗飗防扇亹亹清舒王乔以之控鹤列子以之乘虚若乃春惠始和重褐初释遨歩兰臯游盼平陌响咏空岭朗吟竹柏穆开林以流惠竦神襟以清涤轩濠梁之逸兴畅方外之适
齐谢眺拟风赋　开翠帷之影蔼响行佩之轻鸣扬淮南之妙舞发齐后之妍声下鸿池而莲散上雀台而云生子云寂寞叔夜髙张烟霞润色荃荑结芳出幽涧而泉冽入山户而松凉神王于丘壑独起逺于孤觞斯则幽人之风也
【阙】　　风赋　惟兹风之兴寂独妙而无形托万物以成象随八卦而立名大则宇宙普洽小则纎毫必经翕翕习习清清泠泠排春树而如动带秋蓬而似轻所以炎清顺夏劲厉随冬入金縢而彰圣道通兰台而表雌雄飘玉蘂于浓草零圭叶于衰桐吴范于帷内御列子于空中尔乃下振方舆上飞圆盖懐壮士之适秦悦髙皇之还沛乍靃靡于众卉时飕飗于藂籁若乃乘陵髙迥出入幽防揺寳钗于云髻动环佩于罗衣飘游丝以隂映舞轻雪以零飞铜乌迎而廻翼胡马聼而思归乍来复徃有声无象惊尘则白日昼昏卷雾则珠星夜朗萧瑟长松之下嘹唳髙楼之上送夕鼓而传音扫晨钟而成响出幽巷而揺拂击华堂而清敞浸淫迁延散漫联绵送清声于琴上落细粉于前乍卷通天之雾时飘覆水之烟勃起则大木斯防暂息则洪波寂然或动或静时来歘失聆之兮有闻察之兮无质形乃虚无体兼散逸虽含毫而搦管岂神仙之能述
【阙】　　风不鸣条赋　中林静拂岂喧许子之瓢圆叶孤翻似动班姬之扇　契彼无言静入桃蹊之上示诸有徳潜来草偃之余　暗起军营之栁取象于衔枚潜飘清庙之松同和于土鼓
唐陈章风不鸣条赋　嫩叶随转柔荑共舒飏丝光于空际惹絮影于春余
夏方庆风过箫赋　尔其断续清空萧寥永夜歴虚无而轻飇自逺拂松竹而幽韵相借微闻阙下伴金奏之发天庭迥彻云中疑笙箫之随羽驾
梁沈约咏风诗　楼上试朝妆风花下砌傍入镜光飘粉翻衫好染香度舞飞长袖传歌共绕梁欲因吹少女还将拂大王
庾肩吾咏风诗　宋地鹢飞初湘川燕起余拂烟聊动竹吹薤欲成书苍崦桐尚在合浦树应踈阳鸟一转翅千里定非虚
唐董思恭咏风诗　萧萧度阊阖习习下庭闱花蝶自飘舞兰蕙生光辉相乌正举翼退鹢已惊飞方从列子御更逐白云归
王勃咏风诗　肃肃凉景生助吾林壑清驱烟寻涧户巻雾出山楹去来固无迹动息如有情日落山水静为君起松声
李峤咏风诗　落日正沉沉防风生北林带花疑鳯舞向竹似龙吟月动临秋扇松清入夜琴若至兰台下还拂楚王襟
骆賔王秋风诗　紫陌炎氛歇青苹晩吹浮乱竹揺踈影萦池织细流飘香曵舞袖带粉泛妆楼不忿君恩絶纨扇曲中秋
陈通方春风扇防和诗　习习和风扇悠悠淑气防阳升知改律应喜春归池栁晴初拆林鸎暖欲飞川原浮彩翠台舘动光辉泛艳揺丹阙扬芳入粉闱发生当有分枯朽幸因依
卢肇风不鸣条诗　习习和风至过条不自鸣暗通青律起逺望白苹生拂树花仍落经林鸟自惊几牵萝蔓动潜惹栁丝轻入谷迷松响开失竹声薫弦方在御万国仰皇情
黄颇诗　五纬起祥飇无声瑞圣朝稍开含露蘂才转惹烟条宻叶应潜变低枝几暗揺林间鸎欲啭花下蝶防飘初偃縁堤草徐扶逐水苖太平无一事天外奏虞韶
公乘亿春风扇防和诗　丽日催迟景和风扇早春暖浮丹鳯阙韶媚黒龙津澹荡迎仙仗霏防送画轮緑揺宫栁散红待禁花新舞席潜廽雪歌筵暗起尘幸当阳律解愠及佳辰
玉海黄帝风经　调长祥和天之喜风也折扬奋厉天之怒风也　魏相奏曰日冬夏至则八风之序立万物之性成　应广莫而修刑则眀庶而施惠待阊阖而藏庶物不周而谨边偹
天文部【雨】
晋潘尼苦雨赋　气触石而蒸结兮云肤合而仰浮雨纷射而下注兮潦波涌而横流岂信宿之云多乃逾月而成霖瞻中塘之浩汗聼长霤之涔涔始蒙瀎而徐坠终滂沛而难禁悲列宿之匿景悼太阳之幽沈云暂披而骤合雨乍息而亟零旦漎漎以达暮夜淋淋以极明鼋鼍游于门闼蛙虾戯乎中庭惧二源之并合畏黔首之为鱼处者含瘁于穷巷行者叹息于长衢
陆云愁霖赋　兴介石之肤寸坠崩云而洪沈谷风扇而悠逺苦雨播而成淫天泱漭以懐惨民嚬蹙而愁霖于是天地发挥隂阳交激万物混而同波黄浩而无质雷凭虚以振庭电凌牖而曜室霤鼎沸以骏奔潦风驰而竞疾岂南山之暴隮将溟海之暂溢
宋傅亮喜雨赋　惟二仪之顺动数有积而时偏垫襄陵于唐籍慼云汉于周篇匪叔叶之或遘在盛王其固然伊元嘉之初载肇休明于此年懿玉烛之方熈愠积阳之独愆涸凉泉于井谷委嘉颖于中田嗟吾皇之翼翼怅临朝而辍娱踵冲谦于禹汤协至诚于在余且东作之未晏庶雨露之夙濡遵悬子之徙防尤鲁侯之焚巫祗桑林之六祷修季宰之再雩诚在幽其必贯感何逺而不孚聆晨鹳于髙垤宵毕于天隅发曾云于触石晦重阳于八区春霆殷以逺响兴雨霈而载涂洒丰浸于中畴覃余润于嘉蔬殷啬人于菑亩衍将繁于中衢嗣良颂于多稌兆嘉梦于维鱼
梁张纉秋雨赋　甘泉集而溟溟油云兴而漠漠温飇革于早暮炎凉改于今昨乍斜檐而上阶或从风而洒幕周小庭而宻下髙枝而踈落渌池泛澹员波鯈烁低昻弱篠葳防丛薄
唐明皇喜雨赋　仰重华之齐政步文命之彛伦何天道之云逺亦明徴之在人迄中夏而自春遘阳而为亢云重结而复觧雨才滴而还障山祠植珪而不答田畯倚耒而怊怅京兆来奏音官撰曲将土龙而矫首请神巫而顿足彼有凭而可举子何抑而未许恐嵗凶之及人寜天谴于吾身乃洁斋坛墠五精是祠暴立炎赫三日为期上帝临吾衷诚不欺重泉蒸润触石吐滋平云黯而铺幕宻雨森其散丝无雷无电不震不昡匪疾匪徐乍合乍散泛草泊树垂珠防露过阙入楼含烟杂雾或喷薄而攅集或淋漓而灌注乱积水之圆文拂防风之斜度寰海浃而康乐畎亩欣而相顾丝管合兮夜将晓芙蓉开兮日未暮原夫雨之为徳也无小大之异情无髙卑之不平无华朽之偏润无臭薫之隔荣喜夫雨之今应也起一言而不舍经累辰而广防纳清隂之浮凉同颢气之飘洒感作霖于殷命讽其滂于周雅家尚知乎礼节国有望于丰霸小阳台之神人却大宛之走马观云行而雨施吾何事乎天下
张説奉和圣制喜雨赋　退象龙之礼祷斥持鹭之貌舞屛翳慙其废职祝融悔其迁怒山泱漭而出云天霶而下雨速一言而感应尅三日而周溥气滃霭以黭黮声飒洒以萧条璀如银汉之屑落散似珠泉之歕浇街防漫其潢潦臯壌萋其緑苖舒四溟之清润卷六合之烦嚣咸澡骨于神液共欢心于圣朝借如五月有梅雨之名三春有谷雨之气越人以泥牛待沃胡土以卖龙求费出员峤而石香入成都而酒味彼偏方与小节非大人之所贵复有送地只于鬰岛迎海后于葛川疾雷碎其山裂走电晔其海燃天子作愁霖之赋词人缀苦雨之篇墙屋壊于倒井黍稷沈于下田乃凶祲之不令曷休徴之有焉请言瑞雨之可喜也协气交泰嘉生是頼湛覃而不溺衍溢而无害东渐出日之表西被无雷之外南穷火鼠之译北尽烛龙之防天文则云汉昭囘王泽则江河滂霈虽欲谈天而窥管孰知尧徳之为大
韩休奉和圣制喜雨赋　天垂贯斗之云神召离星之月有渰凄凄南山朝隮林鸣隂鸟涧隠晴霓九光之霞冠于云日五色之气映于岩谿始攅团而未下终飒洒而俱齐　若乃拂珠箔含绮疏防雾气于金掌糅香烟于玉除下碧云而隂合滴铜池而响余君王乃倚云阁凭雨殿临清署奏繁荐欣大徳之在生知上灵之有睠徐安贞奉和圣制喜雨赋　拂瑶席兮列神座借白茅兮推圣心　却华盖而特立当赫曦之正临　如防岳之朝下似阳台之暮归林籞増饰城池共色八水青田千门紫极洗原隰于龙鳞拂甍标于鳯翼伊万物之同润况油油之黍稷匝寰海而为期指咸林而一息贾登奉和圣制喜雨赋　其始至也歴乱希防雾杂烟霏其少进也湛覃凌厉泉飞飇逝惊碎滴于瑶池喷悬流于锦砌传声竹树之末濯色菱荷之际
沈瑱贺雨赋　濯上林之靃靡涨昆明之澜汗骤繁响于阙庭浮清风于楼观泽优而霁止晴光炳兮澄涣奔余潦于廻塘挂晴虹于霄汉阡陌条畅而增绮黍稷芬荣而若换
卢照隣秋霖赋　覧万物兮窃独悲此秋霖风横天而瑟瑟云覆海而沉沉居人对之忧不觧行客见之思已深若乃千升埋烟百防涵潦青苔被壁緑萍生道于时巷无马迹林无鸟声野隂霾而自晦山幽暧而不明长涂未半茫茫漫漫莫不埋轮据鞍衔凄茹叹借如尼父去鲁围陈畏匡将饥不爨欲济无梁问长沮与桀溺逢汉隂与楚狂长风栉而雨沐永凄凄以遑遑及夫屈平既放登髙一望湛湛江水悠悠千里泣故国之长秋【一作楸】见云之四起嗟夫子卿北海伏波南川金河别雁铜柱辞鸢闗山天骨霜露凋年眺穷隂兮断地看积水兮连天别有东国儒生西都才客屋漏铅椠家虚甔石茒栋淋淋蓬门寂寂芜碧草于园径聚緑尘于庖甓玉为粒兮桂为薪堂有琴兮室无人抗髙情以出俗驰精义以入神论甚【一作有】能鸣之雁书成已泣之麟覩皇天之淫溢孰不隅坐而含嚬已矣哉若夫绣毂银鞍金杯玉盘坐卧珠璧左右罗纨流酒为海积肉为峦视防陵而昏垫曾不辍乎此欢岂知乎尧舜之臞瘠而孔墨之艰难
梁庾肩吾从驾喜雨诗　西岳浮罇挂东皇事浴兰赦诏还京兆归神出灌坛湿风含酒气隂云助麦寒典农欣受职治粟喜当官复此随车雨民人知可安
周庾信和李司録喜雨诗　纯阳实乆亢云汉乃昭囘临河沉璧玉夹道畵龙媒离光初绕电震气始乘雷海童还碣石神女向阳台云逐鱼鳞起渠随龙骨开崩沙杂水去卧树拥槎来嘉禾双合頴熟稲再含胎属此欣膏露逢君摛掞才愧乏琼将玖无酬美且偲
梁刘孝威和太子春林晚雨诗　云树交为宻雨日共成虹雷舒长男气枝揺少女风叶珠垂滴水檐绳下溜空蝶濡飞不飏花沾色更红明离信养徳能事毕春宫谁堪偶鳯吹惟有浮丘公
刘孝威望雨诗　清隂荡暄浊飞雨入堦廊瞻空乱无绪望霤耿成行交枝含晓润杂叶带新光浮芥离还聚沿沤灭复张浴禽飘落毳风荇散余香琼钩挂绡幕象簟列华床侍童拂羽扇厨人奉滥浆寄言楚台客雄风讵独凉
隋王胄雨晴诗　初晴物凉反景照山庄残虹低饮涧新溜上侵塘风度蝉声逺云开鴈路长
唐虞世南幽山雨后应令诗　肃城临上苑黄山迩桂宫雨歇连峯翠烟开竟野通排虚翔戯鸟跨水落长虹日下林全暗云收岭半空水泉鸣石涧地籁响岩风虞世南发营逢雨应诏诗　豫游欣胜地皇泽乃先天油云隂御道膏雨润公田陇麦霑如翠山花湿更燃稼穑良所重方复悦丰年
李峤雨诗　西北云肤起东南雨足来灵童出海见神女向山廻斜影风前合圆文水上开十旬无破块九土信康哉
李峤晩秋喜雨诗　积阳纒首夏隆旱届徂秋炎威振皇服歊景暴神州气涤朝川朗光澄夕照浮草木委林甸禾黍悴原畴国惧流金眚人深悬磬忧紫宸兢履薄丹扆念推沟望肃坛塲祀寃申囹圄囚御车迁玉殿荐菲撤琼羞济窘邦储发蠲穷井赋优服闲云骥屏冗术土龙修睿感通三极天诚贯六幽夏祈良未拟商祷讵为俦穴蚁贞符应山蛇毒影收腾云八际满飞雨四溟周聚霭笼仙阙连霏绕画楼旱陂仍积水涸沼更通流晩穗萎还结寒苗瘁复抽九农欢嵗阜万防庆时休野洽如坻咏途諠击壤讴幸闻东李道欣奉北塲游张九龄和崔尚书喜雨诗　积阳虽有悔经月未为灾上念人天重先祈云汉囘仁心及草木号令起风雷照烂隂霞上交纷瑞雨来三农被黍稷四逺屏氛埃池溜因添满林芳为洒开聼中声滴沥望处影徘徊惠泽成农嵗昌言发上才无论騐石鼓不是御云台直頼皇恩浃崇朝遍九垓
苏味道单于川对雨诗　飞雨欲迎旬浮甘已送春还从濯枝后来应洗兵辰气合龙祠外声过鲸海濵伐邢知有属已见静边尘
温庭筠春初对暮雨诗　淅沥生丛篠涳蒙网轩暝姿看逺树春意入尘根防细飘风急声轻入夜防雀喧争槿树人静出蔬园瓦湿光先起房深影易昏不应江上草相与滞王孙
温庭筠秋雨诗　云雨鸟行灭池龙气腥斜飘看碁簟踈洒望山亭细响鸣林叶圆文破沼萍秋隂杳无际平野但
薛能春雨诗　电濶照潺潺惊流徃复还逺声如有洞迷色似无山利物乾坤内随风竹树间静思来朔漠愁望满紫闗迸湿消尘虑斜飘触病顔谁知草茒迳沾此尚虚闲
魏知古奉和春日途中喜雨诗　皇游向洛城时雨应天行丽日登岩送隂云出野迎濯枝林杏发润叶渚蒲生丝入纶言喜花依锦字明防臣忝东观载笔伫西成杜甫春夜雨诗　好雨知时节当春乃发生随风潜入夜润物细无声野径云俱黒江船火独明晓看红湿处花重锦官城
卢纶客舍苦雨即事寄钱起郎士元员外诗　积雨暮凄凄羇人状鸟栖响空宫树接覆水野云低穴蚁多随草巢蜂半坠泥绕池墙藓合拥溜瓦松齐旧浦平如海新沟曲似溪壊栏留众蝶欹栋上羣鸡莠盛终无实槎枯遂有荑緑萍藏废井黄叶隐危隄闾里观将絶朝昏望亦迷不知霄汉里何路可相携
韩愈雨中寄张博士籍侯主簿喜诗　放朝还不报夜半蹋泥归雨惯曽无节雷频自失威见墙生菌徧忧麦作蛾飞嵗晚偏萧索谁当救晋饥
姚合酬王畴协律夏中苦雨见寄诗　银汉波澜溢经旬雨不休细聼宜隔牖逺望忆髙楼风急飘还断云低落更稠走童惊掣电饥鸟啄浮沤丝网张空际珠绳落瓦沟青蛙多入户潢潦欲胜舟雷怒疑山破池浑似土流灰人漫禳猒水马恣沉浮广陌应翻浪贫家恐作湫阳精藏不耀隂气盛难收逺色重林暮防声四壁愁望晴思见日防冷欲披裘枕腻眠还嬾车羸出转忧琴书凉簟静灯烛夜幽树暗蝉吟咽巢倾燕语愁薄烟凝灶额荒草覆墙头天上那能问龙边本不求下床先杖屐汲井抵瓢瓯逺思成涯涘佳期念阻修殷勤寄新什清韵益难酬
魏曹植告咎文　上帝有命风伯雨师夫风以动气雨以润时隂阳协和庶物以滋元阳害苖暴风伤条伊周是遇在汤是遭桑林既祷庆云克举偃禾之复姬公走楚况我皇徳承天统民礼敬川岳只肃百神享兹元吉厘福日新至若炎旱赫羲飇风扇发嘉卉以萎良木以防何谷宜填何山应伐何灵宜论何神宜谒于是五灵振竦皇只赫怒招揺警怯搀抢奋斧河伯典泽屏翳司风右呵飞亷顾叱丰隆息飇遏暴元勅华嵩庆云是兴効厥年丰遂乃沈隂坱北甘泽防防雨我公田爰及余私黍稷盈畴芳草依依灵禾重穗生彼邦畿年登嵗丰民无馁饥
宋孝武帝祈晴文　幽明失序就隂则滞连雨霖淫注而不替润既违时泽而非惠幸辍霖而吐景权停云而敛翳照鸾辂于大郊光龙旂于田际耒耜得施黍稷获艺増髙廪于嘉年登十千于兹嵗
唐李商隠为舍人绛郡公郑州祷雨文　旱魃为虐应龙不兴困杲日于诗人苦宻云于易象生物斯瘁民食攸囏　叨此分忧俯慙无政爰求其侣防祷隂灵减哺表勤褰帷引咎伏乞下通荥播上导天潢合为膏泽之原用息蕴隆之患其于効信敢或逡廵暴露托词焦劳结虑泉间气树杪占风惟望玉女之披衣敢骇商羊之鼓舞
又赛舜庙文　凭离掣电跨巽扬风布沾渥于九臯起焦枯于一瞬
又赛荔浦县城隍神文　无烦管辂之占不待栾巴之噀
又赛白石神文　果能爱我大田贶余膏泽不俟于公之折狱无烦洛令之曝身【折集作雪】
又赛古防神文　神能感气蜧泉传祥鹳垤使宋生抒赋始悦于雄风髙士读书忽惊于暴雨化太甚旱为大有年
又祭全义县伏波庙文　云兴柱础电绕墙藩何烦玉女之投壶方闻天笑不待樵人之取箭已见风廻唐崔融为百官贺雨请复膳表　臣闻太平之代天地合而流津至徳之时隂阳和而布泽所以三农滋植百物阜安伏惟陛下寳命絪緼期肹蠁包浑元而建极宅造化而开陛徳教布濩仁声洋溢増髙益厚已修中岳之仪顺时班令更缉正阳之礼近以少愆甘防亲发至诚懐宋景之一言采殷汤之六事徳音才降灵心允协捧瑶缄而风起迎宝字而星流云不崇朝复三千之药草雨必以夜通百亿之江河遍髙下而同霑在公私而并及陈留雨谷譬此非多栎阳雨金方斯未重邦国延有年之庆黎元罢望嵗之忧臣等伏愿陛下凝神保和颐情养夀复鱻鱼之旧膳进鹤鼎之常羞使芝英有驻液之期莲蒲知送凉之地则光天之下率土之濵莫不欣戴
李峤贺雨表　郊原吐润品彚含苏麦垄纎茎已擢两岐之秀黍田香粒方滋合颖之苖凡在羣生不胜幸甚然后知御云台而占繇幸洛阳而録囚盖其小曽何髣髴
栁宗元为王京兆贺雨表　众灵受职荟蔚且隮于南山百谷仰荣滂霈遂沾于东作睿谟朝降膏泽夕周知天人之已交识隂阳之不测然则周王徒勤于方社殷帝虚羙于桑林岂若无灾而早图未祷而先应化超前圣道贯重徧野同欢倾都相庆
苏颋贺雨状　徳音朝降才出于岩廊膏泽晩飞已周于城阙麦宜早秀日助晴光禾欲润成嵗知秋获惟皇建极天且弗违用尔作霖臣复何补既叶梦鱼之吉预占鸣鹤之期
梁简文帝谢勅示苦旱诗啓　九年之水不伤尧政七载之旱无累汤朝嵗功则公田已修农勤则我庾惟亿今者亢阳已来为日未久将恐督邮不黜失在汝南之守暴胔未收无伤河南之尹而载劳兴居仰发歌咏无爱珪璧有事山川菲饮食矣加之以撤膳焉中夜不寐加之以申旦焉此唐虞之所阙如轩顼之所不逮魏应璩与岑文瑜书　沙砾销铄草木焦卷处凉台而有鬰蒸之烦浴寒水而有灼烂之惨宇宙虽广无隂以憇云汉之诗何以过此土龙矫首于寺泥人鹤立于阙里修之歴旬静无徴效明劝教之术非致雨之备也知恤下民躬自暴露拜起灵坛勤亦至矣昔夏禹之解阳纡殷汤之祷桑林言未发而水旋流辞未卒而泽滂沛今者云既积而复散雨垂落而复收得无贤圣殊品优劣异姿割髪宜及肤翦爪宜侵肌乎周征殷而年丰卫伐邢而致雨善否之应甚于影响未可以为不然也宋播芳大全谢雨青词　敢谓丛霄之应曽无浃日之淹月离毕以示期山出云而効职风霆下击涧壑交流井汲如初家享一瓢之乐粟储可继士寛半菽之忧
天文部【雪】
宋谢惠连雪赋　嵗将暮时既昏寒风积愁云防梁王不悦游于兎园廼置防酒命賔友召邹生延枚叟相如末至居客之右俄而防霰零宻雪下王乃歌北风于卫诗咏南山于周雅授简于司马大夫曰抽子秘思骋子妍辞侔色揣称为寡人赋之相如于是避席而起逡廵而揖曰臣闻雪宫建于东国雪山峙于西域岐昌发咏于来思姬满申歌于黄竹曹风以麻衣比色楚謡以幽兰俪曲盈尺则呈瑞于丰年袤丈则表沴于隂徳雪之时义逺矣哉请言其始若乃律穷严气升焦溪涸汤谷凝火井灭温泉氷沸潭无涌炎风不兴比户墐扉裸壤垂缯于是河海生云朔漠飞沙连氛累防揜日韬霞霰淅沥而先集雪纷糅而遂多其为状也散漫交错氤氲萧索蔼蔼浮浮瀌瀌奕奕联翩飞洒徘徊委积始縁甍而冒栋终开帘而入隙初便娟于墀庑末萦盈于帷席既因方而为珪亦遇圆而成璧眄隰则万顷同缟瞻山则千岩俱白于是台如重璧逵似连璐庭列瑶阶林挺琼树皓鹤夺鲜白鹇失素纨袖慙冶玉顔掩嫮若乃积素未亏白日朝鲜烂兮若烛龙衔耀照昆山尔其流滴垂氷縁霤承隅粲兮若冯夷剖蚌列明珠至夫缤纷繁鹜之貌皓汗皦洁之仪回散萦积之势飞聚凝曜之竒固展转而无穷嗟难得而备知若乃申娱翫之无已夜幽静而多懐风触楹而转响月承幌而通晖酌湘吴之醇酎御狐狢之兼衣对庭鹍之双舞瞻云鴈之孤飞折园中之萱草摘阶上之芳薇践霜雪之交积怜枝叶之相违驰遥思于千里愿接手而同归邹阳闻之懑然心服有懐妍唱敬接末曲于是乃作而赋积雪之歌歌曰携佳人兮披重幄援绮衾兮坐芳褥燎薫炉兮炳明烛酌桂酒兮扬清曲又续而为白雪之歌歌曰曲既扬兮酒既陈朱顔酡兮思自亲愿低帷以昵枕念解佩而褫绅怨年嵗之易暮伤后会之无因君宁见阶上之白雪岂鲜耀于阳春歌卒王乃寻绎吟翫抚览扼腕顾谓枚叔起而为乱乱曰白羽虽白质以轻兮白玉虽白空守贞兮未若兹雪因时兴灭隂凝不昧其洁太阳耀不固其节节岂我名洁既我贞凭云升降从风飘零值物赋象任地颁形素因遇立汚随染成纵心浩然何虑何营
唐李子卿聚雪为小山赋　皓月旁射兮清虚上腾闲阶之下兮聚雪崚嶒叹此雪兮具知其有兴有灭故为山也庶期乎不骞不崩始也散而从风类元气之无象今也结而为阜若胚浑之初凝五岭髙标三峰逺蹠昔则心往斯焉目击千里之势存乎袤丈万仞之容见乎盈尺皜曜起乎岑嶂曈昽生乎树石峡里则秋月长悬封中则晓云犹白夫其以近则逺以逺则亲玉林不夜瑶草先春照寒景而逾洁拂朝霞而更亲岭上襂作缑氏之仙鹤岩中绰约冩姑射之神人樵傍壑而踈隠径临崖而絶隣至若霁日生暖融风变朔危容半頽傥遇嵇康之醉片影初坠谓入郄诜之幄因降髙而就卑遂散雕而为朴沍寒始劲犹可持而斵见晛则消不可系而握因知夫色不久鲜物无常坚始则有于无有今乃然于自然观陵谷之推易信人世之徂迁亦何必怪桑田之变海都邑之成川
梁任昉和谢朏花雪诗　土膏年动祯雪表辰暮散蘤似浮玉飞英若揔素东序皆白珩西雍尽翔鹭山经陋密荣骚人贬琼树
何逊咏雪诗　凝阶夜似月拂树晓疑春萧散忽如尽徘徊已复新
陈徐陵咏雪诗　琼林圃叶桂树日南花岂若天庭瑞轻雪带风斜三农喜盈尺六出舞崇华明朝阙门外应见海神车
张正见都观春雪诗　同云遥暎岭瑞雪近浮空拂鹤伊川上飘花桂苑中影丽重轮月飞随团扇风唐太宗校猎义成喜逢大雪率题九韵以示羣臣诗北风勇士马东日华组练触地银麞出连山缟鹿见月兎落高矰星狼下飞箭既欣盈尺兆复忆磻溪便
唐太宗喜雪诗　碧昏朝合雾丹卷暝韬霞结叶繁云色凝琼遍雪花光楼皎若粉映幕集疑沙泛栁飞飞絮妆梅片片花照璧台圆月飘珠箔穿露瑶洁短长阶玉丛髙下树映桐圭累白萦峰莲抱素防续气将沉徘徊嵗云暮怀珍愧隠徳表瑞伫丰年蕋间飞禁苑鹤处舞伊川倘咏幽兰曲同歌黄竹篇
又许敬宗奉和诗　嵰州表奇贶閟竹应遐巡何如御京洛流霰下天津忽若琼林曙俄同李迳春姑峰映仙质郢路杂歌尘伏槛观花瑞称觞庆冬积飘河共泻银委树还重璧连山分掩翠绵霄逺韬碧千里遍浮空五轫咸沦迹机前晖裂素池上侔凌波腾华承玉宇凝照混金娥是日松筠性欣奏柏梁歌
李适奉和游禁苑幸临渭亭遇雪应制诗　长乐喜春归披香瑞雪飞花从银阁度絮绕玉牕飞冩曜衔天藻呈祥拂御衣上林纷可望无处不光辉
张説奉和野次喜雪应制诗　寒更玉漏催晓色幄前开泱漭云隂积氛氲风雪回山如银作瓮宫见璧为台欲验丰年象飘飖仙藻来
骆賔王雪诗　龙云玉叶上鹤雪瑞华新影乱铜乌吹光销玉马津含辉朗素篆隠迹奉祥轮幽兰不可俪徒自绕阳春
韩愈春雪诗　观雪乗清旦无人坐独谣拂花轻尚落地暖初消已讶凌歌扇还来伴舞腰洒篁留宻节着栁送长条入镜鸾窥沼行天马度桥徧阶怜可掬满树戯成摇江浪迎涛日风毛纵猎朝弄闲时细转争急忽惊飘城险疑悬布砧寒未捣绡莫愁隂景促夜色自相饶
韩愈咏雪赠张籍诗　秪见纵横落宁知逺近来飘飖还自弄歴乱竟谁催座暖消那怪池清失可猜坳中初葢底垤处遂成堆慢有先居后轻多去却囘度前铺瓦垅奔发积墙隈穿细时双透乗危忽半摧舞深逢坎井集早值层台砧练终宜捣阶纨未暇裁城寒妆睥睨树冻裹莓苔片片匀如翦纷纷碎若捼定非燖鹄鹭真是屑琼瑰纬繣观朝萼冥茫曯晓埃当牕恒懔懔出户即皑皑润野荣芝菌倾都委货财娥嬉华荡漾胥怒浪崔嵬碛迥疑浮地云平想辗雷随车翻缟带逐马散银杯万屋漫汗合千株照耀开松篁遭挫抑粪壌获饶培隔絶门庭邃挤排阶级才岂堪禆岳镇强欲効盐梅隠匿瑕疵尽包罗委琐该误鸡宵呃喔惊雀暗徘徊浩浩过三暮悠悠匝九垓鲸鲵陆死骨玉石火炎灰厚虑填溟壑髙愁防斗魁日轮埋欲侧坤轴压将頽堰似长虵扰陵犹巨象豗水官夸杰黠木气怯胚胎着地无由卷连天不易推龙鱼冷蛰苦虎豹饿号哀巧借奢豪便専绳困约灾威贪凌布被光肯离金罍赏玩捐他事歌谣放我才狂教诗硉矹兴与酒陪鳃惟子能谙耳诸人得语哉助留风作党劝坐火为媒雕刻文刀利搜求智网恢莫烦相属和示及提孩
释无可和賔客相国雪诗　近腊千岩白迎春四气催云隂连海起风急度山来尽日随堤絮经冬越岭梅艳疑歌处散轻似舞时回道蕴诗传丽相如赋骋才霁添松篠媚寒积蕙兰猜暗涨宫池水平封辇路埃烛龙初照耀巢鹤乍徘徊檐日琼先挂墙风粉旋摧五门环玉垒双阙对瑶台绮席凌寒坐珠帘逹曙开灵芝霜下秀仙桂月中栽巻幌书千帙援琴酒百杯垂休编太史呈瑞表中台皓夜迷三径浮光彻九垓兹辰是丰嵗歌咏属良哉
温庭筠雪诗　踏紧寒声澁飞交细防重圃斜人过迹阶静鸟行踪
李洞雪诗　正繁秦甸暖渐厚楚宫饥冻把分泉澁光凝二阁痴踏遗兰署迹聴起石门思用表丰年瑞无令扫玉墀
张九龄立春日晨起对积雪诗　忽对林庭雪瑶花处处开今年迎气始昨夜伴春回玉润牕前竹花防院里梅东郊斋祭所应见五神来
李白淮海对雪赠傅霭诗　朔雪落吴天从风渡溟渤海树成阳春江山皓明月兴从剡溪起思绕梁山发寄君郢中歌曲罢心断絶
钱起和王员外雪晴早朝诗　紫防晴雪带恩光绕仗偏随鸳鹭行长信月留寜避晓宜春花满不飞香独看积素凝清禁已觉轻寒让太阳题柱盛名兼絶唱风流谁继汉田郎
白居易春夜喜雪寄王二十二诗　夜雪有佳趣幽人出书帷防寒生枕席轻素对阶墀坐罢楚弦曲起吟班扇诗明宜灭灯后静爱卷帘时引曙色早庭消春气迟山隂应有兴不卧待徽之
李衢都堂试贡士日庆春雪诗　锡瑞来丰嵗旌贤入贡辰轻揺梅共笑飞嫋栁知春绕砌封琼屑依阶喷玉尘蜉蝣吟更古科斗映还新鹤吹迷难辨氷壶鍳易真因歌大君徳率舞咏陶钧
庾敬休春雪映早梅诗　清晨凝雪彩新变庭梅树爱春荣徧惊曙色催寒光添粉壁积润履青苔分眀六出瑞隠映几枝开闻笛花疑落挥琴兴转来曲成非寡和长使思悠哉
施肩吾早春残雪诗　春景照林峦玲珑雪影残井泉添碧甃药圃洗朱栏云路迷初醒书堂映渐难花分梅岭色尘减玉阶寒逺称栖松鹤髙宜防露盘伫逢春律后隂谷始堪看
唐常衮贺雪表　重隂益固应水泽腹坚之时积润潜通迎土膏脉起之　琪树上林粲烂现六花之瑞琼田茂苑缤纷冝五谷之精
李峤贺雪表　层隂律丰泽顺时荟蔚方兴起防山之肤寸参差荐委自平地而盈尺铜阶皓其如素金隰纷其遂满萦楼栖槛疑璧台之九重落絮飘花似芳林之二月岂惟洛神呈象来舞帝宫故亦海骑相趋下朝金阙东臯欣其望嵗南史庆而书祥万宝登秋居然可咏双铜协唱即事非遥
张九龄观御制喜雪篇陈诚状　臣闻食者万姓之命雪为五谷之精兆且见于祈年律既和于言志圣心昭感天瑞合符岂比夫汉咏白云但嗟欢乐周歌黄竹徒事廵游而已哉臣等仰望昭囘莫知逺近幸均生植同是霑濡况臣忝在枢衡无能翼亮闻罪已之义若寘氷谷循忘躯之节冀益涓尘
韩愈为宰相贺雪表　深念黎甿屡形词防神监昭达皇情感通春云始繁时雪遂降宝丰穰之嘉瑞销疠疫于新年东作可期南亩有望此皆陛下与天地合徳视人如伤每发圣言则获灵贶见天人之相应知朝野之同欢
宋吕祖谦代宰臣以下贺雪表　皇极之主畴既叙于时寒丰年之冬兆先占于积雪缤纷六羃贲冒九围绥静嘉师财成元化严凝西北敛义气以方升疆理东南瞻同云之已合瑞呈禹甸喜溢尧衢臣等幸际昌辰欣逢休应授简而居客右虽惭梁苑之辞为乐而与民同请上齐宫之对
晋羊孚雪賛　资清以化乘气以霏遇象能鲜即洁成晖
天文部【露】
唐李铎秋露赋故色贵含秋光宜泛晓既腾文于地上复垂容于笔杪烟澹彩而的的月笼华而皛皛岂只华山之际童子受于囊中金茎之端仙掌承于云表况乎胥台发色轩丘降祥红兰受而弥洁緑葵含而转芳初益巨海终晞太阳既随时以隠见还任物以行藏
张彦胜露赋　兆自元气生于太虚巨人饮之而不死上古吮之而穴居天无云兮珠的皪野有草兮玉扶踈冩虫鸟兮为篆懐蛟龙兮著书河洛建都兮气均风雨甘泉筑舘兮名亚储胥或泛滟池台或葳蕤竹柏鸧鹒鸣兮色紫鸿鴈来兮光白
白行简五色露赋　惟上天之隂隲至诚感通灵液肇吉能分五色之异以候一时之出祥风烁乎茂草瑞景晞乎朝日黄杂错缀玉树以相鲜丹绀交辉映金盘而乍失既能偶圣以呈贶寜有普天之不率飞液花坞流光蕙圃青荧玉缀灿烂珠吐露药讶仙童捧来润石疑女娲欲补花禽拂着宛如陈寳之鸡平野染成焕若徐方之土　何必徴毕勒之言以为国泰騐吉云之説乃辨时康　喜气度闗徒虚语耳云光出水曷足方之状天酒类神浆　超绛雪掩霜
唐骆賔王露诗　玉闗寒气早金塘秋气归泛掌光逾浄添荷滴尚防变霜凝晓液承月委圆辉别有吴台上应湿楚臣衣
董思恭露诗　夜色凝仙掌晨甘下帝庭不觉九秋至逺向三危零芦渚花初白葵园叶尚青晞阳一洒惠方愿溢沧溟
李正封露诗　霏霏灵液重云表无声落沾树急蝉洒池凄皓鹤流尘清逺陌飞月澄髙阁宵润玉堂帘曙寒金井索佳人比珠泪坐感红绡薄
梁沈约谢赐甘露启　臣徃年经见不过霑条而已时或凝结才若轻雾未有玉聚珠联光粲若是实繇积仁上通冥徳下降故能委华霄极氛被后雕
萧欣谢赐甘露启　圣徳至大和气茂逺是以神液甘流灵滋膏被求之前代镜诸中古或降邑都尚君臣动色遐迩趋庆未有发瑞殿庭呈祥翫瞩视聼罕闻祥符絶代
梁褚洊芳林园甘露颂　福以徳彰庆沿业皎矧兹嘉露因祥特表翻润夕星流甘月晓竒越雕氛珍逾素鸟至道伊融大化期肇惟此大化实感天眷降液丹墀飞津绮殿九服依风八荒改面敢述防词或旌舞忭北齐邢邵甘露颂　歴选列辟逖聼前闻三才易统五运相君皇极攸序庶类以分乃忠乃敬或质或文一赫矣景命烝哉上圣大徳莫名至道无竞川停岳跱云临水镜望日齐明瞻天比映【二】功深防禹业隆作周英华内积文敎外修广轮四海提封十洲紫川北注赤水南流【三】宸居两楹恭已万国圣敬日跻皇猷允塞礼有大成乐无慙徳用天之道顺帝之则【四】政平民裕嵗稔时和九功惟叙九叙惟歌风轮辗汉毛羽沉河玉出沼鸣鳯在阿【五】休徴屡动感极回天流甘委素玉润氷鲜蜜房下结珠琲上悬布濩林野洒散旌旃【六】日月已明宇宙已廓鼓缶成咏挹水为乐以为黄犹参沃若取慰天壤用忘沟壑【七】
隋卢思道贺甘露表　河荣洛变授祉于勲华玉素鳞降灵于汤武其间防禽弱草改状移形夜宿朝云呈光动色皆以照临下土发挥帝载千岁一致隔代同符伏惟陛下上摠天维傍握河纪持钦翼之小心纂升平之大业万灵翘首应三台以西廵两仪贞观乘六气而东指云卿既出还闻百辟之歌河清可俟实得万人之叹而上乃顾神物荐委飞甘洒润玉散珠连昔魏明仙掌竟无灵液汉武金盘空望云表岂若神浆可挹流珠九户之前天酒自零凝照三阶之下斯实旷代祯符前王罕遇休矣美矣皇哉唐哉臣等并邀昌运俱沐造骤闻秘祉亟睹冥贶振鳞抚翼空驰鱼鸟之心瘗玉编金方待云亭之后
唐栁宗元礼部贺甘露表　太和潜逹閟瑞克彰发于天霄特降宫树朝光初烛方湛湛而不晞晨景转炎更瀼瀼而未已缀叶而珠玑积耀盈噐而氷玉呈姿芳袭椒兰味兼饴醴然则零其庭而着异纪于年以标竒徒矜往辰孰并兹日
崔融为皇太子贺甘露表　五材并用天地合而凝津四序迭来隂阳和而洒润望之成雪若坠昆玉之山尝之则甘似降轩辕之国　荐河图而升洛范日载祥编过竹院而憇芝台宵零瑞液尔其涂涂被物滴滴流膏承以玉杯凌汉宫而擅美献之琼爵掩魏殿而称珍可以致灵仙之竒可以延帝王之夀孝经援神契未足叙其和平春秋运斗枢不能议其清浊
梁张率霜诗　驷见视干度钟鸣测地机秋冬交代序申霜白绥绥原野生暮霭堦墀散夕霏徘徊总严气怅望沦清辉平台寒月色池水怆风威凝隂同徂夜递鴈独归飞萦丛乱芜絶防林纷已稀贞松非受令芳草徒具腓
唐苏味道霜诗　金祗暮律尽玉女暝氛归孕冷随钟彻飘华逐劔飞带日浮寒景乘风进晩威自有贞筠质寜将庶草腓
天文部【雷电】
晋李颙雷赋　伊青阳之肇化兮陶万殊于天壤结鬰蒸以成雷兮鼓訇棱之逸响应万风以相薄包羣动而为长乘云气之鬰蓊兮舒电光之烱晃惊蛰于始作兮惧逺迩之异象尔其发也则腾跃喷薄砰磕隠天起伟霆于霄际催劲木于岩巅驱宏威之迅烈若崩岳之窴窴斯寔阳台之变化固大壮之宗源也若乃骇气奔激震响交搏濆沦隠辚崩腾磊落来无辙迹去无阡陌君子恐惧而修省圣人因象以制作审其体势观其曲折轻如伐鼓轰若走辙嶪犹地倾繣似天裂比五音而无当校众响而称杰于是上穆下明顺天承法戒刑狱以致亨孰非善而可摄正震体于东方立不易之恒业豫行师而景奋解宥过而人协若夫洪细靡常兴废难克殷其山阳劝义崇德起五龙于河始戕武乙于渭北啓周成之冲昧罚展氏之凶慝虽通塞于万形犹违虚而守盈肆大夏而有烈奋严冬而弗经保恬静以处顺乃上善以屏营夫有徃而为闳若太音之希声
顾凯之雷电赋　太极纷纶元气澄练隂阳相薄为雷为电击武乙于河而诛戮之罚明震展氏之庙而隠慝之诛见是以宣尼敬威忽变夫其声无定响光不恒照砰訇轮转倐闪罗曜若乃太隂下沦少阳初升蛰虫将啓动灵先应殷殷徐振不激不凭岂隠隠之虚应乃违和而伤生昭王度之失节见二仪之幽情至乃辰开日明太清无霭灵眼扬积以瞿焕壮鼓崩天而砰磕陵堆訇隠以待倾方地嶪防其若败苍生非悟而防防龙鬼失据以颠沛光惊于泉底声动于天外及其洒北斗以诞圣震昆阳以伐违降投鹿以命桀岛防濆而横尸倒惊桧于霄际摧腾龙于云湄烈天地以绕映帷六合以动威在虚徳而卷舒谢神艳之难追
又赋　若夫子午相乘水旱太零仲冬奋发代雷先行林钟统节溽暑烟煴星月不朗衣牀若焚尔乃清风前防荡浊流尘丰隆破响列缺开云当时倦容廓焉清新岂直惊安竦寐乃以畅精怡神天怒将凌赤电先发窥岩四照映流防絶雷电赫以惊衡山海磕其崩裂
天文部【虹】
梁江淹赤虹赋　东南峤外爰有九石之山乃红壁千里青防百仞苔滑临水石险带蹊自非巫咸采药羣帝上下者皆敛意焉于是夏莲始舒春荪未歇肃舲投渚缓拽江潭正逢岩崖相照雨云烂色俄而雄虹赫然晕光耀水偃蹇山顶舄奕江湄廹而察之实曰隂阳之气信可观也　紫雾上河绛氛下汉白日无余碧云卷半残雨萧索腾光艶烂水学金波石似琼岸错鳞之崚崚绕蛟色之漫漫俄而赤蜺电出蚴蚪神骧暧昧以变依稀不常非虚非实乍灭乍光赩赫山顶照燎水阳虽图纬之有载旷代识而未逢既咨嗟而踯躅聊周流而从容想番禺之广泽忆丹山之乔骑傅説之一星乘夏后之两龙彼灵物其讵几寂火灭而山红余形可覧残色未去曜葳防而在草映青葸而结树昏青苔于丹渚暧朱草于石路霞晃朗而下飞日通昽而上度俯形命之窘局哀时俗之不固定赤舄之易遗乃鼎湖之可慕既以为骍鬐四毳之驾方瞳一角之人帝台北荒之际弇山西海之濵流沙之野析木之津云或恠彩烟或异鳞必杂虹蜺之气隂阳之神焉
唐阎朝隠晴虹赋　洗竒光于暴雨留艶彩于飘风隠显之情奚尔造化之理何穷若乃碧嶂无云清江息浪曲折异体低昂殊状半出髙岊疑蟾魄之孤生全入澄澜若蛾眉之相向又乃绮逺辟锦帐斜褰髣髴天上依稀目前暐兮兮既类丹山碧树之重叠断兮连兮又似美人防女之婵娟
天文部【天汉】
唐谢偃明河赋　徒观其粲兮如磋洁兮如磨明月照而不失其素飘风惊而匪扬其波莫测其深含天际之四气莫度其逺掩人间之众河及夫嵗入三秋势直千里度龙驾而容曳构鹊桥而迤逦霞妆星靥知婺女之不如杂佩明珰必姮娥之相似七夕作之以良防羣方于是而仰止固能流不可凖涯不可度既莫见乎端倪亦焉知其厚薄　名连地脉影杂天文当霁夕而逾晓凝防雨以暂曛明白可称则皓如曳练正平可缉亦矗似长云亘紫极以斜转横碧空而中分吐霄光而澹滟含曙色而氤氲将欲问之于槎客如何欲决于严君张环秋河赋　非碧海之分上即黄河之转来万里直绳九霄横带奕奕髙影汤汤连濑透垂帘于户前飞瀑布于云外黯如平江不动矗似长云欲销映东吴而冩练挂南斗而成桥气象晶明波澜澒洞泛滥星防纡余月防界黄道而宵迎落青山而晓送虽防天而作限乃沃日而为节识示盈而必谦恒昏凝而昼灭亦犹灵乌之谢顾兎之缺适足明其卷舒夫何累乎昭晰　鹊填银而何去人取石而何依
卢肇天河赋　光连月窟何慙媚以懐珠影照天津岂愧静而如练至若白榆风劲析木烟秋吹玉叶而将落泛金波而共流皎皛无际防干自浮渡蟾魄之孤轮不闻濡轨涨鹊桥之逺岸讵见操舟　流合璧之辉几疑沉玉映散金之气或类披沙
王损之曙观秋河赋　孤星迥泛状清浅之沉珠残月斜临似沧浪之垂钓　积曙色之牢落涵爽气之凄清疑曳练而势逺讶残虹而体轻
古俪府卷一

[book_title]卷二
<子部,类书类,古俪府
钦定四库全书
古俪府卷二
明　王志庆　编
地理部【总载】
唐刘允济地赋　既布井而陈邑亦列郡而分州洼盈沃瘠之品原野坟衍之流敛跨万俗兼该六幽隔蛮壤限夷陬珍卉竒木之他族鳞介羽毛之异俦诡怪毕备璀璨咸周银台瑶槛阙丹丘邹衍之所不议方朔之所难防祯符应于河象灾异纪于春秋
钱起盖地图赋　广竪亥之遐歩资重华之睿覧规方逺近防妙周通致蛮貊于度内出山川于卷中　嗤秦政得燕图以拓境小穆公梦鹑首以称灵亦有周王御天汉君求仙穷人力于宇宙遍辙迹于山川孰与夫髙居深视探防洞得地理于冥契拥神休以永年梁昭明太子谢赐地图启　汉氏舆地形兹未拟晋世方丈比此非妙匹之长乐惟书古贤俦之未央止图将帅未有洞该八薮浑观六合域中天外指掌可知地角河源戸庭不出岂问千秋自识乌丸之路脱逢壮武方着博物之书
唐权德舆魏国公贞元十道録序　尽瀛海之地穷鞮译之词陈农不获之书朱贑未条之俗贯穿切劘靡不详究开卷尽在披图朗然
吕温地志图序　观其粉散百川黛凝羣山元气剖判成乎笔端任土之毛有生之类大钧变化不出其意然后列以城郭罗乎陬落内自五侯九伯外洎要荒蛮貊禹迹之所穷汉驿之所通五色相宣万邦错峙毫厘之差而下正乎封畧方寸之界而上当乎分野乾象坤势炳焉可观与夫聚米拟其端倪画地陈乎梗槩固不可同年而语详略也每虚室燕居薄帷晴褰普天之下尽在屋壁户纳四海窓笼八极名山大川随顾奔走殊方絶域举意而到髙视华裔坐横古今观帝王之疆理见宇宙之寥廓出遐入幽曽不崇朝与夫役形神于嵗月穷轨迹于区外又不可并轨而论劳逸也且夫删百代之综羣言之首繁而不乱踈而不漏才识以润之丹青以炳之使嗜学之徒未披文而见义不由戸而观奥斯训导之明也穷地而述举世而载事极鸿纎理通皦昧混一家之文轨张大国之襟覈人物之虚实总山川之要防表皇威之有截明王道之无外斯乃功用之大也见苍梧涂山则思舜禹恤民之艰覩穷荒大漠则悟秦汉劳师之览齐墟晋壤则见桓文勤王之覇观洞庭荆门则知苖蜀恃险之败王者于是明乎得失诸侯于是鉴于兴替斯又惩劝之逺也然则夲之所以广学流申之足以赞鸿业垂之可以示后世岂徒由近观逺以智自乐爲室中之一物哉
【阙】　　地理志序　　若乃敦厐于天地之始昭晰于牺农之世一用黎元未争疆埸而玉环楛
矢夷裘风驾南翚表贶东风入律光乎上徳奚
逺弗臻然则星象丽天山河纪地而端掖裁其
敞崤函判其都邑仰观俯察万物攸归是以洛址咸阳宛然秦汉晋濵河西同乎尧禹于兹新邑宅是镐京五尺童子皆能口诵者史官弗之书也大哉坤象万物资生载昆华而不坠倾河海而宁泄考卜惟王乗飞驻轸睨弇山而镌勒览曾城以爲玩时逢稽浸道接陵夷平王东迁星离豆剖当涂御防分鼎立
地理部【山】
汉张衡南都赋　其山则崆嶱嵑嵣防嶚剌岝防防嵬屹幽谷嶜岑夏含霜雪或防嶙而纚联或豁尔而中絶鞠巍巍其隠天俯而观乎云霓若夫天封大狐列仙之陬上平衍而旷荡下笼而﨑岖坂坁嶻嶭而成甗谿壑错缪而盘纡芝房菌蠢生其隈玉膏滵溢流其隅昆仑无以奓阆风不能逾
梁吴均八公山赋　峻极之山蓄圣表僊南参差而望越北逦迤而怀燕尔其盘桓基固含阳藏雾絶壁崄层岩廻互挂皎月而常云望空而自布袖以华阆带以潜淮文星乱石藻日流堦若夫神基巨镇卓荦荆河箕风毕雨育岭生峩髙岑直兮蔽景修坂出兮架天以迎云而就日若从汉而廻山露叶而原浄花照矶而岫鲜促嶂万寻平崖亿絶上被紫而烟生傍花而来雪维英王兮好僊防八公兮小山驾飞龙兮翩翩髙驰翔兮冲天
唐太宗小山赋　抗微山于绮砌横促岭于丹墀启一围而建址崇数尺以成坏既无秀峙之势本乏云霞之姿承坠宇之残霤挂低空之断丝尔乃参差絶巘威纡短迳风暂下而将飘烟才髙而不暝寸中孤嶂连还断尺里重峦欹复正岫帯栁而合防眉石澄流兮分两镜尔其移芳植秀擢干抽茎松新翠薄桂小丹轻细影襍兮俱乱弱势夹兮共萦才有力以胜蝶本无心而引鸎半叶舒而嵓暗一花散而峯明何纎防之同景亦卑细以相成
达奚珣华山赋　作秦塞之髙标为豫州之巨镇其南接楚其北临晋嵚乎数都之间岂惟直上者五千余逺疑将适近若将腾氤氲緑润霮防青凝发地壁立连天石棱披重霄而自致与元气而相陵　玉女明祠星坛尚在羊公旧室石榻常穿
房元洛仙掌赋　尔其云散天澄烟消雨霁旭日晖映隂崖亏蔽状若拍红霞之霏防捧青霄之揺曳察其迹也虽见于东峯混其岳焉是配乎秋帝及乎蓐收谢冥格日彩寒霜气白上扪星汉左控虞虢南耸羣岭北临广陌将招泛槎之仙如指迷途之客至其岚翠朝欝轻云夕过桂影依稀而流照松风髣髴而扇和时也霭霭溶溶疑掩氷纨之被苍苍羃羃如挥舞袖之罗乔潭羣玉山赋　观其亭亭太虚不可弥度石室灵造玉堂天凿寳牒有融仙经惟错荡青简兮緑字焕瑶缄兮金络雘以虬龙拂之鸾鹤爲列真之防府亦太乙之延阁览之而羣圣防同防之而万古昭廓且藏书爲寳镇物爲雄小石林之岝峉陋玉树之青葱赫曥曥髙崇崇秘精义乎其中何必登隠坌拜崆峒挹方壶而访道歴秦望而爲功者哉【按庄子登隐弅之丘坌当作弅】
梁王泰巫山髙诗　迢递巫山好逺天新霁时树交凉去逺草合影开迟谷深流响咽峡近猿声悲只言云雨状自有神仙期
又李元操诗　荆门对巫峡云梦迩阳台燎火如奔电坠石似惊雷天寒秋水急风静夜猿哀枕席无由荐朝云徒去来
庾肩吾赋得山诗　曽云霾峻岭絶涧倒危刻削临千嵯峨起百重行曦上杳杳结雾下溶溶仁心留此属休愧奉羣龙
吴均登夀阳八公山诗　逺涧自倾注曲石溆戋戋含珠防恒翠怀玉浪多圆疎峯时吐月宻树不开天瑶绳尽秘金检上竒篇是有琴髙者陵波去水仙
周萧防上莲山诗　独迈青莲岭探竒紫盖挂流遥似鹤挿石近如龙沙崩闻韵鼓霜落候鸣钟飞花满丛桂轻吹起修笻石蒲今尚有采摘更相逄
陈释惠标山诗【二首】　灵山蕴丽名秀出写蓬瀛香炉带烟上紫盖入霞生雾卷莲峯出岩开石镜明定知丘壑里并伫白云情　峨眉信重险天目本仙居金华抱丹灶玉笥蕴神书幽人披薜荔怨妾采蘼芜紫岩无暮雨何时逢故夫
周庾信陪驾幸终南山诗　玉山乗四载瑶池宴八龙鼋桥浮少海鹄盖上中峯飞狐横塞路白马当河冲水奠三川石山封五树松长虹防瀑布圆阙两芙蓉戍楼鸣夕鼓山寺响晨钟新蒲节转促短笋箨犹重树宿含樱鸟花留酿蜜蜂迎风下列缺洒酒召昌容且欣陪北上方欲待东封
宇文昶陪驾幸终南山诗　尧盖临河颍汉跸践华嵩日旂廻北鳯星斾转南鸿青云过宣曲先驱背射熊金桴拂泉底玉琯吹云中古辙称难极新途或易穷烟生山欲尽潭浄水恒空交松上连雾脩竹下来风仙才道无别灵气法能通东枣羞朝座西桃献夜宫诏令王子晋出对浮丘公
隋李巨仁登名山篇　名山称地鎭千上凌霄云开金阙逈雾起石梁遥翠防横鸟路珠润入星桥风急青溪晩霞散赤城朝寓目幽栖地驾言追绮季避世桃源士忘情漆园吏抽簮傲九辟脱屣轻千驷沉防负俗心萧洒凌云意苍苍耸极天伏眺尽山川叠峯如积浪分崖若断烟浅深闻渡雨轻重聼飞泉采药逢三岛寻真値九仙藏书凡几代防博已经年逝将追羽客千载一来旋
唐王维终南山行诗　太一近天都连山到海隅白云廻望合青霭入防无分野中峯变隂晴众壑殊欲投人处宿隔水问樵夫
沈佺期扈从出西岳作诗　西鎭何穹崇壮哉信灵造诸岭皆峻秀中特美好傍见巨掌存势如拓东倒颇闻首阳去开拆北河道磅礴压洪源防峨壮清昊云泉纷乱瀑天磴矻横抱子先呼其巅宫女世不老下有府君庙歴载传洒扫皇明应天游十月戒丰镐防末忝扈从兼得事苹藻宿心爱兹山意欲拾灵草隂壑已永闭云窦絶探讨芳月期再来廻防思方浩
张乔华山诗　青苍河一隅气状杳难图卓杰三峯出髙竒四岳无力疑擎上界势欲压中区众水东西走羣山逺近趋天廻诸宿照地耸百灵扶石壁烟霞丽龙潭雨雹麤澄凝临甸服险固束神都浅觉川原异深应日月殊鹤归青蔼合仙去白云孤浊瀑斜飞冻长松倒挂枯毎来探洞穴不拟返江湖傥有芝田种商岩老一夫刘得仁和段校书冬夕寄题庐山诗　名髙身未到此恨蓄多时是夕吟因话他年必去随当时庐岳顶半入楚江湄几处悬崕上千寻瀑布垂罏峰松淅沥湓浦棹参差日色连湖白钟声拂浪迟烟梯縁薜荔岳寺歩欹危地夲饶灵草林曾出祖师石楼霞耀壁猿树鹤分枝细径萦岩末髙防见海涯嵌空寒更极寂寞夜尤思隂谷氷埋木仙田雪覆芝乱泉禅客潄异迹逸人知苏室新开灶柽潭未了碁如何遂闲放长得任希夷空务渔樵事方无道路悲谢公台尚在陶令栁潜衰尘外难相许人间贵迹遗虽怀丹桂影不忘白云期仁者终携手今朝预赋诗
卢照隣过东山谷口诗　不知名利险辛苦滞皇州始觉风尘倦归来事緑畴桃源迷处所桂树可淹留迹异人间俗禽同海上鸥古苔依井被新乳傍崕流野老堪成鹤山神或化鸠泉明碧涧底花落紫岩幽日暮飡殻天寒御鹿裘不辨秦将汉宁知春与秋多谢青浦客去去赤松游
杜审言度石门山诗　石门千仞断迸水落遥空道束悬岩半桥欹絶涧中仰攀人屡息直下骑才通泥拥奔蛇径云霾伏兽丛星纒牛斗北地脉象牙东开塞随行变髙深触望同江声连骤雨日气抱残虹未改朱明律先含白露风坚贞所不惮险澁谅难穷有异登临赏徒爲造化功
卢照隣巫山髙诗　巫山望不极望望下朝氛莫辨啼猿树徒看神女云惊涛乱水脉骤雨暗峯文霑衣即此地况复逺思君
又皇甫冉诗　巫峡见巴东迢迢出半空云藏神女馆雨到楚王宫朝暮泉声落寒暄树色同清猿不可聼偏在九秋中
又李端诗　巫山十二峯皆在碧空中廻合云藏日霏防雨带风猿声寒度水树色暮连空愁向髙堂宿清秋见楚东
又李贺诗　碧丛丛齐挿天巴江翻澜神曳烟楚魂寻梦风飔然晓风吹雨生苔钱瑶姬一去一千年丁香卭竹号老猿古桐近月蟾桂寒椒花堕红湿云间
又陈陶诗　玉峯青云十二枝金母和云赐瑶姬花宫磊砢楚宫外列仙八靣星斗垂秀色无防怨三峡春风几梦襄王猎青鸾不在嬾吹箫斑竹题诗寄江妾飘飖散丝巴子天苔裳玉辔红霞幡归时白帝掩青琐琼枝草草遗湘烟
刘希夷巫山怀古诗　巫山幽隂地神女艶阳年襄王伺容色落日望悠然归来髙堂夜金釭熖青烟頺想卧瑶席梦魂何翩翩揺落殊未已荣华倐徂迁愁思潇湘浦悲凉云梦田猿啼秋风夜鴈飞明月天巴歌不可听听此益潺湲
梁吴均与施从事书　故鄣县东三十五里有青山絶壁干天峯入汉緑嶂百重青川万转归飞之鸟千翼竞来企木之猿百臂相接秋露爲霜春萝被迳风雨如晦鸡鸣不已信足荡累頥物悟衷散赏
又与朱元思书　风烟俱浄天水共色从流飘荡任意东西自富阳至桐庐一百许里竒山异水天下独絶水皆缥碧千丈见底游鱼细石直视无碍急湍甚箭猛浪若奔夹岸髙山皆生寒树负势竞上互相轩邈争髙直指千百成峯泉水激石泠泠作响好鸟相鸣嘤嘤成韵晋顾野王虎丘山序　若兹山者髙不概云深无藏影卑非培塿浅异棘林秀壁数寻被杜兰与苔藓椿林十仞挂藤葛与悬萝曲涧潺湲脩篁防映路若絶而复通石将頺而更缀抑巨丽之名山信大吴之胜壤　未有登髙能赋而韬斐丽之章入谷忘归而忽铿锵之节故总辔齐镳竞雕虫于山川云合雾集争歌颂于林泉于时风清邃谷景丽修峦兰佩堪纫胡绳可索林花翻洒乍飘飏于兰臯山禽啭响时弄声于乔木班草班荆坐蟠石之上濯缨濯足就沧浪之水倾缥瓷而酌旨酒翦緑叶而赋新诗肃尔若与三径齐踪锵然似共九成偕韵庾肃之山赞　悬巗沓翳神明攸居官府风云怀吐川渠昆阆天竦五岳云停飞峯紫蔚辰秀太清
戴逵山赞　蔚矣名山亭亭洪秀并基二仪嶤嶣云构嵳峩积岨寥笼虚岫轻霞下拂神泉旁潄
梁元帝东宫后堂仙室山铭　太华削成夲擅竒声峯如雪委岭若莲生云除紫盖霞通赤城金坛是箓玉记题名鳯依桐树鹤聼琴声殿接南箕桥连北斗秋河从带春禽衔绶朱鸟安窻青龙作牖
周庾信东宫行雨山铭　山名行雨地异阳台佳人无数神女羞来翠幔朝开新妆旦起树入牀前花来镜里草色衫同花红面似开年寒尽正月游春俱除锦帔并脱红纶天丝剧藕蝶粉多尘横藤碍路垂栁低人谁言洛水一个河神
梁元帝圃牛渚矶碑　窃以増城九重僊林八树未有船如鴈鹤时度宓妃桥似牵牛能分织女丹鳯爲羣紫柱成列清风韵响即代仙歌桂影浮池仍爲月浦璧月朝晖金楼启扉画船向浦锦缆牵矶花飞拂袖荷香入衣山林朝市并觉忘归
地理部【石】
唐郑惟忠古石赋　博望侯周游天下歴覧山川寻长河于异域得美石而献焉汉武帝未之竒也东方朔见而喟然曰此石英辉润宻秀色明烂旧枕昆吾之谿曽临归美之岸玉雉飞而激矢金鸡鸣而纵弹至如天台始裂地乳初分丹青孕彩隠起成文盈尺则内含明月肤寸则外吐浮云别有两楹分竦防阙相向依依识启母之形亭亭表望夫之状鼓迎桴而若动防映舟而似飏此并流膏曲涧滴髓危峯据谷成虎临池作龙蒲英九节莲叶千重若乃泗水之上岐山之侧抚之则磬动竒音被之则锦开新色匠石见而惊骇师涓闻而叹息于是琢磨成状雕莹生辉似则负图盘峙如鹊则缄印鶱飞在地者佳人练登天者织女支机及其火烈昆墟星流宋国被陨形碎遭焚影黒碑沉郢路之东柱折阳闗之北昔之开坛竹耸抱剑松抽础应山云之润桥通海水之流栁谷岸崩之马欝林泥落之牛莫不嵗月凋讹丘陵芜没顚坠坑穽枕倚巗窟据洞口而嵳峩出泉心而硉矹徒见新排理坼旧蹙文廻圆分者雹散方裂者氷开既藏瑕而被藓又抱穴以侵苔岂如冩镜能明磨锋可利击拊充帝庭之乐闗和覩王府之器总五色而补天含九光而鎭地者矣词未毕帝乃顾而言曰楚王见璞弃之山阿不有卞氏其如玉何抽琴命操爲古石之歌歌曰江东藏瑞简济北蕴兵书若非平固湖中鴈定是昆明池里鱼歌响既终神仪有怿左右惊视符彩傍射使玉人而攻之果得连城之璧
陈隂铿石诗　天汉支机罢仙岭博棊余零陵旧是鷰昆池夲学鱼云移莲势出苔驳锦文疎还当谷城下别自觧兵书
隋崔仲方奉和周赵王咏石诗　玉绳随月落金碑映日鲜入江疑濯锦出峡似开莲文马河西瑞兵符济北篇防逐灵槎上还归天汉边
唐苏味道石诗　济北甄神贶河西濯锦文声应天池雨影触岱宗云鴈归犹可候羊起自成羣何当握灵髓髙枕絶嚣氛
李峤石诗　宗子维城固将军饮羽威巗花镜里发云叶锦中飞入宋星初陨过湘鷰早归傥因持补极宁复羡支机
刘禹锡奉和牛相公题姑苏所寄太湖石见示兼寄李苏州诗　震泽生竒石沈潜得地灵初辞水府出犹带龙宫腥发自江湖国来荣卿相庭从风夏云势上汉古查形拂拭鱼鳞见铿锵玉韵聆烟波含宿润苔藓助新青嵌穴胡雏貎纎铓虫篆铭孱顔傲林薄飞动向雷霆烦热近还散余酲见便醒
牛僧孺李苏州遗太湖石竒状絶伦因题二十韵诗搀义锋刃簇缕络钓丝萦近水摇竒冷依松助澹清通身鳞甲隠透穴洞天明丑凸隆胡凖深凹刻兕觥雷风疑欲变隂黒讶将行噤防微寒早轮囷数片横
唐上官仪爲朝臣贺凉州瑞石表　臣闻太阳含宇天之命也德水呈文地之符也是知光膺寳厯非幽赞无以享鸿名对越两仪非神物何以昌丕绪故有神马负卦繇表轩功朱鸟衔书兆彰姬箓非圣人之抚运孰能与于此乎伏惟陛下庆醖上元与天皇而合德祥凝太始体耀魄以齐明作周锡王业夲于氷翼生商降祉宝祚基于玉筐然后枢电効神星虹授彩彤云澹景标映龙顔瑞火流光呈发鸟迹由是凝图作极握纪中天化洽九垓恩绵八表功成戢武散騑服于桃园业定文覃正朔于昌海辑五玉而彰礼备陈万舞而表乐成至德至仁垂拱巗廊之上乃圣乃神逺筭庙堂之下宪文王而授立招天奬于夣龄象汉帝以发贤选神明于刻石国重曜而照临家万宇而永贞是以淹嵗亢阳离辉升而泽降春畴罕阙震方建而年稼登受册之辰随轻轮而翊佳气夏弦之月接飞盖而吐芝英郡国陈孝徳之符烟浮雾集县道奏明灵之贶电击雷奔岂与夫日至月书可同年而语欤伏见凉州都督李袭誉表奏昌松瑞石合一百十字文素文玉洁若琼树之华滋质碧鲜拟翠微之逺色虽复霞标冠岳晖镂文于介丘海镜浮山昭列名于稽岊方兹秀丽曾何足云臣等歴选皇猷稽河图于东序详观帝箓披册府于西昆娲燧以前不可得而知矣羲农以降乃考载而言焉若乃马遰尧坛鳯御虞厯麟防吐字颇渉刘邦叶蠧为文才称病已石降徴于典午赤符锡命于炎精皆髣髴如神徴文见意或旁通以取证或索隠以求端犹且动色当年光华曩志矧兹天防显发灵瑞颂圣德之钦明通史笔之扬尧典述国祚之悠永倍册之卜周年追美先朝衍轩丘之德姓式昭储后迈钧台之有光岂非天鉴孔明圣猷大者祥弥着灵心至察德加厚者祚愈长是用越契超绳光前振古绩无与二庆溢登千臣等自省防生幸霑鸿造荷重光之煦育覩三才之宅心雀跃无以表其诚鳬趋不足胜其喜
地理部【海】
魏王粲游海赋　怀珍藏宝神隠怪匿或无气而能行或含血而不食或有叶而无根或能飞而无翼鸟则爰居孔鹄翡翠鹔鹴缤纷徃来沉浮翺翔鱼则横尾曲头方目偃额大者若山陵小者重钧石乃有贲蛟大贝明月夜光蠵鼊瑇瑁金质黒章若夫长洲别岛棋布星峙髙或万寻近或千里桂林藂乎其上瑚周乎其趾羣犀代角巨象解齿黄金碧玉名不可纪洪洪洋洋诚不可度也处嵎夷之正位兮同色号于穹苍包纳汚之量正宗庙之纪纲总众流而臣下爲百谷之君王晋木华海赋　乃铲临崖之阜陆决陂潢而相沷唘龙门之岝垦陵峦而崭凿羣山既畧百川潜渫泱漭澹泞腾波赴势江河既导万穴俱流掎防五岳竭涸九州沥滴渗淫荟蔚云雾涓流泱瀼莫不来注于廓灵海长爲委输其爲广也其爲怪也宜其爲大也尔其爲状也则乃浟湙防灔浮天无岸浺瀜沆瀁弥湠漫波如连山乍合乍散嘘噏百川洗涤淮汉襄陵广舄防防浩汗若乃大明防辔于金枢之穴翔阳逸骇于扶桑之津彯沙礐石荡岛濵于是鼓怒溢浪扬浮更相触搏飞沫起涛状如天轮胶戾而激转又似地轴挺防而争廻岑岭飞腾而反覆五岳鼓舞而相磓濆沦而滀漯欝沏迭而隆頽盘激而成窟杰而爲魁防泊栢而迆飏磊匒匌而相豗惊浪雷奔骇水迸集开合解防瀼瀼湿湿葩华踧沑防泞潗防若乃霾曀潜消莫振莫竦轻尘不飞纎萝不动犹尚呀呷余波独涌澎濞防碨磊山垄　其垠则有天琛水怪鲛人之室瑕石诡晖鳞甲异质若乃云锦散文于沙汭之际绫罗被光于螺蚌之节繁采扬华万色隠鲜阳氷不冶隂火潜然熺炭重燔吹烱九泉朱緑烟防眇蝉蜎瑚琥珀羣产接连车渠马瑙全积如山鱼则横海之鲸突扤孤游戞巗防偃髙涛茹鳞甲吞龙舟噏波则洪连踧蹜吹涝则百川倒流或乃蹭蹬穷波陆死盐田巨鳞挿云鬐鬛刺天颅骨成岳流膏爲渊若乃巗坻之隈沙石之嵚毛翼产鷇剖卵成禽鳬雏离褷鹤子淋渗羣飞侣浴戱广浮深翔雾连轩泄泄淫淫翻动成雷扰翰爲林更相呌啸诡色殊音潘岳沧海赋　徒观其状也则汤汤荡荡澜漫形沈流沫千里悬水万丈测之莫量其深望之不见其广无逺不集靡幽不通羣溪俱息万流来同含三河而纳四渎朝五湖而夕九江隂霖则兴云降雨阳霁则吐霞曜日煮水而盐成剖蚌而珠出其中有蓬莱名岳青丘竒山阜陵别岛防环其间其山则崔嵬崒嵳峩降屈披沧流以特起擢崇基而秀出其鱼则有吞舟鲸鲵鰞鱡龙须蜂目豺口貍斑雉躯怪体异名不可胜图其虫兽则素蛟丹虬元灵鼍修鼋巨鼈紫贝螣虵螭蚴虬赤龙焚蕴迁体改角推旧纳新举扶揺以抗翼泛阳侯以濯鳞其禽鸟则鶠鸿鹔鹴□鹅防防朱背炜缥翠葱青详察浪波之来徃遍聼奔激之音响力势之所廻薄润泽之所弥广际普天之极大横率土而莫两
孙绰望海赋　五湖同浸九江丛溉抱河含济吞淮纳泗南控沅湘西引泾渭洲渚迢递以疏属岛屿绵邈以牢罗殖嵬崔之碣石构穹隆之牂牁奥之府重仭之房鳞彚万殊甲产无方包随珠衔夜光瑇瑁熠烁以泳游蟕蠵焕烂以映涨虚具含素而表紫蠳螺络丹而带缃青甲芬飇以防扇木杳渺以舒芳其卉木则緑苔石髪蔓以流绵紫茎菎综解以被渚华组依波而锦披翠纶扇风而綉举长鲸岳立以截浪虭防扬鬐以排流巨鼇赑屃以冠山乌鳠呼翕以吞舟鹏爲羽桀鲲称介豪翼遮半天背负重霄举翰则宇宙生风抗鳞则四渎起涛考万川以周览亮天地之综纬弥纶八荒亘带九地昏明注之而不溢尾闾泄之而不匮
齐张融海赋　尔其海之状也则穷区没渚万里藏岸控防河济朝总江汉湍转则日月似惊浪动则星河如覆展转纵横扬珠起玉峰势崇髙岫形参错或如前而未进乍非迁而已却却瞻无后向望何前长寻髙眺唯水与天若乃山横蹙浪风倒摧波磊若惊山竭岭以竦石欝若飞烟奔云以振柯连瑶光而交彩接玉绳以通华尔其竒名出録诡物无书髙岸乳鸟横闗产鱼蟕蠵瑇瑁绮贝綉螺珠牙防緑紫相华
唐梁洽海重润赋　吞吸八裔流不逆细怪必思蓄珍无不丽冲融浕汨胶轕澎濞飞涛叠跃于秋隂白浪翻光于春霁虽则沙石混浊不荡其清波澜迅委终复于平石岑海水不扬波赋　量纳羣川而道遒百谷功配干络而运回坤轴　四海尽镜九瀛涵影冩合璧之祥光湛连珠之瑞景德侔上善洗物而容洁道夲元澄心而体静湛兮恒清晏兮砥平汨乎无情荡乎难名如君之道酌焉而不竭象君之德注焉而不盈
梁刘孝绰上虞卿亭观涛津渚学潘安仁河阳县诗昔余筮賔始衣冠仕洛阳无赀徒有任一命忝爲郎再践神仙侧三入崇贤傍东朝礼髦俊虚薄厠才良游谈侍名理搦管创文章引籍陪下膳横经防上庠谁谓服事浅契濶变炎凉一朝谬爲吏结绶去承光烹鲜徒可习治民终未长化鸡仰季智驯雉推仲康此城隣夏穴橚矗茂筠篁孝碑黄绢语神涛白鹭翔遨游住可望释事上川梁秋江冻雨絶反景照移塘纎罗殊未动骇水忽如汤乍出连山合时如高盖张漂沙黄沫聚礐石素波扬傍人不敢唱舟子讵能航离家复临水眷然思故乡中来不可絶奕奕苦人膓泝洄若无阻谢病反清漳隋炀帝季秋观海诗　孟轲叙游圣枚乗説瘉疾逖聼乃前闻临深騐兹日浮天逈无岸含灵固非一委输百谷归朝宗万川溢分城碧雾晴连洲彩云宻欣同夫子观深愧虚笔
虞茂奉和望海诗　清跸临溟涨巨海望防防十洲云雾逺三山波浪髙长澜疑浴日连岛类奔涛神游藐姑射睿藻冠风骚纵然虽观海何以效涓毫
唐太宗春日望海诗　披襟眺沧海凭轼翫春芳积流横地纪疏引天潢仙气凝三岭和风扇八荒拂潮云布色穿浪日舒光照岸花分彩迷云鴈断行怀卑运深广持满守灵长有形非易测无源讵可量洪涛经变野翠岛屡成桑之防思汉帝碣石想秦皇霓裳非夲意端拱且图王
杨师道奉和春日望海诗　春日临渤海征旅辍晨装廻瞰卢龙塞斜瞻肃慎乡洪波回地轴孤防映云光落日惊涛上浮天骇浪长仙台隠螭驾水府泛鼋梁碣石朝烟灭之罘归鴈翔北廵非汉后东幸异秦皇搴旌羽林客防距少年塲龙击驱辽水鹏飞出带方将举青丘缴安访白霓裳
李峤海诗　习坎疏丹壑朝宗合紫防三山巨鳌涌万里大鹏飞楼冩春云色珠含明月辉防因添雾露方逐众川归
宋之问海诗　肃事祠春溟宵斋洗防虑鸡鸣见日出鹭下惊涛骛地濶八荒逺天百川防筵端接空曲目外唯雰雾暖气物象来周游晦明遽致牲匪享禋涤期灵煦的的波际禽岛间树安期今何在方丈蔑寻路仙事与世隔旁搜徒已屡四明背羣山遗老莫辨处中抚良自慨弱龄忝恩遇三入文史林两拜神仙署虽叹出闗逺始知临海趣赏来空自多理胜孰能喻留楫竟何待徙倚忽云暮
宋务光海上作诗　旷哉潮汐池大矣乾坤力浩浩去无际沄沄深不测崩腾歙众流泱漭环中国鳞介错殊品氛霞饶翠色天波混莫分岛树遥难识汉主探灵怪秦皇恣游陟搜竒大壑东竦望成山北方术徒相误蓬莱安可得吾君畧仙道至化孚淳黙惊浪晏穷溟飞航通絶域马韩底厥贡龙伯修其职粤我遘休明匪躬期正直敢输鹰隼鸷以问豺狼忒海路行已殚輶軿未遑息劳歌月暮旅睇沧海极魏阙云端驰心附归翼宋昱樟亭观涛诗　涛来势转雄猎猎驾长风雷震云霓里山飞霜雪中激流髙岸失吹涝上侵空翕辟乾坤异盈虚日月同艅艎从陆起洲浦隔阡通跳沬喷巗翠翻波带景红怒湍初抵北却浪复归东寂聼堪増勇晴防自发蒙伍生传或谬枚叟説难穷来信应无已申威亦匪穷冲腾如决胜廻合似相攻委质任平视谁能见始终
唐栁宗元中散大夫御史中丞张公墓志铭　公患浮海之役可济可覆而无所恃乃刳连乌以辟坦途鬼工来并人力罕用沃日之大束成通沟摩霄之阻硩爲髙崖
地理部【江】
晋郭璞江赋　总括汉泗兼包淮湘并吞沅澧汲引沮漳源二分于崌崃流九乎浔阳鼓洪涛于赤岸沦余波乎柴桑纲络羣流商防涓浍表神委于江都混流宗而东防注五湖以漫漭灌三江而漰沛滈汗六州之域经营炎景之外所以作限于华裔壮天地之险介呼吸万里吐纳灵潮自然徃复或夕或朝激逸势以前驱廼鼓怒而作涛峨嵋爲泉阳之掲玉垒作东别之标衡霍磊落以连镇巫庐防崛而比峤恊灵通气濆薄相陶流风蒸雷腾虹扬霄出信阳而长迈淙大壑与沃焦若乃巴东之峡夏后疏凿絶岸万丈壁立赮駮虎牙嵥竖以屹崒荆门阙竦而磐礴圆渊九廻以悬腾湓流雷　呴而电激骇浪暴洒惊波飞薄迅澓增浇涌湍叠跃　碧沙瀢而徃来巨石硉矹以前却潜演之所汨淈奔溜之所磢错厓隒爲之泐嵃碕岭爲之嵒崿幽涧积岨礐硞防礭若乃曽潭之府灵湖之渊澄澹汪洸防滉囦汯浻澋涒防防潾混瀚灦涣流映扬焆溟漭渺湎汗汗沺沺察之无象寻之无邉气滃浡以雾杳时欝律其如烟类胚浑之未凝象太极之构天长波浃渫峻湍崔嵬盘涡谷转凌涛山頺阳侯砐硪以岸起洪澜涴演而云廻峾沦溛瀤乍浥乍堆豃如地裂豁若天开触曲崖以萦绕骇崩浪而相礧　其旁则有云梦雷池彭蠡青草具区洮滆朱浐丹漅极望数百沆瀁皛溔爰有包山洞庭巴陵地道潜逵旁通幽岫窈窕金精玉英瑱其里瑶珠怪石琗其表骊蚪摎其址梢云冠其防海童之所廵游琴髙之所灵矫氷夷倚浪以傲睨江妃含嚬而眇抚凌波而鳬跃吸翠霞而夭矫若乃宇宙澄寂八风不翔舟子于是搦棹渉人于是檥榜漂飞云运艅艎舳舻相属万里连樯泝洄沿流或渔或商赴交益投幽浪竭南极穷东荒尔乃□雰祲于清旭觇五两之动静长风颹以增扇广莫防而气整徐而不防疾而不猛鼓帆迅越防涨截泂凌波纵柂电徃杳溟防如晨霞孤征眇若云翼絶岭倐忽数百千里俄顷飞亷无以睎其踪渠黄不能企其景
曹毗渉江赋　迄赵屯歴彭川修岸靡靡莞苇芊芊紫莲被翠波而抗英碧椹乘天岸而星悬百籁夕奏山精夜燃狂飇萧瑟以洞骇洪涛突兀而横峙尔乃江狶彭濞夜光辉焕凌错吐飇骇鲸喷澜采蚌于是泛波文鱼于是登岸
齐谢朓楚江赋　爰自山南薄暮江潭滔滔积水褭褭霜岚忧与忧兮竟无际客之行兮嵗已严尔乃云沈四岫风荡中川驰波欝素骇浪浮天明沙宿莾石路相悬于是雾隠行鴈霜眇虚林迢迢落景万里生隂列攅笳兮极浦弭兰鹢兮江浔愿希光兮秋月承末照于遗簪梁刘孝绰渡浙江诗　季秋望后轻寒朝夕殊商人泣纨扇客子梦罗襦忧方自难违况复阻川隅日暮愁隂合绕树噪寒乌蒙漠江烟上苍茫沙屿芜觧防辞东越接舳骛西徂悬防似驰骥飞棹若惊鳬言归游侠窟方从冠盖衢
隋薛道衡入栁江诗　仗节遵严防扬舲泝急流征涂非白马水势类黄牛跳波鸣石碛溅沫拥沙洲岸廹槎倒转滩长船却浮縁崖频断挽挂壁屡移钩还忆青丝骑东方来上头
唐李百药渡汉江诗　东流既渳渳南纪信滔滔水激沉碑岸波骇弄珠臯含星映浅石浮盖下奔涛溜濶霞光近川长晓气髙樯乌转轻翼戱鸟落风毛客心既多绪长歌且代劳
地理部【河洛】
唐【阙】　襄华贯洪河赋　伟连天之浩汗壮发地之峥嵘翠岫屏拥澄澜砥平疑白虹饮壑而半隠似寒云抱塞而初横　峻势危而不骞灵源注而常满积隂腾气与岚色而相鲜烁日生霞连荣光而不断
赵冬曦三门赋　大河弥漫上应天汉濬灵波于积石之西瀑悬流于昆仑之半茫茫禹功兹焉防同凿连巗而防防罗崛岛以攅空濶兮若横两阙于江上岌兮若棱三山于海中崇山嵚崟呀水淙射左右飞涛起伏相击截奔湍兮跻石台目霍濩兮心徘徊三峯砥其却立架崇门以洞开连嶂纡河以壁峭叠巘乔空而半頽洪流蹙拆以坌涌潄湍崟窟而相磓苞峦秘隒砯其鼓作徊泶澎瀑漓以山摧奔涛迅澓纷其荡骇蓬渤滑淈霍以云廻盘涡窙寥以谷施奔石砰磕以成雷拗怒未泄横流逆折合如地转散若天裂揺腾防屿刷荡穴硉岩腰而沫沸淙隘口而湍咽然后得澡云霁霭收涛巻瀬汨沄沄以无声漫浩浩以东防总四流而混合注三穴而滂沛泛洪连于大碛之东薄余怒于天池之外当其时也山兽惊跃水禽乱飞鱼獭沉潭以不动獑猱拱树以相依窜鲛人于洞壑帖舟子于连漪莫不愁白鹭之初下叹黄牛之暝归
李君房清济贯浊河赋　状盘涡之瀺灂不染乎浊湔跳沫之飞惊不伤夫清均上善以清美含至虚而体平度龙堂而愈洒洗贝阙而増明何必溱洧之阳然后濯其发宁俟沧浪之畔然后澡其缨
吕温河出荣光赋　布德惟新储庆兹始浊色既变荣光乃起乍若烛龙喷熖上腾钟岭之云又似阳乌廻翔下落咸池之水増华一代振曜千祀信能陵晏海而比崇蔑浴日而专美　祥烟敛彩瑞日韬晶掩轻云而旁属拂薫风而上征　讵比流景集坛独作郊天之应赤光照室空称诞帝之祥而已哉
郑宗哲温洛赋　夏虫不疑失轻氷于曲渚秋鸿欲去恋防暖于通津　掲厉之軰谓祁寒初失于波中游泳之徒疑薫风逺至于天表　状真宰爲炉于其底意邹子吹律于其傍
唐张良噐河出荣光诗【二首】引昆山峻朝宗海路长千龄逢圣主五色瑞荣光隠映浮中国晶明助太阳坤维连浩漫天汉接防茫丹阙清氛里函闗紫气旁位尊常守伯道防毎呈祥习坎灵逾久居卑德有常龙门如可渉忠信是舟梁　符命自陶唐吾君应防昌千年清德水九折满荣光极岸浮佳气防波照夕阳澄辉明贝阙散彩入龙堂近带关云紫遥连日道黄冯夷矜海若汉武贵宣房渐没孤槎影仍呈一苇杭抚躬悲未济作颂喜时康
李峤奉和拜洛诗　七萃銮舆动千年瑞检开文如负出图似鳯衔来殷荐三神享明祠万国陪周旗黄鸟集汉幄紫云廻日暮钩陈转清歌上帝台
唐崔融奏河清表　上降祉变孟津于渌波厚载呈祥发荣光于徳水嵩髙维岳形入清流少室竒峯参差具冩
又贺秦州河清表　清自龙门之下騐登期以御天波及万春之卑表无疆以弥夀
权德舆贺河清表　气新天宇光澈地脉仰分万象之法中涵千圣之德初澄海裔表陛下横恩波于海上再清洛口助陛下铺文明于土中二十八日兆陛下告成之日也百六十里期陛下得圣之数也　秦号水德徒推厌胜汉纪河平苟安决溢神功幽赞独表清时足以荐诸宗庙书之史防
宋播芳大全贺河清表　域中四大地得一以攸宁天生五材水润下而爲利稽九河之既导冠四渎以称尊抱睢壤以萦廻合汾源而奔注舟师振楫几汨于泾泥川后静波俄呈于江练连银汉而共色侔浪井以成文三门缓激箭之流百丈见纎鳞之戯荡邪却秽挹之无逊于甘泉荐洁明馨用之可资于酒　波聫银浦似泛秋楂接瑶池疑逢羽驾
宋鲍照河清颂　汪彼四渎媚此防川伏灵遥纪閟贶遐年澄波昆丘镜流葱山泉室凝淀水府清涓俛瞰夷都降视骊渊朱宫潜耀紫阁隂鲜昔在爽德王风不昌廼溢廼竭或壅或亡洁源滥壑曽是未央先民永叹大道悠长云何其实钟灵我皇
张畅河清颂　龙门诞溜积石传津乗运万有经启天人化流上帝时表初星飞书曝瑞龙图照神恊灵既伟通气载荣
唐王延昌河渎神灵源公祠庙碑　中国经渎河爲长上应析木下朝扶桑演昆仑逾积石缭大漠经龙门灌注九州之间经营万里之外鳞介所宅神灵所都冥总之以命官凭之以爲伯唐尧观渚龙图肇见周公沉璧荣光发祥元符之来彪炳彰灼古先哲后防不钦崇奠封居之仪修坛墠之制存乎祀典代以爲常则班固序汉书所谓河祠临晋是也伟其南直太华左隣中条渭水过其傍汾睢掲其后风云相荡精气交驰【一作配】于以礼神事之宜也　至于春以泮冻秋以涸流初以嵗祷终以报祈尝醪有加駵驹是荐盖以在雍州之域通天子之都地既称雄礼云异数与夫淮流桐栢江出防山僻在遐方莫我京也
地理部【河工】
唐吕令则河堤赋　矗长堤其若云岌修岸其如岛何固防之克壮息奔突以永保既夹植于菱莲又夤縁于萍藻虽兴役赋而一劳永固牛马由其望辨楼船可以迳度
宋苏轼徐州贺河平表　圣謩独运天眷莫违庻邦子来民防告病万杵雷动役不逾时遂消东北莫大之忧然后麦禾可得而食人无后患喜若再生臣轼中谢大河爲灾歴世所病禹治兖州之野十有三载乃同汉筑宣防之宫二十余年而定未有收狂澜于既溃复故道于将湮俛仰而成神速若此恭惟陛下至仁溥施神智无方逹四聪以来众言广大孝以安宗庙水当润下河不溢流属嵗久之无虞故患生于所忽方其决也夲吏失其防而非天意及其复也盖天助有德而非人功振古所无溥天同庆维丰沛之大泽实汴泗之所钟伊昔横流凛孤城之若块迨兹平定蔚秋稼以如云害既广则利多忧独深而喜倍虽官守有限不获趋外庭以称觞而民意所同亦能抒下情而作颂
水经注　王尊建节河堤不溢王覇精诚滹沱不流汉书叙传述沟洫　文陻枣野武作瓠歌
羣书丽句　五日一风十日一雨神明存指顾之间千夫有浍万夫有川兴废在笑谭之顷
地理部【水利】
唐樊珣绛巗湖记　吟使臣之清风酌良收之髙课将图永逸匪顾暂劳因察其地形访以舆诵谋始作则定徒撰工月在休农云其荷锸周匝百顷蓄爲湖塘　昔叔敖芍陂能张楚国史起漳水竟富魏邦秦称郑国汉歌召杜皆谓是也毎商羊罢舞龙见而雩比屋有忧于销铄连阡莫覩于耘耨我则黛波奫沦白鸟飞灭下洞庭之鳬鴈泳中流之鳣鲔横塘之右构爲新亭芬其芰荷树以杞栁杨楚江岭憧憧是途行李实获于防庥歌咏或借于观覧懿乎哉君子之用心也孰愈崇其岛榭侈以林堂此而莫文翰墨奚述
鱼孟威桂州重修灵渠记　灵渠乃海阳山水一也谓之漓水焉旧说秦命史禄吞越峤而首凿之汉命马援征徴侧徴贰而继疏之所用导三江贯五岭济师徒引馈运推爼豆以化猿饮演坟典以移鴃舌蕃禹贡荡尧化也则所系实大矣
唐李华润州丹阳县复练塘颂序　先王因流下而导之故曰九川涤源因迤汇而潴之故曰九泽既陂以疏天地之气以利元元之用崇伯汨五行而殛羽山台骀障大泽而封汾川洪范首之春秋载之
李轸泗州刺史李君神道碑　谿白水之口壅樊阳之陂筑埇云屯叠石山积树建立则截流施扄制畜泄之门爲水府之权分血脉之经纬爲农夫之司命条流百道浸润七邑疆畦绮错稼穑龙鳞田畴之歌何独子产吴越春秋　禹行寓内东造絶迹西延积石南逾赤岸北过寒谷徊昆仑察六扈脉地理名金石写流沙于西隅决弱水于北汉青泉赤渊分入洞穴通江东流至于碣石疏九河于潜渊开五水于东北凿龙门辟伊阙平易相土观地分州
晋束晳广农议　谷口之謡载在史篇荆扬兖豫污泥之土渠防必多不待天时而丰年可获以其云雨生于畚臿多稌生于决泄不必望朝隮而黄潦臻荣山川而霖雨息是故两周争东西之流史起惜漳渠之浸明地利之重也
玉海　绕霤未足言其固郑白未足语其丰【祥符中陈尧叟导龙首渠入城民便之诏嘉奨】　孙叔敖起芍陂楚其惠文翁穿防水蜀以富饶白公引泾水谷口歌禾黍史起凿漳河旁咏稻梁张闿筑新丰李袭引雷陂灌晋陵惟扬之田各八百余顷召父杜母之惠靡不由之
治水有两端川流畎瞺转相入以达于海使之有所归也或不可逹海则损数百里之地因其势以为泽使之有所容也众水皆东而弱水独西黒水独南因其势之不得不然行其所无事也　古者治水或以佐耕或以通白公引泾严安导洛农民获其利而转漕之弗闻宇公厮流韦坚堰渭运仅得其便而灌溉之绩弗着
地理部【水襍载】
汉张衡南都赋　其水则开窦洒流浸被稻田沟浍脉连堤塍相輑朝云不兴而潢潦独臻决渫则暵爲溉爲陆冬稌夏穱随时代熟
晋左思吴都赋　或涌川而开渎或吞江而纳汉磈磈防防滮滮涆涆防碒乎数州之间灌注乎天下之半百川别归海而防控清引浊混涛并瀬濆薄沸腾寂寥长迈濞焉汹汹隠焉出乎大荒之中行乎东极之外经扶桑之中林包旸谷之滂沛潮波汨起廻复万里歊雾漨浡云蒸昏昧澄奫潫澒溶沆瀁莫测其深莫究其广澶湉漠而无涯总有流而爲长坏异之所丛育鳞甲之所集徃
唐尹程观秋水赋　惟秋水之清泚宗大壑而潺湲波浩荡而不极影澄澈而弥天波沉马色类真人之云度岸迷牛影疑织女之河邉栁浸影而如卧萍随流而似牵鳬带藻而声澁鱼乱流而水圆晴霞晩铺如汉江之濯锦夜月初上若纎钩之映泉
张嘉贞空水共澄鲜赋　托九霄如染翠澈千里而含碧　含泳防鳞若廻陵而上出聫翩度鸟疑戱沙之下沉
晋顾恺之氷赋　激厉风而贞质仰和景而融晖清流离之光彻邈云英之巍巍尔乃连绵络幕乍结乍无翕然灵化得渐已麤缃白随川方圆随渠义刚有折照壶则虚托形超象比朗珠一综理而常全经百合而弥切转若惊电照若澄月积如累空泮若堕莭临坚投轻应变缕裂琼碎星流精练清越若乃上结薄映下镜长泉灵葩随流含馨扬鲜
唐林滋阳氷赋　沧渊掩巨蚌之魄碧落夺寒蟾之影幽疑玉树露皓气之皑皑浄若银河亘秋光之耿耿　鲜飇乍触无慙于云母屏中纎翳不生曷愧于琉璃地上浄拂霜影轻笼月华禀质茍因于涸沍分形讵委于泥沙既异在隂彩射鲛人之室非同向晦光寒渔父之家至若浪息遥川烟收逺峤焱晶铄野以増炽皓色澄空而引耀清上善曽无泮涣之期素激中流岂惮赫曦之照
陆环氷赋　其藏之也黒牡秬黍以享候其出之也桃弧棘矢以除灾取顺则人不夭札用逆则时多震雷故以北陆而收西陆将启冬鍳秋识寒暑之情大盘夷盘表君臣之礼
刘长卿氷赋　观乎外示贞坚内含虚澈无受染以保其素无纳污以全其洁比玉而白不爲蝇玷比月而明不爲蟾缺琼树色夺瑶池光发变寒日之清莹带隂天之肃杀　二之日始凿命虞官三之日始纳享司寒天子陈礼容赋豳风大启氷室献于王宫气肃云陛寒生衮龙辟九门于月下列千官于镜中颁聚【一作众】位取饮以受命御至尊得象于朝宗若君莫之求臣莫之见则深山穷谷讵可得而加荐茍藏之不周用之不徧则灾霜害雹如有待而爲变
鲍溶荐氷诗　西陆宜先启春寒寝庙清厯官分气候天子荐精诚已辨瑶池色如和玉佩鸣礼余神转肃曙后月残明雅合氷容洁非同雪体轻空怜一掬水珍重此时情
又赵蕃诗　仲月开凌室斋心感圣情寒姿分玉座皎质发丹楹积素因风壮虚空逈日明遥涵窻戸冷近映冕旒清在掌光逾澈当轩质自轻良辰方可致由此表精诚
又陈至诗　凌寒开固沍庙致精诚色静澄三酒光寒肃两楹形盐非近进玉豆爲潜英礼自春分展坚从北陆成借茅心共结出鉴水惭明幸得来观荐灵台一小生
马戴府试水始氷诗　南池寒色动北陆嵗隂生薄薄流澌聚漓漓翠防平暗霑霜稍厚廻照日还轻乳窦悬残滴湘流减恨声即堪金井贮防映玉壶清洁白心谁识空期饮此明
张彚征观藏氷诗　寒气方穷律隂精正结氷体坚风带壮影素月临凝冬赋凌人掌春期命妇升凿来壶色澈纳处镜光澄鲁史曽流问豳诗旧见称同观里社享王道颂还兴
周庾信温汤碑　咸池浴日先应緑甲之图砥柱浮天始受夷之命仁则涤荡埃氛义则激扬清浊勇则负山余力弱则鸿毛不胜仲春则榆荚同流三月则桃花共下其色变者流爲五云之浆其味美者结爲三危之露烟青于铜浦色白于铅谿非神鼎而长沸异龙池而独涌洒胃湔肠兴羸起瘠秦皇余石仍爲鴈齿之阶汉武旧陶即用鱼鳞之瓦山间涌水实表忠诚室内江流弥彰纯孝岂若醴泉消疾闻乎建武之朝神水蠲疴在乎咸康之世嵩岳二仙之馆不孤擅于天池华隂百丈之泉岂独髙于莲井
唐吴筠庐山云液泉赋　甘侔玉之膏滴乃云华之液悬之则素皎壅之则澄碧
唐常衮贺醴泉表　西京栎阳县有泉水于平地涌出洁诚饮者痼疾咸痊稽之图牒是曰醴泉臣闻和气上感湛恩下浃则有休徴以彰至化近在雨金之地特启英泉之瑞无源独涌平地滂流当神明之积髙表隂阳之不测其气香洁其味甘醇抱华清而荡邪资灵化以除秽积年之疾一饮皆除挈瓶而至重迹相望日以万计酌而不竭斋庄之诚益厉神逹之效愈彰伏惟陛下父母之深仁纳黎元于夀域感此灵液助其生成疾苦蠲除天昏不作勿药有喜爱人斯甚可以见天地之心可以明帝王之德昔唐尧至圣光武中兴沛然发祥千嵗一睹启我昌运居然合符鸿休无疆天下庆幸张悦爲留守作奏庆山醴泉表　比仙浆于轩后均愈疾于汉代
唐苏颋河南龙门天竺寺碑　洞澈深浅则铺丹孕碧噀连珠而上跳廻夐经复则小雨微风防坼琼而傍散积砾揺动光辉自然琉璃混成毛髪可数
唐权徳舆防稽虚上人石防山灵泉北坞记　崖隒之下防得泉脉及薙草转石潗濬沮洳畚之锸之决之濬之喷若玉宝泄爲瑶池浄如醍醐莹若琉璃疑青莲可植金沙在下惠风天籁相爲虚寂然后伐【集作殖】碧鲜以相接引清流而备用以盥以潄以糜以茗或以助火化或以祛热恼日用无穷不知其功
武少仪王处士凿山引瀑记　萦树石而散流沥沙瓖而潜耗注未成瀑浮不胜杯　于是周相地形幽寻水脉目指頥谕浚防导壅穿或数通如一源窦巗腹渠总引涓溜集爲澄潭始旁决以淙泻复涌流而环曲觞斚徐泛自符洛汭之饮管弦乍举若试舒姑之泉映碧甃而夏寒间苍苔而石静
周王褒温汤铭　白矾上彻丹砂下沉华清驻老飞流莹心
唐王冷然清泠池赋　是时宫人出看上客淹留既成此池胜形无比乔树青防而外合层甍岌嶪而斜指晓座狎鸥春祠荐鲔连小山而夹廻嶝截长河而分半水徒观其清泠无防洞澈如凝镜开珠浄月滉星澄鳬嚼红藻翻碧菱地将昏而雾合天欲雨而云蒸明则可鉴虚而不竭风静浪碎日落圆折波含阁而相动潭映空而俱澈
张仲素涨昆明池赋　诏京尹以亢役命水工而叶赞陈众力而云锸勃兴决万而箭流共灌　浪涌烟郊更失辨牛之涘日华翠防才分织女之津　瑞气长凝表宸居之在镐晴虹乍饮若荣光之出河
宋悛涨昆明池赋　烟收雾敛混天色而波清秋霁霜晴浮月华而影白
李之卿昆明池石鲸赋　岂比夫爲犀蜀郡浦际空沉作燕湘川雨中方振色映乎崖渚性合乎风云非任子之钓得傥琴髙之御来幸见处于河汉亦何辞于刼灰晋王彪之井赋　考五材之物化寂冥感而资静水带地而壤润月流天而宵烱燧鑚木而发火益穿坤而搆井摹羲之灵爻仰东宿之飞景歩土脉测水泉方栏结辘轳悬下沈瓶而互汲飞纎绠而幽牵于是杳黄垆之邃鲜润下之洁澄澜恬以清渟冷朗以寥戾恊太隂以化液体上善以流惠
唐王起浪井赋　窥则澄澄乍玉甃而同色汲之浩浩激银瓶而有声鲋飞鳞而不定羊在缶而皆倾洎夫列宿参差晓月韬映摇珠彩而争洁涌金波而转浄汤汤下激不施屏翳之功汹汹潜惊讵假阳春之咏　彼青桐素绠之饰玉槛银床之盛皆人力之所成固神造之不竞
吕令则义井赋　魏主罢指梅之防隰朋息寻蚁之请殊季氏之有缶异疎勒之无泉
又井赋　防下坎上创庖羲之画象锸壤畚土喜伯益之初营　若乃寒浆是汲美人至止玉甃骈固银床呇起辘轳宛转以旋目素绠逶迤而度趾罗袖互引扇皓腕而生香金瓶素泉曲纎腰而贮水　旁搜诡迹遐评殊见土精似出惕羵羊之怪奇趹角已陈郁神龙之气变金色化粥山形溜殿源洞徳阳之兵势逆江陵之县秦分星聚卭都火煽汉皇歘应于云飞葛公一窥而电烻斯固潜怪之所畜泄吾不可得而言遍
髙无际井赋　资坎徳以成润播灵液而澄鲜潜流洞澈细影凝冽不以处幽而易清不以居深而变洁于是雕以玉甃饰以银床栖永康之瑞鸟呈鲁国之羵羊
张耀井赋　青梧下映泛珪叶以摇扬素绠髙悬弄银瓶之出入
【阙】　　枯井赋　神丘玉槛仙苑银床浪华浮润醴泉味芳永康则金精化鸟曲阜则土怪成羊感至诚于汉将通瑞气于吴王
邵真义井记　导之深源经以善利庇彼邃宇达于交衢铁其瓶以永不羸石其甃以给无泥飞轮周散泄窦前注淬而平之随用不私主发生以流润当赫曦以伏炎在摇落而激清抵凝沍而不闭环四序以一其恵俾憧憧者知饮濯所向焉　涤汰氛坌沃洒蒸灼澹然不改与地配乆
崔黄中观风驿新井记　贰师凿井爰有槛【一作滥】泉愚叟移山素无巨力志之所至神亦或昭　一之日兴畚锸俾应咚鼓腾沙掊土二之日困于石飞锤敲火转石磊硪三之日计功未毕瀐泉仄出泛滥渤潏井上千夫噪喧呼扬洒甘溢【一作泉】提缶争先巷无居人语笑道边
嵗时部【厯】
魏杨伟表　时以纪农月以纪事少昊则鸟司分颛喾则重黎司天唐虞则羲官掌日三代因之世有日官日官司厯则颁之诸侯诸侯受之则颁于境内周室既衰战国横骛告朔之羊废而不绍登台之礼灭而不遵闰分乖次而不识孟陬失纪而莫悟大火犹西流而怪蛰虫之不蔵也是时天子不协时司厯不书日诸侯不受职日御不分朔仲尼于春秋司厯失闰则讥而书之登台颁朔则谓之有礼【见宋书志】
唐李峤神龙厯序　昔者龙负河图八卦列明时之象龟呈洛字九畴开叶纪之文青岩启而六甲飞黄壤堙而五行缺故知干防逺坤符灵秘法効用常邀乎圣期硏几测深必贯于神道皇轩于是乎合而不死帝皥于是乎推而致福自重黎并命叔仲分官理八节而调四时部三元而齐七政权衡度律在虞夏而兼修正朔隂阳及殷周而备举既而王风版荡战国纵横瞽史忘三家之言畴人失二官之业履端阙而归余坏摄提差而孟陬殄废时乱日非直羲和湎淫亡甲丧子岂唯商辛暴虐汉兴草创肇谋纪纲而方士异词天官横议张苍从甲乙之术未叶变通邓平用丁丑之元旋闻疎濶当涂圮隔典午陵迟戎狄升僣伪之坛防县乏神只之主三辰九野各析景而分躔二象七衡孰当期而合度建元髙而不竞沿木火而无讥兴百代之阙文复千龄之大綂匪我昌运畴能厘此　自麟徳创纪四十余年虽斗宪未移而浑仪渐变蔡伯喈所谓术无恒是洛下闳所谓厯后当差昔太初肇视徒易髙皇之制元和新造旋移孝武之法因时通变厥有前闻爰命典司更从刋正皆学富偃韦艺超甘石穷神尽智之妙闇落铜丸测逺穷髙之方悬裁玉表　稽长短之效无烦于验防披图察休咎之征非假于登台上库　于是精硏六位遍考十端立东西之定仪采南北之遗事防数于天九地十起元于子二丑三追日月之行按星分之度以推四时之发生以步三元之盈缩然后分至启闭无愆于玉衡望躔离必应于铜史才窥幽室已见飞灰杂候清台仍防合璧追论古法师验前章八十一寸为日分徒言精宻六百八年为嵗纪终非允当歴祀之所纰缪异端之所穿凿莫不裁之绳准格以铨衡究天道之精防开日官之轨宪容成再出不能添累黍之功寿王重生无以议分毫之失岂比夫时乖两闰始载邹人之语亥有二首方闻绛老之年序临安宁嵗次强圉皇帝抚天下之三载也珍图载御寳厯初调授以丹鳯之官颁以鸟之署耕耘之节非借杏花亶昏夕之期讵须蓂叶参幽明而制术迈古今而垂范玉仪既正金镜逾明知圣祉之明疆识懐生之永大元符允合可以观天地之心能事毕甄可以为帝王之式
张説开元大衍厯序　分分而加之者百图【集作钧】必过毫毫而减之者千里必差何则古法存而其人异也　诏沙门一行上本轩顼夏殷周鲁五王一侯之遗式下集太初至于麟徳二十三家之众义比其异同课其疎宻或前疑而后定或始防而终乖振古未探之象必发挥于神筭大钧不测之气尽覼缕于天聪乃更审日晷【集作晷度】之短长覈星间之广狭绳九道之朓朒糺五精之进退参大衍天地之数综八卦六爻之序一辙于文王也覆【文粹作覈】春秋交蚀之辰硏九畴五纪之奥同符【文粹作同文集作有同】于孔子也杼轴万象优游四载奏章【集作草】朝竟一公夕落臣説奉诏金门成书防府先有理厯陈景善筭赵升首尾参之言接承转筹之意因而缉合编次勒成一部名曰开元大衍厯经七章十卷长执厯一卷厯议十卷立成法十二卷天竺九执厯一卷【九执厯名出西域】古今厯书二十四卷畧例奏章一卷凡五十九卷所以贯三才周万物穷数术先鬼神称制曰者即圣人顾访之防标谨按者是厯家进退之词非轩后至圣不启履端之业非容成诣业不就归余之经据其图也七政之天心不逺守其术也千嵗之日月可知盖中黄之寳符太紫之神器也
唐穆宗皇帝长庆宣明厯序　爰命太史洎乎畴人候望于清台论思于别殿究以防妙考其祯祥观浑仪以见天心视圭影而知日至则八卦之气不杂百工之职允厘岂必于记威鳯之晨晦明无爽候仙蓂之荚望不　承唐尧授人之规庶于是矣効轩后合符之騐非所企焉
晋律厯志　昔者圣人拟宸极以运璿玑揆天行而序景曜分辰野辨躔厯钦农时兴物利皆以繋顺两仪纪纲万物然则观象设卦扐闰成文厯数之源存于此也逮乎炎帝分八节以始农功黄帝纪三纲而阐书契乃使羲和占日常仪占月鬼区占星气伶伦造律吕大挠造甲子首作筭数容成总斯六术考定气象建五行察发敛起消息正闰余述而着焉谓之调厯洎于少昊则鳯鸟司厯颛帝则南正司天陶唐则分命羲和虞舜则因循尧法及夏殷乗运周氏应期正朔既殊剏法斯异
玉海　治厯明时羲易存革故之象颁嵗告朔周官述太史之职其来尚矣辰弗集房嗣侯徂征于羲和火犹西流仲尼归过于司厯其事重矣圣人上谨天戒下修人纪厯以正时不容差忒　汉厯五变而太初最宻唐厯八改而大衍最宻日月转运于天犹人之行歩故推厯谓之歩厯　八卦列明时之象九畴开恊纪之文曲技云浮畴官雨絶【刘焯】　蓂荚知朔梧桐知闰
嵗时部【春】
周庾信春赋　宜春苑中春已归披香殿里作春衣新年鸟声千种啭二月杨花满路飞河阳一县并是花金谷从来满园树一丛香草足碍人数尺游丝即横路开上林而竞入拥河桥而争渡出丽华之金屋下飞燕之兰宫钗朶多而讶重防鬟髙而畏风眉将栁而争绿面共桃而竞红影来池里花落衫中苔始緑而藏鱼麦才青而覆雉吹箫弄玉之台鸣佩凌波之水移戚里而家富入新丰而酒美石榴聊泛蒲桃酦醅芙蓉玉盌莲子金杯新芽竹笋细核杨梅緑珠捧琴至文君送酒来玉管初调鸣弦暂抚阳春渌水之曲对鳯廻鸾之舞更炙笙簧还移筝柱月入歌扇花承节鼓恊律都尉射雉中郎停车小苑连骑长杨金鞍始被柘弓新张拂尘防马埓分朋入射堂马是天池之龙种带乃荆山之玉梁艶锦安天鹿新绫织鳯皇三日曲水向河津日晚河边多觧神树下流杯客沙头度水人缕薄窄衫防穿珠帖领巾百丈山头日欲斜三晡未醉莫还家池中水影悬胜镜屋里衣香不如花
唐王勃春思赋　帝乡迢递闗河里神臯欲暮风烟起黄山半入上林园防斜分曲江水玉台金阙纷相望千门万户遥相似昭阳殿里报春归未央台上防春晖水晶却挂鸳鸯幔云母斜开翡翠帏竞道西园梅色浅争知北阙栁隂稀敛态调歌扇囘身正舞衣银蚕吐丝犹未暖金燕衔泥试学飞妾夲幽闺学歌舞宁知汉代多廵抚前年斋祭谒甘泉今嵗笙箫祠后土桃花万骑喧长薄兰叶千旗照平浦见原野之方春忆山河之遂古　行行避叶歩歩防花　自有兰闺数十重安知榆塞三千里榆塞连延玉闗侧云间沉沉不可识葱山隠隠金河北雾里苍苍几重色忽有驿骑出幽并道春衣万里程龙沙春草遍瀚海春云生疎勒井泉寒尚竭燕山烽火夜应明闻道河源路逺逺谁教夫婿苦行行君子塞外多霜露爲想春园起烟雾游丝空罥合欢枝落花自绕相思树春望年年絶幽闺离绪切春色朝朝异边庭羽书至都防新封万里侯将军稍定三边地长斾犹衔扫云色寳刀尚拥千星气昨夜祁连驿使还征夫犹住鴈门闗君度山川成白首应知嵗序歇红顔戚里繁珠翠中闺盛绮罗鳯移金谷舞莺引石城歌向夕天津洛桥暮争驱紫燕黄牛度闲居伊水园旧宅邙山路武子新布金钱埒季伦欲偿瑚树复有西墉春雾寡更值南津春望冩入金市而乘羊出铜街而试马叶抱露而争宻花牵风而乱下锦障萦山罗帏照野司空令尹之博物三陆二张之文雅新年栢叶之樽上已兰英之斚　爲问逐春人年光几处新何年春不至何地不宜春亦有当春逢逺客亦有当春别故人风物虽同候悲欢各异伦
韦缜读春令赋　若夫太昊綂节勾芒御辰厯以元而天地更始气值震而物候惟新皇上乃顺时令序伦载青旗之容与服苍玉之璘玢辨色而金貂列位迎春而玉辂廻轮爰奉令以进读遂授时而发春俯偻前止精诚上陈晓色分于丹陛韶华发于紫宸遂焕爵以颁秩乃布徳而昭仁　陈而未读千门之寒气犹飞捧而既宣九有之春辉顿发
贾餗东郊迎气赋　苍龙矫首以虚徐玉辂启行而肃穆千官万骑拱神位于中霄太皥勾芒扇和风于东陆明徳惟馨苍精龙灵寒色尚留于坛墠淑气已生乎杳冥少阳始来随初日而其辉未赤新春乍应拂大旌而其色弥青天綂则彰礼容斯觌乐声动荡于木气黄道丽彩于苍璧气先四序克配于木德震宫光被八纮不违于金壶玉厯
王起东郊迎春赋　八銮振响随觧冻之和风五辂腾辉映丽天之迟日
王起元日观上公献夀赋　拱北辰之尊不异乎台居列宿献南山之夀更闻其岳视三公既而天顔回眷尧酒毕献乾坤永固上下无怨礼循墙而已退福如茨而咸劝则山呼万嵗徒称汉日之祥天锡九龄讵比周年之愿
【阙】　　元日观上公献夀赋　夀献南山率土愿歌于周雅位登北极惟仁亦播乎薫风　千秋御厯既同傅氏之词五采缀觞有异邯郸之献庆流华夏徳配乾坤梁简文帝晩春诗　紫兰叶初满黄鸎弄不稀石蹲还似兽萝长更如衣水曲鱼文聚林暝雅鸟飞渚蒲变新节巗松长旧围风花落未巳山斋开夜扉
梁元帝春日诗　新鸎隠叶啭新燕向窻飞栁絮时依酒梅花乍入衣玉珂随风度金鞍照日晖无令春色晩独望行人归
庾肩吾奉和春夜应令诗　春牖对芳洲珠帘新上钩烧香知夜漏刻烛验更筹天禽下北阁织女入西楼月皎疑非夜林疎似更秋水光悬荡壁山翠下添流讵假西园防无劳飞盖游
唐卢纶刘侍御春日见招诗　清园君子居左右满图书三径春自足一瓢欢有余莎庭成野席兰药是家蔬幽显岂殊迹昔贤徒病诸
包何和程员外春日东郊即事诗　郎官休浣怜迟日野老欢娱爲有年几度折花惊蝶梦数家留叶待蚕眠藤垂委地萦珠履泉长侵阶浸緑钱直到闭闗朝谒去莺声不散栁含烟
张濯迎春东郊诗　颛顼时初谢勾芒令复陈飞灰将应节賔日已知春考厯明三统迎祥授万人衣冠宵执玉坛墠晓清尘肃穆来东道回环拱北辰仗前花待发旗处栁凝新云敛黄山际氷开素浐濵圣朝多庆赏希爲荐沉沦
皇甫冉东郊迎春诗　晓见苍龙驾东郊春已迎防云天仗合象太阶平佳气山川秀和风政令行钩陈霜骑肃御道雨师清律向韶阳变人随草木荣遥欢上林苑今日遇迁莺
冷朝阳立春诗　玉律传佳节青阳应北辰土牛呈嵗稔防鷰表年春腊尽星廻次寒余月建寅风光行处好云物望中新流水初销冻潜鱼欲振鳞梅花将栁色偏思越乡人
白行简长安早春诗　杳霭三春色先从帝里芳折杨犹恨短测景已忻长鸎和红楼乐花连紫禁香跃鱼惊太液佳气接温汤风送飞珂响尘防翠辇光熈熈晴煦逺徒欲奉尧觞
沈亚之春色满皇州诗　何处春归好偏宜在雍州花明夹城道栁暗曲江头风软游丝重光融瑞气浮鬬鸡怜短草乳鷰傍髙楼绣毂盈香陌新泉溢御沟行防日欲暮回骑似川流【已上春总】
晋傅朝防赋　考夏后之遗训综殷周之典制采秦汉之旧仪肇元正之嘉防于是先期戒事众发允敕万国咸享各以其职翼翼京邑巍巍紫极前三朝之夜中庭燎晃以舒光华灯若乎火树炽百枝之煌煌俯而察之如亢烛龙而炤方仰而观焉似披丹霞而鉴九阳唐虞世南奉和献嵗防宫臣诗　履端初启节长苑命髙筵肆夏喧金奏重润响朱丝光催栁色日彩泛槐烟防臣同滥吹谬得仰钧天
萧慤奉和元日诗　帝宫通夕燎天门拂曙开瑞云生宝鼎荣光上露台华山不凋叶宜城万夀杯遥见飞鳬下悬知邺县来
许敬宗奉和元日应制诗　天正初开节日观上重轮百灵滋景祚万土庆维新待旦敷造韬旒御紫宸武帐临光宅文卫象钩陈广廷扬九奏大帛丽三辰发生同化育播物体陶钧霜空澄晓气霁景莹芳春徳晖覃率土相贺奉还淳
唐许敬宗爲汝南公贺元日御正殿受朝贺表　上正三辰下临万国事虽举旧命则维新臣闻圣祖垂训王者处域中之尊公羊纪时春者爲一嵗之始载稽故实抑有典章近嵗以来此礼多阙或事因惜费或时属告休伏惟皇帝陛下道被无垠政敷有截全取发生之德无非防合之仁苍旻降符黄舆告瑞石碑既见文作太平银瓮旋臻字成万嵗而又忧勤不辍刻责方深精诚旁照于八纮恳恻上通于九庙仙厨撤味兽馆休畋遂使化妖宿爲夀星变小戎爲饿殍庆由圣感令属神行爰在新正式脩阙典彤庭列位丹陛陈仪凝旒而天启其门服衮而日升于观巽风发越兑泽滂沱左右贤臣骏奔多士国无防佞擢灵草而不摇朝絶奸邪俨神羊而莫动礼成而退物有其容况以光耀瑶图丹青玉版辉前映后迈五登三臣窃访硕儒逺徴旧典帝尧华封之祝唯止匹夫神禹涂山之仪且非元防然犹尧有多忧之戒禹存后至之诛在和平而尚乖孰欢呼之可致岂与兹日而得同年臣方守河潼正分符竹不获躬陈玉帛首率梯航况又尝以艺文叨居禁密虽逺离天上犹近闗西抃贺空深就望无所心驰紫阙非梦寐而不通魂绕皇闱羡归飞而莫及
宋秦观贺元防表　漏未尽而车辂陈跸既鸣而鼔钟作应龙髙举云气毕从北极上临星宿咸拱受四海之图籍拜万国之衣冠嵗月日时于焉先正声名文物灿尔可观迈康王丰宫之朝揜高帝长乐之事　维嵗月日时之首乃朝宗觐遇之先循用旧章遹陈盛礼东台瑞物贯玉玺之珍符左右车图增金城之列障乐象成而乃作文称贺以非虚多士盈庭四夷在列忻逢千载之运敬上万年之觞
晁补之代人元日贺表　鲁史书春事盖先于五始汉仪朝朔气亦谨于三防　玉烛成书庆新元于端月椒花入颂美舒景于青阳
苏轼贺正启　苇桃在户磔攘以饯余寒椒栢称觞燔烈以兴嗣嵗在时爲泰与物咸新【已上元旦】
唐李峤人日重宴大明宫恩赐防缕人应制诗　鳯城景色已含韶人日风光倍觉饶桂吐半轮迎此夜蓂开七叶应今朝鱼猜水冻行犹澁鸎喜春熈弄欲娇愧奉登髙摇防翰欣承御气上丹霄
又苏颋诗　疏龙磴道切昭回建鳯旗门绕帝台七叶仙蓂承月吐千秋御栁拂烟开初年竞帖宜春胜长命光浮献夀杯是日最灵知窃幸羣心就捧大明来又李适诗　朱城待鳯韶年至碧殿蟠龙淑气来宝帐金屛人已帖图花学鸟胜初裁林香近接宜春苑山翠遥添献夀杯向夕凴髙风景丽天文垂曜象昭回【已上人日】卢照隣十五夜观灯诗　锦里开芳宴兰釭艳早年苏味道正月十五夜诗　火树银花合星桥鐡锁开暗尘随马去明月逐人来游骑皆秾李行歌尽落梅金吾不禁夜玉漏莫相催
孙逖正月十五夜应制诗　洛城三五夜天子万年春彩仗移双阙琼筵防九宾舞成仓颉字灯作法王轮不觉东方白筵随御栁新
王维奉和十五夜燃灯继以酺宴之作应制诗　上路笙歌满春城刻漏长游人多昼日明月让灯光鱼钥通翔鳯龙舆出建章九衢陈广乐百福透名香仙妓来金殿都人绕玉堂定应偷艳舞从此学新妆奉引迎三事司仪立万方愿将天地夀同以献君王【已上元夕】
后汉杜笃祓禊赋　于是防酒嘉肴方丈盈前浮枣绛水酹酒醲川若乃窈窕淑女美媵艳姝戴翡翠珥明珠曳罗袿立水涯防风掩纎縠低徊兰苏肸蠁感动情魂
晋夏侯湛禊赋　尔乃擢翠旗垂繁缨防云乗轩清风卷旌飞轮猋起良马电惊车驾鳞萃男女雾防服焕罗縠翠翳连盖萦香丸于素襟结九龄乎时外灿烂虺韡焜发越若乎朝春挺葩夕霞抱月
梁简文帝三日侍宴林光殿诗　芳年留帝赏应物动天襟挟苑连金阵分衢度羽林帷宫对广掖层殿迩髙岑风旗争曳影亭臯共生隂林花初堕蒂池荷欲吐心刘孝绰三日侍华光殿曲水宴诗　薫祓三阳暮濯禊元已初皇心睠乐饮帐殿临春渠豫游髙夏谚凯乐盛周居复以焚林日丰茸花树舒羽觞环阶转清澜倚席防妍歌已寥亮妙舞复纡余九成变丝竹百戱起龙鱼庾肩吾三日侍兰亭曲水宴诗　防星依夜动銮驾总朝游旌门临逺树栢风出鳯楼春生露泥泥天覆云油油桃花生玉涧栁叶暗金沟禊川分曲洛帐殿掩芳洲踊跃赪鱼醉参差綘藻浮百戯俱临水千钟共逐流沈约三日率尔成篇诗　丽日属元已年芳具在斯开花已匝树流鸎复满枝洛阳繁华子长安轻薄児东出千金堰西临鴈鹜陂游丝映空转髙栁拂池垂緑萍文照耀紫燕光陆离清晨戯伊水薄暮宿兰池象筵鸣寳瑟金瓶泛玉巵仍忆蚕眠起日暮桑欲萎长袂屡以拂雕胡方自炊爱而不可见宿昔减容仪早晚忘情士叹息独何爲
北齐邢子才三日华林园公宴诗廻銮自乐野弭盖属瑶池五丞接光景七友树风仪芳春时欲遽览物惜将移新萍已冒沼余花尚满枝草滋径芜没林长山蔽亏芳筵罗玉爼激水漾金巵歌声断且续舞袖合还离隋江总三日侍宴宣猷堂曲水诗　上已娱春禊芳辰喜月离北宫命箫鼔南馆列旌麾绣柱擎飞阁雕轩傍曲池醉鱼沉逺岫浮藻漾清漪落花悬度影飞丝不碍枝树动丹楼出山斜翠磴危礼周羽爵遍乐阕光隂移唐王维奉和圣制与太子诸王三月三日龙池春禊之作诗　故事修春禊新宫展豫游明君移鳯辇太子出龙楼赋掩陈王作杯如洛水流金人来捧剑画鹢去回舟苑树浮宫阙天池照冕旒宸章在云汉垂象满皇州又奉和圣制上已于望春亭观禊饮之作诗　长乐青门外宜春小苑东楼开万井上辇过百花中画鹢移仙仗金貂列上公清歌邀落日妍舞向春风渭水明秦殿黄山入汉宫君王来祓禊防浐亦朝宗
宋之问三月三日奉使凉州雨中禊饮序　挚虞对而不经束晳言而有礼汉庭故事衣冠就防之桥晋国遗风辎軿耀翠妫之浦　稽叔夜之鸣琴偏依緑竹郭子期之春酒夲出青山论史可听谈愈黙
宋之问上已泛舟昆明池宴宗主簿席序　摩肩错毂备朝野之欢娱袨服靓妆匝都城之里闬翠幕星布锦防霞属余沥下醉于鲛人新声逺聒于川后纵目遐览识皇代之承平得意同归有吾侪之行乐髙明一座桂树藂生君子肆筵玉山交映束晳以言谈得俊张华以史汉先鸣登防酒而无荒清琴而自逸
王勃三月上已祓禊序　迟迟风景出没媚于郊原片片仙云逺近生于林薄杂花争发非止桃蹊羣鸟乱飞有逾鸎谷王孙春草处处争鲜仲阮芳园家家并翠【已上上已】
韦承庆寒食应制诗　鳯条春色满龙禁早辉通旧火收槐燧余寒入桂宫鸎啼正隠叶鸡鬬始开笼蔼蔼瑶山满仙歌始乐风
又张説诗　寒食春过半花秾鸟复娇从来禁火日防接清明朝鬬敌鸡殊胜争毬马絶调晴空数云防香树百花揺改木迎新燧封田表旧烧皇情爱嘉节曲宴箫韶
沈佺期岭表逢寒食诗　岭外逢寒食春来不见洛阳新甲子何日是清明花栁争朝发轩车满路迎帝乡遥可念肠防报亲情
独孤良弼上已连清明游宴诗　上已观初罢清明赏又追闰年侵旧厯令节并芳时细雨莺飞重春风酒醒迟翫花迷白雪防栁折青丝淑气如相待天和竟爲谁却嗟名未立空咏宴游诗
张籍寒食内宴诗【二首】朝光瑞气满宫楼防纛鱼龙四靣稠廊下御厨分冷食殿前香骑逐飞毬千官尽醉犹教坐百戱皆呈未放休共喜拜恩侵夜出金吾不敢问行由　城阙沉沉向晓寒恩当冷节赐余欢瑞烟深处开三殿春雨防时引百官宝树楼前分翠幕防花廊下映朱栏宫庭戯乐年年别已得三廻对御防【已上寒食】
嵗时部【夏】
魏曹植大暑赋　炎帝掌节祝融司方羲和按辔南雀舞衡虵折鳞于灵窟龙觧角于皓苍遂乃温风赫戱草木垂榦山坼海沸沙融砾烂飞鱼跃渚潜鼋浮岸鸟张翼而近栖兽交游而云散于时黎庻徙倚棊布叶分机女絶综农夫释耘背暑者不羣而齐迹向隂者不防而成羣于是大人迁居宅幽绥神育灵云屋重构闲房肃清寒泉涌流木奋荣积素氷于幽馆气飞结而爲霜奏白雪于琴瑟朔风感而増凉
晋夏矦湛大暑赋　尔乃土坟地坼谷枯川竭寒泉潜沸氷井腾沫洪液蒸于单簟兮珠汗霑乎絺葛温风翕其至兮若洒汤于玉质沃新水以达夕振轻箑以终日傅述夏赋　四月惟夏运臻正阳和气穆而扇物麦含露而飞芒清徴泛于琴瑟朱鸟感于炎荒鹿解角于中野草木蔚其条长
隋卢思道纳凉赋　积歊蒸于帘栊流烦溽于园籞阳风淟其长扇火云赫而四举尔乃警六御按三条击鼍鼓吹鳯箫云车错毂麟马齐镳入云宫之嵼登仙观之岧嶤引雄风于洞穴承清露于丹霄动飕飗于翠帐散霏防于绮寮
周庾信奉和夏日应令诗　珠帘卷严日翠幕蔽重阳五月炎蒸气三时刻漏长麦随风里熟梅逐雨中黄开氷带井水和粉杂生香衫含蕉叶气扇动竹风凉早菱生软角初莲开细房愿陪仙鹤举洛浦聼笙簧
梁简文帝和湘东王首夏诗　泠风杂细雨垂云助麦凉竹水俱葱翠花蝶两飞翔燕泥衔复落鶗鴂吟更扬卧石藤爲防山桥树作梁欲待华池上明月吐清光又苦热诗　六龙骛不息三伏启炎阳寝兴烦几案俯仰倦帷床滂沱汗似瀹微靡风如汤洄池愧玉浪兰殿非含霜细帘时半掩轻幌乍横张云斜花影没日落荷心香愿见洪崖井谁怜河朔觞
何逊苦热诗　昔闻草木燋今覩沙石烂曀曀风逾静曈曈日渐旰习静閟衣巾读书烦几案卧思清露浥座待髙星灿蝙蝠户中飞蠛蠓窻间乱实无河朔饮空有临淄汗遗金自不拾恶木宁无榦愿以三伏晨催促九秋换
梁萧子范夏夜独坐诗　节序遇徂炎兹宵在三伏慿轩伫凉气中筵卷烦燠寂寞对空窻清疎临夜竹虫声乱阶草萤光绕庭木帘月度斜晖风花起余馥一伤年志罢长嗟逝波速
周庾信苦热诗　火井沉荧散炎洲髙焰通鞭石未成雨鸣鸢不起风思爲鸾翼扇愿借光明宫临淄迎子礼中散就安丰美酒合兰气甘开蜜筒寂寥人事屏还得隠墙东
隋魏彦琛奉和夏初应诏诗虽度芳春节物色尚余华出帘飞小燕映戸落残花舞袖飘细縠歌扇掩轻纱兰房夲宜夜不畏日光斜
唐杨师道奉和夏日晩景应诏诗　辇路夹垂杨离宫通建章日落横峯影云归起夕凉彤轩动流吹羽盖息廻塘薙草生还緑残花落尚香青岩类姑射碧涧似汾阳幸属无爲日欢娱方未央
隋李徳林夏日诗　夏景多烦蒸山水暂追凉桐枝覆玉槛荷叶满银塘轻扇摇明月珍簟拂流黄壶盛仙客酒缾注帝台浆才人下铜雀侍妓出明光歌声越齐市舞曲冠平阳防风动罗带薄汗染红妆共欣陪宴赏千秋乐未央
唐张聿首夏犹清和诗　早夏宜初景和光起禁城祝融将御节炎帝启朱明日送残花晩风过御苑清郊原浮麦气池沼发荷英树影临山动禽飞入汉轻幸逢尧禹化全胜谷中情【已上夏总】
唐李商隠端午日上所知剑启　银装漆鞘紫锦盛自道流颇全古制未遇良工之鉴尝爲下客所弹龙藻虽繁鹈膏稍薄敢因五日仰续千龄厠玉玦于君侯拟象环于夫子所冀更蒙千灌重许三乡使武士让锋佞臣丧魄
梁王筠五日诗　裁缝逗早夏防画守初晨绡纨既妍媚脂粉亦香新长丝表良节命缕应佳辰结芦同楚客采艾异诗人折花竞鲜彩拭露染芳津含娇起斜盼敛笑动防嚬献珰依洛浦懐佩似江濵须待恩光接中夜奉衣巾
北齐魏收五日诗　麦凉殊未毕蜩鸣早欲闻喧林尚黄鸟浮天已白云辟兵书鬼字神印题灵文因想苍梧郡兹日祀陈君
唐宗端午三殿宴羣臣探得神字诗　五月符天数五音调夏钧旧来传五日无事不称神穴枕通灵气长丝续命人四时花竞巧九子粽争新方殿临华节圆宫宴雅臣进对一言重遒文六义陈股肱良足咏风化可还淳
张説端午日三殿侍宴得鱼字应制诗　小暑夏弦应防隂商管初愿赍长命缕来续大思余三殿褰珠箔羣官上玉除助阳尝麦彘顺节进鱼甘露垂天酒芝花捧御书含丹同蝘蜓灰骨慕蟾蜍今日伤蛇意衔珠遂阙如【已上午日】
嵗时部【秋】
宋沈勃秋羁赋　朱云弛辰金祗御嵗菊图缛于园沼橘倒饰于池侧草改貎而倾蕡林伐状而揺蔕潭敛气而威荷露危光而严蕙
梁元帝临秋赋　草色杂而香同树影齐而花异遥峰迢遰萦沙防絶云出山而相似水含天而难别
唐张秀明西郊迎秋赋　律中夷则神司蓐收凉风以厉大火西流草木不芳谁忍闻于鶗鴂囹圄再缮亦申命于鷞鸠　天仗齐列野庆清秋乗白辂而启行载白旗而扈从天顔廼穆帝典攸重彼词客与史臣咸作歌而陈颂　鸿鴈将賔待横舟于汾曲鹰隼已击且较猎于长杨
唐太宗秋日即目诗　爽气浮丹阙秋光澹紫宫衣碎荷疎影花明菊防丛袍轻低草露盖侧舞松风散岫飘云叶迷路飞烟鸿砌冷兰雕佩圭寒树陨桐别鹤栖琴里离猿啼峡中落野飞星箭弦虚半月弓芳菲夕雾起暮色满房栊
又许敬宗奉和诗　玉露交朱网金风度绮钱昆明秋景澹岐岫落霞然辞燕归寒海来鸿出逺天叶动罗惟飏花晩綉衣鲜规空升闇魄笼野散轻烟鹊度林光起鳬没水文圆无机络秋纬如管奏寒蝉乃睠情何极宸襟豫有旃
袁朗秋日应诏诗　玉树凉风举金塘细草萎叶落空飇观鸿归明月池迎寒桂酒熟含露菊花垂一奉章台宴千秋长愿斯
卢纶和太常王卿立秋日即事诗　山髙云日晴潘岳赋初成篱槿花无色堦桐叶有声綘纱垂簟静白羽拂衣轻鸿鴈悲天逺鱼觉水清别弦添楚思牧马动邉情田雨农官问林风苑吏惊松篁终盛茂蓬艾自衰荣遥仰慿轩夕唯应苦宋生
司空曙立秋日诗　律变新秋至萧条自此初花酣莲报谢叶在栁呈疎淡日非云暎清风似雨余卷帷凉暗度迎扇暑先除草静多翻燕波澄乍露鱼今朝散骑省作赋兴何如
骆賔王上瑕丘韦明府启　商蛬秋应节素鴈序届时飇金将露玉俱清栁黛与荷缃渐歇
王勃宇文德阳宅秋夜山亭宴序　于时白藏开序青女御律金风髙而林野动秋露下而江山静琴亭酒榭磊落乘烟竹径松扉参差向月鱼鳞积磴还升兰桂之峰鸳翼分桥即映芙蓉之水亦有红苹緑荇亘渚连翘玉带瑶华分楹间植池帘夕敞香牵十歩之风岫幌宵褰气袭三危之露纵冲于俗表留逸契于人间东山之赏在焉南涧之情不逺【已上秋总】
周庾信七夕赋　兎月光上羊灯次安覩牛星之曜景视织女之阑干于是秦娥丽妾赵艳佳人窈窕名燕逶迤姓秦嫌朝妆之半故怜晚拭之全新此时并舍房栊共徃庭中缕条而贯矩针鼻细而穿空
【阙】　　七夕赋　息龙杼于仙机驾羽桥于浅瀬耀九微之华彩澄八极之氛霭俨翠鳯以翔镳举丹蜺而振斾笼雾縠于雕辇疉云花于绮葢舟容裔于水滨驾逶迤于烟外若乃仙娥侍毂玉女承騑嬴箫后唱洛鼓前挥褰九霄之云幄曳五色之霞衣佩揺星而玉振扇掩月而纨飞陵紫宫而沉景轥黄道而腾晖始徘徊而好宻契方阻而情违怅此夕之行尽恨前秋之未归恡宵光之不驻晨露之将晞于是虬水移箭鱼闗惊钥槎客河低针楼月落分一筵于俄顷觧双袂于今昨河汉忽其无梁秋期杳其无度萦别绪而惆怅对离居之寂寞梁栁恽七夕穿针诗　代马秋不归缁纨无复绪迎寒理衣【一作夜】缝暎月抽纎缕的烁愁睇光连娟思眉聚清露下罗衣秋风吹玉柱流景对秋夕余光亦难取庾肩吾七夕诗　玉匣巻悬衣针楼开夜扉姮娥随月落织女逐星移离前防促夜别后对空机得语雕陵鹊填河未可飞
陈江总七夕诗　汉曲天榆冷河邉月桂秋婉娈期今夜飘飖度浅流轮随列宿动路逺防云浮横波翻防泪束素反缄愁此时机杼息独向红妆羞
唐李峤同赋山居七夕诗　明月青山夜髙天白露秋花庭开粉席云岫敞针楼石类支机影池似泛槎流暂惊河女鹊终狎野人鸥
又奉和七夕两仪殿防宴应制诗　灵匹三秋防仙期七夕过槎来人泛海桥渡鹊填河帝缕升银阁天机罢玉梭谁言七襄咏重入五弦歌
又赵彦昭诗　青女三秋节黄姑七日期星桥渡玉佩云阁掩罗帷河气通仙掖天文入睿词今宵望云汉应得见蛾眉
又刘宪诗　秋吹过防阙星仙动二灵更深移月镜河浅渡云軿殿上徴方朔人间失武丁天文兹夜里光照紫微庭
张文恭七夕诗　鳯律惊秋气龙梭静夜机星桥百枝动云路七香飞暎月囘雕扇凌霞曳绮衣含情向华幄流态入重闱欢余夕漏尽怨结晓骖归谁言分河汉还忆两心违
刘禹锡七夕诗【二首】河鼓灵旗动姮娥破镜斜满空天是幕徐转斗爲车机罢犹安石桥成不碍查宁知观津女竟夕望云涯　天衢启云帐仙驭上星桥初喜渡河汉频惊转斗杓余霞张锦幛轻电闪红绡非是人间世还悲后防遥【已上七夕】
唐杨烱盂兰盆赋　浑元告秋羲和奏晓太隂望兮圆魄皎阊阖开兮凉风嫋四海澄兮百川皛隂阳肃兮天地窅扫离宫清重阁设皇邸张翠幕鸾飞鳯翔焰阳倐烁云舒雾布翕赫防霍陈法供饰盂兰壮神功之妙物何造化之多端青莲吐而非夏赪果揺而不寒铜铁银锡璆
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:24:54-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="御制题元宪景文集并各书其卷首,序,提要,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,元宪集全文在线阅读,元宪集全文在线下载,大玄古籍书库">
<meta name="description" content="又名《宋元宪集》。诗文别集,北宋宋庠(996—1066)撰。三十六卷。庠字公序,初名郊,安州安陆(今属湖北)人。后迁开封雍丘(今河南杞县)。天圣进士,曾任平章事、枢密使,被包拯弹劾,出任地方官。与弟宋祁并有文名,时称“二宋”。封莒国公,谥元宪。原集久佚,清乾隆间四库馆臣自《永乐大典》辑出。卷一至卷十五收各体诗及词赋八百三十八首,卷十六至三十六收颂、表、制文、札子、行状、墓志铭、祭文、祝文、序、记等各体文五百八十三篇。庠与弟祁少时同作《落花》诗“一夜春风拂苑墙,归来何处剩凄凉。汉佩冷临江失,金谷楼危到地香”">
<title>元宪集_宋庠_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">元宪集</span> <br/>
          作者： <span class="inputVal" id="bkauthor">宋庠</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]158322</span> <br/>
          说明： <span class="inputVal" id="bkdec">又名《宋元宪集》。诗文别集,北宋宋庠(996—1066)撰。三十六卷。庠字公序,初名郊,安州安陆(今属湖北)人。后迁开封雍丘(今河南杞县)。天圣进士,曾任平章事、枢密使,被包拯弹劾,出任地方官。与弟宋祁并有文名,时称“二宋”。封莒国公,谥元宪。原集久佚,清乾隆间四库馆臣自《永乐大典》辑出。卷一至卷十五收各体诗及词赋八百三十八首,卷十六至三十六收颂、表、制文、札子、行状、墓志铭、祭文、祝文、序、记等各体文五百八十三篇。庠与弟祁少时同作《落花》诗“一夜春风拂苑墙,归来何处剩凄凉。汉佩冷临江失,金谷楼危到地香”,脍炙得名,其诗中名章秀句,络绎缤纷,乃晚唐纤体。其文多馆阁之作,沉博绝丽,均为一代之作者。 《蚕说》一篇,阐述封建社会奢侈之风种种弊端,用骈偶铺叙、夸张烘托之法,词藻华美,语句整齐,代表北宋初期之文风。有《丛书集成初编》本,《武英殿聚珍版书》(活字、福建、广雅书局)本,《湖北先正遗书》本。另《四库全书》本作四十卷,题名《宋元宪集》。今人栾贵明自残存《永乐大典》中又辑得十六条,见《四库辑本别集拾遗》,可补清人辑本之缺遗。</span> <br/>
          封面： <span class="inputVal" id="bkimg">Z_18337.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]元宪集
[book_author]宋庠
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗文集,完结
[book_length]158322
[book_dec]又名《宋元宪集》。诗文别集,北宋宋庠(996—1066)撰。三十六卷。庠字公序,初名郊,安州安陆(今属湖北)人。后迁开封雍丘(今河南杞县)。天圣进士,曾任平章事、枢密使,被包拯弹劾,出任地方官。与弟宋祁并有文名,时称“二宋”。封莒国公,谥元宪。原集久佚,清乾隆间四库馆臣自《永乐大典》辑出。卷一至卷十五收各体诗及词赋八百三十八首,卷十六至三十六收颂、表、制文、札子、行状、墓志铭、祭文、祝文、序、记等各体文五百八十三篇。庠与弟祁少时同作《落花》诗“一夜春风拂苑墙,归来何处剩凄凉。汉佩冷临江失,金谷楼危到地香”,脍炙得名,其诗中名章秀句,络绎缤纷,乃晚唐纤体。其文多馆阁之作,沉博绝丽,均为一代之作者。 《蚕说》一篇,阐述封建社会奢侈之风种种弊端,用骈偶铺叙、夸张烘托之法,词藻华美,语句整齐,代表北宋初期之文风。有《丛书集成初编》本,《武英殿聚珍版书》(活字、福建、广雅书局)本,《湖北先正遗书》本。另《四库全书》本作四十卷,题名《宋元宪集》。今人栾贵明自残存《永乐大典》中又辑得十六条,见《四库辑本别集拾遗》,可补清人辑本之缺遗。
[book_img]Z_18337.jpg


[book_title]御制题元宪景文集并各书其卷首
宋庠宋祁兄弟同负盛名且同举进士时以大小宋并称乃其官位一至宰辅一为尚书事业所就既殊情性亦奢俭各异故其诗文沈博新警因各随其性之所近而为世所传诵则同及戒其子不令刋类文集行世亦同迨其后虽经合刋继而仍归散佚又同兹复裒辑成集并以聚珍版印而流传之又无弗同其同不同之故庠与祁固无能知之余亦乌从而知之然其散也由于自欲韬晦而其聚也幸有永乐大典之仅存佚之于七百余年以前【宋天圣至今七百五十余年】而完之于三百余年以后【明永乐至今三百七十余年】则又复归于同余因合题一诗并冠于两集简首更使之不同而同则向之所谓同不同者皆可勿深论是之谓大同
二宋合刋曽纪王【宋嘉定间郡守王允初倡议欲合刋二宋集以属郡文学陈之强未就而去其后太守陈芾捐资刋成之见之强序】惜哉分集失传详学如有本终难晦行不负言久益彰伯也孤风标雅操仲兮强识富文章虽称俭过及奢过弗愧元方与季方收拾碎珍得全册吟题七字冠前行休嗤大典纷割裂爱礼幸兹存饩羊

[book_title]序
元宪集序
荆湖之间国朝以来安州为望郡名公钜卿相继而出元宪景文宋公伯仲则其杰也昔太守今右司李公揆绘其像而立之祠逮之强之来请于郡而春秋致祭亦可以夸示后学矣然宋公之典型虽在而文集不传于乡郡谓之阙典可也寓公李令尹之家旧有缮本太守今都运王公允初昔为通守每与之强言欲借而刊之未能逮持节京西于其行以帑藏之余几千缗属之强与之锓本以广其传又分数册以往将以速其就也然攷之二集既富且赡其言八十余万工以字计为钱几四百万米以石计百有二十他费不预焉之强惧其难成而白之今太守陈公芾公一闻之欣然谓之强曰是亦予志也郡当疮痍之后虽赈恤施予日不暇给然亦当辍他费以成之二公政事文章两极其至故能于倥偬艰难之际而为粉饰治具之举其与蓄财而不知予妄费而不知用者岂不大有迳庭耶之强深有感焉因其成也书之篇首以告来者若夫赞元宪景文之钜篇大作则有国史在于前辈之铺张扬厉而为之序则之强晚生不敢措辞观是集者自当知所敬叹今之序姑记其文集之传云尔嘉定二禩三月上澣郡文学陈之强序

[book_title]提要
钦定四库全书　　　　集部三
宋元宪集　　　　　　别集类二【宋】
提要
【臣】等谨案宋元宪集四十卷宋宋庠撰史称庠所着有国语补音三卷纪年通谱十二卷别集四十卷掖垣丛志三卷尊号録一卷今惟国语补音有传本已着録余书与文集并佚
国朝厉鹗编宋诗纪事仅采掇西清诗话侯鲭録合璧事类扬州府志所载得诗八首则海内絶无其本已三四百年矣永乐大典修于明初距宋末仅百余年旧刻犹存故得以采録而庠文章淹雅可取者多故所载特为繁富今以类排比仍可得四十卷疑当时全部収入也方回瀛奎律髓载夏竦守安州日庠兄弟以布衣游学席上各赋落花诗竦以为有台辅器赵令畸侯鲭录亦云二宋落花诗为时脍炙今考庠诗所谓汉皋佩冷临江失金谷楼危到地香祈诗所谓将飞更作回风舞已落犹成半面妆者特晚唐浓丽之格实不尽其所长祁集有和庠赴镇圃田游西池作极称其长杨猎近寒罴吼太液歌残瑞鹄飞句叹其惊迈蔡绦西清诗话亦称之又载其许昌西湖诗凿开鱼鸟防情地展尽江湖极目天旷古未有然集中名章隽句络绎纷披固不止是数聨也文章多馆阁之作皆温雅瑰丽沨沨乎治世之音葢文章至五季而极弊北宋诸家各分起振作以追复唐贤之旧穆修栁开以至尹洙欧阳修则沿洄韩栁之波庠兄弟则方驾燕许之轨譬诸贾董枚马体制各殊而同为汉京之极盛固不必论甘而忌辛是丹而非素矣陈振孙称景文清约庄重不逮其兄以此不至公辅今观其集庠有沉博之气而祁多新警之思其气象亦复小殊所谓文章闗乎器识者欤书录解题载是集作四十四卷与史不合然文献通考亦作四十四卷似非讹舛疑别本以掖垣丛志三卷尊号录一卷编入集中共成此数唐宋诸集往往有兼収杂著例也通考于是集之下又附注曰一作湜中集二十卷其名又异然永乐大典实只标宋元宪集则非湜中集明甚故今仍旧目不取通考之名焉乾隆四十九年十月恭校上
总纂官【臣】纪昀【臣】陆锡熊【臣】孙士毅
总　校　官【臣】陆费墀

[book_title]卷一
钦定四库全书
元宪集卷一
宋　宋庠　撰
赋
乾元节赋
炎厯四世天子坐法宫宪宗轨深根宁极逺聴高视其仁如天其道如砥亹亹穆穆为纲为纪方且秋驾轸虑宵衣致治摽甲卧鼓张旃厚篚至和薰而桀骜革鸿泽沦而翾蠢暨龙宅沼牛羊避苇民逺于罪画衣冠而知禁吏久其职保子孙而为氏礼无未补之阙乐有既尽之美日月之所烛霜露之所坠举踵延颈莫不率俾而乃辰居乎蠖濩字泰乎醰粹起真想于黄庭遡庆源于赤水陶钧之所独运声教之所横被遐哉乎越不可载而巳先是有司摅旧典辑元命因诞弥之吉序稽长发之休咏攷干健不息之象含元长体仁之性作为佳节冠于甲令将以合万国之欢啓千龄之圣掩周汉而遐蹈齿尧顼而高映寖明寖昌惟天下正则是礼也宜我朝而为盛若乃仲吕鸣律恢台御时斗建于已舒将望羲授赤光照室之瑞叶宝轸歌薰之期内外欣踊官师肃只于穆先灵辰备宿设善气前应游氛外彻开阊阖之洪洞廓紫宫之寥泬飞龙抗殿神鼇负阙若夫宣室先帝之正寝大火天王之明堂启稷嗣以辨等率鸿胪而诏方采物纷树衣缨焜煌金匏畜响而待叩籥翟旌勲而启行庭实万品天幕九张哕銮卓马之觐戴斗占云之乡砮丹文越効其质毛车象戴输其祥或布濩于外庭或就望于西厢其内则上宫硕老衮衣绣裳元侯显父珍圭判璋麟定之亲信厚而在列鹭廱之客洁白而来翔莫不委佩垂绅肃穆端庄以竢乎当阳始乃警大庭导初旭纎罗靡动羣隂尽伏辇出于房帝晖有穆正法座于皇极凝邃旒于元服灿乎若瑶极之御羣宿澹焉若天池之朝百谷涂山防兮后万玉华封来兮善三祝岂徒扬甚盛之节盖将储难老之福况乎鷰禖虹渚天启也虽旷代而罕至重瞳采眉君表也惟元圣而后备画堂甲观昭汉嫡之祚金鉴露囊盛唐宫之制盖所以谨帝胄之正统钟天元之粹气谨声身而为律度聪神明而资孝悌作我司牧光有神器若夫定黙之至数重熙之高致蕴上业而未发候昌朝而来萃则不若是也于是丞相奉觞而进曰臣闻德之所积者厚则天之所报者隆道之所召者逺则神之所赞者聪今陛下尊祖袭宗寝威盛容退姧士以进道斥雕纂而敦风向学乎金华之殿因心乎长乐之宫程百斤以忘倦慎万几而执中而犹翼翼以惠迪谦谦而养蒙宜乎继万世之典业蔼千祥于圣躬焕至德而有融等仙劫而无穷者也臣不胜大愿昧死上后天之寿制曰都此高厚之降康宗祏之流光俾尔炽而昌俾尔夀而臧朕其志哉所不敢忘防举公之觞时左右皆称万岁
幽牕赋
暗室迷阳开疏就方匪结钱而效饰将修隙以闚光森竖櫺之寸漏限横杙而寻长逼南荣之爱日蔽高庑之飞霜隠几于下陈篇在旁含阶筠之媚色泄盘蕙之幽香况复霁景初和游氛外灭轻吹袭牖頽阳溢穴映故网而轻明渺方纱而洞彻但见野马羣飞纎虫族悦或蠛蠓之上击或醯鸡而下颉轻若毛举来逾电掣隠见互举如翳如空渺倦目以旁睇监众态之无穷其来也就煦以交舞其处也假照而相攻瞥若浮埃之聚恍如纎霭之蒙驰骛乎蝇头之域游扬乎蚊蜨之宫形不任乎手搏声难为乎耳聪嗟大钧之赋象何至细而兼容忽轻飙之一至兮遂消散而无踪
登应州古城赋
何兹城之巑岏兮据东北之山巅扼三关之走集兮眺七泽之敞闲乔木矗其雄立兮森防防而刺天翔风薄而长吟兮杂下濑之潺潺南陵渐其岥岮兮尽渺渺之云烟于是太阳启晖六幕澄霁春塍如绣春树如荠啼鸟壊堞苍烟故垒登高逺望使人心瘁在昔峻宇层构雕枌绣楣车争水度葢逐鸿飞鼓钟沸涌冠劒陆离抗障日之长袂艶从风之罗衣至矣哉合从缔交结俦附党兵略地而鼓行师椎牛而人飨枭鸣牙中梯舞楼上出万死而徇国俟千级而邀赏莫不光沈景灭魂防心折千蒿敛魂野薙凝血同枯骨之死安知誉尧而非桀哉但见灌丛宿楚奥草多露城狐不薰台鹿时聚虎肉委蹊豺牙当路狖失木而号烟鼯投林而啸雨遇发冢之诗书对忧心之禾黍曲池既巳平高台又以倾古馗时见荒榛自生丛祠隂坞虚闻松声凝睇弭节怅然内惊叹人事之递迁孰长年之能执壮率欢以俱往耄引悲而前集昔牛山之妄叹顾二臣而饮泣使爽鸠之无死非吾君之所及谅迭处而迭去同寒暑之相袭况乃仆本恨人触感増慕岁月逝矣江山非故古既古而尝今今虽今而将古天愁人兮安寄日难挥而催暮命仆夫以効驾吾将遵乎归路
夫人城赋【并序】
昔晋将朱序守襄阳为苻丕所围序母韩氏自登城按履谓西北角当先受遂领百婢及城外中女丁于其角斜筑二十余丈贼攻西北果溃众固新城丕遂引退谓此为夫人城至今丛祠遗基岿然尚在荆楚岁时乡人祀焉仰其高风慨然为赋其词曰循汉臯而西望兮何层城之孤峙披南烈之遗堞兮号夫人之故垒谯门堙而中塞兮灌木森其相倚势鬰律以上出兮下坡陁而榛圯渺遗烈而未泯眷高芬而可纪昔典午之防首属苻丕之虎视区区保乎江汉防一障乎北鄙寇方甚于饿喙地几同于黑子惟韩媪之慈训励朱公之朴忠仗天节以扞敌据江域而临戎于时大羽若日高旌如虹桀黠同侮跳梁四攻防地中之瓮缶舞楼上之梯冲伊君母之慷慨兮誓丧元而靡悔临大难而克壮兮惧危闉之先溃率民妇而操筑培战陴而相对备之于条之西北兮岂神机之我昧果前陷于厥角率图全于覆篑嗟女子之绵薄兮盖中壸而是修奉苹蘩之常祀承巾栉之余休矧仗节而死难非君子而可求伟此母之挺操亘终古而弗媮赵指括以全宗王勉陵而事刘孟三徙以渐训介俱隠以无尤虽先建于高躅兮我无忝于前猷若乃宝墉百寻犀兵万旅推毂受命建牙作辅气可盖世威能拉虎或防利而忘义或饱飞而背主输天险于敌国忍吾君之外侮悲丈夫之窃号曽纬嫠而无取傥死者之可作兮非夫人而谁与咏明德而不已聊盘桓以延竚
啸台赋
梁城南下陈留右鄙环道却走绳阡直指控郑邑之遗墟得阮公之故里抗孤台兮数仭抚頽垣兮百雉木防防兮冠巅棘栈栈而蔽趾息予驾于层阿披微径而周视坡陁隠轸沿縁徙倚徙倚兮奈何怀人兮孔多昔当涂之失驭感羣俊之同波予生不辰道方荐瘥吕鸿轩而被戈嵇凤举而婴罗惟正德之思免潜葆光以内照狭世路之多辟兆天衢而观妙悟跨俗以遗累喜凭高而临峭于是戾止斯台惝怳徘徊叩神谷以抽绪慿鸾啸而舒哀其始也创韵乎一气其徐也沦响于九垓吟将防兮复寻意弥往而逾来志念君而宫转心感物而羽摧激清飙于万窍纳素气于元胎精感飞潜气周动植天籁停响龙吟辍息兽将骋而拄喙禽当飞而坠翼宁蓄久而必愬将愬之而未极悲乎万化弗停遗基欲倾桑冒田而非海芜隠壁而疑城辙虽穷兮罢哭酒徒美兮非酲邑何知乎南巷土奚乐于东平但见砺狐语枭翔虺惊雉鷕鷕而辈作鴈雝雝而孤鸣览陈迹以遐悼莫髣髴乎遗声已矣哉傥九原之不作信竖子之成名
瑞麦图赋
天圣之六载也陪京近地宛丘奥封厥有瑞麦飞驿闻上是时邦英台彦鸿儒硕生被欢诵以沓臻乐千龄之希遇鲰臣不敏敢扬言而赋之曰何圣辰之有感兮见造物之流形伊嘉生之育粹兮亦称珍而效灵盖茂昭于豊兆故絶出于祥经是月也司熛怒节纪朱明司徒谨土宜之法遂人勤时政之程畎亩鳞接田畴砥平非灭裂之攸纵竟疏遫兮资生青青交秀芃芃向荣或散颖兮共干或连岐而并茎顾我疆兮我理悉如坻兮如京民相劝而动色士覩奇而震惊俄具载于绘事兮亟传闻于禁庭寔惟天之辅德彰有言而顺成若夫蓂草标祥朱英荐异茅三以储祉芝九茎而表瑞信徒假于书称亦乌足以拟议请言瑞麦之可嘉也协气交生大钧封植表天祐之孔昭显坤珍之有赩宛彼神区契兹景则嘉种肇灵秀穱敷色浸润兮芳泽之和鼓动兮薫风之力余粮云委滞穂山积故陈陈而相因亦穰穰而叵测宜乎允膺帝赉绍隆皇极豊功大业日跻兮着明溢美连休月书兮不息顾蕞陋之微才曷揄扬于盛德
感鸡赋【有序】
予寓居畿邑有里中男子蒋福者多畜羣鸡内一鸡三足其一足拳而弗用一鸡独足能饮啄嬉戏与羣鸡上下噫祥眚之事予不得而推但感其物理之异而为赋云伊元化之无私兮播羣形以平施纷肖象而寓质若巧钧之制器鳞者俾夫沉泳兮角弗施于猛鸷引羽族而普观兮足惟两而已备苟损益于天分兮匪生生之本意何此匹鸡理絶常区或踸踔而独止或疣赘而聫趺并鸣翔于次亦饮啄乎庭隅徒观其一则缀不用之爪賸无名之肤象非同于海鳖名有忝于阳乌其一则践孤立之危靡全形之德追山防以同号希啇羊而并翼宁真宰之好异兮伊微禽之我惑感天分之有常循生涯而各得不决拇而龁枝讵日黔而浴白蚿百足而蛇怜蚓无心而土食将减此而益彼惧速尤而长慝姑美恶之两忘兮庶元和之来宅
德车载旌赋【案此为永乐大典所佚今据宋文鉴及文翰类选増入】
君有至德时乘大车当偃革以无外乃结旌而有初奉驾陈仪采物虽资于备设呜鸾示礼旂旒匪俟于垂舒顺攷前经铺闻往説谓戎事以既息贵君车之有结雍容抚轼盖藏饰以尚纯肃穆展铃讵垂旓而就列盖由抑乃盛饰昭夫令名虽冠品于舆服蔑扬威于旆旌肃轸无哗方敛藏于斿厉驰轮有度靡赫奕于緌缨且夫礼有质文器随用舍车号乎德则崇化于邦本旌结其表则示仁于天下意自象见名非人假君轩弭节孰讶乎卷而懐之国乘制容益显乎素为贵者是知车之用兮充德以成大旌之饰兮辅威而孔昭既武怒之不作信军容而外销组辔启行陋郊旄之孑孑错衡遵路殊风旆之摇摇若然则动有彞仪文无异色虽严驾以备物终去华而表德故使礼典攸重民瞻不忒皇皇整御始中括于采章槛槛肃容岂外扬于藻饰用能上载明德旁昭缛仪自驾言而戾止殊幅裂以藏之升降惟寅仅比非心之屋章明尽屏宁同止猎之緌大矣哉邦礼是崇帝仪资始实务德以垂教必收旌而昭理宜乎国容备而兵器销率由兹而尽美
元宪集卷一

[book_title]卷二
钦定四库全书
元宪集卷二
宋　宋庠　撰
五言古诗
正月望夕供养大阿罗汉画像作
端月戒熙阳望舒秀圆极洗心乘佳节瞻像洗慈德穆穆屋漏尊虚堂与神寂绘境纷自奇法性非所得人貌含天虚髣髴若真觌示现随三界精感超六识华灯列清宝炷熏梵席妙意随春融疑怀逐冰释欲赞巳忘言拳拳自终夕
啸台
孤壁横天畿岿然袤寻丈恭承晋高士尝此摅遐想临风挹胜轨意若无今曩当涂昔战龙典午方搆象忠贤履危运鳞羽婴密网烈烈炽邦刑耽耽翦人望嵇吕膏碪斧涛舒受羁鞅先生机且神妙用包羣枉兀尔谢将迎隤然寄昏放礼法虽我讐智恬非外奬恻怆广武游留连步兵酿朅来桑梓国慿高念长往舒啸万籁先浮精九皇上归禽宛颈还秣驷临刍仰当日天地心寥寥共悲壮咄嗟渉千祀隠轸存遗壤临岸知是非俎豆犹彷像【邑东故祠在焉】我来一倾耳城隅断余响枭鹗愁空林狐狸语平莽高韵邈已徂清铭复谁赏【唐人独孤及为啸台碑铭近年邑人浚池得之】尝闻史氏传涂穷辄怊怅正人与直辔何代非流荡淳风日已微投辞谢精爽
入谒马上作
残月咚鼔喧中衢幰轮骛九关忽洞辟万盖黕云布烛乱建章星尘迷华阴雾车幅避鸣驺銮音听朝御嗟予亦何为簉此珍羣羽野鹤载轩愁狂狙裹衣怒肃穆未央朝蹒跚寿陵步人生固有志躁静各成趣生当伏农畎乃尔污贤路峨弁束蓬顚吞腥满饥嗉乐育过阿陵增禆乏尘露徒怀一割志但恐流芳暮且复竢逡廵南山有塲圃
习彦威
四海习彦威英英出江汉高韵凌风翔雕文夺星烂感激阳秋辞奸雄非所惮蜀弱自为正曹强乃名乱阴忤柄臣意飘然去恩馆驱车自北门四顾兴长叹终焉谢病免犹得为人半缅矣身后名临风寄凄惋
有邑子夜宿话余先畴芜废
临邛久倦客彭泽赋归来念我何为者趣时良殆哉一身仕东观三载寄灵台望见故乡树频更缇筦灰晓车愁蹇蹇春耜负莓莓虚名自缰锁豊壤成污莱日想社枌老心知门柳摧神阡迷马鬛栢表被狸灾一闻里人语夜静成多怀他日还燕泣前忧成误哀
留别知郡职方杨员外
予本草茅士世无钟鼎荣在昔未胜冠先畴弓冶倾茹荼滨十死属纩存微生分遂牛饭谁希庄鴈鸣龙具泣妻子练裙悲弟兄慈诲断轲织遗书开晏楹感激侏儒饱呻吟裘氏声下武纂丕构协风翔四瀛纷驰贲丘帛高竪当衢旌鸾翮不暇戢骥材方自呈车徒首燕路冠盖溢秦京文章赵元叔唇舌娄君卿列邸曳裙入羣公交币迎仆尝不自料奋迹希时英弟子许都养词人嗤老伧一旦褐衣召千慙昆玉名安知轼蛙贱但觉轩鸿轻初命六百石【汉廷尉平六百石】关掌列侯城居然懵操决无术禆澄清天炎屡来集寃狱纷以盈【仆莅局以来水旱为沴者各再奸吏受赇者一】诮让使台檄流离民屋征结课谅无最黜幽兹有萌晩遘金闺彦传瑞提千兵为僚笃古义赏善多新评坐则席函丈出则车连衡高论天人际细略米盐争愚虑或窥管嘉言兹报琼赏音非易遇旷古难为并严惠不世出萧朱犹害成何言末路日独契后凋情累洽帝圗盛思皇贤路平愿言寄君子始终同所营
献臣学士与余通书因成感咏
夫君班扬俦抱椠羣玉府久读未见书躬抽系年谱坠绪获先秦亡篇出东鲁上泝三皇坟旁探百家语怪牒汲郡来幽经茂陵聚英哲资缮藏缇油尽刊补蒸青劲竹残削误规刀苦种别逾九流星罗轶千部顾我寡见闻防薰异伦伍秘帙乐共披譌文许交举家防互纷纶邮筩剧旁午初无班嗣嗤更免许慈拒矧余羁官久寂寞繄茅宇礼乏赠酒瓻疑增照觞怒尚赖啓新编时时发聋瞽
予自到岭外居岚瘴中未尝不以先死对治人人见其浩然若有所得者今岁在海外遇寒食因发家书想望松楸不能自理偶成此诗示儿子
春日自明霁我心何郁伤草木竞芬菲飞鸣自颉颃悄悄坐书幌幽幽宴空牀旣无功名念反【音翻】思白昼长愁来不自持零落鸿鴈行三过解泽流六见槐柳黄最怜小儿女路逺不得将生还一笑喜死去埋他乡生死如循环我师佛老庄感此寒食节新烟过邻墙松楸渺云海目极摧肝肠书成附鳞翼不如永相忘何以慰目前作诗示阿张【阿张孟坚小字】
左散骑常侍东海徐公
徐公真丈夫不独文章伯江南兵未解主忧臣惨戚公愿纾其难苦求使上国庶获一言伸少息苞茅责其君惊且叹执手涕沾臆谓言知尔晚何此忠义激天子叱在殿诮让雷霆赫公亦从容对曾不渝神色仁者必有勇斯亦古遗直书大略其小我有春秋癖所以此诗中不言公翰墨庶警事君心勉旃希令德
夏日晩出芙蓉堂
哲匠昔缔构【故相文惠陈公所建】文榱面清池囘环水光合左右云容披苍烟限垒断空碧盈轩垂蕙緑不待染荷圆皆中规戏鱼触新藻幽鹭翘空坻初笋半遗箨残跗犹抱枝我来冰未泮倐此亘炎曦节物一以换余怀焉独怡内惭固陋质本乏廊庙姿印绶纷璀错旌旄森陆离林狙裹华黻野鹿骇金羁负山力巳竭倾日心空疲如此危殆辱斯言非我欺横琴不成调慷慨念归期
秋晩禁庐独坐
霜日薄西牖境寂趣自闲风篁宿天籁海碧沈云山宫树未全落栖乌相与还心疑蹈虚宇迹乃尘清班自顾邱壑志何施轩冕顔终当谢绯服戢翼榆枋间
孔明
汉家乱无象贤才戢鳞翼武侯霸王器隆中事耕殖堂堂刘豫州介绍徐元直一闻卧龙誉三驾荒庐侧士为知已用陈辞薄霄极説吴若转丸抗魏犹卷席谈笑驭闗张从容羇梁益持邦二纪余君臣絶纤隙浮埃蔽穹壤大节沦金石梁甫不复闻怀贤涕霑臆
筠亭
岁晩檀栾姿山中映孤宇声繁天籁吟影动仙幢舞即境是真如黄花间幽圃
尝假马于亲旧不获因感而成咏
东方昔借车尼父尝假葢一马兹不全夷涂出如阂人无托乘宠朝罕均茵载策足本乏谋临风嗟有待京洛富华廐权奇出青海翩翩陌上郎灭没争星迈珂音杂鸾响鞯势动霞防东郭独何为徒行履将败
谷城主簿王崇者少得养生禅寂之道中年弃官入汉隂武当之间邈与世絶又有吴人山者自逺携母与王同隠时余方贫病慨然慕之因为诗代书以寄二子且托王寻耕钓之地相与迩者竝以叙怀云
余本邱壑人失计蹈尘网轩冕忽缰锁风波若流荡高羽顚宏罗奔骖偾归鞅众伪縁境滋千忧共身长进乏汗马劳居畏濡鹈赏力命频遘迍幽忧思独往闻君集汉隂遁世久忘象因溜为鸣琴凴岩作烟幌复有延陵季亦善南趎养筑宇近亲仁耕田或歌壤且言挂瓢处一径扪萝上杳若御风游萧萧骨毛爽芝术纷异苖麏鼯结幽响老木森千寻丹藤埀百丈洞谷答啸歌云霞代隣党咨予倦游者缅邈期真赏之子幸我怜试烦翦幽莽傥获蜗牛居即谢海禽飨时从渔父鱼聊植仙人杖渐脱区中縁永托无生奬
和答李学士见寄长韵
璇源多清派兰谷无絶芳之子相门裔高才映周行妙年弄文史雅志含圭璋中嵗困官簿铢两争低昻一通金闺籍荏苒潘鬓霜剖符屡麾阮执防更疲扬闻君近多暇归偃三经堂左右褫绅组纵横罗巾箱安驱仁义涂弭节名声扬战酣道始胜心泰无癯尫壮思挟飞藻诏我临霞章我时坐铃阁寂寞如禅房开缄一快读隽味腴且长高义溢句流清风随篇翔感人不无意在水河汤汤吾匪辩音者空冀怀仁藏矧属岁躔暮百卉皆芸黄何以谢君子松栢同苍苍
和答吴充学士见寄长韵
多士秀王国珍羣骛天衢其间延陵季煜煜承华跗盛藻班蔡流芳年终贾徒籖芸拥石室札绨纷鸿都刊伪富清暇壮思弥天隅投我尘外什粲然风义俱幽襟恣申咏不觉頺阳乌渴吻潄仙液饥肠涵道腴衰翁牵夙尚骚雅尝驰驱疲足道虽顿流波心未渝过门辄大嚼临博犹狂呼讵云获真赏聊复惬所娱矧繄絶唱赠无胫来明珠报之乏琼玖寳玩徒区区
嵗晩许昌城隅登楼作
孤城何巑岏西北有层构我来一长眺正迫嵗隂严风挫万物霜雪复交冦冬日苦易頽羲车剧驰骤宵月不相让空映矢彀潦收陂面阔木落山骨瘦生平邱壑心顾慕独延脰箕紫氛结颍瀬琼波潄想像逃名夫幽居翳仙窦愿言追遐踪人间谢讥诟
天禧初侨寓安陆有宅一区尝于斋前手植橘树才尺余许未几擢第随牒游方天圣庚午冬屏居畿邑守舍儿自安陆馈余丹橘一箧因曰此即斋前所植抚物怀旧凄然不平者久之因成感咏
昔年封蘖栽生意颇柔脃今兹见丹实落落如星丽斯果号难成常逾豫章岁【此木不十年不实】孤根何为者尚记吾庐地蔽芾讵因棠连蜷乃同桂厥包千里遥守舍重缇惠金颗照病眸霜津益痟肺欲算去里年十听秋鸿唳无复陆绩怀宁图李衡计他时攀树悲讵减金城涕
嵗晏出沐感事内讼一首
山海有完士希世无良筹偶穿东郭履遂别野人舟不耻篆刻赋来肩英俊游私智甚鳬短尘容若鸱愁备员太史氏补属富民侯【案汉书田千秋封富民侯唐人避太宗讳改民为人此诗原本作富人今改正】姑学了官事何尝分主忧日贪斗食利岁感星躔周中都富才彦方驾若龙虬茂先喜史汉平津治春秋高文用司马格五宠虞邱间阔路逢葛缤纷人召邹桑羊兴贾竖安国出缧囚汲郑贵交盛徐陈英藻遒况乃天下枢雄雌来九州衣冠径复道鼓吹出长楸席上万钱箸桥边八列驺雍容缓鲁玦意气拂吴钩咨予良不韪瓴甓厠珠璆吹竽昔已滥在梁今可尤台阁魏舒被风雪蘓季裘有志谢轩鹤无机防海鸥拟竣杜陵课诛茅归故畴
送上元勾簿吴昌卿
长安咚鼓喧里舍隙尘晓有客驻歌骊归途指江徼晨庖爨蘓冷穷巷乡舆少乃肯顾我庐欢言复悲啸悲啸诚易知夫君韵经奇才高洛阳贾赋动楚湘累平昔应贤诏览德扬英蕤孚尹倾寳肆沛艾络仙覊献书北阙下对策东堂垂逢吉旦兼暮谐音埙且箎天官选初筮黄绶聊藏器三釡乐及亲尺檄甘为吏迩来预冬集再调郁奇意羣公亟为言力命乃相戾奏牍辄报闻官书责勤簿领百里佐风烟六朝地销魂南浦行拄颊西山气君子永来誉胜襟无累欷行矣勿载哗乡枌方省家春桡碎溪月暁颿弄江霞长洲纷借草故树杂生花予心若为处嵗晏竚疏麻
京师故僚以余退居近畿数赐存问因叙怀自感
病余颇厌肉欣得僧庐蔬僧牕亦明洁可以观我书弟兄冷相对因着柏酒醉酹余欲拈笔状乃尔狼狈我老固有素未至形苶具其事故可知宁复论年数阿连吾语汝我计当何取学道既无成何如事农圃
冬至摄事南郊斋官感怀作
履至谨冬祀摄职叨上公洗心奉明诫祗宿城南宫芳嵗正遒莫熙阳殊未融西郊淡頺景北牖来朔风骛野骋归兽縁云号征鸿夕坐无晤言情条结深衷自抚韦布陋奚堪廊庙崇观瞻动众目局蹐愁我躬自古经纬才因势犹污隆防卨值虞奋孔墨遭周穷如何一介士蔑着横草功仰被天宇施遂际人爵丰较能劣涓荷宠逾华嵩物理自非是神鉴安可蒙区区谢病志终冀囘天聪【时巳三上表乞退】
念衰二首
劲风吹北林落叶舞南牖岁序忽已高峥嵘薄星斗大化驱羣物始终迭相授羲和亦何为挟日但西走少壮驰目前衰頺蹑人后星星两霜鬓伴我老成丑学道苦嗟晩扪心更余咎兹意将奈何投身就杯酒
衰容鉴青铜寒光了无隠照我顚上毛星星罕余鬒特此将奈何嵗月屡遒尽少壮罕闻道下士乃为哂操绠遽汲深持矛复夸楯任重力疾顚涂穷计方窘上孤明主恩下违昔贤准忧悔从中来老至非无眹尚忝麾守尊居惭政条敏孤心企寒柏万境付朝菌往失奚足追来戒或堪引明发邱壑情予将治归轸
湖山
空水渺澄鲜苍山复盘踞沙草媚苔矶云柯抱岩树畸人兹与留脱世如遗屦
登大明寺塔
故岁摇落时凴高望扬越流光不我与复此值凋节孤塔踞层冈仙盘涌防泬病足攀危梯寸晷或三歇浩荡佛界寛凌兢客心折逺岫几培塿空江一明灭海日栖檐题霜风语铃舌荒墟自今古大块靡封埓豁若醯覆开醒如豆聪撤哀哉人间世小智互纷结豕虱论是非蛮蜗定雄杰伥伥百代俗唧唧九流説进致无穷中秋毫共飘瞥圣人小天下乐意遗来哲矧余防鄙姿轻蹈荣利辙溷浊六尘并讙呶太和泄薄言真境游追悟生理缺洗心刻来誓囘歩惩曩跌甘露多余滋圣闗有幽鐍咄嗟朝市人此路非尔蹑
哭公实学士
高子北方士才为国之华灵襟絶尘藻丽藻纷春葩虽云服缰锁高意笼青霞子昔久防润逢辰亨乃嘉聨飞奉台阁相顾引緺鲍叔不予怯楚臣宁汝瑕诏书频出沐归辔屡囘车时过蒋生径或诣子云家柏将松竝悦人与室非遐自谓百年分风期何所嗟君命良不淑浮生兹有涯沈疴犯霜露幽谶发龙蛇美志一朝尽余哀千古賖招魂知是否生肘讵真耶涂斤失郢匠膝席夭长沙青黄饰沟木藩褥坠风花世事一以谬何言定隆窊都门执讴绋原路引哀笳夕云旌外惨春日塜头斜自此掩瑶轸其谁知伯牙
壬子嵗四月甲申夜纪梦
积雨暗长夜山行经险巇悲风撼林木崖谷蔽参差逺闻豺虎号鬼燐弄光辉十歩九失足中心秖自持所适既迢递黾勉焉可为道旁见明烛抵宿依茅茨开户念生客喜逢主翁慈暖汤趣妻子然薪为更衣艰难又奚怨少息非所期鸡鸣夜将旦熟寐百无知欣戚一以忘何有安与危生死宇宙内旷怀亦如斯聊纪梦中事谁当我诗
过曹氏坟庵在皖间蜀僧修静字天柱退居于此
出郭屏仆从取径问樵牧短松新被冈青嶂逺遮屋鸡犬无四邻日月自两毂阿师厌机縁脱迹谢尘俗是心大圆明一室了具足汲泉烹细芽支铛炊脱粟黙坐契从三诸方付藏六我来同友生得饱径眠熟稍为微风醒巳难畏景促买山知几时所惜负松菊
水月
湖上纤罗收天边夕蟾映皎洁银界寛虚明佛心定可爱不可持乾坤共孤影
余卧病畿邑御史王君假守潭楚道出于舍下特见存访且寻先子之旧钦承风仪因为诗抒感云
病客卧穷里衡扉掩残春隳官道家藏窜迹农防民朝罗噪饥雀暮席流芳尘尸居怳逾岁踵息动弥旬忽讶绛鞲传呼越郊畛蹀躞千余骑雍容两朱轮言是楚邦守来过安邑贫固宜辨贵弃乃尔存艰辛此道古为重余风今已沦物色认平素载言接慇懃始悟先子旧早笃尝僚亲孤心极摧橹感涕浩盈巾追念舞勺嵗已识栖鸾人【景德中余侍先子为弋阳督邮君时勾稽属邑始授余以学术】师筵奉函席学舍操书筠童牙自忘丑诗鉢或娱宾公时摛句赏谓是天麒麟亲擘彩牋赠勉我期日新【君尝作诗贶余多所奨朂】汝南丏题品有道定人伦自尔一暌刺中年婴世纷天圣绍休绪顿网横无垠鸾鹄不蔵翼虬蜗无遁鳞余时滥隗始骧首摩苍旻司徒揖元叔天子第平津甲科廷尉属再命宫坊臣黄香入东观贾谊过西秦防绎金匮室珥彤瑶水濵登瀛识禇马颂汉希渊云一朝泣风树九死存余焄中都索米后老圃种辰惠然下车揖高义倾前闻却计髧髦日二纪如逡廵今形虽隠几昔训尚铭绅丈人笃求旧媮俗将还淳湘水澹苍野衡峯凌紫氛泽节首南夏瑶魁瞻邃宸恋阙魏公子吊贤楚灵均公懐佐时略宜树光朝勋奚为逺问俗惜此徒伤神宣室懋清问华光钦寳邻行行爱玉体趋节竚来臻
去年三月禊饮池上嵗月易得忽复暮春因再宴僚属作
前兹属元已置酒苍烟台芳序忽复周春风正徘徊懽言速僚友亟使具觥杯长渠溢芳溜列坐浮香来灵嚣合众乐隠若南山雷舞袂纷杂袭宾冠俨崔嵬美人前为寿顔色如琼瑰况我千万日行乐无疑猜新歌袅天衢兴视行云囘我时语四座兹赏诚难哉妙顔无再朱白髪惟相催跖蹻盈圣智孔顔罹忧摧区区百世后美恶同尘灰吾欲挈瑶斗踞海为金罍挹兹忘忧物与尔同嘲谐天地为一朝长短何足哀鲁阳久不作白日任西頺
奉诏止雨宿斋建隆观
汉家候神馆奉诏禳沈灾解缨就斋幕恍若跻蓬莱云罗絓朝舄露掌承仙杯众真拱象帝寳宇正崔嵬炉烟薰太虚重隂为之开单枕不成寐俗魂自惊猜心迷坐忘术万虑无根来天鸡殊未鸣霜鴈有余哀借问麋鹿姿云胡尘国台构极谢隆栋禆山劣纤埃上惭稷契名下愧丙魏才惟余止足戒临路空徘徊
念古
贤哉邴曼容出处知所据官余六百石辄自移疾去富贵非不懐殆辱亦先虑嗟我材下中叨恩最蕃庶尧庭纳言职轩野方明御服衮作槐班曳履南宫署虽经斥免诮尚玷高华处【昌据反】徒有守直何能借前箸愚甘六马对谗恨三物诅来年感衰疾倦鸟思返翥抗心望先哲俯首惭昔誉西景尚可收归辕未云遽傥以人望人期君或吾恕
已已嵗除夜有感
明晦互推斥中都芳嵗阑星回迫旧次籥暖送余寒来辰茧有绪去境环无端天运故相易人心那独安懐此不能寐揽衣强盘桓疎恐缓余带危愓整尘冠耿耿烛焰直凄凄霜气酸城头殒高木庭下败丛兰抚臆累新欷掩觞沈故懽况乃蹈世网虚名争控抟挟册滥书府振缨玷王官东序罗圭瑞西雍集鹓鸾昬瞳寳肆短翼厠仙翰纵尔值藏疾何容久素餐泛泛骚客鳬坎坎诗人檀宁无要路津所畏在蹒跚枳棘附骥尾纬萧戏龙蟠寄语拙艰者无竢学邯郸
王粲
秦川贵公子避地来荆州流离世道丧简脱天姿遒嵗时不我与假日赋销忧妍辞缛非雾逸韵锵鸣球曹师下南服置酒临沧洲慷慨前为寿高谭王霸筹归来奉丞相摄组登华辀独歩今已矣空余清汉流
汉将三首
汉家开絶域日夕羽书闻朝那杀都尉北地败将军沙明疑昼雪气黒似秋云片月就城偃长蛇随阵分氷藏马窟路血沬劒星文直置鸿毛命聊图麟阁勲
频年随校尉晩节事轻车瞻烽数奔命辞第讵为家轻赍絶瀚海间道袭昆邪双鞬朝负羽三鼜夜鸣笳金痍先雨觉蓬鬓后霜华如何差六级遽使抱长嗟
薄伐乃中谋和亲非上防匈奴负汉恩男儿喜边檄故嵗出定襄今年救张掖沙平落日黄月逈遥峯白急击右地兵连俘月支馘幕府省文书家人非尺籍夜拔五岭旗晨追六骡迹陛下焚谤书孤臣勒燕石
雨夜秋兴示仲氏子京
秋律荡华序浓云生夕阴羣芳伴泣百窍随风吟哀萤灭遥径倦翼翔故林暗隙湿已逗孤灯青欲沈愁人此遥夜万虑集幽衿欢绪未盈尺忧端巳越寻借问所以然出处谬素心家世本邱壑才具非璆琳灵根夙已殒野服良所钦搴芝幽涧畔擉鳖故溪浔歘尔滥官牒今焉旅华簪兄弟见羁鞅交朋頼幽箴尔讲坏壁简我攀羣玉岑严枚交逸藻潘陆嗣清音羣才方搆厦短绠徒汲深狂迷顿缨鹿踉跄乘轩禽归来翳编翟况乃贯愁霖求薪动逾桂鬻赋靡酬金原病固为累朔饥非所任犹欣共姜被岁晏乐愔愔
寄题职方周员外庐山笑台【员外九江人尝游憩于庐山之阳自谓太平之民乐道逢圣造适辄笑因以名台后为二千石过故里乡人葺其台且旌贤者之致】
周郎有旧隠逺在南山陲一笑偶为乐九层遂成基旁连醉令石郤眺社僧碑【谢康乐所撰逺公碑今在庐阜】地逺云物秀岩深松桂滋当时骛高兴益友相攀追乐圣自鼓腹谈经亦轩眉风猿助清啸谷鸟参朋嬉忽引朝闺籍久埀林下期头白二千石高盖复来思活活弄新溜苍苍援故枝虽云未投绂良足纾烦疲余懐本邱壑世路方羁愿言独往客缅邈心空驰税驾或未晩从君歌紫芝
岁暮北亭怀子京宛邱二首
岁晏坐孤壁心驰千里余何言共被乐方叹専城居野阔江海漫风高天地虚愿言逐归鸟无翼将焉如揺落江都城风尘宛邱道天涯遥相望离思何草草廻泽腾麏防沧洲叫凫鸨星嵗日云徂在原叹方浩
游山简习池
昔日白接防时时诣诸习累榭今已頺清池尚堪挹遥源乳窦响【其源出凤山白马寺泉声咽絶可爱】败防流沙急况复兰蕙时幽香逺相袭
鱼梁【亦曰槎头在岘津上水落时洲人搆竹木为梁絶流以捕鱼】
八月霜潦收江槎絶烟渚竹落如网裁渊鳞剧云聚鹥鸟争食飞儿童荷义语去乙鳊项肥吴羮免轑釡七言古诗
正月望夜闻影灯之盛斋中孤坐因写所怀
汉家太一昏祠日寳炬神灯徧京室仁寿先从殿里开纤阿正傍楼前出传闻陌上乐康年寳骑如龙人若仙骖驔始见斗城曲烂熳还逢星汉边妍歌巧笑竞续万状晶荧夺人目洛桥罗韈自生尘楚国香缨不藏烛五侯四姓共豪华况乃经过赵李家迷路非闗武陵水添籹秖为寿阳花九门啓钥光如昼若个游人不囘首春宵病客独无悰挟册焚香坐虚牖坐久更防可奈何著书自古穷愁多钟磬笙竽尽邻里谁能载酒来相过
吴侍郎生朝
朝端旧记生贤日使节临门恩有秩诏书感防形温辞宴品丰华动私室降崧孕昴诚不诬史简诗弦互襃述贤人挹道随污隆忽向西台就安逸门弧纪旦还复周瑞霰连天芳岁遒埙音箎曲防中坐兰丛玉树来西州称觞献寿私庭里别得人生行乐意贰官礼乐春闱卿托迹逍遥漆园吏病尹论交情最深因声附祝成孤吟愿将明哲保身智遗我摧頺知止心
玉宸殿竝三枝牡丹歌
中天帝圃蕃英蕤氤氲嘉祥凝朝曦竹间芳种易封殖叠萼三葩同茂枝庆云景宿共灵意鸿英托寓兹为美华夷面内始竝柯慈孝欢心遂聨蘤云旂羽葆驻天临玩此能无悦圣心幽香自逐德馨逺丽色更縁眉彩深因生轶草兼平露荐祉神庭幸同侣盛开已被帝琴风纵落犹成佛天雨
安福殿千叶防头竝枝白牡丹歌
三月春风满瑶水珍丛瑞薄纷难纪皭若兹花四照中掦蕤独茂千龄祉千龄丕应在重葩防吐琼房彰恊华秀跗即镂平台雪寳艳寜争台岭霞球栏黼幄遥相映姑射仙姿玉虚境结根已近尧蓂阶借媚非闗汉莲井天襟多豫玩羣芳彼美幽姿首效祥都縁剰沐太和润况自频分私照光凭休托粹成奇质一卉时来遂逢吉愿将药品志佳名永续芝房腾茂实
感花
前日来攀小园树枝头蓓蕾无万数今朝置酒来赏花已有残英伴飞絮春花如此将奈何白日虽迟终不住鸎歌蝶舞两矜春见我长嗟亦飞去
元宪集卷二

[book_title]卷三
钦定四库全书
元宪集卷三
宋　宋庠　撰
五言律诗
南襌院
王舍多幽刹林居访浄人旁行经叶古寳色梵天春风阁铃如语烟溪树胜轮道塲聊抖擞认得客衣尘和杨学士和答中丞晏尚书西园玩菊
憭栗众芳歇金英无与俦香疑饮潭日欢似漉巾秋润蘤霜华入薰丛野色留郢兰休自咤冰玉此赓酬【晏乃杨之子壻】
春夕闻鴈
春夕坐神臯天长北鴈号来思系书足去羡顺风毛瑞鹄天渊暖啼乌禁树高夫君自江海避弋莫为劳
马上见梅花初发
瞥见江南树繁英照晩墙无双春外色第一腊前香云叶遥惊目琼枝昔断肠莫吹羌坞笛容易损孤芳
西陂
歳晏西陂好澄波共夕阳戏鱼来有晕惊鹜去无行荇叶疎犹碧兰苕老更香裴回归鞅晚倂为似沧浪
新月
稍傍夕楼明娟娟底有情眉纤鬭蛾出钩曲误鱼惊欲暗犹衔岫将斜更上楹刀头君自晩莫枉桂初生
过璨师房
病客尘缨外幽斋法境中庭喧施鸟食坐拂去花风茗溜沉瓯绿檀烟入篆红忘言一相对何处妄求空送外门朱秀才见访都下郤归安陆旧隐
白髪游梁晩青山念楚归魂销虽得别战胜郤成肥【秀才忘怀进取年高道胜有康寕之福】障日都门盖迎烟磵路衣试寻南圃树今长几多围【余昔侨居安陆小圃正在翁宅之南】
次韵和吴侍郎谢王陜州寄酒
遥闻斋酎絜来佐客觞酣棠野歌新续兵防兴旧谙竹供醅上色兰献液中甘欲识西防胜厌厌夜雪庵
建隆寺北池亭
寳刹开初地沧浪绕故城芰莲俱野色凫鸨各秋声岸濶烟无着牕虚日易明归骖谁讶久正为濯尘缨前歳春仆与献臣同饯常山公于苑西曾未再朞已均师门之痛兼承卽日亲奉攒涂追徃悼今哽涕无已因成短诗抒感谅心契之同戚也
昔歳西郊饯曾瞻出守麾今年东第哭便叹昔人萎辰已空成防膏肓不遇医诘朝闻衮敛心折寝门悲
赠兵部尚书鲁肃简公挽词三首
应运推邦直乗时讲化源不冠尝可奏问树本无言亮节裨初载清风裕后昆忽嗟梁木壊襃册贲忠魂昔事重明邸俄陶万物钧专懐长孺直终损武侯神舟壑先成夜桃蹊遂不春惟余丽牲刻终古志名臣伟望岩岩峻忠言谔谔昌门无谢恩客帷有献书囊王骏封侯晩臧孙树德长都门箫鼓发行路泣云亡
送黄昱赴太平州理掾
闽录家声荗唐铨吏格平新资掾三语旧榜佛千名月苦乡魂极春寒酒意轻高材难偶俗慎勿对参卿
送比部马员外二淛提防刑狱
西汉为郎选南方奉使才书随星火落防拂斗牛开东笴闻民悦丹毫絶吏猜柰矜持节重无客对衔杯
秋日小雨后作
晩陌収残雨高轩冒夕霏风干移旧响月破影空围败叶相将舞寒云不肯飞兴无潘掾笔【潘岳以太尉掾寓直散骑省作秋兴赋】何术写心微
送英州理掾朱舅
逺补参卿掾来过乞墅甥秋悲先鴈引暁涕伴参横薏子期蠲疾梅花幸寄声片言无异俗隂德在乡闳
送从兄袐校咸赴衢州都掾
倦客睢园逺迎家越絶长聊甘都罚掾羞比入赀郎汗竹书縢宻炊菰宴具香兰防英藻盛方信乃宗彊
送宗弟秘校壬赴建州理掾
补吏唐资浅游方汉牒遥贪荣亲及禄讵悔俊沉僚葛咏同根庇松期晩嵗凋曾孙柔俗羙前识缿筩销
相州春日
北土无繁卉空亭有暝隂狂飞憎野絮多舌恨春禽地燥山如朽池寒水不深生平箕颍志轩冕独何心
送太常王素博士许昌通理
连佐陪京郡愁衔出祖杯新曹抛野蕝旧第老公槐【君大父太师常为先太尉文正公手植三槐于庭以期逺至事具家传】府檄迎车逺戎牙宴豆开遥知倾坐日方叹阿才【许昌府公太师未识君今寔为之佐】
秋夜禁直闻雨
徼道千庐地宵霖八月天牀栖吴簟竹牕湿汉宫钱幕影翻层浪檐声响细泉空堦何所得并是废愁眠
临春水
尽日临春水非闗问要津舟行鱼避檝岸坐草留人杏蕚千红糁苔花小翠鳞巳堪遗俗虑何必擉江滨【擉鳖于江见荘子】
东方欲暁
鸟渴催宵漏鸡鸣引曙光山西河闇淡天北斗低昂银烛香犹尽瑶琴冷未张何须开寳鉴容鬓定苍苍
掖门待漏
暁陌千槐落严扉万盖留浮云低观阙残漏急章沟斗柄遥临殿参旗侧映楼如何轩上鹤独忆海天秋
和吴侍郎题寳应僧房白鸡冠花
野卉秀禅庭瑶华发素英托根真不染肖质似先鸣露叶疑藏羽烟蕤更作缨何妨依忍草休辩好丹名
秋蝶
百卉芳心罢空园蝶影微虽逢巳凉节尚作有情飞露菊聊堪采风兰或可依履霜从此惧君意定何归
登大明寺塔
寂寞南朝寺徘徊北顾人钟声含暁籁塔相涌仙轮吊古千龄恨观空万法尘三车何处在归鞅欲迷津
灯夕斋中香火独坐招希元不至
掩室维摩病从昏太一祠谁言鼓吹夕独礼天人师烛烬委寒檠茗华浮缥瓷同袍不我顾晏坐复何思
送刁绎从事自龙舒西赴青城宰
东别羣舒国西逾二劔天才高邺都檄政竚武城弦莋马征蹄苦岩鸡瑞羽鲜离愁知逺近万里到桥邉
疾风
天陆箕躔动林箫万籁空扶揺荘海北悲鲁门东贪诫诗人隧清思赋客雄何因知劲草霜陌尽飞蓬
朝谒建隆寺
郡国高皇庙天龙释帝居兵销擒布后防耸畏轩余寳榻成莲坐【其寺中有当时御榻】戎韬入贝书守臣荣就望屏息拜前除
迟明出都谢雪龙门佛祠途中复遇雪
路濶三条陌云低九鼎门铙风催骑响裘霰减貂温谷暁天花乱林空苑絮繁周麰农意切一一愿流根
晚归驰道遇雨马上作
朝雨杂轻霾浓隂暮未开天低五里雾日晦九成防宫溜轻淙玉坊车小隐雷不愁驰道逺寳色夹干槐
河阳寒食
关辅陪京外年华禁火中柳矜河上绿花献酒邉红野市秋千月春楼觱篥风三州六钻燧安得不衰翁
晩晴
斜日红初敛晴山翠欲流休歌陌妇怨寕作贾胡留物意如相乐吾生有底愁早分好风月更上庾公楼
赠中书令沂国王文正公挽词二首
揆路同寅业师垣出守麾终无三令喜便集两楹悲衮职嗟何补天心感憗遗幽泉空漏淎非复作霖时自昔荣归衮今兹骇阅川天愁摧柱日星痛殒箕年素履遗儒范忠谋溢吏篇空余洧乡陌长似岘碑前
钱侯东斋
北里开公第东斋集俊游袐书家有副甲令世传侯鳯竹供聫册鲭盘入宴羞门前多鹤盖不爲骋长楸
赠附马都尉李和文公挽词二首
曲里犹龙族西京尚主侯勲华传旧钺名理寄虚舟得疾真无妄观生遂若休偏嗟荀令沼回作逝川流北第琴樽歇东原旌旆飞清风邈无所此路是长违野阔车吞响天愁日抱辉空余门下客鱼鸟叹何依
独坐郡圃北斋
宿雨催秋物清风卷嵗华残蜩初去栁寒蝶尚寻花密篠留苍雾红衣染落霞城头八九子日昃乱啼鸦
赠太子太保晁文公挽词二首
帝禁留辞范儒林老栋材方期割牲礼遽近奠楹灾嵗晏巢鵀逝天秋吊鹤来宗工铭盛德千古照泉台几杖辞荣久龙蛇感嵗迁留春太史记成佛谢公縁素盖寒云外哀箫落月前无烦樵牧禁行路拜新阡赠司徒兼侍中宋宣献挽词【案宣献宋绶諡庠与绶同姓不宗见于景文笔记故称不去姓】
一世文为伯三阶象有光何言隆栋吉忽叹夜舟藏襚礼朝颁册哀音路过丧善人今不与神理太茫茫梁木萎邦哲乗舆哭第家敛恩周衮里追品汉貂华素礼初无悔浮生遂有涯斯文从此丧谁与辨咬哇舛运明生疾忠懐语絶偷空荣人曵履终隔相封侯太史藏书法门生助绋讴惟余文献諡不复叹平头宗工天下宝归葬国西原野阔箫声苦云愁旐影昬如存三事礼不返九京魂河海空成泪难酬国士恩
别墅冬霁
宅隠羊昙墅门连仲蔚蒿衔杯思左蟹舒啸忆东臯楚桂风生穴庄鱼浪溢濠平生邱壑志终愿寄民曹
冬霁
夜枕鸿违汉霜天雀噪园回车长者辙曝背野人暄墨溜沈寒沼松醪湛冻樽谁能穿雪履待诏鲁班门
赠太傅中书令张文节公挽词三首
素范流邦册昌言溢帝聪三台应天老万事问胡公道有如直生嗟委蜕穷令君兼上傅衮敛贲遗忠昔命光三事今嗟赎百身堂无织蒲妾车有吐茵人台坼层氛夜槐凋故府春空余相国第不与势家邻平日开黄阁兹辰奠素旗留侯甞辟谷岩説遂骑箕天逈哀笳咽林长导翣迟行人此堕泪何必岘亭碑次韵和吴侍郎再葺东亭兼懐晁公旧隠
地占新斋旧天扶药喜身高懐聊避宠幽境更随人树宻添新籁丛香续故春婆娑荣路友偏倚此相亲
夏夕雨霁
积晦空空卷繁蒸此夜收峯催云去夏珪伴月迎秋树老残烟入庭虚爽气留长康惟半黠孤咏费冥搜
北亭
旧壁横空苑危亭纳夕霏野虫多各韵倦鸟忽同归木落惊秋晏人愁念昨非生平嵩颍志尚或拂尘衣
早春北亭见城隅荒寂
荒城楼堞少野色徧高低蔓草无名緑幽禽取意啼天形冈树北日脚岭云西不觉凝笳动春风引夕鼙
寓居寰内宰邑者数见存访因成谢
谢病非三最为氓乏一防何言罗爵尉时驻舄凫仙华辙交深巷余香袭故氊猪肝难设具应作悯生怜得充国书报都中葺所居初成辄以自慰作一首寄子京
昔贵三公第今营一亩居聊堪避燥湿兼欲贮琴书兽窟犹思骋鹪巢不愿余长安穷僻地吾亦爱吾庐
送晏延平宰邑分寜兼过乡墅
铜纽腰新绶乌衣省故庐乡无夜行谚楹有世藏书楚潦兰浮檝潘园板御舆蚩蚩吴俗美庖刃一投虚
送静海高簿
城阙曙乌啼行人叹解携旧欢苹鹿散新意棘鸾栖淮月涵孤蚌江云杂断霓漉沙应搆赋春澥正平隄
魏花千叶
露畹移珍树丹房一绀帏绡轻无奈叠霞碎却相依傃日香难敛擎风力自防他时零落恨千片为谁飞
晏嵗
晏嵗无情晩隂飚昨夜闻芳条临槛劲短日转楼曛苔石收苍晕冰溪叠素纹蒿兰虽异种霜至若为分
早春雪后见辛夷初发
冒霰初分叶惊春已作花鲜于紫艾绶殷过赤城霞【花色浅于紫深于茜】破蓓香嚢小衔趺彩笔斜【俗号木笔皆其形似】骚人虽丽思忍作桂旗车【楚词有辛夷车结挂旗之语】
秋夕池上
月御横霄陆溪楼敞夕霏神荷里宿仙骥露中飞屏箑风摧暑攀条客念归冶城空极望忧乐意多违
和友人晚出池上
节物更徂幽衿属钓台兰苕兼佩长桂叶学旗开鹊避惊去鱼随晩饵来谢塘多藻思弭盖一相陪
次韵和王宻学冬暮书事
嵗晏陪京守心闲俗自安斗城供近望天幕借余欢秀句然萁待幽经濯手看不因邮问数谁识政条寛
小桥
野水危梁渡凌虚一径横郑车求代涉汉櫂且専行濠咏观鱼乐圮书跪履情斜阳葭菼岸鸥鸟为谁惊
姚黄
世外无双种人间絶品黄已能金作粉更自麝供香脉脉翻霓袖差差剪鹄裳灵华余几许遥遗菊丛芳
嵗晩饯客南亭二首
偶作津亭饯还惊嵗物非苍葭无际合黄叶有声飞别恨随人远乡心着酒防犹欣见山色纡辔暂忘归【亭上遥见江南山色】
淮壤穷南界亭臯坐渺然平窥京口树斜落海门天重雾多藏日寒潮不送船【江岸堰高行船必以潮为迎送冬月水渐小俗曰寒潮】江山寜有助私作楚骚怜
遥夜
夜夕更筹永霜飞嵗籥空斗杓常记蟾晕豫知风过鴈惊流弋衰萤恋故丛可堪乡思发梦绕兔园东
竹鸡
羽族何防眇交交作好音远闻真似语寂聴本无心倦舌沈荒坞嬉羣聒翠林鹪鹩王佐笔从此异凡禽
元宪集卷三

[book_title]卷四
钦定四库全书
元宪集卷四
宋　宋庠　撰
五言律诗
鬬鸡
对垒毰毸地防惊灭玉尘长鸣非后郭利嘴欲专秦鸱领聊延敌鹰扬愿杀身君恩定多少引距即随人
春渚
渊上照奫沦吾缨此濯尘风清琴籁细波浸沼毛春处裔蛟何待鸣雝鹭自驯直钩聊适兴底处饵文鳞
晚霁
防续檐声歇徘徊隙影賖归云冲树破残雨入楼斜径緑都成草丛薫尚隠花便同江海思春水照军牙
负暄
旭日东南霁霜天病骨寒心同阳藿展志鄙夏畦难东洛貂裘壊西华葛被单嵇慵聊自乐爱景始三竿
惠泉
济物功偏厚朝宗势不迷一航容宋苇六斗异泾泥润溢呼鱼辙光分抱瓮畦寕同南国咏酌饮变夷齐有释子以禅会圗贶余者此图即今驸马都尉李公所制绘故杨大年刘子仪及都尉环禅师等信一时之盛集瞻叹不足因成纪咏
法集超初地工毫构妙缘星占世外聚月冩相中圆指指谁标谕心心自黙传惟应阿堵处俱是到忘筌
对月
萧寂东轩坐徘徊月驭来风休凉晕缺旬破晚开紫汉沈星树仙茎逼露杯谁怜故林鹊终夕自惊猜
得告上冢
拜墓标唐令褒亲漏汉恩永懐凄欲寄忠训蔼如存宰树锦城陌农畴颍曲村异特裁叙传容或记臯门
立秋后一日凉风萧瑟便若感人
倐忽徂炎罢惊秋自此辰残蜩空爱露孤扇欲辞人嵩少千防岭沧浪万里津如何一乗兴烟防防飚轮河阳秋思六首【潘岳有秋兴赋谢惠莲有秋懐诗今作秋思】
关外山河阔城邉卉木腓露浓蝉始罢风急燕犹飞不雨云中薄澄沙水自微善哉吾祖叹能此送将归自古悲秋物多伤黯黯魂鲈鱼轻客宦纨扇感君恩颍瀬寒明野嵩云侧露村此中知止地归去掩柴门芳序虽云晩华颠亦已新蛩鸣偏傍耳燕去不辞人山隠栖岩路朝婴佩玉身故溪应更好前夜梦垂纶出处因年警多慙与愿违于陵终不仕疏傅几时归江桞寒隂瘦畦菘晚叶肥寄声溪上鸟且莫背人飞乆雨收寒潦层飔荡薄埃鸣蛙鼓吹歇高雁弟兄来食肉嗟谋短闗弓任世猜故园三径在新菊几丛开秋物自能晩秋声何足悲欢声随壮去病已与衰期斗逺终难挹天高不易欺此心邱壑恋匪石恐难移
雨霁
暁雨才收润高轩一爽神雪峯将变夏桃蠧渐辞春霁隙微阳淡隂墙积藓匀空余稚圭宅蛙响徧诸隣
小圃雨霁
风雨残秋罢年芳遂悄然黄花沉暮蝶苍桞啸孤蝉霁日高弥淡曛霞冷不鲜忽闻双鹤唳心防故谿田【家养防鹤乗秋多唳】
霁后
小雨春膏润微波晚照空壶光遥送电梁影半倾虹珍树疎烟合坳塘暗溜通羲皇谁可上靖节有牕风凌景阳寺丞与韩综监簿蔡防秀才雪夕防饮聫诗数十韵以相示因成诗句
岁籥愁云暮朋簪夕宴开贤如颍川聚兴是剡溪来防酒蟾波溜雕章烛刻催三英知絶拟况复是平台
汉滨北楼
一水东流阔诸峯右转深蟾规欲破晕天杵不盈防浦逗分风席洲喧避缴禽凭高机事息并为汉川隂
晨谒宫门小雨初过
宫漏籖声急天街雨脚微暁寒凌禁树春气裛朝衣瑞雾轻犹湿香尘重不飞鸡人传钥出华旭满彤闱
淮上
晚嵗清淮路淹留数问津风平天合水舟进树迎人饥鹜贪鱼没高鸿望渚遵楚乡梅栁意相慰似先春
北楼
地迥楼堪倚天长日更劳何须云渺渺况自叶骚骚脱兔横冈逺冥鸿避弋高四愁休徧咏俱是一霑袍次韵和北京太师丞相潞国公创作茅斋
地僻诛茅后堂幽搆厦余谁知冶城望更作傅岩居净供香厨饭真籖蕊笈书因公高世想转忆旧田庐
废书
断简孔堂壊遗经汲冢虚漫求芸辟蠧先叹鲁成鱼旧帛愁连盖亡篇恨蜡车吾家先训在楹凿晏生庐初春置酒河上得前忠武记室饶廷评书因成感咏以寄
故欢清潩上今醉浊河边素领添新髪春风似去年暖云邙北树芳草巩隂田感旧情何极重看记室牋
得天经书问
久卧堪忧巷惊闻不灭书高风五栁外深意八行余努力邀加饭相逢约下车殷勤长跪读双睫费涟如
禁中寒蝉
何处幽林蜕来依禁树鸣风緌非冐宠露腹秖知清暁韵飘觚阙残嘶逗防甍秋螳多怒臂寂寞好全生【楚辞云寒蝉寂寞而无声】
感秋二首
夕轩疎雨罢物物为秋惊病叶先风落寒蝉趁鸣西飞愁燕急左界恨河倾借问三江客鲈鱼底有情嵗事催人事荣心伴客心鸾骖收画扇螳臂感瑶琴夕露繁将滴朝云薄亦隂金貂寓直省潘兴转难任
杜门
苫宇切郊寰荆扉度嵗闗宾綦秋藓合童唱暮薪还石上舂梁苦墙东避世难扊扅犹可爨谁访陋居顔
谋退四首
勤勤念耦耕不是钓虚名皓魄圆犹缺芳巵满故倾佩韦防事急分肉倚心平此意将谁语临深坐冶城常闻疏少傅知足遽辞官祖道宾仪盛挥金里宴欢畏途非蠖屈高志自鹏行路贤哉叹吾心良所安昔日于陵子遗荣自灌园三分轻国爵一世谢人諠野笠锄春陇横橰汲暁源区区冒荣者天壌亦何言济世才无取登朝运所遭濡鹈真窃禄汗马本非劳汉重商贤隠尧嗟颍客高古今闲自况何翅九牛毛
秋日漫兴
天淡云摧险风清水始波暗虫催纺纬惊鹊报填河【时七夕前一日】宫扇纨规掩仙盘露彩多空余归客恨芝术老岩阿
晚庭
苍霤秋霖歇高轩夕景迟桐凋金井恨兰老玉琴悲巢燕寒初失风蝉晚屡移黄昏禽语閙相唤宿何枝
送王秀才下第
春色乡枌老波声客櫂催林乌贪夕哺都鹢怨风摧处晦嚢中颖加餐案上杯重来期岁晏飞藻右邹枚
送明州章从事
东国有嘉招归心越絶遥几程淮蚌月一信海防潮莲渚熏谈席霞天认赋标时平军版息丽藻入云谣
郡圃洗心亭宴坐对春物因书所见
尽昼山楹坐居然外物身野葵能向日怖鸽觧投人万蕚融朱蜡平芜识绀茵须知无事处堪养不才臣
宿斋太一宫寄天休
入暮凫钟警乗凉鹄帐褰雾来灯欲湿萤过草疑燃野气樽浮桂幽香席借荃无因招傲吏同宿一壶天
残春夜雨
春色无情老宵云有恨低轻寒借鸿驶早暝入乌啼晦烛风生幔漂花溜涨溪滴阶兼被草聊此况凄迷
寒野
芳岁行遒尽高堂兴耿然林号欲风野云绽已霜天乌彩疑留日鸿声似恶幽衿忽忘返更为月娟娟
正月三日作
迎春才十日【是年立春在故嵗季冬二十三日】应月已三蓂池面开新素山光复旧青灰飞空玉琯醅动涨金瓶剰作防芳具当筵忌独醒
奉送滁州赵学士
灼灼书林彦胡为江海滨希迁杜陵客出守始平人夕梦螭阶逺【君早膺记注之选】前驱隼斾新离觞君莫愬去去易沾巾
代书寄奉寕枢密直諌议学士
故秋尝假道倐忽改芳年三叠黄河上千花白髪邉冰消牛口渡山緑虎牢天东望无人防荥阳太守贤
忧阕诣台先寄献臣天休二学士
去国三年恨还台九死余凄凉曽釡粟感咽晏楹书鲋勺懐穷辙鸡栖整故车惟当亲益友叙濶费涟如
春野五首
衡荜负城开春兼野色来烟扶霁日桞雪恼故年梅波影鱼先动林声鸟并催欣欣羣意悦病骨独邅回陂色入柴闗阳和逺近还平芜随蹇步新水照衰顔废堞鸟声乐晴臯雉羽斑一逢樵客语无竢办连环近出东郊道时巾下泽车田沟蛙拖紫沙径鸟留书木引藤丝逺墙蒸菌蔕虚幽懐聊俯仰无意事施蘧沃野周原接遥陂郑洧连鬰防中县气南北富人阡鸟骋因风野虹生欲霁天斜阳墟落外防豕食春田夕蔼收芳甸春高徧宿荄朝虹先雨出寒鴈后阳来逺木芊芊茂幽花脉脉开欣逢老农语争席坐林隈
林下
偶作中林适聊观万化春蜂巢喧似市禽舌巧于人陂溜鸣田尾藤梢衣树身乡农时晤语野意合天真郡圃海棠初开追忆学士院玉堂后西轩此花最盛置酒有感
昔作瀛州赏今逢汶水春可怜无并色来对始衰人温树遥知汉仙桃尚记秦临樽如旧识争忍判芳辰
寄题奉寕枢密直谏议新葺漱玉斋
闻説西斋水潺湲逼画楹虽添新窦响不改故源清花落波浮乱杯迟屈曲行无因陪夜宿同赏瀑岩声
次巩县
昔走成周道春风尚落花【顷岁春末赴洛阳】今驰河内传秋日正临霞山色依前緑颠毛只是华见迎多故吏衰壮两惊嗟【洛阳故吏皆迎余于道】
病臂痛逾月不能御刀笔
百疾乗衰运双肱怯痹揺身知九折痛肉讶半分销掉市将谁羡拘原莫我邀惟堪楚林下如槁学承蜩
伤死马
辨道曾资智嘶风忽絶音故蹄休践雪朽骨讵酬金附尾防蝇散投鞍啮鼠侵弃帷宜一报尽力有前箴涉淮泝清迫扵冰涸舟次下邳先寄彭门赵侍御二首
病骨忧南土孤怀念北迁欣承紫泥诏且向汶阳田夜雪淮冰合朝暾海气鲜风波虽缭绕自有故交怜此地淮壖极连樯北转初风烟寒背楚陂泽逺通徐葆髪惊秋外葵心恋阙余不忧芳嵗晚松柏自扶疎
元宪集卷四

[book_title]卷五
钦定四库全书
元宪集卷五
宋　宋庠　撰
五言律诗
甲戌冬属疾赐告二首
行年三十九病脑剧中干目界空花脾仓宿滓寒未灯欹夕枕欲食进朝丸惟有披书乐依稀及士安恩告偃衡荜年华飞琯灰右眠安佛胁深息养仙胎数犯稽违禁谁怜濩落材使轺均病粟【卧病适值长至官给节物酒粱】更自冁然咍
小疾
旧疹感春阳岑岑体正尫双胧便貉睡一息寄肠味减轑羮釜心疑照弩觞药苖行可采更验太清方
晩望京邑
暮垒初休角孤谯半掩门鸿声骋寥泬鵶意恋黄昏逺岫排头碧春河彻底浑闗东三百里依约是天阍
月台
平昔词林伯尝为右辅来庾公偏爱月薛县未倾台镵石云根防临波水腹开良宵时弭盖方信谢庄才
过列子观
两作朱轓守【赴洛孟二守皆经此祠】重登羽客宫故嘘墙舍坏尘案酎杯空款戸殊无屦乘衣尙有风轩游曾驻跸高意掩崆峒【真庙西巡狩亲谒祠下有诏褎加冲虚至德真人之号刻石存焉】
北台
逺日春风外韶光晩思前短青平野树斜碧半楼天芝术参云岭桑麻冒蕨田诗成无所况题作咏怀篇城堞俯漳湍闗河逺近看暁山天外紫秋日雾中寒短鬓却成葆孤心转似丹萧家穷僻地归去养衰残
善惠师禅斋
象马王城地禅扄此独开漏声随叶换风意绕幡来驯鸽依斋树飞花恋讲台朝珂时一集并为碧云才
临秋三首
兀坐临秋水悠然到夕霏莲丛经雨折菰米待霜肥有饵潜鳞出无轩野鹤飞驺呼且勿遽更待月华归素潦沙成岸苍条栁映津蝉休疑惜巳【汉杜密曰隠情惜巳自同寒蝉】蜻去似猜人【事见淮南子】绀幕随天逺琼钩伴月新清风时一至吹尽故缨尘
脱叶金霜罢沧洲满目前林风寒结籁溪日晩留烟独木横官彴方苞入稻田持麾更吏隠殊觉主恩偏
次韵和西堂风霾
雾气疑成雨终风亟挫春秖惊天洒砾宁是暮吹尘大斾亡空泽奔车偾要津高楼非可望偏汗扇中人
谒龙门无畏师塔祈作
梵圣遗灵骨洪缘福故都慈深云不防法徧常俱使节开真椁【朝廷近遣中贵人开棺祈雨】天香奉供炉【又赐御封薰炉为供养】拳拳依帝力余润冀昭苏
过普明禅院二首【唐太子少傅白公旧宅】
自昔仁为里于今福作田清风残竹地寳色故池天绘象成真侣【乐天旧影与蒲禅师偶立】家声入梵缘【又常自称香山居士】一披龙藏集无复叹亡篇【后唐明宗子秦王尹京曰特写公文集一本置经中至今集本最善】轩冕唐年客溪林洛社坊虽开居士室未坏鲁恭堂佛树高弥绿天花落更香惟余名不灭来伴法灯长
浮桥
东潬双津隘浮梁古制存滩移淤岸势标谑涨波防逆浪船排首周阿防植根祀劳如举典元凯有英魂
读书多所废防
旧学纷无几幽怀防复寻苍茫万机论零落九州箴枉嗜韦编读犹依槁简吟时无袁伯业孤陋任年侵
晨兴读书
老病何为者陵晨缥帙开终无经世略似有著书才【余家子京受诏作唐书百余篇余亦斐然有著述意】史记金藏匮春秋玉作杯吾心聊自适万事已焉哉
守洛
久玷畴咨地新蒙防免恩往非堪咋舌来宠梦惊魂【余罢相防恩改官加职非待罪之本望】病与疑弓释身随散栎存惟余太阳照终不碍孤盆【至洛逾月凡两防遣使传宣复问】
次韵和吴侍郎睡足成咏
何处西台乐高眠万虑沈杯盘春席罢风雨画堂深气胜调息魂交蝶伴心有人惊暁漏颠倒整衣簪
晩嵗感旧寄永兴相国晏公
误知三十载顽鲁寄洪钧物比清氊旧年惊白发新河冰斜界陜闗树曲遮秦何日陪师席孤怀跪自陈
闻安道舍为邻火所焚
里旅闻遗燎连甍委夕煨初无徙薪智枉被及鱼灾勺水寕堪救三车谅未摧天知君自足聊复寄灵台
南轩望雨
层霭冒遥城风长雨足轻暗云依电簇微日记虹明树洗连帷出荷飜百琲倾幸无漂麦虑舒啸倚前楹
夕雨
春溜檐声细层波幕影斜雷车陈后馆云枕楚王家桂凝霞杯蚁莲空蜜炬花莫漂枝上蝶幽梦在天涯
雨歇
急澍乘云度凉烟落晩留山顔红露日田尾浊鸣沟知倦翩翩鸟来思湿湿牛东菑聊骋望偏识种畴
池上观雨
急雨横塘晩萧萧逼坐隅斜津添竹泪防防溢荷珠泥重聊休燕波飜尚浴鳬风霆河外恶桥卒弗传呼
送太常鱼博士通守汉州
春霰霁征涂离人向蜀初还抛博士蕝贪佐使君旟藻思夸名阁忠怀慕叱车布刀多计吏行矣数通书
冬行西圃溪上
故栁樊官圃新禾上野场【郡有稻畦筑场以获】晩烟林外紫昏日水中光菊晩香犹在橙寒味不长萧然成隠趣况复近山阳【竹林近在河内】
四月十五日晩出溪上留连不能去
偶来寻晩景便觉涤嚣烦岸栁相搀绿风荷各自飜归云何处宿惊骛或时喧不奈沧波濶鸠山有故源【山海经河南发鸠山潩水出焉即此波之源也】
讥俗
白雪赓歌苦华颠答难频寒惊穿履客饿耻祭墦人洴澼金终贱胡庐璞未真原生宁是病结驷往相亲送谭秘校赴江陵理曹掾先过衡阳别墅
吾彀飞名早卿军补掾新还家鴈峯地趋府鹤袍人树色围荆垒江声泻蜀津无轻束矢讼阴德及斯民
贫病
贫病两何缘相将百虑煎储空担石粟书贷倍称钱客讶甘螬李偷惊昔故毡因声谢才鬼拟作送穷船
秋湖上晩景四首
小小江山国轻轻缟纻衣波光清作面天势碧成围岸蝶随人舞沙鸥掠坐飞此心兼此境安得不忘机曲槛堪何倚幽芳几独寻頺云山露顶孤月水呈心翘鹭多依浅惊鱼更就深归怀无晤语身世两浮沈春溜来无限新蒲绿未齐苍烟山带北红浪日平西野鹜时孤往林鹦忽并啼一篇行一曲依约似青溪浦溆春初满风烟晩不销泛杯横截窦【作小堰截水为流杯】通舫小开桥【新作钓桥以通舟】莲叶抽萍面藤梢落树腰此中无骇浪容易打双桡
北楼晩景
修曲少城偏临秋坐眇然残阳鵶翅外新月鸟行边隠轸齐侵地苍茫鲁狩田登高何必赋归意自悁悁
寄李端明献臣
学道年嗟晩知非骨巳惊世纷夸要路天意罪浮名汶上朱轓宠淮南白发生惟余方寸地留贮嵗寒情次韵和吴侍郎寄致政张郎中以令子倅府迎侍河阳
序齿颠毛贵传家子绶青兰芳应作膳椿老别添龄逸豫鸿排陆欢心鲤过庭几时陪雅集醉弁一俄星
奉和御制龙图等阁观三圣御书
羣玉中天府珍图绿错文丛楹开禹穴寳画烂尧云万牒真行辨千题甲乙分圣心尊世烈披玩不知勤
暁入謻门趋殿中马上作
钥出驰宫路更余送暁筹露盘先得日温树未知秋烟幕昏朱里风旂飏防斿鸣鞘厯宣室应为【原闗】神休【是口有司大飨明堂礼毕移御便殿】
豹隠堂
昔日蒸青地今兹坐啸居人瞻分虎出庭记堕鳣余萧墨齐犹寳庄环室旧虚嘉名传郡志宁减武侯庐
题李洗马归欤堂
君有诛茅地重归一亩宫身同岩桂老心似草堂空昔叹鱼随饵今欢鹤出笼吾庐嵩颍畔亦欲狎樵翁
春晦寓目
春序倐云晩高台芳意多花成风地缬鸟作暝林歌树气薫繁幄池纹叠细波夹城归骑散烟絮徧铜駞
池骛
野水初盈沼舒鳬亦伴游双膺时没藻斜阵或迎舟敢厌吞腥累真防续胫忧杜家邻舍逺刷羽恣淹留
赴洛经郑马上偶成
去国虽伤别乘轺尚及春荣风清翼盖巩树绿迎人后队金铙响前驱隼旆新衰懐无丽赋何以诧西宾
晨兴春冷
玉骨临风怯华钉恨带寛冻醪催卯醉小雪造春寒锦瑟声润山鑪蕙炷干良辰他日意慎勿怨花残
时贤多以不才诮我因自咏
我本无心士终非济世才虚舟人莫怒疑虎石曾开蚊负愁山重葵倾喜日来欲将嘲强解真意转悠哉题广爱寺楞伽山亭【世传唐初有异僧呪土为此山形制奇诡且云鸟雀不敢栖宿其上今逮犹然】
谁覆为山篑工侔架海形神鞭阴助险佛髻巧分青栋老栖烟湿禽翻避呪灵防须依定观一一访岩扃
和中丞晏尙书西园晩秋怀寄
节物名园晚风烟亦媚秋钿稍低露竹珠罅老霜榴坞籁晴先响牕霞暝自收山楹谁侍坐正似傅岩幽众籁日萧萧闲园气寂寥风萍难覆水霜叶易辞条噪鹊繁声合寒蝉旧吹飘试寻篱下菊邻酒浊盈瓢
城外秋晚
泽莽郁萧条慿高不自聊水寒陂雁集城废冢狐妖野色空秋获林声急暮樵先畴东北路乡思托回飇
过行庆关
洛郑东西接山河表里雄岭回千树出天转两厓通虎圈周原緑敖仓汉粟红今无杨朴耻四海是关中
再经行庆
行李才逾郑关门已及周山支抱巩合洛尾贯河流驿骑迎朱毂封人讶白头【余顷守洛未有白发今则衰矣迎者悯焉】往来何太数慙恨见嵩丘
添色红
景淑能藏媚情多不顿开初疑香色老终伴防烟来夕露濡仙缬晴阳染醉腮施朱应有意并为楚人材
郡圃观稻
谁取霜禾种来依郡圃栽芒随虎掌熟畦作佛袍开自应蝉鸣应无蟹齧灾【河洛无蟹】公庖丰甑饭知免拾顔煤
嵗晏城上北眺
万彚竞摇落临高伤旅魂惊飇无定响寒日有余昏路转平台苑天低覆盎门惓惓心未已曷月报君恩
和中丞晏尚书西园石楠红叶可爱
防嵗江南树高秋洛涘园碧姿先雨润红意后霜繁影叠光风动梢迷夕照翻一陪幽胜赏容易到黄昏
鸂防
曲浦江湖漾文禽伊洛飞爱寻芳蓼去更伴晚霞归露溽金翘润菰香锦臆肥主人真赏厚慎勿去郊扉
老屋
老屋共栖迟穷年吊影悲宵牀牛误鬭昼壁防无仪牕北那成隠家东益自嗤因声谢巢燕京洛足华榱暁谒城东岳祠回马上作【州经至和三年水灾城池荒圯萧然殊可叹悯】
洚水成灾后霜原落木秋浊河虽自复寒潦不知收路壊停轺馆城摧却敌楼民防无黍稷何术望神休
小隠春日
小隠非吾土幽懐属暮春人忧原宪病鬼笑子龙贫草合看迷路篁抽欲过邻俗嘲慵自解鼷弩惜千钧
斋中焚香宴坐
耳界千声外炉薰一室中妙心那有住真意本无空香饭凝盂白天花蔽席红阃观色身相方信幻人工
送苏寺丞宰广德
早捧诸侯檄新登九列丞庇身聊制锦受命更懐冰浦药薰行櫂江禾压翠塍高楼如可望西北一长凭和吴侍郎微雨中与一二亲友同登香山石楼
伊瀬鸣秋麓香楼隔雨溪天形林罅出山脊雾中迷岸峻灵龛密沙平野路低只应观佛土物物便堪齐
嵗晏感懐寄吴侍郎
百虑静且寻萧萧芳嵗隂感君辞剧日休我冐荣心厯块防东道【才者有时而倦】巢枝忆故林【拙者志在心】霜毛秋更短持底受华簪
同年厐汝弼赴宰临贺见过叙别因成感咏
朋好日寥落征骖那忍闻先成数日恶更负十年薰客棹秋泷水宫邮暮岭云图南尚良食少作吊湘文
斋居有感
气逐薰动春随毕雨残蠧桃欹废井新李碍游冠处晦垂辕骥干时上坂丸无人怜仲叔平日忆猪肝
立春
底处春来早依依傍日华年光随寳胜阳律犯鸣笳冰沼应潜坼风枝已自斜江南无驿骑何计赏梅花
李公佐归汉东【予之妹壻】
门有聨懿人伤掺分新篇稽奏牍故社恋乡枌桂魄离懐苦兰苕夕膳薰芳音毌自宝西北足归云
送王秘校岭南都讲学
高才尝负俗公荐此开荣却领淹中学还为稷卿槐依乡市緑风入舞坛清稽古方知力腾飞自有程
元宪集卷五

[book_title]卷六
钦定四库全书
元宪集卷六
宋　宋庠　撰
五言律诗
嵗晏思归五首
歳晏坐伊川孤日惘然无功堪载防有路即妨贤宠辱丹心寸年光素髪边含毫虽踯躅自欲赋归田碌碌真邀宠容容谢致君短鳬生愧胫狂鹿老思羣急节惊流水浮名伴薄云归欤堪击壤况复值唐勲昔宠尘三事今懐念一邱稻梁争鹜饱章服裹狙愁心与蘧非化年惊赵语偷欲将知止意归谢汉恩侯【班固序丞相平津以下皆入恩泽侯表】
颍曲多成瀬茨山亦有村不知荣革履便欲返衡门邵圃畴熟陶庐菊径存敢言轻宠禄知退是酬恩世有功名羡人将躁静殊冥鸿专避弋鬭鹖喜捐躯驾败谁矜巧山移郤信愚白云无诮我归意本区区
主荐后喧讼不已
昔贲丘园聘今嗟势利趋何尝轻九九自欲较铢铢钩百劳筋败朝三怒气麤因声谢乡校真赏媿非夫
自寳应逾岭至潜溪临水煎茶
关塞云西路僧庐左右开过岩逢石坐寻水到源回【源溪在寺西南二百里】天籁吟松坞云腴溢茗杯宫城才十里导骑莫相催
致仕得请泛舟归第
辅郡初辞节孤舟始去官桥头帆影急枕底浪声寒好爵云谁宠危心且自安赐车诚可爱闲共子孙看
哭子正直讲
頍弁王门客横经胄席师频扬四廵颂屡折六身疑寂寞终嘲白侏儒讵信饥一朝嗟溘尽福善亦予欺
桞嘲竹
好在碧檀栾丛低度嵗寒何堪裁凤律只好制鱼竿拂水烟梢润含风钿叶攒芳隂聊奉庇君试仰天看
送上元张尉
驰誉光英域糊名限选条州临建业水路出广陵潮归思刀头若离心斾影揺行闻有荐牍南阙鬰岧嶤
送余姚顾尉
昔意青霞路新恩黄绶荣官同吴市隠赋压楚乡平天霁晨防驶潮回夜艑轻千岩胜游近且莫弃尘缨
送乌程呉尉
干人尝得防再命尚沈僚左右为容晩东南作尉遥乡心乌鹊树春醉槖駞桥今夕羁魂枕前知为别销
送常熟钱尉
吏最三年集僚东一尉沈清壶人映玉勲劵庙藏金夕馆淮蟾度春篙楚汰深王孙情几许芳草徧天浔送舒州懐寜尉孙景先省严亲后赴职
乡书曽擅秀父任此为郎郤捧三铨檄归称百嵗觞淮山瞻暁堠皖浦转春樯无累徒劳叹亷车贮荐章
送高邮叶尉
佛塔千名牓铨台调符空登拔萃目未免没堦趋防桂方辞洛羮莼尚及吴振淹知孔迩华萼映鸿都【君即道卿集仙之令昆也】
官况
乆旷三山直【时令他局雠书多发】空倍五日趋文无餙羽巧心有刻舟愚陛防愁饥死闗门骇宠呼缺然偏自愧乗马与双鳬
故嵗东园植竹喜今春方芳
几日霜根地新年緑玉隂春来虽换叶寒去转虚心乳节烟膏腻空梢夕籁沈何时殊实老留遗九苞禽
蔬食
何筯空图贵潘园且荐羞肥非糠籺饱炙耻弹鸮求余薤行堪种芳葵莫预忧伯阳真意在防壤弃谁收
浩叹
鼻浊哀吟倦空懐浩叹盈心同注钩怯功比画墁轻俗态惊狙怒刚肠谢鹜争淹回江外客日夕望尧旍
昔叹
昔叹桴乗海今悲涧隠松连城轻伪璧画室畏真龙静胜将生白机亡耻合踪谁谈手术洴澼换呉封
侍宴集英殿因过学士院旧庐有感
昔日金门署重来素髪臣故词多削藁前诫尚铭绅寳翰余龛锁仙山晦壁尘更怜温室树顔色老于人【北轩院中海棠最为旧物】
送殿丞杨备通理睦州
引籍淹闺序监州得海壖贪随涛鹭驿倦趁火城天织纻呉侬富【今土贡白纻】垂纶汉客贤遥知懐我处霜月暝楼邉
读贾谊新书
谁谓贾生学兼之文帝朝死忧王坠马生赋鵩如鸮被召宣温宻矜功绛灌骄勤勤论五饵史笔未相饶【班固嗤五饵以为疎盖不见贾生之功成耳】
行舟汉口
泽国风波恨孤帆日夕征山连呉树緑江入汉源清乱将成葆心揺不后旌销魂千里外寕是忆莼
闻胡明逺记室将至
昔叹都门别今闻陇坂还风烟背秦塞陵邑过周闗松老忘年契朱衰玩日顔须君述征赋方验此涂艰
送谢煜赴无为主簿
懐檄倦游都劳劳舣客舻秋渠沿莨荡春坞见濡湏秫齐添宾酌兰苕入养厨明年献文地南阙倚星榆
摄祀出城过西苑马上作
斗柄仙城暁龙鳞下隰通三竿眺羲驭十里过商中水借天容碧尘依驲辙红喜闻何力语应为乐秋丰
闗外
闗外峥嵘嵗河邉寂寞洲寒云能不雨高栁强先秋野静狐狸出沙长雁鹜畱登临虽信羙无赋可销忧
和呉侍郎寓赵中令韩王宅
平昔元勲第多年洛水头荒池威鳯去高栋野鸱愁木老争侵日花寒各媚秋犹欣賔馆在临赏寄名流
至日圜丘摄亊礼毕归马上口占
祠馆宵灯罢归骖暁辔轻天规斜抱苑斗柄曲临城路记仙舆辙林空寳雉声上元新甲子休气接平明
郡圃秋日二首
闰去秋归早开轩洒病襟晓风凌羽扇商气袭瑶琴竹雨无情碧荷烟底事深萧萧差可赏只是恨年深累榭孤城侧空陂八月凉高云收雨意淡日作秋光叶落风蝉坞巢空社燕梁变衰从此始何术奈羣芳
次韵和呉侍郎偶至城西一二名园
几曲西园路幽深隠嵗华偶乗安道兴直过辟疆家畦脉争分溜丛名各记花身闲飞盖逺容易到曛霞
佛岭
鳯谷掩西岭鹫宫聫四陬山晴岩独雾林暑涧常秋风御疏清磬云柯抱晩楼琼芝徧诸崦嵗暮傥来游
送庆州安化元处宗主簿
黄绶荣新牒华颠惜美材越心枝上逺羌思笛中来烽烬和星落刀环伴月开寄言楼棘地鸾翮少徘徊
送颍隂张主簿
早服英雄彀胡为州县劳荆璆不自鬻郢雪向谁高月彀千声叠霜风万窍号行行星聚国芳尺慰同袍
送巢县梅主簿
呉邑神仙系梁台英俊游官从鸾棘试材俟蚁封求堂桂叨聫籍陔兰庆奉羞行行离恨苦淮月一秋
孟津嵗晩十首
我怼流年晚年将我志违终风来北怒寒日趂西归野兽来羣骋离鸿望影飞君恩殊未报愁忆故山薇地濶山川崄风高万卉干山烟晨作暝河气晩催寒革眼移前带梁金晦旧冠胡然坐衰靡无客饷千丸隠轸分河壤峥嵘念嵗华闗云沈巩树楼月啸羌笳要路谁云骋浮生防有涯高哉羡门子横海挹朝霞嵗籥行周矣官斋坐悄然脩篁全露节衰栁不停烟霜苦云收阵天斜月控寸心如斗柄常在帝车前曲防羣芳歇高台倦目留晋山青不防河潦浊难收世路功名急天衢嵗月遒吾生犹可养嵩麓是耕畴戍苦河兼重星回岁聿悲頽云埋雪树暗水入冰池山叠看疑近楼高倚更危呑腥何日了归去茹华芝大室东南望分明鸾鹤飞何尝无路往自是有心违隠谷松声淡仙区药甲肥行年六十一非外更知非芳序虽揺落吾生任屈伸日催轻璧士天赦戴盆人宵鴈多号月冰鱼暗待春自怜麋鹿性晩节顿缨频昔日山林愿今兹轩冕逰只惊年苒苒安议政优优小雪烟横野残笳月背楼河邉杨桞老不是桂淹留渥赭随顔罢飞霜入鬓新夜壶寒展月冬晷急驰轮名美诚堪徇身闲我独亲聊持一樽酒不为画蛇人
嵗晚感事
息偃君恩厚峥嵘嵗律迁若惊曽为宠见嫉不因贤白日孤盆外苍蝇赤璧前东隅虽已失忠意尚惓惓荣路冥烦客单车寂寞州【前朝有单车刺史】野氛连市涨寒水夹城流塞上真亡马江邉独信鸥不知芳嵗晚霜雪上人头
积水千陂防孤城一角存鸟乌喧昼霁蛇虺喜冬温地夐荒民屋天高思国门楚优歌舞拙何处强持樽
初憩河阳郡斋三首
河洛周郊防风烟晋部邻人传种花县地记跃鱼津梨枣知秋晚桑麻验俗淳帷忧三载课无术效臣恂积晦云初罢余光火尚流疎桐凋晩日孤扇避高秋令尹何妨仕将军不必侯此心机息转只好弄羣鸥郊圃连官圃秋隂半嵗隂乱流横掠野残日倒穿林雪拥承簪髪丹蔵恋阙心思归谁作引从古怨瑶琴
晓汲
晓汲过春畦高梧待鳯欹瓮思闲凿瓶险畏居湄照影香钗坠蠲烦素绠垂寂寥无醉辖瓢饮共栖遅
遅明出都
晓出西郊道回瞻北阙天城头云敛盖闗外月低委佩辞朝绂鸣笳逐使旃老臣三去国凭轼泪潺湲【余昔守扬次守洛今守孟三出都门凡十六年】
次韵和吴侍郎以余偶名新花为压丛春见贶
异草来何许低昻曲沼滨不胜丛上意翻作叶中春逗蘂清香逺衔跗绛彩匀芳心如有属宜在赋诗人【余虽作名唱之者诗也】
淮南早春风雨连日俗以为宜
淮海嵗方新层阴便浃辰山山能作雨物物解呈春野鸟千声异江芜一色匀农区田溜满偏慰守藩臣和柴天休郑舍人奉祠太一见懐之作
初启冬冥琯知祠亳忌坛云璈赓夜曲琼蘂供朝餐真御扶飚远僊威抱斗寒劳君懐晤语此夕宿坡銮【是夜余亦内当直】
春晦小雨
节晦春芜歇天高暮雨空轻雷遥应电斜日倒成虹隂緑苔浮水幽光蕙转风何须俗士驾三径有蒿蓬
春夕
暝色蔽孤斋空轩向夕开花低应露下月暗觉云来烛牖轻蛾聚风枝倦鸟猜无言聊隠几万境一灵台有将独鹤行都市道上者左右奔迫野态憔悴因成短韵
明心本霄汉此路极喧埃何意鸣臯罢翻同舞市来波鱼忧辙涸海鸟避风灾寄语昻昻质非君羽独摧
元宪集卷六

[book_title]卷七
钦定四库全书
元宪集卷七
宋　宋庠　撰
五言长律
郡斋多疾
歌召非周陜襃黄谢汉台名将恩共沗衰与疾俱来素发慙犀朱顔借玉杯勲劳真索莫出处尚徘徊且脱平津粟谁忧长孺灰淮阳安敢薄卧治恐非才
和通判刁博士属疾次韵
退食仍移疾消烦尚偃床玉姿燬润松色贯寒芳潄液仙池满观心慧炬光【君素妙禅筌动臻慧解】清魂同鹤警妙数喜长且荅毗城问休囘楚客肠定知灵气复新句有风霜
进读唐书终帙
隋室重氛极唐家景命新地归裂残壤天洗战余尘【自隋焬帝末天下兵兴割裂土壤至贞观后始一统矣】遂纳诸戎贡争陪二月巡【高宗明皇帝举行封禅】瀛洲登俊老【天册府延十八学士时人谓之登瀛洲】烟阁尽名臣【功臣并画像凌烟阁】轻重非闗鼎兴亡要在人【明皇帝天宝以后骄纵失道遂致安史之乱肃代复兴至僖昭陵夷不振然其治乱皆本于人】旧都纷秀麦前事徧书筠【朱梁移都于汴长安皆邱墟矣】哲后疑图暇西厢访古频【顷年多御迩英阁中】终篇见成败摘句屡谘询青史嘉遗直元遗【去声】圣辰愿将稽古意万一助尧仁
杨寺丞掌务西洛访别
长安乆羁宦门巷絶卿舆朝绶徒云忝宾綦日已疎何为趋玉趾乃肯眷蓬庐九棘厯华选四环承庆余频叨范叔赠时取长卿书清晤辄穷景高谈宁爨苏夫何苦吏役忽尔怆离居交臂愿从子盍簮嗟弃予梁郊春草后巩树夏云初安石访吟社少浮乘泽车一官方効智万里乍纡途雅节鄙时尚高才凌太虚奏篇希乙览刷羽迟南图【君尝奏文数十篇未报】行矣姑自爱汉家方向儒
中秋禁林对月
素籥中分夜祥蓂对满辰千门迎皓彩一气洗空轮浄失金釭影寒生露掌津仙京全是玉佛界即成银宫瓦收苍雾天渊减翠沦网珠聊借媚纨扇枉迷真爽籁通鳷鹊斜光淡结邻孤懐无晤赏长啸待清晨
寓防南宫言懐
始寓南台直偏惊素籥霜悲秋真骑省出沐愧山郎自许鸥机息谁矜鹤胫长尘缁洛客袂枌老汉人乡篝烛沈幽幔繙袭隐囊杯醪冰【去声】余渌砚滴泻寒光嵗晚凋兰佩风干裂芰裳星乌绕枝倦瑶草蔽庭荒道为虚心胜情缘感物伤劳歌少凄恻夷路即腾骧
枢宻东院秋日
试问山林客胡然廊庙中借筹终不效数马亦何功篠荀池北【院在中书正北】囘环汉垒东【西楼禁城卫士屯马在焉】缯云高幕润瑶草半庭空乍失苍门燕初闻上苑鸿凉催珍簟卷气袭碧帘通虬箭天邉漏乌竿物外风心倾徒类藿发短更惊蓬自谂非真相其谁恨秃翁婆娑君勿诮并为主恩隆
赠传法光梵二大卿兼述译场之盛
梵劫扶皇厯高才防圣门五天真释种【传法北邙土之贵种】三国旧王孙【光梵故吴王季氏从子】译诂生知慧【光梵自童子便通华竺之语】卿聫万户恩【二公自先朝并加卿秩以荣传译】斋熏光汉邸结集盛秦园交照无殊俗多间属上根【二公虽夷夏有殊而法性惟一】学徒纷雾委经录灿星繁【光梵奉诏重撰景祐法宝录十卷奏上之】妙义观心德华音置使翻【自天僖后译经润文之役皆执政领其职】祝塲千偈出【每嵗天子诞辰皆大开译塲进新经祝夀】空境一灯存列圣文垂象【太宗真宗并赐圣教序作金石刻皆列于堂上】旁行笔记源【二公作天竺字源圣上为之序】院碑鳌抃岛【院碑即今英国夏公撰演畅宗理实一代之高文】御榜鹫巢轩【上既序天竺字源又御书刻石榜其宇号曰干华殿】地倚区中胜人縁物外尊十年参浄职于此愧忘言【余两防大政改使枢管皆同译经润文】
寄长安端明王左丞
纲辖尊华省旌麾镇旧秦州荣朱毂守公待黒头人从槖荷中宻仁风扉外春才包扬马思政续赵张神鼎餁终调鹄天文尚翦鹑山光函谷晓栁色渭桥新勒队良家子邀欢代舍宾声华今絶拟事业古难伦顾我非贤宰惟朝念老臣官衔温室殿城垒富平津有秩皆逾分无功可活民餐霞聊却疾面壁更求真野屐茨峰路【仆耕畴正近具茨山下】渔竿颍水滨拳拳知止戒行及谢交亲讲诗彻章置酒崇政殿讲官两府宗室近臣皆预防奏御
经艺尊诗学书林眷讲臣礼将恩并渥道与日俱新圣问临篇裕王风即席淳妙谈开宝帙高宴宠华绅朝笏仪庭鹭宗藩瑞世麟天浆聊挹斗帝曲豫囘春恵洽需占象欢留景驻轮诸儒稽古力千载颂逢晨
次韵和观文王尚书谢余寄示新诗
久免台阶重频迁郡守优朱轮真冒宠白发自惊秋事往情多感年衰气失遒徘徊河里望【西北便望河内】凋落汉庭防俚曲聊成唱真筌不暇捜空思益者友安议赋家流【六义二曰赋】心町都遗迹辞林幸见休丰谣连井甸华札满轻邮巳许琼为报何妨漆更投济川毋谑我归梦在渔舟
都下灯夕
火树郁岧峣山车切绛霄层楼移旦阙复道借星桥花散非因雨霞多不为朝声来知佩近香去惜车遥遇扇还闻曲逢台即聴箫更筹且莫尽防月正飘飖
元防观礼呈仆射相国吕公
干厯端辰启王庭庆礼昭虞篇五瑞辑汉句九宾朝物象苍陆声明薄绛霄寒依朱燎尽春入防旗遥舞翟凌干宻蟠螭压陛骄晨光生劒佩和气引咸韶宝极瞻垂衮星阶集珥貂班时先正夏拜祝故尊尧山献称觞夀雷传浃宇谣燕需云布象恩沥斗回杓任土防方聘居乡列瑞条须知容典盛画一赖曹萧
冬至观两宫盛礼奏御
帝运姚华协天元汉厯长三正来复旦万夀此称觞洛宅均中景涂山采旧章礼文穷竹素欢意动梯航稷野茅聫位轩筠縠向阳中天倚华阙大火敞明堂交铩髬髵队填街隠辚装九闗凝协气复道竚清光子事蒸蒸极宸仪穆穆扬母慈尊莫二君拜祉无疆饰喜仙园奏薰空佛土香含饴先侑宴袭衮始宾王窱宫门狄谁何陛楯郎长绅纷拱着珍佩蔼森璋树次天开帟储防斗具浆风乌迎细转霞燎俨相望辨御辰承盖呼鞭辇出房云咸薄金石星日上旂常逸缀朱干动多仪的马骧驎题公有姓鹭羽客分行上宰陈瑶爵黎贤抃绣裳祈龄后天老介福委山穰翼翼心同竭渠渠泽载霶诗满坑谷庖味益圗方盛掩钧台旧仪高鲁观祥深仁跂喙逮嘉唱股肱良茨夏随天步鱼龙屏戏埸晏温澄象纬渗漉暨要荒瑞典精销祲涂歌圣择狂樵苏无发哂崖略蹈皇纲
出都赴郑作【辛丑嵗】
初免鸿枢任无庸白发身衰年虽去国荣路尚妨人官借荀池旧恩加汉节新鸣铙先绣幰彀骑挟朱轮梁雪初收腊荥波渐溢春且持寛大诏行及劝耕民
明堂大飨庆成奏御
盛节严周配宏模轶汉仪还因大庭敞就展合宫祠揆序乘霜籥涓辰袭宝重檐开窱缀牖列防差苍邸尊圗覆嘉牲接厚只五精均帝飨三圣侑灵嬉备物先昭德长言各奏诗美光浮羽戚休气冒尊彝虚次天弥健还衡斗辄随礼成无坠典神醉答繁厘解作初占雨恩浓遂浃肌欢心偕岳抃赦驿与星驰载瑞催麟笔包锋促虎皮具臣何以报拜首百工熈
次韵和州府吴大资病愈后见寄之作
冠盖山川旧星灰五载余辞荣唐院使【公以病让还宣徽使衔】麾守旧尚书【余三改藩并叙迁省坐】弓影临觞悟舟心触物虚尘埃题宇壁污潦泛杯渠【公洛中小园间为水所败皆昔年胜迹】世事多荣悴天均任惨舒交情非茍合笔力自雄摅蒲坂军旄重河桥驿辙疎【三成路僻书驿罕通】归耕年渐逼乡思满柴车
访李生郊居
林下一逢迎幽人此养生歌嬉入尧壤种树漏秦坑嵗晏农囷实宾欢野馔盈松黄浮晚酒薇叶芼晨霜树榴房绽阳畦药甲荣归轩且莫驾孤月在山楹
皇子庆诞奏御
积德皇阶厚诒孙宝训长祺宫前祝祉猗殿此开祥即夕铜吹律先时日抱光由来匕鬯主更重室家王瑞荚随辰满仙兰备浴芳己知周卜永方騐宋宗彊京甸欢余霈宸帷溢庆觞史臣虽弱翰行及纪元良
初春宿雨
泱漭朝云簇凄迷暮澍繁光生防冰水色暗夕阳原牧防随归笠栖鸡占凿垣云辎寒未发鸿弋暝逾喧庭狭防堂隘檐高绠溜翻泥涂采薪径烟火纬萧门桂偃幽岩葢兰滋旧畹根抚柯兼撷秀并是忆王孙
洛城秋雨
霜月兼寒雨高斋伴寂寥己能阴漠漠更自韵萧萧宫逈天低阙津长雾失桥芦灰迷桂晕梁屋掩霞朝烟重兰摧叶风凄栁劲条逺沉缑鹤唳轻送洛鸿飘瓮圃应余汲芝岩定长苗有人思旧隠归驾不须招
从幸化诚殿观芝草奏御
协气流羣卉华芝茂禁庭蟺蜎蔽珍搆囷蠢合祥经露彩滋琼理云葩矗盖形周仁慙道苇尧德让阶蓂被曲宸章烂传芳信策青从臣叨寓目欢意浃三灵
崇政殿试御试贡士中昃不暇食因私赋
曩圣勤周日虚懐轸睿思方图天辑命讵恤食逾时坐诫繁机壅居防侧景疲眷贤资德饱询善慰调饥事帝心还小康功服更卑巍巍七百祚归报谅由斯
寄题滑台龙圗梅君新作西溪
遥羡西溪境鸣笳从赏频蒲莲应得地鱼鸟更留人树宻蔵川雨隄长截路尘清移严濑月欢陋习家春按曲吴歈伎酬篇禊帖宾太平三辅乐须信属才臣
奉诏赋后苑诸殿牡丹
灵囿先春启聫跗应开根随一元毓瑞协两宫来吐艳迎丹旭扬芬散薄埃敛烟交钿合侧露并霞杯耀彩珠飜树薰空蕙借煤化工殚巧意不为剪刀催
游大明寺
总辔出西坰寥寥旭宇明丛冈森地秀飞塔恍神行恵味霑仙露疲心识化城逺香来不防空梵过犹清坐惜忘机晚居慙緤组荣抚懐今古恨高世友僚情顾慕羣芳歇徘徊极野平低云参驻盖寒木隐前旌风转松添韵霜余菊挫英碧垂天势匝红上日华轻垒废麏防乐池荒雁鹜鸣宫垣除濞国【伪吴故宫在此】台址畏轩兵【建隆行阙据其内】胜践欣同适沈忧悔自婴理融无物我神照罢将迎绚藻春供丽投珍佩合声莫嗤三叹拙聊谢两心倾
正月四日侍宴紫宸殿契丹使预防
黼座披天幄朝簪集玉除人来重塞表年是上皇初【时新改元仙刼有上皇之号】万岫移神岛千门敞徼庐春云低借幕瑶斗近临车露渥仙杯溢风和法曲徐劒丸争献巧橦索竞凌虚老柘优词丽交竿舞态舒盘丰行炙数冠重赐花余瑞境仪韶凤欢心在镐鱼太平同乐意应有史臣书
季冬立春日侍宴垂拱殿契丹使预防
腊破寒犹在春融气己囘千祥随宝胜【是日内出金银幡胜赐近官】万夀入天杯燕骏戎输賮虞韶律应灰楼前风着栁殿里雪装梅妙戏鱼龙出欢心凫藻催欲知邦好永奕世防钧台【自先朝以来通好今再世矣】
郡楼望嵩少作
旷荡三河濶东西二室连埋云峰树短抱日岭霞鲜黛压周南野岚薰巩右天峥嵘元气外磅礴太虚前斜麓横包壑倾崖碧逗烟巢荒尧客隠笙防洛储仙夙尚临风结幽懐傃里緜功名青史后才器散樗邉整顿登山屐签题炼药篇采芝应有路种玉得无田喻指存真契如灰息世缘寄声鸾鹤侣千载共来旋
和参政丁侍郎从驾出猎
诏跸承冬令郊畿辟狩场钩陈来作衞袀服正腾装表野千旌合舒围万骑张清尘风效职捧辔日呈祥宝畤遥惊翟天弧即射狼林空平陆险云断见鹰扬猛圈聊夸汉恩罗遂祝汤数功浮白饮均恵割鲜尝别苑黄山外仙城北斗傍辅臣忠力盛余思满雕章
见白髪有感
昔人三十二已赋二毛悲况乃逾强仕何能怨始衰星星簮外出冉冉鉴中垂顔负前丹渥心惊故石移袁公忧汉室蜀客问湘累此际重搔首孤懐君讵知
元宪集卷七

[book_title]卷八
钦定四库全书
元宪集卷八
宋　宋庠　撰
五言长律
赋风【得仙字】
噫气含朝籁离星动夕躔威灵随汉筑煦妪上虞弦清拂兰台客徐飘郑圃仙来应慿虎啸去不待蛇怜塞外凄天马林端饱露蝉入松和韵古转蕙逐光妍黄落汾睢地悲歌易水天如何箕颍上独取一飘捐
新晴
夕雾休残雨霏霞侧半轮溪河虽早夏陇麦尚余春灰月收全晕泥龙落故鳞高花树端湿芳篠箨梢新雷去壶犹电风来扇未尘横琴聊坐啸何必垫防巾
大寒夜坐有感
河洛成冰闗山欲雪天寒灯随逺梦残厯卷流年杯共芳醪冻簮依短发偏毫厘九牛畔头角两蜗前冶外金休跃山阿溜或穿飘人谁怨瓦使鬼尚须钱招隠芝岩路盟真玉笈篇何当坐清颍闲洗世中縁
留台吴侍郎时泛小舟临玩清洛辄成拙诗奉寄
闻有沧洲尚时时清洛濵烟波能弄檝沙鸟不惊人佛髻寒排岫【东瞻嵩少】星桥晚跨津【西泝天津】湍鸣知乱石漪碎觉跳鳞玉匕停余剂华缨濯故尘今无李元礼【李尝为河南尹与有道同舟】仙袂许谁亲
辇下寒食
旧节虽龙忌中都富物华有行官户栁无数苑墙花饮市喧银管优场隘幰车街尘盘马燥树日鬬鸡斜蹋鞠将军第吹箫贵主家金丸随落宿丝障乱朝霞水暖船争斾风长鼔应笳池邉人酩酊殿里客伊亚【乌加反】画卵宾盘盛香糜赐品嘉只应王泽厚行乐徧天涯
过留台吴侍郎新葺菜市小园
解选幽栖地园居压野开清风无近至【东望风烟特为虚旷】双派即同来【二水夹流合于墙外】度彴幽人屐临渠醉客杯倒根柽拥岸初箨笋穿苔溪石行堪钓沙鸥己罢猜宵防应更好长负月徘徊
小园
节物过芳苞幽奇胜近郊先秋蝉弃甲背嵗鹊营巢池小萍周岸筠低露梢摽梅资宴豆赐臛佐晨庖夕坞禽声乱芳蹊屐齿交茂丛罗宅菊长柄庾园匏尸窃虞官谤嘉肥媿遯爻披襟时一至未塞学心茅
次韵和呉侍郎佳雪应祈丰年有望
使节驰羣望神休答帝祈同云先北合余霰遂西飞近野银开界遥山玉吐辉梅飘知腊破絮舞误春归谢市人惊麫曹风客比衣稍添波面白并作土膏肥苑濶沈苍雾川明失素矶猎埸漫兽迹农亩罢民欷兴觉龙沙接寒将裸壤违光迷梁日暁润息瓮畦机仙氅谁连袂幽兰更抚徽恐应縁丽唱欢意彻天扉
次韵和张丞相摄南郊喜王畿大稔
上衮躬祠节鸣驺出禁城霖前洒润尧壤徧深耕野色华兼实欢谣防复赓民依大钧播政絶侈心萌秋敛蠲徭版乡餔竚醉甖露黄开径菊霜紫落园荆蹲芋连区熟饴荼蔽湿荣日围衔汉苑天极抱秦京圣旦千龄防时功万宝成福厘前席问元首载歌明亮采神合摛文瑞鹊惊徒惭下里曲仰颂泰阶平
从幸翠芳亭观橙
秘苑羣芳歇仙橙瑞实黄根非淮枳变味冠禹苞尝宫掌遥分露卿云别护霜金垂枝杪重星隠叶中光土效无偏色天吹不防香临观囘羽葆交荐伫瑶觞给客谁矜蜀【郭璞蜀记有客橙以为珍异】论都谩记穰【南都赋有穰橙邓橘】尧仁均异赐休气满簪裳【是日折橙于树徧赐从官】
从幸飞山教塲阅武奏御
武节遵时训神镳御素秋天风扫阊阖星气射旄头士肃先庚令民讙载路讴雷车飜蔺石防矢裂熊侯旍首疏千队金声勒万驺较能观树槊超力赏亭楼爽气生威武皇欢入宴羞垂绅参注靺凯乐间呜球云梦谁夸猎岐阳枉议搜欲知神武世七德共凝猷
集贤张相国诞辰颂德十韵
颢印传侯刻圮编翊帝图还生王国佐来焕泰阶符瑞绂双婴觡祥蓬四射弧从龙防震邸附鳯入星枢嗣正调元席宏开造物炉仪刑瞻魏采励翼矢臯谟穆穆资同体拳拳避硕肤诚虽贯霜雪诫甚勒盘盂师石冈为夀仙春道有腴欲知难老意八柱与天俱
参政东平侍郎诞辰纪德【仲冬三日夀夷简】
帝业资寅亮鸿钧翊太宁天开钓璜胄家袭降崧灵复九萌阳筦生三瑞砌蓂毓贤兹表日卫世遂传经览德重光旦参机茂宰庭羣生倚舟檝万化入丹青坐纳蔵山史追论象服刑【真庙史法天圣格令公皆总之】前筹罄中悃吉栋石基扄国竚汾阳考人祈衞武龄孤心知所向帝座六符星
故相国沂公建设学官实宠兹土近闻生徒寖盛姑复慰懐因成拙诗一章奉呈州学官因以勉来者
旧学开宏构斯文耸奥区由来汉丞相善教鲁诸儒自昔升堂训于今避席趋照函经满帙绘壁礼成图集讲占庭鳣懐贤咏谷驹道存终拾芥声滥或逃竿一蒉宜无止连城莫自沽育材真孟乐希圣乃顔徒寸晷堪轻璧繁英慎夺朱雾蒸还作市风至即名雩暁圃林如泮春郊水是洙从兹诵地不复叹榛芜
讲读春秋彻篇侍宴崇政殿奏御
睿览凝星璧才儒集露门披经穷鲁记摘句辩尧言曩例襃成衮先猷化启源香云收宝袠甘醑灔慈樽饰喜韶音纵均和玉色温史臣叨伟观炙行愿殚论
正月望夜侍宴宣德门呈昭文富丞相
帝阙开金狄仙舆下玉京建春天上斗不夜海邉城佛火依山出星榆夹道明清尘随汉跸紫气护轩营皓月楼前近鲜风仗里经烟云供瑞色箫鼓献讙声梵宇千花落祠光众雉惊宸仪收宝扇台座冠朝缨客守宫门燎鸡传徼署更皇杯频瞩劝应为泰阶平
下元日扈跸朝拜景灵宫
令月开真馆宸防薄太霄躬行原庙礼更作蘂宫朝宝扇森排羽仙轮恍御飚霞觞浮桂液琼馔荐芝苗日霁楼先暁天深树不凋繁禧将浩刦世世防杨寥【案秘要仙经仙宫中寥阳之殿此云杨寥未详其义】
苦热
溽暑南方贞光大火天流金空畏日堕水忽惊鸢掌露凉难挹心疾未蠲鵩妖卑湿地魃虐蕴隆年虚谷全收籁焦原欲出烟洪炉方扇物何处预陶甄
庚午春观新进士锡宴琼林苑因书所见
秘苑仪星地羣英得隽年飞緌鲸浦右供帐斗城偏表道槐隂直凌氛柞影圆丛楹开玉宇华组防琼筵湛湛融君渥渠渠奬士贤银珰尊右席【中贵人主晏】緑帻佐双笾【太官先置】饰喜优坊伎均恩醵礼钱【诸君子合钱以劳供帐优伶之费】沼浮渑酒渌坁聚舜庖羶场迥歌声合风回舞节姸栁疑添绀幄鹦解啄鸣臣藿心倾日需云象在天绨囊赍睿什【中席使者以御诗驰赐】钿轴照儒篇【复镂印大学儒行二篇以赐】宝思垂霓烂欢声抃岳传珍台纷蹇产翠气浩宛延【此以下并述苑中池上景物之盛】池讶阳乌浴桥疑汉鹊填千夫拔河索三令夺标船帐殿沧波匝钩梯复道连瑶甍轩凤羽云岛压鳌颠牺觡驯灵囿天麰蔽大田江头拔兰紫林下摘樱鲜玉藻初盈沼神芝欲冒廛阳沟连禹洫隂石骇秦鞭冰静恩鱼出园空瑞鹄旋缭垣包井落别渚上风烟金埒争镳地珠翳射雉阡去辎雷逺陌归袂藻平川乍集储胥外还经馺娑前子云嗟寂寞无思状甘泉
初夏三司直宿
薫序更朱籥宵落翠蓂【四月下夕】人同散骑直天与大夫酲【予性不饮】鞅掌曹留事羇孤坐刻铭整谁辨谤隐几独忘形夜色先归树凉飚欲破櫺锁扉来叠鼓卷幔入疎星綷羽依枝倦飞花坠席馨忧沉双蝶梦病学一熊经道有支离粟心无屈曲屏汰沙如未及拟杀著书青
汉上春雪
繁雾乘阴结寒英匝宇飘风催洛妃舞春伴郢人谣逗浦添珠媚萦丛掩栁娇楼空先月白野濶助天遥稍傍鱼冰合还依雉陇销一樽无与晤幽思满兰苕
从幸仪凤阁观双竹奏御
曲宻丛楹地檀栾瑞植场灵姿纷并秀圎节俨相当聫景知宗茂同根识干强翠浮睢苑日寒待帝园霜合响天供籁分枝玉荐苍即防蕃宝实仪鳯就徊翔
送司马待制守河中
久贰甘泉计新陪丹府逰天深巢鶠阁地重凿龙州驱弩军装盛依莲客藻遒别魂惊黯黯循政伫优优旧畤连睢逺长汾抱晋流劭农知俗美虞畔记耕畴
宿退卧庐
昼访殊无补晨趋敢惮劳官班唐内使文牍汉诸曹公吏何尝案邉兵乆罢鏖驿沈书插羽朝絶法吹毛殿树秋隂薄仙盘旭景高君恩如许重聊比戴山鼇
度支苏贠外耆以再续翰林志见遗辄成酬赠
先烈光朝右英才出庆余公卿太邱世父子马谈书首牍标宸藻聫篇叙禁庐摛华毛得凤刋画鲁无鱼当备芸籖目俄昭瓮牖居汉家求异説高致掩虞初
防鹿门寺
宝刹翔鸳地灵祠刻鹿门天风奏林籁海日破岩昏转三休阁荘严两足尊峰囘徒觉秀瀑逺不知源花拂谈经席莲沈记漏盆道场欣象伏心境息猿奔逗理机如电观空性复根三车俱有路何处驻归辕
自讼一首【并序】
余自洛移许公余有宴坐之胜偶感曩事多所悔尤类非他人所知因题曰自讼
右辅朱轓守南宫革履臣孤萤难助日病木独依春暗懦疑蛇客愚忠数马人谁知温省树自诫鲁堂绅监令车中席江山扇外尘何当能凂我初不彊均茵事往方成悔猜除且莹神由来矜百錬从此惜千钧素发惭华冕虚舟谢要津洗心良有谓佞佛不无因案上仙书【真诰谓书一种为一】斋中梵防巾更须穷僻地香火报昌辰
郊报纪事奏御
阳燎修鸿报斋居祓至诚还登八觚畤亲用一元牲瑞月随黄屋【车驾始至大次而云霭销寂月色辉澄】鲜云抱紫营天香浮玉帛霄籁避咸英【车驾入帷宫风巳前息至升坛乐作而纎埃不动】陟配文交举【景祐二年三圣并侑今始以太宗陟配】来同福备成均休敷恺泽冠朔让尊名【乃者许以宝元改徽号及肆赦则因用纪元以示护德】喜动吹莩气欢流浃宇声空参尧壤末试颂泰阶平
大礼庆成
帝揆三防厯郊严七里坛对修清庙飨来接上神欢阊阖开金狄钩陈扈玉銮轩防葩盖宻漠兆紫营寛电防千驺跃云柯万防攒清尘风命伯占表日名官瑞羽丛斋邸仙琼饮露盘启毛牲辨栗啐爵醑浮兰合乐迎天籁高烟破夕寒六飞囘左御双阙敞南端雍鹭翔宾绂星鸡集赦竿即时恩作解先此化胜残善颂康衢溢鸿名宝牒刋贡图包禹计王业咏难户有更钱复朝无赏印刓史臣叨从祀宣美愧濡翰
元宪集卷八

[book_title]卷九
钦定四库全书
元宪集卷九
宋　宋庠　撰
五言长律
后园秋物
秋水清能浅秋声防复寻衰荷欹似扇新菊碎于金匏熟犹垂格藤干倒附林日光寒转淡山色逺弥深索索羣芳歇幽幽妙虑沉薄言谢病晩怅望邱中琴
宝鉴
宝鉴鸾沉影仙軿凤翼辀腰轻时待舞眉细不藏愁洛馆迷罗袜秦桑露桂钩电防开笑靥珠滑入歌防百子宫池暮千丝越网稠生香徒辟恶纎草未蠲忧烛短鸳鸯被更阑翡翠帱月寒喧药杵海濶漾霞舟公子常逢燕星姬镇问牛雕胡容一荐沟水自分流
河上嵗晏
久觉宦情薄何堪星嵗徂冰鱼寒不动沙鹤晚相呼日短挥戈舍天闲造物炉河澄诸浦涸山秃万林枮感为中来逺心因不倚孤虚名三品禄懦政五州符稷契熙妫祚萧张翼汉图曩贤真命世今沗剧非夫狐偃腥臊肉随何腐烂儒是非均一马多少任双凫念老归欤叹铭恩蕞尔躯风声犹栗烈酒意近屠苏薛县能琴客桓家善笛奴歌吟聊自适何必矢嘉谟
诏下有感
厘席思贤乆公车下诏新金酬燕市骨蒲裹汉家轮署行乡论秀观光国有賔台招能赋客闗识卖符人三府催偕计诸儒待聘珍掞天持笔距连袂照袍银丹穴皆来凤灵渊并跃鳞请行多下客答防有平津荣路争高足孤生最滥巾一鸣方及旦六律肯遗春类鹄犹烦刻成龙不惧真纵无清夜诵犹继壤歌民
次韵和呉侍郎自号乐城居士
世有生贤运人归得性场【沈约闲居赋有得惟性为之语】朝端慕安石民里祝庚桑蛇影逢真悟龟灵取数长仙畦种芝圃佛室雨花牀寄傲多行乐观心或坐忘栁溪能作瞑竹坞别供凉慧露霑僧饭幽霞照客觞臯防真有自箕颍更相望留务尊台简私防费橐装侧聆图任切安得久彷徉
祫飨礼成
孝飨邦仪重亲祠祏室开推尊二祧合献力九賔来宝蔡前涓日祥霙近弭灾【宿斋之夕小雪应时行事太宫景气澄霁】钩陈严法仗緜蕝谨容台祓坐皇为邸登车斗转魁三辰随藻衮百末湛云罍徧祼灵心像终歌帝祉隤华绅纷岳抃端阙俨天囘蝇笔言丝慎鸡场赦鼓催好生先祝网作解遂成雷贲有戋邱帛刑无弃道灰须知蒙福意万事入康哉
西都官属咸备尹政得以仰成暇日池圃便同尘外因书所见以志一时之幸仍以东园吏隠命篇云
谁谓留都剧翻同小隠年沐头休吏日闭阁读书天竹町能依沼山楼解纳烟瘿牀闲拥肿【禅庵瘿榻尤奇】茆栋自连蜷【草堂在东南隅】岸濶沙留鸟波平树系船雨荷朝槖重霜果佛唇鲜玉甃浮杯地【流杯二亭】冰涵给醸泉【醖库井絶甘凉府中号冷泉法酒】处隂灵蔡老【旧养龟于圃钱文僖爱之给二卒以守传云三十年矣】背坞晚防眠【二鹿甚驯】奕思才知路琴欢肯要弦【葛洪不知奕局几路陶潜但畜素琴余于二物皆前贤之比也】扇声方樾外屐齿野桥邉宫钥虽尸宠岩廊合避贤有恩沦骨髄无术効埃涓圭祀田供粟公餐月费钱不知代满痴尹恋山川
正月望日车驾谒防灵观置酒祝禧殿
上月神灯节年康警跸逰蒲池渭阳庙银阙海中洲羽扇排云出飚轮抱日流徧升均瑞祝合宴宠灵休画扆霞明坐春山彩作楼鸾歌参帝乐麟脯助皇羞斟酌尧衢饮惊呼汉殿优天襟知众乐处处驻宸斿【是日复幸祥源上清景灵等宫相国慈孝佛寺】
求遗书【崇政殿御试贡士求遗书于天下因私赋】
政革秦余暴文兴汉德优中经虽并集逸典更旁求使节襃遗训儒林补大猷家无蔵壁恨人弭挟书忧探穴资遐览燃藜竚对雠因斯流略盛终古冠缇油
丑石
磊落离幽壤沈潜莫记年支机形迥出蕴玉势相连空穴云犹抱防纹溜欲穿虎蹲休怯射羊叱待逢仙峭拔希千仭参差异一拳讵闻轻宋璞可要逐秦鞭翠峙晴轩影寒生暁槛烟到公棊未胜张颢印虚传齐碣思闲馆圯桥意旧编何当成五色錬质补娲天
登山上方寺
双树遗真宇青鸳切紫氛路盘千岭出钟逼九天闻林影随崖断泉声遇石分暁风先得日春崦易蔵云佛果当轩落仙苗护砌薫客尘聊自拂稽首贝多文
官况
发策非乡秀瘝官玷郡聫恩深育莪沚技薄戴盆天病骨三钟粟铦锋一割铅懐能真鼫防惜巳甚寒蝉吏笑移书卧人讥面壁禅曹符忧倥偬邑教昧平防席上巾酾酒斋中易絶编隙尘吹暁日瓮隧引春泉戒养聊馨膳将芜敢命篇区区犬马志何术谢陶甄
次韵和侍读梅学士秋雪
秋宇霜华极翻成暮雪飘影迷宵桂满气助海钟调梅蘤装宫树芦花着浦苕喜延梁客酒愁敝洛人貂碧瓦千沟丽银塘一色消雅篇工状物精思入参寥
对雪有寄
芳厯峥嵘嵗平台沆漭天初惊飞砾集坐觉雨花妍未夜珠还乘非春玉作田何尝甘絮后正是占梅前乱影都难拟幽光只自鲜辟寒金贮屋障淖锦裁鞯囘旋凌波舞轻明饮露仙去应迷粉水来欲助琼筵有浦皆捐佩何牕不列钱幽兰君自许侬意怯么弦
郡斋对雪
节晚云虽暗年丰气自嘉乘寒初集霰向夕遂韬霞缓舞先萦洛妍歌不待巴无声来物表一色共天涯露失仙人掌春惊驿使花拂帘珠淅沥装树玉查牙防石云惭素开楼月让华海邉鸥误客辽左鹤迷家粉液塘冰厚琼苗陇麦斜中邦盈尺喜何必问龙沙
夏日出池上
节春虽往年华暑未残莲香开佛座竹老退刘冠戏渚蔵赪尾鸣臯濯素翰堇葵红不一蒲稗緑多端□物心无对深根气自完功名俱画饼虚玷拥旄官
清辉殿双头牡丹
禁籞含晖地春英浥露天万柯蒸协气双蘤应祥篇傃日香弥酷乘风艳欲然聫葩宸屋外交影帝觞前咏掩华跗秀名均紫脱妍朝緌歌茂贶声冠亿斯年
瑶津亭同窠双头牡丹
太宇星津曲灵葩帝囿中丹房忽三出宝艳更双融采绚仙囊露香翻沛筑风柔只宁爱宝元化自为工草让中唐瑞兰嗤下畹丛甘泉宸象洽无独赋青葱
送荆南李学士
逢旦光华盛登贤命数优郎星太防后史局道山头违咫尧心屋疎藩禹贡州使旟飞隼出台劄偃波留旧赐薫兰被新装彍弩驺陜分歌召伯屠饯宠韩侯泽国龙为节桑郊鹿并辀斋中无煨酒铃下识轻裘卤簿分賔帟江山入宴楼蜀波余柹尽楚野恶氛收后乘追文学先春召督邮【汉何敞为政尚寛每立春日召督邮囘府】暂稽华黼赐聊聴昔襦讴父子云屏隔盐梅宝铉求归来循吏政终古冠缇油
夏日对雨
岑寂省庐幽诸曹吏始休空烟催树晚急雨借庭秋暮影层波动檐声万绠流缥墙明叠藓防径聚浮沤乱湿縁虚隙防凉袭翠帱拙艰兼寓直潘鬓怯搔头
从幸亲稼殿观新秧稻奏御
宸扆尊农扈滮池入禁防耨区周耜熟分墢禹沟连苒苒香塍色油油瑞亩烟弭灾消暴蟘迎稔嘒鸣蝉国伫曾孙稼天临近署田叨陪凝跸赏慙乏梦鱼篇
送刑部叶郎中出牧姑苏
星纪吴开国云司汉望郎新陪豹尾乘【诏恩同陪大礼后遣】便袭虎头囊竹箭分兵契钟官办使装【赐装钱二十万始为恩例】苑莺留祖席江鹤避归樯世往高台露春余野径香欲知民乐意讼树接维桑【公先墅在霅溪与苏台接境】
访宋氏溪园
偶作城隅逝【园在郡城之左】居然物外期林风瓢易觉山石先知藤老犹依格沟斜更防池看蝉琴误曲过树路成岐节近吹花酒欢留败袄碁主人名族后啸竹客忘疲【君故仆射文安公之子】
仲防殿丞以余多难退居洊贻诲问复缄新什以勉病躯扶力牵课聊抒谢恳
朴遫参邦彦幽忧负主恩投身采樵路脱籍上车门病肘垂杨老尘眸覆鉴昏于陵三咽味楚泽九升魂喘甚吴牛惫名非卫鹤尊箪瓢舍桑客井臼寄孥村引重繄心照衔哀托涕痕余生何足问姑学牧鸡豚
秋日出沐感懐
落落穷阎静萧萧晚嵗昏臣饥徒索米童小未应门清世为尘诮私家出沐恩斗回非挹酒天逺讵兼盆腐烂翔鹓鼠青黄防木樽容容谁觊福栩栩自交魂衰栁空烟穂寒苔叠雨痕鸣蛙沈故沼噪雀恋空园有客嘲黔突无人赏负暄终期六百石初服卧邱樊
夜出芙蓉堂
北沼凉归早西轩火正流萤光偏爱夜蛩语最知秋好月因云暗清风为树留烟来昬翠幙雾下失沧洲河转疑天侧星囘恨嵗遒唯余双鹤唳不减到林邱
夏日久
泽国梅蒸早郊云泄雨多隂泉涌阶穴重雾宿庭柯月魄蔵仙驭山头洗佛螺朝虹饮江曲夜电发嵓阿纎箑清初暑香防辟旧疴官闲门自静不为翟公罗
参政李侍郎防斋中书累日不陪归驭因成拙句奉献
摄飨蠲祠令精心属辅臣斋房贪结佩归轼阻均茵鹄鼎庖羞洁鸡枝殿树春坐凝虚室白行袚大宫神政竚畴咨若朝瞻巳事竣三秋懐盛德方信采萧人
和运使王宻学见赏公醖
公秫丰秋酿兵厨洁燕罍如何勤使传不许釂离杯【使旌薄暮出城饮饯皆略】蚁瓮方涵液鸱幐幸载醅欢防虽暂隔飞藻己先囘左手螯初美东篱菊尚开故人寛礼分一笑竚行台
陈州献瑞麦图奉诏作
尧壤环中甸周麰冠百昌时均千润天报两岐祥善气滋繁粒薫风拥翠芒初疑禾异亩更觉黍非香献状宸襟悦披图国颂飏史臣谁汗简休应谱斯箱
太一奉祠夜即事
天极三元防星精五福防神光来集夜邦祝此迎秋献森威节严真黙翠帱醴觞琼借液牲俎面为羞蘂简空歌续金支宝熖流宰衣纷曳绣僊防俨居楼降格云頽席归欢电翼辀种祠知汉德时介万灵休
送给事俞学士知宣州
駮议东曹重修书秘府荣縁何厌庐乆便作偃藩行戒道熊文防腾装鹤膝兵尧云迷阙曙淮雨破舟程竹契将恩逺江波共政清向愁牕岫好谁赏谢宣城
舍人院观御篆紫防阁榜赐宴奏御
近署新层构仙跗锡宝题凝章下天汉布画俨星奎榜势虬檐负缯华凤押栖崇儒推宴豆观象耸朝闺九张需云洽三休贺雀迷从兹河洛奥并在紫垣西
重阳节玉津园锡宴
纪节符阳序承恩出上阑均尧脯膳优集汉觞欢紫菊吹花酎丹萸辟恶丸秋光浮翠帟杂蘤珥华冠宫树遥分柞林苕且辨兰神池翻瑞鹄帝竹隠歌鸾烟阙云中见严城斗外防欲知人意悦霏雾满归鞍
元宪集卷九

[book_title]卷十
钦定四库全书
元宪集卷十
宋　宋庠　撰
七言律诗
池上春物已烂漫寄东甫
春物昌昌曲沼门巳宜留客置芳樽栁丝到地烟无力花脸迎阳露有痕歌待瑶箱惊幕燕舞留纨袖付庭鹍清明元己俱堪防莫遣香槽玉液浑【齐中酒名玉液者为上】
汉上春雪呈郡太守
春草江南瑞霰霏溪山千叠共清辉林繁不辨籹梅落川秀空疑月蚌归夕苑萦丛聊自舞横塘拂水更低飞民畴脉偾农祥近壤有尧歌絶晋饥
赠职方齐员外
霄极郎星护帝垣出分鱼竹袴歌喧邮通五尺秦人道吏拥双朱漠守轓粉闼荀香虚旧帐铃斋渝舞釂清樽归来何处应严召振鹭神庭铸马门
春季开无畏灵塔祈雨至夏初霶洽
春晦西峯鴈塔开香云清梵彻昭囘初疑咒鉢降龙出终似军持注水来【师尝请雨见观音大圣在日中手执军持注水于地军持华言浄瓶也事具李遐叔碑】百谷根茎流慧润四郊氛祲卷旸灾守臣无状均灵贶如騐元非赞燮才
五鼓度洛水谒九龙祠祷雨马上作
跨陌津桥十里亭前驺横絶犯严更银河荡漾斜垂地瑶斗阑干倒倚城苑濶树头迷阙影川长烟外认滩声农畴闵雨心祈切上尽丛祠日未明【龙祠在洛北絶高处】
未暁出城陪州长考功李员外祷雨大悲禅刹
城上繁星五鼓初江臯申祷访精庐林囘半隠翔鸳刹野濶平飞画隼旟十地真容陪合掌【记传此像乃唐时神人所画经今二百嵗如新俗疑菩萨之真相】百城甘防待随车先秋闵农心乐宜在麟编直笔书
次韵和龙图何学士以荣憩乡州有感旧见存之作
昔嵗西都饯使旗今兹何幸复相依颍川士族占星聚【君诸昆羣从许昌儁望】辽海乡人看鹤归乘塞恵风消战略论文精辩破谈围衰翁不敢言恩旧但惜怱怱别袂挥
题酂城张氏林亭【今枢府旧隠】
里占西豪族望雄一隅幽槩揜隆中彩鸳戢翼高梧在蔚豹成章旧雾空冷接安斋投辖井细生吟榭快襟风谢庭罗宅资真赏兰有清芬菊有丛
夏日北溪亭上
羲轮亭上烁炎威溪上轩牕匝翠防野泽蒲深初类堞壊垣苔老半成衣争花晚蝶萦丛住避弋惊禽截浦飞一袵雄风消内热高门无意事轻肥
次韵和吴侍郎洊贶雅篇
儁辅西还玉体痊银台归兴且陶然谈经宝序常迎日【讲筵在迎阳门西之西序】膝席清司最近天【资政殿在龙图天章二阁之间深严第一】君拂翠緌朝右贵我惊华发鉴中鲜洛都巴俚虽求旧莫累阳春一种传【仆尝因寄诗庞高二公为匪人告谤今防垂谕云洛中酬唱人多传诵无乃更累清唱耶】
次韵和资政吴育侍郎见赠
台阶抽得冒荣身且喜西都见故人仪世瑞鹓曽接翼【君两使内枢一叅大政仆并叨陪接】论交寒栢不知春樽前高意青云旧鉴里流年白发新争奈诏书催上道谈犀从此日生尘
次韵和新命留台吴侍郎自适之作
谢病弥年叹偃床知君灵气本无伤论筌自识忘筌意失马终为得马祥心到不贪方是宝物归何有即名乡西都老尹欢迎近预喜遥临照席光
送窦贠外失职掌廪于沙苑牧监【窦君江左人有别墅在关中】
平台飞雪欲成花有客西征感鬓华内史江莼空入梦下邽罗雀此还家鸿声不防闗云黒角弄初休陇月斜駉牧未妨称吏隠田园自有故侯瓜
送谢屯田徙治富顺监
緑发仙郎冠誉髦垦田分土汉家曹诏颁紫检琼芝熟歌阕青天劒栈高巴蒟溢盘馨画馔郫筒环席荐春醪西征自叱忠臣驭千古王尊直笔襃
坐旧州驿亭上作【亭下是梁山泊水数百里】
废垒孤亭四面风座疑身世五湖东长天野浪相依碧落日残云共作红渔缶囘环千艇合【泊中渔舟数百艘各击瓦缶以惊鱼然后众舟若合围状】巷蒲明灭百帆通【泊水无岸行舟多穿菰蒲为道舟人谓之蒲巷】恍然归兴无人防闲向青冥数塞鸿
送石舍人赐告还乡
内史清班近侍臣过家恩吿曰俞新邮中别夜星催暁殿里归年树约春【还朝必在来春矣】几日词垣栖健笔九秋朝橐冒征尘西州归马欢迎处定有临卭负弩人
和吴侍郎自陜归阙
几日星催召节飞迎车千葢溢郊畿秦城璧返蝇休污轩阁巢高凤始归两憩甘棠歌美化重攀温树怅流晖因君更感忠防意夕梦翩翩绕帝闱
送伯中尚书学士归阙
故人同省复同班且喜先归奉帝銮居守乍抛留宅钥造朝重拂宝梁冠仙楹夕霭通飚驭秘庑晨晖转露盘我有寸心空恋主扪膺难把向君看
酬王拱宸侍郎归阙见赠
誉由来服搢绅更烦余略霁邉尘威留玉帐时无战班入金华地最亲昔看草辞知大笔今荣除馆识嘉宾一章求旧人知否媮俗都融郢曲春
送虞部元员外赴阙
泥检封香矞露浓汉庭新册颍川功朱轓按俗麟符郡青被为郎斗籍宫俭幕卷云賔履隔郢楼翻雪饯壶空明光伏奏前期近备对芳兰溢握红
送苗郎中出漕江西
几夕烧熏歇被绫东南使部望前旌武泥给板言如綍汉庾临波粟似京露橘千头丰嵗籍江鲈百尾饫盘鲭计筹借尔烦经画囊槖行看用老成
和致政王子融侍郎喜昭文庞相公登庸
感防由来属儁贤谁知出处更相先蒲且卷戈防鸿日荀令开池浴凤年佚老疏金催具酒济时商楫正横川高风盛德俱难状留与名山信史传
送职方张员外领荆湖北漕
粉闼仙郎鬓未秋懿文精力允佥求新荣亳忌祠神馆【君顷受诏建太一宫于国左宫成而拜是命】更按乔卿露冕州楚匦贡茅纷骑置蜀艘移粟蔽江流富人缓役承平士肯学研桑苦运筹
送孙刑部领漕幷部
百舍星文动使轩汉家初赐办装钱犀株衞帐并儿勇鹄发迎涂绛老贤嵗稔万箱资转粟时平三防罢开邉中宸图旧恩方渥几日从容武帐前
九日南阳与诸公防
憭栗霜华六幕空丹萸成佩菊芬丛香浮彭泽仙巾酒影落龙山宴帽风诗笔娱情真泣豆舞腰囘节更惊鸿夕阳峣榭愁重顾不见舂陵旧郁葱
无题
西峙东流意欲分紫箫呼凤隔烟闻书因屡答机无素梦为频惊峡费云羽帐枕寒晨未转玉楼衣洽夜还薫琴乌一曲何曽聴七十鸳鸯失旧羣
诗寄河阳夏侍中
勤勤书札问青氊郧水逢知似曩缘【方外之谈愚不敢执輙寄疑似以铭幸防也】海燕不防栖厦日霜松宁有改柯年陪京玉节诸侯上坐省华貂百辟先朝夕公归领冠剑定应偏作故簪怜
和答并州经略太尉相公元日见寄
邉亭春色感离居犹记衰龄本命余【公自记年逾本命引刘白相贺之篇足知意爱之厚】樽味阻陪曹相国带围空老沈尚书【仆每移郡俱即进秩六曹尚书今沗五矣】军中鼓吹千蹄马【将府勇重】物外风烟一壑鱼【衰懐所向】干栋不材须适分愿公容我作荘樗
赠浔州朱祠部
粉署郎潜已十年囊毫奏议委千篇耻论颇牧云中级去咏齐夷海国泉路控驿疆逢瑞翟气收炎浦见飞鸢铃斋宴坐真腴盛几种天花落帐前【公妙达空谛而薫习持诵高于当时矣】
次韵和判曹韩学士见赏湖山
西溪本慰寥寂人何幸开樽枉胜宾一防仙山平压野【岸西逺见嵩少近见具茨大隗】两陂官栁緑围春我虽酩酊能骑马君自风流偶垫巾更愧和篇寻故笔试开荷槖久生尘
小园秋思
年华摇落自骚骚衰境牵人更畔牢月里惊乌愁夜永箧中团扇恨风高烟霏曲霤蜘蛛织气袭空阶蟋蟀号恩重才疎归计晚可怜身世一鸿毛
三月晦日夜坐有感
城头吹角乱昬鵶坐敞空楼感岁华遥电不知何处雨狂风还送一年花洛桥禊席随流水箕岭仙巢倚暮霞出处半生虽未决归心常傍故侯瓜
送广州刘掾
督府迢迢瘴海城掾曹三语蔼兰馨归邮托信梅华暖仙剂蠲疴薏子灵蚌月射楼吟思苦鸡潮惊枕醉魂醒外台谁举沈僚俊编著黄堂有政经
溪斋春日
问君何事拙谋身竹坞溪斋养钝人白鹭仪形闲照水野鸎言语乱嘲春半生己悔婴朝绂万境方将付客尘自笑经旬无宴具对花孤坐咽琼津【近冇客教予饵气之术暇则为之】
奉和御制赏花钓鱼次韵和赋【时在荣阳】
秘苑神池帐殿开钩陈遥衞斗车来栁舒瑞雾迎仙跸花献天香入夀杯恋藻文鳞争聚散聴韶丹翼剩徘徊朝簪尽庆千龄防薫曲汾歌即席陪
送齐进士奉章阙下
倾坐仙姿揜石麟奉章车府应观賔谢庭早占芝兰族禹防初陪玉帛臣削牍西清催笔距赐衣中禁换袍银东归待看荣乡品年似终童禄及亲
送将作监丞张唐卿通理陜州
春风秘殿翳华芝亲见枚皋作赋时秀色并开棠树萼隽科先赏桂林枝汉邮给传蕃恩告蜀醑浮觞荐夀祺几日陜郊迎郡副车前悬弩杂军麾
郡斋感懐寄呈叅政给事同年
老持藩印守河冲茍禄惟知恋轼熊游旧最叨青眼客埏陶今仰黒头公巢由逸躅心空断儒墨常谈耳欲聋自笑晚年经济业焚香静坐习元功
郡斋无讼春物寂然书所见
阁铃无响昼辉迟短髪山巾尽日欹战蚁羣行开蛰后瞑禽相语欲栖时遥通窦水添新溜宻数庭花记落枝讼息寛条恩莫报晚年余有白云期
自洛移许初至郡斋作
忝司官钥忽三年恩借闲州得颍川楚北苍茫轩后野国南膏沃许人田汉台褒鳯今难继荀里占星俗尚传更頼鸭陂能慰我铃斋西畔似江天
侍罪书馆无所自效客有以尸素为谑者因成答咏
本媿虗名类斗箕更堪华阁玷缨緌海边不觉飞凫少天外宁知吓鼠饥倦客风霜嗟右席故巢烟老南枝新年定有澄清劾归守东冈固未遅
喜晴晚归
八月高空卷防霓落霞残照掖门西仙城气暖犹蔵雾辇路尘清不杂泥殿里风囘闻禁漏阙邉云敛见丹梯迎寒便立甘泉仗扈从应无七圣迷【时大礼将近】
醉枕
楚辞虚美独醒贤左手香螯伴醉眠国器载归壶似腹江萍兴罢幕为天雪楼珠丽巴人曲芝馆尘生洛浦田昼枕蝶魂方适兴莫教痟意傍鹍
赠石龙赵山人
衰星星倦折腰十年归就故山樵临江径壊茅闱屋颍水风清树厌瓢防蠧旧编裁竹牒蠲疴珍剂访芝苗鬻文谋食机心尽试为劳生谕炙鸮
晚坐高明台
悔倚危栏望夕霏临高无事亦依依天长去鸟几时返风罢孤云何处归一世功名惭击节百年耕凿愿防机衔恩感旧谁能免犹喜荒洲在日围
明堂防斋赐贡茶珍果上樽御膳
太寝陪祠防斗城宠颁通夕助斋明吴包瑞果金衣润闽焙春团宝月盈满腹鸱幐催御酒溢杯羊防识君甘滋饱德殊无寐坐数章沟肃唱声
季秋侍宴中阙与诸公憩学士院作
冠劒中休防禁扃暂欹孤枕拂云屏漠臣责重非真醉楚客秋高恨独醒宝墨喜窥前赐牓【太宗飞白玉堂之署在焉】华绦犹记旧呼铃诏催终宴箫韶动更学鶢鶋子细聴
屏居春日
初服仍从洛涘居鸣蛙铙吹满前除露园柘弹愁逢雀磻渚璜钩枉饵鱼蜡屐幽懐高下齿斵轮真想古今书汉人尚自嘲频解犹得凝神守泊如
元宪集卷十

[book_title]卷十一
钦定四库全书
元宪集卷十一
宋　宋庠　撰
七言律诗
休日
弥旬出沐道山头僦庑萧萧避俊游枉是胸中无块垒可能皮里有阳秋驾车款段慙乡品托乗鸱夷笑客愁曲突无烟宾坐冷时闻庭雀一啁啾
晚坐观风亭三首
戍楼西北最凌空倦客凭阑八月风一曲黄河连野浊半规残日背人红山林枉负沉冥志刀笔终无尺寸功犹喜不迷存阙地绛英瑶斗虎牢东
百尺空台河上城逺波虚籁助秋声过穷旅鴈书难得啼杀饥乌曲未成急节何当容白髪流尘只欲傍华缨临高莫讶频东顾忧国思君不为名
我来秋色逼霞曛更作凭防逺望人山口逺衔遥白渡水头斜略小平津年华有恨惊心去世事无端刺眼新深愧具茨芝朮在挂冠终拟狎尧民
谢齐屯田见惠诗什
东家华衮屡垂褒倾耳幽兰郢唱高雪苑曳慙赋客春塘飞笔见诗豪千金秦市文终贵九奏钧天梦自劳他日海槎如犯斗愿将孤迹托星曹
和答越州吕乡见赠之作兼以为别
緑髪仙郎得郡新颍川重喜拂征尘樽前道旧情无改马上裁篇笔有春万里江山迎使斾九门冠劒别朝绅请君更读韦平传莫把家声苦譲人
次韵和宫保庞丞相见贶之作
嵗隂谁不感摧頺更值亨衢出处催根柢只堪陪栎社功名何足玷云台览穷文史篇章勌过尽荣华老病来宫衮裁诗褒意厚昬瞳刮膜喜重开
次韵和太常韩愽士寄献畱台呉侍郎之作
药匕蠲疴去近班主台西邑借余闲梢云翠色凌霜罢巢阁仙姿瑞世还秋沼萦心林下水暁楼供目雨余山【公里第有西沼北楼之胜】更逢酬唱俱清润冰玉相辉戚苑间
和呉侍郎答汝州诸官唱酬之作
青管裁篇属旧僚歌奇意亦飘飘横徽曲妙谁逃赏过物风清尽应箫此路烟霞催入路他年簪笏庆归朝乗秋不奈多高兴重取兰薫答楚謡
府斋秋日
卷收扇暮凉初秋意盈襟小疾除池面宿烟荷盖老阶唇漏日竹隂踈虚舟触物真无意高枕论才似有余学道知非堪自哂眼昬方读贝多书
梅
花落亭亭素脸开忍寒刚欲背春来已迷江令琼花树更傍周王璧水台楚馆娇云愁梦防洛防香雪待风囘一枝寄逺真何益费尽南朝陆凯才
赵奉礼见过
经年掩卧席凝尘载喜西都接赋宾照坐仙姿嵇玉冷醉心英气瑾醪醇斑衣就飬垂华组葆髪伤秋岸幅巾更谢妍谈殊未已肯将车驷诮原贫
嵗暮答赵奉礼
蜀痟平日掩芳樽星籥年凋景易奔天逺防芦催序鴈庭空飞雪妬离鹍顔瓢枉乐堪忧巷汉履犹思待诏门月署仙郎多丽唱苦嗟池草乆迷魂
送赵奉礼
日出东郊郢路分斑骓嘶防怅离羣汉庭习蕝仙曹逺楚驿攀梅使绶薫蚁酎百壶凝桂溢鹄歌三阕转珠闻登临如赋兰台事十二峯前尽有云
朝谒应天神御瞻仰壮丽退憇斋房作【时朝廷重葺三殿毕功】
云构崔嵬敞梵筵皇家基运此兴先如存不改当阳坐善防常开种福田四彻金防规寳所九衢琼树宿非烟须知补旧延洪意重数仙人拂石年
晨谒感懐
早拂华簪谒冕旒五更残防便鸣驺星沈长乐钟声外月挂觚棱阙影头弱翮讵堪仪振鹭孤懐终欲信羣鸥更惭晨坐鸿枢府容先于省树秋
晨谒书所见
绀宪鸣珂万盖翔九门冠劔拥晨光城连南北长安斗殿倚东西太极堂云里铜乌风作籁天邉金掌露成霜微生备位如葵藿只有倾心奉圣王
受诏同编修敕令终篇例赐勲一转谢参预东平防稽二公
法家高议集朝緌成绩连茅被帝晖均赏已知羊胃烂铭恩偏觉鼠肝微泥涂枉入鸿钧用腹背还凭逸翮飞天禄半生瘨病犹堪持帚扫朱扉
送巢邑孙簿兼过江南家墅
楚客才多不奈秋长安赴集苦淹留半纶绶采缁尘化十幅帆隂素潦收离恨枉能寛带眼归期犹喜咏刀头督租勾簿真沈俊终冀梁台一召邹
流杯小宴偶成拙诗奉呈运使王密学紫微韩舍人
溪斋元已得嘉宾曲曲烟渠逗翠沦泼火乍经三月泛觞重记九年春【山隂之序在永和九年】风前小舞惊余雪梁外清歌落暗尘此防贵交应絶拟斗枢星掖两贤臣
春晚独游沂公园
几曲鸣溪抱啸台隂隂野气压浮埃林间幽鸟自相语水上落花何处来逃相故畦无废汲封侯修竹是元栽三川病尹妨贤乆终卜邻扉飬不才
送李秘校赴太平法掾
沈臂惊秋肉减分暁波衰桞对离羣臣饥枉索中都米卿事犹参下国军三袭赋台抛苑雪一廛乡树辨江云坐曹少茹徒劳叹南阙干霄迟献文
送黄秀才归淮安
骊驹黄鹄两成歌即席愁顔惨未酡旧客仙坛红绕杏怨魂春水緑生波缔交英域银丽宴族诗庭玉树多简牍三千行自鬻汉家鼇阙鬰嵯峩
叹张縡
峤外归来白髪新胷中无物有经纶局当辕下骅骝足倚着门邉肮脏人风雪又残梁苑嵗烟萝谁管楚山春由来荣悴多如此莫为前薪怨后薪
洛京王尚书学士寄惠牡丹十品五十枝因成四韵代书答
十种仙葩各有名相逢暂似到周京簪端珥蕚头虽白酒面含华眼更明风暖天香吹不防露深宫防洗初成慇懃数尽千重叶未抵衔恩感旧情
和运使王密学西亭未开牡丹
新年西囿带轻寒芳意含华洽客欢瑞露只知催濯锦朝霞犹欲隠乗鸾暗期玉蘂蜂窠润偷裛天香蝶粉干应为主人恩不浅并留顔色占春阑
小园春昼
日永春残陋巷深四隣萧寂小山林张罗门外人惊爵仰秣槽中马聴琴燕坐角巾移竹影野谈争席占墙隂灌园本是三公事俋俋闲舒傲世心
和中丞晏尚书圆丘观礼
三袭觚坛夜未央金支蟾彩共荧煌凤舆遥憇壝门次翟尾交分褥路香星魄媪神聫绀席文宗武祖侑瑶觞万灵醉止纯休集方信周家骏命长
隂晦残春可惜二首
园林春去自无欢宴幕经旬掩客盘雾野关河非意失暁楼风雨不时寒空梁燕湿休矜舞曲沼蛙鸣且为官嵩少归心堪怅望紫芝赪桂老琼峦
桞长花歇夏云初幽圃防芳但緑芜不分伯劳随阿母生憎蛱蝶効当涂昬沈岭雾吞斜日寂寞溪烟压翠蒲欲拂琴徽销客恨哑哑【平声】城曲已啼乌
同万秀才防杨侯别墅
苑路轻骖拂暁霞斗城南畔列侯家临卭贵客倾中坐【时一二贵游偕集】漳水词人记后车一石蒲桃先载酒万株金谷正交花风光不减兰亭会醉墨凭君纪嵗华
过汉洛阳故城【在今城东十八里】
汉家遗堵满山川六里东西遂渺然【洛阳记汉都城东西八里南北九里今旧趾犹然】寒日似愁圭影地秋风真作黍离天五株杏发陵无邑一项茅荒井失田更叹道邉多弃骨可能犹为直如
送紫微夏舍人徙治洪州
方底丁寕细扎书豫章都会冠全呉垂腰三品衔绶卫帐千兵虎刻符药省树翻抛赐笔练江波静见还珠西山五色多仙防铃阁无声道有腴
立春前二日嘉雪应祈呈昭文相公
皇心精祷动昭回嘉雪乗时弭嵗灾先作飞霙随腊舞便含膏泽趂春来天渊百顷移星汉禁籞千枝傲岭梅一曲巴人虽下里愿持欢意助康哉
北台
古邱危磴接云梯逺目临高意自迷千里緑芜平野北半邉红日乱峯西台倾邺苑多残瓦凤没漳河失故隄近塞春郊无胜事跛防风马满山溪
暁出城祀风师坛马上作
风穴灵坛背汉臯肃将祀典防诸曹城头五鼓催关钥席上防笾荐沼毛冠岭昕霞迎霁旭冒畴农橛渍春膏箕扬毕好宜流惠江外刀耕楚俗劳
漕渠春台
缥陂春色极晴虚新水遥连六辅渠沙上钓归人获鹬梁邉观罢客知鱼苍浮树影烟生后红皱溪纹日侧初刮目暂成江海趣狂奴终忆越滩居
和朱舅暮春积
沮洳江云寂寞春一轩风叹弥旬灰残淮馆蟾韬晕石去湘陵燕湿身委路落花红罢舞傍楼低桞緑争颦萧萧枉结年华恨愁煞西州掩鼻人
得许六书
车笠论交夙契深文麒江海获归音流光过隙偏惊驷危睫沾衣不为琴寗扣几劳歌白石庄昬犹欲注黄金无因一答瑶华问南国洪乔牍易沈
驰贺监税齐都
温诏封芝出帝居秘曹星秩示除舜庭已茂三年绩魏谤初销一箧书丹地拾遗思汲黯中宸批草待相如前期雀厦无因恋归从清尘六尺舆
次韵和呉侍郎任宗伯贰卿冲卿领天官南局皆世职有感【案卿冲卿文不甚明疑有讹脱】
斗宫分局敞星闱伯仲登贤士论归奕世弓裘方善续先春跗蕚更相依孤鸿暂作云衢骋三凤行看帝阁飞戚苑好书余事一门仙橐映朝衣
西斋见雪寄呈靖彦惠
嵗隂休沐坐空斋集霰飘霙次第来仙粉有防缘幌入乱花无数覔丛故裘御湿便羔防冻醴扶衰借药杯向暮纷纷何所拟谢家儿侄有清才
和中丞晏尚书和答十二兄夜归遇雪之作
有客天街夜辔还霰花无拂雕鞍路疑西极瑶池近人似南朝鹤氅寒漏鼓传声催暝色麴车迷辙寄余懽埙篪雅韵皆多感偏觉阳春再和难
和中丞晏尚书乗舆宿殿致斋日廵仗遇雪【案宿字下未着殿名原本脱误】
十里甘泉卤簿新即时天借雪清尘光含九陌疑无暝花拂千旗旋作春夹路防楼偏着粉中天峣阙更成银绛驺案仗传呼盛寕似梁王不悦辰
初春夙兴
戌城宫柝应营笳愁枕无眠感鵶料峭风头犹助冻苍凉天角欲成霞离离奕局残星坠脉脉刀环片月斜尚喜初年轻病骨半簪蓬影况苍华
送令狐揆南游
楚泽离愁不避春桞梢梅蕚送行人緑波易荡销魂水紫陌难拂面尘道困秦仪犹掉舌岐多杨阮始沾巾劒缑髀肉无穷恨羞向耕畴独问津
巳巳孟春二十六日作
纠纒空惊祸福频沈舟未拯更催轮山头枉是轻廷尉天上何容着蹇人南国祭牺堪畏楚东门猎犬尚尤秦当涂莫竦支离诮坐受朝家十束薪
致政张郎中惠亲画墨竹二防以诗为报
南宫仙老本多才素幅珍纨绘境开高节自縁心匠出野丛还拥笔端来挂余粉箨疑飘席玩乆风枝欲扫苔俗眼莫惊无藻丽嵗寒顔色抵琼瑰
送孙记堂出宰归安
当年璧马上荆台曽识长离婉婉来巧智忍随司马宦沈酣终屈广都才莼鲈荐爼朝豊馔稻藏波嵗絶灾乡梓汀苹鸡犬地孙郎藻思若为裁
榴花
根西土几时传绛蘂缃趺早夏天艶发虽慙桃李后子成犹占雪霜前醖余霞醑杳应在染杀绡裙色未鲜一种芳心耐风雨敢辞重叠奏君筵
晚台
霁色秋空送目劳小台揺落更平臯红垂海树乌栖日清溢江沱鹭浴涛天势暮围鳞隰濶鴈行斜转翼云高楚风摵摵迷魂地可在扬雄独广骚
提刑张司封同年垂访别郡以诗为谢
天圣光华第二春与君同日脱凡鳞何知素领分符地郤见青云共榜人千重使移行府重一觞欢伯故俦亲言诗击节兼风义且欲因声附翠珉【君与今永兴丞相及诸名公等多所酬唱竝刻于石兼遗副本因以叙成】
送廷评沈先軰宰江山兼过吉席
东阳世系出翘英刮目神肤两共清洛纸文雄钱万选郄堂科羙佛千名春风适馆仙軿密海曲夸乡县绶轻上最三年归路穏中阿芳意满菁菁
淳之太尉相公寄示赴镇小编三复成诵研味之余理当酬继但难于徧和輙取首题赋成拙句一首既伸高山仰止之愿并以为谢
西北胡晋部疆更烦儒将下文昌乆调玉铉三司贵出倚金城万里长唐嵗豊禾自合汾波秋景草应黄【公赴镇在去年秋末】须知外警从兹罢闲杀邉邮赤白囊
新春雪霁坐郡圃池上二首
铃斋西北小池台漠漠年光病眼开水面緑深知冻解桞梢黄浅觉春来啁啾野雀遗寒毳拨刺潜鱼露戏鳃物物恼人俱入咏使君争奈乏天才
溪上危堂堂下桥腊余春意卷寒飚烟催树色全疑染暖逼禽声自学调封径老苔飜败锦抱城空水皱轻绡茨山小隠归心动坐想琼芝几陇苗
淮南自讼
偶然人乏贰中枢赐罢犹专督府居髪白自伤闻道晚心丹谁识报恩余淮天目极风颿驶韩野魂销宰树疎却顾病身何所用只堪归钓颍滩鱼
春社日置酒示客
欣欣春色上高台一雨关河宿雾开洛浦宓妃鸿已去汉家皇后燕初来山炉馥郁熏歌扇锦瑟丁寕侑客杯秉烛防芳君莫倦欢游才散便徘徊
暮春感兴
九十芳期去不留解痟何计贳珍裘炉残晋俗清明火水冷山隂祓禊洲风径舞花催暮色雨梁归燕説春愁离归莫问年华事赋笔悲于宋玉秋
元宪集卷十一

[book_title]卷十二
钦定四库全书
元宪集卷十二
宋　宋庠　撰
七言律诗
去秋九日置酒今秋复喜兹防诗呈通判比部并诸幕府
城上凌氛百尺台晚秋重喜宴楼开泛樽露菊疑相识吹防霜风是再求寳瑟丁寕催客饮丹萸烂漫辟谁灾莫惊银烛先为具天际残阳唤不囘
孤坐北斋因懐出处之难偶成感咏
白头荣路念何之出处空惊未得宜刘放老于宫里树荘生愁煞庙中牺嵩岩桂坞堪休影颍曲芝好疗饥但愿天心从尔欲敢言归赴赤松期
谋退
家家臯稷防亨辰老丑无谋念孰亲自乐一麾称外守耻将三物诅谗人灌园路侧苍烟暁洗耳滩长碧溜春此地敢言逃楚相他年终拟作尧民
赴郑出国门经西苑池上
十里商中抱帝畿苑烟宫雾共霏防长杨猎近寒熊吼太液歌余瑞鹄飞碧护斗城天倚盖光衔岛日舒围楼船法从年年盛借问孤臣何嵗归
府斋嵗晏节物感人輙成拙诗二篇上寄昭文相公枢密太尉虽俚调无取亦盍各斐然之义也
暁拂青铜感嵗华萧萧华髪强扶冠病憎蛇影能为怪老爱松心不受寒世务焦头机已息主恩沦髓报应难镆铘自跃非吾意且作洪鑪旧物防
处世何尝尽值才虚名高位自惊猜千重浪里随流出百尺竿头试险囘衰不徒欺暁雪心兼欲伴寒灰嵩阳颍曲风烟接已仗归云作隠媒
后池春水初满
水从云表济祠来春冻初消旧堰开岸侧浅黄先映桞石邉新緑便成苔就深整顿呉歈浆因曲安排洛禊杯莫道使君无野兴把竿常到月中囘
池上雨过
萧萧残雨过横塘翠幕生波入座凉淡日映云微透脚暖风翻叶更成光墙头早杏青丸小水面新蒲绀尾长鱼鸟沈浮斋吏散恍惊身世在濠梁
因览镜照见衰年状貌有感
柫槛清晨念老余只堪邱壑便悬车暗围廓落频移眼坐况苍华不满梳綟绶转慙钮印土膏空负鹤头锄人生出处真难决羡杀贤哉汉二疏
郎中胡君出守三衢特枉长韵一篇曲叙故人之契且有嘉命别督饯章牵课所成老拙多愧聊以奉扬高节尔
南宫仙客欲归休更领铜符越絶州【君乆欲归休不辞小郡】郎位虽嗟三不遇友声偏喜两相求【仆与君最为故旧】朝端引籍辞羣鹭天外忘机信白鸥行矣松乔君自爱虚名官职压人头
落花
一夜春风拂苑墙归来何处剰凄凉汉臯佩冷临江失金谷楼危到地香涙脸补痕劳獭髓舞台收影费鸾肠南朝乐府休赓曲桃叶桃根尽可伤
春晦
暁雨廉纎仅压尘落花长草小平津十千酒美空留客九十春归不恋人有恨刚肠随指绕无情华髪扑头新凭谁与射踆乌翼免向西嵫送日轮
恩忝西掖垣
贤路尘消箧谤残萧萧衰鬓得生还乆叨鸱尾三重阁【予在天章三周嵗】却趂蛾眉五日班伤翼再来仍绕树行云何处不思山坐挥拙笔无文甚正被中郎拙艰
新晴
清明初过初收春意重因霁景畱风定草烟还压野云开山色始归楼邙隂高树藏低岭河曲新波没故洲防检丛花犹半在应须秉烛为君游
清明日东归舟次滞
月离毕破芳辰舟子招招问津压岸晚隂云着野蘸渠春色桞随人烟畴雊雉逢谁叹风碛惊鸥莫我亲赐告有程归棹急赧然归水愧游鳞
都官谢员外今年春榜舟奉使予饯别于东亭孟夏之初不幸卒于中道其孤迎丧还都予又出吊于饯所俯仰陈迹因为诗以寄哀
沟水新伤掺人何言便作死生分地中玉树无相见琴上牙弦忍再闻几日离觞成渍酒平时芳札代遗文东亭哭罢愁囘首落照铭旌隔野氛
四月昌州奏圣祖殿下生芝草一本四茎及面有红光如悦怿之状
昌元逺地凝和气圣祖仙宫发帝祺穆穆晬容分喜色煌煌寳座秀华芝巳彰日监灵心显更表晨敷恊气滋元后钦崇膺瑞命殊庭荐号答繁禧
寄延州经略厐龙图
驿骑传书拂塞尘开缄长跪墨犹新霜余且喜青松在火尽谁矜白璧真嵇阮交游思旧隠臯防功业记名臣年来更嗜无生学杀关西仗人
清明
前旬风逼清明桞色天高雪絮轻冷落介推藏火月寂寥潘令种花城军中蹋鞠人穿域门外吹箎客诧今日太官还直具多年私邸隔朝缨【故事每嵗寒食皆锡宴于宰臣私第】
和呉侍郎谢余洎诸朝客见过亭沼
碧瓦新堂压素波主人欢意驻鸣珂风清共觉烦襟快觞急都忘醉弁俄江苇有情侵岸出野鸥无事掠船过西桥墨妙须珍防皇祐高秋胜永和【是日太常呉丞题诸公名于西璧】
胥集贤复旧官
鸾鹊惊飞诏检开唐家僊殿育英才毫端误墨谗蝇尽塞上求羣故马来咄咄书空徒有意冥冥避弋本无猜孤生旧辱知人举一夕闻风释九回
从猎晚归马上黙成奉呈承旨端明王学士
天子乗冬校猎囘钩陈平野转瑶魁万蹄未暮先追日叠鼓非春已作雷得防风毛随禁仗犒勤霞液出仙杯词臣定有长杨赋翰墨能销几许才【长杨有翰林墨卿之问】次韵和度支苏员外覆考进士文卷锁宿景福殿
秘邃严庐斗极傍【此殿最近禁中】知君此夕较连章天移宿幕邻尧屋霞灎仙杯杂嵰霜【供帐赐樽之盛不与常等】坐觉铜籖随漏箭卧惊银汉入宫墙精心百汰知无倦千牍皆供夜石量
屯田任君以歌诗授余感叹不足因成答赠
绿髪仙郎藻思新就中诗语更通神清襟逗兴初无滓防笔呈华别有春顾我风期情背俗感君官职命欺人汤汤聴尽流波曲终愧衰聋赏未真
永兴端明王左丞寄示见训长句因为后答
西风书驿到河津且喜开筩丽句新安石风流高映世君房言语妙惊人公懐逺略须经国我愧华颠未乞身惟有论交方寸地嵗寒留得比松筠
答子京
一辞云陛五周年琐闼销符宠再迁时誉敢希呉陆俊归心偏识汉疏贤蜗头狼籍争锋地鸿影徘徊避弋天命驾不须频见约颍滨嵩麓有私田
闰十二月望日立春禁中作
闰厯先春破腊寒防花金胜宠千官水从太液池边动桞向灵和殿里看瑞气因风生禁仗暖晖依日上仙盘须知圣运随生殖万国年年共此欢
立春日置酒郡斋因追感三为郡六迎春矣呈坐客
闰章余厯气先回腊尾新阳已暗催三改使符惊嵗徃六倾宾酒驾春来枝头翦防仙葩折胜里宜年寳字开更聴羙人金曲从兹争合舍尊罍
晚春出郭游北山佛寺
幽刹防春傍翠微游人谁解惜芳菲隂晴野日不常见红白路花相杂飞一世功名催俊杰千金歌舞属轻肥左迁病守真无用试学山公倒载归
淳之九兄以仆承乏制曹幸聫局事向当成绩猥辱裁篇谨抒拙诗以谢来贶
汉家挈令赖诸公末至缘何玷选中马尾不知书画误鸟声偏乐友心同忘忧日接三杯善轧思时分一溉功敢向明廷邀异赏从来儒术比司空
新年谢故人惠建茗
春筥收英得几丛小团珍串刻闽工甘逾寳屑非关露快入烦襟不为风左防沸香殊有韵越瓷涵緑更疑空从来酪茗嘲伧鬼莫枉奴名立异同
陈勤之兄弟同登秀科俱宰江东大邑
上林春色老朱樱谁见聫科纪佛名睢苑妍辞俱右席太丘遗业肯慙卿歌离坐写埙箎恨邑政行闻鲁卫声使橐尽堪传尺素防函同慰一揺旌
宗人缄见过【与予同年擢第时缄坐法失官】
慈恩题墨七雕年霰雪相从倦客天男子诣曹羞防课秃翁无版欲归田爻占后笑余艰象书入穷愁有剰篇闻道汉家求失职【时郊祀大恩昭洗痕玷】可能梁甲信灰然閠三月再到西湖花卉已过春余夏早景物亦佳因复留连日夕忘返
再来湖上已春残物物随时亦强欢紫叶抽荷疑弄槖翠皮包竹好裁冠惊襓野鹜移沙渚贪饵鲜鳞荐客盘尽日临流忘吏事须知名世六条寛
重展西湖二首
緑鸭东陂已可怜更因云窦注西田凿开鱼鸟忘情地展尽江河极目天向夕旧滩都浸月过寒新树便留烟使君直欲称渔叟愿赐闲州不计年
西北云波逗异津两陂相合到城闉桥连防岸才通舫路转新洲不尘倒影剰容霞底日暖光平展鉴中春摧頽病守时无用堪与鸥鹇作主人
次韵和次道学士献赠留台呉侍郎洛水泛舟之作
歳晚风清洛雾开有人沿泝避嚣埃庄谈解辩观濠乐潘兴能添作赋才【公于舟中作泛洛赋一篇实当世名笔】兰菊分洲争向背凫鹥随棹罢惊猜留都吏役虽羇鞅亦欲抽身更一陪
夜炉
风牕夜永烛飘煤坐拥空炉暖冻杯束缊未求曹相火防心将冷子綦灰禅林隠灶徒惊俗曲突徙薪枉备灾余烬欲销微霰集燎薰援锦忆平台
后园新水初满坐高明台逺眺
济渠冻觧逗奫沦花桞兼催近郭春城外天形低合野水邉楼影倒倾人趂晴鱼意双游乐助閙禽声百种新老倚芳樽从外诮且将吟啸代经纶
送贵溪尉周懿文
津亭理櫂拂朝霞试补东溪县道賖旅突倦供樵客桂官符贪及戌时蟾生海岸空湿天倚山城一盖斜歳晚私书无惮轻邮不禁岭头花
送虞部杨员外出牧池州
郎署新闻一进阶汉家临遣重州台人持泽节龙形出路建风旟隼翼开千顷江禾年有瑞万盆呉茧俗丰财吟牕剰赏云峯翠即是逾朞报政囘
送集贤盛谏议出牧维扬
江海多年滞轼熊书林谏霤得儒宗寛条一劄仙泥熟慈宴千觞湛露浓【公拜职赐宴于本院儒林毕防】迎舸蔽川交画鹢队笳横浦细吟龙轻扬俗改方图旧两马行催诏传封晚泊白村登舟囘望因成拙句寄淮阳龙图王给事
临艎西泝近神坰六辅聫彊见驿亭【汉郡水督六辅渠寔近畿河漕也】千里暮霞烘日脚一篙春水皱天形野桥烟火微分市曲岸渔樵别有汀忽忆主人恩意厚倚樯囘首涕空零
和龙图王学士经涂洛邑见寄
谢病台阶别邃旒更荣符钥守司州箧书巳辩恩难报台礼虽颁政未修潄石洛波鸣佩暁挿云嵩色绀屏秋烦君丽句催登览欲便长随麋鹿游
杨寺丞以新集见授【君与仆甞于荆州聚学】
荆台杯酒接慇懃已是缇灰十五春学舍早欣游雾露辞条今服际天人沈居雌蜺那知赏叶牖神龙更骇真侍上
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:23:47-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
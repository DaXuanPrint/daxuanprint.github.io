<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,樊榭山房集原序,樊榭山房集卷一,樊榭山房集卷二,樊榭山房集卷三,樊榭山房集卷四,樊榭山房集卷五,樊榭山房集卷六,樊榭山房集卷七,樊榭山房集卷八,樊榭山房集卷九,樊榭山房集卷十,樊榭山房续集卷一,樊榭山房续集卷二,樊榭山房续集卷三,樊榭山房续集卷四,樊榭山房续集卷五,樊榭山房续集卷六,樊榭山房续集卷七,樊榭山房续集卷八,樊榭山房续集卷九,樊榭山房续集卷十,樊榭山房集全文在线阅读,樊榭山房集全文在线下载,大玄古籍书库">
<meta name="description" content="诗文别集。清厉鹗撰。鹗字太鸿,号樊榭,浙江钱塘(今杭州)人。康熙举人,乾隆元年荐举博学鸿词科,生平博冶群书,尤熟于宋事。著有《宋诗纪事》、《南宋院画录》、《辽史拾遗》等。此集约十七万字。因所居取唐皮日休句题曰“樊榭山房”,即以名集。原集诗八卷,词二卷,续集诗八卷,北乐府一卷,小令一卷。鹗自编。文集八卷,为其门人汪沆编。另集外诗四卷,集外词五卷,集外曲二卷，为光绪间汪曾唯汇刻全集时编入。厉鄂以诗名世,编著《宋诗纪事》,影响甚远。其文富赡丰腴,章法严密,语言典雅。有《四部丛刊》本。《四部备要》本。_樊榭山房集_全文在线阅读_樊榭山房集_全文在线下载_大玄古籍书库">
<title>樊榭山房集_厉鹗_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">樊榭山房集</span> <br/>
          作者： <span class="inputVal" id="bkauthor">厉鹗</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]156668</span> <br/>
          说明： <span class="inputVal" id="bkdec">诗文别集。清厉鹗撰。鹗字太鸿,号樊榭,浙江钱塘(今杭州)人。康熙举人,乾隆元年荐举博学鸿词科,生平博冶群书,尤熟于宋事。著有《宋诗纪事》、《南宋院画录》、《辽史拾遗》等。此集约十七万字。因所居取唐皮日休句题曰“樊榭山房”,即以名集。原集诗八卷,词二卷,续集诗八卷,北乐府一卷,小令一卷。鹗自编。文集八卷,为其门人汪沆编。另集外诗四卷,集外词五卷,集外曲二卷，为光绪间汪曾唯汇刻全集时编入。厉鄂以诗名世,编著《宋诗纪事》,影响甚远。其文富赡丰腴,章法严密,语言典雅。有《四部丛刊》本。《四部备要》本。</span> <br/>
          封面： <span class="inputVal" id="bkimg">Z_18967.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]樊榭山房集
[book_author]厉鹗
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗文集,完结
[book_length]156668
[book_dec]诗文别集。清厉鹗撰。鹗字太鸿,号樊榭,浙江钱塘(今杭州)人。康熙举人,乾隆元年荐举博学鸿词科,生平博冶群书,尤熟于宋事。著有《宋诗纪事》、《南宋院画录》、《辽史拾遗》等。此集约十七万字。因所居取唐皮日休句题曰“樊榭山房”,即以名集。原集诗八卷,词二卷,续集诗八卷,北乐府一卷,小令一卷。鹗自编。文集八卷,为其门人汪沆编。另集外诗四卷,集外词五卷,集外曲二卷，为光绪间汪曾唯汇刻全集时编入。厉鄂以诗名世,编著《宋诗纪事》,影响甚远。其文富赡丰腴,章法严密,语言典雅。有《四部丛刊》本。《四部备要》本。
[book_img]Z_18967.jpg


[book_title]提要
【臣】等谨案樊榭山房集十卷续集十卷
国朝厉鹗撰鹗字太鸿钱塘人康熙庚子举人乾隆元年尝荐举博学鸿词所居取唐皮日休句题曰樊榭山房因以名集生平博洽羣书尤熟于宋事尝撰宋诗纪事一百卷南宋院画録八卷东城杂记二卷又与同社作南宋杂事诗七卷皆考证详明足以传后其诗则吐属嫺雅有修洁自喜之致絶不染南宋江湖末派虽才力富健尚未能与朱彞尊等抗行而恬吟密咏绰有余思视
国初西泠十子则翛然逺矣是书前集诗分甲乙丙丁戊巳庚辛八卷词分甲乙二卷为康熙甲午至乾隆已未之作续集亦诗八卷而以北乐府一卷小令一卷附焉则已未至辛未作也乾隆四十四年十一月恭校上
总纂官【臣】纪昀【臣】陆锡熊【臣】孙士毅
总　校　官【臣】陆　费　墀

[book_title]樊榭山房集原序
昔唐杨绾为文耻于自白非知巳不可得而见而魏丁敬礼尝求人定其文夫耻于自白者自珍其文者也求定其文者自疑其文者也仆少好篇咏晚颇知难三十年以来所作随手弃斥存箧中者仅十之二三暇日编次古今体诗为八卷长短句二卷譬之山謡村笛虽无当于钟吕之响而向来所阅闲居羇旅怡愉忧悴歴歴在目每一开视聊以省忆生平窃亦自珍自疑愿与审音者共定之外有杂文若干卷丛缀若干卷将次第排缵焉得毋蹈詅痴符之诮耶乾隆四年三月朔钱塘厉鹗自序

[book_title]樊榭山房集卷一
钱塘厉鹗撰
诗甲
金寿门见示所藏唐景龙观钟铭拓本【以下甲午】
嗜古金夫子贪若笼百货墨本烂古色不受寒具涴便续金石录明诚不是过钟铭最后得斑驳岂敢唾照眼三百字字字蟠螭大抚迹思景云往事去无那初翦桑条韦柘袍受朝贺笵钟崇玉清搆炭飞防佐九乳器未亡雄词压寒饿装比李仙丹徴句迭倡和虚无奚足称懋绩于此堕吾思景钟铭天笔滥传播
游无门洞
隂窦絶曦景石雨垂痴龙白云嬾不收缭绕东嵒松定僧涌壁像海众惊灵踪藤花拂又落暝闻烟际钟
拟古二首
峩峩昆仑山郁郁环刚树仙人散緑髪正阳无风雨弹我白雪琴髙邱哀无女茍得一心人聊以结衷素美人生南国纎手工织纴或为绕梁歌当窗扬清音色丽夺华烛情緜闲锦衾戒旦上兰皋亭午眺青林采葛知心苦激漂能自沈不为怀春意谁识空闺心
花坞二首
法华山西山翠深松篁防密自成隂团瓢更在云深处惟有樵风引磬音
白练鸟从深竹飞春泉净緑上人衣分明孟尉投金濑吟到日斜犹未归
牧童词拟张司业
主人授我乌牸牛为言主人百不忧朝逐水草暮归宿不使飞防伤牛目牵牛且向南陂嬉不知牛腹饱与饥一朝牛病逃鞭笞主人自能问牛医
观汪青渠所藏嵩山诸碑版拓本六首
汉啓母庙石阙铭
开母化为石其事本荒诞何年六六峰石阙字漫漶
东魏嵩阳寺碑
运归贺六浑悲吟后汉书可怜嵩阳寺赑屭劫灰余
秦王赐少林寺主敎
逆防徳充符一干思驱羊当时歼除力何以资空王
天后夏日游石淙诗
金轮昔垂衣逭暑平乐涧仙岩类削成几人侍游防
唐裴漼少林寺碑
传闻三花树香雨徧诸天何日持苕帚心空初祖禅
唐尉迟汾嵩山灵胜诗
名岳镇中畿灵异纷不一欲从刘根游吾其采芝术
秋夜宿葛岭涵青精舍二首
笑看圆月上前峰塔影微澜卧玉龙林际窥人太无梦好风吹送隔湖钟
书灯佛火影清凉夜上层楼看海光蕉飐暗廊虫吊月无人知是半闲堂
晚秋寄杨杨山
半篱柿叶拥堦除又见臯兰即渐疎水减旧痕鱼上后霜传新信雁来初云山不用遮方麴灯火惟应照佛书写寄寂寥君定防宅南难觅柳郎居
读水经注寄金寿门
霜橘耀西林木叶滞寒雨流观桑钦书静检道元注峰濑奔几案恬目非一趣玉笥若境接香炉定神遇或时谈幽怪细儒謌缪误不知天地大安识隂阳铸持问苍水使秘简傥可覩弱龄耽览涉苦乏济胜具不如从韩终服食生毛羽君有禽尚心告我怀所寓
西溪道中
连野看峰秀晴云忽有无寒田吹防防清渚乱鸥凫意谓前林近谁知细路迂人家炊过午空翠集山厨
由牛滑岭至龙门坑
山腰多农家茅茨暎山色暝烟归樵人溪光带禅客树遗鹤毳鲜泉泻龙漦白爱此欲移居惆怅振轻策宿龙门山巢云上人房【山在钱塘之西俗名小和山】
山楼出树杪夜宿万山中虎啸不惊定钟声疑在空背窗栖鸟影灭烛聴松风明日寻阶水应添十二筒
冬日杂诗二首
霜酣槲叶一村明茅屋髙低烟火生多事墙头乌臼鸟夜阑相答纺车声
水边僧屋刹竿双饥鸟窥人上石幢解向西风吟落叶黄金合铸贾长江
蜡梅
匀掠宫黄鬓朵鲜斜门疎竹暎便娟年年分饷铜街处正是城南小雪天
月夜自草堂步至永寿寺望东臯余雪
微月在门前泠然发清兴衣棱入风举屐齿共冰竞遂寻桑竹间苍凉得古径鳞鳞见残雪遥山莹而净隂地销还凝老屋冻稍劲却顾所来路始知原野夐寒钟逺更响到寺栖禽定霜阔星芒大天清树影正决眦无纎翳观心极明暎悠然林臯意即事寄謡咏
人日游南湖慧云寺七首【以下乙未】
南湖春水绿温暾老柳生稊竹有孙头白僧闲能引路斜阳挂处指三门
钟鱼寥落入新年玉照堂空賸水田今日不成煎饼防粉围香阵忆诗仙【张功甫赏心乐事有人日煎饼会粉围香阵拥诗仙张梅词也】禅房鸭脚脱层隂定破闗门芋火深至竟繁华归梦幻最无人处叫春禽
莲茎茭叶卧攲斜水外经寮记鬭茶劫火南朝四百寺一袈裟地属张家
舍宅裴休事亦勤披缁王旦谤须分淳熙年往碑隂在细读龙华发愿文【寺碑史浩撰楼钥书碑隂功甫自作舍宅发愿疏最工首二句即櫽括其语】
朱崖南去鸟呼风草木平泉笑卫公何似试香城北墅残僧礼拜冷烟中
登髙何处可忘归古寺梅风动客衣渐有放生团社约鱼苗如蚁水初肥
过丁茜园斋观陈洪绶合乐图
春隂泥杀人如醉不得醒东风勒花房未破小桃杏朅来过萧斋语乐闲静先生澹荡姿爱客具佳茗那用嘲水厄颇足胜酩酊自起展褾池射目惊秀颖一女亸两鬟轻红掩斜领掺手擪长笛将吹绛唇冷一女脸如莲黛色自修整襳褵飘回风轻容曳烟影半扶琵琶肩指拨试俄顷复有两女奴鸦鬟遮颈腰身十三四背面若相请或是梁绿珠生自双角井弟子得宋袆吹笛入清迥或是杨阿环合乐最机警凤纹逻逤槽只有阿蛮省先生木石肠伐性久已憬翻然持此幅傥足娱老境列屋闭蛾眉便娟笑齐瘿无须五斛螺帘衣兼可屏
沙河
澄明日影射鱼罩淡冶风光上鸭陂齐浸篱根三尺水小桃正是试花时
寄倪子珍读书仁王寺
闻君髙卧洛生咏遥望吴山病目揩居士旧传十笏地幽人新学八闗斋野云带雨飞入戸林鸟闻钟时下堦更忆清吟独绕寺撚髭不觉落松钗
北郭
北郭夕阳外人家住水西藤花当戸落荷叶并桥齐沙碧鸟双下树凉蝉独嘶轻絺来往熟幽兴坐堪携
早秋夜坐怀蒋丈静山
夜轩杀明灯秋虫啼四壁人静月复清云疎雨犹滴怀君竹间径况此风中笛幽意其如何堦草自寂歴
络纬
络纬亦应候身潜叶底攲刁骚风激响断续雨兼悲破屋灯青色柴门夜黑时哀声感寒女能得几絇丝
送梅耦长先生罢泰顺令还宛陵
归去宣州七月初萧然行李意何如官身已谢潘怀县真散应同陶隠居稍待西风看雪稻更闻春网荐琴鱼修船謡似舂陵作此日云山不负渠【先生在东瓯时作修船謡恤民役也】
题画松防
闲挐五粒戏睒目烟霄外不须叹仓中久已误上蔡
汪青渠送砑光牋
萧然注毗昙长物亦何有夜吟蹋壁卧朝吟但袖手故人造云蓝輙遣五十枚莹然女儿肤心目为之开一笑磨乌丸欲试复惆怅剡藤遭夭阏此语定非妄既无连緜书亦无播掿词时展白萍文报君长相思
月夜怀金绘卣游湖南三首
徘徊去烛房延伫啓虚牖白露凄未零众星惟见斗清辉在衣裳忆昔同携手无由折琼枝纡轸一搔首搔首那可期逺在沅湘麋青枫泊船处竹外湘娥悲闻歌两东门秋髪飘如丝隠隠女嬃砧千里长相思相思共明月复此清商节迢迢苍梧云芳草殊未歇羇人常念归谁能忘离别惊蜩过树飞斜汉亦已没
九月三日池上
片段残云都卷尽水边秋思渺无涯西风吹过徐熙鸭丁倒莲房摇箭靫
湖上拟游龙井不果寄汪大舆
平生湖山邻幽梦阻龙井辨才跏趺处结思令人瘿毕景来北山清樾鸣禽冷下见澄波生鳞甲蹙百顷窈袅前林烟相戛两峰影樵径横翠微莫辨风篁岭遥知清泠渊梵放相与永何时同君游佳处得细领
西溪月夜怀大涤山二首
天柱峰头见晴雪瑶坛玉洞暗相连石林夙具看山癖也负知宫三十年【叶石林提举洞霄宫尝曰吾知宫三十年未暇一至孰谓吾为爱山者乎】云根际夕抱冬心溪曲沿縁不可寻遥想郭文栖隠处夜泉孤月万松深
金绘卣自湖南游桂林归赋赠
西南山水敌清都天与诗人纵目殊郡有顔公称二始溪经元子署三吾钓藤酒美能携否桂布衣轻得浣无笑我平生寡游歴相逢子细问娵隅
读五代史二首
五季方龙战浊乱失昏晓士有茍禄者倾身以营饱遐哉郑先生防心栖灵颢松脂去三尸独立尘壒表吾爱张监军心为巨唐有不知鬬鸡儿自取竟相负刑余诚何伤报韩同不朽区区六臣軰画日但顔厚江上访金寿门出观顔鲁公麻姑山仙坛记米海岳顔鲁公祠堂碑拓本
云沙绕村南小筑如鹿柴【去声】埽地焚香人相见一潇洒论书近攟拾勿事征倒薤侧闻麻姑坛名迹兴先迈余髪时垂腰丹砂亦狡狯有无海扬尘故地今神界堂堂小顔公颇喜究奇怪波澜缩遒丽接侍记仙话陶八碧霞丹入咽若沆瀣汝州死大节竟等蛇蝉解颠人述其事穹碑字如虿缅彼天宝季艳煽金镜坏二十四郡中义士抱耿介独抗阿荦山声振哥舒败晩令使贼庭谗口足防齘即云归罗浮乘风固可快灵均为水仙理有説非诖持此语故人相顾发长喟落落青瑶镌当见百灵拜坐深地炉灰浩歌共决眦
同南畹二兄游河渚饮沈晴川书斋【以下丙申】
到来知不易逺近引渔讴野水中开阁交芦外倚舟峰隂含古色梅冻得清愁漫比平原酌髙人肻见留
宝莲山是韩平原故宅
雾阁云窗付渺茫平原事往径全荒居人不识太师竹风叶几枝摇夕阳
题沈其章秋林积雨图
黯黕秋郊隂淋漉愁霖晦作此雨点皴浓如五斛黛堆阜互起伏径术迷向背目穷中林深却滴梧叶大数间尖头屋湿云垂霮防润疑生青苔漏欲添白盖勿谓炊迟此中有人在
观吴耕民所藏唐泰山摩崖碑拓本同绘卣作
羡君少年癖好古曽临日观登天门穹崖彩翠忽明灭鸡号下见扶桑暾开元天子勒铭在苔滑不惮两手扪为寻墨本完好寡过客求索民胥冤梯空縁壑歴至险实惜钜费哀惊魂野火烧裂风雨碎连纸珍似收璵璠兼金购此得旧拓坐客竦视息众喧八分飞动六百字鸾飘凤泊神明存当年东封有本末燕公为相开其原谁与异议独乾曜庙堂那念供顿烦惟侈海宇巳殷富思以大典夸黎元金泥石防事非古万乘帐殿劳云屯天章震耀复严谧御墨挥洒如飞鶱未闻虞舜昔封禅大书深刻留岩根况兼本命礼西岳金天位号何雄尊述圣颂得吕补阙丰碑离立蛟龙蹲岱宗事盛过太华遗制逺与干封论须防时世易天宝两京澒洞风尘昏青骡蜀道播迁日百神不效前驱奔乃知用事睹符瑞史公载笔皆微言北里之禾鄗上黍秦汉故辙徒纷繁即如此碑亦炯鉴延秋门外哀王孙濡纸脱文一感槩排翮思作摩霄鹍
感秋
炎景忽已往素节来有期西池日夕凉风雨飘无时髙树易为响离蝉如自悲谁能慰緜思非无酒盈巵秋日同王菊存汪青渠杨开绪渡湖至壑庵由幽居洞上看摩崖家人卦登慧日精舍访亦谙上人际晩下山寻明昌化伯墓不得泛舟而还得诗四首
延縁镜面一湖殊隂晴西南三五峰云气缕缕生孤櫂即前浦翘鹭凉不惊朱甍林表灿緑树崇冈缨遥闻微钟响旁见孤塔明南屏忽觌面苍翠纷相迎水天寂于夜到岸菰蒲声
注目望山坳静侣若孤往隠见草间泉时有脩蛇想清风散木鱼佛屋藏篠簜度桥潭镜皎入洞嵒楹敞防窱中复穿微径折屡上快观涑水碑义取风火象摩崖擅八分遗迹成俯仰秋气松际来吹作居巢响
絶顶露扶阑悬崖庋禅榻为访赞公来不惮芒履踏入室憺忘言风树自相答四角铃铎鸣众緑何猎飒俯见北峰云奄与南峰合雨脚渡湖至惊起两栖鸽一气中迷蒙天镜互开阖稍霁烟鬟靓日射黄妃塔了然清净界幻象无不纳同游五六人看雪期深腊
取径下仄磴秋草自作花山风袭人衣叫噪白项鸦饱闻外戚墓厚崇骄奢当时议礼者恩先丁傅家吁嗟百年后变化如虫沙大儒椎控颐金枣出隧斜欲往吊兴亡觅路迷三义暝色起前林唤渡艓子挐晚湖波皴鳞众岫兴隂霞归时想清景漏鼔忘频挝
池上
髙栁初髠倚晚汀几时来此补鱼经昨宵知有稀疎雨滴破一方青白萍
佛屋闲题
梵夹意萧然安居不离禅人依净縁水地輭妬罗緜已菊将梅候初霜欲雪天何妨臂鹰手自送佛前钱【白香山水月观音赞云净緑水上虚白光中地触柔輭似妬罗緜见法苑珠林】
九里松至西山道中同金寿门周少穆王雪子作
不负幽寻出郭门木緜裘暖趁朝暾山遮坏塔可十里树袅孤烟自一村髙冢多风松落子空田无雪稻生孙须知岁晏人游少正要诸公细讨论
过宋通问副使朱公少章墓
突兀残碑立古阡行人犹记绍兴年青衣已见君王辱白发何期使节旋老泪冰天佗日恨遗闻曲洧至今传一抔筑并花宫地夕呗晨钟更惘然
冷泉亭
众壑孤亭合泉声出翠微静闻兼逺梵独立悟清晖木落残僧定山寒归鸟稀迟迟松外月为我照田衣
灵隠寺月夜
夜寒香界白涧曲寺门通月在众峰顶泉流乱叶中一灯羣动息孤磬四天空归路畏逢虎况闻岩下风
晓登韬光絶顶
入山已三日登顿遂真赏霜磴滑难践阳崖曦乍晃穿漏深竹光冷翠引孤往防捜灭众闻百泉同一响蔽谷境尽幽跻颠瞩始爽小阁俯江湖目极但莽苍坐深香出院青霭落池上永怀白侍郎愿言脱尘鞅
莲居
宛似游虚落疎篱曲绕门僧房倚树腹梵板响城根犬吠惊风叶鸦归识水村流传李先軰硬小碑存【中有李长蘅书碑絶佳】
西溪泛舟遇雪【以下丁酉】
孤櫂不觉逺窈然流水深春烟沈大岭密雪响疎林白社何年约青蓑旧隠心推篷起寒色双屐阻幽寻
题陈子健所藏宋人画太真按舞图
柳芽将吐菜甲新西堂小雨愁青春有来此画传院体调铅冩黛知何人三郎深宫常晏起独爱霓裳谱风水太真能舞作舞诗罗褏动香香不已念奴按拍寂不喧罢敇杂乐呼梨园至今看画尚有恨韈尘未歇烟尘昏良工好手诚难遇周昉张萱具生趣劝君装潢藏弆牢佗时好待添丁付
西溪归访王既咸
墙东君公清且贤留客缆我西溪船霍山庙前看残雪溜水桥下添新泉梅开香破缸面酒日出暖射牀头氊春浓更当挈伴过菜花绣徧村村田
三月十三日游法华山
连山背湖西地脉聚而凝婆留霸气余峰岭尚雄胜嘉我同游人穿榛得荒径阳坡鼈帬披隂崖龙腹亘天风鼓蓬勃白云若沸甑置身万松颠心旷肃观聴纡回下前阪翠樾出僧磬入篱泉偶枯方井鉴亦滢绣田尽杂花烟中笑羣媵茶戸竞物利衣短不掩胫采摘晨露山謡颇相应酌酒墟墓间作达榼随罄刍狗本幻诞石马久光莹神弦走村氓缥缈事愚佞洞箫袅林木篝火绕岩磴因之日夕还岚彩难定此境天所遗庶以忘蹭蹬望中青帘曳犹似携余兴
北郭纪游四首
散花滩
当年张外史此地有行窝乔木居人少苍烟废圃多道心遗外物身事托樵歌最好滩前水春来似熨罗
江涨桥
长虹偃郭外胜日记偷游帘卷桥南树花飞水上楼客行津鼔动天逺峭帆收俯仰悲人代茫茫对碧流
妙行寺
栋宇何年缔规模压一城烟霄鶱铁凤风雨吼华鲸临水春船集巡廊午日明喻弥陀画佛不见断碑横【余尝见元郭天锡客杭日记云出北闗门妙行寺中有碑石数本云喻弥陀神笔所画佛像次礼古观音像相传唐朝塑者今则俱无之矣】
西马塍
行徧马塍曲春风无处无酒堪浇白石墓巳没黄垆接树看邻媪传芭走里巫移栽入朱戸旧事续潜夫【宋姜尧章西马塍苏石挽之云幸是小红方嫁了不然啼损马塍花小红范石湖所赠青衣也见陆友仁砚北杂志】
晚步
斜景忽巳暝流莺时一鸣水光知月出花落见风行僻地非遗世新畦欲耦耕孤吟少俦侣发兴自江城
园居和蒋丈静山
市尘抛后称闲居好结南隣分有余迮径相过惟碍竹小畦旋往欲删蔬不离板阁池光动自下芦帘暑气疎寄语轮蹄驰逐客清名持较定何如
秋分日呈陈楞山兼寄亦谙上人
拉瑟西风故故催江鸿社燕共裵回那知极浦水花老又接绕篱嵒桂开隔岁相思同浊酒几旬尘土挽纯灰权更在髙寒顶清露翻经坐石台
题水居逭暑图
峭壁插天下无地万荷喧雨境翛然适来披画当秋爽尚想风亭散发眠
友人贻频婆果赋谢十韵
是物幽燕贵雕盘独荐时芳华存梵夹蔽芾补风诗【朱竹垞太史日下旧闻云疑即甘棠】楚楫名空得唐梯摘易为乍随笼压骑还想雨低枝澹白腮轻柰匀红颊肖梨灵根吴客少俊味细娘知齿冰临卭渴香迷下蔡疑枕函闻逆鼻【采防杂志频婆果夜置枕边微有香气】瑶席齅支颐坠地谁工冩【宣和画谱画坠地果易于折枝果】倾筐肎见遗玉窗春梦里好好寄相思
雨夜述怀十三韵
痴云催暝早坐觉防幽淙院静无来雁天隂絶吠尨薄寒初淅淅孤烛自幢幢触迕愁难断【音短】峥嵘意未降畏途同歴阪残岁类奔泷入世憎髙髻浇胷漫满缸前尘青豆舍旧梦碧油窗曲踊何烦百吹篪信少双浮沈仍蠧简浩荡想渔艭虚冒栖迟好须安里俗哤朋欢违尺素诗敌束空杠倦枕攲还醒清钟逺更撞几时深卜筑绕戸种鸡腔
无尽意斋寒夜用觉范送元老住清脩韵
竹雪欠清声缾笙有余韵西斋拥炉坐灯火耿幽暎微绪独茧缫长謡适真性朱门貂襜褕夜游付一哂生平号迂疎【厉归真自号锦溪迂疎子】窘步逺防径寒林聴脱叶濩落固不愠何妨戒香熏诗格与僧近聊以文字禅解此尘土恨折齅黄梅花是名意无尽
岁暮答王既咸
北郭幽栖一水涯松毛盖屋藓侵堦诗来慰我不称意岁晏怜君独寡谐腊鼓无端喧委巷春灯取次翦闲街疎梅半树展书卷賸欲此中寻好怀
春寒【以下戊戌】
初月已既鱼上冰峭寒陡作相凭陵浓隂黭黮天地凝欲见白日何时升红舒翠坼力未胜有如志士坎防仍空斋枯坐粥饭僧噤防谁送半臂绫夜聴街鼔睡不能纸窗升降风中灯侵晨更觉被有棱所遭偶尔吾何憎只思布韈游马塍花气一片丹霞蒸
春日逢施谓伊话旧
十年坠雨惜相违朋軰如君偻指稀鸡肋只今殊少味虎头何用尽能飞秋湖忆共青油舫晚寺曽寻白竹扉回首昔游都在眼杏花风外一霑衣
二月二十七日臯亭山下看桃花二首
登船出郭即通津不负佳游及此辰骀荡年光挑菜渚支离身事看花人戏鹅语鸭渔庄静烟暖天清水寺春当境底须频恡酒铣溪如许已成尘
臯亭山下集游船半载尊罍半管弦并岸斜看花影倒落英乱防水文圆东风不信将三月往事无多又四年只有吴娘知可惜折枝绣满秃襟前
首夏雨中即事
不断迎梅雨散丝水村谁与共心期昼眠有味低回久残客无情报谒迟乍暖乍寒开苦楝澹红澹白到戎葵平生闲郤笼鹰手自试隃麋写小诗
病目戏成
微病何来解相恼焚香扫地一闲身且输名士夸岩电欲共髙僧究眼尘细字难抛工作祟好花饱看已过春皁罗为障非吾事养就疎慵学避人
月夜舟出北闗同寿门作
出门轻百里犹喜共君行雅爱闻吴语谁能计水程野桥迎月直断岸见烟生凉蛤尔何意喧眠到五更
菱湖
到眼忽成市千家匳鉴开鱼多论斗卖菱好及时栽歴歴帆斜过沄沄水倒回有人葭菼外铜笛或吹来
碧浪湖
白塔红亭宿雾收放船港口足销忧芦分山色离披去水接云容淡沲浮风物三吴何处最陂塘五月已如秋樊川可是诗情减不为探春也合游
同寿门访长兴鲍西冈明府留宿县斋即事
闻道吴西俗最佳扁舟聊复散幽怀诗人来作长城宰客子如停小谢斋落魄自怜仍楚制荒唐多分续齐谐【梁吴均邑人着续齐谐记】凌晨忽起游仙兴震泽包山讵有涯督牛犂我田欧阳圭斋句也寿门为图因题其后
髙人思食力所寄在扶犂自足一生事何知四体疲乌犍行水浅白鹭下田迟缓缓逢邻叟香秔问可宜同寿门游若溪广惠寺是陈武帝故宅【寺中有井相传帝初生时取水以浴忽涌起数尺明归熙甫作令时刻铭其上】
若溪走玉龙连山抱千层水风引到寺老树青鬅鬠上巢大觜乌下络交枝藤王气久死灰隂怪争来凭陈帝起里中樵牧犹相矜捣青一旅奋驱贼如秋蝇悲哉萧老公不得顾僧跛奴亦何为大命归吴兴此地即丰沛精爽依禅灯长爪携淑俪雉山望云蒸我来潄井眉铭辞义峻嶒传是洗儿日寒流汤泉腾更作辱井戒不觉欷歔増可怜马上郎义愤尤足称成败有天定隙为英雄乘煌煌江左业从此期恢身后那可料暴骨攎讐膺古愁起暮色闲话同诗朋循廊土花碧铃语摇觚棱
苹洲曲十首和鲍明府
日落采苹去江南春色明不因洞庭客那识是闺情【邱光庭兼明书解柳恽江南曲云是乐府闺情之遗】
晓过婴兰堂逢见婴兰妇为采黄藤桑方出掺素手【董斯张吹景集云吴越备史钱镠有婴兰堂诗古乐府柔桑感阳风阿那婴兰妇唐人采此为名耳谈钥吴兴志乡土有黄藤桑】
郎羡合罗丝水湅色更鲜侬羡同功茧一生作纒緜【谢肇淛西吴枝乘湖蚕最上者曰合罗丝緜以两蚕共作茧者号同功緜】
新梳茴香髻试约春游伴莫上栖贤山怕人呼作管【西吴枝乘云吴兴里语呼谁为管管夫人栖贤山人见松雪志项臯谟笔记云吴中有韦娘髻后更譌为茴香髻也】网得车溪鱼归来摇短楫为郎持作鲙最爱对翻蝶【山谦之吴兴记车溪出美鱼明苕上祝翁家藏唐人斫鲙书一编有舞梨花柳叶缕对翻蛱蝶等名】
行经蒲帆塘塘水碧洄洄想当初开日的是见欢来【新唐书乌程县北二里有蒲帆塘刺史杨汉公开而得蒲帆因名周密齐东野语唐乐府云蒲帆犹未织争得一欢成舟子呼造帆曰欢】
朝乘采菱艇荡出湖趺罗帬十二折折折似青蒲【宋章渊伯深居若溪有槁简赘笔云罗帬十二折吴中下里之曲也谈钥志湖趺菱色红而大】
豹脚猛于鹰轻绡围夜玉安得邀欢来江子汇边宿【吴兴多蟁豹脚者尤毒东坡诗风定轩窗飞豹脚是也惟江子汇无之】
梅子雨初过侬家水浸扉淋灰应有禁不出浣春衣【张稚通苕纪湖俗夏至日断梅立时半月内禁淋灰浣衣】
霅溪水四合飞英塔两重住近坠钗桥早晚郎相逢【太平寰宇记霅溪在乌程县东南二里凡四水合为一溪李诩戒巷漫笔湖州飞英寺塔中空复有一小塔甚奇巧坠钗桥见劳钺湖州府志】
吴兴归舟作
风俗家多具画船苕山浮碧在门前自牵贱事怱怱去不为苹花住一年
七夕宿涧西微上人房
入寺松栎深幽凉苏暑病崖上飞雨收林中微月暎窗灯翦复翳经声出萝径空山落秋河无人同眺聴
秋夜雨中集汪抱朴斋
爱君池上好不厌夜来频微雨宜幽鸟初凉健酒人萧萧添白袷防防到青苹共有悲秋意商歌激四邻
雨
翣翣中宵雨声繁遂达晨长风吹不已幽草洗俱新闭戸耽幽思褰帷起病身惟添上池水煮药更应神
八月十五夜对酒作歌
院宇霁夕气圆镜初徘徊纷纷流汞泻青桂颢颢白露凝苍苔既佳光景惜芳夜何用丝竹鸣相催眼前无二豪即时有一杯天上愁浪寄地下忧空埋倚门抗脏亦徒尔置身或在才不才淋浪剧饮自起舞寒辉滉侵衣来妖蟇决吻吾且待仍看向晓无纤埃【是夜月食】
秋园
瓠架初除摇落时人间秋士漫生悲墙东小隠宁非计灶北清狂枉自竒露白稻香闻吉语天青蛬咽动幽思朝来郭外山容爽为报闲居取次知
獭
穴居水游不可测鹈鹕何事濡其翼祭鱼黠冒知礼名祭罢春江觅鱼食捕时尔莫诉烦冤画板为鲻衔主恩丹砂不惜和取髓好补吴姬如意痕
三径草堂晩桂
阳春桃李花缀枝趁妍暖偃蹇青桂丛花中亦中散随时有不堪养生遂成嬾结根幽人屋枳防俗喧断髙秋月余闰疎香吹始满分无乐天曲新调按银管聊学晦堂禅微言对偏袒寄语主林神知希我自防
随意
随意三条径斜通十畞塘闲非行散得乐岂注书妨水碧全涵日林红半带霜何须鄙夫有寓目一相羊
夜雨薄寒
阁迥窗虚最寂寥卧聴摵摵叶辞条寒初骤入蟁帱薄雨滞旋看蜡照销一石饮余聊善谑四愁情在自长謡若为学得头陀法忘尽前心坐彻宵【白香山夜雨诗不学头陀法前心安可忘】
初寒
尘务经人心思如眢井涸双毂转不停凄飙陡然作古人期立名噉尽畏貒貉千秋万岁后遗迹付寂寞何当携酒瓢东郊看黄落直追斜川游不羡爽鸠乐
城西读书杂兴二首
乌几麡牀位置便此身暂寄亦随縁且疎应对如髙坐未有神仙学稚川世路淹回鱼上竹岁华飘忽鸟惊时时梦到曾游处溪畔苕花压钓船
萧然无客似离羣都防边书忽遣闻计日止戈应送喜何人磨盾欲从军湖通旧引穿沟水城隔犹屯过岭云谁向寿安坊里问庐陵风调有遗文【寿安坊一名花市元张光弼故居】
于潜王柘村明府招饮寓斋
古屋通津外官闲客复来危樯依水立疎树向门开坐少于潜绢香余下若杯明年天目约饱看白云回
晓至湖上
出郭晓色微临水人意静水上寒雾生弥漫与天永折苇动有声遥山淡无影稍见初日开三两列舴艋安能学野凫泛泛逐清景
十二月十二日大雪用东坡聚星堂雪韵
寒空似墨吹云叶今年真见头番雪炰羔酾酒任豪奢拥褐摊书助清絶渚田饥雁迹欲迷深雾踆乌足愁折积盈暗隙晓光早洒急初更众声灭风饕旋作怒虎吼腊残已似脩蛇掣细填佛刹妙庄严静检诗材弃华缬防参老宿问当机【中峯雪诗谁解当机作水看】安得清言纷锯屑有人铃防犯凌兢输我芦帘看飘瞥一篇语竒万口传【东坡诗序云于艰难中特出奇丽】明年饼大千村说江干往事更回首帆饱长淮思老铁【往与杨山雪中游江干今杨山客淮故及】
次韵酬石贞石雪后过访
安得孤清一破除近来交旧颇雕疎竹窗正在闻风处雪径惟君着屐初仆射乐犹输饮酒诸生业转困慵书江干想见寒林好亦欲时时过隠居
于潜王明府寄白术
市中何处觅灵踪满把云腴手自封药重一丸慙魏帝葠夸五叶谢神农尘区有借能蠲疾福地于今可链容为向小窗抄序罢几时飞舄得相从【皮日休诗白月半窗抄术序术序紫微王夫人作也】
腊月二十四日风霰交作
涂灶传兹日东京俗尚存祭犹名老妇灵欲乞娇孙微霰侵攲枕凄风助闭门久耽萧寂味宁与子方论

[book_title]樊榭山房集卷二
钱塘厉鹗撰
诗乙
雨中耕民寄新诗兼贶丸药奉荅二首【以下已亥】
抱疴卧旬日春物遂已深流光惜晼晼天色空沈沈密雨苔径轻云冒花林花飞憺世虑苔积娱冲襟开缄有佳约霁景犹可寻
若士思逺游达人谢拘束身如腰鼔颡四尘自奔触岂无上药草病求恒不足惠而思好我更征桐君録顾我寡裨益拜命亦良辱
三月十五日晚泊东新闗
解缆细雨吹烟昏丛芦髙柳摇空村晚泊沙汀见灯火田家笑语生春温我生泛梗遽如许难得扁舟同旧侣休憎一夜风打头明发青山堪与语
虎阜即事
塔迥廊回燕燕飞送春人去恋斜晖似嫌荦确侵罗袜却要残红作地衣
同青渠抱朴游惠山
梁梠日出宿雨捐主人急唤沿溪船清尊在船兴已发剡剡麦秀翻平田游人爱游较我早争入柳港吹香緜名园在眼昔梦到红桥翠栈相钩连九龙山色满屋上妙有流水岩根穿瑽琤下赴照轩槛木隂防郁堪暑眠寻源且复入古寺泉头小阁浮茶烟百甔汲贮转甘冷逺道拆洗烦烹煎【拆洗惠山泉见清波杂志】南泠庐阜味奚似屈居第二吾犹怜平生饮水具真癖烟包雨笠同枯禅千羡万羡竟陵子顿爽尘吻宁无縁道人鹘眼照泉碧松声为拂膝上弦罢琴落日我径去塔影送客东峯巅
题对山开卷楼壁
僧楼恰对惠峯开寒玉泠泠步屧回待与山灵话畴昔杜鹃红处我曽来
游蕃厘观
淮甸何年祀媪神云阶月地锁青春隔江逺见山凝黛斜日初来雨洗尘髣髴韦郎情是幻凄凉花史怨如新无双亭下青苔色阅尽闲游多少人
同程友声红桥夜泛
月黑水深荷叶路凉萤无数绕船飞与君今夜红桥酒不负扬州白苎衣
登平山堂
落日堪销暑疎蝉唤客游析酲尝蜀井过眼叹迷楼天净山容出堂空树影浮昔贤遗胜地抚槛小迟留
初秋冩怀
风雨轩窗枕手吟乍凉晓觉满西林年光又共草色变秋思有如云影深坐对画叉添寂寂闲寻茗盌试森森第三桥畔莼香滑欲动归桡一夕心
题陈楞山秋林读书图
桥隠回溪树隠櫺人间有此小林坰西风日日翻书叶吹得数峯如许青
西溪福清竹院
溪行兴不已竹中得安居斜日入深碧泠然风更疎牀下解脱履几上干竺书山僧不出户情灭心晏如
十一月一日自西溪泛舟之余杭
性拙见山喜匹如故疾失余杭有胜践梭艇冒凄飃疎林翼霜岸破屋列烟术摇兀溪光中煜煜上初日平野皆令姿疎澹状非一况逢载获后田水涸已毕旷望惬所宜渐进丛篠密喧雀迎舟前幽讨自拥膝稍稍居人稠佛刹林外出西峯若有期消摇聊短述
南湖晚望
清絶苕南境晚来归鸟翻草枯羣溆出烟起乱峯昏僻邑无驱马闲农早闭门丛祠望灯影神力至今存【汉令陈浑开南湖捍水有功湖旁庙祀甚盛】
游洞霄宫
大涤元盖洞天夙所慕时时飞梦凌孱颜兹辰奋足遂跻讨芒屩岂惮山行艰初从南湖歴四井霜清日出羣峯静纡回路转金线潭鉴匳不动澄岚影偶逢捀子为指迷深入櫕林竦壁得异境青山九锁势更殊千寻拔地秀不孤松栝湿翠交撑扶石桥流水声可娱道旁碓响云母粉岩隙乳滴羊须珠传闻旧有无骨箬可等罗浮古积竹叶符帝留琼馆此奥区圆殿髙峙凝尘无其余廊庑虽湮芜苍筤万个为笙竽寒风噫窍洗毛骨白云上下如飞凫我思郭文举无情木石相尔汝何时月底骑虎归泠泠涧上闻仙语我思邓牧心黄冠遗世来烟岑幽泉涤砚作山志俗士未许窥清襟自从貛郎作相年祠官往例縻诸贤提举惟有李忠定栗主塑像永永无祧迁尚余御笔观虎卧【洞天福地额宋理宗御书】寂歴闲阶少人过真茶啜比换骨膏半日盘旋杂行坐天柱峯大涤洞瑶房玉宇恍如梦太息天寒日短不得游留与他时策杖寻清秋
喜雪
试雪连朝雪已成弯跧板阁冷光生斜飞堦面偏多态白胶池心大有情炙砚可无今日兴打窗仍作去年声水仙已萼黄梅破共领人间第一清
雪晴
积雪色固佳消雪无留痕南荣闻余滴东暾暧微温既霁风渐柔浅绿含陈根苕颖行有时静念造物恩余拙谢百事抱影寄空村净名经卷在昔诵尚黙存婆娑一室间妙香领无言
次韵答绘卣春日见访不值【以下庚子】
东郭半春色能来破藓痕隔林机蹑响比舍井泥浑行药非过市看花乏应门栖迟如可托重肎顾荒园
原作
【钱塘】金志章【绘卣】
雨后春泥輭行吟认屐痕菜畦迷逺近池水涨清浑看竹过隣舍闻钟憩寺门诗人不可见惆怅出东园四月十日湖上作
爱来湖上作浮家艇子波一道斜日晚水仙祠下去青山影里采苹花
九月五日南山纪游三首
石屋
秋晴风满山破寺娱清昼石作鬼面皴树比佛胛天横寻丈碧幽幽坐云构摩挲辨题名苔蚀半脱漏
水乐洞
径折穿羊肠复洞空响接清游宛前事七稔等交睫裂石出怪杉黏竹见寒蝶乞此流水声洗我双荷叶
理安寺
老禅伏虎处遗迹在涧西岩翠多冷光竹禽无惊啼僧楼满落叶幽思穷扳跻穿林日堕规泉咽风凄凄
萧山
唤艇晚来急天隂云欲凝树红迎北干江白隔西兴卖橘山家贱歌菱越女能东游兴不浅篷雨响疎灯【北干山名】
山隂舟中四首
寒雨欺晴晓未歇故添湿翠到船窗西风并作销防思新雁一声飞渡江
白塔湖边孤櫂开风回忽卷乱云堆越山絶似西施髻朵朵翠翘浮水来
幽泉细细叶萧萧白石清沙旧板桥最好晚山堪画处一帆风里送归樵
镜水稽山照眼清吴儿未肎寡诗情爱闲欲向天公乞采若笼鹅足一生
夏盖湖
几曲芦漪外如梭艇子过驾风波忽大到海地无多茫昧思前古悲凉发慕歌【事见晋书夏统传】寒更何处泊髣髴聴鸣鼍
义石謡【并序】
慈谿县长溪岭下有石翁仲明故宦某墓上物也后嗣衰落将鬻于他姓夜梦翁仲告曰吾事君先人久义不可去明日集众牵挽之重不可移强舁至数武遂折焉乡人竒其事为亭覆之顔曰义石予过而作是謡武担有石镜祗照妖魄啼昭陵有石马但解中宵嘶长溪岭下松楸地石人将移宁陨坠无数青萤照漆灯忆君长是垂铅泪溪风飒飒石人语吁嗟得新毋捐故
展先大父墓感赋
吾祖墓头柏先亲昔泪斑生迟违抚抱侨籍隔家山遗徳耕防内栖神恬漠间酸辛才一到酹草想音顔
莺脰湖
帆影挽不留依依掠沙渚豁然晚湖开平逺迷处所病柳隠渔屋孤烟识炊黍单舸若泛凫得鱼网自举嗟予纷尘营冲寒久延竚同在一水间寸心肎相许西风不见待吹断芦中语
姑苏旅舍夜雨
他乡今夕雨漂泊暂停桡不滴无愁地偏闻少睡宵风传街柝冷云湿寺镜遥多谢残灯火留人乌鹊桥
欲游沧浪亭因雨不果怅然有作
喧阗海涌峯岑寂姑苏台仰止濯缨人两度仍空来水竹不寓目吴船还独开想见破窗下雨防寒莓苔【野蔓盘青入破窗苏子美句也】
新丰
百里丹阳路炊烟聚一区有霜侵旅鬓计日改川涂水落塘犹在天寒酒可酤诗人例辛苦踪迹满江湖【晋书张闿为晋陵内史立曲阿新丰塘溉田八百顷葛洪为颂陆放翁入蜀记云太白诗南国新丰酒即指丹阳之新丰】
广陵寓楼雪中感懐
北风凛削肌柳花湿而坠小楼更添寂薄酒不成醉入夜短烛孤羸僮已先睡何人煗寒防隔院喧鼓吹沈湎居者心浩荡游子意平生澹泊怀荣利非所嗜西笑讵云乐明发难自弃兹来扪空囊翻为故交累【谓程友声】因思在家贫忀徉尚髙致束书细遮眼疎花香破鼻纸阁无多寛迥隔飞尘至因之问故园南鸿烦寄字
宝应舟中月夜
芦根渺渺望无涯雁落圆沙几防排明月堕烟霜着水行人今夜宿清淮
渡河
北来始作泛槎游晚色苍苍望里收一线黄流奔禹甸两涯残雪接徐州古今沈璧知无限天地浮萍各有谋明日轻装又驴背风前慙媿白沙鸥
骡车口号
轣辘双轮尽日颠黄尘一队逐芦鞭柳丝未吐梅将蕚梦到西湖罨画船
宿迁
渐逺江南地难禁朔气威樯乌河上集塞雁驿边飞冰劲妨行辙尘轻袭客衣明灯投野店草草亦如归
郯城
下邑古郯子寒朝脂我车亭犹倾盖旧俗是问官余烟舍凝微雪风餐芼冻蔬饥时聊慰藉行役意何如
过沂水
征辕指沂水惊沙落如雨禹贡诸大川北来数凡五【震泽江淮河沂】灵源自艾山其乂始敷土逺防陪尾流东向沧溟吐穷冬方凝冰文漪静不舞居人凿用汲色莹白如乳匪云川无梁横板劣接武悬车借众舁索钱难餍取喧豗久乃过偪侧良亦苦何时舆梁成神明载县谱从此隔岸山快展两眉妩
半城
雪消半露翠孱顔萦尽征涂荦确间画看最佳行最险将车初上大弁山【弁作平声】
防隂
冲风苦爱帽檐斜厯尾无多感岁华却向东蒙看霁雪青天乱插玉莲花
羊流店拜羊太傅祠
茅屋疎林杂晚炊羊公祠下独来迟探环已失前生树坠泪犹存故里碑盛徳在人如昨日清谈误世讵同时雍容裘带瞻遗像深媿无才进些辞
泰安道中望岳作歌
平生五岳愿未从真形突兀蟠心胷东游齐鲁首瞻岱百里逺见岚光浓半天明灭千芙蓉羣山如水皆朝宗盘车五汶豁双目元气回薄开春容青帝所宅神秀钟富媪孕碧櫕诸峯位当出震徳在木天乔万状敷葱茏尊如端冕秉璧琮严如闟防羽葆重隂阳阖辟百灵集鱼雅想见乘苍龙荒荒辇路人不逢一枝安得扶笻堆梨散枣无觅处白云犹防秦时松维神惠泽霑三农只今苦旱方穷冬献岁二麦望成熟玉戏快雪除灾凶【时山东雪未霑足】我来欲访安期踪八渟海外洪涛舂天之五岳有东岳矫首遥眄心怔忪征途鞭影何怱怱孤烟一抹归乌冲不知气象尔何物但聴木末敲疎钟【谢道蕴泰山诗气象尔何物遂令我屡迁】
晚次齐河
白日没长林风埃满客襟山趋野寺断烟入戍楼深饮水防齐瘿怀乡类越吟憩装寒更酿雪未成隂
除夕宿徳州
客里休寻饯岁筵河干聊尔息吟鞭荒村已是裁春帖茅店犹闻索酒钱烛为留人迟见跋鸡防失旦故争先郎当逺铎仍催起回首东风又一年
河间怀古【以下辛丑】
瀛海盘回地势雄古情客思共无穷钱工数处囊偏涩钩欲藏时酒易空三日开年歌吹寂一城飞辙徃来通独怜大雅今销歇谁向苔花问故宫
都下春雪怀里中诸友
春来旅思极瞢腾枯坐窗间类冻蝇扑絮乍逢燕市雪摇风不见米家灯地炉勤拨聊添火砚滴难融可奈冰为问孤山梅息耗几人游舫得闲凭
南归次琉璃河
一昔都亭路归装只似初耻为主父谒休上退之书柳拂差池燕河惊拨刺鱼不须悲楚玉息影忆吾庐
苦水铺
苦水名初识何年续水经髙榆齐剥白【时山东苦饥】细草逺连青墙上驱鸡过溪边饮马停劳人歌一曲顦顇有谁聴
任城夜雨
城上隂云覆酒楼城边行客苦车休乡心已逐残春雨一夜平添汶泗流
东臯闲居
白袷成新隠青苔徧旧蹊水明村里外树罨屋东西菜把官羊敌茶香佛粥齐慨焉思静侣安得手同携
李森劫鉢图吴耕民索赋
般罗迦妇色最姝噉食人子充饥劬彼鬼亦复爱其子賔伽双髻玉雪肤山云为衣女萝带抚摩不忍离须臾佛以慧眼照恶趣知具佛性无差殊定力摄入水精鉢宛转求出啼呱呱尔时鬼嗔逞余技鸣笳连鼔相啸呼两甄八阵聚什伍头角巀嶪雄牙须拔河絙麤挽万石云车风马来张弧掷刀作雨满空际吐气为火縁都卢岂知是鉢屹不动纵有藕孔难亡逋母慈泪等大海水五体投地称南膜琉璃喉出微妙谛汝噉人子无时无汝子五百盛种类云何结念徒区区羯肌王女过去是不持戒故沦凶愚能于我法修净业还汝大宝光明珠母喜礼足向调御本无有鉢携其雏画师何者善狡狯细意渲染为之图人言可憎定不妄説鬼聊尔相欢娱书生亦有誓愿愿勿濒海生虎防【是日闻台湾有寇警】
五月晦日作
孤行但寂寂流光恒冉冉岂乏奔竞途厠足畏嘲贬屋余古人书髙逸迹可检食力慕徐穉通隠羡何防苦无上水田二者附亦忝归来倏初暑荆扉白日掩耽此绿隂闲养性惟以俭林风吹葛衣池影翻筠簟少焉西山云屋角生有渰翣翣雨气来沈沈夕阳敛向夜黙无言草际孤萤闪
夏至前一日同少穆耕民泛湖
雨后看山緑绕城镜裀初卷半湖明荷边鱼在香中戏桥上人从画里行料理酒杯无俗物销除席帽足闲情水风忽送凉如许摇曳新蝉一两声
西湖竹枝词三首
杨柳作花湖水香湖上楼髙不见郎西山恼杀冷泉冷南山爱杀长桥长
新隄桃李能白红画船来往只湖中郎怕伤春复伤别侬怕愁水又愁风
侬住西村暮又朝折尽画帬金线条女儿山头新月上照侬自埽双眉娇
昼卧
妄心澡雪尽敎空长日闗门一枕中跂脚飞尘难我涴支颐清梦许谁同黑惊燕子翻堦影凉受槐花洒地风慙媿夕阳如有意醒来毎到小窗东
题文五峯兰亭图
江东禊事晋羣贤内史风流老笔传水色曲如兰上里山光青似永和年一亭云日供觞咏四面松篁替管弦展卷好留陈迹在莫随醉本散飞烟
七月十七夜对月时将之婺州
绳河斜影落风林独掩柴闗露气深好月不嫌迟照坐已凉何恨早摊衾事过唐肆空求马迹类寒枝未稳禽为报东阳山水道安排烟翠待清吟
湖上秋隂同陈楞山符幼鲁施竹田张东扶作
秋气在兰舫澹然谐素心萧云翳空水灭景堕遥岑欲写尤难状将留不可任絶怜归渡晚踈蓼一丛深
晩发江干
落日挂帆去背人飞鹳鹅风烟秋半净江水晩来波渔浦山争出樟亭树忽过寻源意飘荡一聴越乡歌
富春
富春县前江势奔危楼如画俯山根林林人影向沙市叶叶风防下海门秋入遥空无寸翳旱经焦土有千村田家正堕忧时泪安得新酤倒瓦盆
江行晓望
胶角逺村鸡江行俄已旦推篷贪清景凉露半天散逺洲信逶迆尽处如玦断连山耸苍翠縁流竞秀粲水际烟轻明忽抹山之半徐引青枫端漫靡不知岸阿那几幅帆日华相凌乱渔商互通语来去乘泛澜微微递遥钟隠隠见樾馆悟此趋向岐层波媚独翫
夜泊桐庐
弭楫桐君山欲谒桐君祠桐君不可见月黑山参差是时秋江明逺近生寒漪村深犬吠客夜静鹊绕枝卧聴戍角声悲杂松风吹作客山水乡尘土何由缁
七里濑钓台下作
山入严滩合沓遮滩声尽日走云沙禽鱼不解留行客乡里惟闻重钓家嫋嫋凉风帆影转层层僧舍竹光斜补唇晞髪诗魂在搜徧枯肠自煮茶
石塘洪阻浅
甘雨一匊悭秋水落涯涘舟喧积石横月在行客起褰裳涉微流寒碧亦可喜寄谢嵩髙人毋忧伤玉趾
望金华山出云俄而大雨
斋心访名山驾言入金华金华迢迢不可到但见翻风撼石树色何槎枒篮舆径穿城外去一桁遥青乱铺絮森然三十六洞天正在白云离合处忽如饙馏炊乍浓又讶奔马来何峯其间坌涌墨翻汁俄顷变化随飞龙不辨山巅没山腹山与云旋湿淋漉冰壶洞中水帘倒卷珠琲垂散作秋霖落云族云中髣髴悬霓旌神仙得者黄初平石羊叱作雨工起奋髯抵角跪且鸣喷洒林壑天瓢倾山邪云邪两竒絶衣湿松明还可爇何当聴雨鹿田寺暗瀑吹窗灯晕结但愿打钟埽地老此山结屋青崖坐防云生灭
自金华至永康道中作
笋舆悬度翠嶙峋连日看山态转新磵仄泉疑翻白鹭雨深松欲化青人秋衾梦落前龛磬晩饭诗题破壁尘不是平生多逺意寂寥无侣恐伤神
永康懐古四首
方技用前民利在不诡俗赵侯善越方秘怪骇羣瞩梧鼎爨屋茅张盖坐溪緑徒婴贤令法逸翮谢髙躅吾欲毁其祠勿奏神弦曲【事见后汉书方技传】
穹龟大如笠不随风雨飞有人入山去徒步担之归缆船夜着岸老桑灼祸机以谂诸葛恪物类感甚微析薪使其烂同尽知谁非览既靡漏保身宜不违如何石子冈芦苇为单衣【事见吴均续齐谐记】
天宝观前松峨峨三千年一旦化为石礧砢节目坚匹如托劔解识者惟神仙赏此松石意安得凌紫烟【事见沈汾续仙传】
云岩髙参云巉絶无与偶竒哉壑藏舟不可负之走舟尾如虿垂巨钉坠谁取野僧洗铁花遂落孟兼手【张丁】治为剸犀刀佩以期不朽奈何非其人异物或为咎神锋忌太铦藏用古来有【事见徐尊生怀归稾】
将返武林留别张梁友先生
十日琴堂住天凉抱病归偶游索米临别感传衣社鼔闻茅店谿舂隔竹扉心期还不负久薄世轻肥
九日同东扶游栖霞岭诸兰若六首
净业庵
城中厌喧卑寻山事幽屏旁舍启树隂叶下秋更静刹那悟尘縁香寒对僧影
白莲庵
安禅最髙巅南峯俯突兀萧条白芙蕖池荒香不发微谛亦已忘疎磬散清樾
法螺庵
同游皆净侣契此林下居翳翳半峯影空院生寒初迷方未云指尘迹遂来疎
帆庵
石路转防茏何处寻梵放帆庵始知名髙阁时可望竹风起夕隂萧瑟难具状
近溪庵
隔溪巳延伫入门山幽幽暗泉不闻响窈然林壑秋何时期支公巾缾复兹游
嬾云窝
残阳在檐间空翠落如雨道人摧贡髙留客尝法乳向夜依禅闗惟有云几缕
东园
麂眼篱边豆叶零机丝一半掩荒扃旧游惯识东门菜秋露秋风十里青【宋时东门絶无民居弥望皆菜圃故土人有东门菜之谚见周必大二老堂杂志至今俗犹然也】
晚秋斋居
一夜霜风撼竹门年年秋事在邱樊贫怜圆菊仍分艳静觉凉蛬自减喧干世策堪黄口笑背时诗待素心论中年不负萧闲味落叶池边钓石温
试天目茶歌同蒋丈雪樵徐丈紫山作
陆鸿渐作陶偶人茶事往往传失真四十三种列髙下天目品与舒州邻东西顶池湛双镜竒峯秀崿排青旻许迈宫连道陵宅灵根迸石无纎尘含滋云雾灌泉脉抽芽一一留余春山僧采焙趁谷雨纸囊箬裹封题新肉食贵人未知重例取武夷罗岕空纷纶雪樵子心似天目山头两水独识茗柯有至理市隠近在吴山坊坐我三脚之木牀空庭昼静啼寒螀为我手瀹鱼眼汤须臾越盌发妙香微参鼻观风悠飏名山秀液入肺肠怳然置身天目顶青神凤集树下同相羊【李徳裕平泉草木记木之竒者天目之青神凤集】雪樵子邀我与徐丈同作试茶之长歌两篇传示句清语硬肩相摩我无笔力奈尔何天目茶可拍天目笋可挑安得茶笋佳时一赴山灵招勿使尘中立望空迢迢
腊月二十四日探梅孤山题壁
屈曲红防绕几巡冷云先作一分春梅花半树倒临水便与逋仙写小身
人日雪【以下壬寅】
巧将薄雪破春妍便有幽禽到酒边料峭余寒作人日寂寥情味逼中年梅花何处巳堪折柳絮无端早放颠恶客不来尘事絶蒙头乞我醉时眠
耕民斋中看梅
几树疑在水参差帘影空苔皴微冒雪花侧半吹风闲思灯初落春懐酒正中妙香须管领况复与君同
题亦谙山人黄山图
忆昔观此图南屏倚髙阁松云荡心魂有句不能作冉冉七阳秋南北缚双屩去年东阿城逢师瘦于如闻化人心积苏故可托停车通一语游戏除六凿我归师亦归昨梦风扫箨尘纒最惭媿咫尺迹如削入春独掩闗窗疎迟景落此图忽寄示逋句云当索旧观已复还慰眼暂为乐似证飞行仙层层度林壑惟闻木莲花香气满寥廓真幻两无住黄山被师攫借师画中禅聊尔资嗢噱
清明日宗阳宫浴
昨雨今已霁朝旭开人眉不知此何日檐栁青垂枝徐步叩蘂宫消摇忘所为道人悯尘垢俾我洒濯之宛颈上善水【道家沐浴七益一者口上善水出云笈七签女】凫拍涟漪宿滞散百脉余润融三池起咏内景经胜食斋房芝风篁拂苔石肃肃灵箫吹被髪游物初老子吾其师
游龙井
惠逺住虎溪辨才住龙井坡老独见访送过风篁岭亦如虎溪边三笑趣自永遂令龙井名逺与虎溪并惜哉过溪亭迹灭苍烟冷而我果斯游多年愿力猛穿村拂女桑度磴落山杏何时毗岚风吹堕石云影【片云石己仆】安得巨灵手重扶使之整寺门万竹中脩脩翳光景幽云拥殿角诸佛同一静僧朴状野鹿问事不复省导我窥井防浅可勿用绠传闻金鳗鲡或见游藻荇岂其青泥蟠时出应祈请前年秋大雨水立势欲骋神物终敛形取足供瓢瘿【是日僧所述如此】摩挲秦郎碑陈义臻奥境泉徳类有道片语黙己领酌泉为裵回残阳闪鸦颈羡彼樵牧流终身事幽屏
题金绘卣江声草堂图【时将入都】
江声主人江上住范村西去縁江路草堂髣髴木香村竹屿依稀铁炉步门前江色晴黏天屋角岚霏昼摇树栁絮着水鱼正肥花片入帘燕新乳主人急装将逺游风光似此盍少留尘中知己苦寂寂邹生枚叜徒沈浮为言频年役衣食人生识字宁无忧有田十双我将老息壤在彼盟诸鸥华君【秋岳】墨戏今倪瓒下笔烟云互凌乱归来旧径在眼中隔浦低桥青不断贫无送子双玉缾展画吟诗反覆看他时相约力著书钓石犹堪置柔翰
城东落花
富景园中万树斜深红萦草浅萦沙今年病酒无人事才得工夫送落花
怀徐丈紫山客金陵二首
中秋过后重阳未澄碧天光裂叶风浊酒一杯歌一曲久无此兴欠徐公
春分弹指又秋分记写新词笃耨熏今日秦淮歌板絶僧楼应梦马湘君【今年春分同紫山赋绮罗香一阕】
和蒋丈静山九月八日登吴山
闻道城南载酒游清江如画逺峯稠不愁红叶明朝雨先借黄花一日秋老去情怀无检束兴来风物即淹留登髙难得鲜新句搔首真慙赵倚楼
题吴丈志上小像
我识石仓叜长身比鹤癯青衫旧名士白发老潜夫城市看花入溪山载笔俱襄阳习凿齿著述近来无【吴丈近葺武林耆旧集搜讨最为该洽】
东臯晚秋
东臯土闲旷薄暮行踪絶因思古隠者于焉衡宇结【元末范思贤居钱塘城东地平衍有草木禽鱼之乐赋诗鼔琴为娱自号东臯隠者见徐一防始丰类稾】近市既无求浩歌气弥烈令我怀斯人鱼鸟转亲切翛翛林水间遗躅犹未灭得风枯条鸣将霜逺天防怅矣不同时谁慰授衣节

[book_title]樊榭山房集卷三
钱塘厉鹗撰
诗丙
相国寺访亦谙上人【以下癸卯】
吾师诸行苦白足辞南屏洗盋入城市破寺风泠泠昏旦尘一聚不见芙蓉青闭戸即邱壑自性非殊形许由未闻道弃瓢徒内荧耳非驻声器无耳宁无聴晚树下落日龛灯冷于萤孤情出秀句勿事重翻经
春雨夜坐
春怀憺无豫多雨境亦适平生逺游心中岁但荒寂卧闻檐间溜时作幽泉滴影事讵可追新愁何用觅正复念梅花髙楼一声笛
雨中同符幼鲁圣几泛舟河渚看梅暮至西溪
春山始可游逢雨成竒瞩乱水添鱼梁奔云出幽谷低篷何所诣荡漾转深曲回瞻云峯逺前与花林逐寒姿媚荒筠一一事膏沐因依逺人境摇动沦漪绿客有解清琴雨深音断续暝色入孤弦风灯湿茅屋去舟尚踌躇花光看不足
宿永兴寺徳公山楼
昏黑山雨歇一径松烟蒙微闻梅花气吹落疎磬中讵惜衣履湿宿处投支公凭楼荅人语迥与云际同少选沈霭敛俯聴幽林风明星忽三五挂在殿角东短烛照春绿夜静山逾空观河悟众象拂石期防鸿神清了无梦乱壑流何穷焚香以达曙兹焉悦微躬
同作
【钱唐】符　曾【幼鲁】
空山行晚云褐衣湿春雨昏际人渐希杳霭入深路曲磵伏潜流丛篠纷交防到寺僧相迎把火话曩素雨止钟亦残星光出幽树境异心顿开魂清迹偕赴夜窗觅山影影忽落如雾乱耳百松声锵然奏韶濩清极本无寐有梦亦同趣至晓重儃佪烟华想流注永兴寺二雪堂晓起看緑萼梅是冯具区先生手种
幽人先鸟起林磵正寂然是时春空霁山翠争便娟的的花间雨澹澹花上烟烟雨为合离花态亦变迁祭酒昔游此手种犹生前傲兀根倚石欹倒枝暎泉微馨委陈迹髙格同枯禅儒官罢亦得不废招隠篇攀花久延伫世己无其贤
溪上巢泉上作
翫溪遂穷源东峯屡向背朝日上我衣春泉净可爱不知泉落处潺潺竹篱内喧闻两叠泻静见一潭汇松风飏纤碧花影蓄深黛名言犹有相幻照乃无悔悠然巢居心颇欲终年对
秋雪庵【庵在水中四面皆芦深秋花时弥望如雪故名】
夙知秋雪佳契阔三岁周今来际春初还有秋雪不曲港迷进艇花源信回流稍深天影展四顾云水幽弱未拆土髠栁空依洲息心归净域弹指开香楼所得殊寂寂无营谅悠悠此日乐莫乐观生侣轻鯈
栢家园行三四里皆竹树梅花中
遵涂抱町畦縁林窥嵽嵲古屋气始暄闲园地常洁梅竹素所饶衣食理未缺既得长子孙还以资妍悦丛丛緑云外斜阳照花雪烟影望自深风香渺难説行吟觌归禽安居务新节暂游如久栖怅与清景别
晚入石人坞还永兴寺
拨萝寻微径山意黯将暮幽讨忘体疲窈窕入深坞激濑不通人踏石凡屡渡返景忽难留苍苍目争赴万竹皆为风千花幷成雾去鸟有遗音归樵讵同趣夕梵怀信宿春溪延缓步入门不生月仍倚檐际树
春日泛舟北郭
出郭逢初霁篷窗任意凭气新如有获兴到亦无朋逺水浮春寺青山落晚罾为怜桃李色归待月东升
春寒
漫脱春衣浣酒红江南三月最多风梨花雪后酴醿雪人在重帘浅梦中
緑隂
幽人与时鸟共喜緑隂成一径千林暗斜阳片雨晴临池想康乐绕屋咏渊明即此忘春去悠然悟达生
雨后坐孤山
林峦幽处好亭台上下天光雨洗开小艇净分山影去生衣凉约树声来能耽清景须知足若逐浮名媿不才谁见石防频徙倚斜阳满地照青苔
夏日闲居
畏景何堪出风前卧簟斜树隂连别径草色入隣家旧业闲来废禅心病后賖今年饥似朔不拟上公车
湖心亭大风快凉得絶句二首
西北云多失栁隂快风特地埽烦襟不成飞雨阑干外凉杀沙边两睡禽
湖上青山深几重纷然幽緑舞长松何人为唤昭华手横笛吹惊水底龙
清平山精舍纳凉
崖上縁修竹城南界小天几人来亦偶六月兴尤偏江逺平看鸟窗虚俯聴蝉清风惜不得借与客堂眠
七月六日立秋送陈授衣之广陵
作客畏逢秋君今讵不愁五湖飞一叶七夕在孤舟残暑过江少凉萤逐暝流欧公堂外栁为讯旧同游
金以宁斋中观苏汉臣埽象图
西域乘象利战攻南越贡象趋华风赵家山河已幅裂欲图王防谁能同当年明禋敎车象象院驱来列成两【吴自牧梦梁録明禋年敎习车象车后大象二头观者如堵】开封苏郎设色殊写出突过阎令上贝多树底风泠泠蛮奴驭象惟使令黏香似是孔雀帚泻水但用频伽缾髙僧侍者状竒诡作礼蕃王喻微防蹴踏能将大力驯埽除不使纤尘累西域之象南越无六牙四足莲花敷画院良工具深意调服强敌如斯夫君家此图传自昔仍在钱唐睹竒迹裁诗复共小低头香断空斋山月白
中秋对月怀都下故人
玉宇无穷望眼寛不辞清露湿杯盘秋来南国宜髙卧月傍东城得早看豆叶响回三径静桂花风入二毛寒谁招遮日长安手直到天明共倚阑
秋夜聴潮歌寄吴尺凫
城东夜月悬羣木汹汹涛声欲崩屋披衣起坐心茫然秋来此声年复年壮心一和小海唱二毛不觉盈吾颠胷中云梦吞八九要挽天河北斗倏忽晴空风雨来杳冥水府神灵走时哉会见沧溟立自是乾坤有呼吸轩辕张乐万耳聋洞庭天逺鱼龙泣须臾声从静里消一蛬独语星萧萧天明作歌寄吴子想子中宵亦聴潮
张东扶移居瑞石山麓
昔君买宅时城西数相见药阑碧逶迆书窗净于练意复厌喧卑择隣犹未善栗果多博徒出入须障面爱此城南山翠逐深巷转张南与周北戸戸事笔砚髙枫红一林竒石青数片留云罢香炉賔月横琴荐语我色忻忻邀我意眷眷我赁东皋居有若营垒燕差得水三分无山让君先里鲜可语人闭门俗自遣过存近亦稀颇不费茶串连墙恨未能来往共岁晏
初寒着敝羊裘戏作
一领尨茸歴十霜西风重见出空箱忍寒贳酒无多直穿袖吟诗定几章败絮何惭拥王霸险衣今笑裹周郎渐看不隐山肩瘦万丈虚言盖洛阳
冬日同东扶游鳯凰山
故宫何足问佛宇亦摧残本以尘縁幻来将道眼看江山迎小雪竹树逼清寒双雀寻苔啄飞飞下井阑
杨贞女诗
杨氏有贞女窈窕年初笄英英司马孙乔木无卑枝明心兼秀质説礼复敦诗行媒得快壻许嫁亦不迟何郎蓟门死女闻涕涟洏上堂告父母聴女前致词女幼习诗礼大义或少窥古称未亡人鲜有不结褵若女而不妇佗适无相訾此语众茍同女心难自欺许身等珪璧亲命讵易移匹如壻贫落夙诺无参差贫且不可背死乃忍背之女心抱微尚奚取乡国知当归何郎家再拜从此辞父母闻之泣咄咄事大竒汝有松柏心吾亦不汝乖桂楫青丝防相送于河麋吴阊三百里云水天一涯本意曲顾归竟为同穴期入门拜尊章毁容披素帷身是女贞木泪作寡女丝死当化王睢生当号长离
雨后写望
风敲病叶入疎櫺云破寒山数笔青十日鼔琴晴始出夕阳依旧满回汀
赠韩丈自为
金粟风流久絶羣弁阳今复见夫君梨花万树营生圹自説佗时白云
严朗屋写小像为杜子春事索题四首
长安游戏倦风埃论到钱愚剧可哀脱手紫标三百万杜郎侠骨本仙才
云台峯顶约骖鸾杞犬芝童觅最难上界曽闻足官府囊空不賸一钱看
丹砂成土发成丝月下空封六一泥毕竟求仙因药误被纨饮酒是男儿
君如夷甫不言钱却采虞初入简编归去但寻梅尉女挑灯细话小游仙
闲居和丁敬身
径有青芜石有衣不嫌萧瑟与心违隣灯明处先穿树山雨来时自打扉营室差能学刘峻养疴多为拟王微灾年杞菊收犹薄且辨【蒲苋切】晨兴小忍饥
寄徐丈紫山岭南
此别惊垂老初鸿有信传勤收驻颜药俭用卖文钱乡梦过梅岭吟情寄竹田归装定何日目极浙江船【汉书南越处篁竹之中师古注篁竹田也】
雨夜闻雁
灯花不向雨中开拥被愁闻雁叫哀深黑云天筝柱落昏黄庭院防声来谁家闗塞书难寄到处江湖羽易摧甚欲孤篷南浦宿残芦滴响梦惊回
哭王源村丁茜园二首
平生师友十年间雪月花时记往还原季长贫成白首应刘俱逝托青山箧多遗稾从人取室少孤儿信命悭北郭西桥同此恨笛中先后泪潺湲
贾生赋里叹浮休欲再为欢挽不留练日人间谁会伤春地下必相酬谷音寂寂云无色神理緜緜水自流两地明年作寒食棠梨零落一般愁
金寿门过访以诗卷索拙序茶话良久殊慰寒寂
尔我相看己壮夫恒河照影昔游徂江山兴好朋尊隔罗绮年来一字无折脚铛边残叶冷缺唇缾里瘦梅孤只应絶调艰为序卷卷淹留类贾胡
缾菊和丁敬身
翦供寒花霜露余琴牀笔格暎森疎径松荒后为缾隠山杞持归伴水居影画铭心灯耿耿梦香养鼻蝶蘧蘧幽人服食宜清苦留得风标一起予
怀亦谙上人游邓尉
城中数觅不相遇阿师始是心出家写经坐沈木渎雨负杖吟过铜坑花天寒正觉五湖逺岁去那用双手遮窗前旧竹亦可念一两三茎曲复斜
东扶送水仙花五本时腊月七日雨中
春思于花亦太防一花一叶一愁添肉人不合寻常见灯影娟娟雨半帘
题沈栾城歌诗图
戍削春衫瘦更妍故持乐句近君前玉溪比日风情减难拟清歌沈下贤
汪青渠营土桥精舍去予居二里许雪中过之不值题壁二首
近得林中侣堪为雪里行玉川双破屋东郭两先生积素微封径寒云半入城白鸥吾与汝一笑眼俱明竟日空亭坐迟君开板扉幽禽啄冻雪风竹发清机孤趣忽自悦逺言相与违昔人翻兴尽容易剡中归寒夜同沈栾城杭大宗集赵功千二林吟屋分咏岁除节物二首
胶牙饧
节物闗人意残年一楪添蓼花分防缀粉茧共黐黏俗嗜难颐解微甘使口箝不妨吾舌在蜜味得相兼【陆放翁诗新煠饧枝缀蓼花】
籸盆【籸盆宋时亦呼生盆见刘昌诗芦浦笔记】
屈指开炉后生盆即渐催红飞松叶火白压豆防灰列屋明通夕深防聒一回儿童应未觉扶暖上檐梅同栾城耕民游艮山山在城东北髙可二丈许盖土阜也旁列古松三四晩风肃然残雪在地卧残碑巳中断读之不甚了了乃元艮山土神庙碑大徳己亥绍兴路儒学録古杭沈徳章记并书庙不知毁于何时作诗纪之
皋亭雪未消数峯粲可数城隂艮其背有此山戴土牵拂无事朋共探风物古晩零闭渔村斜阳入蔬圃疎松时一响似喜我辈抚徘徊去仍留断碑记祠宇惟存猪儿年髣髴辨某甫斯人今安在阅世如过羽社翁一尊酒寂寞罢歌舞明年梨花时再寻比韦杜沙河春水生看客曳柔防
岁除日同王雪子吴耕民放舟湖上入南山作
路入南屏葑草荒冷云闲鹭两相将岸痕倒树生新水塔影留人恋夕阳春八九分来鼎鼎年三十二去堂堂青山似欲偿诗债着意湖边列雁行【白乐天诗何况才中年又过三十二】
春来【以下甲辰】
忽忽灯期过春来只惘然花开贫酒户草长旧情田小槛抛书坐幽窗背月眠无人知此意语鸟漫相怜
题盛啸厓樵秋图
秋碧有声霜红有色山寒不欺径仄不惑一耒而耕一船而渔行吟负薪孰云非夫如囷之石亦介其守予肩则頳予顔则否篱延于菊门隠于莎曷归乎来劳者遂歌
溪上巢懐去年与幼鲁同游
山行有常期即事感今昨春杂暄凄人心异所托独为泉上吟坐聴鸟声落镜我尘土颜竹木影参错我友支许流往者共斯乐去矣川原懐哉怅猿鹤几人京华游能不废邱壑拟宿賛公房梦寻煮茶约
石佛庵赠敏上人
释子吾宗秀新诗似白云开门一花落绕屋百泉分定老烟萝色悲同鱼鸟羣尘中漫回首清话几时闻【元诗僧白云英上人唐侍御元之后也】
沈大匡先生华山草堂
心迹竟沈沦空山閟古春亭留唐野史名在宋逋臣破壁全题字双松一作薪惟应千载上媿杀瘦腰人西溪梅花己残永兴寺緑萼二株正盛开
春风十日怒于虎香雪纷纷落成土我来恨与花愆期嬾逐闲云入花坞一笑逢此萼緑华冷寺空庭相媚妩林端初日开烟霏皜曜鲜姸世希睹花虽无言酬以意为待幽人来作主幽人与世实寡营捷足纎儿每工侮目成色授不嫌迟却月临风更须谱空香入磬韵微茫枝格横苔影交午为花不惜三日留隔竹一声啼翠羽二月十七日重游洞霄宫探大涤洞天
振衣浴罢体更轻竹杖投石声彭觥空山昨夜龙洗窟雨过万壑泉纵横山灵知我有黙祷故遣松风作前导一峯隂见一峯晴天柱中央翠于埽元同先生昔隠居洞天长锁琅函书前游日夕未曽到恨身不得乘飙车穿尽幽篁履苔石惊见谽谺洞门坼童子曾为捣药禽桃花解笑题诗客此中日月停两丸想像九夏尤清寒微明秉炬触暗壁古灵题字来寻看【洞中题刻多漫灭但见一处云陈襄述古来癸巳夏】玲珑乳窦隔凡处路接华阳不归去有人问我洞中来为説浮云如栁絮
功千见示刘松年溪山楼阁图用坡公集中韵
淳熙小字藏石边绢素微裂凝尘烟暗门刘郎呼欲出鹤归城郭应凄然刘郎自具擘山手断续飞下云中泉重楼面势各相背地非辋口非樊川蔽亏緑树露小阁水纹山影阑干前消摇白日不待遣倚枰二叟全其天寻诗一老独有意目送去鸟穷幽姸尤工逺势写村落背崦或有桑麻田丹青不让李晞古金碧直压赵大年画史笔力在盘礴无取小景争便娟闗门聴雨品字坐焚香埽地曲尺眠落花将春作昨梦主人与客俱列仙只愁青壁太斗絶画里欲学猿猱縁莫言此画非我有他日想见哦长篇
同张东扶石贞石游云居寺礼中峯和尚髪塔
幽磴无人行露藓緑相待倚山为女墙春物见爽垲丛深鸟嘤嘤沙崩石磊磊长廊据寺胜酌泉散忧痗恭闻大导师嵒畔藏落彩【唐净业法师塔铭髙宗忌辰方阶落彩】作礼向闲房真风故常在选树坐移隂仰看云意改游云忽东南遐心渺江海
同作
【上虞】石　文【贞石】
春雨回荒姿余寒晴复隂逶迆步石径禅室来幽寻众山巳秀发緑浅未满林绕寺雉堞壮入门台殿森阿师久西去遗履犹至今妙相渺难睹黙契情更深合十向云际恍闻净土吟四体岂无爱诸妄惟灭心缅彼绀螺色香土岁月沈但余烟草碧如丝縁塔侵平生慕禅意苦为饥火燖焉知此僻境修廊静愔愔闲闲湖上景悠悠南山岑鉏声徧芳野微风忽钟音暂憩殊有防虚寂归冲襟
题沈启南冷泉亭图次韵
石润林香下夕晖风中似有磬声微好山招隠贫难买妙画通灵久亦飞题字尚留前辈在聴泉今见解人稀频年不踏松隂路卧以游之恰忘归【图向为灵隠僧房物后归龚田居侍御今归赵君功千上有吾杭刘邦彦吴江汝其通并启南自题诗】
同作
【钱塘】沈嘉辙【栾城】
为看诗画揽清晖遐想当年结思微古木千章隂乍合寒泉一道雪横飞风流己往谁能续墨沈犹香知者稀曾忆晩来成醉后一亭烟霭见僧归
又【钱塘】吴　焯【尺凫】
晨坐髙斋竟落晖祗因读画悟幽微聴来毕静水生响看到出神峯欲飞往事重题增感慨旧游如梦记依稀回思帬屐经行处空恼耕烟阁笔归【田居侍御曾属王石谷临摹】
同沈栾城吴尺凫赵功千登六和塔
江行安微风回泊龙山下羣峯势蜿蜒兹塔独凌跨何年劫烧余突兀入窗赭同游三数人緑隂爱僧夏层梯入大幽初级见颇寡身盘空云江色向我泻三折之字流随山动平野东瞩穷剡源西眺思汐社帆樯阅兴衰鱼鸟被风雅万古一斜阳欲玩不堪把塔中有金仙讵是无情者
洗心亭看竹
遮檐万玉翠森森回合空潭倒影深若似此君何用洗多生无垢亦无心
宿云栖寺
入林人语忽寻烟来共堂头此夜禅本色住山深有味清诗呈佛岂无縁竹龙行水风回后栗鼠窥星月出前不待诸天诃放逸心清坐聴晓钟传【本色住山见惠洪林闲録贯休诗云得句先呈佛】
次韵答石贞石雨中见怀
便作神仙亦号顽日长无客共萧闲郁洲家似邴根矩退谷铭如元次山水鸟求鱼冲苇外幽花縁竹出墙间城东若役髙人梦带雨篱门未上闗【来诗有梦落城东水竹间之句】
梅雨经旬得遣怀絶句六首
小楼髙处看云奔银竹千条挂昼昏不道去年池水竭碎萍犹未浸篱根
欲出并无下泽车此生难得是三余棼丝不断檐前瀑如在匡山读故书
龙公一匊破悭多即渐空原展緑波十角吴牛三尺棰楝花防防响烟蓑
久将唇舌薄君卿深掩柴荆罢送迎穉竹髙槐皆雨立忽然放出夕阳明
旧种垂杨緑埽矶北风将雨上渔扉前村半入空蒙里云带炊烟湿不飞
手疎名士离骚酒眼避髙僧竞渡船一笑茅堂作重午自鉏昌本煮清泉
立秋日同马丈碧沧汪青渠松泉上人游惠山舟中口占
绿杨深似雨港曲覆移舟停扇聴僧语西神山正秋惠山聴松庵观王孟端竹炉诗画卷次吴文定公韵
舍人雅尚寄名泉为爱山僧手自煎缾响风中无雨外水评陆后更张前空寮只许茶人住一榻翻同竹祖眠三百年来留寳墨箫材无恙是天全
广陵秋夜闻络纬
清月出三更重露零百卉空堂风骚骚卧聴虫恤纬不能成我衣尔虫焉足贵
题余葭白青灯雪屋图
贱子客广陵尘土感骚屑白帝初执矩赤熛未弭节何方解炎歊嘘以庾郎雪移我堕寒林短纸开凹凸销余复待伴入夜气严防琤然落风枝梦醒觉衾铁灯光与雪光争此破窗穴直身凛自持孤吟惨不辍琴弦为一心虽冻讵肎折起视江外山玉立正清絶寤言期斯人岁晩袪内热
公路浦即目
僛僛水柳细成行荷叶无花亦自香行过江淮恶风浪幽情忽到小池塘
桃源县雨泊寄舍弟子山
带雨河声大维舟暮色虚虫喧堤外草烛暎枕边书瘦弟入魂梦衰亲问起居天明仍捩柁逺道信来疎
峄县道中
苍翠连凫峄秋原望更深仆夫通马语行客抱山心沙雨才霑路凉蟾忽到襟豆花门巷小何处似家林
宿邹县谒孟子庙毕看峄山夜月
庙貌抠衣拜机丝俨若新月来邾子国人宿孟家隣翠峄森侵汉残碑逺失秦松风吹夜气壁立四无尘【庙有断机堂】
富庄驿遇潦
野水秋无次能为涂辙妨枣林明四望黍垅白中央马足行云影车轮陷镜光空村烟火絶竟日苦饥肠
任邱道中寄汪祓江
雨挟云隂天四垂孤城萦防况凄其绿杨风起狐狸淀细草烟荒扁鹊祠劔客于今谁忼慨马羣自昔重权竒燕南赵北明朝是秋水茫茫有所思
赵北口
齧尽长隄碧玉平唤船人集午相争偶然束马悬车渡亦似浮家泛宅行鱼栅低围芦作界酒帘斜挂柳为城眼前便减风埃色何用临流更濯缨
都下寓舍偶作
即次便幽窄窗深雪纸明棘墙愁露索尘市畏风行自摄安眠食无求少送迎瓦缾钿菊小伴我一枝清入洛谁相问深居等系匏唐碑从寺勘秦译借僧抄风雨新圆梦云山广絶交时时期二妙携手看烟郊【谓金绘卣符幼鲁】
风氏园古松相传金源时物近为人所伐幼鲁有诗惜之邀余同作
昔游长安岁辛丑城南欲谒支离叟雪云连日成春隂人事逡巡愿终负鹄袍乌帽感秋气首问支离无恙否故人三叹为我言长身摧折名不朽偃葢争看前辈句清隂屡入游人酒不随风雨飞夜半苍鳞剥落根如臼我闻名与身孰亲此理天壤谁为剖藤纒攲壑云雾障长得千年养灵寿轮蹄人海叟何心占此区区地盈亩岂无匠石议斧斤竟使樵苏疑怪丑榆承露盘不自畏楮録医经最顔厚但读南华齐物篇世间变化无不有
寄内
炎风记上郭门船回首髙城更黯然徐淑初还因善病厐公欲隠坐无田梦回竹月摊书地人道风潮损稼天行卷赁居成左计心闗桂玉路三千
南归夜行赵北口同范希声作
归人千里指故乡三更霜雾霑衣裳有如小儿卧车箱摇则成梦醒己忘寒星在水森有芒仰视毕昴纷低昻逺烟蒙密隄影长西风防防吹枯杨参差人语知异方作事五角与六张我识此趣如潇湘菰蒲明灭灯火光惊起栖雁飞一行胡不飞去江湖旁
九月晦日晓行阜城道中大风雨午间飞雪宿漫河作
野旷云乱生天黑月正死登车偃破帽寒门开万里风从何方来汹汹鸣不己大声东海涛小声空林鬼浩荡达士胷自诧无此耳中间零雨集觅路复迷咫柅车天曙兀兀行泥水天公善娱客吹作玉花委饥雀喧茅檐劝我可以止湿薪燎故衣冰韲铿老齿江南孟冬天妍暖梅弄蘂谁遣北地游北地寒至此
东阿逆旅壁有无名氏絶句云霜树微茫月半环解鞍茅店且偷闲行人过尽严更发一盏寒灯满屋山次韵一首
断岫层峦似玦环客亭挂策夕阳闲重来柳髪疎于我满眼寒云话故山
过东平懐苏源明五太守防集之诗城外山际积水空明疑是小洞庭也即效其体
夕税驾兮宿东阿思东注兮若流波朝秣马兮望东平霜空皛兮初日生澹平林兮逺如一寒涨落兮洲溆出巡中湖兮眄而南山防防兮形眠蚕轻桡去兮思夫君大藩理兮防以文嗟茧丝兮人或扰怀风流兮散云鸟命元气兮为余舟野荒忽兮期同游【元气为舟仲长统语】
徐州舟行纪事
樯为舟中权帆势若悬纛有时牵挽劳竹索相缀属我舟顺流下彼舟适遭束絙急不可弛磨戛鸣数数两舟掣而离其势不转瞩篙师失声呼疾似捩空鹄髙樯忽中折观者肤尽粟我舟播荡余幸免鬼伯促性命亦匪轻造化戏何酷有如争防河一跌聊自赎又如放风鸢线断偶然续神意怜迂踈字饱饭不足书寄破冡出事过虚船触是时冬上旬冷月光于烛漕河下牐牢函水严监督三暮复三朝何时峡离蜀悁脰望南云临深古所朂
葺屋
倦游今亦厌飞扬始葺城隅破草堂检校豳诗小经济蹉蛇寒事旧林塘晴天免缩参军首雨夜休移杜老牀更乞山僧安隠法净名图畔自烧香
开湖寄徐丈紫山义兴
君昔闭门湖上初葑云万丈复开蔬谁其云者两黄鹄我欲遗之双鲤鱼明镜拭平西子面翠绡展尽水仙裾待回罨画溪边櫂酒舫随风纵所如
雪后同耕民泛舟北郭游一僧舍颇尽幽趣
腊尾能为寂寞游恰经野渡有渔舟过桥溪水斜风急带雪僧房落日幽世外话销商陆火林中春在木緜裘平臯鹤叟今何处吟望寒山空防头【元张仲举在杭日有一私印文曰平臯鹤叟盖取北郭三山名临平臯亭黄鹤也见朱珪名迹録】
春雪密香斋拥炉同少穆耕民作
春寒春雪剧相仍小坐林峦白几层冷淡交情宜岁晩清严况味在晨兴同依品字柴头火老作梅花树下僧门巷泥深君莫去纸窗犹有照书灯

[book_title]樊榭山房集卷四
钱塘厉鹗撰
诗丁
人日同陈授衣丁敬身石贞石登吴山用石壁上东坡先生释迦院看牡丹韵【以下乙巳】
红妆小队行春时江山着色供吾诗坡公健句入苔石花残石泐公应知登髙今日情难己不约还成七人矣嬉游大好同队鱼何必飞腾千万里
西湖感旧和贞石
少年落惜春寒花外层楼烛影残一片湖光浑似旧雨声不到曲阑干
原作　石　文
碧桃犹绕旧池台吹徧东风尚未开游客重来人不见帘前细草短于苔
和余葭白题唐子畏画韩熙载夜宴图
韩郎自是江北人避地去作江南臣更从江南到江北便道江南有人忆归来笑拥名花丛疎眉小面居当中千枝银烛照舞影满堂賔客看惊鸿门生解事执乐句燕支拍碎声穿空酣嬉跌宕君莫笑一半桃李无春风宫中唱念家山破烧槽哀怨传何穷聊将羣婢污名检此意未必闻重瞳六如居士不并时何由户外三更窥笔底故有嫱与施我不见画但见诗诗工直疑画逊之眼饱铅黛嘲贫儿从来裴休説法为人愿不妨衲衣乞食随歌姬
扬州清明有感
游丝堕地花斑斑客如颠当长闭闗芹芽入市刀鮆上非我无酒开心顔翻书偶记柳州柳千言寄友经忧患【平声】捧奠孑立拜扫阻举首北望啼痕潸回肠掁触事虽异阿父浅土情尤艰敢求范氏上吉冢【事见真诰】但得雍伯无终山不官免学右军誓有约直待厐公还西山地燥一抔足云衣水乐相回环其旁种竹置丙舍牋天乞得清且闲年供麦饭作寒食祀罢松鸟鸣呜呼此愿果何日新烟旅食茱萸湾
夏五闲居八首
始春游广陵仲夏返敝庐出如谋食鸟归似止泺鱼江湖巳相忘三叹无定居开窗延众绿检我牀头书防防雨响池戎葵卧无次南史展一编萧条有余思冶中好贵囚正以簪绂累鸣蛙亦复佳何必当鼓吹书生赋分薄一饱走他郡淮南米贵贱曽致杜老问泛舟及吾乡是役恤民隠隣商或不前曷以周逺近钱唐古城东幽澹水木趣故人能朂予写寄灌园赋【至正间潘时雍隠居杭城东自号灌园生贝清江琼为作灌园赋陈楞山在真州曽书一通见贻】莳蔬利于鬻荷鉏迹尤慕西山隔城青白气半为雨
借书出北郭篮舆白莲风俯仰蓬藋下诗细复史通鼓琴赏山雨不送双飞鸿冲晦去我逺皓首见此翁【吴文志上】小山好兄弟伻来问消息正值卸担初相见吐胷臆冷泉观雨诗崩崖与笔力想见坐闻钟竹云暗灯色【赵功干意林】
沈身鹤立居心乃淳静去作长沙游幸不卑湿病风健湖口帆霞送滕阁兴料君垂橐归世故巳先定【沈栾城】今日理生衣快风收郁蒸飞蟁强多喙逐去栖荒塍茗和月露煮盘剥青腰菱试效采菱歌乡味得未曽
梁溪舟中苦热寄汪青渠
频年奔走厌川陆六月浮舟信更难苹末不传凉吹起峯尖空逼火云看只愁嘲客徐常侍讵肎因人梁伯鸾记得松隂对挥麈掬泉龙吻酌清寒
荅蒋丈静山蠡墅见寄
相望经年阙报书江闗复此感离居我贫为客交亲絶君老辞家齿髪疎踪迹前身三事衲英雄晚计百金鱼萍流匏系俱难遣浊酒何时过敝庐
题马佩兮所藏马麟摹黄筌春波鸂鷘图
江南别岸风兰密宛颈文禽水中出回眸不异锦城春内家最赏臣麟笔沈浮一对常相见汉宫应有颛房燕可怜未得辟寒金夜夜羇雌怨秋扇
楚中有刻近人诗者谬收鄙作其间姓旁误増力字戏成俳体寄吴尺凫
展卷风前睡眼醒何人未辨六书形萧生有系知非鄼温尉如存笑带令旅食欲添双鬓白乡书只説两峯青多年不得诗书力早晚烟波买钓舲
秋雨杂述四首
吴江澹秋水云气垂太湖我时趁风雨身作归舟图风横雨亦斜帆攲不可扶船舷帖波走猎猎吹青芦抚枕那得睡快意翻惊呼舟人小摇手笑客一何愚明朝中元近武林酒堪沽
忆昔游永康乱山趋小邑竹舆两日行行行雨如织千松万松中声与飞泉集纸伞但盖头肩胛己尽湿野庙聊暂休青草无壁立荒凉此何神香火久不及岂能司隂晴土偶亦垂泣秋气衣裳单雨势暮尤急宿处隔山腰穿云更深入
欺客雨洒灯骄风马腾皁长安望迢遥蓨县苦流潦同行功名人甘寝固自好而我悲秋徒百念集如捣候窗聴鸡鸣结束出门早隂云暗车盖深泥没车道大野回清商凄红染林枣积水解照顔一夜顿成老
农饥望时雨雨足愿无违士饥在逺行逺行不救饥今年淮南秋有梦先书归觉来聴急霤枕簟凉霏霏旧事忽上心充斥何由挥挑灯歌此曲愁絶聴者稀
八月四日晚雨极凉
急雨淮上来沈沈暗楼堞须臾风引去秋星照凉叶孤客坐悄然愁思纷重叠谁与话流光熟衣先在箧
授衣续婚广陵戏赠长句
陈郎三载芜城住不复寒衾梦秋雨人生防合何可量壻乡山色空蒙处美如孺子岂长贫才是丁仪当与女却扇宁无故劔思写韵依然玉台侣吾乡昔者吴安中【宋钱唐吴师礼广陵王逢原之壻子傅朋俱工书】陈郎盛礼将无同只愁埽眉笔矜慎求书不肎面发红扁舟共载须怱怱吴山晴翠开帘栊生儿未学游丝帖一笑堂前慰乃翁
九日雨中集葭白斋
年年秋禊在天涯伏雨阑风亦复佳梦语蝉连同短榻乡心鹤望绕闲堦醉依菊墢攲斜坐静检书签次第排不是故人齐臭味登髙无地可开怀
吴中有书贾来广陵出古钱三百余见示刀布正伪诸品皆备汪君祓江拓其文凡四以遗予一曰千秋万岁面有龙凤形一曰长生保命面有北斗及男女对立状一曰斩妖伏邪面有立神一蹲虎一符篆一一曰龟鹤齐寿面无文盖古厌胜钱也暇日装潢成册为诗题后并邀祓江同作
翠墨手拓圜轮文空斋寳气歊浮云我有萧愚子和癖嗜好与世殊犹薰雪茧留迹聊饫眼造自何代谁云云千秋万岁仅着録景严好事资前闻【千秋万岁钱见洪遵泉志】其三吉语擅苍雅自借神力通殷勤下土虮臣但稽首长生大帝保命君于缾解祟光景絶【宋周希稷诗谁家解祟吐于缾】缟衣青纯年平分反观阳幕得竒质【储华谷云钱以有字处为隂无字处为阳】龙凤腾霄虎轮乙斗匡首戴声回环揄袂交帬永为匹世间儿女例心忪雨冷重屏梦萧瑟乞将后魏五男钱逺胜淮南万毕术撒之未足慰寒人佩此端能已愁疾壮夫也复爱虚名叩齿清思坐幽室装成一日百回看探囊尚有雕虫笔
汪为山亦赠予厌胜钱拓本文曰金玉满堂篆书面有双龙绕之上有柄作片云形大径二寸续装于册更为赋诗
金玉满堂语见之老氏书所贵在能守盈缩相乘除胃脯或连骑舐痔乃得车夤縁走权要极意为佃渔转瞬领军屋锁涩集夔魖得失郑人梦此足发轩渠钱环篆四字字偃披薤如善祝兼寓规陈义难龃龉片云抱廓外山气郁不舒日冠月有珥隂嘼纷腾挐水衡骇未睹诗客何由储纸劳脱轻影一再结相于故人意不浅缅想剏物初不贪永为宝无悔亦无誉
芜城小春
十月江天未陨霜阿师桥畔善和坊早梅门巷如人白残柳旗亭胜酒黄公案此时参闭目风光何地不回肠莫言新雁无才思小草伤春句一行
十月十八日同余葭白陈授衣闵廉风游禅智寺
适闻古寺名荒逺黙有防牵率聫臂游新勇剧动旝平畴栖余粮疎篱择寒菜年登缓乡思乐事且人外坡陀掉尾冈气压全楚大因知岷峨灵小住踞其最枳闗罗髙松落落十数辈尘耳迷聴莹为我发空籁逺烟老濞城低帆召伯埭指防虚无中晴出山影碎隋宫宿佛躯清净掩侈汰土木非昔时昼灯黄叶内亦列千便娟风竹见舞态井谷窥深泉匳镜寒不晦了知起灭想无用劳感槩何来宝志公跣足入残绘吴装仅形模石剥损风带壁陷眉山书传刻但茫昧新苗老叶句未受诗案劾【寺有石刻吴道子志公像东坡和苏伯固游蜀冈送李孝博使岭表诗】迹疑岁月驶刼换名字在鬭螘俛人羣放眼寄大块胡为云萍身物役自拘阂暂托贤友生林坰得佳赉彼哉稗沙门慢幢乏应对此邦重贾雄余习被香界一笑下頽阳丛雁破霜霭
冬日移寓葭白斋中二首
城边乌尾排樯竿楚天尽处吴天寛南商北使津鼓竞岁晩谁道川涂寒客牀髙坐自偃蹇束书不观目空睅簁簁尚阻西上鱼体中何如强眠饭
闲门清寂如野亭四壁铅椠栖余馨诸余盆盎殊碌碌古罍洗蚀铜花青销寒絶唱谁能和斗柄阑干雁声堕对牀无雨也可怜君能馆我支颐卧【葭白近作销寒杂咏数十首】画松歌送沈丈樗崖归宣城【明徴君眉生先生之孙】
耕岩先生冠社籍儒衣欻受思陵辟飞章首论武陵杨闭口曹蜍动顔色昭亭仙去无消息今代名孙古遗直轮囷壮气无所施老腕生松万钧力苍龙郁律蟠胷臆昨夜山南梦吞得天寒张鬛不作雨驱向剡藤但僵立仰聴倾崖清响入俯窥冻壑圆隂逼坐我石梁布水侧岂识松身元是墨北风客舍逢君揖白髪满头面黧黑欲持劲质赠时人金错刀囊悭反涩槎枒忽压俗眼惊丑怪能怖娇婴泣爱君幅幅有题句何异前朝述祖徳襆衾箧画乘归航与松偃卧江路长到日柴门宛溪上旧种手掇丝苓香君其行矣慎雪霜
雨中过锡山
寒塘淼淼风聒聒冻耳惟闻防牀拨九龙头角半入云只有东峯塔颖脱隔岸人家倚衰柳带湿炊烟青一抹帆迟目短望渐遥颇羡安居对疎豁秦余杭山次第迎为乞红萍照裘褐
归来
归来抖擞布衣尘竹几藜牀意最真坐爱阳光通一室卧闻冰霤落比隣淮南书内题春女扬子经中説夜人我有心情狎寒昼九逵不着自由身
正月八日城南纪游二首【以下丙午】
梵天寺
废寺不鸣磬林乌散夕阳山曽识坡老塔尚记钱王初地藤纒瓦三门竹补墙人间重陈迹留坐看江光
崇圣院
春早禅扉静长廊得恣行小诗同胜事前辈复髙情松密窗窗碧泉多步步清吾师谢无逸埽地过平生【壁间石刻米仲诏闻子将姚有仆李长蘅严无敇诸公诗胜事如要言烦多损精防无敇句也】
十二日同圣几泛西溪暮宿姚氏庄
溪风吹小艇竹色过桥昏幽子赏此意欲与山鸟言鸟飞向烟暝縁流到柴门丁男解迎客中妇罗酒尊莫笑浊酒酸古道赖以存烛至月已上散步长松根空山霭微白春夜云遂繁是知岁事初物渐可论余生困栖泊稍得依田园溪源接天目一夜清心魂
新市道中
擘岸风多损昼眠荻芽短短不生烟水村无避春寒处来觅酒家门系船
晓发乌戌大风过平望
落月瞰低篷睡思纷以积隔树鸡乱号己辞休文宅披衣起盥靧到眼尽前迹谁令数往还自诡非物役正赖吴壤佳闗心太湖白水黯云兼风聊阔不为窄輭浪大于鵞艓子坐受拍银鱼渐上市防酒香可坼春初人行少芳意伫遥客梦寻铜井梅簪花去腰笛
泊垂虹桥谒三髙祠叠前韵寄陈楞山
吴淞洵可居烟水古所积王郎庵诗佳处肎买宅桥縆玉防蝀渔樵见行迹篙师颇解事万景入驱役落手钓雪滩凫阵际波白苍茫逺帆归天影与寛窄兴豪惊吴儿阑干有时拍荒祠最庳隘苔甃碣己坼【范石湖三髙祠记碑仅存半陷于墙下殊可惜也】移置谅匪艰谂此后来客酌水酹三髙雨卧夜船笛
太鸿放舟垂虹桥谒三髙祠有诗见寄依韵奉答
【鄞县】陈　撰【楞山】
细雨闻归鸿相思夜来积忽传连纸诗佳兴如泛宅吴淞我熟游此段失踪迹要须期新凉偕子更于役扁舟凌万顷揽尽玉华白纵心触遥遇盈目开偪窄深杯计较足相与共浮拍长吟激水面寸寸秋翦坼便可呼三髙奚暇问主客此乐五百年黄楼风月笛双桥
不复縁故道迟迟望水闗双桥舟楫减十里浦云闲陆子逃名早梁生避地艰渔郎无所恨日夕和歌还
二月一日丹阳舟中初晴
故国隂弥月江程晴一朝流年供浪迹极目咏离骚陂暖初青麦沙明上信潮熟知春事近更觉旅情遥
忆笋
三月春风老乡园未得书平安问修竹甘脆忆家蔬雨緑盈山市泥香送佛庐清馋有如此血味愿敎除
缾中桃花
不拟花遮眼欲知春未阑暎窗怜晓色注水养余寒怅望无言甚殷勤命笑难皋亭红万树让与别人看
四月吴淞好二首
四月吴淞好天低树压桥青芦界湖尾白鸟防山腰踏水女初嫁搦鱼童尚髫令人慙寄食客思转萧萧四月吴淞好商船发更稀城隂水杨栁港馥野蔷薇村熟知尝酒凉多不减衣垂虹亭上望队队晩渔归
五月二日生日有感
又是江南梅雨天此生逾壮思悠然矜张久厌宣明面草泽谁知正礼年【上句宋谢晦下句梁顾协俱三十五岁事】情类疲牛踏陈迹身如社燕寄修椽【两年薄游扬州】佳时毕竟推吾土树外云峯对榻眠
题陈惟允采菱图
水村并青山丛灌无重数曲渚藏幽轩片云过飞雨彼美学操舟摇溶出前浦相期采芳伴弱腕搴翠缕长歌渌水调知音心独苦垂纶者谁子习静看沈羽髙士谅贞心明妆若无睹日落渡头波风吹湖上树
次韵
【仁和】赵　信【意林】
采菱复采菱菱香不知数緑叶出波平刺船响于雨佳人重芳鲜三五沿南浦清歌唱满湖余音嫋如缕荡桨山之隂竟日忘炎苦照影惜朱顔惊飞双翠羽此中把钓翁时闻更亲睹爱住水乡寛晚峯窥倒树坐圣几秋声馆作
吴水抽帆乍到来梧桐髙馆共迟回屋头大叶自吟雨衣上绿隂如染苔五柳先生虽寂寞双楠居士不尘埃明朝知有书船至珍重荆扉手为开
午日湖上同少穆耕民观竞渡
乡园五日何所为相与牵挽趋湖湄湖波帖妥平似席波上忽有羣龙嬉龙头昻昻尾幰幰伐鼔摐金闻近逺青山几防彩帜飞万人拍手回桡健吴儿踏浪雨足霜镜心越女开红妆大船小船更旁午此岂有意哀沈湘谁家放鸭争欢谑不用金丸羽毛落分曹齐赴鹳鹅军凌波竞捉鲻鰞跃须臾细雨东南来水仙鸣佩琉璃堆天公不令兴易尽菰蒲斜日明深杯人生即事有今古回首平烟空极浦金明池上夺标图当年盛事亦巳无独醒不醉胡为乎
圣几饷龙井新茗一器
松风出竹炉梦成水火战新芽适开封昏睡不待遣为子手瀹尝三嗅复三咽中有参寥禅风味得正见吴丈志上七十生日即次其病起韵为寿
巨手词场老斵轮天留黄髪在衡门情深濠濮常观物学邃河汾更有孙应筑闲坊题大隠漫论朝士记贞元【谓宋牧仲太宰】长年不用枚乗发宴坐三田黙自温
五月十八夜偷儿涉水入室家具顿空戏成集杜
喧卑方避俗有迹负前贤幸喜囊中净翻令室倒悬莫须惊白鹭遥忆旧青氊反朴时难遇何如稳昼眠
秋半苦雨
秋宇何时爽江云不肎轻蛤潮伤楚稻鱼淰贱吴羮客梦偏多绪农愁非一声曽无补天漏满眼急流横
烘虱和葭白
微虫尔何知善齧称其职回臭性所甘跖香独不即求伯夷种粟向仁祖索食试诘玉溪生此理定无惑弃瘠而涵腴是为虱之贼故人耸山肩寒几灯影侧语我怒虱辈往往见于色但丛败絮缯那縁好要襋饕如供帐行暴或梦枕逼口中妨吟情爪底费书力汞驱羞空囊草辟谢多识安能学猕猴择之终日昃早起筮得离当付女丁殛燎原固足快歼类似犹恻龙性称难驯鹤仪颇孤特虱于二者间殊形尚潜匿用以成君髙有怨始见徳为君回束缊一防星影赩上烂田中螟下照水中蜮
原作
【江都】余元甲【葭白】
百蛰潜冬房尔独袭寒育絪缊忽迸逸肘腋失蒸郁幺麽难搪撑猥琐任挫朒隠蓄啑血心细挟中人镞商子二十九有言颇笑僇五蠹作强援三官婪弱肉泛滥狂不制日己削其朴而尚恣林据不耻贱碌碌贫者即噉嚼富者便踖踧就顔转跖避絶香翻臭逐遂令志士怀莫不夺翦扑我贫在笥空身惰少湔浴致尔固有因何至日相蹙聚白塞裈缝变黑升帽屋亦思出手捕尔众我乃独惟借司烜威一炬赤其族颅焦细黠殒脐然老奸缩骤枯是烈祸宿饕讵净福众秽荡为烬瞥眼顿清肃始知策火攻絶胜具汤沐姑息即滋蔓焚如岂虐酷斥惟士蔚赋破学柯古録更作烘虱咏为彼职齧告
十二月六日大雪初霁同耕民着屐登吴山归检乡先辈凌柘轩集有同瞿存斋吴山对雪诗因次其韵
天翁戏作冷飞白一夜钱唐风浪拍晓来亟上吴山巅横倚玉阑三百尺好竒走唤南隣翁失却江上诸青峯片云不到尘不到素华倒射扶桑红此时酒尽兴未尽孤屿重湖迷逺近垂竿想像茜衣人欲觅良工戴文进曲磴背接乌龙潭翳松埋石窥茅庵楼台一色围缟带耳静己隔交衢谈岩冰重结阳光暮枫岭嵯峩凛难度竛竮屐齿折髙寒惊起饥禽屡回顾岁华炊黍来堂堂须琢好句题幽篁古今清赏递相属十指肎学悬槌僵山中老仙观众妙遗蜕如蝉耻常调洞门不夜鹤无眂看雪人归定腾笑
祓江在越州以竹火笼二枚见寄
织筠莹节光于玉围就家江水盈幅此君面目含清风解与人间作旸谷中函红泥炉子小如缾可挈藤蹙束乌篷一宿固陵闗伴书遣送长须仆上言稽山大好雪霤挂玉龙风折木裁诗坐念穷东野致此令成手翻覆一笑感君故意长如玉有双衣有复锨火微温生褏底澼絖知无功可録姜芽不敛蹲鸱舒恶札纵横顔有恧奉之髙堂遗细君堪助中防调茗粥寒宵不怯金十奴更为游子宜春服

[book_title]樊榭山房集卷五
钱塘厉鹗撰
诗戊
正月晦日同姚玉裁念慈游道场山【以下丁未】
苕山多有名彩翠尽延眺道场独争长孤塔屹自表出城荡扁舟櫂声破烟晓路折循麓登湖色浮木杪是时春不喧羣岫寒悄悄荅响入空堂接武出丛篠山僧导客至清炯窥碧沼焚香诵坡诗作礼共围绕二君天机深取暎心镜皎岩际送飞云楼隂望归鸟尘縁一以忘净义庶能了
归云庵拜孙太初墓
山风穿竹径仍署挂瓢堂生不贩云壑梦犹依佛香雨昏苔石字僧防鹤田粮怅望空归去明朝问钓航【庵有挂瓢堂额郑少谷书太初旧物也】
西湖春雨四首
防防苦雾湿堤沙店舍无人酒帜斜己是祠山生日过小梅犹滞雨中花【杭俗以二月八日为祠山张真君生日必有风雨】
价低易上郭门船冲破西林一抹烟游屐不来三竺寺乞晴劳动白衣仙
无赖东风转柳条雨从月额到花朝少年记得嬉春事斜日衣香第四桥
遥峯隠见黛眉櫕怪底春来无此寒朋比熏炉风味浅有人楼上泥阑干
二月二十九日同耕民闲步东郊晚眺沙河二首
雨多常禁足及此出郊看风力暄犹劲天容霁始寛波神青栎庙田祖白茅坛讵学怀甎俗班春话好官村舍留人眼鱼梁枕水低林长共澄暎云细得端倪山影鸣榔逺芦根下栫齐闲心分物色坐待日平西三月一日同杭大宗符圣几汪西颢游皋园园在城东为岩颢亭少司农所筑得诗二首
侍郎遗别业幽絶擅城隅风雅今何有荒凉感不无莎亭通客僦花径割隣租只共闲人到寻诗向日晡似得春愁遣因延野色来垂杨埽慢水丛棘出残梅学圃容身隠题名恐俗猜休将雍门泪霑洒旧髙台
是日春社晚归坐雨寄诸君
霏霏社公雨一片叫苍鸠劝影灯前酒摇情江上舟句无刘夜坐兴比薛春游烂漫期仍践更阑檐滴休清明后一日同大宗敬身西颢圣几游城东顾氏庄
节去有余兴行吟不自料汀花烟色旧墓草酒痕消蚕理今时始茶香见客邀回头迷万緑何处认溪桥暮春马佩兮来游湖上用去年泊垂虹桥谒三髙祠韵
多君济胜情重叠如襞积昨来勇渡江稳泛春水宅【杨廉夫舟名见东维子集】谁为释幽忧达生寄浪迹笑谢夸子汲汲事行役相逢古城西花下眉最白平湖葑初卷放眼开塞窄鱼槛叩堂堂凫浪飞拍拍此间着君语弥使氛壒坼裵回僧楼上为迟白苹客【时祓江在吴兴未至】相与寻清音聒耳屏筝笛
和佩兮游冷泉寺
春物已芳柔西山果始游泉喧石头雨亭压树身秋鱼板诸天午香灯古洞幽吟成谁与赏猿鹤此淹留
原作
【祁门】马曰璐【佩兮】
钟音一星星幽寻独此亭山从入寺好泉欲过时聴冷气怯春服清晖隠翠屏我来岩下坐刻石记曾经独游沧浪亭五首
桃萼飘红上菜薹荡湖艇子转城隈春隂不惮盘阊逺为谒湖州长史来
略彴难通步屧縁三驺意气拥林泉人生是事俱闗分他日重游亦偶然【是日有达官寓此不得入隔水遥望而己】
彷佛南园筑北碕鸭毛小涨碧参差行人羞照风尘鬓手弄垂杨立少时
世波宦辙等羁衔水竹因依最不凡祠屋如闻神爽在未应蕉萃旧襴衫
回首疎篱带緑莎归来犹唱濯缨歌城南一路供怊怅老木平田古意多
同祓江佩兮游支硎山
叹息买山无此君松声犹遣世间闻笋舆穿过石门坼笻杖拨开泉架分正始风流余马迹琅邪人物散乌羣吴娃娇小何知许賸把春妆防白云
寒山寻赵凡夫隠处有法螺庵千尺雪诸胜
寒山寒气贮春余入谷风烟更翳如崖接扶阑疑蜀栈树悬飞雨想匡庐缁流尚记人偕隠青竹今无客著书胜絶未能千日住枫桥渔火暗村墟
夏至日雨中得金寿门泽州书
昨夜雷驱雨柴门碧涨平送梅帘额润改水井眉清怀友无髙翮函书自逺程怜君太行险难减独诗情【夏至浚井改水见后汉书】
雨中江上六言四首
树外雨随风至塘边水入田流帆低庙子沙口人语龙山渡头
橘蠹化双飞蝶桑芽饲再熟蚕隔岸云屯黑白近城岫洗青蓝
村娃向井提瓮田父冲烟曳柴老我三家竹墅宜人一緉椶鞵
梅不便北客波官多赛南朝江平观涨小艇雨歇迎神洞箫
寄题姚玉裁莲花庄图
苕溪之水不可唾苹洲之风正堪卧月河西面莲花庄忆我春寒摇艇过炎蒸那得对絶境世事参差每成左故人住此写成图为诗卷尾邀朋和解维碧浪恐寒盟涤笔冰瓯方夏课流闻昔是松雪居画髓琴心已传播山泽何妨子固讥风雅犹忻道升佐翰林承防七司戸插脚红尘应谪堕池亭芜废苍烟空沙觜防防为侦逻悠悠今古等传舍宋宅谢墩宁受涴清才异代遥相望举杯酹与林塘贺遥山隔城天镜倒白雨环桥水荭破染书浓緑浮四面收钓凉萤飞一个秋风鼔櫂拟再来鲭鲊斫成莲叶裹
六月十日同丁敬身石贞石游龙兴寺观唐开成二年陀罗尼石幢为处士胡季良书【寺为梁发心院唐改龙兴宋改祥符在杭州城西旧基广衮九里后渐没入民舍石幢在夹墙空壍中明季忽放异光居人舍宅重建去今祥符寺里许矣】
凉飔洗河桥斜景笋鞵踏青豆垂墙匡古寺门半阖千年十宝地【王巩随手杂録钱王有外国颇伽宝方尺余状如水晶置龙兴寺佛髻中皇朝改为太平祥符寺自唐至皇朝凡有十宝此其一也】湫隘屋庐杂九曲何处寻【东坡有祥符九曲观灯诗】废堑产鸣蛤石幢妙章草下有舍利纳立神捧莲趺光气夜歕欱遂令妇子栖俨化栴檀塔吾侪好奇癖往往臭味合丁君尤勇鋭辩证纷馺遝乍睹増双明久读绕三帀濡纸脱其文可供硬黄问年值唐季逾歴几膢腊城中易黑灰此独未摧拉莹无苍藓生古色对磨衲许醉声闻酒乘月再提榼
圣几送漳兰二枝二首
垣侵薜荔径蓬蒿零落幽丛梦想劳忽见微波小翘楚胜歌二十五离骚【孔行素至正直记明雪窗画兰法有大翘楚小翘楚诸形】
全枝明玉最清妍香气常随过岭船只合诗人熏几席翠壶回施小乘禅
月夜渡江
露荻风林隠戍楼宵分月上动行舟凌云髣髴三山意濯足空明万里流北府兵厨谁与载南朝词客肎同游人间竒絶成孤赏唤起鱼龙一笛秋【北府兵厨宋时镇江酒名】
葭白病疟初起招饮月下作
金柔火老争混茫中人腠理搜膏肪水帝之子何披猖芙蓉旗弄明月光乗时复出烦厌禳窃据四体为强梁将军亦病颤帝旁呼桓石防勇可当横楣齧缺悬蟹匡阁下力士逃且僵隔日杜陵腼鲜妆曷不拾句诵子璋乖厓夜谈撼隣墙潞公花押笔势刚梦回便娟授蔗浆博士冢土低枕囊子有道气通中黄小苦不肎偃在牀室无倾视骨节强血味久絶藿食常如蚁决孔坚隄防辟邪亦有魏迄唐汝不去者后为粮纤云四卷月照廊酒气拂拂十指香我饮不尽醒而狂仰吸沆瀣斗低昻为子七发歌此章矫如鹭涛翩下翔
扬州客舍夜雨
十日秋来九风雨田家客子同煎烦莎鸡湿语此时壁水鹤夜啼何处村石曼卿已卜亲窆许元度将为弟婚依依顾影在千里想得家人灯下论
赵饮谷买得乐安长公主小玉印出以相示予定其为明光宗女熹宗时所称皇八妹者因赋长歌
扬州尘土日纷纷玉气市中为白云前朝贵主风流逺认得蓝田小篆文瑶华栽向瑶陛底母性便娟本秾李泪洒龙髯一月余移宫仓卒惊罗绮忠臣岂肎为身图帝姬入井知羣诬亟封康妃托遗训谁令国柄归阉奴云鬟扒角年犹小【刘若愚酌中志皇女十余龄留髪打扒角至选婚始择吉上头】亲见乾清尊赵娆须臾委鬼共销亡信王握玺瞻天表初下银河织女机盈盈十五已胜衣粉侯才习胶宫礼便许吹箫出禁闱贤声戚畹流传寡江斆无劳让婚者赐花更得日兄怜投琼特敇行杯斚爱学江南浅淡妆脂田水碓厌豪强刻成小印柔荑抚钤记居然宝绘堂钟漏相催岁华掷一枝红坠悲秦客朱缲冷落桥纽昏不共金箱殉梅额万年诔徳未足哀贼骑蹴踏都城摧壮哉都尉又死国碧血滴到珠襦灰青匳玩物今犹在无用摩挱博人爱为君试续学古编惆怅虫镂非千年【公主以愍帝元年下嫁驸马巩永固十六年薨甲申巩死难】
题周兼南唐小周后写真四首
未合双鬟最小身秦淮明月白门春汉宫莫话昭阳事更有人间返卧人
已识君王尚待年新词侧艳外边传销魂貌出提鞵様压倒南朝步步莲
羣花偃亚小亭孤卯酒朝酣倦欲扶可记画堂南畔见背人无语问流珠
命妇随朝掩泪光虚闻龙衮纪兴亡画师自有春风笔不写伤心入汴梁【龙衮江南野史今所传不全载小周后事见王铚黙记】
吴山咏古诗二首
麻曷葛刺佛【幷序】
麻曷葛刺佛在吴山宝成寺石壁上覆之以屋元至治二年骠骑卫上将军左卫亲军都指挥使伯家奴所凿案元史泰定帝元年塑马合吃刺佛像于延春阁之徽清亭下辍耕录亦称马吃刺佛盖梵音无定字故也元时最敬西僧此其像设狞恶可怖志乘不载观者多昧其所自故诗以着之
寺古释迦院青滑石如饴何年施斧凿幻作梵相竒五采与涂饰黯惨犹淋漓一躯俨箕踞努目雪两眉赤脚踏魔女二婢相夹持玉颅捧在手岂是饮月支有来左右侍骑白象青狮狮背匪锦幪荐坐用人皮髑髅乱系颈珠贯何累累其余不尽者复置防与铍旁纪至治岁喜舍庄严资求福不唐捐宰官多佞辞我闻刘元塑妙比元伽儿搏换入紫闼秘密无人知此像琢山骨要使千年垂徧翻诸佛名难解姚秦师游人迹防到破殿虫网丝来观尽毛戴香火谁其尸隂苔久凝立想见初成时髙昌畏吾族奔走倾城姿施以观音钞百定鸦青披题以朴笔译写蟠虬螭照以驼酥灯深盌明流离供以刲羊心洁于大祀牺红兜交膜拜白伞纷葳蕤琅琅组铃语逢逢扇鼔驰到今数百禩惑生凄其但受孔子戒【元世祖命廉希宪受成于国师廉对曰臣已受孔子戒】漫书胆巴碑【赵子昂延祐二年奉命书胆巴帝师碑胆巴华言秘密】访古为此作聊释怪谍疑
铁四太尉【并序】
铁四太尉在吴山东岳庙庑下宋名中兴观像凡四躯擎拳瞠目丑怪骇人相传江中浮来郡人有忿争凶隙者则迎而诅之案凌彦翀柘轩集有吴山东岳庙化铁四太尉疏云吴山东岳庙铁四太尉一曰灵应侯二曰福祐侯三曰忠正侯四曰顺祐侯以御灾危以铁肖像非一日矣因军器造作有欲假为用者一夕托梦于王子澄曰吾欲助国将作吾新像以离于此已而果为国用子澄识其语不忘果蒙神祐动止协吉欲求众力圆成庶见神功昭著彦翀为至正末人像当重铸于此时不知何年复增铸一躯譌为五方之神俗名铁哥而敝俗不可息矣
岱宗长五岳秩祀百代举仙释争傅防幽竟难距临安宋行都寓祭亦名旅四尉知何神封号侯爵序冶官巧笵铁面目黑如秬譌传泛涛江风掀出沙渚奇事神防莘里俗文诅楚慎匪金人铭诞将木甲侣【泰山上有木甲汉武帝时神也见应劭汉官仪】唯有避俗翁皎皎载玉楮当年着灵功志在捍疆圉不为钱可耕不为釡可煮愿铸为五兵廓如埽烽炬报贶重肖形争传梦中语斯事略足徴诺臯傥见许冲寒过琳宫虚廊窜松防
春雨有怀徐丈紫山湖上【以下戊申】
老大逢春最殢春又经多雨洗芳尘官梅开后野梅落湖水满时河水新无事长如秏磨日几年不作踏灯人相思只有师川在安得冲泥过比隣
同敬身东扶过云居寺伤贞石下世
春色悲人事松门澹夕晖昔游同礼塔今望各霑衣一病惊才尽三生向佛归伤心堦草合行迹尚依稀
春日湖上
闭戸皆无事贪游似不闲闺人看禁树词客入空山湖渌浅深际花催寒暖间春衣如可典拌与饮循环二月十六日吴尺凫招同袁舒雯沈栾城符幼鲁赵谷林意林杭大宗丁敬身包家山看桃花
天公爱花真不错轻隂为花张帟幕城南火急三日游矗矗青山花绕郭符融喜接如云谈辛苦京尘乍抽脚【谓幼鲁】折简邀賔吴季子能使故人共斟酌饧箫帬幄柏下集【游人竞就顾氏坟】放眼终嫌少恢廓提壶取道梵天寺石塔双标耸莲萼冈盘径复趾造顶一上江天忽呈跃共借草茵胜氍毹古号桃闗无锁钥【包家山宋时名桃花闗榜曰蒸霞】堪矜佳处人不知我取众遗争大噱緑杨围屋菜绣畦千树万树红约略峭风横起野色暗恐荡繁英被圻堮阳侯娱客更有意酒酣卷地春潮作分明石家锦障外摇动輭流离一箔烟中越岫俨彼姝晚倚娇寒更梳掠我生穷悴何足嗟造物供人殊不薄景倩空为步屧至林宗漫有同舟约岂如我辈诗胆顽解使长云雨还阁黄鹂三请花不语散作春愁纷漠漠
清明日出东郊至江上
江上人家緑满林残花无处避蹄涔清明时节孤帆雨想见天涯倦客心
送春日同沈栾城赵功千游南屏四首
过雨山烟薄似纱湖小艇逺闻蛙绿隂谁见春归路借问僧家与钓家
竹篱苔磴摘青梅倒影风潭石面开不见故人汪十六【青渠】倚阑无与试茶杯
邵家髙冡窜香貍皁荚花中石兽危一种沧桑山鬼泣奉香犹记永陵时【明昌化伯邵林墓在山下】
短长桥外去怱怱瘦尽莺花莫恼公明日重来看杨柳烟条万一忆东风
答西冈明府见怀
罢举我偏嬾去官君亦贫娱书清静客多病爱闲人花落郊园晚诗题京洛尘相思劳逺道已歴几冬春
怀樊榭孝廉【云中】鲍　鉁【西冈】
湖山春色早幽事闭门多且免书驴劵何妨置雀罗青云容俯仰白日任蹉跎官阁联吟处于今迹未磨题大宗松吹书堂图
阅世翛然涤烦矶著书种松皆十围居士散髪兼散衣疎钗满地开林扉羃翠蒙烟漏朝晖须臾动影飒欲飞风驭适从何处归披薄纎末无停机缾笙幽咽泉语防聴匪縁耳悟者希此中黙喻理不违但将画本付韦偃勿用谈柄持张讥
四月十五日同施自朂吴尺凫游西山入龙洞
浅夏宜寻山幽深最灵鹫言瞻理公塔浓緑暗晴昼行幐已十里地奥峯转秀石牀不暇坐窈窕入云窦乳泉排蜂房其下若悬霤絶疑秋雨时溅扑到襟褏圆穴居上头晃晃天影漏照见壁间书亡国有余诟【洞刻咸淳丁卯贾似道同客俞昕等题名】苍然留后鉴反似神所守媻姗出别洞冷袭裌衣透恨不装轻緜佛国殊气
由永福寺左上白衲庵
羣峯围岚气此长锁花宫隠丛篁龙瀃在其左山禽时惊飞髙下新箨堕白足导我前细路殊砐硪萧森不见天连冈接松果何年置圆庵栋宇平帖妥入门忽破禅猩纨照榴朵山中欲知时结夏乃大可吾侪称爱闲永日销宴坐香余青蚓袅将断犹婀娜寄语风埃人微言堪已瘅
石笋峯
西山下夕阳隂翳凄我神拾级愈斗絶苔滑除荒榛涧泉幽脩语回头又无人樀樀叩竹戸童子知迎賔僧房如旋螺一上一境陈登楼望东岭彩翠相鲜新林梢断崖口杯水浮湖漘请客参石笋樵路随防麕十丈未折防包孕太古春昔闻祖龙学结庵此嶙峋名僧贶幽趣遗础今埋湮太息后来者何幸为州民
冷泉亭月夜
望月迎峯庵已吐鹫岭背林间炯积雪摇影纷琐碎出门路渐低步步入幽霭过桥松露滴茅屋一犬吠层峦凹复凸月尚隠其内招要坐空亭万木郁垂盖泉光动深池翻疑夜当晦闻声弥觉静涧韵杂隂籁微于交枝隙忽见鲜云挂此时各无语翘首翠屏对飒然古精灵髣髴妙景防烟中客儿句风外宝公呗欲留凛生寒将去如有待今宵单牀梦犹绕琉璃界
迎峯庵晓起冒雾出山
敧枕鸟唤客晓望意必佳开窗堕茫茫怅与始愿乖遂辞已公屋勇缚双青鞵前村十重障不见沽酒牌近寺湿红隠孤塔空翠埋霏林渐成雨覆磵疑无厓霑衣不足惜前进如推排须臾清风至湖水镜面揩夷犹纵一櫂安坐相谈谐人生本何兾俯仰殊所怀
雨中集秋声馆观唐于府君墓志铭甎
梅雨澌澌守环堵书客无悰逺相聚比隣唐甎未成土呼童盥手为迎取纵广盈尺制朴古厚径三寸半蚀腐于君昌峤字光宇贞元朝士谁比数场有小铺司泻卤奉公夕惕亦矜许井桑缺一嗟薄祜四十字并韵所谱【四十作册先立切本唐韵】终于家堂臯某甫之大墓厥子五小犹角语凄苦【总作亦唐韵】文简而该较繁愈剥如蟾翳复吐新亭山阳几风雨近人掘自青枝坞湖影防蒙失封树千年见日辟幽户阿紫元驹郁余怒织乌西飞谁作主发邱中郎当贷汝峩峩秦亭名可补【吾杭无新亭山青枝坞正在秦亭山之南则秦亭古名新亭也】图经续者势墨响手拓好藏弆逺胜金台寻石鼔
移居
生涯仍往日俗累复今年半宅从人典【方万里桐江续集有典半宅诗余适同之】全家冒雨迁栽花无隙地汲井有新泉差喜东城近萧疎野趣便
六月一日午睡梦程友声醒时见壁上悬垂虹檥櫂图乃友声为余作者
守穷故乡居畏暑蓬戸闭风幔小眠斋借作凉云翳故人千里驾良觌已隔岁落落知无营不问别来计茶果俄欲陈惊起厌蝉嘒睨壁得新画一角题字细帆色入渺茫峯逺秀于髻写我泛春寒长桥望云霁烟墨闗性灵絶境得精诣始悟梦为因匪直思发
苦热夜坐
晴电忽穿树好风微动萍移牀池上坐相识有流萤
雨后
返照残云敛柴门似水清芦梢分渚响蔓过墙生在昔三驺饮传闻五鼎烹野夫欣雨足米价及时平
初秋同圣几坐皋园二首
秋水今何似平添碧半篙澄隂交翳树风色曲通壕莲飐无多叶鸥翻有落毛为驱残暑去扇影已辞劳三径频过后烟芜更胜初难消热客爱合借野人居黑蝶秋棠睡青虫败叶书不知何所得归意屡踌躇
秋霁同蒋丈静山东皋散歩
雨收惏露水平池疎豁何妨步屧迟淡日青门菘叶圃凉风白屋槿花篱闲寻坏衲安禅处记捕鸣蛬下学时秋思蹉跎吾已惯先生莫怪鬓边丝【费衮梁溪漫志吴中以八月露下而雨为惏露雨】
秋夜有怀葭白祓江秋玉佩兮
淮南三载住追忆忽今宵旧句开还掩秋灯短更挑烟明念佛巷叶下捣衣桥多少闲踪迹相思逐暗潮八月十八日同丁敬身游龙华寺寻石壁上宋人题名登慈云岭观永寿院宋仁宗佛牙讃吴越摩崖篆字
城南丁隠君嗜古有神契山心本清虚诗骨不柔脃约我縁江行骄阳竹伞蔽逦迆峯覆釡参错树排荠斜径通烟萝仰见岩壑丽双林昔傅公全身此中瘗渔竿亦通禅萧散久顺世入门松影转殿址秋草翳释子茅盖头供客馥丛桂举似藕丝灯莫辨萧氏制【蔡绦铁围山丛谈钱塘龙华寺有傅大士真身塔及敲门椎诵金刚经拍板藕丝灯三物藕丝乃梁武帝时物也所织纹实华严防説法相有天人鬼神龙象宫殿之属政和后索入九禁】惟闻苍壁下古字徧深锲惊喜极逾量线路怵子细披荆复拜竹习勇我能继下窥临伏槛上覰攀埤堄向无剜苔人堙没八分弓韣祠髙禖牲玉祀上帝卦塍遗圜坛仁祠想礼蕝其佗纪游者北南宋更递完好十得五姓名屈指计汗简不可磨沈碑反为赘犹令后来辈抉剔认书势【纪游题名有司马池周骙潜説友徐理等南郊斋宿题名有京镗袁说友李壁陈自强钱象祖谢深甫何澹张岩等缺落尚多】体劳坐少休拭汗翠霑袂岭路近见招余气鼓尤鋭江色悬虚寮泉花滴螺髻仁皇颂金骨排儒説滋弊大书摩云根作伪殆如防【永寿院石上刻宋仁宗佛牙讃七律一首考宋僧法云翻译名义释舍利下亦引此讃其词鄙陋葢假托为之】伟哉武肃勲伐山行旅惠不独筑塘木爻合既未济森然垂玉箸尚纪卯申岁英雄肎臣贼图霸聊自卫首题砀山朱如裂昭谏眦【慈云岭崖上篆刻云梁单阏之岁兴建龙山至涒滩之年开慈云岭便建西闗城宇台殿水阁今勒贞珉用纪年月甲申岁六月十五日吴越国王记共四十九字田氏西湖志止载首十八字考单阏为梁朱温开平元年涒滩为干化二年甲申则后唐庄宗同光二年盖吴越武肃王所题】所得俱不訾何啻三品币重来携匹纸氊椎拓次第当作天龙游穷搜发幽滞九日以为期勿怅岩扉闭
舟泊西林桥同吴尺凫作
里湖凉思不胜飘路转青林接野桥游女能来秋照影篙师解事小停桡风过残苇疎还响云衬晴峯淡欲消却为流连忘日暮醉中翻觉水天遥
九月一日同丁敬身张希亮金以宁符圣几游天龙寺石壁上有太平兴国六年心经门外八卦田即宋郊坛故迹次登天真寺灵化洞侧刻字云梁龙徳元年岁次辛巳十一月壬午朔一日天下都元帅吴越国王镠建置钱王拜郊台也此寺登眺最为江山胜处
山势龙飞防佛场后游佳处未渠央写经某甲存荒壁迎客单丁到上方满眼云涛看起灭接天草树管兴亡萧然欲下催诗雨相送沿村稻半黄
秋寒
前日骄阳尚满林天机转冷光侵萧森已识闲中味凄紧初闗别后心【时送栾城幼鲁北行】四壁图书温破帽千家帘幕促疎砧多情那得如韩偓洒背微霜拥鼻吟
上冢
十月乡山上冢天晴光尽趁过湖船鹃啼鹤返空千载宿草寒松又一年胡叜携尊成黯淡厐公挈伴故流连愁来宝石峯头望城里人家自夕烟
十一月十二夜月同黄松石张情田散花滩闲步用句曲外史马塍新居韵
林影滩光静自如向寒人意转清疎真疑落木临皋路更忆浮晖霅上居烟外有山浑入梦月中着句未曽书归来短髪飘萧甚敲火石桥闻夜渔【淮南子云月之光可以逺望而不可以细书】
同尺凫敬身过湖登慈云岭观废石龙净胜院崖上北宋僧冲羽书唐右补阙梁肃心印铭下方家峪寻刘娘子寺已废惟凤凰泉犹存饭于观音洞僧舍而归得诗三首
招手湖南畔平芜净可亲雾窥山半面水照鹤双身野艇容茶具长桥响钓轮慈云三度谒也胜埽门人畏险须扶掖上头云倒飞寒林正摇落幽趣得因依龙蜕莓崖积狐踪莽径微劖铭辨温媪弹指昔游非禅栖谁再搆妃子有前踪竹影思遗帔泉根没废钟饭余香印断樵罢漆灯逢賸得啼乌在年年怨此峯赵谷林以泛湖看梅诗见示意林复以诗送梅枝次韵奉答共四首
今年司冬大妍暖梅树已发腊前枝一梢正透竹隂出只欠王家雪下时
瓮头香熟莫逡巡处处蜂须色鬭新自笑先生东郭宅泠云满砚未知春
共载诗篷泝逺汀小红钿破雨防防催人无奈易头白伴鹤有情还眼青
君家山阁水亭边冲晓数花明逺天肎伴新诗遣春至一时香韵两无前
题松风流水图
落落松隂寥寥天宇希微之声风与水伍惟石嶕峣伊人归处易妙无言琴髙不鼓

[book_title]樊榭山房集卷六
钱塘厉鹗撰
诗已
早春防湖上圣因寺四首【以下己酉】
千峯皴粉雪初残趁得闲身自在看日色未高船放早防人应不畏春寒
琉璃地滑碧无痕多少垂杨绕寺门才试东风丝已动旧栽新种尽承
恩
禅寮一半琐窗开上尽回廊更上台想得天工营构巧湖光高下逐人来
絶顶亭虚眼倍明雪消云并画阑生谁能唤取张春水共赋苏堤緑涨平【元钱塘张叔夏春水词为古今絶唱人以张春水目之见邓牧伯牙琴】
荆溪道中
如画云岚西复西梁溪几折入荆溪舟师失道隔烟问山鸟畏人穿竹啼
上已集葭白斋
尽日添衣怯峭风春光一半水流东老催花事来心上醉恋朋欢在客中小海无人知夏统草堂何地着卢鸿【时葭白将移居】从教天地蘧庐似翦烛题诗不易同
广陵送寿门防河东
共话风尘里临分克后期人同归雁去树接暮云埀汾曲存勤俭江南重别离登楼吾亦嬾为子立移时马秋玉佩兮招饮出观顾定之墨竹【上有张伯雨郑元祐朱泽民题句】
晋代恺之工画人元代定之竹写真仲文幼舆何足貌不如此君下笔亲云根移得波涛窟晴翠翘翘鸾尾揭新笋高于旧竹竿留取抽梢当五月南斋娱客乃尔清酒半展轴闻秋声世间何者善用短奇絶题诗尚左生
题秋玉佩兮街南书屋十二首
小玲珑山馆
凿翠架檐楹虚敞宜晏坐题作小玲珑孰能为之大
丛书楼
世士昧讨源泛滥穷百氏君家建斯楼必自巢经始【楼中藏书甚伙近更广经义补所未备】
透风透月两明轩
前后风直入东西月横陈主既如谢譓客合思许询
觅句廊
歩櫩何逶迆昼静无剥啄好句忽圎时花隂转斜桷
红药堦
种从亳州移不是刘郎谱春风一尺红堦前晕交午
石屋
窙豁似天造华阳南便门寻仙恐迷路不敢蹑云根
看山楼
青山复何在烟雨晦平陆待得晩秋晴徙倚阑干曲
七峯草亭
青峭落窗中翛翛竹风举悠然欲揖之恍见林下侣
梅寮
绕舍玉梢发嫩寒先起探絶胜尘土客落月梦江南
清响阁
横琴小阁闲希声寄弦指萧寥不可名松风乱流水
浇药井
久视托灵苖仰流资灌溉际晓辘轳声众芳欣所在
藤花庵
依格青条上垂檐紫蕚斜天然妙香色合是佛前花
题七姫权厝志拓本【张羽文宋克书卢熊篆盖】
潘将军识将沼呉出战未北摧羣珠雉经聊酬贯鱼宠鬼妾肎奉佗人娱齐云绮罗付一炬无此高文照千古春深谁上七姫坟月明防过三兴土【张士诚府基取三兴土筑成谓长兴嘉兴宜兴也】
去年十月舍弟子山举一男未几而殒追感赋此诗
入手嫛婗即夜光每因追忆倍心伤含饴未得娱大母吟苦何缘学二郎落落衰门悭雀贺迢迢贫境想熊祥再来若似前人事好拜弧南乞命长
哭呉丈志上
北郭幽人住扁舟数往来十年交恨晩终古别堪哀大药成难待名山业未灰斜廊曝画处尚想立苍苔【呉丈书斋有曝画廊】
无尽意斋坐雨同陈江臯作
分得荒斋曲录牀不嫌风雨共相羊经旬泥酒浑成病五月披裘未是狂花落冬青泥滑滑鱼跳时白水茫茫新謡莫漫编甘泽有约初晴看挿秧
明郑贵妃书泥金普门品经同丁敬身作四首【卷首题云大明万厯甲辰年十二月吉日皇贵妃郑谨发诚心沐手亲书观世音菩萨普门品经一卷恭祝今上圣主析愿万万寿洪福永享康泰安裕吉祥】
梵夹瓷青出汉京翊坤题处最分明依稀买得研神记纸上香多蠧不成【明火内写金字经多用瓷青纸翊坤郑妃宫名】
巧笑由来雨露偏佛恩遣在圣人前开函稽首无他愿一笔泥金寿一年
柘馆余闲罢女红祝厘不与众嫔同也胜密誓高元殿小字亲封玉合中
城南诗老观空久特赋新词继梦华更待秋山黄叶下与君礼足几莲花【灵隠寺有慈圣李太后赐九莲观音一防】
五月二十五日艮山门外晩眺
呉天入时凉似水裌衣出城三四里城角远山青半环分得浓岚落渔市荒陂缭绍行何求云影水中凝不收蓬科谁与作都祭隂森大树堪蔽牛几家丛薄径微窄稚髦闯篱窥过客椶榈散叶覆深井薜荔牵丝防敧壁喜闻田水夜初满不道瓠花朝更坼半虹忽堕横一桥恰当高处风刁骚四天万緑染未销峯尖黄鹤如可招画本髣髴临山樵深林絶磵藏过雨山中茅屋愁漂摇道旁日暮纷惆怅白荷欲语娇相向斜倚珠盘踏寒浪菰蒲低处见船行弭櫂无人能一访我时小极因废书消忧起病两有余但思临平考古迹安得汤镇谋村居朝廷蠲租
诏寛大官府劝农意乐胥携孥亦可号蚕室息影颇爱开蜗庐试歌元丰嵗连稔姓氏何必闻乡闾
葭臼饷琴鱼
闻道琴溪上春风出小鳞如何附仙籍翻使困渔人味淡供清茗形枯借緑苹因君水物欲谒敬亭神
秋夜泊浒墅
归心淹旅泊何处近吴宫夜色一村雨秋声两岸虫道存衣食内人老别离中坐待严闗启松陵借顺风
母寿日作
酉年季秋朔阿母甲子周黄花正被径红穗初盈畴采英更酿麴粲粲兼沈浮良朋惠文绮学子罗嘉羞贫家不解音亦召丝竹讴贵以宣悦豫暖响四座流子妇前致词再拜奉缥瓯一愿母常健眠食安优防二愿岁常丰春酒颇易求慈顔笑为醉永永如今秋
南湖秋望
几防城隅接趐鸦意行乌防任敧斜横塘秋水明菰叶老屋残阳上藓花矣高鸿犹避弋落然寒士又辞家南湖多少闲风物鱼簺谁分一片沙
同玉裁大宗集臯园
縁林暎堞境清佳况复防从愿不乖人约寒云来别浦叶和流水出荒街撷蔬风味追前辈翦树轩亭换旧牌好敌玉湖诸胜迹佗时暌隔忆青鞵
玉裁来广陵同防闵亷风斋中即事
比年还徃数今年乍到江城夜籥悬地主能诗欣防宿旅人贪话废高眠性踈我不王晞悔才大君须杜老怜除郤风沙鞍马事商量换得五湖船
同作【归安】姚世钰【玉裁】
客中对客互留连竹屋青灯坐惘然潦倒何堪中散病飞扬空忝少陵篇武林旧事衔杯问汉上题襟对榻眠不是良知心郑重几防轻唤渡江船
正月十一日同尺凫功千泛舟湖上期敬身不至二首【以下庚戌】
试灯天气思无端急唤扁舟破翠澜禁架梅花差少雨吹嘘柳色不多寒空亭苔石周遭坐新寺烟岚上下看欲借大痴哥铁笛一声飞入水云寛【黄子久逢吾子行共吹铁笛于孤山笛声不辍交臂而去见杨瑀山居新语子久自号大痴哥】
处处梅开雪几丛苏堤人立翠屏中水边歌鼓元宵近诗里光隂白髪公将暖湖烟多晩碧未花桃树有春红凭谁为报丁居士落日沙头怅望同
过苏耕余教授斋赋赠
东南大藩地郡学首古杭层城閟礼殿乔木森宫墙石经有遗刻奎画宋上皇七十二子像自龙眠庄怳若过鲁墟闻金石丝簧偏安迹未泯文治今光昌侁侁九邑秀横经愿知方掌教匪得人徒令糜官仓姚江苏夫子来继徐大章【明洪武中天台徐一防为杭学教授有名】射防惊汉廷不得贡玉堂翻然爱冷职苜蓿春风香健儿不敢窥庙壖非牧埸元戎为申诫卓哉君子强斋规胡安定内行陈履常经师与人师一身兼所当奉檄摄山长臯比拥松冈説士甘于肉防萃皆才良易书校秋赋暗中乘黄十年冀北空俊髦未易量昨列五三人堪充童子郎佗时活国手合在青衿行居然老博士丰颐垂鬓霜朅来肎访我冻舆台僵劝我随使车登华览咸阳况闻主人贤冰操出绣肠【方伯方公蕾汀】足以发幽忧怀古多慨慷鄙性慕栖逸未获辨【蒲苋切】鸿装开年黉舍静报谒因抠裳清言忍遽别竹影移绳牀芼蔬趣留饮牵廹辞举觞厚意使心醉何必同渴羌斯文准崔蔡讵可穷公藏想见寻道味陈编诵琅琅三闲屋打头俯仰寛八荒从公乐乎此莫叹缾无粮
二月十日同丁敬身金质甫陈江臯登寳石山天然图画阁
塔下楼开蹑级登东风聊忆昔防防春深城郭浑如画定里莺花不属僧人影渐移湖上柳烟光又緑壁间藤留题为纪闲踪迹只有看山诧最能
城南桃花同人分得流字
春江明白绕花流十里晴岚好放眸红艳正迷前代苑乱霞微暎远人舟斜川朋好咸来集杜曲风情不自由愿倩防丝千百尺系将西日驻城头
清明日城东顾氏庄看花分得耕字
惜春连日出重城拣取花多任意行娅姹临波摇客钓迷离并冢照农耕活东聚处芹争长谢豹啼时笋尽生将到薄防还小住佗乡闷过几清明
四月十八日同人泛舟红桥登平山堂送全绍衣入京
邗沟夏水涨城隂积深翠酒舫压草痕经年还一至故人四明客含香识名字【远于京畿含香未越三国志虞仲翔传注】太学待何蕃少年推贾谊合幷有同岑絷维情莫比来听郭公啼蹔为鲥鱼醉人生赴功名时乎偶然遂壮观留长吟自足千古意西上陟蜀冈新亭亦佳致欧公遗构在清气激松吹歴茅司徒庙眺谢司空寺凉云递疎钟平楚碧无次离愁生其间纷来不可避惟愿追前修远辔从此始
五月十三日同丁敬身防智果寺
招得吟朋上钓槎北山来访野僧家竹隂入寺緑无暑荷叶绕门香胜花泉酌参寥寒甃缺字寻坡老坏梁斜幽禽不防踌躇意飞向湖天防落霞
同作【钱塘】丁　敬【敬身】
偶停艇子叩虚寮初见森森竹放梢鸟语狎人浑不去湖光似雪更难销名泉旧自高僧着坏碣曾经野火烧五月藕花思往句吟魂虽在倩谁招
功千送高丽墨用山谷和文濳谢穆父赠松扇韵
乐浪松昉薄于纸一挺昆仑指形似若教持伴馆中人风鬟应写婵媛子【金蔡松年使高丽为馆伎赋石州慢词有云海蓬莱风雾鬓鬟之句见刘祁归潜志】知君怜我几格寒遣送海云生砚山野人不草外国传但吟小句菰芦间
敬身用山谷韵乞高丽墨于功千而墨仅二枚一赠尺凫一以赠仆竟无以应也次韵荅之仆亦同作
墨玉干爻光印纸柳枝龙略相似【面作龙纹背有利见大人四字】贡余入手竞分藏主不吝留等穷子城南居士气高寒乞墨不乞钱买山半枚莫得李公择置君且在亷让间【李公择曾惠苏子瞻墨半枚其印文曰张力刚云得之高丽使者出陆友仁墨史】
和功千遗敬身流求扇以偿高丽墨之请三用前韵
排日诗筒递连纸扇痕一握苞苴似也知折叠出鳀人郤胜纤浓埽螺子往作诗臞六月寒船回落漈来闽山动摇更想梅花手可资谈柄于林间【流求女子多以墨剳手背成梅花】
原作【仁和】赵　昱【功千】
研光防漆可镜纸乌玉玦形毋乃似松烟恨不贮三丸饷供蛮牋写丁子【科斗名丁子见埤雅敬身善作篆书】几日舶趠风吹寒折扇宛转来中山珠宫冷气压三伏合置先生怀褏间
夏夜宿清隠庵五更泛舟湖中
禅榻安心午夜过出门葭苇响微波舟人唤起山月堕櫂入藕花风露多
秋夕
节近盂兰暑渐平雨过篱角豆花明络丝虫响无灯坐劣有幽怀待月生
有怀玉裁授衣
我梦吴兴好看山兼著书远防成计左归去与人疎水阁三间隠家风一曲渔焉知陈正字不共采秋蕖
次韵同作【江都】闵华【亷风】
絶席陈无已闲居姚秘书故人俱寂寞芳讯渐生疎苍弁秋堪画玉湖清可渔遥知两词客摇艇入芙蕖圣因寺观贯休画十六罗汉
唐人画十六罗汉笔力独数卢楞伽休公后起出其上真容应梦有似忽现优昙花小篆亲题广明岁正在江陵传絶艺禅人请归怀玉山海众林神盛诃卫休公不乐依钱王此画何年流落长明古寺青豆房殿陊香断印龛冷灯无光我昔借观匿不出郤恨俗僧皆哑羊宰官移置湖上龙宫之寳地应真一一来高堂题诗记得欧阳炯此画依然神貌并烟煤虽暗墨迹麁生绢开张气疎挺眼净野鹭肩削枯龟顶峯岳岳睂雪绥绥弹舌呪罢莲叶齾齿嚼徧杨枝四十二章经在手一百八颗珠倒垂灌缾高擎褰曷鼻坐具入定搘颐圣贤自古秉异相何况流沙印度相逢时高情逸格写不尽更有嗔如破贼三军麾其间憩寂皆无语巨石高松络云雾中华只识诺矩罗龙湫雁荡经行多呜呼炯也诗休公画同在人间纵瑰怪我欲追防力不能但作低头东野拜圣因寺里鸣粥鱼五云长防
先皇书永将玉轴镇孤屿请看水墨已是七百春秋余
登虎阜小吴轩赠雪涧上人
剑失空池虎气沈全吴输与客登临嵒收鬼雨参差霁树蔟人烟一半隂齐女望余横古堞越兵来处见飞禽支公笑指黄云垅留看斜阳画渗金
小吴轩晓望用清远道士韵
冷露响坠叶残星在秋汉昨为僧牀宿避喧远如窜开牖发晨暾赩奕寄竒翫沧溟怳一沤兴欲防汗漫蓝霏吐近郭素雾起遥岸俯视平林梢高下若涛乱孤塔不受侵犹羃七级半须臾山带接变灭海市散下方歌钟地醉梦屡失旦岂知青嵒端有客早挥翰逸想天鸡语幽共谷鸟叹何当踵嘉防清词不能赞
王蒻林司勲邀防惠山访愚公谷四首
二泉亭下看诗牌转入萧森秀嶂街郤是旧防多鹘突几回孤负笋皮鞵【愚公谷左为秀嶂街右为名泉里】
前人卜筑爱幽竒叠石为山势若移冷翠空烟吹不散似和败叶防荒池
菟裘过眼即沧桑蜗杂苔痕上坏墙谁见氍毹春月暖听歌人在蔚蓝堂【邹愚公每挟青衣度曲于此】
山围屋角木隂欑防防春申涧响寒我辈向耽荒率味不须金粉画阑干
同秋玉佩兮西颢江臯自京口放船至焦山
焦山万古色苍翠撑洪波比年困行役东望浮一蠃探竒借良朋不恨时蹉跎江豚静匿影高樯指岩阿竹树渐可分飞檐压嵯峨转取寺后道恐落千盘涡满载京口酒吾面未敢酡莲须有净界佛事先羯磨古殿隂不散緜云覆桫椤化生欲震动为少人迹过门横象山碧空水相荡摩众谢乃独往悄然怀东坡
三诏洞拜焦隠君像
呀然石房辟栝柏互森竦下有黄犊庐山因姓氏重炎灵失其驭四海浩呼汹先生独缄口絶世一何勇魏吴公与卿弥望尽阘茸去之斯已而孤寄此巃嵸入兽不乱羣露寝甘自拥至今拂岩花真气使人拱何哉天书帝禨祥共怂慂通梦谬加封高灵肎汗宠【祥符中真宗卧疾梦隠君而愈诏封明应公】我疑驾蜚鸿瑶草拾遗氄为君廻俗驾落叶寒到踵
观音岩次石壁上宋人赵冰壶韵
闻思大士迹犹存坐断千岩水气昏径滑行防和叶坠江清汲爱带云吞斑斑霜树多栖鹘袅袅风藤欲挂猿行尽丹梯三十六直疑高处见天根
双峯阁
絶磴盘空出危峯架屋低云光在其上帆影尽于西身世浮杯似年华过鸟齐禅寮容自恣笻杖约重携
别峯庵
平冈连筠杉石栈下奔峭幽林天光入凄神歴众妙结茅但孤僧启户延客眺云此东峯半微茫见海峤涛声寒鼍荅烟色断雁呌浩劫水仙琴长往任公钓挥手谢时人与尔不同调
夜防松寥阁用萨天锡韵
深松耿禅灯江黑疑有雨平生托防处竒胜此堪数微闻金山钟渐辨洲路海色与西风又将陈迹去
瘗鹤铭
我生好读浮丘经焦山来访瘗鹤铭累累之冢令威叹羽化谁使传千龄乃知仙家重文字不异人世谀幽扃崩崖敧浪下无路直待水缩霜霰零墨痕溅面叶借背仰卧劣可摹真形张王近事僧指説【张弨王煐】竒险欲动鱼龙听长沙陈公【鹏年】发天秘抉取覆以屋建瓴缮亭何必历三癸凿石直疑烦五丁上皇樵书今得觌尤虑毡椎日敲击比量北海遇赵岐特防翠珉藏复壁敢辞米老河豚讥赝本重镂外加羃篝灯侧足窥大幽弹涡亲剔笔画遒真官若掌女青律筦牡失职当穷百番赫蹏走书估三日卧看毋自苦摩挲后此五百年锋棱就视空茫然吁嗟神物非近翫不如天吴什袭犹能全
焦山古鼎
古之彞器篆最奥佚籀已远谁稽探横舟持刀或立斾简质妙若绘事妉姬周尚文备众体款识不虑供鱼蟫二千年物落山寺王诗大小传东南【西樵阮亭两先生】兹防一见发絶诧熊熊光溢燕子龛腹深八寸唇尺四叩之清越微声韽云雷周帀峙饕餮生砂活翠浮朱蓝无専世惠释文异不独立位形相参邍父郑误考据尚功妘妇迷研覃惟王酬庸锡册命銮旗鋚勒兼戈锬忠忱对扬惧陨越孝思用享调滑甘钤山不识此二字卄年辛苦成虚谈天池钓叜假盗柄大鸡亦应台星三【明世宗自号天池钓叜见沈虎臣野获编】铸气为兵事豪夺攸熺一例如狼贪上河图子偶伪托思质陷法人何堪吉金肎冒辱金辱得不舁送行防子孙永宝意尔尔杂厕尊勺娱宴酣岂知袁州诏簿録清玩件系文嘉谙此鼎潜藏幸神助同时辈行归瞿昙空诸所有乃常有云烟过眼休嘲唅壑舟恐遭大力负请视覆辙应怀慙何如留与客吟赏茶具更携都统篮
甘露寺
误縁峭壁藓痕滑喜见空楼江影斜留得唐朝卫公塔廊腰雨过铁生花
同作
【祁门】马曰琯【秋玉】
断甃犹存劫火销只凭絶顶看金焦我来十月霜风厉江叶飘零似六朝
海岳庵
米老风流絶代无一庵零落近僧厨频经甲子留京口仍见寅哥列坐隅卦影人间求古像研山壁上勒新图竒颠那复拘常格佳句还堪压万夫
防金山
渡头晴色风帖然行尽寺廊如有縁江光四围佛屋顶洞云几片僧牀边开尊留客黑盐豉打浆载人红板船今夜芜城定生梦梦在听潮轩里眠
十二月十七日雪后沙河写望
野桥俯川光防曛隠疎木余雪连半隂遥山自相属逶迆入城隅寒色翳空曲离离被沙草历历明村屋应有林栖子残编时暎竹烟水抱一湾皓然行径独【明初马仲祯卜筑于此名一湾烟水止庵祥公诗占得沙河水一湾此身能与狎鸥闲】罛闲鱼不上槽鸣酒初熟母忧世士知清境非所逐
人日集施竹田苹香斋【以下辛亥】
蜜炬红销漏下频非闗豪饮拟陈遵烟中春月大可爱窗外梅花如故人一种繁华武林事百年珍重草堂身幽坊莫忘重过约周北张南只比隣
题华秋岳诗卷
我爱秋岳子萧寥烟鹤姿自开方溜室高咏防仙诗云壁可一往风泉无四时沧洲画成趣傥要故人知
同江臯饮吴山酒楼怀亡友石贞石
春风劝客倒鸡缸楼子临湖正背江翠潋时时摇逺树晴岚故故入西窗二豪醉后知何物此士尘中信少双石仲容今呼不起与君狂语倩谁降
古荡舟中同大宗圣几江臯探梅作
小船如皮可坐兼可眠春山随我行澹翠何緜聮竹外一鸡唱风气太古前摇摇四诗人漾入梅花烟
石八郎祠
薄暮投空山春隂澹落日蹢躅樵迳旁幽幽古祠出画壁縁鼯鼪虚廊防杉漆湍咽神弦停岚蒸庙额失相传石敢当祈报据崒但存天水志名字惜遗佚【祠见咸淳临安志】竹枝迎村巫梅花作灵匹勿事呼林央山氓保终吉
晩至溪上巢
林峦生春寒心在诸天暝列坐疎竹根微泉各为听花光淡欲无松籁递相应烟山鸟还余亦下萝径
泛舟河渚取道田间寻梅花泉
清流一支防漏影明朝暾行行数石髪舍舟在溪门名泉如逸士高寄梅花村寓形本天趣当得静者论瑶席不盈尺衍漾青丝蕰觱沸素沤发皎若飘英繁徒供野人汲弥思桑苎言四山秀脉聚万古隂机翻慰我斛茗瘕甘芳入缾盆濳分趵突沫高寻玉井源
芦庵赠克念上人
河渚富幽栖回复何窈窕渚中复有渚春渌满四照相期芦之漪禅客对清峭示我裓中诗别拟昼公调因知彼上人灭景自年少晏坐观物情仁心悯渔钓隔篱闻櫂舟带雨见荷蓧我来问佛事指防梅花笑
重过秋雪庵【僧言芦花时月泛最佳】
鱼国开双林我游不厌屡柳界防生堤尽除网罟惧登楼展四瞩惟有舟是路羣山远在南如让水回互同行兴弥深蒹葭待秋素欲验溪僧言孤桨荡寒
春隂望西溪人家云山梅竹互为掩暎
溪声迆西流寺桥扼其隘分余落麦田绮秀方罫行人越阡陌春望怡我辈皜皜远梅林暎山青晻暧下有渔樵廛竹树互襟带炊烟化山云云起半明晦花源色不同辋口境如在怅矣怀闲居悠然悟天绘
入花坞遇雨度藕香桥憩法楞庵
瓦亭标路口两山夹嵚崟重过二十年望岫盟我心密竹远无极微径劣可寻清霁昼常暗况乃覆春雨来法华顶云埋精进林【僧舍名】度桥洒空磵浓青集衣襟忽逢惜笋僧导入精舍深杉桧郁当户小阁相窥临幽涓落断壁交作微妙音幷无去家愁【去家日远雨声之愁也见文泉子】欲拥冰牀衾始知净名室可以听涔涔
雨宿永兴寺
山楼一灯寒萧寥送清响暗生平地云湿堕幽蹊橡遂成三宿桑题壁记畴曩安居遇多雨佛説发精想横窗双緑蕚交影入苍茫【俱上声】趺对妙香裹梦寐杂咏赏隔屋喧春禽明将进溪榜
春社呈志局诸君
踪迹今年定絮萍丛书堆里昼常扄分来竹叶社翁酒开过梅花水部防【在南署】吴越朋簪连俊彦台明幽事寄图经纸田自笑多荒落欲向山川更乞灵
次韵
【钱塘】汪　沆【西颢】
离合人生似水萍相于官阁岩扄风催花信初归树草接苔痕欲上防为乞治聋传社酒未妨破睡补山经先生自具编摩手更与家江发秀灵
蚕豆和朱稼翁
豆子酥含緑玉凝江乡风物最先称缫丝花外防初重戴胜声中荚已登竹坞流连烧笋客石泉珍重试茶僧清甘并欲题三絶轑釜朝来思不胜
雨中泛舟三潭同沈确士作
一雨湖山破清晓云外诸峯殊杳沓问谁着眼到空蒙只有斜风吹白鸟斜风忽断縠文铺坏塔平林乍有无浓拖高柳三升墨乱打新荷万斛珠画船低似荷花屋瑟瑟梢梢间芦竹可惜今宵五月寒不同我友三潭宿
同作【长洲】沈德濳【确士】
云移高峯峯不定湖波过雨光逾净佳人髣髴洗铅华隔纱微窥晩妆靓一枝柔防苍茫外緑蓑青笠元真态不遇南屏孙太初枯禅鹤谁同载轻船准拟泊三潭鸥鹭为羣我最堪听罢晩钟烟际宿荷花深处梦江南
送沈确士归蘓州
满天梅雨合思吴早挂烟中十幅蒲白髪定能争席否朱弦曾遇赏音无人同乐圃文偏防宅近灵岩趣不孤只恐鸥情成间阻五湖那复忆西湖
湖上泛舟至壑庵
旧识林扉僻蝉多不厌听访僧无北磵覔路是南屏石带残云润潭临杂树青回舟看坐处岩壑晩防防
意林所藏宋徽宗鸜鹆图同确士作
繁华如梦宣和事仍在神霄自防戏谁传真迹落人间鸜之鹆之妙无比松枝淅淅墨鍼櫕一踏枝鸣二堕地足钩咮啄定争鬭不然那得风毛坠中间似欲助老拳欲飞未飞张两趐晶荧防漆活眼睛【徽宗画禽鸟多以漆防晴高出纸上】郤含万里龙沙泪我闻物性不逾济竟遣銮舆随突骑只应回首媿此图难谕两官通问使当时迎驾教瑞禽扇筤翔集香风深五月五日工翦舌学成言语知人心贯京便佞等豢养不止乌栖借上林天机写肖能无误押字淋漓若垂露洞庭诗客诗独歩邀我聮吟重豪素休比干侯鲁国謡仍为天水王孙赋
题三弟子山遗诗后【幷序】
予少遭孤露弟仅六龄零丁危苦相依至今凡二十一年去年幸弟举一子今年十月十日弟忽遘疾夭亡痛可言邪检故箧中有手书杂药方十数纸后有庚戌除夕一絶句弟素不能诗其辞似工者岂有夙慧邪第二句竟成刘希夷花落之谶抑有物焉以凭之邪吁可痛也因忍涙成二十字题后付孤侄黼收藏
人逐残灯灭行留断雁孤年年年尽夜空有涙糢糊
庚戌除夕　厉　【子山】
已响千家竹将残一夜灯不知窗外雪漠漠砚池冰

[book_title]樊榭山房集卷七
钱塘厉鹗撰
诗庚
酒蟹【以下壬子】
草泥才岀海边田不共茶铛煮碧泉渔舍西风成昨梦醉乡清味破中坚香留皁荚看灯夜缾卧黄花小雪天可惜老饕情思浅只将一语为君传
佩兮南斋观倪元镇赠邾伯盛静寄轩诗真迹次韵三首
清诗画远人氛展向晴窗半穗云郤忆当时邾处士能将寸铁寿斯文
夜雨菰蒲何处居居然范缓配倪迂凭将一语添书品絶似寒花鹤无
心迹浑如过腊僧小轩幽对竹鬅鬙更分白石茶为供甘受人间俗眼憎
沈石田合子防词真迹次韵【自署云倚翠生沈周】
南渡荒王嗟鼎沸一夕青燐生大内旧院楼台化菜畦渡头无复桃根妺承平乐事百味盛【平声】春宵角胜张长檠言情不用比红句纪事能工倚翠生铁面讥诃亦时有我譬解酲当以酒可怜硬相城书却写柔词传士友平章风月秦淮风【秦淮伎有私印曰同风月平章事见野获编】小轴归君箧衍中冰凘生砚霜侵户道眼澄观本无住
朱碧山银槎歌为秋玉赋
诗人往者聚长安好事曾闻孙退谷银槎酌客客作歌想像无由能寓目朱华玉名碧山字至正年居魏塘里一生良冶此仅传流落江南非偶尔虚心断节桑落贮分得秋河好风露开襟有客踞上头或云凿空博望侯手持支机石一片张侯张侯吾所羡即时酒与身后名何如黄姑渚畔长游衍槎腹防诗句潇洒问津可惜无知者摹形已夺晋丹青操觚堪补元风雅主人索我重作歌爱之过于金叵罗前宵偷儿胠其箧免随羽化神防诃翠壶挿菊展重阳半杯竟欲追渴羌醉倒空斋月为枕梦向天孙乞余锦
题陈授衣闭门觅句图
君如后山穷取妇离乡土漫歌妾薄命已见男当户吟榻秋风高防避童竖诗成在何时饥肠鸣卓午
论词絶句十二首
美人香草本离骚俎豆青莲尚未遥颇爱花间肠断句夜船吹笛雨潇潇
张【子野】柳【耆卿】词名枉并驱格高韵胜属西吴可人风絮堕无影低唱浅斟能道无
鬼语分明爱赏多小山小令擅清歌世间不少分襟处月细风尖唤奈何
贺梅子昔吴中住一曲横塘自往还难防寂音尊者意也将绮障学东山【洪觉范有和贺方回青玉案词极浅陋】
旧时月色最清姸香影都从授简传赠与小红应不惜赏音只有石湖仙
头白遗民涕不禁补题风物在山隂残蝉身世香莼兴一片冬青冢畔心【乐府补题一卷唐义士玉濳与焉】
玉田秀笔遡清空净洗花香意匠中羡杀时人唤春水源流故自寄闲翁【邓牧心云张叔夏词本其父寄闲翁翁名枢字斗南有作在周草窗絶妙好词中】
中州乐府鉴裁别畧仿苏黄硬语为若向词家论风雅锦袍翻是让吴儿
送春苦调刘须溪吟到壶秋【罗志仁】句絶竒不读鳯林书院体岂知词派有江西【元鳯林书院词三卷多江西人】
寂寞湖山尔许时近来传唱六家词偶然燕语人无语心折小长芦钓师【朱竹垞检讨静志居琴趣中语】
闲情何碍写云蓝淡处翻浓我未谙独有藕渔工小令不教贺老占江南【锡山严中允荪友秋水词一卷】
去年双声子细论荆溪万树得专门欲呼南渡诸公起韵本重雕菉斐轩【近时宜兴万红友词律严去上二声之辩本宋沈伯时乐府指迷予曾见绍兴二年刋菉斐轩词林要韵一册分东红邦阳等十九韵亦有上去入三声作平声者】
题冒辟疆姬人金圆玉水墨秋葵图【辟疆自题云余不能饮日看画此花亦饮醇酒意也】
金琖横攲醉不胜墨痕秋晕一匳冰西园老尽佳公子看画花枝学信陵
丁未暮春佩兮来防湖上曾作五字诗奉赠壬子秋仆至邗留寓小玲珑山馆岁晩将归复次前韵志别兼呈令兄秋玉
书至约已频别来思易积梦想蜀冈青中有春明宅一舸秋雨余又逐闲鸥迹相见寻古欢前尘空役役君家山馆幽短榻对虚白名谈开襟寛积卷堆坐窄琴清共低徊酒酽小浮拍残年逼归心弥复惜离坼今夕首扁舟始觉身为客眷眷隔烟江戌楼闻逺笛
过青浦县【时将访功千于松江】
草草寒路船窗西日余潮痕上城古蟹穴入沙虚飘荡青龙舰艰难黄耳书故人今夕见杯酒惜居诸
朱泾
船子高风去不还霜天如洗白鸥闲明年若买蓑兼笠合并华亭落照湾
早春登孤山四照亭【以下癸丑】
涩磴盘回竹尾斜东风先入梵王家吟笻更上梅多处四照山光四照花
南湖雨中
夹竹天桃蘸小红水高鱼沪没芦丛南湖春物无人管都付斜风细雨中
虎邱清明同意林诚夫江臯作五首
年年水上送离鸿每到清明忆梦中何处天涯无草色新烟偏绕旧吴宫
春向通波尽可怜卖花篱外鬭茶天白堤无赖新杨柳分上吴娘六柱船【吴中清明多以柳枝挿船尾六柱船见范成大吴郡志】
踏青罗韈逐时新节物何闗百感身小住客程刚半日虎丘山下看迎神
千枝秾艳万枝斜破楚门西倚暮霞不是逢春被花恼却因老大惜飞花
柳傍苏台舞不休山青无际水空流歌船载取轻隂去便有潇潇暮雨愁
同作【仁和】赵一清【诚夫】
春来到处触闲情小队横塘一字行明日吴宫芳草路青青踏徧又重生
春晩同尺凫西颢登丁家山新亭
百啭莺阑百舌催游人犹向此山来双亭半倚林萝出一壑中分紫翠开笑挽风光归健笔醉邀湖影入深杯平生野服宜春服惹得松花竹粉回
立夏后二日同敬身授衣过重阳庵薛尊师房
有客佩含景丹房迥在东开窗俯尘世坐树御天风白羽花间骥青衣泉上童日长能省事吹笛此山中
南湖初夏四首
不踏看花陌上尘草堂近卜约斋邻垂杨水寺残碑在策寛鞵浴佛人【张功甫自号约斋】
委巷人归路屈盘苎衣初试尚嫌单斜阳半落湖光里一阵苹风助麦寒
坏垣桃李自无蹊记得轻船对罱泥看到浓隂春又夏人家斜倚采桑梯
疎放都无客过存五经篱外曲通村红蔷十丈开还落卧读农书不出门
官米
近日官仓米如京积最高庐陵价先踊河内发犹劳防盗难周防鸠形讵徧叨盈虚如可酌估客集千防
汪积山招泛湖上观荷分得于字
妙友间何阔相期逃暑途涤瓷作茶防刺船暎菰蒲各各脱藤防一笑欢莫逾羣峯正清晓云影移浮图趁此万斛凉摇入碧玉壶舟人颇解事为择最胜区虚亭架水中水花下开敷倚阑当花上圆叶交撑扶却羡双蜻蜓翾飞抱黄须纵目浦树密倾耳村蝉孤诸公惜永日回桡穿里湖里湖花更多十里无处无中央通延縁鱼翠时相呼忽惊山倒浸花底烟平铺安得山雨来众緑争跳珠逺香送清苦悟赏知非殊僧榻借偃仰高唱纷喁于毋为待西风空令芳意徂
夏夜同栾城功千歩月南湖
披衣闻剥啄萧散歩城隈烦思临湖尽幽襟为月开鱼声不知处荷气偶然来莫怪无看待清光送客回
七夕苦热效西昆体
星期经岁思悠悠此夕星期暑未收鸾影周旋秦女扇蛛丝辛苦汉家楼渐台露浅移东足银浦风微到上头共道天人能防合痴儿挥汗拜牵牛
早秋同王麐徴汪西颢符圣几坐报国院池上
秋意落僧院行径纡且微爱此湛湛水脩林隠炎晖废壍寒蔓古堞高天围清防渐半池鯈鱼如有归盈耳发竿籁长风本无机一一适吾愿讵似身世违永日敷坐具无人挂浴衣冷絶白鸟营闲免苍蝇讥只应二三子勿叹知音希
赠葭白移家真州三首
已厌哗嚻学静便帛槌茶磨上江船想君小阁移帆影新占长芦寺外天
日出烟销窈袅中渔娃尚卧荻花风淮南近日无三士賸把江山乞寓公【淳熙间淮有三士舒州张用晦和州张晋卿真州章冠之也见张荃翁贵耳集】
白鸟飞边天镜开秦淮欲渡小裵回不须折柬更招我春水方生乘兴来
中秋夜广陵看山楼对月
连宵积雨卷滂沱洗出秋容与素娥淮海东来寒一防阑干下视层波细寻桂子乡闗逺苦恋箫声夜思多赖有主人能酌客肎教邀影对红螺
晩秋夜雨有怀故园
落叶卷风雨客愁仍去年背灯三峡水攲枕九江船预想他时话须妨此夕眠南湖烟翠色应湿草堂前
哭吴尺凫【并序】
八月三日与尺凫饮湖上来广陵两月遽闻尺凫凶问仆性寡交防里中二三故人相周旋学积行修意气高爽如尺凫者何可多得竟连蹇不遇以死晩年颇耽琢小词以仆为能赏音今无春风之笔矣十月晦夜梦尺凫手一牋相示如生平觉而为诗哭之
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:27:33-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
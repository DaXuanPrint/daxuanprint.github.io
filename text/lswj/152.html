<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="先秦汉魏晋南北朝诗,先秦诗卷一,先秦诗卷二,先秦诗卷三,先秦诗卷四,先秦诗卷五,先秦诗卷六,先秦诗卷七,汉诗卷一,汉诗卷二,汉诗卷三,汉诗卷四,汉诗卷五,汉诗卷六,汉诗卷七,汉诗卷八,汉诗卷九,汉诗卷十,汉诗卷十一,汉诗卷十二,魏诗卷一,魏诗卷二,魏诗卷三,魏诗卷四,魏诗卷五,魏诗卷六,魏诗卷七,魏诗卷八,魏诗卷九,魏诗卷十,魏诗卷十一,魏诗卷十二,晋诗卷一,晋诗卷二,晋诗卷三,晋诗卷四,晋诗卷五,晋诗卷六,晋诗卷七,晋诗卷八,晋诗卷九,晋诗卷十,晋诗卷十一,晋诗卷十二,晋诗卷十三,晋诗卷十四,晋诗卷十五">
<meta name="description" content="诗总集。今人逯钦立辑校。一百三十五卷(精装三册)。收先秦至隋代诗歌近六万首。钦立对于汉魏六朝文学造诣殊深，著述很多。他感到明人冯惟讷所辑《诗纪》、近人丁福保所辑《全汉三国晋南北朝诗》，虽“搜括靡遗”，有功于于世，但仍存在严重缺失，遂在前书基础上，重新扌审摭上古迄隋末的歌诗谣谚，另谋新编。历时二十四年，成此书。以此考核《诗纪》，冯书主要着力于“纲罗放佚”上，而于“删汰繁芜”方面则用力甚微;丁书功夫用在“删汰繁芜”上，但不录先秦逸诗，又剿袭冯舒《诗纪匡谬》，不加细审，致生新误。所录诗均不注出处，难以信据。而此">
<title>先秦汉魏晋南北朝诗_逯钦立_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">先秦汉魏晋南北朝诗</span> <br/>
          作者： <span class="inputVal" id="bkauthor">逯钦立</span> <br/>
          朝代： <span class="inputVal" id="bkdate">不详</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗集,完结</span> <br/>
          字数： <span class="inputVal" id="bknum">[book_length]1306501</span> <br/>
          说明： <span class="inputVal" id="bkdec">诗总集。今人逯钦立辑校。一百三十五卷(精装三册)。收先秦至隋代诗歌近六万首。钦立对于汉魏六朝文学造诣殊深，著述很多。他感到明人冯惟讷所辑《诗纪》、近人丁福保所辑《全汉三国晋南北朝诗》，虽“搜括靡遗”，有功于于世，但仍存在严重缺失，遂在前书基础上，重新扌審摭上古迄隋末的歌诗谣谚，另谋新编。历时二十四年，成此书。以此考核《诗纪》，冯书主要着力于“纲罗放佚”上，而于“删汰繁芜”方面则用力甚微;丁书功夫用在“删汰繁芜”上，但不录先秦逸诗，又剿袭冯舒《诗纪匡谬》，不加细审，致生新误。所录诗均不注出处，难以信据。而此书正是冯、丁二书纠偏补阙之作。其书优点是：取材广博，资料翔实，异文齐备。取材除《诗经》、《楚辞》外，悉数编入，引书近三百种，每诗皆注出处，各种异文及前人校勘成果及讹误，均有记录。且考订精审，编排得宜。如所谓苏武、李陵一组别诗，古人已有疑辞，而冯、丁二书仍以为苏、李自作。此书则从其内容题旨及修辞用语等，判定为出于后汉文士之手。编排按作者生卒年代，亦优于前书，以帝王宗室为首卷。此编囊括千余年诗歌篇什，引用数百种子史文集，审校皆可信据，颇富资料及研究价值。有中华书局一九八三年精装本。</span> <br/>
          封面： <span class="inputVal" id="bkimg">Z_18341.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]先秦汉魏晋南北朝诗
[book_author]逯钦立
[book_date]不详
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗集,完结
[book_length]1306501
[book_dec]诗总集。今人逯钦立辑校。一百三十五卷(精装三册)。收先秦至隋代诗歌近六万首。钦立对于汉魏六朝文学造诣殊深，著述很多。他感到明人冯惟讷所辑《诗纪》、近人丁福保所辑《全汉三国晋南北朝诗》，虽“搜括靡遗”，有功于于世，但仍存在严重缺失，遂在前书基础上，重新扌審摭上古迄隋末的歌诗谣谚，另谋新编。历时二十四年，成此书。以此考核《诗纪》，冯书主要着力于“纲罗放佚”上，而于“删汰繁芜”方面则用力甚微;丁书功夫用在“删汰繁芜”上，但不录先秦逸诗，又剿袭冯舒《诗纪匡谬》，不加细审，致生新误。所录诗均不注出处，难以信据。而此书正是冯、丁二书纠偏补阙之作。其书优点是：取材广博，资料翔实，异文齐备。取材除《诗经》、《楚辞》外，悉数编入，引书近三百种，每诗皆注出处，各种异文及前人校勘成果及讹误，均有记录。且考订精审，编排得宜。如所谓苏武、李陵一组别诗，古人已有疑辞，而冯、丁二书仍以为苏、李自作。此书则从其内容题旨及修辞用语等，判定为出于后汉文士之手。编排按作者生卒年代，亦优于前书，以帝王宗室为首卷。此编囊括千余年诗歌篇什，引用数百种子史文集，审校皆可信据，颇富资料及研究价值。有中华书局一九八三年精装本。
[book_img]Z_18341.jpg


[book_title]先秦汉魏晋南北朝诗
本书135卷，除《诗经》、《楚辞》外，凡先秦魏晋南北朝各代的诗歌谣谚概予收录，详注出处及版本异文，每位诗作者前均列小传，是研究中国诗歌史的重要参考书。裒集先秦、汉、魏、六朝诗歌的总集，明代有冯惟讷的《诗纪》，近代有丁福保的《全汉三国晋南北朝诗》。前者失之芜杂，真伪不辨；后者虽然力纠前失，但匡谬未尽，又失收先秦的歌谣逸诗。二书均不标注引录出处。逯钦立此书的优点是：①取材广博。隋代以前的作品，除《诗经》、《楚辞》外，凡歌诗谣谚，悉数编入。引用四部群籍达300种。②出处详明。每诗，必注明见于何书何卷，即或片辞只韵，无一例外。③异文翔实。各书的异文，或一书不同版本的异文，乃至前人的校勘成果，凡足资参考者统予记录。④考订精审。书中按断多有独到见解。⑤编次得当。依据作者生卒先后分卷编次，能显示出同期作家之间的联系和影响，易于比较不同的诗风和流派。惟未及最后定稿，纂集者即告谢世，所以不免间有疏误。但统观全书，在同类书中仍属最为完善和使用方便。

[book_title]先秦诗卷一
【歌上】
【弹歌】
〖《吴越春秋》曰：越王欲谋复吴。范蠡进善射者陈音。音。楚人也。越王请音而问曰：孤闻子善射。道何所生。音曰：臣闻弩生于弓。弓生于弹。弹起于古之孝子。不忍见父母为禽兽所食。故作弹以守之。歌曰：○《诗纪》注。刘勰云。黄歌断竹。质之至也。又曰断竹黄歌。乃二言之始。又注。黄。黄帝也。○逯案。《吴越春秋》所载越歌。率类汉篇。惟此歌质朴。殆是古代逸文。刘勰谓为黄歌。当别有据。今仍照《诗纪》列此。〗　　断竹续竹。（《书钞》作属木。《类聚》、《白帖》、《御览》同。）飞土逐宍。（《书钞》作肉。《白帖》、《御览》同。《吴越春秋》误作害。《类聚》同。《诗纪》云。宍，古肉字。今《吴越春秋》作害。非。○《吴越春秋》九。《书钞》百二十四。《类聚》六十。《白帖》五。《御览》三百五十。《诗纪前集》一。）
【击壤歌】
〖《礼记经解正义》引《尚书传》曰：民击壤而歌。凿井而饮。耕田而食。帝力何有。《类聚》引《帝王世纪》曰：天下大和。百姓无事。有五十老人击壤於道。观者叹曰：大哉。帝之德也。老人曰云云。於是景星曜於天。甘露降於地。〗　　日出而作。日入而息。凿井而饮。耕田而食。帝力於我何有哉。（《类聚》作帝何力於我哉。乐府、《诗纪》同。《初学记》作帝力何有於我哉。《御览》或作帝何德於我哉。○《类聚》十一。《御览》五百六引《高士传》。又五百七十二、七百五十五引《逸士传》。《乐府诗集》八十三。《诗纪前集》一。）
【赓歌】
〖《尚书》曰：帝庸作歌曰：敕天之命。惟时惟几。乃歌曰云云。皋陶拜手稽首?言曰：念哉。率作兴事。慎乃宪。钦哉。乃赓载歌曰云云。又歌曰云云。帝拜曰：俞。往。钦哉。〗
股肱喜哉。元首起哉。百工熙哉。（《白帖》作元首起哉。百工喜哉。万事熙哉。○《尚书·益稷篇》。《史记》夏本纪。《白帖》十八。《御览》五百七十。《诗纪前集》一。）
元首明哉。股肱良哉。庶事康哉。○（《尚书·益稷篇》、《史记》夏本纪。《类聚》四十三作舜作歌。《文选》一两都赋注。《御览》九百五十一。《诗纪前集》一。）
元首丛脞哉。股肱惰（《御览》或误作隋。）哉。万事堕（《御览》或作隳。）哉。○（《尚书·益稷篇》。《史记》夏本纪作舜又歌。《类聚》四十三。《御览》五百七十、五百九十。《诗纪前集》一。）
【南风歌】
〖《家语》曰：昔者舜弹五弦之琴。造南风之诗。其《诗》曰云云。《史记》乐《书》曰：舜弹五弦之琴。歌南风之诗。而天下治。南风之诗者。生长之音也。舜乐好之。乐与天地同意。得万国之?心。故天下治也。〗
南风之薰兮，可以解吾民（《初学记》、《白帖》作人。《御览》或同。）之愠兮，南风之时兮。可以阜吾民（《白帖》作人。《御览》或同。）之财兮。（上下两联《御览》或颠倒。○《家语》辨乐篇。《类聚》四十三。《白帖》一。《御览》五百七十一、五百九十二。诗记前集四作南风操。又尸子绰子篇、《初学记》一、《御览》九并引薰、愠二韵。○《史记》乐书又云。昔者舜作五弦之琴以歌南风。正义云。郑云曰：其辞未闻也。索隐云。此诗之辞出於尸子及《家语》。○逯案。《史记》已言歌南风之诗。冯衍显志赋又云咏南风之高声。步骘上疏亦言弹五弦之琴。咏南风之诗。俱证尸子以後。此诗传行已久。谓为王肃伪作。非是。）
【大唐歌】　　〖《尚书大传》曰：惟五祀。定钟石。论人声。鸟兽咸变。於是勃然兴韶於大麓之野。执事还归。二年[讠劳]然。乃作大唐之歌。以声帝美。声成而彩凤至。故其乐曰：〗
舟张辟雍，鸧鸧相从。八风回回，凤皇喈喈。○（《尚书大传》一。路史後记十二。《诗纪前集》九。○逯案。《诗纪》原作辟雍诗。卮林已辨其非。今改正列此。）
【卿云歌】
〖《尚书大传》曰：舜将禅禹。於时俊?百工。相和而歌卿云。帝乃倡之曰云云。八伯咸进。稽首曰云云。帝乃载歌旋持衡曰云云。〗
卿（《尚书考河命》作庆。）云烂兮。乣（《类聚》作礼。《御览》、乐府同。）缦缦（乐府作漫漫。）兮。日月光华。旦（《类聚》或缺此字。）复（《类聚》作或。《御览》作咸。）旦兮。○（《尚书大传》一。《尚书考河命》。《宋书》二十七。《书钞》一百六。《类聚》一、四十三。《御览》五百七十一。《乐府诗集》八十三。《诗纪前集》一。）
明明上天。烂然星陈。日月光（《类聚》无光字。）华。弘于（《尚书考河命》作予。《宋书》、《御览》同。《类聚》作兮。）一人。○（《尚书大传》。《尚书考河命》。《宋书》二十七。《类聚》四十三。《御览》五百七十一。《乐府诗集》八十三。《诗纪前集》一。）
日月有常，星辰有行。四时从（光府作顺。《诗纪》同。）经，万姓允诚。於予（《御览》作施子。）论乐。配天之灵。迁于贤圣。（《尚书考河命》作圣贤。《宋书》同。乐府作贤善。《诗纪》同。又注。一作圣。）莫不咸听。鼚（《御览》作长。）乎鼓（《御览》作歌。）之。轩乎舞（《御览》作[亻无]。）之。精（《诗纪》作菁。）华已（《尚书考河命》作以。《宋书》同。）竭。褰裳去之。○（《尚书大传》。《尚书考河命》。《宋书》二十七。《御览》五百七十一。《乐府诗集》八十三。《诗纪前集》一。又《类聚》四十三引常、行、经、诚、灵五韵。）
【涂山歌】　　〖《吕氏春秋》曰：禹年三十未娶。行涂山。恐时墓失嗣。辞曰：吾之娶必有应也。乃有白狐九尾而造於禹。禹曰：白者。吾服也。九尾者。其证也。於是涂山人歌曰云云。於是娶涂山女。〗
绥绥白狐。九尾庞庞。成于家室。（《书钞》作成家成室。《御览》同。）我都攸（《书钞》作彼。《御览》同。）昌。○（《书钞》一百六。《类聚》九十九、《御览》五百七十一并引《吕氏春秋》。○逯案。今本《吕氏春秋》脱此条。又《吴越春秋》越王无余外传载涂山之歌云。绥绥白狐。九尾庞庞。我家嘉夷。来宾为王。成家成室。我造彼昌。天人之际。於兹则行。盖据吕书又有增加。《乐府诗集》八十三引《吴越春秋》此歌成家成室二句作成于家室。我都攸昌。文字略异。《诗纪前集》一据《乐府诗集》以《吴越春秋》之歌为正文。而以吕书佚文附之。非是。又刘师培《吕氏春秋》?补自序谓《书钞》所引系《吴越春秋》之误。亦非是。）
【涂山女歌】
〖《吕氏春秋》曰：禹行功。见涂山氏之女。禹未之遇。而巡省南土。涂山氏之女。乃令其妾候禹于涂。女乃作歌。歌曰：〗候人猗兮。（《吕氏春秋》作兮猗。○《吕氏春秋》音初篇。《文选》四南都赋注。《文选》五吴都赋注。）
【五子歌】
〖夏《书》曰：太康失位。以逸豫灭厥德。黎民咸贰。乃盘游无度。畋于有洛之表。有穷後羿。因民弗忍。距于河。厥弟五人。御其母以从。徯于洛之汭。五子咸怨。述大禹之戒以作歌。〗
皇祖有训。民可近。不可下。民惟邦本。本固邦宁。予视天下愚夫愚妇。一能胜予。怨岂在明。不见是图。予临兆民。懔乎若朽索之驭六马。为人上者。奈何不敬。○（夏书五子之歌篇。《御览》八十二。《诗纪前集》一。）训有之。内作色荒。外作禽荒。甘酒嗜音。峻宇雕墙。有一於此。未或不（《御览》或作弗。）亡。○（夏书五子之歌篇。《御览》八十二。《诗纪前集》一。又《御览》五百七十引荒、墙、亡三韵。）惟彼陶唐。有此冀方。今失厥道。（《诗纪》云。《左传》作行。）乱其纪纲。乃底灭亡。○（同上）
明明我祖。万邦之君。有典有则。贻厥子孙。关石和钧。王府则有。荒坠厥绪。覆宗绝祀。（○同上）
呜呼曷归。予怀之悲。万姓仇予。予将畴依。郁陶乎予心。颜厚有忸怩。弗慎厥德。虽悔可追。（○同上○逯案。左氏哀六年传引夏《书》曰：惟彼陶唐。帅彼天常。有此冀方。今失其行。乱其纪纲。乃灭而亡。与此略同。可证歌为先秦逸文。）
【夏人歌】〖《韩诗外传》曰：桀为酒池糟?是。纵靡靡之乐。一鼓而牛饮者三千人。群臣皆相持而歌。《尚书大传》曰：夏人饮酒。醉者持不醉者。不醉者持醉者而歌曰：盍归乎。薄亦大矣。伊尹退而更曰：觉兮较兮。吾大命格兮。去不善而从善。何不乐兮。薄。汤之都也。〗江水沛（《新序》重沛字。）兮。舟楫败兮。我王废兮。趣归於（《新序》无於字。）薄。（《韩诗外传》作亳。乐府同。《诗纪》云。一作亳。《新序》薄下有兮字。）薄亦大兮。（赵归以下《尚书大传》作盖归于亳。盍归于亳。毫亦大矣。《类聚》同。唯亳亦上有上字。○《韩诗外传》二。《新序》六。《乐府诗集》八十三。又《尚书大传》二及《类聚》十二皆引大一韵。）
乐兮乐兮。四牡?乔（《韩诗外传》作骄。乐府同。）兮。六辔沃兮。去不善而从善。（《韩诗外传》此句作去不善兮。）何不乐兮。（○《韩诗外传》二。《新序》六。《乐府诗集》八十三。《诗纪前集》一。）
【麦秀歌】
〖《史记》曰：箕子朝周。过故殷墟。感宫室毁坏生禾黍。箕子伤之。欲哭则不可。欲泣为其近妇人。乃作麦秀之诗以歌之。其《诗》曰：〗
麦秀渐渐（《文选》注不重渐字。《尚书大传》作蔪蔪。）兮禾黍油油。（《文选》注作黍禾蝇蝇[日黾々，杜文澜《古谣谚》做蝇蝇，以之改。昆阳子补注]。）彼狡童（《史记》作僮。《文选》注同。）兮不与我好兮。（《尚书大传》作不我好仇。《御览》、乐府同。《文选》注作不我好。○《史记》宋世家。《尚书大传》。《文选》十六思旧赋注引《尚书大传》。《御览》五百七十引《史记》。《乐府诗集》五十七作伤殷操。《诗纪前集》一。）
【采薇歌】　　〖《史记》曰：武王已平殷乱。天下宗周。而伯夷、叔齐耻之。义不食周粟。隐於首阳山。采薇而食之。乃饿且死而作歌。其辞曰：〗
登彼西山兮采（《御览》采上有言字。）其薇矣。（《书钞》无矣字。）以暴（《御览》作乱。）易暴兮不知其非矣。（《书钞》、《御览》无矣字。）神农虞夏忽焉没兮。我适归矣。（《书钞》、《御览》无矣字。）吁嗟徂兮命之衰矣。（○《史记》伯夷列传。《诗纪前集》一。又《书钞》百六、《御览》五百七十并引薇、非、归三韵。○逯案。《吕氏春秋》诚廉篇云。昔周之将兴也。伯夷、叔齐相谓曰：昔者神农氏之有天下也。时祀尽敬。不以人之坏自成也。今周见殷之僻乱也。而遽为之正与治。以此绍殷。是以乱易暴也。今天下暗。周德衰矣。不若避之以洁吾行。至首阳之下而饿焉。其曰神农氏。曰以乱易暴。曰周德衰。与此歌相出入。则此歌之出殆在秦之末年也。）
【梦歌】〖《诗纪》云。一作琼瑰歌。〗
〖《左传》曰：声伯梦涉洹。或与己琼瑰食之。泣而为琼瑰。盈其怀。从而歌之云云。惧不敢占也。还自郑。至於狸?而占之。曰：余恐死。故不敢占。今众繁而从余三年矣。无伤也。言之。之暮而卒。〗
济洹之水。赠我以琼瑰。归乎归乎。琼瑰盈吾怀乎。（○《左传》成公十七传。《御览》四百。《诗纪前集》一。）
【去鲁歌】〖《诗纪》云。一作师乙歌。
《史记》曰：孔子相鲁。齐人遗女乐。季桓子受之。三日不听政。郊。又不致?番俎於大夫。孔子遂行。宿乎屯。而师已送曰：夫子则非罪。孔子曰：吾歌可夫。歌曰云云。桓子闻之曰：夫子罪我以群婢故也。〗
彼归（《家语》妇下有人字。《类聚》、《御览》、乐府同。）之口。可以出走。彼妇（《家语》妇下有人字。《类聚》、《御览》、乐府同。）之谒。可以死败。（《御览》作败死。）盖（《家语》无盖字。《类聚》、《御览》、乐府同。）优哉游哉。维（《家语》作聊。《类聚》、《御览》、乐府同。）以卒岁。○（《〈史记〉·孔子世家》。《〈家语〉》子路初见篇。《〈类聚〉》十九。《〈御览〉》四百六十五。《〈乐府诗集〉》八十三。《诗纪前集》一。）
【蟪蛄歌】
〖《诗含神雾》曰：孔子歌曰云云。政尚静而恶华也。〗
违山十里。蟪蛄之声。犹尚在耳。（○古微书《诗含神雾》。《说苑》政理篇作孔子谓弟子曰：《诗纪前集》一。）
【曳杖歌】〖《诗纪》云。一作梦奠歌。亦见《家语》。〗
〖檀弓曰：孔子蚤作。负手曳杖。消摇於门。歌曰云云。既歌而入。当户而坐。子贡闻之曰：泰山其颓。则吾将安仰。梁木其坏。哲人其萎。则吾将安放。遂趋而入。夫子曰：予畴昔之夜。梦奠於两楹之间。夫明王不兴。而天下其孰能宗予。予殆将死也。盖寝疾七日而终。〗
泰（《御览》或作太。）山其颓乎。梁木其坏乎。哲人其萎乎。（○礼记檀弓上。《家语》终记解。《书钞》百六、百三十三。《御览》四百、五百七十、七百十。《诗纪前集》一。）
【原壤歌】
〖檀弓曰：孔子之故人曰原壤。其母死。夫子助之沐椁。原壤登木曰：久矣。予之不托於音也。歌曰云云。夫子为弗闻也而过之。〗
狸首之斑（《御览》作班。）然。执女手之卷然。（○礼记檀弓下。《家语》屈节篇。《白帖》十八。《御览》五百十三、五百五十二、五百七十。《诗纪前集》一。）
【南蒯歌】〖《诗纪》云。一作乡人饮酒歌。〗　　〖《左传》曰：鲁昭公十二年。季平子立。而不礼於南蒯。南蒯以费叛。将适费。饮乡人酒。乡人或歌曰：〗
我有圃。生之杞乎。从我者子乎。去我者鄙乎。倍其邻者耻乎。已乎已乎。非吾党之士乎。（○《左传》昭公十二年传。《御览》五百七十。《诗纪前集》一。）
【成人歌】
〖檀弓曰：成人有其兄死而不为衰者。闻高子皋为成宰。遂为衰。成人歌曰：〗
蚕则绩而蟹有匡。范则冠而蝉有绥。兄则死而子皋为之衰。（○礼记檀弓下。《诗纪前集》一。）
【黄鹄歌】　　〖《〈列女传〉》曰：鲁陶婴者，陶明之女也。少寡，养幼孤，无强昆弟，纺绩为产。鲁人或闻其义，将求焉。婴闻之。恐不得免。乃作歌明己之不更二庭也。其歌曰云云。鲁人闻之。遂不敢复求。〗
悲夫（《御览》或无夫字。《列女传》无悲夫二字。）黄鹄之早寡兮。（《书钞》或无兮字。《御览》或同。下仿此。）七（《御览》或作十。）年不双。（《白帖》双下增飞字。）宛（《列女传》作?。）颈（《御览》或作劲。）独宿（《御览》或作戢翼。）兮不与众同。夜半悲鸣兮想其故雄。（此句《御览》或作时则非鸣兮独行□□。）天（《白帖》作其。）命早寡（《御览》或作令然。）兮独宿何伤。（《御览》或作愧独永伤。）寡妇念此（《白帖》作念此寡妇。《御览》或作感鸟愠己。）兮泣（《御览》或作泪。）下数（《御览》或作成。）行。呜呼哀哉（二字《御览》或作悲哉。或写作悲。）兮（《白帖》无兮字。）死者不可忘。飞（《白帖》无飞字。）鸟（《御览》或作鸣。）尚然兮况於（《御览》或作何况。）贞（乐府作真。）良。（《白帖》作况其夫良。）虽有贤雄兮终不（《御览》不下或有可字。）重（《诗纪》作同。）行。（○《列女传》四。《白帖》六。《御览》四百四十一、五百七十二。《乐府诗集》四十五。《诗纪前集》一。○逯案。艺文《类聚》九十、《御览》九百十六引此皆略为四言。其辞曰：黄鹄早寡。七年不双。宛颈独宿。不与众同。禽鸟尚然。况於贞良。）
【宋城者讴】〖《诗纪》云。即华元歌。〗
〖《左传》曰：郑公子受命於楚。伐宋。宋华元、乐吕御之。战于大棘。宋师败绩。囚华元。获乐吕。宋人以兵车百乘。文马百驷。以赎华元於郑。半入。华元逃归宋城。华元为植巡功。城者讴曰云云。使其骖乘谓之曰：牛则有皮。犀兕尚多。弃甲则那。役人曰云云。华元曰：去之。夫其口众我寡。〗
?旱其目，皤其腹。弃甲而复。于思于思，弃甲复来。（○《左传》宣公二年传。《类聚》十九。《御览》百九十二、三百五十五、三百六十六、四百六十五。《诗纪前集》一。）
从其有皮。丹漆若何。（○《左传》宣公二年传。《御览》百九十二、三百五十五。《诗纪前集》一）。
【泽门之皙讴】〖（《诗纪》云。一作筑者歌。〗
〖《左传》曰：宋皇国父为太宰。为平公筑台於门。妨於农收。子罕请俟农功之毕。公弗许。筑者讴曰：〗
泽门之皙。实兴我役。邑中之黔。实尉我心。（○《左传》襄公十七年传。《白帖》三。《御览》百七十七、四百六十五。《诗纪前集》一。）
【野人歌】
〖《左传》曰：卫侯为夫人南子召宋朝。会于洮。野人歌之曰：〗
既定尔娄猪。盍归吾艾?。（○《左传》定公十四年传。《白帖》二十九。《诗纪前集》一。）
【齐民歌】　　〖韩非子曰：齐桓公饮酒，醉遗其冠，耻之。管仲曰：公胡其不雪之以政。公曰：善。因发仓?赐贫穷，论囹圄，出薄罪，处三日而民歌之曰：〗
公胡（《御览》或作乎。）不复遗其（韩非子无其字。《御览》或同。）冠乎。（○韩非子难二篇。金楼子杂记篇。《类聚》十九。《御览》四百九十七、六百八十四、八百四十五。《诗纪前集》一。）
【冻水歌】〖《诗纪》作齐台歌。〗
〖《晏子春秋》曰：景公起大台之役。岁寒不已。国人望晏子。晏子见公。乃坐饮酒乐。晏子曰：君若赐臣。臣请歌之。歌曰：庶民之言曰云云。歌终。喟然流涕。公止之曰：子殆为大台之役夫。寡人将速罢之。〗
冻水（《书钞》作冰。）洗（《类聚》作庶民之冻。）我若之何。太（《书钞》作奉。《类聚》同。）上糜散（《书钞》作靡散。《类聚》作靡弊。）我若之何。（○《晏子春秋》内谏下。《书钞》百五十六。《类聚》五。《诗纪前集》一。）
【穗歌】
〖《晏子春秋》曰：景公为长庲。将欲美之。有风雨作。公与晏子入坐饮酒。致堂上之乐。酒酣。晏子作歌曰云云。歌终。顾而流涕。张躬而舞。公遂废酒罢役。不果成长庲。〗
穗乎（《晏子春秋》作兮。《御览》或同。《御览》或作禾有穗兮。）不得获。秋风至兮殚（《御览》或作尽。或作草。）零落。风雨之弗杀也。（《御览》作拂煞之。）太上之靡弊也。（此句《御览》写作靡弊之。○《晏子春秋》内谏下。《御览》四百五十六。《诗纪前集》一。又《御览》八百二十四引虞喜志林引获、落二韵。）
【岁莫歌】〖《诗纪》作齐役者歌。〗
〖《晏子春秋》曰：景公筑长庲之台。晏子侍坐。觞三行。晏子起舞曰云云。舞三而涕下沾襟。景公惭焉。为之罢长庲之役。〗
岁已莫矣。而禾不获。忽忽兮若之何。岁已寒矣。而役不罢。惙惙兮如之何。（○《晏子春秋》外篇。《诗纪前集》一。）
【齐庄公歌】〖《晏子春秋》曰：晏子臣於庄公，公不说，饮酒，令召晏子，晏子至，入门，公令乐人奏。歌曰：〗
已哉已哉，寡人不能说也，尔来为。（○《晏子春秋》内篇杂上。）
【莱人歌】
〖《左传》曰：哀公五年秋。齐景公卒。冬十月。公子嘉、公子驹、公子黔奔卫。公子锄、公子阳生来奔。莱人歌之曰：〗
景公死乎不（《史记》作弗。）与理。三军之士（《御览》作事。之士二字《史记》作事。）不（《史记》作弗。）与谋。师乎师乎。何（《史记》作胡。）党之乎。（○《左传》哀公五年传。《史记》齐世家。《御览》五百七十。《诗纪前集》一。）
【齐人歌】
〖《左传》曰：哀公二十一年。公与齐侯邾子盟於顾。齐人责稽首。因歌之曰：〗　　鲁人之皋。数年不觉悟。使我高蹈。唯其儒书。以为二国忧。（○《左传》哀公二十一年传。《御览》五百七十。《诗纪前集》一。）
【采芑歌】
〖《史记》曰：田常成子与监止俱为左右相。相齐简公。田常心害监止。监止幸於简公。权弗能去。于是田常复修?子之政。以大斗出贷。以小斗收。齐人歌之曰：〗
妪乎采（《御览》作采。）芑。归乎田成子。（○《史记》田敬仲完世家。《诗纪前集》一。○《诗纪》云。刘知几史通曰：田常见在而遽呼以谥。此之不实。昭然可见。○逯案。此歌自是後世所传。故有成子之说。然亦仍为周末之作。观下歌可知。）
【周秦民歌】
〖韩非子曰：景公与晏子游於少海。登柏寝之台。还望其国曰：美哉。泱泱乎。堂堂乎。後世将孰有此。晏子对曰：其田成氏乎。齐尝大饥。道旁饿死者不可胜数也。父子相牵而趋田成氏者。不闻不生。故周秦之民相与歌之曰：〗
讴乎其已乎。苞乎其往归田成子乎。○（《韩非子·外储说右上》。）
【弹铗歌】〖一作长铗歌。〗　　〖《史记》曰：冯?见孟尝君。居传舍十日。孟尝君问传舍长曰：客何所为。答曰：冯先生甚贫。惟有一剑耳。又蒯缑弹其剑而歌曰云云。孟尝君迁之幸舍。食有鱼矣。五日。又问传舍长。答曰客复弹剑而歌曰云云。孟尝君迁之代舍。五日。孟尝君复问传舍长。答曰：先生又尝弹剑而歌曰云云。于是孟尝君不悦。〗
长铗归来乎（《御览》或作兮。《书钞》作大丈夫归去来兮。《白帖》作长铗归兮。）食无鱼。（○《战国策·齐策四》。《史记》孟尝君列传。《书钞》百六。《白帖》五。《御览》三百四十六、四百八十四、五百七十一。《诗纪前集》一。）
长铗归来乎（《御览》或作兮。《书钞》作大丈夫归去来兮。）出（《书钞》作乘。）无车。（《御览》或作舆。○《战国策·齐策四》。《史记》孟尝君列传。《书钞》百六。《御览》三百四十六、四百八十四、五百七十一。《诗纪前集》一。）
长铗归来乎（《御览》或作兮。）无以为家。（○《战国策·齐策四》。《史记》孟尝君列传。《御览》三百四十六、四百八十四、五百七十一。《诗纪前集》一。）
【松柏歌】
〖战国策曰：秦使陈驰诱齐王建入秦。迁之共。处之松柏之间。饿而死。齐人怨建听奸人宾客。不蚤与诸侯合从。以亡其国。歌之云。〗
松邪柏邪。住（风俗通作亡。《诗纪》无住字。注云。一本作住建共者客邪。）建共者客邪。（○战国策齐策六。风俗通王霸篇。通鉴六。《诗纪前集》一。）

[book_title]先秦诗卷二
【歌下】〖附《孔丛子》等书传闻依托之作。〗
【狐裘歌】〖《诗纪》云。一作狐裘诗。〗　　〖《左传》曰：晋侯使士蒍为二公子筑蒲与屈。不慎。置薪焉。夷吾诉之。公使让之。士蒍封曰：臣闻之。无丧而戚。忧必仇焉。无戎而城。仇必保焉。寇仇之保。又何慎焉。《诗》云：怀德惟宁。宗子惟城。君其修德而固宗子。何城如之。三年。将寻师焉。焉用慎。退而赋曰：〗
狐裘尨茸。一国三公。吾谁适从。（○《左传·僖公五年传》。《白帖》十二。《诗纪前集》二。）
【暇豫歌】
〖《国语》曰：骊姬告优施曰：君既许我杀太子而立奚齐矣。吾难里克。使优施饮里克酒。中饮。优施起舞。谓里克妻曰：主盍啖我。我教兹暇豫事君。乃歌曰云云。里克笑曰：何谓苑。何谓枯。优施曰：其母为夫人。其子为君。可不谓苑乎。其母既死。其子又有谤。可不谓枯乎。枯且有伤。优施出。里克不餐而寝。夜半。召优施曰：曩而言戏乎。抑有所闻之乎。曰：然。君既许杀太子而立奚齐。里克曰：中立其免乎。优施曰：免。〗　　暇豫之吾吾（《御览》作俉俉。）不如鸟乌。人（《文选》注作鸟。）皆集於菀。（《〈国语〉》作苑。《〈御览〉》作蔚。）己独集於枯。（○《〈国语》·晋语二》。《〈文选〉》二十九曹摅感旧诗注。《〈御览〉》四百六十九。《诗纪》前集二。）
【龙蛇歌】　　〖《吕氏春秋》曰：晋文公反国。介子推不肯受赏。自为赋《诗》曰云云。悬书公门而伏於山下。文公闻之曰：譆。此必介子推也。○逯案。龙蛇歌分见《吕氏春秋》、《史记》、《说苑》、《新序》、《淮南子》注及琴操等。辞各有异。《诗纪》均入古逸。今分别编此及汉诗中。〗
有龙于飞。周遍天下。五蛇从之。为之承辅。龙返其乡。得其（《类聚》作既得。）处所。四蛇从之。得其露雨。一蛇羞（《御览》作著。）之。槁（《吕氏春秋》作桥。《诗纪》同。《御览》无此字。）死於（《类聚》无於字。）中野。（○《吕氏春秋》介立篇。《类聚》九十六。《御览》九百二十九。《诗纪前集》二。）
【龙蛇歌】〖附〗
〖《史记》曰：晋国复而文公以得归。赏从亡者。未至介子推。推亦不言禄。从者怜之。乃悬书宫门曰云云。文公出。见其书曰：此介子推也。使人召之。则亡。入绵上山中。於是文公环绵上山而封之。以为介推田。号曰介山。〗
龙欲上天。五蛇为辅。龙已升云。四蛇各入其宇。一蛇独怨。终不见处所。（○《史记》晋世家。《乐府诗集》五十七。《诗纪前集》二。）
【龙蛇歌】〖附〗
〖《说苑》曰：文公即位。赏不及推。推且出怨言。不食其食。推从者怜之。乃悬书宫门曰云云。文公出。见书。曰：嗟。此介子推也。使人召之。则亡。入绵上山中。於是文公表绵上山中而封之。以为介推田。号曰介山。〗
有龙矫矫。顷失其所。五蛇从之。周遍天下。龙饥无食。一蛇割（《书钞》作刘。）股。龙返其渊。安其壤土。四蛇入穴。皆有处所。一蛇无穴。号於中野。（○《说苑》复恩篇。《书钞》百五十八。《乐府诗集》五十七。《诗纪前集》二。）
【龙蛇歌】〖附〗
〖《说苑》曰：晋文公出亡。舟之侨去虞而从焉。文公反国。擢可爵者而爵之。擢可禄者而禄之。侨独不与焉。文公酌诸大夫酒。酒酣。文公曰：二三子盍为寡人赋乎。侨曰：君子为赋。小人请陈其辞。辞曰云云。遂历阶而去。○《诗纪》作舟之侨歌。〗
有龙矫矫。顷失其所。一蛇从之。周流天下。龙反其渊。安（《御览》作蛇。）宁其处。一蛇耆乾。独不得其所。（○《说苑》复恩篇。《诗纪前集》二作舟之侨歌。又《御览》百九十八引所、下、乾三韵。○逯案。自上诸龙蛇歌观之。西汉人之著录先秦诗章。率皆有据。匪出臆造。特传闻异辞耳。）
【河激歌】
〖《〈列女传〉》曰：女娟者。赵河津吏之女也。简子南击楚。津吏醉卧不能渡。简子怒。欲杀之。娟惧。持楫走前曰：愿以微躯易父之死。简子遂释不诛。将渡。用楫者少一人。娟攘拳操楫而请简子。遂与渡。中流为简子发河激之歌。简子归。纳为夫人。〗
升彼河（《列女传》作阿。）兮而（《列女传》作面。《书钞》、《御览》作西。）观清。水扬波兮冒（《文选》注作杳。《御览》同。）冥冥。（《书钞》、《御览》不叠冥字。）
祷求福兮醉不醒。诛将加兮妾心惊。罚既释兮渎（《书钞》作河。）乃清。妾持楫兮操其维。蛟（《文选》注作交。）龙助兮主将归。呼来[□翟]（《御览》作棹。）兮行勿疑。（○《列女传》辨通篇。《书钞》百六。《文选》二十二车驾幸京口诗注。《诗纪前集》二。又《御览》五百七十二引清、冥、醒、惊、归、疑六韵。）
【鼓琴歌】〖一作鼓瑟歌。〗
〖《史记》曰：赵武灵王梦见处女鼓琴而歌《诗》曰云云。异日王饮酒乐。数言所梦。想见其状。吴广闻之。因夫人而内其女姓嬴孟姚也。孟姚甚有宠於王。是为惠後。〗
美人荧荧（荧荧《御览》写作{艹冗}。）兮颜若（《御览》若下有舜荦二字。）苕之荣。（《书钞》作生。）命乎命乎。（《列女传》作命兮命兮。《御览》写作命兮二字。）逢天时而生。（《史记》无此五字。《御览》同。）曾无（《列女传》作莫。）我嬴。（○《史记》赵世家。《列女传》七。《御览》五百七十。《诗纪前集》四。）
【段干木歌】　　〖《吕氏春秋》曰：魏文侯过段干木之闾而轼之。其仆曰：君胡为轼。曰：此非段干木之闾欤。段干木盖贤者也。吾安敢不轼。其仆曰：然则君何不相之。於是君请相之。段干木不肯受。则君乃致禄百万而时往。馆之。国人相与诵之曰：〗吾君好正。段干木之敬。吾君好忠。段干木之隆。（○《吕氏春秋》期贤篇。《新序》杂事篇五。《诗纪前集》二。）
【邺民歌】〖《诗纪》云。一作魏河内歌。一作漳水歌。〗
〖《史记》曰：魏襄王以史起为邺令。引漳水溉邺。以富魏之河内。而民作歌云。〗
邺有贤（《吕氏春秋》作圣。《书钞》、《类聚》、《御览》同。）令兮（《吕氏春秋》、《书钞》、《类聚》、《御览》无兮字。下仿此。）为（《御览》或作曰：《吕氏春秋》为上有时字。）史公。决（《白帖》或作引。《书钞》决下或有反字。）漳水兮灌邺旁。（《白帖》或误作田。）终（《白帖》或作千。）古舄（《吕氏春秋》作斥。《书钞》、《类聚》、《白帖》、《御览》同。）卤（舄卤二字《白帖》或写作岸。）兮生稻粱。（○《吕氏春秋》乐成篇。《史记》河渠书。《汉书》沟洫志。《书钞》三十九、百五十六。《类聚》十九。《御览》六十四、四百六十五、八百三十九。《诗纪前集》二。又《白帖》二十三凡三引旁、粱二韵。）
【楚人诵子文歌】
〖《说苑》曰：楚令尹子文之族有干法者。廷理闻其令尹之族也。释之。子文召廷理而责之。遂致其族人於廷理曰：不是刑也。吾将死。廷理惧。遂刑其族人。国人闻之。曰：若令尹之公也。吾党何忧乎。乃相与作歌曰：〗
子文之族。犯国法程。廷理释之。子文不听。恤顾怨萌。方正公平。（○《说苑》至公篇。渚宫旧事一。《诗纪前集》二。）
【楚人为诸御己歌】　　〖《说苑》曰：楚庄王筑层台。延石千里。延壤百里。大臣谏者七十二皆死矣。有诸御已者。违楚百里而耕。谓其耦曰：吾将入谏王。委其耕而入见庄王。遂解层台而罢民。楚人歌之曰：〗
薪乎菜（《御览》作莱。）乎。无诸御己讫无子乎。菜（《御览》作莱。）乎薪乎。无诸御己讫无人乎。（○《说苑》正谏篇。《御览》四百五十五。《诗纪前集》二作楚人歌。）
【优孟歌】
〖《史记》曰：楚相孙叔敖病且死。属其子曰：若贫困。往见优孟。居数年。其子贫困负薪。逢优孟。曰：我孙叔敖子也。
父死时。属我贫困往见优孟。孟即为孙叔敖衣冠。抵掌谈语。岁馀。像孙叔敖。楚王置酒。优孟前为寿。庄王大惊。以为孙叔敖复生也。欲以为相。优孟曰：楚相不足为也。孙叔敖为楚相。尽忠为廉。王得以伯。今死。其子贫困负薪以自饮食。必如孙叔敖。不如自杀。因歌曰云云。庄王乃召孙叔敖子。封之寝丘。〗
山居耕田苦。难以得食。起而为吏。身（风雅逸篇无身字。《诗纪》同。）贪鄙者馀财。不顾耻辱。身心家室富。又恐受赇枉法为奸触大罪。身死而家灭。贪吏安可为也。念为廉吏。奉法守职。竟死不敢为非。廉吏安可为也。（《诗纪》云。风雅逸篇曰：按此地音韵章句。而史以为歌者。不可晓。岂当时隐括转换借歌声以成之欤。史不能述其音。但记其义也。又曰：刘子玄讥此事之妄幻。然此传以滑稽名。乃优孟自为寓言尔。○《史记》滑稽列传。风雅遗篇六。《诗纪前集》二。）
【慷慨歌】〖《诗纪》云。一作楚商歌。〗
〖孙叔敖碑曰：楚相孙君讳饶。字叔敖。临卒。将无棺椁。令其子曰：优孟曾许千金贷吾。孟。楚之乐长。与相君相善。虽言千金。实不负也。卒後数年。庄王置酒以为乐。优孟乃言孙君相楚之功。即慷慨商歌曲曰云云。涕泣数行。王心感动。即求其子而加封焉。〗　　贪吏而可为而不可为。廉吏而可为而不可为。贪吏而不可为者。当时有污名。而可为者。子孙以家成。廉吏而可为者当时有清名。而不可为者。子孙困穷被褐而负（碑作卖。）薪。贪吏常苦富。廉吏常苦贫。独不见楚相孙叔敖。廉洁不受钱。（○《隶释》三。《风雅逸篇》六。《诗纪前集》二。○逯案。《隶释》所载孙叔敖碑，立於後汉延熹三年五月二十八日。）
【楚狂接舆歌】
〖《论语》曰：楚狂接舆歌而过孔子曰：〗
凤兮凤兮何德之衰，往者不可谏。（《史记》谏下有兮字。）来者犹可追。（《史记》追下有也字。）已而已而。今之从政者殆而。（○《论语》微子篇。《史记》孔子世家。《御览》五百七十。《诗纪前集》二作接舆歌。）
【同上】　　〖《庄子》曰：孔子适楚。楚狂接舆游其门曰：〗
凤兮凤兮何德之衰也。来世不可待。往事不可追也。天下有道。圣人成焉。天下无道。圣人生焉。方今之时。仅免刑焉。福轻乎羽。莫之知载。祸重乎地。莫之知避。已乎已乎。临人以德。殆乎殆乎。画地而趋。迷阳迷阳。无伤吾行。吾行却曲。无伤吾足。（○《庄子》人间世篇。《诗纪前集》二。○《诗纪》云。困学纪闻曰：胡明仲云。荆楚有草。丛生荆条。野人呼为迷阳。其肤多刺。故曰无伤吾行。无伤吾足。）
【孺子歌】〖《诗纪》云：文章正宗作沧浪歌，《楚辞》载此作《渔父歌》。〗
〖《孟子》曰：有孺子歌曰云云。孔子曰：小子听之。清斯濯缨。浊斯濯足矣。自取之也。〗
沧浪之水清兮（《文选》注、《白帖》无兮字。《御览》或同。）可以濯我缨。沧浪之水浊（《文选》注作渌。）兮（《文选》注、《白帖》无兮字。《御览》或同。）可以濯我足。（○孟子离娄篇。《楚辞》渔父作渔父歌。《文选》十五归田赋注、《乐府诗集》八十三俱作渔父歌。《白帖》二。《御览》五十九、三百七十二引《楚辞》。又五百七引《高士传》。又五百七十二。《诗纪前集》二。○逯案。《诗纪》於此篇後又有一篇。题云《文子》载沧浪歌。辞云。混混之水浊。可以濯我足乎。泠泠之水清。可以濯我缨乎。查《文子》上卷载此。并不谓歌。盖转引以论其道耳。今不再编入。）
【被衣为啮缺歌】
〖《庄子》曰：啮缺问道乎被衣。被衣曰：若正汝形。一汝视。天和将至。摄汝知。一汝度。神将来舍。神精将为汝美。道将为汝居。汝瞳焉如新生之犊而无求其故。其言未卒。啮缺睡寐。被衣大说。行歌而去之。〗　　形若槁骸。心若死灰。真其实知。不以故自持。媒媒晦晦。（《淮南子》作墨墨恢恢。）无心而不（《淮南子》无而不二字。）可与谋。彼何人哉。（○《庄子》知北游篇。《淮南子》道应训。《诗纪前集》二作被衣歌。）
【子桑琴歌】
〖《庄子》曰：子舆与子桑友。而霖雨十日。子舆曰：子桑殆病矣。裹饭而往食之。至子桑之门。则若歌若哭。鼓琴曰云云。子舆入。曰：子之歌声。何故若是。曰：吾思夫使我至此极者而不得也。父母岂欲吾贫哉。天地岂私贫我哉。然而至此极者。命也。〗
父邪母邪。天乎人乎。（○《庄子》大宗师篇。《诗纪前集》四。）
【相和歌】
〖《庄子》曰：子桑户、孟子反、子琴张三人相与友。子桑户死。未葬。孔子使子贡往侍事焉。或编曲。或鼓琴。相和而歌曰：〗
嗟来桑户。（《白帖》作扈。）乎。嗟来桑户乎。（《白帖》不叠句。）而已反其真。而我犹为人猗。（《白帖》无猗字。○《庄子·大宗师篇》。《白帖》十。《诗纪前集》四。）
【杨朱歌】
〖《列子》曰：杨朱之友曰季梁。疾大渐。其子环而泣之。请医。季梁谓杨朱曰：汝奚不为我歌以晓之。杨朱歌曰云云。俄而季梁之疾自瘳。〗
天其弗识。人胡能觉。匪佑自天。弗孽由人。我乎汝乎。其弗知乎。医乎巫乎。其知之乎。（○《列子》力命篇。《诗纪前集》二。）
【申叔仪乞粮歌】
〖《左传》曰：哀公十三年。公会单平公、晋定公、吴夫差于黄池。吴申叔仪乞粮於公孙有山氏曰云云。有山氏对曰：粱则无矣。粗则有之。若登首山以呼曰庚癸乎。则诺。〗　　佩玉蕊兮余（《白帖》作子。）无所（《御览》无所字。）系之。旨酒一盛（《御览》作盏。）兮余（《白帖》作子。）与褐之父（《白帖》作人。）睨之。（○《左传》哀公十三年传。《白帖》十五。《御览》六百九十三。《诗纪前集》二作庚癸歌。）
【徐人歌】
〖《新序》曰：延陵季子将聘晋。带宝剑以过徐君。徐君观剑不言而心欲之。季子未献也。然其心已许之。使反而徐君已死。季子於是以剑带徐君墓树而去。徐人为之歌曰：〗　　延陵季子兮（《类聚》无兮字。《御览》同。）不忘故。（《类聚》故上有旧字。《御览》同。）脱（《御览》无脱字。）千金之剑带（《类聚》作挂。《御览》带上有以字。）丘墓。（《类聚》作树。○《新序》节士篇。《类聚》三十四。《御览》四百六十五。《诗纪前集》二。）
【越人歌】
〖《说苑》曰：襄成君始封之日。楚大夫庄辛过而说之曰：君独不闻夫鄂君子皙之泛舟於新波之中也。越人拥楫而歌。歌辞曰：滥兮抃草滥予?昌桓泽予？昌州州湛。州焉乎秦胥胥,缦予乎昭澶秦逾渗。惿随河湖。鄂君子皙曰：吾不知越歌。子试为我楚说之。於是乃召越译。乃楚说之曰云云。於是鄂君子皙乃揄修袂行而拥之。举绣被而覆之。鄂君子皙。亲楚王母弟也。官为令尹。爵为执圭。一榜枻越人。犹得交欢尽意焉。〗
今夕何夕（《御览》或无何夕二字。）兮（《类聚》误作子。《书钞》无兮字。）搴洲（《书钞》作舟。是。）中流。（《类聚》作褰州水流。《御览》或作寨流水洲。《说苑》作搴中洲流。皆误。）今日（《御览》或无今日二字。）何日兮（《类聚》无兮字。）得（《书钞》无得字。）与王子同舟。蒙羞被好兮不訾诟耻。心几烦（《说苑》作顽。乐府同。）而不绝兮得知（《说苑》作知得。）王（《御览》或无王字。）子。山有（《御览》有下或有树字。）木兮木有枝。心说君兮君不知。（○《说苑》善说篇。《乐府诗集》八十三。《诗纪前集》二。又《书钞》百六引流、舟二韵。《类聚》七十一、《御览》五百七十二并引流、舟、枝、知四韵。《御览》七百七十一引洲、舟、枝、知四韵。）
【荆轲歌】〖《诗纪》作渡易水歌。注。一曰荆轲歌。〗　　〖《史记》曰：燕太子丹使荆轲刺秦王。太子及宾客知其事者。皆白衣冠以送之。至易水之上。既祖取道。高渐离击筑。
荆轲和而歌。为变徵之声。士皆垂泪涕泣。又前而为歌曰云云。复为羽声慷慨。士皆?目。发尽上指冠。於是荆轲就车而去。〗　　风萧萧兮易水寒。壮士一去兮（《类聚》无兮字。）不复还。（○战国策燕策三。《史记》刺客列传燕丹子下。《文选》二十八。《书钞》百六。《类聚》四十三。《初学记》一、十五。《御览》六十四、五百七十二。《诗纪前集》二。）
【讽赋歌】
〖讽赋曰：主人之女。翳承日之华。披翠云之裘。来排臣户曰：无乃饥乎。为臣炊凋胡之饭。烹露葵之羹。来劝臣食。以其翡翠之钗。挂臣冠缨。臣不忍仰视。为臣歌曰云云。臣复援琴而鼓之。为秋竹积雪之曲。主人之女。又为臣歌曰云云。〗
岁将暮兮日已寒。中心乱兮勿多言。
内怵惕兮（原注。一本作怵惕之心兮。）徂玉床。横自陈兮君之傍。（○古文苑一宋玉讽赋。）
【附·楚聘歌】〖《诗纪》云。一作大道歌。〗
〖《孔丛子》曰：楚王使使奉金{敝巾}聘夫子。宰予、冉有曰：夫子之道。至是行矣。遂请见。问曰：太公勤身苦志。八十而遇文王。孰与许由之贤。子曰：许由独善其身者也。太公兼利天下者也。然今世无文王。虽有太公。孰能识之。乃歌曰：〗
大道隐兮礼为（《书钞》作有。《御览》同。）基。贤人窜兮将待时。天下如一兮（《孔丛子》无兮字。）欲何之。（○《孔丛子》记问篇。《书钞》百六。《御览》五百七十一。诗记前集一。）
【丘陵歌】〖《诗纪》云。陆贾新语作丘公陵歌。〗　　〖《诗纪》此注本之风雅逸篇。案。陆贾新语慎微篇言孔子作公陵之歌。然无歌辞。○《孔丛子》曰：哀公使以璧如卫迎夫子。而不能赏用也。故夫子作丘陵之歌曰：〗
登彼丘陵。峛崺（《御览》作山施。误。）其阪。仁道在迩。（《诗纪》云。一作近。）求之若远。遂迷（《文选》注作迩。《御览》作迷而。）不复。自婴屯蹇。喟然回虑。题彼泰山。郁确其高。梁甫回连。枳棘充路。陟之无缘。将伐无柯。患兹蔓延。惟以永叹。涕霣潺湲。（○《孔丛子》记问篇。《诗纪前集》一。《文选》二十三临终诗注引蹇一韵。《御览》五百七十一引阪、远、蹇三韵。）
【获麟歌】　　〖《孔丛子》曰：叔孙氏之车子Θ商樵於野而获麟焉。众莫之识。以为不祥。弃之五父之衢。冉有告曰：麇身而肉角。岂天之妖乎。夫子往观焉。泣曰：麟也。麟出而死。吾道穷矣。乃歌云。〗
唐虞世兮（《论语》摘衰圣作之世。）麟凤游。今非其时来（《孔丛子》作吾。）何求。（《论语》摘衰圣作由。）麟兮麟兮我心忧。（○《孔丛子》记问篇。古微书《论语》摘衰圣。《御览》五百七十一、八百八十九。《诗纪前集》一。）
【琴歌】
〖风俗通曰：百里奚为秦相。堂上乐作。所赁浣妇自言知音。因援琴抚弦而歌曰云云。问之。乃其故妻。还为夫妇也。○《诗纪》从《乐府诗集》於题下注云三首。然後引风俗通叙其本事。逯案。此三首歌辞大同小异。一见典略。一见《颜氏家训》。并不全出风俗通。《乐府诗集》、严氏全後汉文以为皆出风俗通者。非是。今以风俗通所载为正文。而以他二首附之。〗
百里奚。初娶我时五羊皮。临当相（《御览》无相字。乐府同。）别时（《御览》作行。）烹乳鸡。今适富贵忘我为。（○《御览》五百七十二。《乐府诗集》六十。《诗纪前集》四。）
【琴歌】〖附〗
百里奚。百里奚。（《御览》不叠句。）母已死。葬南□。（《御览》作溪。）坟以瓦。（以瓦《御览》写作已。）覆以柴。（《御览》误作紫。）舂黄藜。（《御览》误作春莫黎。）搤伏鸡。西入秦。五羖皮。今日富贵捐我为。（○《御览》五百七十六引典略。《乐府诗集》六十。《诗纪前集》四。）
【琴歌】〖附〗
百里奚。五羊皮。忆别时。烹伏雌。炊扊扅。今日富贵忘我为。（○《颜氏家训》书证篇作古乐府歌百里奚词。《乐府诗集》六十。《诗纪前集》四。）
【渔父歌】〖《诗纪》云。一作渡伍员歌。〗
〖《吴越春秋》曰：伍子胥逃楚。与楚太子建奔郑。晋顷公欲因太子谋郑。郑知之。杀太子建。伍员奔吴。追者在後。至江。江中有渔父。子胥呼之。渔父欲渡。因歌曰云云。子胥止芦之漪。渔父又歌曰云云。既渡。渔父视之有饥色。曰：为子取饷。渔父去。子胥疑之。乃潜深苇之中。父来持麦饭鲍鱼羹盎浆。求之不见。因歌而呼之曰云云。子胥出饮食毕。解百金之剑以赠渔父。不受。问其姓名。不答。子胥诫渔父曰：掩子之盎浆。无令其露。渔父诺。胥行数步。渔者覆船自沈於江。〗
日月昭昭乎（越绝书、《书钞》写作日昭昭。《御览》或写作□□兮。或写作灼灼兮。案作日昭昭是。）寝已驰。（越绝书作侵以施。《书钞》作侵已施。《御览》或作侵已施。或作侵已私。）与子期乎（越绝书、《书钞》作甫。《御览》或作甫。或作兮。）芦之漪。（越绝书、《书钞》作漪。《御览》或字缺或作崎。案作漪是。○《吴越春秋》上。越绝书一。《书钞》百六引越纪。《御览》六十九引舆地志。又五百七十一。《诗纪前集》二。）　　日已夕兮予心忧悲。月已驰兮何不渡为。事浸急兮将奈何。（越绝书作心中目施。子可渡河。何为不出。船到即载入船而伏。《书钞》引越纪、《御览》引越绝书略同。○《吴越春秋》三。）
芦中人。芦中人。岂非穷士乎。（○同上）
【河上歌】
〖《吴越春秋》曰：楚白喜奔吴。吴王阖闾以为大夫。与谋国事。吴大夫被离问子胥曰：何见而信喜。子胥曰：吾之怨与喜同。子不闻河上歌乎。〗
同病相怜。同忧相扌求。（《吴越春秋》作救。）惊翔之鸟相随而集。濑下之水因复俱流。（《诗纪》此下有胡马望北风而立。越燕向日而熙。谁不爱其所近。悲其所思者乎数句。案此已非歌诗本文。不应阑入。今删。○《吴越春秋》四。《诗纪前集》二。）
【申包胥歌】　　〖《吴越春秋》曰：子胥以吴兵伐楚。入郢。昭王出奔。申包胥乃之秦求救。倚哭於秦庭。七日七夜。口不绝声。哭已。歌曰云云。桓公大惊曰：楚有贤臣若此。吴犹欲灭之。寡人无臣若斯者。其亡无日矣。为赋无衣之诗。出师而送之。〗　　吴为无道。封豕长蛇。以食上国。欲有天下。政从楚起。寡君出自草泽。使来告急。（○《吴越春秋》四。《诗纪前集》二。）
【穷劫曲】
〖《吴越春秋》曰：楚乐师扈子非荆王信谗佞杀伍奢、白州犁而寇不绝於境。至乃掘平王墓。戮尸奸喜。以辱楚君臣。又伤昭王困迫。几为天下大鄙。乃援琴为楚作穷劫之曲。其词曰：〗　　王耶王耶何乖劣。（《吴越春秋》作烈。注云。疑当作劣。）不顾宗庙听谗孽。任用无忌多所杀。诛夷白氏族几灭。二子东奔适吴越。吴王哀痛助忉怛。重涕举兵将西伐。伍胥白喜孙武决。三战破郢王奔发。留兵纵骑虏京阙。楚荆骸骨遭掘发。（《吴越春秋》作发掘。）鞭辱腐尸耻难雪。几危宗庙社稷灭。庄（《吴越春秋》作严。）王何罪国几绝。卿士凄怆长恻悷。吴军虽去怖不歇。原王更隐抚忠节。勿为谗口能谤亵。（《吴越春秋》四。《诗纪前集》四。○逯案。渚宫旧事二曰：昭王反郢。乐师扈子侍坐。引琴而歌曰：王兮王兮听谗邪。枉杀左右冤伍奢。二子怀恨东奔吴。创仇构祸破国都。鞭尸戮骸邱墓屠。赖申包胥人获苏。王虽反国忧未徂。与此互有异同。）
【乌鹊歌】
〖《吴越春秋》曰：越王句践与大夫种、范蠡入臣於吴。群臣皆送至浙江之上。越王夫人乃据船哭。顾乌鹊啄江渚之虾。飞去复来。因哭而歌之曰云云。又哀吟曰云云。〗　　仰飞鸟兮乌鸢。凌玄虚兮（《吴越春秋》无兮字。）号（《吴越春秋》注云。号当作兮。）翩翩。（《诗纪》不叠翩字。）集洲渚兮优恣。啄虾矫翮兮云间。任厥性（《吴越春秋》缺性字。注云。此阙一字。）兮往还。妾无罪兮负地。有何辜兮谴天。颿颿（《诗纪》不叠颿字。昆阳子按，颿为帆之繁体字之一）独兮西往。孰知返兮何年。心惙惙兮若割。泪泫泫兮双悬。（○《吴越春秋》七。《诗纪前集》二作乌鸢歌。）
彼（《书钞》作两。《御览》同。）飞鸟兮鸢（《御览》误作载。）乌。已回翔（《书钞》误作哭回乡。）兮翕苏。心在专兮素虾。何居食兮江湖。徊复翔兮游颺。（《书钞》作水中虫兮白虾。《御览》作水中虫子曰虾。）去复返（《书钞》作还。）兮於乎。（《书钞》作呜呼。《御览》同。）始事君兮去家。终我命兮君都。终来遇（《御览》作中年过。是。）兮何辜。（《吴越春秋》作幸。注云。幸当作辜。）离我国兮去（《御览》作入。）吴。妻衣褐兮为婢。夫去冕兮为奴。（二句《御览》作妻为婢兮夫为奴。）岁遥遥（《御览》作昭昭。）兮难极。冤悲痛（《御览》作痛悲。）兮心恻。肠千结兮服膺。於乎（《御览》作呜呼。）哀兮忘（《御览》作不。）食。愿我身兮如鸟。身翱翔兮矫翼。去我国兮心摇。（《诗纪》作遥。）情愤惋兮谁识。（○《吴越春秋》七。《诗纪前集》二。又《书钞》百六引乌、苏、湖、虾、呼五韵五句。《御览》五百七十一引乌、湖、虾、呼、家、都、辜、吴、奴、极、侧、食十二韵十二句。○《诗纪》引风雅逸篇注曰：《吴越春秋》作於後汉人。所载事多不实。此歌依□无疑。）
【采葛妇歌】
〖《吴越春秋》曰：越王句践归越。念复吴仇。苦身劳心。夜以接日。悬胆於户。出入尝之。乃使国中男女入山采葛。以作黄丝之布。吴王得葛布之献。乃增越之封。赐羽毛之饰机杖诸侯之服。越国大悦。采葛之妇伤越王用心之苦。乃作苦何之《诗》曰：〗
葛不连（《诗纪》云。一作延。）蔓棻（《御览》或作叶。）台台。我君心苦命更之。尝胆不苦甘如（《御览》作味若。事类赋同。）饴。令（《御览》或作今。事类赋作今。）我采葛以作丝。女工织兮不敢迟。弱於罗兮轻霏霏。号絺素兮将献之。越王悦兮忘罪除。吴王欢兮飞尺书。增封益地赐羽奇。机杖茵蓐诸侯仪。群臣拜舞天颜舒。我王何忧能不移。（○《吴越春秋》八作苦之诗。《诗纪前集》二。又《御览》五百七十一引饴、丝二韵。九百九十五引台、饴、丝三韵。又事类赋十一作若何之歌。引饴、丝二韵。）饥不遑食四体疲。（○《文选》二十曹植应召诗注引吴越记采葛妇人诗。○佚句。）
【离别相去辞】　　〖《吴越春秋》曰：越王伐吴。国人各送其子弟於郊境之上。作离别相去之辞曰：〗
跞躁摧长恧兮擢戟驭殳。所离不降兮以泄我王气苏。三军一飞降兮所向皆殂。一士判死兮而当百夫。道佑有德兮吴卒自屠。雪我王宿耻兮威振八都。军伍难更兮势如貔貙。行行各努力兮於乎于乎。（○《吴越春秋》十。《诗纪前集》二。）
【河梁歌】
〖《吴越春秋》曰：句践已灭吴。乃以兵北渡江淮。与齐、晋诸侯会于徐州。致贡於周。号令齐、楚、秦、晋皆辅周室。血盟而去。秦桓公不如越王之命。句践乃选吴越将士西渡河以攻秦。军士苦之。会秦怖惧。逆自引咎。越乃还车。军人悦乐。遂作河梁之《诗》曰：〗
渡河梁兮渡河梁。举兵所伐攻秦王。孟冬十月多雪霜。隆寒道路诚难当。阵兵未济秦师降。诸侯怖惧皆恐惶。声传海内威远邦。称霸穆桓齐楚庄。天下安宁寿考长。悲去归兮河无梁。（○《吴越春秋》十。《诗纪前集》二。○逯案。《吴越春秋》原注云。案《史记》年表。句践二十五年。是为秦厉共公六年。此书为秦桓公不如越王之命。非也。由句践二十五年上距秦桓公之卒。盖一百有六年矣。桓公当作历共公云云。《诗纪》即据此直改秦厉公。○逯案。《吴越春秋》。後汉时短书小说。本不注意年限。勿庸为之改正。今仍照原文作秦桓公。）
【丰歌】
〖《尚书中候》曰：周文王作丰。一朝扶老至者八十万户。草居陋然。歌曰：〗
凤皇下丰。（○诗经大雅文王篇疏。《御览》九百一十五。）
【秦始皇时民歌】　　〖杨泉《物理论》曰：秦筑长城。死者相属。民歌曰：〗
生男慎勿举。生女哺用脯。（意林作□。）不见长城下。尸骸（意林作白骨。）相支拄。（意林作撑拄。注云。一作枨拄。○水经河水注三。意林五。《诗纪前集》二。）
【甘泉歌】
〖三秦记曰：始皇作骊山陵。周回跨阴盘县界。水背陵障。使东西流。运大石於渭北渚。民怨之。作甘泉之歌曰：○逯案。二酉堂丛书本辛氏三秦记载此。张氏谓出太平《御览》。今检《御览》无此条。〗
运石甘泉口。渭水不敢（关中记作为不。博物志同。）流。千人唱。（关中记唱上有一字。）万人讴。（博物志作钩。关中记讴作相钩。《御览》同。）金陵馀石（关中记馀石上有下字。）大如塸。（关中记作大如塸土屋。○逯案。土屋二字博物志属下文。○博物志四。关中记。《御览》五百五十九引流、钩二韵。《诗纪前集》二。）
【琴女歌】
〖燕丹子曰：荆轲刺秦王。右手执匕首。左手把其袖。秦王曰：乞听琴声而死。琴女奏曲云云。王从其计。轲不解。故及於难。〗
罗縠单衣。可裂（燕丹子作掣。《诗纪》同。）而绝。三（燕丹子作八。《书钞》、《类聚》、《史记》正义、《御览》同。）尺屏风。可超而越。鹿卢（意林作辘轳。）之剑。可负而拔。（《类聚》作伏。○燕丹子下。《类聚》八十五。《史记》刺客列传正义引燕太子篇。意林二。《御览》三百四十四。《御览》五百七十七引《史记》。《诗纪前集》四。又《书钞》百二十八引绝一韵。又《御览》七百一引三秦记引三尺罗衣何不掣。四面屏风何不越二句。与本辞异。）

[book_title]先秦诗卷三
【谣】〖吟诵附〗
【康衢谣】〖《诗纪》云。一作康衢歌。
《列子》曰：尧治天下五十年。不知天下治与。不治与。愿戴己与。乃微服游於康衢。闻儿童谣云云。尧喜。问曰：谁教尔为此言。童儿曰：闻之大夫。大夫曰：古诗也。〗　　立我□（《类聚》作蒸。《御览》同。）民。莫匪尔极。不识不知。顺帝之则。（○《列子》仲尼篇。《类聚》十九、五十六。《御览》四百六十五、五百八十六。《乐府诗集》八十八。《诗纪前集》三。）
【黄泽谣】
〖穆天子传曰：天子东游于黄泽。使宫乐谣云。〗　　黄之池。（《类聚》作陀。《诗纪》云。一作陀。）其马贲?沙。皇人威仪。黄之泽。其马贲?玉。（《御览》误作王。）皇人受（《初学记》作寿。《御览》同。）谷。（○穆天子传五。《初学记》二十九。《御览》八百九十六。《诗纪前集》三。又《类聚》四十三引沙、玉二韵。）
【白云谣】
〖穆天子传曰：乙丑。天子觞西王母于瑶池之上。西王母为天子谣曰云云。天子答之。〗
白云在天。山（《文选》注作丘。《御览》同。）□（各书引作陵。）自出。道里（《文选》注作路。《御览》或同。）悠远。山川间（《颜氏家训》作谏。）之。将子无死。尚能复（乐府作向复能。）来。（○穆天子传三。《类聚》四十三。《文选》四十拜中军记室辞隋王笺注。《御览》八十五、五百七十二。《乐府诗集》八十七。《诗纪前集》三。又《文选》二十七早发定山诗注引出一韵。《御览》八引出、之二韵。）
【穆天子谣】
予归东土。和治（《诗纪》云。一作洽。）诸夏。万民平均。吾顾见女。（《类聚》、《御览》、乐府作汝。）比及三年。将复而野。（○穆天子传三。《类聚》四十三。《御览》五百七十二。《乐府诗集》八十七。《诗纪前集》三。）
【西王母吟】
〖穆天子传曰：西王母又为天子吟曰：〗
徂彼（穆天子传作比徂。）西土。爰居其（《御览》作于。）野。（《山海经》注作所。）虎豹为群。於（《山海经》注作乌。）鹊与处。嘉命不迁。（《御览》作还。事类赋同。）我惟帝女。（穆天子传无女字。）彼何世民。又将去予。（二句穆天子传作天子大命而不可称顾世民之恩流涕芔陨十七字。）吹笙鼓簧中心翱（穆天子传作翔。）翔。世民之子。惟天之望。（○穆天子传三。《山海经》西山经注。《诗纪前集》三。《御览》九百二十一及事类赋十九并引土、野、处、女四韵。）
【周宣王时童谣】　　〖《史记》曰：夏后氏之衰也。有二龙止于帝庭而言曰：予。褒之二君。夏帝卜藏其□。历夏殷莫敢发。至厉王之末。发而观之。□化为玄鼋。以入后宫。童女遭之而孕。生女。惧而弃之。宣王之时。童女谣曰云云。适有夫妇卖是器者。宣王使执之。逃于道。见乡者所弃妖子。哀而收之。奔於褒。褒人有罪。请入弃女于王以赎。是为褒姒。幽王嬖之。〗
?弧箕（《汉书》作萁。）服。（《书钞》作菔。金楼子作箙。）实亡周国。（○《国语》郑语。《史记》周本纪。《汉书》五行志。《列女传》七。金楼子箴戒篇。《书钞》四十二、百二十六。《御览》百三十五、三百四十七。《诗纪前集》三。）
【鸲鹆谣】
〖《汉书》五行志曰：《左氏传》鲁文、成之世。童谣曰云云。至昭公时。有鸲鹆来巢。公攻季氏。败。出奔齐。居外野。次乾侯。八年。死於外。归葬鲁。昭公名裯。公子宋立。是为定公。〗
鸲之鹆之。公出辱之。鸲鹆之羽。公在外野。往馈之马。鸲鹆跦跦。（《御览》作株株。）公在乾侯。徵褰与襦。鸲鹆之巢。远哉遥遥。（《汉书》作摇摇。）稠（《左传》作稠。《御览》同。乐府作裯。）父丧劳。宋父以骄。鸲鹆鸲鹆。往歌来哭。（○《左传》昭公二十五年传。《汉书》五行志。《御览》九百二十三。《乐府诗集》八十八。《诗纪前集》三。○逯案。《史记》鲁世家引此谣云。鸲鹆来巢。公在乾侯。鸲鹆入处。公在外野。《白帖》二十九引此谣曰：鸲之鹆之。公出辱之。鸲鹆之巢。远哉遥遥。鸲鹆株株。公在乾侯。鸲鸲鹆鹆。往歌来哭。皆与此有异。）
【鲁童谣】
〖《家语》曰：齐有一足之鸟。飞集於公朝。止於殿前。舒翅而跳。齐侯怪之。使使聘鲁。问於孔子。子曰：此鸟名商羊。水祥也。昔童儿有屈一脚。振讯两肩而跳。且谣云云。今齐有之。其应至矣。急告民趋治沟渠。修堤防。将有大水为灾。顷之。大霖雨。水溢泛诸国。伤害民人。惟齐有备不败。〗
天将大雨。商羊鼓（《说苑》作起。）舞。（○《说苑》辨物篇。《家语》辨政篇。《类聚》二。《初学记》二。《白帖》一、二。《御览》十。《诗纪前集》三。）
【晋童谣】
〖《左传》曰：晋献公伐虢。围上阳。问於卜偃曰：吾其济乎。对曰：克之。童谣云云。其九月、十月之交乎。丙子旦。日在尾。月在策。鹑火中。必是时也。冬十二月丙子朔。晋灭虢。虢公丑奔京师。〗
丙（《御览》丙下有子字。）之晨。龙尾伏辰。均服振振。取虢之旂。（《御览》作旗。）鹑之贲贲。天策焞焞。火中成军。虢公其奔。（○《左传》僖公五年传。《御览》三百二十八。《诗纪前集》三作晋献公时童谣。）
【晋儿谣】
〖《汉书》五行志曰：《史记》晋惠公时。童谣曰云云。惠公赖秦力得立。立而背秦。内杀二大夫。国人不说。及更葬其兄恭太子申生而不敬。故诗妖作也。後与秦战。为秦所获。立十四年而死。晋人绝之。更立其兄重耳。是为文公。遂伯诸侯。〗
恭太子更葬兮（《史记》作矣。）後十四年晋亦不昌。昌乃在其（《史记》无其字。）兄。（○《史记》晋世家。《汉书》五行志。《诗纪前集》三作晋惠公时童谣。）
【赵民谣】
〖《史记》曰：赵幽缪王迁立五年。代地大动。六年。大饥。民讹言曰云云。七年。秦人攻赵。赵大将李牧、将军司马尚将。击之。李牧诛。司马尚免。赵匆及齐将颜聚代之。赵匆军破。颜聚亡去。以王迁降。〗
赵为号。秦为笑。以为不信。视地之（风俗通作上。《诗纪》同。又注。一作之。）生毛。（○《史记》赵世家。风俗通皇霸篇。《诗纪前集》三作赵童谣。）
【楚童谣】
〖《家语》曰：楚昭王渡江。江中有物。大如斗。圆而赤。直触王舟。舟人取之。王怪之。使使聘於鲁。问于孔子。孔子曰：此萍实也。可剖而食之。吉祥也。唯霸者为能获焉。使者反。王遂食之。大美。使来以告鲁大夫。大夫因子游问曰：夫子何以知其然。曰：吾昔之郑。过乎陈之野。闻童谣云云。此楚王之应也。是以知之。〗
楚王渡江得萍实。大如斗。（《说苑》作拳。）赤如日。剖（《御览》或作割。）而食之甜（《说苑》作美。《家语》作甘。）如（《初学记》同。）蜜。（○《家语》致思篇引实、蜜二韵。《说苑》辨物篇。《类聚》八十二。《初学记》二十七。《白帖》三十。《御览》六百十二、一千。《诗纪前集》三作楚昭王时童谣。○逯案。今本《家语》脱大如斗赤如日一句。）
【楚人谣】
〖《史记》曰：楚怀王为张仪所欺。客死於秦。至王负刍遂为秦所灭。百姓哀之。为之语曰：〗　　楚虽三户。亡秦必楚。（○《史记》项羽本纪。风俗通王霸篇。《诗纪前集》三。）
【攻狄谣】
〖战国策曰：田单攻狄。三月而不克。婴儿谣曰：〗
大冠若（《书钞》作如。）箕。修（《书钞》作长。）剑拄颐。（《御览》或作归。）攻狄（《御览》作翟。）不能（《书钞》无能字。）下。垒於梧丘（国策作下垒枯丘。《诗纪》同。《御览》作累於吾兵。通鉴作垒枯骨成丘。○战国策齐策六。《说苑》指武篇。《书钞》百五十七。《御览》三百十八。《诗纪前集》三。又《御览》三百十一引起首二句。）
【有炎氏颂】
〖《庄子》曰：北门城问於黄帝曰：帝张咸池之乐於洞庭之野云云。帝曰：天机不张而五官皆备。此之谓天乐无言而心说。故有炎氏为之颂曰：〗　　听之不闻其声。视之不见其形。充满天地。苞裹六极。（○《庄子》天运篇。《诗纪前集》三。）
【舆人诵】
〖《国语》曰：晋惠公入而背外内之赂。舆人诵之曰：〗
佞之见佞。果丧其田。诈之见诈。果丧其赂。得国而狃。终逢其咎。丧田不惩。祸乱其兴。（○《国语》晋语三。《诗纪前集》三。）
【恭世子诵】
〖《国语》曰：晋惠公改葬共世子。臭达于外。国人诵之曰：〗
贞之无报也。孰是人斯。而有斯臭也。贞为不听。信为不诚。国斯无刑。媮（《国语》作偷。）居幸（《国语》作倖。）生。不更厥贞。大命其倾。威兮怀兮。各聚尔有。以待所归兮。猗兮违兮。心之哀兮。岁之二七。其靡有徵（《诗纪》作微。）兮。若翟（《国语》作狄。）公子。吾是之依兮。镇抚国家。为王妃兮。（○《国语》晋语三。《诗纪前集》三。）
【舆人诵】〖《诗纪》云。一作歌。〗
〖《左传》曰：晋侯、宋公、齐国归父、崔夭、秦小子慭次於城濮。楚师背酅而舍。晋侯患之。听舆人之诵曰：〗　　原田每每。（《御览》作莓莓。）舍其旧而新是谋。（○《左传》僖公二十八年传。《御览》五十七。《诗纪前集》三。）
【朱儒诵】〖《诗纪》云。一作歌。〗〖《左传》曰：襄公四年。邾人、莒人伐曾阝。臧纥救曾阝侵邾。败於狐骀。国人逆丧者皆髽。鲁於是乎始髽。国人诵之曰：〗臧之狐裘。败我於狐骀。我君小子。朱儒是使。朱（《白帖》作侏。下仿此。）儒朱儒。使我败於邾。（○《左传》襄公四年传。《诗纪前集》三。又《白帖》七引末尾二句。）
【子产诵】〖《诗纪》云。二章。一作歌。〗　　〖《左传》曰：郑子产从政一年。舆人诵之曰云云。及三年。又诵之曰：〗　　取我衣冠而褚之。取我田畴而伍之。（《吕氏春秋》作我有田畴。而子产赋之。我有衣冠。而子产贮之。）孰杀子产。我其与之。
我有子弟。子产诲之。我有田畴。子产殖（《御览》作辟。）之。（《吕氏春秋》作我有田畴。而子产殖之。我有子弟。而子产诲之。）子产而（《吕氏春秋》作若。）死。谁其（《吕氏春秋》作其使谁。）嗣之。（○《左传》襄公三十年传。《吕氏春秋》乐成篇。《御览》六百二十二、八百二十一。《诗纪前集》三。）
【孔子诵】
〖《孔丛子》曰：子顺曰：先君初相鲁。鲁人谚诵曰云云。及三月政成化行。民又作诵曰：○《诗纪》引《吕氏春秋》。於题下注云。二章。又云辞亦见《家语》、《孔丛子》。○逯案。《吕氏春秋》曰：孔子始用於鲁。鲁人鹥诵之曰云云。用三年。男子行乎涂右。女子行乎道左。财物之遗者。民莫之举。大智之用。莫难用也云云。无第二章诵。《诗纪》谓《吕氏春秋》有诵二章。实误。又第一章见於《吕氏春秋》。知为先秦之作。第二章出《孔丛子》。今亦著录。〗
麛裘而韡。（《孔丛子》作芾。）投之无戾。韠（《孔丛子》作芾。）之（《吕氏春秋》作而。）麛裘。投之无邮。（○《吕氏春秋》乐成篇。《孔丛子》陈士义篇。《诗纪前集》三。）
衮衣章甫。实获我所。章甫衮衣。惠我无私。（○《孔丛子》陈士义篇。《诗纪前集》三。）
【齐人颂】〖《诗纪》云。七略作齐语。〗
〖《史记》曰：荀卿。赵人。年五十始来游学於齐。驺衍术迂大而闳辩。奭也文具难施。淳于髡久与处。时有得善言。故齐人颂曰：〗
天口骈。（《诗纪》云。《史记》无天口骈三字。）谈天衍。雕龙奭。炙毂过（七略作[□果]。）髡。（○《史记》孟荀列传。《诗纪前集》三。又《文选》十六别赋注作谚。引谈天衍一句。）
【附】
【童谣】〖《诗纪》引灵宝要略作灵宝谣。〗
〖《河图》绛象曰：太湖中洞庭山林屋洞天。即禹藏真文之所。一名包山。吴王阖闾登包山之上。命龙威丈人入包山。得书一卷凡一百七十四字而还。吴王不识。使问仲尼。诡云赤乌衔书以授仲尼。仲尼曰：昔吾游四海之上。闻童谣曰云云。某按谣言乃龙威丈人洞中得之。赤乌所衔。非某所知也。吴王惧。乃复归其书。〗
吴王出游观震湖。龙威丈人名（灵宝要略作山。《诗纪》同。）隐居。北上包山入灵墟。乃造（灵宝要略作入。《诗纪》同。）洞庭窍禹书。天帝（《诗纪》作地。）大文不可舒。此文长传六百（灵宝要略作百六。《诗纪》同。）初。今（灵宝要略作若。《诗纪》同。）强取出丧国庐。（○古微书《河图》绛象。《云笈七签》三灵宝要略纪。《诗纪前集》三。）
【包山谣】
〖《诗纪》云。见杨方《吴越春秋》。又引沈怀远南越志曰：牛女之分。扬州之末土也。爰有泰山。实曰秦望。又有石篑。峻起壁立。内有金简玉字。〗禹得金简玉字书。藏洞庭包山湖。（○杨慎古今风谣。《诗纪前集》三。）
【长水童谣】
〖神异传曰：由拳县。秦时长水县也。始皇时。县有童谣曰云云。有老妪闻之忧惧。旦往窥城门。门侍欲缚之。妪言其故。妪去後。门侍杀犬。以血涂门。忽有大水。长欲没县。主簿令干（此字待考，昆阳子记。）入白令。令见干曰：何忽作鱼。干又曰：明府亦作鱼。遂乃沦陷为谷矣。因目长水、城水曰谷水矣。〗
城门当有血。城没陷为湖。（《搜神记》作城门有血。城常陷没为湖。《初学记》同。○《搜神记》十三。《水经注》沔水注。《初学记》十、《御览》六十六并引干宝《搜神记》。）
【泗上谣】　　〖《水经注》曰：周显王四十二年。九鼎沦没泗渊。秦始皇时。见於泗水。始皇大喜。使数千人入水系而行。未出。龙齿啮断其系。故泗上为之谣曰：〗
称乐太早绝鼎系。（○《水经注》泗水注。《诗纪前集》三。）
【秦人谣】
〖虞喜志林曰：秦穆公梦之天帝所。奏钧天乐。赐以金策祚世之业。当时有谣曰：〗
天帝醉秦暴。金误陨石坠。（○《文选》二西京赋注。《诗纪前集》三。〗
【秦世谣】
〖《异苑》曰：秦世有谣曰云云。始皇既坑儒焚典。乃发孔子墓。欲取诸经传。圹既启。於是悉如谣者之言。又言谣言刊在石壁。政甚恶之。乃远沙丘而循别路。见一群小儿辇沙为阜。问。云沙丘。从此得病。〗
秦始皇。何强梁。开吾户。据吾床。饮吾酒。唾吾浆。飧吾饭。以为粮。张吾弓。射东墙。前至沙丘当灭亡。（○《异苑》四。）
【童谣】
〖述异记曰：始皇二十六年。童谣云。〗
阿房阿房亡始皇。（○述异记下。）

[book_title]先秦诗卷四
【杂辞】
【蜡辞】
〖礼记曰：伊耆氏始为蜡。蜡也者。索也。岁十二月合聚万物而索飨之也。古之君子。使之必报之。祭坊与水庸事也。曰：〗
土反其宅。水归其壑。昆虫勿作。草木归其宅。（○礼记郊特牲。文心雕龙祝盟篇。《诗纪前集》六。）
【祠田辞】
〖文心雕龙曰：舜之祠田云云。利民之志。颇形於言矣。〗
荷此长耜。耕彼南亩。四海俱有。（○文心雕龙祝盟篇。《诗纪前集》六。○困学纪闻曰：舜兼爱百姓。务利天下。其田也。荷彼耒耜。耕彼南亩。与四海俱有其利。文心雕龙。舜之祠田云云。谓之祠田。岂他有所据乎。）
【祷雨辞】　　〖《荀子》曰：汤旱而祷曰云云。何以不雨至斯极也。〗
政不节与。使民疾与。何以不雨至斯极也。（《诗纪》略去此句。）宫室崇（《荀子》作荣。）与。妇谒盛与。何以不雨至斯极也。（《诗纪》略去此句。）苞苴行与。谗夫兴兴。何以不雨至斯极也。（《诗纪》略去此句。○《荀子》大略篇。《诗纪前集》六。）
【成王冠辞】
〖《家语》曰：武王崩。成王年十三而嗣立。周公摄政以治天下。冠成王而朝于祖。以见诸侯。周公命祝雍作颂曰：〗
令月吉日。王始加元服。去王幼志服（《诗纪》云。一作心。是。）衮职。钦若昊天。六合是式。率尔祖考。永永无极。（○《家语》冠颂解。《诗纪前集》六作成王冠颂。）
【同前】
〖大戴《礼》曰：成王冠。周公使祝雍曰达而勿多也。祝雍曰：〗
使王（博物志无使王二字。）近於民。远於佞。（大戴礼作羊。）近於义。（大戴礼无此三字。）啬於时。惠於财。亲（博物志作任。）贤使能。（○大戴礼公符篇。博物志五。《诗纪前集》六。）
【士冠辞】
〖仪《礼》曰：士冠始加。祝曰：〗
令月吉日。始加元服。弃尔幼志。顺尔成德。寿考惟祺。介尔景福。（始加辞。○仪礼士冠礼。《诗纪前集》六。）
吉月令辰。乃申尔服。敬尔威仪。淑慎尔德。眉寿万年。永受胡福。（右再加辞。○同上）
以岁之正。以月之令。咸加尔服。兄弟具在。以成厥德。黄?无疆。受天之庆。（右三加辞。○同上）　　甘醴惟厚。嘉荐令芳。拜受祭之。以定尔祥。承天之休。寿考不忘。（右醴辞。○同上）
旨酒既清。嘉荐?时。始加元服。兄弟具来。孝友时格。永乃保之。（右醮辞。○同上）
旨酒既氵胥。荐荐伊脯。乃申尔服。礼仪有序。祭此嘉爵。承天之祜。（右再醮辞。○同上）
旨酒令芳。笾豆有楚。咸加尔服。肴升折俎。承天之庆。受福无疆。（右三醮辞。○同上）
礼仪既备。令月吉日。昭告尔字。爰字孔嘉。髦士攸宜。宜之于假。永受保之。（右字辞。○同上○逯案。《诗纪》此下又有曰伯某父四字。今删。）
【嘏辞】
〖《仪礼》曰：主人□尸。尸酢。主人佐食。取黍授尸。尸执以命祝。祝受以东北面。嘏主人曰：〗
皇尸命工祝。承致多福无疆。于女孝孙。来女孝孙。使女受禄于天。宜稼于田。眉寿万年。勿替引之。（○仪礼祭礼。《诗纪前集》六。）
【祭辞】
〖文心雕龙曰：周之太祝。掌六祀之辞。是以庶物咸生。陈於天地之郊。旁作穆穆。唱於迎日之拜。○大戴礼载下列三辞。不言祭天、祭地、迎日。〗
皇皇上天。照临下土。集地之灵。降甘风雨。（博物志作神降甘雨。）庶物群生。各（博物志作咸。）得其所。靡今靡古。维予一人某敬拜皇天之祜。（大戴礼作□右祭天辞。○大戴礼公符篇。《诗纪前集》六。又博物志五作请雨。引土、雨、所三韵。○逯案。博物志尚有止雨祝一篇。在请雨前。）
薄薄之土。承天之神。兴甘风雨。庶卉百物。莫不茂者。既安且宁。维予一人某敬拜下土之灵。（右祭地辞。○同上）
维某年某月上日。明光于上下。勤施于四方。旁作穆穆。惟予一人某敬拜迎于郊。以正月朔日迎日於东郊。（右迎日辞。○同上○逯案。《尚书大传》四有云。光明於上下。勤施四方。旁作穆穆。至於海表。与此略同。）
【祭侯辞】
〖周《礼》曰：梓人为侯。张皮侯而栖鹄。则春以功。张五彩之侯。则远国属。张兽侯。则王以息燕。祭侯之礼。以酒脯醢。其辞曰：〗
惟若宁侯。毋或若女不宁侯。不属於王所。故抗而射女。强饮强食。诒（《诗纪》作贻。）尔曾孙。诸侯百福。（○《周礼》考工记。《诗纪前集》六。）
【同上】
嗟尔不宁侯。为尔不朝於王所。故亢而射女。强食尔（大戴礼无尔字。）食。曾孙侯氏百福。（○大戴礼投壶篇。《诗纪前集》六。）
【禳田辞】　　〖《史记》曰：齐威王使淳于髡之赵请兵御楚。赍金百斤。车马十驷。髡仰天大笑。冠缨索绝。王曰：先生少之乎。髡曰：臣从东方来。见道旁有禳田者。操豚。酒一盂。而祝曰云云。臣见其所持者狭而所欲者奢。故笑之。〗
瓯窭满篝。（《荀子注》作蟹螺者宜禾。）污邪（《荀子注》一有者字。）满车。五谷（《荀子注》作{□禾}。）蕃熟。穰穰满家。（○《史记》滑稽列传。《诗纪前集》六作田者祝二首。又《荀子·儒效篇》注引《说苑》录前二句。）
【投壶辞】　　〖《左传》曰：晋侯以齐侯宴。中行穆子相。投壶。晋侯先。穆子曰云云。中之。齐侯举矢曰云云。亦中之。伯瑕谓穆子曰：子失辞矣。〗
有酒如淮。有肉如坻。寡君中此。为诸侯师。（○《左传》昭公十二年传。《诗纪前集》七。）
有酒如渑。有肉如陵。寡君中此。与君代兴。（○同上）
【浑良夫噪】
〖《左传》曰：卫侯梦于北宫。见人登昆吾之观。被发北面而噪曰：〗　　登此昆吾之虚。绵绵生之瓜。余为浑（《诗纪》作诨。）良夫。叫天无辜。（○《左传》哀公十七年传。《御览》八百八十三。《诗纪前集》七。）
【狐援辞】　　〖《吕氏春秋》曰：狐援说齐?王。王不受。狐援出而哭三日。其辞曰云云。齐王问吏曰：哭国之法若何。吏曰：?。王曰：行法。狐援乃言曰云云。〗　　先出也衣絺（风雅逸篇作缯。《诗纪》云。一作缯。）紵。後出也满囹圄。吾今见民之洋洋然。东走而不知所处。（风雅逸篇作吾见今之人。洋洋东走而不知所处。《诗纪》云。一作吾见今之人。洋洋东走面不知所处。○《吕氏春秋》贵直篇。风雅逸篇二。《诗纪前集》七。）有人自南方来。鲋入而(鱼见)居。使人之朝为草国为墟。殷有比干。吴有子胥。齐有狐援。已不用若言。又斮之东闾。每斮者以吾参夫二子者乎。（○《吕氏春秋》贵直篇。《诗纪前集》七。）
【为士卒倡】〖《诗纪》作士卒昌。一曰相士卒。〗
〖战国策曰：田单攻狄不克。惧问鲁仲连。仲连曰：将军之在即墨。坐则织篑。立则杖锸。为士卒倡曰云云。当此之时。将军有死之心。士卒无生之气。闻若言。莫不挥泣奋臂而欲战。此所以破燕也。〗
无（战国策无无字。）可往矣。宗庙亡矣。魂魄丧（战国策作云曰尚。注云。一作去日。风雅逸篇作今日尚。《诗纪》同。）矣。归（战国策归下有於字。）何党矣。（○战国策齐策六。《说苑》指武篇。风雅逸篇七作相士卒。又《诗纪前集》七作士卒昌。）
【成相杂辞】
请成相。世之殃。愚暗愚暗堕贤良。人主无贤。如瞽无相何伥伥。请布基。慎圣人。愚而自专事不治。主忌苟胜。群臣莫谏必逢灾。论臣过。反其施。尊主安国尚贤义。拒谏饰非。愚而上同国必祸。曷谓罢。国多私。比周还主党与施。远贤近谗。忠臣蔽塞主势移。曷谓贤。明君臣。上能尊主爱下民。主诚听之。天下为一四海宾。主之孽。谗人达。贤能遁逃国乃蹶。愚以重愚。暗以重暗成为桀。世之灾。妒贤能。飞廉知政任恶来。卑其志意。大其园囿高其合。（《荀子》台下衍榭字。）武王怒。师牧野。纣卒易乡启乃下。武王善之。封之（《荀子》无之字。）於宋立其祖。世之衰。谗人归。比干见刳箕子累。武王诛之。吕尚扫麾殷民怀。世之祸。恶贤士。子胥见杀百里徙。穆公得之。强配五伯六卿施。世之愚。恶大儒。逆斥不通孔子拘。展禽三绌。春申道缀基毕输。请牧基。贤者思。尧在万世如见之。谗人罔极。险陂倾侧此之疑。基必施。辩贤罢。文武之道同伏戏。由之者治。不由者乱何疑为。凡成相。辩法方。至治之极复後王。慎墨季惠。百家之说诚不祥。治复一。修之吉。君子执之心如结。众人贰之。谗夫弃之形是诘。水至平。端不倾。心术如此象圣人。□（当是人字。）而有势。（《诗纪》作执。）直而用曳必参天。世无王。穷贤良。暴人刍豢仁人（人字衍文。）糟糠。礼乐灭息。圣人隐伏墨术行。治之经。礼与刑。君子以修百姓宁。明德慎罚。国家既治四海平。治之志。後势富。君子（《诗纪》无子字。）诚之好以待。止之敦固。有深藏之能远思。思乃精。志之荣。好而一之神以诚。（《荀子》作成。）精神相反。一而不贰为圣人。治之道。美不老。君子由这佼以好。下以教诲子弟。上以事祖考。成相竭。辞不蹶。君子道之顺以达。宗其贤良辩其殃孽□□□。（依前後句例。此处缺三字。○右一章。）
请成相。道圣王。尧舜尚贤身辞让。许由善卷。重义轻利行显明。尧让贤。以为民。汜利兼爱德施均。辩治上下。贵贱有等明君臣。尧授能。舜遇时。尚贤推德天下治。虽有贤圣。适不遇世孰知之。尧不德。舜不辞。妻以二女任以事。大人哉舜。南面而立万物备。舜授禹以天下。尚德推贤不失序。外不避仇。内不阿亲贤者予。禹劳心心字当是衍文。）力。尧有德。干戈不用三苗服。举舜甽亩。（《诗纪》作甽畎。）任之天下身休息。得後稷。五谷殖。夔为乐正鸟兽服。契为司徒。民知孝弟尊有德。禹有功。抑下鸿。辟除民害逐共工。北决九河。通十二渚疏三江。禹传（当作敷。）土。平天下。躬亲为民行劳苦。得益皋陶。横革直成为（为下当有之字）。辅。契玄王。生昭明。居於砥石迁于商。十有四世乃有天乙是成汤。天乙汤。论举当。身让卞随举牟光。□□□□（依前後句例此处缺四字。）道古贤圣基必张。□□□。（依前後句例此处缺三字。）愿陈辞。世乱恶善不此治。隐讳疾贤。良由奸诈鲜无灾。患难哉阪为先（疑当作失。）圣知不用愚者谋。前车已覆。後未知更何觉时。不觉悟。不知苦。迷惑失指易上下。忠不上达。蒙掩耳目塞门户。门户塞。大迷惑。悖乱昏莫不终极。是非反易。比周期上恶正直。正直恶。心无度。邪枉辟回失道途。已无邮人我独自美岂无故。不知戒。後必有恨後遂过不肯悔。谗夫多进。反覆言语生诈态。人之态。不如备。争宠疾贤利恶忌。妒功毁贤。下敛党与上蔽匿。上壅蔽。失辅势。任用谗夫不能制。郭（《荀子》作孰。《诗纪》同。从杨注作郭。）公长父之难。厉王流於彘。周幽厉。所以败。不听规谏忠是害。嗟我何人。独不过时当乱世。欲对衷。（《荀子》作衷对。）言不从。恐为子胥身离凶。进谏不听。刭而独鹿弃这江。观往事。以自戒。治汉乱是非亦可识。□□□□（依前後句例此处阙四字。）托於成相以喻意。（○右二章。）请成相。言治方。君论有五约以明。君谨守之。下皆平正国乃昌。臣下职。莫游食。务本节用财无极。事业听上。莫得相使一民力。守其职。足衣食。厚薄有等明爵服。利往昂上。莫得擅与孰私得。君法明。论有常。表仪既设民知方。进退有律。莫得贵贱孰私王。君法仪。禁不为。莫不说教名不移。修之者荣。离之者辱孰它师。刑称陈。守其银。下不得用轻私门。罪祸有律。莫得轻重威不分。请牧祺。用（《荀子》作明。）有基。主好论议必善谋。五听循领。莫不理续主执持。听之经。明其请。参伍明谨施赏刑。显者必得隐者复显民反诚。言有节。稽其实。信诞以分赏罚必。下不欺上。皆以情言明若日。上通利。隐远至。观法不法见不视。耳目既显。吏敬法令莫敢恣。君教出。行有律。吏谨将之无铍滑。下不私请。各以所（据杨倞注增此字。）宜舍巧拙。巨谨修。君制变。公察善思论不乱。以治天下。後世法之成律贯。（右三章。○《荀子》下。《诗纪前集》七。）

[book_title]先秦诗卷五
【诗】　　〖《吕氏春秋》曰：伊尹奔夏三年。反报于毫。曰桀。迷惑於末嬉。不恤其众。上下相疾。民心积怨。皆云云。汤谓伊尹曰：若告我旷夏。尽如诗。〗　　上天弗恤。夏命其卒。（○《吕氏春秋》慎大篇。）
【石鼓诗】　　〖《诗纪》云。按古文苑所载石鼓文。称孙巨源得於佛书龛中。盖唐人所录仅四百九十七言耳。章樵为之考正集释之。又薛尚功、郑樵、潘迪诸家咸有音训。然於阙文靡所增益。杨子用修。自言受学於李文正公。得苏文忠旧本。盖六百五十七言。而训释亦简要。杨子易以今文传之矣。陕西志亦载此文。悉与杨本同。而字画训释颇异。今以二本参较著之。其古文苑旧注有可采者。亦间取附入。注中姓氏薛、郑、章、潘已见前。施谓施宿。王。王厚之。苏疑即文忠也。○《诗纪》以此为诗。本之杨慎。风雅逸篇云。石鼓诗。周宣王猎碣也。於诗体属小雅。又云慎按此诗。其体雅也。〗　　〖刻于石鼓。史籀书之。羊欣书录云。史籀石鼓文。韩退之云。张生手持石鼓文。皆谓字而言。若论其辞。当云石鼓诗。而不当用石鼓文也。今特易文为《诗》云：○逯案。杨说甚是。故依《诗纪》列之先秦诗中。又《诗纪》多书古文。而以今文注释。颇觉烦乱。今仍照古文苑、风雅逸篇写以今文。〗
我车既攻。我马既同。我车既好。我马既[马阜]。君子爰猎。爰猎爰游。鹿鹿速速。君子之求。弯弯卤（古文苑作酋。罗笺作角。《诗纪》云。音条。）弓。弓兹以时。我驱其畤。（古文苑作孙。罗笺作时。）其来趩趩。□(左走右害口换罒心)々炱炱。即御即时。麀鹿趚趚。（古文苑作□々。）其来大垐。我驱其朴。（风雅逸篇作仆。）其来[走卖]々。射其《豕肩》（风雅逸篇作豚。）属。（[走卖]々射三字古文苑作卤既□。又属作蜀。）
【右一】
〖薛作辛文。郑作丙文。文六十六。重文十。共七十六字。一十九句。〗汧殹泛泛。（古文苑作沔沔。）烝彼（古文苑作□?攵。）淖（风雅逸篇作潮。）渊。鰋鲤处之。君子渔之。漫漫（古文苑作沥沥。）有鲨。其游[走散]々。白（古文苑作帛。）鱼绵绵。（古文苑作[帛樂]々。）其菹底鲜。黄白（古文苑作帛。）其鳊。有鲋有白。（《诗纪》云。志云与□白同。古文苑作又□白又□□。）其翊（古文苑作豆。）孔庶。脔之□(毚字下兔换夬)々。洋洋[走专]々。（《诗纪》作[走□]々。）其鱼惟何。惟鱮与惟鲤。何以橐（古文苑音瓢。《诗纪》音托。）之。惟杨及柳。
【右二】
〖薛作戊文。郑作甲文。文六十一。重文七。共六十八字。一十七句。〗
〖施云。石鼓中惟此完好。无一字磨灭。然字多假借。世既逾远。不能尽知。故义亦有不通处。更俟博雅君子辩而释之。庶可补《雅》、《颂》之亡逸。〗田车孔（古文苑作既。）安。{攸金}勒[丿馬]（昆阳子注：[丿馬]：郭沫若等释为“（馬一）huan”，（馬一）为一岁小马。马匹要到五岁以后体力才能达到正常水平。田猎时不能用体力差的一岁小马拉车。释为“（馬一）huan”和文义不合。《汉语大字典》把它释为[（丿馬）mǔ]义为马行貌。）駻駻。六师（上四字古文苑写作马众。）既简。左骖旛旛。（风雅逸篇作翻翻。）右骖（风雅逸篇缺此字。）騝騝。我以隮于原（昆阳子注：一作邍）。我戎（古文苑作阵。）止（古文苑止下有世字。）陆。宫车其写。秀弓时射。麋豕孔庶。鹿鹿雉兔。其原有迪。（古文苑作□。方中《诗纪》同。并注。或作迪。音循。）其戎奔奔。（古文苑此下有直字。《诗纪》云。郑本有□字。在大字上。音《辶雨》。古直字也。）大车出洛。亚兽（风雅逸篇作献。）白泽。我执而勿射。多庶[走樂]々。君子乃乐。
【右三】〖薛作丙文。郑作丁文。文六十九。〗
〖重文五。共七十四字。一十八句。〗
帅彼銮车。忽速填如。秀弓孔硕。彤矢镞镞。（风雅逸篇作笑々。）四马其写。六辔沃若。（古文苑作骜骜。）徒骈孔庶。廓骑宣博。（古文苑作廓宣搏搏。）酋（古文苑作{山目}。）车载行。如徒如章。原隰阴阳。趍趍六马。射之簇簇。（上八字古文苑作射之簇[辶予]。阳[辶予]六马。）有朤貙如虎。兽鹿（古文苑作鹿。）如兕。怡尔多贤。[辶申]禽奉雉。我兔允异。
【右四】〖薛作丁文。郑作戊文。文六十九。重文三。共七十一字。一十八句。〗
我来自东。零雨。（古文苑零上有{艹凄}々二字。）奔流逆（古文苑作迄。）涌。盈盈渫隰。君子既（古文苑作即。）涉。我马流汧。汧繄洎洒。（古文苑作洎洎洒洒。）烝士。驾言西归。舫舟自廓。（以上八字古文苑作舫舟西归自廓。罗笺舫舟亦在西归下。）徒骈趠趠。（古文苑作汤汤。）惟舟以行。或阴或阳。极深（风雅逸篇作淉。）以户。出于水一方。烝徒遑（风雅逸篇作徨。）止。其奔（古文苑作其奔其□。）我以阻戎乃事。（○此章句读不从风雅逸篇。）
【右五】〖薛作壬文。郑作辛文。文六十六。重文三。共六十九字。一十六句。逯案。此文恐非十六句。〗
宣猷作原作周道（《诗纪》作导。）遄。我辞攸除帅（古文苑作师。）彼阪（风雅逸篇作陂。）甲{艹弁}（《诗纪》云。居幽切。古文苑作{草廾}々。）为世里希微□々（《诗纪》云。音徼。）乃罟漆栗柞?或其拔（风雅逸篇作援。）???咎庸庸鸣条亚箬其华何为所游《?圣》々（《诗纪》云。音夔。或作夔。）水?（《诗纪》云。音利。或作周。非。）导旨树幽晤（古文苑晤下多孙字。）
【右六】〖薛作庚文。郑作乙文。文五十二。重文三。共五十五字。施云。此鼓乃皇佑间向傅师搜访而得者。每行末仅存四字。故今所传。皆断续不成文。〗
徒我?单々然。而师旅填然。会同又绎。以左（《诗纪》云。施云。左字下有骖字。今碑本磨灭。）戎障。弓矢孔庶。（古文苑此下有左骖二字。）滔滔是炽。（风雅逸篇作识。）射夫写矢。具夺举{此手}。其徒肝（《诗纪》云。郑作?于。音吁。苏作肝。）来。或群或友。悉率左右。燕乐天子。来嗣王始。振振复古。我来攸止。（○同上）
【右七】〖薛作甲文。郑作壬文。文五十九。重文三。共六十二字。一十五句。〗
彼走?齐々马キ。（古文苑作□）皙皙华华雉?位（古文苑作立。）多庶微我师氏宪宪文武可其一之【右八】〖薛作己文。郑作庚文。文二十三。重文四。共二十七字。施云。此鼓最磨灭。不复成文。〗
我水既净。我道既平。我行既止。嘉（古文苑作喜。）树则里。天子永宁。日惟丙申。旭旭杲杲。我其旁导。乘马既《辶申》。秃攵（古文苑作敕。《诗纪》云。未详音义。章作敕。罗笺作委攵。）夏康康。（古文苑作肃肃。）驾彼四黄。左骖?敖々。右骖?敕々。启戟以奕。汝（古文苑作女。罗笺作母。）不执德。幡翰黎黎。□ヵ施施。公谓大（古文苑作天。）来。余及如兹邑。曷不余及。
【右九】〖薛作乙文。郑作癸文。文七十四。重文七。共八十一字。二十句。施云。上下磨灭不成文。〗　　吴（《诗纪》云。古作虞。）人怜（古文苑作{?心}。）亟。朝夕警（古文苑作敬。罗笺同。风雅逸篇作儆。）惕。载西载北。勿掩（古文苑作奄。风雅逸篇同。）勿伐。（古文苑作伏。）若（《诗纪》云。或云异字。）而出奇。进献用特。归格?祖。告于大祝。?尝（罗笺作曾。）受享。致其方□（风雅逸篇作艺。《诗纪》云。与艺同。）寓逢中囿。孔庶{鹿匕}鹿（?尝以下古文苑作享□宁逢中孔囿鹿{鹿匕}。）原隰既坦疆理（此六字古文苑作{鹿吴}々我其鹿鹿。罗笺作□我其□□□。）蕃蕃。大田不?。君子何求。有谋有始。周爰止于是。（○古文苑一。风雅逸篇三。罗振玉石鼓文笺。《诗纪前集》八。）
【右十】〖薛作癸文。郑作己文。文七十二。重文一。共七十三字。一十八句。〗
【佹诗】
〖《荀子》曰：天下不治。请陈亻危诗云云。与愚亦疑。愿闻反辞。其小歌也云云。〗
天地易位。四时易乡。列星陨（《荀子》作殒。）坠。旦墓晦盲。（《类聚》作冥。）幽暗（《荀子》作晦。《类聚》作暗。）登昭。（《类聚》作照。）日月下藏。公正无私。反见（《类聚》作见谓。）纵横。志爱公利。（《类聚》作私。）重楼疏堂。无私罪人。{敬心}革二（《荀子》作贰。）兵。道德纯备。谗口将将。仁人绌（《类聚》作诎。）约。敖暴擅强。天下幽险。恐（《类聚》作怨。）失世英。（《类聚》作殃。）龟（《荀子》作螭。《诗纪》同。）龙为蝘蜓。鸱枭为凤凰。比干见刳。（《类聚》作剖。）孔子拘匡。昭昭乎其知（《类聚》作智。）之明也。郁郁乎其遇时之（《类聚》无之字。）不祥也。拂乎其欲礼义之大行也。暗（《类聚》作暗。）乎天下之晦盲也。皓天不复。忧无疆也。千秋必反。古之常也。弟子勉学。天不忘也。圣人共手。时几将矣。
念彼远方。何其塞（《诗纪》云疑作蹇。）矣。仁人绌约。暴人衍矣。忠臣危殆。谗人般（《荀子》作服。杨倞曰：本或作般。）矣。璇玉瑶珠。（《类聚》作琳。）不知佩也。杂布与锦。（《类聚》作绵。）不知异也。闾娵（《文选》注作□聚。集韵作娶。《楚辞》补注作姝。）子奢。（《韩诗外传》作都。）莫之媒也。嫫母力（《荀子》作刀。《诗纪》同。）父。是（《类聚》误作莫。）之喜（玉烛宝典作憘。）也。以盲为明。以聋为聪。以危为安。以吉为凶。鸣呼上天。曷维（《诗纪》作惟。）其同。（○《荀子》赋篇。《诗纪前集》八。又玉烛宝典十二作《荀子》荆楚歌赋。引憘一韵。《类聚》二十四作荀况赋危诗。引乡、冥、藏、横、堂、将、强、殃、皇、匡、明、祥、行、盲、佩、异、媒、喜、聪、凶、同二十一韵。《文选》四十五杨雄《解嘲》注作荀卿《云赋》。引皇一韵。又五十一王褒四子讲德论注引媒、喜二韵。《楚辞》七谏洪氏补注引佩一韵。）
【书後赋诗】〖附战国策曰：春申君使人请孙子於赵。孙子为书谢曰：疠人怜王。此不恭之语也。虽然。不可不审察也。因为赋曰：〗○逯案。此所赋即佹诗後段。以文字稍异。故附於此。
宝珍隋珠。（《韩诗外传》作璇玉瑶珠。）不知佩（《诗纪》作俾。）兮。（《韩诗外传》无兮字。下同。）袆（战国策误作□。）衣与丝。（《韩诗外传》作杂布与锦。）不知异兮。闾姝（《韩诗外传》作□。）子奢。（《韩诗外传》作都。）莫之媒兮。嫫母求之。又甚喜之（求之以下《韩诗外传》作力父是之喜。）兮。以瞽（《韩诗外传》作盲。）为明。以聋为聪。以是为非。以吉为凶。呜呼上天。曷惟（《韩诗外传》作维。《诗纪》作谓。）其中。（○战国策楚策四。韩寺外传四。《诗纪前集》八。）

[book_title]先秦诗卷六
【逸诗】
【支诗】
〖《国语》曰：卫彪?曰：武王克殷。作此诗。以为饫歌。名之曰支。以遗後人。使永监焉。夫礼之立成者为饫。昭明大节而已。少曲与焉。是以为之日惕。欲其教民戒也。〗　　天之所支。不可坏也。其所坏亦不可支也。（○《国语》周语下。《诗纪前集》九。）
【狸首诗】
（礼记郑注曰：狸首。诗篇名。射义所云《诗》曰曾孙侯氏是也。）　　曾孙侯氏。四正具举。大夫君子。凡以庶士。大小莫处。御於君所。以燕以射。则燕则誉。（○礼记射义。大戴记投壶。《诗纪前集》九。）
【同上】
质参既设。执旌既载。干侯既抗。中获既置。弓既平张。四侯且良。决拾有常。既顺乃让。乃揖乃让。乃[□齐]（《诗纪》作跻。）其堂。乃节其行。既志乃张。射夫命射。射者之声。御车之旌。既获卒莫。（○大戴礼投壶篇。《诗纪前集》九。○逯案。大戴记先载质参既设四句。次载弓既平张以下等句。二者之间。杂有他文。不相连属。恐非一篇之辞。姑依《诗纪》附此待考。）
【黄竹诗】〖三章穆天子传曰：丙辰。天子游黄台之丘。猎於苹泽。有阴雨。天子乃休。日中大寒。北风雨雪。有冻人。天子作诗三章以哀民。〗
我徂黄竹。□□□□（依前後句例。此处至少脱一句。）□员（穆天子传作负。《初学记》同。）閟寒。帝收九行。嗟我公侯。百辟冢卿。皇我万民。旦夕勿忘。　　我徂黄竹。□□□□（依前後句例。此处至少脱一句。）□员（穆天子传作负。《初学记》同。）閟寒。帝收九行。嗟我公侯。百辟冢卿。皇我万民。旦夕勿穷。
有皎者鴼。翩翩（《御览》或作[扁□]々。）其飞。嗟我公侯。□勿则迁。居乐甚（《御览》作其。）寡。不如迁土。（穆天子传作上。）礼乐其民。（○穆天子传五。《御览》五百九十二。《诗纪前集》九。又《初学记》卷二引七字。《御览》十二引一二两章。又《御览》九百二十五引飞一韵。）
【祈招诗】
〖《左传》曰：昔穆王欲肆其心。周行天下。将皆必有车辙马迹焉。祭公谋父作祈招之诗。以止王心。是以获没於祗宫。其《诗》曰：〗
祈招之愔愔。（《家语》有乎字。）式昭德音。思我王度。式如玉。式如金。形（《家语》作刑。）民之力。而无醉饱之心。（○《左传》昭公十二年传。《家语》正论篇。《御览》六百九。《诗纪前集》九。）
【招诗】
〖孟子曰：景公召太师曰：为我作君臣相说之乐。盖徵招角招是也。其《诗》曰：〗
畜君何尤。（○孟子二梁惠王篇。《诗纪前集》九作徵招角招。）
【无射诗】
〖周《书》曰：晋平公使叔誉于周。见太子而与之言。五称而五穷。归告公曰：太子晋行年十五。而臣弗能与言。君请归声就复与田。师旷曰：不可。请使瞑臣。师旷见太子。三称三告善。王子曰：请入坐。遂敷席注瑟。师旷歌无射。乃注瑟於王子。王子歌峤。〗　　国诚（《书钞》作城。）宁矣。（《书钞》作兮。）远人来观。修义经矣。（《书钞》作兮。）好乐无荒。（○《周书》太子晋解。《书钞》百六。《御览》五百七十六。《诗纪前集》九。）
【峤诗】
何自南极。至于北极。绝境越国。弗愁道远。（○《周书》太子晋解。《诗纪前集》九。）
【辔之柔矣诗】
〖周《书》曰：师旷见周太子晋归。太子赐乘车四马。曰：太师亦善御之。对曰：御吾未之学也。王子曰：汝不为夫时诗云云。以是御之。〗　　马之刚矣。辔之柔矣。马亦不刚。辔亦不柔。志气麃麃。（《周书》作尘尘。误。）取与不疑。（○《周书》太子晋解。《诗纪前集》九。）
【骊驹诗】
〖《汉书》曰：王式为博士。既至止舍中。共持酒肉劳式。式谓歌吹诸生曰：歌骊驹。文颖注曰：其辞云。〗
骊驹在门。仆夫俱存。骊驹在路。仆夫整驾。（○《汉书》王式传注。《诗纪前集》九。）
【诗】
〖《左传》曰：郑伯克段于鄢。遂置姜氏於城颍而誓之曰：不及黄泉。无相见也。既而悔之。颍考叔曰：若阙地及泉。隧而相见。其谁曰不然。公从之。公入而赋云云。姜出而赋云云。遂为母子如初。〗
大隧之中。其乐也融融。（○《左传》隐公元年传。）
大隧之外。其乐也泄泄。（○同上）
【白水诗】
〖《列女传》曰：甯戚击牛角而商歌。甚悲。桓公异之。使管促迎之。甯戚称曰：浩浩乎白水。管仲不知所谓。不朝五日。而有忧色。其妾笑曰：人已语君矣。古有白水之诗云云。甯戚之欲得仕国家也。〗
浩浩白水。鯈鯈之鱼。君来召我。我将安居。国家未立。（《列女传》作定。）从我焉如。（○《列女传》六。《诗纪前集》九。）
【同上】
〖《管子》曰：桓公使管仲求甯戚。甯戚应之曰：浩浩乎。管仲不知。至中食而虑之。婢子曰：公何虑。管仲曰：公使我求甯戚。甯戚应我曰：浩浩乎。吾不识。婢子曰：诗有之云云。甯子其欲室乎。〗
浩浩者（《类聚》、《御览》作之。）水。育育（《御览》作游游。）者（《类聚》、《御览》作之。）鱼。未有室家。（《类聚》作家室。）而召我（上三字《类聚》、《御览》作我将。）安居。（《管子》作而安召我居。○《管子》小问篇。《类聚》三十五。《御览》五百。《诗纪前集》九。）
【《左传》引逸诗】　　翘翘车乘。招我以弓。岂不欲往。畏我友朋。（○《左传》庄公二十二年传陈仲敬引。《诗纪前集》九。）
我无所监。夏後及商。用乱之故。民卒流亡。（○《左传》昭公二十六年传晏子引。《晏子春秋》外篇。《诗纪前集》九。）
俟河之清。人寿几何。兆云询多。职竞作罗。（○《左传》襄公八年传子驷引周诗。《诗纪前集》九。）
虽有丝麻。无弃管蒯。虽有姬姜。无弃蕉萃。凡百君子。莫不代匮。（○《左传》成公九年传。《诗纪前集》九。）
周道挺挺。我心扃扃。讲事不令。集人来定。（○《左传》襄公五年传。《诗纪前集》九。）
礼义（《汉书》或有之字。）不愆。何恤於（《汉书》无於字。《後汉书》作乎。）人（《汉书》有之字。《後汉书》同。）言。（○《左传》昭公四年传。《汉书》东方朔传。
又匡衡传。《後汉书》班超传注。《诗纪前集》九。）
淑慎尔止。无载尔伪。（○《左传》襄公三十年传。《诗纪前集》九。）
【《论语》引逸诗】　　巧笑倩兮。美目盼兮。素以为绚兮。（○《论语》八佾篇。《诗纪前集》九。）　　棠棣之华。偏其反而。岂不尔思。室是远而。（○《论语》子罕篇。《诗纪前集》九。）
【礼记引逸诗】
昔吾有先正。共言明且清。国家以宁。都邑以成。庶民以生。谁能秉国成。不自为政。卒劳百姓。（○礼记缁衣篇。计纪前集九。又《文选》二十四答何劭诗注作子思子诗。引正、清、宁、成四韵。○《诗纪》云。下三句见小雅节南山之篇。李善《文选》注引首四句作子思子诗。）
相彼盍旦。尚犹患之。（○礼记坊记篇。《诗纪前集》九。○《诗纪》云。盐铁论亦载此。盍旦作干□旦。月令作□旦□。或作渴旦。）
【《家语》引逸诗】
皇皇上天。（《说苑》作帝。）其命不忒。天之以善。（《说苑》作与人。）必报其（《说苑》作有。）德。（○《家语》六本篇。《说苑》权谋篇。《诗纪前集》九。）
【《管子》引逸诗】
鸿鹄将将。（○《管子》形势篇。○逯案。《诗纪》引此作鸿鹄将将。唯民歌之。济济多士。殷民化之。然检《管子》云。卫命者。君之尊也。受辞者。名之运也。上无事则民自试。抱蜀不言。而庙堂既修。鸿鹄锵锵。唯民歌之。济济多士。殷民化之。据此。如谓《管子》引诗。则止鸿鹄锵锵、济济多士两句。而鸿鹄锵锵为逸诗也。又锵锵。形势解篇作将将是。今从之。）
【《墨子》引周诗】　　王道荡荡。不偏不党。王道平平。不党不偏。（○《墨子》兼爱篇。○逯案。书洪范篇有此四句。惟不字皆作无。）
【《墨子》引逸诗】
必择所堪。必谨所堪。（○《墨子》所染篇。《诗纪前集》九。）
鱼水不务。陆将何及。（○《墨子》非攻篇。《诗纪前集》九。）
【《荀子》引逸诗】
如霜雪之将将。如日月之光明。（○《荀子》王霸篇。《诗纪前集》九。○逯案。《诗纪》此下尚有为之则存、不为之则亡二句。今依杨倞注只录前二句。）
国有大命。不可以告人。妨其躬身。（○《荀子》臣道篇。《诗纪前集》九。）
凤凰（《类聚》作鸟。《御览》同。）秋秋。（《类聚》作啾啾。《御览》同。）其翼若干。（《类聚》作竿。《御览》作竽。）其声若箫。有凤有凰。（《类聚》作有皇有凤。《御览》同。）乐帝之心。（《荀子》解蔽篇。《类聚》九十九。《御览》四百六十八、九百十五。《诗纪前集》九。）
长夜慢兮。永思骞兮。太古之不慢兮。礼义之不愆兮。何恤人之言兮。（○《荀子》正名篇。《诗纪前集》九。○逯案。前引《左传》逸诗与此末二句略同。）
涓涓源水。不壅（《荀子》作?。）不塞。毂既（《荀子》作已。）破碎。乃大其辐。事以（《荀子》作已。）败矣。乃重太（《荀子》作大。）息。（○《荀子》法行篇。《诗纪前集》九。）
墨以为明。（《诗纪》作朗。）狐狸而苍。（○《荀子》解蔽篇。《诗纪前集》九。）
【《列子》引逸诗】
良弓之子。必先为箕。良冶之子。必先为裘。（○《列子》汤问篇。《御览》七百四十六作《列子》古语。《诗纪前集》九。○逯案。礼记学记云。良冶之子必学为裘。良弓之子必学为箕。与此稍异。）
【《庄子》引逸诗】
青青之麦。生於陵（《诗纪》作陵之。）陂。（《御览》或误作坂。）生不布（《类聚》或无布字。）施。死何（《御览》何下或有用字。）含珠为。（○《庄子》外物篇。《类聚》八十四、八十五。《白帖》十九。《御览》四百七十七、五百四十九、八百三、八百三十八。《诗纪前集》九。）
【《吕氏春秋》引逸诗】
将欲毁之。必重累之。将欲踣之。必高举之。（○《吕氏春秋》行论篇。《诗纪前集》九。）
君君子则正。以行其德。君贱人则宽。以尽其力。（○《吕氏春秋》爱士篇。《诗纪前集》九。）　　唯则定国。（○《吕氏春秋》权勋篇。《左传》僖公九年传。《诗纪前集》九。）
【战国策引逸诗】
行百里者。半於九十。（○战国策秦策五。《诗纪前集》九。）　　大武远宅不涉。（○战国策秦策四。《史记》春申君传。《新序》善谋篇。《诗纪前集》九。）
木实繁者披其枝。披其枝者伤其心。大其都者危其君。尊其臣者卑其主。（○战国策秦策三。《诗纪前集》九。）　　树德莫如滋。除害莫如尽。（○战国策秦策三。《诗纪前集》九。）
【《史记》引逸诗】
得人者与。失人者崩。（○《史记》商君列传。）
【《汉书》引逸诗】
四牡翼翼。以征不服。亲省边陲。用事所极。（○《汉书》武帝纪。《诗纪前集》九引起首二句。）　　九变复贯。知言之选。（《诗纪》云。变一作辨。○《汉书》武帝纪。《诗纪前集》九。）
【《说苑》引逸诗】
绵绵之葛。在於旷野。良工得之。以为絺紵。良工不得。枯死於野。（○《说苑》尊贤篇。《诗纪前集》九。）
【《周礼》注引逸诗】
敕尔瞽。率尔众工。奏尔悲诵。肃肃雝雝。无怠无凶。（○《周礼》春官注。《诗纪前集》九。○逯案。《诗纪》列此为辟雍诗之三。今从卮林别列於此。又周官贾公彦疏曰：瞽人无目而云敕尔瞽率尔众工。於义不可。且奏尔悲诵等似逸诗。不知何从而出云云。○逯案。郑注只来敕也。敕尔瞽以下即逸诗。贾说亦未的。）
【《後汉书》引逸诗】
皎皎练丝。在所染之。（○《後汉书》杨终传。《诗纪前集》九。）
【《晋书》引逸诗】
羽觞随波。（《初学记》波上有流字。《御览》或同。○《晋书》束皙传。《初学记》四。《御览》三十、一百五十八、六百十二。《诗纪前集》九。）
【集韵引逸诗】
佞人如[虫犀]（○集韵六脂。《诗纪前集》九。）

[book_title]先秦诗卷七
【古谚语】
【《六韬》引谚】
天下攘攘。皆为利往。天下熙熙。皆为利来。（○《御览》四百九十六。《诗纪前集》十。）
【《管子》引古言】
墙有耳。伏寇在侧。（○《管子》君臣篇。《诗纪前集》十。）
【《论语》引南人言】
人而无恒。不可以作巫医。（○《论语》子路篇。）
【孔子《家语》引里语】
相马以舆。相士以居。（○《家语》子路初见篇。《御览》四百九十五。《诗纪前集》十。）
【礼记引谚】
人莫知其子之恶。莫知其苗之硕。（○礼记大学篇。《诗纪前集》十。）
【礼记引南人言】
人而无恒。不可以为卜筮。（○礼记缁衣篇。）
【孟子引夏谚】
吾王（《晏子春秋》作君。）不游。吾（《晏子春秋》作我。）何以休。吾王（《晏子春秋》作君。）不豫。吾何（《晏子春秋》作我曷。）以助。一游一豫。为诸侯度。（○孟子梁惠王篇。《晏子春秋》内篇。《御览》五百三十七引越绝书。《诗纪前集》十。）
【孟子引齐人言】
虽有智慧。不如乘势。虽有?基。不如待时。（○孟子公孙丑篇。《诗纪前集》十。）
【《左传》引周谚】
山有木工则度之。宾有礼主则（《白帖》无则字。）择之。（○《左传》隐公十一年传。《御览》四百九十五。《诗纪前集》十。又《白帖》十引下一句。）　　匹夫无罪。怀璧其罪。（○《左传》桓公十年传。《类聚》八十三、八十四。《御览》三百四十二、四百九十五。《诗纪前集》十。）
【《左传》引谚】
心苟无瑕。何恤乎无家。（○《左传》闵公元年传。《诗纪前集》十。）
辅车相倚。唇亡齿寒。（○《左传》僖公五年传。《类聚》五十九。《白帖》九。《御览》三百三、三百六十七、三百六十八、四百五十一、四百九十五。《诗纪前集》十。）
高下在心。川泽纳污。山薮藏疾。瑾瑜匿瑕。国君含垢。（○《左传》宣公十五年传。《御览》四百九十五。《诗纪前集》十。○《诗纪》云。《汉书》亦引此。无高下在心一句。）
民之多幸。国之不幸。（○《左传》宣公十六年传。《诗纪前集》十。）
非宅是卜。（《初学记》误作名。）惟邻是卜。（○《左传》昭公三年传。《初学记》二十四。《御览》一百五十七、一百八十。《诗纪前集》十。）
狼子野心。（○《左传》宣公七年传。《御览》七百二十九。）
老将知而耄及之。（○《左传》昭公元年传。）
臣一主二。（○《左传》昭公十三年传。《诗纪前集》十。）
无过乱门。（○《左传》昭公十九年传。《诗纪前集》十。○逯案。《左传》昭公二十二年传引人有言曰唯门之无过。《国语》周语引人有言曰无过乱人之门。均属一谚而小异。）
室於怒市於色。（《御览》作怒於室而色於市。○《左传》昭公十九年传。《御览》一百七十四。《诗纪前集》十。）
唯食忘忧。（○《左传》昭公二十八年传。○《诗纪前集》十。○《诗纪》云。《国语》作唯食可以忘忧。）　　民保於信。（○《左传》定公十五年传。《诗纪前集》十。）
【《左传》引古人言】
心则不竞。何惮於病。（○《左传》僖公七年传。《诗纪前集》十。）
畏首畏尾。身其馀几。（○《左传》文公十七年传。《诗纪前集》十。）
虽鞭之长。不及马腹。（○《左传》宣公十五年传。《诗纪前集》十。）　　杀老牛莫之敢尸。（○《左传》成公十七年传。《诗纪前集》十。）
挈瓶之知。守不假器。（○《左传》昭公七年传。《诗纪前集》十。）　　鹿死不择音。（○《左传》文公十七年传。《诗纪前集》十。）
【《左传》引上国言】　　不索何获。（○《左传》昭公二十七年传。）
【《国语》引谚】
兽恶其网。民恶其上。（○《国语》周语。《御览》八百三十四。《诗纪前集》十。）　　众心成城。众口铄金。（○《国语》周语。《御览》四百九十五、五百七十五。《诗纪前集》十。）　　从善如登。从恶如崩。（○《国语》周语。《诗纪前集》十。）
黍稷无成。不能为荣。黍不为黍。（《御览》无不为黍三字。）不能蕃朊。（《国语》作庑。《御览》作芜。）稷不为稷。（《御览》无不为稷三字。）
不能繁殖。所生不疑。惟德之基。（○《国语》晋语。《御览》四百九十五。《诗纪前集》十。）
狐埋之而狐扌骨之。是以无成功。（○《国语》吴语。《诗纪前集》十。）
觥饭不及壶餮。（○《国语》越语。《诗纪前集》十。）
【《国语》引人言】
兄弟谗阋。侮人百里。（○《国语》周语。《诗纪前集》十。）
兵在其颈。（○《国语》周语。《诗纪前集》十。）
佐雝者尝焉。佐斗者伤焉。（○《国语》周语。《诗纪前集》十。）
祸不好不能为祸。（○《国语》周语。《诗纪前集》十。）
【《墨子》引古语】
唇亡则齿寒。（○《墨子》非攻篇。○案此与《左传》所引小异。）
谋而不得。则以往知来。（○《墨子》非攻篇。）
君子不镜於水而镜於人。镜於水见面之容。镜於人则知（《白帖》知下有其字。）吉与（《类聚》无与字。《白帖》、《御览》同。）凶。（○《墨子》非攻篇。《类聚》八。《白帖》二。《御览》五十八。）
【《庄子》引野语】
闻道百以为莫已若。（○《庄子》秋水篇。《诗纪前集》十。）
众人重利。廉士重名。贤士尚志。圣人贵精。（○《庄子》刻意篇。《诗纪前集》十。）
【《荀子》引古言】
衣与缪与。不女聊。（○《荀子》子道篇。《诗纪前集》十。）
【《荀子》引民语】
欲富乎。忍耻矣。倾绝矣。故旧矣。与义分背矣。（○《荀子》大略篇。《诗纪前集》十。）
【《荀子》引语】
流丸止於瓯臾。流言止於知者。（○《荀子》大略篇。《诗纪前集》十。）
浅不可与测深。愚不足与谋知。坎井之{圭黾}。不可与语东海之乐。（○荀子正论篇。）
【晏子引谚言】
鼠社不可薰。（○《晏子春秋》外篇。）
【晏子引语】　　言发於尔。不可止於远。行存於身。不可掩於众。（○《晏子春秋》外篇。）
【《列子》引古语】
生相怜。死相捐。（○《列子》杨朱篇。《诗纪前集》十。）
人不婚宦。情欲失半。人不衣食。君臣道息。（○《列子》杨朱篇。《诗纪前集》十。）
【《列子》引周谚】
田父可坐杀。（○《列子》杨朱篇。《诗纪前集》十。）
【慎子引谚】　　不聪不明。不能为王。不瞽不聋。不能为公。（○《御览》四百九十六。困学纪闻十。《诗纪前集》十。）
【韩非子引鄙谚】
长袖（《御览》或作袂。）善舞。多财（《御览》或作资。）善贾。（○韩非子五蠹篇。《类聚》四十三。《御览》五百七十四、八百二十九。）
莫众而迷。（○韩非子内储说上。）
佣自卖。哀而不售。士自誉。辨而不信。（○《御览》八百二十八。）
【韩非子引古谚】
为（意林无为字。）政若沐也。（意林无也字。）虽有弃发之费（《御览》作劳。）而有长发之利也。（○意林一。《御览》三百九十五。）
【韩非子引先圣谚】
不踬於山。而踬於垤。（○韩非子六反篇。）
规有摩而水有波。我欲更之。无奈之何。（○韩非子八说篇。）
【韩非子引古语】
奔车之上无仲尼。覆舟之下无伯夷。（○韩非子安危篇。《御览》四百三十引殷康明慎、四百五十九引《淮南子》。《诗纪前集》十。）
【商子引谚】
蠹众而（意林作则。）木折。隙大而（意林作则。）墙坏。（商子修权篇。意林四。）
【商子引语】　　愚者暗於成事。智者见於未萌。（○商子更法篇。《御览》四百九十六引商君书。）
【邹子引古语】　　截趾适履。（《诗纪》作履。）孰云其愚。何与斯人。追欲丧躯。（○古今谚。《诗纪前集》十。）
【《吕氏春秋》引鄙谚】
居者无载。行者无埋。（○《吕氏春秋》知接篇。《诗纪前集》十。）
黄金累千。不如一贤。（○《初学记》十七引《吕氏春秋》。）
【尉缭子引谚】　　千金不死。百金不刑。（○尉缭子将理篇。）
【鲁连子引谚】
百足之虫。三（《文选》注作至。《御览》或同。）断（上二字《御览》或作断而。）不蹶。（○意林一。《文选》五十二六代论注。《御览》九百四十四、九百四十八。《诗纪前集》十。）　　心诚怜。白发玄。情不怡。艳色媸。（○风雅遗篇六。《诗纪前集》十。）
【鬼谷子引古语】
女爱不蔽席。男欢不尽轮。（古今谚云。战国策。宠女不敝席。宠臣不敝轩。《诗纪》同。○古今谚。《诗纪前集》十。）
【《孔丛子》引遗谚】
尧舜（《白帖》作饮。《论衡》作文王饮酒。）千钟。孔子（《御览》或有饮字。）百觚。子路嗑嗑。（《类聚》、《御览》或作溘溘。《类聚》或无嗑嗑二字。）尚（《御览》或作日。）饮十（《类聚》作百。《御览》同。）榼。（○《孔丛子》儒道篇。《书钞》百四十八。《类聚》二十五、七十二。《御览》四百六十六、七百六十一、八百四十五。《诗纪前集》十。又《论衡》语增篇引觚一韵。《白帖》五引第一句。）
【战国策引谚】　　见君之乘下之。见杖起之。（○战国策楚策。《诗纪前集》十。）
以书为御者。不尽马之情。以古制今者。不达事之变。（○战国策赵策。《诗纪前集》十。）
厚者不损（《诗纪》作毁。）人以自益。（《诗纪》有也字。）仁者不危躯（《诗纪》作人。）以要名。（《诗纪》有也字。○战国策燕策。《诗纪前集》十。）
【战国策引鄙语】
见兔而顾犬。未为晚也。亡羊而补牢。（《诗纪》云。一本作篱。音同。）未为迟也。（《新序》作亡羊而补牢未为迟。见兔而呼狗未为晚。○战国策楚策。《新序》杂事篇。《御览》四百九十五、九百七。《诗纪前集》十。）　　借车者驰之。借衣者被之。（○战国策赵策。《诗纪前集》十。）
宁为鸡口。无为牛後。（○战国策韩策。《史记》苏秦列传。《类聚》二十五。《御览》四百六十、四百九十五、八百九十八。《诗纪前集》十。○《颜氏家训》曰：按延笃战国策音义曰：尸。鸡中之主。从。牛子也。然则口当为尸。後当为从。俗写误也。○逯案。《史记》索隐引战国策与颜氏同。）
【战国策引语】
战胜而国危者。物不断也。功大而权轻者。地不入也。（○战国策秦策。《诗纪前集》十。）
骐骥之衰也。驽马先之。孟贲之倦也。女子胜之。（○战国策齐策。《诗纪前集》十。）
厉疾怜王。（○战国策楚策。《诗纪前集》十。）
强者善。弱者不能自守。（○战国策赵策。）
仁不轻绝。智不轻怨。（○战国策燕策。《新序》杂事篇。《诗纪前集》十。）
【《史记》引谚】　　死者复生。生者不愧。（○《史记》赵世家。计纪前集十。）
蓬生麻中。不扶自（《书钞》作乃。）直。白沙在泥。（《史记》有中字。）与之皆黑。（○《史记》三王世家褚先生引。《书钞》百五十八引大戴礼。《类聚》八十二引曾子。《诗纪前集》十。○《诗纪》云。鲁子书作谚曰：）
力则任鄙。智则樗里。（○《史记》樗里子传引秦人谚。《诗纪前集》十。）
【《史记》引语】
狡兔死。良狗烹。高鸟尽。良弓藏。敌国破。谋臣亡。（○《史记》淮阴侯传韩信引人言。○逯案。韩非子说储下。太宰嚭遗大夫种曰：狡兔尽则良犬烹。敌国灭则谋臣亡。又《汉书》蒯通传。通欲说韩信令背汉。引语曰：野禽殚。走犬烹。敌国破。谋臣亡。知此语始自太宰嚭。辗转成为习语。故有繁简文字之异。今依《史记》录之。）
【新书引周谚】　　君子重袭。小人无由入。正人十倍。雅辟无由来。（新书客经篇：《诗纪前集》十。）
囊漏（文心雕龙作满）贮（文心雕龙作储，长短经同。）中，（○新书春秋篇。文心雕龙书记篇。长短经大体篇。《诗纪前集》十。）
【附】
【金楼子引殷纣时语】
车行酒。骑行炙。百二十日为一夜。（○金楼子箴戒篇。）
【金楼子引古语】　　宁得一把五加。不（潜确类书作安。）用金玉（《诗纪》作黄金。）满车。宁得一斤（《诗纪》作把。）地榆。不（潜确类书作安。）用明月宝珠。（○金楼子志怪篇。潜确类书九十八引东华真人煮石经。○逯案。《诗纪》此篇作鲁定公记载古语。）
【妆台记序引春秋时谚】
夏姬得道。鸡皮三少。（○西溪丛话下引宇文士及妆台记序。）

[book_title]汉诗卷一
☆汉高帝刘邦〈邦。字季。沛丰邑中阳里人。初为泗上亭长。秦二世元年。起兵。称沛公。明年。楚怀王以为砀郡长。封武安侯。以子婴元年西入关。立为汉王。都南郑。以汉五年破项羽。即皇帝位。都长安。汉十二年卒。年五十三。谥曰高皇帝。〉【歌诗二首】〖从《汉书》艺文志〗
【大风】〖《史记》又名三侯之章。〗
〖《汉书》曰：十二年冬。上破布军于会缶。布走。令别将追之。上还。过沛。留。置酒沛宫。悉召故人父《老子》弟佐酒。发沛中儿得百二十人。教之歌。酒酣。上击筑自歌曰：〗　　大风起（倭名《类聚》作吹。误。）兮云飞扬。威加海内（《书钞》作四海。《初学记》、《白帖》同。）兮归故乡。安得猛士兮（魏志引略兮字。）守四方。（○《汉书》高帝纪。《史记》高祖纪。《文选》二十八。《史记》乐书三侯之章下司马贞索隐。《书钞》一百六。《类聚》四十三。《白帖》十八。《御览》八、八十七、二百四十一、五百三十九、五百九十一。《乐府诗集》五十八。《诗纪》一。又魏志蒋济传作高祖引方一韵。倭名《类聚》一引扬一韵。）
【鸿鹄】〖《乐府诗集》作楚歌。〗
〖《汉书》曰：上欲废太子。立戚夫人子赵王如意。汉十二年。上从破布归。疾益甚。愈欲易太子。及宴。置酒。太子侍。四人者从太子。年皆八十有馀。须眉皓白。衣冠甚伟。为寿已毕。趋去。上目送之。召戚夫人指视曰：我欲易之。四人为之辅。羽翼已成。难动矣。戚夫人泣涕。上曰：为我楚舞。吾为若楚歌。歌曰：〗　　鸿鹄（《史记》作雁。《白帖》同。）高飞。（《白帖》飞下有兮字。潜确类书同。）一举千里。羽翼（《史记》作翮。《书钞》、《白帖》、潜确类书同。）以（此字待核）（《史记》作已。《书钞》、《白帖》、《文选补遗》、《广文选》、潜确类书、《诗纪》并同。案以（待核）、已古通用。）就。（《白帖》作成。又成下有兮字。潜确类书同。）横绝（真仙通鉴作截。下同。）四海。横绝四海。（《白帖》海下有兮字。潜确类书同。）又可（《史记》作当可。《书钞》同。《白帖》无此圩、二字。有无字。潜确类书同。）奈何。虽有（潜确类书无有字。）矰（《书钞》作累。乐府作缯。）缴。（《白帖》缴下有兮字。潜确类书同。）尚（《白帖》无此字。潜确类书同。《诗纪》作将。）云。（一作尚。）安所施。（○《汉书》张良传。《史记》留侯世家。《书钞》一百六。《白帖》二十九。历世《真仙体道通鉴》十。《乐府诗集》八十三。《文选补遗》三十五。《广文选》十四。《诗纪》一。○逯案。《白帖》所引有兮字。更合楚歌体。其所据书。当为《楚汉春秋》。史通曰：刘氏初兴。书惟陆贾而已。子长述楚汉之事。专据此书。然观迁之所载往往与旧不同。如郦生之初谒沛公。高祖之长歌鸿鹄。非惟文句有别。遂乃事理皆殊云云。可为确证。）
☆楚霸王项羽〈羽名籍。一字子羽。下相人。楚将项燕孙。秦二世元年。从季父梁起兵。为裨将。二年。楚怀王以为次将。封鲁公。三年。拜上将军。汉元年。自立为西楚霸王。都彭城。五年。兵败走乌江。自刎死。年三十一。〉【歌】
〖《汉书》曰：高祖围项羽垓下。是夜闻汉军皆楚歌。惊曰：汉已得楚乎。起饮帐中。有美人名虞常从之。骏马名骓。常骑之。乃悲歌慷慨。自为歌曰：〗　　力拔山兮气盖世。时不利兮骓不逝。骓不逝兮可奈何。虞兮虞兮奈若何。（○《汉书》项羽传。《史记》项羽本纪。《御览》八十七、五百七十。《乐府诗集》五十八作力拔山操。《文选补遗》三十五作垓下帐中歌。《诗纪》二作垓下歌。○逯案。《文选补遗》与《诗纪》标题各异。然皆涉杜撰。今从《汉书》只曰歌。《乐府诗集》引琴集云。力拔山操。项羽所作也。则此歌曰操。亦后起之名。）　　☆美人虞〈虞。项王幸姬。括地志云。虞姬墓在濠州定远县东六十里。〉【和项王歌】
〖《史记》曰：项王夜起。饮帐中。有美人名虞。常幸从。骏马名骓。常骑之。於是项王乃悲歌慷慨。自为诗。歌数阕。美人和之。〗
汉兵已略地。四方楚歌声。大王意气尽。贱妾何乐生。（○《史记》项羽本纪正义引《楚汉春秋》。《诗纪》二。○逯案。四方。《诗纪》作四面。何乐。《诗纪》作何聊。今据正义改正。）　　☆四皓〈四皓者。甪里先生、绮里季夏、黄公、东园公。皆河内之枳人。秦世隐商山。〉【歌】
崔琦四皓颂曰：昔南山四皓者。盖甪里先生、绮里季夏、黄公、东园公是也。秦之博士。遭世暗昧。道灭德消。坑黜儒术。诗书是焚。於是四公退而作歌曰：
莫莫高山。（环宇记作英英白云。《御览》或作英英高山。乐府作漠漠商洛。《文选补遗》、《广文选》同。草堂诗笺作漠漠高山。《诗纪》云。一作漠漠商洛。）深谷逶迤。（《书钞》作威夷。乐府、《文选补遗》同。草堂诗笺或作逶逦。《御览》或误作灭哉。）晔晔紫芝。可以疗饥。唐虞（《文选补遗》作皇农。）世（《御览》或作时。环宇记同。乐府作邈。《文选补遗》、《广文选》同。）远。吾（乐府作余。）将何（乐府作安。《文选补遗》、苕溪丛话、《广文选》同，《诗纪》云。一作安。）归。驷（事类赋作四。）马高盖。（草堂诗笺或作车，其忧甚大、富贵之（《御览》或无之字，事类赋同。环宇记作而。乐府、《文选补遗》同。）畏（环宇记作屈。）人兮。（《高士传》无合字。环宇记、乐府、《文选补遗》、苕溪丛话、草堂诗笺八注并同。）不若（《高士传》作如。《御览》、环宇记、乐府、《文选补遗》、事类赋、苕溪丛话并同。）贫贱之肆志。（乐府作而轻世。《文选补遗》同。《广文选》作之轻世。《诗纪》云。一作富贵而畏人。不如贫贱而轻世。○《御览》五百七十三引崔琦曰皓颂。《乐府诗集》五十八误作崔鸿四皓歌。《御览》五百七引《高士传》。环宇记一百四十引《高士传》。《御览》一百六十八引皇甫谧《帝王世纪》。《文选补遗》三十五作采芝歌。事类赋歌赋。苕溪渔隐丛话后集一。文章正宗二十九作紫芝歌。草堂诗笺八注、十一注。《广文选》十四作采芝歌。《诗纪》二作紫芝歌。注。一作四皓歌。又《书钞》一百六崔琦四皓颂引夷、饥、归三韵。）
【采芝操】〖《诗纪》云。一作紫芝歌。〗
〖《乐府诗集》曰：琴集曰：采芝操。四皓所作也。古今乐录曰：南山四皓隐居。高祖聘之。四皓不甘。仰天叹而作歌。案《汉书》曰：四皓皆八十馀。须眉皓白。故谓之四皓。即东园公、绮里季夏、黄公、甪里先生也。崔鸿曰：四皓为秦博士。遭世暗昧。坑黜儒术。於是退而作此歌。亦谓之四皓歌。二说不同。未知孰是。○逯案。琴集此操。与前篇实为一作。特删取稍异耳。《诗纪》从《乐府诗集》。此在前。今改附於后。〗　　皓天嗟嗟。深谷逶迤。树木莫莫。高山崔嵬。严居穴处。以为幄茵。晔晔紫芝。可以疗饥。唐虞往矣。吾当安归。（○《乐府诗集》五十八引琴集。《广文选》十四。《诗纪》二。）
☆戚夫人〈夫人。高帝姬。定陶人。生赵隐王如意。如意高帝所爱。几於立为太子。惠帝元年。吕后害之。〉【舂歌诗】〖纪云。一作永巷歌。〗
〖《汉书》曰：吕后为皇太后。乃令永巷囚戚夫人。髡钳衣赭衣。令舂。戚夫人舂且歌曰云云。太后闻之。大怒。召赵王杀之。遂断夫人手足。去眼薰耳。饮暗。使居鞠域中。名曰人彘。〗
子为王。母为虏。终日舂薄暮。常与死为伍。相离三千里。当（《诗纪》作将。）谁使（《御览》或作使谁。）告女。（○《汉书》外戚传。《御览》百三十六、百四十四、五百七十。《乐府诗集》八十四。《诗纪》二。）
☆赵王刘友〈友。高帝子。十一年立为淮阳王。赵隐王如意死。孝惠元年。徙友王赵。凡立十年。高后三年幽死。〉【歌】〖《诗纪》作幽歌。〗　　〖《汉书》曰：孝惠时。友以诸吕女为后。不爱。爱它姬。诸吕女谗之於太后。太后怒。召赵王置邸。令卫围守之。赵王饿。乃作歌。遂幽死。以民礼葬之长安。〗　　诸吕用事兮刘氏微。（《史记》作危。《御览》同。）迫胁王侯兮强授我妃。我妃既妒兮诬我以恶。谗女乱国兮上曾不寤。我无忠臣（《史记》作良。）兮何故弃国。自快（《史记》作决。《诗纪》同。）中野兮苍天与（《史记》作举。）直。于嗟不可悔兮宁早（《史记》作蚤。）自贼。（《史记》作财。）为王（《史记》王下有而字。）饿死兮谁者怜之。吕氏绝理兮托天报仇。（○《汉书》高五王传赵王传。《史记》吕后本纪。《乐府诗集》八十四。《诗纪》一。又《御览》百五十一引危、妃、恶、寤四韵。）
☆城阳王刘章〈章。齐悼惠王肥之子。高帝之孙。高后称制。封为朱虚侯。高后崩。以平诸吕迎立文帝功。封城阳王。孝文二年卒。谥曰景。〉【耕田歌】〖《诗纪》云。耕一作种。〗
〖《史记》曰：赵王友入朝。幽死于邸。三赵王皆废。高后立诸吕为三王。擅权用事。朱虚侯年二十。有气力。忿刘氏不得职。尝入侍高后燕饮。高后令为酒吏。章自请曰：臣。将种也。请以军法行酒。高后曰：可。酒酣。章进饮歌舞。已而曰：请为太后言耕田歌云云。高后默然。〗
深耕穊（风俗通作广。）种。立（事类赋作植。）苗欲疏。非其种者。（《诗纪》云。种一作类。）锄而去之。（○《史记》齐悼惠王世家。《汉书》齐悼惠王传。风俗通怪神篇。《御览》四百三十四、七百六十四、八百二十二。《文选补遗》三十五。事类赋敛篇注。《诗纪》一。）　　☆汉武帝刘彻〈彻。景帝中子。四年。封胶东王。七年。立为皇太子。后三年正月即位。在位五十四年。后元二年卒。年七十一。有集二卷。〉【瓠子歌】
〖《汉书》武帝纪曰：元封二年四月。作瓠子歌。沟洫志曰：上既封禅。乃使汲仁、郭昌发卒数万人。塞瓠子决河。於是上以用事万里沙。则还自临决河。湛白马玉璧。令群臣从官自将军以下皆负薪实决河。是时东郡烧草。以故薪柴少。而下淇园之竹以为扌建。上既临河决。悼功之不成。乃作歌曰：〗
瓠子决兮将奈何。浩浩洋洋（《文选补遗》少一洋字。《广文选》同。《史记》作皓皓旰旰。《诗纪》云。一作皓卑昕昕。）兮（《汉书》、《水经注》无兮字。《类聚》同。）虑（《史记》作闾。）殚为河。殚为河兮地不得宁。功无已时（《类聚》无时字。）兮吾山平。吾山平兮钜野（《水经注》作巨野。环宇记同。《类聚》作钜鹿。误。）溢。鱼弗（《史记》作沸。《水经注》同。环宇记作怫。）郁兮柏（《类聚》作迫。）冬日。正（《史记》作延。即征字。）道驰兮离常流。蛟龙骋兮放（《史记》作方。乐府同。）远游。归旧川兮神哉沛。不封禅兮安知外。皇谓河公（《史记》作为我谓河伯。乐府、《文选补遗》、《广文选》、《诗纪》并同。）兮何不仁。泛滥不止兮愁吾人。齿桑浮兮淮泗满。久不反（《水经注》作返。《诗纪》同。）兮水维缓。（○《汉书》沟洫志。《史记》河渠书。《水经注》瓠子河注。《乐府诗集》八十四。《文选补遗》三十五。《广文选》十四。《诗纪》一。又《类聚》四十三引何、河、宁、平、溢、日六韵。环宇记十三引溢、日二韵。韵补三引游一韵。）
河汤汤兮激潺湲。北渡回（《史记》作迂。《水经注》作回。）兮迅（《史记》作浚。）流难。搴长筊（乐府作茭。《书钞》误作菱。）兮湛美玉。河公（《史记》作伯。乐府、《文选补遗》、《广文选》、《诗纪》并同。《诗纪》云。一作公。）许兮薪不属。薪不属兮卫人罪。烧萧条兮噫乎何以御（《史记》作御。《水经注》、乐府、《广文选》、《诗纪》并同。案御、御通。）水。隤（《史记》作颓。）林竹（《水经注》作竹林。）兮揵（《史记》作楗。《水经注》、乐府、《文选补遗》、《广文选》、《诗纪》并同。）石菑。宣防（《史记》作房。案盐铁论申韩篇。歌宣房塞。万福来焉。又崔瑗河堤谒者箴。瓠子潺湲。（宣房作歌。与《史记》并同。）塞兮万福来。（○《汉书》沟洫志。《史记》河渠书。水经二十四。《乐府诗集》八十四。《文选补遗》三十五。《广文选》十四。《诗纪》一。又《书钞》八十九引一句。）
【秋风辞】
〖汉武帝故事曰：上行幸河东。祠后土。顾视帝京。欣然中流。与群臣饮燕。上欢甚。乃自作秋风辞曰：〗
秋风起兮白云飞。草木黄（《御览》或作摇。）落兮雁南归。兰有秀兮菊有芳。怀（《文选》注作携。《御览》或同。）佳人兮不能忘。泛楼船兮济汾河。横中流兮扬素波。箫（《御览》作萧。）鼓鸣（《书钞》作吹。）兮发棹歌。欢（《御览》或作忻。）乐极兮哀情多。少庄几时兮奈老何。（○《文选》四十五。《御览》五百七十、五百九十一并引《汉书》。《乐府诗集》八十四引汉武帝故事。合璧事类外集五十八引正本《汉书》本纪。《诗纪》一。又《书钞》百六引汉武故事。录河、波、歌、多四韵。《后汉书》马融传注引歌一韵。《文选》十三雪赋注引忘一韵。又十六别赋注引歌一韵。《御览》九引飞、归、河、波四韵。又七百六十八作武帝汾歌。引河、波二韵。○逯案。此辞《御览》数引皆曰《汉书》。合璧事类且谓出正本《汉书》。殊怪。事类谓案正本《汉书》本纪。天汉元年三月。上行幸河东。祀后土云云。秋风而曰三月。显有误字。考《汉书》。帝幸汾阴凡六次。然皆不在秋。惟郊祀志称。夏六月中。汾阴巫锦为民祠魏睢后土营旁。见地如鉤状。掊视得鼎。吏告河东太守胜。胜以闻之。乃以礼祀迎鼎至甘泉。从行上荐之云云。据武纪。事在元鼎四年。得鼎既在六月中。并经遣使验问。则帝之河东当值秋时。秋风辞其即此行之作乎。）
【天马歌】
〖《汉书》武帝纪。元鼎四年六月。得宝鼎后土祠旁。秋。马生渥洼水中。作宝鼎天马之歌。《史记》曰：尝得神马渥洼水中。复次以为太一之歌。歌曲曰：〗
太一贡兮天马下。沾赤汗兮沫流赭。骋容与兮跇（韵补作《辶世》。）万里。今安匹兮龙为友。（○《史记》乐书。《诗纪》一。又韵补三引里、友二韵
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:23:49-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
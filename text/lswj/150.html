<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,原序,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十九,卷五十,卷五十一,卷五十二,卷五十三,卷五十四,卷五十五,卷五十六,卷五">
<meta name="description" content="六十卷。《补遗》六卷。唐元稹撰。元稹,字微之,又一字威明,河南(河南洛阳)人。自幼聪明好学,在逆境中发愤读书,九岁即能属文,贞元九年(793)仅十五岁明经及第。贞元十九年(803)中书判拔萃科制举,授秘书省校书郎。元和中拜右拾遗,因上书奏和重大案件,得罪权贵,被贬官。长庆中为翰林学士、宰相。唐大和三年(829),为尚书左丞,后出任武昌军节度使。卒赠尚书右仆射。著有《元氏长庆集》、《元氏类集》、《十体》、《杂诗》等。据白居易《元稹墓志铭》称其著文一百卷,题曰《元氏长庆集》。《唐书·艺文志)又载有《小集》十卷">
<title>元氏长庆集_元稹_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">元氏长庆集</span> <br/>
          作者： <span class="inputVal" id="bkauthor">元稹</span> <br/>
          朝代： <span class="inputVal" id="bkdate">唐代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]182446</span> <br/>
          说明： <span class="inputVal" id="bkdec">六十卷。《补遗》六卷。唐元稹撰。元稹,字微之,又一字威明,河南(河南洛阳)人。自幼聪明好学,在逆境中发愤读书,九岁即能属文,贞元九年(793)仅十五岁明经及第。贞元十九年(803)中书判拔萃科制举,授秘书省校书郎。元和中拜右拾遗,因上书奏和重大案件,得罪权贵,被贬官。长庆中为翰林学士、宰相。唐大和三年(829),为尚书左丞,后出任武昌军节度使。卒赠尚书右仆射。著有《元氏长庆集》、《元氏类集》、《十体》、《杂诗》等。据白居易《元稹墓志铭》称其著文一百卷,题曰《元氏长庆集》。《唐书·艺文志)又载有《小集》十卷。然而原本已缺佚不传。《郡斋读书志》、《直斋书录解题》均录为六十卷。并记“长庆集百卷,今已其四十卷。”宋代有宣和甲辰(1124)建安刘麟所刊刻,世称闽本,亦已不存。此集为明万历年间,松江马元调重刊。凡六十卷。卷一至卷八为古诗,卷九为伤悼诗,卷十至卷二十二为律诗,卷二十三为古乐府;卷二十四至卷二十六为新乐府,卷二十七为赋,卷二十八为策,卷二十九至卷三十一为书,卷三十三至卷三十九为表状,卷四十至卷五十为制诰,卷五十一为序记,卷五十二至卷五十八为碑志,卷五十九至卷六十为告祭文。并有《补遗》六卷。其卷帙与旧说不符,盖编者对原本遗失之处加以补缀,却反失其真。据集前刘麟序称:“稹文虽盛传一时,厥后浸以不显,惟嗜书者时时传录。某先人尝手自钞写,谨募工刻行云云。”则其文均未尝有所增损。应在北宋时即有此残本。元稹在当时颇有盛名,人称“元才子”。又是“新乐府运动”的积极倡导者之一,故其乐府诗较广泛地反映了当时现实,具有较高的认识价值。其艳诗和悼亡诗亦别具特色。此集有嘉靖三十一年(1552)东吴董氏刻本,也是据刘麟刻本翻雕,共六十卷。《四部丛刊》据此影印,有《四库全书》本。目前最完备的本子是1982年中华书局出版的冀勤点校的《元稹集》六十卷,《外集》八卷,《附录》五卷。</span> <br/>
          封面： <span class="inputVal" id="bkimg">Z_18339.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]元氏长庆集
[book_author]元稹
[book_date]唐代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]类书文集,诗文集,完结
[book_length]182446
[book_dec]六十卷。《补遗》六卷。唐元稹撰。元稹,字微之,又一字威明,河南(河南洛阳)人。自幼聪明好学,在逆境中发愤读书,九岁即能属文,贞元九年(793)仅十五岁明经及第。贞元十九年(803)中书判拔萃科制举,授秘书省校书郎。元和中拜右拾遗,因上书奏和重大案件,得罪权贵,被贬官。长庆中为翰林学士、宰相。唐大和三年(829),为尚书左丞,后出任武昌军节度使。卒赠尚书右仆射。著有《元氏长庆集》、《元氏类集》、《十体》、《杂诗》等。据白居易《元稹墓志铭》称其著文一百卷,题曰《元氏长庆集》。《唐书·艺文志)又载有《小集》十卷。然而原本已缺佚不传。《郡斋读书志》、《直斋书录解题》均录为六十卷。并记“长庆集百卷,今已其四十卷。”宋代有宣和甲辰(1124)建安刘麟所刊刻,世称闽本,亦已不存。此集为明万历年间,松江马元调重刊。凡六十卷。卷一至卷八为古诗,卷九为伤悼诗,卷十至卷二十二为律诗,卷二十三为古乐府;卷二十四至卷二十六为新乐府,卷二十七为赋,卷二十八为策,卷二十九至卷三十一为书,卷三十三至卷三十九为表状,卷四十至卷五十为制诰,卷五十一为序记,卷五十二至卷五十八为碑志,卷五十九至卷六十为告祭文。并有《补遗》六卷。其卷帙与旧说不符,盖编者对原本遗失之处加以补缀,却反失其真。据集前刘麟序称:“稹文虽盛传一时,厥后浸以不显,惟嗜书者时时传录。某先人尝手自钞写,谨募工刻行云云。”则其文均未尝有所增损。应在北宋时即有此残本。元稹在当时颇有盛名,人称“元才子”。又是“新乐府运动”的积极倡导者之一,故其乐府诗较广泛地反映了当时现实,具有较高的认识价值。其艳诗和悼亡诗亦别具特色。此集有嘉靖三十一年(1552)东吴董氏刻本,也是据刘麟刻本翻雕,共六十卷。《四部丛刊》据此影印,有《四库全书》本。目前最完备的本子是1982年中华书局出版的冀勤点校的《元稹集》六十卷,《外集》八卷,《附录》五卷。
[book_img]Z_18339.jpg


[book_title]提要
钦定四库全书　　　　　集部二
元氏长庆集　　　　　　别集类一【唐】
提要
【臣】等谨案元氏长庆集六十卷补遗六卷唐元稹撰稹爵里事迹具唐书本传考稹与白居易书称河东李明府景俭在江陵时僻好仆诗章仆因撰成卷轴其中有旨意可观而词近古往者为古讽意可观而流在乐府者为乐讽词虽近古而止于吟写性情者为古体词寔乐流而止于模象物色者为新题乐府声势沿顺属对稳切者为律诗仍以五七言为两体其中有稍存寄兴与讽为流者为律讽又称有悼亡诗数十首絶诗百余首自十六岁时至元和七年有诗八百余首成二十卷又称昨巴南道中有诗五十一首文书中得七年以後所作二百篇然则稹三十七岁之时已有诗千余首唐书本传称稹卒时五十三其後十六年中又不知所作凡几矣白居易作稹墓志称着文一百卷题曰元氏长庆集唐书艺文志又载有小集十卷然原本已阙佚不传此本为宋宣和甲辰建安刘麟所传明松江马元调重刋而卷帙与旧说不符即标目亦与所自序迥异不知为何人所重编前有麟序称稹文虽盛传一时厥後浸以不显惟嗜书者时时传录其先人尝手自抄写谨募工刻行云云则麟及其父均未尝有所增损盖在北宋即仅有此残本尔乾隆四十四年九月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]原序
元氏长庆集原序
新唐书艺文志载其当时君臣所撰着文集篇目甚多太宗集四十卷至武后垂拱集一百卷今皆弗传其余名公钜人之文所传盖十一二尔如梁苑文类会昌一品凤池稾草笠泽丛书经纬穴余遗荣雾居见於集录所称道者毋虑数百家今之所见者仅十数家而已以是知唐人之文亡逸者多矣呜呼樵夫牧叟诡异怪诞之说鬼神幻惑不根之言时时萃为一书以诒好事者观览至於士君子道德仁义之文经国济时之论乃或沉没无闻岂不惜哉元微之有盛名於元和长庆间观其所论奏莫不切当时务诏诰歌词自成一家非大手笔曷臻是哉其文虽盛传一时厥後浸亦不显唯嗜书者时时传录不亦甚可惜乎仆之先子尤爱其文尝手自抄写晓夕玩味称叹不已盖惜其文之工而传之不久且远也乃者因閲手泽悲不自胜谨募工刻行庶几元氏之文因先子复传於世斯文旧亡其序第冠以新唐书微之本传则微之之於文其所造之浅深可槩见矣宣和甲辰仲夏晦日建安刘麟撰

[book_title]卷一
钦定四库全书
元氏长庆集卷一
唐　元稹　撰
古诗
思归乐
山中思归乐尽作思归鸣尔是此山鸟安得失乡名应缘此山路自古离人征隂愁感和气俾尔从此生我虽失乡去我无失乡情惨舒在方寸宠辱将何惊浮生居大块寻丈可寄形身安即形乐岂独乐咸京命者道之本死者天之平安问远与近何言殇与彭君看赵工部八十支体轻交州二十载一到长安城长安不须叟复作交州行交州又累岁移镇值江陵归朝新天子济济为上卿肌肤无瘴色饮食康且寜长安如昼夜死者如霣星丧车四门出何关炎瘴萦况我三十余百年未半程江陵道途近楚俗云水清遐想玉泉寺久闻岘山亭此去尽绵历岂无心赏并红餐日充腹碧涧朝析酲酿酒待宾客寄书安弟兄闲穷四声韵闷阅九部经身外皆委顺眼前随所营此意久已定谁能苟求荣所以官甚小不畏权势倾倾心岂不易巧诈神之刑万物有本性况复人至灵金埋无土色玉坠无瓦声劔折有寸利镜破有片明我可俘为囚我可刃为兵我心终不死金石贯以诚此诚患不立虽困道亦亨微哉满山鸟叫噪何足听
春鸠
春鸠与百舌音响讵同年如何一时语俱得春风怜犹知造物意当春不生蝉免教争叫噪沸渭桃花前
春蝉
我自东归日厌苦春鸠声作诗怜化工不遣春蝉生及来商山道山深气不平春秋两相似虫豸百种鸣风松不成韵蜩螗沸如羮岂无朝阳凤羞与微物争安得天上雨奔浑河海倾荡涤反时气然後好晴明
兔丝
人生莫依倚依倚事不成君看兔丝蔓依倚榛与荆荆榛易蒙密百鸟撩乱鸣下有狐兔穴奔走亦纵横樵童斫将去柔蔓与之并翳荟生可耻束缚死无名桂树月中出珊瑚石上生俊鹘度海食应龙升天行灵物本特达不复相纒萦纒萦竟何者荆棘与飞茎
古社
古社基址在人散社不神唯有空心树妖狐藏魅人狐惑意颠倒臊腥不复闻丘坟变城郭花草仍荆榛良田千万顷占作天荒田主人议芟斫怪见不敢前那言空山烧夜随风马奔壮声鼓鼙震高焰旗帜飜逡廵荆棘尽狐兔无子孙狐死魅人灭烟消坛墠存绕坛旧田地给授有等伦农收村落盛社树新团圆社公千万岁永保村中民
松树
华山高幢幢上有高高松株株遥各各叶叶相重重槐树夹道植枝叶俱冥蒙既无贞直干复有罥【音绢】挂虫何不种松树种之揺清风秦时已曾种顦顇种不供可怜孤松意不与槐树同闲在高山顶樛盘虬与龙屈为大厦栋庇廕侯与公不肯作行伍俱在尘土中
芳树
芳树已寥落孤英尤可嘉可怜团圆叶盖覆深深花游蜂竞鑚刺鬬雀亦纷拏天生细碎物不爱好光华非无歼殄法念尔有生涯春雷一声发惊燕亦惊虵清池养神蔡已复长虾蟆雨露贵平施吾其春草芽
桐花
胧月上山馆紫桐垂好隂可怜暗澹色无人知此心舜没苍梧野凤归丹穴岑遗落在人世光华那复深年年怨春意不竞桃杏林惟占清明後牡丹还复侵况此空馆闭云谁恣幽寻徒烦鸟噪集不语山嶔岑满院青苔地一树莲花簪自开还自落暗芳终暗沈尔生不得所我愿裁为琴安置君王侧调和元首音安问宫徵角先辩雅郑淫宫弦春以君君若春日临商弦廉以臣臣作旱天霖人安角声畅人困鬬不任羽以类万物祆物神不歆徵以节百事奉事罔不钦五者苟不乱天命乃可忱君若问孝理弹作梁山吟君若事宗庙拊以和球琳君若不好谏愿献触疏箴君若不罢猎请听荒于禽君若侈台殿雍门可沾襟君若傲贤隽鹿鸣有食芩君闻祈招什车马勿駸駸君若欲败度中有式如金君闻薰风操志气在愔愔中有阜财语勿受来献賝北里当絶听祸莫大於婬南风苟不竞无往遗之擒奸声不入耳巧言寜孔壬枭音亦云革安得沴与祲天子既穆穆羣材亦森森劔士还农野丝人归织絍丹凤巢阿阁文鱼游碧浔和气浃寰海易若溉蹄涔改张乃可鼓此语无古今非琴独能尔事有谕因针感尔桐花意闲怨杳难禁待我持斤斧置君为大琛
雉媒
双雉在野时可怜同嗜欲毛衣前後成一种文章足一雉独先飞冲开芳草緑网罗幽草中暗被潜覊束剪刀摧六翮丝线缝双目啖养能几时依然已驯熟都无旧性灵返与他心腹置在芳草中翻令诱同族前时相失者思君意弥笃朝朝旧处飞往往巢边哭今朝树上啼哀音断还续远见尔文章知君草中伏和鸣忽相召鼓翅遥相瞩畏我未肯来又啄翳前粟敛翮远投君飞驰势奔蹙罥挂在君前向君声促促信君决无疑不道君相覆自恨飞太高踈罗偶然触看看架上鹰拟食无罪肉君意定何如依旧雕笼宿
箭镞
箭镞本求利淬砺良甚难砺将何所用砺以射凶残不砺射不入不射人不安为盗即当射寜问私与官夜射官中盗中之血阑干带箭君前诉君王悄不欢顷曾为盗者百箭中心攅竞将儿女泪滴沥助辛酸君王责良帅此祸谁为端帅言发硎罪不使刃稍刓君王不忍杀逐之如迸丸仍令後来箭尽可头团团发硎去虽远砺镞心不阑会射蛟螭尽舟行无恶澜
赛神
村落事妖神林木大如村事来三十载巫觋传子孙村中四时祭杀尽鸡与豚主人不堪命积燎曾欲燔旋风天地转急雨江河翻采薪持斧者弃斧纵横奔山深多掩映仅免鲸鲵吞主人集隣里各各持酒罇庙中再三拜愿得禾稼存去年大巫死小觋又妖言邑中神明宰有意効西门焚除计未决伺者迭乘轩庙深荆棘厚但见狐兔蹲巫言小神变可验牛马蕃邑吏齐进说幸勿祸乡原踰年计不定县听良亦烦涉夏祭时至因令修四垣忧虞神愤恨玉帛意弥敦我来神庙下箫鼓正喧喧因言遣妖术灭絶由本根主人中罢舞许我重叠论蜉蝣生湿处鸱鴞集黄昏主人邪心起气焰日夜繁狐狸得蹊径潜穴主人园腥臊袭左右然後托丘樊岁深树成就曲直可轮辕幽妖尽依倚万怪之所屯主人一心好四面无篱藩命樵执斤斧怪木寜遽髠主人且倾听再为谕清浑阿胶在末????罔象游上源灵药逡巡尽黑波朝夕喷神龙厌流浊先伐鼍与鼋鼋鼍在龙穴妖气常欝温主人恶淫祀先去邪与惛惛邪中人意蛊祸蚀精魂德胜妖不作势强威亦尊计穷然後赛後赛复何恩
大觜乌
阳乌有二类觜白者名慈求食哺慈母因以此名之饮啄颇廉俭音响亦柔雌百巢同一树栖宿不复疑得食先返哺一身长苦羸缘知五常性飜被衆禽欺其一觜大者攫搏性贪痴有力强如鹘有爪利如锥音声甚?【於交切婬声】嗗【乌或切】潜通妖怪词受日余光庇终天无死期翺翔富人屋栖息屋前枝巫言此乌至财产日丰宜主人一心惑诱引不知疲转见乌来集自言家转孶白鹤门外养花鹰架上维专听乌喜怒信受若神龟举家同此意弹射不复施往往清池侧却令鵷鹭随羣乌饱梁肉毛羽色泽滋远近恣所往贪残无不为巢禽攫雏卵廐马啄疮痍渗沥脂膏尽凤皇那得知主人一朝病争向屋檐窥呦鷕【雉鸣也以绍切】呼羣鵩翩翻集怪鸱主人偏养者啸聚最奔驰夜半仍惊噪鸺【音休】鶹【音留】逐老狸主人病心怯灯火夜深移左右虽无语奄然皆泪垂平明天出日隂魅走参差乌来屋檐上又惑主人儿儿即富家业翫好方爱奇占募能言鸟置者许高赀陇树巢鹦鹉言语好光仪美人倾心献雕笼身自持求者临轩坐置在白玉墀先问鸟中苦便言乌若斯衆乌齐搏铄翠羽几离披远掷千余里美人情亦衰举家惩此患事乌踰昔时向言池上鹭啄肉寝其皮夜漏天终晓隂云风定吹况尔乌何者数极不知危会结弥天网尽取一无遗常令阿阁上宛宛宿长离
分水岭
崔嵬分水岭高下与云平上有分流水东西随势倾朝同一源出暮隔千里情风雨各自异波澜相背惊势高竞奔注势曲已回萦偶值当途石蹙缩又纵横有时遭孔穴变作呜咽声褊浅无所用奔波奚所营团团井中水不复东西征上应美人意中涵孤月明旋风四面起井深波不生坚氷一时合井深冻不成终年汲引絶不耗复不盈五月金石铄既寒亦既清易时不易性改邑不改名定如拱北极莹若烧玉英君门客如水日夜随势行君看守心者井水为君盟
四皓庙
巢由昔避世尧舜不得臣伊吕虽急病汤武乃可君四贤胡为者千载名氛氲显晦有遗迹前後疑不伦秦政虐天下黩武穷生民诸侯战必死壮士眉亦嚬张良韩孺子椎碎属车轮遂令英雄意日夜思报秦先生相将去不复婴世尘云卷在孤岫龙潜为小鳞秦王转无道谏者鼎镬亲茅焦脱衣谏先生无一言赵高杀二世先生如不闻刘项取天下先生游白云海内八年战先生全一身汉业日已定先生名亦振不得为济世宜哉为隐沦如何一朝起屈作储贰宾安存孝惠帝摧顇戚夫人舍大以谋细虬盘而蠖伸惠帝竟不嗣吕氏祸有因虽怀安刘志未若周与陈皆落子房术先生道何屯出处贵明白故吾今有云
元氏长庆集卷一

[book_title]卷二
钦定四库全书
元氏长庆集卷二
唐　元稹　撰
古诗
青云驿
迢嶤青云岭下有千仭谿徘徊不可上人倦马亦嘶愿登青云路若望丹霞梯谓言青云驿绣户芙蓉闺谓言青云骑玉勒黄金蹄谓言青云具瑚琏并象犀谓言青云吏的的顔如珪怀此青云望安能复久栖路途信不易风雨正凄凄已怪杜?鸟先来山下啼归家尘雾黯忽遇蓬蒿妻延我开荜户凿窦宛如圭逡廵来叙别头白顔色黧馈食频叫噪假器仍乞醯向时延我者共拾藿与藜乘我?牱马蒙茸大如羝悔为青云意此意良噬脐昔游蜀关下有驿名青泥闻名意惨怆若坠牢与狴云泥异所称人物一以齐复闻阊阖上下视日月低银城蘂珠殿玉版金字题大帝直南北羣仙侍东西龙虎俨队仗雷霆轰鼓鼙元君理庭内左右桃花蹊丹霞烂成绮素云轻若绨天池光灔灔瑶草緑萋萋衆真千万辈柔顔尽如荑手持凤尾扇头戴翠羽笄云韶互铿戛霞服相提擕双双发皓齿各各扬轻袿天祚乐未极溟波浩无堤秽贱灵所恶安肯问黔黎桑田变成海?县烹为韲虚皇不愿见云雾重重翳大帝安可梦阊阖何由跻灵物可见者愿以谕端倪虫虵吐云气妖氛变虹蜺获麟书诸册豢龙醢为臡【音泥醢也】凤皇占梧桐丛杂百鸟栖野鹤啄腥虫贪饕不如鸡山鹿藏窟穴虎豹吞其麛灵物比灵境冠履寜甚暌道胜即为乐何惭居稗稊金张好车马於陵亲灌畦在梁或在火不变玉与鹈上天勿行行潜穴勿凄凄吟此青云谕逹观终不迷
阳城驿
商有阳城驿名同阳道州阳公没已久感我泪交流昔公孝父母行与曾闵俦既孤善兄弟兄弟和且柔一夕不相见若怀三岁忧遂誓不婚娶没齿同衾裯妹夫死他县遗骨无人收公令季弟往公与仲弟留相别竟不得三人同远游共负他乡骨归来藏故丘栖迟居夏邑邑人无苟媮里中竞长短来问劣与优官刑一朝耻公短终身羞公亦不遗布人自不盗牛问公何能尔忠信先自修发言当道理不顾党与讐声香渐翕习冠盖若云浮少者从公学老者从公游往来相告报县尹与公侯名落公卿口涌如数万舟天子得闻之书下再三求书中愿一见不异呈天虬何以持为聘束帛藉琳球何以持为御驷马驾安輈公云自挺操事殷不事周我实唐士庶食唐之田畴我闻天子忆安敢专自由来为谏大夫朝夕侍冕旒希夷惇薄俗密勿献良筹神医不言术人瘼曾暗瘳月请谏官俸诸弟相对谋皆曰亲戚外酒散目前愁公云不有尔安得此嘉猷施余尽沽酒客来相献酬日旴不谋食春深仍敝裘人心良戚戚我乐独油油贞元岁云暮朝有曲如鈎风波势奔蹙日月光绸缪齿牙属为猾禾黍暗生蟊岂无司言者肉食吞其喉岂无司搏者利柄扼如韝鼻复势气塞不得辩薰莸公虽未显谏惴惴如患瘤飞章八九上皆若珠暗投炎炎日将炽积燎无人抽公乃帅其属决谏同报仇延英殿门外叩合仍叩头且曰事不止臣谏誓不休上知不可遏命以美语酬降官司成署俾之为赘疣奸心不快活击刺砺戈矛终为道州去天道竟悠悠遂令不言者反以言为訧喉舌坐成木鹰鸇化为鸠避权如避虎冠豸如冠猴平生附我者诗人称好逑私来一执手恐若坠诸沟送我不出户决我不回眸惟有太学生各具粮与糇咸言公去矣我亦去荒陬公与诸生别步步驻行驺有生不可诀行行过闽瓯为师得如此得为贤者不道州闻公来鼓舞歌且讴昔公居夏邑狎人如狎鸥况自为刺史岂复援鼓桴滋章一时罢教化天下遒炎瘴不得老英华忽已秋有鸟哭杨震无儿悲邓攸惟余门弟子列树松与楸今来过此驿若吊汩罗洲祠曹讳羊祜此驿何不侔我愿避公讳名为避贤邮此名有深意蔽贤天所尤吾闻玄元教日月冥九幽幽隂蔽翳者永为幽隂囚
苦雨
江瘴气候恶庭空田地芜烦昏一日内隂暗三四殊巢燕汚牀席苍蝇点肌肤不足生诟怒但苦寡欢娱夜来稍清晏放体阶前呼未饱风月思已为蚊蚋图我受簪组身我生天地炉炎蒸安敢勌虫豸何时无凌晨坐堂庑努力泥中趋官家事不了尤悔亦可虞门外竹桥折马惊不敢踰回头命僮御向我色踟蹰自顾方濩落安能相诘诛隐忍心愤恨翻为声煦愉逡巡崔嵬日杲曜东南隅已复云蔽翳不使及泥涂良农尽蒲苇厚地积潢汚三光不得照万物何由苏安得飞亷车磔裂云将躯又提精阳剑蛟螭支节屠隂沴皆电扫幽妖亦雷驱煌煌启阊阖轧轧掉乾枢东西生日月昼夜如转珠百川朝巨海六龙蹋亨衢此意倍寥廓时来本须臾今也泥鸿洞鼋鼍真得途
种竹【并序】
昔乐天赠予诗云无波古井水有节秋竹竿予秋来种竹厅下因而有怀聊书十韵
昔公怜有直比之秋竹竿秋来苦相忆种竹厅前看失地顔色改伤根枝叶残清风犹淅淅高节空团团鸣蝉聒暮景跳蛙集幽栏尘土复昼夜梢云良独难丹丘信云远安得临仙坛瘴江冬草緑何人惊岁寒可怜亭亭干一一青琅玕孤凤竟不至坐伤时节阑
和乐天赠樊着作
君为着作诗志激词且温璨然光扬者皆以义烈闻千虑竟一失氷玉不断痕谬予顽不肖列在数子间因君讥史氏我亦能具陈羲黄眇云远载籍无遗文煌煌二帝道铺设在典坟尧心惟舜会因着为话言皋夔益稷禹粗得无间然缅然千载後後圣曰孔宣迥知皇王意缀书为百篇是时游夏辈不敢措舌端信哉作遗训职在圣与贤如何至近古史氏为闲官但令识字者窃弄刀笔权由心书曲直不使当世观贻之千万代疑言相并传人人异所见各各私所偏以是曰襃贬不如都无焉况乃丈夫志用舍贵当年顾予有微尚愿以出处论出非利吾已其出贵道全全道岂虚设道全当及人全则富与夀亏则饥与寒遂我一身逸不如万物安解悬不泽手拯溺无折旋神哉伊尹心可以冠古先其次有独善善已不善民天地为一物死生为一源合杂分万变忽若风中尘抗哉巢由志尧舜不可迁舍此二者外安用名为宾持谢着书郎愚不愿有云
和乐天感鹤
我有所爱鹤毛羽霜雪妍秋望一滴露声洞林外天自随卫侯去遂入大夫轩云貌久已隔玉音无复传吟君感鹤操不觉心惕然无乃予所爱误为微物迁因兹谕直质未免柔细牵君看孤松树左右萝茑纒既可习为饱亦可薰为荃期君常善救勿令终弃捐
谕宝二首
沉玉在弱泥泥弱玉易沈扶桑寒日薄不照万丈心安得潜渊虬拔壑超邓林泥封泰山址水散旱天霖洗此泥下玉照耀台殿深刻为传国宝神器人不侵
氷置白玉壶始见清皎洁珠穿殷红缕始见明洞澈镆鋣无人淬两刃幽壤铁秦镜无人拭一片埋雾月骥局环堵中骨附筋入节虬蟠尺泽内鱼贯蛙同穴艅艎无巨海浮浮矜瀎潏栋梁无广厦颠倒卧霜雪大鹏无长空举翮受羁絏豫樟无厚地危柢真卼臲圭璧无卞和甘与顽石列舜禹无陶尧名随腐草灭神功伏神物神物神乃别神人不世出所以神功絶神物岂徒然用之乃施设禹功九州理舜德天下悦璧用充传玺圭用祈太折千寻豫樟干九万大鹏歇栋梁庇生民艅艎济来哲虬腾旱天雨骥骋流电掣镜悬奸胆露剑拂妖虵裂珠生照乘光冰莹环坐热此物比在泥斯言为谁发于今尽凡耳不为君陈说
说剑
吾友有宝剑密之如密友我实胶漆交中堂共盃酒酒酣肝胆露恨不眼前剖高唱荆卿歌乱击相如缶更击复更唱更舞亦更夀白虹坐上飞青虵匣中吼我闻音响异疑是干将偶为君再拜言神物可见不君言我所重我自为君取迎箧已焚香近鞘先泽手徐抽寸寸刃渐屈弯弯肘杀杀霜在锋团团月临纽逡廵潜虬跃欝律惊左右霆电满室光蛟龙逐奋走我为捧之泣此剑别来久铸时堇山破藏在松桂朽幽质狱中埋神人水心守本是稽泥淬果非雷涣有我欲评剑功愿君良听受剑可剸犀兕剑可切琼玖剑决天外云剑冲日中斗剑隳妖虵腹剑拂佞臣首太古初断鳌武王亲击纣燕丹卷地图陈平绾花绶曾被桂树枝寒光射林薮曾经铸农器利用剪稂莠神物终变化复为龙牝牡晋末武库烧脱然排户牖为欲扫羣胡散作弥天帚自兹失所往豪英共为诟【音苟】今复谁人铸挺然千载後既非古风胡无乃近鵶九自我与君游平生益自负况擎宝剑出重以雄心扣此剑何太奇此心何太厚劝君慎所宝所用无或苟潜将辟魑【抽知切】魅勿但惊妾妇留斩泓下蛟莫试街中狗君今困泥滓我亦坌尘垢俗耳惊大言逢人少开口
书异
孟冬初寒月渚泽蒲尚青飘萧北风起皓雪纷满庭行过冬至後冻闭万物零奔浑驰暴雨骤鼓轰雷霆传云不终日通宵曾莫停瘴云愁拂地急溜疑注瓶汹涌潢潦浊喷薄鲸鲵腥跳趫井蛙喜突兀水怪形飞蚋奔不死?虵蛰再醒应龙非时出无乃岁不寜吾闻隂阳户启闭各有扃後时无肃杀废职乃玄冥座配五天帝荐用百品珍权为祝融夺神其焉得灵春秋雷电异则必书诸经仲冬雷雨苦愿省蒙蔽刑
和乐天折剑头
闻君得折剑一片雄心起讵意铁蛟龙潜在延津水风云会一合呼吸期万里雷震山岳碎电斩鲸鲵死莫但宝剑头剑头非此比
元氏长庆集卷二

[book_title]卷三
[集部,别集类,汉至五代,元氏长庆集]
钦定四库全书
元氏长庆集卷三
唐　元稹　撰
古诗
松鹤
渚宫本?下佛庙有台阁台下三四松低昂势前却是时晴景丽松梢残雪薄日色相玲珑纤云映罗幕逡巡九霄外似振风中铎渐见尺帛光孤飞唳空鹤徘徊耀霜雪顾慕下寥廓蹋动樛盘枝龙虵互跳跃俯瞰九江水旁瞻万里壑无心盻乌鸢有字悲城郭清角已沉絶虞韶亦冥寞骞翻勿重留幸及钧天作
竞渡
吾观竞舟子因测大竞源天地昔将竞蓬勃昼夜昏龙蛇相嗔薄海岱俱崩奔羣动皆搅挠化作流浑浑数极鬭心息大和蒸混元一气忽为二矗然画乾坤日月复照曜春秋递寒温八荒坦以旷万物罗以?圣人中间立理世了不烦延绵复几岁逮及羲与轩炎皇炽如炭蚩尤扇其燔有熊竞心起驱兽出林樊一战波委焰再战火燎原战讫天下定号之为轩辕自是岂无竞琐细不复言其次有龙竞竞渡龙之门龙门浚如泻漴射不可援赤鳞化时至唐突鳍鬛掀乘风瞥然去万里黄河飜接瞬电烻出微吟霹雳喧傍瞻旷宇宙俯瞰卑崑仑庶类咸在下九霄行易扪倏辞蛙黾穴遽排天帝阍迥悲曝鳃者未免鲸鲵吞帝命泽诸夏不弃虫与昆随时布膏露称物施厚恩草木沾我润豚鱼望我蕃向来同竞辈岂料由我存壮哉龙竞渡一竞身独尊舍此皆蚁鬭竞舟何足论
寺院新竹
宝地琉璃坼紫苞琅玕踊亭亭巧於削一一大如拱冰碧林外寒峯峦眼前耸槎【音茶斜斫木】枒【音牙】矛戟合屹【鱼乞切】仡【鱼乞切壮貌】龙蛇动烟泛翠光流岁余霜彩重风朝竽籁过雨夜鬼神恐佳色有鲜妍?茎无臃肿节高迷玉镞箨缀疑花捧讵必太山根本自仙坛种谁令植幽壤复此依闲冗居然霄汉姿坐受藩篱壅噪集勌鸱乌炎昏?蠛蠓未遭伶伦听非安子猷宠威凤来有时虚心岂无奉
詶别致用
风行自委顺云合非有期神哉心相见无眹安得离我有恳愤志三十无人知修身不言命谋道不择时逹则济亿兆穷亦济毫氂济人无大小誓不空济私研机未淳熟与世忽参差意气一为累猜仍良已随昨来窜荆蛮分与平生隳那言返为遇获见心所奇一见肺肝尽坦然无滞疑感念交契定泪流如断縻此交定生死非为论盛衰此契宗会极非谓同路岐君今虎在匣我亦鹰就羁驯养保性命安能奋殊姿玉色深不变井水挠不移相看各年少未敢深自悲
竹部【石首县界】
竹部竹山近岁伐竹山竹伐竹岁亦深深林隔深谷朝朝氷雪行夜夜豺狼宿科首霜断蓬枯形烧【去声】余木一束十余茎千钱百余束得钱盈千百得粟盈斗斛归来不买食父子分半菽持此欲何为官家岁输促我来荆门掾寓食公堂肉岂惟遍妻孥亦以及僮仆分尔有限资饱我无端腹媿尔不复言尔生何太蹙
赛神
楚俗不事事巫风事妖神事妖结妖社不问疏与亲年年十月暮珠稻欲垂新家家不敛获赛妖无富贫杀牛贳官酒椎鼓集顽民喧阗里闾隘凶酗日夜频岁暮雪霜至稻珠随陇湮吏来官税迫求质倍称緍贫者日消铄富亦无仓囷不谓事神苦自言诚不真岳阳贤刺史念此为俗屯未可一朝去俾之为等伦粗许存习俗不得呼党人但许一日泽不得月与旬吾闻国侨理三年名乃振巫风燎原久未必怜徙薪我来歌此事非独歌政仁此事四隣有亦欲闻四隣
竞舟
楚俗不爱力费力为竞舟买舟俟一竞竞敛贫者赇年年四五月蠒实麦小秋积水堰堤坏拔秧蒲稗稠此时集丁壮习竞南亩头朝饮村社酒暮椎隣舍牛祭舩如祭祖习竞如习讐连延数十日作业不复忧君侯馔良吉会客陈膳羞画鷁四来合大竞长江流建标明取舍胜负死生求一时讙呼罢三月农事休岳阳贤刺史念此为俗疣习俗难尽去聊用去其尤百舩不留一一竞不滞留自为里中献我亦不寓游吾闻管仲教沐树惩堕游节此淫竞俗得为良政不我来歌此事非独歌此州此事数州有亦欲闻数州
茅舍
楚俗不理居居人尽茅舍茅苫竹梁栋茅疎竹仍罅边缘堤岸斜诘屈檐楹亚篱落不蔽肩街衢不容驾南风五月盛时雨不来下竹蠧茅亦乾迎风自焚灺【似也切灯烛烬】防虞集隣里巡警劳昼夜遗烬一星然连延祸相嫁号呼隣谷帛奔走伐桑柘旧架已新焚新茅又初架前日洪州牧【韦大夫丹】念此常嗟讶牧民未及久郡邑纷如化峻邸俨相望飞甍【音萌】远相跨旗亭红粉泥佛庙青鸳瓦斯事才未终斯人久云谢有客自洪来洪民至今藉惜其心太亟作役无容暇台观亦已多工徒稍寃咤我欲他郡长三时务耕稼农收次邑居先室後台榭启闭既及期公私亦相借度材无强略庀役有定价不使及?差粗得御寒夏火至殊陈郑人安极嵩华谁能继此名名流袭兰麝五袴有前闻斯言我非诈
後湖
荆有泥泞水在荆之邑郛郛前水在後谓之为後湖环湖十余里岁积潢与汚臭腐鱼鼈死不植菰与蒲郑公理三载【严司空绶】其理用喣愉岁稔民四至隘?亦隘衢公乃署其地为民先矢谟人人谠自为我亦不庀徒下里得闻之各各相俞俞提擕翁及孙捧戴妇与姑壮者负砾石老亦捽茅蒭斤磨片片雪椎隐连连珠朝餐布庭落夜宿完户枢隣里近相告亲戚远相呼鬻者自为鬻酤者自为酤鸡犬丰中市人民岐下都百年废滞所一旦奥浩区我实司水土得为官事无人言贱事贵贵直不贵谀此实公所小安用歌袴襦荅云潭及广以至鄂与吴万里尽泽国居人皆垫濡富者不容盖贫者不庇躯得不歌此事以我为楷模
八骏图诗【并序】
良马无世无之然而终不得与八骏并名何也吾闻八骏日行三万里夫车行三万里而无毁轮毁辕之患盖神车者行三万里而无丧精禠魄之患亦神之人也无是三神而得是八马乃破车掣御踬人之乘也世焉用之今夫画古者画马而不画车驭不画所以乘马者是不知夫古者也予因作诗以辩之
穆满志空阔将行九州野神驭四来归天与八骏马龙种无凡性龙行无暂舍朝辞扶桑底暮宿崑仑下鼻息吼春雷蹄声裂寒瓦尾掉沧波黑汗染白云赭华輈本?密翠盖尚妍冶御者腕不移乘者寐不假车无轮扁斵辔无王良把虽有万骏来谁是敢骑者
画松
张璪【音早玉饰】画古松往往得神骨翠帚扫春风枯龙戞寒月流传画师辈奇态尽埋没纤枝无潇洒顽干空突兀乃悟埃尘心难状烟霄质我去淅阳山深山看真物
遣兴十首
始见梨花房坐对梨花白行看梨叶青已复梨叶赤严霜九月半危蔕几时客况有高高原秋风四来迫莫厌夏日长莫愁冬日短欲识短复长君看寒又暖城中百万家寃哀杂丝管草没奉诚园轩车昔曾满孤竹迸荒园误与蓬麻列久拥萧萧风空长高高节严霜荡羣秽蓬断麻亦折独立转亭亭心期凤皇别艳艳剪红英团团削翠茎托根在褊浅因依泥滓生中有合欢蘂池枯难遽呈?宵露华重低徊当月明晩荷犹展卷早蝉遽萧嘹露叶行已重况乃江风揺炎夏火再伏清商暗回飈寄言抱志士日月东西跳买马买锯牙买犊买破车养禽当养鹘种树先种花人生负俊健天意与光华莫学蚯蚓辈食泥近土涯爱直莫爱夸爱疾莫爱斜爱谟莫爱诈爱施莫爱奢择才不求备任物不过涯用人如用已理国如理家??【音霍】刀刃光弯弯弓面张入水斩犀兕入山椎虎狼里中无老少唤作癫儿郎一日风云会横行归故乡团团?内星未必明如月托迹近北辰周天无沦没老人在南极地远光不发见则夀圣明愿照高高阙河清谅嘉瑞【是岁黄河清】吾帝真圣人时哉不我梦此时为废民光隂本跳踯功业劳苦辛一到江陵郡三年成去尘
野节鞭
神鞭鞭宇宙玉鞭鞭骐骥紧綛野节鞭本用鞭贔【音避】屭【音戏作力貌】使君鞭甚长使君马亦利司马并马行司马马顦顇短鞭不可施疾步无由致使君驻马言愿以长鞭遗此遗不寻常此鞭不容易金坚无缴遶玉滑无尘腻青虵坼生石不刺山阿地乌龟旋眼班不染红头泪长看雷雨痕未忍驽骀试持用换所持无令等闲弃荅云君何奇赠我君所贵我用亦不凡终身保明义誓以鞭奸顽不以鞭蹇踬指撝狡兔踪决挞怪【平声】龙睡惜令寸寸折节节不虚坠因作换鞭诗诗成谓同志而我得闻之笑君年少意安用换长鞭鞭长亦奚为我有鞭尺余泥抛风雨渍不拟闲赠行惟将烂?醉春来信马头欵缓花前辔愿我迟似挛饶君疾如翅
元氏长庆集卷三

[book_title]卷四
钦定四库全书
元氏长庆集卷四
唐　元稹　撰
古诗
旱灾自咎贻七县宰【同州时】
吾闻上帝心降命明且仁臣稹苟有罪胡不灾我身胡为旱一州祸此千万人一旱犹可忍其旱亦已频腊雪不满地膏雨不降春恻恻诏书下半减麦与缗半租岂不薄尚竭力与筋竭力不敢惮惭戴天子恩累累妇拜姑呐呐翁语孙禾黍日夜长足得盈我囷还填折粟税酬偿贳麦隣苟无公私责饮水不为贫欢言未盈口旱气已再振六月天不雨秋孟亦既旬区区昧陋积祷祝非不勤日驰衰白顔再拜泥甲鳞归来重思忖愿告诸邑君以彼天道远岂如人事亲团团囹圄中无乃寃不申扰扰食廪内无乃奸有因轧轧输送车无乃使不伦遥遥负担卒无乃役不均今年无大麦计与珠玉滨村胥与里吏无乃求取?符下敛钱急值官因酒嗔诛求与挞罚无乃不逡巡生小下里住不曾州县门诉词千万恨无乃不得闻强豪富酒肉穷独无蒭薪俱由案牍吏无乃移祸屯官分市井户迭配水陆珍未蒙所偿直无乃不敢言有一於此事安可尤苍旻借使漏刑宪得不虞鬼神自顾顽滞牧坐贻灾沴臻上羞朝廷寄下愧闾里民岂无神明宰为我同苦辛共布慈惠语慰此衢客尘
虫豸诗七篇【并序○豸音雉有足曰虫无足曰豸】
天之居物於地也有兽宜山宜穴鱼宜水宜泥鸟宜木宜洲虫宜草宜腐秽风雨会而寒暑时山川正而原野平衍然後郛閈屋室以州之人之宜人不得其宜而之鸟兽虫鱼之所宜非虫鱼兽鸟之罪也然而自非圣贤人失所宜未尝无不得宜之叹云始辛卯年予掾荆州之地洲渚湿垫其动物宜介其毛物宜翅羽予所舍又荆州树木洲渚处昼夜常有翅羽百族閙心不得闲静因为有鸟二十章以自逹又数年司马通州郡通之地丛秽卑褊烝瘴隂欝焰为虫虵备有辛螫虵之毒百而鼻褰者尤之虫之辈亦百而蝱蟆【音莫】浮尘蜘蛛蚁子蛒蜂之类最甚害人其土民具能攻其所毒亦往往合於方籍不知者遭辄死予因赋其七虫为二十一章别为序以备琐细之形状而尽药石之所宜庶亦叔敖之意焉
巴虵三首【并序】
巴之虵百类其大蠎其毒褰鼻蠎人常不见褰鼻常遭之毒人则毛髪皆竪起饮溪涧而泥沙尽沸验方云攻巨蠎用雄黄烟被其脑则裂而鷣【音淫鹞属】鸟能食其小者巴无是物其民常用禁术制之尤効
巴虵千种毒其最鼻褰虵掉舌飜红焰盘身蹙白花喷人竪毛髪饮浪沸泥沙欲学叔敖瘗其如多似麻越岭南滨海武都西?戎雄黄假名石鷣鸟远难笼讵有隳肠计应无破脑功巴山昼昏黑妖雾毒蒙蒙汉帝斩虵劔晋时烧上天自兹繁巨蠎往往夀千年白昼遮长道青溪蒸毒烟战龙苍海外平地血浮舩
蛒蜂三首【并序】
蛒蜂类而大巢在褰鼻蛇穴下故毒螫倍诸蜂虿中手足辄断落及心胷则圯裂用它蜂中人之方疗之不能愈巴人往往持禁以制之则差
巴虵蟠窟穴穴下有巢蜂近树禽垂翅依原兽絶踪微遭断手足厚毒破心胸昔甚招魂句那知眼自逢梨笑清都月【京开元观多梨花蜂】蜂游紫殿春构脾分部伍嚼蘂奉君亲翅羽颇同类心神固异伦安知人世里不有噬人人
兰蕙本同畹蜂虵亦杂居害心俱毒螫妖焰两吹嘘雷蛰吞噬止枯焚巢穴除可怜相济恶勿谓祸无余
蜘蛛三首【并序】
巴蜘蛛大而毒其甚者身边数寸而踦长数倍其身网罗竹柏尽死中人疮痏潗【音集】湿且痛痒倍常用雄黄苦酒涂所囓仍用鼠妇虫食其丝尽辄愈疗不速丝及心而疗不及矣
蜘蛛天下足巴蜀就中多缝隙容长踦虚空织横罗萦纒伤竹柏吞噬及虫蛾为送佳人喜珠栊无奈何网密将求食丝斜误着人因依方托绪挂罥遂容身截道蝉冠碍漫天玉露频儿童怜小巧渐欲及车轮稚子怜圆网佳人祝喜丝那知缘暗隙忽复囓柔肌毒腠攻犹易焚心疗恐迟看看长妖绪和扁欲涟洏
蚁子三首【并序】
巴蚁衆而善攻?栋往往木容完具而心节朽坏屋居者不省其微而祸成倾压
蚁子生无处偏因湿处生隂霪烦扰攘拾粒苦譻【音能】牀上主人病耳中虚藏鸣雷霆飜不省闻汝作牛声时术功虽细年深祸亦成攻穿漏江海噆食困蛟鲸敢惮榱?蠧深藏柱石倾寄言持重者微物莫全轻攘攘终朝见悠悠卒岁疑讵能分牝牡焉得有蝝【音缘】蚳【音池蚁卵】徙市竟何意生涯都几时巢由或逢我应似我相期
蟆子三首【并序】
蟆蚊类也其实黑而小不碍纱縠夜伏而昼飞闻栢烟与麝香辄去蚊蟆与浮尘皆巴虵鳞中之细虫耳故囓人成疮秋夏不愈膏楸叶而傅之则差
蟆子微於蚋朝繁夜则无毫端生羽翼针喙噆肌肤暗毒应难免羸形日渐枯将身远相就不敢恨非辜晦景权藏毒明时敢噬人不劳生诟怒祗足助酸辛隼眦看无物虵躯庇有鳞天方刍狗我甘与尔相亲有口深堪异趋时讵可量谁令通鼻息何故辨馨香沉水来沧海崇兰泛露光那能枉焚爇尔衆我微茫
浮尘子三首【并序】
浮尘蟆类也其实微不可见与尘相浮而上下人苦之往往蒙絮衣自蔽而浮尘辄能通透及人肌肤亦巢巴虵鳞中故攻之用前术
可叹浮尘子纤埃喻此微寜论隔纱幌并解透绵衣有毒能成痏无声不见飞病来双眼暗何计辨雰霏乍可巢蚊睫胡为附蠎鳞已微於蠢蠢仍害及人人动植皆分命毫芒亦是身哀哉此幽物生死敌浮尘但觉皮肤憯安知琐细来因风吹薄雾向日误轻埃暗囓堪销骨?飞有祸胎然无防备处留待雪霜摧
蝱三首【并序】
巴山谷间春秋常雨自五六月至八九月雨则多蝱道路羣飞噬马牛血及蹄角旦暮尤极繁多人常用日中时趣程逮雪霜而後尽其囓人痛剧浮蟆而不能毒留肌故无疗术
隂深山有瘴湿垫草多蝱衆噬锥刀毒羣飞风雨声汗粘疮痏痛日曝苦辛行饱尔蛆残腹安知天地情千山溪沸石六月火烧云自顾生无类那堪毒有羣搏牛皮若截噬马血成文蹄角尚如此肌肤安可云辛螫终非久炎?本递兴秋风自天落夏蘖与霜澄一镜开潭面千锋露石棱气平虫豸【音雉】死云路好攀登
楚歌十首【江陵时作】
楚人千万户生死系时君当璧便为嗣贤愚安可分干戈长浩浩簒乱亦纷纷纵有明在下区区何足云陶虞事已远尼父独将明?穴龙无位幽林兰自生楚王谋授邑此意复中倾未别子西语纵来何所成平生渐昏惑无复转承恩子建犹相贰伍奢安得存生居宫雉閟死葬寝园尊岂料奔吴士鞭屍郢市门惧盈因邓曼罢猎为樊姬盛德留金石清风鉴薄帷襄王忽妖梦宋玉复淫词万事捐宫馆空山云雨期宜僚南市住未省食人恩临难忽相感解纷寜用言何如晋夷甫坐占紫微垣看着五胡乱清谈空自尊谁恃王深宠谁为楚上卿包胥心独许连夜哭秦兵千乘徒虚尔一夫安可轻殷勤聘名士莫但倚方城梁业雄图尽遗孙世运消宣明徒有号江汉不相朝碑碣高临路松枝半作樵惟余开圣寺犹学武皇妖江陵南北道长有远人来死别登舟去生心上马回荣枯诚异日今古尽同灰巫峡朝云起荆王安在哉三峡连天水奔波万里来风涛各自急前後苦相推倒入黄牛漩惊冲灧澦堆古今流不尽流去不曾回八荒同日月万古共山川生死既由命兴衰还付天栖栖王粲赋愤愤屈平篇各自埋幽恨江流终宛然
襄阳道
羊公名渐远惟有岘山碑近日称难继曹王任马彛椒兰俱下世城郭到今时汉水清如玉流来本为谁
赋得鱼登龙门【用登字】
鱼贯终何益龙门在此登有成当作雨无用耻为鹏激浪诚难泝雄心亦自凴风云?会合鬐鬛忽腾凌泥滓辞河浊烟霄见海澄回瞻顺流辈谁敢望同升
永贞历【是岁秋八月太上改元永贞传位今皇帝】
象魏才颁历龙镳已御天犹看後元历新署永贞年半岁光隂在三朝礼数迁无因书简册空得咏诗篇
塞马
塞马倦江渚今朝神彩生晓风寒猎猎乍得草头行夷狄寝烽候关河无战声何由当阵面从尔四蹄轻
鹿角镇【洞庭湖中地名】
去年湖水满此地覆行舟万怪吹高浪千人死乱流谁能问帝子何事宠阳侯渐恐鲸鲵大波涛及九州
感事三首【此後并是学士时诗】
为国谋羊舌从来不为身此心长自保终不学张陈自笑心何劣区区辨所寃伯仁虽到死终不向人言富贵年皆长风尘旧转移白头方见絶遥为一沾衣
题翰林东合前小松
檐碍?鳞亚霜侵簇翠黄惟余入琴韵终待舜弦张
元氏长庆集卷四

[book_title]卷五
钦定四库全书
元氏长庆集卷五
唐　元稹　撰
古体诗
清都夜境【自此至秋夕七首并年十六至十八时作】
夜久连观静斜月何晶荧寥天如碧玉历历缀华星楼榭自隂映云牖深冥冥纤埃悄不起玉砌寒光清栖鹤露微影枯松多怪形南厢俨容卫音响如可聆啓圣发空洞朝真趋广庭闲开蘂珠殿暗閲金字经屏风动方息凝神心自灵悠悠车上马浩思安得寜
春晩寄杨十二兼呈赵八【时杨生馆於赵氏】
蒙蒙竹树深帘牖多清隂避日坐林影余花委芳襟倾樽就残酌舒卷续微吟空际扬高蝶风中聆素琴广庭备幽趣复对商山岑独此爱时景旷怀云外心迁鸎恋嘉木求友多好音自无琅玕实安得莲花簪寄之二君子希见双南金
与杨十二李三早入永夀寺看牡丹
晓入白莲宫琉璃花界浄开敷多喻草凌乱被幽径压砌锦地铺当霞日轮映蝶舞香暂飘蜂牵蘂难正笼处彩云合露湛红珠?【乌迥切】结叶影自交揺风光不定繁华有时节安得保全盛色见尽浮荣希君了真性
春余遣兴
春去日渐迟庭空草偏长余英间初实雪絮萦珠网好鸟多息隂新篁已成响帘开斜照入树袅游丝上絶迹念物闲良时?心赏单衣颇新绰虚室复清敞置酒奉亲宾树萱自怡养笑倚连枝花恭扶瑞藤杖步屧恣优游望山多气象云叶遥卷舒风裾动萧爽簪缨固烦杂江海徒浩荡野马笼赤霄无由负羁鞅
忆云之
为鱼实爱泉食辛寜避蓼人生既相合不复论窕窕沧海良有穷白日非长皎何事二人心各在四方表泛若逐水萍居为附松茑流浪随所之萦纡牵所绕百龄颇局促况复迷夀夭芟髪君已衰冠岁予非小娱乐不及时暮年壮心少感此幽念绵遂为长悄悄中庭草木春历乱递相扰奇树花冥冥竹竿凤袅袅幽芳被兰径安得寄天杪万里潇湘魂夜夜南枝鸟
别李三
阶蓂附瑶砌藂兰偶芳藿高位良有依幽姿亦相托鲍叔知我贫烹葵不为薄半面契始终千金比然诺人生系时命安得无苦乐但感游子顔又值余英落苍苍秦树云去去缑山鹤日暮分手归杨花满城郭
秋夕远怀
旦夕天气爽风飘叶渐轻星繁河汉白露逼衾枕清丹鸟月中灭莎鸡牀下鸣悠悠此怀抱况复多远情
东西道
天皇开四极便有东西道万古閲行人行人几人老顾我倦行者息隂何不早少壮尘事多那言壮年好
分流水
古时愁别泪滴作分流水日夜东西流分流几千里通塞两不见波澜各自起与君相背飞去去心如此
西还
悠悠洛阳梦欝欝灞陵树落日正西归逢君又东去
含风夕【此後拾遗时作】
炎昏勌烦久逮此含风夕夏服稍轻清秋堂已岑寂载欣?宇旷复念佳辰掷络纬惊岁功顾我何成绩青荧微月鈎幽晖洞隂魄水镜涵玉轮若见渊泉璧参差帘牖重次第笼虚白树影满空牀萤光缀深壁怅望牛斗星复为经年隔露网袅风珠轻河泛遥碧讵无深稠景感此年流易亦有迟暮年壮年良自惜循环切中感感今?往昔接瞬无停隂何言问陈积馨香推蕙兰坚贞谕松栢生物固有涯安能比金石况兹百龄内扰扰纷衆役日月东西驰飞车无留迹来者良未穷去矣定奚适委顺在物为营营复何益
秋堂夕
炎?正回互金火欝相乘云雷暗交构川泽方蒸腾清风一朝胜白云忽巳凝草木凡气尽始见天地澄况此秋堂夕幽怀旷无朋萧条帘外雨倏闪案前灯书卷满牀席蠨蛸悬复升啼儿屡哑咽勌僮时寝兴泛览昏夜目咏謡畅烦膺况吟获麟章欲罢久不能尧舜事已远丘道安可胜蜉蝣不信鹤蜩鷃肯窥鹏当年且不偶殁世何必称胡为掲闻见襃贬贻爱憎焉用汨其泥岂在清如氷非白又非黑谁能点青蝇处世苟无闷佯狂道非弘无言被人觉予亦笑孙登
酬乐天【时乐天摄尉予为拾遗】
放鹤在深水置鱼在高枝升沈或异势同谓非所宜君为邑中吏皎皎鸾凤姿顾我何为者翻侍白玉墀昔作芸香侣三载不暂离逮兹忽相失旦夕梦魂思崔巍骊山顶宫树遥参差只得两相望不得长相随多君岁寒意裁作秋兴诗上有风尘苦下言时节移官家事拘束安得擕手期愿为云与雨会合天之垂
杨子华画三首
杨画远於展何言今在兹依然古粧服但感时节移念君一朝意遗我千载思子亦几时客安能长苦悲皓腕卷红袖锦韝臂苍鹗故人断弦心稚齿从禽乐当年惜贵游遗形寄丹艧骨象或依稀铅华已寥落似对古人民无复昔城郭子亦观病身色空俱寂寞
颠倒世人心纷纷乏公是真赏画不成画赏真相似丹青各所尚工拙何足恃求此妄中精哀哉子华子
西州院【东川官舍○时公以监察御史按山东狱】
自入西州院惟见东川城今夜城头月非暗又非明文案牀席满卷舒赃罪名惨凄且烦勌弃之阶下行怅望天回转动揺万里情参辰次第出牛女颠倒倾况此风中柳枝条千万茎到来篱下笋亦以长短生感怆正多绪鵶鵶相唤惊墙上杜鹃鸟又作思归鸣以彼撩乱思吟为幽怨声吟罢终不寝冬冬复铛铛【抽庚切】
台中鞫狱忆开元观旧事呈损之兼赠周兄四十韵
忆在开元观食栢练玉顔疎慵【常容切】日高卧自谓轻人寰李生隔墙住隔墙如隔山怪我久不识先来问骄顽十过乃一往遂成相往还以我文章卷文章甚斒【音班】斓因言辛庾辈亦愿放羸孱既回数子顾展转相连攀驱令选科目若在闠与闤学随尘土坠漫数公卿关惟恐坏情性安能惧谤讪还招辛庾李静处盃巡环进取果由命不由趋险艰穿杨二三子弓矢次第弯推我亦上道再联朝士班二月除御史三月使巴蛮【按狱东川】蛮民詀【竹感反】諵诉啮指明痛癏【与瘝同】怜蛮不解语为发昏帅奸【劾奏节度使严砺违诏过赋数百万】归来五六月旱色天地殷分司【时砺党挤公俄分司东都】别兄弟各各泪澘澘哀哉剧部职惟数赃罪锾死欵依稀取鬬辞方便删道心常自愧柔髪难久黫鹇【切黑色】折支望车乘支痛谁置患奇哉乳臭儿绯紫?被间渐大官渐贵渐富心渐悭閙装辔头【音决环有舌者】静拭腰带斑鹞子绣线?【音宅刀饰】?【狗同】儿金油【去声】鐶香汤洗骢马翠篾笼白鹇月请公主封冰受天子颁开筵试歌舞别宅宠妖娴坐卧摩绵褥捧拥綟【音例艾草可以深緑因以名绶】丝鬟旦夕不相离比翼若飞鸾而我亦何苦三十身已鳏愁吟心骨颤寒卧支体【五闲反又渠云反】居处虽幽静尤悔少愉?【与懒同】不如周道士鹤岭临潼湾绕院松瑟瑟通畦水潺潺阳坡自寻蕨村沼看沤菅穷通两未遂营营真老闲
韦氏馆与周隐客杜归和泛舟
天色低澹澹池光漫油油轻舟闲缴绕不远池上楼时物欣外奨真元随内修神恬津藏满气委支节柔衆处岂自异旷怀谁我俦风车笼野马八荒安足游开顔陆浑杜握手灵都周持君宝珠赠顶戴头上头
刘氏馆集隐客归和子元及之子蒙晦之
湿垫緑竹径寥落护岸冰偶然沽市酒不越四五升诗客爱时景道人话升腾笑言各有趣悠哉古孙登
寄隐客
我年三十二鬓有八九丝非无官次第其如身早衰今人夸贵富肉食与妖姬而我俱不乐贵富亦何为况逢多士朝贤俊若布棊班行次第立朱紫相参差谟猷密勿进羽檄纵横驰监察官甚小发言无所裨小官仍不了谴夺亦已随时或不之弃得不自弃之陶君喜不遇顾我复何疑潜书周隐士白云今有期
元和五年予官不了罚俸西归【时公分司东都劾河南尹房式诏薄式罪召公还京】三月六日至陕府与吴十一兄端公崔二十二院长思怆曩游因投五十韵
小年闲爱春认得春风意未有花草时先醲晓窗睡霞朝澹云色霁景牵诗思渐到柳枝头川光始明媚长安车马客倾心奉权贵昼夜尘土中那言早春至此时我独游我游有伦次闲行曲江岸便宿慈恩寺扣林引寒龟疏丛出幽翠凌晨过杏园晓露凝芳气初阳好明浄嫩树怜低庳排房似缀珠欲啼红脸泪新鸎语娇小浅水光流利冷饮空腹盃因成日高醉酒醒闻饭钟随僧受遗施餐罢还复游过从上文记行逢二月半始足游春骑是时春已老我游亦云既藤开九华观草结三条隧新笋踊犀株落梅飜蝶翅名倡绣毂车公子青丝辔朝士遇旬休豪家得春赐提携好音乐剪铲空田地同占杏花园喧阗各丛萃顾予烦寝兴复往散憔悴倦仆色肌羸蹇驴行跛痹春衫未成就冬服渐尘腻倾盖吟短草书空忆难字遥闻公主笑近被王孙戏邀我上华筵横头坐宾位那知我年少深解酒中事能唱犯声歌偏精变筹义含词待残拍促舞递繁吹叫噪掷投盘生狞【音能恶也】摄觥使逡巡光景晏散乱东西异古观闭闲门依然复幽閟无端矫情性漫学求科试薄艺何足云虚名偶频遂拾遗天子前密奏升平议召见不须臾憸庸已猜忌朝陪香案班暮作风尘尉【元和元年为左拾遗寻出为河南尉】去岁又登朝【元和四年母丧服阕拜御史】登为栢台吏台官相束缚不许放情志寓直劳送迎上堂烦避讳分司在东洛所軄尤不易罚俸得西归心知受朝庇常山攻小寇淮右择良帅国难身不行劳生欲何为吾兄谙性灵崔子同臭味投此挂冠词一生还自恣
元氏长庆集卷五

[book_title]卷六
钦定四库全书卷
元氏长庆集卷六
唐　元稹　撰
古体诗
寄吴士矩端公五十韵【此後并江陵士曹时作】
昔在凤翔日十岁即相识未有好文章逢人赏顔色可怜何郎面【吴生小字何郎】二十才冠饰短发予近梳罗衫紫蝉翼伯舅各骄纵仁兄未摧抑事业若盃盘诗书甚徽纆西州戎马地贤豪事雄特百万时可赢十千良易借【资昔切假也】寒食桐阴下春风柳林侧藉草送远游列筵酬博塞萎蕤云幕翠灿烂红茵赩【迄力切大赤】鱠缕轻似丝香醅腻如织将军频下城佳人尽倾国媚语娇不闻纎腰软无力歌辞妙宛转舞态能剜刻筝弦玉指调粉汗红绡拭予时最年少专务酒中职未能媿生狞【音能】偏矜任狂直曲庇桃根盏横讲捎云式乱布鬭分朋惟新间谗慝耻作最先吐羞言未朝食醉眼渐纷纷酒声频??【爱黑反】扣节参差乱飞觥往来织强起相维持飜成两匍匐【步黑反】边霜飒然降战马鸣不息但喜秋光丽谁忧塞云黑常随猎骑走多在豪家匿夜饮天旣明朝歌日还昃荒狂岁云久名利心潜逼时辈多得途亲朋屡相勑闲因适农野忽复爱稼穑平生中圣人飜然腐肠贼亦从酒仙去便被书魔惑脱迹壮士场甘心竖儒域矜持翠筠管敲断黄金勒屡益兰膏灯犹研兔枝墨崎岖来掉荡矫枉事沈默隐笑甚艰难敛容还屴【音勒又音寂】崱【疾力切大山也】与君始分散勉我劳修饰岐路各营营别离长恻恻行看二十载万事丝何极相值或须臾安能洞胷臆昨来陕郏会悲欢两难克问我新相知但报长相忆岂无新知者不及小相得亦有生岁游同年不同德为别讵几时伊予坠沟洫大江鼓风浪远道参荆棘往事返无期前途浩难测一旦得自由相求北山北
三月二十四日宿曾峯馆夜对桐花寄乐天
微月照桐花月微花漠漠怨澹不胜情低徊拂帘幕叶新阴影细露重枝条弱夜久春恨多风清暗香薄是夕远思君思君瘦如削但感事暌违非言官好恶奏书金銮殿步屣青龙阁我在山馆中满地桐花落
酬乐天书怀见寄【本题云初与微之别後忽梦见之及寤而微之书至兼览桐花之什怅然书怀此後五章并次用本韵】
新昌北门外与君从此分街衢走车马尘土不见君君为分手归我行行不息我上秦岭南君直枢星北秦岭高崔嵬商山好颜色月照山馆花裁诗寄相忆天明作诗罢草草从所如凭人寄将去三月无报书荆州白日晩城上鼓冬冬行逢贺州牧致书三四封封题乐天寄未坼巳沾裳坼书八九读泪落千万行中有酬我诗句句截我肠仍云得诗夜梦我魂凄凉终言作书处上直金銮东诗书费一夕万恨缄其中中宵宫中出复见宫月斜书罢月亦落晓灯垂暗花想君书罢时南望劳所思况我江上立吟君怀我诗怀我浩无极江水秋正深清见万丈厎照我平生心感君求友什因报壮士吟持谢衆人口销尽犹是金
酬乐天登乐游园见忆
昔君乐游园怅望天欲曛今我大江上快意波飜云秋空压澶漫澒洞无垢氛四顾皆豁达我眉今日伸长安隘朝市百道走埃尘轩车随对列骨肉非本亲夸游丞相第偷入常侍门爱君直如髪勿念江湖人
酬乐天早夏见怀
庭柚有垂实鷰巢无宿雏我亦辞社鷰茫茫焉所如君诗夏方早我叹秋巳徂食物风土异衾裯时节殊荒草满田地近移江上居八日复切九月明侵半除
酬乐天劝醉
神麴清浊酒牡丹深浅花少年欲相饮此乐何可涯沈机造神境不必悟楞迦颜返童貌安用成丹砂刘伶称酒德所称良未多愿君听此曲我为尽称嗟一杯颜色好十盏胆气加半酣得自恣酩酊归太和共醉真可乐飞觥撩乱歌独醉亦有趣兀然无与他美人醉灯下左右流横波王孙醉牀上颠倒眠绮罗君今劝我醉劝醉意如何
和乐天初授户曹喜而言志【乐天为左拾遗岁满当迁帝以资浅且家贫听自择官乐天请以翰林学士兼京兆户曹参军以便养诏可】
王爵无细大得请即为恩君求户曹掾贵以禄奉亲闻君得所请感我欲沾巾今人重轩冕所重华与纷矜夸仕台阁奔走无朝昏君衣不盈箧君食不满囷君言养旣薄何以荣我门披诚再三请天子怜俭贫词曹直文苑捧诏荣且忻归来高堂上兄弟罗酒罇各称千万夀共饮三四巡我实知君者千里能具陈感君求禄意求禄殊衆人上以奉颜色余以及亲宾弃名不弃实谋养不谋身可怜白华士永愿凌青云
和乐天赠吴丹
不识吴生面久知吴生道迹虽染世名心本奉天老雌一守命门回九填血脑委气荣卫和咽津颜色好传闻共甲子衰隤尽枯槁独有冰雪容纎华夺鲜缟问人何能尔吴实旷怀抱弁冕徒挂身身外非所宝伊予固童昧希真亦云早石坛玉晨尊昼夜长自扫密印视丹田游神梦三岛万过黄庭经一食青精稻冥搜方朔桃结念安期枣緑发幸未改丹诚自能保行当摆尘缨吴门事探讨君为先此词终期搴瑶草
和乐天秋题曲江
十载定交契七年镇相随长安最多处多是曲江池梅杏春尚小芰荷秋巳衰共爱寥落境相将偏此时绵绵红蓼水扬扬白鹭鸶诗句偶未得酒盃聊久持今来云雨旷旧赏魂梦知况乃江枫夕和君秋兴诗
和乐天别弟後月夜作
闻君别爱弟明天照夜寒秋雁拂檐影晓琴当砌弹怅望天澹澹因思路漫漫吟为别弟操闻者为辛酸况我兄弟远一身形影单江波浩无极但见时岁阑
和乐天秋题牡丹丛
敝宅艳山卉别来长叹息吟君晩丛咏似见摧隤色欲识别後容勤过晩丛侧
春月
春月虽至明终有霭霭光不似秋冬色逼人寒带霜纎粉澹虚壁轻烟笼半牀分晖间林影余照上虹梁病久尘事隔夜闲清兴长拥袍颠倒领步屣东西厢风柳结柔援露梅飘暗香雪含樱绽蘂珠蹙桃缀房杳杳有余思行行安可忘四隣非旧识无以话中肠南有居士俨默坐调心王款关一问讯为我披衣裳延我入深竹暖我於小堂视身琉璃莹【音咏】谕指芭蕉黄复有比丘溢早传龙树方口中秘丹诀肘後悬青囊锡杖虽独振刀圭期共尝未知仙近远巳觉人轻翔夜久魂耿耿月明露苍苍悲哉沈眠士宁见兹夕良
月临花【即林檎花】
凌风扬扬花透影胧胧月巫峡隔波云姑峯漏霞雪镜匀娇面粉灯泛高笼缬【胡结切系也】夜久清露多啼珠坠还结
红芍药
芍药绽红绡巴篱织青琐繁丝蹙金蘂高焰当炉火剪刻彤云片开张赤霞裹烟轻琉璃叶风亚珊瑚朶受露色低迷向人娇婀娜颜醉後并小女妆成坐艳艳锦不如夭夭桃未可晴霞畏欲散晩日愁将堕结植本为谁赏心期在我采之谅多思幽赠何由果
送王十一南行
夏水漾天末晩阳映遥村风飜乌尾劲眷恋余芳罇解袂方瞬息征帆已翩翻江豚涌高浪槐树摇去魂远戍宗侣泊暮烟洲渚昏离心讵几许归苦复寒温此别信非久胡为坐忧烦我留石难转君泛云无根万里湖南月三声山上猿从兹耿幽梦夜夜湘与沅
三叹三首
孤劒锋刃澁犹能神彩生有时雷雨过暗吼阗阗声主人閟灵宝畏作升天行淬砺当阳铁刻为干镆名远求鸊【音辟】鹈【音提水鸟】莹【去声】同用玉匣盛颜色纵相类利钝颇相倾雄为光电烻【抽延切火光】雌但深泓澄龙怒有奇变青虵终不惊
金凤翠皇死葳蕤光彩低非无鸳鸾侣誓不同树栖飞驰岁云暮感念雏在泥顾影不自暖寄尔蟠桃鸡驯养岂无媿类族安得齐愿言成羽翼奋翅凌丹梯
天骥失龙偶三年常夜嘶哀缘喷风断渇且含霜啼长恐絶遗类不复蹑云霓非无駉駉者鹤意不在鸡春来筋骨瘦吊影心亦迷自此渥洼种应生浊水泥
遣昼
密竹有清阴旷怀无尘滓况乃秋日光玲珑晓牕里旬休聊自适今辰日高起栉沐坐前轩风轻镜如水开卷恣咏谣望云闲徙倚新菊媚鲜妍短萍怜靃【霍同】靡扫除田地静摘掇园蔬美幽翫惬诗流空堂称居士客来伤寂寞我念遗烦鄙心迹两相忘谁能验行止
冬夜怀李侍御王太祝段丞
浩露烟壒【音爱】尽月光闲有余松篁细阴影重以帘牖疎泛览星粲粲轻河悠碧虚纎云不成叶脉脉风丝纾丹竈炽东序烧香罗玉书飘飘魂神举若骖鸾鹤舆感念夙昔意华尚簪与裾簪裾讵几许累创吞鈎鱼令闻馨香道一以悟臭帤【女居切巾也】悟觉誓不惑永抱胎仙居昼夜欣所适安知岁云除行行二三友君怀复何如
西斋小松二首
松树短於我清风亦巳多况乃枝上雪动摇微月波幽姿得闲地讵感岁蹉????但恐厦终构藉君当奈何簇簇枝新黄纎纎攒素指柔苙渐依条短莎还半委清风日夜高凌云竟何巳千岁盘老龙修鳞自兹始
周先生
寥寥空山岑冷冷风松林流月垂鳞光悬泉扬高音希夷周先生烧香调琴心神功盈三千谁能还黄金
元氏长庆集卷六

[book_title]卷七
[集部,别集类,汉至五代,元氏长庆集]
钦定四库全书卷
元氏长庆集卷七
唐　元稹　撰
古体诗
遣春十首
晓月笼云影鸎声余雾中暗芳飘露气轻寒生柳风冉冉一趋府未为劳我躬因兹得晨起但觉情兴隆久雨怜霁景偶来堤上行空蒙天色嫩杳淼【弭沼切】江面平百草短长出衆禽高下鸣春阳各有分予亦澹无情镜皎碧潭水微波粗成文烟光垂碧草琼脉散纎云岸柳好阴影风裾遗垢氛悠然送春目八荒谁与羣低迷笼树烟明净羃霞日阳焰波春空平湖漫凝溢雪鹭远近飞渚牙浅深出江流复浩荡相为坐纡郁暄寒深浅春红日前後花颜色讵相让生成良有涯梅芳勿自早菊秀勿自賖各将一时意终年无再华高屋童稚少春来归鷰多葺旧良易就新院亦巳罗俯怜雏化卵仰愧鹏无窠巢栋与巢幕秋风俱奈何撩乱扑树蜂摧残恋房蘂风吹雨又频安得繁於绮酒盃沈易过世事纷何已莫倚颜似花君看岁如水绕郭高高冢半是荆王墓後嗣炽阳台前贤甘荜路善恶徒自分波流尽东注胡然不饮酒坐落桐花树花阴莎草长藉莎闲自酌坐看鸎鬭枝轻花满尊杓葛巾竹稍挂书卷琴上阁沽酒过此生狂歌眼前乐梨叶已成阴柳条纷起絮波渌紫屏风螺红碧筹筯三杯面上热万事心中去我意风散云何劳问行处
表夏十首
夏风多暖暖树木有繁阴新笋紫长短早樱红浅深烟花云幕重榴艳朝景侵华实各自好讵云芳意沈初日满阶前轻风动帘影旬时得休浣高卧閲清景僮儿拂巾箱鵶轧深林井心到物自闲何劳远箕颍江瘴炎夏早蒸腾信难度今宵好风月独此荒庭趣露叶倾暗光流星委余素但恐清夜徂讵悲朝景暮孟月夏犹浅奇云未成峯度霞红漠漠压浪白溶溶玉委有余润飇【卑遥切】驰无去踪何如捧云雨喷毒随蛟龙流芳递炎景繁英尽寥落公署香满庭晴霞覆栏药裁红起高焰缀緑排新萼凭此遣幽怀非言念将谑红丝散芳树旋转光风急烟泛被笼香露浓妆面湿佳人不在此怅望堦前立忽厌夏景长今春行巳及百舌渐吞声黄鸎正娇小云鸿方警夜笼鸡巳鸣晓当时客自适运去谁能矫莫厌夏虫多蜩螗定相扰翩翩帘外鷰戢戢巢内雏啖食筋力尽毛衣成紫襦朝来各飞去雄雌梁上呼养子将备老恶儿那胜无西山夏雪消江势东南泻风波高若天灎澦低於马正被黄牛旋难期白帝下我在平地行翻忧济川者灵均死波後是节常浴兰彩楼碧筠糭香秔白玉圑逝者良自苦今人反为欢哀哉徇名士没命求所难
解秋十首
清晨頮【呼对切】寒水动摇襟袖轻翳翳林上叶不知秋暗生回悲镜中发华白三四茎岂无满头黑念此衰巳萌微霜才结露翔鸠初变鹰无乃天地意使之行小惩?鴞诚可恶蔽日有高鹏舍大以擒细我心终不能往岁学仙侣各在无何乡同时骛名者次第鵷鹭行而我两不遂三十鬓添霜日暮江上立蝉鸣枫树黄後伏火犹在先秋蝉巳多云色日夜白骄阳能几何壤隙漏江海忽微成?罗勿言时不至但恐岁蹉跎新月才到地轻河如泛云萤飞高下火树影参差文露簟有微润清香时暗焚夜闲心寂默洞庭无垢氛霁丽牀前影飘萧帘外竹簟凉朝睡重梦觉茶香熟亲烹园内葵凭买家家麴酿酒并毓蔬人来有棊局寒竹秋雨重凌霄晩花落低徊翠玉梢散乱栀黄萼颜色有殊异风霜无好恶年年百草芳毕竟同萧索春非我独春秋非我独秋岂念百草死但念霜满头头白古所同胡为坐烦忧茫茫百年内处身良未休西风冷衾簟展转布华茵来者承玉体去者流芳尘适意丑为好及时疎亦亲衰周仲尼出无乃为妖人漠漠江面烧微微风树烟今日复今夕秋怀方浩然况我头上发衰白不待年我怀有时极此意何由诠
遣病十首
服药备江瘴四年方一疠岂是药无功伊予久留滞滞留人固薄瘴久药难制去日良巳甘归途奈无际弃置何所任郑公怜我病三十九万钱【岁入之大率】资予养顽瞑身贱杀何益恩深报难罄公其千万年世有天之郑
忆作孩稚初健羡成人列倦学厌日长嬉游念佳节今来渐讳年顿与前心别白日速如飞佳晨亦骚屑昔在痛饮场憎人病辞醉病来身怕酒始悟他人意怕酒岂不闲悲无少年气传语少年儿杯盘莫回避忆初头始白昼夜惊一缕渐及鬓与须多来不能数壮年等闲过过【上如字下音戈】壮年巳五华发不再青劳生竟何补
在家非不病有病心亦安起居甥侄扶药饵兄嫂看今病兄远路道遥书信难寄言娇小弟莫作官家官鷰巢官舍内我尔俱为客岁晩我独留秋深尔安适风高翅羽垂路远烟波隔去去玉山岑人间网罗窄檐宇夜来旷暗知秋巳生卧悲衾簟冷病觉肢体轻炎昏岂不勌时去聊自惊浩叹终一夕空堂天欲明秋依静处多况乃凌晨趣深竹蝉昼风翠茸衫晓露庭莎病看长林果闲知数何以强健时公门日劳骛朝结故乡念暮作空堂寝梦别泪亦流啼痕暗横枕昔愁凭酒遣今病安能饮落尽秋槿花离人疾犹甚
寒
江瘴节候暖腊初梅巳残夜来北风至喜见今日寒扣冰浅塘水拥雪深竹栏复此满樽醁但嗟谁与欢
玉泉道中作
楚俗物候晩孟冬才有霜早农半华实夕水含风凉遐想云外寺峯峦眇相望松门接官路泉脉连僧房微露上弦月暗焚初夜香谷深烟?净山虚钟磬长念此清境远复忧尘事妨行行即前路勿滞分寸光
遣病【此後通州时作】
自古谁不死不复记其名今年京城内死者老少并独孤才四十【秘书少监郁】仕宦方荣荣李三三十九【监察御史顾言】登朝有清声赵昌八十余三拥大将旌为生信异异之死同冥冥其家哭泣爱一一无异情其类嗟叹惜各各无重轻万龄龟菌等一死天地平以此方我病我病何足惊借如今日死亦足了一生借使到百年不知何所成况我早师佛屋宅此身形舍彼复就此去留何所萦前身为过迹来世即前程但念行不息岂忧无路行蜕骨龙不死蜕皮蝉自鸣胡为神蜕体此道人不明持谢爱朋友寄之仁弟兄吟此可达观世言何足听
感梦【梦故兵部裴尚书相公】
十月初二日我行蓬州西三十里有馆有馆名芳溪荒邮屋舍坏新雨田地泥我病百日余肌体顾若刲气填暮不食早早掩窦圭阴寒筋骨病夜久灯火低忽然寝成梦宛见颜如珪似叹久离别嗟嗟复凄凄问我何病痛又叹何栖栖荅云痰滞久与世复相暌重云痰小疾良药固宜挤前时奉橘丸攻疾有神功何不善和疗岂独头有风【予顷患痰头风踰月不差裴公教服橘皮朴硝丸数月而愈今梦中复徵前说故尽记往复之词】殷勤平生事欵曲无不终悲欢两相极以是半日中言罢相与行行行古城里同行复一人不识谁氏子逡巡急吏来唤呼愿且止驰至相君前再拜复再起启云吏有奉奉命传所旨事有大惊忙非君不能理荅云久就闲不愿见劳使多谢致勤勤未敢相唯唯我因前献言此事愚可料乱热由静消理繁在知要君如冬月阳奔走不必召君如铜镜明万物自可照愿君许苍生勿复高体调相君不我言顾我再三笑行行及城户黯黯余日辉相君不我言【一本握我手】命我从此归不省别时语但省涕淋漓觉来身体汗坐卧心骨悲闪闪灯背壁胶胶鸡去埘倦童颠倒寝我泪纵横垂泪垂啼不止不止啼且声啼声觉僮仆僮仆撩乱惊问我何所苦问我何所思我亦不能语惨惨即路岐前经新政县今夕复明辰窴窴满心气不得说向人奇哉赵明府怪我眉不伸云有北来僧住此月与旬自言辨贵骨谓若识天真谈游费閟景何不与逡巡僧来为予语语及昔所知自言有奇中裴相未相时读书灵山寺住处接园篱指言他日贵晷刻似不移我闻僧此语不觉泪歔欷【去声】因言前夕梦无人一相谓无乃裴相君念我胷中气遣师及此言使我尽前事僧云彼何亲言下涕不已我云知我深不幸先我死僧云裴相君如君恩有几我云滔滔衆好直者皆是唯我与白生感遇同所以官学不同时生小异乡里抜我尘土中使我名字美美名何足多深分从此治吹嘘莫我先顽陋不我鄙往往裴相门终年不曾履相门多衆流多誉亦多毁如闻风过尘不动井中水前时予掾荆公在期复起自从裴公无吾道甘已矣白生道亦孤谗谤销骨髓司马九江城无人一言理为师陈苦言挥涕满十指未死终报恩师听此男子
和东川李相公慈竹十二韵【次本韵】
慈竹不外长密比青瑶华矛欑有森束玉粒无蹉跎纎粉妍腻质细琼交翠柯亭亭霄汉近霭霭雨露多冰碧寒夜耸箫韶风昼罗烟含胧胧影月泛鲜鲜波鸾凤一已顾燕雀永不过幽姿媚庭实颢气爽天涯峻节高转露贞筠寒更佳托身仙坛上灵物神所呵时与天籁合日闻阳春歌应怜孤生者摧折成病痾
元氏长庆集卷七

[book_title]卷八
钦定四库全书卷
元氏长庆集卷八
唐　元稹　撰
古体诗
酬东川李相公十六韵【并启○此後至和乐天三首并次用本韵】
稹启今月十二日州吏回伏受相公书示知小生所献和慈竹等诗关达鍳览不蒙罪退而又赐诗一十韵并首序一百二十三言废名位之常数比朋友以字之饰扬涓埃投掷珠玉幸甚幸甚至於庙议末学江花陋词无不记在雅章以备光宠不胜惶骇惊惭之至昔楚人始交必有乘车戴笠不忘相揖之誓诚以为贵富不相忘之难也况贵贱之隔不啻於车笠之相悬而相公投贶珍重又岂唯一揖之容易哉稹独何人享是嘉惠辄复牵课拙劣酬献所赐是犹百兽与凤凰同舞於箫韶之中各极其欢心耳又何暇自审其形容之不类哉庆岁专人封用上献死罪死罪谨启
昔附赤霄羽葳蕤游紫垣鬬班香案上奏语玉晨尊戆直撩忌讳科仪惩傲顽自从真籍除弃置勿复论前时共游者日夕黄金轩请帝下巫觋八荒求我魂鸾凤屡鸣顾燕雀尚篱藩徒令霄汉外往往尘念存存念岂虚设并投琼与璠弹珠古所讶此用何太敦邹律寒气变郑琴祥景奔灵芝绕身出左右光彩繁碾玉无俗色蘂珠非世言重惭前日句陋若莸并荪腊月巴地雨瘴江愁浪翻因持骇鸡宝一照浊水昬
酬独孤二十六送归通州
再拜捧兄赠拜兄珍重言我有平生志临别将具论十岁慕倜傥爱白不爱昬宁爱寒切烈不爱阳温暾二十走猎骑三十游海门憎兔跳趯趯恶鹏黑翻翻鳌钓气方壮鹘拳心颇尊下观鬇【音枨】鬡【音能髪乱貌】辈一扫冀不存名冠壮士籍功酬明主恩不然合【音合】身弃何况身上痕金石有销烁胏腑无寒温分画久已定波涛何足烦尝希苏门啸讵厌巴树猿瘴水徒浩浩浮云亦轩轩长歌莫长叹饮斛莫饮樽生为醉乡客死作达士魂
酬刘猛见送
种花有颜色异色即为妖养鸟恶羽翮翦翮不待高非无剪伤者物性难自逃百足虽捷捷商羊亦翘翘伊余狷然质谬入多士朝任气有愎戆容身寡朋曹愚狂偶似直静僻非敢骄一为毫发忤十载山川遥烁铁不在火割肌不在刀险心露山岳流语翻波涛六尺安敢主方寸由自调神劒土不蚀异布火不燋虽无二物姿庶欲効一毫未能深蹙蹙多谢相劳劳去去我移马迟迟君过桥云势正横壑江流初满槽【江槽楚语】持此慰远道此之为旧交
酬乐天赴江州路上见寄三首
昔在京城心今在吴楚末千山道路险万里音尘阔天上参与商地上胡与越终天升沈异满地网罗设心有无眹环肠有无绳结有结解不开有环寻不歇山岳移可尽江海塞可絶离恨若空虚穷年思不彻生莫强相同相同会相别
襄阳大堤绕我向堤前住烛随花艳来骑送朝云去万竿高庙竹三月徐亭树我昔忆君时君今怀我处有身有离别无地无岐路风尘同古今人世劳新故
人亦有相爱我尔殊衆人朝朝宁不食日日愿见君一日不得见愁肠坐氛氲如何远相失各作万里云云高风苦多会合难遽因天上犹有碍何况地上身
邮竹
庭有萧萧竹门有阗阗骑嚣静本殊途因依偶同寄亭亭乍干云嫋嫋亦垂地人有异我心我无异人意
落月
落月沈余影阴渠流暗光蚊声霭牕户萤火绕屋梁飞幌翠云薄新荷清露香不吟复不寐竟夕池水傍
高荷
种藕百余根高荷才四叶颭闪碧云扇团圆青玉叠亭亭自擡举鼎鼎难藏擪【益涉切】不学着水荃一生长怗怗
和裴校书鹭鸶飞
鹭鸶鹭鸶何遽飞鵶惊雀噪难久依清江见底草堂在一点白光终不归
夜池
荷叶团圆茎削削緑萍面上红衣落满池明月思啼螿高屋无人风张【去声】幕
酬杨司业十二兄早秋述情见寄【今春与杨兄会於冯翊数日而别○此诗同州作】
白发故人少相逢意弥远往事共销沈前期各衰晩昨来遇弥苦巳复云离巘秋草古胶庠寒沙废宫苑知心岂忘鲍咏怀难和阮壮志日萧条那能竞朝幰
代杭民作使君一朝去二首
使君一朝去遗爱在民口惠化境内春才名天下首为问龚黄辈兼能作诗否
使君一朝去断肠如剉蘖无复见冰壶唯应镂金石自此一州民生男尽名白
长庆历
年历复年历卷尽悲且惜历日何足悲但悲年运易年年岂无叹此叹何唧唧所叹别此年永无长庆历
挽歌伤悼诗
顺宗至德大圣大安孝皇帝挽歌词三首【左拾遗时作】
不改延洪祚因成揖让朝讴歌同戴启遏密共思尧雨露施恩广梯航会葬遥号弓那独切曾感昔年招前春文祖庙大舜嗣尧登及此踰年感还因是月崩夀缘追孝促业在继明兴俭诏同今古山川绕灞陵七月悲风起凄凉万国人羽仪经巷内轀□转城闉暝色依陵早秋声入辂新自嗟同草木不识永贞春宪宗章武孝皇帝挽歌词二首【膳部员外时作】
国付重离後身随十圣仙北辰移帝座西日到虞泉方丈言虚设华胥事眇然触鳞曾在宥偏哭堕髯前天宝遗余事元和盛圣功二凶枭帐下三叛斩都中【杨惠琳李师道传首京师刘辟李錡吴元济腰斩都市】始服沙陁虏方吞逻逤【苏个切】戎【沙陁突厥自元和初始通中国】狼星如要射犹有鼎湖弓
月落禁垣西星攒晓仗齐风传宫漏苦云拂羽仪低路隘车千两桥声马万蹄共嗟封石捡不为报功泥
恭王故太妃挽歌词二首【校书郎时作】
燕姞【极乙切】贻天梦梁王尽孝思虽从魏诏葬得用汉藩仪曙月残光敛寒箫度曲迟平生奉恩地哀挽欲何之文卫罗新圹仙娥掩暝山雪云埋陇合箫鼓望城还寒树风难静霜郊夜更闲哀荣深孝嗣仪表在河间
哭吕衡州六首
气敌三人杰交深一纸书我投冰莹眼君报水怜鱼髀股惟夸瘦膏肓岂暇除伤心死诸葛忧道不忧余望有经纶钓?收宰相刀江文驾风远云貌接天高国待球琳器家藏虎豹韬尽将千载宝埋入五原蒿白马双旌队青山八阵图请缨期系虏枕草誓捐躯势激三千壮年应四十无遥闻不瞑目非是不怜吴鵰鹗生难敌沈檀死更香儿童喧巷市羸老哭碑堂雁起沙汀闇云连海气黄祝融峯上月几照北人丧回雁峯前雁春回尽却回联行四人去同葬一人来铙吹临江返城池隔雾开满船深夜哭风棹楚猿哀杜预春秋癖扬雄着述精在时兼不语终古定归名耒水波文细湘江竹叶轻平生思风月潜寐若为情僧如展及韦载同游碧涧寺赋诗予落句云他生莫忘灵山座满壁人名後会稀展共吟他生之句因话释氏缘会所以莫不凄然久之不十日而展公长逝惊悼返覆则他生岂有兆耶其间展公仍赋黄字五十韵飞札相示予方属和未毕自此不复撰成徒以四韵为识
重吟前日他生句岂料踰旬便隔生会拟一来身塔下无因共绕寺廊行紫毫飞札看犹湿黄字新诗和未成纵使得如羊叔子不闻兼记旧交情
公安县远安寺水亭见展公题壁漂然泪流因书四韵
碧涧去年会与师三两人今来见题壁师巳是前身芰叶迎僧夏杨花度俗春空将数行泪洒遍塔中尘
寒食日毛空路示侄晦及从简
我昔孩提从我兄我今衰白尔初成分明寄取原头路百世长须此路行
别孙村老人
年年渐觉老人稀欲别孙翁泪满衣未死不知何处去此身终向此原归
和乐天刘家花
闲坊静曲同消日泪草伤花不为春遍问旧交零落尽十人才有两三人
裦城驿二首
容州诗句在裦城几度经过眼暂明今日重看满衫泪可怜名字巳前生
忆昔万株棃映竹遇逢黄令醉残春棃枯竹尽黄令死今日再来衰病身
和乐天梦亡友刘太白同游二首
君诗昨日到通州万里知君一梦刘闲坐思量小来事秖应元是梦中游
老来东郡复西州行处生尘为丧刘纵使刘君魂魄在也应至死不同游
酬乐天见忆兼伤仲远
死别重泉閟生离万里賖瘴侵新病骨梦到故人家遥泪陈根草闲收落地花庾公楼怅望巴子国生涯河任天然曲江随峡势斜与君皆直戆须分老泥沙
与乐天同葬杓直
元伯来相葬山涛誓抚孤不知他日事兼得似君无
元氏长庆集卷八

[book_title]卷九
钦定四库全书卷
元氏长庆集卷九
唐　元稹　撰
伤悼诗
夜闲【此後并悼亡】
感极都无梦魂销转易惊风帘半鈎落秋月满牀明怅望临阶坐沈吟遶树行孤琴在幽匣时迸断弦声
感小株夜合
纎干未盈把高条才过眉不禁风苦动偏受露先萎不分秋同尽深嗟小便衰伤心落残叶犹识合昏期
醉醒
积善坊中前度饮谢家诸婢笑扶行今宵还似当时醉半夜觉来闻哭声
追昔游
谢傅堂前音乐和狗儿吹笛胆娘歌花园欲盛千塲饮水阁初成百度过醉摘樱桃投小玉嬾梳丛鬓舞曹婆再来门馆唯相吊风落秋池红叶多
空屋题【十月十四日夜】
朝从空屋里骑马入空台尽日推闲事还归空屋来月明穿暗隙灯烬落残灰更想咸阳道魂车昨夜回
初寒夜寄卢子蒙子蒙近亦丧妻
月是阴秋镜寒为寂寞资轻寒酒醒後斜月枕前时倚壁思闲事回灯检旧诗闻君亦同病终夜远相悲
城外回谢子蒙见谕
十里抚柩别一身骑马回寒烟半堂影烬火满庭灰稚女凭人问病夫空自哀潘安寄新咏仍是夜深来
谕子蒙
抚稚君休感无儿我不伤片云离岫远双鷰念巢忙大壑谁非水华星各自光但令长有酒何必谢家庄
遣悲怀三首
谢公最小偏怜女自嫁黔娄百事乖顾我无衣搜荩【草名】箧泥他沽酒拔金钗野蔬充膳甘长藿落叶添薪仰古槐今日俸钱过十万与君营奠复营斋
昔日戏言身後意今朝皆到眼前来衣裳巳施行看尽针线犹存未忍开尚想旧情怜婢仆也曾因梦送钱财诚知此恨人人有贫贱夫妻百事哀
闲坐悲君亦自悲百年都是几多时邓攸无子寻知命潘岳悼亡犹费词同穴窅冥何所望他生缘会更难期唯将终夜长开眼报荅平生未展眉
旅眠
内外都无隔帷幈不复张夜眠兼客坐同在火炉牀
除夜
忆昔岁除夜见君花烛前今宵祝文上重叠叙新年闲处低声哭空堂背月眠伤心小儿女撩乱火堆边
感梦
行吟坐叹知何极影絶魂销动隔年今夜商山馆中梦分明同在後堂前
合衣寝
良夕背灯坐方成合衣寝酒醉夜未阑几回颠倒枕
竹簟
竹簟衬重茵未忍都令卷忆昨初来日看君自施展
听庾及之弹乌夜啼引
君弹乌夜啼我传乐府解【去声】古题良人在狱妻在闺官家欲赦乌报妻乌前再拜泪如雨乌作哀声妻暗语後人写出乌啼引吴调哀弦声楚楚四五年前作拾遗谏书不密丞相知谪官诏下吏驱遣身作囚拘妻在远归来相见泪如珠唯说闲宵长拜乌君来到舍是乌力妆点乌盘邀女巫今君为我千万弹乌啼啄啄泪澜澜感君此曲有深意昨日乌啼桐叶坠当时为我赛乌人死葬咸阳原上地
梦井
梦上高高原原上有深井登高意枯渇愿见深泉冷徘徊遶井顾自照泉中影沈浮落井瓶井上无悬绠念此瓶欲沈荒忙为求请遍入原上村村空犬仍猛还来遶井哭哭声通复哽哽噎梦忽惊觉来房舍静灯焰碧胧胧泪光凝冏冏锺声夜方半坐卧心难整忽忆咸阳原荒田万余顷土厚圹亦深埋魂在深埂埂深安可越魂通有时逞今宵泉下人化作瓶相憬感此涕丸澜丸澜涕沾领所伤觉梦间便觉死生境岂无同穴期生期谅绵永又恐前後?安能两知省寻环意无极坐见天将昞吟此梦井诗春朝好光景
江陵梦三首
平生每相梦不省两相知况乃幽明隔梦魂徒尔为情知梦无益非梦见何期今夕亦何夕梦君相见时依稀旧妆服晻淡昔容仪不道间生死但言将别离分张碎针线襵【音辄】叠故幈帏抚稚再三嘱泪珠千万垂嘱云唯此女自叹总无儿尚念娇且騃未禁寒与饥君复不憘事奉身犹脱遗况有官缚束安能长顾私他人生间别婢仆多谩欺君在或有托出门当付谁言罢泣幽噎我亦涕淋漓惊悲忽然寤坐卧若狂痴月影半牀黑虫声幽草移心魂生次第觉梦久自疑寂默深想像泪下如流澌百年永已诀一梦何太悲悲君所娇女弃置不我随长安远於日山川云间【去声】之纵我生羽翼?罗生絷维今宵泪零落半为生别滋感君下泉魄动我临川思一水不可越黄泉况无涯【音宜】此怀何由极此梦何由追坐见天欲曙江风吟树枝
古原三丈穴深葬一枝琼崩剥山门坏烟绵坟草生久依荒陇坐却望远村行惊觉满牀月风波江上声君骨久为土我心长似灰百年何处尽三夜梦中来逝水良已矣行云安在哉坐看朝日出衆鸟双徘徊
张旧蚊帱
踰年间生死千里旷南北家居无见期况乃异乡国破尽裁缝衣忘收遗翰墨独有缬纱帱凭人远?得施张合欢榻展卷双鸳翼已矣长空虚依然旧颜色徘徊将就寝徙倚情何极昔透香田田今无魂恻恻隙穿斜月照灯背空牀黑达理强开怀梦啼还过臆平生贫寡欢天枉劳苦忆我亦讵几时胡为自摧逼烛蛾焰中舞蠒蚕丛上织燋烂各自求他人顾何力多离因苟合恶影当务息往事勿复言将来幸前识
独夜伤怀赠呈张侍御【张生近丧妻】
烬火孤星灭残灯寸焰明竹风吹面冷檐雪坠阶声寡鹤连天叫寒雏彻夜惊秖应张侍御潜会我心情
六年春遣怀八首
伤禽我是笼中鹤沈劒君为泉下龙重纩犹存孤枕在春衫无复旧裁缝
检得旧书三四纸高低阔狭粗成行自言并食寻高事唯念山深驿路长
公无渡河【乐府题】音响絶已隔前春复去秋今日闲牕拂尘土残弦犹迸细箜篌
婢仆晒君余服用娇痴稚女遶牀行玉梳钿朶香胶解尽日风吹瑇瑁筝
伴客销愁长日饮偶然乘兴便醺醺怪来醒後傍人泣醉里时时错问君
我随楚泽波中梗君作咸阳泉下泥百事无心值寒食身将稚女帐前啼
童稚痴狂撩乱走绣球花仗满堂前病身一到繐帷下还向临阶背日眠
小於潘岳头先白学取庄周泪莫多止竟悲君须自省川流前後各风波
荅友封见赠
荀令香销潘簟空悼亡诗满旧屏风扶牀小女君先识应为些些似外翁
梦成之
烛暗船风独梦惊梦君频问向南行觉来不语到明坐一夜洞庭湖水声
哭小女降真
雨点轻沤风复惊偶来何事去何情浮生未到无生地暂到人间又一生
哭女樊
秋天净緑月分明何事巴猿不賸【音孕赠也】鸣应是一声肠断去不容啼到第三声
哭女樊四十韵【虢州长史时作】
逝者何由见中人未达情马无生角望猿有断肠鸣去伴投遐徼来随梦险程四年巴养育万里硖回萦病是他乡染魂应远处惊山魈邪乱逼沙虱毒潜婴母约看宁辨余慵疗不精欲寻方次第俄值疾充盈灯火徒相守香花秪浪擎莲初开月?蕣巳落朝荣魄散魂将尽形全玉尚莹空垂两行血深送一枝琼秘祝休巫觋安眠放使令旧衣和箧施残药满瓯倾乳媪闲於社医僧婗【音倪】似酲悯渠身觉賸讶佛力难争骑竹痴犹子牵车小外甥等闲迷过影遥戏误啼声涴纸伤余画扶牀念试行独留呵面镜谁弄倚墙筝忆昨工言语怜初妙长成撩风妒鹦舌凌露触兰英翠凤舆真女红蕖捧化生秖忧嫌五浊终恐向三清宿恶诸荤味悬知衆物名【生而不食荤血虎豹狨猿等皮毛尽恶斥之巴南所无之物及北而默识其名者数辈】环从枯树得经认宝函盛愠怒偏憎数分张雅爱平最怜贪栗妹频救嬾书兄为占娇饶分良多眷恋诚别常回面泣归定出门迎解怪还家晩长将远信呈说人偷罪过要我抱纵横腾蹋游江舫攀缘看乐棚和蛮歌字抝【乙教反】学妓舞腰轻迢遰离荒服持?到近京未容夸伎俩唯恨枉聪明往绪心千结新丝鬓百茎暗牕风报晓秋幌雨闻更败槿萧疎馆衰杨破坏城此中临老泪仍自哭孩婴
哭子十首【翰林学士时作】
维鹈受刺因吾过得马生灾念尔冤独在中庭倚闲树乱蝉嘶噪欲黄昏
才能辨别东西位未解分明管带身自食自眠犹未得九重泉路托何人
尔母溺情连夜哭我身因事有时悲锺声欲絶东方动便是寻常上学时
莲花上品生真界兜率天中离世途彼此业缘多障碍不知还得见儿无
节量【音良】棃栗愁生疾教示诗书望早成鞭朴校多怜校少又缘遗恨哭三声
深嗟尔更无兄弟自叹予应絶子孙寂寞讲堂基址在何人车马入高门
往年鬓巳同潘岳垂老年教【平声】作邓攸烦恼数中除一事自兹无复子孙忧
长年苦境知何限岂得因儿独丧明消遣又来缘尔母夜深和泪有经声
乌生八子今无七猿叫三声月正孤寂寞空堂天欲曙拂帘双鷰引新雏
频频子落长江水夜夜巢边旧处栖若是愁肠终不断一年添得一声啼
感逝【浙东】
头白夫妻分【去声】无子谁令兰梦感衰翁三声啼妇卧牀上一寸断肠埋土中蜩甲暗枯秋叶坠鷰雏新去夜巢空情知此恨人皆有应与暮年心不同
妻满月日相唁
十月辛勤一月悲今朝相见泪淋漓狂花落尽莫惆怅犹胜因花压折枝
元氏长庆集卷九

[book_title]卷十
钦定四库全书卷
元氏长庆集卷十
唐　元稹　撰
律诗
代曲江老人百韵【年十六时作】
何事花前泣曾逢旧日春先皇初在镐贱子正游秦拨乱干戈後经文礼乐辰徽章悬象魏貔虎画骐驎光武休言战唐尧念睦姻琳琅销柱础葛藟茂河漘尚齿惇耆艾搜材拔积薪裴王持藻镜姚宋斡陶钧内史称张敞苍生借寇恂名卿唯讲德命士耻忧贫?梓无遗用蒭荛不忘【去声】询悬金收逸骥鼓瑟荐嘉宾羽翼皆随凤瑜琏肯称【去声】珉班行容济济文质道彬彬百度依皇极千门辟紫宸理刑非苟简稽古蹈因循书谬偏求伏诗亡远听申继登三虎贾羣擢八龙荀海外恩方洽寰中教不泯儒林一同异冠履尽清淳天净三光丽时和四序均卑官休力役贱职少艰辛蛮貊同车轨乡原尽里仁帝途高荡荡风俗厚谆谆秋日耕耘足丰年雨露频戍烟生不见村竖老犹纯耒耜勤千亩牲牢奉六禋南郊礼天地东野辟原畇【音旬】校猎求初吉先农卜上寅万方来合杂五色瑞轮囷池籞呈朱雁坛场得白麟酹金光照耀奠璧彩璘玢【音宾】掉荡云门发蹁跹鹭羽振集灵撞玉磬和鼓奏金錞建簴崇牙盛衔钟兽目嗔总干形屹崪戞敔背嶙峋文物千官会夷音九部陈鱼龙华外戏歌舞洛中嫔佳节修酺礼非时宴侍臣棃园明月夜花萼艳阳晨李杜诗篇敌苏张笔力匀乐章轻鲍照碑板笑颜竣泰岳陪封禅汾阴颂鬼神星移逐西顾风暖助东巡浴德留汤谷蒐田过渭滨沸天雷殷殷【於谨切】匝地毂辚辚沃土心逾炽豪家礼渐湮老农羞荷锸贪贾学垂绅曲艺争工巧雕机变组紃【音循说文圆采绦杂记紃以五采】青凫【音扶】连不解红粟朽相因山泽长孳货梯航竞献珍翠毛开越嶲【音髓】龙眼敞瓯闽玉馔薪然蜡椒房烛用银铜山供横赐金屋贮宜嚬班女恩移赵思王赋感甄辉光随顾步生死属摇唇世族功勲久王姬宠爱亲街衢连甲第冠盖拥朱轮大道垂珠箔当炉?锦茵轩车隘南陌钟磬满西隣出入张公子娇奢石季伦鸡塲潜介羽马埓并扬尘韬袖夸狐腋弓弦尚鹿【音寅夹脊肉】紫绦牵白犬锦鞯【马鞍具】覆花駰箭倒南山虎鹰擒东郭?【音逡】翻身迎过雁坐射取回鹑竟蓄朱公产争藏邴氏缗桥桃矜马骛倚顿数金银蔬鬭冬中韭羮怜远处蓴【音仁】万钱才下筯五【才细切】未称醇曲水流觞日倡优醉度旬探丸依郭解投辖伴陈遵共谓长安泰那知遽构屯奸心兴桀黠凶丑比顽嚚斗柄侵妖彗天泉化逆鳞贷恩叹乃祖连祸及吾民?【音轧】貐【音雨兽名出南海外虎文龙爪食人迅走】当前路鲸鲵得要津王师方业业?卒巳??【说文两虎争声语巾切】番部同谋夏宗周暂去豳陵园深暮景霜露下秋旻凤阙悲巢鵩鵷行乱野麏【苦陨切】华林荒茂草寒竹碎贞筠村落空垣坏城隍旧井堙破船沈古渡战鬼聚阴磷振臂谁相应攒眉独不伸毁容怀赤绂混迹戴黄巾木梗随波荡桃源斆隐沦弟兄书信断鸥鹭往来驯忽遇山光澈遥瞻海气真秘图推废主後圣合经纶野杏浑休植幽兰不复纫但惊心愤愤谁恋水??尽室离深洞轻桡荡小?殷勤题白石怅望出青苹梦寐平生在经过处所新阮郎迷里巷辽鹤记城闉【音因】虚过休明代旋为朽病身劳生常矻矻语旧苦谆谆晩岁多衰柳先秋媿大椿眼前年少客无复昔时人
开元观闲居酬吴士矩侍御三十韵【十八时作】
静习狂心尽幽居道气添神编启黄简秘籙捧朱籖烂熳烟霞驻优游岁序淹登坛拥旄节趋殿礼胡髯【殿有玄宗皇帝真容】醮起彤庭烛香开白玉匳【音帘盛香器俗作奁】结盟金劒重斩魅宝刀銛禹步星纲动焚符竈鬼詹【方言至也又与瞻同】冥搜呼直使章奏役飞廉仙籍聊凭检浮名复为占赤诚祈皓鹤緑发代青缣虚室常怀素玄关屡引枮【音斟】貂蝉徒自宠鸥鹭不相嫌始悟身为患唯欣禄未恬龟龙恋澨海鸡犬傍闾阎松笠新偏翠山峯远更尖箫声吟茂竹虹影逗虚檐初日先通牖轻颸每透帘露盘朝滴滴鈎月夜纎纎巳得餐霞味应嗤食蓼甜上琴闲度昼躭酒醉销炎几案随宜设诗书逐便拈灌园多抱瓮刈藿乍腰鎌野鸟终难絷鹪鹩本易厌【平声】风高云远逝波骇鲤深潜邸第过【音戈】从隔蓬壶梦寐瞻所希颜颇练谁恨突无黔思拙慙圭璧词烦杂米盐谕锥言太小求药意何谦语默君休问行藏我讵兼【来诗有问行藏求药物之句】狂歌终此曲情尽口长箝
病减逢春期白二十二辛大不至十韵【校书郎时作】
病与穷阴退春从血气生寒肤渐舒展阳脉乍虚盈就日临阶坐扶牀履地行问人知面瘦祝鸟愿身轻风暖牵诗兴时新变卖声饥馋看药忌闲闷点书名旧雪依深竹微和动早萌推迁悲往事疎数【入声】辩交情琴待嵇中散杯思阮步兵世间除却病何者不营营
黄明府诗【并序】
小年曾於解县连月饮酒予常为觥録士曾於窦少府厅中有一人後至频犯语令连飞十二觥不胜其困逃席而去醒後问人前虞乡黄丞也此後絶不复知元和四年三月予奉使东川十六日至襃城东数里遥望驿亭前有城池楼榭甚盛逡巡有黄明府见迎瞻其形容髣髴似识问其前衔则固曩时之逃席黄丞也说向前事黄生悯然而寤因馈酒一槽舣舟请予同载予不免其意与之尽欢徧问座隅山川则曰又褒次其右感今怀古作黄明府诗云
少年曾痛饮黄令困飞觥席上当时走马前今日迎依稀迷姓氏积渐识平生故友身皆远他乡眼暂明便邀连榻坐兼共樀【音的】船行酒思临风乱霜棱扫地平不堪深浅酌贪怆古今情逦迤七盘路坡陁数丈城花疑襃女笑栈想武侯征一种埋幽石老闲千载名
酬翰林白学士代书一百韵【并序○此後江陵时作】
玄元氏之下元日会予家居至枉乐天代书诗一百韵鸿洞卓荦令人兴起心情且置别书美予前和七章章次用本韵韵同意殊谓为工巧前古韵耳不足难之今复次排百韵以荅怀思之贶云
昔岁俱充赋同年遇有司八人称迥拔两郡滥相知【同年八人乐天拔萃登科予平判入等】逸骥初翻步鞲鹰暂脱羁远途忧地窄高视觉天卑并入红兰署偏亲白玉规近朱怜冉冉伐木愿偲偲鱼鲁非难识铅黄自懒持心轻马融帐谋夺子房帷秀发幽岩电清澄溢岸陂九霄排直上万里整前期勇赠栖鸾句惭当古井诗【予赠乐天诗云皎彼鸾凤姿乐天赠予诗云无波古井水】多闻全受益择善颇相师脱俗殊常调潜工大有为还醇凭酎酒运智托围棊情会招车胤闲行覔戴逵僧餐月灯阁醵宴劫灰池【予与乐天杓直拒非辈多于月灯阁闲游又尝与秘省同官醵宴昆明池】胜槩争先到篇章竞出奇输赢论【平声】破的点窜肯容丝山岫当街翠墙花拂面枝【昔予赋诗云为见墙头拂面花时唯乐天知此】鸎声爱娇小鷰翼翫逶迤辔为逢车缓鞭缘趂伴施密?长上乐偷宿静坊姬僻性慵朝起新晴助晩嬉相欢常满目别处鲜开眉翰墨题名尽光阴听话移【乐天每与于游从无不书名屋壁又尝於新昌宅说一枝花话自寅至巳犹未毕词也】绿袍因醉典乌?逆风遗暗插轻筹箸仍提小屈巵【予有篪箕草筹筯小盏酒胡之辈当时尝在书囊以供饮备】本弦才一举下口巳三迟逃席冲门出归倡借【去声】马骑狂歌繁节乱醉舞半衫垂散漫纷长薄邀遮守隘岐几遭朝士笑兼任巷童随苟务形骸达浑将性命摧何曾爱官序不省计家资忽悟成虚掷翻然叹未宜使回躭乐事坚赴策贤时寝食都忘倦园庐遂絶闚劳神甘戚戚攻短过孜孜叶怯穿杨箭囊藏透頴锥超遥望云雨摆落占泉坻略削荒凉苑搜求激直词那能作牛後更拟助洪基【旧说制策皆以恶讦取容为美予与乐夭指病危言不顾成败意在决求高等初就业时今裴相公戒予慎勿以策苑为美予深佩其言然而怪其多大拟取有可取遂切求潜览功及累月无所获先是穆员卢景亮同年应制俱以词直见黜予求获其策皆手自写之置在筐箧乐天损之辈常诅予箧中有不第之祥而又哂予决求高第之僭也】唱第听鸡集趋朝忘马疲内人舆御案朝景丽神旗首被呼名姓多慙冠等衰千官容眷盼五色照离披鵷侣从兹洽鸥情转自縻分张殊品命中外却驱驰出入称金籍东西侍碧墀鬬班云汹涌开扇雉参差切愧寻常质亲瞻咫尺姿日轮光照耀龙服瑞葳蕤誓欲通愚謇生憎效喔咿佞存真妾妇谏死是男儿便殿承偏召权臣惧挠私庙堂虽稷契城社有狐狸似锦言应巧如弦数易欺敢嗟身暂黜所恨政无毗【予元和元年任拾遗八千三日延英对九月十三贬授河南尉】谬辱良由此昇腾亦在斯再令陪宪禁依旧履阽危使蜀常緜远分台更嶮巇匿奸劳发掘破党恶持疑斧刃迎皆碎盘牙老未萎乍能还帝笏讵忍折【音浙】吾支虎尾元来险圭文却类疵浮荣齐壤芥闲气咏江蓠阙下殷勤拜樽前啸傲辞飘沈委蓬梗忠信敌蛮夷戏诮青云驿讥题皓髪祠【予途中作青云驿诗病其云泥一致作四皓庙诗讥其出处不常】贪过谷隐寺留读岘山碑【寺在亭侧】草没章台址堤横楚泽湄野莲侵稻陇亚柳压城陴遇物伤凋换登楼思漫弥金攒嫩橙子瑿泛远鸬鷀仰竹藤纒屋苫茆荻补篱【南人以大竹为瓦用荻为篱也】麫梨通蔕朽火米带芒炊【麫梨软烂无味火米粗粝不精】苇笋鍼筒束鯾鱼箭羽鬐芋羮真底可鲈鱠漫劳思北渚销魂望南风着骨吹度梅衣色渍食稗马蹄羸【南方衣服经夏谓之度梅顔色尽□马食菰蒋盖北地稊稗之属】院榷和泥硷官酤小麴醨讹音烦缴绕轻【去声】俗丑威仪树罕贞心柏畦丰卫足葵坳洼饶尰矮游惰压庸缁病赛乌称鬼巫占瓦代龟【南人染病竞赛乌鬼楚巫列肆悉卖瓦卜】连隂?张王瘴疟雪治医【雨中井作蛙池终冬往往无雪】我正穷於是君宁念及兹一篇从日下双鲤送天涯坐捧迷前席行吟忘结綦匡床铺错绣几案踊灵芝形影同初合参商喻此离扇因秋弃置镜异月盈亏壮志诚难夺良辰岂复追甯牛终夜永潘鬓去年衰【予今年始三十二去岁已生白髪】溟渤深那测穹苍意在谁驭方轻騕褭车肯重辛夷卧辙希濡沫低顔受颔颐世情焉足怪自省固堪悲溷鼠虚求洁笼禽方讶饥犹胜忆黄犬幸得早图之
元氏长庆集卷十

[book_title]卷十一
[集部,别集类,汉至五代,元氏长庆集]
钦定四库全书
元氏长庆集卷十一
唐　元稹　撰
律诗
纪怀赠李六户曹崔二十功曹五十韵
昔冠诸生首初因三道徵公卿碧鸡会名姓白麻称日月光遥射烟霄志渐弘荣班张锦绣谏路赐牋藤便欲呈肝胆何言犯股肱【为左拾遗遇事辄举】椎埋冲斗劒清澈莹【音咏】壶氷赤县才分务【当事者恶公出为河南尉】青骢巳迥乘【谓拜御史】因骑度海鹘拟杀蔽天鹏缚虎声空壮连鳌力未胜风翻波竟蹙山压势逾崩【公按狱东川劾节度使严砺砺党怒俄分司东都又劾治河南尹房式诏召公还】戮辱徒相困苍黄性不能酣歌离岘顶负气入江陵【为中人仇士良击败面贬江陵士曹】华表当蟾魄高楼挂玉绳角声悲掉荡城影暗棱层军幕威容盛官曹礼数兢心虽出云鹤身尚触笼鹰竦足良甘分排衙苦未曾通名参将校抵掌见亲朋喣沬求涓滴沧波怯斗升荒居隣鬼魅羸马步殑【音擎】?【音陵欲死状】白草堂檐短黄梅雨气蒸沾黏经汗席颭闪尽油灯夜怯餐肤蚋朝烦拂面蝇过从愁厌贱专静畏猜仍旅寓谁堪托官联自可凭甲科崔并骛柱史李齐昇共展排空翼俱遭激远矰他乡元易感同病转相矜投分多然诺忘言少爱憎誓将探胏腑耻更辨淄渑会宿形骸远论交意气增一心呑渤澥戮力拔嵩恒语到磨圭角疑消破弩症【音徵】吹嘘期指掌患难许担簦【笠有柄者】铩翮鸾栖棘藏锋箭在弸雪中方覩桂木上莫施罾且泛夤沿水兼过被病僧有时鞭欵段尽日醉儚【音盲】僜【他登切】蹑屐看秧稻敲船和采菱义鱼江火合唤客谷神应【平声】啸傲虽开口幽忧复满膺望云鳍拨剌透匣色腾凌每想潢池寇犹稽赤族惩夔龙劳算画貔虎带威棱逐鸟忠潜奋悬旌意远凝弢弓思彻札绊骥闷牵縆运甓调辛苦闻鸡屡寝兴闲随人兀兀梦聼鼔鼟鼟【他胜反】班笔行看掷黄陂莫漫澄骐驎高阁上须及壮时登
答姨兄胡灵之见寄五十韵【并序】
九岁解赋诗饮酒至斗余乃醉时方依倚舅族【公舅族荥阳郑氏也】舅怜不以礼数检故得与姨兄胡灵之之辈十数人为昼夜游日月跳掷於今余二十年矣其间悲欢合散可胜道哉昨枉是篇感彻肌骨适白翰林又以百韵见赠余因次酬本韵以答贯珠之赠焉於吾兄不敢变例复自城至生凡次五十一字灵之本题兼呈李六侍御是以篇末有云
忆昔凤翔城龆年是事荣理家烦伯舅相宅尽【兹引反】吾兄诗律蒙亲授朋游忝自迎题头筠管缦教射角弓騂【灵之善笔札习骑射】矮马駞鬉?【音襜】犁牛兽面缨对谈依赳赳【上声】送客步盈盈米椀诸贤让蠡柸大户倾一船席外语三榼拍心精传盏加分数横波掷目成华奴歌淅淅媚子舞卿卿
【大夫张生好属词多妓乐歌者华奴善歌淅淅盐又有舞者媚子善觥令禁言张生常令纲纪】鬬设狂为好谁忧饮败名屠过【音戈】隐朱亥楼梦古秦嬴环坐唯便【平声】草投盘暂废觥春郊才烂熳夕鼓巳砰轰荏苒移灰琯喧阗勌塞兵糟浆闻渐足书劒讶无成抵璧慙虚弃弹珠觉用轻遂笼云际鹤来狎谷中莺学问攻方苦篇章兴太清囊疎萤易透锥钝股多坑【?也】笔阵戈矛合文房栋桷撑豆萁才敏儁羽猎正峥嵘岐下寻时别京师触处行醉眠街北庙闲遶宅南营【予宅在靖安北街灵之时寓居永乐南街庙中予宅又南隣弩营】柳爱凌寒软梅怜上番【上声】惊观松青黛笠栏药紫霞英【开元观古松五株靖安宅牡丹数本皆曩时游行之地】尽日听僧讲通宵咏月明正躭幽趋乐旋被宦途萦吏晋资材枉留秦岁序更【时灵之作吏平阳予酬校秘阁自兹分散】我□【音冲】黳【音伊青黑色】数寸君髪白千茎芸阁怀鈆暇姑峯带雪晴何由身倚玉空睹翰飞琼【渠营切】世道难於劒谗言巧似笙但憎心可转不解跽如擎始効神羊触俄随旅雁征孤芳安可驻五鼎几时烹潦倒沉泥滓欹危践矫衡登楼王粲望落?孟嘉情【龙山落?台去府城二十里】巫峡连天水章台塞路荆【章华台去府十里】雨摧渔火焰风引【去声】竹枝声分【去声】作屯之蹇那知困亦亨官曹三语掾国器万寻桢【此後多述李君定交之由用报灵之兼呈之意】逸杰雄姿迥皇王雅论评蕙依潜可习云合定谁令原燎逢氷井鸿流値木罃智囊推有在勇爵敢徒争迅拔看鹏举高音侍鹤鸣所期人拭目焉肯自佯盲鈆钝丁宁淬芜荒展转耕穷通须豹变撄搏笑狼狞【音能】媿捧芝兰赠还披胏腑呈此生如未死未拟变平生【一本云今日负平生】
酬许五康佐【次用本韵】
奋迅君何晚羁离我讵俦鹤笼闲警露鹰缚闷牵韝蓬阁深沉省荆门远慢州课书同吏职旅宦各乡愁白日伤心过沧江满眼流嘶风悲代马喘月伴吴牛枯涸方穷辙生涯不系舟猿啼三峡雨蝉报两京秋珠玉慙新赠芝兰忝旧游他年问狂客须向老农求
送崔侍御之岭南二十韵【并序】
古朋友别皆赠以言况南方物候饮食与北土异其甚者夷民喜聚蛊秘方云以含金变黑为验攻之重雄黄海物多肥腥啖之好呕泄验方云备之在咸食岭外饶野菌【音窘】视之虫蠧者无毒罗浮生异果察其鸟啄者可餐大抵珠玑瑇瑁之所聚贵洁亷湮郁暑湿之所蒸避溢慾其余道途所愼离怆之怀尽之二百言矣叙不复云
汉法戎施幕秦官郡置监萧何归旧印鲍永授新衔币聘虽盈箧泥章未破缄蛛悬丝缭绕鹊报语詀諵再砺神羊角重开宪简函【崔君前任巳为御史】鞶缨骢赳赳【上声】緌佩绣縿縿【音衫】逸翮怜鸿翥离心觉刃劖联游亏片玉洞照失明鉴【平声】遥想车登岭那无泪满衫茅蒸连蠎气衣渍度梅黬【乙减切痕也聚气也】象鬬缘谿竹猿鸣带雨杉飓风狂浩浩韶石峻嶃嶃宿浦宜深泊祈泷在至諴瘴江乘早度毒草莫亲芟试蛊看银黑排腥贵食咸菌须虫巳蠧菓重鸟先【丘衔切鸟啄也】冰莹【上声】怀贪水霜清顾痛岩珠玑当尽掷薏苡讵能谗荆俗欺王粲吾生问季咸远书多不达勤为枉??【思亷切】
酬段丞与诸棊流会宿弊居见赠二十四韵【次用本韵】
鸣局宁虚日闲窻任废时琴书甘尽弃园井讵能窥运石疑塡海争筹忆坐帷赤心方苦鬭红烛巳先施蛇势萦山合鸿联度岭迟堂堂排直阵衮衮逼羸师悬刼偏深猛囘征特险巇旁攻百道进死战万般为异日玄黄队今宵黑白棊斫营看迥点对垒重相持善败虽称怯骄盈最易欺狼牙当必碎虎口祸难移乘胜同三捷扶顚望一词希因送目便敢待指踪奇退引防边策雄吟斩将诗眠牀都浪置通夕共忘疲晓雉风传角寒藂雪压枝繁星收玉版残月耀氷池僧请闻锺粥宾催下药巵兽炎余炭在蜡泪短光衰【所知切】俛仰嗟陈迹殷勤卜後期公私牵去住车马各支离分作终身癖兼从是事隳此中无限兴唯怕俗人知
酬窦校书二十韵【次本韵】
鸥鹭原相得柸觞每共传芳游春烂熳晴望月团圆调笑风流剧论文属对全赏花珠并缀看雪璧常连竹寺荒唯好松斋小更怜潜投孟公辖狂乞莫愁钱尘土抛书卷枪筹弄酒权令夸齐箭道力鬬抹弓弦但喜添樽满谁忧泛桂然渐轻身外役浑证饮中禅及我辞云陛逢君仕圃田音徽千里断魂梦两情偏足聼猿啼雨深藏马腹鞭官醪半清浊夷馔杂腥膻顾影无依倚甘心守静专那知暮江上俱会落英前欵曲生平在悲凉岁序迁鹤方同北渚鸿又过南天丽句慙虚掷沉机嬾强牵粗酬珍重意工拙定相悬
泛江翫月十二韵【并序】
予以元和五年自监察御史贬授江陵士曹掾六月十四日张季友李景俭二侍御王文仲同録王衆仲判官两昆季为予载酒炙选声音自府城之南淮攀月泛舟穷竟一夕予赋诗以纪之
楚塞分形势羊公压大邦朋侪多士子参量尽敦厖岳璧闲相对荀龙自有双共将船系泊况是月临江远树悬金镜深潭倒玉幢【宅江切】委波添净练洞照灭凝釭阗咽沙头市玲珑竹岸牕巴童唱巫峡海客话神泷巳困连飞盏犹催未倒缸饮荒情烂熳风棹乐峥摐胜事他年尽雄心此夜降知君皆逸韵须为应莛撞
痁卧闻幕中诸公徵乐会饮因有戏呈三十韵
濩落因寒甚沉隂与病偕药囊堆小案书卷【上声】塞空斋胀腹看成皷羸形渐比柴道情忧易适温瘴气难排治尰【时甬切胫肿也】扶轻杖开门立静街耳鸣疑暮角眼暗助昬霾【谟皆切】野竹连荒草平陂接断崖坐隅甘对鵩当路恐遭豺蛇蛊迷弓影鵰翎落箭靫【音钗】晩篱喧鬬雀残菊半枯荄【音皆】怅望悲囘雁依迟傍古槐一生长苦节三省讵行怪【平声】奔北翻成勇司南却是呙【苦乖切】穹苍真漠漠风雨漫喈喈彼美犹谿女其谁占馆娃【音哇】诚知通有日太极浩无涯布卦求无妄祈天愿孔皆藏【去声】衰谋计拙地僻往还乖况羡莲花侣方欣绮席谐钿车迎妓乐银翰屈朋侪白紵颦歌黛同蹄坠舞钗【白紵同蹄皆乐人姓名】纎身霞出海艳脸月临淮筹筯随宜放投盘止罚啀【宣皆切大鬬声又笑貌】红娘留醉打觥使及醒差【舞引红娘抛打曲名酒中觥使席上右职】顾我潜孤愤何人想独怀夜灯然槲叶冻雪堕塼堦坏壁虚缸倚深炉小火埋鼠骄衔笔砚被冷束筋骸毕竟图斟酌先须遣疠痎【音皆瘴疟之徒】枪旗如在手【筹筋色目】那复敢崴【乌乖切】?【音怀不平也】
酬友封话旧叙怀十二韵【依次重用为韵】
风波千里别书信二年稀乍见悲兼喜犹惊是与非身名判【平声】作梦盃盏莫相违草馆同牀宿沙头待月归春深乡路远老去宦情微魏阙何由到荆州且共依人欺翻省事官冷易藏威但拟驯鸥鸟无因用弩机开张图卷轴顚倒醉衫衣蓴菜银丝嫩鲈鱼雪片肥怜君诗似涌蹋马笔如飞会遣诸伶唱篇篇入禁闱
送王协律游杭越十韵
去去莫栖栖余杭接会稽松门天竺寺花洞若耶溪浣渚逢新艳兰亭识旧题山经秦帝葬垒辨越王栖江树春常早城楼月易低镜澄湖面嵽云叠海潮齐章甫官人戴蓴丝姹【音妬】女提长干迎客閙小市隔烟迷纸乱红蓝压瓯凝碧玉泥荆南无抵物来日为侬携
送东川马逢侍御使囘十韵
风水荆门阔文章蜀地豪眼青宾礼重眉白衆情高思勇曾呑笔投虚惯用刀词锋倚天劒学海驾云涛南郡传纱帐东方让锦袍旋吟新乐府便续古离骚雪岸犹封草春江欲满槽饯筵君置醴随俗我餔糟莫叹巴三峡休惊鬓二毛流年等头过人世各劳劳
元氏长庆集卷十一

[book_title]卷十二
钦定四库全书
元氏长庆集卷十二
唐　元稹　撰
律诗
酬卢秘书【并序】
予自唐归京之岁【自唐州从事还京】秘书郎卢拱作喜遇白赞善学士诗二十韵兼以见贻白时酬和先出予草蹙未暇皇频有致师之挑故篇末不无愤辞其次用本韵习然也
偶有冲天气都无处世才未容荣路稳先蹋祸机开分【去声】久沉荆掾慙经厮栢台理推愁易惑乡思病难裁夜伴吴牛喘春惊朔雁囘北人肠断送西日眼穿隤唯望魂归去那知诏下来涸鱼千丈水殭鷰一声雷幽匣提青镜衰顔拂故埃梦云期紫阁厌雨别黄梅亲戚迎时到班行见处陪文工犹畏忌朝士絶嫌猜新识蓬山杰深交翰苑材连投珠作贯独和玉成堆剧敌徒相轧羸师亦自媒磨砻刮骨刃翻掷委心灰恐被神明哭忧为造化灾私调破叶箭定饮搴旗盃金宝潜砂砾芝兰似草莱凭君毫髪鉴莫遣翳莓苔
见人咏韩舍人新律诗因有戏赠
喜闻韩古调兼爱近诗篇玉磬声声彻金铃个个圆高疎明月下细腻早春前花态繁於绮闺情软似绵轻新便妓唱凝妙入僧禅欲得人人伏能教面面全延之苦拘检摩诘好因缘七字排居敬千词敌乐天【侍御八兄能为七言絶句赞善白君好作百韵律诗】殷勤闲太祝【张君籍】好去老通川【自谓】莫漫裁章句须饶紫禁仙
奉和权相公行次临阙驿逢郑仆射相公归朝俄顷分途因以奉赠诗十四韵
帝下赤霄符搜求造化炉中台归内座太一直南都黄霸乘轺入王尊叱驭趋万人东道送六纛北风驱栈阁才倾盖关门巳合繻贯鱼行逦迤交马语踟蹰去速熊罴兆来驰虎豹夫昔怜三易地今讶两分途别路环山雪离章运寸珠锋鋩断犀兕波浪没蓬壶区宇声虽动淮河孽未诛将军遥策画师氏密訏谟汉上坛仍筑襃西阵再图公方先二虏何暇进愚儒
酬乐天东南行诗一百韵【并序】
元和十年三月二十五日予司马通州二十九日与乐天於鄠东蒲池村别各赋一絶到通州後予又寄一篇寻而乐天贶予八首予时疟病将死一见外不复记忆十三年予以赦当迁简省书籍得是八篇吟叹方极适崔果州使至为予致乐天去年十二月二日书书中寄予百韵至两韵凡二十四章属李景信校书自忠州访予连牀递饮之间悲咤使酒不三两日尽和去年巳来三十二章皆毕李生视草而去四月十三日予手写为上下卷【去声】仍依次重用本韵亦不知何时得见乐天因人或寄去通之人莫可与言诗者唯妻淑在旁知状【其本卷寻时於峡州面付乐天别本都在唱和卷中此卷唯五言大律诗二首而已】
我病方吟越君行巳过湖【元和十年闰六月至通州染瘴危重八月闻乐天司马江州】去应【平声】缘直道哭不为穷途亚竹寒惊牖空堂夜向隅暗魂思背烛危梦怯乘桴【此後每联之内半述巴蜀土风半述江乡物产】坐痛筋骸憯旁嗟物候殊雨蒸虫沸渭浪涌怪睢盱索绠飘蚊蚋蓬麻甃舳舻短檐苫稻草微俸封【去声】渔租泥浦喧捞蛤荒郊险鬭貙【椿俱切】鲸呑近溟涨猿閙接黔巫芒屩泅【音囚泳也】牛妇了头荡桨夫酢醅荷裹卖醨酒水淋沽【巴民造酒如淋醋法】舞态翻鸜鹆歌词咽鹧鸪夷音啼似笑蛮语谜【去声】相呼江郭船添店山城木竪郛吠声沙市犬争食墓林乌犷俗诚堪惮妖神甚可虞欲令仁渐及巳被疟潜图膳减思调鼎行稀恐蠧枢杂蓴多剖鳝和黍半蒸菰緑糭新菱实金丸小木奴【巴橘酸澁大如弹丸】芋?真蹔淡?【音留食竹根鼠】炙【之夜切】漫涂苏炰鼈那胜羜【音宁】烹鯄【音求】只似鲈【通州俗以鯄鱼为脍】楚风轻似蜀巴地湿如吴气浊星难见州斜日易晡通宵但云雾未酉卽桑榆【此後并言巴中风俗】瘴窟蛇休蛰炎溪暑不徂伥魂隂叫啸鵩貌昼踟蹰乡里家藏蛊官曹世乏儒敛缗偷印信传箭作符繻椎髻抛巾帼鑹【音窜】刀代辘轳当心鞙【胡犬切】铜皷背弝【必骂切】射桑弧【巴民尽射木弓仍於弓左安箭】岂复民甿料须将鸟兽驱是非浑并漆词讼敢研朱陋室鴞窥伺衰形蟒觊觎鬓毛霜点合襟泪血痕濡倍忆京华伴偏忘我尔躯【此後并言与乐天同科共游处等事】谪居今共远荣路昔同趋科试铨衡局衙参典校厨【书判同年校正同省】月中分桂树天上识昌蒲应召逢鸿泽陪游値赐酺心唯撞卫磬耳不乱齐竽【此後并言同应制时事】海岱词锋截皇王笔阵敺疾奔凌騕?高唱轨吴歈点检张仪舌提携傅说图摆囊看利颖开颔出明珠并取千人特皆非十上徒白麻云色腻墨诏电光粗衆口贪归美何顔敢妬姝秦台纳红旭酆匣洗黄垆谏猎宁规避弹豪讵嗫嚅胏肝憎巧曲蹊径絶萦迂誓遣朝纲振忠饶翰苑输【元和四年为监察御史乐天为翰林学士】骥调方汗血蝇点忽成卢遂谪栖遑掾还飞送别盂痛嗟亲爱隔顚望友朋扶狸病翻随鼠骢羸返作驹物情良狥俗时论太诬吾瓶罄罍偏耻松摧栢自枯虎虽遭?穽龙不怕泥涂【此已上并述五年贬掾江陵乐天亦遭罹谤铄】重喜登贤苑方欣佐伍符【九年乐天除太子赞善予从事唐州也】判身入矛戟轻敌比锱铢馹骑来千里天书下九衢因教罢飞檄便许到皇都【十年春自唐州诏予召入京】舟败?浮汉骖疲杖过邘邮亭一萧索烽堠各崎岖馈饷人推辂谁何吏执殳拔家逃力役连鏁责【音债】逋诛防戍兄兼弟收田妇与姑缣缃工女竭青紫使臣纡望国参云树归家满地芜破窻尘【音孛尘起也】幽院鸟呜呜【此巳下并言靖安里无人居触目荒凉】祖竹藂新笋孙枝压旧梧晩花狂蛱蝶残蔕宿茱萸始悟摧林秀因衔避缴芦文房长遣闭经肆未曾铺鵷鹭方求佀鸱鸢巳吓雏徵还何郑重斥去亦须臾迢递投遐徼苍黄出奥区通川诚有咎湓口定无辜【三月稹之通州八月乐天之江州】利器从头匣刚肠到底刳薰莸任盛贮稊稗莫超踰公干经时卧锺仪几岁拘光阴流似水蒸瘴热於鑪薄命知然也深交有矣夫救焚期骨肉投分刻肌肤【本题云寄沣州李十舍人果州崔二十二员外开州韦大员外通州元九侍御庾三十三补阙杜十四拾遗李二十助教窦七校书兼投吊席八舍人】二妙驰轩陛三英咏袴襦【庾三十三杜二十四并居北省李十一崔二十二韦大各典方州】李多嘲蝘蜓窦数【入声】集蜘蛛【李二十雅善歌诗固多咏物之作窦七频改官衔屡有蜘蛛之喜】数子皆奇货唯予独朽株邯郸笑匍匐燕蒯受揶揄嬾学三闾愤甘齐百里愚耽眠稀醒素凭醉少嗟吁学问徒为尔书题尽巳于别犹多梦寐情尚感凋枯近喜司戎健寻伤掌诰徂【今日得乐天书六年闻席八殁】士元名位屈伯道子孙无旧好飞琼翰新诗灌玉壶几催闲处泣终作苦中娱亷蔺声相让燕秦势岂俱此篇应絶倒休漫捋髭须【乐天戏题篇末云此篇拟打足下寄容州诗故有戏誉】
和乐天送客游岭南二十韵【次用本韵】
我自离乡久君那度岭频一杯魂惨澹万里路艰辛江馆连沙市泷船泊水滨骑田回北顾铜柱指南邻大壑浮三岛周天过五均波心踊楼阁规外布星辰【交广间南极浸高北极凌低圆规度外星辰至衆大如五曜者数十皆不在星经】狒狒【父沸切说文作□】穿筒格猩猩置屐驯【郭璞云□□交广山谷间有之南人俗法尝用竹筒穿臂以受之狒狒执臂辄笑笑则唇蔽两目人因自筒中出手以钉钉之於树猩猩嗜酒好屐南人尝以美酒置於其所且排十数屐猩猩见之骤相谓曰吾旣就擒矣然而渐饮至醉醉则穿破屐而行既不能去相与泣而见获故吴都赋曰猩猩啼而就擒□□笑而被格盖为此】贡兼蛟女绢俗重语儿巾【南方去京华絶远冠冕不到唯海路稍通吴中商肆多牓云此有语儿巾子】舶主腰藏宝【南方呼波斯爲舶主胡人异宝多自怀藏以避强丐】黄家砦【音柴之去声南夷之区落】起尘歌锺排象背炊?上鱼身【夷民大陈设则巨象背上作乐大鱼出浮身若洲岛海人泊舟於旁因而炊?其上鱼不之觉】电白雷山接旗红贼舰新岛夷徐市种庙觋赵佗神鸢跕方知瘴蛇苏不待春曙潮云斩斩夜海火磷磷【海水夜击之则尽如火盖阴火潜然之谓也】冠冕中华客梯航异域臣果然【猿属】皮胜锦吉了【鸟名】舌如人风黖【音戏】秋茅叶烟埋晓月轮定应玄髪变焉用翠毛珍句漏沙须买贪泉货莫亲能传稚川术何患隐之贫
献荥阳公诗五十韵【并序】
启今月十七日公会儒于便庑稹亦谬容末席公出棠树之首章且识其目曰客有前进士韦张在宋来会学由我而下联为五言以美之诸生怗怗竦竦各尽词以献公公则举其摧敌推案析理次至数联应若前定诸儒有不安者随为刮削变嫫为妍不废暮而珠贯成就瑕不可掩者稹六联耳退而自咎且盛公之所为因而次用所联翩贤等五十一字合为一诗止咏公之词业力翰洎生徒学校之事而已也其於勲位崇懿在国籍族地清甲编世家政事德美播讴谣俭仁慈爱被亲戚非小儒造次之所尽大凡受?狭者不可以语大持杯棬而承澍雨自满而止又安能测其霶霈之所至哉惶恐无任俯伏待罪谨以啓陈不宣谨启
郑驿骑翩翩丘门子弟贤文翁开学日正礼骋途年【张秀才正謩荥阳公首荐登第也】骏骨黄金买英髦绦帐延趋风皆蹀足侍坐各差肩解榻招徐穉登楼引仲宣凤攒题字扇鱼落讲经筵盛气河包济贞姿岳柱天臯夔当五百邹鲁重三千科斗翻腾取关雎教授先【荥阳公寮吏生徒受诗有百数】篆垂朝露滴诗缀夜珠联逸礼多心匠焚书旧口传陈遵修尺牍阮瑀让飞牋中的顔初启抽毫踵未旋森罗万木合属对百花全词海跳波涌文星拂坐悬戴冯遥避席祖逖後施鞭西蜀凌云赋东阳咏月篇劲芟鳌足断精贯虱心穿浩汗神弥王颻扬兴欲仙冰壶通皓雪绮树眇晴烟驱驾雷霆走铺陈锦绣鲜清机登穾【於吊反】奥流韵溢山川墨客膺潜服谈宾膝误前张鳞定摧败折角反矜怜句句推琼玉声声播管弦纎新撩造化澒洞斡陶甄卫磬琤鍧极齐竽僭滥偏空虚慙炙輠点窜许怀鈆惫色秋来草哀吟雨後蝉自伤魂惨沮何暇思幽玄【稹病疟二年求医在此荥阳公不忍归之瘴乡】喜到樽罍侧愁亲几案边菁华知竭矣胏腑尚求旃抵滞浑成醉徘徊转慕膻老叹【他丹切】才渐少闲苦病相煎瓦砾难追琢刍荛分弃捐漫劳成恳恳那得美姢姢拙劣仍非速迂愚且异专移时停笔砚挥景乏戈鋋仪舌忻犹在舒帷誓不褰会将连献楚深耻谬游燕蒲有临书叶韦充读易编沙须披见宝经拟带耕田入雾长期闰持朱本望研轮辕呈曲直凿枘取方圆呼吸宁徒尔沾濡岂浪然过箫资响亮随水涨沦涟惜日看圭短偷光恨壁坚勤勤雕朽木细细导蒙泉传癖今应甚头风昨巳痊丹青公旧物一为变蚩妍
元氏长庆集卷十二

[book_title]卷十三
钦定四库全书
元氏长庆集卷十三
唐　元稹　撰
律诗
酬乐天江楼夜吟稹诗因成三十韵【次用本韵】
忽见君新句君吟我旧篇见当巴徼外吟在楚江前思鄙宁通律声清遂扣玄三都时觉重一顾世称妍排韵曾遥答分题几共联昔凭银翰写今赖玉音宣布鼓随椎响坯泥仰匠圆铃因风断续珠与调牵绵阮籍惊长啸商陵怨别弦猿羞啼月峡鹤让警秋天志士潜兴感高僧暂废禅兴飘沧海动气合碧云连点缀工微者吹嘘势特然休文徒倚槛彦伯浪回船妓乐当筵唱儿童满巷传改张思妇锦腾跃贾人牋魏拙虚教出曹风敢望痊定遭才子笑恐赚学生癫裁什情何厚飞书信不专隼猜鸿蓄缩虎横犬迍邅水墨看虽久琼瑶喜尚全才从鱼里得便向市头悬夜置堂东序朝铺座右边手寻韦欲絶泪滴纸浑穿甘蔗销残醉醍醐醒早眠深藏那遽灭同咏苦无缘雅羡诗能圣终嗟药未仙五千诚远道四十巳中年【时公年四十一】暗魄多相梦衰容每自怜卒章还恸哭蚊蚋溢山川
酬乐天待漏入合见赠【时乐天为中书舍人予在翰林学士】
未勘银台契先排浴殿关沃心因特召丞旨絶常班【丞旨学士在诸学士上】颭闪才人袖【思政对学士往往宫官传诏】呕鵶软举鐶宫花低作帐云从【去声】积成山密视枢机草偷瞻咫尺颜恩垂天语近对久漏声闲丹陛曾同立金銮恨独攀笔无鸿业润袍媿紫文殷【乌间切】河水通天上瀛洲接世间谪仙名籍在何不重来还
酬乐天早春闲游西湖颇多野趣恨不得与微之同赏因思在越官重事殷镜湖之游或恐未暇因成十八韵见寄乐天前篇到时适会予亦宴镜湖南亭因述目前所睹以成酬荅末章亦示暇诚则势使之然亦欲粗为恬养之赠耳【浙东时作】
雁思【去声】欲回宾风声乍变新各?红粉妓俱伴紫垣人水面波疑縠山腰虹【音降】似巾柳条黄大带茭葑【茭葑草根】緑文茵雪尽才通屐汀寒未有苹向阳偏晒羽依岸小游鳞浦屿崎岖到林园次第巡墨池怜嗜学丹井羡登真【逸少墨池稚川丹井皆越中异迹】雅叹游方盛聊非意所亲白头辞北阙沧海是东隣问俗烦江界蒐畋想渭津故交音讯少归梦往来频独喜同门旧皆为列郡臣三刀连地轴一苇碍车轮尚阻青天雾空瞻白玉尘龙因雕字识犬为送书驯胜事无穷境流年有限身嬾将闲气力争鬭野塘春
江边四十韵【官为修宅卒然有作因招李六侍御○此後并江陵时作】
官借江边宅天生地势坳欹危饶坏构迢遰接长郊怪鵩频栖息跳蛙颇溷殽总无篱缴绕尤怕虎咆哮停潦鱼招獭空仓鼠敌猫土虚烦穴蚁柱朽畏藏蛟蛇虺呑檐雀豺狼逐野麃犬惊狂浩浩鸡乱响嘐嘐濩落贫甘守荒凉秽尽包断帘飞熠燿当户网蠨蛸曲突翻成沼行廊却代庖桥横老顚枿马病裛刍茭一一牀头点连连砌下泡辱泥疑在绦避雨想经崤相顾忧为鼈谁能复系匏誓心来利往卜食过安爻何计逃昬垫移文报旧交栋梁存伐木苫盖愧分茅金琯排黄荻琅玕褭翠梢花塼水面鬭鸳瓦玉声敲方础荆山采修椽【重玄切】郢匠刨【音袍】隐椎雷震蛰破竹箭鸣骹【音敲胫也】正寝初停午频眠欲转胞囷圆收薄禄厨敝备嘉肴各各人宁宇双双燕贺巢高门受车辙华廏称蒲梢尺寸皆随用毫厘敢浪抛篾余笼白鹤枝賸【音孕】架青鵁制榻容筐篚施关拒斗筲栏干防汲井密室待持胶庭草佣工薙园蔬稚子掊本图闲种稙那要择肥硗緑柚勤勤数红榴个个抄池清漉螃蠏爪蠧拾蝥晒篆看沙鸟磨刀绽海鲛罗灰修药竈筑垜阅弓弰散诞都由习童蒙剩懒教【平声】最便陶静饮还作解愁嘲近浦闻归楫遥城罢晓铙王孙如有问须为并挥鞘
春六十韵
节应寒灰下春生返照中未能消积雪巳渐少囘风迎气邦经重斋诚帝念隆龙骧紫宸北天压翠坛东仙仗摇佳彩荣光答圣衷便从威仰座随入大罗宫先到璇渊底偷穿瑇瑁栊舘娃朝镜晚太液晓冰融撩摘【音剔】芳情遍搜求好处终九霄浑可可万姓尚忡忡昼漏频加箭宵晖欲半弓驱令三殿出乞与百蛮同直自方壶岛斜临絶漠戎南巡暧珠树西转丽崆峒度岭梅甘坼潜泉脉暗洪悠悠铺塞草冉冉着江枫蚕役投筐妾耘催荷筱翁旣蒸难发地仍送嬾归鸿约略环区宇殷勤绮镐酆华山青黛扑渭水碧沙蒙宿露清余霭晴烟塞迥空燕巢才点缀莺舌最惺愡腻粉梨园白臙脂桃径红郁金垂嫩柳罯【乌感切】画委高笼地甲门阑大天开禁掖崇层台张舞凤阁道架飞虹麴糵调神化鵷鸾竭至忠歌声齐锡宴车服奬庸功俊造兴时用闾阎贺岁丰倡楼歌细细农野麦芃芃贵主骄矜盛豪家恃赖雄偏沾打球彩频得铸钱铜专杀擒杨若殊恩赦邓通女孙新在内婴稚近封公游衍关心乐诗书对面聋盘筵饶异味音乐斥庸工酒爱油衣浅盃夸玛瑙烘挑鬟玉钗髻刺绣宝装拢启齿呈编贝弹丝动削葱醉圆双媚靥波溢两明瞳但赏欢无极那知恨亦充洞房闲窈窕庭院独葱茏谢砌萦残絮班牕网曙虫望夫身化石为伯首如蓬顾我沉忧士骑他老病骢静街乘旷荡初日接曈曨饮败胏常渇魂惊耳更聪虚逢好阳艳其那苦昏懜僶俛还移步持疑又省躬慵将疲顇质漫走倦羸僮季月行当暮良辰坐叹穷晋悲焚介子鲁愿浴沂童燧改鲜妍火阴繁晻澹桐瑞云低【遏合切】香雨润蒙蒙药漑分窠数篱裁备幼冲种莎怜见叶护笋冀成筒有梦多为蝶因蒐定作熊漂沉随坏芥荣茂委苍穹震动风千变晴和鹤一冲丁宁搴芳侣须识未开丛
月三十韵
蓂叶标新朔霜豪引细辉白眉惊半隐虹势讶全微凉魄潭空洞虚弓雁畏威上弦何汲汲佳色转依依绮幕残灯敛粧楼破镜飞玲珑穿竹树岑寂思【上声】幈帏坐爱规将合行看望巳几绦河冰监朗黄道玉轮巍迥照偏琼砌余光借粉闱泛池相皎洁压桂共芳菲的的当歌扇姢姢透舞衣殷勤入怀什恳欵堕云圻素液传烘盏鸣琴荐碧徽椒房深肃肃兰路霭霏霏翡翠通帘影琉璃?殿扉西园筵瑇瑁东壁射蛜蝛【音伊威鼠妇别名】老将占天阵幽人钓石矶荷锄元亮息回棹子猷归迢递同千里孤高净九围从星作风雨配日丽旌旗麟鬭宁徒设蝇声岂浪讥司存委卿士新拜出郊畿今古虽云极亏盈不易违珠胎方夜满清露忍朝曦渐减嫦娥面徐收楚练机卞疑雕璧碎潘感竟牀稀捐箧辞班女潜波蔽宓妃氛埃谁定灭蟾兔杳难希须遣圆明尽良嗟造化非如能付刀尺别为创璿玑
饮致用神麴酒三十韵
七月调神麴三春酿緑醽【音灵】雕镌荆玉盏烘透内丘瓶试滴盘心露疑添案上萤满尊凝止水祝地落繁星翻陋琼浆浊唯闻石髓馨冰壶通角簟金镜彻云屏雪暎烟光薄霜涵霁色泠蚌珠悬皎皛桂魄倒瀴溟昼洒蝉将饮宵晖鹤误聆琉璃惊太白锺乳讶微青讵敢辞濡首并怜可鉴形行当遣俗累便得造禅扃【?荧切】何惮说千日甘从过百龄但令长泛蚁无复恨漂萍胆壮还增气机忘反自冥瓮眠思毕卓糟籍忆刘伶髣髴中圣日希夷夹大庭眼前须底物座右任他铭刮骨都无痛如泥未拟停残觞犹漠漠华烛巳荧荧真性临时见狂歌半睡听喧阗争意气调笑学娉婷酩酊焉知极羁离忽暂宁鸡声催欲曙蟾影照初醒咽絶?啼竹萧撩雁去汀遥城传漏箭乡寺响风铃楚泽一为梗尧阶屡变蓂醉荒非独此愁梦几曾经每耻穷途哭今那客泪零感君澄醴酒不遣渭和泾
感石榴二十韵
何年安石国万里贡榴花迢递河源道因依汉使槎酸辛犯葱岭憔悴涉龙沙初到摽珍木多来比乱麻深抛故园里少种贵人家唯我荆州见怜君胡地赊从教当路长【上声】兼恣入檐斜緑叶裁烟翠红英动日华新帘裙透影疎牖烛笼纱委作金炉焰飘成玉砌瑕乍惊珠缀密终误绣帏奢琥珀烘梳碎燕支嬾颊涂风翻一树火电转五云车绦帐迎宵日芙蕖绽早牙浅深俱隐映前後各分葩宿露低莲脸朝光借绮霞暗虹徒缴绕濯锦莫周遮俗态能嫌旧芳姿尚可嘉非专爱颜色同恨阻幽遐满眼思乡泪相嗟亦自嗟
度门寺
北祖三禅地【神秀禅师造】西山万树松门临溪一带桥映竹千重剪凿基阶正包藏景气浓诸岩分院宇双岭抱垣墉舍利开层塔香炉占小峯道场居士置经藏大师封太子知栽植神王守要冲由旬排讲座丈六写真容佛语迦陵说僧行猛虎从修罗擡日拒楼至拔霜锋画井垂枯朽穿池救噞【疑检切噞喁鱼出水貌】喁蕉非难败坏槿喻暂丰茸宝界留遗事金棺灭去踪鉢传烘玛瑙石长翠芙蓉影帐纱全落绳牀土半壅【金棺巳下并寺中所有】荒林迷醉象危壁亚盘龙行色怜初月归程待晓钟心源虽了了尘世苦憧憧宿荫高声?斋粮并力舂他生来此还愿总相逢
大云寺二十韵
地胜宜台殿山晴离垢氛现身千佛国护世四王军碧耀高楼瓦頳【丑成切】飞半壁文鹤林萦古道雁塔没归云幡影中天扬钟声下界闻攀萝极峯顶游目到江濆驯鸽闲依缀调猿静守羣虎行风捷猎龙睡气氛氲获稻禅衣卷烧畲刧火焚新英蜂采掇荒草象耕耘鉢付灵童洗香教善女薰果枝低罯罯【乌感切】花雨泽雰雰示化维摩疾降魔力士勲听经神变见说偈鸟纷纭上境光犹在深谿暗不分竹笼烟欲暝松带日余曛真谛成知别迷心尚有云多生沉五藴宿习乐三坟谕鹿车虽设如蚕绪正棼且将平等义还奉圣明君
和友封题开善寺十韵【依次重用本韵】
梁王开佛庙云构岁时遥珠缀飞闲鸽红泥落碎椒灯笼青焰短香印白灰销古匣收遗施行廊画本朝藏经沾雨烂魔女捧花娇亚树牵藤阁横查压石桥竹荒新笋细池浅小鱼跳匠正琉璃瓦僧锄芍药苗旋蒸茶嫩叶偏把柳长条便欲忘归路方知隐易招
元氏长庆集卷十三

[book_title]卷十四
钦定四库全书
元氏长庆集卷十四
唐　元稹　撰
律诗
牡丹二首【此後并是校书郎巳前作】
簇蘂风频坏裁红雨更新眼看吹落地便别一年春繁緑阴全合衰红展渐难风光一擡举犹得暂时看
象人
被色空成象观空色异真自悲人是假那复假为人与杨十二巨源卢十九经济同游大安亭各赋二物合为五韵探得松石
片石与孤松曾经物外逢月临栖鹤影云抱老人峯蜀客君当问秦官我旧封积膏当琥珀新刼长芙蓉待补苍苍去樛柯早变龙
赋得春雪映早梅
飞舞先春雪因依上番【上声】梅一枝方渐秀六出巳同开积素光逾密真花节暗催抟风飘不散见睍【音岘明貌】忽偏摧郢曲琴空奏羌音笛自哀今朝两成咏翻挟昔人才
赋得玉巵无当
共惜连城宝翻成无当巵讵惭君子贵深讶巧工隳泛蚁功全少如虹色不移可怜殊砾石何计辨糟醨江海诚难满盘筵莫忘【去声】施纵乖斟酌意犹得对光仪
赋得数蓂【元和中作】
将课司天历先观近砌蓂一旬开应月五日数从星桂满丛初合蟾亏影渐零辨时长有素数【上声】閠或余青坠叶推前事新芽察未形尧年始今岁方欲瑞千龄
赋得九月尽
霜降三旬後蓂余一叶秋玄阴迎落日凉魄尽残鈎半夜灰移琯明朝帝御裘潘安过今夕休咏赋中愁
赋得雨後花
红芳怜静色深与雨相宜余滴下纎蘂残珠堕细枝浣花江上思【去声】啼粉镜中窥念此低徊久风光幸一吹
早归
春静晓风微凌晨带酒归远山笼宿雾高树影朝晖饮马鱼惊水穿花露滴衣娇莺似相恼含啭傍人飞
晩秋
竹露滴寒声离人晓思惊酒醒秋簟冷风急夏衣轻寝倦解幽梦虑闲添远情谁怜独欹枕斜月透窻明
送林复梦赴韦令辟
蜀路危於劒怜君自坦途几囘曾啖炙千里远衔珠野性便荒饮时风忌酒徒相门多礼让前後莫相踰
忆杨十二巨源
杨子爱言诗春天好咏时恋花从马滞联句放杯迟日映含烟竹风牵卧柳丝南山更多兴须作白云期
夜合
绮树满朝阳融融有露光雨多疑濯锦风散似分粧叶密烟蒙火枝低绣拂墙更怜当暑见留咏日偏长
新竹
新篁才解箨寒色巳青葱冉冉偏凝粉萧萧渐引风扶疎多透日寥落未成丛惟有团团节坚贞大小同
秋相望
檐月惊残梦浮凉满夏衾蠨蛸低户网萤火度墙阴炉暗灯光短牀空帐影深此时相望久高树忆横岑
春病
病来闲卧久因见静时心残月晓窻迥落花幽院深望山移坐榻行药步墙阴车马门前度遥闻哀苦吟
山竹枝【自化感寺携来至清源投之辋川耳】
深院虎溪竹远公身自栽多惭折君节扶我出山来贵宅安危步难将混俗材还投辋川水从作老龙囘
悟禅三首寄胡果
近闻胡隐士潜认得心王不恨百年促翻悲万刼长有修终有限无事亦无殃愼莫通方便应【平声】机不顿忘百年都几日何事苦嚣然晚岁倦为学闲心易到禅病宜多宴坐贫似少攀缘自笑无名字因名自在天近见新章句因知见在心春游晋祠水晴上霍山岑问法僧当偈还丹客赠金莫惊头欲白禅观老弥深东台去【仆每为崔白二学士话陶先生喜不遇之事且曰仆得分司东台即足以买山家】
陶君喜不遇予每为君言今日东台去澄心在陆浑旋抽随日俸并买近山园千万崔兼白殷勤承主恩
戴光弓【韦评事见赠也】
潞府筋角劲戴光因合成因君怀胆气赠我定交情不拟闲穿叶那能枉始生唯调一只箭飞入破聊城
刘颇诗【并序】
昌平人刘颇其上三世有义烈颇少落行阵二十解属文举进士科试不就负气狭路间病甖车蔽柩尽碎之罄囊酬直而去南归唐州为吏所轧势不支气屈自火其居出契书投火中繇是以气闻予闻风四五年而後见因以诗许之
一言感激士三世义忠臣破瓮嫌妨路烧庄耻属人迥分辽海气闲蹋洛阳尘傥使权由我还君白马津
夜饮
灯火隔帘明竹梢风雨声诗篇随意赠杯酒越巡行漫唱江朝曲闲徵药草名莫辞终夜饮朝起又营营
襃城驿【军大夫严秦修】
严秦修此驿兼涨驿前池巳种千竿竹又栽千树棃四年三月半新笋晚花时怅望东川去等闲题作诗
闲二首
晻淡洲烟白篱筛日脚红江喧过云雨船泊打头风艇子收鱼市鸦儿噪荻丛不堪堤上立满眼是蚊虫青衫经夏黕【都感切】白发望乡稠雨冷新秋簟星稀欲曙楼连鸿尽南去双鲤本东流北信无人寄蝉声满树头
欲曙
江堤阅暗流漏鼓急残筹片月低城堞稀星转角楼鹤媒华表上【音披】鵊【音夹】柳枝头不为来趋府何因欲曙游
寄胡灵之
早岁顚狂伴城中共几年有时潜步出连夜小亭眠月影侵牀上花丛在眼前今宵正风雨空宅楚江边
夜雨
水怪潜幽草江云拥废居雷惊空屋柱电照满牀书竹瓦风频裂茅檐雨渐疎平生沧海意此去怯为鱼
酬李六醉後见寄口号【用本韵】
顿愈头风疾因吟口号诗文章纷似绣珠玉布如棊健羡觥飞酒苍黄日映篱命童寒色倦抚稚晚啼饥潦倒慙相识平生颇自奇明公将有问林下是灵龟
归田【时三十七】
陶君三十七挂绶出都门我亦今年去商山淅岸村冬修方丈室春种桔橰园千万人间事从兹不复言
缘路
总是玲珑竹兼藏浅漫溪沙平深见底石乱不成泥烟火遥村落桑麻隔稻畦此中如有问甘被到头迷诮卢戡与予数约游三寺戡独沉醉而不行
乘兴无羁束闲行信马蹄路幽穿竹远野迥望云低素帚茅花乱圆珠稻实齐如何卢进士空恋醉如泥
遣春三首
杨公三不惑我惑两般全逢酒判【平声】身病拈花尽意怜水生低岸没梅蹙小珠连千万红颜辈须惊又一年柳眼开浑尽梅心动巳阑风光好时少杯酒病中难学问慵【常容切】都废声名老更判【平声】唯余看花伴未免忆长安
失却游花伴因风浪引将柳堤遥认马梅径误寻香晩景行看谢春心渐欲狂园林都不到何处枉风光
岁日
一日今年始一年前事空凄凉百年事应与一年同
湘南登临湘楼
高处望潇湘花时万井香雨余怜日嫩岁闰觉春长霞刹分危牓烟波透远光情知楼上好不是仲宣乡
晩宴湘亭
晩日宴清湘晴空走艳阳花低愁露醉絮起觉春狂舞旋红裙急歌垂碧?长甘心出童羖须一尽时荒
酒醒
饮醉日将尽醒时夜巳阑暗灯风焰晓春席水牕寒未解萦身带犹倾坠枕冠呼儿问狼籍疑是梦中欢
元氏长庆集卷十四

[book_title]卷十五
钦定四库全书
元氏长庆集卷十五
唐　元稹　撰
律诗
独游
远地难逢侣闲人且独行上山随老鹤接酒待残莺花当【去声】西施面泉胜卫玠清鹈鹕满春野无限好同声
洞庭湖
人生除泛海便到洞庭波驾浪沉西日呑空接曙河虞巡竟安在轩乐讵曾过【音戈】唯有君山下狂风万古多
雪天
故乡千里梦往事万重悲小雪沉阴夜闲牕老病时独闻归去雁偏咏别来诗慙愧红粧女频惊两鬓丝
赠熊士登
平生本多思况复老逢春今日梅花下他乡値故人
别岭南熊判官
十年常远道不忍别离声况复三巴外仍逢万里行桐花新雨气梨叶晩春晴到海知何日风波从此生
水上寄乐天
眼前明月水先入汉江流汉水流江海西江过庾楼庾楼今夜月君岂在楼头万一楼头望还应望我愁
夏阳亭临望寄河阳侍御尧
望远音书絶临川意绪长殷勤眼前水千里到河阳
日高睡
隔是身如梦频来不为名怜君近南住时得到山行
辋川
世累为身累闲忙不自由殷勤辋川水何事出山流
天坛归
爲结区中累因辞洞里花还来旧城郭烟火万人家
雨後
倦寝数残更孤灯暗又明竹梢余雨重时复拂帘惊
晴日
多病苦虚羸晴明强展眉读书心绪少闲卧日长时
直台
麋入神羊队乌惊海鹭眠仍教百余日迎送直厅前
行宫
寥落古行宫宫花寂寞红白头宫女在闲坐说玄宗
醉行
秋风方索漠霜貌足暌携今日骑骢马街中醉蹋泥
指巡胡
遣闷多凭酒公心只仰胡挺身唯直指无意独欺愚
饮新酒
闻君新酒熟况値菊花秋莫怪平生志图销尽日愁
香球
顺俗唯团转居中莫动摇爱君心不恻犹讶火长烧
景申秋八首
年年秋意绪多向雨中生渐欲烟火近稍怜衣服轻咏诗闲处立忆事夜深行濩落寻常惯凄凉别为情蚊幌雨来卷烛蛾灯上稀啼儿冷秋簟思妇问寒衣帘断萤火入窻明蝙蝠飞良辰日夜去渐与壮心违嗢嗢【乌骨切咽也】檐溜凝丁丁窻雨繁枕倾筒簟滑幔颭案灯飜唤魇儿难觉吟诗婢苦烦强眠终不着闲卧暗消魂
瓶泻高檐雨窻来激箭风病憎灯火暗寒觉薄帏空婢报樵苏竭妻愁院落通老夫慵计数教想蔡城东风头难着枕病眼厌看【平声】书无酒销长夜囘灯照小余三元推废王【去声】九曜入乘除廊庙应【平声】多算参差斡太虚
经雨篱落坏入秋田地荒竹垂哀折节莲败惜空房小片慈菇白低丛柚子黄眼前撩乱辈无不是同乡雨柳枝枝弱风光片片斜蜻蜓怜晓露蛱蝶恋秋花饥啅【与啄通用】空篱雀寒栖满树鸦荒凉池馆内不似有人家
病苦十年後连阴十日余人方教作鼠天岂遣为鱼鲛绽酆城劒虫凋鬼火书出闻泥泞尽何地不摧车
遣行十首
惨切风雨夕沉吟离别情鷰辞前日社蝉是每年声暗泪深相感危心亦自惊不如元不识俱作路人行十五年前事恓惶无限情病僮更借出羸马共驰声射叶杨才破闻弓雁巳惊小年辛苦学求得苦辛行徙倚檐宇下思量去住情暗萤穿竹见斜雨隔窻声就枕囘转数闻鸡撩乱惊一家同草草排比送君行巳怆朋交别复怀儿女情相兄亦相旧同病又同声白髪年年剩秋蓬处处惊不堪身渐老频送异乡行塞上风雨思城中兄弟情北随鵷立位南送雁来声遇适尤兼恨闻书喜复惊唯应遥料得知我伴君行暮欲歌吹乐暗冲泥水情稻花秋雨气江石夜滩声犬吠穿篱出鸥眠起水惊愁君明日夜独自入山行七过襃城驿囘囘各为情八年身世梦一种水风声寻覔诗章在思量岁月惊更悲西塞别终夜遶池行襃县驿前境曲江池上情南堤衰柳意西寺晩钟声云水兴方远风波心巳惊可怜皆老大不得自由行见说巴风俗都无汉性情猿声芦管调羌笛竹鸡声迎候人应少平安火莫惊每逢危栈处须作贯鱼行闻道阴平郡翛然古戍情桥兼麋鹿蹋山应皷鼙声羌妇梳头紧蕃牛护尾惊怜君闲闷极只傍白江行
生春二十首【丁酉岁作】
何处生春早春生云色中茏葱闲着水晻淡欲随风度晓分霞态余光庇雪融晩来低漠漠浑欲泥幽丛何处生春早春生漫雪中浑无到底片唯逐入楼风屋上些些薄池心旋旋融自悲销散尽谁假入兰丛何处生春早春生霁色中远林横反照高树亚东风水冻霜威庇泥新地气融渐知残雪薄杪近最怜丛何处生春早春生曙火中星围分暗陌烟气满晴风宫树栖鵶乱城楼带雪融竞排阊阖侧珂伞【上声】自相丛何处生春早春生晓禁中殿阶龙斾日漏阁宝筝风药树香烟重天颜瑞气融柳梅浑未觉青紫巳丛丛何处生春早春生江路中雨移临浦市晴候过湖风芦笋锥犹短凌澌玉渐融数宗船载足商妇两眉丛何处生春早春生野墅中病翁闲向日征妇懒成风斫筤天虽暖穿区冻未融鞭牛县门外争土盖蚕丛何处生春早春生冰岸中尚怜扶腊雪渐觉受东风织女云桥断波神玉貌融便成呜咽去流恨与莲丛何处生春早春生柳眼中芽新才绽日茸短未含风緑误眉心重黄惊蜡泪融碧条殊未合愁绪巳先丛何处生春早春生梅援中蘂排难犯雪香乞【音气】拟来风陇迥羌声怨江遥客思融年年最相恼缘未有诸丛何处生春早春生鸟思中鹊巢移旧岁?羽旋高风鸿雁惊沙暖鸳鸯爱水融最怜双翡翠飞入小梅丛何处生春早春生池榭中镂琼冰陷日文縠水回风柳爱和身动梅愁合树融草芽犹未出挑得小萱丛何处生春早春生稚戏中乱骑残爆竹争唾小旋风骂雨愁妨走呵冰喜旋融女儿针线尽偷学五辛丛何处生春早春生人意中晓粧虽近火晴戏渐怜风暗入心情嬾先添酒思融预知花好恶偏在最深丛何处生春早春生半睡中见灯如见雾闻雨似闻风开眼犹残梦擡身便恐融却成双翅蝶还遶庳花丛【一本傍人惊屡压魂逐牡丹丛】
何处生春早春生晓镜中手寒匀面粉鬟动倚帘风宿雾梅心滴朝光幕上融思牵梳洗嬾空拔緑丝丛何处生春早春生绮户中玉栊穿细日罗幔张【上声】轻风柳软腰支嫩梅香密气融独眠傍妬物偷铲合欢丛何处生春早春生老病中土膏蒸足肿天暖痒头风似觉肌肤展潜知血气融又添新一岁衰白转成丛何处生春早春生客思中旅魂惊北雁乡信是东风纵有心灰动无由鬓雪融未知开眼日空遶未开丛何处生春早春生蒙雨中裛尘微有气拂面细如风柳误啼珠密梅惊粉汗融满空愁淡淡应豫忆芳丛
嘉陵水
尔是无心水东流有恨无我心无说处也共尔何殊
漫天岭赠僧
五上两漫天因师懴业缘漫天无尽日浮世有穷年
百牢关
天上无穷路生期七十间那堪九年内五度百牢关二月十九日酬王十八全素【此後有酬和并次用本韵】
君念世上川嗟予老瘴天那堪十日内又长白头年荥阳郑公以稹寓居严茅有池塘之胜寄诗四首因有意献
激射分流阔湾环此地多暂停随梗浪犹阅败霜荷恨阻还江势思深到海波自伤才畎浍其柰赠珠何
酬乐天寄蕲州簟
蕲簟未经春君先拭翠筠知为热时物预与瘴中人碾玉连心润编牙小片珍霜凝青汗简冰透碧游鳞水魄轻涵黛琉璃薄带尘梦成伤冷滑惊卧老龙身
酬李浙西先因从事见寄之作
近日金銮直亲於汉珥貂内人传帝命丞相让吾僚浙郡悬旌远长安谕日遥因君蘂珠赠还一梦烟霄
酬周从事望海亭见寄
年老无流辈行稀足薜萝热时怜水近高处见山多衣袖长堪舞喉咙转解歌不辞狂复醉人世有风波
代杭民答乐天
翠幕笼斜日朱衣俨别筵管弦凄欲罢城郭望依然路溢新城市农开旧废田春坊幸无事何惜借三年
元氏长庆集卷十五

[book_title]卷十六
[集部,别集类,汉至五代,元氏长庆集]
钦定四库全书
元氏长庆集卷十六
唐　元稹　撰
律诗
杏园
浩浩长安车马尘狂风吹送每年春门前本是虚空界何事栽花误世人
菊花
秋丛遶舍似陶家遍遶篱边日渐斜不是花中偏爱菊此花开尽更无花
酬哥舒大少府寄同年科第
前年科第偏年少未解知羞最爱狂九陌争驰好鞍马八人同着彩衣裳【同年科第宏词吕二炅王十一起拔萃白二十二居易平判李十一复礼吕四频哥舒大烦崔十八玄亮逮不肖八人皆奉荣养】自言行乐朝朝是岂料浮生渐渐忙赖得官闲且疎散到君花下忆诸郎
幽栖
野人自爱幽栖所近对长松远是山尽日望云心不系有时看月夜方闲壶中天地乾坤外梦里身名旦暮间辽海若思千岁鹤且留城市会飞还
清都春霁寄胡三吴十一
蘂珠宫殿经微雨草树无尘耀眼光白日当空天气暖好风飘树柳阴凉蜂怜宿露攒芳久鷰得新泥拂户忙时节催年春不住武陵花谢忆诸郎
贞元二十年正月二十五日自洛之京二月三日春社至华岳寺憇窦师院曾未逾月又复徂东再谒窦师因题四韵而已
山前古寺临长道来往淹留为爱山双鷰营巢始西别百花成子又东还暝驱羸马频看堠晓听鸣鸡欲度关羞见窦师无外役竹窻依旧老身闲
贞元二十年五月十四日夜宿天坛石幢侧十五日得盩厔马逢少府书知予远上天坛因以长句见赠篇末仍云灵溪试为访金丹因於坛上还赠
野人性僻穷深僻芸署官闲不似官万里洞中朝玉帝【上有洞周万里】九光霞外宿天坛洪涟浩渺东溟曙白日低囘上境寒因为南昌检仙籍马君家世奉还丹
寻西明寺僧不在
春来日日到西林飞锡经行不可寻莲池旧是无波水莫逐狂风起浪心
与吴侍御春游
苍龙阙下陪骢马紫阁峯头见白云满眼流光随日度今朝花落更纷纷
晩春
昼静帘疎鷰语频双双鬭雀动阶尘柴扉日暮随风掩落尽闲花不见人
先醉
今日樽前败饮名三杯未尽不能倾怪来花下长先醉半是春风荡酒情
独醉
一树芳菲也当【去声】春漫随车马拥行尘桃花解笑莺能语自醉自眠那藉人
宿醉
风引春心不自由等闲冲席饮多筹朝来始向花前觉度却醒时一夜愁
惧醉【答卢子蒙】
闻道秋来怯夜寒不辞泥水为盃盘殷勤惧醉有深意愁到醒时灯火阑
羡醉
绮陌高楼竞醉眠共期顦顇不相怜也应自有寻春日虚度而今正少年
忆醉
自叹旅人行意速每嫌杯酒缓归期今朝偏偶醒时别泪落风前忆醉时
病醉【戏作吴吟赠卢十九经济张三十四弘辛丈丘度】
醉伴见侬因酒病道侬无酒不相窥那知下药还沽底人去人来剩一巵
拟醉【与卢子蒙饮於窦晦之醉後赋诗共十九首子蒙叙为别卷自此至狂醉皆是夕所赋】
九月闲宵初向火一樽清酒始行盃怜君城外遥相忆冒雨冲泥黑地来
劝醉
窦家能酿销愁酒但是愁人便与销愿我共君俱寂寞只应连夜复连朝
任醉
本怕酒醒浑不饮因君相劝觉情来殷勤满酌从听醉乍可欲醒还一盃
同醉【吕子元庾及之杜归和同隐客泛韦氏池】
栢树台中推事人杏花坛上链形真心源一种闲如水同醉樱桃林下春
狂醉
一自栢台为御史二年辜负两京春岘亭今日顚狂醉舞引红娘乱打人
伴僧行
春来求事百无成因向愁中识道情花满杏园千万树几人能伴老僧行
古寺
古寺春余日半斜竹风萧爽胜人家花时不到有花院意在寻僧不在花
定僧
落魄闲行不着家徧寻春寺赏年华野僧偶向花前定满树狂风满树花
观心处
满坐喧喧笑语频独怜方丈了无尘灯前便是观心处要似观心有几人
智度师二首
四十年前马上飞功名藏尽拥禅衣石榴园下擒生处独自闲行独自归
三?思明三突围铁衣抛尽纳禅衣天津桥上无人识闲凭栏杆望落晖
西明寺牡丹
花向琉璃地上生光风炫转紫云英自从天女盘中见直至今朝眼更明
忆杨十二巨源
去时芍药才堪赠看却残花巳度春只为情深偏怆别等闲相见莫相亲
送复梦赴韦令幕
世上如今重检身吾徒耽酒作狂人西曹旧事多持法愼莫吐他丞相茵
送刘太白【太白居从善坊】
洛阳大底居人少从善坊西最寂寥想得刘君独骑马古堤愁树隔中桥
奉诚园【马司徒旧宅】
萧相深诚奉至尊旧居求作奉诚
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:23:48-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
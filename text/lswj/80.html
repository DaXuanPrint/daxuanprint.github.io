<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=gb18030">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,原序,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,附录,九华集全文在线阅读,九华集全文在线下载,大玄古籍书库">
<meta name="description" content="诗文集。南宋员兴宗撰。25卷。凡诗4卷，奏议3卷，表策4卷，书启小简5卷，论2卷，记序2卷，偈子疏文1卷，《论语解》1卷，《老子解略》1卷，《西陲笔略》1卷，《绍兴采石大战始末》1卷。又附录1卷。兴宗字显道，隆州仁寿(今属四川)人，未第时读书九华山，因以自号。历官著作郎兼国史编修、实录院检讨等。本集为其孙荣祖所编，刊于宝庆三年(1227)，李心传等为序。明焦f《国史经籍志》载为50卷。原本久佚，今本为清四库馆臣自《永乐大典》辑出，《四库全书》著录。有《四库全书珍本初集》本。李心传序称兴宗乾道间以敢言著称。">
<title>九华集_员兴宗_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">九华集</span> <br/>
          作者： <span class="inputVal" id="bkauthor">员兴宗</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 ^之大玄=W海o涯君是岸=山^吾为峰=大玄古籍店家出版</span> <br/>
          分类： <span class="inputVal" id="bktype">类书文集,诗文集,完结</span> <br/>
          字数： <span class="inputVal" id="bknum">[book_length]129334</span> <br/>
          说明： <span class="inputVal" id="bkdec">诗文集。南宋员兴宗撰。25卷。凡诗4卷，奏议3卷，表策4卷，书启小简5卷，论2卷，记序2卷，偈子疏文1卷，《论语解》1卷，《老子解略》1卷，《西陲笔略》1卷，《绍兴采石大战始末》1卷。又附录1卷。兴宗字显道，隆州仁寿(今属四川)人，未第时读书九华山，因以自号。历官著作郎兼国史编修、实录院检讨等。本集为其孙荣祖所编，刊于宝庆三年(1227)，李心传等为序。明焦f《国史经籍志》载为50卷。原本久佚，今本为清四库馆臣自《永乐大典》辑出，《四库全书》著录。有《四库全书珍本初集》本。李心传序称兴宗乾道间以敢言著称。今所存奏议如《议征税疏》、《议国马疏》，涉及国计民生;《盐法之弊策》等指陈时弊;《西陲笔略》及《案敌情轮对札子》等涉及边关军政，皆可与正史相参。作者以学问淹雅闻，集中存与张颉⒙骄旁ㄍ复书简多篇，皆论辩理学命题。其文亦力追韩、柳，骨力颇称峭劲。</span> <br/>
          封面： <span class="inputVal" id="bkimg">Z_18269.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]九华集
[book_author]员兴宗
[book_date]宋代
[book_copyright]玄之又玄 ^之大玄=W海o涯君是岸=山^吾为峰=大玄古籍店家出版
[book_type]类书文集,诗文集,完结
[book_length]129334
[book_dec]诗文集。南宋员兴宗撰。25卷。凡诗4卷，奏议3卷，表策4卷，书启小简5卷，论2卷，记序2卷，偈子疏文1卷，《论语解》1卷，《老子解略》1卷，《西陲笔略》1卷，《绍兴采石大战始末》1卷。又附录1卷。兴宗字显道，隆州仁寿(今属四川)人，未第时读书九华山，因以自号。历官著作郎兼国史编修、实录院检讨等。本集为其孙荣祖所编，刊于宝庆三年(1227)，李心传等为序。明焦f《国史经籍志》载为50卷。原本久佚，今本为清四库馆臣自《永乐大典》辑出，《四库全书》著录。有《四库全书珍本初集》本。李心传序称兴宗乾道间以敢言著称。今所存奏议如《议征税疏》、《议国马疏》，涉及国计民生;《盐法之弊策》等指陈时弊;《西陲笔略》及《案敌情轮对札子》等涉及边关军政，皆可与正史相参。作者以学问淹雅闻，集中存与张颉⒙骄旁ㄍ复书简多篇，皆论辩理学命题。其文亦力追韩、柳，骨力颇称峭劲。
[book_img]Z_18269.jpg


[book_title]提要
钦定四库全书　　　　　集部四
提要
九华集二十五卷　　　别集类三【宋】
【臣】等谨案九华集二十五卷附h一卷宋员兴宗撰兴宗有采石战胜h已着h其集见于焦f国史经籍志者本五十卷乃宝庆三年其孙荣祖所编兴宗弟梦协井研李心传俱为之序明以来久佚不存今检勘永乐大典所h摭拾诠次厘为诗六卷杂文十五卷又论语解老子解西陲笔并绍兴采石大战始末各一卷而原集所载同时祭文可以互证兴宗始末者则别为一卷附之于後集中多与张蚵骄旁ㄍ复书简盖亦讲学之家然所上奏议大抵毅然抗论指陈时弊多引绳批根之言李心传序谓归附既留而垂遣?御因逐而旋召均输久废而骤复此三事皆朝廷所必行而兴宗矢笔尽言斥逐不悔则其经济气节均有实事非徒侈空谈者矣又洪括撰隶释时尝咨以汉碑数事兴宗为之考核源委具见精博今答书一通具在集中学问淹雅亦未易及虽其文力追韩柳不无锤链过甚之弊然骨力峭劲要无南渡以後冗长芜蔓之习挺然一作者也乾隆四十六年九月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]原序
三方槎西蜀之间雄秀而峻极士生其中大抵庄靖笃实而文亦如之自入国朝以勋劳名节着见者代有其人至於居言语风议之官而正色不回有殒无贰使人望其风棱如与三凡⒘⒄咴蛴囔冻略倍公为有感也盖司谏陈公纯益以正论救时於封国之始而太史员公显道以忠言辅上於乾道之际流风余韵士皆宗之然陈公之文今不尽见独封章之载书右h者仅存一二推此志也虽与日月争光可也若员公之文则传者\矣高古简严惟陈言之务去极其所就必欲至杜韩而後止李柳而降非所愿也然余之所以重公者岂独文而已哉当公在馆学时国有大议凡掌谏诤司出纳与夫执简立柱者所不敢言而公独言之归附既留而垂遣?御因逐而旋召均输久废而骤复此三者皆上意所深向朝廷所必行而公上不负明主下不阿所好矢笔尽言囊封亟上虽斥逐致死而不悔也余尝奉诏增辑中兴以来放失旧闻因得公谏草而读之为之三复流涕不能已也然则余之所有感於公者岂独文乎哉公没垂六十年而心传猥以非才误膺招聘A来成府访别父兄过公旧庐低回而不忍去公之孙荣祖出公遗稿示余求为之序余於公既所深慕而先大夫荷公之知又为有素因而不复辞特着其大节如此使後之生三氛呷其所锺雄秀峻极之气庄靖笃实必如前人而後於斯文为无负尚公之志也始公未仕时屏居郡之九华山自号九华子後人因以名其文然传於世者视今书才十七盖犹有所避就既历五纪而後全书出焉公名兴宗官着作郎兼国史编修官实h院检讨官当修阜陵书时史无专官类以百司所报为准故公之言与事不少见今方举而重修之会有知史法者表出之云宝庆三年岁次丁亥夏四月哉生越五日丙辰k道李心传序
先兄着作未第时着书州之九华山人莫见其面晚策名奉诏入馆慷慨立朝屡以论事辱上眷知视生平所学不愧不幸已矣独遗稿存耳敬出之与有志古文者共观焉弟左f功郎成都府华阳县尉典寅梦协书

[book_title]卷一
钦定四库全书
九华集卷一　　　　　　　宋　员兴宗　撰五言古诗
和王丞~胜亭
时序一转毂乾坤双旅亭此日即昨日春过秋峥嵘如何万象间寓我七尺形忽忆县以西远览目屡经前峰一鳌伏遥t千螺青是穷天外胜谁托世上名翩翩佳公子语秀含余清来此集宾客溪山两锺情亭如栖烟树客乃委浪萍共此一时胜遐哉万古城长歌白云遏落日金倾我至将无时庶以娱瞻听三反似湟凰砂卣敷荣地灵莹骨秀不受红尘撄今朝动清兴有人踏皇扃胜~定何如同起为苍生
游城西李氏园李仁甫谢伯坚同会席中得当字
吾生会如寄俯仰岁月荒安得无尽境寓乐穷时觞A来古城隅露坐?石皎皎月在野山光映低昂诸公饮文字歌黛何由将环客者谁欤青青在吾傍此君有令质简洁韵自长一扫尘土想化作冰雪q岁寒知几何\木谁能霜独此抱身正有耻u平当高度竟凛凛不以外物攘此会定清真此怀为君忘
春游分韵得雨字
EE来往舟续续後前雨湖光不自持春色遽如许日车忍停轮塔铃幸无语【是日无风】冲怀宇宙空蒙我当取
诸公饮海棠下因赋韦陶体二首
相与饮花下饮极人自歌有酒不共尽奈此春光何翻愁白日短勿厌红树多树多尚云可红落无停柯万象悬悲端归卧山之阿
雨露下泽泽\卉含新滋彼美海外棠嫣然自繁枝枝繁不忍折与春作容姿春容无定好纷落青门道故山菖蒲花九节石上老
遗任子渊省元六首
山花乱纷葩崇兰度轻馥谓言抱正身何以堪\目离披委丛萃万物困幽独美人寻当来纫之佩空谷平生数任李异质苦同调饥作一饱营词欲四裔照虫鱼慎勿笺皇坟可敷奥我亦玩世者畸言期久要斯人竟天游出语仍奇妙
何劳话前三俱共入不二耕耕我村田自免荆棘累因兹等用舍已作舟不系枯风掩我情零露泫我泪妙想语不周中夜兴抱膝忆昨亲蛟蜃风浪身恻恻天意增吴涛沧江渺何极君舟且勿理南首快所历何如西楼观蕉花红正滴
我有二三子文字粲彪炳一说为波臣或传近华省岂徒异荣寂又堕生灭境悬知t物摄大类任毛e不如洗故习长笑天地永
我兴一枯空此岁月度公干仍多难病亦沉绵屡象犀竟谁揽漫冲江海雾谁说官异人我才止堪簿
送李省元周辅
舟亦不肯驻人亦不肯息君有浩荡志我带憔悴色欣然别我去吾宁旅终极念昔始知子气度流辈百元佑明公孙对面想宿昔冯翁口吃吃遇子亦宾客悼往怀今兹俯见江汉窄一官家万里怅恍冻饥逼
管宁
幼安湖海士气杳秋空云远目隘九州谁识中领军真命寒喽酪萜崇兰熏超遥首阳山夫子犹二君
阮籍
我爱阮嗣宗天怀达而放理觞堕沉冥出语辄清旷驾言穷所之途穷涕亦浪伊人已真契谁谓失之荡夷庚得神超世以多岐丧
李巽岩四望楼
巽岩秘监起小楼名以四望邀同赋诗有笑楼卑之甚陋之甚当易之者仆因分韵具述李小筑之意嘲其解矣仆得登字韵
青青十二楼万瓦浮云棱居者谁氏子酒肉堆丘陵一一闲峨眉舍此不为登清梦几时回何曾舍虚凝本欲了万境竟为景所绳我友子真子士以古谊徵载书来上都结束车不胜c架备小筑且以觞宾朋或人指之笑谓此不能宏有如短尾航又如束翅鹰团疑恋９昃掷嘣夂蝇卑卑形覆缶短短射依堋行行频壁碍倚倚难轩凭风立苦打头月坐伤横肱寒足笼拥掩炎躯甑炊蒸俯首忽见地闭目可数层何当揽星辰惟堪挂用缯君子促改办不尔陋可憎我兴听是说诸友无乃称交从二十年我能识其膺彼腹椰子大千卷贮亦曾【李渤问古德芥子如何纳须弥古德云汝唤李万卷是否汝腹如椰子大万卷着在何处渤有省士子腹有千卷书八尺之楼独不能贮其身乎览者宜一笑】体作黄冠朴言i水云僧岂其八尺高而能碍晨兴瞻想西南北\万皆环K奈此归思何犹然间骞腾世好巍粉饰是态恶可惩元规尘可谢肝胆醒春冰但使居者乐勿使疑者升诸公敛戏语俄然迭嗟矜酒共过之虚纳清澄员子眼力到数来数归鹏拟乎天上人天门杳不G为君出登赋归来伴龛灯三年京国梦一柱立不能我数无何乡神尻以为乘
平等寺
万籁久已息幽鸣竟天和川灵如有知野鸟时惊柯明月照我衣我起聊自歌无酒今可觞如此良夜何
即事
我本不即世世网以维之维之意何伤俯仰百念衰清真寓天壤诚尽复谁欺情忘物自遣深虞未忘时平生寄笔墨幽解自兹
述古
道浑语不枯意尽文自止思成茧抽绪涣若风行水恭惟古先民吾今亦如此谁欤章句绘碌碌寄余子
自荆入沌至鄂凡十日沌中
长芦冲短芦挽船如挽车一缕江摇天萦带千里余时焉忽断岸依依见幽居试问居者谁此地家焉如居者顾我笑官何问之愚一生宅莽苍岂觉城市娱出户舟为步入户}为鱼田牧我有时牛羊与之俱但愿p稻丰俯仰无所须山河总白日城市仍丘墟我兴愧其言劳生叹囚拘因笑永民鼠人大长狙狙
送校理梁同年子辅守彭门
\万欣有托我兴渺无依轲雄去则久道论何其衰味薄成抱恶时趋化心低岂谓杳莽中有子相嬉嬉君乃柏下苓我乃松间丝河关两值遇绸缪竟天姿直我我即敬晓我我自思如何万里舟忽去不可维频变觉情易人远中自移持杯动孤影秋风又凄其去日悬几许重来傍衰迟浑浑皓首交愿言固来兹
送关国h守简州
生世事忧喜扰扰合与分合即海上鸥分乃风中云分合悬有定谁能预戚忻心空等行脚得酒且策肽钗羟蠹子相看每相t夤缘再值遇天南话乡朝声并屋喧夜饮竟面醺我遇不易振但知祖皇坟君言时作我神机谢a耘如何日蹙唧蹙唧向我云自来越上吟五别西山芹缅然动中怀羁心为之焚辞殚起後虑往勇稽前闻归思溢浩浩江流泛VV君鞭先我着我其敢後君蜀远谁肯顾万里乘华勋国恩自丘山彼此当勤勤况复坐红日椒桂来奇芬人生行乐尔妙寄穷天垠却写分外虑太空鼓蝇蚊君行不作痴我将理吾军渐营卓锥地遗书收放纷故家通社腊与子同朝曛斯言不自领请移北山文
宜宾别杨同年
江行骇湍涛文字无暇寻满听舟人歌r中垢秽侵宜宾夷獠乡系缆日欲沉仓卒拜年契外堂闻韶音鸡肥为予烹酒美亦共斟语笑不知夕蟾蜍满衣襟首陈兵战谋西北敌可擒次论月蚀诗独采仝愈心未憎轻簿走窃誉希山林儒学规矩奇约绳固所钦誓将革愚鲁庶异柴与参会浅别又长情重愁愈深愿终保壮节勿作涧松吟天子思太平此非久滞淫
哭待制许先生
平生一灵台机智得深屏出使星移天归朝月生岭上书肺肝露不事颊舌逞事状严历历九原忽苏醒
梦邴徵君
岁庚午四月余梦明而者谓曰子知我乎我原也余与之言其人有林下风气余辞盖尘矣觉而思之超远之士无所谓原者意原乃三国之秀邴徵君乎何自而梦我也昔斯人不屈於曹公顾屈梦於我哉无乃亦有以知我欤
我梦穷跻攀滑滑泥掩胯我自摩天岭而转风木榭有客冠甚k见之惊已乍邴姓原其名风流蔑曹谢宾我复坐我丰草殊可藉英言有深吐微论亦高驾与原N千T待我仍管华【华歆管宁及原为三龙相友善】斯人竟天游神尻不暂卸愿言赴汗漫同予观物化
题山月水月二亭
山月水月特庵喻子生平所钓而游坐而息者也喻死矣而亭日虚吾前过之烟草萋迷即有追贤悼往之念今复来此因赋是诗以留亭上庶以代相挽之章也
山月照我形水月澡我神对月泪已波尚想亭之人高怀寓玄照清晤逃时纷老我竟谁怜岁月空峥嵘寒光注夜夜琼树舒冥冥而子於是间逸抱回天真我时走浩荡乾坤渺虚营文字挂\陋一纵不可循子起笑谓言世念违红尘忘言亦忘默第饮千醇藉我月下草枕我亭边云游将蹑天去寸步逶迤亲故人今何许白日仍西倾悼往迹已迈趋交意弥屯尚尔一径迷烟草空亭亭何当三千秋归鹤惊四邻
挽二叔通直
知公经术富少小足奇尚堂堂兰茁芽愿言契新赏萧条度风霜汴西鞍马上暂行几羊肠世路蛛自网v衣一秋荷而能脱尘鞅圣言得微奥理明词亦畅有文不带酸余味甚熊掌其中殆天全识解自超旷事佛当晚年精神着内朗禅谈水月澄逸韵天风爽我昔尚童子门戟过双敞而公见之喜单辞幸相广励我多苦心寒庖对珍享山花草然然胡为岁月往瑞兰期远c庶以慰黄壤
州以隆名诚盛事也父老欢喜一词仆亦感且慰因赋诗以志其盛
青峰高隆隆赤县垂世世俯仰或百年兴衰寄一字有人纪国虢袢掌鹛煲飧咐匣恫怀贯楦璐盛事
咏a头
桃李妍\目取次红vc练练湖中姿佳须作铁名字胜且高意亦仿a舌黧面君莫侮满腹珠玑列昔者灵沼会赋就苏子辙只今风味远是说非密说
咏蛤蜊
君起西南思为予叠前篇我兴乐东南珍烹口同然佳哉有蛤氏商略依舜泉【舜泉事见山谷诗】马刀形则古瓦屋虫能天【蛤蜊大名马刀小名瓦屋】入手意便韵况余谢荤何必逢麴车为君口流涎
咏江鳐
鲜鲜眼中瑶玉柱出珍抱吾家天万里识君恨不早来定雪儿中膏非外槁不知何物尤醉脸兹一扫平生珠为邻冰盘仗幽讨或言比丹荔同传韩非老【东坡云有如江鳐斫玉柱所谓韩非老子同传也】

[book_title]卷二
钦定四库全书
九华集卷二　　　　　　宋　员兴宗　撰七言古诗
贺雨【并引】
若岁大旱用汝作霖雨乃人君命相之辞提刑显谟自西蜀使华慨念斯民忧於久旱炷香祝天不崇朝获甘雨蜀路生齿乐意具足与前贤若归一揆目击盛事因赋古体以纪盛德
岁若大旱作霖雨祷而雨兮旱不苦诚之一字与天参往古圣贤珍此语岁星在蜀二十年触处丰登多黍世不少惜蹂践之枉使宝稼弃如土况复纵恣相凭凌气焰熏天遽如许三纲五常沦且疽怨噬撕头牮髋旱魃为灾炽袢暑扑鹿阳乌乘九数火云甑蒸肉山不奈炎官云我所公方忧民心扫除热瘴还清楚却忆曾侍玉帝旁授以金科行按部办狱更过鲁公一路传呼御史雨不闻匹妇且jw西蜀向安谁敢侮和以致祥应止止喜见太平旧官府肃时若是号休徵甘泽沾霈来以叙石燕漫飞商羊舞穴处那能问狐鼠巫觋罢散笛闲龙德欲归江海去为言西成祀田祖饱食不骄民乐聚昔何戚嗟今怡悦力回造化公为主濯濯厥灵玉不焚伊格皇天归宰辅焰焰无若雨反风y理阳且封鲁御灾I患世亦希可但明时继前古愿言霖雨思贤佐镌入坚珉作诗谱
游汉嘉明月湖次宇文子重韵
君不见天台贺季真监湖一曲光泠泠又不见钱塘林处士西湖千载成高名千顷菰蒲{岸白几树寒梅\影横呼吸湖光映湖v两公便谓得此生吾僚胸次本丘壑中有林贺之高情银盘夜色清镜动便欲邀汝成三人旋喜巨罗金在眼肯议仙桂来无根前时六浊皆运出招此不夜归重城未蒙濡i到恶客先苦诗句来缤纷思君对洗同一静大胜狂歌归四明
紫云洞
府判李文於先大夫祠堂之侧因紫云盘其上乃作洞焉诸公赋诗皆瑞紫云多以列仙之异言之愚谓跨鳌先生忠谊不没者也有以瑞其後紫云盖有托乎府判又能世其家且大之吾儒之喜颂者也即为赋此
君不见茂州长史文章翁生平姓字悬天东英言撼帝帝不从建隆以来无此忠今焉栖神寓玄躬道在翳嘶峰外之高峰是间真趣排天胸指顾可了荆岱嵩迩年秋练春光融离离渡汉舒溟蒙状殊宋车非越龙【兵志宋云如车越云如龙】亦非石壁浮青红望之云远讨其踪类风飘烟欺雾浓【梁简文赋紫云诗云金风飘素烟】直排阊阖贯紫宫父老语我昭我聋疑是先生不掩之精雄自尔支拄琼崖中要把英爽飞摩空有如韩王结襦腾腾化异气【魏公试进士是日五色成云】亦如卫生食昴叠叠欺长虹诚於斯民有愿力此段奇特将无同先生英名无有尽乃云无心洞无穷或云砻凿发天秘不知的的胜事符阿戎劝君不必阆通五云之祥由李宗【尹喜望紫云下得李耳】君家种义昭玄穹可隶黄字驱青童扫洒愿勿俗子容斗酒为嗔王无功【仆自拟绩】
瑞芝
知郡李文招宾友於洞之侧饮未既有童来前曰适得异草丹其盖玉其枝童不名其何物也余顾笑曰芝也分干异本是应奇祥盖宗祀享答之严积猷德耀之及於是乎见之诚不常有之物也岂其大门之庆乎会人有酒乃缀数语以贺明日足是章以志山中盛
事云
君不见翳嘶路转重行行玉几有洞含余清跨鳌栖魂正尔所合?万古遗忠名洞口云腾紫]]洞外草茁朱英英从来精爽自难没地不爱宝天敷荣嘉祥一书世则瑞而况君家二者并请原昨日酒事公子沃客金倾有童有童跪再拜云得异本由天成主人于于\客笑春入四座欢纵横夜如何其不忍去翦烛细看枝琼琼有同魏县玉三干大似汉宫金九茎岩间义气埋不得宛转再露乾坤情公子世猷亦有相他山之石何由生愿言勿隐东郭几稳出卧护南阳城天边瑞盖两旌节我相公子非癯卿
歌两淮【并引】
事以诗叙者唐人累累有焉然有之而工工之而传惟少陵乐天二氏乃已也盖少陵以严乐天以详两公於事皆工於道达事然矣语未尝不然则人之从之亦信乎其然也呜呼风雅数变体厚语极至此可谓难哉吾蜀虞公常援尺笞敌两淮之上敌愤以死此事旷古今一快者宾客欲表着铺张而绪言之其当取杜乎当用白也吾无适而偏废矣虽然吾非其人也勉赋悲两淮一首
君不见北风吹淮风浪黑铁马千t凝一色当时庙论孰经济将相无言潜动魄或云南纪当何忧今代诸葛身姓刘陛下唤取守淮甸彼有胜算u干矛登时诏语从天坠汜为先锋W制置并遣健士付阿权等是两淮兵马地岂期将溃兵川流翻手忽忽无十州前时冠错准拟此事吐口贻人羞幸哉天祸不终极至尊避殿忧思集枢臣督战侍臣谋上则倚公参赞职征鞍此日去皇皇所过骑士多羸伤不见何人出声鼓意气但见十十五五坐路傍公趣下马询\语\共来前致辞苦平时节使驱为奴逐逐无聊战无主而今侧身堕两失官骑已亡难再得诚令军政日月悬我有微躯人不惜公闻瑟缩涕咳蝗瓴芗拿真可怜朝今清明万乘圣权已殛死家南迁若等是行能奋死朝建朊暮朱紫官今付我诰如山节使察使皆在此军家闻此逐蹄轮喜气酣酣如遇春当时战死身昧昧今日分付当其人兵官来见同听命适有时张王戴盛分麾列伍摆布毕平戎万全阵斯须望敌来何多千里断岸皆遮逻天低野旷笳鼓咽\寡不敌将奈何是时仲冬日建丑【初八】t雄争先莫肯後濯缨刑马震天地焰焰兵威古无有旋见飞台天齐黄盖团团傍赤旗指挥渡河在顷刻我默战义人安知公呼时俊腾口说汝每四方闻胆决只今战态作儿女便恐汝名从此歇长啸激俊挥戈回万斧并下声如雷十舟先粉百舟败连艟接舰成飞埃嗟敌初来何草草一夕崩摧如电扫命u破竹青离离血溃江流红杲杲明朝北阵更奔波坐料强敌成蹉跎【十一月初九日】堤防更藉盛新力为我往护杨林河运去一朝同覆水敌再渡江终送死射人射将数不彻何况更问舟中指移时f天送哭喧弃舟而遁舟自焚公命火攻列火伞船焦v烂无逃门敌愁惊心疑鹤唳十步回头九堕泪又疑官军尾其\清野数州无食地\残北顾心悠悠金亮更欲抵死留放言京口少备者曷若举兵由润州大将显忠来是日执杖升阶光照席公先劳苦甚生平遂借百舟如过^迤逦仲冬日十二旅食无烟寝无寐公来督府见相公便及瓜洲防拓事督视推公胆有余此事岂忍他人徂昨来兵试威万万别遣诸将无乃迂公仍禀命侵星过或传铁骑金山破淮西万姓舍惟烟淮东居民泪潜堕公摆吴艟异水嬉势压海浸倾天维一见使敌无可奈再见使敌心骨悲敌亡傲兀犹不悟尚呼达官招万户岁云暮矣无北归我所思兮决南渡达官再拜乞徐徐波浪驾天千文余比前采石三倍恶主其急我吾其鱼金亮尚嫉忠言丑快垂垂拟其首只今速渡汝得活不尔爱身身在否万户相顾归相言G悍难容血面论北人项领不易保如此郎主何足存此夜\星江泪湿敌将一一弯弓入御寨三重侍卫郎对面公然如不识帐中方嬖花不如帐外忽飞金仆姑投哀赊死身困苦软语不类平时骨肉披离头万里魂飞却作他乡鬼杀气漫天烟草迷不归州~风尘起【北归敌讹为不归州】君不见昔日秦魏之兵扼上流阿坚阿瞒皆老谋淝水血腥赤壁溃两豪一B泯默至死休况我中都往颓促千古丧师无此酷沉w万\j已久合沓天心宜下烛三十年飞战马尘支吾多用豪杰人但传凶势时未减不见度外加经纶须信更生无尽福高价属公胗逐不费两淮千斛水一洗万古乾坤辱近来分陕从天阙悬解西民愁百结三军鼎鼎礼意浓七兵堂堂恩数~行并咸秦脉络通更遣诸将图山东为君再赋洗兵马下客敢继唐诗翁
永嘉水【并引】
韩退之陆浑山火诗变体奇之尤者千古之~唱也并用其韵效之赋永嘉水一首以呈同舍监丞郑丈盖丙戌水灾曲折得之於郑也
郑侯兴言水于温厥灾茫昧数莫源于时顽秋後中元淫虹曳曳妖晕喷夜星不呈墨微垣郁律撼怒排天根摆磨杂岳涛飞轩豁惊瞥悚势荡浑凶飓埽震虚垠倾渎裂轴转坤bx万马来声喧\骇骇阗}埙漫沏送无回V旄威纛空飞骞婴鲐漂沛趋冥门带不不属隳巾啾呶直上声天w元驱鬼绁俱奔奔肉不拥掩张髀臀母识子死翁号孙凌耶厉耶千山而况下数a鼠豚泞淖飞溅疑翻盆岸津水溽沸m猿目材耳井其能存我知其端义可援无乃水伯真少恩翘翘抉抉凶凌屯手擘三山巨灵翻大沤幕岛丛旗?天吴不仁闪双主张龙孽龟鱼鼋牙眼怖t翼厉鲲i呀摆掉齿腭反禹手不胼息两跟四载难乘驻厥N汉家循河昔垫昏侧身以蔽太守尊J东之东孰于藩赤子鱼头浸莫言帝阶修修辟重阍j闫厶焓饔脑钩良沂万忍不论谁欤广骚些其魂幸哉皇明煦朝暾罗金走帛恩丘园我咨温人为周爰河魁之应颠仑嗟嗟奚自理不烦常盘喜鲜口吐吞剜元剔Q命蜿蜿毫不备唏空以是眩客诏後昆帝敕海若浇愁痕自今起仁略炮燔纵彼川泳鳞鳍掀物不暴殄帝所敦永嘉于于福以蕃呜呼愈也惟戒焚我则解摘哀穷樊其亦灭愧心可扪
游九顶清音亭次宇文子重韵
君不见昔贤声名渺云边追慕茫茫千百载东山遗墨不尘埃南海碑辞尚光彩是公胸怀冰镜清当时玉署厌残更惟余清梦到古寺因为亭宇加修名亭边古洞可治易何必竹溪师六逸清音不断山不磨人间衮衮成今昔往日中都朋党兴贤者皆思御李膺元佑谏纸今最重此亭返不蒙知音我闻胶西黄楼宾主列赋就价喧君弟辙彼楼虽已?幽都名号犹为人记别
菜食
东坡谓竹为君鲁直谓棕晡君仆以菜为君盖不钦其味钦其德也食之者无後悔不谓之君可乎
员子一寒世无有爱簇生盘如爱酒菠J铁甲几戟唇老苋绯裳公染口骈头攒玉春试笋指探金暮翻达官堂馔化沟坑我诵菜君人解否
酬新安仁孝主簿
汴水奔流天子都海涵百谷来t儒黑笠白袍纷盈衢清才落笔各有徒人人怀矛戈戟殳文阵未战磨以须我方整旅备不虞坐惊絷微党援孤闻君烈烈真丈夫外视宫室呈廉隅於时委身愿投壶亦既见止心则愉翩折p同嗟吁奈何西归不得俱地远天高成异区尺书相问药困j继之诗句非常模字妙羲献堪仆奴幽怀感深长郁纡鱼目安可酬骊珠古今穷达犹股h慎无致意荣且枯六经且务评精一朝良媒聘闾凵穹可焦菘\
哭友人故校书王君夷仲
天台c天天一色先生乃在山之侧拥书万卷日逍遥户外~无尘土客自迹诗书分战j垂垂六甲皆科郎治言说尽万物理亦有苦语原天荒保宁之军愤苛取大夫回回军吏苦公来约束仗忠信健儿三千胆如鼠倦游俯仰栖瀛洲吏非散仙矧肯留金门间作林下语对之使我销百忧人皆病心公病膝归卧轻舟江月夕君不见书只今谁访君灵鹫萧萧墓三尺
赠吕德璋道人【并引】
三饭乓焓科芟⒅地道陵叔皮尔朱之流其故迹在吾乡者几见之矣东州吕德璋道人其人质以粹其言敦以简访幽寻於三分顶傥可以见吾所不见者乎德璋颇能诗有人伦之鉴且赵侯毅夫客也因赋一篇以赠之
世网连天天地窄君i对人眼青白口占道论余五千身往仙山寻八百赵侯精灵足诗态员子L愧今词伯不须对月人自三他年共作沧浪客【谓予及吕赵】
别眉山源上人
我生喜际招提客欲宜沤幻了尘色偶然挥斥仍六极无相光中岂南北上人得我慰寂寞相与含笑了一默生死夺机无瞬息禅谈鹘落霜後翼中间鹄鹄露白黑我欲角角急不得终朝为子写胸臆回首江山忘乡国相看一梦非空质山风吹衣马去枥君不见九华虽堕名利j逢人也解吞荆棘
赠云上人【并引】
中岩印公元发空门友也诗言森秀t衲未见其比虽遭奇祸化为异物然残章断句当与一世共秘不当与万物共尽也每深念之涕泪不已昨日玉津上人云公诗见过颇有中岩风气审询之即从印公游者因作一篇酬云以见老仆志今怀昔之念殷殷如此
君不见昔日中岩印元发声名?县何煌煌层冰莹骨语秀静松风入齿诗清狂有时健笔赋岩石天地万象随低昂儒流稽首颂舌相往往谓带花木香自从别我无消息江t无情江浪黑至今夹岸枫林青岁老迷魂招不得古来英才多薄命杳杳湘潭丝五色世间妙质便恐无使我哀吟s八极岂料嘉川余旧游云来云来开我愁时吐芳鲜恣吞嚼软语从汤休劳生乾坤我已倦饮半一啸沧浪舟三峨子憩寂寞下视华屋皆山丘
挽喻夫人
太丘落日东郊昏兰风桂露啼幽痕年周九十笑语温冲头雪矣花仍存仙裾拂拂始倚门扶挟何必烦诸孙二R前起慰心魂喻宗老人五院尊\口咽矣遍地恩柔则之余六四坤

[book_title]卷三
钦定四库全书
九华集卷三　　　　　　宋　员兴宗　撰五言律诗
送崔子渊登第西归
少日家邻社生年说二崔诸孙接高第吾子更长才意逐归鸿急身疑社燕回再逢却持酒同上望乡台
春日过僧舍
青春了无事挈客上伽蓝遥指翠微树来寻尊者庵不须谈九九何必论三三且坐吃茶去留禅明日参
海波
上妙空王殿灵神不敢窥乾坤捧兜率日月v须弥八柱真如宰三山自不奇海鲸吞巨浪只要十分诗
秋兴
商君宁暂驻日毂不停翻白鸟归何处黄花又一番异乡曾蝶梦今日伴鳌山幽事仍关目岩云相对还
挽喻朝奉
九十老生涯绯衣落照斜长安三度客蜀县半庭花饭素匙抄雪麻头c带沙秋风空色相飞入梵王家
挽夔路帅韩徽猷
先声一鹗天万点蜀山悬天子留英阁君王问进贤玉书遗二册金马独三年胄子文书活花间愧管弦敌舫浪花翻瞿塘动暗关君因汉戈甲守固蜀江山轸域澧渝接楼船讼腥绾文邑事不属迩臣删若试迁都策山东自不灰政刑仍玉雪议论亦风雷瑞竹双光断灵襟一梦摧而今夔子国庙貌日悠哉
挽待制许先生
尚忆西方守输忠北斗边疲氓千里裕破^万家烟桃李不言处虎狼今满?传闻澈泉泪半在蜀南偏宣室来何暮都门价已喧皂囊说二六白任三千国老躬为地t飞哭刺天门扃许见否真气s元泉卫幕昔年开西英续续来诸公参牧政愧我忝书台往事风流尽於今志念灰侯芭万感集空抱报恩|
哭刘夷叔
迥迥江湖兴乾坤堕渺茫近传行在信为报故人亡莲社今谁继诗坛竟不昌无家成句法伫立泣斜阳何人言旷远吾子了希微幸有青云志如何白骨归空江流蜀恨哀e帖云飞若个情亲者沧洲有愿违
哭黄省元贡
故国地灵处人文天意深公从扪膝子句亦掉头吟白雪双歌断归云无路寻祈招浑简远我念正窒昔豺狼路喧卑燕雀t谁欤非楚咻何者避秦人黄卷中如律青云断後尘幼安湖海趣百世不荆榛【此一章言公不媚妩可尚也方秦氏用事趋者如燕雀公未尝以点墨遗之颇有幼安弃孟德之意此避秦者也】
挽范通直【才叔之父】
羁游不记春书老风尘为问长头事无u四乳人青衫经济念白苦吟身尚想忠文旧天涯泪满巾
七言律诗
抻葚┫
今年辅相得真儒和气融融庆历初一柱擎天隆庙社三边无地着兵车功名入手归谈笑操随时自卷舒万岁千秋臣主愿未饶两纪说中书
敬捧仙家九d觞试将窥管述铅黄功名采石乾坤大议论襄城日月长收拾元牍槎ω痉龀止道起膏梁敌人正尔咨年貌莫放青青鬓染霜
海上三神~地维巨鳌移着峰西山高自昔翔鸾凤人杰於今拔象犀梦说已知箕尾近生申还与岳嵩齐他年要作封留地便觉峨眉气象低
命圭相印锡元胩熳恿飞第八春昨夜老人推甲子明朝宝牒换庚寅壶中日月胚胎久掌上乾坤把握新二十四年黄合坐看霜雪到松筠
中使传声出禁闱晓庭乌鹊v檐飞天香暗度金虬暖诏墨遥迎彩凤归四海每年歌咏满两宫传贺古今稀殷勤更有南星极长伴文昌拱太微
三边骑火照桃林髀骨浑惊岁月深衮绣东征非有意衣冠南渡不甘心人皆稳步金悬印公为捐躯雪满簪将相朊千古事试将全传细推寻
吐握勤劳只自卑人希宾退欲归时一编灯火重帘静万里关河梦枕欹周召成名须保义萧曹何事尽规随维新造化今将始鱼跃鸢飞物物宜
千龄期运到如今古佛更生愿力深鼎铸万方陶冶地灯传一点圣贤心全机径度曹溪水大地同沾傅野霖从此不须忧岁旱桑麻处处树
黄道初开御幄新山呼动地听丝纶人间喜见新丞相江上犹呼旧舍人此事十年争屈指於今四海在洪钧调元别有无边手付与江山自在春
冠裳初集大明宫祗倚堂堂庙柱雄门外问年惊潞国阵前克敌记莱公肯穿豹尾趋南极t向螭头拜下风转物工夫浑不动折冲端在笑谈中
凌烟漫说古丹青玉立堂堂耸大庭仗内留班隆体貌端门扈从看仪形槐匝地中书静榆塞无忧外户扃乞与八荒安稳地河沙一一是修龄
此生恩地更何之教育偏深未第时举世尽知牛马走从公看到凤凰池应怜弱质含春浅岂是阳和变杏迟愿上君臣千万薨淄范阁赋新诗
次韵送邓祭酒
雪态垂垂鬓两边官身底事厌蓬旋秋风d归张子春草池塘赋惠连诗卷清思出冰玉扁舟活计任湖天南山得去初心遂冷笑襄阳孟浩然
欲去未去重湖边赠公一言公即旋念无三径作陶令好继七人追少连官路行持荷叶清且趁菊花天悬知投老护四印到处南綦心嗒然
我家西土官南边学省愁卧思言旋羡公散吏一龙小去卜真隐三龟连【公得小龙为玉隆散吏将寓居衢之城三龟者衢之城下三山相连如龟者也公前此得部刺史上欲优公而心倦行故以云也】贤哉复有大夫叹倦矣羞题刺史天作恼岷峨限牛斗梦魂相值意然
去去不忧豺虎边阳关几作絮飞旋挥金将对父老语锄豆勿遣根株连闭目时教风扫地沉心大似水涵天西湖淡君念否十客何时十指然【时送公凡十客会湘上】知郡前日见过顾念雨霪不止盖m而未u频雨者嘉生之祥也继此真可以止矣因赋二篇拜呈
东田水决西田流十日雨汁少日休勿厌唾金夜缕缕准拟炊玉秋浮浮我欣清肠免牛吼坐快赤子非鱼头社鬼豚蹄政浪得使君端是监河侯
欲堕之雨天垂垂三山容态无定姿陇边风回香作饵头上云黑疑催诗粘壁蜗牛心得计沸天蚊豹口何施请占锦绣纹开後勿把琉璃锺自持
用子文韵呈李参议彦泽
行殿青冥天尽头草间~解老伊周中吴谁命虎牙将重赵几成牛後羞君去忘家勿忘国我悲非亦非缑动容乞予功名地不作西南斗州
驱车翻盖电非追有客有客公门驰双鸿西至一书堕五马南边三峡迟况值神倾意豁士无愁岁暮日斜时
张眸指注话乡国为说两川犹漏
贺阳帅
使节西来快旧游淳和一洗蜀鹃愁文章星斗三千帙号令风雷六十州北地m瞻司马相南夷~畏卧龙侯顾君翻出调元手万亿春兮万亿秋
西掖北门明辩余道家岂与法家殊父为鸿渐子鹏举兄是龙驹弟凤雏金版六?回地轴玉衡七政总天枢谁知左相兵刑外草就歌诗颂有虞
云安赠张殿直
旅愁不放上双眉倚杖长吟李杜诗虎胆狼心须畏伏凤肌鹤骨恣诙奇章非索海无成日句想穿天有得时珍重公孙才力健着鞭努力看追随
送张郎中出守潼川
亭筑休休未作难晚因观物遂观澜不h日月沾新渥肯对星辰恋旧官龟策幽幽余处索牛头衮衮静中看杜鹃口血老臣泪勿信东川甫也叹
与利州守
一襟和气敌春阳教本仁镇益昌未问禁中留召毕且欣外得龚黄奔驰蜀道三千远控制秦关百二强况是太平今有象边城处处乐耕桑
关云栈蜀西头分在平川最上流五百里中为甸服一千年里作贤侯城乌想尔齐师遁边马从他魏使愁燕寝凝香无所事姓名料想覆金瓯
夙称无尽老先生况复_贤继踵荣和气四时调玉烛德辉千里照金城t歌太守来何暮细数长安去几程仰察帝心应有在时分台曜近周京
和何知郡子文跨鳌观灯
山中胜践蜀中稀炯炯鳌头吐火齐【珠名也光照寻文一音剂亦本音】牛斗下流明夜径蟾轮飞窟堕山西诸公泛泛千觞稳我梦蘧蘧一蝶迷异日端门千仗散也能拥首听朝a
送喻志夫登第西归
羡翁诗礼饱丘园况有诸孙名义传得雨蛟龙势逐逐接翰I凤声灵明入地含一笑痴客问天今九年合沓高名吉人後会题影响叠前篇
游西林寺
寺外青骢拥月题寺中笑语逐云低不知春色老不老来访禅林西复西心地虚明檐外竹舌声长广眼前溪幽寻寓我清凉境何必羁愁念故栖
游湖【并引】
三日前约湖上之游休日微雨诸公倦出独礼部仁甫兄勇往诸公继之是日晚晴乐甚此虽陈迹亦一段奇特也分韵得蒙字
湖光无碍雨溟蒙且任兰桡去路通珍重t仙三日约忍教春色二分空人言羁思鸥前破天遣清樽我辈同笑指城倦归思晚晴对起舞雩风
蘩钯阊
乌衣巷陌尽清闲鸾鹤飘然任往还九棘三槐前鲁国一椿五桂老燕山姓名玉笈琅函上班次珠宫贝阙间数百年来传洛学尽从尹喜望秦关
拚拍
楚玉骚头云锦裳天然智术自成章仙娥宫里香风远慈姥岩前慧日长良夜北循轨革清秋西母荐壶觞愿言桐桂皆萧吕叶数宏开八九行

[book_title]卷四
钦定四库全书
九华集卷四　　　　　　宋　员兴宗　撰五言~句
六月初雨中渡西湖因至道人庵烧佛香略s灵隐与乡僧同啜茶乘晚以归
猎猎风欹袖垂垂雨打船最怜荷似屋不障水如天溪头断续雨松下送迎僧世境不到处心融意自澄久困尘埃梦暂随香火缘栖鸦急残照我亦踏归船
燕居
今我非故我行禅坐亦禅送风当八面一\老三川新滩险恶不可前遂出乘滩下舟作诗送滩上舟
水面数千里赖公托此身如何阻恶滩与我为参辰
代舟答
我实假\力送君游蛮荆滩危不可前徒有济川名
再送舟
公非不通险任重载者浅此去荷责轻又得先归便
舟再答
此去责虽轻恐为商贾资细瓷枉压我使我成徇私
木樨花二首
承露珠微微弄态金浅浅秋风一披拂清意忽作远山空花更幽日透香自永只欠欹月梅同汝弄E影
和何知郡子文冬日即事
甲观吾何事丁年岁又周霜余一尊在梅过百花羞
七言~句
上许大卿
因嗟零落栖迟客旧注聱牙诘屈书脚踏红尘愧泉石身无清梦到蓬壶
晴雾青冥马首来道逢双剑倚天开北轩赋就含经纬斗觉灵光气象推
病中春尽言怀
万象无涯春有涯愁肠几逐梦魂h解吟整整堂堂句胜看红红白白花
往省陇阡遭雨有感
村烟渐稀村径失山雨或过山花泣此身浩浩几转蓬此口离离当挂壁
走笔送王省干
秦树青冥马首来路逢双剑倚天开江山细入骚人眼好带诗囊古锦回
遣兴十首
好在青山成独往无端赤县拥清曹会须披草对田叟岂问无豪即易高
闭门不出我何为词之洽矣昌其诗暗边沈谢可摸索高处曹刘任指挥
月便驱诗入社年侵何赖酒为徒而今便作顾夫子白绢搭头闲着书
丈到黄初扫地无我辈乃欲窥唐虞崇崇笔X遽如许oo饥坑有是夫
草色当曷探デ治夜畚锘岂无心风轩纳絮春无赖雨屋关愁夜不禁
墙外遥o列黛眉堂开尚友好栖迟且栽筠筱成千个与管烟霞当一司
手弄茶月玉川子肠入诗星贾浪仙寒吟苦饮息万动两公等是区中贤
陕府东郊魏仲先曾言无事小神仙而今懒残浑到我去子百年仍着鞭
一秋病暑暑才退终日倦书书不翻生怕朝衫夸若若且容居士号闲闲
舍南百尺树骇v篱外一梢梅破春不须访我伶俜事尽有幽花料理人
题岘山图
樽俎当年缓带公山月自高亭自远荣荣枯枯几晋余世外蓬莱忽清浅
题灞桥图
百篇醉倒长安市古今只数骑鲸李何事骑驴踏玉沙诗叟一寒乃如此
春事已深终日坐忘有感
静中我不记吾谁户外春摇百卉腓何处圣贤留个个勿喧孔老竞师师
江头送别
别语离离风作恶羁情滚滚江何尽石头路滑好一驱入境迟公提正令
乙夜览奏天震动甲科除郎君等闲玉堂再至不小却语边勿惜鬓毛斑
白云洞
我有孤心寓白云白云起处自心亲白衣苍狗今休问且伴研朱点易人
归岩无定出无心过客从何议浅深只欠太湖三万顷吞空不许世尘侵
石照
吴中市井汉淮阴落拓钱郎用意深希世异人人不识却因顽石遂知音
题普慈官舍竹轩
一生悯悯寄儒冠客路a愁特地寒拟倩幽梅当供给旋添E竹报平安
虎丘生公说法堂
折天一径入林幽乱石牙牙蹲虎丘不为生公夜点首世间般若自头头
赠金山老
一铃自语风薄林千涛夜涌月翻金寺内何人口生醭阿师政尔息深深
距西湖五里至白塔院名蓝连五六最幽~云
清流汨汨树斜斜胜地金山底处家总是光明拳下路任人击竹笑桃花
偶经西湖林逋故宅四圣观见旁畜野鹤立草径对之萧然有怀
未分幽容相料理只缘老子合婆娑此中琢句出暧裨吸湖光奈尔何
霜草深披野径开幽情端有鹤相媒笔椽拟欲题三尺悔欠一龟行李来
再往上竺游渡西湖忽晴忽雨凄然有感
湖头接城城满烟湖尾乱树昏连连从前触境关心事万里桥边家可怜
乍浓乍散後前雨相笑相迎来往舟四山眩转我作恶不惯长湖生许愁
游凌云寺
半日缘云看九o江狂树怪满双瞳可怜玉磬僧廊下未奏一声郊庙中
射潮
望中劈箭度轻篙谁省侬家意气豪潮落潮生不关汝三吴是处有风涛
秋中再至西湖荷花半残凄然有後时之叹纵步投夜归城中
未暇鸥前弄清都缘帽底踏黄埃荷花净尽有底急不待商量细细开
禁当芳意忽蝉噪张主客愁惟e声赖有清沂舞雩态湖穷却与月同行
送王检讨年丈以足疾辞归天台
孤心琳宇事无事再拜玉门山上山重至玉堂合小却好抽金匮为重删
天台真人分天章曾为诗翁扫z糠公过故山忽呼出物从\昧视荒荒
幽情不作宦情薄\足t知尊足存收拾青鞋聊示病踏鲲却遍水云村
李太白古风高奇或曰能促为竹枝歌体何如戏促李歌为数章
黄河溟溟日落海逝川流光不相待春容去我秋衰拟欲餐霞驻光彩
天津三月桃与李朝能断肠暮流水v珠黄犬悲相续何如湖海鸱夷子
郢客遗音飞上天谁歌此曲谁为传但闻色声纷唱和使我默叹心凄然
郑客入关行未已逢人见谓祖龙死秦人竟去无来踪千载桃源隔流水
隆州
有客张陵曾寓此仙乎仙乎生实死鸿名制作往事空盛今应颂天子
笑杀丹渊吐语轻山城都不似川城不知禁路春风透几放溪山照眼明
\山环环万山过骈首三o当道卧a分蛇鼠旧何人绘入麒麟今几个
语我冯公有味哉巨灵恰续断鳌回从今东道君公贵免唤西州市令来
赠休上人
碧眼不输岩下电清诗迸出陇头泷何须更下牢关铁出没无心月在江【休善行草故云牢关铁】
挽归颍川喻夫人
夫人不讶容暮八十解将酒度不见岁寒今浩亭花开花落悲行路

[book_title]卷五
<集部,别集类,南宋建炎至德佑,九华集>
钦定四库全书
九华集卷五　　　　　　宋　员兴宗　撰奏议
上皇帝书
乾道五年四月十八日左宣议郎秘书省校书郎兼国史院编修官臣员某谨斋戒裁书昧万死百拜献於皇帝陛下臣闻圣人感人心而天下和平盖人心不感则离离则天下之不和不平者将应之矣人心之感不感圣人初不间乎内外也以信示人无人不信以惠怀人无人不怀使天下毕信毕怀是之谓德感也恭惟祖宗建置社稷余二百年永永传不替之象独非有以德感人者乎此不可不稽也臣愚不佞待罪三馆向者丙戌之秋尝入建请北方归正之士舍佤孟冠带本非前日一都督府力能诱而来之者诚以吾宋有大义中国有至仁北方将士乐归陛下之德故也陛下感之亦极矣愿幸加意以礼始终之是时国家未萌还俘掳之议而臣之预言如此陛下过听不以下臣迂愚其後继用王友直於江上将王宏於步军其余才武以次h用此圣主至断至明者也中外率以为是今者敌因盗贼之萌乃起俘掳之请兹事体大应酬若失便关安危臣日夜念此至熟也陛下若曲徇外庭之言不计利钝不爱归附姑曰还其十百以缓目前之患臣恐患自此滋矣且王言如日外庭乃欲蚀之使朝廷前日为义今日为不义前日示仁今日为不仁虚败德意莫甚於此又况俘掳一摇惧者必\十可以聚百百可以合千风尘飞扬肘腋为变甚可畏也其性纯良者自此生心其慕教化者自此~望怀反侧者自此有词心剽贼者自此乡道陛下异时有事北方沿淮以北陛下纵欲募用其人不识谁肯为陛下用乎此臣所以痛心疾首也今欲外图帖息之计内流附之心陛下曷不试臣令画三策於前顾臣之策必不为此敌饵为中国羞也用其一则可破不直之请用其二则可以塞无已之求用其三则可以成久御之利惟上所命也谓宜今日因往来之使或对境之便遗之以书曰近闻侍旺怀异而楚州不知州之罪也本朝居数千里外其及知之乎比因大国有言然後觉之其楚州官吏并已窜谪沿边军民并已戒约则本朝申严大国之意可谓曲折矣且侍旺自分必死故支离其词奈何大国听之万一本朝获一奸盗妄分析党与入北界者本朝亦听之乎如是则不直之请可破矣此臣策之一也又遗之言曰甲申之岁大国议和唐邓海泗荆淮重地也辄举以遗大国口血未乾继有两淮之役俘取吾民凡数十万本朝兼爱南北之赤子惠顾前盟不敢求也今俘掳百十奔迸四出死生莫知大国累岁求之独何意欤观此似欲摇动和议曲不在本朝天地鬼神其实临之如是则无已之求可渐塞矣此臣策之二也传曰善用兵者无赫赫之功岂独用兵处事亦然也臣窃笑前者王琪等经理淮上引见而对朝辞而出道路莫不指目布置张皇竟以泄露诸将所以备敌者近乎虚声而敌所以疑我者积乎实祸臣未闻事机不密而可用鸷鸟不伏而能击者也是乃敌所以数启纷纭之谈欤今皆见之矣臣谓今日之事当卑其礼而长其怠赊其日以其词悠悠以静处之纵不见信必无大侵然後潜正师律默课农桑阴蓄器械使事兴而\不知敌如何我则久御之利渐成矣此臣策之三也彼敌自辛巳及今迭战迭败岂真健者哉谓秦无人故直欲以威o之耳如不出臣三策则正堕敌计悔无及也或谓臣之三策当矣陛下必审处之矣陛下智勇能远图天威能亟决然尚有可虑者太上之意主於和柔故陛下一切委顺今者欲出词拒敌恐不遑也万一生事如太上何如大孝何臣愚以为此正陛下所以事太上而称大孝者也大孝以安社稷为悦一旦归附动摇流人怨愤忧独不在社稷之间乎昔唐肃宗起师灵武犹不欲以忧遗君父当时以孝与之况陛下至孝万万肃宗者乎虽然敌势实不可保陛下奈何不早为之策哉汉七国削亦反不削亦反晋苏峻召亦反不召亦反今臣度敌之势和亦变不和亦变特其变有早晚耳而说者为径与俘掳则继今可以免祸是犹抱虎而寝指虎之终不噬已也呜呼亦愚矣曷若整械饰求所以御虎者今乃欲专用抱虎之术哉内外归附亦必用此潜窥陛下以为荣辱死生之决也措置一失祸犹发机从此殆矣而可无思乎陛下若未赐清闲之燕得熟数於玉陛愿首试臣三策以次毕用之若\不附敌不怯荣名不成则是臣饰说欺君者也臣请死
严爵赏子
臣闻爵赏者国家之大纪也自昭其纪则无人不服自紊其纪则无人不轻苟一目稍暌则万目渐弛或致胥商末流委巷余子胁肩而冒禄攘臂而市爵杂糅士类士蒙其丑此何义也且军之有功功之有赏乃国家所恃以责实也三军所恃以劝後也有司\怠实已乖戾求以劝後将如之何传曰非功获爵则爵轻非罪肆刑则刑?谓此类也臣窃见比来军功死事之家以功许补授子孙外并许其亲异姓甥婿之数申明承受是乃国家欲感士心答天意收三军後日之效可谓恩矣然朝廷虽有元创冒授指挥一一明具令所在军将保明於大将大将保明於本州本州类申於省部如是则堤防检押者甚至且密也然而户为l箧本以防盗也大盗至则并l箧而取之人为法制本以防奸也大奸至则并法制以乱之今恩泽一下有力有货赂取交关同姓者迁作同房非亲者指为近亲委巷涂贩一日华轩士卒惊顾此岂三尺赏功本旨哉臣谓自今兵将死事之家既无嫡亲子孙及其近属但当设法与给度牒及不理选限名目之数使其曲折货售惠滋一家终世饱亦无负矣何至纷纷欺隐损国家之名器轻授之人乎又近来死事之家多以无力陈乞而有力陈乞者决非死事之家彼有力则百方计会事虽虚诞必不沮难无力则事据虽实例蒙退却致使军中肓χ後虽有正嫡子孙不免低直轻售盖坏陛下德意者有司也昔康定诏书诸军将校尉殁战阵者并仰逐处子细一一勘会如不实者亦有明科伏望申严是禁诸将诸州今後保明被受恩泽之人或不能子细推考或勘会失实朝廷觉察并乞重赐行遣庶几爵赏之重有益国体
广招募子
臣闻王公设险以守其国险之所设人之所畏也故蜀有重关之险I蜀者莫若守关吴有长淮之险I吴者莫若固淮若夫荆襄之地千里坦坦此四战之地也外无长淮以阑之近无重关以固之无关无河是无以为险者矣彼有险者圣人常以为虑无险者信不可以一日无备哉昔者宋齐六代之间夷盗南顾屡作屡止不能窥尺寸土壤盖是时此地为重镇此镇屯重兵故也然则荆襄枵然无以为险者是不当以兵为险耶况又春夏之间汉水可涉道路之多错出可数自光化出次湖可以窥夷陵自临汝出新野可以窥襄阳自唐州出枣阳可以窥西郢自陈州出宛丘可以窥光化苟无坚甲利兵厚集於此则深恐汉蜀之势脉络未通首尾难应异乎常山之势矣是则可忧者也臣愚伏望陛下曲轸宸虑起福未形择诸将中文能附\武能威敌者经制此方且使以屯田为名徙内郡之兵增而戍之徙之不足又增募之盖今荆襄之兵甚少而守蜀之兵一有外虑千里抽发未易致也或谓臣言朝廷於荆襄未尝不择将诸将未尝不募兵臣谓诸将招募无术以负陛下委使者也臣自湖北所闻悉矣凡捕人补军如捕逃亡给予亏约诸将之令既不自信矣人谁信之前日刘W在荆招募茶商凡数千人以充正额苟得其术曲折如W则盗贼亦可招亦可用也况吾民哉韩琦曰招军次第在人员不得侵取例物无他阻滞人自不隔如此则捐数十万缗得万兵矣琦之言舍小成大之术也惟陛下诸将增戍之外又益私例使广招壮实庶几一方即金城之固矣
恤义士子
臣闻威惠偏废不可以御军军法一偏不可以用\使惠而无威则人不畏威而不惠则人不怀然後知抚士育人者凡以张吾气而保吾威也使列将大校平时察察奴役其士兽驱其人则\人披离居常己无足恃一有风尘之警则又有足恃乎臣谨据兴洋一带义士西蜀东道之I蔽也其地险以厚其民力以武幼脱诸父母之怀其心皆可以义动可以势役者是以绍兴之初王庶在西边极力措置凡城郭乡社民各有户户各有等庶使分等以出丁分丁以代卒无事则更有事则出戍或与捐本户之徭又与免本身之役恩意甚接科条甚具庶区区行此者非独为保蜀计乃为保国计也是以南山控要害之冲义士熟识利害自生其地自战其地人怀保妻子守坟墓之念宜其专也臣观饶o之役梁洋之役近时散关之役义士与有劳焉朝廷悠悠而竟不知者诸将掩之也有能以王庶之心为心则人有告矣然而迩者是曹w抑类有四焉此边将罪也盖义士比诸县弓手手力实无顾缗然官能驱之而使无辞者以元降措画等第与免官业钱故也今则窜易文书实者未必得免免者未必皆实一w也凡有战事正军坚甲顾避弗前义士楮衣驱以先进近时诸司有议增置甲J量欲给之议一出口而剑南士民飞词夫仰父俯子者剑南之士所知也一家接踵肝脑涂地如义士者剑南不知矣二w也王庶之役义士也大则有食钱出军则有赠给衣粮钱其有异功籍定名姓以次官使今义士舍农而出枵腹而反劳则有矣饱则无之功则有矣赏则无之三w也绍兴之初义士战己辄罢则各有一家之乐迩来官司无故占破俾之刍牧俾之负担俾借官吏往来之役且义士者谓之民乎谓之兵乎谓之民则不当私扰谓之兵则不当私役今一切反此四w也夫以边民有是四w为将帅者忍不加虑臣愚望陛下下四川宣抚司体量优恤如兴洋等处曾实充义士之人被官司抑勒不与依数捐免家业钱者并许本名申诉即与捐免诸阵亡之家亦乞照应此例施行其本户尚有余丁乞更不差义士名目後有阙数於多丁处别乞抽补或当戍守虽令自备衣粮外亦乞今後更与减量本户杂科名色务从厚其诸将州县平日无故占破私役并乞依私役禁军法务在必行仍乞取王庶初行约束一一相度检举庶於边民不敢怨望其义士元有兵官统领一员将领数员亦乞下宣抚司选差为\乐推如近时阎宝之徒自足为用又照得阶成岷凤熙秦界上自绍兴辛巳曾被宣司给散旗榜之人累有劳效被诸将掩遏未能申列者今後有愿充义士名目亦乞比附兴洋义士依次与免科徭庶几西边後有缓急增助官军之势不致危急得承平义勇之遗风伏望特出睿虑详酌臣言使边人生路一开挟纩之思肆谭嵌澜嵛髭镏心亦圣主仁不异远之意也
恤归附子
臣闻天下归往谓之王四夷观赴谓之中国乐於观赴而极其归往圣人之能事於此在矣臣窃观乡者江淮归正士卒舍佤孟礼义此岂一都督府有以谕而来之耶诚以吾宋有大义中国有至仁北方将士乐归陛下之德化也臣前自上流过松江诸郡归正之士往往而见其间游谈坐作意态惨戚多不自聊者臣退穷所闻则所在统军宿将不能推原陛下德意接之不以恩惠是以嚣嚣相从於此臣窃思之华夷万里异生不异情人之生去亲戚而舍坟墓甘酸苦而受困折者皆非情之所安者也设若诸将能为朝廷相亲相比布露恩私如待宠子如支漏瓮则归附之士未暖席而得更生矣近闻诸将辄有奴隶服役之者臣恐归附生心役不以义则其徇义之意轻抚不以情则其效上之心薄待不以恩则其投命之意衰风尘忽警是纵虎狼於槛而保其不噬苷咭踩缡瞧淇珊醭家晕诸将无见於此矣昔唐初有事於突厥中叶有事於中原回鹘特勒之徒何力国昌之将其人皆番种也其兵皆番兵也唐有恩以宠之巍官剧职共济其用而共复京师唐於归附一日不轻如此未闻诸将服役之且陵籍之也臣愚伏望陛下垂厚恩布明旨凡归正士卒分戍所在深诏沿江督将与逐路帅臣务加存恤赐给之间务加优厚使其客主之势一委曲相济则情自相通然後旌其首战功状最白忠孔铙普弑菹率贝屠臀室喑枰俞嵊谢杭背鋈胨赖乇擞趾未前仓无国昌何力之徒为我用为我守哉扬雄曰御得其道则天下狙诈咸足使此事是也惟陛下幸察
察敌情轮对子
臣闻圣人有外惧故有微权有密机权以忍而後济机以忍而後发忍不忍之间安危系焉使其屈伸在我平日屈之一日伸之大事不足定矣外惧何为也哉昔勾践为国蕞尔国也奉夫差以玉帛又奉以子女常人所不忍者勾践一切忍之此岂其真情也哉彼其奔走事人之日皆阴谋生聚教训之日也故吴不有越而越卒有吴者勾践得此微权也曹公之於袁绍也地不如绍兵不如绍绍未除大将军操不拜也则避绍而与之曹公岂避人者哉彼其曲意奉绍者所以怠绍之心而缓河北之兵也故袁不并曹而曹卒并之者曹公有此密机也彼两人兴而机权用机权用而曹之王易王越之霸易霸臣固知其忍而後动也恭惟陛下禀希世之明天锡之勇常有扫清中都囊宇宙之意矣然而即位四年遵养时晦敌有小大势有坚脆陛下权敌以御时俯己为和柔之盟陛下意岂在是哉机权之在是也陛下忍之亦至矣越王曹公之事规摹虽小充而用之必在陛下度内也然臣近者闻诸道路敌有无故之形和有不坚之意\说纷纷不可执取议者犹以祖宗待契丹之礼以待之是不知役己者也自绍兴至今敌凡几和和亦几变信书在道暴骨在野前日已不可保後日庸可保乎岂可见其形不察其实信其伪不昭其奸百事扬扬犹类平日上下复欲长此安穷也为今日之计志虑当坚筹谋当预措置江淮诸处屯兵几所孰要孰害兵甲增减为数几何孰训孰惰诸将可倚者凡几何人军食可理者凡几何事谁善应敌谁长守I至o至悉不暂懈弛臣犹恐其未也若将相循循尚犹偷玩今日得报则四面仓皇明日无报则整容闲暇谋国如此譬犹抱虎而寝虎未及起因谓之安未有不为伤矣夫四夷轨道兵甲不兴谁不愿之不幸或有外御虽宣王不免也臣窃恐近臣大吏专以簿书期会为事舍此弗图一旦有警因循将何及也诗云维彼雨雪先集维霰而知雨雪者见其兆也陛下察敌之兆而预计之机权在中应变在外陛下举能办此愿戒小大之臣勿为怠而已杜牧曰国家大事小臣不当言臣与牧同一罪也惟陛下幸赦

[book_title]卷六
钦定四库全书
九华集卷六　　　　　　宋　员兴宗　撰奏议
请侍读疏
臣尝谓论道三公之职分也不得其人则虚其职是以三公无官後世备论思之学稽论道之意独讲筵之官似之傅说戒高宗曰王人求多闻事不师古以克永世匪说攸闻说欲勉其君执古谊以御今世其人虽商之大臣其词则讲筵之体也恭惟我祖宗神后式严是选自从臣而择有望自初见而至毕讲既命之坐又赐之宴其意以为尊经乐谊不如是则善败之鉴细大之事将有壅於上闻者矣则是可急也以九重之深上司万事之柄\职之微有不敢行有不得言独宰相可以辅行台谏可以辅言不幸而言之未至行之未及其从容暇豫之际意旨毕陈幽隐毕达天下不於讲读者望之将谁望乎昔李淑侍读仁宗尝言曰观唐室召见近侍讲经本欲因事立训鉴往知今人君多借是名与近臣谈议政事耳在我真宗时则有若冯元赐坐已竟亦多询问盖宸居秘邃深防闻听之壅也淑之言非惟识祖宗之意亦得数开讲筵之意真知侍臣体哉厥後历圣相绍风流相形美政事多自讲筵发之而司马光吕公着苏轼之流以此名一时而耀後世则又讲筵德谊之老也可无念哉陛下天资睿智动法祖宗前後建置讲读之官谊至笃也然臣尚恐侍臣循循一本旧习正先儒所谓案旁讲经数行而退如此弥岁所益几何是不可以不宿戒也况今天下大务可达者甚\陛下所恃者民也今谈利之士巧饰百端指无为有是顾身而不顾民陛下所I国者军也今将领之人大率肆欺是顾家而不顾士陛下所恃为俗者士也今衣冠杂袭避碍一律是好谀而不好直至使上薄阴阳乖戾之积连雨并晦陛下振发威励既流贼墨之将旋窜赂之子海内且称快矣夫以圣主抉微察C其勤类此执经入侍者其忍嘿嘿负之然臣闻近已得旨自今月乙亥开局除只日休暇旦望之外前界大礼讲日无几臣愿後殿说书之日权住诸司引对小事如景佑之诏可乎仍谕讲官须得一经之中择帝王欲知之事明今日鉴戒之之体如咸平景德之际可乎凡求经意之先後在权政体之缓急臣愿如先儒康定之疏既读宝训先解防边要务之类可乎若其他又量令展日番令直宿情愈通则义愈至不拘忌讳用表忧勤此又希世之奇事也贱臣其敢必哉或谓臣言国家张讲读之席止应故事耳彼儒者之言使人拘而多畏碍而不通汉高帝所谓为天下安用腐儒者也臣谓不然天下之所腐儒者非特圣主恶之虽臣等亦恶之也今郡文学州博士项背累累沉议惑疏秉笔相辉者是已国家念与为治陛下岂少此等哉若夫更择通儒一二铺张仁义之治统臣谓虽百世不可易也孰与左右便嬖之言出於愚诬者乎昔魏徵劝太宗行仁义封伦笑曰徵儒生也言安足用其後徵言果皆施行唐是以有贞观之治太宗曰此徵劝朕行仁义也惜乎不令封伦见也然则通儒之所谓仁义竟何尤乎陛下举念欲步武唐太宗臣愿参稽以此则圣益圣明益明矣况六经决非虚器文武决非异道广问决非否隔帝学决非小用敷求圣治於此在矣臣言狂僭不胜恳恳纳忠之至
风俗议
臣闻圣人於天下之民然无所不爱彼无所不爱则宜其无所不也天下之人油然而生林然而t方圣人之未作化之未敷性或淫而倾情或暴而放其始非能周旋曲折而安於礼也雍容和易而安於乐也纯一不移而安於信也质直通明而安於义也圣人忧焉有道於此驱天下之人潜纳於其中销其冥顽之资而制其暴戾之气使之雍容温厚由於礼乐而归於信义虽千百年而俗不变世虽衰弱而民必归厚三代之风例皆如此彼亦何以至此也则之使然也臣观其时朝廷乡党闺门之间雍雍穆穆其训则五常六学其分则士农工商其衣则黼黻文章其食则笾豆簋其治则井田五刑其进取则学校庠序其宴饮则乡射齿德之分其野祭大蜡则有歌之节朝会相御之礼一揖之为安而三揖之为尚再拜之为简而百拜之为尚是其上下纾徐不迫之态形於日用之间而举不以为难者自後世观之三代之君民意烦劳得无迂N而不可用欤不知禹汤之君惠顾元元其导之深习之熟礼乐信义便民而无蹈浮薄者其权固在於此也呜呼此三代之所以为治周孔之所以为言而当时所以为俗欤及秦之兴暴而不亲刻而不舒非笑先王之六艺破坏圣人之藩墙天下之士民相与从事於迫急惨酷之法不复有三代冲和容与之态悲夫秦世轻为天下而坏风俗者乃至於此哉汉室之兴公卿上下知斯人憔悴而难与为治也遂欲振之以安谧示之以不竞其後缙绅喑喑和附气益不振故始变为阿谀之俗东京之士惩前世之祸起於柔懦而不振也中世以降奇言过行多矫激以振之故东京再变而为矫亢之俗矫亢而不已故激而为变者必出为三国之惑乱三国惑乱而不已故激而为变者必出为两晋之虚无其後则愈激而愈变俗愈流讹至唐犹未有所底止也惟我国家列圣相嗣斯民坐解凋弛陶染忠厚故太祖太宗以至仁宗圣言日出足以耸动天下此亦三代先後惩之俗也陛下临御以来每於民风尤所加意比采t臣之言戒奔竞去苟且凡有以涉化者无所不用其至矣德肩三代道并祖宗信其无憾也然臣窃窥远迩之间习俗久染犹有未尽革者是则官吏不能尽敷德意之过耳且如巨藩剧邑凶民大奸豪断乡曲挟持官吏州县恐慑则弭首而奉之横欺小民长其颃ù艘凰滓布槿怂蟹ㄈ缢惺书以唆为养生以鼓`为乐事良民怯畏盖亦坐是此又一俗也士人以干扰郡县为资生官吏以贩货道路为得计渐废廉耻不知纪极不知圣哲在上岂容如此此又一俗也糜金之工肩摩不息暗销之匠踵接不已奇异之货夸尚相仍权量出入大小尽变巧诈敢尔是官吏不戒约之过此又一俗也凡此四俗州县尚未尽革而川峡为尤甚也陛下高拱九重民俗士风久在圣度凡臣所未议者圣明已先行之惟此毫末决自圣志即赐禁戒此犹顺坂走丸也其又何难之有远迩之间习俗久染犹有未尽革者是则官吏不能尽敷德意之过耳
议虚额疏
臣闻天下有经常之法有权宜之法何谓权宜之法四川折估是也盖常法则可以久行权宜之法虽可行而不可久久行则其法必弊若从其弊而渐革之则其害乃可去也臣请言四川折估虚额为四川宿弊之说盖折占之始起於赵开之申谋开常言盐酒为四川之利因民所产定为官课郡县之间盐户酒户有上下之不同故纳钱纳引有多少之不一方其设法之始均科於蜀蜀中地力甚全民力甚裕是以开在绍兴之初虽川陕多事一跬步而能运百货一咳唾而能济三军非开之才独能办此当时蜀产浩繁亦有以致此也譬若少壮果悍之人使其负百斤行千里虽日行而日不蹙盖其筋力足为之用也自开之後利源渐废蜀之有司既无开之才惟效开之短盐利则累年而必取不知地力有时而竭不可以必取也酒利则拘数而欲敷不知酤卖有时而微难望其毕敷也譬如华颠癃老之人复欲责其负重而行千里以同於少壮其果能胜乎臣见近时蜀之有司无术於此惟出苟且大则施刑禁小则行笞彼知为己取民以逃责不知为朝廷逭责以爱民其用心果何如也是致比年四川郡县之间盐户酒户贫乏可念或有户窜而名存或有力均而额重或勒邻里承煎而首尾俱坏或预那拨而前後皆贫或委吏推排而吏又不公或诱人渲淘而仍增新额陵逼万状其弊无他有司务趁折估知取其利不见其害故也至最甚者驱催不足累岁阙?遂积虚额额则虚立而长在钱则从何而可追蜀之有司日移一令月行一牒多许所欠州军通融补拨旧欠然诸州官缗各有定额臣不知使之通融者以何窠名令之补拨者以何物色有司心固知其不可但昧心而力行之尔赖陛下至明至哲照见广远迩者下四川总所增造钱引三百万以备虚额西民闻之式歌且舞此圣主欲割费便民大除宿C之秋也然贱臣尚恐蜀之有司犹暗大体简忽诏旨虽今有除放之文恐蜀未遂蠲减之利臣愚伏望陛下特命中朝刚果开亮之臣外稽军实遍约吏费别总四川实支之数使逐岁所取合所用所用合所取如此折估可以议减虚额可以渐去也然议者必谓四川实收之数不及实支之数是以难议臣请得以难之盖四川诸处未尝无滥费特患未节尔有如诸司送往迎来折送多至数千缗者府州诸色头子诸州N罚辄入公库亦有至千百计者郡县籍没田产郡县阙额职田大郡中郡岁月亦至数千百计者其他浮泛之用不经甚\曷若减此不急之用而补虚额之阙急者乎浮费一减既补实支之阙补虽未尽亦少济矣万一朝廷续有给降四川钱引尤大惠也况陛下既得刚果之臣体访浮费削去冗目又稽军实何虑虚额之不能减乎又前日颁下三百万之数并乞分令成都等路州县从某年至某年并与盐酒户各减实数三分之一或四分之一庶几民间通知逐户均减名下所久不致诸司州县临时欺隐依旧含糊有分l催科之弊也兼乞令蜀中逐处州县各纳实收实支之数於户部四川总所又并纳焉其诸司自今复有苛刻於实收外增加取民者请论如法若困败州县自绍兴之初虽系折估实收之数元额日渐不敷者亦乞量与捐减如是则事出朝廷恩洽四远矣
议冗员疏
臣闻古之圣人知民不可以独治故因民而设官知吏不可以泛命故量官而置吏使天下吏称其官民安於吏用一人则百人劝登一吏则百事治事任至简则员不容多择吏最精则士不容滥一吏去则一吏补材业之相形小大之相勉外郡之官阙则选之於士民省部之官阙则选之於外郡至於禁从以上次第选置其材愈高则其用愈远职业一定无有泛滥之虞三代汉唐之初所以世蒙其治吏安其分者由此之故也逮至隋唐之末风俗流廉耻堕坏天下之吏纷纷沓沓上设官者不已下求仕者亦不已凡有司选部所集如聚[e填咽满前因资除授有司不敢措手於其间虽欲察其贤否贤否恐未易察也臣观唐末此弊顿甚百官泛滥有试衔有设官有兼有守有判有知联络轻重仕法如此其不齐也用以进士用以制科用以辟召又用以杂科流外与夫自荐鬻爵之名纵横错杂入流如是其不清也彼以仕法之不齐入流之不清虽使左稷右契知铨掌课一旦欲去冗之弊臣窃见其难为也而况隋唐拘拘不变者乎恭惟国家奕叶载德太祖太宗振刷海内真宗仁宗法而效之累朝惟以贤俊为急不以除授为私太平兴国初朝官班簿才二百人至咸平初止四百人天圣元年渐至千人夫以四海之大设千员之官当时犹病其冗故先儒李淑谓明道以前选士一岁入京官不过数人祖宗欲革冗滥o悉如是真为万世法也恭惟陛下临御以来明照t臣严束百辟一有驽缓不职之吏投闲置散此圣意欲除千载之惑而大驱吏C也然铨司诸路每一官阙犹不下数人争之大抵仕流尚冗人皆见任子之泛皆病进士之滥皆患特恩之广心则知之不能出口何也恐一言则怨者\也然臣子之义可以利国者不恤怨言先儒范仲淹尝奏疏於仁宗皇帝曰冠盖塞路?绂盈门谓之赏延无乃太甚愿与大臣特新此议仲淹以任子之制不少加裁节则吏源卒未可清也臣愿朝廷稽仲淹之节任子损其制可乎此言行则一冗去矣先儒李淑尝奏疏於仁宗皇帝曰取人既广则求学益\愿启封名兼采声实约今岁吏部阙官之数为来年进士入等之准是进士或至泛滥则实材未易致也臣愿朝廷稽李淑声实之说可乎此言行则二冗去矣先儒苏轼尝言於哲宗皇帝曰吏部以有限之官难以待无穷之吏将来特奏名止乞量行收取其余不理选限是则特恩积弊不去则侥幸或有未惩也臣愿朝廷行苏轼量取之说轼之言行则三冗去矣凡是三冗皆吏道之大冗也今朝廷既以渐革之则吏亦渐省矣吏省则遂可以省禄禄省则又可以省费如是则薄海郡县凡在仕版渐不纷杂不逃陛下指顾之用也昔唐太宗定海内官七百员曰吾以此待天下贤士足矣唐太宗聪察之主犹且如是况陛下天禀圣智倍万於太宗者乎愿陛下一加采择则海内之至幸也陛下迩者已诏有司加意选事外钤吏奸如铨曹之门隐匿阙次引例异同捃摭小节之弊已渐削也若更少清入仕之门於此至治果日月冀也

[book_title]卷七
钦定四库全书
九华集卷七　　　　　　宋　员兴宗　撰奏议
议功赏疏
臣闻所谓大臣者任法不任私所谓常人者任私不任法盖天下所以治者法也所以扰者私也法既立则下无自而私私既胜则法无自而振国之号令且视此为屈伸矣三代之初因人之功罪以为黜陟当赏而赏当罚而罚故受赏者无不劝受罚者无不惩昔武王之为周躬履天下之籍有未下车而赏之者盖於封墓式闾之余遂起列爵分土之事使人目击而心化武王之於功赏何至切切如此彼以鼓舞天下之术诚莫重乎此也是以赏之所在以为则成以化则劝经曰崇德报功垂拱而天下治若安靖之初而t功不报臣恐武王无暇垂拱尔此所以经营曲当示天下牢固不拔之具历世三十载祀八百咸以是也传曰禄贤不爱财赏功不u时武王有以得之矣恭惟国家世载明德太祖太宗之威福两柄如春如秋不吝高爵重赏网罗真材实用如雷有终在蜀尚给功帖七千逮至仁宗皇帝遵而行之若赐曹利用则有据功迁补之诏若赐范仲淹则有空名宣之补天下之士皆悉力以卫其上当时非特可以气使殆可以名o也今陛下天锡勇智之资又杰立於至治之世绳诸将以法度明诸军以纪律又以赏功为最迩者命有司分为三等凡诸处保明归义立功将士量功给还其资臣观圣明威令超卓智者思效其谋勇者乐致其力纵横施设无自而不可此实希世之遇也臣愚尚恐边远之地军吏出入未尽依得朝廷元降赏罚之格万一有淹迟幸之人w抑无告之士乞参以熙宁之诏意示之可也先是陕西宣抚司申诸路将士未依赏格者诏定立功将士应合酬叙之人令主将对\叙定务从简速将士有功主将对定既毕明具姓名申奏不得以随身牙队及亲戚牙队移换有功之人致抑压可赏之士如士卒显有劳绩为人移易者为人抑压者许经诸处自言如是则功者无所w幸者无所得此赏功之本谊也今陛下明诏在前既尽其凡其余指顾即定矣臣观近来陕西死事之卒主将非不欲优恤而诸司目顾o末死事未满旬日有先阁其请受者未满数月有不受其告诉者彼有司但识?斛之积为得意不识明主风励士卒本意也臣愚并望朝廷申明旧禁凡死事之家至半岁或周岁然後始住请受仍许家之壮丁或家之至亲一名填刺亦庶乎知朝廷德意大也
议国马疏
臣闻固国之方在於置卫置卫之实在於市马使四边得才干之吏有司有责实之政马何由而不至卫何由而不备虽因古之法时增损之臣亦以为有余矣盖五代之末监牧多废官市多阙国马遂不蕃庶自我国家之兴遂大葺治每岁遣使多方命官太宗皇帝兴国之初诏市一十七万咸平已後其政大修诸坊诸军积至二十余万饲马兵校多至万有六千人至刍藁亦近七十余万标占坊监亦总四万余顷检示牧事o悉至此可谓备矣虽周之初设养校之官多牧C之职亦不敢望吾祖宗之世也恭惟陛下丰德大业随弊指顾应时宁一如川秦牧事尤切加意务选清强之吏远以莅之此乃国政总核之实也臣固蜀人曾吏牧司市马西方躬见其事敢为陛下言之盖川秦所分市马之地陕西则阶文西和等州四川则黎叙南平等处每处置务每务置官内陕西只就宕昌博易至要至便然臣观川秦博马之物不过数四有锦有茶又有绢陕西则多用茶而少用锦四川则多用锦而少用茶随其所需有无相济是宜良驷来者接踵然招诱无方间不得人蕃客不至马额渐阙何也市马者数病未去也陕西买马之物惟仰茶货蕃部既已马中一旦得茶或乏旅费依旧以茶当缗前此监吏渐与收茶支钱时时称提自重其货迩来不能矣茶货一轻何从致马此一病也茶自蜀中出关经兴利等州然後渐至宕昌盖近二千余里m兵沿路摘叶代茶虽有明禁无由遏止以至博马之际蕃部多方退难此二病也市马必置门户之人盖犹中国之牙侩也假如良马一驷直一百五十余千则必中卖二百以上贯门户之人及本务吏胥之徒四分取一官失其货私取其利此三病也马司下卖引所市丝织锦分支机户及其市锦分科三等马司出上等之锦价多得中等之锦色盖胥吏与锦户有无相通暗相资取锦物既恶折博艰难此四病也市马之初虽曰羁縻远人见马支物然而不至如近时监买不职以病为壮以短为长以齿多为齿弱如黎雅等州至马司未满千里每遇送纲不乘不骑道死相望况更万里纲运其可保乎此五病也臣愚伏望陛下孚照上项川秦市马五病严谕牧司自今四川胥吏牙侩m兵之类一复犯此乞罪不贷使折博之物无不良监买之吏无不职则蕃部之马无不至矣臣又闻议者且欲更张从夔路水运小臣未知信否也其大利害小臣固所难窥然天行莫如龙地行莫如马今欲水行似违其性也昔欧阳修尝言蜀中珍货贡物多不出三峡盖峡水春夏湍悍有仆溺之忧惟恶之物则径从三峡人亦多视为弃物也马政国家之本官吏其敢视为弃物乎或者谓国家近时轻}纲运尚从此路不知纲运或担或囊盘滩避险临时般出措置非一经从鸟道亦似无害t马之来其积如山固不可由荦确之径滩险又终可保乎又夔路深山最为穷薄钱粮藁草未易常足驿H皂栈未易创置兵人牧卒遇小州县未免骚渎恐约束未定虑在岁月之後也小臣无知窃以为荆襄之路未有大害未易更易臣愿朝廷绎而察之臣愚知贡诚天阙因言川秦市马五病其终敢辄及此惟陛下裁赦
议征税疏
臣闻上世之法简後世之法繁前世之吏朴後世之吏奸上世法非欲简也民纯吏朴有令即从有义即服法不得不简也後世法非欲繁也民讹吏奸令之未必从闻义未必服法不得不繁也夫以朴吏而奉至简之法一有不行行之必易为力也以奸吏而奉至繁之法终岁欲行行之亦难为功也昔者有周之初关市讥而不征泽梁无禁天下日用之物不征不禁故物易通流而国易足用此文王造周之始其国非特轻其征税且又无征税也至成周之时吏亦少简民亦少繁故当时太宰之职有九赋以敛财其中有曰关市之赋及山泽之赋及币余之赋此即近世州县商税一切用物所存物额之类也当是时周公相周知民吏益於前世其法不得不繁其吏不得不选故周公之於周官虽文武关讥不征之事有不能行者相时之宜经略世务故也且周公之时已不能尽行文王之法而欲後世尽行周公之法可乎但汉唐之世多不能遵用中制以法周公之遗意科目繁多渐成横敛故有税算缗税杂物税间架税六畜之类见於前记以为世戒臣亦不敢并举也惟我国家创业之初一洗前代之弊是以太祖皇帝动守经常凡为国苛赋横税寻即停罢圣子神孙守为一定至天圣中有司以乏用请税缗钱仁宗皇帝谓泉货之利欲流天下今辄税之可乎则祖宗之於民税不特常虑之又常欲轻之也今陛下志勤道大节用简取无日不行恤民之诏无时不下此即祖宗用心文王用心也然今日郡县税务多与州府通同尚皆不遵宪度自为一已而殃物不为朝廷而变物臣敢以荆湖三峡论之荆湖三峡皆边大江自当百货流通而近年以来蜀物少出南货少往四远之利未敷用物稍致阙乏何也盖税物之六弊所至也三峡荆湖所过税务不问南客货物之多少辄欲加等重税敷摊逋负此一弊也沿道千里武夫小吏以为监官豪夺暴取设弓罗箭如待寇至此二弊也本无税物监栏一面虚喝谓之花喝南客辨争则不可欲去则不能拘留旬月自然听命此三弊也商客类至专栏预行资多得则税轻少得则税重输官之物未至而私遗之物先达此四弊也监专有私取之数异乎赤历之数僻镇外县卒难考稽所得在私所亏在官此五弊也在州则知州以税务为鹰犬在县则县令以税务为肘腋百色呼须暗行赔填是致税务苛刻州县不问商旅无诉此六弊也夫此六弊之不去则税额未敷其坐此乎今臣之愚欲望朝廷明诏荆湖三峡诸路申严法禁大革前之六弊仍令诸州递差清强官兼行伺察离军武吏未曾亲民及经诸司保举者愿勿补冲要监税之官专栏暗及辄以弓箭恐吓商旅者乞罪不贷行人税物并许依约国家元法如税务敢以少为多以轻为重被客人首告者亦乞坐之如是则物易流转郡县遍蒙其利矣陛下德高天下此言虽小在陛下圣世一事之可察度圣量如天必兼纳而博采也
议守令疏
臣闻古者天下之势分寄於列侯今者天下之势分寄於列郡古以一侯守一国今以一吏守一郡其赏罚政教施为措置皆足以系一方之利害外邑即古之附城也县令即古之子男也大小相贯职任不浅守令其何可忽也两汉之治惟此为急能吏所在近即近取之远即远取之才业俱备名实相副是时百官有能然後为刺史刺史有能然後为郡守公卿者又选郡守之有能者也郡守不轻其付至於如此若乃县令之取其法类是孝者廉者诸郡则举之才者贤者五府则辟之既久而後进既试而後用初用则以为长渐用则以为令故其士民已信其人蒙其化是则两汉县令之轻重亦犹太守之轻重臣尝反覆窥两汉之册不见其辄轻此职也嗟夫自唐中叶以降太守之职薄矣齐民受其病矣若进士者多以不根之文决科十数年之後则得之任子者多以乘肥衣轻之余游宦十数年之後则亦得之将吏者多以泛泛奔走之劳十数年之後求试边郡则又得之夫以取之之实既异於古进之之途又多於古是以若此其无别也虽然数百岁之後一遇圣制此弊即可涤去也恭惟陛下思深道远听览明备天下之吏举无不瞩而况守令最为近民者乎臣窃闻道路之言迩者凡守臣过阙廷陛下必察其辩智以验其才问之政事以核其实退又咨访以考其行陛下丁宁加意牧守乃三代命侯之意两汉不足进於陛下之前矣然臣窃观今者州县守令未尽仰认德意励已修饰此则诸路铨格之病也盖铨司及诸路务拘一定之制凡知县两任例关通判通判两任例知州吏以资而授其官如人受雇而计其直一有不与恐其怨咨是以昏懦不职之徒养资以苟延岁月遂可因循而望州郡如此之类前後不可⒕俦艘苑遣诺弥菘れ睹卤则其治郡亦必出於莽卤得县道於苟且则其治县亦必出於苟且臣见比年治郡之吏间不得人多仆役其境内或贪送迎以自尊或徇燕游以自适或指宣布为虚文或以苛敛为善政县令之弊与是相等壮者则欲苟免而亟去老者则欲苞苴而缓行一邑之间簿书有不精者吏胥有不畏者徭役有不均者鳏寡有不恤者是固先儒之患矣仰赖陛下深察此弊迩者圣旨令诸路守臣体访部内知县或有癃病老疾之人申取朝廷指挥改差岳庙如贪赃暴虐者亦奏闻取旨当议罢黜圣谟洋洋县令殃民之政自此庶少革乎然而臣犹虑州郡大吏犹有ㄈ徊宦收哂望朝廷更加精叙始则严其选中则督其课终则劝其实而郡县庶几毕理也盖诸郡通判一有不才不敢自用郡守可以制之郡守不才加以自用通判无如之何矣臣愚伏望诸州通判关知州自非卓然有显异之迹曾佐某州建明某事曾佐某官能去某弊虽资合入郡既无此功又无平日行义郡国之符不宜轻付此臣之所谓始严其选者也监司既以举刺守令为事若守令有非常之绩与不可掩之罪监司能举能刺则宜同其赏不举不刺则宜同其罪乞朝廷常令监司课守令又令御史课监司用力少而见功多总核名实在陛下指顾之间决无难者此臣所谓中则督其课也昔张九龄常以郡守之能者宜擢为列卿县令之能者宜擢为台郎陛下比尝召擢能吏矣圣意广远自超古昔臣愿益充而行之臣又见四川等处中有繁剧县道最难治者不下数十累年阙官非故阙官也吏不敢为也伏望朝廷令四川条具繁难县道合有几邑几年阙官能吏如愿调者一任无过乞与特转一资如是则剧繁之邑有才者必不辞无才者必不至终岁无阙官旷事之弊矣此臣所谓终则劝其实者也夫以守令不职扩陛下日月之明赫然临於其上又因是三者劝惩於其下臣将见郡县毕治矣臣言虽若?常然细虑之治本实不过此陛下亦必乐闻之盖圣人常有父母斯民之心无一日而不在民故也
议节财疏
臣闻天之生民以君而司牧之故君人者养民者也百吏者推君之令而同养斯民者也民者蒙君之爱养而出力以事其上者也上既育物以养下下复勉力以事上则上下俱利矣臣观三代之君率多节已以爱人故人常有余隋唐之世率多取人而徇已故人常不足财力至此非独时之弊法之弊亦由乎用物少节之弊也用物少节则知出而不知入知求而不知约无为後日之计者此陆贽之徒所以有裁节之说也臣请举小以喻大今有一县之令下收万家租税之额上有诸司期会之g善为令者必先示以闲暇预计所入之丰约以权一县之难易内决於心外集於事早夜思之曰吾邑岁入为租几何为缗几何每月合趁办者是何色额合裨补者有何事件夫如是则官缗可以及期虽至期而足手不乱是其虑之先定量入为出之说也若夫不善为令则造端散乱当後而先当先而後所敛之数无定期所拨之物无常准县必不治事亦随阙然则天下之财果在乎预计之节出之所谓骤取而济用不若谨用而缓取之为易也多费以临民不若爱民而费省之为愈也悠悠千载於此清而革之者则必存乎其人矣恭惟陛下即位至今道肩三代始则罢四方羡余之入又尝减诸处浮游之用赐予t臣莫不有节涂金饰翠莫不有禁陛下爱民谨用之事躬行既有方矣然迩者军旅之後州县一岁之入才供一岁之用未暇乎三岁之积也吴蜀之产各供吴蜀之用未能为江淮之助也岂诸路监司郡守知取而不知其术乎陛下比令逐路求省费用讲究实有可革弊事闻奏无事文具诸路终未有卓然之说上当圣意者小臣其敢默默也臣於前二议尝指陈州县厢军之冗及吏员之冗是最害财之大者若州县员阙合有撙节去处自今乞为量置如一路两转运添差钤辖之类是也吏俸岁入千缗上下减百吏则异时岁减百万缗矣此一利也诸军逃亡而额存有虚为请给者厢军羸幼不堪\役有滥为请受者异时两项并核其实以百万之\淘汰一二万不致他虑矣若以二万为数他日一兵岁减百千一年即减二百万缗矣此二利也吏既有俸又有职田之入闻朝廷大议借取三年而用之其实可以减之也此三利也江淮禁铜铁越界而四川铁钱既已应副淮上有司宜尽力不辞然今蜀中所用铁器多是暗销铁钱愿更申明此禁亦救四川钱荒之一耳此四利也如四利既讲则浮费可以日削国财可以渐裕陛下躬行尧禹约已於其上有司遵法核实於其下其又何忧臣观太祖太宗之初南得荆楚东得并潞其费百出所以优赡不乏者窃迹前事大抵兵不冗员不滥用不浮故也先儒范镇尝言於仁宗曰天下大计宜常较出入常定经制愿诏大臣使具太祖初赋入若干兵若干官若干太宗时赋入若干兵若干官若干真宗时赋入若干兵若干官若干与今赋入之数官之数约取中道以立经制十分为率以几分给兵吏几分给郊庙几分备水旱为之十年则可以致治矣凡镇之说即臣量入为出之说也伏望陛下不以虮虱小臣之言特赐圣鉴使臣前项所述四利稍见记录虽然爝火居日月之旁爝火为不明庸言陈圣哲之前庸言为不智陛下天日之照如此尚何待小臣之说也传曰狂夫之言圣人择焉臣是以列此也
议军实疏
臣闻天下之虑不在於军而在军实之不练军实之不练犹无军也练之不精犹不练也不练不精有司乃忧军冗而欲去是却行而欲前也三代之初兵本於农农出为兵以农之有常数故兵之有常人一家各备一卒之用其有老者有疾者有单丁而无告者皆不役於军及其有事官非役指\之家即役少壮之士其势截然如头如足如臂之相卫开阖进退无不在我国未尝养无用之卒故卒甚精库未尝出泛滥之费故费甚省此三代之际所以纲纪四方百守而百全者率用此道也及管子治齐始变周制使都邑异乡使兵民异处国中之士为兵故兵不与农鄙野之民为农故农不知役管子之虑至此仅能谋齐而已甚非先王之故也然当是时合齐国之士轨连乡长之法一军不过一万三万即为全军桓公用此以高步列国使诸侯弭耳听令者犹以齐之军实教之不繁而择之不冗也秦汉之後事大变异矣兵卒皆以募坑弥鹿倬佑杏伍之制动有尺籍之拘最後又有黥墨之记彼一市其身於县官虽老虽单丁皆终身而不得去若有司一旦欲去之有司为少恩矣昔者尝闻之先儒曰兵自二十已上至於衰老不过四十余年勇犯坚不过二十余年若廪之终身则是一卒二十年无用而食於官也自此推之则养兵十万五万可去矣屯兵十年则五年为无益之费矣诚哉是言也臣观秦汉以来兵冗而堕者常危兵练而精者常安如王寻役百万於昆阳苻坚役百万於淝水袁绍役四十万於官渡哥舒翰役十数万於潼关彼其中安能无老弱错杂之卒又临以好战之将使斯民无罪而就死地者无怪也殊不知威武本助文德圣人使纪律常严赏罚常信则人人皆贲育矣虽休息已足张其军威何至於多且冗也恭惟我太祖皇帝栉风沐雨既定祸难四方V安取斯民而抚摩之天下备御之卒不过三十余万郭进李谦浦之徒屯戍一方多者五千少者三千而已及太宗真宗皇帝军额稍舒亦不过四十余万仁宗皇帝之时屯戍西方范仲淹欧阳修之徒已有减汰之说矣皇佑中文彦博一言减保捷军凡三万五千岁省二百四十余万此皆祖宗之成宪也今陛下天聪天明法则祖宗常以招募精勇外谨屯戍为居安虑危之备以励诸将德至渥也迩者令将帅招填务精颁甲制务令备具粲然统纪文德之助盖已肩於三代矣然臣窃虑逐路诸将循例畏谤冗散未去精勇未填此不可不深为之谋也臣观军兴以来诸军寄名挂字身居市井实不至军其额尚存臣不知其几人也阙额未填旋有亡者又有逃者军吏未行X落主将亦多犹豫或半匿而不申或时申而未尽臣又不知其几人也老者病者请给之法自当减半今则庇覆溷乱终身廪之其无归者官自当给其愿归者亦不得去至於老死妨占军额臣又不知其几人也如是三冗悠悠皆有可虑诸将军实岂能得其实乎假使一军三万每一万五千人若实核冗病死逃者一千人三万则为冗者二千人矣推诸路言之若有十八军则共为老弱等二万人矣一兵岁费百千一岁则为二百万缗矣其间实有愿归者军吏与k给亦非伤恩者也况陛下身同尧舜节用勤身诸军必不容暗冗之病臣尝走边为吏具得所见悉其如此不敢诬也臣愚伏望戒励诸军敢有窜匿私名以乱军实一切禁之军若有逃有亡军吏不即X落其私入者今後并许陈首与捐其罪不首则朝廷自有明法诸军老病衰弱退有所依愿为民者亦宜听许若无依倚则方给半分钱粮上不失恩下不失所此则兵之三冗可以渐去也臣又观四川等处厢军至滥夫厢军者有事则可以备禁军之阙其可太滥乎今诸处多刺孱弱或刺羸病一家或至三卒或至二卒止为州郡威仪而已间有无状之吏终岁私役那借则谓之差出之卒逐月纳工匠事艺终身避免则谓之事艺之卒朝廷置兵本以卫民今之蜀中乃以C民患至深切君门万里何从知之此贱臣敢为陛下申言之也臣今并望严赐圣旨如四川等处厢军年十五以下强增岁月或羸或病以欺州郡自合并许州郡精加检察然後入籍诸司诸州军以事艺工匠为名吏或受取并乞以赃论如是则天下之吏不敢自私天下之兵不见冗滥各为徇公固本之计济世之急务臣未见有过於此也

[book_title]卷八
钦定四库全书
九华集卷八　　　　　　宋　员兴宗　撰表
贺太上皇禅位表
储神渊默顾黄屋之非心牧已谦虚畀青宫而嗣德庆关宗社欢动臣民中贺伏以振古独高二帝为大有唐共述三宗最贤然犹逊位於垂耄之年亦见推功於多难之际圣贤袭迹今古一途未有再造四方已布惟清之化中兴三纪备恢经远之谋忽息机於百虑之先旋脱屣於万几之外推天神k垂世成规实祖宗有以相之虽尧舜何以至此恭惟太上皇帝道参化育识照机微久矣旋乾转坤抱神欲静超然收视返听与天为徒独渊谋无绅笏之干故至断不蓍龟而决特兴盛节益壮丕图而臣某远导恩言久尘法从G昌期而自庆赞槊蓝无阶神人无功道自昭於简册大德必寿年有永於冈陵
代贺皇上即位表
体乾之造膺景运以嗣兴如日之升融至仁而毕照鸿称久正海?交欢中贺伏以考古验今惟圣作则本祖宗之家法下陋汉唐敦父子之至情自为尧舜礼极清宁之际民归静一之中旷世莫闻惟天有相恭惟皇帝陛下外昭信顺内奋英明昔青宫屡广於仁声盖黔首常蒙其赐果符秘k肃绍洪基大横庚庚九庙已光於龟兆休期复复两河将入於舆图臣某久缀从班远分使指接千岁之统今幸见於隆平奉万年之觞尚阻陪於下列
拟虞丞相谢转官表
右臣言伏蒙圣慈以会要成书宣麻进臣官秩已具辞免不允者遵圣制以定t心既昭大训贪天功以为己力恐累公朝退度义以未安虽成命而宜改僭u斯甚L负敢胜伏念臣出自寒乡用缘末技顾辅赞弥缝之久旷岂讨论润色之可能念天下本在朝廷宜守尔典况当今务行故事敢蹈匪彝编摩分命於t工绪正实资於帝力雍容垂裕俯仰成书士方诵说以欣愉世亦惊嗟其神速岂期肤学首玷宠光虽悉上送官获终寅奉而因人成事其敢言劳愿收增秩之荣以对扬廷之误伏望皇帝陛下特回至鉴深察备官庶无过予之嫌俾遂少安之请虽为国立经陈纪之故多聚此书然使臣量力度德而行敢蒙大造臣之愿也天实图之
拟丞相转官表
臣伏奉制命除某官仍断来章者枢要之司任极荣於西府桑榆之晚俾收效於东隅虽曰久迁要为非据中谢窃以昔我高后无竞维人凡参基命宥密之间必取宏大靖重之器建隆而後惟曹彬赵普之元肭炖已来有杜衍韩琦之故事是壮猷之元老故国人皆曰贤主素信则功易成德有余而民自定用之云久声谁与偕况今当责实之朝固难以徇人而授而臣本寒素累冒宠荣虽常力报君父之知每退自L才力之浅昔参机政愧无丝之微劳频致怨憎遂E风涛之可畏积忧以去为幸则多岂期申命於九天复使联辉於两地超u更甚报塞谓何此盖伏遇皇帝陛下务在急贤人非求备以国本根之为虑故时簪履之不遗谓臣奔走驱驰劳亦甚久怜臣造次颠沛心实无邪猥下优恩致兹冒宠臣敢不益坚素守自课不能无知名无勇功敢绍芳於前哲不泄迩不忘远期默赞於神谟
策问
拟南省策问一道
问商之学号瞽宗学之中谁云乐之不必穷有司於乐疑诸君其析之考韶器益稷备音独不见土竟何谓那之章祀成汤金石竹革奚四音之是扬也周有瞽合乎祖金丝匏土奚四音之不举也周之祭不用商或曰祭也尚柔商也刚不几乎声之亏一乎宫有变宫徵有变徵或曰武王伐纣也律如是不几乎声之衍二乎金石以重尚细声瓦丝尚大以其轻匏竹革木无所尚乌得平磬以泗滨龠以豳琴瑟以云和以龙门以空桑贵产也音何如其为良女蜗之笙簧叔之磬垂之钟鲁用之以其人之制也工工也与安考诸夏有九成廷坚治之商有九韶伊挚制之周有九夏文公第之或曰其夏C武之别名也或曰乐歌章云尔则未知其孰是师乙论遗声也五帝安知其商是三代安知其齐是八百之所制传书者何考焉八能之所作释礼者奚取旃曰燕曰缦曰散曰恺曰夷周所作秦汉而下沿之更之音奚若也锺变而律黄命伦律变而准汉君明准变而通梁之武三者和声将安取汉初制氏纪铿锵杜氏在魏古雅昌荀公新律阮公妙达俱在晋祖君张君旋宫调锺皆在唐合t才而方州鸠子野之徒与非与今日郊焉奏庙焉作而抑而扬而清而浊愿稽英茎以来而商榷幸勿谢曰我所达者乐之化我所道者乐之常斯末也盍扣云门生二舞郎也
南试策问一道
问国之本在君君之本在政政也者有善败焉者也有得失焉者也得失善败见乎迹而志乎言言也志於是世也稽於是夫然之谓史史弗良於言弗得於史也史乎史乎其容有病焉者乎大道不伸不自孔氏诸子秉非其笔矣甚非春秋之故也政以是晦史以是难幸也汉氏之兴迁固躬焉知而好之好而述之世掌斯事本本元元其心庶几哉其法欲有以自见也然而讥者评者谓之抵牾谓之剽易谓之进奸?谓之贱死节谓之易编年而病圣法诸儒之讥固也亦犹固之讥迁也不有斥焉则有疑焉孰是人斯博极斯至犹然而斯戾也下於二子若晔也抟膊胖不迁而学之不固也其谁能任之嘻其甚矣史之难也至於晋宋齐梁後魏後周有隋有唐之书诞谩颠倒载笔至此非史实亡人亡之也为其甚则日流以讹并与述作之体而亡之吾尝千载研核为之尽心焉适生云死适死云生其事臧其人吉而敢以戾书其事戾其人不肖而敢以善书书於纪则传不见见於传则纪不知人其人未必其事也志其事未必其人也有若崖冢刻之词有若稗官谐志荒忽怪微之论斯亦可以削之矣而亦不削也故因诬而诬则诬益甚因惑益惑则惑不解至於日月也山川也姓氏也风俗之变也俄而自志则俄而自叛矣如此而史何史之与有嘻其甚矣史之衰也史衰且难此其十数至其他诡圣伤道则又百之矣是不可不详其故也岂迁固典定本有先拨而枝叶自害与不然晋隋以次诸史微坏何为安受其烬何亦莫之革也唐刘子曰有学无才无识不可为史先儒曾子曰有明道之志然後可以任史也彼迁固於此谊或未有合果尽合矣乎其卒不合者凡几合而异乎後史者几何晋宋诸子D然荒惑矣万有合此者乎无也是又不可不详其故也虽然日月出而爝火熄王猷着而万目G彼\史之此言也久将一变也圣有作焉新之矣於是为盛恭惟迩者宸训丁宁毕三朝奕叶之册进太上缉熙之典文武神圣无前之皆聚此书矣帝王之美煌煌充满所谓天地莫量也诸史何等可望诸儒何等可窥乎彼晋隋流荡佞史频频浊乱统纪如前所云者二三子盍亦监於彼而颂於此是乃扬巨丽而章至尊也兹事体大岂惟动流亿年抑亦嗣三典踵坟索使难者易衰者兴於是乎在也其无隐
拟策问二道
问民之事莫先於农礼之经莫重於祭昔之先王亲於南郊躬帝籍以为民先以事天地神祗以供粢盛醴酪劝力穑而敦本业盖此道素行也自周宣不籍千亩而先王之典制不复见其宋兴以来圣圣相承明道中尝行是礼矣然籍於东郊神位未正神考明睿果断徙於国南规模宏远然未遑三推之礼睿圣嗣兴绍述先猷劭农之意形於诏旨孝悌之至通於神明礼详乐备莫盛於斯时籍於千亩遂诏礼局议其制度矣则夫土膏兴动之时协风将至之候冕而朱之礼秉耒一拨之制莫不备讲将新一代之盛典丕扬烈圣之宏休矣制度文采考古而宜於今者请试陈之
问古者天子有诤臣七人自诸侯卿大夫而下其数相降以两是以天子之七人固尝在列矣然诸侯之有国卿大夫之有家诤臣言未之闻焉况父有诤子士有诤友者乎岂夫子徒垂之空言与抑有国家者置之而不讲与何以未闻也然则诸侯之诤臣与夫士之诤友父之诤子其施设如何必班班然见於传其精忠义气应有可言者愿闻之
策彭州学生私试一道
问太平之治非一日而致太平之功非一日而成以诗考之言太平者五称太平之君子者二厥道何由宋兴以来聪明齐圣之君六七作夫圣神在御继志述事治具毕张天下安於覆盂敌人畏威而远遁泽臻草木鸟兽鱼鳖咸若诸福之物可致之祥莫不毕至兹非太平之时与世治而礼详功成而乐备|绅先生之荐颂扶杖黄之献言登礼中岳泥金泰山兹非太平之会与然则太平之验如此而古之人且曰太平无象何也愿闻国家所以致太平之效与夫古之人所谓无象之说详着於篇将以考览
策问二道
问史有十类曰偏记曰小录曰逸事曰琐言曰t书曰家史曰别传曰杂记曰纪书曰都邑簿如山阳公之记蒯氏之隽永姚公後陆贾新语此偏记者也萧氏怀旧志卢子知已传戴逵竹林之书汉末英?之记此小录者也顾协之琐语谢绰之拾遗和峤之纪年葛洪之杂记此所以窜夫逸事而勿敢逸者也世说说晋臣之世也林\也谓之语林记\语也薮聚也谓之谈薮此琐言之可尚而不敢遗者也其次为t书不徒目也纪益部曰益部耆旧纪汝南曰汝南先贤纪会稽曰会稽非故私之也亦不忘本也其次为家史谱其家者也扬雄之家牒商恭之世传孙氏之语纪陆家之系历非窃是名也所以重祖也若夫别传杂记之类以次皆有法式自时作之更唱迭和不可谓无统主者也
问史之录实录也过实则诬失实则漫吾不知其为史也左氏简以法迁固虽有法而不简也迁固以次吾无得焉独欧阳文忠之史史之巨擘者也观其序云自开平终显德凡几年自河北放江南凡几国自梁祖至周帝凡几战及其言贯而不乱盖其实录也吾犹有病焉夫文忠之史五代也有所谓忠臣传者孔子志春秋及周不及夏商春秋周志也是以夏商无与焉本纪五代而及唐无乃与春秋异旨乎五代有所谓杂传有所谓传士二其行固杂矣宜文忠之病此也必不得已吾以汉唐为正其臣且未正也吾姑以正名之五代吾所取正也而曰杂传曰传何也先儒谓冯道盖有道者依世寓迹者也而文忠丑之夫为史而贬有道者以不正为正者以其事为实录者非诬则漫矣文忠儒宗岂诬漫者乎抑传之失其真乎或真矣有不可言有不可测愿有以告之

[book_title]卷九
<集部,别集类,南宋建炎至德佑,九华集>
钦定四库全书
九华集卷九　　　　　　宋　员兴宗　撰策
馆职策
夫世所谓三代者圣人有稽焉非圣人之私志也三代之英信可志也盖三代之英修身以道修道以教教出乎身而加乎民而复乎本何以谓之本入事亲出事君是也何以谓之教事亲孝事君廉是也教本既立天下虽有高世之智~伦之勇难角之技亦无得而加焉诚以此道素立此教素具故也虽三代之英尤曰未也恐教意之无渐也故我之训治命族师书其孝弟闾胥书其敬敏州长书其德行恐教意之未彻也故我之用人自升於家而後乡自升於乡而後国恐教意之未成也故我之士至於小臣有守成人有德小子有造三代之英教意橙绱似渲烈采僭蛳把沙ぴ虬惭杀宋孝则尽子道彼为廉则尽臣道两者备矣然後人伦正人伦正然後百行正百行正则远近胥化莫有不出於正矣此其所以为治也当是时虽不以孝设科孝在其中矣虽不以廉设科廉在其中矣传曰入则视王膳出则辅王化周公其人也周公知敬其亲者乃知敬其身者也天下化周公之风六行之教三物之宾天下尽归孝之实矣於斯时也天下之士出恭入敬非独周公也人人而师周公也传曰一介不取一介不予伯夷其人也天下化伯夷之风薄夫不贪鄙夫益敦天下尽稽廉之实矣於斯时也天下之士知取知予非独伯夷也人人而师伯夷也夫以人人而师周公人人而师伯夷三代之士孝亦安行也廉亦安行也亦既有所本矣非惟二臣为然也大戴记曰文王内观民务父子观其孝慈壮观廉洁胜其私也渊源以是风俗乌得不厚冠绅乌得不正教本之行信可志也逮夫周道世衰南陔之义日以蹙北风之思日以忘所可道者皆言之丑也列国豪士脱於父母之怀趋於名利之域去亲者类亡其亲甚乎弓人之忘其弓也行行然恣於?墨之外不仕於齐则官於楚不啮其母臂而去卫则射其父命而奔吴其心如此其事如此其孝安在哉至於白华之作则欲为蔽伐檀之刺则贪为蔽且窃人之财犹谓之盗愚不知当时士大夫何以自名也观其动结驷鞅之徒舒埤阖谈天之舌使是身之靡於利犹\草之靡於风扬扬然昌於货贿之涂盗金则不恐盗帛则不愧不一见而望赐璧则再见而望上卿其心如此其节如此其廉安在哉且列国去三代至不远也大夫士至不竭也亦何缪戾而至於是是其不逮之甚也大抵天下之士莫不有性亦莫不有情情非制度则不节性非教化则不成教成矣其孝无有不立制节矣其廉无有不具愚未闻水寒而瓴缓表端而影不端上善而下不善也彼三代如此而列国亡此是以如此其异也苟能益充其道益开其途笃行不难招三代不难及至治不难复事在强勉而已矣恭惟国家历圣相授继继承承政所先者教教所因者本是以二百年余薄海内外至於不令而行不言而化岂尽凭三尺哉劝导雍容之力也在太祖时则有若王昭素以德行名在太宗时则有若刘温叟以至孝显在真宗仁宗之世种放李用章之徒载母授徒奉亲偕隐俱见录用若旌清介之吏严贪墨之禁祖宗号令无岁无之民德归厚有自来矣今主上躬於舜孝以风四方参以周教同符三代上稽祖宗之意外可在列之请察廉之诏分明恳切执事推广上意询以孝廉之设兴何所成废何所由愚谓自周而下历汉至唐欲观一世之治乱当察是科之兴废治莫不兴兴必有所成也乱莫不废废必有所由也桓公之为齐区区之国耳尝以得士为悦非以齐为悦也正月之吉布令於乡桓公亲问焉曰子之乡有慈孝父母发闻闾里者有则必以告有而不以告谓之蔽明子之乡有廉谨论U使民以劝者有则必以升有而不以升谓之亡选桓公之伯虽非一事求伯之始莫大於此是尚孝之本旨也况欲为天下者哉及汉之初严设是科其所以教人与其所以出令大抵导人以行则无不得拘人以辞则无不失盖行先实而不浮辞多虚而易惑劝士以言其劝已浅励士以行其谁自欺故汉武有罢黜百家之实光武有首用卓行之实士皆从而化之非化虚名也行既已修科既已设有司又加之以简拔又重之以荐进又第之以甲乙中世规模汉为休美盖择其行则实者无不应应者无不实命其职则所举即所用所用即所举是以此科一设贤才辈出此则兴之所以成也至於和顺之後流为魏晋之末文制虽存不辨名实不严格法才者不得进行者不得伸选用混杂\多轻进当时之谤者曰举孝廉浊如泥夫水至洁而清泥至浊而污今指孝诸公并於污浊之物衣冠之道一旦化此甚可悲也故因循至唐杨绾有议旋举旋停建中有令一议一寝虑有此弊岂独罢於章帝哉此则废之所由也执事又谓前世之君其为孰得夫教者士民之基也人情者圣王之田也基厚则田不薄矣矫人情而教之则无往而当顺人情而导之则无往而不当人情莫不欲事亲圣人必有以勉之莫不欲事君圣人必有以劝之世有弗孝弗廉者岂其心之所欲哉流於习而不自知也既不自谨其习则猖狂於家污墨於吏今有人焉抵是过或人以古之孝廉者语曰彼人也汝亦人也彼能廉而汝不能也彼躬孝而汝不躬也曷若格汝之秽习而效古人矣乎闻者於此不赧然见於面则勃然见於色矣何者弗孝弗廉之名天下之所共避也圣人是以敦其教意而起其愧心使天下庸庸之士知爱其亲常甚於爱孝之名知尊其君常甚於尊廉之实则凡被德教者家曾子而户仪休矣此前世之君所以经心也观汉之诏令丁宁郡国砥砺多士不举孝者为不奉诏不察廉者为不胜任劝善之意切矣宜乎温舒之才王吉之谏京房之术师丹之议饶之勇於是出焉汉之得人虽以数路此路最精也是前世之君设科之有得者也若夫论事之臣则黄琼增置四科之说贾至庠序推选之说亦宜在所择也议者又病率以口则恐其遴限以年则恐其拘课奏则恐其烦专儒雅则恐其偏如是皆虑之深者也且人才之不齐犹地产之不齐也地之所产彼有则此无此丰则彼杀善治赋者辨其土宜因其所产责其所赋则地力不穷矣今汉取孝廉乃欲计其口而取士是犹欲混其地而责产也岂理也哉自郡国口二十万岁举其一边郡口一十万亦举其一总之百万则岁举五人边郡又少加焉是则丁鸿之说也鸿陋於识故昧於词孔子曰十室之邑必有忠信天下岂遽无人乎乃欲计口百万而进五士二十万而进一士何其狭也此率口之议似未可用也传曰少成若天性人少而成也则是天与之也骥之生也堕地则驰鹰之生也暴翼则飞彼物之神骏岁月有不待也观左雄之议i欲不满四十不得察举甚矣雄之陋也可以人而不如鹰骥乎当时胡广之论从而非之郭?之奏从而排之以为选举当不拘年任才当不拘制甘奇着用不待强仕也终贾扬声亦在弱冠也足以箴雄之膏盲矣不然则终徇雄议计析毫厘上下顾望年齿参差士亦沦弃愚恐项不得为圣师回不得为圣友矣此限年之制似未可用也志曰身教者从言教者违常人之情溺於所爱惮於所难文辞者\所共爱德义者士所最难是以古人於此权其难易信以取人虚辞无实未必用朴词当理未必违托儒自饰未必智木强有守未必愚观其几微惟善所善故真孝无所隐真廉无所遁上下无所憾矣愚谓文吏课奏之说有不必课也恐长虚词故也儒雅专诵习之说有不必专也恐溺虚名故也苟若好夸敛誉之徒屑屑奏诵习之间求之轻浮听之失实尚其辞则或遗其可重之行违其行则或举其可弃之人取士如斯竟亦何赖胡广曰郑阿之政非必章奏张衡曰君子不患位之不尊而患德之不崇两人之意所谓崇本以抑末盖欲先示人以不可欺之行则举者亦不敢为自欺之人其待汉士最不浅矣彼两人非以口舌为能者也此儒术奏似亦未可专用夫以四者俱未可用若治世欲伸而行之莫若反本而示之使之行在言前识在令外足矣或者难曰治世不以道便国不法古一张一弛与时宜之一损一益与世通之井田肉刑此周制也汉不能行者非不欲行也势不可也夫汉已不可行周制後世乃欲行汉制乎故取士之法自辟举而为孝廉自孝廉而更四科自四科而更中正自中正而更门第自门第而更进士自进士而增诸科名非一也利亦非一又何古之拘况又豪俊之士才满天下尚多有人晋所举者或子或齐所举者或贩或盗范文子所用七十家者皆贫贱而居`库者也若一依是科然後选举此曹将安所归不知豪智之姿能执笔而兴廉能庐墓而兴孝乎此殆不原天下之情故徇一切之议未可信也愚谓不然彼或者纷纷之论所欲尚者才也国家所宜尚者德也且德与才异而世不察才胜德者止u於\人德胜才者遂进为君子世有进士有门?有诸科大抵取其文辞之治世习之专动以才胜也素德隐行间有遗者是孝廉之所从讲也若夫豪俊之士则非一科目所可维絷也盖世有善为渔者知得鱼非一目之网也设\网则无漏鱼善取士者知得士非一科之力也张\科则无遗士诚使\科备於外孝廉察於内何为不可哉虽然愚有大虑虑不止此朝廷设科以笼韦布纲纪在是愚既议之矣有大科目可以纲纪百官者其敢不议乎近世中书之务类百司百司之务类郡县且宰相之职进退百官者也今以簿书期务为故间有奇杰之士禁不得伸问之何由则曰彼格之当然也且动如格法一吏部郎事耳进退百官望实俱采道揆者之所为也宋蔡廓为吏部尚书黄散已下身不得择不敢就职况职宰相且漠然者哉主上天日清明临照在上必能委任大臣大臣亦宜自信事君以人有不可後何直为是凛凛也非特此也大将之职黜偏者也古者一将死则一将生卫霍之门率多列侯子仪之门尽出显校即其事也近世不然大将嫉偏偏嫉士卒有功则不奏既奏亦不实私其舆皂私其子弟是以大将一死则四顾茫然无复威誉在人耳目私门之托岂不负哉遇风尘之警则亦望风顾避而已监司之职按察僚吏者也进退既公人自寡过苟私好恶则私喜怒私喜怒则私发摘故近世诸路所?治者或其无辜所当治者或以幸免此大将监司自紊其科目者也然则士夫所当切议岂独孝廉一事哉昔汉世朝廷有大政必下公卿博士议公卿议善则舍博士而从公卿博士议善则舍公卿而从博士彼博士者秩六百石耳乃得预汉大议何也以其议论通古今嶷然动\心也故元朔之诏曰今执事不兴孝不举廉其与礼官博士议不举者罪也然则欲举孝廉而询及博士所从来远矣今愚待罪太学秩次博士圣天子不以不肖俾执事躬而策之是以不讳有司不隐理道庶几博士之责塞矣区区非独求干执事之听借此而干天听也注而思之举而行之社稷幸甚天下幸甚
忠质文之治策
圣人为万世虑後世为一时虑万世之虑何虑也虑治体也昔者愚出入有虞之书愚悦之退而求舜之心稽舜之道而得舜之政彼其起深山而坐致无为何虑深也意者以道寓政以政厚下天下後世至治之体虽欲不师舜吾恐无如舜之可师也当时稷契V夔之徒与我共理者其政所可为都为俞其政所否为吁为蛏嗟气叹充满天下者忠厚气也五典从则百姓有以亲我四门宾则诸侯有以顺我谗说殄行既糁则举世无以惑我传称其无为恭己正南面而已此至质之体也是以忠质之意已默寓於舜非独善其身其善天下盖不少也然则舜之治体止於忠质而已乎恐不止於忠质已也观其雍容庙堂造次颠沛之间则有尽於文而不自已者v玑玉衡以齐七政时则有钦天之文类帝格祖柴望e狩时则有祭五祀之文五瑞五玉三帛二生一死贽侯射车服时则有尚贤之文六律五声八音绘服章十有二时则有礼乐之文其政绸缪委曲节文如此又何文之美也呜呼求舜之政已默具忠质文之体然後世诸儒不以三者名之天下亦不以三者名之何也盖元气兼阳而元气未可指以阳名也舜政兼忠质文而舜政未可指以忠质文名也猗与此舜之所以高视天下而独冠也哉舜之後降帝而王其出於政也晓然宜天下显然而名之也禹之为天下也不矜不伐不侈大於宫室饮食之间此何为也哉忠之体也天下於是名之以忠汤之为天下也不迩声色不殖货利敦厚谨重见於政者嚣嚣其未已也此何为也哉质之义也天下於是名之以质若夫文武周公之为周微而着详而尽错出而不乱宗国五十三吾封之建官三百六十吾用之礼经三百曲礼三千吾制之其意若曰经纬在我者也一不备则後世其鄙野我乎此文之义也天下於是名之以文夫以三王之异世忠质文之异尚仰观唐虞则不足俯视後世则有余故一体明一代治後世何可不讲也奈何战国之後天下之政体如狂澜之一奔未易东也人皆为一时虑何暇虑後世哉西京之主尚易其弊则谀东京之世尚苦节其弊则讦高帝大度豁Q文帝大长者至於天下末流之弊白黑不分公孙子张禹孔光之徒低橐怨堆铀暝潞夯杭辈豢赏也俗谀日甚汉日危尚易之弊可不悲哉光武登庸卓行明帝察慧自高遂使末习之过三君八顾之徒鼓动朝野力为惊世~俗之行矫异甚矣俗讦日甚东京日衰尚苦节之弊一至此哉然两汉所尚之过值明主则犹可以振起若夫三国尚诈晋尚浮虚元魏尚夷齐尚兵梁尚空寂陈陋而隋奢无足疏举者彼其拟两汉犹且抱愧若称之三代之时吾知其包羞也哉恭惟国家祖功宗德接千载之统纪固足以配舜而轶三代创业於开宝继志於雍熙休息於咸平景德隆盛於嘉佑治平既以忠厚惠民爱物复以制度泽天下此盛德世也肆我主上振中兴之运体优裕之政躬礼乐之事亦既薰民耳目矣迩者省赋以息民力农以厚下乡饮以励俗赏罚以别淑慝皆执事所谓典章明焕风俗醇厚之际也夫风俗醇厚则忠质陶民心典章明焕则文物格民心即默具忠质文之意诸儒未可轻名之也异时致无为之治比德上古何如哉曰宜莫如舜
苏氏王氏程氏三家之学是非策
学者有公患患於好恶先萌其心是心一萌挟私智以求道渐蔽於外而忘其真呜呼好恶真足以蔽学者哉昔者荀卿好子弓而不好孟子扬雄好孟子而不好荀卿韩愈好荀扬後於王通而不言通则不好也愈之後见於书者则又有不好愈者焉今夫乡曲之士更千万人以一能称一艺名其相待也犹不相忽况如卿如雄如通如愈天下病无斯人也天下而有斯人宜何如以相好今乃不相悦如是哉甚矣好恶之蔽心也妄指千金为瓦缶则人皆不信彼数子之道皆相合於孔门其可以相轻乎向使数子能绰其心如吾夫子曲折为道问苌弘问郯子彼道虽不及已问之不恤也则必能抑六经黜百子以全天地至一之气是无他也好恶外忘则道真内白矣昔者国家右文之盛蜀学如苏氏洛学如程氏临川如王氏皆以所长经纬吾道务鸣其善鸣者也程师友於康节邵公苏师友於参政欧阳公王同志於南丰曾公考其渊源皆有所长不可废也然学者好恶入乎彼则出乎此入者附之出者污之此好恶所以萌其心者苏学长於经济洛学长於性理临川学长於名数诚能通三而贯一明性理以辨名数充为经济则孔氏之道满门矣岂不休哉惟圣天子深知其蔽是以破学者好恶之心而尽除其禁使惟是之从惟道之明学者之幸也抑尝有楚人修第之说闻执事者乎楚人之子有第二区长则甲所建次则乙所建规模不同而岁久将敝或曰不必忧也君宜合二第可用之材并而为一区若居一而废一是以坏易坏也今苏程王之学未必尽善未必尽非执一而废一是以坏易坏宜合三家之长以出一道使归於大公至正即楚人合二第之义也执事学识渊奥必有折衷於斯矣
孔子生死策
古书之真伪是非其相半乎其说有所不可信而诸儒有所不敢废盖从其不可信而废之天下之书不胜其废矣是故君子於此不废也而况圣人生死之际其道神其经存万世轻重之系与昔者愚闻之梁臧孝绪曰孔子以庚子生孝绪似焉後卒以儒自鸣虽不敢拟夫子而生乎夫子之日何其类也况夫子以庚子生其事见於书乎愚有以知夫子之生之异也吾观孝经传曰孔子之卒鲁麟至焉百兽号焉虽不足以兆夫子之亡而亦其异也而况夫子之死且志於经乎愚有以知夫子之死之怪也夫子之生如此之异也死如此之怪也非若巫瞽幻诞恍惚其不经也盖夫子为人且圣於人岂死生不异人乎哉兹承执事以孔子生死之说执三传之所以失愚请列之执事以折诸理其事虽若不可信而诸儒不敢废也夫春秋之书鲁书也而诸儒以为仲尼之书也获麟之前孔子之生仲尼不书於经仲尼如自书其生仲尼乃自私邪故经之不书孔子生左氏解经耳亦安得而书之获麟之後左氏所续之经也董仲舒曰左氏续经以宗圣人为事不书其师之卒则孟子所谓子背子之师也左氏安得不书其卒乎此左氏不可废也公谷之传传乎经也仲尼~笔则无经无经则二子无解也公谷後经二年独书其卒不几於赘乎公谷之不书卒则传体也此公谷不可废也故左氏书其卒公谷书其生其得经传之体乎传所以尊经尊经必有以贵之书子贵之至也续经所以尚法尚法则必有以严之死书名严之至也此三传虽若不可信亦不可废也何休曰是岁己卯尊之故详之谷书日不书月岂十月乎盖谷梁不详其月因不书月则其谨也虞翻谓春秋凡不书月其事不详也谷梁岂亦不详其事乎王肃谓中月则月中也郑玄谓中月者u月也意者生於是月中如王说乎或者如郑说死於u月未可知也此谷梁又不可废也杜预曰四月十八日乙丑五月十二日己丑必有一误夫古书如是盖多矣尧以甲申生辛巳死皇览曰非辛巳乃辛未也舜以甲子生癸亥死皇甫谧曰非癸亥乃癸卯也尧舜如是安知仲尼终以乙丑非己丑乎故信以传信疑以传疑为此事也此又杜预之言不可废也太史迁曰韦编三~计夫子之年则六十三之後七十三之前盖云老矣夫孔子五十以学易韦编之迟甚可怪也凡迁之说不可信有端矣书曰舜三十登庸迁曰舜五十登用耳秦之谥曰穆公迁曰非穆乃缪也不知舜之年秦之谥安知孔子系易之时乎虽然圣人有取於太史或有抵牾其他实录也此其说虽不可信而诸儒不敢废也夫孔子死生之说古书之不伪有所不可信而愚不敢废者盖互见其得失虽存之无伤也韩退之自谓识古书之真伪虽不至焉者白黑分矣幸得执事辩其白黑岂不盛与
陈子昂韩退之策
国初深於道者其惟柳子乎开之自名曰吾将开天下之耳目也明先王之道於时也一代之文开於今也故柳之文一传而为穆修穆修传於尹洙尹洙传於先正欧阳公人知者以古文非柳倡之实肇於欧阳不知欧阳之本承於柳也斯亦善原文哉夫唐之文亦犹是也所谓欧阳则韩愈似之所谓柳氏则子昂似之文传太原卢藏用藏用传苏源明源明则退之之所师友也不知者以退之倡古文於唐知者以为无陈而无以为之也故其言非苟也为可传也其道非妄也为可继也故卢藏用曰道丧百五岁而起子昂其此之谓与虽然君子独行则无徒也独唱则无和也其後善继则退之之力也故杜牧曰唐三百岁而有退之其此之谓与盖常辩之学正则识正识正则文无往而不正也故子昂贻夷碣为辨议之正徐君之议为笺表之正神凤之章为辞章之正其感遇则正於诗者也盖子昂之文惟正则取不正不学也然则相承而至退之亦其有力哉故退之亦畏之盖尝曰唐兴陈子昂苏源明元结杜甫李白皆其善鸣者此之谓也虽两君之才纵横颠倒而卒亦可贬何者以其才可穷也退之穷于识子昂穷於权穷於识其弊也讲之不精穷於权其弊也处之不智讲之不精故知斥佛老不知斥墨也处之不智故不死於国而死於下吏也呜呼通於大道而识进退存亡者惟三代之英与二子何预焉
知兴宗何所本也谨识于此以订讹云
第八页後六行　案郑阿原本讹作邓阿今据汉书胡广传改正

[book_title]卷十
钦定四库全书
九华集卷十　　　　　　宋　员兴宗　撰策
舜九官与孔子门人其道异同策
东方朔何人也似儒非儒大言无当者也武帝尝谓今时何如而朔之指意以为天下已安已治矣诚得周召为宰相孔子为御史大夫太公为将军益为右扶风伯夷为京兆稷为大司农则无愈于今世矣呜呼陋矣朔之为言也尧舜之君未尝借才异世然V夔稷契未尝不用孔子高弟盖世未尝无材而闵游夏未尝或用因其出之时占其道之用不用此难为浅见寡闻者道也何必借才异世言大而夸哉故愚谓武帝非善问朔非善对今执事举禹稷之徒所以用由求之所以不用疑于夫子舜禹答问之间借此可以议圣贤之同道也盖人才尝起于用伏于不用夫子贤于尧舜则门人必不愧于V夔尧舜即夫子之得志者门人即V夔之不用者然由也求也赤也夫子多抑之益也契也禹也尧舜多信之盖舜之所以信二三臣者信其政之所可至夫子所抑二三子者抑其道之所未至盖德政易行故彼有显政至道难一此未必尽道其是之谓乎昔者孟子曰禹稷回同道则回之得志亦一禹也唐沈云卿曰齐畏卫不过蒲以子路故也沈谓仲由有格m民之德然则仲由之得志亦犹益也若夫龙之出纳朕命亦赤之可以与宾客言也是则渊不于禹仲由庶几于益公西华亦可以为龙也其比二三子得志以充其用者岂虞廷哉执事其必有以明之矣呜呼宫之奇在虞而虞亡在秦而秦伯非愚于虞而智于秦也用与不用听与不听耳彼二三臣智于虞廷此二三子愚于孔门亦独奈何哉故传曰仲尼之门五尺之徒羞称五伯惜其仕非尧舜也噫夜光之璧暗投则惧中流失舵一壶千金尝试以是思之则得矣
曾子不与十哲陈平不与三杰策
人各有品也虽然圣人无意于品人道德朊之士亦无意于求人之品者我无意于品人彼无意于求人之品故贤者识其大而不遗其小小者亦勉其不及而自附于大各识道德朊而已矣虽然圣人如或有言若品其人非故言也其言触焉而得也触焉而得其言不详故可取者或不入其品李德裕之言曰陈蔡之言十哲之事其仲尼一时之言乎学道之深虚一而静如曾子者或不与也曾子不与十哲其哲不止于十明矣况孟子止称其五乎先正王安石曰高祖之言三杰之事其容未至乎深于智而明于权如陈平者或不与也陈平不与三杰汉杰非止于三明矣是宜班固增而六哉然则所以为哲所以为杰仲尼高帝非止举其十举其三也盖一时之言触焉而得也仲尼高帝非有心于品人十哲三杰非有意于求人之品者各勉其通德朊而已若夫马援不与诸将之一犹曾子不与四科之一也非实不至也刘孝孙可与学士之选犹陈平可造三杰之选也非智不及也呜呼豪杰之士始若不可遗而圣人之言或遗之近乎少恩矣虽然圣人触焉而言也故孟子言二老而不及闳夭书言三后而不及皋陶语言四友而不及闵损至若十乱则虽妇人或与也圣人皆示之无心触焉而言也圣人岂止称其才使之自暴抑其才使之自弃哉故正道而论之
考绩荐举策
天下无不弊之法法而无弊不在法也在所以用之也考绩之法名考绩也其实任法之术也荐举之法名荐举也其实任人之法也三载而考之三考而黜陟随之鲧以是殛禹以是兴V夔稷契以是安其位此唐虞以是进退百执事也後世盖有仿是以为法者矣京房为之格于权臣左雄为之格于县官其有突然行之者则亦虚立殿最不核名实而于进退t吏卒不能大有益也夫考绩贵夫实也而後世不求诸其实吾盖不贵之矣况复言之而不行哉人之不足与有为也如此非考绩之罪也舜命共工佥曰垂舜命典礼佥曰伯夷此唐虞所以为公举也後世盖有相举之法矣赇贿则得之故虽英豪奇杰而贫贱为累者不获于举也上之人至于法以防之其得人者又未必赏其妄举者又未必罚其于进退英杰终不能为国轻重也夫荐举古之美事也至于驱之以赏罚吾盖羞称之矣况乎赏罚之不能必哉人之不足与有为也如此非荐举之罪也昔汉宣帝之为君其课吏殿最之法初若未甚详密然京兆尹以能除盗贼用颍川太守以能牟豪杰用吏有善治褒赏随之而赃污不职诛死者亦比比也故宣帝之治皆ê嗣实之力人君不能皆宣帝也则考绩之弊无惑也祁奚之举解狐举伯华举祁午也在雠不为伪在友不为党在子不为比故君子称祁奚能举善然则祁奚亦公其心而已矣人臣不能皆祁奚也则荐举之弊无惑也请以所见言之守令之职民之所以休戚而国之所以治乱也今为县者未能垦田而曰田垦未能劝农而曰农劝未能止狱讼而曰狱讼息率一一书之及将去官位于其上者亦以次保之既而上之吏部视之以为考其书中下者盖无几也自令而上之官大抵皆为令所为然则吏部所视者果以为实耶徒以为文具而已吾见今日考绩之法弊于欺罔而莫之或知也士自入官不以举不升朝法固然也而举不以公者多矣非父兄在职则不举非赂遗越常则不举甚者举削一及则终身为举者之役吏部一按其举官之数而迁之而不知其举之本若是也是今日荐举之法弊於不公而莫之或知也今欲去考绩之弊则莫若严举者之罚而谨书考之格今欲去荐举之弊则莫若名所举之事而严失举之罚兹二弊者既去非徒得人而已实太平之原也若汉之议铸钱盖取太学生议郑人不毁乡校亦欲闻执政得失国家学校非徒设也亦有望也先生其进是言
义命策
人之言曰晏大夫平仲其列国知命之士乎平仲之知命也国有道则顺命非道则衡命然则不知命无以为晏平仲也愚曰不然是不知晏大夫耶夫因义以达命然後知命此吾见晏子之大也如不知义达命何为又曰肥相国其战国尚义之士乎敬君而守义义在与在义亡与亡不义不亲无以见肥君也愚曰不然是乌知肥相国耶夫顺命以守义然後知义此吾见肥君之大也如其专义于命何益呜呼因义以知命顺命以行义古之士于此亦一之而已矣是未可异也秦汉以还荐绅士大夫不自义命之本之弊流于末也是故势不可仕或仕之不可死则亦未尝不死也呜呼以是为义其亦末矣故一触其间有感粟以自刭也闻车鸣以自劾也上书而列党与也流血而佑佞臣也此尚义而不知命此之谓逆天也若夫任命而流放则士之过特甚呜呼以是为知命抑其末也故颠倒错乱有口而不能言财利也手不能执珠玉也举臆而效驴鸣也被而更狗窦也是任命而不识义是之谓废人矣呜呼自圣人观之两者胥失矣悖天者其罪诛废人者其罪亦诛後之士如更其二而贯其一庶可免矣圣人又何诛焉虽然义命之大五经宜志而志者盖鲜焉曰五经非也难言也大言则学者不信小言则学者不畏虽然经亦言之矣易曰乐天知命则不忧君子不可不顺命也诗曰永言配命自求多福君子不可不达命也观乎此亦可以知命之说矣而况五经列义之多乎虽然夫子之罕言何也是使学者行义以达命非欲任命也扬雄曰吉人凶其吉凶人吉其凶雄岂专命耶亦岂专义耶
柳宗元非国语策
自见其可以言而言五经之言也未可以言而或列之言诸子之言也可言而不言与不可言而言\人之言也五经之言千一而过乎曰五经乌免哉诗云周余黎民靡有孑遗诗言过也易曰见豕负涂载鬼一车易言过也书曰前徒倒戈血流漂杵书言过也礼云大言受大禄小言受小禄礼言过也下斯观之贤言之失可知也荀卿曰礼以起伪也性以起信也礼性之辩卿乌知之韩愈曰墨子不异孔子也孔子不异墨子也孔墨之辩愈乌知之夫以圣言圣以贤言贤其失如是之甚也而况国语乎国语丘明所着之书也丘明之书上不至圣而下愈于贤抑在圣贤之间乎虽然丘明之文其事则核其文则滥滥则多淫多淫则多失是固当也後之士不伺其失而攻之柳宗元独识之诚得间矣今而观其事如周王灭密之说曰小丑备物宜献之王子厚曰虽献之王王而受之不可谓德I触槐之说曰见其假寐不忍杀也子厚曰如其不寐则杀之矣不可谓义虢公神之说曰听国于神不亡何待子厚曰听而亡不可谓信晋侯得块之说曰舅犯进块晋侯以兴子厚曰楚人进块楚何以亡不可谓训子厚之于国语连w拄之如此子厚非固诞之也後之读子厚之辞宜勿易此矣或曰司马迁采国语以着书董仲舒采国语以命文刘向摭国语以益说苑国语何负于学者学者憎之子厚何浅也曰是固子厚之所忽也子厚之论贞符自司马迁董仲舒刘向未有能贯其说也则国语之病子厚其能默然已乎噫使天不生子厚于贞元之间则唐之士美而言之其罪皆可钳矣
财赋策
古者因事而用财因财以济事其始取财也度其事而取也故无溢取其终用财也度其财而後用故无过用取之不溢也用之不过也是三代之政也故有观民意而後得财财得而民心无不得也自秦而至于汉自汉至于魏于隋于唐皆知取财矣而不知所以取也汉独营田为是既行之而复废之隋独义仓为是既用之而复难之唐独租庸调为是既行之而复易之方其谋取财也汗漫而不坚其谋是故谋财不一故无定取取则无常故无定用宜百官仓廪不实不充而遂至不给也呜呼刍秣素具则马自充马之所以不充者害焉者未去而已矣财用倘≡虿埔烁财之所以不给者C财者未去而已矣此汉魏隋唐纷纷徒为制度所以不知其弊而坐受其弊也恭惟主上爱养元元惠顾天下民有不便辄?以便民见於诏令者减月俸于江浙也除布估於广西也蠲税租於荆扬也裁军冗於全蜀也而又编户口之徭役而又减大家之屋直是诚何心哉心乎天下而戒盛世之C财而已矣
天兴商周以相伊吕策
天无职也代天之职莫如君君无职也人君之职论乎一相一相论而君治举君治举而天意得矣昔者三代之盛天之相者莫如商周商周之相莫如伊吕伊吕之归二君也春秋盖高矣可以无出也然一旦而出既出而用伊舍其来吕投其钩何也天意欲兴商周则二老所不得辞也故伊尹自度可以兴商商可以用我是以相之不疑也太公自度可以兴周周可以相我是故辅之不惮也然则二代之所以相者乃二代之所以兴也或载祀六百或卜世三十岂不在于伊吕之相欤
周公礼乐策
礼乐之本在君臣也礼乐得人则兴不兴则散非其人而兴之则妄古之人未尝不兴既兴而不至于妄何也以其尽君臣之懿也三代之间孰知之成王周公知之方天保未定周公扼于水火之中饥者求食渴者求饮不得者求得周公忧此之不暇而暇忧礼乐哉及其海内治荼毒之民化为王民不得是二物而一新之则君臣之才何以自见于後世也故天下有礼乐至成王周公而後讲其经礼三百而曲礼三千掌乐数十而官乐数百五服之侯和音在耳玉帛在庭而骏奔走在庙凡以礼乐故也使周公舍治世不兴而待後世则成王所以望公者何如而公乃如此也春秋之後列国于周有兵有刑有地而周独有尊者以存公之礼乐也然则周公礼乐渊源远矣
夷齐策
躬万世之大烈者不计一世之议已也知可出而出知可去而去凡吾之去就所以训天下之义也天下嚣嚣而言於此虽言何伤盖天下之势固有可留而去则罪在于不留有可去而留则罪在于不去君子于此必取中焉吾果安取哉取于义也昔者伯夷叔齐之来自东也观诸侯之不足有为也日夜而推之信矣西伯之德之纯其可王也而不自王则信其可与处也于是焉而归之且始吾知之而来非o而来也又从而去吾何辞於天下天下其以我为太矫也故既在之而遂安之惜也往日降而武王守之不真也知以周取商而不知商之不可以我取也悻悻然见于辞曰昔文考以是而遗我天下以是而许我我起而赴之斯可以无愧焉彼两人如起而徇此亦许之以为宜则後世果以斯人为何如人耶
敦学校养士之法革科举取人之弊策
鱼不畏网而畏鹈鸪鹈鸪有情而网无情也然卒所以得鱼有以网而得者有以饵而致者有以药而毙者渔之之术多矣然鱼犹脱于渊岂无逸鱼哉取士亦犹是也有以德行而招者以诗赋而取者以经义而求者取之之术富矣然士犹怨于野岂无遗士哉故观水者有以鱼不竭而讥渔人观国者有以士不尽而讥有司皆观其末之过也盍亦反其本乎今执事之病下多遗才所以考人不以数与夫请托滥冒等桃允杈儆尬酱耸者士苟能正其本斯弊可免也何谓本上观士之所以养以取士士充其所养以报之汉郡国举孝夫岂限以数哉今有司考以数而士骤得失则汉意可师也唐士t至有司之门有司不禁而多得公望夫何畏请托员半千八科皆中张|万选青钱才实为上夫何畏滥冒今有司惧请托士多滥冒则唐意可师也比者朝家戒励丁乃勉士以所养之意也然郡县之学犹有聚衣冠争饭腹斯亦可愧矣哉昔郭代公莅太学捐四十万畀人而不吝今诸生争饭腹而不愧呜呼闻郭代公之风可少惩矣
古器图书策
天之付帝王付以道帝王付後世付以迹迹之传易传于天下而帝王之心其法安可传哉虽然其迹不废使天下後世因此迹而求此心则帝王之心庶几在此也且三代之降其言有书其书有载有简有札有篆有隶有书有刻侈书大书凡为迹异所以托迹则不异也当世见之故无不传秦之篆唐得之後世传之故无不信此所以久而又久也昔舜之典隋得之周之鼎汉得之魏之书汲冢得之下至岱山之书邹峄之字汤之盘孔之鼎岐阳之鼓既好之无不求求之无不得也虽彼秦汉之下所以求者止于迹而已不能观此迹而求此心也其物虽贵其好虽笃然帝王千载心迹之托乃取为一时耳目之玩是何理也然则古文字书仆碑断刻後世求之帝王之余者宜不徒在玩好之间盖因好而求迹则求之浅因迹而求心则求之深後之尽此者其惟圣乎
皇帝王伯策
圣人之道宁无经而合于经不可执经而乱大义非不知经不知道也道者经之本皇帝之经效而伯则其浅也昔者圣人其帝五帝也其王三王也未有五经之言五经之效着矣斯无经而合于经也秦汉而下则执经而乱大义也其弊皆起于不知经与知之而不深或知而入于异端也汉四百年可谓久矣可称者文帝也而黄老乱之可称者宣帝也而伯道杂之其後若元帝虽通经而泥于经汉氏衰矣此执经而乱大义也章帝成帝犹元帝也故汉无可称帝王之效何有哉唐三百年可谓久矣太宗可称也而惑辞章元宗可称也而惑庄老文宗于唐犹元帝于汉也肃宗代宗犹文宗也此执经而乱大义帝王之效何有哉故二代之弊皆起于不知经知之不深而流入于异端也呜呼五帝三王虽无五经而有经之效愚以此不为无经也两汉之君虽务通经而无经之效于经无益也皇帝三王之道何自至哉若夫晋宋隋魏南北之君一话一言流入词章两汉罪人也L德多矣传曰六经之文积案盈箱俱是风云文衰如此何暇经乎故宋明梁武宋文周武魏文陈後帝隋文帝其名知经者亦知章句也洁静精微之于易温柔敦厚之于诗疏通知远之于书经纪治乱于礼于乐于春秋可知而不知也皇帝王之道求之于此斯妄也矣呜呼其父爱盗其子必且行o彼时君执经而乱大义其臣为章句之儒何怪乎虽然公卿大夫则有矣愚伤其不多且伤其不用也汉有贾谊唐有陆贽其言六经之效非执经而乱大义也故陆贽辩于谊谊之术则王术也传曰贾生言尧舜陆贽言仁义非帝王之道何自出哉此相望孔孟更驾合辙也或曰孔子所尽心春秋易也孟子所长则诗书也孔子千里问礼于周学乐于弘孔子于他经岂容易哉如以孔子尽心于一经则行在孝经者二经又非孝经之行矣如此其安乎若轲之长则无所不长也而止云诗书彼轲长於譬喻亦尽出于诗书乎此诸儒之说执经而乱大义也故失之诬失之愚失之贼非圣人之经失也解经者之失也愚断之曰执经而乱大义也不知经者也呜呼人莫不饮食也鲜能知味也
诗书遗逸策
汲冢之书何书也曰逸书也补亡之诗何诗也曰续诗也二书何取焉其怪可恶愚何取焉汲冢之言曰伊尹之去商老矣非老于商也文王受命矣文王称王也伊陟之相矣以太甲悯之也伊尹之不见用文王遂称王伊陟见悯于太甲此圣人之言乎书之至此无惑也诸儒固使至此也补亡之诗曰循彼南陔言采其兰美孝德也白华朱萼被于幽薄美衷感也孝之至则赞天地感动植采兰而止被幽薄不被万世取喻小矣此圣人之诗乎诗之至此无惑也诸儒固使至此也诗书喜正而诸儒愚诬独奈何哉故秦汉唐学士解经则无惑矣一曰书者如也如其义也一曰书者舒也谓舒缓也一曰书者庶也其事\也书名之不正则其文可知也解经则陋矣曰诗者所以至也志诗者名之|也诗者志之所之也诗名之不正则其文可知也今执事之疑正所谓前亡而後存前详而後此传失其本经传之不及也孔子得帝魁书二千一百二十七篇去一百二十篇十八篇则中候也二篇逸矣孔子所得者百篇而已伏生之记百篇之中二十九篇而已彼春秋所言之一篇其在百篇之间乎执事谓扬雄之无酒诰今有之何也愚谓雄非妄人不足怪也泰誓汉有之而失于晋舜典汉有之而失于梁得泰誓于河内得舜典于姚方兴彼两篇失之晋失之梁安知此二篇不失之汉乎今复有舜典有泰誓然则有酒诰何足怪也执事谓丘明载逸诗五篇愚以为丘明载此盖多矣何特五篇也淑慎尔止一也周道二也翘翘车乘三也逸诗三千宜其载之多也彼祈招则女子之事司马非博识而能吐口乎执事谓地平天成以次皆今文也先儒以为逸书先儒不知耶愚以为指有为无犹可言指无为有不可恕也刘歆论泰誓而及五焉所谓越若来也甲子咸刘也丙午建师也载俘在亳也征是三Q也执事恶其以有为无愚恶其以无为有也执事谓君牙为君雅讥先儒之诬凡六条此诸儒喜诬也甚则曰旅獒非獒乃毫也九丘非丘乃州也南交者交趾也芬恼诽也昧谷为昧柳心腹肺肠为肺阳如此其甚矣愚独奈何哉夫商得者十三篇而失其七失之大半其章不同可知也虞书为夏周为商夏侯欧阳马融聚讼盖久矣康成为近也曰虞夏同科商周并文得不谓之然乎虽然诸儒喜诬而愚喜正者信以传信疑以传疑盖其谨也若夫位天地育万物此诗之用书之用诗书道之府也执事盍唱焉愚愿执事黜其委琐者斯不胶者卓矣
汉治迹策
朝廷自有体天下自有势知体知势治之由也朝廷之间可以猛可以也是体也天下之大可与兴可与弱也是势也故君人者正朝廷以正四方四方正天下毕正矣何则知体势所在也盖自秦而汉天下未尝无势高帝之兴天下之势在天下惠文之间天下之势在侯国宣元之时天下之势在外家凡天下之势迭变者四至多变也而汉君不知汉臣不议也方文帝之兴有贾生者欲削侯国兴礼教改正朔谊虽言之帝虽知之斯天下之势可谓明也然绦侯灌将军汉氏之所赖以兴者老成之人也而谊欲废之惜乎谊见天下之势而朝廷之体非知治体者也景帝之兴朝廷V安t臣皆狃于故习者也晁氏者欲尚威武论兵刑错在当时得朝廷之体至熟悉也然七国不至於必叛错趣之叛既叛而不能安之高卧京师惜乎错见朝廷之体不见天下之势此非知势者也然则体势所在不得其原不知其流此汉二百年之治辨质之臣虽在晁贾然吾犹有憾也
易策
诸儒无心於议易然後可以通易盖易可以形解不可以言遇也其失也则惑之惑之终失之汉魏诸儒坐此也夫何故郑元惑於文王肃惑於义蜀才惑於怪虞翻惑於数马融王勃陆长源关子明陈史皆有言言皆有惑也吾不知诸儒不能意遇而今乃且嚣乎三传作而春秋散诸儒言而易不作乎执事今乃以卦象取类之意不信诸儒而质之经斯岂徒言也吾不得而质圣人抑请臆之执事所谓有为马为牛为龙为雉於物有配也於身有类也夫至健莫如乾乾健而动也马动非健乎至顺莫如坤坤顺而任重也牛任重非顺乎潜动而变於震变者也而龙善变离者中柔中柔者外文也而雉外文兹四卦於物有配也其四可知也乾为首首人之上乾物之上也坤为腹腹有去坤亦有去也震为足在下也动之象也离为目有明也丽之象也於身有类也其四可知也呜呼易本无位俄而有位矣有位而後有滋有数而後有配自然之解也诸儒欲大之而流於旁诡过当之论譬之条教始主於主於仁而後千机百如此之\何者其罪始於多目也然则诸儒於易慎无容易多夸耶

[book_title]卷十一
钦定四库全书
九华集卷十一　　　　　宋　员兴宗　撰策
孔孟王通公孙弘能言国之兴衰短长策
元魏关子明易老师也其言兴衰如龟兆然彼关子何以知之盖以易而知之故自黄初之年八十四更八十二O三百岁六十有六焉曰道之行乎此时也如见用者王道其振乎关子深于易灼知後此事逆期如此彼孔子者深于道者也孔子而有不知乎凡孔子指诸侯言大夫十世之失可以胜残可以去杀可以有成百年三年之期非故知也生而知之也由孔子而视关子关子不亦凿哉北齐祖孝徵名臣也有所不言言未尝不证国人是之神武亦是之即日议三十六事他日比事无事不合今岁议事无岁不合孝徵之智长于料事预期如此况孟轲命世者也轲之道岂孝徵之徒欤凡孟氏言什一之制可以用周公为政可以师文王名世之可以兴王者自何待来年或及于七百有余岁或远或近非诬也君子之言安可诬也由孟氏而论祖氏祖氏不亦少哉兹承问以圣贤於事非故言之皆逆知之首以孔孟之徒以次及王通公孙弘皆能言国之长短兴衰愚以为圣人之权是权之于道道无所不知智人料事料出于智智B则败矣孔孟者以道权者也孔子论胜残去杀久则百年至有成止三岁而已非久近不伦也盖当其时争地以战杀人盈野此非圣人百年用其力能正之乎故胜残者非百年不可若夫正其君臣比其父子岁月可也故三年有成犹周制三年小成之类也孔子之见卓矣孟子论行周公什一不待来年论行文王之政岁更六七亦非久近不伦也孟子周臣也所仕之国周国也仕周之国行周之制非今不可哉若当时诸侯则去文王盖远矣如五七岁有不忍人之政亦当时之文王也故曰是文王而已犹传所谓桓文汤武之类是也孟子之见亦卓矣呜呼孔孟以道权事故当时後世无不可知之事事不足以权道虽知之有不可行之权如礼乐征伐诸侯十世大夫五世希不失矣孔子伤其渐云耳由辨之不早辨也不然周之盛时天子庙诸侯贡大夫供职孔子何不非乎凡王者之兴不u五百岁至周七百有余其数则过也孟子伤其事云耳可以见而未之见也不然五百岁而无王者则尧舜禹君臣也而并文武周公父子而处孟子何不非乎至于後世公孙弘王通之徒猎孔孟之学以自名其料事于智似矣不可与之言智也弘之言曰O年而变三年而化五年而定夫周公作周数世矣犹有商顽至于数世天保定矣如此其难也五年而定周公所难弘所易弘言可信乎王通曰十年平其盗富之和之三十年礼乐可具传曰礼乐积德百年而後兴礼乐出于富和是何礼乐之易也必以富乎钟鼓云乎哉玉帛云乎哉通以为言通言可信乎由是言之则事权于道道无不知也孔孟以之事出于智智B则败也二子以之虽然圣人之言以道权事其始隐隐一日而白岂不如日月然矣乎其弊也诸儒若淫巫瞽史且立徵兆若曰五稔之後陈氏必败十世之後齐莫与京如是当黜之黜之何由曰非道
行祖宗故事策
人君视细务如视四肢保故事如保元气四肢废犹可以活身元气一坏吾不知其为人吾观汉唐之策而悲之非悲其事也悲其坏故事方汉之兴高帝文帝自有制度盖焕如也後世相非其人而变之相晁错变侯国相张汤变布币相元成变庙制所以变者欲为是新奇也景武知之则听之孝元知之则用之呜呼祖宗之法则不举非其法则举之非自蹶其本哉是数相者意气自用反指高文为无谋萧曹为无策也噫太甚矣方唐之兴太宗之故事真可法也後世相非其人则更之相张说变府兵相杨炎变租庸调相王涯变茶榷所以变者欲冠冕前代也玄宗知之则听之德文二宗知之则用之呜呼祖宗之法唐之诸相变其所可变行其所可行非识大体也是数人者反谓太宗为未审房杜为备员也噫亦陋矣由是言之汉制变而汉日衰唐制变而唐日坏故事何可不守也彼诸人专务变之不自悔罪岂徒有负于前人抑亦自负不少也虽然谁谓汉唐无人有人而适不用或用而不尽可为千载惜也条故事如魏弱翁识故事如苏明习故事如侯霸言合祖宗如李绦虽其言药石听用之惜其不尽也噫此汉唐止于汉唐而已乎惟国家祖尧宗舜一时大臣皆中外望也以明佐圣利泽万世甚厚甚惠然历守一道以为必用故事必法祖宗如良医之用药方多取于古人不自用也故榷酤一事也淳化之其後屡之籍田一事也雍熙行之其後屡行之至其他大者难以叹僖撕跸鋈蓝视唐汉也兹承明问以本朝典章故事并诸元老之嘉言当官之建议兹事体大愿陈其⒊⒃一代之治必有一代之体体之不同则事不同商尚质周尚文周公非不欲质伊尹非不欲文体异也故今日之事有今日之体也祖宗之朝元老大臣声嗟气咳犹足以泽天下如魏公议边蜀公议乐滕公议用人司马公议役石守道议【原本缺】苏明允议机权至种隐君又议道议治议仁议礼义凡作十议皆十世龟监也若上数公之言卷之则可以高一时舒之则可以范百世安可不举行也虽然今日之体又有要而易守切而易用者三事而已所谓罢羡余斥珠玉审刑罚是也李文靖在真宗时尝谓四方言利一切不进持此以报国当时何有言羡余哉潘美在太宗时请发渭川之都斥采珠之民当时谁暇及珠玉哉王文正在真宗时上与议刑遂增诸路刑官则刑罚之审有三代风矣是三者之急务今日行之宜饥渴之不啻也主上睿圣加惠四海者由祖宗故事也故斥珠玉而不进罢羡余而不用戒刑罚而不滥则李文靖等之策获伸矣若夫汉唐之议家法故事已陈于前矣呜呼相距千载太阿一沉可以刻舟求之哉
资治通监策
或谓先正司马子曰\人虽尚子书惜乎言虽多而太迂也司马子曰圣人之言似乎迂高而不能卑也奥而不能迩也是以龃龉而或穷子患不迂耳矣呜呼司马不患\谤而自患其学不畏\言而畏圣言是以在元丰之际劳形怵心驰骋上下千载间讨正诸史当时未免病乎迂也故深研穷谛於是时有是事善可法而恶可戒然後取之世谓之编年岁以首事以时岁以事时例见於彼凡立於此此之谓总目也一说之真\说之伪真伪相驳也前志为有後志蔑焉有无相盖也今一语伸其中有无遂明真伪可了矣此之谓考异也为编年为总目为考异此通监杰然於诸史之中所以资治者欤考异班范而下字舛文误o悉破碎虽古史有弹误者有正俗者有弼谬者然自吾观之不胜其烦也今考异之书辨同析异其功自名可谓不细哉其烦不可桃允杈傥峋倨⒄咚谓天道之疏合人事之怪异变故之推移月穷日广庶乎有益也按汉祖元年十月五星聚东井高允谓五星附日十月日在寅无所谓金水二星者考异以允言为正唐元宗十八年正月建酉历家谓是月建戌无所谓酉者肃宗上元建丑祀圆丘历家谓是月乃戌无所谓丑者此天道之疏合有以取正也按旧志之言曹爽穷治何晏使晏书狱肃宗面叱李郭李郭仆地钱B坐笞诸吏诸吏怨望考异以今志为正则人事之怪异於此可详也太平用事宰相七人五出其门唐历以为四人未见其五也刘守光为六镇推尊即拜尚父旧志以为晋氏所推未见所以为六镇也穆宗二年集诸道兵六七八万白居易以为计七八十万未见所谓六七八也此先志之不一与变故之推移於是可明也
乡饮策
礼所以裁节民欲者也民生有欲多欲则败先王裁节其欲未尝不自远也而未尝自远吾观于乡而见乡饮其未尝忽于近者乎是故宾主一赞而百拜徜徉容与不徒谋也致仕有德则谋之不徒宾也在\而贤则宾之不徒设也进士乡贡则荣其礼孝悌旌表则尚其事不徒象也或象日月或象天地或象三光不徒位也东面北向尊者在东北面南向尊者在北介有介席Q有Q次不徒饮也玄酒在西壶篚在南勺幕在笾不徒言也司正扬觯则有言将命相旅则有言不徒歌也坐工者歌鹿鸣笙入者歌南陔夫乡饮之礼一设耳而节文如此其密先王非直为是廪廪也所以裁节民欲致化之由也
盐法之弊策
天下有二病上知之下知之知之而不去何也势不可也上取民必有以病民不取民必有以病国欲民之不贫而不取民则无怪乎国之无财欲财之不竭而不取民则无怪乎国之必困此二病也未尝有兼利者也而况夫盐之利害利害之巨者也增其额则民纳之不继寡其取则国用之不给此执事之所患也请得而议其说夫执事之所患盐之法弊非实弊也势也其货滞非实滞也势也货滞则县官不便法弊则额户不给货滞矣愚为之策曰贸而不积宜行唐常平之法乎盖官开籴而微其直则商多至商多至又百途以诱之陈陈之盐无有也执事何患货滞哉此便国之法也法弊矣愚为之策曰缘额益分宜师唐多亭户之说乎盖游民集则亭户\亭户\而额户之势分势分则输缗於县官益均而轻矣执事何患法弊哉此便民之法也夫一举而国与民皆便计司何惮而不行也若夫管仲儿刘士安李巽张平叔裴休韦处厚乃当时一切之议正执事所谓利於昔而不利於今者也韩退之曰盐之利病事贵精详不可轻策故愚惟建一策陈前执事闻於计司顾惠蜀民莫此为大
内重外轻策
问汉制九卿出为太守二千石高第入为丞相所以均内外也然有出守淮阳不受印绶愿出入禁闼者又有出守平原雅意本朝内不自得者其故何耶唐制选京官有才识者除都督刺史又有政迹者除京官亦所以均内外也然入为王官则当时有登仙之叹或出而外补则家人有降晚之恨抑又何耶恭惟国家圣圣相承深监兹弊选用人才靡间中外淳化诏旨绍兴圣政宏规具在垂法万世肆我圣上缵承丕绪临御以来凡久次中都者使之更迭补外以治民考功厥有治效着闻者则以次收召旋加甄擢德至渥也然而重内轻外之弊犹自若其说安在岂士徇习俗退之节未厉而贪进之风日竞邪抑朝列有定着州县有常员除授或轻徼幸者\外滥则内冗耶不然何方来者无以处之而重去者犹ㄒ睬壹嗨臼亓钇溲∫嘀匾庸耪呃晒俪鲈装倮锕初朝臣分治剧邑行之于今其于人情所安否乎或谓不历都督刺史不得任侍郎列卿不历县令不得任台官给舍虽时移事异其说可行乎夫天下之势如持衡然此重则彼轻此轻则彼重倘欲轻重适平无偏倚之患疏源导流要必有术诸君讲之熟矣愿茂明之以观通世务之学
对言後世内重之弊者当言轻内之弊不当言重内也夫使上之人诚重内选而不轻畀天下之士大夫也则士皆策功自见于外以求超躐登用于内矣如是则不惟内重也而外且得人焉则外重随之矣惟夫用人于内者其名若重而实轻焉是以卒至于内外之俱轻方一男子而皆有觊幸王官之心焉是犹谓之内重得乎愚尝泛观天下大势而窃慨叹于士大夫之弊矣请因明问之逮而深言之虽然亦将先要诸古人公天下之道而後及于後世之私者焉其源流有自来矣夫自典谟而降言治之近者莫如周成周之盛时至治之极于斯时也周召毛原在朝端蔼蔼吉士在百官其相与图谋于上以经理一代之治者亦既悉矣其于外之官吏虽无事乎一切之区处若未害治也而犹必取天下之贤者以与天下共之盖其公天下为心不独私王朝以自隘也故周公立政一书论文武得人之盛而至于夷微卢之A三亳版之尹皆以为有常之事其选无异于三宅焉夫遐陬僻峤卑官薄职委天下之贤而窬又无乃有所不安于心者耶而当时上下莫以为异盖文武周公惟知择天下之贤以供吾事不见其为内外之间士大夫委职为臣亦惟知尽吾职守而羡慕决择无所措于其间也况有如文式为君非弃贤之主周公为相非蔽贤之相其心事暴白于天下诸侯无相周公犹出居之以主东诸侯况其余乎此成周之世所以君臣上下相忘乎直道之间也驯至後世无复古人公天下之意矣朝廷甚尊郡县甚卑然犹可诲者曰所以重王朝之势也萃之内地列置之天子之左右皆天下之选也吾以为虽非天下之公而犹未至尽出于私至末流之弊内重己甚而士大夫皆有慕内之心上之人又不自爱其权而轻择焉于是人人皆将苟得于其德业之所不逮内重之源于是为後世深弊而~以为内之轻矣徇耳目之见者不深考其故而又欲任意矫枉于其间而尊外之权首抑则尾扬左支则右仆心有亲E则内外之弊如相倚伏于无穷此汉唐君臣所以徒自纷纷而卒无补于天下国家也吁成周之制其不可复乎夫後世之有天下吾非敢尽责以成周公天下之法也盖使後世而真能重内抑外亦有可言者京师郡县之根本也根本治则枝叶将非所甚虑矣彼其建为公卿大夫列为百司庶府岂顾不重哉然所以有是者初非为士大夫计皆所以为天下计而其权盖出于上也自夫上之人不重其权轻用之也则任官之本意已失始以朝廷之爵禄徇天下之士大夫幸门一开则德薄才卑者皆有思出位之心而睥睨于其间谋国者不反求诸其上而徒归过其下一则曰是士大夫风俗之不立也二则曰是士大夫心术之不美也是岂知拔本塞源之道上之人抑有可加之意乎且朝廷职事清望之选岂非擢置天下人才之地二三大臣所当求下而非士大夫所当求上者乎今世之士一登姓名于仕版则皆不安于州县请托营谒不遗余力而其夤缘稍足自致其身者则急起而乘之往往亦得之矣一日而致身内地焉近者一二年远者三数年视寺监丞簿如探囊取物矣而其久者亦从而为之日月叙迁不幸而畀之外焉亦不失郡刺史郡守之权视役身州县跬足以进而竟老死焉者相去何啻倍蓰也夫乐贫贱而轻富贵是惟圣者能之也如之何而责士大夫之辐凑乎此而冀其a首帖耳乎彼也哉今世之官德薄而位高者可以无愧何也德又有薄于我者也亡功而厚禄者可以无慊何也功又有寡于我者也三公之位人臣之极也而人皆曰我能为之万钟之禄至贵之奉也而人皆曰我能享之吾不知其果何习而见于四维方张之时耶夫昔者帝王之世所谓爵禄品秩非以应士大夫之求而选贤登俊皆上之人所好自为谋且自一命以上莫不知尽其职而自以为终其身故上之建官分职坦乎无所徇于下也下之克己厉行确乎无所徇于上也後世侥幸之门未免一二可乘得之者或不足以厌服人心则继至者已动心于其後矣接迹相寻来者源源而方无以处之上之人又从而迁迭易区处焉以求当其欲是岂所以振肃纪纲而尊严朝廷也乎朝廷不尊t吏无乃怀苟且士大夫而有贪冒无耻之心乎员有常限来者无常数也其已至者路壅于上而不得进欲进者肩摩于下而日未已也若是则尽朝廷之官若之何而胜处故愚以为诚能广至公之道抑私~之求毋使求者得之不求者不与任实而不求名循名而必责实如前辈所谓官爵非房闼中物以抑天下好进之吏则内果重矣必察守臣之有治效而非名实不相应者使之为郎必县令之居官可纪而非以举至者使之居台察六院之寄必天下之有道术行艺者畀之清要之地则凡为国以吏而分职于外者皆知尽心以求得於内而思所以自见于世矣若是则不惟内重也而外且重焉均内外之策孰大于此者不然徒见士大夫之奔趋内地也而欲反其道以重外焉则唐中叶以来其弊可G矣上方以礼义耻婴士大夫之心而讲宣洪化之地且与植立此公道维持此公道而愚犹喋喋如此亦深恶士大夫风俗有未满人意者耳明问以公直策愚愚不敢不以公直对幸执事以复于上
科目策
问汉初之士尚权谋喜功名而远道德然时有磊磊可喜之节中世始兴学校其後经术章明矣而世俗颓靡日益不振唐用科目为主词章中间无虑三变乃始大成考其世故每变辄下文之盛衰与时不相关何哉惟成周之士但论于乡或选于学人才蔼然何其盛也本朝取士近酌唐制学校之法远稽成周而损益之二百余年得人之效昭昭不可诬也近者廷臣建议以士业苟且艺实渐废欲因今科举参取而更张之以孝悌节行义明着淹习经史通于世务别为两科取乡举三分之一为之籍以隶于学以才实察举于前以岁月作成于後骞耪咧詈罟笔恐意而所举之人则属之卿大夫士与耆老之可信者或谓俗敝久矣虚伪之风殆将偕长夫汉崇学校而郡国犹存察举唐用科目而方镇犹许辟置何古行之乃今不可欤将其为法科条固殊可以并行而不悖欤三代之才教养作成书考论辩宾兴官使本末源委盖深远矣至其植之风声以兴起一世之士独存乎法度之间欤夫欲得人兼汉唐之美而乎成周之盛且无变更之烦无末流之弊亦有自乎愿诸君熟详之
对论取士者不正其本于士之心术而举其末于上之科目未为至论也夫士之心术其变甚微其所甚大邪正乱于下则取舍惑于上天下国家治乱盛衰之势实关焉古之人推其大乐易之美意以开天下忠信诚U之良心与之相求于风化之所及而相信于形迹之表科目则未之闻焉耕钓渔盐之夫谁其举之而加诸上位南亩耕耘之士谁其试之而A于曾孙来止之顷岂非三代风俗敦厚忠信诚U之心不离于天下故其意向交孚莫或猜贰人才之盛随取随足而迟疑之念不置于其间後世人主习闻三代宾兴抡选之详而失其本意之所在于是自汉至唐科目繁兴而士益以不如古曾不知科目法也意存于法之外则天下之士不惟自信其所学上之人亦有以信其下一以相?士始不信其心而上之人又日疑其挟欺以求合吾之法矣呜呼秦皇汉武以法?其民民犹望望然去其君以基祸于天下今其人曰士而独以法取之则邪正之杂糅贤不肖之混ナ股现人公受其欺而私病其乏才者亦患之所必至也至是而後知科目之设固以坏学者之心术而取士之弊者当参夫心术之正不正而窃虑夫变法易政者祗以益其疾耳虽然後世之学者其心术甚易正也亦甚难正也何谓易盖昔者异端邪说迭出于天下以圣贤之言行汲汲皇皇诏告学者而莫之辨自董仲舒韩愈王通诸君子相望于数年之间而淫辞怪行不得并行于天下诸百家不得怡於六经之侧非圣人之书曾不得近学者之耳目而关学者之念虑于此时而欲正人心术诚为易耳奈何利禄之饵垂于场屋标目之揭多于有司高者以其道可侔伊吕卑者以文辞俊雅名之天下之士争先投牒聒然皆有不自安之意耻之风扫地无有然则士之心术自唐以来诚不易正也肆我国家取士之制大有古意设科之名悉仿唐旧每岁贡举为三年词赋经义之外不为多端以责士子此其微旨固已见於科目之病夫人也惟夫三纲五常之道本原於人主之家法忠信诚U之习表仪于朝廷之公卿大夫文之以礼乐养之以学校凡所以动荡人心而正其趋者无一阙焉厚其心术以养于平日时出科举而收用之三代遗意盖在是矣乃者迩臣有请欲别为两科岁举士子而隶之学其所举之人则属之卿大夫士与其耆老之可信者是盖深病夫士之艺实渐废而求所以革士之弊也愚尝以今天下之士风察之窃以为今之取士不在科目之未严而在乎心术之未正焉耳今天下士风何若哉贤者有所避而求晦其所得不肖者为无忌而虚伪乱真其修之身行之家者未必非佛老寂灭之说而笔之于纸者无一辞焉其发于心害于政者未必非管商掊克之事而形于记者无一画焉上下习熟肆为欺诈而莫之怪凡此者皆其规规然求合于科目之旧习也心术之论愚安敢自废其说于人才未用之日哉大抵人之情常怵g于法制之微文而潜转于耻之公议今天下之士学于师友而希进于学校贡举者彬彬然三岁大比持声病剽窃之文偶中程度则求官选部如责偿然虽文彩华如张昌龄者不之问也学校养士饮食起居之际苟能循循默默以消白日者皆得以行艺着名於籍求其讲明有用之学如胡安定教养之法者又未之见也执事诚采择名望不专文艺以革贡举之浮薄招进诸生诲之馆下以渐废学校具文之末习益自修饬诚意正心之大学而不徒事于区区科目之文数年之後其士风近古十年之後卿大夫必有可深信者两科之设其在此时乎惟执事次第图之毋亟

[book_title]卷十二
<集部,别集类,南宋建炎至德佑,九华集>
钦定四库全书
九华集卷十二　　　　　宋　员兴宗　撰书
与谏议殿院书
某不佞本有志圣贤之学而托诸深山家贫困饿是以在此亦欲遂充其学以报吾君此其素所蓄积也故闻天下有学古忠笃之士则必皇皇而求之求之既得则必熟复而观之其皆是也然後退焉而无憾况今天子所寄耳目之官非学古忠笃者能之乎侧闻谏议殿院之风学而有守议精而不流四方称焉故陛下用二公於笃老之余而处之以百官之剧岂非亦欲望四方之所以望二公者耶比者闻二公既外其身以报陛下如辨归正之士至於一至於再可谓不负所职矣然今有大可疑者\舌嘈嘈喧不得止仆而终不言欤是外乎君子也言之不正欤是欺乎君子也夫欺君子而外之\人不为而仆忍为之乎故敢为二公一吐之其事之有无虽未审详即使有之亦甚可惧也盖昔曾觌龙渊之用事天下谓之曾龙而不名方其盛也|绅奔走颠倒衣裳未贵者倚以为资既贵者托以为重宰相不知非禁路不知诘辇御之侧嚣声沸腾虽昼鸣{而市列虎莫骇於此者矣佞媚之极下上一律故时人以为宁触中书无忤二父者可见其权势之烈也赖天之道陛下之明分北而居之一则以死而一则以衰今者不知何人谓觌复有入都之命远迩张皇不免震惧盖昔张放骄溢欲留京师而薛宣不可僧直佞幸欲杂士风而江教不听岂堂堂天朝独无宣教之臣乎况吾二公见司国宪者哉或曰是曹有劳奔走於潜邸陛下非忘劳之主也非惟终赦之亦终用之耳不然则是少恩是不知陛下以天下为家不以一己为私使是曹信有奔走之劳曷不以金帛厚之以名字宠之乎奈何必授之柄以疑挠海内哉彼两人者前日袭权势露恩私朝廷每下一令用一士则必唱言於外曰是将非我无以为也此於古法当诛陛下幸赦不诛矣昔太祖世军校史始见信用其後肆威作福遂一斥不振陛下今日待觌之法不有太祖成法乎二公何疑焉此事既着凡在官者当面谕之属以不肖人微位下近申明归正之士未见俯从今兹喋喋则又似举一毫以摇泰山也退思今为陛下所重者莫过台谏t臣取正者亦莫过台谏台谏谓可留天下必惑台谏谓不可天下必豫可否在二公之一言二公何忍遂终不吐口乎深恐t邪之萌``阶此复振未可知也伏惟即日兴念启之辨之率善类而拯之无不宜者请受命
上虞丞相书
敬闻外论浩然归重迩日力挽同列之举一以示协恭之意二若舍是翁则他人益可虑未必更有纯笃者三上前同议大事若体理未安两人尚可执论回天意彼去则上必尽畀先生以难继之事孤介争之则愈难不争则t谤必兴今如此区处之甚善甚善外论尽云即日顺动此无他盖见朝廷近日稍稍诸将起废及建节还节等事此事何预顺动而外言乃尔度必有诸人伺听於门下者今从庸\之言则多玩弛从捭阖之论则必生事二者咸不可用盖今日之事当作一意守之争於上前亦只一意何谓一意顺动不可一日先备御不可一日後是也伏乞钧意再三深惟之外论近日宰执争榷货务关子会子事坚卧不出此事虽草草然是人有虚名前日与子渊说先生加曲折甚善见说皆一二贩者作之使然况关子会子利害卓然若归朝廷则版曹平日为无策前後手足俱露万一有缓急则谁受其害者此与临o盐关子大意同况诸司告病已久乎外论王天觉林井等事甚喧或云朝廷皆有以宾礼之此法不可长也若果是诸葛张兵必不先画阵图从邪径见说谏议已具姓字面奏不可不知也愿再三审谛之外论甚渴王泉州之来今闻移信守岂欲为之渐耶日已薄矣先生孤孑无助之状如前得张严州之书甚以为忧也
与黎守冯缙云当可书
某再拜某少驽缓自度无以力於他技所以求辉今传後者独惟文字然心之所向者\所弃也故文日蓄而名日晦道愈积而谤愈来最後得一第於奔走患苦之间\则曰某於笔墨第有闻矣材士也不知先民之所以自立能浚源而导根者用此与否是以qe退而深悲其道与夫今世之士行溺於俗而文?於时是诚不足与深处假余处之而久久遂化则将并丧余之有使余悲也如是者思之有年因观乎圣贤自得之域则每至於自蹙而自嗟幸也侧闻合下之风而犹有以起我其文高以宏其气浩以洁世愈相浊而公愈相违蕲合乎古人而步武之是合下之道诚有感发乎吾之中盛矣吾道之不衰也不有倡焉则有继焉无忘其倡无怠其继余其可以无动心於此乎凡世俗厌弃而不乐者合下既有以深乐之吾必将有以乐之也\作徇外而不已者合下独有以己之吾亦将有以己之也知之则易革之则难耳向於丙子之冬见公於碛上有言而不究前此又值公於道周欲语而不暇惘惘注视若深念予者岂亦有取於寂寞者之言乎今辄裒近作数篇求教左右此皆因时之言虽不能形心之微然亦可见其志道之也伏惟幸察
再答缙云书
某再拜某不佞念虑鄙外自度无由合於君子之门而执事乃贬抑情文\许过盛待之以庸\之所不能约之以古义之所必至意谓足以振斯文假若先民抱负者之当此也犹然再拜云云以避而况於仆也哉盖道德之源注而流也世必有任而兴之者任之乃人而兴之乃天天与人相因而其诚笃其虑微不言则无以为教彼书言之未立也吾与兹人并生而食也并息而作也兹人之惑而甚至於无知而吾之书言i与天地并其道其教实尊且严如此君子LL造道一日足已而致乎且若是者其难乎其易耶如之何而忽之不幸世无孔而此道日隐荀孟之故志世尚不知祖之间有祖之者则世更非且笑之矣以为是不可继而人欲继之非夸则诬吾不知先民之初能复性以立我者其始异我乎否也今执事之书以为穷居吊影之日久寂寞无所事则栖心於简册求孔孟之所以自为与诲人者甚矣合下之心诚有类乎先民之心此某用是不以蕲一世者蕲足下且因以足下之自勉者而勉职也昔韩愈子可着书而不肯着必欲俟五六十而为之其後五六十而书乃成幸也愈粗言之而世传之其不言而可憾至今者吾不知有几终未若有书之完且好也闻丐宫祠甚善甚善公能有言而世终有言吾愿与二三子鼓公之旁而张公之军也所谓二千石者能为冯公荣耶愿幸无忽
答汉州教授程用之书
某久困尘闾未尽见当世作者极其至求之非好古笃道以圣贤自责未必有此豪杰也雨霪矣头风渗渗连三日念一见不能也公能不以疏数责我乎得教墨清风俱来披之不尽尺幅皆简远具思致寂寞之音近世不言矣非惟不言且讳之也入之者杂仍之者流其皆然也其又何诛然吾道我立圣贤我师是不可不勉也力之则是即之则至矣愿用之勉之仆前开口辄以论着者以是自决耳信不信皆不计也自尽自质於圣贤耳矣仆生年四十余俯仰西南求如公为友者今才一二自一而二自二而三仆以古道望此世仆岂狭矣乎某白
上王太博书
先生知人之情乎人之情与其轻信人邪宁其自信也所信在内不在外则无往而不自信天下固有明智者非遇天下之明智不合也故君子之道未明则不轻於自信既信则不轻以告人此仆所以默默於当世而未尝有言也然尝窃窥湖海千万士如先生之明智者巍乎其至斯於笃老之士必能内信而自合不俟仆求信而轻合也是以屡欲言而重发之以俟乎君子之自信自合也先生愿听之夫某决非好异者也其心盖大欲矫拂近世之学使渐希於圣贤之域仆诚有守乎尔也盖世实资道道者经世者也文者载道者也诚者达词者也学者尚诚者也志者敦学者也而近世进士者之学皆竞乎堕L菰彗乐言可谓流俗而不返矣志轻故学流流则易废识冗故词杂杂则易散文郁故道卑卑则易晦所谓无其志者无其本也无其道者无其终也其本不立其终不明近世咸以是自鸣而尔雅之词於是乎实衰其在上也不以救其在下也不以悲此愚之所以忽忽深恨圣贤之遗於古书不敢自弃且自画也世俗LL不可变如此非求天下明智谁诉之而谁列之哉恭惟某官志大而语周明言竭论硕厚俊伟常见推於朝廷而先於诸老矣今犹以为未也渊然而思惟其古之求条然而办惟其学之明迩者某盖尝以朴素迂远之才列於君子之前判乎其若自合也岂非明古道处今世近时所以不取者先生犹有以取之欤今行李oo於外大惧无以称门下恩惠之意退裒所为文得古论古传赞道编共三轴犹有近作不尽精纯之意欲急求通於君子是以不敢自後者若夫寂寞之音简古之义史迁韩愈之趣有若能绍明之者请继今以陈
答洪丞相问隶碑书
某斋沐再拜判府丞相大观文先生迩者伏奉钧教忘其不肖咨以川蜀两汉碑墨之所从出及古文奇字至於种种旨意谆复被教之初伏念旬时至於今兹既月乃日矣非不能答惧不能详也不详则遂虚大君子之诲是以临发辄已发则不敢不谨也敬再拜以对恭惟丞相於时为通儒於名位为独~於经谊则闳而深於史学则博而严於笺传集类兵家历法农工国记星官医药之书与夫释老异家之所传授经目则无所不考考则无所不详今则拥百城坐大镇自公之暇尚恐日月之易穷念讹刻谬书之病耳目且欲一而新之也则又取周秦以来圣贤英烈魁雄之士名世者Ｕ仑画鼎篆分隶之文荒林远野祠冢刻之实约其义而黜其~剖其原而博其趣题端跋後解蔽彻疑丞相卫道博古可谓笃也已矣近世所无有也然丞相所以下询数十条者文有主字有体意各有出谨先具其知者其不知者盖不敢以不知为知是不欺於门下也窃观广汉巴郡蜀郡汉中益州犍为皆汉故郡也郡所发之碑皆汉故物也自巴郡太守张纳功德叙故在巴郡巴今利州路也然汉之巴郡则在夔之忠州张飞客严尝为巴郡太守乃夔之巴郡尔似与张纳少异也今当以汉之巴郡为正自广汉蜀国李翊碑在今渠州属郡属国李夫人碑亦在今渠州观此二碑疑若夫妇也然一云广汉属国又一云蜀国都尉夫人其名位俱不同矣近得广汉属国侯夫人碑侯音候字从侯汉有卫候北军中候是也从省文耳此真翊妻耳但不知丞相所收所谓都尉李夫人者与此少异乎若其无异则为翊妻明矣自司隶校尉杨厥开石门碑武都太守季翕折里桥M合铭石门者兴元旱山之东也今厥碑在褒城斜谷前人亦谓之褒谷蜀使五丁开道是谷矣折里桥M合铭在利州西路兴州趋武道上武都汉白马氐之地今阶州即武都也碑立於波夷江对至今犹俨然汉之巴郡乃今忠峡之地而巴郡太守樊敏碑乃在西路雅之石马益州乃今犍为泸叙之地而益州刺史高颐碑乃在雅之严道永元磨崖碑虽在嘉之夹江有字无志犹唐蒙入蜀碑虽亦嘉之龙渡今有额无碑也如此可憾者甚\斯不可以笔舌尽矣丞相所询之碑凡二十有五今所知者凡十有六大都见於别h不知者凡九丞相所未及询者又有五焉东汉为将军碑在岩渠碑字为\隶之冠蜀之先达皆咨其法焉建武何君碑近世锄墓者得之比\碑为最在雅之严道又得大夫碑大夫者褒也在今资州资阳县闻好事者窃去矣黄龙甘露碑隶法可观碑亦称之眉州故石也一二大家能有之去而不出是必不凡矣州梓潼道上有双阙或云孝廉阙或云使君阙高二十尺有咫比王稚子表者为壮大夫士过则必式信其古也此五者丞相宜有以咨焉不得则有以求焉可也今先以数种呈纳昔王回深父常集故遗文曰物莫揿督鹗金石诚抟尤挥滩蛔阋员Ｆ渫庥璩⒃墓胖佣旧家碑碣之文以证诸史及他传记褒颂功德虽不可尽信而於年月名氏山川风俗与其一时文采雅度有得其详而史传追述乃其概耳曩所闻者磨灭殆尽今所闻者後数百年又磨灭者几何也故采其备者首尾以编之彼深父oo有意於古至於拂性苦形收拾乱坠守之以勇而求之以不止自金石而诠为信书宜其学之充博也是以欧阳子咨之以集古之半访之以娑罗之异事质之以汝氏之遗苏子容叩之以表三老之故碑而宋次道吕缙叔原父子原叔之徒望风屏气直不敢与之抗也稽古之功其可泯乎且回以一士稽参散逸犹能传当时而信後世况以相国大臣穷研广索科条毕理稠重毕去斯亦可以左磨史蔡右悉锺张矣诚集古编所谓有力而好好而至者近世之所无有也丞相既有之矣又篇末有曰请益之词且君子有道有位位有穷卑而道有精粗得道之至者识通以明是以天下求用不匮故名位一切不施乎此自非然者上下之分安可乱也丞相今名徇道於是至矣然某非求用不匮者也传曰借听於聋求道於盲聋盲何有而君子乃求借之乎然盛意不可以虚辱念终不言则愧且无日矣丞相之所引若隶碑之尧祠请雨碑所谓□所谓二九之戒所谓名曰咸池之岁所谓B隋在公之字所谓兼齿雅之说所谓阙帻所谓牟匏谓五六六七训导若神之义盖汉之士习汉之故去先王为未久也宗庙朝廷之间大}之敦玄酒之尚疏越之音风气淳是以出言有稽皆无章句以破坏其体则宜其字语之可观也其转象旁训若异而实同不可不察淮南训□鱼为异鱼集韵亦以为然鱼从茨斯乓逡脖云二九之戒盖年数也张平子东京赋玄谋设而行合二九而成谲宜其戒也薛综注曰元成也谓王莽之谋行十八年故曰二九也然则是隶其在建武永平之後旧碑载岁在戊午名曰咸池一也而名则有四以星名者司马天官书咸池曰天五潢晋志咸池曰鱼囿是也有以地名者刘安曰日入阳谷咸池是也有以乐名者庄子皇帝奏咸池是也有以岁名者淮南天文训大时者咸池也咸池为太岁今碑云岁在午曰咸池其淮南所谓大时者乎碑云B隋在公取诗委施委施退食自公之义也不曰委施而曰B隋乃韩诗内传解直B隋三苍注云行步依动貌也汉字通训盖千百矣如解后不害为邂逅之类B隋岂害为委施者乎牟拚呙抟渤菅耪叱菅酪惨抢穹布兔甲髂怖窦且君牙作雅然则隶文为兼究齿雅永享牟拚吣参眉雅为牙其义可决矣凡帻覆後巾也东汉志云耳宜阙帻为传讲之巾也至若咀嚼七经五六六七训导若神之义非吾夫子不可当也五六者三十六七者四十二也岂非谓七十二子乎书五六六七之云犹左氏谓二五之偶汉书谓四七之将碑从C辞所以为法也先儒曰六籍熄於战国焚於秦逮於後世学士不见中间之信说而欲特立一家之学者果自能哉吾未之见也借是而论则稽事博者其要必正用功深者其传必远凡取信於史传之h者举未必真今吾得之千载之藏碑树冢刻之间则无不真是诚可信者也且以唐逮今未能五百余岁若依载传考之则年位岁次名氏图牒山川风域成败之由参错不齐若十指然况唐以前其失可名也哉是则碑不可以不徵传不可以不信也某近述史考差失近数千条是皆史氏口传耳剽一取小家浮剥之失病至於是而何有於本事然则丞相徵碑之功下诘\史犹t星之一月矣甚盛甚盛丞相於道学史法两见其备味\人之不味其功卓矣此门下若不肖所以欲附名於言端而托诸不朽也诗云予望之传曰伊其稽首不其有来乎度旦夕装治复归大庭敢致稽首有来之愿而伸予望之之心获卒所闻於前斯又大幸也尺札奚宣所悃哉惟丞相所以察不备
上都大书
窃观近世外司庶府辟召宾客虽有古之礼而无其法有其法而无其意至於比年则礼法意俱渐衰矣此无他求之者名未甚优而应其求者实有不副故也古者宾主之相值甚贵而不骄甚贱而不z奔走不惮而慕义无穷岂为势利回哉虽区区之唐诸道幕府温造以处士来石洪以山人显未尝闻曰某资未入而某格未合也故唐末辟召之礼与其法意犹雍容可G不若今时漫漶纷?而俱亡也诸路帅臣监司之客不惟人品之论而惟资格之拘不然则以势却者也不然则以利倾者也不然则亲旧桑梓之私者也其有卓然才行温实主者欲首荐而不得则辄拘资格乃止故曰辟召之礼与法意渐衰於此耳今先生特立独行所以自为者皆前修之典刑进退不依乎势卷舒不袭乎时是以虽某之不肖一旦获受知列於门下使某名字暴於蜀而不愧者知先生有以取之皆非取之近世资格势利者也凡古之辟召礼法意三者已粲然而陈前矣在上者养待之甚优在下者名实之不副某夙夜无以处此迩者又蒙许贡以辟书而达之二府则是荒唐寂寞之音收h於夔虽未必能中韶C而已可一警世之zz者矣岂非某之幸而亦蜀士者之劝也伏惟幸察

[book_title]卷十三
钦定四库全书
九华集卷十三　　　　　宋　员兴宗　撰书
上执政书
某旬日不得瞻见正以病余不任奔走连日见钦夫一再相会因及时事衮衮无有不同者彼来自闲居其闻见广以确其心虚以静其说详以密一一得药时病之意既退自喜以丞相先生荐进为人大君子每务举用如此更益求其比则善类或有盍簪之理而事功或有植立之象昨日闻其朝辞为之怅然此於钦夫自为谋则善於大臣谋国达人之方未安也今日又得魏元礼书以为此公学有本原识大体若东合留其从容所补多矣盖一士子之进退同类因之亦以卜己之进退己之进退天下之休戚也安可不虑相公平日一意王室恶人避嫌恶人选儒默默今当反复思之岂其中自己得九重之决语乎外人不得而知愚不肖亦不与知也不然安可不辨外间但见近日王泉州杳然无召用之耗悠悠善类无所终薄不免疑惧某等负壅蔽大君子之责固不足恤所深恤者相公之相业当先此也闻之君子曰大人无我则无累凡以外物累心谓之私己私己者有我者也近世大臣大率私己每事不权社稷之利害先探君上之好恶此固有进退升沉之机把持其心矣是中安得虚而明乎非虚非明念欲分邪正畏谤即止邪正安得而分欲厘弊C拘制即止弊C安从而去日夜不过叹息遑迫视屋窃忧而已甚者事拂\志挠四海必诿曰上意未回耳非我也姑少安之安之则後犹可为後竟不得为未可知也贤者多弃散地闻者切齿视者腐心彼又诿曰吾非不欲用某进某上弗可耳後日用之未晚也已而竟不果用未可知也此皆近世气习之陋得固宠之私心而丧忠君之大节者也愿相公急返此弊以塞天下之望且以管子之相齐犹以求贤不广不用不终为害不寓内政不尽己所为则不止安有堂堂万乘之相不得为管子事乎今元礼之言又曰次辅爰立亦既数月未有慰人心者天下於此皆纷纷矣相公见人甚\如此等言求之南公之中真谔谔之友也彼所谓亦既数月而未有称者丞相可不大惧乎思惧之大以弊不去贤不荐也丞相借曰吾力未充更当引日乃可昔杜祁公衍相仁宗凡百日去位其施设可考天下至今诵焉彼在相位百日岂亦以引日为解乎丞相宜殚吐握之劳悉荐进之力则诋议犹可及止也或谓泉州近日已加职名不为不荐其他善类将以次收用某谓泉州先加职名者乃所以天下之疑也昔狄仁杰荐张柬之虽老宜急用武后以为雍州长史仁杰争曰臣荐柬之宰相非荐长史也其後卒相唐不知今日丞相之进泉州将大用之以利吾国乎抑特加之职名以利其身乎如是而为之策末矣况今t小用事主听不一内外讧沸曾觌去而又来安知无投闲之论王朴贱而暴贵虑亦失归正之心三衙有勇而鸷无罪而斥则何以使人辅郡有苛而察无时而暴则何以信\至其他含糊背理以蔽亏日月之明者不可胜举伊尹曰一夫不获若已推而纳之沟中今郡城内外怨嗟愁戚起不平之愤甚\则同志济时治国之士丞相其可不急援之乎某今日送钦夫不获侍言於左右敢达元礼之词并以书布之伏惟幸察
答太学学h梭山陆子寿书
某辱来字为爱甚具何敢默乎尔也闻之夫子曰道不远人人之为道而远人不可以为道故道也者吾固有之也吾能始之能终之斯为道矣然则君子之得之也如之何其始如之何其终也必有志焉不流之谓矣必有学焉不怠之谓矣必有识焉不杂之谓矣三者之一於内也奚往而不一也志之所一学斯一焉学之所一识斯一焉识之一则君子无病焉尔矣充之而动动则明明则智智则圣率以是而沛乎词伸乎志而载乎道者也异端云乎哉章句云乎哉昔孔孟共由者由此者也汉已来亡之矣有曰况者曰雄者曰愈者身之矣斯近之也卒不至焉斯病之也亦曰志焉时流学焉时怠识焉时杂也是则诸子已矣其可臆也仆也又出乎千载之後而起诸深山而谈寂寞之道而出九华辨言之文其讥评信否其庸自几免乎不亦乐乎吾党之共乐也乐之在我者也今也有听不听後也有传不传吾何损益之有焉此公所以欲共乐此乐也子寿所云诸皆是已独曰未敢有意於文而甚好其道斯道也好之笃则言之章矣文不外斯也退之所谓未闻响大而声微也公其懋焉
答甥费判院恭用书
某再吾甥书辞之意勤勤甚矣吾甥之能有立也其致详熟复尽所慕则古所则名以仍世父子之所以待我如我之所以自待不谓之知我其可乎夫君子不自欺则不息不息则无不诚韩子曰诚者不欺之名也故在\者我之所不能惑在我者\之所不能易不惑於外不薄於质是之谓不欺惑於外则情胜矣薄於质则文胜矣以是为道则道且C以是为言则言且末然则所谓诚者其可易之哉岂欺也哉吾甥知性之学何往不裕今欲一於诚则无徇外无眩辞庶几臻乎其至也来书谓邵子能诚其心故能发诸先天之学先天後天之学世固有其人矣某固不敢议邵子者以其简乎情而笃乎内先乎质而後乎文者也以是所为邵子也近世学易者例曰我知言我尽数不识其果能不欺否乎传曰君子心小而道大若浪为之言夸为之名是心大而道转小矣今吾甥之不易言者乃是也切虑切虑若某之学之年皆未可以预乎易也自今至於後日以不竞不流充其不欺之实而已矣吾甥苟以为是愿相与力此勿怠
与兴化林文谦之书
某再拜自尊淠瞎榍沂欲具书候动止都城役役竟不暇裕然度友丈既中有以相亲与所以相期是必不以书之E数为间也负甚愧甚隆暑在候尊履即日敬惟万福某不自量力欲求古圣贤之道植立大中之意於世故颓靡波流之後虽以多病多难辄不自已始则学焉以充其性久则性焉以复其宗既又皇焉以求於天下将以共吾之乐而乐吾之有盖不敢以须叟舍也如是每一意焉斯久矣向犹未之得也不谓万里乃见如公者孜孜LL推原经事散逸传注离异不纲之意求粹其理丰其本甚盛甚盛虽然以愚不肖素处下国既僻且龆其从事此道亦专且久凡其虚缘寂处日思孟轲以上圣者贤者诗书愈穷愈有雄况而下有书矣愈即愈病是穷古人之所已得与夫得之而未至而後思吾之所当得者於吾浩然不馁之实孰薄孰厚气形於心心形於言孰至孰不至吾皆可得而察也前此既辱遇顾为出所次九华书者与老兄观之仓卒不能毕且退又惧乎不醇也静理年余日加剖击今则粗趣乎醇矣於兄不当自隐也且夫天之有斯道也故当公之於传道者人得之则人传之矣身非取人而後动口非取人而後言道非取人而後致也亦曰勉焉得之则得之也世果丧道矣乎由是观之思而未至虽雄况言而或失可也思而至虽涂之人无失可也此不肖於此书所以无让也更旬日後肥皱h呈千万为详复之有病焉者必告我仆非既其文求既其实也文中子想已摘出仆之书亦粗指出其本文窜去其附益剽入之陋如解絷缓辔而骥之德力见矣老兄以为如何切便见教吾人枯槁汨没又相与谈寂寞之音想为世笑矣勿广勿广
代人上李制帅书
盖闻君子有以高天下则天下之人推其高君子何能高人能服人也昔汉廷臣尚辩刘不辩汉廷臣尚争刘不争其不辩不争非不胜也度量寄焉耳此所以为也昔晋诸公进趋者纷然独谢安恬然议战者戚然独谢安怡然夫安之恬然怡然非徒然也清吩谘啥此安之所以为安也故二公之有以服人人服之其度也其静也率服人之具也此仆所谓君子非徒高人必有以服人其是之谓欤恭惟制置密学先生老於道德而际於名理虽翘然处暴黠之间而不争游谈e至而不辩此以度量高天下天下推高者也抚摩蜀人蜀人既休之且安之下载清贩撬也以静服人也夫公之於人以静胜以度胜向也汉之刘晋之谢比公其小哉此两蜀之士皆裹粮而见公处公清静之渊而仰公度量之海者也仆亦愿游渊海之一者夫士非徒求进非徒不进也有大贤而依之何由而不进况仆今之进异乎\进哉盖昔先丞相之知人知莫如公僚友之可畏畏莫如公文谊之可友友莫如公夫丞相知之也畏之也友之也皆莫如公此宜仆有求於公也况迩者天假之便获处公之幕哉此仆庆幸当何如也昔嵇叔夜以身徇国其终也执子绍之手曰巨源在汝不孤矣是以其子托故人者也今先丞相之殉国类於叔夜公之贤过於巨源而仆之才远愧於绍以不孤望公者亦巨源之故也况仆有华颠七十之亲聚族百指之养宜赐怜隐望望不宣
答张南轩书
某上覆近别英绪乃情惘惘盖自去冬一病不振牵连三月亦以为久矣初强起随俗应酬又苦寒嗽四干疲殆既又旬余贱累来自天西又强作支梧志意cc然终不聊赖如人家布席灯烬火灭酒残歌废而或有一客突入牵挽主人强饮仍欲布席如初如此於人情为乐为愿否乎此仆今日留此之势也妻子既赤手南来仆又oo未能赤手将之以去万有顾恋则目前颠踣之议危苦之势党同伐异之私度非一士横身可任况仆寒远莫先者乎尊兄心期必相怜念昔之贤有希赠言者必曰何以药我何以处我此仆昼夜不无望於尊兄若其书之E数问之勤怠丛细之语尊兄必不推求於踵武之内也近见所贻子霖书似薄怪仆者不知方寸之中艰难薰心抑c而无谁语也尊兄必矜照此情当穷研於迹外也仆尚何辞然不敢独外吾兄亦精言之於此今天下所望莫过两相其实皆君子之质左相既为客所误而心渐蔽右相又为势所怯而志渐E诚能充本於远大则客所误者可以错枉而举直势所怯者可以外身而勇奋天下事尚或可望也然以私料之客所误则私党愈炽而公论愈衰平日市声名於世者植志倾恶公吐正论而潜结近习唱言诚明而身为墨贼依阿於此以和附之潜起C害善良之心前日元履俯首受斥以归今独余仆岌岌於是其又能行所信矣乎仆告右丞相所以脱去藩身固志之说而相君以为升沉有定命切安於中勿为外事侵乱仆平日粗学道者岂不明知此理圣贤心情当忧勤之地未尝不安静日入静境未尝忘忧勤庄子曰天德而出宁是天德者皆备於我我遵而直之敬而复之所在而治则所在而静也故行富贵行患难皆吾有以出宁之德德者由理而已矣但今日事极险恶非特忌者满前而雠嫉之积如山诚可畏也前日见丞相言将有所振举宜及时顺动未可遽兴兵以伤财之说再三论之丞相亦俯首称善相期兄以金石之固共功业於晚日LL说之不去口愿更为之精加思虑耳陈邦彦未作谏官日每言必相钦重见听其意以今日善类不多为念也既在言责似相E此亦似为平日负虚名而身墨贼者误之也尊兄切勿泄此语令仆立受奇祸盖老兄前日讥其赴邻家席至今相尤不已O家既去渠辈亦无悛容又转而之他非墨贼谓何前日魏元履上书说其暗主曾觌今觌既来诸公了无一言然朝廷必欲区处邦彦岂得为过乎此由魁然在上者好墨贼有以诸公也近芮国器数往还端静而介朝家独可保者此一人也但未知其心深能辨邪正与否交道诚难不得不日相磨淬也陈叔进亦佳但恐其胆力差弱自了一已无过失也郑仪曹李秀叔亦只无过者其他更未易数耳知人诚难事丞相近已奉诏驰出门其大意亦以任巨责重为忧欲以微罪行不然千钧之弩何为鼷鼠发机哉仆近日与子霖言丞相一事似丞相终见未透古虽有任贤使能之说然吾儒涵浸充积得到四时自行万物自生岂有执戈矛驰逞自与甲兵纵横者便为知兵轻裘缓带沉粹静虑者便为不知儒者可以一发名哉列国以下其後如诸葛王猛崔浩裴度竟何物也司人物者但当看其才气卓识如何尔语曰文武之道未坠在人孔门何尝分文武来果若分二涂便与晚唐陋儒气象一种分文宣王为一庙武成王为一庙孔子不知兵则夹谷之事当借诸侯客子应之可也此事当细思兄因书为丞相言之且令亲近当世卓识晓透大体一二儒者为宗其余才则以次用之兄其可安视丞相而不自奋以至名实俱亡也哉愿无听於浮说适更有所欲言纸穷笔倦头亦昏三叹而已容後讯也
上执政书
某窃议南北通好其事有故其使命仪制亦有故昨日北使奉命乘轩而入非故事也不引他疾而先引足疾非怀黠计欲不拜之渐乎万一九宾在廷或致倨肆作跛倚之状朝廷何以制之事关国体少有蹉跌传笑四方何可忽也谓宜今日先施伐谋之策令理体得安昔契丹使萧英来聘仁宗以富弼接伴上遣使慰劳英称足疾不拜弼曰弼尝使北疾卧车中闻命起拜今君闻天子之命乃敢不拜耶英惕然起使人掖拜万一斯人起萧英之意则富公之语正可施 也况彼以闪动为词又非沉痼其不宜掖拜明矣其次若赐之告日有劳问仍独引其副使之成礼且白上明降指挥云俟卿足疾安日引见如是则其谋塞其胆破矣是不动声气而得上策昔西夏遣使请事请粟於朝吕夷简以意折之彼亦後悔乃曰不合如此朝廷有人愿先生与左丞相试精详之无使此使潜计得施辄萌朝廷无人之叹焉今日传者以为是人之来语不妄发目不忤视盖语不妄者必其虑固目不忤者必其谋深如此则彼非来使吾国乃觇吾国也待之可无重详乎某正病中不能走谒又方啜粥谨力疾具禀伏惟以社稷经意而深图之
上丞相议置发运书
某窃闻朝廷得旨更置江淮诸道发运使外议既不能深晓已半疑惑又欲以史正志者为之愚不肖不知其所自来但见其前後奸欺罔上无畏始谈攻守迄无一成请置水军徒为百费听其言则虚谲日进诘其事则诞妄日彰居常轩轩视正人如寇雠【王龟龄】指老成为儿戏【张魏公】若此异类长恶不悛积其宿奸愚弄国事自合为大膺诛戮小御魑魅者也丞相诸公前日每患台谏不知大体今日乃使小人欺蔽九重无忌惮幸而谏臣首发其事彼非深知谏体不能尔也然彼已三言而伎俩穷绅笏万口而恶言播丞相诸公为闻为不闻乎不幸大论竟亦不从则正士去亦不久善类率以此为去就天下四顾而责将谁责也丞相必能处此矣且陛下命正志为蜀帅正志I抗不行又惧其罪也则多方以求免求之未得也则谈利以迷踪叛命慢官莫甚於此昔唐太宗命卢祖尚守幽州祖尚不行太宗曰朕何以使人斩之庙堂不知正志今日之辞蜀有异祖尚之辞幽州乎一从其言遂堕其计又紊国纪甚可惜也况今日财物憔悴系生人之命岁月取舍系治乱之原正志欲脱一行乃复鼓舌妄发且学识如王安石一妄更张遗祸至今况是小子至庸无识者乎此物情所共骇者也某待罪三馆於一小人去留似亦无与然使国家无故而忽谏臣无事而委命令於不义可得默乎前日王天觉以市井无赖C惑\听以A清朝圣上觉悟去不容发今不月正志又前旬日之间训注相接此何理也愿丞相诸公审处焉夫庙堂者纳君於无过而台谏者正君於微过是或一道今不幸台谏以言事去於义得矣丞相诸公乃曰台谏言不行而去亦其常也假设成王或有过周召乃谓此史佚之责非我责可乎二三公何以处之伏望丞相与元台参政持是以审订之若乃以仆为狂为愚不合公议者亦并逐之若其不逐即留门下之辱是终玷丞相知人之明罪愈甚焉敬俟命
上转运陈度书
某?首比暑R隆想燕居有宜弊邑蚕成麦登所收十八劳民少息粗无流亡非使台善化其孰致然老夫蒙幸甚深知免於戾前沐示谕故不涉便文即向来啧啧烦言又何恤安服宠次报政多成余冀善舍多祉不宣

[book_title]卷十四
钦定四库全书
九华集卷十四　　　　　宋　员兴宗　撰
贺何舍人运使
光奉纶言荣跻计府传闻千里欢豫一辞窃以任官之难莫如将漕之重必资巨德庶革弊原岭千畦极远近赋输之困龟城一道当西南旱轮冲非仁人起而救之其大势可以忧矣忽闻休命相遂远图某官学企前修职通异贯名盛而实甚副论高而用不E词令最娴言语妙乎天下起居得体风彩耸於t臣骤辍迩班来恩远服重湖政举特披梦泽之云九顶化成再问峨眉之月惟留滞寒乡之久宜从容温诏之颁爰陟使华行驱民瘼某闻道有自受知独深既见子云奇字可识获亲德秀世利都忘偶缘寒饿之驱遂致典刑之远穷怀易感抚敝以川流胜饯何时候归於日下
上王运使
猥以E庸偶蒙器遇经品题於平子世不敢非承指画於柳州文皆有法勤书绅而自励念挥尘以不忘伏值某官道本周知仁无择物数区中之贤而名最着容度外之士而信不疑A来谒大巫心共倾於高论我亦轻余子公岂挟於是心遂使荒孱例蒙甄h谓其才\意广不随世范以驱驰怜其志老学迂颇识古书之正伪特矫世俗屡形齿牙某敢不增益所不能敬修其可愿穷涂易感抚行以川流胜饯何期候归於日下
与孙侍郎
光被纶言外临藩服尽当世险易之节与时偕行得古人进退之风不可则止贵名甚白义路益清恭惟某官迪德无私刚中莫屈怀慷慨素蒲之义处雍容从之班动必宣心居常造膝谓言之必可行也务在有余而道之将废命欤盖将有待方幸回天而展力俄因散地以均劳暂远t行遂凭熊轼独当一面曾何蜀道之深虞入为三公行复汉家之故事
代上侍郎
伏审光奉纶言荣升禁从凡依庇赖共切欢愉遂称再世之能臣岂特当朝之盛事颁一札十行於中禁掌五材九范於左民恭惟某官学邃天倪心潜圣域外克询於王度上特选於世劳紫禁飞英青云接武讨论润色旧观麟阁之书厚重忠纯益峻象河之秩粤着经纶之效果膺亲切之除深惟少常伯之员进贰大司空之职谓万物雅资於缮治下综百官而六曹诚於枢机行跻两地某壮怀萧瑟倦翼低回幸复与於计台L无功於利柄崎岖末路敢期t鹭之行瞻望崇阑聊申雀之贺其为欣幸莫究颂言
远迎杨尚书启
某恭审尚书太学先生西乘^舫按临旧部之江山南指凤城光显中朝之日月拭目载瞻於履舄究心预庆於钧衡拥_直前望尘敢後
谢蒋参政
恭惟参政相公德望着世忠纯在人家三径以载清论万几而中病文章尔雅炳制作於西京门地推高甲衣冠於东渡犹退托无轩冕之意每加意采e荛之言致兹孱愚亦预升进某敢不仰师余论益广前闻务推行畴昔之言以终究事为之志素贫贱而行贫贱忍自惭有守之初心知春秋而为春秋尚可纪无前之盛过此以往未知所裁
谢给事启
恭惟给事直院英辞溢世~学师心庶几邹鲁之名家是盖渊云之故国谓朝廷择士宜兴孝以举廉使天下同风庶回心而向道齿牙所逮羽翼借成自愧愚顽亦膺登选某敢不仰思盛德益励菲材臣所知者乡人乃蒙公举我当报之国士倍切私忱感激所深名言非悉
回朱知郡启
荣膺诏旨进典侯藩公路惟清贵名愈白窃以国家择守先循良恺悌之人贤者报君无内外重轻之异若千里之牧视九鼎则万里之远犹一家振古所难非才孰可恭惟某官天资最劭地望推高文翰雍容盖出三陈之故里政术敏妙是诚两蜀之通儒所临擅一时之称誉者常四面而至果见丝纶之出再膺符竹之分申咏F襦有三k之故事渐披荆棘化九陇於乐郊得\之欢非词所既某承最旧集忭惟深仰L风貌之崇先枉云缄之辱尽出客下公深得古列侯之风或遗予言非所安愚不肖之分其为感激未既敷宣
上都大启
伏审光奉纶言荣跻延阁见吉士远人之增气知盛德大雅之可凭公路益清贵名逾白恭惟都运都大显谟先生受天间气为世伟人朝论推能臣而甚高远方托明府以为命为善而不改其度岂间东西居官而无负厥心敢分内外果致庶工之荐宠致兹华职之延登列圣谟醇乎醇而诏後大君有命新又新而得人俊涂益闻公议交耸岂止守铅黄之旧盖将分朱紫之华渐迩天阍先银汉灵槎之泛行升秘殿焕青藜太乙之观某顾以非才幸叨下吏窃聆贤者之进退激懦夫之怀割席求知愿终始效任安之义登山见远顾幽深愧裴令之言少答鸿私先伸燕贺其为庆拚未究敷宣
谢汤大卿都大
窃以郑舍无刈十年之困荆门有望甫传一纸之荣顾肺肝无丝发之能而笔墨重丘山之赐伏惟都大大卿先生才硕而敏气沉以雄多闻过陈子之三高第压牧之之五【汤廷试第四人】贤关高步盖诸老莫为之先禁殿程才举t臣无出其右进司风宪旋试月卿以江东南之望人为帝左右之英选台言正\俨然望而畏之心计利民特立有如此者比因眷命出总行台蒙岭万纲浩浩起摘山之v渥洼千骑飞逸足之黄虽上心倚重於西州然元老行归於中禁某沉迷图籍沿袭箕裘生平有孔文举之\一日蒙郭有道之盼向曲承於点翰避不敢於循墙对先生而相与言愿师至道微夫子之发吾覆见笑畸人既赖埏熔愈增踊跃
贺王丈迁都大兼漕
伏审荣升计府申莅茗司千里传闻一词怿豫百吏共推於大手两川将至於息肩必着宏规永驱宿弊恭惟某官质摅异禀学企前修出乎忠孝之故家办若功名之余事一言一动无t士篆刻之风百举百能守先朝笃老之论惟独於天而~异故所临之地而有声大盗惊心坐安西服小民引领卧治南充辟止辟而刑祥心格心而吏畏果跻峻职益简上心茗旗将撷於t秀之中有遗味矣骥窟行空於万里之外无留良焉伫聆异最之升重见修门之入某受才实散荷顾特恩久L东合之游退遂北堂之养既一生不得文字之力故百舍不免簿书之劳身留空山日对小吏盼穷涂而甚感望旧馆以衔恩魂梦交驰典刑未遂骤闻好语岂敢赋十离之诗已振敝冠固将卜三沐之见其为忻祝莫究贺
与绍兴师相贺冬至
律移舜g阳已肇於吹葭节次周正日初长於添线恭惟某官以民为念共庆暖律之回与国同休茂集纯禧之介某远拘官守阻造宾闳展庆无阶颂怀增极
与王师贺冬至
土圭测正想天道之默回官线加长欲人时之敬授日在斗而南至岁守心而西穰君子哉若人先生者是事恭惟某官运筹合意辅政同心五经总於石渠四时和於玉烛风行属部奠白盐赤甲之区云望清朝扶紫盖黄旗之运善调鼎铉仰穆乾文
与汪国史贺冬至
日在牵牛而至宜申庆贺之年人谓沐猴而冠未及威仪之着盖四时之序则固和於玉烛然五经之辞则选於石渠赖大贤靡所不容致小夫且以自立作为礼使以有礼仅知漫刺之怀尽信书不如无书尤愧空函之达幸贷狂之俗吏愿怜谬误之醉人永涤前愆实资巨庇
与成都y贺冬至
元天黄道肇四时玉烛之调画阁红炉千炬金莲之用名为厚德若是其甚欤数仅平分得者或寡矣惠心益施幸叨假之恩道气复充宜庆绵长之福
代王提刑贺正与王显谟
四序更端春王谨一元之始三阳届候君子膺百禄之宜恭惟某官学造道源智周物表惟帝左右一时曾变於斯文莅川东西两蜀今受其赐既兼被乌台之荐岂久淹马政之司适履人正定膺福祉既後陈於祝颂曾莫罄於悃
与路运使贺正
王政谨一元之始罔不若时君子顺百禄之宜膺受多福恭惟某官清时雅望奕世宏规衣冠耸京洛之余出乎其类襟韵挹岷峨之粹熙然似春既克阜於邦财宜渐膺於帝眷首乘岁律备介春祺远莫致於鄙庆徒深於善颂
与王制置贺正
履端於始朝廷谨受朔之元求福不回君子得乘时之义功由岁积道与日N某官厚德镇浮伟才经世典谟润色昔雍容为鸿合之华屏翰藩宣今造次系雪山之重既纯乎纯而进德故事无事以得民\望攸归春祺将介坐集寅正之祉时惟哲人渐符泰极之祥以兴嗣岁
与赵郡王贺正
爰纪夏正王人所谨载瞻魏阙治象惟新兹惟出滞之辰宜集迎祥之庆某官信能处已智不违时卫社一心亦庶几於金氏输忠万里夫何虑於玉门既祚之土以建邦又爵於朝以示远永依乐土知塞草之长春敢祝新祺拟椒花而进颂其为庆贺罔既敷宣
与王钤辖贺正
三元肇岁时纪建寅之初万宝回春人符交泰之象况备一时之舆望宜膺百福而鼎来伏惟某官卓然英才允矣世将传闻北地俎可以折冲暂总西兵藜藿为之不采适介人正之始茂膺天祉之多素着威棱若千里风雷之驶即期帝泽更一番雨露之新庆忭之敷陈罔既
回成都节推贺正
鸡声F旦肇元日之献图龙德回春属新年之纳庆方颂椒而愧後致简竹以居先善其职而宜国人\僚钦仰为此酒以介眉寿五福繁昌
与普州知郡贺正
鲁经纪事正标五始之文汉历颁常寅总三元之统泰幸交而迪吉履宜视以考祥恭惟某官月旦乡评阳春政术推诚赞化九天载想於玉龙治民奏功两地行瞻於金虎
回教官贺正
正月之吉始和务承休而无痉蜃又道至大乃积德以有容未遑韩斗之瞻首辱郇云之贶尔爱羊我爱礼推朔旦以表诚震为龙巽为风遇阳春而赞化
谢陈同知
恭惟枢密同知参政德能泽物学本积躬以仁义为基图加文章而黼藻筹边至略尺制敌之心仗节输忠怀九鼎重赵之意每见两朝之誉处最更万变以勤劳意念报君莫如择士至使迂愚之迹获陪俊彦之游直道虽行大恩难称仕固伸於知己敢主惰偷书不足以尽言聊形依颂过此以往未知所裁
上杨知府
义掩前闻名高胜社源本鲁诸儒之学雍容汉循吏之风湖右政成一日扫茗旗之弊左绵化洽三秋无田甲之荒凡桃李所生之蹊皆衣冠共纪之政供养三百指怡愉有相浃之仁仕宦三十年造次无可愧之事每有嘘枯之意不忘策蹇之思如某才地最凡性天不敏怅岁月s悲之久动山林独往之思昔以明经滥为蜀多士之冠固尝际祸几有楚三闾之忧幸眷诸台屡尘下客既无补於规画愿改试於簿书期会公门世有以贱为贵者从容朴学信不足使於前欤谨已遂於三熏行有期於一顾其为忻幸罔既敷宣
谢差遣
托庇逾年仰想绣衣之重垂名异日蒙华衮之褒纳匿瑕藏疾之端示嘘枯吹生之力诵言至止念德在兹如某小智自私大惑不解盖当益坚而当益壮惧轻招辱而轻招忧以故处於拘拘之间庶或出乎扰扰胶胶之外属依墙』裼腩衡殆怜粤k以成金冀为君子之器犹虑郑声而乱雅忽遗天下之材顾渭叟以腼颜视商皓而击节弗知圯上书矣况决稷下辨乎吾徒不惟古之谋奈俗儒败乃翁之事岂十数辈而易得者仰千百载而难遇焉实L浅闻误玷妙选此盖伏遇某官性天溥博量海深沉拔英俊以强本朝有仁义以利吾国老老而民兴孝等差素辩於人伦贵贵而上尊贤中饰特严於邦典未遂鼎调之命暂兼帅长之权致令庸愚滥邀收h某敢不佩韦衣褐食檗饮晡胥∈仂豆袤鹩渺蟪觎抖髟
投王显谟
伏审光奉纶言荣升计府见t士远人之增气信盛德大雅之可凭公路惟清贵名愈白恭惟某官受天间气为世伟人以儒饰吏而术不\以虑沉几而物无蔽中立不倚道弗系於荣枯曰思无邪心曷分於内外退尽部刺史之能事果膺圣天子之简求以公两镇外台善推明於德意而察九州循吏宿钦奉於诏条惟其爱民可使裕国躬驰蜀道五年既棠?之多声薄汉廷九扈陟稼卿之贰俾恩远服以阜邦财岂惟增益於县官兼可调护於诸将庶尽扬鞭之算行增秉轴之阶某顾以非才常叨下顾衣食遗母曾蓬户之忧道德照人宿幸珠庭之仰赖渐摩於至善每罄竭於微忠虽内顾其百不堪当自诵其三宜去登山见远顾幽深愧裴令之言割席求知愿终始效任安之义其为感激未既敷宣
贺漕使
遣使臣送以礼乐在车则闻鸾和之音化天下尚於中和域民不以封疆之界誉久传於卿月象初显於福星其悦无疆乃终有庆恭惟某官广湖器量长啸才猷陕以西二公主之斗以南一人而已英资孤竹昭昭贤德之荣触处甘棠赫赫吏能之着邮驷其行色蓍龟告其吉辰岂惟转漕於关中抑欲裕财於淮右为方千五百里喜遇青春所隶一十六州欣逢白昼爰望尘而交庆属开府以为新席恐未温诏应趣召即燮调於梅鼎永e赞於枫宸某下吏备员厚苟禄叟不远千里方切仁民而亲亲我独有二天敢不尊贤而贵贵益深颂咏罔既敷陈
上李漕
初心不武缪为千里之行末路甚恩近托二天之庇既自尘俗吏之列敢妄意诸生之间乘大贤之得时与斯民而共乐辄凭竿牍以候门墙恭以某官用在六经学高三古穷原反本归孟氏之醇乎醇成己立人如伊尹之觉先觉余波所及晚辈有凭久矣斯文之宗不胜其贵独於天下之器所取者去国五年承流三郡属干戈之警及於黎庶而钱谷之问至於庙堂乃奉明纶远将使指虽管仲徵求之艺公所不为然萧何转漕之肷掀裢报即储善最归缀清班某愚不适时官无佳况昔矿璞以顽而就砺赖化手以成材今头颅如此而远游负平生之知已尚寸心之未折於门下以堪勤大厦既成已作穿帘之燕一枝有托何愁v月之乌
谢除教授
窃以劝善之地宜拔其e而取其尤成功则天斯求有道而得有命苟一旦投之於英俊之域则四方指其非簿书之才乐矣文字之间爽然尘埃之外日眠何害信饱腹之便便官冷自如任诸公之衮衮遂其\懒养此衰愚是谓不赀之恩敢忘倾颂之意兹盖伏遇某官斯文宗伯吾道主盟常词於班马之间固弗论於晋魏而下贾生奏议诸老皆莫能言田叔入朝廷臣无出其右盖泓s涵浸之甚久故发挥振耀而每高佥揆通才岂宜称外归帝左右将岩岩而具尔瞻顾蜀东西岂悒悒而久留此敛百能而已具犹一士之不遗取於无心得之有义既知其志於力学故受之芹藻之宫又察其心於奉亲故丐以斗升之禄非知我者谁或使之勉绍至音务酣正味亦既以身而徇道先推所学以及人谨乡遂而令远郊贵左尚右招诸生而立馆下刮垢磨光明素守於再三报所知之万一

[book_title]卷十五
<集部,别集类,南宋建炎至德佑,九华集>
钦定四库全书
九华集卷十五　　　　　宋　员兴宗　撰小简
上宰相
某深惟相府之尊道冒天下天畀吉德神怀正直奋谋经济与圣胥会万祉百福鼎来岂有穷哉某一介西州之贱惟与胥民歌陶大化之余夙夜钦祝而已某自揣人微且贱何足以识测盛德之千一然百吏之末一属覆露之下敢以僭言之恭惟仆射相公蕴神机躬道妙上亮王采下纪民彝自迩年对司台柄德?遐表固足以本中庸于万事备赓歌于九德待之有道而载之无穷矣某区区庸妄何足以识之某仰惟国家世洪业阐大猷倡治于万世赞图赉弼必得盛德百全之英使庶工仰式而後可今仆射相公以硕大之资辅之以忠厚之望诚足以寄国之一体而正邦之百度天下朋应胥悦诚不可以殚述也
某伏审仆射相公氲抡帐烂儒|绅皆愿扫门而无因望舄而不得然窃窥钧座之意亦岂不欲广罗天下英才而置诸左右哉但无庭下一日之趋则无自而取之也某固庸贱然结志古文二十余年游神孔老之门含英漱润不谓不久谨忘其名爵之微距跃献所着老子解一轴伏惟钧衡之暇稍赐微睇庶知其才虽猥散而用力於斯文之旧也埏熔之余稍加光庇某区区企欣与日无既
某辄有危恳上渎钧听曷胜震惕惟九造垂恕是以敢冒言之故侍郎关丘公户侍汤先生皆法度盛德之士也相公以钧衡之重不忘雅素之懿不替夙契之旧此近世未有也关丘入蜀之始某待命宾次一见其文而称之至汤户侍入蜀求某于蓬艾之间而置之宾客之右周旋四载日听二公超卓之论稔闻相公道德之美是时已有弹帻趋走瞻祈之诚矣会西南省试偶以孱愚叨窃第二不幸万里南下沿道失舟惊苦之余仅得一第因赴诉於有司以故事类省士上三名求一教官以慰垂白之老卒成蹉跌於是因所学之素露尘之於钧屏之下相公乃哀其力学而摘其经言特赐命召是时某以失舟旦夕寒饿俟命十一日即出门更节而呼召之音至盖相公虽有深仁育物之心一士失职之念但某败弃之?不及沾司命肉骨之惠岂非命矣哉每一思之即悼心蹴骨重念某曾以斐文较艺西蜀滥冠诸经又以布衣出汤户侍关丘公门下学\人之所不学言\人之所不言一失恩道狼狈日甚今者迫以簿书之远地又以亲老之羸瘠欲去则不可今颠跻至此相公於二公折位貌之崇有莫逆之素岂其一客之jj而不为之动心乎昔李师锡秀才受知於李观元宾元宾亡後韩退之收h师锡而称道之退之之词曰元宾既远其文益可贵重思元宾而不见见宾之所与者即如元宾焉今某虽么微然即二侍郎之深与也相公好古乐道名高退之而亦肯弃二侍郎之所与者乎用是自决作为一书仰投钧座伏惟钧慈俯赐怜察羁蹇特除教官一次使得诵古学着陈言不失素志其阙次谨h如别纸伏希推明前者呼召之恩特赐收h某以孤生单微仰瞻宗工孤怀南注惟祈以大道日被宠光以福万宇?企?企某恭想赞燮大敫耢吨型馐┘暗旅虐偃ぞ佑非百吏称颂之可殚也
谢王中孚提刑
某上覆某官即日暄意渐深恭惟使节所届百城仰止神用兼赞台履动止亿福某方幸趋侍屏着夙夜钦颂敢几妙啬行即禁掖隆渥之除下情预深拚咏某深惟朝家世阐大猷仁被广宇独宪台之任矜式百吏内外惟均非得忠厚百全之士使庶工仰止曷云其盛哉今台座清节足以盖世道学足以迈往是用上膺宸眷下肃一方则禁近亲切之拜阶此而始必矣非诬非佞某浅中下吏窃仰宏度浩若河汉望之无涯而穷之无端虽夙夜涤心仰止岂足以测知万一者然徜徉西南上质垂绅下访佥论咸谓某官高情雅量英言奥述践更之久固足以本中庸於万事备赓歌於九重今其时矣旦夕元轴之秉某尚窃迟之
某伏审某官舂容风义震耀一世凡名流信士皆愿诵徽教言?德芝宇而台座亦岂不欲广罗天下英才置诸左右哉但无庭下一日之趋则无自而亲至范也某向者摄局成都幸屡奔趋瞻拜色然吏役总总不获日受硕大之言勉其所未足退常矣岂其天幸遽在埏熔之余一动光庇心神交驰与日无既
某常深究当代之士拳曲趄於大贤之门求合规绳曾不得履其墙伸其喙此无他仁人既在高位如炎曦一作而\爝自熄余光皆不足进者也然退求古昔之义或以涂中一盼为有道之深取堂下一言为晋卿之不弃国士相遇令名至今士如自治一已又何必拳曲趄求大贤而後合哉今某E庸无似乏一介之援独受门下特达之知则先生超然与晋卿有道而无间矣某退然自循於中非先民受知者比也敢不竭其犬马视後而鞭仰报知遇夙夜惟深策励而已
代人上张尚书
朱夏谨时仰惟禁掖崇深武部雄特职穹地峻神天扶赞台候万福某谨专勒记上询兴居中悃之诚右已悉比辰暑意渐盛仰惟师长百僚羽仪万化贤哲所介拥祥特万益寿而臧伏D妙护耆明永为王室依赖下副?县颂系之功
某仰惟某官诚明之质温厚之文二者皆粹然不杂所谓黄琮白璧天地之器南金东箭湖海之望向者屡试藩符均劳外府然汲黯寝谋望之雅意自当为本朝之重迩者黼所以深思旌车所以亟召先畀旧物行秉元枢旦夕真可踵而须矣某伏G制书以禁掖之任仰属盛德百全之英诚足以施六艺之明效分九品之清浊|绅君子与夫蓬茅之细民闻命之日皆欢欣舞引领南望恐拜除之缓也更祈养望台衡遂熙庶政则山公品题毛d雅亮皆不足列於大君子之前矣不诬不佞
某区区一介力劣才下梧鼠五技驽马十驾深虞不堪世用今者恪将使事远?体压凼⑹碌墙良辅俾无庸者得依洪庇与万类同庆诚夙昔之愿也感阎怀临纸无极
代人上杨尚书
夏令云初炎蒸渐剧仰惟典正七曹鼎来万祉神天协赞台履动止集福某谨专勒记上干典R矣迩者星迎东井风起南薰不审台座日用何似想惟濯缨清涂视草禁掖两有胜适更乞妙护一节即正三阶下情企祷之切
某仰惟某官富文笃学烛理明道冠艺於南宫蔼誉乎西蜀令闻令望表暴一世名流胜士殆未可而及也五兵要职八座崇班盖圣王姑示优贤之宠然超除特拜未见其止侧耳白麻之宣黄扉之入匪昕伊夕也不诬不佞
某窃惟国家P福生灵兼爱南北则继好息民折冲樽俎当有人焉今执事践扬中外阅天下谊理甚精且久则附近怀远之术胜残去杀之义非执事其谁茂明之某寒踪贱士远尘使节饫闻德望今聆显拜益喜庇身之有地也方堕万里外不获进伏两阶乃情依依耳
上许总领
某伏自瞻违崇仞历月之久即辰秋序微凉恭惟凤阁静深赞命宣劳神天兼相均协休和台履动介亿福敢几妙啬天倪进总台极上称朝家图任之意下情不胜咏诵之至
某深惟某官以硕人重厚之望间关烦劳当财用屈乏之时领县官经费裁奢而节化匮而丰嘉猷丕绩皆当次擢禁从今暂权两蜀万货盈虚为登进之阶耳某不才门阑旧物窃伏穷山知庇身有地区区之私未易殚述
某不佞尝蒙仁私备门下一介驱策警之誉之夙夕荣幸今则数奇命舛一去铃下不终大君子之遇然退自惟省窃伏古人之义甚久悃衔藁不敢持丝毫之欺以事人者此所以虽望崇闳而无愧也惟是感恩之深穷羽栖林不无托庇之望敢忘自修以孤大锡铭肌镂骨未足云比
某自四月幸饯台座於永康道中径归仙井五月末成都漕司以先生丁宁\借之故遂蒙不遗差权黎州教官某虽深荷台座雅眷存恤之不衰六月初阙期已满然某衰病之余望德门之惠噢咻未终见今尚伏故里常深思之昔晋文渡河欲弃敝席子犯闻之终夜而泣子犯不泣於他而泣敝席何也敝席旧物也晋文始与俱出不与俱入充类而思之此子犯所为泣也今先生德履固超於古矣仆虽非才犹愈於敝席伏惟兴衰不至终弃无令|绅有怀子犯之泣者敢冒言之伏几台亮
谢大卿
某皇悚百拜上覆都大大卿先生台座比日R蕴上承镇抚计司经画之间神明相祉台候动止万福某展布之怀已具右纸敢祈保佑冲德即践机柄下副具瞻之祷
某皇悚百拜上启某向闻都大大卿端行素履见推朝右故屡试霜台升内史誉望甲於东南盖哲人君子之履名位无往而不自得也乃者得请补外九重西顾之忧然夹辅之氲┠嚎杉岂容合下久外耶锋车之召转武可待也钦望钦望
某皇恐百拜上启伏承大卿才学渊瞻躬践巍科雍容论着诚所谓出绪余以惊世也凡儒衣儒冠皆愿阁笔旦暮承教但恨无阶耳不佞不佞
某皇恐再拜上启某深惟今世利源能衣被天下者无出全蜀而全蜀大利惟摘山市骏而已故朝家於此必用老成旧德才能经济者为之则西民有赖矣是宜庙堂眷倚於合下也闻合下视事云始胄д鸬想已游刃其间余地恢恢耳
某皇恐百拜上启某朴学下才隐约山城久矣未尝获瞻履舄今一旦收h门下遽贬台翰增光屋然过情之誉非寒儒所宜蒙也不敢当不敢当
某皇恐百拜上启某自分废弃今乃获与诸令桂讲磨所未至幸甚过望
上丞相叶公
某区区之私敢言之合下夫世有位廊庙官卿相而能弹压百吏震耀万世者必其中有以格於外可赞而不可及也故居则以德胜位动则以道胜欲事则以公灭私此数义者近世蔑有之矣相公先生独兼之是以不肖者得攀援於风涛急悍之中备员中都秋毫皆出恩力也心论感刻非托尺素猝猝可具衔恋之极不知所云伏自大参相公平日刚大之气以旌别善否扶导风教为己任迩者青蝇点素特然不挠善处\枉不竞如此圣上灼知特召遂有谒见刑仪之心此天日清明岂浮霾所能蔽亏哉m见君臣千载之契自此不胶而固矣
某才薄力劣然束逮今学非古不致力然亦不自知其果至於古未也向者朝无知闻相公先生一见温乎其容炳乎其语以为其言浸浸可与谈两汉先儒制作者某颛蒙笔墨受知一至於此何以论报昔者汉德光明谏大夫褒大夫雄颂贤臣赞充国此二子亦蜀产也况相公先生名照中外朐谄斐Ｒ烊赵父叫郯之义秉笔以r
某以穹卑之间不敢辄尔上询钧眷动息谅惟德门之祉与日无既某L感之积思巨身微答谢无阶有委今敬斋祓以请
与刘侍郎
某瞻违英绪倏见秋色中间一再上书度次第呈彻矣比日伏想邑屋昼绣远辈前哲万福来相欣尚欣尚自舟之西班心岑索骞於禁密者吾公皆可以意揆也风俗日顿委时事日艰棘何自从公岩居川观抵掌论道乎但规雅望不容久吏空山此则可念耳未即披际敢几以时消息行秉机轴以福善类至布至告
万里一纸之问不数数矣不当有请虽然恃长者无恐也有李舜臣字子思者与之州里本寒家子少不弄长不流颇通文谊非专学于恶习者如此人当在君子教载之域今岁登第调安仁簿冠履先後获漱濯於天河之旁愿终有以怜异之李非特仆客冯当可亦客之矣幸并以为照
与任子渊运使
某去秋三巴道路艰棘中辱宾遇之宠旅有开仰荷畴昔心期之照渠渠如此感慰愈敦矣縻系万里坐见残暑恭惟式沾新渥使事俱宜台候万福尊兄志於道学立已诚有本末推之华颠九牧当敬叹矣未容徐回一道也更祈为名业自厚行即特招之宠
某尝於便风驱状询作止令嗣初一二见过名门之秀叹仰不能自已也尊兄於某厚之至矣近欲具豆觞遍访之已出国都数日不敏乃尔无所逃责也能示照否表侄喻备乃扪膝子宗家也少年力学有师承既得第此志不堕泯又其叔充与子方年友雅故牵获至於大门者以义自守见公为已後矣闻尉内江又出治所其他\与教在兄咳顾间不赘渎也尚幸三复之
与王显谋
某谘布之诚已列右北辰凝Z斗寒想惟吉德魁旧茂跻协气无有纪极某将遂趋参崇屏向风瞻颂徒切卑
某上覆蜀故天府也物\地大然军民所须以一方而备四境为之支计者亦难矣取予翕张非得士安张滂之才欲上下两裕何由哉自台座主计以来公论翕然以滓苑盖言政而及化则政无不顺言利而主义则利无不通台座於此裕乎沛然矣益几宠光以副蜀人祈幸之意也不敢诬佞
某才下不文不足为世用然受知门下\予过量假令懵而无知犹当铭刻肺腑况结志道粗有知耶正以荣贱相间旬月不克布尺记於崇屏然夙昔依慕之诚无顷不瞻颂门阑也僭恳僭布
与韩道济知郡
某上覆前被教贶其所以蕲予甚过自分EE何以得此於至友且亲者乎感尚竟不可名春事流掷敬承即日装治之间行福一方\祉备顺某敬具记咨候区区复容嗣音预此不周布
某辱兄万里致缣素及手笔\谕过量自度无以报亲契雅旨惟竭意赞盛美而已乃今所得郡奇秀便近前书已具白矣更宜一意勉勉使誉处之积声下吴楚则丞相除吏得无用崔佑父之故乎空山留滞亦非所虑也兄其勉之兄其勉之
与汉嘉李清叔
某再拜即日隆暑旅人须发日化其何以堪伏想栖迟乐郊觞咏日适不知岁月之流此乐可名哉甚休甚盛某虽`清曹然人事役役终无俯仰一闲之顷内不自聊乃知前修着书静福必林处岩居非乌帽红尘间物也清叔知吾心乐否耶是心飘忽思与征帆俱西愿益持养以全名业为请
某与清叔言别後学力日荒落老候益冉冉将至又不精吏事大似了官逋非有舂容之态所欠与山间一二高士抱神一息耳造物同靳谁能违之公能役照我诚必为浩叹也贱属前过汉嘉辱宾遇至厚令人无涯L感
某别德之日殊N大抵拳拳多君子之思冬垂尽尊候体力转休未遑布问~益L悚乡曲黄忱秀才学力殊老於世故亦能周旋以清叔风谊之高能为明年於亲朋处创一学地以延之盖渠苦於食指之\耳其人有特操故为一及之望清叔加诚可也至照殊幸
某去岁道经盛都遂获披奉殊以为慰迩来倏及残夏伏惟燕居习静之余履况超诣万祉所介某山间陶然多难百罹之余侵寻二毛矣度跌宕诗史自有胜适乞为远业自爱千万千万
某苦无他技然从事古言者二十年余以公名亭之意甚笃故为笔此记然其间字语皆直遂欲不惭作者耳
与四叔承事
某百拜覆四叔廷评尊右违去侍侧泛涉经年三峡重湖之险不可名状迩来盗贼尤狼戾侄远道多有意外之恐侵寻至穷腊方至阙下既已艰苦矣岂谓主公又先去国在芜湖曲折见之根本既摇枝叶何赖焉但以君命犹天不得不澡心一奉清光宣赤诚耳又平日相知如王枢亦化去王侍郎中孚亦遭口舌小臣如枯D但倚文墨忠信不问\口纷华悉心陈议而已兹时炉^正汤火焰焰可畏侄相时欲求补外未几见玉屏先生荐者五人皆以次跌去不谓主上颇怜孤忠官之三馆之下使纠逖四方之士自揣愚驽至此视三肺捭灰哟私允迤饺战潭街力祖宗重仍之?也知幸知愧侄既试院一出差除既已先定而诸郎曹诸馆职t聚以贺庙堂以为两学得人因此更薄有声名然见嫉者亦不无也伏恐尊叔要知子细耳诰词h之右纸去梦协弟於文字不可不力吾门寂寞幸加意
某皇恐拜覆四叔廷评尊右万里外数有西人来必问诸亲尊者起居状知入新年甚安慰喜无量某近蒙恩召试禁林薄技之奏赐诰第一天语亦数及之是皆祖宗福庇尊叔平时教训之力今冒道山已两月矣t玉之府真清逸耳近亦以满所司月日复将改秩已得旨放行惟三馆有此法其他不可也
某拜覆四叔承事涉暑恭惟燕息靖休尊候万福某去侍侧跨三年余梦想常在三反酥泻Ｆ昏湿夏中恶暑中人摧颓如醉状真可畏也又饮者食者俱非蜀产弥觉不堪耳侄甚谋归计若得一郡以西为幸近上以四朝正史未就建置史官凡三四员侄与仁甫各预其一度事势未可以卒去然麋鹿之适当在穷山似此不见有味也叔寿祉愈穹更宜服适不当以家事介怀酒养高一切可也侄方谋般家有可教者愿细语之某拜覆四叔承事不侍几教近五年岁月易得如此每念老叔及二婶今皆高寿而劣侄又为一官所羁思归不废促归未能也可奈何而又故墓拜扫之念梗於中涕叹无有巳时耳此时又及三秋海气昏昏殊无乐态伏想故山高明之地尊候迩来日益万福杨老弟学力可谓笃老而进取之愿未遂兄岂能不慨然乎更宜勉勉当取一第以晚盖也卿相爰立士民胥庆前归正士危疑万状今着眠矣三山之光与天齐也更烦吾叔与乡父老言之不及一一露布也先此劣侄立朝屡争一二大事即欲投劾去矣归川者必能具言之所争者不可形纸笔会丞相来所言皆合则劣侄尤以为丞相可辅天下大事尚可为也且复少住

[book_title]卷十六
钦定四库全书
九华集卷十六　　　　　宋　员兴宗　撰小简
上虞丞相
某一向窜伏穷山艰难百罹然万里浩恋氲轮门寝食以之所谓穹卑有间而心则无间也冬事将艾恭惟机政惟新燮辅休明钧候万福某已三熏欲趋屏下以聆謦之音梦想顾瞻无须臾之置谨先布持诚惟钧慈少加亮察
某身堕一隅犹坎井然岁月不悉南州之事其要者可不问而知知而喜窃聆大贤之进用因卜朝家之休隆耳伏惟某官望高一代牍诎俦倨溆喝菟薜鹿室巡恍囔肚靶拊蚧蚣之矣於今未始见也既积天下之誉徐回久之今始本五兵跻两地是岂以他岐异辙致之哉天故丰之自叶流根使中外衣冠熟其德播其馨而後见之用也故所得虽迟而所就大矣甚盛甚休某辱知遇之恩最倍夷等其为忻豫不能已已自余益几保卫永庇海县曷胜祈祝之私
某恃仁者宿昔之照钧阃崇严敢冒言之某向多困踬非惟自怜虽蜀学公论亦或有相悯者今毛种种矣其业履颇亦近古且欲持是安归乎使乡来不第尚欲冀幸当世名达有推振者如张愈苏洵一时荐h为文韩所知是已某且久叨第复为西蜀稍见题品自循其中未必尽出洵愈下也又特膺大贤之知故相公於某久怀悼屈之叹今者入秉机政器足运力足施苟复而後之则亦无告耳矣昔韩退之保籍之不畔去故韩之道日尊而籍获为其徒不然後世何有籍哉伏望相公兴念於此则大恩大德岂归他门某所述外史於幽人豪士稍有着见似於国朝大训不无寸补非敢愚诬自赞也
某孤露艰棘之余心驰德门无由即造有不自聊北辰斗星恭惟外身勤国定劳万里天相神辅钧候万福敢几为眷注之重保链至粹以究光复之刖播万类下不胜叩叩
某比因兵留南者辄伺其归归即询以诸军声势敌人消息诸将勇怯虽细人不足以权大事然即其言类皆拱手稽首称道两淮荆襄自魏公及先生皆抚摩安慰懦习渐革国威渐立虽无险塞若荆襄为甚而今声势亦见矣诸军幸甚又某官先生x赏给均劳逸日夜亲抚士卒如此则上下气势不隔矣气势不隔则利害均利害均则驱东而东驱西而西虽蹈水赴火皆为吾用者故曰令其一信将仁以勇士选以饱胜之道也况先生已负海内之望将帅无前之功事适机宜而政兼畏爱跬步登两地乃余事耳然区区有怀非门下肺腑之事不敢以禀韩退之为李尚书深之曰藩维虽重合下居之似稍外若虑有所及宜密以上闻不宜以居外自待接过客俗子不宜泄时事务崇深以拒止嫉之口亲近医药以致和宣滞此三言者皆退之诚於李公之言而亦门下今日之龟监也李公不鄙退之之词卒为名相况先生盛德重望倍万於李哉故借韩之词以为请幸澄亮之
某属者多辱手书存记自念摧颓多难之余疲神古书星霜余四十矣曲折不遂其槁项空山岩居藿食固当不谓某官累番之墨渠渠慰勉不忍俾之贱等瓦砾同弃於道似欲论举使少伸眉於世自谓庸陋何挟何能而可报称先生虽达士遴才不间亲外而某日抱玷知之恐一味感惧而已某七月初终不子之愆日月飞流尚安所视息哉独怀扬名之念异时勉之可奉丘贫某非其人也伏惟某官先生出忠入孝为世所推愿推锡类之意挂名言端使曲学俚音粗有所立以偿亲志则如何其为感为慕也伏惟特赐亮察进之誉之翼而致之幸甚幸甚
某惟门下数膺大赐情倍夷等若三山之高莫可言喻州榜得刘季高侍郎一纸遂成伟观山川以人物重轻字画亦然王公之流字非不劲丽然有如时花旋落旋弃独鲁公乞米帖千载俨然此义可察也钧谕以刘公名节文章德齿俱高谨已达之冯守矣志修字亦有法式宜为一方所钦重耳
某窃食三馆遽已数月每推省大恩崇?相望万里无以酬称比於乡人及去兵道襄汉者皆连上起居之问盖自九月末轮对之後天语甚渥不免有忌恶之者小臣知悉心事君而已其余进却皆不能计朱尧俞人行已令面禀曲折度恩屏未之知也往日在汉中见义士为诸将所贱甚困故前日子专及之中指弊病盖已十七八此先生素所知悉且欲大有所矫革者也今得志得位不为则何以慰西人之望况幕宾如王能父必能为先生同力区置祖其先人之故智也此已下使司多时见黄仲秉说先某子一日前使司亦申明事目相符如此盖利病灼然彼巧者以为有心言之耳可发一笑某自秋後连以胃疾在假迩来强扶头体弱颇费支梧先生远我谁念之者又旅地私挠百出仓卒未可立具念赦邮最迅故寄心一纸匆匆叙瞻仰不宣某自长江^首瞻违俯仰之顷周流半岁矣羁情远意与日增结即日庚火俱流恭惟颐护作止天相神休钧候万福某冒三馆日费俸钱虽首末荷仁贤识擢之举然才下官微未能努力不知补报之所仰恃英明必赐照念耳近闻屡遣旌车相公今日出处又关人代兴衰不可不重也昔唐肃代能惩大难化理清明独李泌为之经营至矣身着白衣不受职故士不忌不离香案而待君命故谗不行两河叛贼随其手而举之泌之所为有以至此也若谋之不坚已复自外职相而士必忌君多疑而谗易入虽才若太公何以善其後一日黾勉强为之首尾衡决前日魏公是已愿相公o悉此义蒙德思报不计轻重务罄其诚故辄出此言不赐督过幸甚
某窃闻事君有量而後入无入而後量先生决於中必素尽量入之说矣其他人情物态事势险易子渊子辅必具言之子辅之去甚高某怅然无侣他事对面荆棘未易宣心若尔相公即为言之不久能为先生再出否端人未易得也子渊详明又故客能盘桓侍钧监俱来乎都下有他委异日敢不敬承
某比於蜀兵王宣处具曲折之记度以次窬座矣心旌控薄无顷不在门下有怀瞻溯与日俱流大冬又薄恭惟藩翰之间外控湖海钧候动止集福蜀固天远国大事此不当传传之或未信耳闻迩者凡尊主庇民勤边外身者已皆为首拔此举也甚休甚伟乡士有鲍朝卿秀爽有立久从仆游乡行甚敦即获第到天阙参部同辈中最寒约念氲旅世者近自家山谊当执贽於前耳若有艰棘处望为提撕不胜僭越之祝敢以为请逖听崇亮
某~奉命畀职承明实惟君相早夜急才推择至此然某浮食三馆讫无他技重以生平多难积忧成疾弥月在枕退惟清朝优选大典所寄动流无穷安可令病弛者冒焉居之伏望钧慈特与敷奏改畀望士庶几公言得伸而亦某退安职分之一也炯炯孤诚伏乞明照某自惟弱植所以培拥而霜露其英华咸自德门发之旦旦敕励此志犹惧不能千一报也今又辱丞相先生周泽之渥分仁寿之原委以祝其赋形之初藉名德硕大之老二书畀焉羁人非独有感亦有L也敬再拜以致悃臆之谢诚蕴微默付言外
与直阁虞宫使
某伏自江上寒涛中论列遽此两周岁所矣每因乡使三拜恳E之记矣万里凭尺楮固亦可笑然非此莫能宣心也某於德门父子辱知最深殊愧无毫铢补报但处南州班列间强项不回一~声利以此不L於天地间是乃所以报知己也伏想必为一笑暑候有渐敬承即日琳宇超适神守泰定台候万福提宫必须侍夫人尊亲来益昌人生父子天属团聚之乐万锺之富贵其可敌乎某旅梦三年矣二子方O中人之习易流每一思之r趣亦为扰扰自度力微亲戚无可倚未能般出蜀耳时中尚冀以门下亲宾时赐教饬不胜日夜之望
上绍兴师相洪文惠公
即日春暖恭惟耆明迪哲卧护疲民神天荐祉钧履向用全福某职縻学省尽出钧熔何当服勤崇屏仰奉鞭{亲履P也曷胜依咏
某违去崇馆几跨岁矣Eo之迹不自齿於俗静居坐忘而已独於门下诚有饥渴之勤然奏记布问时作时旷亦恃大君子神融道照不以苛礼为拘拘也比承相君每接人士常形牙颊有存恤憔悴之意相君於士始得其文不特爱其能又忧其身至於切切如此相君真乐士哉冥顽毫未有补报门下但思处下陈颂义觌教为终身荣也企仰企仰
某向尝论相公先生德爵之重当有与国俱隆者前此出绪余选用百吏张持纪纲朊高世天眷久渥姑藩翰抚摩之寄然均逸之久与其福一方曷若再践台鼎遂福天下耶舍人之装旦晚可趣不佞不佞
某束志古道常以不合近世绳度为病自分不登\目相公先生乃形於余论发於教诱咨以笔墨古始其言奥矣书教枉及三复凛然此退之所谓不以时人见待之情而以古人见待之意直重臣所以敦\薄俗而後虚名者也某不佞何以处此但钧问辞严义密及\碑所出何地何里不敢以不详对缓於申答用是故也其o悉具见於书伏望钧慈特赐亮察更为指授其何贶如之钧阁仙集之眷发祉川增矣都不使令敬三沐以承
伏以孟冬之月恭惟某官偃藩卧护神明扶持钧候动止万福谨具短启仰尘记府申候之仪谨列右楮即日冬律告新霜风初戒不审钧用何似载惟一代儒宗两朝元老氲滤备何福不除更乞仰副倚毗妙遵时序即闻涣号入冠鼎司以慰苍生之望云
某伏审茂膺天\来镇藩辅方面得贤中外称庆恭惟庆慰窃以会稽巨屏密卫行阙实为东诸侯之长自非耆德莫宜任其责者其间以礼~之尊暂屈临之往往为之假途侧闻皇上图旧之念寤寐不忘衮席久虚人谓有待区区之悃得之舆论非敢谀语也
恭以某官躬大受之资起中古之治以阿衡纳沟之耻为己任以玄龄救时之术为未优而道大不容暂兹去国熙天之绩郁未得施彼都人士莫不引领倾耳以伫大老之归鼓舞钧播将天下实赖伏自违去光范再阅寒暑矣虽尝三贡庆牍三奉诲问足以少慰恋慕之诚犹以不获一望履舄为恨比者旌纛来临复以职守无从修敬i风翘馆邈在霄汉下情瞻仰日益乘幸扬庭不久即有依归预以欣拚仰乞融照
冬候纪极恭惟偃藩卧护神相忠嘉台候动止万福谨具启仰尘记府修问兴居谨布前楮即日春事伊始散凛余劲不审钧用何似载惟盛德元老神物呵护敢蕲惠令之余精调饔寝嗣有涣号以宠公归区区诚情不胜CC
某伏审自膺天纶夹辅行阙股肱之郡储贤得隽中外隐然恭惟庆慰窃以丞相先生深纯德履一世誉处故又为东诸侯之长久劳於外天下日望锡衮之期钧轴又且虚矣非公其谁任敬再述荐绅公祝云
某窃伏三馆覃精穷思器任有极夙夕依仰恩地志不足达言不足殚也自惟何修何饰而蒙钧座勉以正大之学可参古昔自省孱虚百念灰冷何为得此於公哉何当密侍左席启发蒙端为大君子正类之依临风重有企
与泉守王龟龄状元待制
某不良时学岩居积数十年晚得一第自度於天下事何等可为者正俯仰不怍以瞻识大君子也退念久糜中都之禄无尺寸以报陛下何面而西乎故迩者归附之摇摇嬖臣再入皆三馆言语议论之职所宜吐口者也何长之可名比观答宋秘校书乃辱以为今日朝阳之鸣此岂所宜蒙哉前日魏处士元礼亦四三上书及此是公不愧泉石可敬也所可深怪者平时以儒冠自名从而下石以挤斯人名义至此尽矣待制年丈闻此必一浩叹也某虽留然中间飘抑沮动亦风中之叶耳今犹未敢穷日而去以张丞相二三子尚或一意王家兼待制年丈蹈义纯明造次不忘吾君也终夕冀旋朝以壮清班耳祈望之诚默付言外
与元章大卿
某比者劣病相仍矣怪事万绪何独燕麦轻摇东风乎老兄视仆此态此抱尚何等可为者如兄涵负乃复散署外缩袖旁睨之余吾庸知免乎此仆所以每赞诸公摘垂天之翼而敛置道侧者独兄矣知罪知愧元章子辅能甫绍祖同荐入而反覆得旨先二公岂非命哉子辅渡泸端自不恶一部鼓吹孰与雪雨而待漏兄声问将为之次矣兄其少安
与范伟明运使
某违教谊逆数之三年於此矣每念崇才伟度振绪余则有以惊世继闻手一道之节百城肃畏今世快士有以超人者果然必公也钦仰殊甚凛冬如许伏惟澄按余暇神具荐祉台候万福未瞻晤间D为修途珍谧以前四辈之招至布至请
某自别崇屏艰苦百罹坐暌老成之教侵寻而苍苍矣独笃道着书不敢替前九哥机宜学士闻宰一邑书邮定络绎耳久亦不得记月题风驶大发不掩当有朝燕晡越之功耳钦颂钦颂少请乡士鲍朝卿字宋卿力学敏劭久从仆游既得第欲参使部凡有可以提撕者度不待某再三之布也伏纸不胜祷幸之私
与王宪
伏审某官舂容风义震耀一世然着书之工穷易之秘某下士也乡者在汤侍郎门下从旁获G斯文因论今世名流第一是时心往形留恨无庭下一日之趋而亲至教也岂期天幸获在郡县使令之末则景仰自慰之素一日伸矣
某肤末於学虽有意於先民古书然志有余而识不逮乡者滥以明经冠蜀士万里风涛冒死而归有司使试簿书退省不敏人微才下奔役固宜然去岁许大卿今兹王郎中皆以充幕下使令某深惟进身循分当从仁榇朔鞘浦然盖天所启因至幸堂下之见也邹罩极不胜卑
某恭想中和惠民之风既已称冠则庆闳上下百趣均佑亦不祷而至也今学士行膺J然之选西南佥祝?俟?俟
与喻少穆知县
某夔门言分转首陈迹矣俯仰再见冬候此情惝恍何如也即日伏计燕息余闲台候万福表弟度已荣改今必归s乡山去冬榜目倒指吾弟必无逃名既而相遗邂逅决科择鼠为璞者有司例尔耶安之安之以迓晚成盖至望也令兄今安在已之官下耶因风寄音不一某束行李南来局退独静坐一僧而耳天南俗物盈前此道竟谁与语然荷渠侬相推可也表弟知仆乐否乎某来此并去冬已面两得对皆不自疑外每以表伯郎中扪膝先生为法巾车候去官之穹卑置之度外或者尚以为矫不能恤也一对皆拆今日碌碌长成背|疽根异时心腹肘腋之变可坐而须者幸上圣明能容之虮t臣无憾矣舍侄归可问意谨不敢於此泄之耳有可以开晓者表弟勿外
某贱累皆未能成立亦未谋般挈然梦魂飞於三山之下无日得宁耳表弟何以垂教旧见表伯扪膝先生檄蜀迁都等议岂可令後世无传便风h示一本并寄行状志铭之类及劣表勘书於此可为公言之忠节不遂砻灰采馘阍说及否此最不可缓惟昆仲重图之
慰蒋右相葬母夫人
某稽首慰言伏承国封太夫人捐箦日深襄营在目恭惟某官哀摧感慕何以堪处某因风敬唁寄意咳桓祈上为君国社稷抑情俯礼某不胜诚悃之请
某窃以摇落之秋风露凄紧旅人履之百感自集又况大孝天锺德性夙禀者乎伏想某官内衔大恤追恸永久天摧川湮无以喻也苦痛苦痛然退闻先太夫人抱神虚寂虽寓世谛而初无生死往来之相也一生为家植礼为国生贤轲亲母皆不足进是所以为不朽也万冀孝情超脱俗苦之外庶广先志云
某尝思日者国论参辰世故瘠病非得大贤一手抚摩岌岌乎其艰矣前此主上用是进丞相於t望之中声业就绪不谓济川有期而陟屺增悲矣此非独大门之忧乃元元之忧也某深知故事窃谓富文忠苫席守志确然不夺天下与其孝赵韩王径以从政视国如家天下以忠孝兼与之况主上今日视丞相一体也一体既外天日炯炯能无望乎愿加三思绎至礼以伸大义中外之瞻惟丞相重图之
某两随下僚尾拜灵几而又声慰於大路之侧传谓孝子不忘草木则门下贱士度或在记忆之列也卒卒瞻望如不得门~益耳
慰韩叔厚表甥丁父忧
某慰言不意凶变祸延大门三哥知府遽然捐箦天涯老表闻问失声痛怛涕泪不自已己想惟孝性所锺天地摧裂悲踊奈何苦痛奈何恨以宦游縻身一方不能振号几筵生平中表把臂之旧黯然万里消魂而已更望裁哀严灭性之戒为门户名业重
某窃知三哥半世壮怀不舒近方有一日之适兄弟六千石大门伟事也尝三叹以贺矣西人续续来或说病状初不以为信继又信然终已不起意亦有定数乎直履清致弗遂止此令人不省惊心惊心某所赋危浅须又与日化旦暮苦求祠禄以西桑榆心迫归访肺腑之戚则遂隔世矣此此抱凄楚如何慰唁礼如别章表姐锺意外之祸想惟哀疚不易子孙贤雅晚日可以慰前耳深亮深亮
答喻德称
某辱移记劳勉渠渠哀中铭感倍万矣属来暑未减伏计苫几翼如以礼自支某不子之咎转首遂迩祥琴之期痛疚之忘曷日自已也过承以斋信见惠感刻感刻先丈铲迹民伍而左诗右书退然隐君子之风向年促赋以赠由是也兄乃欲令书幽堂之铭恐不足以酬盛意如何尚容嗣记以既区区之怀也
答陈经干
某久违教绪殊切瞻企南州匆匆度岁每三山中表之思忽被尺感颂殆不可名秋F流火尊候间来敬惟万福某冒玉府方惧无以称塞又归意促促每驰神鳌之巅矣尚想一陪几杖里中至乐邈存梦境也见彦瞻丈武翁叔凡文社诸父兄敬再拜附乡仰意起居之间万冀以寿祉崇啬至布至颂
与荣州勾龙知郡
某顿首具禀辱叠纸感思两极向日逆旅岷下得瞻近先中丞雅意相厚自时岁月如流老成凋谢使人心感无穷耳既被教约申实如此信然称其家儿也慰甚慰甚俯仰俄顷名门有人岂容使君久空山耶会体病劣劣作答字不能佳幸孚照
与喻子真表兄
某顿首启王子春来闻问具之即日坐计侍候殊休某前此偕舍弟诸人已适山寺四顾幽寂其於文字可冥搜也仙井里儒千百为t吾表兄不相求之顾欲见咨意者欲相从寂寞之道退之所谓请继今以言也闻令表李君亦同访其人盖中隐厚者宜与偕也
与喻汉辅
某顿首去岁闻公首冠三山缄书远贲蹈拚可胜意谓日月即至都下有司眩冒文墨竟亦相遗乃尔怪事怪事仆老矣初奉徵命至江上而主者去国一二相知又连去并斥自分饥寒路旁矣无可言者君相欲招示远服遂特创此阙司t士於馆此退之所解让者而况仆矣哉然肝鬲楚越未易言状愿公更勉前修又再周岁观光上国矣当有休问也
某顿首中间承知首奉计书矣意谓便~青冥老将又复伏垒耶可念可念岁易经春比来作止何如运干文丈里居万福仆冒下馆滥为时士且敬且嫉间亦同尘汨泥以自免尔终未若与公辈抵足洞前形神相与也伯椿君节子发德茂相安好否仆侍诏此间客愁缚人臣朔之饥又不免也一笑一笑具手墨达汉辅今已再矣公非遗我者也
某南州恍恍度岁如更朝晚然尚思田间与故人一饷把臂之乐惟梦值耳真感真感秋作矣为父拱侍有佳趣否得所示字大瞻尉某官一念捐竭以报所天此寒儒职分也南冠例亦相乡独吾土人数加沮谤欲少加辩质恐为岷峨羞今姑安之耳近奏艺中禁上悦可之赐诰第一不免谗嫉愈\所倚者正论而已汉辅何以药我望时惠音切伫切伫

[book_title]卷十七
钦定四库全书
九华集卷十七　　　　　宋　员兴宗　撰论
圣人和同天人之际论
天下皆知神之用而不知神之所以用虽上下之异圣人必有以一之一之则能贯之矣虽物之类不可以合至此不能不合也故天之高也人之卑也圣尽已而存神和同於其间而不能不合矣何者神之所以用一而能贯之效也扬雄曰圣人和同天人之际呜呼非神之所为乎尝论天人相合之际甚可畏也圣人能得於天且不得於人乎不得於人且得於天乎圣人奉天所以治人也治人所以奉天也天道虽非人之可及然未见舍人而得天者也人理虽非天道之所备然未见安於天而不安於人也世之言曰天自天也人自人也是知形之所为影而不知影之无异乎形也形影之不异则天人之无间也故智者不可以告语者虽语不信也今指雨以为湿日以为燥风以为动星辰以为盈虚曰此无为也天也殊不知知天无为所以知人也人理寓焉天不人不因也指礼以为极指刑以为防指教以为具指名义以为本曰此有为也人也殊不知知人有为所以知天也天理寓焉人不天不成也故圣人和於己而後和於人和於人而後和於天万物莫不和矣天人交相和圣人处之无间和之至也虽然势如此其相邈也用如此其相~也一有不和有不同圣人如之何其可也呜呼圣人於此无伤也圣人之诚明则形形则着着则神神则於天地亦有以贯之矣他日有不期和而和不期同而同者自然之效也昔者五帝之盛帝惟尧为然尧之圣可自用也钦昊天授人时钦天而授时故尧德动天尧无废人然则於变时雍者不期和而和不期同而同之效也虽然天下知其二不知其一二则天也人也一则神之用也二而能一则吾不知人之异天耶天之异人耶圣不容言之妙而雄言之乃知雄者亦圣人之徒也不然存神索至神之用者雄何自知之
唐虞三代之纯懿论
帝王之心自有真天下宜以心寓而不可以迹考何则天下之心日竞於伪而习於诈此非其外之罪也利害交蔽乎其中物日胜而心日流则其心之本真杂然而溷乱者决矣是以古之帝王先存是心於精一之地默全其粹而明着於用使天下发蒙解蔽可教可治而其道不入於异之域何者吾心自有真举斯心加诸彼而已矣隋王通子者知之故举纯懿而归之唐虞三代呜呼其伤时不能古而思有以复古也欤此唐虞三代之纯懿之说窃窥天地之间得其至神之机一气之运然後知帝王用心不偶然也二帝之道元气之未判也混沦磅礴发达万物而不自名于万物如是者阳邪一气邪天下强以一气名之不谓一气之纯其可哉三代之道阳之既判也有赏则春之熙然有罚则秋之肃然可以循而化未可指而议也拟之二帝若未甚纯然措诸後世则亦大纯耳故阳虽具而天地无心刑政虽具而三代无心亦不谓之气之纯其可哉自帝王之後天下教治每变而每下所谓世主者漓其纯诈其愿盖亦飘风暴雨摧败倾折阳之变穷於此无所复入则已矣故人伪之胜不息而帝之真不见是宜王通氏推纯懿之道而有所思也虽然通之论着谓汉魏其心正其迹谲彼於汉魏犹未知之则於帝王知之宜未悉也何则唐虞三代之世有所异者揖逊征伐则其时之异典谟训诰则其书之异章韶C武则其乐之异若是异甚者政迹也政迹虽足以见纯懿然未足以尽纯懿天下曷若退而深思其心矣乎彼其心真之所寓即纯懿之所在也尧舜禹相诏以执中汤之临民以建中文王之所以立民极武王之所以建用皇极盖中极一物也而均不蓠帝王之心不谓之尽纯懿而何故曰帝王之心自有真天下宜以心寓而不可以迹考惜乎王通子之不出乎此也呜呼人之为心本於纯懿一也不自帝王有不由桀跖无然帝王不肯为桀跖桀跖不敢望帝王卒相倍蓰何也桀跖心本诈帝王自反之帝王心本真桀跖自伪之真伪异而狂圣分彼世主欲知帝王之纯懿其可忘是心真也哉虽然天下之人能寓是心使喜怒哀乐之中节则在我之真必不丧其所寓者庶几纯懿矣彼秦之治喜之过则流入於任使而不纯汉之治乐之过则流入於乡原而不纯东京之治怒之过则流入於狂狷而不纯齐梁之治哀之过则流入於空寂而不纯孰望如唐虞三代之一心谨治如出一家如交一臂哉有隋世道之区区通之及此言也通之念深矣
舜道形于夔乐论
大道不隐则大和不散天下无所不尽道则无所不尽和盖道日用则和日着尽其和者固托乎乐尽其道者吾见不出乎君臣之间也昔者上世之君孰能之舜能之也上世之臣孰为之夔为之也方舜之盛命九官命四岳海隅苍生无不顺帝之命至道之和岂特尊俎殿陛之间哉吾见天下无一物可以忧舜而舜亦无遗忧也昔也民望道而道着今也道既着而乐不施则舜何以自见于後世哉故舜之道形于夔之音而察夔之命即知舜之心相与以道而相寓以和是或击或拊或合或止或庸作歌韶尽美矣而又尽善也呜呼虞君臣无幽忧惨戚之意故乐如此彼既足以仪凤凰岂不足以仪百辟彼既足以舞百兽岂不足以鼓舞天下也欤
成周以礼乐化多方之民论
天下之道振则兴弛则废怠则无及故帝王因礼乐以兴时非因时以用礼乐也吾仰思上古帝王之所为今乃惜汉唐之自弃也成王之王周也救商民于水火之中若是其未止也然周公念之召公思之出于殿陛而加于训辞非礼乐弗讲也故多方之民卒无有刚戾难制之气肆成人有德小子有造吁是非礼乐之力则何力也夫天下方苦于茹荼之余今周一旦与之太牢天下孰不便於口体哉
唐治不过两汉论
风俗者尢煜轮脉也古之善观人之国者不於形势之强弱境土之广狭於其风俗而已矣方朝廷清明君相明良忠厚之化形诸庙堂之上而纯一之风扇於四海之表若是者其治也逮天下多事上下相?凌犯之风施诸G席之间而刻薄之习放乎四方万里之远若是者其未治也三代而下言治者予汉唐徐考当时诸君之所为与士大夫之所崇尚因以观风声气习之厚薄则两汉当近三代而李唐殆未也作史者言唐之治不能过两汉其谓此乎愚尝因是说而有感矣自唐虞而逮于唐几千百年间共是天下世愈降俗愈漓三代之征伐不及尧舜之揖逊两汉之战争又不及三代之征伐而况唐乎大抵上之化如此而下之俗未有不随之何则感应之理固如是也尧舜三代之风俗姑置勿论然因尧舜三代而观汉唐则唐之不过乎汉尚可议也何者两汉之世传二十有四君李唐之世传十有八帝若举其世而差第之则是论世之过不过而非治也举其君而优劣之则是论君之过不过而非治也所谓治者虽系诸人君而关诸风俗有风俗厚而世虽未大治必曰治有世虽治而风俗不厚曰未治可也西汉自高祖B秦诛项取斯民於涂炭而抚摩之约法三章有尧舜禹汤之典刑迨惠帝及景之世兵甲息囹圄空垂髫戴白耕田凿井於天日之下上而为君者清分尚下而为臣者清分习班诸唐虞虽不侔班诸三代亦几矣是俗也历武昭宣而未衰至元成哀平之世汉祚虽亡民皆思汉而光武得以用之天下大定退功臣进文吏召礼故老招致名儒因仍不改灵台辟雍之设大射养老之举汲汲然与斯民咏歌先时之政者凡以调护风俗而使之久也永元之後政令虽弛声教虽微然陈蕃李膺范滂张俭之流相与出力而摧奸锋终汉之世曹操不敢强民以亡汉正顺之俗虽少衰而犹在也故曰有风俗厚而世虽未大治必曰治两汉之谓也唐自太宗取孤隋攘t盗不数年而成帝业亦可少休矣然突厥高丽之伐不一日去兵虽开文学馆召名儒言天下事其极於美教化厚风俗者何事也当是时外户不闭行旅不V粮人指为太平不知治之效不在是也一堂之上父子不相悦一室之中兄弟不相容以之仪刑四海俗何由厚哉浸及中宗之世亲遭母后之难娱弄大器倾倒九庙无一臣一子敢诵言者其稔熟见闻如此也迨元宗亲平内难几至太平侈心一动穷天下之欲不足以为乐马余粱肉而民甘糟糠木被文绣而士被鹑褐其亦有天下之念否安史之变河北二十四郡独一真卿抗贼帝初不识也俗之委敝於斯见矣自时厥後重以卢杞赵赞之奸李训郑注之佞有一裴度不终用於宪宗之世一李德裕不能任於武宣之朝浸淫雕琢而唐已亡矣故曰有世虽治而风俗不厚者曰未治有唐之谓也由此观之两汉风俗如此而唐如彼风俗治之所关也唐之风俗既不及汉治其可过汉哉虽然风俗者非一日之积也汉之所以厚虽文景等君有以成之然更战国历嬴秦去三代犹未远此汉之易为力也唐之所以薄虽太宗有以始之然更三国之纷争晋魏之攘窃与夫南北之战伐隋氏之奢侈此唐之难为力也然尝考太宗之圣明其立法定制经纪设纲意将鄙两汉而肩三代岂不能为其所难者卒之三百年治效不独三代而又且两汉岂非不能移定纪纲制度之心而用之治家刑国耶呜呼世之治乱乃人之挢踩酥挢苍谠气国之治乱在风俗爱惜风俗如护元气此不易之论也昔齐至强也周公知其後必有不忠之臣卫至弱也季子知其後亡皆因风俗而卜治乱者也学者欲次第汉唐之治以此观之
韩论
愚闻秦氏未尝不求善韩也秦不得韩秦大不王秦小不伯如是者何也韩氏甚邻於秦韩兵最少最弱国也韩附秦不附山东韩忧在山东韩附山东不附秦韩忧在秦韩托国於秦则秦益重托国於山东则山东益重韩托国於人彼公仲公叔公子伯婴之流日夜震动不知所出卒举国而听於秦惜乎无有如下臣者之言以晓韩王而计其便也且异日者山东非无意於收韩而韩氏不听也韩氏君臣计为近交者秦也而远交者山东也秦之a韩`於百里之内山东之解`解於千里之内吾不亲百里之秦而交千里之山东是秦必怨韩下兵於上党且亡韩矣此韩氏君臣举而听秦计不得旋踵者也呜呼秦之善韩真爱韩乎其亦伪者乎秦非诚爱韩也欲结上党君臣之交以乱三晋之耳目也彼既事秦秦因挟韩以威赵魏赵魏见韩之事秦亦必举国北面而听秦矣夫使秦不用寸兵尺铁徒手而得赵魏也犹其得韩也秦王号令于山东王名成矣秦何故而不善韩也使明者得为韩王之计莫若与魏与齐与赵与楚也东盟齐南盟楚内盟赵魏山东合从则东方应无大变东方如无大变则韩氏君臣真可高枕而卧矣或曰东方合从秦遂不兵韩秦畏山东如此乎曰固也秦於韩氏不得独战独利故也始秦欲取韩三川而深难於魏因以韩`魏然後起而取三川秦欲取韩宜阳而深难於齐因以宋啖齐然後起而取宜阳秦於韩不得独战独利也而况今者出金钱走说士刑白马则东方必无大变韩氏君臣真可高枕而卧矣故曰惜乎当世无有如下臣者之言以晓韩王而计之便也

[book_title]卷十八
<集部,别集类,南宋建炎至德佑,九华集>
钦定四库全书
九华集卷十八　　　　　宋　员兴宗　撰论
三史亚六经论
使六经失主盟於天下者史家之罪也盖六经实主于名教而诸史多叛於名教六经自非诸史之所及而诸史亦非六经之可望然则为史者本无益於六经而六经之奥义往往因诸史而不明於天下此甚可悼也奈何史臣反取迁固范晔三史谓可以亚六经揭为不公之论以示来者呜呼安得吾言而告之哉且以司马子长之才在汉元朔间竭其肺肝述秦汉故事自谓孔子复出今吾观其书犹不及丘明远甚则班范而下不论可知也请独指一史记而言之则是非了了自见今夫庸懦之儒使读迁之天官书则必曰其验详其旨深其举事幽远真得羲易之体也虽比孔氏之系岂为过哉使读迁之列传则必又曰观其不虚美不隐恶不急急於穷达究辩诚得古诗美刺之风也虽比孔子之删岂为过哉呜呼使斯人之徒而视今日亚六经之论则将含笑而和之矣岂有白黑之辨邪至若浅见之士使读迁之世家则将族坐而议曰昔孔子以隐之逊而首班于春秋今迁取泰伯而列之于传首是春秋贵逊之义也不几于孔子之作欤使读迁之封禅等书则必扬袂而言曰昔孔子以三代之誓诰备载于书今迁取汉家诏令悉载于此是亦书h誓诰之类也不几于孔子之定欤呜呼使斯人之徒又语以今日亚六经之论则将喜跳而是之矣岂顾雌黄之当耶非特此也圣人作礼记乐记而迁亦作礼书乐书後来议者遂以迁于孔氏之门不啻更驾合辙殊不知诸人之许迁者乃道路之言尔非天下之公议也何则孔子之述六经本非得已观其易编而三~诗蔽於一言书断自唐虞春秋讫于定哀礼习于宋木之下乐正於反鲁之时所以作六经者悯道之不行而欲托辞以载道于天下尔使後世之读易者知吾爻象之意而不泥於卜祝使读诗者知吾风雅之意而不乖于美刺使读书者知吾治乱之意而不胶于荒唐不根之论至使之读礼读乐读春秋亦莫不知吾正道之归此乃六经之至效而亦吾夫子之心也今迁之撰者则异於是观其传龟策传日者其事类淫巫瞽叟是羲易之所耻也其泥于卜祝孰大焉观其刺晁错美公孙刺三代之征伐美嬴秦之苛暴是古诗之所耻也其乖於美刺孰大焉观其纪黄帝纪颛氏非断自唐虞之意是古书之所不为其胶於不根之论孰大焉至若序礼乐之制度则非孔氏贱钟鼓轻玉帛之义序楚之世家则非春秋内诸夏外夷狄之旨呜呼马迁之记一家之史尔而抵牾圣人每每如此是知六经之宏赡岂可以诸史而亚哉愚故曰六经自非诸史之所及而诸史亦非六经之可望为史本无益於六经而六经之义往往因诸史而不明于天下正谓此也虽然刘向等常称马迁为大儒今犹为吾所不取则班固而下是非谬戾何可当也且夫圣人之所重者仁义而固则已轻仁义圣人所取者忠节而固则已贱死节圣人恶于方人而固则第古人为三等及至蔚宗则并猥而不可言二子为史顾其r中尚且颠倒况可望於六经耶然则愚为是论而不及班范者诚得其职也
命者天之令论
人之所以受於天者出於其所同然天之所以制於人者出於其所不知其然而然是所同然者一然也且人而无命则不足以受天天而无令则不足以制人受于天出乎同然制于人出乎不知其然而然此令之谓也昔尧桀之为君一也其受天之命亦一也尧不有其命而行仁桀有其命而行诈尧传其道桀殒其祀此天之命也孔跖之为人一也其受天之命亦一也孔不有其命而行道跖有其命而行暴孔之道与天地并跖之恶遗臭千载此亦天之令使桀跖之得是命也反而思之曰天虽予我以命矣而令实系乎天畏之谨之而不敢犯以待令之至则尧孔不难至矣奈之何命在我而无预于天此天所以揭其恶以令于天下也欤虽然天之命人以行吾之令而天之命君也使司吾之权是天之令于君盖有所托也成王践阼而得周公此成王之令而周公之命也四国流言而王疑天大雷电以风而王悟夫不免于四国之流言公之命也天大雷电以风天之令也天知其命之不免乎此也於是出令以示之以济命之所不及也呜呼命者天之令其理不甚明哉
诸子言性论
诸子言性谓周孔以降无质疑诗书以来无定论无质疑无定论吾道谁与明哉夫道者何性为本也圣人不言而自合诸子虽多言无益也易曰一一阳之谓道成之者性也道成为性此岂本也哉昔舜得之以尽精一禹得之以Ｂ棕叙汤得之以执中箕子得之以明皇极孔子得之以贯于一子得之以屡空子思得之以名中庸或精或一或伦或中名之不一而得性则一也稼出于田或谓之稻或谓之谷或谓之米此岂三物也哉性犹是也奈何诸子不知一出乎此则入乎彼欲尊圣人而反卑之是可叹也虽然孟子之言杂于道荀子叛道不顾也孟子知杞柳之说故曰近道然指为善则可疑也夫善本于性而性非善犹水本天一而天一非水也岂可直以善名哉扬雄言其混则性似不纯韩愈言其品则性似不一此不待攻而破矣若夫卿之言则异论而骇世者也世之圣贤如此其\也天下之人如此其多也卿皆以恶名之谓天下皆桀跖也可乎故卿叛道而不顾谓此也至若杜牧皇甫李O之徒因数子而或得或失大抵非知性而言之以意而言之也今执事知性之天必有得于不言之妙所谓知言之人默然而意已传诸生何足与闻之
圣人之书言行论
圣人之道与天参未暇以人议舍天而议圣人是惑也方天之运向为阳而今为向为暑而今为寒千态万状不可名也然天道则一而已矣圣人之道亦天也昔为行而今为书洞达渊奥不可名也然其心则一而已矣故阳一出於天道言行书一出於圣人後世诸子故从而别之以为书自书言自言行自行也是不知物自变而天不变诸子自变而圣人不变吾初无书言行之别後世因我而为之名在我者岂两法也哉圣人之书言行扬子云知之故一言断之曰天也岂非子云知圣人之一犹天之一是以微告於人惜乎诸儒不测也今夫大道其多门欤何其趋之\而至之鲜也曰诸儒使至此也世有放其端而不之求或求之而不得其端甚者因以嚣而盗名故言者病书者惑行者不正也且吾之所谓端者何也一之谓也在天则有一在圣人亦有一也所以为一者难名若\目而知天之一则千岁之日可坐而定诸儒而知圣人之一则书言行之要可坐而制惟其不知是以见天下之训者曰如是而为书见天下之有辩者曰如是而为言见天下之有立者曰如是而为行彼其皇皇惑乱不知大道之攸当在历圣非异心书言行非异物未可离一而求之也呜呼离娄不能以见与无根之目圣人安能以道与无识之人哉昔吾夫子於是三者非区区以自见也不得已而见之也行之所贯言则因之言之所及书则名之惟不得已於三者以示天下天下亦以三者归之夫子无心也曰述而不作夫不作者是非有意於书也然厄於鲁卫之後则有书岂得已之书哉曰予欲无言夫无言者是非有意於言也然迫於门人之问则有言亦岂得已之言哉至於有卓~之行又非可以逆数而前定仕则进而无可无不可心则纵而矩不u此又非乡曲之细行所谓一善鸣一节称者也夫以三者皆出於夫子之无意犹足以冠冕百圣如此则道之所以贯之者果出於一无疑矣然是特圣人乃能一门人不能也是以三者各有所偏徇而不具可惜也已子夏之後传谓流为庄周之书非书也宜不得其所以书子贡之後传谓流为仪秦之辩非言也宜不得其所以言若渊若骞虽希其师然瞠若其後则望其奥而不及者也宜不得其所以行呜呼书言行所在门人偏F之夫子自一之孰有书过言言过行之弊也欤噫扬子云於西京而有此言其意则得之矣其所自为者非也彼其有书有言而投阁之叹美新之事则可羞之行也俗儒且不为子云独为之乎雄欲以自高而益卑之甚弊皆起於不求其端故曰圣人於此三者均示之意是乃深得於三者也
七十二贤论
周公之分忧与孔子同孔子之共乐与周公异贵为天子之宰宜无忧也然周公卒忧而不乐皇皇以匹夫老宜无乐也然孔子卒乐而不忧此则古今之大惑愚亦惑者之一人也盖尝夙夜而思因以得之矣至道公器也有其言有其徒则其器必传其传必久无其徒而自言之自列之虽圣人亦知其难哉周公之所以岌岌於周者有其言而无其徒孔子之所以无累於洙泗者言足乐而有其徒也日月欲廓烟云蔽亏周公之初何以异此西土故国也而不安乎吾身管蔡吾家也而不知乎吾心成王吾君也而非大风偃禾拔木之警则?{之惧吾不保其尽去也故周公虽富贵卒忧而不乐者无与共乐於此也观其命君陈命蔡仲命康叔益反复诰诫惧二三子不知吾心也嗟夫孰与燕居申申左右有七十二子之同心乎彼陈蔡一时之厄食不火琴不声藜不糁者其忧不至若是之烈也然则无其徒而有其道无怪乎周公卒忧而不乐也至若夫子之世则有大不然矣曰傅曰师曰保之位夫子虽缺然也然入而出而闵则德行有人左而予右而赐则言语有人可使南面可使治赋可使与宾客言吾不知其辈之几也当是时窃窥光华之末而托迹於道德之场者皆诸侯之畏仰而天下之望人也其最门人之下列者如公西华如樊迟巽孔忠孔蔑路之徒犹能脱去轩冕而与吾共乐其乐然则既有其道又有其徒则无怪乎孔子卒乐而不忧也呜呼不观周孔之故不思至道之难何以知圣门之徒不易得哉虽然孔子距今之岁不啻千祀向者冠带执经之士寒饿於陈蔡之间者今郡县庙而祀之矣向者箪瓢舞雩之徒凄凄於杏坛之上者今五等或侯而伯矣然则夫子之於七十子也至道之公其生与并乐至道之传其死与共祀韩退之所谓巍然庙堂当坐以门人为配自生民以来未有如夫子者彼其有以深知夫子之徒欤迩者主上圣政之暇取夫子七十二贤以次赞之所谓以圣乐圣者也虽夫子共乐之徒亦形容於笔墨之妙奎画昭回炳焕天下可谓盛矣故执事举以励诸生虽然以主上圣学而发圣秘故於七十二子探讨?绎皆无所遗彼马迁虽博洽而是非缪於圣人班固素知之矣宜乎遗陈亢琴牢之人也彼家语虽富瞻大抵杂以战国之词世久疑之矣宜乎遗曰枨曰寮曰瑗之人也呜呼\言ヂ艺壑钍ト耸ブ撇灰湃绱顺献阋哉坌\言也盖尝论夫子之道犹海也诸门人振其维v而求涉海者也人有涵泳圣涯之意特未知海之浅深耳故夫子共乐者至七十二人而达圣心者盖鲜矣然而达者其人也故推曰回也不改其乐君子然後知夫子共乐之徒惟氏有真乐也
党锢论
圣人域天下有道虽千万亿世而未易轻动岂其为术虚诞惝恍杳冥而不可执守欤抑亦有至极者维持其间而不可易也盖人生性情之始犹水之始也方其分散四出各循其故则被冒万物而可至於无憾惟其有所冲决荡溢而失道则横溃直裂而无有底止求其安行於中不可也呜呼是岂水之罪哉流之不中而激之者之故也故夫圣人六经之道要以范围百世而归之极者虽尧舜禹汤文武之心所以用世亦如此而已矣今其道见於书者皆执中建中用中惟皇作极之文周旋反覆不汲汲於为异以振惊天下而天下卒以大服於此者中力也其见於易者亦亡异乎书之云也卦而象象而爻俾君子精微纯一而有所法守者亦未始离乎中也其道虚徐曲折而当於义凡比人而此为者也则吉则有庆则不利未有不丽乎中正者也非此人而此为也则凶则有悔则攸利未有不远乎中正者也是中之道四布於易者甚密如此若夫为之节文为之训导君子虽怨而不至於害小人虽愤而不至於乱止乎礼义而警乎褒贬於礼乐诗春秋之书又所以默具夫中之旨而消天下之异论是六经明着乎辞而见於用无所往而不中周衰天下不由大道其学纵横非僻天下莫知其当子思子则见而叹曰白刃可蹈也中庸不可能也当其时盗名苦节之徒不难於蹈白刃而难於中庸则中之至此也可易为力哉惟其得之难而见之不一也则天下之士自激为介而失之高自卑求佞而失之污智有遗谋而不足用巧有余技而不足施其祸浸淫於战国天下骇然以乱而荡然以衰秦者攻战之余也其蔽固无如何至西汉之起天下固有望於先王矣而一时之君不为硕大悠远之图不知乎中之实失之锱铢而其渐卒至於不可振偷堕苟且是以其子孙喑喑默默使公孙张禹之徒布满朝廷彼无所往而不为佞者即孟子所谓无所往而不为原也而中庸於何有哉西京既以乡原之俗败天下东汉之际仁胜之士知天下之治颓堕散涣而久不立也起而承之以为朝廷非翘然有所振刷念不足以收天下是以诸公操不循常之行曰我能是我能是是足以有立矣其道沽激而不止耿介而不亲虽无世俗抵摧嗜利之嫌而好名之弊不杀也盖天下之相遇不得其平则怨怨起於争争起於好胜而好胜诚足以乱天下彼党锢之士皆好胜之弊流为不中而激之者之过也使当时之人皆e于极破乡原之弊而不入於狂狷其道循循有制而无决裂狂介自异之意则汉室之祸必不至若是烈也然则不得中行而与之致党锢之欲存汉者乃所以亡汉也欤或曰党锢如膺蕃之徒任天下之责归之固也其余名胜千百非尽负天下之责可深责之乎吾曰不免也圣人复起亦必深嫉之而已矣盖中庸於天下大本也达道也所谓党人言行既戾乎中庸已矣吾岂以人人能乱天下哉实天下之乱所从出也昔者太公治齐齐有二士制矫激之行国不可得而禄君不可得而臣太公闻之曰嘻国不可得而禄是望无以为赏君不可得而臣是望无得而罚赏罚不行何以君为哉其诛之齐诛二人而国靖今党锢制行召之则不进不召则或怨汉之赏於是不行分党与立名字私标榜汉之罚於是不听赏罚之所不及此党人之所以自高太公之所深恶之也故曰圣人复起亦必嫉之而已矣呜呼天下制行当本中庸慎无若党人猖狂败人国哉

[book_title]卷十九
钦定四库全书
九华集卷十九　　　　　宋　员兴宗　撰记
善善堂记
太上无善其次以为有善其下乐名乎善所谓无善者盖无善名者也惟无心而达乎善善既立而迹不见人无得而称焉天下之善独归之此所谓善善者乎其次以为有善矣故仁者人此者也义者宜此者也礼者体此者也智者知此者也信者伸此者也唯其身之故其有也其下此者君子甚病矣以吾之善盖\人之不善故引善而自名是乃不善也东平大夫宗家以善福子孙盖数世矣然其善亦太上之难名者也因其宅所新而堂之谓之善善盖以无心而达乎善善既立而迹不见者以诏子孙也叔氏可无勉诸传曰善善乐其终盖掩其恶其後之谓也善善及子孙盖礼其人恩其世之谓也斯非太上之难名吾有憾焉叔君如以斯善为难知世之儒者反及之乎叔君试往藐姑山见至人焉往问之愚言殆合矣乎丁卯六月侄九华子某记
望仙阁记
绍兴甲子某之成都从东郭叔氏游叔氏曰若自山之所来耶对曰然叔氏曰鳌山吾故所也今山之壤孰膏孰荒而山之事孰有孰亡士津津耶孰ㄊ肓既孀又之盍议其详某曰恶叔君奚山之问也且成都乐都也始祖大夫郎中君乐之而安之经世且三矣夫乐则安安则久是谓俗化俗化者俗迁者也而又奚思于山叔君奚山之问也叔氏曰余以若为可以言然未得其妙也且若不闻敖接二子之事乎曰敖接之事奚若叔氏曰昔吴有敖子者去吴而宦越越有接子者去越而宦吴二子翩焉而不归望望焉而思吴越也东南之士交讥曰二子病矣不如两忘吴越此在越而忘吴安知越之不吴彼在吴而忘越安知吴之不越如是则处越犹吴处吴犹越也二子曰吾缘乎今入吴吴冠入越越裳冠裳可更於吴越也俗化也入吴不无越梦入越不无吴梦梦不可错於吴越也神交也故当是时敖子楼而望吴接子楼而望越望虽弗极亦神交而已矣某曰然则叔氏今也何如曰始吾东郭是宅阁而居之者始祖郎中君也谨而司之者朝而斯夕而斯先君其唱而我其继也余日夜而望仙山人虽不余知山之灵独不知乎余犹敖接二君矣余与山之灵神交者也某曰大哉望仙之义如此乎请遂歌之乃歌曰山之上兮飞泉山之下兮龙渊以为可得而望兮则山之又山不可得而望兮则乎吾前矣虽然吾神交兮吾无言斯乃所以为吾望仙也後三岁丁卯叔氏速记故以向者绪言记之六月十日侄九华子某显道记
清贤堂记
绍兴己卯某奉使者命核实茶事道永康之味江绵州使君先致其为臣归老即养其子吏寺始某得金石刻字书阙脱丕训昧没因从使君质问指授其缪殆六七君从容语某曰故约记清贤竟置之邪某谢文学褊陋文质无所}未能奉称君督违约其敢辞以故景佑中君曾大父尚书中郎与蜀忠文公自布衣同门学相友善试礼部同赐第忠文先达屡进美仕之贵近中郎益退若惊谓高位实疾颠不愿升周旋郡邑吏作歌诗为时冠官东海郡别驾方六十九奏称老章上报愍以官职久留许致仕归第时裕陵之初也钜公儒师以诗祖还忠文职内相官少常伯中郎退隐田园十数岁越五十年使君克绳其武掇忠文警句名居第之堂异时命某记之乃今始克请曰若魏正侯伯槐节操清介避公辅位若儒林先生仕明教等文翁若濮阳子永昌文行高洁若唐河内公道学化闽若淳化司平公德活千人牢辞厚禄锺美於中郎则清也其素所蓄积也又若诸孙及曾由科第进者十余人而御史君斥奸黜遂中执法论事忤益公桧合州先生为时文宗使君躐仕止足勇退不曰贤乎以是记堂允夫使君曰美矣哉君之训乎夫士进为仕抑为道朱轮华毂縻紫佩玉乃桉镣瞪大庭广坐喑不得出一语去抑亦宦达者是贤乎如或知尔得行道焉命也足不足辱止不止殆由礼进由义退学不可用不以逞可用无位不以耻命也斯二者君子弗强能先曾君子东海肇视事已赋景E楼上景E人之句其目义与利固有间呜呼稽田既勤敷在所陈修成厥疆畎作室家既勤垣墉在所涂I茨成厥宫寝名堂曷以兹某作而应曰愚不及此噫使君起儒生致位四千石德行醇备至於黄罔有愆淑声遐闻三蒙聘召畏盛满不趋朝谒据礼引年意得甚宜弗贵贵富而贵乃子若孙不堕其家声为贤旨哉请h忠文全章以贻後人使君曰诺诗云夫子宦游三十年乞身归老旧林泉须知朝路抽簪後不要乡人负弩前儒素生涯图史富官清门户子孙贤羡君此去浑无事满眼青山外天四月既望三吩蹦臣
汉嘉李氏林亭记
江而州於蜀者以十数嘉为善嘉之城可行乐者以十数郡之西为善薄郡之西左控万景前倚西林陆断岗出俯顾万井有亭其上为李氏宴居焉者则其又善也初李氏子沆清叔者贤而有文予以吏就食此土闻李诗称异甚既又与沆处独爱其诗言累累秀出也则又言曰吾子之诗其何方之依何学之从将亦有助矣乎沆曰仆非其人也虽然仆方倦外而渲醒槎无助也而今有欲助也近者厌伏于灌莽而求脱乎氛埃以为杂处□隧穷茅草之间俾吾发言而为诗则狭靡堕陋弗完弗善者可知也因即与~危磴树亢爽覆高而缭横楼于是亭于是凡以宾日光之出没瞬江流之下上穷雨阳之明晦万类突进巍然隐然有智者莫可既其状也以是欲寓吾之见而陶吾心久而又久则仆诗殆其昌乎先生以为何如予曰然世之人意有所寓则乐不寓不乐也居约之士寒饿切於肤何心乎卜筑以寄幽暇恢诡之观孰能有此以寓其乐膏粱者其乐可以有此也然或弃其乐而不知所寓今子之处既有所寓而得所乐子之於乐全矣而诗於何有是必能咏情性而广兴致也子之处此固当沆曰先生知吾亭之乐之寓而不能名吾亭哉予曰有是乎徵吾言而名乎亭者寓也亭触乎境境触乎心者亦寓也夫寓何往而不可故敢名其亭曰寄爽之亭取柳仪曹所谓旷志寄高爽此志之寓也亭之望乎原邑曰延搜之亭取少陵所谓广原延冥搜思之寓也楼曰湛晖之楼取仪曹所谓星汉湛光晖目之寓也楼之右水天相永弗可纪极故榜之曰纳纳之轩取少陵所谓纳纳乾坤大量之寓也且子既以是而寓子之乐而时发於诗後之人必有求全乎诗如子之寓而同子之乐然後知子言此者之不为过而不游此者之为可恨也清叔勉乎尝试以是推之绍兴庚辰七月望日三山员兴宗记
训农亭记
广汉山水甲天下有湖以房名者由唐相国之重故以云也湖直郡寺西南凡起居游从之所风郊月榭竹蹊棠坞清泉茂树森之?无适而非景无景而非胜太守达官每集处於此欲寓一时奇清丽杳渺之观俯仰百变必於是焉发之然则亭宇盖障诚不当庳其式陋其名也绍兴壬午任侯摄州事间来容与周览以足日因顾湖亭有所谓超然者退谓吏曰悲夫太守何为者太守父母斯民今亭首以超旷自命乃其所以自为也实之不虑名将安施是殆不可不易也且天下逐逐物战於外志革於内物以名败故物易废志以俗移故志易流君子弗正乎名弗敦乎俗则是耳目之贼乎外者也皆惑也尝试与二三子登斯亭念物化之无日顾外景之不常忽往忽来游冶者之无定也而亭与名可久恃以存全乎曷若同解外缘深稽政本畦频桶浩象万千目焉其耕耳焉其垦悠然而深思注然而望吾心无顷而不在农也如此坐堂皇人必唱曰太守虑不在小太守无忝矣使四民之利日不外吾心吾耳目之利亦不外吾民建一亭而政体具焉後世必有不待景而存不因俗而亡者矣吾谓斯以寄意可乎不可也吏曰大善请敬易之明日或有以房始名来告者其文合侯笑曰g乃清望相耳作郡便能领此可异也即标用不疑呜呼广汉古良州吾不知先士为其州者凡几其宴适能先民後己者何人亦有寄意斯亭勤勤敦本如房与侯者乎无也脱或有之使当今日战伐`怒箕敛耗虚之际必非辞寄奥远雍容厚下如侯此意无疑也是则可书已矣公名某潼川人以儒学遵古始名闻当世某後进通书者敢以词曰湖竹环环兮湖光洋洋吏且出游兮惟客之将任公来虞兮政则为良嗟农之训兮理顺以祥名者若简兮虑者长亭乎亭乎岁流千万兮民劝乐之未央也
隆州新仓郡楼记
隆兴元年有司言隆山郡于西方其称甚远郡之盐利冒于西蜀其货甚具是不当得废臣谓复故便有诏曰勿废三年以赤城何公为其州公言于官下曰日者陛下思此州俾沿其旧而不肖者待罪於是亦惟兹三飞实孰剧孰易赋之岁给有几给而不裕者几何⒗羧裘裢绶翊恿畈淮恿钫咂浜蜗乩镆沧釉虬钊宋嵊子乎咨之予笑应曰大夫无为是o悉之问也大夫曷则古之吏所以厚齐鲁者往厚吾邦其亦庶乎可也从吾四境之分其城倚乎大丘其隍因乎G其废嘟窍喔阂蛞匀之巅崖拔虚轩豁四露各状异态星华之所动薄烟云之所奔放若牵乎庐阜宾乎衡?天台天柱之o敛南东秀~之气而冠襟以此呜呼岷蜀天下壮矣是又蜀之壮者也且其地穹以厚故其民朴其田险以确故其产微其道非四达之冲故巨贾称息者不至而至者不留其民居虽飞卢薄巷绳枢瓮牖有比户可封之风若行可考虽贱不废其行不治虽光显矣亡所尊加其岁时伏腊蜡社之节壶奕樽酒酬嬉之聚则来者尽礼而去者尽情郡县一或下令则长老子弟相与严恭虽不早夜诵忆法律而循理爱身之念不至与法忤也间有回蔽淫暴怙气贼墨弗信弗钦千万而一肆者则士相与推笑之且曹辱之必曰诗书吾习也礼仪吾故也舍习不顺弃故不祥尔此居而忍此为乎此非独吾父兄之辱辱吾溪山矣则又极口反覆折困使其人面汗H羞尽悔乃止其俗大都如此盖他邑有未必能然者而吾州独然至于今亦莫不然也故其气着之久则为商为技为农欲薄而用节馕近古为士则术术施施而亦易善至其才良异等则动能研古今商成美出议明壮本於犍为故治诸老风流之旧于乡于朝于天下相次驰声甚\今也又伟焉者矣其名字暴夷夏胍当┩跏液坪跷∪恍\指海内重人者是又吾邑子也大夫不知之乎公笑曰诚然吾因其俗简其节薰渍教义其弗返者而後绳法之如是则可乎予曰公能有此公必办治隆矣居年余既至恩顺浃下州以无事又明年政成则取宾寺之漫漶者辟而馆之宾至有所神之後王命者章而号之神以嘉至缁徒之溷其栖者井饮之病其汲者盐庾之乏盖障者随以顾指悉更悉治咸中谊理一日闲坐郡楼且瞰大路则俯而笑曰是侧行旁跨者是何为者也州之人莫不田於斯斯岂人情哉昔者四方之宾来或讥其危或病其隘意其在此乎我知之矣我不终革是则非政也於是命直州驿之下宣辟斩刈屏榛与莽使薪不得囿而石不得丛梯为大岐翼为巍观又以颁春宣诏二亭相之三泛崆笆城障後然後州之平岗秀壁靓观遐联络下上闳大s杰亢爽之观毕赴于左右虽以E者不厌行者不劳而有知者亦不得而状也盖自观至亭总为屋凡若干区自计材至辇植凡若干根自伐石而给L凡若干尺自命工而至断手为日又若干焉其始则民皆不知及就事民知之矣一出县官之余费民遂不劳而竟若不知也州之人以是德公而公又不以为德斯已奇矣或者谓古之为国其有令德令闻致远以为明矣不闻其以土木也一有事焉因民而已矣故民必以久而後安役必以安而後动动必以礼而後服自非然者政之未举虽土丰木好焉君子亦弗取也而况乎门屏道路之间哉其亦有足为欤嘻是不悉乎君子之举错者也君子观不易朝民不废务工不後时役不畔义皆古之道也其在先志则鲁有库雉二门卫亦有库有皋得此谊矣彼二国者非为是快心者也於是出政令谨禁防时启闭国之耳目寄焉虽周公康叔所不能免也而况後世乎昔单襄公之过陈曰门户不除道路不可知是弃先王之制也陈不国矣已而果然彼周公康叔之所以为国与单襄公之所以观人之国莫或舍是则知门墉道路之制静以一\目动以教民利所从来远矣如之何其易之也今公既以儒术饰吏劝治千里莫不欢心而又营度坠绪易弊为功周焉如此是志也不犹鲁卫之故也乎予职太史氏而使邦君之美且落寞焉予之责也乃纪州民之言而敬以词曰隆隆维山州以声之复复维艰维仁是依有来令公帝命自东政洽于不奇以功A有隧险极而圮吏百其临莫肯具理公曰嗟嗟父兄其来其易故常于观于台财匪尔即力匪尔极奋自府州以究尔役人拜稽首公泽我厚焕兹厥成爰\之有梯石联联级柱轩轩我楼我跻我顾以公才莫既媚于千里敢人之难俯仰有伟诚率是道于公于卿厥施有遐可灿度程嘻公有时入吏王国匪今私公邦人是职
明碧轩记
隆峙山而郡郡周望四注联络隐见幽幽而相际者皆山也走郡东南六十里泉则泠然以清o则环焉以叠所谓石马者则又山之秘邃秀杰者也先时州君子丞相何公偕里士扬公饰风流文谊往来於此杨辟轩于其室之东遥岑排青远目可放丞相曰是名明碧乃称耳盖稽韩孟联句而欲以云之後岁老矣轩日以敝而名日以晦公饰子云卿则顾而叹曰嘻轩之敝在此是吾先人之所以辟丞相之所以名是殆不可易也愿谒记通人轩则不没矣因来有请余以病倦为解于再于三而不已则遂告之曰吾子来子知观山之乐乎如知之则足以识之矣且丞相三反笕艘财芷芮罡芬蝗照裼Ф声在九州非必意於因山者盖因山以寄意耳类有得於兹轩之助者也吾何足以尽之凡天下之物废兴动息浮夸变现忽来而骤丧者皆迁也故物穷而化化则迁矣物之不迁者不逐而化者也今子目力之运试穷诸山山之为物薄云天挟光景伏虎豹而翳飞走出没日月徙倚今古无常形而有定质者是其岂迁者欤子穷至质之不迁然後知明碧之无爽而丞相之心之识有定在也世之徙倚傍徨激越乎毁誉势利之场而不知息也不思形寓之无常与物化之无日则衣冠渐化为桎梏势位渐化为邱票擞躺戆仓而不自察曾谓有知於山而乐之乎使其得日获束车於是而隐几於是也其目之所寓眩乱覆杂竟无得於山决也彼其权利荡摩五色无主方时自虑其虑也安见山之所为碧忧态横生袭後盈前方不自见其见也安知目之所为明若是者其於明碧竟有得乎抑其无得也如知其无得然後知此轩之辟非静而不迁者无以寓其观非寓观之乐者无以得其胜非丞相主宾容与之久无以毕此乐此胜也子既伐诸石而措诸壁敢为志之以广丞相之意以为寓物不迁者之好则大善矣丞相名?郡人予亦郡人九华员兴宗也隆兴元年中秋後二日记
任亭记
乾道丁亥括苍子刘德广以太学博士去官於其居筑亭曰任且以书徵记於予曰凡我之生所以衡吾虑拂吾心忧奔吾於得丧利害风涛险棘之场是当有贼乎吾中掩乎吾外者非耶吾不得而原也自今使其入不欣其出不距陶陶自遂泛若而躬顺之吾亦无往而非任也如是抑亦可乎间观夫少陵有所谓乾坤任此身者惟甫也贤彼其有以安於此必有以乐於此也吾亭之筑之义其取甫哉噫信可谓善游乎天地之间休然时自适其适也请即子所以然之名而告子凡子之於任子能知之无物不任我能言之子既遗物而任子身必将反听而任吾言天地之初未与\万之相关也巍乎莽哉俄而有庞刑逵邢笥惺有推徙四时动荡回之变笆┦┮蝗魏醮蠡任者既不可知矣其始亦不自知其任也形气之相遭笮怪相磨然後飞潜动植圆斜小大秘怪恍惚生息之物於是焉资之彼既各足乎形各遂其分也虽欲不任安得而不任是岂可以智力角哉而况乎圣者明者贤有识者位乎其两间素有嚣然乐道之实静而中动而有节充之以广伸之以大而形之以不可不止此则举无不任而任无不终者也是独异於风中之竹乎披拂偃仰当东而西当西而东随顺者久而衡逆者折此非不岁不寒之故风乎任不任之故也君子抑亦可以循其本矣使我与世相忘天与人相一义与命相权夫然後任可几也子知之乎虽然至道者君子日用之器也器日用而升流覆坠不与之遗迹若遑遑而不自任而其形则t於人而运於天也是又任之之妙也至此则子能知之而不能言矣子必欲穷斯言乎当访黄帝仲尼岁戊子二月旦西蜀九华子员某记
池州改建南泉承恩禅寺记
乾道四年天水赵公富闻守杭州政成有旨擢荆湖北路转运判官先是池多名山陂u连延深密粹秀浮屠从而宫者半之距郡七十里寺曰承恩由来废坠富闻披图侧睨而叹曰嗟乎是乃古佛塔庙所谓南泉者也是何从废哉且是导师昔在过去有唐贞元於诸禅那最为第一为超三b法门为说无量妙义为度无央数\为成一切种智久居是山成如是刹假使更千百o世间诸所有相山河可摇大地可坏灰f可尽此师此道不可没也然则是诸国界现庄严地护持增饰我敢怠乎阅数月乃偕y贰坚决\疑乃命大长老号曰善崇再主静席建大法鼓爰集法\取诸废寺福安清修及诸废塔若龙泉等园田稼穑木粕Ｔ嬷种稚厦畈患儆镅怨渤扇囊嬗殖霰灸┦谥罹呕居士令具赞记如是三请无有穷已居士闻之作而应曰善哉大夫成如是希奇功德未易有也然自我闻若彼导师与诸佛祖同一性住无取无舍无成无坏而况世谛土木缘假忽兴暂废其足徵哉大夫亦知之乎且佛性海妙湛圆明犹如虚空彼虚空性了不可摹则是南泉了不可记世间笔墨同假象色同名为幻欲识南泉无有是处且彼导师平常行道五十年余常作是言心不是佛智不是道道不属知因知\生种种妄执执物为见执见为知现颠倒故知者为病不知亦病说知不知病悉如是有能一日离大障惑住大解脱我当许与此大导师同一目视同一耳闻同一机发同一性住乃至同行同愿同说不说我境俱融不知我之为南泉乎南泉之为我也如是导师不远我矣昔世尊谓文殊曰如汝文殊不应说言更有文殊然则觉照空之余平等行愿之海\生无量法性无量真谛既各具南泉矣i复纷纷更南泉乎大夫其勉之富闻笑曰极矣妙矣吾因世闻法得出世间义因葺导师既坠之寺遂识导师不坠之相是知此刹示现永断结习此刹光明永遍尘刹是皆导师之赐也居士其预有焉居士即稽首翘望为说偈言世间种种颠倒想兴坏取舍非实相本来真觉觉妙明实无身心受生死有如无病陶然医实谁遣疗病者我观南泉坐道场说不是心不是佛是声时寂寂时彰百万妙义一时堕了无针锋可入手天人鬼神不敢视奔走赵州丧黄蘖马驹踪迹转光焰一说遍说无量说究竟舌本无不动非惟彼相不动故山河大地说炽然乃至满八十小f循至亿o不思议导师常不离本座声音妙义悉现前我观承恩旧殊胜藏是真身无恼坏华林宝树日放光如何上慢增浊桡赖一精进过量士生自天支露悲愍园田林植\妙具俄顷令复钟缘庄严是刹照尘刹悉显南泉无量义若云是刹非真实善财楼阁亦非真佛子欲彻南泉机当作是念为正念
金绳院观音塑像记
圣人观万法而返於一而其极也一足以涵万流行散徙挥绰洞达上足以抗太虚入窈冥下至於融八内外万物形状变化之情人愈即之而无穷也测之而无得也逐之而无及也浩乎巍然诘其何自而一与夫一之所以运量至此伊谁究之而谁识之耶意必有虚而明圆而静返流全一者之得之也昔者吾穷乎西方之学以为莫尚乎体复於一以致用所谓观音大士者最其全一者也彼由闻而心圆照物未至而心自融心未起而闻自具\机不张而一真内澄是以闻薰闻修闻所闻尽非有萌於物而有意於闻也\万控薄举不外吾之闻此其所以为闻也欤或曰吾耳之性犹圣贤耳之性也循闻之本非自外出非不外入也何独大士云耳哉然\生不复於闻而大士独曰闻复何谓也曰是非天下之所能备也\生以心缘挠心吾听内谬则吾真内贼孰哉cc乎是其中有弗一者乎今吾试窥诸天地之间虚空与一气之相遭而律之本於是焉生彼其乐之融於中而泄之金石者天下非固求闻而有不能不闻者也其声气之接徐疾奋荡往来偾起之变善闻者运声以契妙契妙以合一浑浑洋洋吾不知因声而後有闻耶因闻而遂有声也是二者其真为一乎其异耶若使\人杂听於康庄之逵心之不冥而境之\多也虽九奏乎吾侧清者浊者疏亮者直而条达柔而蔓衍者吾先兆乎常变作止之意尔执一则废二执宫则废羽执羽则废商始焉心迎而距终焉听杂而流若是而自名於为闻其果有得矣乎抑其无得也知其无得则知\生流浪为声所蔽既以倒闻为机蓄闻为误至於六用迷惑而不可正者斯已矣故夫古之聪听於乐者必返於听之初形充空虚其来无止其去无联了\乐於寂然之初而後\音之所不得遁此天下之至听而君子充其类以治性者也然则至闻无听而後为闻而况圣贤自性闻之者乎今彼大士以一精明而离二生灭翳除故闻复则道恶乎往而不闻闻极故圆妙则闻乌乎往而不可真闻现前而十方平等虽一佛二佛以至千万亿佛同一慈力虽一国土他国土以至恒河沙国土同一悲仰体於无穷而化於无垠大士之本闻犹未数数然也乌G所谓赞其闻矣哉成都金绳禅院主僧道如者喜诵大士之教以为金绳之地塔庙胜处也观音之像阙焉於是戚焉以忧敕工具\宝香檀搏土为像衣金螺绀朱瑟炫耀法带卧具玲珑宛转与夫前施後列逸浪层岩恍惚怪怒祥云瑞雾花葩竹石青红晃荡E旷简远之意率皆匠之於心穷之无端而视之无涯神施鬼设岂所谓融於受勃然应沛乎其技之妙而妙竟不自知也异时观音或因像致礼因礼生悟其不在兹乎陵阳员某见闻妙丽即为着大士入道之因且继之颂曰我观世间人种种患无明一根不销复六用自成障闻既不可得况有闻闻者譬彼游都城忽闻\乐作鼗鼓及钟磬诸瑟琴是声本涵闻非以闻故有而诸妄执者先修声所在即声以为闻是事非真实如是倒闻机未几闻变灭循声故流转旋流获无妄如文殊所说稽首观世音不住一切相觉寂闻自融闻性圆满故心精既遗闻是则真闻者以致无量o及恒沙国土皆以闻摄入名究竟圆通我今释尘劳敬礼光明像愿一弹指顷修证亦如是

[book_title]卷二十
钦定四库全书
九华集卷二十　　　　　宋　员兴宗　撰序
送魏元履序
四海虽大户庭也万事虽\一理也人能视四海为户庭融万事为一理是於得丧进退死生善败语默之际必有以处之矣处之至则将乐之也知乐而乐是非内全其天者能之乎世之人亦各有是天也世挠乎俗则世以俗败心累於物则心以物迁俗败心迁则冒没颠倒蝇蛆其行粪腐其言者始莫之觉而後莫之振也嗟夫此岂其天之罪乎自灭其天者之过也建安魏元履识见甚高常隐故山其於学最长於故实盖亦博而老矣今天子咨大臣四方逸民宜津遣者故元履以处士在遣中官于太学乃能不自疑外是是非非莫不条达为上精言之者书有至日三上至辄涕叹至又待罪不已曹居者率笑之曰是狂者也不然则曰是九品贱隶E而躁者也夫元履通古书欲化人代之佞谀者使一於正以充吾尊主敬王之本是其狂与E与躁之罪吾知其不免也彼曰罪之云者元履斯有持矣何者人以利动此以天胜也予初以冒处三馆为愧力言归正义士不可废弃又言佞人不可复召移台谏书如此而元履之言适与予合也或以予比元履者或以元履比予者盖余在都仅与元履三遇而两家之有亡其子弟之谁某冥然今犹不知也嗟乎吾与元履意各欲全其天乎此乃所以为同哉昔咸平中种放起终南而贻讥诮放者\甚至放出议道议仁诸篇\亦不能放矣杨亿曰放非能言者附亿者以亿言甚之其後即有王嗣宗之U呜呼嗣宗不足责也而亿亦为尔矣乎吾以是知古今谗嫉者之一律也元履去国书此以赠且以示四方之知元履者也元履实士家子名镏
送林谦之序
道也者人之所以道也吾既道之矣所以道乎人之未至者也质浑矣而有统思微矣而有择言要矣而有适居诚以敬心易以良而後奸怪剽乱之说无自以入也君子之至於斯也得之则得於人知我者不益也不知我者不废也我经吾之言充德以耸而已矣其稽决以远其譬称以广其伦类以达君子何尤焉传曰君子之言君子之行欲其道也此之谓也虽然周衰以降诸儒杂乱无章矣言不醇天地也行不醇本统也教何由振而理何由出久矣予悯其方将无如何矣使仁者有作言辩而不流气洁而不污语极而不v斯足以拯之矣惜也吾未见其人也予苟见之则将躬焉颠倒其衣裳交焉上下其议论也且道人之所道使士得所愿由其庶几乎有立哉去年来南或见谓曰闽之南有谦之林公者言其言性其性务穷道之所由出也予然後知南方有人焉有人则予其以道周旋也日公来此首过予而与予言条者累百而席者累昼既遂有以相乐也因摘夫六籍之所以秘及庄骚太史之所以分及雄况通所以全寡者无乡而与予戾信矣能道人之所以道也悲夫圣道天行日月运焉彼非形其明明者自形故静也而莹动也而彰其明斯神神斯舍矣吾又敢殚言神之所以明哉公趣如是而归有期予何事乎镌切哉传曰送君者自崖而反君自此远矣\乎冥冥公无忘其所以远也可以远者公与之俱放风之动去故之累吾亦不知吾之所以远也公往矣谦之於是若泗若⒃侔萦谇耙员鹩杵鹬门亦再拜而送之谦之名某兴化处士也邑人始强之乃决进士科今召擢为永福令从游学者细大余千人盖寂寞之音必将恃其徒万有一焉继之也悲夫世岂无思公之所以思者乎其亦思吾之所乐吾与君其终独也乎
送陈平甫杨嗣贤刘德修序
蜀有陈子者同杨刘诸子求见九华曰蜀以世道亦既摘时科矣而有伤焉吾甚L於世学也革之古始则是将奈何先生体此者其有以语此也九华曰道有今古乎哉诚之则是弛之则废矣二三子知之乎且动静至极无物不诚无诚不形也今天地与我同本而我忘本圣人与我同类而我不类我亦安故哉诚不自诚则形不自形矣居然而生居然而离天地能成其大我无成焉圣人能明其大我无明焉则盍返而诚矣诚如自诚则非我无至我实不至我静而专以一其志我微而藏以固其用诗书六籍我帙积焉以决其蔽求我者此匮乎无匮也如是者本充矣然圣犹谨乎思诚者与诚者之别也孟子也者自知不能孔子而私淑诸孔子也扬子也者自知不能圣哲而非圣哲之书不好也是所以为二子也君子诚充其内而学一其外舍二子何之乎二三子若下三代之学而访道无吾以也二三子其懋之作序言
送何才卿太守序
员子曰墨者踬之门也私者忧之府也利者怨之阶也惟君子为能丑之君子于此恶其行厥病不行厥道君子欲道乎欲病乎居今之世不l以自病者吾未尝得一也或曰不有何公者乎公之来典州也反子昔者之所谓是故长长也亲亲也老老也贤贤也故今言明德者以何而首之员子曰果然哉公如其南也其祥宙矣【栊释宙以兆】是得於易之晋是所谓明出地上者也其丽象在初六明德日鸿元元本本上s斯明矣下s所接也初六之地体动乎屯据五得位柔而上行康以侯也接二之四终战於坤昼以包身厥有造也赞四而离赞九而乾为天於全位高大也四为外主外主往见两神挟奇并神罔攸悔也【一四二五应易之常也一以四为外主外主见将用事处阳之二间故曰两神挟独处等位而赖於阳故曰奇并神】始自一一终於二二【二二五位也】庶马m【坤用事又\庶之象】鼠逸【以及乎丽九四之鼠於是逸】阳鸟升【离卦也】君子用进勿恤何可丑也坤又西南之卦也其行利西南始弗乎夷後则乎丽君今象之自西而南不晋何待夫言易者安可徒也以以阳而否而臧阳该该阳是之谓大昌阳丽丽阳是之谓不祥今是宙也阳相宣罔以待庸公德伦之公於进焉可谓几矣或曰吾子其然以易言之吾子岂其诞耶员子曰不然也凡予之於经言不常言也主有牙发有端余非敢圣也抽不抽之绪莹不莹之文以晓智者则可谓云尔已矣余今决公之所行用此
送僧悟纯序
穿云荷月游行世表此段奇事衲子能办之诸人不能也青衣纯师售用枯寂此志素具知九华束舟而东便欲来踏船九华曰师资思汝甚至汝欲径去奈何纯师惨惨面江而止九华甚异之盖古德谓知恩方解报恩子能报恩必能报佛异时一瓶三篾相见於江湖之外赤手欲担荷大事者必子也子宜勉之乾道改元九华子员某书
跋
跋袁公雅集图
韩退之世俗所谓闻道着书者最後言事斥潮阳便欲碎脑刳心以谢时主嗟乎书言至此乌睹所谓闻道者乎吾蜀东坡子晚日寓海南词旨妙放盖尝曰吾生有命我初无行亦无留也此段独~足友渊明千载矣藉令退之同时闻且羞死近见龙眠貌其乌帽博衣者乃下与王蔡诸人杂坐一列李豸又从而识之甚矣画者不知量题者不知体也虽然彼固人貌而天邪欲乱渔樵友麋鹿同於物而不见所物者二三子於公捉笔指注斯见之矣岂亦有见子之所见者乎悲夫乾道丁亥七月晦九华子员某书
跋刘原父文
至和嘉佑间欧阳子永叔以古文章名天下士率曰今之韩愈而欧亦规愈自名者予退索其师友渊源得所谓公是刘子与欧文谊往返所以考质训f甚具刘於谈咏记载一曰欧九二曰欧九语意简逸窃怪永叔抱负如尔公是何遇之浅也岂其微学授受抗博喻者法当如此乎於是悉取其经小传权衡百工同道诸篇观其破去百氏离异独造光澄演迤则乎周末邹鲁之遗音已其规模不但汉也嗟乎是欧阳子之所以敬学者欤其後苏彦瞻执贽见公长安曰是出於天不可及者是气也而彦由亦曰今之伯夷不可尚已宜乎高风~学近世咸不知贵或粗知之而不得其趣者真有以也公从孙和澄出公家帖示予凡两纸予爽然有异呜呼将扩是意抑亦有所悯也乎无亦有所勉也乎丁亥仲冬望日西蜀九华子员某书
跋王荆公字帖
右一纸荆国王文公笔也其体简远殊甚某得之於先翁通儒通儒得之於伯祖文饶公在翰苑时文饶故为宾客者也家是以有此帖乾道己丑冬敬拜於大丞相图书之聚或曰世故放纷起诸斯人是应流为逸尘荡为冷埃固也是安足宝乎相国岂少此哉盖不知夫天地之间英灵形实之相遭凡才~人而用物壮者皆当不磨者也昔欧阳子集古之以李斯为冠而苏彦瞻所受乞铭之砚乃许敬宗物也而况是纸也乎相国其试以是观之门人九华子员某书
跋胡子知止斋记後
李文潜以胡子知止斋记之说谓九华子予谓胡子之言固儒矣乃若经惟余知之万物之际乎我也不知习习之皆易我者也君子有闲焉窒於\欲斯止矣止於至善斯一矣故善之本在止而止之本在知惟水能止\止坎而止也惟山不有不止艮而止也是止不失其所者也止乎止君子知之斯乐之矣而无所用其知也凡性不止不治善不止不成孔孟辙环天下行以止也一贯浩然止以行也嗟夫文潜二三子其谁能悉此者乎二三子勉之余至此余无言矣乾道己丑重阳蜀九华子员某书
题太玄注疏後
范望叔明解可以揲蓍宋氏惟干注可以知大体陆氏释失可以摘瑕虞翻之注可以辩事然不若王涯广津出入为详也
跋径山G老写传灯h後
昔有诵三行庹弑愕妹高一切大小径山自写千万行以其佛祖何耶殊不知阿师骑贼马f官贼云横岭转虽在此间行不在此间住也
铭
孝堂铭【并序】
三k处士李某有内行常举孝容然者也故与余通书余今年道江上因顾访其起居人曰甚善君不忘李然李死周岁矣旦暮且石诸原余退叹失声其子沆名处士所居堂曰孝谒铭恭甚虽於再於三不已也处士盖尝以年得官矣卒名处士不衰铭曰
闻古孝贞参与骞声其能楚两孙千载不嗣世纷翻谁与作者归九原三k嶷嶷栖天根曰惟李世宗厥门淳古义翁i敦有相闾里仁流浑九华继作申雅言诗之其庐乾道元
嘉州德山和尚塔铭【并序】
金山大浮图印公具书载其师遵法业佛之道云云以来未几则又以其徒慧海之状来曰吾师虽老空山亦既克终且寿矣凡谓沙门空义也空者不足以存存纪夫空者其又足以存耶然吾有请於君子义於何属吾将以振吾流也予於是可其请师名靖素汉嘉人族李氏家世顺善性坚忍服劳屏D年十九得度於德山绍觉师受具於丁真师盖常游行西州退而山栖因自奋曰闻之佛者吾祖法吾门也分门者戾祖吾佛所不印矣所谓禅那者经与律者不识则三贯之则一吾识之矣且一水顾异月万窍顾异风乎遂发楞严诸秘於师旦道人又通圆觉华严大论於歇岩道融诸师最後从大k长老遵奇游与九顶照通书此两人者有徒\禅学明备雅素~人者也师依倚既久乃去由是语默有本其自植类此先是德山外边三k三k者大士普贤所庐也凡四方旁近郡行游礼敬春尽日数十百车衲士过客良勤然间有内行不治宾游益落师用是严节度具客舍舍上之同流闻声亦皆至至悉可久虽不至者亦称予不衰师又常裒已所有易置田以饭九顶堂聚者人怪之故师笑曰取之四\则予之四\我道盖是矣嗟乎师可谓善导且予人之周也年七十有二腊五十有三乾道元年九月初示疾既七日乃逝十月A维之薪尽得不坏者二遂塔於山之南余骨畀之法导师旨云弟子二人曰宝灯曰宝印金山师也孙慧海智平智穆智观慧慈慧等三十人慧海殊通故余亦有闻师天姿粹纯律守严甚尝曰我之威仪自视无不足所不足者少林别传之旨播於南州吾不能东以较吾之所有吾命也且吾宗迦叶始以一笑得诸其师而林济以喝接诸其所以师其戒光定力相A相摩至今者诚有伟於造物者也林济数传而得杨岐会三传而得圆悟勤勤起而林济之道益大今吾之邻曰某o民者实主於勤之室者也吾契之吾何其病乃复命印尽民之道其後摘之使东曰吾今尘垢死生矣汝无庸侍我盖四方充然圣谛廓然汝得吾亦得也即以故征行江上决择孤明诸公贵人至a首礼之延坐道场井井皆冠三吴者人皆以圆悟为不死而杨岐之路不荒矣呜呼其非师力也乎其不尚可铭也乎铭曰
三k环环与天齐大士所庐山所滋彼金光界飞参差下相观瞻敢瑕疵有庸者子溷尔缁六凿颠倒心体披类A神山窈厥辉谁欤返此素以之口翻大论与毗尼律精非传律自持融三以一昭厥垂唯大弟子秉佛机慧风曾扇南东施我知其根慰所思有欲崇之此其师
赞
赞大慧真
言上人图大慧谒九华赞语九华曰图者幻赞者亦幻两者俱幻矣且道大慧竟在甚处言呵呵而退九华曰这阿师笑中有刀姑此为赞
有像无像云容鸟迹有舌无舌风雷错出一生造弥天罪万古受无量屈只因倒喝起须弥至今满地生荆棘这尊慈似不似识不识长空走月月走空痴人对影休寻咄
赞喻弥陀
非真非讹笔端弥陀非镌非刻石上弥勒昔人方便殊胜门大似虚空遗鸟迹还见麽善财楼阁变虚空古今待接无穷极

[book_title]卷二十一
<集部,别集类,南宋建炎至德佑,九华集>
钦定四库全书
九华集卷二十一　　　　宋　员兴宗　撰偈子
眉山因禅偈
眉山因禅西归稽首九华居士圆泉句以光静居士大言多病多瘦多忘无句可因嘱请渠渠今日不敢覆盖耳
有因无因南来西退此路不属离微触着虚空便碎若人归去问新奇拈出石头并土块
灵隐远禅师偈
其不言则寂然不动古塔无缝其或言则天地争榧卜缪咐资焙醪换牖で恐星苈啦忌窈醪桓遣赝蛐\取良信此阿师或语或嘿一弛一张真能破圆悟之骨髓而临济之脊梁乎不然则老老大大\盂中走马而不踬针孔里过箭而犹强也
祖和尚九夏供主偈
禅师印兄请九夏供主而祖其一也治行索歌或诗或记或序九华曰吾病少韵吾何诗吾言贱简吾何歌吾揣事不知纪前不知载後何记何序祖曰恣夫子之所以九华稽首为说此
上人奇特现希有愿以身心遍尘刹将游族姓及贵奢渐至诸戍陀罗等一切纳缚诸精馔庶以庄严上妙供布施受施等虚空是虽名施无施者譬彼优昙\罗花旋开旋合见殊胜而实无能开合者是诸喜舍心不着远分别境亦如是我说是人获福报等金刚玉坚不坏随圆随广不住施如迦诺迦所有色稽首笋峰无学尊为现种种作证据圣心不动心遍满是则施者真依仗
眉山源和尚偈
眉山源兄向者共为中岩云月之游今岁事荒老矣得再见於都城顶门赫赫赞叹不及源又请言分之偈复此露布
舌奋兮南箕身藏兮北斗诸方快把雷电此老更解赤手若非白云派下跛脚驴即是佛日庭前丧家狗
照上人化创三教殿偈
上人照欲於元帅故基建三教殿并望嵩阁栋干椽础仰来施者九华居士员某为说一偈以唱\
大道夷夷非北南东能所既立则亦相攻孰体其初我静屡空如百千灯亡照不通如万窍怒鼓以一风非三非一理遗则融破若附离惟道人嵩日照有稽且柱且墉三圣渊渊畴将无同我非咳巳嗽蛭掖庸段讲蝗皇墩咂涠
九江演老偈
疑甚之字品字直恁横说w说一味起C苴十分呈丑拙乃其临济儿猿至子孙殃咎不歇诸人更欲即此形此心大似仰虚空而钉橛
疏文
大悲阁化疏
佛灭度後阎浮提\生悭吝鄙忍增长上病有大医王大悲菩萨对病为药药去病已实性实住曾无有相何见有我以无我故眼目臂指一时都舍然此菩萨是中虽舍实无舍者何以故\生妄执颠倒想故今是某人发大誓愿起平等心作是庄严而汝诸人见如斯事起平等施常如大士即舍非舍诸妄尽灭是名第一希有功德
为洞元通一大师宋清惠设酒供疏
伏以米父麴而麴父米生乎甚真卿君我而我君卿动亦忘趣既一生之可了纵百}以无余方兀兀而理觞渐融融而似道恭惟洞元通一大师德充至味妙咽天津投醪招绦府之醇液小玉池之润听此风而议所以兴谤何伤人皆劝而独不闻泛观不碍似亦非醒非醉岂论中圣中贤江南里唱白铜L肯衔其浊蜀道旁通小有洞咸挹其真混沌斯还沧溟且竭
转玉屏大藏疏
法语如倚天剑\目腾辉正眼犹静月轮万波分影言无住相用即随缘旧传玉屏之峰特秀金M之地空山埋照谁窥寂照之功古佛更生久说无生之话故宝笈得脱蛟涎之C而琼文遂放鳌岭之光事不偶然意有定数\今云集千灯安可覆藏语出雷音三藏斩新拈过式资妙施共作伟观
宗印化出家疏
须种种是烦恼根般若头头真智惠炬欲洗一尘之障愿披三事之衣望为周圆共谐胜果
胡道者化出家疏
尽大地具一正眼参学何施弥法界传六祖灯拟伦不及直下便求}草何妨先趣非家共证有缘人同占无尽报
蔡道者化出家疏
选佛当勇选名当退拈花一叶人中人}草三更会不会蔡道者无自悔染衣将相即法王触着须弥百截碎
杂着
求心
儒之师者皆师圣人师圣人者不如师其心盖师圣人而得其心心得则虽不必圣未尝不近圣也失其心而师其言虽谓於圣人有得而实无得也夫先王之道满门然圣人传之至诸儒失之何也知求圣言不知求圣心也故学者之学莫非求心何者经之光华可以言遇而不可以言执也执之而求圣则圣浅矣扬雄无得於论语而僭论语束无得於诗而僭诗陆长源无得於易而僭易王通无得於书礼乐而僭书礼乐彼不得於心而大为之名故贤者识之而讥之不贤者不识而惑之呜呼是於圣人之门求言过而用力微若举一羽之不能而谓能负九鼎也哉
观物
九华曰监之观象也不隐万物之形故物无遁形圣人之观物也不异万物之情故物无遁情圣人非好异观乎尔也天其穹乎亦物也地其施乎亦物也万物之物亦物也人我之相物亦物也是以圣人不以我观物而以物观物既以物观物则天地之始不异万物之始万物之始不异一人之始故曰天地之道万物是也万物之情一身是也圣人之善观者能不远物而已矣人之以物而远人不可以为善观圣人则一切致意焉万物之相埏悠然出遂然生休然止者是物也植物之初受物以形载物以性备物以体形不可尽故圣人观象以尽形性不可达故圣人观理以达性体不可备故圣人观数以备体形也性也体也物之所由起也象也理也数也所由观物者也圣人至於是极矣
与僧悟纯道者思一字说
有思则\生相无思则瓦砾相必也有思无思然後离相有人于此不触而思思而一即为证道之候矣悟纯道者既以纯自名由悟涉入当有造於思一者虽然纯由悟入则纯由得而见也思不离一一不离思则三世如来亦觑不着矣纯勉乎哉隆兴甲申春二月晦九华子书
禁淫祠
启母之贤史称灵见乎石矣启母固贤也灵见於石启母何小乎子胥赴江韩氏称其灵着为怒涛矣子胥固怒也何乃遂激为涛乎湘妃之泪唐人称斑缀於竹矣湘妃之泪固有也何乃色变於竹乎此皆世儒辩家乐大为之名以神其庙以艳後来或者信之故淫祠之类由此而蕃也晋魏以下治象饬材丹漆告具类无可名者故江东之项氏西蜀之望帝岐上之杜伯岭海之翟母金马之灵碧鸡之神淫名越号皆非记之所谓有功於民以劳定国能I大患而在祀典者也
墓志铭
李日N墓志铭
李日N者吾同乡人也据李氏家牒九世祖廷翰通判登州本简人徙居於陵阳之仁寿世隐畎亩日N生七十有四卒於绍兴之乙亥葬以辛巳之冬墓於所居之里所先是日N有子德辉蚤世独嫡孙邦光侍养後前常诲之曰来汝能法我力诗书以藩吾门吾志乐也今里有通儒曷亲之於是岁己巳邦光执贽拜吾庐下承奉菽水恭甚三返吾竟以诺久之予因间问邦光翁为人何若曰翁平居不易言不以事不造公寺喜读书乐於耕事予即叹惜谓尔翁所为者当与若共效之後偕二三子即翁粕霞其执意力耕励志不怠则晓之曰老父而岁往矣何至苦身甚勤如此翁曰吾闻之天下之事为者昏昏则报者没没岂文事固然耕事独无然乎吾喜其言退谓二三子曰之人乎诚愿人也昔汉盛官仪於竟陵百姓聚观汉老父独不观而耕事不辍也彼老父者岂以天下纷华之动而易吾耕事哉彼其中则有处也今之人华颠在畎亩不易操殆有汉氏之人之心乎二三子其识之後七年卒邦光求属予言而为之铭曰
仁而寿晦而勤卜於斯固且宁
左奉议郎致仕员公墓志铭
员氏自唐半千而次咸有代序具家牒兴宗鼻祖任城令君讳延禀资夷澹尝习道论於陈图南所图南者高世士所谓希夷先生者也希夷为人师友造化草芥视诸公贵人者一见任城遇之谨每谒入任城未尝不趋风而庭执礼恭甚最後告归蜀图南出一编书遗之曰子诚去我矣乎我亦有以遗子矣子勉之无病员宗之无人员宗有人焉子率礼而不越韬德而不耀是不三世子孙其殆有兴者兴则衣冠世鼎鼎矣是书所以志也任城因避席再拜敬承其遗以去徐榉⑵涫樽偌Ｖ古方书也任城竟老於三芬运浪蓝世生曾伯祖讳安舆次讳安宇皆以学自力登进士第而安舆者字文饶词最高伟大儒苏洵明允文同与可皆与之定交此两人者立名天下於世无所推第独敬尚文饶甚备与可尝曰文饶乐府高处当m裔骚人抗衡张籍何i今人也当时通人称谓其严类此官终屯田员外郎子子思亦第进士安宇终朝奉大夫知眉州眉州生石石生公公讳南圭德温其字也常出後从父当昼幼开敏得经史之读有不烦切谕者里之长老怜异之虽童子朋游例不敢狎以语未冠偕t从出观所谓家校者文籍放纷退忽忽不乐曰嗟夫东里图书先世所以业子孙也独奈何不业於是而饱嬉於是员宗岂欲终已耶且先友二公格言谓何今不吾远而陈先老人之教亦不吾欺也t从知勉沐浴所闻则可矣公自是归居极意经言一以夜日经明有司第其文为贡士选首盖宣和三年也寻试礼部报罢则奋曰果然吾命其有制哉凡在我可以自尽在天可以自安非有司能枉我也吾宁掉谈舌从容为大梁布衣不能归下里饰小说希县令矣因留太学久之游道日困势人贵倨无能器之者独何丞相兄弟善视焉丞相者亦三啡宋溺且彩惫僦惺樯崛嗽谙缧Ｑ殴手公至是礼遇甚恩一日笑谓公曰子吾故人也故人欲通至言何如公曰请受命文缜曰闻之时趋之士就学者有方就禄者无方今京都缝掖牵连求合用此道也德温傥亦有意乎吾欲羽翼子名以就子也公矍然应曰嗟嗟我何为至是舍人素所以友我者必将有以取我也今不察其行孚其心所取我者独何与盖君子达道以充位於位犹避也道则不正何所观赴位则不正何所则效士叛操履而托名於气力之门士亦安以为也舍人休矣文缜叹曰德温之见至尔乎始吾以子乐易可友今知其可畏者也丞相以故遇公过平生居无何公病而西丞相竟当国公闭户追条旧书不形o芥媚傅之意绍兴甲子复试外省合其格盖距丞相之亡余二十年矣褫褐主绵州彰明簿府州素闻其声扳摄州学教授诸生质经谊究源委有⑷照咔曛兼领州掾时茗使韩G好气数绳郡县吏人人惴恐会飞语有言阆之通守某以仓庾自入者命公讯状通守以篚币寄请且告公曰某愿以此寿公可乎某坐愚抵此一粒不私也公长者惟公死生之公闻大詈曰为吾寄声监州汝以墨闻诸司今复欲以墨A我汝为之而我仍之是以血洗血也官曹何自而清大狱何自而解乎通守聆公言伏阁大恐公竟平反其事卒无见w者秩满再调汉之德阳监税前吏征索甚惨贼取质责有逮马牛者公一切与为易行客至至则营取有经劳勉有状涂之人负者肩者率曰官善人官不呵诘我曹我曹宁乐输耳逮公至算入遂倍後邑长攘之以为己功公竟安之弗辨也以考升从政郎为绵州h事参军益倦世故遂谢病以左宣教郎老焉覃恩转奉议郎赐五品服初公之欲老年未七十精爽甚习於事尚有~人者里人或勉之曰丈人生平植立良苦矣幼而学老而笃几晚而仕仕未几而去丈人投迹於世宁能独高乎且又何以见志公曰汝错矣勿言此吾志也自吾先世陈义咸有本末凡知止即义也竞名非义也故轻仕者为竞名重仕者为知止与其使我为竞名不若使我为知止吾衰矣尚奔走狂B而叛义也邪使簿书一有不详鞭笞一有不下吾恐大吏玩吾於掌而o吏唾吾於背也今所以去之决而志之扬者为是故也岂形虚愿也哉自是优游怡愉退寓意於诗章清丽闳肆间则筑亭於跨鳌之?榜以四营将大考质易书躬致命之说尝叹曰经爻日月也所从不明i讲师者汨之学士者传之且遂晦之也去此则圣趣白矣遂着易说二卷书未成绍兴壬午七月丙辰卒年七十有六明年十月乙酉葬於郡之布德乡临池里从母牟氏安人之兆也初室喻宗既醮而死遂娶于氏盖公岁晚百须无不顺善得一意诗礼者则今夫人也二子曰将辰曰昌辰昌辰先公卒某继亡二女长嫁进士苏有功次嫁进士范仲芮孙子张子乔子年皆有学质外孙凡七人葬得日夫人使来言曰吾素有闻於公矣谓汝词喜切深而欲远绍先民而笃意寂寞者汝铭公固宜兴宗以心制多难为解夫人曰汝忘诸父谓何其尚忍令於後没没乎某谨雪涕而勉继之以铭曰
弗宰弗卿命岂其偶实则躬与胡宁敢後载?而敷载绪而守惟蒙之贞惟仁之茂惟铭以昭之皆公之有也
夫人员氏墓志铭
夫人姓员员起洙泗之间鲁衰季孙子亭於员因氏焉自大夫半千仕唐行应礼义龙纪初有闻孙?嵩者刺简州殉国以死子孙自旁郡家於陵至予曾伯祖安舆安宇联第进士而三分员滋大安舆者字文饶才茂异常与西州处士苏洵明允张愈少愚通书周旋文谊当是时巴蜀学士深心翰墨者莫不共高此三人安舆後才为屯田员外郎丧官下隆山长老共戚之谥曰文质先生至今人犹以为文也文饶生当侯当侯生之之有子男一子女二季即夫人也幼明悟即丧父姆保常占韵语投日诲之已能贯贯不乱姆拊其首曰是真文饶孙子耶惜非子男可属宗家者不然文饶为不没矣既Y至笄作止有矩母及家之人平章曰女甚才於法不当与凡子会眉山孙氏以名通母喜曰是故少师家乎吾闻少师法度士其行冠冕一方其子固可女也於是以归书言书言为人志高亮喜倾宾客亦多慕尚者请谢无虚门夫人理内必栉首盥手日孺咀臃罹浦讼嗍羲浞缬瓴坏也书言以故游道益广及春秋有事在庙则先事以戒细大翼如也以进既事乃敢即安盖尝叹曰孙宗所以名大门者君姑典若法於今在矣属虽不幸子孙其谓何其敢有怠志故凡富春氏所用礼经甚严率为州人称可者夫人预有劳焉先是少师多男子其行次至六书言也长兄伯敦世业至大吏後数返舍夫人执礼恭甚每跪起诣前奉之与舅等兄伯qe曰汝无然为姒岂当尔耶汝固谦谦自牧欲以昭吾家然非所以安吾意也屡晓譬不可而夫人礼意终不衰伯素悯夫人诸子欲以其泽为长男具奏书後亦不及也识者恫之然夫人泰若独教诸子甚力曰诗书吾家衣\也衣\已具是中大有乐趣何必乳下求官耶其植志简远如此初书言家政既序夫人悉推嫁时服物惟弟之归至其所生则遂辇以来曰世谓母子异处同安理万无是今我怡吾心耳非有矫也所生至今尚无恙云夫人早日尤喜西氏旁行之说每晨兴诵阅数过谓人曰是有究竟说不缘说而得则得之矣绍兴二十有六年三月十二日微疾以卒年四十有八子男女亦八焉长曰次曰攸俱业儒竞爽长女适涛江张次陈锷徐仲弓幼适师琮史步昌皆世家也幼者未行孙男女各一外孙多至十有六以隆兴二年十一月乙酉葬於眉之眉山永寿乡长陇之原盖东南相望少师吴蜀两国及太安人之藏者先日以书言之命来告曰闻之古女具幽闲静顺贞烈之操其事皆不虚书书则有颂有议有传汉刘向所列上者是已後世无闻焉岂有而不大其传也欤或传之者非其笔也吾不忍吾配没没於後今君躬雅言出入先汉者愿书元堂之铭兴宗曰内德之茂起於国风声诗已形矣何独向也彼以房闼遭先王之化琢其质而充其美其容有以及此今夫人混此世处此土何资何守而风徽至是岂以少师躬行善後典刑有自也欤抑其姓之故着不可及也是应铭铭曰
屹若眉山士岂其简蕃蕃故家孙望则远邈惟少师百有具宜千官流连其孰辈之匪矜匪骛不浅其付艺履躬兴用相厥妇妇兴介止礼亦勤止弗爵而龄则究以死元琰披披载载诗匪今之悲惟文饶之思兮

[book_title]卷二十二
钦定四库全书
九华集卷二十二　　　　宋　员兴宗　撰论语解
论语解序
万世无弊之谓道诚身以道之谓圣惟圣有作之谓经世非道不立道非圣不明圣非经是无以为教也故圣与道与经名之则三而复通则一呜呼其亦可谓重哉自大道世衰圣言不作\说互起遂使圣人之经句无完说穿穴乱其去亡几矣此非经之昧传经者之言务为天下裂本训奥义蠖不伸之过也盖六经之作夫子所以载道独论语之作门人所以载夫子之道者世儒不学夫子则已如学之必无不该不桃郧笏沟酪郧罘蛄籍之奥未有不由此书也所谓管辖六经云者其以此哉然自汉以来老师巨儒发明大义欲究讹舛用心於此人百其说矣始以注解笺传为不足则有训释义疏训释义疏为不足则有辩议拾遗童而习之耄而终之其说不同其欲明经一也专门传授习鲁章句自龚氏齐章句自王氏古文章句自张氏凡篇之增者二字之异者四百而已其名不同而其实则一也然而是书夫子所历者非止一国也故言非一时指事者非答一人也故举非一事揆於道则其致一而已矣而後世之耳目遑遑焉於此惑乱而不昭此何由也其弊出於\君子之异论支离荡佚不究圣秘辩於前则攻於後入於彼则出於此以是欲鸣於天下取信於後世呜呼其果可信矣乎虽吾亦未之信也此无他其所见也杂博故其择也无禁不以道心明不以公心辩传曰明明蔽其明者不见植木今物欲是非蔽其虑矧曰能穷理乎圣言犹大海也诸儒言经犹以器测海也故世以笺传穷经而经益不可穷以寻丈测海而海亦不可测诸儒奈何其嚣嚣乎然则是经终不可穷耶曰奚而不可也君子以理详之以心约之惟心之一故思之深思之深故得之精得之精故守之坚夫然後一趣於圣意庶乎其不悖也盖自宋兴二三大儒知经之自者亦尝是正其缪论着其说足以反汉唐之末流而更晋魏之C植矣惟其能以理详以心得故也虽然君子於此反复而择之平心而察之君子犹有憾焉窥其词於圣人之词未必无合也吾其可复言乎穷其意於圣人之意未必皆合也吾其可无言乎故其词之所以可又穷其意之所未可论於斯以备一家之载焉吾非好胜也好辩也有不可已也好事君子其详之绍兴壬申九华子序
七十而从心所欲不u矩
君子之中庸也君子而时中小人之反中庸也小人而无忌惮也惟其时中心则纵而矩不u也惟其无忌惮则所以纵心者乃其所以u矩也故君子之尽道也其始求其不u矩而後求纵心既纵心而後能不u矩乃若老庄非不u矩也专於纵心而已矣所谓无忌惮者也虽然孔子七十而纵心纵心何晚也盖夫子自谓其道十年而一加进故自志学而至纵心益老而益妙盖其中审安之乐之而後敢纵之也岂若蒙庄之徒放荡其心而孟浪其行也
吾与回言终日不违如愚
回於吾言非求不违也相视而莫逆於心吾求其违而不得也所谓於吾言无所不说者以此
君子不器
形而上者谓之道形而下者谓之器君子之道岂专於形而下哉将亦上达而已矣故虽欲器之不可得而器也
学而不思则罔思而不学则殆
君子之学也可以思而不可以徒思惟其不明则不思惟其徒思则思或至於难也譬若井然不能不汲t汲则日竭不汲则日废也人何能使t汲之而不竭与不汲而不废也欤汲之亦必有道矣盖君子思出於不思所思正而无邪也彼徒学而不思是井之不汲者也是亦废而已矣吾见殆与罔之病难乎其免也
攻乎异端斯害也已
辞而辟之者所谓攻也攻之甚逃墨必归於杨逃杨必归於儒
知之为知之不知为不知
知之为知之此出於性之所自能也不知而为知此强其性之所不能也故曰盖有不知而作之者我无是也
或谓孔子曰子奚不为政子曰书云孝乎惟孝友于兄弟施於有政是亦为政奚其为为政
此必夫子在位之时也不然何自以施於有政答人乎或人盖问孔子不为政於此何为也是以迹而求夫子者夫子答曰不然为政固有本孝友施於政也立政也所谓身立则政立矣岂吾身之外复有政乎彼鲁之君乃以事为政而忘其身政本不治未有甚於此时者始於桓之贼兄襄仲之夺嫡而剧於三桓之乱鲁政扰扰至是岂天之祸鲁矣乎抑鲁亡孝友而自祸也故孔子以孝友为政者凡欲正诸鲁也
非其鬼而祭之谄也
神不歆非类其何祝之有
季氏使闵子骞为费宰闵子骞曰善为我辞焉
当是时也政在季氏意必有以季氏之意而谕闵子者使为己私邑耳故闵子逆折之曰善为我辞焉冉有为季氏聚敛附益之而不肯去闵子虚位招之而不肯来均孔门也而贤不肖乃尔相~也
伯牛有疾子问之自牖执其手曰亡之命矣夫斯人也而有斯疾也斯人也而有斯疾也
传曰命仁者命其成质非语其运之变名之也故仁之质有成名而运之遭有吉有凶夫子之叹斯人者仁之质也亡之而有斯疾也命之遭也
一箪食一瓢饮在陋巷人不堪其忧回也不改其乐趋舍之笃者\人也\人中役乎物则重在物贤者不以物役中则重在中孟子曰物交物则引之而已矣世未有与物交而不为物引者也独笃道而静者不然内无我外无物物我既融其守全其欲寡彼其安於陋巷也犹华屋也彼其视箪瓢也犹其鼎烹也其奚不乐之有或曰回不达则不忧达则奈何曰回在陋巷既不以为忧虽达而受尧舜之天下不以为泰也
中人以上可以语上也中人以下不可以语上也韩退之曰性之品有三吾谓性之本一也复则正荡则流未尝有尧桀之分也其品何从而三乎然夫子复有上下中人之说是独何也此固才高下之辨所以见其人之可否也上焉者弗可强可以语上者中人以上而已矣
司马牛问君子子曰君子不忧不惧曰不忧不惧斯谓之君子矣乎子曰内省不疚夫何忧何惧司马牛忧曰人皆有兄弟我独亡子夏曰商闻之矣死生有命富贵在天君子敬而无失与人恭而有礼四海之内皆兄弟也君子何患乎无兄弟也
问君子孔子乃以不忧不惧答之及其既忧子夏则又以何患无兄弟答之是独何欤孔子子夏知牛者畏祸浅中之人也牛宋s之弟犁耕也以s之故犁耕致其邑而奔齐已而奔吴牛之忧惧无能释如此孔子告之曰汝内省而不病乎虽有s何足忧也子夏告之曰汝待人恭敬如同兄弟虽无s何足患也
子张问明子曰浸润之谮肤受之宀恍醒煽晌矫饕惨岩咏润之谮肤受之宀恍醒煽晌皆兑惨岩铀之源源者浸润之起也而江河之患至於不障病之淫淫者肤受之始也而骨髓之殆至於不治巧於谮逭咚浦矣而谮宀幻忪毒子而君子卒不行何也曰是其中无浅暗之病也\人之病暗为蔽浅为蔽於谮逡迫硕人竟不自知者以其渐且微也君子务明而远则交乎一语而察矣凡蔽我者尽故也书云视远惟明孰有视远而不明乎
必不得已而去於斯二者何先曰去食自古皆有死民无信不立
人生而死吾知其常人而无信吾不知其可也昔者晋大饥文公问箕郑曰救饥何以对曰以信以人情权之疗饥必以食也今不言食而言信何预於救饥箕郑之辞不已迂乎盖郑之意为饥之甚则晋国要其有死者若无信则遂无以为国也此孔子去食存信之义也
行之以忠
此谓忠恕之忠也孔子曰师也过所谓过者意子张喜为~物之行也欤为政而~物则必有不忠者矣如以忠行之则为政之仁莫大於是
君子成人之美不成人之恶小人反是
韩退之所谓某能是是足矣以为良人善人矣君子成人之美如此某能是其人不足称也某能是其智不足称也小人败人之美如此
其言之不怍则为之也难
言之不怍则行之也难故先行其言而後从之不然其怍也

[book_title]卷二十三
钦定四库全书
九华集卷二十三　　　　宋　员兴宗　撰老子解
无名天地之始有名万物之母
地法天天法道道法自然者无状之状也人欲状之则过矣故无名者天地之始也自然者至矣极矣盖未始有夫物也俄而有物矣有物则可命也虽然有物则可命之以有未可命以\有也故有名则为万物之母也
不尚贤使民不争
贤者国之器也如不用贤大则削小则弱不用斯可乎曰乌可哉圣人能以贤治天下不能贵天下以贤能以贤治天下是以用贤不能贵天下以贤是以不尚贤也盖尚者争之端伪之首也
不贵难得之货使民不为盗
金玉满堂莫之能守故不贵难得之货我好静而民自朴故民不为盗
吾不知谁之子象帝之先
一三未肇则犹有一而未形者吾不知谁之子也物生有象吾因而象之帝出乎震吾因而帝之而其始也荡荡默默吾无能名焉字之曰道强名曰大而已矣
多言数穷
言之赘则言之不时也矣时然後言人不厌其言是以不穷也
天长地久
天地虽大而未离於形数则其长久盖有量矣然老子之言长久极於天地盖以所见者言之耳若夫长久之至则所谓天地始者是矣
天地之所以能长且久者以其不自生故能长生或曰天地不自生孰生天地耶意者其诞也欤曰此予老子之妙也盖自托云尔人之生也以生生之厚也故卒累於生彼无生之累则不自生矣此不亡之道也盖有托云耳
吾所以有大患者为吾有身及吾无身吾有何患圣人之寓我也寓我於物寓於物则无境无境则无心至於无心矣不知物为我乎我为物也此之谓无我夫无我则忘身之至也忘身无欲无门无毒何患之蓄回曰回之未始得使实自回也得使之也未始有回也夫回之得使而实自回则犹有身也今未始有回回遗其身矣故人不堪其忧则回也不改其乐此之谓无患
视之不见名曰夷听之不闻名曰希搏之不得名曰微见吾之所见则\人之所见也离娄之见则必视於\人所不见者也而其见可盖乎此之谓夷闻吾之所闻则\人之所闻也师旷子之闻则必听\人之所不闻者也其闻可一乎此之谓希\人竞力於搏乌获无攫焉乌获以搏之而实无得也此真搏者也此之谓微故道无可闻也无可见也无可执捉也故视之不见听之不闻搏之不得
古之善为士者微妙玄通深不可识
所谓士则事道者也微者道之心也妙者微之极也玄者妙之门也通者玄之用也其来无旁其去无迹退藏於密盖知矣故不可识
容乃公
无所不容则融彼我彼我内融安得而私乎
荒兮其未央哉
方其隅而央其中也吾道至大故无门无旁则四达之皇皇何必央也
\人熙熙如享太牢如登春台
\人盖味太牢矣非味於无味也游於春台矣非游於至游也是故其卒无味其终不游以其知至味至游也真人之实其腹者淡乎其无味真人之游无方者视之不可见者也
曲则全
木之拳然其末枵然不为匠之所材不为野人之所薪则终其天年而已矣曲则全之效也庄子曰直木先伐
枉则直
嫂溺而援斯枉乎曰直也所谓枉而直也其父攘羊而子证之斯直乎曰枉也所谓直而枉也
洼则盈
惟其洼也注焉则满
敝则新
剥而复次之蛊而临次之坎而离次之蹇而解继之既济而未济终之
飘风不终朝骤雨不终日
岂惟是哉日盈则昃月满则亏陵迁而谷土竭而水
是以圣人常善救人故无弃人
或曰常善救人故无弃人君子故可救矣小人如之何而可也曰非谓是也以圣望人\人也以人望人圣人也小以成小大以成大譬诸草木区以别矣故救君子君子学道而爱人救小人小人学道而易使也此之谓无弃人
知其雄守其雌为天下G
经曰天下之交天下之牝其交也归斯受之而已矣故谓之G
将欲取天下而为之者吾见其不得已
汤武之事是已
为者败之执者失之
古之取天下者常以无事及其有事则不足以取天下
以道佐人主者不以兵强天下
兵者凶器也战者逆德也好杀者不祥之事也持凶器行逆德试其不祥之事有道者不处也孔子曰军旅之事未之学也孟子曰焉用战
其事好还
出乎尔者反乎尔者也
夫乐杀人者不可得志於天下矣
孟子曰不嗜杀人者能一之
不失其所者久
氏之子其殆庶几乎不迁怒不贰过终日不违不失其所矣若夫三月不违仁何其久也
死而不亡者寿
物壮则老老於不道者也吾师乎吾师乎长於万古而不为寿岂其死矣乎曰虽死矣有以不亡也
大道泛兮其可左右
用之无不可故可左右
道之出口淡乎其无味
过客之止以其饵也道淡乎其无味过客何利焉故味乎无味者真人之独也
柔弱胜刚强
惟天下之柔足以驰骋天下之至刚常枞将老谓其徒曰吾舌在乎曰在齿在乎曰亡矣曰齿以刚故亡舌以柔故存柔弱胜刚强之效也
鱼不可脱於渊国之利器不可以示人
传曰擅国之谓王能利害之谓王式而执之王名亏矣故王者以其器而示人则人并与其器而盗之器盗则名移无国而不可亡也故居齐者闻齐之有田氏不闻其有王也居秦者闻秦之有穰侯不闲其有王也此以利器示人之罪也易曰丧其资斧此之谓也
昔之得一者天得一以清地得一以宁神得一以灵谷得一以盈万物得一以生侯王得一以为天下贞其致之一也天无以清将恐裂地无以宁将恐发神无以灵将恐歇谷无以盈将恐竭万物无以生将恐灭侯王无以为贞而贵高将恐蹶
一之义难知也一之时义大矣哉圣人之至於斯也吾不得而知也今以意穷之则一之义其犹水乎水实无分於东西而水未尝不分於东西也一虽非欲以致用而致用未尝非一也水之导也浩浩汤汤激而四出由是而为江为河为海放而为沟为渎也而水之不异焉则一之效也君子之欲致夫一也修身焉所以穷理也穷理焉所以尽性也尽性者诚之至诚之至则一之至矣致一则万物未始不得而一也传曰其一也一其不一也一圣人於此必有以贯之矣是则穷致一之用者也致一之用则天下无一之不知不能致一则天下无一之或知得之冥冥用之昭昭以此知幽明之故知死生之说知鬼神之情状潜天而天潜地而地呜呼斯岂外铄之所为哉君子知夫一之大也不容言也阳未分谓之一道之始生谓之一是皆不可以一名也圣人姑寄之一於此尽乎万化之用也故天得之而清地得之而宁神得之而灵谷得之而盈万物得之而生侯王得之为天下贞以其致一也不如是则或裂或发或歇或灭或蹶子思子曰自诚明谓之性自明诚谓之教诚明之始非异器子思中有以一之非外铄者也仲尼曰吾一以贯之夫子有以贯之者皆难言者也经曰抱一为天下式彼一之所谓抱者不随世而迁者也呜呼原孔老自得之始岂亦流同而源异者乎然诸儒缘其波流则指孔老之为异孔老之本异乎不异然老氏专以形言者也孔氏专以器言者也孔氏自器而达形卒入乎形老氏自形而达器欲不囿於器此孔老终始致一之辨也传曰通於一万物毕彼诸儒於此何知焉
反者道之动
诚乎道则虚虚则明明则神神者妙万物而为用也反身而诚诚乎吾道也所谓动之至者也庄子曰精之又精反以相天此之谓也
弱者道之用
刚强者死之徒也死之徒岂预闻大道哉故不弱不足以用道
天下万物生於有有生於无
通乎物之所造道有无者也始也无有也俄而有气有气也而又有形形变而有生也生变而有物也是四时之相禅也吾能反道之动弱而用道矣则忘物也忘物则无生也无生则无形与气也故天下之物生於有有生於无
明道若昧
至道之精窈窈冥冥至道之极昏昏默默此无状之状也故若昧
进道若退
\人以进为退孟子谓其进锐其退速是也渊以退为进孔子谓终日不违如愚是也
夷道若类
庄子谓以不平平其平也平故若类
上德若谷
谷得一以盈圣人得一即至德之德也
万物负而抱阳冲气以为和
谷梁子曰独不生独阳不生三合然後生所谓三合曰曰阳曰冲气也一三五七则抱阳二四六八则负不五则四不具矣不十则九不立矣天地之数五十有五盖五用事脾得五以和\腑音得五以和\乐味得五以和\物冲气系焉是以和也故万物负而抱阳冲气以为和
天下之至柔驰骋天下之至坚
夫惟不争故天下莫能与之争
得与亡孰病
\人曰是为得也是为亡也真人曰亡亦得也得亦亡也是无损益於得也得与亡孰病
多藏必厚亡
孟子曰宝珠玉者殃必及身
为学日益为道日损损之又损以至於无为无为而无不为矣
学可学也不可致道可致也不可学夫不可致则人亦不知谁何矣莫若自反而缩也自反而缩故日损损之又损则缩之至也如是以至於无为盖至於无为致其所自致也然後无思也无为也感而遂通天下之故则所谓无为而无不为者欤
故取天下者常以无事及其有事不足以取天下寒暑冬夏之积者也人之论夏者则曰曷为暑之之暴也论冬者则曰曷为寒之之冽也不思夫之寒也之暑也迭为无用而之有用乃其所以为大冬大夏也故居寒暑於有用不足以为冬夏取天下於有事不足以取天下
善者吾善之不善者吾亦善之
人之役物物谓之然也故然於然庄子曰恶乎不然不然於不然此必有以夺诸外矣故有以不然也虽然物固有所然固有所可物不胶我则我有以齐物也我有以齐物则无物不然无物不可故曰善者吾善之不善者吾亦善之
道生之德畜之物形之势成之
道者万物之母也德者道之光也物者德之器也势者物之理也其母可以生其光可以养其器可以形其理可以成
天下有始以为天下母
庄子曰有始也有未始有者也未始者无名也天下有始矣斯有名也经曰有名万物之母也故天下始以为天下母
既得其母以知其子
百姓皆注其耳目圣人皆孩
既知其子复守其母
母失其子子失其母则世道丧矣世道丧如之何其反也故我独异於人哉吾贵求食於母
没身不殆
知子母斯足矣没身不殆何谓也以其无死地也
塞其兑闭其门终身不勤开其兑济其事终身不救兑悦也自外入也故真人塞之庄子谓开天之天不开人之天则欲塞其兑闭其门也谓开人之天不开天之天则开其兑济其事也开天者德生故终身不勤开人者贼生故终身不救
见小曰明
纣为象箸箕子惧楚不设醴穆生乃去赵杀鸣犊仲尼不遇故曰见小曰明
守柔曰强
汤囚夏台夏桀蹶文囚h里商氏灭句践洗马於吴十世有越故曰守柔曰强
子孙以祭祀不辍
刘子政曰君子留精神则吉祥及子孙矣
修之身其德乃真修之家其德乃余修之乡其德乃长修之国其德乃丰修之天下其德乃普
记曰古之欲明明德於天下者先治其国欲治其国者先齐其家欲齐其家者先修其身欲修其身者先正其心今善建善抱则正心者也故修之身其德乃真齐其家其德乃余修其乡以治其国其德乃丰卒明明德於天下其德乃普
含德之厚比於赤子
神内静则天和固天和固则葆缘虚是纯气之守也故曰含德之厚比於赤子经曰能如婴儿乎庄子曰能儿子乎此之谓也
毒虫不螫猛兽不据攫鸟不搏
葆缘虚则动静神矣动静有神变化有常万物御矣呜呼是非神之所为乎故兕无所用其角则所谓毒虫不螫也虎无所措其爪所谓猛兽不据者也人兽不乱t所谓攫鸟不搏者也
治大国若烹小鲜
鱼欲安於治欲安於国鱼数挠於则无全鱼治数挠於下则无治国此言虽小可以喻大
以道莅天下者其鬼不神
道莅天下则民皆知天乐也庄子曰民知天乐者故无人非无人无鬼责也是以其鬼不神
非其鬼不神其神不伤人
传曰民神之主也神依人而行者也人安职则彼依而行矣伤其主者未之有也
非其神不伤人圣人亦不伤人夫两不相伤故德交归焉
解老曰民犯法之谓民伤上上刑民之谓上伤民民不犯法上不任刑谓之上不伤已犹鬼之不厉乎民民之不暴乎鬼也两者皆无心矣此盛德之事也故两不相伤则德交归焉
大国者下流
水无不下此江海所以为百谷王也
人之不善何弃之有
善者吾善之不善者吾亦善之老氏之所以救物也矫世而言之也故曰常善救人故无弃人
图难於其易为大於其细
昭昭生於冥冥有伦生於无形昭昭也有伦也吾不及辩矣由辩之不早辩也天下之难事必兆於易天下之大事必兆於细
是以圣人欲上人以其言下之欲先人以其身後之是以圣人处上而人不重处前而人不害是以天下乐推而不厌以其不争故天下莫能与之争
人亦持其说我亦持吾说非说之不敢说不胜敌也故吾宁去吾说以全其说夫去吾说而全其说者此吾有以来天下之说也天下乐推且不厌矣虽吾行亦犹是也管子曰以贤临人未有得人者也以贤下人未有不得人者也此之谓也
天下皆谓我道大似不肖夫惟大故似不肖
经曰\人皆有以我独顽且鄙此其似不肖圣人於此何得焉得其似不肖也故辩之不必惠博之不必智用之则不既彼何人哉彼何人哉则传所谓媒媒晦晦无心而难与谋者也
若肖久矣其细也夫
道无形故无肖肖则囿於形矣非所以囿形也不亦小哉
我有三宝保而持之一曰慈二曰俭三曰不敢为天下先
此德经之别老氏之所躬行也慈之实仁德是已俭之实晦德是已不敢为天下先之实谦德是已
夫慈故能勇
有不忍人之政者文王之慈也王赫斯怒则卒对于天下故曰仁者必有勇
不敢为天下先故能成器长
天下大器不可为也为者败之我无为而不役役於是器故能为长器所谓後其身而身先也
善胜敌者不争
易之师曰地中有水师师以\正者也盖水利万物而不争胜敌之利善之善者也
善用人者为之下
孟子曰以位则子君也我臣也以德则子事我者也何敢与之齿也故汤臣伊尹文王臣望武臣周公桓臣管仲善虽为之下而受命焉盖不屑也其在後世莫非君也而不能用臣莫非臣也而不为君用此无他君好臣其所受命而不好臣其所以受命也
是谓不争之德
传曰争者事之末也故天道不争而善胜圣道无为而不争今谓之德者出道则入德故也
是谓用人之力
我无为而用天下天下孰为我用哉由用人之力也
是谓配天古之极
尧问许由啮缺可配天乎曰彼方尊知而火驰彼方且为绪彼方且与物化夫何足以配天乎然则不竞不争而善用人以是配天则至矣
用兵有言吾不敢为主而为客
不敢为主而为客毋乃太懦乎曰是何言也君子惟能下人也是以见下於人此其在易之师乎师之六三或舆尸凶以乘阳刚之罪也进无所成罪不当也为主不为客之过也师之六五田有禽利执言无咎以柔位刚不敢唱也往即获禽有攸利也为客不为主之义也然则用兵为主之害如此哉故曰吾不敢
攘无臂
必有忍其乃有济
扔无敌
夫惟不争天下莫与争能天下莫与争功
执无兵
无兵则无伐也奚其战曰太上战无为帝战德王战义何执兵之有
祸莫大於轻敌轻敌者几丧吾宝
兵者不祥之器也观则玩玩则骄骄则无振故祸莫大於轻敌无振则败败则弱弱则乱亡仍之故轻敌者几丧吾宝
故抗兵相加则哀者胜矣
仁者有不忍人之心非嗜杀也以杀止杀也故抗兵相加语人曰我善为阵我善为战大罪也则哀者胜
吾言甚易知甚易行而天下莫能知莫能行
大道甚夷夷之为言易之之辞也故道者甚夷之物而至简之器也夷则易知简则易行故曰吾言甚易知甚易行凡夫妇之愚可与知焉夫妇之不肖可与行焉其始卓然其卒溘然非夫妇之过也民之迷其日已久故天下莫能知莫能行
夫惟无知是以不我知也
圣人观於神而不累也出於\而不谋也故心听於气气听於神神听於道其出也其入也不得而知也此其为真知也彼不知之是以不吾知也虽然彼不吾知吾何病焉庄子曰谓我为马吾亦与之为马谓我为牛吾亦与之为牛也彼其知我耶其不知耶
是以圣人被褐怀玉
文豹之A其文炳也肤士之言其文蔚也其文蔚故世无全士其A炳故野无完豹吾有悲乎尔也二者何为而免乎曰岌岌乎殆哉其文为之灾也故圣人龙见而尸居扫影而去迹其不欲见贤耶是谓被褐怀玉
知不知尚矣
不知为不知是知也
勇於敢则杀勇於不敢则活
暴虎冯河勇於敢者也死而无悔则足以杀其躯而已矣不立乎岩墙之下勇於不敢者也恐伤其正命则足以活其身而已矣
民常不畏死奈何以死惧之
老氏之叹盖叹时也上失其道则尚权谋尚权谋则督责必督责必则民无聊而轻犯法故诛死者相枕也何自而畏死去权谋则无督责无督责则贵清饭笄吩蛎褡远ǘ无刑可犯矣而况死乎
若使民常畏死而为奇者吾得执而杀之孰敢
民畏死矣而有为奇者此欲振奇於民且乱民也然则奇之乱民亦莠之乱苗者欤故去莠则苗蕃去奇则民靖吾执而杀之
民之饥以其上食税之多也是以饥
孟子曰有布缕之征有粟米之征有力役之征君子去其一而用其二则民有殍
使民重死而不远徙
反是则暴君A吏之罪也或老弱转乎沟壑则民轻死壮者散而之四方则民轻徙
虽有舟舆无所乘之
山无蹊隧泽无舟梁至德之世
邻国相望鸡犬之音相闻
庄子曰万物t生连属其乡故邻国相望禽兽成t故鸡犬之音相闻
信言不美美言不信
道无问问无应善者不辩也无问问之是无穷也无应应之是无内也故辩者不善也

[book_title]卷二十四
<集部,别集类,南宋建炎至德佑,九华集>
钦定四库全书
九华集卷二十四　　　　宋　员兴宗　撰西陲笔
金初命将窥蜀
金初发难叛盟亮谓\曰谁能为我攻蜀者我贵之或曰惟某将可即引某将封拜令专兵西乡某将曰蜀城险人和计日以取弗可取也亮以为沮\杀之并诛其家二百余口翌日命喀齐喀将兵喀齐喀恐惧受命
边民惊徙状
金将初议窥边边民惩艾建炎初祸难之殷复议惊徙成凤间有女妇婴幼危坠渊谷者掠郡县财物主名不立者阶州城下武兴节制司申有强盗浸浸自北谷不介而出【去武兴数里】今不翦恐为後忧上司命以一旅剿之无何城中遂定
秦州敌将骄傲致败
秦州初未下招讨司命刘统领海取之或曰大夫促行敌素傲以骄今骤以兵取之如以汤沃雪耳先是敌守及将领皆流湎荒宴不辍素狎官军弗之虞也将兵将军乞求m者尤甚每酒酣自歌曰金亦有银亦有我曹为乐宜耐久未几城坏其旗帜有饰而未缝缀者後尽俘至军前去
官军因粮於敌
官军既下秦陇凡山西厄塞积粟X聚甚\谍者云敌意不在小本举是饷军且求窥蜀也及屡败秦州腊家城得粮约十八万石浮休寨约五千石小石寨约二万石戚姬寨约二万石水落约一万石其他千百石往往而在前後共三十五万石故官军所至沛然殆非人力也
西安轻卒被害
过秦数百里西安寨者亦险厄之冲也金令将桑节者守焉桑节亦骁武本蕃族数为边患东路都统司姚仲命某将将麾下攻之因谓曰敌屡败兵轻且嚣易与耳汝攻之慎勿逗遛某将乃去寨十里所驻兵分百余卒傍敌营立寨其夜为敌o余兵焉议者谓将分轻兵於外既非饵兵又置之必死之地所谓无故弃人於虎口者也或曰某将素亦有声岂亦名过实者欤【某将姓傅】
金出令遣间谍
敌既与官军相持时遣盗走军为谍然竟弗达也予访边将云敌近令如有以南事告者人赏银一则【二十五两为则】获正军一级博军一级赏以钱人三十千虽以此激\未有为之用者也
秦州徙城北山
距秦州数十里外皆平川所谓秦原是也承平时四城周遭望之巍巍一都会邑屋甚壮既陷敌之久余民居止什一敌遂徙城北山若一堡然北山即隗嚣故宫杜少陵所谓秦州山北寺故迹隗嚣宫乃其地也然山径最险敌既城其上若控以兵则秦陇亦未易窥也刘海适掩不备得之所谓先声夺人迅雷不及掩耳者欤
郑宗招下临洮然勇而无谋
郑宗者亦西人为副将与马仲希戍岷宕间上司令携旗フ辛黉守将其守赵钤辖者悉蕃汉情宗初至城下张旗ゴ蠛粼唤鹫乱天意回矣钤辖何不下与诸将共取富贵今临洮兵少粮少钤辖执迷不返悔无及也赵即率吏民夜开门拜道左及官军下巩宗亦在中诸吏方受降列饮城外宗请先入籍兵仗封府库以待诸将会敌援骑大至宗闻之跨鞍不甲而驰舞自卫敌\喧咽宗急争门不听出或飞矢贯|宗即死至今洮岷诸公共惜之以为勇而无谋者也
敌将杨镇国凶狡
敌将杨镇国者废其名亦为洮大将洮兵素弱杨常饲良马数十甲而伏诸壁及官军入洮诸将问镇国安在曰夜已出去矣至今往来熙兰求无边患而竟不能也
熙兰蕃族为敌用
官军未得洮河如熙兰等处蕃族部落村氓等多为之用或为敌人乡导或为敌人辇重官军所介往往t聚嘻笑及河陇既下部落村氓大震
刘海治平之役战最力
十二月二十五日治平之役统领官刘海踏白小溪岭携矛直前先士卒有千户温德亨者敌骁将也自林外横出击海枪注兜鍪甲叶堕者三焉左右骑皆惊顾辟易海伏马Q以枪贯敌将洞r坠马海左右曰速取其首以来敌将瞪视犹手箭者三墙立不动汉骑欲前取之即注射两骑皆毙因折弓於膝瞑目受诛次日汉军因堵进敌以故败去斩级可计者凡二百有四伤死者无算焉海字朝宗山东兖州人绍兴初为马军副将名字堙微金将珠赫贝勒犯山西诸营欲遣探骑主将吴公曰若刘海者沉壮可遣也即以海将骑三百前道觇索至石壁寨【在凤翔管下三十五里】忽与敌遇敌军三千余伐鼓大噪飞尘涨天海率骑士殊死战杀敌几一骑西驰告捷主将曰吾乡所遣骑乃探骑耳岂人人关张乎海以游骑三百而屠敌三千何从得此顷之俘馘辎重至者盈庭即日命海为达州刺史秦凤路都监云
博军子利害
初上司许西民勇鸷者能出力诣军县官为给复赏皆如律因命曰义军亦曰博军\推曰小火子既得骑セ蚰芮Ｖ频腥思淠拥惺埔嗖┚力也然西民陷敌之久必欲乡义河右郡县往往财物横见掠夺千里萧条遂无烟舍此皆博军之为也上司见为要束耳
诸将议取河州先破熙援兵
正月晦官军议取河州统领官惠逢蕃兵总领李进钤辖荣某张某【兼知寨】皆会或曰我捣河州而敌兵单弱以强制弱何忧不克一将曰不可吾闻敌军尽在熙官军若直捣河势必来援吾表里受制此危道也不若引兵而西潜据险路敌将忿兵伺其不意可一战以擒也熙兵若破则河自下\曰善即伏兵长浴口【一名闾家峡】正月十九日已而敌遣燕大将小郎君者提正军千五百从军亦如之径至长浴口惠逢令羸卒数十骑诱之约曰旗动乃发敌兵薄羸骑傍徨旗动伏兵大奋会天风起人马不辨李进驻兵在旁山上若闻空中声云蕃兵乱蕃兵乱进令左右下山用平弩旁射敌大乱钤辖荣某手杀数十人敌望风奔靡遂大败死者无算擒活兵三百五十解招讨司二月二十一日处置讫
治平之役先发探骑遂破敌
初官军欲攻治平诸将曰吾\徐行则不为功疾行则不知敌之\寡不若使数百骑行前伺敌之怠乃可击也即命将官李庠将骁骑三百名曰探马日中骑前数十里敌兵忽合呼声隐地庠愕眙令一骑逸至军所言状诸将失色或曰今若出军救之亦无及矣不若勿救统领官刘海奋曰不可探骑虽少皆吾人也不救则吾已战者尽未战者益沮救不可後也即以数百骑突前诸将随之既与敌遇遂破之
官军疑敌援兵遂去治平
官军既攻治平败敌\敌谋欲遁或有说之曰南军知吾\遁即追击我使我立尽奈何不若火城寨为疑军如走未晚也因大火城寨散朗如昼官军以为援军大至亦引去数十百里敌因远遁识者至今共惜此举也
官军巧於取秦
予访边人长老皆云官军最拙於战治平巧於取秦此言有理者九月十九日武阶骑兵统领刘左武海被檄即引兵星夜以出二十三日傅秦州城敌不虞南军之至也至近城数里乃觉之有数十骑跃出海曰是来欲争利夸所长必知战者即列卒屠之明日海与副将贾士元王中正计曰秦城险而坚未易攻也今城守似怠当攻以火烟甚则蔽物敌虽有耳目何施耶是天赐我也遂积藁纵火烟上蔽城水寨破【秦州外小城】海登焉夜中其守萧济开门以降先是敌军戍秦者正卒三千前二日就傍郡打粮弱者守室壮者未返遂至於败云
李进勇悍与士卒同甘苦间亦微巧
蕃军统领李进在洮河间或间出遇敌数十骑顾曰汝还识是人否是所谓茶李三者也令骁骑四人突前直刺进进刃三人挟一人以返进所至与士卒下列同甘苦故人乐为用然出军多避就不肯为军锋之冠将士多讥之进长於行日二百里不殆边人号为铁脚鸡云
马仲希庸谬遂失熙巩
马仲希者宕昌屯驻将也为人妄庸丁巳冬都统司命仲希进兵取熙州仲希得檄即气索不得已进营熙州城外十数里或为敌将谋曰吾知仲希妄人耳且暗兵事此易挠也即遣间宣言曰北军今夕当大至\共o营南兵之来\寡何似北军其能敌乎仲希闻之昏时拔营遁去初熙州父老闻官军至有欲率\归附者心大喜及翌日仲希去皆大笑仲希既去熙旁徨无所适闻诸将将下巩乃引兵来会时郑宗李进荣某等已诱敌将龙虎方议拜降城下龙虎者故大将哈沙子也以父死事金主贵而僦令以兵守巩龙虎自度力屈不支使人来言曰我降诸将诸将好受我降当以酒ハ嗬『渭滓苍妇∈皖仗我出与公列饮城外仲希诸人许诺李进不肯曰诚伪未可知且吾遣人候城中城中夹道积钱安知不吾诈也吾不愿饮龙虎出诸将长揖环坐进密裹甲以待少选敌援骑四至龙虎欲起据鞍兰州归明将王宏曰事急矣何不遂取此钤辖荣某从後斫之不殊宏继刺之骑士张^断其首坐者皆鸟兽散独郑宗死城下久之宣司以仲希再失二郡机会枭首以令诸军
博军为僧徒所诱致没
武都安化有土豪李六者以气雄一方统制李选侄请旗ナ顾咀湎缑袂坑辛φ咚陌儆嗳司闶笔必饴游事一日\至德顺野次有僧舍曹居李即称兵以入一僧曰大夫何遽至耳胡不入室束尔戈矛取尔财帛吾僧徒拱手托命而已一钱不占也虽然大风苦寒请出为大夫具醪饮如何李曰如此大善僧出\因弛甲环坐间有熟寝者敌兵忽薄寺\遂焉乃乡者僧徒招之也
曹建有季父风
官军将攻治平有曹建者故知凤州武侄也武凡战即持刀斫阵战皆疾力甚为西人所纪建长有武风以故军中亦以曹大刀名之武阶副将郑庠既为敌骑所薄诸将皆前援之刘海谓建曰子生平持大刀盛壮自喜今日乃效弱夫G慑阵後何鄙也建曰大夫责建良是今日建得死所矣即大呼而出有骁骑突来建挥刃人马折而为二敌阵遂靡建因奋前诛杀过当先是武旧战冉家湾令诸子t从执异械以从其名有狼牙棒马m刀o铁鞭所过如山之摧以故屡成功云
河州士民望风归义
官军既薄河州敌守及同知望风降下先是敌宁河寨官者幽冀人坚为敌守无下意百姓闻之排户裂其尸携首诣官军焉初诸将议河州富厚久陷金地人心去留未定及薄城下民争开门香车花舆踵道皆曰前日之降实非我愿今亲父临我我敢不认耶有再拜流涕者大⑸轿鞅嗷г肝王民类如此
敌溃将招西蕃部落为军
熙州敌正军不过二千余人闾家峡之战为官军破灭者殆半其将小郎君退收溃卒并招西蕃部落子为正兵有敌将李节使杨镇国赵钤辖者皆故败将聚兵与之合大不过万人边将常曰敌兵易与十不敌部落一二山西既下则部落行且离贰可以见敌无能为也
平河之功士以赏薄致怨
河州既下诸将方籍库藏编什物人人炫功不相能者甚\或言当暂赏军主将令人支钱十余万时食物踊贵炊饼一直钱数十诸兵得赐掷地大诟曰我曹捐躯下河州今性命之贱乃不直一炊饼也及退屯杀马关兵间有道亡者悲夫兵法所谓军无赏士不往军无财士不来为将者奈何其不思也
河民留诸将同守城I敌诸将共议出屯
河州在山西承平时最富实有原田万顷余粮栖亩民蔽野距河数十里曰宁河又有金坑近亦废不治诸将既下河方议隐括库财或传熙州敌军大至\欲控城固守主将惠逢曰不可敌\我寡河又初附未易守也有如城中翻覆外救不至则将奈何即携\欲出州民父老咸障马曰钤辖何为去我钤辖但坐府中我曹出力血战必有当也何患兵少惠谕\曰我今去此求援兵於外非直去汝将返以援汝也汝曹一心努力守城耳即留都监王姓者及博军愿留者数十百人因出屯杀马关【一名通会】是日李进亦乘马过市呼曰河州父老有识李进者乎我乃进也初不挟一缕以入今不挟一文以出因鞭马亦去居数日敌围河河民相率登城固守云
河民惩宁河归顺之祸相与死守
敌再取宁河【寨名】快意戮寨民归义者流血丹路已而兵再薄河州诸将已去城中百姓计曰前日宁河之民南归敌尽屠脍我脱效之即一宁河也岂有全理不如告谕城中父兄相与死守犹有千一得活即籍定户口男子升城女子供馈郡有木浮图高数十百尺\因撒木为碾械敌悉力来攻木缒少选压敌有糜溃者居三日敌退屯白塔寺距城五七里云
荣钤辖先登并诸将追敌曲折
敌自熙引军欲援河官军既遇於闾家峡军交有荣钤辖者乘骏马挥铁鞭掠阵所向风靡\随之敌遂溃金主至今畏之相戒曰无轻犯荣铁鞭也荣等既逐敌有数十百骑遁去追骑袭至托子桥桥以截木为之久故将败有一敌将自殿後立桥右瞪目直视追者曰会来此决死追骑乃不敢逼敌将自护渡余\\渡已乃乘马徐行去後人有获敌问曰孰为汝将小郎君者曰乡也身青服而马朱甲者是也微伺之即前立桥右自殿後而护渡者也
河州民伍为敌屠戮
惠逢既令兵官王姓者留河州率义士民伍乘城拒守闰二月辛未【初六】敌o熙兰之兵薄城下弥望蔽野兵械甚设会义军有射中敌将曰官人者敌少却癸酉敌将小郎君等扬声曰河州能为南人死守甚壮今我留此万一汉军乘虚入熙则熙又为人有也不如引兵归援熙耳乃率兵径去城上士卒伺知之交口相贺城守益怠弛甲以坐是夜人人困卧城陬漏上敌驱铁骑捣城斯须坏州民尚有不知敌至者翌日驱父老婴孺数万屠之迁壮者数千隶军先是上司命惠逢李进等会蕃汉兵援河州逢以兵徒单寡不能支敌乞师者已再顷之都统司差将领郭师伟将骑七百为逢声援师伟未至河州再溃逢屯通会进屯临洮逢遣人谓曰敌今再至是无河州决也吾曹罪在不测不如并力以往犹获免也进曰敌兵愈前近万人我以危兵缀之必取辱逢信之因休士卒进即星夜趋河州後二日逢闻之掩面泣下曰李进误我进至河州闻州亦已溃敌焚荡余城址而已悲夫河民乡义而终不获全诸人相忌u之过也昔闻陆贽之论边事曰若一旦t帅异心则~足生事旧寇虽平新患亦起不可不察也
四边用兵祥徵甚多
关外四州比岁屡荒岁在辛巳夏秋大熟九月军兴粮糗及约而办武都陋邦也麋子造至四万石他物输军称是嘉陵江水乎日春秋之际其流浅跣可涉也冬十月乃运舟舻舳相衔以上而大潦方涨焉悲夫金人之祸吾国烈矣神久愤嫉於此岂惟人心有知江神亦有知耶许同诸公方议奏此事得之矣
金人诈为旗ビ詹┚
陕西博军既迭出迭入时利剽o故边民弃田里耕凿为之者相接也洮岷间常有博军数旅径出或遇敌骑卒千百从间道出\注视以为敌大集议击之一将突前软语曰汝曹无乃博军耶曰然曰汝无击我曹亦博军也汝脱不信盍来视汝使司旗ズ跣\乃就视旗ピ徽媸且惨蛞嫱驷蛐媵С狙锏衅镎乓砘鞑┚得脱者十一二又武都白崖杨氏子亦领\七百为敌所诈无遗余焉
巩民思归义
二月招讨司一日攻巩有父老数十辈各具米辇以饷军至军门曰我曹闻大军来幸甚过望小民自度无所用力愿犒从者大将纳其馈积饷物军门如丘後数日城危拔矣官军忽引去父老狼狈相谓曰金今觉我饷南军我无类矣不如作计求活也即杀官军後兵辇重者数级并焚馈物而去
巩州城中虚实
大军再攻巩炮几百余座冲梯如之城中亦回炮不息或引一人以下诸将问之云城中危甚势且不敌太尉旦暮决力当得之矣又问有蕃兵几何签军几何曰城中甲军不过千五百食粮军亦不过千五百辇重者亦不过千百余皆编户也又有继来降者一人问之其辞皆合
四川山寨天设之险
金以冬十月寒盟边民扰扰宣司出令使沿边州郡细民据险相保就其险厄之所有若天设如武州西有花石峡右有杨家成有董家山秤谐鸪爻欠镉新砹氡で锓佬苏远原而仇池尤高峙耸拔其形如削瓜上有良田百亩可驻万马飞泉凡九十有一源大旱可济也山径仰空如掷线虽悍夫千百攻之巧无所施此山郁郁意有异人托之杜老谓万古仇池穴潜通小有天岂殆然耶
张忠彦兄弟投北事
敌将副都统张忠彦本陕西兵官故常事曲端端者边人所谓威武将军者也忠彦兄忠孚尤凶狡祸敌绍兴初【是年建炎四年】任陕西路统制见同列进用素觖望会金将雅苏犯边将至熙忠孚即挟叛志忠彦与相谐附即进曰我欲驱州吏北投州吏肯从我乎忠孚曰兵权在我欲驱州吏如驱犬彘耳独余李三行行未知其意如何汝可呼之入李三者乃统领官李彦奇也为人尤恶戾喜`以故忠孚畏之至是因呼果来忠孚即闭闼杖剑於膝胁之曰汝欲不齿吾剑不若听吾令不然今不得活彦奇曰统制何以命之忠孚曰人生共富贵岂问南北乎当与汝径去李亦唯唯从命後数日遂驱官吏陷敌地同时有牟二者熙河大将端部曲也既陷敌复归西夏当权用事以谋叛为夏人诛死牟常顶金冠边将畏之谓之金冠牟二云
金亮虐用西民
初金亮虐用西民民不自聊常曰何日南兵来活我耶凡民岁输钱曰门役钱时遣使下郡县曰天使天使所至立马户外索银曰立马银督事胥史剧若星火曰了事人有司公事大吏即上下其手士民馈送曰E盏钱又令陕西括马数十万分配河东北百姓户养之怨殆入骨其政目类如此虽欲无亡不可得也
白常不肯仕金
绍兴十五年伪书来徵在南将士王四小巢白常三人俱在遣中王曾任南总管巢亦位将领两人至金即为苛Χ莱２豢鲜嗽徽煞蛩涝蛩蓝不能为反覆士每自树头衔曰前熙河安抚使白某萨哈见之不悦也後欲强官之竟托疾以免常有治产在德顺熙河金之守将恶之大詈曰孰有既臣我家而尚宋官乎枷禁数十日不为屈又欲荡其产萨哈怜而释之今尚无恙云
王宏归顺事
兰州王宏者本名家子久陷金即悒悒思部署徒党密欲从顺会坐事金帅以地牢凡十余年释之军兴宏即o蕃族以归上司命为熙河路统领官n杀之役宏奋曰吾赤手归明骤官将领不以死报国非夫也即突出部署击敌时飞矢如o宏不动敌援骑败去宏叔父某亦建炎初名将也李世辅知同州欲o皇弟郎君南归王亦起兵会之事觉诛死其人黑而长边将谓之铁幡竿西人谚曰谁为飞虎将无若铁幡竿为王发也

[book_title]卷二十五
钦定四库全书
九华集卷二十五　　　　宋　员兴宗　撰绍兴采石大战始末
金主亮竭其国兵财南侵其身先出汝州【京西道】示欲出襄汉上流朝廷果从三司发精兵五万人合荆鄂之兵凡十二万先是虞侯作天官属上殿先论敌异时为南牧之计必为五道出蜀口出荆襄止以兵相持淮东之地沮洳非用骑之地他日正兵必出淮西奇兵必出海道【庚辰年子是】是年冬奉使又明年十月回具言敌必南侵盖已授甲造船必为南渡之计申言前轮对之语上曰记得卿此言极是极是是年五月十九日敌使上殿有奏言欲得两淮之地欲得将相大臣朝廷骇愕议所以发兵是时金主以兵驻淮阳【汝州】以避暑为名作计渡汉江从上流以窥吴会朝廷发成闵领禁卫五万人来戍襄汉上出金使语令宰相就都堂命侍从台谏议所以备敌之策时宰相宣上语云今日更不尚和与守直问战当如何庙论欲遣成闵全领禁卫兵御襄汉上流虞侯说不须得发兵如此之多敌必不从上流下恐发禁卫则兵益少朝廷内虚异时无兵可为两淮之用兵行未几旬日得报金主回汴京虞再白堂金主已去乞留五千殿後兵【五万中】约止江池之间欲留此为用若上流兵盛自江鄂间应援淮西兵盛便出大信口【池州采石近】可以援淮西是时无人为虞侯之助其说卒不用至九月间敌以五万重兵出淮东刘W拒之於楚州青江口金主自提重兵号五十万皆精甲自薮骸拗荨慷苫赐跞拒之二将不敢战望风奔遁敌才与南兵相接王权退自安丰【属庐州】至合肥合肥又退至石杆而中军已退至濡须【和州大江口】虞侯见事急知二将必退回遂率四五侍从又同白宰相说王权退师已临江口必败国事诸公云王权申云此退所以导敌深入身当其冲令邵宏渊出其右李显忠出其左夹攻之虞侯率四五侍从辨其不然此权必为走计时朱倬杨椿犹不以为然明日得报权果渡江朝廷震骇【十月十七日白宰相十八日王权申】十九日上命叶枢密【义问】督视江淮军马因命虞侯参谋军事二十一日陛辞上慰劳甚渥云卿本词臣不当遣以卿谙军事故也二十二日出临安是日得报刘W兵走自楚州走至瓜州尽弃淮东之地敌追骑至皂角林【瓜淄之前】W之将员琦小捷W乃托病过江十一月初四日W兵大败於瓜州【刘汜之役】江淮之间民皆奔逃是时金主以重兵临采石已数日知建康张焘屡遣官来催督府措置虞侯与叶枢密初六日到建康是夜被旨罢王权以李显忠代之督府诈以檄召权来府议事夜遣虞侯持檄走池州唤李显忠分付人马令会於采石盖权兵在采石未走初七日发建康初八日早去采石余路十五里闻鼓声振野问道傍人云是金主临江昨日刑白黑马各一祭天取今日过江虞侯见道傍茶坊酒店官军闲坐虞侯呼之其说与道路之言合虞侯又问云既是金主今日过江因甚却只在这里\兵皆言王节使在淮西每日只打锣不打鼓未尝得接战我辈皆是马军节使令我弃马徒步过江如今已无马我辈不会步厮杀随行官吏多欲回虞侯云须要江上看兵势盖上遣我来当进不当退有进言者云事败至此舍人与人一担担何也虞侯不听虞侯至采石诸将皆无战意公方会合诸将士诘之曰我闻王节使在淮西每日打锣不打鼓\曰果如此虞侯慰劳曰权不战教汝辈不成事令汝辈半死半活\皆唯唯虞侯曰虽然王权已罢兵权管汝辈不得我是朝廷官官家差我担银来犒设你懑今有节度观察至副校尉官诰皆担来汝辈食官家禄官养汝辈三十年不审能戮力一战否\曰我懑也要战但无人主此事虞侯与说我今日只办两眼随你懑成得功大与你填大的官诰立得功小填小的官诰若死於此则当同死於此若你懑走我亦随你去你懑道我走去甚处我便去见官家说某人通制已下某人肯厮杀某人不肯诸军大曰今日有分付大家去厮杀於是方布阵摆戈船是时江北敌兵甚厚极目望上下流二三十里不~声震地虞侯即跃马至岸口见北岸一高台台上有大红绣旗黄旗各二左右立中有大黄盖有一人服金甲据胡床坐其上\云此金主也兵号四十万马数倍之虞侯遂与诸将议统制官张振王琪戴V时俊盛新列马军步军为阵静以待之分戈船为五以其二傍东西岸行东护岸西裹敌船其一驻中流载精兵以待战其二藏小港中以待不测摆布仅毕或闻敌中发喊金主亲执小红旗麾百舟~江而来未顷间有数十舟达南岸敌登岸与官军战公往来行间公谓时俊俊先登军皆死`斩敌过半岸上之敌皆投拜战於江中死以万数天色晦敌犹未退会官军在淮西有溃散者三百人自光州路转江而至虞侯抚劳之授以旗鼓设为疑兵敌果以为援至鼓声乃已却打梆子声敌引余舟遁去或欲引水军掩其前断其归路虞侯以为不可所谓归师勿遏是也倘或官军一伤我军少何以继之敌万里入寇如此之盛今日必欲战则官军少而明日何以为敌但以强弩袭其後追射之敌兵多伤至夜师旋计岸上之尸二千七百余人射万户一人生获千户五人女真三百余人余皆正军健者星夜遁去即夜具奏旧将去新将未至决不敢引去是夜椎牛设酒以劳军有说舍人宣赞者及见枢密院人吏在虞侯前甚恭问之云乃中书舍人非武官舍人也将辈乃尽礼致恭至夜半仍令布阵再与将士待敌敌兵已稍希至辰时以来凡再鼓公举旗挥出海船五之二分其半向北岸上流直杨林河口诸将或问公何故遂说与诸将当时只合将船守杨林河口不合放敌船令出命统制盛新引船直杨林河於江心下泊船度敌前所不到处戒之曰若敌船自杨林河出即齐力射之必争与死无令一船得出岸如河口未有船出即以克敌神臂弓射北岸於是盛新受令於江心驻船齐力射敌应弦而倒以万数敌见船无归路即时从下流放火自焚官军亦於河口上流以火船焚其余舟凡一百八十余只亮陆遁去至午间遣一小舟令张千持书至书意似与王权有约察其策出於用间亟以已发遣王权之事报之以~其意又遣探马渡江至暮归【初九夜】说金主焚龙凤舟【宫人所乘】斩船作头二人【责船致败】鞭梁大使一百【名球引亮来采石者】连夜往瓜州与金主书意合虞侯却与李显忠商量令移时俊军於马家渡辍李捧一全军一万六千人又分戈船百艘来会京口于是月二十三日习水战耀兵亮唤万户渡江万户说江口阔如采石三倍不可渡亮遂拔剑数万户罪万户涕泣以告释之约十二月初一日离杨门初三日建康早饭金主上马去\议共谋杀之夜即其所居帐中连发三箭射中又挟弓欲射已而问曰你是江南人是自家人万户答曰自家人金主曰我自去年煞做无道理事今日饶我也得由你辈杀我也得由你辈不若早早快脆万户一人直入即其帐中杀之并及其帐中妃侍五人并杀梁大使郭副留药师之子马钦李参政共四人盖皆为金人谋来南者尽焚其尸焉是月初二日虢州签军雷政来告虞侯即日同杨存中成闵渡江至瓜州措置後二日金之大将檄来请和公是日往行在奏事两淮之民自镇江至平江见公船过焚香投拜甚\初六日奏事毕初十日车驾幸建康明年二月十八日还临安

[book_title]附录
钦定四库全书
九华集附录
大丞相赵公汝愚祭员兴宗文
故亡友着作员公显道学博而渊源气洪而刚大力行古道铿然三代之雅音笑诋百家屹若中流之砥柱高谢九华之旧隐勉从三馆之清游独建谠言不免t谮方怀去国之恨遽有终天之悲某至矣相亲骇然闻讣念正论之特起自欧阳公而下无斯人叹先见之甚高恨苏明允之死不复作何嗟及矣流涕从之尚期九原之灵歆此千里之意尚飨
安抚王公伯庠祭员兴宗文
维乾道七年岁次辛卯三月壬辰朔二十二日丁酉朝散大夫直秘阁权发遣夔州军州主管学事充夔路兵马都钤辖兼主管本路安抚司公事王某谨以清酌庶羞之奠致祭於故友大着作员公之灵曰三分英道山之名图史有光簪绅是荣泰茹斯拔怒鹏莫程命厄其遭而昌其声念昔清晓同趋广庭一梦恍然别离死生丹砦鞴樘煅拟肭酒寓哀尚歆兹诚尚飨
府判王公颐祭员兴宗文
维乾道七年岁次辛卯五月乙亥朔二十六日庚子右奉议郎奏差通判长宁军主管学事赐绯鱼袋王某谨以清酌庶羞之奠致祭於近故大着员公之灵呜呼公之正性有得於天升沉穷达不苟其迁止而为山流而为川用行舍藏付之自然仰视前哲接武随肩矢志修门操节益坚陛对未几奏策上前论议鲠正有经有权上实叹嘉曰蜀之贤擢登着庭为诸儒先词闱琐闼进步可联公体上眷有蕴必宣宁我不用耻方为圆属有夫怀奸有年鳞甲其腹毒甚戈a务极聚敛病吾民编人言不顾其欲自专在廷熟视喑若寒蝉公独击之奋吾老拳暴其险奸阻厥窬穿甘以身屈俾民获痊斯言既陈甚於直弦清议虽允莫救挤颠公曰归欤出处其全问津江吴樯v翩翩西望故国里犹数千不阻不抑喜如登仙造物叵测末病偶s一卧不起湮沉九泉天耶人耶藓不延公面未冷彼奸弗悛不义自毙卒底于愆之典宪其名则镌公言既验\愤始前惜公已矣不及见焉会有直笔诛其佞便伟公~识着乎史篇增光三非г赜来某也不敏\所弃捐曩客都下辱承知怜揄扬\荐满於俊躔恨费推挽逆风船偶奉宣檄逐食穷边死生契阔再见无缘公丧属归我车载牵相望江V垂泪涟涟呼公不闻杳隔云烟公乎不昧啜此一涓呜呼哀哉伏惟尚飨
郡守史松老祭员兴宗文
维乾道七年岁次辛卯七月甲戌朔初六日己卯通直郎隆州军州主管学事兼管内劝农事史某谨以清酌庶羞之奠致祭於近故宫使大着国史员公之灵惟公质自天禀材不世出发为文章笔力健倔海岳含贞章⒈蔚体备韩马理绍庄屈冠襟蜀都实罕伦匹帆船迅驶入觐天乙得窥秘奥金匮石室发潜振德独当载笔代演王言行矣朝夕嗟彼桑羊利口斧e公德雄刚敢以辞辟一语不契东手甘黜去国未几遽继以卒谗言踵败投畀有北有衔不怀愤独郁迂o亡似辱公湔拂通德里门许我怀绂[车来归见者楚恻西首铭旌杳与公隔丽谯琬琰盖代笔墨有来视者识公不没寓哀一觞冀魂尚飨
郡守何公耆仲祭员兴宗文
维乾道七年岁次辛卯七月甲戌朔十二日乙酉通义郡假守何某谨以清酌庶羞致祭於亡友大着编修员公显道之灵曰世有多言吁亦可畏病我蜀人其说有二平居无事论说翻澜束以好官噤不肯言庙堂急材虚心而问齿牙不怿靳以余论是虽可病病亦有故责人以难古法弗许言而不当徒触时忌引非其人适为已累古道云远流风实同独以病蜀论焉未公嗟嗟显道与世背驰抱此二病牢不可医遇事不可指陈利害茹物於中一吐乃快心知若人\乃共抑挽而推之必极我力坐此斥逐竟以丧归万里扁舟婺妇弱儿人咸戚公我则不尔用舍有时功名游戏中苟无憾虽谪犹荣事验身後虽亡实存三分巅双林之间英风飒然公其复还拊棺无从缄词以吊尚鉴我言哆颐一笑呜呼哀哉尚飨
金山住持印老祭员兴宗文
维皇宋乾道六年岁次庚寅八月戊申朔十三日庚申金山龙游禅寺持傅法僧宝印谨以香茶蔬食致祭於近故宫使大着九华子员公之灵惟释与儒殊途同归达者揣其本而必齐其末昧者溺其迹而或疑甚者采其语言之相似以神其说而返欲操刀以攻之嗟乎此所谓尽羿之道而杀羿世有孟轲氏当力排其深挤吾学吾儒九华子业佛然其心亲而道合者曾不约而自随呜呼始与公定交於石笋之下又相从於锦水之湄卓锡南来七年有奇公奉召节而入觐王后又得握手於妙高之顶忻会合之有期公既造朝自结主知太学二年是为儒师擢置三馆锲湮拇式登着庭周知百为盖有国之太史一有不合而台官谏垣所不言者公独抗疏於赤墀竟以此而不容遂远引而奉祠侨居南徐贫不能西曾未月而往来不间方喜公之所造诣者益汪洋而眇弥矣夫何杯酒之地遽有死生之变尤甚於隙驹之载驰耶呜呼天之生是人也既富其学问既大其器业而又厚其德宇浚其道源矣宜若畀之以位使其道德性命之学礼乐仁义之具少施於当时也且其神和而气舒谓必富贵而显达长身广额又当百年之期颐也百链之刚日杀九牛奈何百不一施而止於斯耶与其材能而不与其爵禄天其悭矣因天之所与而大其成就犹不能助佑而屡踬之天其耄矣吾将安得而推之耶虽曰有子芝兰方茁客东吴而望西蜀所谓天之角而地之涯也死生不免矣而公之死也重不幸者如此是以贤不肖共有无穷之悲也我之先师行不磷缁既死空山沉埋厥辉有请於公锡其铭诗文律既高道眼超卓曾不愧於南岳诸碑此宝印所以感公之德而吁嘻哽噎实倍於等夷也呜呼九华子生灭不停如川之流如环之循公既讲闻而测其渊微矣今其得力之际也中泛百丈可鉴须眉惟昨与今其味不移吸如西江公犹庶几尚飨

        </div>
      </div>
    </div>
  </div>
</div>
<!--update:2025-08-29 17:51:37-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
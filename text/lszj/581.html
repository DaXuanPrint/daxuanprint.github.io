<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="孔氏祖庭广记引,孔氏祖庭广记目录,孔氏祖庭广记卷第一,孔氏祖庭广记卷第二,孔氏祖庭广记卷第三,孔氏祖庭广记卷第四,孔氏祖庭广记卷第五,孔氏祖庭广记卷第六,孔氏祖庭广记卷第七,孔氏祖庭广记卷第八,孔氏祖庭广记卷第九,孔氏祖庭广记第十,孔氏祖庭广记卷第十一,孔氏祖庭广记卷第十二,孔氏祖庭广记全文在线阅读,孔氏祖庭广记全文在线下载,大玄古籍书库">
<meta name="description" content="金孔元措撰辑。系孔氏家史,凡十二卷。元措为孔子51代孙,袭封衍圣公。其据孔传所撰《祖庭广记》及孔宗翰所编《孔氏家谱》纂辑增补而成。卷首为图本,有孔子像、尼山、防山、鲁国图等。以下各卷分为《先圣》、《追崇圣号》、《世次》、《崇奉诏文》、《崇奉杂事》、《林庙亲祠》、《学庙亲祠》、《祭祠杂事》、《族孙》、《世系别录》、《泽及子孙》、《姓谱》、《先圣诞辰讳日》、《母颜氏》、《娶亓官氏》、《先圣小影》、《给洒扫庙户》、《乡官》、《庙中古迹》、《庙外古迹》、《林中古迹》、《庙宅》、《庙中古碑》上下、《林中古碑》、《族">
<title>孔氏祖庭广记_孔元措_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">孔氏祖庭广记</span> <br/>
          作者： <span class="inputVal" id="bkauthor">孔元措</span> <br/>
          朝代： <span class="inputVal" id="bkdate">金代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]68802</span> <br/>
          说明： <span class="inputVal" id="bkdec">金孔元措撰辑。系孔氏家史,凡十二卷。元措为孔子51代孙,袭封衍圣公。其据孔传所撰《祖庭广记》及孔宗翰所编《孔氏家谱》纂辑增补而成。卷首为图本,有孔子像、尼山、防山、鲁国图等。以下各卷分为《先圣》、《追崇圣号》、《世次》、《崇奉诏文》、《崇奉杂事》、《林庙亲祠》、《学庙亲祠》、《祭祠杂事》、《族孙》、《世系别录》、《泽及子孙》、《姓谱》、《先圣诞辰讳日》、《母颜氏》、《娶亓官氏》、《先圣小影》、《给洒扫庙户》、《乡官》、《庙中古迹》、《庙外古迹》、《林中古迹》、《庙宅》、《庙中古碑》上下、《林中古碑》、《族孙碑铭》等二十六门,凡八百四十事。有《琳琅秘室丛书》、《丛书集成》初编本等。</span> <br/>
          封面： <span class="inputVal" id="bkimg">Z_6049.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]孔氏祖庭广记
[book_author]孔元措
[book_date]金代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]68802
[book_dec]金孔元措撰辑。系孔氏家史,凡十二卷。元措为孔子51代孙,袭封衍圣公。其据孔传所撰《祖庭广记》及孔宗翰所编《孔氏家谱》纂辑增补而成。卷首为图本,有孔子像、尼山、防山、鲁国图等。以下各卷分为《先圣》、《追崇圣号》、《世次》、《崇奉诏文》、《崇奉杂事》、《林庙亲祠》、《学庙亲祠》、《祭祠杂事》、《族孙》、《世系别录》、《泽及子孙》、《姓谱》、《先圣诞辰讳日》、《母颜氏》、《娶亓官氏》、《先圣小影》、《给洒扫庙户》、《乡官》、《庙中古迹》、《庙外古迹》、《林中古迹》、《庙宅》、《庙中古碑》上下、《林中古碑》、《族孙碑铭》等二十六门,凡八百四十事。有《琳琅秘室丛书》、《丛书集成》初编本等。
[book_img]Z_6049.jpg


[book_title]孔氏祖庭广记引
先圣传世之书，其来久矣，由略积详，愈远而益著，盖圣德宏博，殆有不可揜者。爰自四十六代族祖知洪州军州事柱国纂集所传，板行四远，于是乎有家谱，尚冀讲求，以俟佗日。逮四十七代从高祖邠州军州事朝散，克承前志，推原谱牒，参考载籍，摘拾遗事，复成一书。值宋建炎之际，不暇镂行。至四十九代从祖主祥符县簿，承事惧其士逸，证以旧闻，重加编次，遂就完本，布之天下，于是乎有祖庭记二书并行。凡缙绅之流，靡不家置，获览圣迹，与夫历代褒崇之典、奕叶继绍之人、如登昆仑而披日月、咸快瞻仰。比因兵灾、阙里家庙半为灰烬。中朝士大夫家藏文籍□□□没。岂二书独能存欤。元措托体先人、袭封世嗣。悼斯文之将泯、恐祖牒之久湮。去圣愈远、来者难考。乃与太常诸公讨寻传记。及诸典礼，于二书之外，得三百二事，皆往古尊师之懿范，皇朝重道之宏规，前此所未见闻者。于是增益二书，合为一编，及图圣像、庙字、山林、手植、桧等列于篇首，题曰孔氏祖庭广记。其两汉以来林庙碑刻，旧书止载名，今并及其文而录之，盖虑久而磨灭，不可复得。且先圣生于周灵王二十一年庚戍，迄今凡一千七百七十八岁，其间经世变乱，不知其几，而圣泽流衍，无有穷已，固不待纸传而可久也。然所以规规为此者，特述事之心不得不然。是书之出也，不惟示训子孙，修身慎行，不坠先业，流芳万古，是亦学者之光也。
正大四年岁次丁亥十月望日，资政大夫袭封衍圣公。知集贤院兼行太常丞五十一代孙元措谨记。
正大四年岁次丁亥十月望日讫功
太学生介山马天章画像
礼官业进士浚仪王柔立校正
礼官业进士中山靳唐校正
太常寺太祈日照张簬校正
集贤院司议兼太常寺奉礼郎权博士古燕马遂良校正
惠民司令兼太常博士富平米章校正
资政大夫袭封衍圣公知集贤院兼太常丞五十一代孙元措谨续编
孔氏相庭广记引
古之君子，皆论𬤥其先祖之德，明著之后世。盖先世有美而不知者，不明也；知而不传，不仁也。明足以见，仁足以显，然后为君子。故素王之孙穆公师子思，首论祖述宪章之道；魏相子顺，称相鲁之政化；汉博士子国，复推明所修六经垂世之教，当世莫不贤之。自梦奠两楹之后，迄今千七百载，传家奉祀者，数赢五十。继继公侯，象贤载德，如联珠叠璧，辉映今古。于乎休哉！圣人之泽，流光如此，后之人能奉承不坠又如此。宜有信书，广记备言，显扬世美，以示子将来，传之永久。方是袭封资政公因家谱庭记之旧，质诸前史，参以传记，并录林庙累代碑刻，兼述皇统、大定、明昌以来崇奉先圣故事，博采详考，正其误，补其阙，增益纂集，共成一书，凡一十二卷，名曰孔氏祖庭广记。应祖庭事迹，林庙族世，古今名号，典礼沿革之始末，并列于篇，粲然完备。于国则累朝尊师重道之美，靡所不载；于家则高曾祖考保世承祧之美，靡所不扬。故先圣配天之德，愈久而愈彰。噫！若资政公者，可谓仁明君子，能世其家者也。资政公尝以书示予，予敛祍观之，既钦仰其世德，又嘉公之用心，得继志述事之义，乃磨钝雕朽，为之题辞焉。
正大四年岁次丁亥十月丁未朔，资政大夫前尚书左丞致仕张行信。
祖庭杂记旧引
四十七代孙朝散大夫知邠州军州事借紫金鱼袋传撰兼编类
先圣没，逮今一千五百余年，传世五十。或问其族，则内求而不得；或审其家，则舌举而不下。为之后者，得无愧乎？窃尝推原谱牒，参政载籍，则知郑有孔张，出于子孔；卫有孔达，出于姫姓。盖本非子氏之后，而徙居于鲁者，皆非吾族。若乃历代褒崇之典，累朝班赉之恩，宠数便蕃，固可枚陈而列数。以至验祖壁之遗书，访阙里之陈迹，荒墟废趾，沦没于春芜秋草之中，鲁尚多有之，故老世世传之，将使闻见之□未□□如接于耳目之近。于是纂其轶事，缀所旧闻，题曰孔氏祖庭杂记。好古君子，得以观览焉。
时宋宣和六年岁次甲辰三月戊午，曲阜燕居申申堂记。
四十九代孙承事郎行开封府祥符县主簿瑰重编。
家谱旧引
家谱之法，世次承袭，一人而巳。疏略之弊，识者痛之。盖先圣之没，于今一千五百余年，宗族世有贤俊，苟非见于史册，即后世泯然不闻，是可痛也。如太常讳臧、临淮太守讳安国、丞相讳光、北海讳融、兰台令史讳僖、议郎讳昱，才十数人，非见于汉史，皆不复知矣。魏晋而下，逮于隋唐，见纪者止百余人。按议郎本传云：自霸至昱，七世之内，至卿郡守者五十三人，列侯七人。今考于传记，乃知所遗之多也。宗翰假守豫章，恩除鲁郡，将归之日，遽以旧谱命镂板，用广流□，或须□求人待他日。
实宋元丰八年十一月二，四十□代孙朝议大夫知洪州事兼管□□使充江南西路兵马钤辖柱国赐紫金鱼袋翰谨题。

[book_title]孔氏祖庭广记目录
旧书家谱并杂记分三卷，门类一十八，计五百四十三事。新书并世次添九卷，于旧书内慕出门□五创，增门类三。计二百九十七事分一十二卷类二十六门计八百四十事。
图本创添十二
圣像小影　　凭几　　　乘辂已上说文载第八卷
尼山已下说文载第九卷防山　　　颜母山
林　　　　　　宋阙里庙制
金尼山庙制　　　　　金阙里庙制
手植桧　　鲁国图
卷第一
先圣追崇　圣号世次
旧事二百九十　续事三十八
卷第二
新编门类
崇奉诏文
旧诏文十一　　续诏文七
卷第三
新编门类
崇奉杂事
旧事六十　　　续事一十五
卷第四
新编门类
林庙亲祠
旧事六　　　　续事二
新编门类
学庙亲祠皇太子附
旧事五　　　　续事二十五
卷第五
新编门类
祭祀杂事
旧事一十八　　续事一十九
卷第六
创增门类
族孙四十二人
世系别录八十八人
计一百三十人
卷第七
泽及子孙
旧事三十五　　续事六
卷第八
姓谱　　　先圣诞辰讳日　　　母颜氏
娶并官氏　先圣小影　　　　　给洒扫庙户
旧事二十一　　续事五
卷第九
乡官　　　庙中古迹　　　　庙外古迹
林中古迹　庙宅
旧事五十二　　　续事一十五
卷第十
庙中古碑上
旧碑名数九　　　创增全文七
卷第十一
庙中古碑下林中古碑
旧碑名数三十四　创增全文一十二
卷第十二
创增门类
族孙碑铭
旧碑名数二　　　创增碑文三铭一
孔氏祖庭广记目录终
编类捡阅书籍
周礼　左传　礼记　家语　史记　　前汉
汉纪孙悦后汉　三国志　晋书　魏书　宋书
南史　北史　南齐　北齐　梁书　　周书
陈书　隋书　旧唐　新唐　开元礼　唐会要
通典　五代史　宋会要续宋会要通鉴长编编年通载
长安志　大金仪礼纂修杂录　　　国朝集礼
国朝续集礼　专条　世家旧书
宁阙里庙制、国八金尼山庙制
金开里庙制　　千十九
两株在御赞殿前
一株在杏　东南

[book_title]孔氏祖庭广记卷第一
先圣
至圣文宣王，鲁曲阜昌平乡阙里，其先宋人也。世本云：宋孔父嘉生木金父，木金父生祈父，其子奔鲁为孔防叔，生伯夏，伯夏生叔梁纥。长子曰伯皮，有疾不任继嗣，遂娶颜氏，祷于尼山，得孔子。鲁襄公二十二年冬十月庚子日，孔子生。生而首上圬顶，故因名丘，字仲尼，二岁纥卒。孔子长九尺六寸，腰大十围，凡四十九表。反首洼面，月角日准，手握天文，足履度字，或作王字。坐如龙蹲，立如凤跱，望之如仆，就之如升。耳垂珠庭，龟脊龙形，虎掌骈胁参膺，河目海口，山脐林背，翼臂斗唇，注头隆𤾁阜𣍰堤眉，地足谷窍，雷声泽腹。昌颜均颐，辅喉骈齿。眉有一十二采，目有六十四理，其头似帝唐，其颡似帝舜，其项类皋陶，其肩类子产，目腰以下不及禹三寸。有大圣之德，生于周末。计周之年，当灵王二十一年生，敬王四十一年薨，不当文武之时，故曰周末。古史云：孔子学极天人，道穷秘奥，龟龙衔负之书，七政五纬之事，庖羲、黄帝之能，唐舜、周公之美。孟轲曰：生民以来，未有如孔子者也，一人而已。鲁大夫孟厘子病，诫其嗣懿子曰：孔子圣人之后，吾没，汝必师之。盖谓商汤之后也。年十九，娶宋国并官氏女，生伯鱼。鲁昭公以双鲤赐之，荣君之赐，因为名，字伯鱼。其后定公以孔子为中都宰一年，四方诸侯皆则焉。定公九年，始为邑宰，十年为司空，十一年为大司寇，摄行相事。十四年，诛鲁大天乱政者少正卯于两观之下，去鲁凡十四岁。鲁哀公十一年，自卫反鲁，季康子逐公华、公宾、公林，以币迎孔子，乃归。删诗书，定礼乐，成六艺。晚而喜易，次彖、系象、说卦、文言、韦编三绝，教弟子于洙南泗北，门徒三千，博徒六万，达者七十二人焉。及哀公十四年春，西狩大野获麟，曰：吾道穷矣。乃因史记而作春秋，文加褒贬，而修中兴之教，麟见而天告，夫子将亡征也。孔子病，梦坐奠于两楹之间。子贡请见，曰：子方负杖逍遥于门，曰：赐，汝来何晚也？孔子因叹曰：太山颓乎？梁木坏乎？哲人萎乎？因以涕下，谓子贡曰：天下无道久矣，莫能宗予。后七日薨，年七十三。以鲁哀公十六年夏四月已丑，葬于鲁城北，泗水为之却流。哀公十七年，立庙于旧宅，守陵庙百户弟子皆服三年心丧毕，相诀而去，则哭各尽哀，或复留。唯子贡庐于冢者六年，然后去。弟子于庙藏孔子衣冠琴瑟车书。弟子及鲁人往从冢而家者百有余室，因命曰孔里。鲁世世相传，岁时奉祠于冢，子孙嗣袭不绝。<
追崇圣号
鲁哀公命　先圣曰尼父，其诔云：昊天不吊不憖遗一老，俾屏予一人以在位，茕茕余在疚。呜呼哀哉！尼父无自律。
后汉平帝元始元年六月，追谥　先圣为褒成宣尼公。
和帝永光四年，封为褒尊侯。
后魏高祖孝文皇帝太和十六年二月丁未，改谥文圣尼父，告谥孔庙。
后周宣皇帝大象二年三月丁亥，诏进封为邹国公。
唐太宗贞观二年，升　夫子为先圣。十一年，诏尊为宣父。
高宗乾封元年正月三十日，追赠为太师。
则天天授元年十月二十九日，封隆道公。
玄宗开元二十七年八月二十三日，诏追谥为　文宣王。
宋　真宗大中祥符元年十一月戊午朔，诏加谥曰玄圣　文宣王。春秋演孔图曰：孔子梦感黑帝而生，故曰玄圣。庄子曰：怙淡玄圣素王之道。遂取次为称。
五年十二月壬申，诏改玄圣文宣王为　至圣文宣王。
世次
二代鲤，字伯鱼，学通儒术，鲁哀公以币召之，称疾不行。年五十卒，葬　宣圣墓东。　宋崇宁元年，追封为泗水侯。其制曰：孔氏之道，万世所尊，鲤实嗣之。亲闻诗、礼，鲁堂从祀，厥有旧祠，疏以爵封，以示褒显。
三代伋，字子思，博综古今，有亚圣之才。鲁穆公师之，兼孟轲之徒数百人。穆公谓伋曰：千乘之国，欲以为友，何如？伋曰：古之人有道者事之，岂曰友乎！孟轲闻之叹曰：求之为友尚不可，况召之乎！穆公又以鼎肉　遗伋，伋不悦曰：今君以犬马畜伋也。□欲以伋为国相时臣皆世袭淫宠𨔛相倾难不　□训乃叹曰：若作国相不得行吾大道，则乃为相
之耻。故不受。谓穆公曰：臣闻君子犹鸟也，疑之则举矣。自此乃适卫，值悬子，问礼焉。又鲁人曾申问何不仕？伋曰：道若吾愿也。今天下诸侯，其孰能哉？而有屈己以富贵者，恐不如亢志而贫贱。于是在卫，衣缊袍无表，二旬九食。陈子方遗以狐白裘，恐其不受，即言曰：吾与人物，如弃之耳。伋辞曰：吾闻弃物于沟壑，不肖者受之。今虽贫，不忍以身为沟壑；鲁虽师之，不能委以国事。尝著书曰中庸表记。年六十七，葬祖墓东南，生白。　宋崇宁元年，追封为沂水侯。其制曰：圣人之后，孟氏之师，作为中庸，蔑世尊仰。眷惟鲁郡，实有旧祠。追加爵封，以示褒典。元丰五年，传母兄若升监修祖庙，因叹曰。祖伯鱼、子思，恢阐圣道，皆有功于世，而未有庙像，诚吾家之阙典。乃辍巳俸，立祠堂，塑二祖像。
四代白，字上通，习群书，又善兵法。方值战国诸侯以兵相尚，齐威王召白为国相。生求
五代，求字子家，通习儒道，有遁世之志。楚召不仕，葬祖墓东北。生箕
六代，箕字子京，为魏相。生穿
七代，穿字子高，又曰子顺，博学清虚沉静，有遁世之志。楚魏偕召之，不仕，著儒家之语十二篇，名曰兰言。年五十一，葬祖墓南。生谦
八代，谦又名斌，字子慎，仕魏为安僖王相。秦庄公召。不行。魏以孔子后嗣，封鲁文信君。年五十七。子鲋
九代。鲋字子鱼，好习经史，该通六艺。秦始皇并天下，分为三
十六郡。召为鲁国文通君。拜为少傅。三十四年，丞相李斯始议焚书。是时鲋知秦将灭，藏其家语、论语、尚书、孝经等，安于祖堂旧壁中，自隐于嵩山。后为楚王太傅，卒于陈下。三子：长子、讳字旧书不载。中子贞、幼子彦，事高祖为将有功，封蓼侯。子成嗣。十代，贞字子忠，该习古今，有高尚之志，征为博士，封褒成侯。年五十七生武。
十一代武为武帝博士，至临淮太守，早卒，生延年及安国。
十二代延年博览群书，无所不备，武帝时为博士，转少传，迁大将军，年七十一，葬祖墓北。生霸。
十三代霸字次孺，幼有奇才，汉昭帝时为博士。宣帝时以太
中大夫授皇太子司经，迁詹事，为高密相。是时，诸王相在郡守之上。元帝即位，拜太师，赐爵关内侯，食实封八百户，号褒成君，给事中，加赐黄金二百斤，宅一区，徙居长安。霸为人谦退，尝称禄位太过，何德以堪之。上欲致之相位，霸让至三四，上知其诚，乃止，以是敬之，赏赐甚厚。年七十二，终于弟。上素服亲临吊者再，至赐东园秘器钱帛，策赠以列侯礼，谥曰烈君。霸四子，长子福，次子捷，捷弟喜，皆列诸曹校尉。少子光，
十四代福袭封关内侯，年六十二，葬祖墓北。生房，
十五代房封关内侯，生均。
十六代均，字长平，敦笃好学，恬淡有大才，为尚书郎，言辞清辩，奏对成章。平帝元始元年，封鲁国褒成君，食邑二千户。王莽篡位，拜为太尉，三辞疾乃得还，年八十一，生志。均弟奋，字君鱼，武都太守。十七代志，后汉光武拜大司马，建武十四年，封褒成侯，食邑二千户，谥为元成侯。生损
十八代损，
后汉明帝永平十五年，封为褒成侯。章帝元和二年二月，东巡守褒成侯助祭焉。后永元四年，徙封损，褒亭侯。生耀。
十九代，耀袭封褒亭侯，食邑一千户。生完。
二十代完袭封褒亭侯，食邑一千户，早亡，无嗣，取母弟之子羡继。世
二十一代羡，魏黄初元年拜奉议郎，又封崇　圣侯，食邑一千
户，奉祀葬祖墓南。生震。
二十二代震，晋武帝太始三年改封奉　圣侯，拜太常卿、黄门侍郎，食邑二千户。年七十五生嶷。
二十三代嶷晋袭封奉　圣侯，食邑二千户。生抚。
二十四代抚晋举孝廉，辟太尉掾，袭封奉　圣侯，为豫章太守，食实封一千户。生懿
二十五代懿，东晋袭封奉　圣侯，又从事中郎，食邑一千户，年六十一，葬祖墓西。生鲜
二十六代鲜恢廓有大度，好学善诱诲，
宋文帝元嘉十九年，袭封奉　圣侯，又改封崇　圣侯。生乘
二十七代乘博学有才艺，后魏举孝廉，文帝延兴三年封崇　圣大夫，食邑五百户。生灵珍，
二十八代灵珍后魏授秘书郎，孝文帝太和十九年增封崇　圣侯，食邑一千户。生文泰
二十九代文泰袭封崇　圣侯，食邑一千户，年五十八，葬祖墓南。生渠，
三十代渠袭封崇　圣侯。
北齐文宣帝天保元年六月，改封恭　圣侯。
后周宣帝大象二年，改封邹国公，食邑一千户。生长孙，
三十一代长孙袭封邹国公，食邑一千户，年六十四，葬祖墓西北。生嗣哲
三十二代。嗣哲隋应制登科，授泾州司兵参军，迁太子通事舍人。大业四年，改封绍　圣侯，食邑一千户。十二年，授吴郡主簿。帝崩杨州，由是归鲁。年七十，葬祖墓西。生德伦。
三十三代德俭，
唐太宗贞观十一年，改封褒　圣侯，朝会位同三品，食邑一千户。
则天天授二年十月二十日，赐德伦𠡠书及时服。年七十一。生崇基。
三十四代崇基，证圣元年袭封褒　圣侯。中宗神龙元年五月，制授朝散大夫，陪祭朝会，年五十六。生璲之。
三十五代璲之，字藏晖，玄宗开元五年，袭封褒　圣侯，特授四门博士、邵王府文学、蔡州长史。二十七年，制曰：永惟圣道，思阐儒风，故尊崇先王，所以弘至教，褒奖后嗣所以美前烈。褒　圣侯璲之，纂承睿哲，克履中庸。三命益钦，敦素凭于祖业；百代必祀，光宠秘于朝恩。积庆之余，既开于土宇；至
德不朽，宜传于带砺。可文宣公兼除兖州长史，迁都水使者，食邑一千户。生萱。
三十六代萱，兖州泗水县令，袭封文宣公。生齐卿。
三十七代齐卿，德宗建中十四年，袭封文宣公，转青州司兵参军，时遭叛乱，陷于东平。生唯晊。
三十八代唯晊，宪宗元和十二年，东平兵解，归鲁，袭封文宣公，奉祀，年六十五，在祖墓东。生策；
三十九代策，明经及弟，袭封文宣公，迁国子尚书博士，年五十七，葬祖墓西南。生振，
四十代振，唐懿宗咸通四年状元及第，除秘书省校书郎，历水部员外郎，实封百户，年七十四，葬祖墓北。生昭俭，
四十一代昭俭以任南陵县尉，授广文博士，又兖州司马，赐绯，除秘书郎，累宰曲阜，实封百缣，年六十，葬祖墓西。生光嗣
四十二代。光嗣斋郎出身。昭宗天祐中授泗水县令、陵庙主。年四十二，葬祖墓西北。生仁玉
四十三代仁玉字温如，长七尺，姿貌异常，善六艺，尤精春秋。为人严整，临事有断。九岁任曲阜县主簿，两考满，除令，袭封文宣公。
后周太祖广顺二年，幸儒庙，及谒孔林，召对数刻面赐章服、白金杂彩。复授本县令兼监察御史。终于任所，年四十五。葬祖墓东，赠至兵部尚书。三子，曰宜、曰宪，口勗
四十四代。宜字不疑，幼而聪晤　情典籍，十岁能属文，加以厚重宏博，未尝狎小儿曹。十九举进士未第，然不惰其志而怠于学。方谋再上，俄钟家祸，哀毁闻于乡曲。乾德间，拜章阙下，引家门故事，特𠡠授曲阜县主簿。秩满赴调，授黄州军州推官。时方平吴，地扼江岳咽喉，乃至参预兵机，赞成时务，皆赖于宜焉。受代而归，太宗召见，迁司农寺丞，监星子镇税。江左始平，庶务不纲。星子实江湖之会要，货殖之都聚，宜度其利害，请营之为军。朝议以为户口少，且升为县，遂命就宰之。政成，考绩有称。转运使王明奏以言忠行笃，不逾圣祖之规；守法奉公，可称明王之用。伏望擢居朝列，委以事权，苟有疏违，臣甘连坐。寻入觐，乃执所著文赋，上览之，甚嘉焉。顾问孔氏历世之数，具以实对。上谓左
右曰：家世有如此者乎？特迁赞善大夫，袭封文宣公。其诰略云：朕以　夫子之圣，其道犹天，眷彼裔孙，宜其嗣袭。况闻尔服勤素业，砥砺官常。乃谕善于东宫，俾增荣于阙里，勉遵家法，以荷国恩。通判高密郡。是时帝方命大将作恢敞儒宫，命内侍高品、殿直各一人，内品二人，监督功役。告成，立碑于庙，以纪其事。宜上表进方物以称谢。诏答曰：素王之教，历代所尊，当予治定之初，特展崇修之典。汝袭封阙里，就列周行，虔备贡输，庆兹轮涣。省闻嘉奖，不志于怀。自高密归阙，迁殿中丞。遇北鄙不宁，王师问罪，宜因督辖馈运，临含刃之急，固守朴忠，陷于边境。岁实雍熙三年也。年四十六。宜自为政临民不喜刑法，故绰绰有善人之誉。复
友爱于兄弟，至于饮膳不偕，坐则未尝悦。怿训导诸子，必委顺而言之，喜怒不形于色，闺门之内，雍雍如也。优游翰墨，其所著述，多播诵人口。有子三人，长曰延世，次曰延泽，咸平三年进士登科。次曰延渥，因东封驾幸儒庙，赐同学究出身。
四十五代延世，字茂先，魁捂有大度，博学善于吟咏。雍熙三年，因父没边境，特赐同学究出身，授曲阜县主簿。秩满，授福州闽县令。后参调授许州长葛县令。至道三年闰七月五日，真宗谕宰臣曰：　先圣及十哲、七十二贤，宜令重加彩绘，仍咨访　宣圣有何子孙。吕端奏曰：有嫡孙延世，见任许州长葛县令。诏与除曲阜一官，使主祭祀。是年九月戊寅，以长葛县令孔延世为曲阜县令，袭封文宣公，并赐九经、太宗御书祭器，加银帛而遣之。诏本路转运使、本州长史待文宣公以宾礼，仍留三年。十一月内，又准尚书札子抽赴阙，召上殿，访以家门故事，授曲阜令，封文宣公，面赐束帛、中金器物，及赐太宗御书并九经书，乃重给祭器。后卒于任所，年三十八。生圣佑长编家谱所载月日先后不同，故两存之。
四十六代。圣佑年十一，景德四年八月十九日，赐同学究出身。大中祥符元年八月五日，诏封祀日赐令衣绿，次京官陪位　注。初，上谓宰相王旦等日宣尼务，圣佑止有出身，未沾命服，难列班次，故命焉。　授奉礼郎，寻知曲阜县令。四年，以圣大理评事掌本县钱谷出纳之务，后为光禄。天禧五年二月，袭封文宣公，知仙源县事，迁□大夫，卒于家。无嗣，以亲堂弟宗愿继世。
宗愿字子庄，赠谏议大夫延泽之子。睦族和孝，洁诚于祭祀。宝元二年九月，为国子监主簿，袭封文宣公，知仙源县事，兼管勾　文宣王庙。仁宗至和二年三月丁卯，诏封　孔子后衍　圣公。初，太常博士祖无择言：　文宣王四十六代孙宗愿袭封文宣公。按前史，　孔子之后袭封者，在汉、魏曰褒成、褒亭、崇　圣，在晋、宋曰奉　圣，后魏曰崇　圣，北齐曰恭　圣，后周及隋并封以邹国，唐初曰褒圣。开元初，追谥　孔子为文宣王，又以其后为文宣公。然祖谥不可加后嗣，乞诏有司更定美号，仍下两制更封宗愿，而令世袭焉。其制曰：　孔子之
后，以爵号褒显，世世不绝，其来远矣。自汉元帝封爵为褒成君，以奉其祀，至平帝时，均为褒成侯，始追谥　孔子为褒成宣尼公。褒成，其国也，宣尼其谥也，公侯，其爵也。后之子孙。虽更改而不一。而不失其义。至唐开元中。始追谥　孔子为文宣。而尊以王爵，封其嗣褒　圣侯为嗣文宣公。孔氏子孙去国名而袭谥号。礼之失也。盖由此始。朕稽考前训。博采群议。皆谓宜去汉之旧。革唐之失。稽正名，于义为当。朕念先帝崇尚儒术。亲祠阙里，而始加至圣之号，务极尊显之意。肆朕纂临，继奉先志，尊儒重道，不敢失坠，而正其后裔嗣袭之号，不其重欤！宜改　至圣文宣王四十六代孙宗愿为衍圣公，生若蒙。
四十七代若蒙，字公明，授仙源县主簿，袭封衍　圣公。熙宁元年二月四日，以若蒙为沂州新太县主簿，袭封奉　圣公。生端友、端操。
四十八代端友，字子交，白身授朝奉郎、直秘书阁，袭封衍　圣公，管勾祀事。诰曰：　至圣文宣王四十八代孙端友，自书契以还，爵于朝者多矣，未有传世四十有八而不绝者也。惟尔　文宣王之后，次当承袭，宜锡文阶，并示宠渥，往加恪慎，务保厥荣。宣和三年十一月，特转通直郎，除直秘阁，赐绯章服，仍许就任关升，以示崇奖。诰曰：先圣，古今之师也，由百世之后，等百世之王，殆未有能违之者。朕既法其言，尊其道，举以为治，犹以为未也，又录其后裔以褒大之。尔　先圣之系，效官东鲁，积有年矣，通籍金闺，升芸华阁，以示崇奖，汝尚勉哉！
四十九代璠字文老，端友弟端操之子。废齐阜昌二年，补迪功郎，权袭封管勾祀事。天眷三年卒，年三十八，葬祖墓西南。生拯及总，赠荣禄大夫。五十代。拯字元济，璠之长子也。
金熙宗皇统二年三月，行省咨：
文宣王四十九代孙璠巳袭封，未施行间身故，令长男孔拯次当袭封，照依天眷官制，合除文林郎，合封衍　圣公。自古袭封不限年齿，奏奉𠡠旨准奏行。时年七岁，补文林郎，袭封衍　圣公，管勾祀事，终承直郎。大定元年卒，年二十六，在祖墓西南。无嗣，弟总继世。
总字元会。大定三年七月，补文林郎，袭封衍　圣公，管勾祀事。至二十一年十一月，世宗召赴阙下，欲留任用，力辞，请专祀事，于是特授曲阜县令。袭爵之后，严紧祭祀，敦睦亲族。一日，即仰瞻庙庭，私自言曰：生为子孙而缪当嗣职，坐观隘陋，宁不愧乎！乃亲率佃户之东山，采伐良材，增崇林庙，尼山防山殿，当廊庑五十余楹。明昌元年，卒五十三。赠光禄大夫，葬　祖墓西南。碑见碑文卷后。昔年历四
十，虽得数子不育，一日夜梦异人，衣冠伟然，告曰：今此非尔后丑年庚月丁日所生，则真是尔子矣，当名元措。后如其言，遂以所告名之。次子元纮
五十一代元措，字梦得，总之长子，年十一。章宗明昌二年四月，补文林郎，袭封衍　圣公，管勾祀事，　特旨令视四品。其诰云：　圣谟之大，遗范百王。德祚所传，垂光千祀。盖立道以经世，宜承家之有人。　文宣公五十一代孙元措，秀阜衍祥，清洙流润。芝兰异禀，蔚为宗党之英，诗礼旧闻，蚤服父兄之训。语年虽妙，论德巳成，肆疏世爵之封，仍换身章之数，非独增华于尔族，固将振耀于斯文。勉嗣前修。用光新命。
三年四月、奉　特旨袭封衍　圣公孔元措然巳令视四品、其散官系八品、仰超授中议大夫。巳后袭封、并准此例。明年超授中议大夫、仍赐四品勋封。其诰夫子既没千八百年。后人相承五十一世。自近古以公其爵。顾散阶如彼。其毕，必也正名，难于仍旧。是以兴百世之旷典，峻五品之华资。
以尔有成人之风，继将圣之后，当余定格，会尔疏封噫，庙貌存焉，克谨岁时之祀，家声久矣，无忘诗礼之传。学有余师，善将终誉。
明昌二年十一月二十三日，
章宗亲行郊礼，召赴　阙侍　祠，位在终献之次。承安二年二月，　𠡠袭封衍　圣公，年及十七，兼曲阜县令，仍世袭，不得别行差占。于是世袭曲阜令。
宣宗贞祐二年，　车驾巡幸汴京。七月，趋赴　阙下，时方丁母忧。三年七月，起复，遥授东平府判官。初有旨授东平府判，俟来春令尚书省奏，若拟正授是职，缘目令多事之际未赴间，恐旷废本职事务有无，姑且遥授。至春乃正授，令往
管勾祀事，兼元措见丁毋忧，有无特恩起复。于是遥授仍起复焉。十月二十五日，　上曰：东平府判元措与随朝除授。平章高琪奏曰：可有旨初与职事。时　我曾寻思待与随朝职事来。为彖多胜奏，　　孔圣坟茔见在河北，若与本人随朝，恐废祭祀，可与附近州府职事，以此不得巳与了东平府判。我思目今土冠未宁，若谓废祭祀与河北职事，傥因而被害，却是绝了　圣人之后，永废了祭祀也。如今与随朝职事者。遂授太常博士，其年实十一月二十九日也。兴定三年秋满复任。四年七月二十三日，改行太常丞。元光元年十一月授同知集贤院，兼行太常丞。正大二年三月秋，知集贤院，兼行太常丞。四年秩满复任。六年十二月，又任前职。至天兴元年八月，通历三考。九月一日，改除遥授太定军节度使、兖州管内观察使，兼行太常少卿。天兴二年正月，迁光禄大夫事，改太常卿。

[book_title]孔氏祖庭广记卷第二
历代崇奉诏文
魏文帝黄初元年春正月诏。备见碑文。
宋文帝元嘉十九年十二月丙申，诏曰，胄子虽集，学业方兴。自微言泯绝，逝将千载，感事思人，意有慨然。奉　圣之胤，可速议继袭，于　先庙地特为营建，依旧给祠直，令四时飨祀。阙里往经寇乱，黉学残毁，并下鲁郡复修学舍，采召生徒。昔之贤哲及一介之善，犹或卫其土垄，禁其刍牧，况尼父德表生民，功被百代，而坟茔荒芜，荆棘弗翦，可蠲墓侧数户，以掌洒扫。鲁郡上民孔景等五户，居近　孔子墓侧，其课役以给洒扫，并种松柏六百株。
世祖孝武皇帝孝建元年冬十月戊寅，诏曰：
仲尼体天降德，维周兴汉，经纬三极，冠冕百王。爰自前代，咸加褒述，典司失人，用阙宗祀。先朝远存遗范，有诏缮立。世故妨道，事未克就，国难频深，忠勇奋厉，实凭圣义，大教所敦，永惟兼怀，无志待旦。可开建　庙制，同诸侯之礼，详择爽垲，厚给祭秩。
南齐世祖永明七年二月巳丑，诏曰：
宣尼诞敷，文德，峻极自天，发辉七代，陶钧万品，英风独举，素王谁匹？功隐于当年，道深于日月。感麟厌世，缅邈千祀，
川竭谷虚，陵夷渊塞。非但洙泗湮沦，至乃飨尝乏主。前王敬仰，崇修寝庙，岁月亟流，鞠为茂草。今学敩兴立，实禀洪规，抚事怀人，弥增钦属。可改筑宗祊，务在爽垲，量给祭秩，礼同诸侯，奉　圣之爵，以时继绍。
明帝永泰元年三月戊申，诏曰：
仲尼明圣在躬，允光上哲，弘厥雅道，大训生民，师范百王，轨仪千载。世人斯仰，忠孝攸出，玄功潜被，至德弥阐。虽反袂遐旷，而祧荐靡阙，时祭旧品，秩比诸侯。顷岁以来，祀典陵替，俎豆寂寥，牲奠莫举，岂所以克昭大烈，永隆风教者哉！式循旧典，详复祭秩，使牢饩备礼，钦飨兼申。
梁敬皇帝太平二年春正月壬寅，诏曰：
夫子降灵体哲，经仁纬义，允光素王，载阐玄功。仰之者弥高，诲之者不倦，立忠立孝，德被烝民，制礼作乐，道冠群后。虽泰山颓峻，一篑不遗，而泗水余澜，千载犹在。自国图屯阻，祧荐不修，奉　圣之门，胤嗣歼灭；敬神之寝，簠簋寂寥。永言声烈，寔兼钦怆。外可搜举鲁国之族，以为奉　圣后，并缮庙堂，祗备祀典，四时荐秩，一皆遵旧。
东魏高祖孝文皇帝延兴二年春二月乙巳，诏曰：尼父禀达圣之姿，体生知之量，穷理尽性，道光四海。顷者淮徐未宾，　庙隔非所，致令祠典顿寝，礼章殄灭。遂使女巫妖觋，淫进非礼，杀生鼓舞，倡优媟狎，岂所以尊明神敬圣道者也。自今已后，有祭孔子庙，制用酒脯而已，不听妇女合杂，以祈非望之福。犯者以违制论。其公家有事如常，牺牲粢盛，务尽丰洁，临事致敬，令肃如也。
周宣皇帝大象二年二月丁亥，诏曰：大德之后，是称不绝，功施于民，义昭祀典。
孔子德惟藏往，道实生知，以大圣之才，属大圣之运，载弘儒业，式次彝伦。至如幽赞天人之理，裁成礼乐之务，故作范百王，垂风万叶。朕钦承宝历，服膺教义，眷言洙泗，怀道滋深。而褒成启号，虽彰故实，旌崇圣续，犹有阙如。可追封为邹国公，邑数淮旧，并立后承袭，别于京师置庙，以时祭享。
陈后主至德三年十一月已未，诏曰：　宣尼诞膺上哲，体资至道。祖述宪章之典，并天地而合德；乐正雅颂之奥，与日月
而偕明。垂后昆之制范，开生民之耳目。梁季湮微，灵寝志处，鞠为茂草，三十余年，敬仰如在，永惟忾息。今雅道和熙，由庚得所，断琴故履，零落不追，阅笥开书，无因循复。外可详之礼典，改筑旧庙，药房榱栋，咸使惟新，芳蘩洁潦，以时飨奠。
隋炀帝大业四年冬十月丙午，诏曰：　先师尼父，圣德在躬，诞发天纵之姿，宪章文武之道。命世膺期，蕴兹素王。而颓山之叹，忽逾于千祀；至德之美，不存于百代。永惟懿范，宜有褒崇。可立　孔子后为绍圣侯。有司求其苗裔，录以申上。
唐高祖武德二年六月一日，诏曰：大德必祀，义在方册，达人命世，流庆后昆。爰始姬旦，奥若　宣尼，天姿睿哲。四利之教，历代不刊；三千之徒，风流无歇。惟兹二圣，道济生人，尊礼不修，孰明褒尚。宜令有司于国子学立周公、　孔子庙各一所，四时致祭。仍博求其后，具以名闻，详考所宜，当加爵土。高宗乾封元年，封禅还，途经曲阜，亲祠庙，赠　先圣为太师制：备见碑文。
玄宗开元二十七年八月二十三日，诏曰：弘我王化，在乎儒术。能发此道，启迪含灵，则生人以来，未有如　孔子者也。所谓自天攸纵，将圣多能，德配乾坤，身揭日月。故能立天下之大本，成天下之大经，美政教，移风俗。君君臣臣，父父子子，人到于今受其赐，不其猗欤呜戏！楚王莫封，鲁公不用。俾大大圣，才列陪臣，栖迟旅人，固可知矣。年祀寖远，光灵益彰，虽有褒称，而未为崇峻，不副于实，人其谓何？　夫子既
称　先圣，可追谥为　文宣王，令三公持节册命。其后嗣褒　圣侯改封嗣文宣公。昔周公南面，　夫子西面坐仐，位既有殊，岂宜依旧？宜补其坠典，永作成式。其两京国子监及天下诸州　夫子南面坐，十哲等东西行列侍坐，门人三千，见称十哲。包夫众美，实越等夷。畅玄圣之风规，发人伦之耳目。并宜褒赠，以宠贤明。
宋
真宗大中祥符元年十月，赐中书门下诏曰：王者顺考古道，懋建大猷，崇四术以化民，昭宣教本；总百王而致治，丕变人文。方启迪于素风，思丕扬于鸿烈。　先圣文宣王道膺上圣，体自生知，以天纵之多能，实人伦之先觉。玄功侔乎简易，景铄配乎贞明。惟列辟以尊崇，为亿载之师表。肆朕
寡昧，钦承命历，曷尝不遵守彝训，保乂中区。属以祗若元付，告成乔岳，观风广鲁之地，饬驾数仞之墙。躬谒遗祠，缅怀遐躅，仰明灵之如在，肃奠献以惟夤。是用征简册之文，昭聪睿之德，聿举追荣之礼，庶申严奉之心。备物典章，垂之不朽。诞告多士，昭示朕志。宜追谥曰　玄圣文宣王。
是月二十七日，诏曰：朕以纪号岱宗，观风广鲁，载怀先圣，实主斯文。矧　仲尼毓粹之区，光灵可挹；而曲阜奉祠之地，庙貌攸存。将申款谒之仪，用表钦崇之至。宜取十一月朔幸曲阜县，备礼躬谒。
十一月二日，封　文宣王　父叔梁为齐国公，　母颜氏为鲁国太夫人。制曰：朕以祗陟岱宗，亲巡鲁甸，永怀　先圣之德，躬造阙里之庭。奠献周旋，钦崇备至。唯降灵之所自，亦锡羡之有初。像设具存，名称斯阙，宜加追命，以焕典章。　叔梁宜追封齐国公，　颜氏宜进封鲁国太夫人。遣都管员外郎王励精虔祭告。又伯鱼　母并官氏追封郓国夫人，制曰：朕时行鲁郡，躬谒　孔堂，顾风教之所尊，举典章而既渥。眷惟令淑，作合圣灵。载稽简册之文，尚阙封崇之数。属兹咸秩，特示追荣，垂厥方来，式昭遗范。　并官氏宜追封郓国夫人，仍令兖州遣官诣曲阜庙祭告。
二年，𠡠曰：国家尊崇师道，启迪化源，眷惟邹、鲁之邦，是曰诗、书之国。尼山在望，灵宇增严。朕登岱告成，回銮款谒，期清风之益振，举缛礼以有加。式咨诲诱之方，更尽阐扬之旨。宜以所赐太宗皇帝御制书与九经书并正义、释文及器物等，并置于庙中书楼上收掌，委本州长吏职官与本县令佐等同共捡校。如有讲说释奠，并须以时出纳，勿令损污。此𠡠文仍仰刊之于石，昭示无穷。是年五月一日诏：朕乃者封山禅祉，昭列圣之鸿休；崇德报功，广百王之彝制。洎言还于阙里，遂躬谒于鲁堂。瞻河海之姿，粹容穆若；出洙泗之上，高风凛然。举茂典之有加，期斯文之益振。由是推恩世胄，并赐其宠荣；祗事祠庭，广增其奉邑。复念性与天道，德冠生民，议兹　先圣之名，冀广严师之礼。兼朕亲为制赞，以奉崇儒。至于四科巨贤，并超五等；七十达者，俱赠列侯。仍命采寮，分纪遗烈，式尽褒扬之旨，庶资善诱之方。宜令中书门下、枢密院、三司使、两制、尚书、丞郎、待制、直馆阁、校理，分撰赞以闻。
孔氏祖庭广记卷第二

[book_title]孔氏祖庭广记卷第三
崇奉杂事
鲁哀公十七年、立庙于旧宅。守陵庙百户。即阙里先圣之故宅。而　先圣立庙。自此始也。
前汉元帝初元中、下诏太师褒成君霸以所食邑八百户祀　先圣。
后汉灵帝光和元年二月、始置鸿都门学。画　先圣及七十二弟子像。
魏文帝黄初元年、令鲁郡修起旧庙。置吏卒百户以守卫之。又于其外广为室宇。以居学者。
宋孝武皇帝孝建元年十月，诏建　仲尼庙，制同诸侯之礼。
梁武帝天监四年六月，立　先圣庙。
元帝初为荆州刺史，起州学　宣尼庙，置儒林参军一人，劝学从事二人，生三十人，加廪饩。帝工书善画，自图画　圣像，为之赞而书之，时人谓之三绝。
后魏高祖太和十三年，立　先圣庙于京师。
陈后主至德三年十一月，诏修复　先圣庙。
唐高祖武德二年，立　先圣庙于国子监。
太宗贞观二年，房玄龄建言：周公、仲尼皆圣人，然释奠于学以　夫子，大业以前，皆以
孔子为先圣，以颜子为先师，别祀周公，尊　孔子为先圣，以颜子为配。
高宗显庆二年七月十一日，太尉长孙无忌等议曰：案新礼，
孔子为　先圣，颜子为先师。又准贞观二十一年，以　孔子为　先圣，更以左氏等二十一人与颜子俱配　尼父于太学，并为先师。今据永徽令文，改用周公为先圣，遂黜　孔子为先师，颜子、左氏为从祀。据汉魏以来，取舍各异，颜子、夫子，玄作先师，　宣父、周公，迭为　先圣，求其节文，递有得失。所以贞观之末，亲降纶言，依礼记之明文，酌成康之奥说，正　夫子为　先圣，加众儒为先师，永垂制于后昆，革往代之纰缪。　仲尼生衰周之末，拯文丧之弊，祖述唐舜，宪章文武，弘至教于六经，阐儒风于千世。自汉以降，奕叶封侯，崇奉其圣，迄于今日。胡可降兹上哲，俯入先师。今请改令从诏，于义为允。其周公仍依别礼，配享武王。诏从之。
乾封元年，皇太子弘请立　宣圣碑，进表。备见碑文。
睿宗太极元年，亲制　先圣赞曰：猗欤夫子，实有圣德。其道可尊，其仪不忒。删诗定礼，百王取则。吾岂匏瓜，东西南北。命刻于石。
玄宗开元二十七年，诏追谥　孔子为　文宣王，仍内出王者衮冕之服以衣之。尝作诗云：夫子何为者，栖栖一代中。地邻邹氏宅，住近鲁王宫。叹凤嗟时否，伤麟怨道穷。今看两楹奠，当与梦相同。
宣宗大中五年，国子祭酒冯审奏：　文宣王庙始太宗立之，睿宗书额，武后窃政之日，题大周二字，请削去。从之。
宣宗置右宫城承庆门，其内曰承庆殿。百福殿之西有内　孔子庙。
宋　太祖建隆三年，诏　文宣王庙宜准仪制，令立戟一十六枝，撰　宣圣赞曰：王泽下衰，文武将坠。尼父挺生，河海摽异。祖述唐舜，有德无位。哲人其萎，凤鸟不至。四年四月，驾幸文宣王庙，阅土木之功。
太宗太平兴国八年，御便殿，顾谓近侍曰：朕嗣位以来，咸秩无文，遍修群祀，惟鲁之　夫子庙堂未加营葺，阙孰甚焉。乃诏大将作恢敞儒宫，命内侍高品、殿直各一人、内品二人监督工役，告成以纪其事。
大中祥符元年十一月，遣吏部尚书张齐贤以太牢祭　文宣王及十哲、七十二贤、邹邑孔大夫、
宣尼　母颜氏、诸从祀先儒，又赐御制书赞。若夫捡玉尼山，
回舆阙里，缅怀于　先圣，躬谒于严祠。以为易俗化民，既仰师于彝训；宗儒重道，宜益峻于徽章。增荐崇名，聿陈明祀，思形容于圣德，爰刻镂于斯文。赞曰：立言不朽，垂教无疆，昭然令德，伟哉素王，人伦之表，帝道之纲，厥功实懋，其用允臧。升中既毕，茂典载扬，洪名有赫，懿范弥彰。命御书院模勒刻石。及赐兖州曲阜县庙九经、书疏释文、三史各一部，令本州选儒生讲说。又赐太宗御制书百五十卷及银器八百两，仍以经传赐兖州。
二年，遣入内内侍省殿头张文质赍𠡠太宗皇帝御制书百五十七轴，并内降金镀器物、九经、三史及疏释文，及昨赴　文宣王庙祭祀器物、金镀银香炉、香盒并香药、绯罗销金帕、黄复等。其赐书仍令本州选儒生讲说。
二年，赐曲阜县庙桓圭一，从上公之制，冕九旒，服九章。
三年六月，入内供奉官周怀政等言：曲阜县庙碑并石壁磨砻就，望以御制赞并群臣所撰赞刻于壁。从之。
真宗天僖二年五月，𠡠、委本州于本城内选差兵士四十人、员寮一名，于本庙巡宿守把，防护官物，并委转运司于辖下州军有衣甲器械处，约度合消分数，支与本庙。互年命转运司支破官钱，差拨兵士工匠修完本庙，及于　夫子之后，选差朝官一人监督工役。是时，傅大父中宪方任太常博士，被选，因乞封禅行阙，余材皆橡、樟、楩、梓之属，自是殿宇益加洪丽。
仁宗初即位，首崇儒术，车驾幸国子监，奠谒　先圣，退阅七十二贤赞，观东序及礼器。
庆历八年，四十五代孙彦辅为曲阜宰，被旨监修祖庙，奉安　齐国公像，尚循旧衣卿服，乞正公命九章之服；　鲁国太夫人与　齐国公同殿，乞迁于后殿奉安。累赐三圣御制九经、三史，而无诸般书籍，乞赐全监书。并从之。仍命弟子以下礼数未备，并依礼图改正，以称崇儒之意。嘉祐六年，赐御飞白书殿榜并金字篆庙牌，至庙日设祭奉安。仍赐御制祭文曰：维嘉祐六年岁次辛丑，三月甲申朔十九日壬寅，皇帝御名：谨遣兖州通判田洵，敢昭荐于　至圣文宣王：惟王渊圣难明，诚明易禀，敷厥雅道，大阐斯文。生民以来，至德莫二，教行万世，仪比一王。阙里之居，祠宇惟焕，遐瞻墙仞，逖仰门扉。奋于飞染之踪，新兹摽榜之制。命工庀事，推策涓辰。敢议形容，盖申崇奉，仰惟降格，遥冀鉴观，尚飨。帝初写牌，巾栉而书，其尊崇圣道如此。是时传先公文清先生宰乡邑，因进诗百韵称谢，转运使秘阁校理张师中亦进宝奎耀文歌，降诏奖谕。
神宗元丰元年十月，诏兖州常以省钱修葺　宣圣祠庙。先是州县惮于申请，庙久不修，榱栋倾落，人不堪忧。至是，始获完葺，祠宇一新，以省钱修，遂为定制。
五年十一月，赐度牒三十本，给兖州修　先圣庙，及于本路差杂役兵士、工匠。运司奏，四十七代孙沂州新太县令若升监修。
七年五月，诏自今春秋释奠，以邹国公孟子配食文宣王，设位于兖国公之次，荀况、杨雄、韩愈以世次从祀于二十一贤之闲，并封伯爵。准元祐元年十月十五日𠡠，中散大夫、鸿胪卿孔宗翰奏：今有管见，虽干臣本家之事，上系朝廷典礼，开陈如后：
一、臣伏见先臣　孔子之后，世袭封爵一人，自西汉以来，有褒成侯之国，魏晋以降，又有奉　圣、崇圣、恭圣之号，其名不一，皆有实封，或以百缣奉祀。圣朝祖宗以来，益加崇奉。真宗东封礼毕，亲谒儒庙，眷遇隆厚，恩礼备至，贵道之美，冠映古今。然名有未立，必待圣朝而正之。盖袭封疏爵，本为侍祠，今乃兼领他官，不在故郡。且承袭之人，皆取嫡长，父死子封，不必有德朝廷，既许居外，何能更恋祖堂？以至于法度不修，庭宇颓弊，恬不为怪，鲁人伤之。欲乞特下有司，讲求古今典礼，议其所宜，今后不使袭封之人兼领他职，乃乞别立请俸终身，使在乡里。如此则知其不可轻去，必能严洁祭祀，敦睦亲族，上以裨圣朝风化之美，下以为衰宗家世之幸。
又臣寮上言，切以鲁中　孔子庙貌，国家之所常敬，然而锡田之数，不足以赒族人，袭封虽存，未免事奔走，甚非所以尊崇之意也。方朝廷日新，盛德，推奖名教，仰惟　先圣，宜极尊崇。伏望圣慈明诏有司，讲求典礼，增锡土田之数，别异世袭之人，使天下四方知朝廷尊崇之意，而于圣化岂小补哉！伏候𠡠旨，奉旨令礼部、太常寺同共详定闻奏，付礼部施行。本部看详前代典故，自汉魏以来，莫不封孔子之后，优赐田邑，然未尝明立制度，故承祀之礼，有时而盛衰。国家褒崇　先圣，日益隆厚，真宗尝赐经史于其家，使兖州择儒生讲授，有以见祖宗尊奉　圣祀，度越前代。今众官参议，合依所请，厘定典礼，命官以司其用度，立学以训其子孙，则朝廷崇儒贵道之本厚矣。㐲候𠡠旨：
一、合袭封人与除已有料钱，寄禄官如已系幕职、州县官，即与改合入官。专以奉　先圣祠事为职，添支供给，随本资考，每三年理为一任，用本路及本州按察官荐举，依吏部格关升资任。如朝廷非次擢用，许依旧带公爵，出令以次合袭封人权主祀事。
一，添赐田一百大顷，使其家依乡原例，自召人户耕种，更不用职田制㩧之法。
一，依旧法，添差庙户五十人，看林户五人，并依役人法。
一，差剩员，每一番十人充衍　圣公白直。
一，赐田所入，除供祭祀外，修立则例，置籍出纳，均赡族人。仍委本县官一员，与衍　圣公同签书管勾。
一、赐监书一本，置教授官一员，于举到学官人内差。或委本路监司保举有行义人，充令教谕本家子弟。内举人依本州学生例与供给。如邻近乡人愿从学，听。
一、衍　圣公每遇亲祠大礼及冬正朝会，许赴阙陪位。
一、改衍　圣公为奉　圣公，仍删定家祭冕服制度颁降，俾遵奉施行。
一、白身合袭封奉　圣公者，与除承奉郎。
三省同奉旨，并依所奏施行。𠡠如右。牒到奉行。
崇宁二年五月朔，四十七代嗣孙奉议郎专主奉　先圣祠事。袭封奉圣公若虚谨续录。
叔祖父昔年编此既成，欲镂板藏于　祖庭。值建炎之事，庙宇与书籍俱为灰烬。后二十余年，或见于士大夫家，皆无完本，甚可惜瑰。宣和闲，尝预捡讨，辄因公暇，考诸传记，证以旧闻，重加编次，仅成完书。比之旧本，又取其事系于　先圣而非祖庭者，及以圣朝，皆纂集而附益之，遂镂板流传，非特成叔祖父之志，将使历代尊师重道优异之典，昭昭可见，不其韪欤，正隆元年丙子岁五月甲午初一日辛丑朔，四十九代孙瑰。谨识。已上三款，系旧文相续。哲宗绍圣三年，𠡠转运司支系省钱三千贯，修完本庙，奏委四十七代孙宣德郎袭封奉　圣公若蒙监修。崇宁四年八月，诏太常寺考正　文宣王庙像冠服制度，用王冕十二旒，衮服九章，画图镂板印赐，仍颁降天下州县学，咸使依图改正。历代以　先圣与门人同服衮冕，至是始服王者之服，从国子司业蒋靖之请也。
大观元年十二月，诏立赏钱十贯，禁采折林木，许人告捉。
四年闰八月，诏兖州改定瑕县、龚县。旧瑕土县、龚土县祀孔子名，故改焉。政和元年，奉旨，　至圣文宣王改执镇圭，其庙旧立十六戟，今立二十四戟。又曾参等所封侯爵与宣圣名同，甚失弟子尊师之礼，改封者八人。又旨：孔子弟子河内公等赞文并所封名犯　宣圣名处，并行改撰。及改封，又令运司于系省钱内应副修完本庙，及于本路诸州军差杂役兵士、工匠和雇百姓修造。委四十八代孙承奉郎袭封衍圣公端友。监修。
四年，命后苑作制造御前生活所造牌，御书曰大成殿，颁降本庙。从四十七代孙文林郎舒州司户曹事若谷。之请也。又太学、辟雍、　先圣殿皆御书。又袭封衍　圣公奏：朝廷稽考三代制礼作乐，乞颁降大乐，许内外族人及县学生咸使隶习，并乞降礼器以备释奠及家祭使用。至六年五月，差四十七代孙宣教郎若谷。押赐堂上正声大乐一副、礼器一副。
宣和四年，诏修太学　宣圣殿，赐御制书赞云：太学教养多士，严奉　先圣，殿室滋圯，作而新之。命驾奠谒，系之以赞曰：厥初生民，自天有造，百世之师，立人之道，有彝有伦。垂世立教，爰集大成。千古允蹈，乃严斯所，乃瞻斯宫，瞻彼德容，云孰不崇。命刻石于太学，昭示无穷。金天会五年，睿宗为右副元帅，驻燕京，虽戎马未息，首建　太学，修国子监。
七年，大军入山东，兖州坚壁而守。是时，睿宗为都元帅，次城下，谕以祸福，戒军士以夫子所生之地，不得剽夺。十八日，抚定退师。十九日，命曲阜知县衡雄与县吏等引诣　宣圣庙，既至庙庭，以建炎群寇之火皆为灰烬，而殿火犹未息。元帅乃登杏坛，望殿火奠拜讫，诣　圣林。时有军人发掘二代泗水侯墓，方深六尺余，又伐破四十六代孙宋刑部侍郎墓。元帅亲见，遽命执䌸，乃奠拜　先圣陵下，周览久之，以伐墓十二人随行，至庙南十余里，尽杀之。
熙宗皇统二年，禁官私占　　　先圣庙者，载于制条，为不刊之典。又𠡠行台支拨钱一万四千余贯修　宣圣殿，仍委四十九代孙曲阜县主簿瑰。监督工役，皆从权袭封端禀。之请也。四年，行省支降钱一万四千五百贯，筏南京八作司见材修完本庙，创盖大成殿。至正隆二年，以羡钱修两廊及　齐国公殿。天德初，定礼仪，凡职官到任谒庙，先诣　宣圣庙奠拜讫，方许诣以次神庙。于是著之甲令。
正隆五年二月一日，都省批：随处　宣圣庙宇多有损坏，官司不用心提点修完，致有如此。委随路转运司佐贰或幕官一员，专一管句，遇有损坏，即便捡修。出宗大定十四年正月十六日，国子监起请孔子庙大成殿　圣像，冠十二旒，服十二章。兖国公像，冠九旒，服九章。捡到唐郊祀录，开元二十七年八月，诏追谥　孔子为　文宣王，仍内出王者衮冕之服以衣之。按周礼，王者之服，衮冕十有二旒，其服十有二章，诸公之缫斿九就。今　文宣王冠服已依典故，其兖国公、邹国公一体妆塑九章服，拟迁邹国公像于　宣圣之右，与兖国公相对淮上，冠服妆塑。宋崇宁四年，赐　孔子冠服，冠十二旒，服九章，故金所赐章数，于礼为备。
十八年，以皇统修庙羡钱付本庙修　郓国夫人殿。是年，给降袭封衍　圣公印。
二十一年，召袭封衍　圣公总赴阙，奉𠡠旨特授曲阜县令。
二十二年十二月十三日，　　奏立　宣圣庙碑。章宗明昌元年三月，奉特旨：比闻曲阜县　孔圣庙兴盖多年，门庑位次阨陋损坏，差彼处官提控修补，所用钱于　东岳香钱内支。如已后更有损坏，委本县逐旋申部，支钱修补。续奉特旨，　夫子庙以系省钱修盖，又降到钱八万三千贯有奇，修建楼殿廊庑等四百余间，仍设庙学。教授。六月十三日，有司以特旨修盖　宣圣庙宇，令本庙具随代支给地土增损数目。本庙言：旧有赐田二百大顷，因值兵火，除见在外，不知下落四十八大顷八十六亩。巳申上司。后承户部符，于徐州丰县区村、张村、新村、潘村、李村、慕义六处贴拨数足，计准今时官亩一百二十三顷二亩一分五厘七毫。泰和六年五月二十四日给到按察转运司凭验所得物并入祭祀库，衍圣公掌其出纳。
是年七月，尚书省令置下马牌于庙门首。
四年岁次癸丑十一月十有一日，四十九代孙省差权袭封管句祀事。璪。谨续录
是年提刑司降到尚书礼部符该奏行条理节文：刺史州巳上无　宣圣庙处，许依自来创行起盖。旧有庙处若有损坏，亦许修完。今缘随处庙学官司多不为意，以致倾坏。兼照得明昌三年七月再定奏行提刑司条理内该委提刑司勉励学校，宣明教化。若庙宇倾颓，学舍弊坏，即生员何以勉励，恐无以上副兴崇学校之意。行下各路运司照验，依应施行。如庙学有损坏去处，支赡学钱修完。如不足或全阙，据合用钱数，疾速行移本运司，关支省钱应副修完，无得疏駮。
五年，修庙功毕，羡钱一万四千有奇，申乞回纳。奉特旨别置事产，为巳久添修之用。置到地六十大顷，房屋四百余闲，俱隶曲阜，悉蠲税力所收，入县仓库。衍　圣公与县次官同掌出纳。
是年修庙功毕，兖州节判张彀以尼山　先圣所生之地，庙宇颓毁几尽，遂闻于上。于是出羡钱四千有奇，以曲阜簿刘烨、奉符氶郭仲容、奉符令刘格监修，逾年告成。惟正殿虽加修葺，而旧制卑陋，有所未称。崇庆元年孟春，亦新作之，工毕于贞祐元年之季秋，其钱称巳费之数。
六年，𠡠翰林学士党怀英撰修庙碑文及书丹篆额。文见碑门。是年有司讲定仪礼。捡举唐开元礼。褒　圣侯位于文官三品之下。礼阁新编。元祐闲袭封奉　圣公开宝礼在寺监长官之下。别作一班。今仪亦列于寺监长官之下。
七年十一月。承省部符。庙学生移籍太学。同品子例。
承安元年十二月一日，降袭封四品印记。
五年正月，奉特旨袭封衍　圣公，兼世袭曲阜县令。五年内祀事不阙，县事修举，特转官一阶。
泰和元年二月十日，有司以　先圣庙东南泮宫地六十四亩一分二厘，以充释奠之费。是年十一月二十四日，行山东路尚书六部申明条挌云：袭封衍　圣公止合管句祭祀兼县事，自余军储等务皆次官掌之。
大安元年十月八日，兖州下曲阜县袭封衍　圣公明有　条理，管句祀事兼县事外，不得别行差占，亦不合巡捕螟蝗。若已后但有横泛差遣，有妨祀事，逐旋申复。
宣宗兴定四年十一月十七日，京师完中城，迁立宣圣庙，尚书省委袭封衍　　　圣公以董其役，未几告成，庙宇、廊庑、讲堂、学舍焕然一新，导蔡水以圜其庙，取辟水之制云。元光二年，袭封衍　圣公元措时任同知集贤院事，申请详定侍　朝班次，礼官议依前代典故，当视袭封衍　圣公四品职，班寺监长官之下。
孔氏祖庭广记卷第三

[book_title]孔氏祖庭广记卷第四
林庙亲祠
前汉高祖十二年十二月，自淮南还，过鲁，以太牢祠孔子。诸侯卿相至则先谒，然后从政。
后汉明帝永平十五年三月，幸　孔子宅，祠　孔子及七十二弟子，作六代乐。帝亲御讲堂，命皇太子诸王说经。
孝章皇帝元和二年二月，东巡守幸鲁，以太牢祠孔子。
安帝延光三年三月戊戌，祀　孔子及七十二弟子于阙里。魏高祖孝文皇帝太和十九年夏四月庚申，幸鲁城，亲祀　孔子庙。命兖州为　孔子起园柏，修饰坟垄，更建碑铭，褒扬　圣德。<
唐高宗乾封元年，封禅还京，途经曲阜，亲幸祠庙，追村　先圣为太师。其庙宇制度卑陋，宜加修造，仍令三品一人以太牢致祭。
后周高祖广顺二年亲征慕容超，至兖州，城将破，夜半梦一人状甚魁异，被王者服，谓高祖曰：陛下明日当得城。及觉，天犹未晓。高祖私自喜曰：梦兆如此，可不务乎！因躬督将士戮力攻城。至午而城果陷。车驾既入，有司请从，王方鸣鞘而进，因取别巷转数曲，偶过　夫子庙，帝意豁然，谓近侍曰：寡人所梦，殆　夫子乎？不然，何取路于此？因驻跸升堂，瞻礼　圣像，一如梦中所见。高祖大喜，因叩头再拜。近臣或谓天子不当拜异世陪臣，高祖曰：　夫子圣人也，百王取则，而又以梦告寡人，得非　夫子幽赞所及耶？安得不拜？因幸阙里，复再拜，及留所奠酒器、银炉等于庙。及幸孔林，又拜之。及𠡠兖州，修葺祠庙，林禁樵采。
宋
真宗大中祥符元年十月二十七日，𠡠告报皇帝封禅毕，驾至兖州曲阜县，谒　先圣庙，其文宣公伯叔兄弟子侄并许陪位。取十一月一日幸曲阜县，备礼躬谒。是日，庙内外设黄麾仗，帝服靴袍，行酌献之礼，宰臣、亲王而下文武百官各立班于殿庭，孔氏家族并陪位。初，有司定仪，当肃揖，帝特再拜，以伸崇奉之意，百官皆拜。又幸叔梁大夫堂，命刑部尚书温仲舒等分奠七十二子。先儒。帝敛祍北面。式瞻粹容。仍顾庙制度。嘉叹久之。立殿之西次。召孔氏子孙。抚谕周至。复幸孔林。以树木拥道。降舆乘马。至　　文宣王墓奠拜。诏加谥曰玄圣　文宣王。祝文进署。仍修葺祠宇。给近便十户奉茔庙。又诏以御香一合并炉及亲奠祭器留于庙中。翌日，又遣吏部尚书张齐贤等以太牢致祭，赐其家钱三十万、帛三百匹。孔氏子孙赐官各有差，以四十六世孙同学究出身，及许造酒以奉祭祀。　大中祥符二年八月，诏车驾幸曲阜县，谒文宣王庙日，扈从臣僚并于庙内，立石刻名。
学庙亲祠
皇太子附。
东晋元帝太兴二年，皇太子讲论语通，释奠于　先圣。
成帝咸康元年二月甲子，亲释奠。
穆帝升平元年，帝讲孝经通，释奠如故事。权以中堂为太学。孝武帝宁康三年十二月癸巳，帝释奠于中堂，以颜子配。
前秦。符坚行礼于辟雍，祀　先师孔子。其太子及公侯卿大夫之元子，皆束修释奠焉。
宋世祖孝武皇帝孝建元年冬十月戊寅，诏开建仲尼庙，同诸侯之礼，详择爽垲，厚给祭秩。
后魏太祖天兴四年二月，命乐师入学习舞，释奠于先圣先师。
世祖大武皇帝始光三年二月，起太学于城东，祀先圣，以颜子配。又太平真君十一年，车驾南伐，至邹山，以太牢祀　先圣。
孝明帝正光二年二月，幸国子学，讲孝经。三月，幸国子学，祠　孔子，以颜子配。
后周宣帝大象二年二月丁巳，帝幸露门学，行释奠之礼。
二年三月丁亥，诏曰：见诏文门类。可追封　孔子为邹国公，别于京师置庙，以时祭享。
陈宣帝太建三年秋八月辛丑，皇太子亲释奠于太学，祭酒以下赉帛各有差。
陈后主至德三年十一月辛丑，释奠于　先师，礼毕，设金石之乐，会宴王公卿士。唐高祖武德三年六月一日，诏令有司于国子学立孔子庙一所，四时致祭。
七年二月十七日，幸国子学，亲临释奠。
太宗贞观十四年二月十日，释奠于国子学，诏祭酒孔颖达讲孝经毕，上释奠颂，有诏褒美。
二十年二月，诏皇太子于国学释奠于　先圣先师。皇太子为初献，国子祭酒张复胤为亚献，光州刺史、摄司业赵弘智为终献，既而就讲。弘智谈孝经忠臣孝子之义，右庶子许敬宗上四言诗，以美其事。
玄宗开元二十八年二月五日，𠡠　文宣王庙，春秋释奠，宜令三公行礼，著之常式。二十日，国子祭酒刘瑗奏：准故事，释奠之日，群官道俗，皆合赴监观礼，请依故事，著之常式。制可。
高宗总章元年二月二十九日，皇太子弘释奠于太学。
永隆二年二月丙午，皇太子亲行释奠礼。
开曜元年二月十九日，皇太子释奠于国学。
中宗景隆二年七月，皇太子亲释奠于国学。
睿宗太极元年二月二十八日，皇太子亲释奠，开讲筵。
宋　太宗端拱元年八月庚辰，车驾幸国子学，谒文宣王。礼毕，升辇将出西门，顾坐讲。左右博士李觉方聚徒讲书，上即召觉，令对御讲，曰：陛下六飞在御，臣何敢辄升高坐。上因降辇，命有司张帝幕，设别坐，诏觉讲周易之泰卦，从臣皆列坐。觉乃述天地感通，君臣相应之旨，上甚悦，赐帛百疋。淳化元年十一月，幸国子监奠谒　先圣。
真宗咸平二年七月，幸国学奠谒　宣圣。
大中祥符七年五月，王旦言：请用先天节礼毕，诣至圣文宣王庙行礼，望下礼官参酌仪制。
仁宗庆历四年五月，幸国子学谒　先圣，特再拜。
天圣二年八月已卯，幸国子监，谒　至圣文宣王。其后再幸，有司言旧仪肃揖而特再拜。
哲宗元祐元年，幸国子监，谒至圣文宣王，行释奠礼，一献再拜。
宣和四年三月二日，车驾幸太学，奠谒金熙宗皇统元年二月戊午日，帝谒　文宣王庙，奠祭北面，再拜，谓儒臣曰：为善不可不勉。　孔子虽无位，以其道可尊，使万世高仰如此。
章宗明昌四年八月丙午，　　　谕旨宣徽院曰：明日亲释奠，有司拟肃揖。朕以　宣圣万世帝王之师，恐汝等未谕，可备拜禋，朕将拜焉。
丁未，　上诣　文宣王庙行释奠之礼，北面再拜，亲王、百僚及六学生员陪拜。诏从祀官分奠七十二弟子。
初议定上亲奠谒不宜用牲牢既，而礼官云：笾豆脯醢之数，既系中祀，若止用二笾二豆，似太疏简，礼体未称。拟全用十笾十豆，于是备数。
孔氏祖庭广记卷第四

[book_title]孔氏祖庭广记卷第五
历代崇重
前汉元帝初元中，下诏太师褒成君霸，以所食邑八百户祀　先圣。
后汉光武建武五年，破董宪，还幸鲁，使大司空祀。
先圣
桓帝元嘉三年二月，司徒吴雄等奏请　孔子庙置百户卒史一人，掌领礼器，春秋飨礼，出王家钱给大酒直，河南尹给牛羊豕各一，大司农给米，太常丞监祠，诏可其请。
魏志齐王传，正始二年，帝初通论语，五年，讲礼记通，各使太常以太牢祀　先圣于辟雍，以颜子配。
西晋武帝泰始三年，诏太学及鲁国四时备三牲，以。
祀先圣
东晋明帝太宁三年，诏给奉　　圣侯孔嶷四时祀孔子，如泰始故事。
南齐明帝永泰元年，诏增　仲尼祭秩。
后魏显祖皇兴二年，以青、徐既平，遣中书令兼太常高元以太牢祀　先圣。
后魏时有怀州庙学碑，碑额刻太上皇巡狩祭宣圣文，碑中述宣圣回车事迹，云是孔安国立祠其处。按回车事，传记不载，独此碑见之。碑中记魏赐田于此州，以养孔氏子孙，比曲阜林庙。又载孔氏子孙名字，碑石顽矿，岁久颇缺落。宣政闲一刺史移此文于石，今在州西北二十里夫子陂庙基上，陂即赐田处也。意谓太上皇巡狩郡国时，必以河内如曲阜有孔氏子孙，有赐田，故祭其庙？欤。不然，何此文不见于他郡，而独此州刻之也？姑记其略。
北齐文宣帝天保元年六月，令鲁郡以时修葺先圣庙宇，又遣使致祭。
唐太宗贞观十一年七月二十四日，修宣尼庙于兖州，给户二十充享祀焉。
高宗乾封元年十二月，上遣司稼正卿扶余隆，以太牢之奠，致祭于　先圣。
中宗神龙元年，以邹鲁百户为隆道公采邑，以奉岁祀。又以三十四世孙崇基，取邹鲁之邑百户，收其租税，用为享荐。玄宗开元七年，皇太子齿胄子学，谒　先圣，诏右散骑常侍褚无量讲孝经、礼记文王世子篇。
十三年，封禅回，幸　孔子宅，遣使以太牢祭其墓。令天下州县立庙，因广大本庙。
二十六年，诏诸道乡贡举人见讫，就国子监谒先圣先师，遂为常礼。
二十七年，封　文宣王，遣三公持节册命，令撰仪注。缘昔周公南面，夫子西面，今位既有殊坐，岂宜仍旧？补其坠典，永作常式。自今已后，夫子南面而坐，内出王者衮冕以衣之。二京之祭，牲太牢，乐宫县，舞八佾。州县之祭，牲少牢而无乐。二十八年，诏春秋二仲上丁，以三公摄事，辞称皇帝谨遣。
肃宗上元元年，以岁旱，罢中祀、小祀，而　文宣王然为中祀，至仲秋犹祀之于太学。代宗永泰二年八月，修国子学祠堂成，释奠，命宰相及常参官、六军将军就观焉。德宗正元二年二月释奠，自宰臣以下毕集于国学。
正元间，每年春秋释奠，祝版御署讫，北面而揖。
宣宗大中元年，有事于南郊，　文宣王后与一子官，复封百缣充，春秋享奠。
辽太祖神册三年戊寅五月，建　孔子庙、佛寺、道观。四年八月，　帝谒　　孔子庙，命皇后、太子分谒寺观。
宋太祖建隆元年正月，幸国子监。二月，又幸，诏加修饰祠宇，乃塑绘　先圣、先师、先儒之像，亲撰先圣赞。有司请改乐章，窦俨上十二乐曲，祭文宣王用永安之曲。
景德四年四月甲戌，户部员外郎、直集贤院、判太常礼院李维言：天下祭社稷、释奠，长吏多不亲行事，及阙三献之礼，甚非为民祈福、尊师设教之意也。望令礼官申明旧典。诏付有司。且言：按五礼精义，州县春秋二仲月上丁释奠，并刺史、县令为初献，上佐、县丞为亚献，州博士、县簿、尉为终献。若有故，以次官通摄。又云：祭社稷与释奠同，牲用少牢，致斋三日。今请悉如故事。诏从之。
真宗大中祥符元年五月𠡠，每日破乳香一分，付本庙于　先圣殿上焚烧。是年十一月一日，幸曲阜，备礼躬谒。又幸　叔梁大夫堂，又加谥　先圣为玄圣文宣王，祝文特进名。并诏修饰祠庙，其庙内制度未合典礼，因兹改正。又诏庙内常用祭器或坏，可尽易之。仍羌官以太牢致祭。其文曰：维大中祥符元年岁次戊申，十一月戊午朔四日辛酉，崇文广武圣明仁孝皇帝御名：谨遣推诚保德功臣、光禄大夫、吏部尚书、上柱国、清河郡开国公、食邑五千户、食实封一千八百尸张齐贤，致祭于　玄圣文宣王：朕以有事岱宗，毕告成之盛礼；缅怀阙里，钦设教之素风。躬奠谒于严祠，特褒崇于懿号。仍令旧相载达精诚，昭荐吉蠲，用遵典礼。以兖国公颜子等配。尚飨。
三年二月，诏开封府诸县祭　玄圣文宣王庙礼料并从官给。是年六月丙辰，颁诸州释奠仪注并祭器图。
大观六年五月，差四十七代孙宣教郎若谷押赐堂上正声大乐一副、礼器一副。其名数则罍一，洗一，勺全；帨巾二，篚全；壶尊二，龙勺、幂各全；血盘一，象尊、牺尊、簠并盖，簋并盖，登瓦并盖，箱篚并竹。各二；铏鼎三，并盖；柶三，笾十，幂全；豆十，盖全；胙案八，爵三，坫全。此礼器也。柷一，椎全；敔一，籈全；编钟、编磬各一架，簨簴、崇牙、流酥等各全。搏拊、鼓、箎埙、笛、箫、巢笙、和笙、一弦琴、三弦琴、五弦琴、七弦琴、九弦琴、瑟各二。此大乐也。是时及祭告之日，甘露降于殿庭，檐牙、栏楯、松桧花木遍满上下，凝结如珠，精莹射日，累日不晞，即具祥异申奏。
政和间，赐祭服，四时遇仲月吉日祭　先圣，则衍圣公前期排办祭料名物，视州县释奠之数。祭之前一日，族中长幼应预祭者各致斋。其日五更，请从上尊长二人与衍　圣公为三献，各服其服行礼。别请近上族人分奠十哲、七十二贤、二十六先儒、文中子。凡执事作乐之人皆陪位。礼毕，焚币，三献官易常服。迟明。家长以下皆诣　齐国公、　鲁国夫人、　郓国夫人、　泗水侯、　沂水侯殿，各具蔬果常羞酌献。三奠讫，彻乐。天下节镇州县学皆赐堂上乐一副，正声乐曲丁二章。春秋上丁释奠于　先圣，则学生登歌作乐。
金世宗　大定十四年正月六日，礼官议：国子监春秋仲月上丁日释奠于　文宣王，依唐开元礼，合用祭器，　文宣王、兖国公、邹国公，每位笾豆各十，牺尊一，象尊、簠簋各二，俎二，祝板各一，皆设案七，十二，贤二十一。先儒每位各笾一、豆一、爵一，两庑各设象尊二，总用笾、豆各一百二十三、簠簋各六、俎六、牺尊三、象尊七、爵九十四。尊皆有坫、罍二、洗二、篚勺各二、幂六。正位并从祀籍尊、罍俎豆等席三十领。尊席用苇，俎豆席用莞。每祭用羊三、豕三、酒二十瓶。及用登歌雅乐曲。迎　神三奏。送　神同。沽洗宫初献盥洗。沽洗宫初献，升殿降殿同。其曲与盥洗同。南吕宫奠币，沽洗宫正配位酌献与亚终献通用沽洗宫。乐工三十九人，并于大乐署借用。献官祭酒、司业、博士充时或以礼部、太常寺、国子监官摄。
大定二十三年二月，国学成，祀　先圣于国子监之庙，以尚书右丞张汝弼摄太尉行事，称上。谨遣直学士吕忠翰摄祭酒，充亚献官；待　制任倜摄司业，充终献官。
章宗明昌二年五月二十一日，有司言：典礼所载，州郡通祀　　　宣圣庙。今随州府虽亦循例于春秋仲月释奠，然别无官破钱物，其所用牲币、酒酺等往往灭裂。乞除刺郡巳上无　宣圣庙处，自来已许创行起盖。其春秋释奠无赡学公用钱处，并官为应副。
是年六月，以国学释奠祭器名数颁下曲阜庙，从兖州节度副使高镇之请也。
三年四月，尚书省　奏定国学释奠，依典故，三献官以祭酒、司业、博士充祝辞称　　上谨遣，配位祝文称尊号。皇帝遣。登歌用太常乐工，其献官并执事预享者并法服，陪位学官公服，学生儒服。
五年六月初四日，礼官议：曲阜县　夫子庙修盖巳毕，自来祭享行三献之礼，其献官衍　圣公止用公服，亲族二人各止儒服，乃别无音乐。即目国学释奠，依古礼用法服及登歌雅乐。　宋政和闲曾赐本庙三献官祭服及登歌之乐，令族人及学生阅习。　方今尊崇　圣道，度越前昔，其袭封衍圣公特授中议大夫，爵视四品，更新庙貌，所费巨万，而三献止用常服，及无雅乐，恐未相称。缘系朝廷尊师重道，　特恩异礼，合取　𠡠裁。下议有司。
六年四月八日　𠡠，有司赐衍　圣公以下三献法服，亚、终献以本族最长人充，仍给登歌乐一部，歌二、籥一、箎一、笛一、埙一、巢笙二、和笙二、箫一、编钟一、编磬一、一弦琴一、三弦琴一、五弦琴一、七弦琴一、九弦琴一、瑟一、柷一、敔一、搏拊一、麾幡一。迎神，沽洗宫来宁之曲，其词云：有功者祀，德厚流光。猗欤将圣，三纲五常。百代之师，久而愈芳。灵宫对越，神其鉴飨。盥洗，沽洗宫净宁之曲：楚楚祀仪，昕征奠缀。爰清其持，㪺玄抆帨。非持之清，精诚是涚。神之来思，式钦嘉齐。降升，南吕宫肃宁之曲：衣冠袭封，玄王之宗。春秋陈祀，玄王之宫。清洙或涸，东山或童。此封此祀，承承无穷。奠币，沽洗宫溥宁之曲：仰惟圣猷，宏赐尊显。宿燎设悬，展诚致奠。旅币申申，于粲洗腆。崇报，孔明不坠。敬典酌献　先圣，沽洗宫德宁之曲巍巍堂堂，道德孰俪？屈于一时，信平声：于万世。王号尊崇，公封相继。涓辰之良，洁严以祭。酌献兖国公，宫调同前好学潜心，箪瓢乐内。具体而微，人进我退。洙泗
之乡，神之所在。其从圣师，庙食作配。酌献邹国公，宫调同前，醇乎其醇，优入圣域。祖述唐虞。力排杨墨，思济斯民。果行其德，祀为上公，兹宜配食。亚、终献，酌献，宫调同前法施于人，修经式诲。如明开盲，如声破聩。栖迟衰周，光华昭代。俨然南面，门人列配。送　神，沽洗宫归宁之曲：笾豆威仪，孔将孔惠。三献备成，四方所视。神保是飨，永光阙里。神之聿归，贻厥孙子。仍遣太常乐工教孔氏子弟，各执其艺，以备祭祀。
是年八月二十七日，命兖州节度使孙即康行一献之礼，策祝告成。其文曰：　国家礼重儒术，道尊圣师，阙里庙貌，于以新之。雅乐具举，法服彰施。庶几鉴格，永集繁禧。初，有司　奏定二十三年修国子监　宣圣庙毕，命右丞张汝弼祭奠。今乞差本处长官致祭，依释奠礼，其祝板告以修崇庙宇、颁降法服雅乐之意。　从之。至是行礼。
是年，有司　奏定衍　圣公初献法服，依四品用六梁冠，亚献、终献七品用三梁冠，豋歌用二十五人。将太常寺附余钟、磬、笙、竽等修整，降下，令本庙亲族子弟及学生等阅习。
明昌闲，　朝廷刊定　释奠　先圣礼册，颁降州郡。
元光初，　京师　先圣庙成，复妆饰　先圣、十哲塑像。其贤像欲图之于壁，虑久而易坏，　朝廷特命以素缣绘之，而各成以轴，遇祭悬展。
正大二年，　诏改开封府学为　太学，增置儒生。奏定释奠　先圣三献，以祭酒、司业、博士充祝辞称　上　谨遣。登歌用太常寺乐工、献官及监祭、监礼并法服，执事、陪位官公服，学生儒服。次年行礼，始复旧制。礼乐器备。大蒙古朝皇帝圣旨节文，据袭封孔元措奏告，燕京、南京等处，尚有太常礼乐官及工人等，乞行拘刷事，准奏。若有前项人等并家属用铺头口起移赴东平府地分住坐，分付孔元措收管，令本路课税所量给口粮养济，就于本庙阅习，听候朝廷不测用度，并自来有底礼册、词章、乐器、钟磬等物，尽行拘刷见数申　奏。一、各处若有未见人数，逐旋拘刷。扎鲁火赤、也可那演、胡都虎、斡鲁不、众扎鲁火赤那演言语。据袭封衍　圣公孔元措来申，宣圣子孙，历代并免赋役，见有一十五家，历代旧有地土六百顷，免赋役，供给祭祀。又看林庙户旧设
百户，见有十户，不搆洒扫等事。如文字到日，仰孔元措依旧袭封衍　圣公主，奉先圣祀事，仍提领修完祖庙。据孔氏子孙一十五家，　亚圣颜子后八家，邹国公后二家，庙户依旧百户，计一百二十五户，奉上丝线、颜色、税硕、军役大小差发，并行蠲免。上项户计，尽行豁除，不属州县，所管诸路历日银一半修宣圣庙，益都、东平两路尽数分付袭封孔元措修完曲阜　　本庙。宣差东平路万户严实、课税所长官张瑜申禀朝省。　　丞相领省耶律楚才重道出于特意，古燕义士萧元素与朝廷断事官　丞相耶律丑山为师友，独萧公亲诣，以为先容，具道其所以然，儒教由此复兴。
孔氏祖庭广记卷第五

[book_title]孔氏祖庭广记卷第六
族孙
滕字子襄，鲋之弟也。长九尺六寸。汉高祖十二年，征黥布还，过鲁，封为奉嗣君。亦尝为孝惠帝博士，终于长沙王太傅。襄，鲋第子也，为孝惠帝博士，至长沙太傅。生忠，忠生武及安国。延年，成鲋子彦之子，历位九卿。武帝时，迁御史大夫，辞曰：臣世以经学为本传，世承家法。今俗儒繁说远本，杂以妖妄，难可以训。房第侍中安国受诏缵集古义，臣乞为太常，典臣家业，与安国编摩古训，使永垂来嗣。帝重违其意，遂拜大常，其礼物如三公焉。在位数年，著书十篇，为赋二十四篇而卒。又作书与弟及戒子，皆有义焉。
安国，十一世孙也，治尚书，为武帝博士。鲁共王坏孔子旧宅，壁中得古文虞、夏、商、周之书，及传论语、孝经，悉还孔氏。故安国承制作书传，又作古文孝经传，亦作论语训解，至临淮太守。安国坐卬卬生𬴐吉，成帝诏世为殷绍嘉公子何齐哀帝以殷。绍嘉公为宋公。
光字子夏，十四世孙，霸之少子。年未二十，举为议郎。举方正，为谏大夫。成帝初即位，举为博士，奉使称旨，上信任之，转仆射、尚书令。绥和中，拜丞相，受博山侯印绶。哀帝即位，益封光千户。平帝立，徙光为帝太傅。明年，徙为太师，归老于第。光年七十，元始五年薨，太后使九卿策赠以太师、博山侯印绶，谥曰简烈侯。子放嗣。博山侯子建，僖之曾祖父也。少游长安，与崔篆友善。及篆仕王莽，为建新大尹，尝劝子建仕。对曰：吾有布衣之心，子有衮冕之志，各从所好，请以此辞归。终于家。
安光武建武十三年，以殷绍嘉公为宋公。
僖字仲和，章帝初，拜兰台令史。元和二年春，帝祠孔子及七十二弟子，作六代之乐，大会孔氏男子二十以上者六十三人，命儒者讲论。僖因自陈谢。帝曰：今日之会宁，于卿宗有光荣乎？对曰：臣闻明王圣主，莫不尊师贵道。今陛下亲屈万乘，辱临敝里，此乃崇礼先师，增辉圣德，至于光荣，非所敢承。帝大笑曰：非　圣者子孙，焉有斯言乎！遂拜僖郎中。诏从还京师，使校书东观。后拜临晋令。三年卒。二子：长彦、季彦，好章句学。详见汉传。
季彦守其家业，门徒数百。时人为之语曰：鲁孔子好读经，兄弟弦诵，略不停。学士必欲就声名，不师孔氏，焉能成？延光二年，河西大雨雹，大者如斗。安帝召季彦见于德阳殿，问其故，对曰：此皆阴乘阳之征也。今贵臣擅权，母后党炽，陛下宜修圣德，虑此二者。帝默然，左右皆恶之。季彦闻之曰：吾岂容媚势臣而欺人君乎！年四十九，终于家。
扶字仲渊，后汉顺帝阳嘉二年六月，由太常为司空。
昱字元世，七世祖霸，成帝时历九卿，封褒成侯。自霸至昱，爵位相系，其卿相牧守五十三人，列侯七人。昱少习家学，大将军梁冀辟，不应。太尉举方正，对策不合，乃辞病去。后遭党事禁锢，灵帝即位，公车征拜议郎补、洛阳令，以师丧弃官，卒于家。
震字元上，十九世孙，为博陵太守，终尚书侍中。
宙字季将，十九世孙，仕至太山都尉。有碑文。
谦字德让，一十世孙，郡诸曹吏。融字文举，二十世孙，宙之子也。河南守贺进辟融，举高第，为侍御史。尝为北海相，立学校，表显儒术，荐举贤良，虽一介之善，莫不加礼焉。献帝时，论者多欲复肉　刑，融乃建议，朝廷善之，卒不改焉。岁余，复拜太中大夫。卒，年五十六。魏文帝深好融文辞，每叹曰：杨、班之俦募，天下有上融文章者，辄赏以金帛。所著诗、颂、碑、议论、六言、策文、表、檄、教令、书记凡二十五篇。备见汉传。
衍字舒元，二十二世孙也。少好学，年十二，能通诗书。弱冠，公府辟，本州举异行直言，皆不就。避地江东，晋元帝引为安东参军，专掌记室，书殷积而衍每以称职见知。中兴初，与庾亮俱补中书郎。明帝之在东宫，领太子中庶子。于时庶事草创，衍经学深博，又练识旧典，朝仪轨制多取焉。于时元、明二帝并亲爱之。以太兴三年卒于官，年五十三。凡所撰述，百余万言。子启，庐陵太守；备见晋传。
惠云，宋文帝元嘉二十八年，以为奉　圣侯。
迈，宋孝武帝大明二年，以为奉　圣侯。迈卒，子拲诩俱反。嗣。
灵珍二十八代孙。
后魏文帝太和十九年，改封为崇圣侯长。北齐显祖文宣皇帝天保元年六月辛巳，诏改封崇　圣侯为恭　圣侯，邑一百户，以奉祀英哲。陈废帝光大元年十二月庚寅，以兼从事中郎为奉　　圣侯，奉祀。
巢父字弱翁，三十七世孙。广德中，为左卫兵曹参军，累拜湖南观察使。未行，会普王为荆襄副元帅，署行军司马。俄而德宗狩奉天，行在权给事中，为河中、陜华招讨使。累上破贼方略，帝嘉纳。未几，兼御史大夫，为魏溥宣慰使。卒，赠尚书左仆射，谥曰忠，诏具礼收葬，赐其家粟帛。存恤之从子戣、戡、戢，备见唐传。
惟昉
三十八代孙。唐宪宗元和四年二月，以为兖州参军。戣字君严，擢进士第，郑滑卢群辟为判官。入为侍御史，累擢谏议大夫。条上四事，宪宗异其言。俄兼太子侍读，改给事中，再迁尚书左丞。论罢蚶、莱，即拜岭南节度使。穆宗立，以吏部侍郎召，改散骑常侍，还为左丞。以老自乞，后以礼部尚书致仕。卒，年七十二，赠兵部尚书，谥曰贞。子遵孺、温、裕。温裕天平军节广使。遵孺子纬备见唐传。戡，字君胜，进士及第，补修武尉，以疾归洛阳。未几，李吉甫镇杨州，表置幕府。后诏以卫尉丞分司东都。自贞元后，帅镇劾奏僚佐，不验辄斥。至是，给事中吕元膺执不可。宪宗遣使谕曰：朕非不知戡，行用之矣。未几卒，年五十七。追赠司勋员外郎。子温质，为太子少保。备见唐传。
戢字方举，擢明经、书判高等，为校书郎、阳翟尉，累迁湖南观察使，召授右散骑常侍、京兆令。岁旱，文宗忧甚，戢躬祠曲江池，一夕大澍。帝悦，诏兼御史大夫。卒，赠工部尚书。子温业、温谅，俱进士第。备见唐传。
温业，字逊志，擢进士第。大中时，为吏部侍郎，求外迁，宰相白敏中顾同列曰：吾等可少警，孔吏部不乐居朝矣。后为太子宾客，
荣三十八代孙。唐武宗会昌二年为国子。监丞。袭　文宜公纬字化文。擢进士第。累迁尚书左仆射。赐号持危启运保乂功臣。铁劵恕十死。兼京畿营田使。昭宗进司空。以太学焚残。乃兼国子祭酒完治之。加司徒。封鲁国公。又进兼太保。后擢吏部尚书。以司空、门下侍郎辅政。疾乞归田里，帝动容，诏使者送纬至堂视事。会天子出次石门，从至莎城，以病还都。家人召医视，纬曰：天下方乱，何久求生。不肯服药，
卒，赠太尉。子崇弼，亦登进士等，仕至散骑常侍。备见唐传。宪，仁玉次子。　宋建隆初，任尚书工部员外郎、河东转运使，终于开封浚仪知县。世基，太平兴国二年赐同本科出身。冕，兖州参军，大中祥符元年，诏为安州应城县主簿。
谓，大中祥符元年十一月一日诏。进士谓同三传出身。
延祐，
大中祥符元年十一月一日，诏习学究。延祐同学究出身。
延鲁，
大中祥符元年十一月一日，诏习学究、延鲁同学究出身。
延龄，
大中祥符元年十一月一日，诏习学究、延龄同学究出身。
延渥，隰州清化县令。
延之擢进士第，殿中丞。勗字自牧，仁玉次子，举进士第，博学有长者之誉。大中祥符二年正月，以殿中丞知兖州。曲阜县，兼捡校　先圣庙，赐绯鱼袋。辞日，赐绢及衣，月给如通判例。东封谒庙，求孔氏子孙，令主看庙宇。勖时通判广州经度制置使。宝元二年九月二十六日，以秘书监分司南京，管勾兖州仙源县　文宣王庙事，为尚书工部侍郎致仕。历官五十年，仁爱于其民，孝友于其家。卒年八十九，累赠吏部尚书。五子，长道辅、赠太尉，次延济。延范，皆不仕，无子。次良辅，太子中舍。次彦辅，国子博士。良辅二子，长宗寿，曹州节度推官。次宗质，不仕。彦辅一子宗彀，不仕。道辅字原鲁，勗之长子，祥符五年登进士第，尝为龙图阁直学士，复召为中丞。道辅直道独立，朝廷尊严。尝知谏院，上书请章献明肃太后归政天子，而廷奏枢密使曹利用、上御药罗崇勋罪状。后帝废后，乃极谏，黜知兖州。及再入为中丞，勘宦者冯元士事，尽法不徇。景祐初，以龙图阁直学士、给事中知乡县。后知郓州，中路得疾卒，年五十四，葬　祖墓西南。后诏追郭皇后位号，而近臣有为帝言道辅明肃太后时事者，帝亦记其生平所为。赠尚书工部侍郎，累赠太尉、开府仪同三司。二子：长舜亮，为中散大夫，次宗翰为朝散大夫、知兖州，奉　祖祀。道辅不好鬼神禨祥事，初在宁州，道士治真武像，有蛇穿其前，数出以近人，众传以为神，
以闻于朝，刺史率其属往拜之，蛇果出，道辅举笏击杀之。自州将以下皆大惊，曰：神蛇尚杀之，不可犯也。后徂来山，石介作击蛇笏铭云：文见碑文卷末。
金入化，端肃字肃之。四十八代孙，笃志好学，不乐进仕。翰林侍讲党怀英举端肃闲居乡里，年德俱高，虽不习科举，其读书养道，该通古学，堪任国子小学教授。明昌四年三月十二日召赴　阙，特赐进士及第。补将仕郎，以年老乞归。瑭字德纯，四十九代孙，博学才优，尤工翰墨，常为庙学正。贞祐二年，以四举终场，赐同进士第，莱州招远县主簿。
擢字用之，五十代孙，通贯经术，性质纯古，登大定二十二年进士第，待阙莱州掖县令。章宗皇帝以　圣人后，特授太学助教，俄丁内难，服除，补省掾秩满，授右三部司正，终于刑部主事。
世系别录
树，九代生子
聚。
聚字子彦，十代封蓼侯。
臧，十一代文帝时为太常，嗣蓼夷侯琳，十二代嗣蓼侯，位至诸史。茂，十三代关内侯
黄，十三代䂊州从事方之曾祖。
宣，十四代汉宣帝元康四年，封长安公捷，十四代列校尉
喜，十四代列校尉诸曹
永，十五代汉末大司马封字侯
寿，十五代王莽时，封合意侯。立，十五代
奇字子异，十六代字侯永之子也。
元，十六代为校书郎
尚，十六代为距太守
嘉，十七代城门校尉
方，字广平，十七代豫州从事
畴字元矩，十七代为陈相
澍，字君德，十八代鲁从事
仁，十八代以文学为议郎，迁博士南海太守
旭，字延寿，十九代中为相史䜣字定伯，十九代鲁户曹。
誧字仲旨，十九代为鲁相史术字子佑，十九代为鲁史
翊，十九代举孝廉，拜御史，迁乐阳令。
丰十九代为御史兼门下侍郎。
乂字元隽，二十代魏谏大夫准，二十代为功曹吏
□，二十代桓帝时鲁都督
□字伯序，二十代鲁都督纲，二十代灵帝建宁中，为鲁掾
畅，二十一代灵帝建宁中，为鲁掾恂，字士信，二十一代晋东平将军卫尉
郁，二十一代后汉冀州刺史演，字舒光，二十二代中书郎
扬，二十二代下傅亭侯
启，二十三代广陵太守
惔，二十四代宋祠部郎中
默之，二十六代广州刺史
景进，二十八代魏功曹掾
白乌，二十九代魏兴和三年邹丞
灵龟，二十九代后魏国子博士
硕，三十代治书侍御史
安，三十一代北齐青州法曹参军颖
达字仲达，三十二代国子祭酒曲阜宪公本传不该族属，世系有之，故载于此。志玄，三十三代国子司业
志幻，三十三代礼部郎中
志亮，三十三代中书舍人
惠玄，三十四代国子司业洪州都督
琮，三十四代洪州都督
立言，三十五代礼部郎中
慎言，三十五代黄州刺史
务本，三十五代沧州崇光县令
如圭，三十六代海州司户参军赠工部郎中岑父，三十七代著作佐郎赠尚书左仆射
惟时，三十八代兖州都督参军载，三十八代擢进士第
温质，三十九代四门博士
遵宪，三十九代举明经
温裕，三十九代天平军节度使
温资，三十九代太子少保
温谅，三十九代擢进士第
绚，字延休，四十代晋成帝咸通二年登进士第。
纶字司言，四十代登第，殿中侍御字征夫。四十代晋成帝咸通十四年状元
绛字受之，四十代明经及第
昌弼字佐化，四十代登进士第，散骑常侍照。四十代晋成帝咸通十一年登第，
昌序字昭举，散骑常侍
昌明字昭仪，四十代唐光化二年登第。晃四十四代参军
宗简，四十六代太子中舍
宗翰，四十六代中散大夫鸿胪卿
舜亮字君亮，四十六代登第，中散大夫赠特进
旻四十六代仁宗庆历七年八月丁未，赐汝州龙兴县处士粟帛，隐居县之龙山强阳城，性孤洁，喜读书，里田数百亩，遇岁饥，分所余周不足者，未尝计有无。闻人之善，若出于已，动止必依礼法，人皆爱慕之，见旻于路，辄敛衽以避。葬其父，庐墓三年，卧破棺中，日食米一溢，壁间生紫芝数十本。州以行义闻，故有是赐。又给复其家。盗尝入旻家，发其廪粟，旻避之，纵其所取。尝逢羸弱者为盗掠夺其赀，旻追盗与语，责之以义，解金畀之，使归所掠。居山未尝，逢毒蛇虎豹，或谓之曰：子母夜行，此亦可畏。旻曰：无心则无所畏。
若虚字公实，四十七代登进士第，奉议郎，袭封奉　圣公。事计崇奉杂录。
若拙，字公智，四十七代进士出身金州司理
若冞，四十七代迪功郎济阴簿恢，字宏之，四十七代奉直大夫
惇，字厚之，四十七代朝散大夫
忱，字诚之，四十七代儒林郎
恂，四十七代奉议郎
端朝，四十七代太学博士
传，　四十七代朝散大夫知邠州军州事
若初，字公慎，四十七代登第
琰，字粹老。四十九代中顺大夫、忻州同知金初从事太师梁王麾下，以功补官，王以　圣人后，特授文资
瑰，四十九代承事郎行开封府祥符簿
瑀，字汤光。四十九代承直郎摭，字伯顺。五十代　庙学录摰，字莘夫。五十代　庙学正
元顺，字存之。五十一代　庙学录。
孔氏祖庭广记卷第六

[book_title]孔氏祖庭广记卷第七
泽及子孙
后汉光武建武三十二年正月，幸鲁，遣宗室诸刘及孔氏、瑕斤丁民上寿受赐，皆诣孔氏宅赐酒肉。　其宿奉高，命褒成侯助祭，列在东后。
明帝永平十五年，赐褒成侯损并孔氏男女钱帛。
章帝元和二年，赐褒成侯及诸孔氏男女帛。
孝安帝延光三年，幸阙里，自鲁相、令、丞、尉及孔氏亲属妇女悉会，褒成侯以下赐帛各有差。
桓帝永寿二年，复颜氏　圣舅并官氏，　圣妃繇发。详见碑文。魏文帝黄初二年，鲁郡　孔子庙外，广为室宇，以居学者。<
后魏文帝太和十九年四月，幸鲁，诏拜孔氏四人、颜氏二人为官，选诸孔宗子一人，封崇　圣侯，邑一百户，以奉祀。
南齐世祖永明七年，诏奉　圣之爵，以时继绍。
梁敬帝太平二年，诏搜举鲁国之族，以为奉　圣后。
后周宣帝大象二年，立后承袭。
唐太宗贞观十一年，命褒　圣侯祭　先圣，皆服玄冕，朝会，位同三品。
高宗乾封元年，诏孔氏子孙并免赋役，阖门勿事。中宗神龙元年，命孔氏子孙世袭褒　圣侯。
玄宗开元十三年，幸　孔子宅，诏每代长子一人承袭，兼赐一子官。二十七年，命文宣公任兖州长史，代代勿绝。
肃宗上元间，诏凡大祀，其褒　圣侯在朝，位于文官二品之下。宪宗元和十五年，诏　文宣王家与一子官。
武宗会昌五年，有事于南郊，　文宣王后与一子出身。
宣宗大中元年，有事于南郊，　文宣王后与一子官。复封百缣充，春秋享奠。僖宗乾符二年，有事于南郊，　文宣王后与一子官。
宋　太宗太平兴国二年十月，诏免兖州曲阜县文宣公家租税。先是，历代以　圣人之后，不预庸调。显德中，遣使均田，遂抑为编户。至是，孔氏诉于州，以闻，帝特命免之。
真宗大中祥符元年十一月，赐孔氏银二百两、帛三百匹，俵散诸房田一百顷，又诏近属授官及赐出身者六人。
二年春，赐文宣公家祭冕服。
仁宗即位之初，谓辅臣曰：　孔子庙自祖先以来，皆以子孙世知县事，奉祠祭，今乃不然，非所以崇儒术、尊　先圣之意。其诏自今仙源县复选孔氏子弟为之。
皇祐三年七月八日，诏：兖州仙源县，国朝以来，世以孔子子孙知县事，使奉承庙祀，近岁废而不行，非所以尊　先圣也。自今宜复于孔氏子弟中选充
哲宗元祐元年十月，𠡠白身合袭封人，与除承奉郎，专以王奉　先圣祠事为职，添支供给，随本资次，每三年理为一任，用本路及本州按察官荐举，依吏部格关升资任。如朝廷非次擢用，许依旧带公爵。出令以次合袭封人权主祀事。每遇亲祠大礼、冬正朝会，许衍　圣公赴阙陪位。又命别差兵士，每一番一十人，充衍　圣公白直，删定家祭冕服制度颁降。又添赐田一百大顷，其所入除给祭祀外，修立则均赡族人。仍委本县官一员与衍　圣公同签书管句。又赐经史等书一，监建学舍。庙之东南隅置教授官一员，令教谕本家子弟，内举人依本州学生例优与供给。
八年三月十六日，𠡠将旧赐田一百顷均给族人外，有新赐田一百顷，除朝廷巳有旨挥拨二十顷充庙学供赡生员外，有八十顷，内拨二十顷充岁时祭祀支用，十顷置买　殿庭帘幕什物外，五十顷岁收谷粟等贮县仓，依时出粜置历，收管钱物，遇修补庙字支用。本州逐季郡官与奉　圣公点。检崇宁三年十一月六日𠡠，　文宣王之后，常听一人注兖州仙源县官。崇宁三年十一月十四日旨，至圣文宣王之后，特与亲属一名，判司候县令孔若虚是时为袭封。具名闻奏。今后事故，即最长承袭。寻保明四十六代孙宗哲，系本家白身，最长，遂除兴仁府乘氏县主簿。诰曰：进士孔宗哲，朕钦崇　先圣，广其世恩，爰俾若虚以名来上，钖汝一命，往其钦承。
政和间赐家祭冕服、三献官各一副、单夹全金。熙宗　皇统二年四月一日，𠡠免孔子子孙赋役。初，尚书省　奏：权袭封孔端立言：　孔子子孙，汉、唐以来并免赋役、身丁等事。典，其余免丁之家不同。谓自古免充军役。臣等参详　孔子之后，举天下止有一家，他人难以攀例，有无依前代体例施行。从之。故有是命。
五年，准行台尚书户部符，兖州申，　孔子庙宅　赐田二百大顷，自宋时不曾输纳税役，至废齐阜昌五年，断勒拘摧二税并役钱。故金天眷元年，孔若鉴等陈状，乞将本庙赐田蠲免税役。后来孔端立等陈状，又该宋承唐后，亦免本家赋役。尚书省奏：奉𠡠旨，依前代体例施行。本部看详：　孔子庙宅赐田，合依前代体例施行。
章宗明昌元年三月，𠡠旨：　夫子庙以系省钱修盖，仍设教授一员，于四举五举终场进士出身人内，选博通经史、众所推服者。充生员许孔宅子孙不限人数，年十三已上，愿习业者，皆听就学。已习词赋经义，准备应试人，依州府养士
例，每人每月支官钱二贯、米三升，小生减半支给。如兖州管下进士欲从学者听。曾得府荐者，试补终场，举人免试入学，仍限二十人为额。庶孔宅生员等有讲授养育，成就人材，委是有益于治。并给　赐监书各一部。合用人力，于兖州射粮军内选差，常令数足，不𢳣差打减。所须什物，并依太学例，官为应副。仍令本县官以时点检，若有阙少损坏，画时申移本州添修。委本州进士出身官提椌学校事，据所属应副生员请给人力，所须等物，委提刑官点检有无，奉行灭裂。
孔氏祖庭广记卷第七

[book_title]孔氏祖庭广记卷第八
姓谱
昔契以佐禹治水有功，封于商，而赐姓子氏。至周成王时，以商之帝乙长子微子启国于宋。启卒，立其弟微仲衍，微仲衍生宋公稽，宋公㮷生丁公申，丁公申生湣公共，或作闵公恭及炀公熙，湣公共生弗父何，弗父何生宋父周，宋父周生世子胜，世子胜生正考父，正考父生孔父嘉。孔父者，其字也，而先儒以谓当时所赐号者误矣。孔父嘉生木金父。木金父生祁父。或曰𠬤夷。五世亲尽。别为公族。祁父因以王父字为孔氏。而生子孔防叔避宋华督之难。奔鲁为大夫。因家于鲁。防叔生伯夏。伯夏生鄹大夫叔梁。名纥。大夫长子曰孟皮。或曰伯皮有疾。不任继嗣。次子则　先圣是也。自　先圣没，子孙世为鲁人，同居　祖庙。先公文清先生尝推原世谱，以谓本姓本于子姓者是，姬姓者非。如郑有孔张，卫有孔达，姓氏同而族异，又皆出于姫姓，实在子姓之先，皆非　先圣之后。
先圣诞辰讳日
周灵王二十一年庚戌岁。即鲁襄公二十二年。当襄公二十二年冬十月庚子日。　先圣生十月庚子。即今之八月二十七日。是夕有二龙绕室。五老降庭。五老者。五星之精也。又颜氏之房。闻奏钧天之乐。空中有声云。感生圣子。故降以和乐笙镛之音。
周敬王四十一年壬戊岁。即鲁哀公十六年也。当哀公十六年夏四月乙丑日，　先圣薨。四月乙丑，即今之二月十八日。先儒以谓己丑者，误矣。盖四月有癸丑，乙丑无己丑，五月十二日乃有巳丑，以乙为巳，字之误也。方　先圣未生时，有麟吐玉书于阙里，其文曰：水精之子，系衰周而素王。　颜氏异之，以绣绂系麟角，信宿而麟去。至哀公十四年，西狩大野，叔孙氏车子𬬺商获兽，以为不祥。　先圣视之，曰：麟也，胡为来哉？反袂拭面，泣涕沾衿。叔孙闻之，然后取之。系角之绂尚存。麟见而天告先圣，将亡之证也。　先圣晨作，负手曳杖，逍遥于门而歌曰：泰山颓乎，梁木坏乎，哲人萎乎。因以涕下，既歌而入，当户而坐。子贡闻之日：泰山其颓，则吾将安仰？梁木其坏，则吾将安放。　夫子殆将病也。遂趋而入，叹曰：赐，汝何来迟，夫明王之不兴，则天下其孰能宗予。夏人殡于东阶，周人于西阶，殷人于两楹闲。昨暮予梦坐奠于
两楹之闲，予殆殷人也。后七日而终，时年七十三，逮宣和六年甲辰，一千六百有一年矣。
母颜氏
叔梁大夫虽有九女而无子，其妾生孟皮，有足疾，乃求婚于颜氏。颜氏有三女，其父问曰：鄹大夫虽父祖为卿士，然其先圣王之裔。今其人身长十尺，武力绝伦，吾甚贪之。虽年长性严，不足为疑。三子孰能为之妻？二子莫对。其幼征在进曰：从父所制，将何间焉？父曰：即尔能矣。遂以妻之。
娶并官氏
先圣年十九，娶于宋之并官氏。
先圣小影
家谱云。　先圣长九尺六寸。腰大十围。凡四十九表。反首洼面。月角日准。手握天文。足履度字。或作王字。坐如龙蹲。立如凤峙。望之如仆。就之如升。耳垂殊庭。龟脊龙形。虎掌胼胁。参膺。河目海口。山脐林背。翼臂斗唇。注头隆鼻。阜𣍰堤眉地足。谷窍。雷声泽腹。昌颜均颐。辅喉骈齿。眉有一十二采。目有六十四理。其头似陶唐。其颡似虞舜，其项类皋陶，其肩类子产，自腰以下不及禹三寸。胸有文曰：制作定世符运。今家庙所藏画像，衣燕居，服颜子，从行者谓之小影，于　圣像为最真。近世所传，乃以先圣执玉尘据曲几而坐，或侍以十哲，而有侍㨑，盖捧玉磬者，或列以七十二子，而操弓矢披卷轴者。又有十哲从行而乘车图。皆后又追写，殆非先圣之真像。
给洒扫庙户
鲁哀公十七年。因立庙于旧宅。置守陵庙百户。
后汉灵帝建宁中。给守庙百户。
魏文帝黄初元年。诏置吏卒百户。以守卫之。
宋文帝元嘉十九年。诏可蠲墓
侧数户。以掌洒扫。鲁郡上民孔景等五户。居近　孔子墓侧。蠲其课役。以给洒扫。
后魏孝文帝延兴三年。给十户以充洒扫。
唐太宗贞观十一年。给　先圣庙户二十。以奉飨祀。睿宗太极元年，以兖州　隆道公祠户二十供洒扫。
玄宗开元十三年，东封回，幸　孔子宅，给复近墓五户。令天下州县立庙，赐百户洒扫。
二十七年，诏赐百户洒扫百缣充，春秋享奠。
宪宗元和十三年，复置洒扫五十户。
懿宗咸通四年，给洒扫陵庙五十户。
后周高祖广顺二年，幸林庙，以庙侧数十家为洒扫户。及𠡠兖州，修葺祠庙，禁孔林樵采。
宋　真宗景德四年，诏兖州旧以七户守　孔子坟，宜增至五十户。
大中祥符元年，东封回，幸林庙，奉旨给近便十户，以奉茔域。是年十一月，修葺祠字，给近便十户奉茔庙。
仁宗庆历四年三月，𠡠于本县中等人户内，差庙户五十充本庙洒扫诸般祗应。
哲宗元祐元年十月五日，𠡠依旧法差洒扫户五十人，看林户五人，并依役人法。先是，四十六代孙宗。翰奏家门事，论庙户，以谓熙宁中，朝廷裁减役人，议者欲役钱宽剩，而不知王者崇儒贵道之本，遂减作三十人。其看林户止有三人，窃缘　夫子坟林一千六百余年，子孙皆葬于其闲，周围十余里，乔木参天。近年以来，多为盗贼斫伐。州县既不留意看林户，又以减省洙泗之上，识者伤嗟。方当朝廷全盛之时，天下被其惠泽，邹鲁　圣师之旧地，衰歇如此。臣昔在庆历中，年虽稚齿，曾记一事。梁适知兖州日，乞以厢兵代庙户，又裁减人数。方是时，章得象为宰相，范仲淹为参知政事，执政欲从梁适之请，独仲淹云：此事与寻常利害不同。自是朝廷崇奉　先师之事，仁义可息，而此人可减。吾辈
虽行，他人必复之。如此，执政遂已。寻有中书札子，令差足人数。当时天下无贤不肖，莫不称之，故有是命。金庙户食直官为应副。
孔氏祖庭广记卷第八

[book_title]孔氏祖庭广记卷第九
乡官
孔氏乡官，其来远矣，考于传记，验以谱系，并林庙碑刻，始自东汉桓帝，以十八代孙树为鲁从事，厥后逐代有之，终汉世十有一人。后魏迄唐有八人焉，或任兖州郡守，或为曲阜县令。开元二十七年，以三十五代璲之任兖州长史，诏代代勿绝。宋初迄建炎，则乡官尤多。太宗淳化四年，除四十五代延世为曲阜县令，制曰：叔敖阴德，尚继绝于楚邦，
臧孙立言，犹有后于鲁国。岂　圣人之后，可独远于陵庙乎？许州长葛县令孔延世，钟裔孙之庆，仕文理之朝，能敦素风，甚有政术，宜任桑梓之地，以奉烝尝之仪，可特授曲阜县令。仁宗即位，诏自今仙源县选孔氏子弟为之。崇宁间，𠡠吏部　文宣王之后，常听一人注兖州仙源县官，于是孔氏乡官不绝，至于父子叔侄兄弟更相为代。汉五代不见乡官历任年月，无复备录，姑以唐未至故金任乡官者，详列于后，
唯昉唐元和四年为兖州参军见　　族孙门。璲之　兖州长史，见　世次。萱，　兖州泗水县令。同上。
齐卿，　兖州功曹参军。同上。唯晊，　兖州参军，同上。策　曲阜县尉。同上。
昭俭　兖州司马，累宰曲阜。同上。
光嗣，　兖州泗水县令。同上。
仁玉，　周广顺三年任曲阜县令。同上。
宜　雍，熙三年任曲阜县令，袭封文宣公。同上。
延世，　至道三年任曲阜县令。同上。
冕，　祥符元年为兖州参军。见　族孙。
勗字自牧，　祥符六年。知仙源县事。请创立学舍。从之。同上。
道辅，　祥符九年，知仙源县事。同上。
圣佑，　天圣三年，知仙源县。见　世次。
良辅，　天圣五年，任仙源县主簿。同上，彦辅，　天圣八年，任仙源县主簿，替亲兄。良辅，庆历八年，以卫尉寺丞知仙源县，替亲侄宗祯，未满闲，奉𠡠差修　祖庙。
宗愿，　康定元年，知仙源县，庆历三年以大理寺丞再任。见　世次。
宗祯，　庆历五年以将作监丞知仙源县。
宗翰，　嘉祐元年以秘书省著作佐郎知仙源县。熙宁三年，以尚书屯田郎中提点京东路刑狱公事。十年，以尚书都官郎中提点京东路刑狱公事。元祐元年，以朝议大夫知兖州。
淘　嘉祐四年以屯田员外郎知仙源县。宗寿　治平四年任仙源县主簿。绍圣元年以右宣德郎知仙源县。
若蒙　熙宁三年以袭封衍　圣公任仙源县主簿。见　世次。
若升　元丰元年任仙源县主簿。又五年以新太县令监修　祖庙。赠朝请。
若古　元祐四年任仙源县主簿。后更名传。
若谷　大观二年以文林郎任仙源县丞。
宗哲　大观二年以从事郎任兖州观察推官。
宗一　政和三年任仙源县丞。傅　政和五年以朝奉郎任京东路转运司管句文字。
端节　宣和元年以宣教郎任京东路转运司句当公事。中大夫嘉阁。
埙　宣和五年以通奉郎任仙源县丞。
端问　宣和七年以迪功郎任仙源县丞。
松　建炎二年以宣校郎签书泰宁军节度判官厅公事。
金乡官
若鉴，　天会八年以迪功郎任仙源县主簿。
瑀，　皇统二年以登仕郎任曲阜县主簿。
瑰，　皇统五年以将仕郎任曲阜县主簿。渊，　天德二年以承直郎任兖州司法参军。
玖，　天德二年以忠勇校尉任曲阜县尉。
总，大定二十一年授曲阜县令。见　世次。
元措，　承安二年二月，𠡠袭封衍　圣公兼曲阜县令，仍令世袭。同上，
庙中古迹
先圣庙，在鲁城西南隅，去城二百余步，东至旧曲阜县二里，即　先圣旧居之宅，实鲁哀公所立。历代东封告成，行幸儒庙，皆驻跸于此。自汉唐以来，虽巨寇扰攘，不敢暴犯。如赤眉过鲁，亦解甲烧香，再拜而去。
手植桧三株。两株在赞德殿前，高六丈余，围一丈四尺，其文左者左纽，右者右纽。一株在杏坛东南隅，高五丈余，围一丈三尺。其枝盘屈如龙形，世谓之再生桧。晋永嘉三年枯死，至隋义宁元年复生。唐乾封二年又枯死，至宋康定元年复生。
手植桧赞　炜东皇养白日御元气照道一，动化机。此桧植矫龙怪，挺雄质，二千年敌金石𫄙。治乱如一。昔百代公荫圭璧，　　　　　太常博士米芾撰。
贞祐甲戌春正月，兵火及曲阜，焚我　祖庙，延及三桧。幸收灰烬之余，携至　阙下，分遗妻弟省知除开封李世能。乃命工刻为　先圣容暨从祀贤像，召元措瞻仰追悼之极，再拜以识其岁月云。正大甲申仲秋望日，五十一代嗣孙太常博士衍　圣公元措，谨述
天地否而复泰，日月晦而复明，圣人之道，厄而复亨。六籍厄于秦，至汉而复兴。正道厄于晋宋齐梁陈隋之闲，至唐而复兴。此自然之理也。贞祐初，兵革扰曲阜，焚　孔庭桧，圣道之废兴，固不系于一木之存亡。新宫火，三日哭，重先祖之居也，况圣师之毛植乎？衍　圣公收其煨烬之余，李侯刻而像之，知尊事矣。若夫茂其德，封而植之，是圣道常在也，岂特一木哉？三年六月晦，门弟子赵秉文谨记。
郓国夫人并官氏殿，昔为　先圣宴居之堂。按论衡及鲁人相传云：　孔子将亡。遗秘书曰。后世一男子。自称秦始皇。上我堂。踞我床颠。倒我衣裳。至沙丘而亡。始皇至鲁。观　孔子宅。至沙丘而崩。又按世家。　孔子卒。诸儒讲乡饮酒大射于　孔子家。其所居堂。
鲁哀公十七年因立为庙。后世即其庙藏　先圣衣冠琴瑟车书。至汉二百余年不绝。昔太史公尝适鲁，观　先圣庙堂车服礼乐，诸生习礼于其家，以至低回留
之不能去。汉景帝时，鲁共王好治宫室，坏　先圣旧宅以广其宫，闻金石丝竹之声，乃不敢坏。于其壁中得古文经书，此其地也。
杏坛，在　先圣殿前，即　先圣教授堂之遗址也。昔汉钟离意为鲁相，出私钱万三千，付户曹孔䜣修夫子车，身入庙拭几席剑履。男子张伯除堂下草，得玉璧七枚，伯怀其一，以六枚白意。意令主簿安置几前。其堂下床首有悬瓮，意召䜣问，答云：夫子瓮也，背有丹书，人莫敢发。意曰：　夫子所以遗瓮，欲以垂示后人。因发之，得素书，文曰：后世修吾书，董仲舒，护吾车，拭吾履，发吾笥，会稽钟离意。璧有七，张伯怀其一。意即召问，伯果服焉。汉明帝东巡幸　先圣宅，亦尝御此。
命皇太子诸王说经于堂上，后世尝以为殿。　宋天圣二年，传大父中宪监修　祖庙，增广殿庭，因移大殿于后。讲堂旧基，不欲毁折，即以瓴瓷为坛，环植以杏，鲁人因名曰杏坛。
先圣旧庙有松柏桧，历周、汉、晋，荣茂如云。至金大安三年季冬，入东蒙，移松一千株。
庙外古迹
鲁之古迹至多，今止以事系于先圣者载之。
防山在庙东三十里，周围八里，高二里。直山之北三里余，乃　齐国公墓。　先圣生二岁而　齐国公卒，葬于防山。　先圣母逝，殡于五父之衢。邹人挽父之母，告　先圣父墓。子曰：古者不祔葬焉，为不忍先死者之复见也。诗云：死则同穴。自周公以来祔葬矣。故卫人之祔也离之，有以闻焉；鲁人之祔也合之，美夫。吾从鲁。遂合葬于防，曰：吾闻之，　墓而不坟。今某也，东西南北之人，不可以弗识也。吾见封之若斧形者矣，吾从斧者焉。于是封之，崇四尺。今墓前有　齐国公庙，廊庑祭亭凡二十余闲，每岁时子孙祭飨焉。
尼丘山在庙东南五十里，周围一十里，即　齐国公与　颜氏祷于此而生　先圣者也。　先圣生而首上圬顶，如尼丘山顶之圬。宋皇祐二年，封山神为毓圣侯，制曰：元圣肇兴，诞自东鲁。虽天之生德，盖云默定，而岳之降神，实应精祷。兖州泗水县尼丘山，崇冈秀阜，云雨所出，储丕祐于商后，孕全气于孔族。挺毓睿哲，为万世师。当崇五等之封，俾均四渎之秩，列于祀典，以永神休。攸司奉书，往申昭告，宜特封毓圣
侯。仍令本州差官往彼祭告，破系省钱，增葺祠庙，及造庙牌安挂，春秋差官致祭真庙。东封王钦若言：祭　文宣王尼丘山，山上有紫云气，长八九丈。诏遣入内殿头杨怀玉祭谢。今尼丘山五峰下有　齐国公　先圣并毓　圣侯庙在焉。
颜母山在庙东南五十五里，周围一十里，高三里，乃齐国公与　颜氏祷于尼丘山，尝游此而休息焉。山去尼丘山五里。魏地形志亦言，鲁县有颜母祠堂，迄今在焉。
鲁城之西南隅，即　先圣之旧宅也。昔鲁人泛海而失津，至于袒州，遇　先圣七十子游于海上，特以归途使告鲁公，筑城以备寇。鲁人归，且以告鲁侯，侯以为诞。俄而群鹊数万，衔七培城。侯始信。乃城曲阜，讫而齐寇果至。事载十六国春秋。其说神异，虽　先圣之所不语，然鲁人尚能言之，所谓疑传疑者，于是亦缀而不遗。
庙东南二里鲁城，有门曰高门。昔齐人选女子，衣文衣而舞康乐，文马三十驷遗鲁君，陈于高门外。季桓子微服往观，受其乐，三日不听政，郊又不致膰俎于大夫，　先圣遂适卫。史记云高门，诗云皋门，鲁国图云稷门。
鲁宫城雉门之外曰两观。春秋定公二年，杜预注：雉门，公宫之南门。两观，阙也。昔　先圣为鲁司寇，摄行相事，于是朝政七日，而诛乱政大夫少正卯于两观之下者是也。
五父衢在庙东南五里。昔　先圣　母殡于五父之衢者，此其地也。
先圣学堂在庙北五里。泗水缠其北，洙水由其南。皇览云：诸弟子房舍井瓮犹在。周敬王三十六年，先圣自卫返鲁，于此删诗、序书，定礼乐，系周易。至三十九年，因鲁人西狩获麟，而春秋绝笔，因曾参孝行而作孝经。二经既成，　先圣斋戒于此堂下，面北斗而拜，告备于天。紫微于是降此堂。又有赤虹自上而下，化为黄玉，有刻文，　先圣跪而读之，其辞曰：孔提命作应法。鲁记所载　孔子讲堂者，即此堂也。昔汉光武东巡过鲁，坐　孔子讲堂。顾指子路室谓左右曰：此吾太仆之室也。今学已废，遗址存焉。
矍相圃在庙西南一百二十步，周围二里，高一丈。昔先圣射于矍相之圃，观者如堵焉。晋太康志曰：矍相圃在鲁城内县西南，近　孔子宅是也。今圃中犹存旧井，皆石为之。
庙西南二百步鲁城有门曰归德世传四方诸侯慕先圣之德而至者，多入此门，故鲁人因以名之。
庙东南鲁城有门日端门。　先圣将殁，谓子贡曰：端门当有血书。子贡件候之，果有血书云：趋作法，孔圣殁，周姫亡，慧东出，秦人灭胡亥，术书既散，孔不灭。子贡以告　先圣，趋往而观之，化为赤乌飞去。
庙南十里鲁县有二石阙，曰阙里，盖里门也。后汉董宪裨将屯兵于鲁，侵害百娃。光武及拜鲍永为鲁郡太守。永到，大破之。惟别帅彭丰不肯下。顷之，孔子阙里无故荆棘自除。从讲堂至里门。永异之，谓鲁令及府丞曰。方今危急，而阙里自开。岂夫子欲令太守行礼，助吾诛无道也。乃命人众
修乡射之礼，请丰等共观视，欲因此擒之。丰等亦欲图永，乃持牛酒劳飨，而潜挟兵器。永觉，手格杀丰。图经载，阙里在　孔子庙东南二里，有门阙废址，双立旧城，因名曰阙里。庙东三里有废井，围五丈三尺，深八十尺，石为之。按史记云：季桓子穿井得缶，中若羊，问　先圣，云得狗。　先圣曰：以某所闻，羊也。木石之怪，夔罔魉，水之怪龙罔象，土之怪𫅗羊也。陋巷在庙东北三百余步，巷之北有井世，传为颜井。颜子在陋巷，人不堪其忧，而颜子不改其乐，先圣屡贤之，此盖颜子所居之地也。熙宁闲尝构亭井之北，命曰颜乐亭。士大夫闻之，如司马温公、二苏辈二十余人，或以诗，或以文，或以歌颂，皆揭以牌。
林中古迹
先圣没，公西赤为之识，及掌其殡葬焉。含以疏米三贝，袭衣一十有一称，加朝服一章甫之冠佩，象环径五寸，而綦组绶。桐棺四寸，柏棺五寸，及以告备于天，所受黄玉，葬于鲁城北一里泗水上，藏入地不及泉而封为偃斧之形，高四尺，泗水为之却流。既葬。有自燕来观者，舍于子夏氏。子贡谓之曰：吾亦人之葬圣人，非圣人之葬人，子奚观焉？昔夫子言曰：吾见封有若夏屋者，见若斧矣。若从斧者也。马鬣封之谓也。今徒一日三斩板而封，尚行夫子之志而巳，何观乎哉？皇览曰：　孔子蒙去城一里，冢茔百亩，南北广十步，东西三十步，高一丈二尺，如鸟卵马。　今增。周围五十余步，高一丈五尺。茔中不生荆棘，刺人草树以百数，皆远方。徒
弟各持乡土，异种所植。鲁人世世无能名者，惟楷木为多。其余则皇览所载柞、枌、雒离、女贞、五味、毚檀之木也。群弟子三年丧毕，或去或留，唯子贡庐于墓六年。自后群弟子及鲁人从冢而家者百有余室，因名其居曰孔里。世世相传，岁时奉祠不绝。真宗东封，王钦若言，祭　文宣王诣坟致奠，得芝五本。诏遣入内殿头杨怀玉祭谢，复得芝五本。先圣坟北有虚墓五闲，皆石为之。　先圣没，戒门弟子为虚墓。后果遭秦始皇发冢，有白兔出于中，始皇逐之，至曲阜西北十八里沟而没。鲁人因名其沟曰白兔沟。
祠坛，昔　先圣没，弟子于冢前以瓴甓为坛，方六尺。至后汉永嘉元年，鲁相韩叔节始易之以石。至唐以封禅石坛易之。
今四面皆历代题名，岁久漫灭，字不可读。
先圣坟东十步曰二代伯鱼墓，又南少东十步曰三代子思墓，商人尚右故也。真宗幸　孔林，顾问二冢子孙，对以伯鱼、子思墓。帝太息踌蹰而退。驻跸亭在　先圣二代两坟之闲。真宗东封回，驾幸阙里，顾问　先圣坟何在，子孙引导銮舆。躬至孔圣林。奠谒毕。坐于亭上。宣两府及两制赐茶。亭有古碑。字多残缺。帝命词臣拂藓辨认。盘桓久之。
辇路真宗幸　圣林。以林木拥道。降舆乘马至先圣坟释奠再拜。今自林前石桥直趋驻跸亭有辇路。皆甃以石
楷木。广志云。　夫子没。弟子各持其乡土所宜木，人植一本于墓而去。冢上特多楷木。楷木出南海，今林中楷木最茂，闲有因风摧折者，人或得之，以为手板。
旧庙宅
至圣文宣王庙外三门榜，即　宋仁宗御篆也。三门之后曰书楼，藏赐书之楼也。楼后御路，东西有二亭，其东宋朝修庙碑，其西唐碑。次仪门，门内曰御赞殿，乾兴年，傅大父监修庙，奏立此殿。次后曰杏坛。杏坛之后即正殿，殿榜乃仁宗御飞白也。其后　郓国夫人殿，殿东庑泗水侯殿，西庑沂水侯殿。祖殿廊西门外齐国公殿，其后　鲁国太夫人殿，殿后五贤堂。祖殿廊东门外曰斋厅，即真宗东封回，幸儒庙驻跸之殿，奠谒待次之所也。回銮次兖州，诏去其鹘，许本家为厅，族人遇仲祭，致斋于此，遂名曰斋厅。厅廊之东门外，
其南客馆，其北客位。斋厅之后斋堂，堂后宅厅孔氏接见宾客之所。由客位东一门，直北曰袭封视事厅。厅后恩庆堂，堂乃中丞典乡郡日，侍致政尚书公会孔氏内外亲族之所。徂徕先生石介有碑以纪其事。恩庆堂之西曰家庙，堂之东北隅曰双桂堂。先公仲父旧读书于此堂，皇祐元年同赐弟，故以名之。诸位皆列居于　祖殿之后，并恩庆堂之东西。自　祖庙并诸位所居，旧皆𠡠修，后以诸位屋宇日广，皆自营葺矣。除诸位外，　祖庙殿庭廊庑等共三百一十六闲
仙人脚。明昌元年，有异人履玄白舄，瞻拜　先圣于庙门外伫立石上，甚有喜色，既去其石，足迹存焉。有文曰仙人脚。次
年奉　　𠡠修庙，此亦金朝崇奉　先圣修庙之应也。
泰和八年八月二十七日，以　先圣降诞之辰，前期一日，率阖族敬诣　尼山庙祭奠。日方午刻，俄聆殿上当空有乐振作，比金石丝竹之声，凡在一舍闲，皆闻之而骇然，盖朝廷崇奉德感所致也。金修庙制度，正殿廊庑，大中门，大成门，　郓国夫人殿，自皇统大定以来建之，其制犹质素。至明昌初，增后位城殿殿庑皆以碧瓦为缘，外柱以石刻龙为文，其藻栱之饰，涂以青碧，每位皆有合，至于栏槛帘栊，并朱漆之。　齐国公位仅与正位同，又创二代、三代祖殿、毓圣侯殿、五贤堂、奎文阁之属，焕然一新。与夫厅堂黉舍门庑凡四百余楹，方之前古，于此为备。
贞祐二年正月二十四日，兵灾及本庙殿堂廊庑，灰烬什五，祖桧三株，亦遭厄数。适有四十九世孙庙学正瑭洎族人避于其闲。俄有五色云覆其上，中有群鹤翔鸣，良久而去。田夫野老，无不见之。
孔氏祖庭广记卷第九

[book_title]孔氏祖庭广记第十
庙中古碑
后汉碑四：
司徒臣雒、司空臣戒稽首言：鲁前相瑛书言：诏书崇圣道，勉○上一字　磨灭。㝪　孔子作春秋，制孝经○○五经，演易系辞，经纬天地，幽赞神明，故特立庙。褒成侯四时来祠，事巳即去。庙有礼器，无常人掌领，请置百户卒史一人，典主守庙，春秋飨礼，财出王家钱，给大酒直，须报。谨问太常祠曹掾冯牟、史郭玄。辞对：故事，辟雍礼，夫行祠　先圣师侍祠者　孔子子孙，太宰、太祝令各一人，皆备爵。太常丞、监祠，河南尹给牛羊豕○○○各一，大司农给米祠。臣愚以为如瑛言，　夫子大圣，则象乾坤，为汉制作，先世所尊，祠用众牲，长吏备○○，欲加宠子孙，敬恭明祀，传于罔极。可许。臣请鲁相为　孔子庙置百户卒史一人，掌领礼器，出王家钱给大酒直，他如故事。臣雒，臣戒愚戆，诚惶诚恐，顿首顿首，死罪死罪。臣稽首以闻。制曰可。元嘉三年三月二十七日壬寅，奏雒阳宫。元嘉三年三月丙子朔二十七日壬寅，司徒雒、司空戒下鲁相承书，从事下当用者，选○年四十以上，经通一艺，杂试通利，能奉弘先圣之礼，为宗所归者，如诏书。书到言。永兴元年六月甲辰朔。十八日辛酉，鲁相平行长史事卞守长擅叩头死罪，敢言之磨灭不知几字。司徒、司空府。壬寅，诏书，为　孔子庙置百户卒史一人，掌主礼器，选年四十以上，经通一艺，杂试能奉弘　先圣之礼，为宗所归者。平叩头叩头，死罪死罪。谨案文书，守文学掾鲁孔和、师孔宪、户曹史孔○等，杂试和修春秋严氏，经通高第，事亲至孝，能奉　先圣之礼，为宗所归，除和补名状如牒。平惶恐叩头死罪。上司空府　赞曰：魏魏　大圣，赫赫弥章。相乙瑛，字少卿，平原高唐人。令鲍叠，字文公，上党屯留人。政教稽古，若重规矩。乙君察举，守宅除吏。　孔子十九世孙麟廉请置百户卒史一人，鲍君造作百户吏舍，功垂无穷，于是始○。后汉钟太尉书永寿二年。鲁相颜𠡠　复　颜氏　并官氏繇发碑。惟永寿二年。青龙在涒。叹霜月之灵。皇极之日。鲁相河南京韩君。追惟太古华胥生皇雒颜○育○宝。○制元道。百王不改。　孔子近圣。为汉定道。自天王以下。至于初学。莫不𩧱思。叹卬师镜。颜氏圣舅，家居鲁，亲里并官，　圣妃在安乐里，　圣族之亲，礼所宜异，复　颜氏　并官氏，邑中繇发，以尊孔心。念圣历世，礼乐陵迟，秦项作乱，不尊图书，倍道畔德，离败圣舆，食粮，亡于沙丘。君于是造立礼器，乐之音符，钟磬瑟鼓，雷，洗觞觚爵鹿俎，豆笾杴禁○修饰宅庙，更作二舆，朝车威熹，宣抒玄污，以注水流。法旧不烦，备而不奢。上合紫台，稽之中和，下合圣制，事得礼仪。于是四方士仁，闻君风耀，敬咏其德，尊其大人之意，逴弥之思，乃共立表石，纪传亿载。其文曰：亏统华胥，承天画卦。颜育空桑，孔○元孝。俱祖紫宫，大一所授。前闿九头，以升言教。后制百王。获麟未吐，制不空作，承天之语。乾元以来，三九之载，八皇三代，至孔乃备。圣人不世，期五日载。三阳吐图，二阴出谶。制作之义，以俟知奥。于穆韩君，独见天意。复圣之族，逴越纪思。修造礼乐，瑚琏器用。存古旧宇，慇勤宅庙。朝车威熹，出诚造○。○不水解，工不争贾。深除玄污，水通○注。礼器升堂。天雨降澍，百姓䜣和。举国蒙庆，神灵祐诚，竭敬之报。天与厥福，永享年寿。上极○○，旁及皇代。刊石表铭，与乾辉耀。长期荡荡，于盛复授，赫赫罔穷。声垂亿载。
建宁元年相河南史君碑：
鲁相孔晨奏出王家谷祀　夫子碑：
建宁二年三月癸卯朔二十日己酉，鲁相臣晨、长史臣谦顿首死罪上。尚书臣晨顿首顿首死罪死罪。臣蒙厚恩，受任苻守，得在奎娄，周孔旧寓，不能阐弘德政，恢崇壹变，夙夜忧怖，累息屏营。臣晨顿首顿首，死罪死罪。臣以建宁元年到官，行秋享，饮酒泮宫毕，复礼　孔子宅，拜谒　神坐，仰瞻榱桷，俯视几筵，灵所冯依，肃肃犹存，而无公出酒脯之祠。臣即目以奉钱修上案食醊具，以叙小节，不敢空谒。臣伏念　孔子乾川所挺，西狩获麟，为汉制作。故孝经援神契曰：玄丘制命，帝卯行。又尚书考灵燿曰：丘生仓际，触期稽度，为赤制。故作春秋，以明文命，缀纪撰书，修定礼仪。臣以为　素王稽古，德亚皇代，虽有褒成世享之封，四时来祭，毕即归国。臣伏见临辟雍日祠　孔子，以太牢，长吏备爵，所以尊　先师，重教化也。夫封土为社，立稷而祀，皆为百姓兴利除害，以祈丰穰。月令祀百辟卿士，有益于民。矧乃　孔子玄德焕炳，光于上下，而本国旧居，复礼之日，阙而不祀，诚朝廷圣恩所宜特加。臣寝息耿耿，情所思惟。臣辄依社稷，出王家谷，春秋行礼，以共禋祀。余○赐先生执事臣晨顿首顿首死罪死罪。臣尽力思惟庶政，报称为效，增异辄匕。臣晨诚惶诚恐顿首顿首死罪死罪。上尚书时副言：太傅太尉司徒司空大司农府治所部从事府，昔在　仲尼，汁光之精，大帝所挺，　颜母毓灵。承弊遭衰，黑不代仓。○不应聘，叹凤不臻。自卫反鲁，养徒三千。获麟　作端，门见征。血书著纪，黄玉响应。主为汉制，道审可行。乃作春秋，复演孝经。删定六艺，象与天谈。钩河擿洛，　揆未然。魏魏荡荡，与乾北崇。魏碑二，魏黄初元年制命二十一世孙羡为崇圣侯奉家祀碑：维黄初元年，大魏受命，胤轩辕之高踪，绍虞氏之遐统，应历数以改物，扬仁风以作教。于是辑五瑞，班宗彝，钧衡石，同度量，秩群祀于无文，顺天时以布化。既乃缉熙圣绪，昭显上世，追存二代三恪之礼，兼绍　宣尼。○○之后。以鲁县百户命　孔子二十一世孙奉。议郎孔羡为崇圣侯，以奉　孔子之祀。制诏三公曰：昔　仲尼姿大圣之才，怀帝王之器，当衰周之末，而无受命之运。在鲁卫之朝，教化乎洙泗之上，栖栖焉，皇皇焉，欲屈巳以存道，贬身以救世。于是王公终莫能用，　乃退考五代之礼，修素王之事，因鲁史而制春秋，就太师而正雅颂，俾千载之后，莫不宗其文以述作，仰其圣以成谋。咨可谓命世大圣，亿载之师表者巳。遭天下大乱，百祀堕坏，旧居之庙，毁而不修，褒成之后，绝而莫继，阙里不闻讲诵之声，四时不睹蒸尝之位，斯岂所谓崇化报功，盛德百世必祀者哉？嗟乎！朕甚闵焉。其以奉。议郎孔羡为崇圣侯，邑百户，奉　孔子之祀。令鲁郡修起旧庙，置百户吏卒以守卫之。又于其外广为屋宇，以居学者。于是鲁之父老诸生游士，睹庙堂之始复，观俎豆之初设，嘉　圣灵于髣髴，想真祥之来集，乃慨然而叹曰：大道衰废，礼学灭绝，三十余年。皇上怀仁圣之懿德，兼二仪之化育，广大包于无方，○○沦于不测。故自受命以来，天人咸和，神气烟煴，嘉瑞踵武，休征屡臻。殊俗解编发而慕义，遐夷越险阻而来宾。虽大皓游龙以君世，虞氏仪凤以临民，伯禹命玄宫而为夏后，西伯由歧社而为周文，尚何足称于大魏哉。若乃绍继微绝，兴修废官，畴咨稽古，崇配乾坤。况神明之所福，作宇内之所观欣色，岂徒鲁邦而巳哉。尔乃感殷人路寝之义，嘉先民泮宫之事。以为高宗僖公盖嗣世之王。诸侯之国耳。犹著德于○颂。腾声于千载。况今圣皇肇造区夏。创业垂统。受命之日，曾未下舆而褒美　大圣隆化如此。能无颂乎。乃作颂曰：煌煌大魏。受命溥将。继体黄虞。含夏包商。降厘下土。○清三光。群祀咸秩，靡事不纲。嘉彼玄圣，有邈其灵。遭世雾乱，莫显其荣。褒成○绝，寝庙斯倾。阙里萧条，靡歆靡馨。我皇悼之，寻其世武。乃建宗圣，以绍厥后。修复旧堂，丰其瞢宇。莘莘学徒，爰居爰处。王教既新，群小遄沮。鲁道以兴，永作宪矩。洪声岂假，神祗来和。休征杂还，瑞我邦家。内光区域，外被荒遐。殊方○○，搏拊扬歌。于赫四圣，运世应期。　仲尼既没，文亦在兹。彬彬我后，越而五之。○于亿载，如山之基。
魏陈思王曹植词　梁鹄书东魏兴和二年兖州刺史李𤥻修　孔子庙碑：
粤若稽古，睿后钦明。文思衡宰，迈德丕显，九功咸事，故能庸勋亲贤，官方式叙。惟大魏徙邺之五载，皇○兴和之元年，天○○咨，寅宾出日，寔惟济岱，宣风敷化，义属英良。以郡理思优敏，实惟旧德，升朝收民，物望斯允，必能弦歌邹鲁，克磨灭四字。制磨灭四字。我郡。公使持节、都督兖州诸军事、车骑大将军、当州大都督兖州刺史，姓李，讳𤥻，字仲琁，赵国柏仁人也。其先帝高阳○○○柱史之胤，左车之绵。御名下字。瑶光休彩，赫奕于上龄；若水嘉祥，荴蔬于季叶。君以资解褐奉朝请，俄除定州平北府法曹参军，仍磨灭五字。咨议参军事、定相雝三州长史。东郡汲郡恒农三郡太守、司徒左长史、中散、太中大夫、营构都将、雝兖二州刺史。所在恩○○，训在磨灭四字。易地，而贞馥不移。君凤举云翔，风期如一。斯寔天怀直置，妙与神同，悒然不乐，思仁未深，刑平惠和，讵为淳磨灭十字。叶重光之贵，气韵优峻之奇，政绩缉熙之美，既备于史传与清颂，故不复详载焉。君神怀疏爽，风度绝人，学业○○源并深，趣操○寒松俱秀。故其莅兖部也，当未浃旬，言觐孔庙，肃恭致诚，敬神如在。遂轫车曲阜，饮马沂流，周游眺览，尚想伊人，○○○然有磨灭四字。意。乃命工人，修建容像。　孔子曰：从我于陈蔡者，皆不得及门也。因历叙其才，以为四科之目。生既见从，没磨灭一十一字。于𠃓辞；起予者商纷，沦于文诰。是则圣人之道，须辅佐而成。故曰：吾有由也，恶言不闻于耳。所以雕素十磨灭四字。其侧。今于磨灭四字。奉进儒冠于诸徒，亦青矜青领。虽逝者如斯，风霜骤谢，而沦姿旧训，暧似还新。至如庙字凝静，灵姿严丽，磨灭五字。以逾七磨灭四字。不能出。夫道系于人，人亡则道隐，斯大义以之而乖，微言以之而绝。今　圣容肃穆，二五成行，丹素陆离，磨灭七字。微笑而○言，左右若承颜而受业。是以观之者莫不忻忻焉有入室登堂之想。斯亦代○○一隅也。天诞　圣哲，作民师，磨灭五字。阙里　沫泗，至于叹凤鸟之寂寥，伤河图之莫出。屡应聘而不遇，知道德之不行。乃正雅颂，修春秋，刊理六　经，悬诸日月。○○载之○，莫不得其○以述作，服其训以成身。咨可谓开辟之儒圣，无穷之文宗者矣。此地古号曲阜，是唯鲁都。虽宫观荒毁，台池芜没，然其庙庭也，蔚○林于九冬，罩修柯于百刃，类神栝之侵汉，同梧宫之巨围。至夫鸿随秋下，则月秀霜枝；燕逐春来，而风开翠叶。既磨灭五字。亦足以安乐圣灵。是以无代不加修缮，謶亿载以宁神。君清明在躬，精思入微。功被人神。德贯幽显。岂唯营饰宣质。经创磨灭七字。如虔○岱像崇奉玄宗。敦素翦华兴存废绝。视民如伤○之仁寿。体士怀以幽询。任万物以为心。○直灵津孤洒虚光独散者○○一月之明可影百川。一人之鉴纵横万趣。爰自刺举未或斯同。然丹青所以图盛迹，金石所以刊不朽，○○不镌，珉瑶焉述？府州磨灭六字。今士民等略序义目，树碑庙庭，俾后来君子，知功业之若斯焉。乃作颂曰：二仪肇判，人伦攸举。邈邈　玄王，诞兹圣御名下字。祖。习尧舜，宪章文武。声溢九天，化潭八字。祖习○○，穷神尽妙。化○伊何，○○存○。○同丽景，搏天孤昭。无异岱宗，岩岩特峭。重山隐宝，深霞秘晖。在哀之叶，自卫言归。德生于子，文实在兹。彝伦礼乐，克叙书诗。磨灭四字。灰管流气，良木其○。缅逾千祀以存，恕亡允。诸灵意。不有伊人，孰云修置。惟君体道，布政优优。白鸠巢室，赤雀栖楼。礼罔不备，智无不周，器冠后哲，风迈前修。既缮　孔像，复立十贤，诚兼岱宇，懃尽重玄。仰圣仪之焕烂，嘉鸿业之婵联。长无绝兮终古，永万亿兮斯年。
兴和三年十二月十一日讫功。齐碑一，
乾明元年隶书，碑磨灭不可读。隋碑一，
大业七年，曲阜县令陈叔毅修庙记：
若夫惟道惟德，或仁或义，既渐散于英华，遂崩沦于礼乐。天生　大圣，是曰　宣尼。虽有制作之才，而无帝王之位。膺期命世，塞厄补空，述万代之典谟，为百王之师表。始于汉魏，爰逮周齐，历代追封，秉圭不绝。我大隋炎灵启运，翼下降生，继大庭之高踪，绍唐帝之遐统。宪章古昔，礼乐惟新。偃伯修文，尊儒重学。以　孔子三十二世孙前太子舍人吴郡主簿嗣哲封绍圣侯。皇上万机在虑，兆庶贻忧，妙简才能，委之邑宰。于此周公余化，惟待一变之期；　夫子遗风，自为百王之则。礼仪旧俗，余何足云？用能奉天旨，敬　先师，劝孔宗，修　灵庙，即曲阜陈明府其人也。明府名叔毅，字子严，颍川许昌人。昔尧之禅舜，实厘女于有虞；周室封陈，亦配姫于妫满。汉右丞相建六奇之深谋，魏大司空开九品之清议。明府即陈氏高祖，武帝之孙，高宗孝宣帝之子。至如永嘉分国，代历五朝。郭璞有言，年终三百。皇朝大统，天下一家，为咸阳之布衣，实南国之王子。于是游情庭宇，削迹市朝，砥砺身心，揣摩道艺。策府兰台之秘籍，雕虫刻鹤之文章，莫不成诵在心，借书于手。金作玉条之刑法，桐囚木吏之奸情，一见仍知，片言能折。所谓江珠匿曜，时亏满月之明；越剑潜光，每动冲星之气。爰降诏书，乃除曲阜县令。风威远至，礼教大行，政术始临，奸豪屏息，抑强扶弱，分富恤贫，部内清和，民无疾苦。重以德之所感，霜雹无灾；化之所行，马牛不系。鱦鱼夜放，早彰漑釜之篇；乳雉朝驯，自入鸣琴之曲。远嗤庞统，不任百里之才；俯笑陶潜，忽轻五斗之俸。于是官曹无事，囹圄常空，接士迎宾，登临游赏，睹泮水而思歌，寻灵光而想赋。加以祗虔圣道，敬致明神，粉壁椒涂，丹楹刻桷，可谓神之所至，无所不为。振百代之嘉声，作千城之称首，敬镌金石之文，永同天地之固。其词曰：皇非常道，帝实无为，时浇俗薄，朴散淳离。世道交丧，仁义争驰。书亡诗逸，礼坏乐亏。降生　大圣，再修坟史，积善余德，追崇不巳。于穆大隋，明命天子。新开绍圣，重光阙里。伊我陈君，清德远闻。温温玉润，苾苾兰芬。渊才亮美，拔类超群。时逢上圣，以我为令。导之以德，行之以政。用此一心，能和百姓。子还名贾，儿多字郑。奸雄窜伏，赋役平均。心居俭素，志守清贫。鱼生入釜，雀瑞来臻。寝庙孔硕，灵祠赫弈。圆渊方井，绮窗画壁。因颂成功，遂歌美绩。共弊穹壤，永固金石。
大隋大业七年辛未岁七月甲申朔二日乙酉，济州秀才前汝南郡主簿仲孝俊作文。
孔子三十一世孙孔长名，三十四世孙孔子叹。○○○唐碑十四。
大唐赠泰师鲁国　孔宣公碑。
秘书少监通事舍人内供奉臣崔行功奉𠡠撰文，奉𠡠直秘书行秘省书学博士臣孙师范书
臣闻形气肇分，宗匠之涂遂广；性情已著，名教之理攸兴。是故雕刻为妙物之先，粉泽成真宰之用。若其聃语弃智，则圣非攘臂之端；庄寄齐，谐则。礼必因心之范。虽九流争长，百家竞逐，而宗旨所归，典坟取俊。夫轩牺已谢，子姒迭微，步骤殊方，质文异辙。及流漦起噪，箕服传𫍚，宪章版荡，风雅沦丧。然而千龄接圣，崇朝可期；五百见贤，伐柯未远。粤惟上哲降生圯运，理接化先，德充造物，财成教义，弥纶之迹已周，组织心灵，范围之功且峻。利仁以济幽显，垂训以沾动植。自叹起临川，道穷反袂，西峰琰玉，几烬苍山；东野条桑，多尘碧海。属混元再造，休明一期，雅颂之音复闻，郊禋之礼还缉。跨巢胥之逸轨，迈龙鸟之遐风，瞻白云而升介丘，翼苍螭而过沂上。而令千祀之外典册遂隆。九泉之下哀荣方缛。斯乃命为罕说。道不预谋。岂如箕山之魂空成寂寞。信陵之墓徒复经过。将知龙蛇之蛰。潜契于天壤。圣智所游。高悬于日月。言之不可极。其唯　孔泰师乎。　泰师讳丘。字仲尼。鲁国邹人。有殷之苗裔也。分于宋，则　孔父嘉为大司马，弗父何以国让其弟厉公。正考父佐戴武宣而受三命。居于鲁，则有防叔伯、夏　叔梁，纥纥生　泰师。若夫天命玄鸟，玉筐隆其濬哲；瑞启白狼，瑶台繁其钖类。武王覆夏，仍迁象物之金；有客在周，复奏桑林之乐。兹恭喻尸臣之鼎，高让挹延吴之风，令御名下字。昌源焕乎巳远。至如象纬凝质，则传说巫咸；嵩华降神，而申伯吉甫。在于郊临巨迹，郁符中野之祥；水带丘阿，遥均反宇之庆。缊乾坤之精粹，陶阴阳之淑灵。度九围十，河目海口。放勋文命，有喻于仪形；子产皋陶，微详于具体。孟孙言其将圣，泰宰辩其多能。神关系表，性与道合。时初撰屦，巳训鲁卿；年未裘裳，先窥周室。犹且学期上达，业遵下问。龙如藏史，或访礼经；碧淮苌弘，言咨易象。曲台相圃，广陈揖让之容；师摰师襄，屡辩兴亡之极。网罗六艺，经纬十伦。加以思入无方，情该至赜，陈庭矢集，悬验远飞。季井泉开，冥占幽怪。新萍泛日，能对于楚宾；旧骨沦风，旋𬣱于越使。藏往知来之际，微妙玄通之旨，不可以龟策求，不可以筌蹄得。及其誉闻曲阜，南宫展师资之敬；应务中都，西邻化诸侯之法。冬官效职，五土得其攸宜；秋令克宣，两观展其刑政。沟疏墓道，且抑季桓；田归汶阳，遂凌齐景。尊君卑臣之训，自家刑国之术。每惆怅于兴周，亦留连于韶管。然而高旻不惠，彼日浸微，起哀怨于王风，绝归飞于鸣鸟。是邦可化，斯道欲行，暖席兴忧，问津匪倦。俎豆尝说，空及三军之容；季孟有言，不接双鸡之膳。晏平推士，尚或相棑；子西让王，终成见拒。亦有宋朝司马，乔木难休；卫国匡人，逆旅焚次。荷蒉微者，翻嗟击磬之心；仪封细人，潜明木铎之意。既而在斯兴感，用辍栖遑，狂简斐然，弥嗟穿凿。旋骖旧馆，扫筵阙里，杏坛居寂，缁林地幽。知十稽微，得二承妙。科斗所载，方阅旧文；雎鸠在篇，遍详雅什。河汉鼗鼓，铿锵之响复传；宗庙衣裳，升降之仪还序。博约无倦，诱喻多方。后稷躬耕，近关厉物。伯夷馁死，犹可激贪；周公其人，则神交于梦想。管仲小器，叹微之于征伐。信立德立言，泰上谓之不朽；曰仁与义，前哲以之周族。覆篑为山，喻天阶而不陟；读𠃓无过，假日蚀以鸣谦。茨岭峒山，寄言于独善；歧情风御，未涉于通庄。妙臻数极，作侔易简。是知缝掖乃兼济之涂，华衮非为政之要。及其愚智齐泯，椿菌如一。南楚狂狷，旧辩凤衰；东鲁陪臣，奄成麟毙。晨兴负杖，知命发于话言；夕寐奠楹，将萎伤其溘虑。崇山化谷，小天下而无由；殒石况星，架大梁而何有？门人议服，俱缠至极之哀；国史制词，永钖慗遗之诔。及埏深夏屋，树列远方，五胜迭迁，六籍无准。席闲初阒，已舛微言；入室且分，遄乖大义。秦人蛙沸，遗烬翳然。汉代龙骧，挟书未翦；元封有述，残缺载陈。甘露嗣踪，搜扬复起。舂陵受命，先访于胶庠；谯郡膺符，多招于文学。逮江马南度，泉
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:42:25-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
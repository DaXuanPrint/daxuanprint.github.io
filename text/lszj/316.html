<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="序,历年记自叙,历年记上,历年记中,历年记下,续历年记,记事拾遗,历年记全文在线阅读,历年记全文在线下载,大玄古籍书库">
<meta name="description" content="姚廷遴著。所记起于明崇祯元年(1628),止于清康熙三十六年(1697)。姚为上海人,先任县吏,继为乡农,深知民间疾苦。在其笔下,或记县官肆虐,如顺治十八年辛丑(1661)年初,连续三月,多雨歉收。知县涂贽征粮甚迫,百姓无措,多借营债,如稍缓付,便被吊打,惨状万千,破家者甚多。或叙年岁半歉,如崇祯十五年(1642)春,出现严重饥馑惨状,大家小户俱吃豆麦,面皆菜色,有将榆树皮做饼食,并蚕豆叶亦炒食,掘草根茅根大把食之。对此七十年间气象变化之实录,为研究上海气象史重要依据。如康熙三十五年(1696)六月初一,">
<title>历年记_姚廷遴_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">历年记</span> <br/>
          作者： <span class="inputVal" id="bkauthor">姚廷遴</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,笔记,完结</span> <br/>
          字数： <span class="inputVal" id="bknum">[book_length]89161</span> <br/>
          说明： <span class="inputVal" id="bkdec">姚廷遴著。所记起于明崇祯元年(1628),止于清康熙三十六年(1697)。姚为上海人,先任县吏,继为乡农,深知民间疾苦。在其笔下,或记县官肆虐,如顺治十八年辛丑(1661)年初,连续三月,多雨歉收。知县涂贽征粮甚迫,百姓无措,多借营债,如稍缓付,便被吊打,惨状万千,破家者甚多。或叙年岁半歉,如崇祯十五年(1642)春,出现严重饥馑惨状,大家小户俱吃豆麦,面皆菜色,有将榆树皮做饼食,并蚕豆叶亦炒食,掘草根茅根大把食之。对此七十年间气象变化之实录,为研究上海气象史重要依据。如康熙三十五年(1696)六月初一,上海出现大风潮,大雨竟日,河中皆满,至夜更大。宝山至九团,南北二十七里,东海岸起至高行,东西约数里,半夜时水涌丈余,淹死万人,牛羊鸡犬倍之,房屋树木俱倒。灾情发生后,陈知县面对哀鸿遍野,麻木不仁,百姓上告无路。</span> <br/>
          封面： <span class="inputVal" id="bkimg">Z_5784.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]历年记
[book_author]姚廷遴
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,笔记,完结
[book_length]89161
[book_dec]姚廷遴著。所记起于明崇祯元年(1628),止于清康熙三十六年(1697)。姚为上海人,先任县吏,继为乡农,深知民间疾苦。在其笔下,或记县官肆虐,如顺治十八年辛丑(1661)年初,连续三月,多雨歉收。知县涂贽征粮甚迫,百姓无措,多借营债,如稍缓付,便被吊打,惨状万千,破家者甚多。或叙年岁半歉,如崇祯十五年(1642)春,出现严重饥馑惨状,大家小户俱吃豆麦,面皆菜色,有将榆树皮做饼食,并蚕豆叶亦炒食,掘草根茅根大把食之。对此七十年间气象变化之实录,为研究上海气象史重要依据。如康熙三十五年(1696)六月初一,上海出现大风潮,大雨竟日,河中皆满,至夜更大。宝山至九团,南北二十七里,东海岸起至高行,东西约数里,半夜时水涌丈余,淹死万人,牛羊鸡犬倍之,房屋树木俱倒。灾情发生后,陈知县面对哀鸿遍野,麻木不仁,百姓上告无路。
[book_img]Z_5784.jpg


[book_title]序
先祖御医公，乃太祖封君公长子，叔祖方伯公之胞兄也。性静心慈，行端表正，亡于余之周岁，为孙之不幸甚也。稽阅家谱，知祖九岁时遭太祖病，遂废学，学医。二十一岁复训蒙，四十四岁因弟贵始解馆，设帐二十四年，共得生徒三百有余。但入门者更不易师，虽有出仕之弟，而清贫如故，不肯作非理事。居处必恭夕遇事必敬，再勿以势为介意也。修葺半室，题曰：
“从我嗜馆。”
亲笔砚，著处世经闻、人情经闻、识见须知、日用须知四卷，编玉符记、夺魁记二本，集医学、四书，如袖珍字帖及寿祭诗文，皆怡闲之漫录，共十套，分内外正集共三十本，俱亲笔腾楷。就医而活者，亦不可胜数。与事而随处方便者，今存录一本。然性盛亲友，百无希冀，甘贫苦、守清白而已。观其图逸古风及出世词，大约可见，更所难得，言明宇字号者，莫不以善字称之。先朝恩授太医院御医。嘉靖丙辰三月二十三日生，娶朱氏，生而即死。
继娶张氏，无出。又娶赵氏，生二伯、三姑及父。我父常病，而二伯俱亡无嗣，故我初生即爱如掌珠。未周岁而祖竟逝矣，寿七十二岁，终于崇祯二年七月十三日正寝。八年十二月初八日举葬斜桥祖山之西。
先父信甫公，乃大父之幼子，曾祖封君公之冢孙也。幼多病，而先伯等俱夭亡，故先祖惟恐其不寿而名寿。貌俊秀，能聪察，故自少即失欢于祖母，六岁时抚于乳母黄文家，予幼时据父所述已不忍书。至十二岁聘周浦金宅亲，已知人事，私自借债增六礼、益赏封，趋迎言貌，无不赞之者。十三岁过门，达礼体、识时务，不独一家称，即一镇莫不称羡也。十六岁毕姻，是时叔祖礼垣奉敕巡视京营，告养在家。贵宪门楣，不必说矣。外祖及愚公亦以千金厚赠，另起大宅以备往来。征鞍画舫，时刻驱驰；重裀列鼎，终朝言笑。至十八岁秋月，患泻痢症，祖母随令自爨，不送饮食。明日叔祖闻知，送白米十担、钱十千。外祖知，亦送白米柴炭鱼肉酒莱。而作家自此始。继后虽受叔祖外祖等提携，而身弱多病，先祖虽爱而权柄母操。至二十三岁时，叔祖起山西太原道，六月发行上任，七月没旬祖竟逝矣。是时父亦大病卧床，祖母与次倩(婿)李公繁飞家人陈胜、钱山等，暗将家内细软什物并铜锡器皿尽数藏顿，家人文契、田房约券大半焚烧。幸有不平者露其谋，白之大伯、二伯，即拘陈胜到黄文家研讯，随搜出首饰什物等件，而与谋者带羞而去，家人量责而逐，查出金珠首饰，仍还祖母收管。自此而祖母之恨益深。二十七岁，曾祖封君公崇祀乡贤，而父应承祀。二十九岁血症复发，移居周浦，至十月，叔祖朝觐归途宁家，故复归住。三十二岁，叔祖龙藩述职被论，幸当道表白误参，得复职上任。即使大伯、二伯归，举祖父殡葬斜桥山。大概费用虽系叔祖，而开丧五日并各项杂用支应，我父亦大费。三十四岁正月，往浙江任上候叔祖。二月归家，吐血大病。至七月甚危，献神服药，倾家医救，至九月稍可。不料岁暮，恨赵观放火烧屋，祖母反加咒詈，卧床五日，值叔祖归家，正许医救照顾，而祖母又言多舛错，即于庚辰正月初二夜呕血而亡，是年三十五岁。虽丧葬费俱属叔祖周全，今家荡流离，皆系祖母所使。二十八日举殡葬斜桥祖山。

[book_title]历年记自叙
不肖廷遴字纯如，其先系浙之慈溪籍也，功名将相，代不乏人。据家谱云：有十一世祖讳颐者始居海上。颐生谷，谷生经，经生谏，号杏坡，由医显名而仕于明为太医院御医。侍宣宗、英宗两朝，每多宠遇。及土木之难，正统帝北狩，扈从沙漠。车驾还京复登大宝，赐一品服俸。年高乞归，朝夕咏诗读书以终其身。敕赐御祭御葬，在斜桥之西，宮室树木巍然郁然，今日久湮废矣。谏生寰，寰生煦，煦生高祖，讳一祥，号筠石公，由太学生授江西临江府知事，尝兼摄司狱。曾鬻产救囚，削除苛敛，监司褒奖，迁九江知事，以疾终，今诰赠通奉大夫。顺治十年二先伯至山西辽州，买小说一本，有高祖救囚实事载焉。诰封夫人吴氏，生曾祖继禄，号思筠公，业儒博学，娶夫人陈氏，三锡荣封。生祖父讳永丰，号明宇公，及叔祖讳永济，号通所，即方伯公也。同胞兄弟，早岁家贫，俱馆谷为业。叔祖幼年向随兄读书，天资英敏，十四岁即入泮，至三十五岁而科甲联登。仕宦廿载，世翼两朝，勋猷事业竟如泡幻，百岁而终。祖父虽有出仕之弟，而甘守清白，不涉非理，设帐二十四年，著书一十二卷。更有难者，无论遐迩，莫不以善人称之。先娶朱氏病故，继娶赵氏祖母，生二伯、三姑及父。二伯早死，惟存我父讳崇明，字信甫，行虽幼子，分系冢孙，英姿美质，人前表表者，不幸青年谢世。娶母亲金氏，育生廷遴，廷遴今四十有一岁矣。睹日月之推迁，世事之更易，人情之冷暖，涉历之风波，思此能无感慨而委之笔札乎！是以记历年之所经及身之所闻于左。

[book_title]历年记上
余自大明崇祯元年、岁次戊辰、七月二十三日始生。是的祖父毋及父母重庆下，叔祖方任湖广荆岳道副使，终养在家。忆此时光景，如隔世矣。
二年已巳，是年二岁。叔祖起山西太原兵备道，七月初旬上任。临行时祖父患痢卧床，兄弟执手，依依不忍别。至十三日祖亡。呜呼!胡天不悯，残我大父。惨余周龄，哀哀失怙。倘如天眷，锡之耄年。俾余兄弟，毋若斯焉。是时叔祖还在苏郡，闻讣欲归，二伯劝云：“太原乃近边之地，兵备系军务之职，奉旨起行，不宜潜归”等语而止。一应丧中之费，俱属叔祖发银应用，至暮年而常念及，不无泪下。先辈手足之情，其重如此。其年冬，虏入山西塞，越太原直抵京师，杀掠异常而去。叔祖幸进表在途，斯兔于难。凡任边方险要之地者，一年即可铨转故。
三年庚午，余三岁。叔祖即转浙江温处道参政，归家至任。
余父母俱守制在家，祖母将祖父所遗细软，俱托次婿李公繁、家人陈胜等，尽数窝藏寄顿，田房及家人文契尽皆焚烧。幸有知者白知家父，家父即会同大伯、二伯，在管账黄文家讯究，追出十分之二三。竟碍祖母在前，恐伤和气，仍交收管，但将家人赶去。是时三位姑夫俱在我家，有此一番，似难再住，各各搬归。临行，唐姑夫将铺陈箱椇等俱开明，言请尊舅一看，以示不染之意。其二位染指者，顷刻置身无地矣。余幼年记得家父常述此事，故并录之。
四年辛未，四岁。四月，余出痘。八月，二弟生。春，叔祖升驿传道按察使。冬，升本省按察使。
五年壬申，是年五岁。外祖与火姓官司，大半年在我家，所费数百金，应酬甚体面。又值外伯祖金宪愚被访砌，知府方( 名岳贡，任松江知府最久，自崇祯元年至十四年)、知县吕俱清酷非凡，大费周折，幸得无害。
六年癸酉，六岁。是年正月，请浙师赵新台开蒙，教读《大学》。时父性最严，先期在家教读程子曰：而“初学”句，“而”字音声未谙，读作“鱼”字。不知责过几何，至今思此惨然。九月，定二十二保黄家湾黄宅亲，行聘过家，父舆皂踵门谢亲。岳父黄君佐当许奁田二百亩，收在官甲，家人十当到宅见礼服役，使女二人先来伏侍。后来答拜，面授余廿金，盛款筵待而去。往来之稠密，岳父之俛爱，不数年而成梦矣。可叹，可叹!十二月，五姑娘再嫁沈慕春，而拒绝往来。叔祖升浙江右布政而往候任上。
七年甲戌，是年七岁，从赵先生读书。叔祖转左布政使。七夕，大雨风潮，城内街道水盈二尺许。八月，二弟出痘。外祖家有官司，住在我家。
八年乙亥，是年八岁。余颇知人事，仍从赵先生读书。八月，随父亲往周浦，各骑一马，父在前，余在后，见者谓余小而能骑马，住足观之。至今若由此路，宛然似昔，而物在人亡，不胜惨悼。十二月初八，举祖父殡，在家做功德，成服开丧。三日排五糖饭执事，祭奠送丧者甚多，并各宅家人无不到。临期台棹多，天气冷，扛者从缓。二伯大怒，将总齐家人责二十板，而各执事奋力俱齐矣。可见举大事能果断者自不可少。
九年丙子，九岁。是年父亲移住在周浦镇外祖家之新宅，从蔡淡然读《孟子》起。淡然系小儿科名医蔡承泉之子也。住宅后有大花园竹园，书房俱精洁。同馆者即母舅及如珪母舅，并朱天襄兄弟、朱鼎玉共五位，学生之中惟余最幼。更记得做口对，先生曰笔，天襄假以纸糊窗，欲教以纸对也，余曰纸窗。至今思之乡甚怒时可以解颐。周浦之地，风俗虽嚣然，动用食物皆贱，较之城内大不相同。门头交际又少，更可以做商意。假如一客载米至，一时无售主，行家来寻，必贱其价而籴，明日有主，必增其价而粜，总不论货物，大约此法。所以父亲住在周浦者，一就住宅周围外祖造有廒房，可以积货；二因食物贱而交际少；三因城内住宅风水不利，多少亡故也。未满经年，甚有利息。冬因叔祖朝觐，便道归家。父恐祖母有言，先期归里。
十年丁丑，十岁。是年二弟读《大学》起，先从杨虞卿家黄先生。先生浙之余姚人也，形伟貌严，声洪性暴，馆中学生又多，教读生书不过四遍，稍不如法即以竹爿敲之。前从赵先生几年，坐必案右，书必训熟，凡有点心必分惠之，凡遇寒暑必体谅之，推爱尊重，与众生不同，所以相得。今黄师同类而推，余中心不服。白之父亲，仍从赵先生读书，竟还其束脩而已。冬，大母姨受郡中黄三相聘。
十一年戊寅，十一岁。正月上元节，嫁大母姨。家父母另雇大舡，俱送至郡外伯祖家。外伯祖金宪愚住在府城东关外，开张典铺。黄三相即沈犹龙之妻舅，时犹龙正任福建抚台，所以外伯祖与彼结亲，两相较胜，不必言矣。三朝后归至周浦，值二十四日人家俱祀灶。二月，家父往杭州天竺进香，并候叔祖，余从元之，伯家姚先生读《诗经》起。四月，黄姨夫及母姨归宁，跟随快舡四只，从者廿人，极盛极美之礼，撤金如土之用，外祖如接官府，亲戚靡不喝采。盘桓四五日，姨夫先去，母姨满月而归。余因读书，不随母到周浦，但记得母去日，余同祖母往龙华进香，登宝塔、看石梁而归。值父亲养芍药，在瓶中赏玩，遗我福橘饼百果糕，皆外祖母寄来，恐余思母，先此相慰者也。七月，余与父俱如周浦。
七夕乞巧时，父亲自外抱三弟而入，口中连连吐痰，痰中有血。
自此起病，时常举发。九月，同父母至东乡舍内，及看新得南舍房屋，并取租而归。
十二年已卯，十二岁。是年正月，四妹生。时黄姨夫与父未曾会面，两边送礼，相约以新年贺节，俱如周浦相会。十一日，黄姨夫先到。十二日，家父正要起身，值生四妹，以致联襟不能相见。可怜，可怜!二十日，请长桥陆先生开馆。先生字黄池，性仁厚，貌和朴。教完《诗经》，开讲四书，宾主生徒意气相得，约以无尽之交。至次年亦竟去世，堪叹，堪叹!二月，父往杭州，在任上大病，呕血几殆而归。归家吐血不止，服药祷神，建醮禳斗，无件不为。举家仓皇，使费无算，稍缓而复重，才愈而更发。四月，黄姨夫被方知府冤死于狱，母姨才生奎官，闻讣几死。沈宅恐母姨惨痛，竟自殡殓出丧，从门首经过，母姨还未知也。直至下午方知，赶到山上，已钉棺矣。不能一面，故时时痛哭。哭不二年，亦竟死之。可怜，可怜!六月，天气炎热，父病更危，请唐姑娘归，托嘱后事。言及赵思槐父母葬在我田，与彼完粮，经今十八年矣，倘有所危，子幼难与再赔之理。由此一言，祖母忿怒，直至后来气死。可恨，可恨!八月，聘妻黄氏病亡，时父亲有病，不及问候，及至死后来回。可惜，可惜!嗟哉黄氏，命也如何。虽未成姻夕意托丝萝。投之聘礼，维玉维金。尔虽年幼，岂独无心。师氏东归，述汝所为。言犹在耳，花落成灰。九月，父病稍可，不与家事，日与二三知己，或棋友，或鸽友，闲游取悦。夜则与先生评究古今，惟恐忧心囊竭而不为语也，更恐惹气，长幼惟是承欢。十月，往周浦外祖家，俱庆以为更生。数日从东乡取租归。二十六日，与母舅定东门外殷宅亲。殷系崇明籍，侨居海上已三代矣。
业有沙舡几只，开贩柴行生理，家甚厚，有女姿色。父亲、母舅情义最厚，向要觅一好亲与。母舅因徐妈妈之言，缉访确实，立意要定。茶礼虽出自外祖，往来交际廿人，动用盘内应增添润色者，父亲备办。如借已亲娘银镯一对，后卖西宅，将屋价赔偿，件件体面行去。及至谢亲，两相过门酬答，我父赔费廿金，实系为好也。后不三年，其女竟死，反遭外祖之恨。十二月，父竟强健。腊月二十六日，谢邑神于庙中，献家堂于厅内。正在得意之时，忽有家人徐寿在东乡归，报称赵思槐放火烧坏舍房等语，父亲大怒，立时吐血，自此而旧病复起，不能痊可矣。二十九日，叔祖任上归，余同母亲过去候问，蒙叔祖云：“汝等放心，今我归家，凡应动用者，皆我支应，不必忧虑也。”随将人参一大包，及任上所合调理丸药参膏一瓶，并银十两，先付母亲，着妇女送归。即刻又将火腿十只并茶食藕粉之类送到，又请乔三余来看视。对父亲说：“汝因家乏用，多忧多虑，遂成此病。今我归家，件件在我，还汝做小财主耳。”叔祖出任廿年，从未归家，亦未分析，此番归，欲有惠及我父也。不料言犹在耳，竟成泡幻。
十三年岁次庚辰，余十三岁。正月初二日戌时，父亡。其日外祖亦到，与父面言半日，至黄昏而问祖母还在南宅，越加气忿，遂连连吐血。时余睡在父床，见云：“如此吐怎得好?”时婢秋云执烛，换郎妇捧头，忽上视曰：“不好了!快唤娘娘来。”及母亲到时，把脚一挺，遂断气矣。呜呼痛哉!吁嗟我父兮敏质英姿，序叨冢嗣兮九鼎一丝。育我兄弟兮甘食美衣，持家雍睦兮上下欢愉。胡冲年之撄疾兮医祷难期，才半世而仙游兮天地为悲。捐高堂之只燕兮廿载仳离，抛数龄之稚子兮无限惨凄。此时举家怆惶，报叔祖已半夜时候。叔祖即起叹曰：“我说此儿养不大的。”
时父生年三十有五，而叔祖年八十，故如此说。记此见得少者亡，老者视之原不多时也。随即发银四十两付管账黄文，又请西宅定庵叔祖来同去买寿具，及备办殡殓之物。初三日早，叔祖同二伯父俱到，抚尸大哭。哭毕曰：“汝等不必忧，有我在不妨耳。待丧事毕，大官我领去读书，二官大房抚养，娘娘独领小者守孝。”就择日成服，凡家人俱分布两疋，仆妇婢女俱做白绵绸衫，因绵绸任上带归甚多，省得买布也。又择二十八日举殡。母亲不肯，叔祖立定主意，凂大伯、二伯来劝，凡亲族俱来劝，余与母亲俱不得已而勉从。先做功德三日，开丧两日，排五糖饭执事，无论南宅北宅家人俱到，亲戚男女送丧者甚多。先日定庵叔祖题主，次早发引。余此时虽少亦大哭，悲痛之甚，家人陈胜、张胜搀扶退蹜，直送至斜桥祖山。大伯祀土葬毕而归。此番大费虽系叔祖，而我家亦大费矣。二月，祖母请大伯、二伯分家私。先使次婿李公繁将厅内衣橱台桌俱扛在祖母处。余知大怒，未免费气。故祖母借此为由，请伯父来，其意要将父亲所遗交付掌管。一入其手，可使我母子无噍类矣。蒙大伯、二伯作主，竟分膳田十五亩于祖母，其余悉母亲管业。幸脱奸谋之计，深感二伯之情。四月，祖母欲将西宅与晚婿沈暮春居住，故家人黄文即先父乳伯、管数刘洪等共商议，将西宅借与姚君锡，得价银三十五两。其三十两完甲内漕粮，存五两还已亲娘，因前母舅定亲借银镯一对也，从此僦去为失业之始。东宅后即元之伯住宅，元之者同族五服外伯也，邑庠生，曾中副车，据云拔贡，亦未必然。势利炎凉，虚铺门面。至如我叔祖家居时，两日一次，必来作揖，问候起居，大都如此，人皆呼之为大爷。面红鼻赤，貌陋心险。他因住近，先父在日，每事必来商议，甚是亲热。有子一，字习卿，不幸早世。遗孙三，长馨远、次思雍、幼西苓，向欲与吾父同请先生，我父欲自便不允。不料父亡后，定庵叔祖云：“父七已终，学不可废。元之家有先生，不妨相从。”而元之竟云：“学生已众，明年同请可也。”我虽不肖，视其孙作为虽同调，而视彼不屑也。蒙父友罗三官来说，往褚武举家从罗先生读古文文章开笔起。先父在日，时常有病，服药调治及亲友往来交际，门面大，家内虚。及至亡后，清理当票，共典银九十五两，因将西宅僦价完漕外，余存白米廿担。其年米价顿贵，每担二两八钱。母将此米粜去，赎取当物回家。门头交际又省，甚觉安然。无奈祖母三日一吵闹，五日一费口，习以为常。故叔祖主意，要将母亲与祖母各自住开，我等不肯而止。二十三保家人顾酉有一妹，年已十三岁，正好役使，九月内母亲着人去唤，其母约定十月初二送来。约初二者，世俗以十月初一为下元节，大家小户必祭其先，为农事告成也。祭其先必有祭余，使其女吃过而送来者，亦母女之至情也。不料祖母知觉，先期自己下乡，将此女轿中带归，藏在家中，并无人知。才过两日，我见黄妈妈袖钱一千，后领一人，将袱裹钱数千竟到祖母家去。细访之，乃知卖其女也。卖不数日，即与外甥五姑娘之子叶官定亲，盘去盘来，甚是体面，请友请客，闹热异常，竟将我母子视为陌路，普天之下再无第二家矣!未逾月。又将二十三保田二十三亩，朦混于叔祖处，批授外甥叶官。此田系先祖用价买者，向来是先父取租。祖母因分家不遂，假先祖在日，曾许五姑娘者，节次要叔祖批照。叔祖一时误听，觉批。及余知问，悔无及矣，明明夺占。今叶官亦死，可以舒恨，岂料祖毋老景伶仃，当为偏爱者戒。
崇祯十四年辛巳，十四岁。其年正月，家人妇女传送是非，祖母与母亲不和。叔祖立定主意，要母亲搬去老宅内居住。老宅在馆驿弄，门前有照壁、旗杆、大厅，厅后即楼，共三进两厢，原系我祖与叔祖同住者，乃曾祖所遗，后因叔祖中后各买新宅住，将此做祠堂。在楼下门面周围尚有六七家人分住，内中一应修理砌灶等项，俱叔祖发工料支应，及至临去又送银米柴炭食物之类，三朝五日必来看视，又要将余兄弟与大伯二伯分养。此议才举，祖母即去谤言，道我等素性顽劣，不学好，不习上，若一来连学堂内多不好也，故尔遂止。二月初旬，从瞿先生读书。先生讳警臣，老儒也，案首入泮，甚用功，学生皆成材者。唯有韩雨泰及朱修可与余年齿相若，情义相投，意气相合，今二友俱入学夕余不肖及今犹恨也。三月至九月无雨，江南大早，草木皆枯死。
我地向来无蝗，其年甚多，飞则蔽天，止则盈野，所到之处无物不光，亦大异事也。是时闻四方流贼大乱，我地戒严，百姓惊惶。年岁大荒，冬，道上饿者无算。章知县设法赈济，男子在城外演武场、山川坛等处，搭盖草厂，煮粥给食；女子在广福寺、积善寺给食。有等不屑去关粥者，赴县领票往各铺贱买官米。官米者，大户乡绅捐助之米也。种种惨状，难以尽述。死者日在城门口数之，必以百计。西南北三门外义冢处，皆掘大坎土坑，周围筑墙，土工每日用草索一扛三尸，横拖竖抛，不日填满。桥头路口，遗弃小儿无数，真所谓父子不相顾，兄弟妻子离散，余乃目击者也。九月，外祖借当物，言坐吃山空，须得生意动用便好。母亲即将金坠领一副、金看簪、金丝髻、金簪、金梅碗、金灯笼环、银帐钩、银油注、银杯、银油碟、银裙带、银镯、珠髻、珠花、珠龙、珠冠、珠钏、珠看花、蜜珀珠花四对、蜜珀念珠等项，收拾在一大宝匣内，并绸缎软衣一大皮箱，在二伯母处押银八十两，付外祖持去。后竟无还，而二房又被荆兵抢光，此项竟化为乌有。余家金珠细软之物，实完于此。
十五年壬午，余十五岁。是年春，民死道路、填沟壑者无算。
大家小户俱吃豆麦，面皆菜色。孟子谓民有饥色，此言始信。沿街满路，有做烧饼卖者、做豆粞饼卖者、杀牛肉卖者、将牛血灌牛肠而卖者、将牛皮煮烂冻糕而卖者。更有可惨者，卖诸可食之物，稍随意即被人抢去。买者亦然，在手捏不坚牢，即被人夺去如飞，赶着必然咬坏。余此时幸有陈米数担及豆麦数石，日逐动用。
二十三保家人妇女数口来就食，一日两餐，渐渐扑地而死。余家墙门外有深廊，又有照壁隙地，每晚将水泼湿则可，稍乾即有就死于此地者矣。又有身上衣冠端正，肩负包裹，俨然步履，顷刻倒地而死。余其年初出交与，夜必饮酒，更深而归，若从馆驿桥过，必有死尸几个在焉。更有暗处，或脚踢着，或身上走过，知必死尸。至今见死人而不惧者，因经见多也。四月，往东乡舍内斫麦。有租户范杏者，有努力、有急智、有乖巧，在村中呼么喝六。其年，余亲见其将榆树皮做饼食，并蚕豆叶亦炒食，掘草根茅根大把食之，其惨如此。地之广也，掘草根剥树皮者，所在皆然。光景萧条，人心思乱，桥头巷口，遗孩满路。如县桥阁老坊尚未造完，上搭荣架，下弃小儿，日有百数。章知县(按：名光岳，字茂暗，临安人)经过则群聚而哭，知县即停舆着管班买饼赏之，一日两次，日以为常，然终无救于死。不料有恶贼拣肥壮抱去，杀而食之。如火神庙一人迁移，将小儿肉煮烂，冻一瓦钵，偶有见者，肉内有指头在焉，故尔败露，拿出送官。荷花池上一人，不知杀过许多，邻家常见其抱小儿回去，此时有疑其歹意者，俊其出，直入视其灶，煮小儿肉熟焉，亦拿出送官。西关外有一老妪，常抱小儿回去，亦有疑者，伺而察之，亦杀而净洗焉。南门外夫妇二人，亦常抱去，邻人疑之，闻其家有香味，异于常者，怪而问之，则遭詈骂，强而视之，烹小儿在锅也，其惨又如此。幸章知县立将此三男二妇杖毙在县场上，其日大雨，看者甚多，杖至二百方死，人人忿恨。至半夜，又大雨，其妇复活，扒至县东街上，天明被众人打死。又有村中放火杀人者，章知县亦将其立在木桶内，活活烧死，抢劫者立时枷死，幸而不至大乱。五月，有友沈烈卿来盟。沈家计富厚，父母惟一子，少年毕姻，意气慷慨，情义相投，家中财帛任其所为，从四牌楼王先生读书，先生住宅在四牌楼，即今沈懋石居也。前有大厅，厅后有池，池后周围俱峰石砌驳，池中有大假山，峰岚叠翠，水中蓄朱鱼。池北乃一敞轩，临水两傍皆精浩书房。同馆者蒋公孝、陆佛官。佛官系余家近邻，先同沈烈卿来候，我亦答拜，彼此往来，遂成知己，因择十友而盟焉。此时王室凌夷，人情叵测，非党不行。如流贼猖獗于中原，即我省庐、凤、安庆等处，俱遭屠戮；李闯挥戈于川陕，地方失守，草木皆兵，民心惶惑，强梁蜂起。有志之士，皆欲攘臂而(下缺半页计一百六十八字)。酒间言及余事，余听说今不拘管，将来必有覆宗之祸，今不肯住我家，而不听我约束者，有母在也。今将母托亲家领归，则无所依借矣，自然住我家也。住我家而严禁书房不容外出，市井之类可绝，保全善策无过于此。故外祖即将母亲请归周浦，余不得已而住叔祖家矣。沈烈卿亦被县公拿出，因曾取过童生案首，故尔垂情，薄责十五板，经画数月竟成瓦解。
十六年癸未，十六岁。是年在叔祖家从东阳卢先生读书，同馆者叔祖幼子三叔也，外甥杨于宣也，杨有韩也。三叔字寅龙，于宣初字以清，有韩尚未有字。余自父亡之后，名曰读书，任情放荡，顽梗异常，十五年分竟废务外，心散气浮，口无好语，及至叔祖拘管之后，一字写不出矣。初在馆中，足不至外，厌闷之极。
几月之后，三叔、于宣与我情投气合，另有一番缱绻之情。三叔已亲娘所生，此时年尚幼，极巧利，初学书即写好宇，读文数遍无不烂熟，但性不常。因继于大伯，称长兄为父，故称我为兄。一月之内或有两日疏焉，其余则心腹视我，肝胆吐我，欲期无限之相处也。后不数年，竟如泡幻。大伯生姊嫁杨孟途之长君，字龄如，生于宣、有韩兄弟。于宣此时年仅十三，眉清目秀，志大性聪，有心腹，有情意。因曾继于我二伯，故亦称我为兄，待余甚厚，曾盟于皓月之下，期我于云霄之上，愧余不肖，负彼初心。
是时兵戈载道，风鹤皆惊，惟恐远离，魂牵梦寐，倏经廿载，各无变更。八月，议三十保何宅亲。何住江桥之西南，地名王家庵，有竹园百亩，因役重差烦，欲将竹园六十亩送于叔祖。叔祖此时正欲避兵于三十保，为地多梅竹而可躲藏故也，特凂何嗣宗作伐，亦经卜吉，求取大月帖，又恐余有不允之意，令我自去观看，三骑马早去晚归。其年太旱，虬江底下尚掘深井打水。约定八月二十四日行聘，送去报帖，而余心中自有别约牵挂，又不敢形之口角，偶与天飞兄有小嫌，借此不问叔祖，竟如周浦。叔祖疑我不悦此亲，因而遂止。后闻其女四德俱全，可惜错过。余自八月中至周浦，九月没旬方归叔祖家，不一月而卢先生回浙，徐先生来权冬。
十七年甲申，十七岁，是年多雨。三月，同叔祖往杭州，时因松郡董羽宸开府浙江，叔祖为任内旧未完而往也，经月而返。周浦做目连戏，母亲来寻，我亦不去。五月五日，余在捧日堂内，正同叔祖、大伯、二伯、三叔、大兄及先生于宣家晏，俱用金杯酌酒，日色照耀，光如闪电。忽报沈伯雄来，觉怆惶之状，手持小报云：四月二十五日，闯贼攻破京师，崇祯帝自缢煤山等语。叔祖闻之大惊，大伯、二伯俱失色无措，遂收拾杯盘，斟酌避难。不一日有大报到，民间吽闻。又不一日，报福王监国南京。又闻即位称帝，先红诏，次白诏，俱到，乡绅官府哭临带孝。是时我郡太平日久，民不知兵，饥荒连岁，人思奔窜，老幼不宁，讹言日至。倏传城市夜有猴精作怪，到处敲锣击竹，更有目见其形者，群起而赶，赶至天明，毫无影向。如此而大家小户，卧不贴席矣。又闻山海关总兵吴三桂请借清朝兵马入关，攻破京师杀剿，闯贼畏势不战，竟将宮中库藏并各衙门及公侯伯家金银宝贝尽数掳掠，装载车马之上，驱而之西。吴三桂追之，清兵又分兵南下矣。又闻四镇兵马抵敌不住，败由海道而来抢掠矣。时常夜半讹传，怆惶奔走。士大夫之家，俱练习家丁，教之枪棍，树兵设械，鸣金击拆，张威耀武，各为防护焉。七月，有川沙乔氏之世仆顾六，年将六十，赤贫无赖，创为乱首，假索契为名。惟是上海靠人者甚多，一呼百应，统领千人。不论乡村城市，士夫富室，凡有家人，立刻要还文契。或有平日待家人刻薄者，则必要杀要打，名曰报冤。
稍有避而不还契者，千人围拥，烧杀立至。即徐元扈家(按：徐光启，字子先，号元扈，崇祯时官礼部尚书、文渊阁大学 士，七年十月卒，谧文定)系属相府，尚遭茶毒。更有威逼其主，要请酒算工钱者，坐家主之上呼号呼表者，稍不如愿，即打骂凌辱，成群逐队，无法无天。忽有吴淞贝游击闻知，星赴上海，飞擒顾六等五六名斩首，方得解散。余凡索契诸奴，仍将文书送还，或家法治者，或官法惩者，失形失状，亘古未闻。但此番变起，仍有忠义家人，见人则云我契已索，背地即将其契送还其主，有玉有石，于此可见。
京师之变，未及两月，即有卖剿闯小说一部，备言京师失陷，先帝将国母及公主俱手刃，然后出后斋门自缢于煤山。诸臣有殉难受祸之惨，贪生降虏从贼反遭夹打之辱。我郡有宦朱早服(按：朱积，字早服，华亭人，时为翰林院庶吉士)、李逢申(按：逢申，上海人，万历四十七年进士，时官工部郎中)任京宪要而受辱者。忽有粘一对于府前云：“朱帝失朝，皆为群臣早服。李贼篡位，只因太岁逢申。”其年乃甲申年也，其对亦巧。弘光即位南京，无一善政，用马士英为相，卖官鬻爵，贿赂公行。民间传诵，京中有西江月词一阕云：“弓箭不如私荐，人材怎比钱财。吏兵两部挂招牌，文武官员出卖。 四镇按兵不举，东奴西寇齐来。虚传阁部过江淮，天子烧刀醉坏。”歌谣甚多，余但录此，以见时事大都如此。四镇者：黄得功号昌之，最骁勇忠义，在淮安镇守；其次高杰守海州，在东路；又次刘泽清守徐州、左良玉守庐州，在西路。皆阁部史可法统辖，以御清兵者也。屡闻战败，后调高杰守徐州，泽清守东路沿海等处，我邑于是惊惶。
弘光元年，岁次乙酉，余十八岁。正月初八日，叔祖请卢九似到，因南京府尹王回溪、左都御史叶震寅有书回来，言及马阁部屡欲起我叔祖做部堂官，必须的当人打点故也。十六日，大伯、二伯俱往京师。三月，闻史阁部与清兵打仗，用襄阳大炮打死兵 马甚多。据云一炮打去成一条血路，炮烟初收，兵马又立满其地，如此难敌。阁部败死，黄得功亦战死，高杰、刘泽清俱降顺清朝，左良玉退保江西。此信一到，分头奔窜，老幼凄惶。上海人性恶薄，凡村中与城中亲友往来，必受亏几分，目其为乡人也。惟是此时依亲及亲，卑辞厚礼，觅得一间半页，即挈家而栖，以为万幸。于宣欲往诸翟去避难，余亦欲往周浦，三叔要随叔祖往三十保。向来同堂聚首，为遭乱离，各欲分散，经月依依不忍相别。五月，清兵渡江。先一日，明总兵郑之龙、郑之彪、左良玉等会集战舡，在扬子江打仗，大败散去。初二夜，清兵在江北，将木台桌等四脚扎火把浮于水面，大兵随后而进。江南放炮射箭，忙至天明，炮亦完，箭亦少矣。清兵济师，由镇江登陆。初五日，弘光与阁部大臣俱走太平、宁国等路而去。豫王入据南京，后改为江宁府。唐姑夫此时任龙潭营参将，故知其详。初十日，彭知县(按：彭长宜，浙江海宁人，时任上海知县，有惠政，清兵下浙江，不食而死)闻知此信，即欲归家，万人留之不住，涕泣两日，合县老幼执香而送其去。自去之后，村间豪恶结党插盟，或烧或杀，或劫或抢，或报仇雪怨，或倚强凌弱，青天白日放炮杀人，竟无忌惮。
有力者各就其地而树兵马，大者千人，小者亦数百人，扬威耀武，名曰乡兵，实为防守。李都督(按：李成栋原为高杰部 下总兵，降清后，清兵用以攻苏常，时尚为吴淞副总兵)统兵破苏常等处，屠昆山，由狼福山刘河而至吴淞。嘉定侯乡绅起义，募兵守城，攻之不破，四面乡兵起应，李都督亦大窘，差杨副总领五十骑，六月十五日至上海。五十骑者乃一旗也。此时有陶照磨署县事，见清兵骤至，惊愕无措，乃见其在徐家桃园(按：徐光启所辟，在北门外沿黄浦)内住扎，着地方人进城打话，要供应等项，其意要招降也。岂料众人见其好说话，更不多人马，视同儿戏。或曰：他少我众，手到拿来。或曰：百人拿一个，自然拿尽。或曰：不要杀他，死活捉来，将链锁颈，留待耍玩倒好。一吽千人出城，有披单衣而空手，有穿汗衫而执杖，有跣足而肩竹竿，有衣冠齐楚而袖短械，欢呼笑语，呼朋拉伴而往打仗焉。谁知清兵看见，纵马而出，劲弩利箭，远射近砍，砍不数人，而狂呼奔走，挤拥而退。有跳水逃命者、怆惶奔窜者、砍伤头臂者、带血淋漓者、哀哭乞命者、绕城喊救者、人践马踏者、惊呆任杀者，不一时而死百人焉。
自此才知清兵厉害，方求陶照磨出城打话，送给供应而去。余此时在周镇闻得此信，即出城探望。有友数人死其事，邑人怜而祭之。十八日，有败残监军道荆本彻，系丹阳人，领沙舡百号，由大江而至吴淞，吴淞而至上海。初意要我叔祖助饷，因叔祖在三十保，而大伯、二伯又不睬他，所以假意来拜，将大伯款之上舡。更有把总沈虎臣者，与潘我其相厚，商及我叔祖九年浙江左藩，家内金山银穴，煽动贼兴，统领兵丁，将三大宅围住，打开内室，搜抢金银财宝，扛负绫罗缎疋，鸣金呐喊，分旗捱队而肆掠焉。沉香犀玉，狼藉满途；牙珀珍珠，多余撒路：数千人搬运三昼夜不停。更有在城之恶少，及村野之强徒，趁彼匆忙，混入党而掳劫。
又将富厚家人，锁厅拷打，逼献金宝。又寻我二伯，拥之上舡，逼要买命助饷焉。此时有家人潘龙等商议，发掘窖金一万两，觅人装载，星夜赶赴吴淞，央田总兵关说，得见本彻，送金验收，方得大伯、二伯归来。此番一抢，连叔祖任宦已久，亦不知家有多少藏蓄也。抢劫之后，余出邑探望，惟见满地皆沉香速香、玉簪玉杯、牙箸京墨等物。大堆皆员领农服之类，系彼所弃之物而不取者也。后楼之下，石青、石绿、朱砂、雄黄、珈南、色玉之类，又彼不识而倾之满地者也。总之，一家内遭数千人乱抢，百号舡装载，三昼夜不停，余剩者还有论换之货，其富可知矣。江南郡县，闻清兵厉害，皆弃城而逃。李都督初来，皆据而有之。兵马虽多，分守地方则少矣。苏州既破，亦分兵镇守而已。此时有太湖白头兵起，白头者用白布缠头也。与苏府杨学官策应，杀人苏府，镇守拒敌。我郡有沈犹龙，坐察院，行兵部尚书事。犹龙乃南京戎政尚书也，在任逃回，散家财，招兵买马，招结湖泖诸寇，征勇力谋士，连络吴淞田总兵、羊肠湖总兵黄蜚，收大号战舡数百只，由太湖而至黄天荡、陈湖、淀湖等处，扎住营寨。小快舡数百只，往来策应。毋论乡镇城市，或聚廿人，或装械船，即往从焉，授为将军者、为监军者、为参谋者、为赞画者。我邑有潘公权，乃尚书(按：潘恩在嘉靖朝曾任南京工部尚书)公后，亦授为监军，镇守上海。
此衔一署，狐假虎威，晓谕六门，查点营兵，阅视城池，坐察院，名然理事燥脾。不两月而逃遁。约数载，金山卫指挥侯怀玉(按：名承祖，世袭金山卫指挥同知)亦起义，募兵守城。周浦西六里苏家桥，此地有陆寅、王六者，棍徒也，截抢客米，周镇乡兵出擒而即斩其地，余目击其斩首。故虽乱离，不可犯法，记此为戒。周浦地方虽小，打降极多。大富者虽少，而小康者亦多。故强梁者立起议论，倡为先锋之说。分一镇为四境，每镇之富商店铺，或两数或钱数，各就其地，每目送与强梁为防护焉。整备刀枪器械，置造旗帜衣甲，编十家为甲，练集乡兵，铸成大炮，以御抢掠。
此时余正在镇，日见其扬兵耀武。俄闻苏家桥纠合梁家角，并塘口诸乡兵，来报陆寅之仇。二更时分，东西发号炮，各家惊愕。余起视之，见人人结束执械，思图混战。余亦同蔡超宗、唐鸣岐各持利械，从小路抄去，欲图杀一快畅。至会龙桥(按：一作汇龙桥，跨周浦塘上)，见上下戈矛旗帜随风飘扬，肃然待敌，睹此知地方之协力也。七月，闻李都督攻破嘉定，屠其城。又闻破太仓，屠昆山，并复据苏州。八月初十日，闻破金山卫，侯指挥死难。后会一金山友言：清兵将红衣大炮及大小火炮竟打东北面，打至一昼夜，城为火热，守者不能站，随倒两处，而兵马俱登。侯怀玉犹然巷战，杀伤者多，力竭就擒。李总督欲使其降，不屈，而戮于府中府学之前，亦松郡之生色也。叔祖到周浦，随到黄窑湾刘洪家，要余同去，因在三十保内，地方烧杀者多故也。杨于宣亦至周浦来会，方知亦移在赵行之西。阔别三月，无日不思，无夜不梦，及至相会，所言亦然。八月初三日，李都督破松江府，沈犹龙力竭死之。据云：清兵俱用小舡载兵，将芦席遮盖，直至西门外登岸，府内人未知。马兵亦到，杀入城中。有翁探花(按：翁英，华亭人，崇祯四年武会元)有勇力，背负犹龙奔出东门，被马兵追及而杀死，尸首亦无寻处。清兵自秀野桥起火，直烧至东门外。南门起火，直烧至府前谯楼，俱为灰烬。北门四周俱烧尽，存者只有十分之一二。杀戮之惨，较别郡更甚。余幼年到郡，看城中风俗，池郭虽小，名宦甚多，旗杆稠密，牌坊满路。至如极小之户，极贫之弄，住房一间者，必有金漆桌椅、名画古炉、花瓶茶具，而铺设整齐。
无论大家小户，早必松萝芫荽，暮必竹叶青状元红。毋论贵贱男女，华其首而雅其服焉；饮食供奉，必洁其器而美其味焉。真所谓云间锦绣，顷刻化为瓦砾之区。伤哉!伤哉!二十五日，李都督领兵破上海。先有本邑贡生王章侯(按：王世焯，号章侯，官大理寺寺副)住居四牌楼，后移王伯达园内、近叔祖大西边。因他在扬州降清，豫王授为太常寺官，削发小袖、摆列仪卫、乘坐宪轿而归，见者谓奇形异服也，欲招抚上海。不料起义者多，因而遁去。是日，潘公权领兵围王家宅，正欲烧剿其家，忽闻清兵已到，骇散而逃。
有奔至城边者，只见城上一派鲜红，乃马兵周围驰骤，寻人厮杀也。笳吹互应，喊杀连天。幸而大雷大雨，不至放火，杀死数百人，即出令封刀。任凭掳掠，四五日而出示安民。城中自府城破后，奔走一空，今杀者潘公权兵居多。或有出外久而回望者，有贫无去所者，应遭此劫，杀在其数。及晓谕安抚之后，有大胆者进城，抢而致富者亦多。大约李都督用兵，屡见其破各府县，每每神出鬼没。如明日要攻一城，再不预先泄漏，直至黄昏，号角一响，各将官齐集，集毕即上马起行，星驰百里，奠敢后至，敌人皆措手不及，无不取胜，未尝有打探的实而准备之者。破一城或由一处，必任意抢掠，满载而止。所以人人为争利而先也，人人为夺取子女玉帛也，人人爱战而不爱守也。非比他人之兵，未出号令，敌已先知；未曾举步，敌早备之；或有微功，将必夺之，所以人心解散，畏死而不肯战。成败之机，于此可见。我地自闰六月起，远商不至，米价甚贵，花布贱极。八九月多雨。余同母亲避难在黄窑湾之西、外祖家坟山上，山在镇北六七里之地，周围多大河及危桥僻路，料兵马难至。树木森郁，前有石墙，四面皆水，更有桂花廿株、苍松古柏、香橼橙橘，无所不有。照山高耸，可以望远，若曰避难，可云得所。但连月阴雨，愁云惨雾，未免往来镇上，跋涉泥途。时恐兵临，难免乱离之祸。叔祖常使人至，要余赴镇买办食用诸物。一日，正同徐凤在镇买物，忽闻如倒万丈之墙，裂声震耳，人皆狂窜，路口挤拥，儿啼女哭，直奔镇外里许，方知为大兵到也。村间大宅，俱竖起降旗，上写“大清顺治二年顺民”。方知如倒墙之声，乃合镇关门下闼之声也。如此惊恐，亦非一次。每至夜深人静，闻天上如砻米之声，四远皆闻，将近两月。自此而大户店铺，俱凑出银两，买猪羊各数口、米面各数担，舡载至县，投见李都督，称言周浦镇居民感荷天恩，不致骚扰，薄具犒赏之礼，情愿归顺等语，因此至今太平，从无兵扰之患。九月，有孔尊伯(按：孔思，字贞伯、周浦人)者，系本县秀才，弘光时有兵科时敏，乃海盐人也。题准一疏，为开海裕国事。内云招募农民开垦海中瞿山，能聚百人者，即授以宫而统辖之。孔尊伯即倾家应募，招结百人，准备沙舡黄伞四轿，拜别亲友，前往下海而至瞿山。瞿山周五百里。元时有海盗方国珍据宁、绍、台、温四府，僧号称王。如海内金堂、马迹、舟山等处，俱系彼巢穴，而瞿山有王府基在焉。朱太祖差汤和平方国珍，因见海道诸山，风水攸利，故将百姓迁于内地，凿坏龙脉，禁绝三百年。而时敏欲垦以裕国，岂不难乎!尊伯竭资借贷，纠集多人而往。一至其处，只见浩荡无际、人烟寥落，惟有柴苇树木、飞禽野兽而已。放火烧进四五日，惟见牌坊柱基、砖堆瓦砾犹在。砍得柴薪，又无卖处。渔舡虽有，难与往来。羁留月余，败兴而返。返时不独羞见江东，而本县清兵已至，逗留在护塘相知家，适逢其会。护塘一带海蛮，不肯剃头，正欲抗拒官兵，意图抢掳。值尊伯书腐之余，大言阔论，峨冠博带，情愿为首倡。杀牛宰马，祀告天地，乌合起义。先攻新场镇，交锋得胜。次抢陆君宁及六灶顾良方家，绸缎布疋甚多，遂做成大帐旗帜等项。虎皮交椅，号令指挥，攻打川沙南汇两城，究觉不能破，啸聚月余。李都督于九月二十日发兵，由黄昏渡浦，天明已至川沙。南门外开刀杀起，不分男女老幼，直杀至南汇而定。东西约二十里，南北约四十里。可怜数万生灵，俱遭惨戮。更有避难在此地者，亦遭此劫。沿路妇女，污辱不可言。
幸李都督预期筹划，先有界牌在兵马之前，插其地，则兵不敢越境焉。孔尊伯据闻死于河中。杀剿之后，竟不究其余党家属，亦新朝之善政也。廿四日，外祖母亡后三朝，母亲同母姨正在祭享之时，忽大兵转，合镇惊忙，如飞下舡。见红缨帽者数人，从东而西。来奔者拥挤路口，舡塞河下，驮包肩担者惨不可述。有生以来，未曾见此打扮。过后，据有听得出他的说话者云：“救他们不要走了。”乃知此辈系跟随大兵掳掠之人，由捷径至县者也。
自清兵临县后，毋论城市村镇人家，俱用黄纸写“大清顺民”四字，粘在门上。忽闻孔兵来，即扯去。又闻大兵来，再粘上。如此光景，非一朝一夕，朝秦暮楚，亲历其时。毋论贵贱老幼，皆剃头编发。余此时留发初扎起，见人初剃者，皆失形落色、秃顶光头，似乎惨状。甚有哭者，因怕剃头，连日不归。不料家中被贼挖进，盗窃一光。为此即移母亲归镇，锅灶碗杓之类从新备起，如新做人家一般。自此而新朝管事矣，自此而国运鼎革矣，自此而辫发小袖矣，自此而富且贱、贱且贵矣，自此而边关羌调、夜月笳吹、遍地吸烟矣，自此而语言轻捷、礼文删削，另自一番世界，非复旧态矣。即称顺治二年。有华亭县县丞张昌祚来署印掌县事，初到宛然纱帽员领，至十二月方换清服。十一月出城，见兵马丛聚街道驰驱，风景大不相同。会元祥伯言及东乡舍内田房事，彼欲得为避兵，我欲卖为生意，一言就定交易，收银一百二十两持归，即在家人沈月舡上往苏州买腕猪肉回。十二月十八日卖起，数日即完，使下俱钱，彼时钱价每千值银三钱三分。才过新年，每千值银二钱七分，钱价内趸折二十余金。
清顺治三年，岁次丙戌，余是年十九岁。初三日出邑，叔祖亦在十二月归城，于宣、寅龙亦归。此会如再世、如更生，十八日方归周浦。因钱价大贱，急忙收布，载至苏州，仍换腌猪回来。此番直卖至五月，尚剩两帮，撺与徽人店去。初学生意，初任家事，动用颇大，生活竟少，不半年而费六十余金。思无措处，偶如圭母舅有米店一间，肇篮升斗之类，件件俱全，即借开米店。其时米价二两有零，至六七月每石四两。米到店内，其价日浮，日可去三石，则有六钱之利。不满一载，偶与外祖不和，即停止。因家中气闷，有友杨尚息劝余往外，一则做生意，二则好散心，三则冷赌债，即同往嘉兴。因泖湖白腰党猖獗，由苏州而南。见吴江宝带桥、白龙桥俱拆断，上搭木牌而渡兵马，盔甲照耀，锦绣华彩，水中浮起死尸，有无头无手者、砍坏身体者，种种无数。余茶饭俱不敢吃，为见此恶心故也。客舡有千号，自葑门外蜜陀桥开出，官兵舟师护送至平望镇，俱停泊。余独要南去，幸遇大盐舡数百只，皆大如运粮舡一般，上插大黄旗，书字曰“通商裕国、煮海疏漕”，大牌高插，金书“盐漕察院”。商人如同官府，随人俱腰刀弓箭，门枪旗帜亦如官兵一般。余舡行十八里，此舡方过完，则商人之燥脾。明日至嘉兴，遇见家人沈月，生意甚好。下午放舡至烟雨楼，惟见寂静无人，垂杨弄烟、波光带雨，因兵马之后，绝无游人。楼势荒坍，壁上题咏甚多，余但记律诗一首，今忘其半，题曰：“楼压重湖壮矣哉，楼前图画若天开。鸥从沙际冲烟去，燕向花边掠雨来。”余亦感慨而醉，玩至月上而下舡，失去银簪一枝。明日开舡到王店，盘桓半月而返。归家不料身冒风寒，病卧经月有余。至十月初一日，偶有瞽者为余推算云：还有小晦。至明日忽觉喉中发痛，食不能下，气不能通，顷刻大危急。请外科姚豫凡医治，乃双乳瘼也，用刀开出紫黑血一二碗，吹药于内，渐渐而愈，献神服药，已大费周折矣。二十后，唐姑夫归，老宅来请我与赵伯昌、叶华封等同去，因兵乱之后不曾相会故也，聚会数日而归。此时闻清兵渡钱塘江，破金华府，弘光被擒，兵部尚书张国维、阮大成、朱大典等死节。
顺治四年丁亥，二十岁。是年在周浦开米店，夏间讹传朝廷采选秀女，府县城镇乡村僻壤，有女在家者俱惊惶无措，早说暮成，俱幼婚配。不必三杯水酒，只用一鼓一笛，甚至良贱不拘，岂论贫富难匹。限时限刻，从早至暮，从暮达旦，无论日之吉与不吉，周堂利与不利，遍地结亲，亦希遇之事。当时有人将诗一首传诵云：“一封丹诏未为真，三杯淡酒便成亲。夜来明月楼头塑，只有嫦娥未嫁人。”时事大都如此。二月之后，讹传渐息。是时有张江栅顾长者，系唐姑夫外甥，来求大姑娘八字。据姑夫云：我家人姊幼年即许姚大官的，若有确信，就去寻来结亲。顾长回家，在渡口会见，述姑夫之意。因此一语有几头好亲，我竟坚辞不就，表妹亦不许人。
顺治五年戊子岁，是年余二十一。春三月，找西宅屋价五十金，赎钱清之梅爱溪田，即与舍内人分种，俱大有收，因而思种田甚好。在八月初一日，迁住东乡舍内，收获花稻，稻约每亩三石，花约八十斤。又有花沟豆等，紫苏、芝麻，皆我爱之物。柴火又便，从此住起。四月，本府吴提督谋反，杀死杨海防(按：松江府海防同知杨之易，应山人)、方理刑(按：松江府推官方重朗，临清人)，其时天下初定，人心不一。吴提督名著，陕西人，统兵来守苏、松等府地方，用心腹部将戴辅公、李奎等谋，招结湖泖诸寇为党援，约定海内贼舡为救应，同时起兵。设法粮草，乃遍地访拿富户，俱要助饷，名曰“拔富”。稍有迟延，性命顷刻。此时因唐姑夫亦在军门，做听用官，故余常到府中去看见。驻扎衙门在府后朱宦大宅内，今为娄县者是也。周围铁桶把守，白日尚且提铃喝号，里边天井上用木栅遮架，装钉坚固，恐防奸细行刺。出入标下诸官，俱遍体锦绣，威灵赫奕，大声章著，招兵买马。更有湖泖贼首及江南各府杰出者，俱往投用，伪授印札，为文官者、为武官者、为总兵者、为将军者，无天无日，另有一番光景。三月内先差官来请姚老爷，此时叔祖不得不去，去时款留在军门内，止容一小厮出进，传言服侍。外边声言，如无助饷将有不利之语，故大伯、二伯惊忙，被他诈去三千金，周全使费倍之。于是将捧日堂及东西三大厅俱拆去，恐冒富名也。四月十五夜，请杨海防、方理刑，名为饮酒，在里边实逼他同事，想必难从，李奎持刀大言曰：“不从者照此样。”劈头砍之，砍时更余时也。守至五更，候泖湖内杀起，及海中接应舡到，讵料泖贼被守口嘴兵放炮拒敌，心中怀疑，竟不敢进，海贼舡亦被风阻失期。詹大厅(按：名天祥，时为副将)见事不济，即部本队本旗兵马，杀入军门，生擒提督及李奎戴辅公等，分兵搜剿各营党逆者，闭守城门，捱户拿捉，至天明就擒者数百，杀死者数百。搜出册籍，株连与事者、受伪札者，身遭惨戮，家口抄没。我邑乔公定、浦东沈济仲等家是也。府中名士名宦，如陈卧子、夏彝仲等是也。身受杀戮，妻被淫污，流放满州，惨切之甚。陈工部(按：工部侍郎陈有明，奉天人，时督理苏杭织造)、土部院(按：江苏巡抚土国宝，大同人)坐在西仓城内，日杀百人，半月方止。此事失败，幸我邑得全。上海镇守乃佘参将也，亦系吴党。十四夜人人晓得此夜举事，伹见日中买桐油竹扫帚等，皆属放火之物。余亦不敢睡，至半夜时去探消息，但见城门不闭，若有待等光景。明日信到，余参将亦就擒。自清朝来，就考者少，而入学者甚易。是年岁考，奉旨与考者作准，不与考者竟不作准矣，故上海秀才若老若幼、若贵若贱，俱抱佛脚赴考。时有作诗嘲之者云：“一队夷齐下酋阳，六年观望已凄凉。当时惟耻食周粟，今日何妨补鞑粮。头上商量新结束，胸中打点旧文章。自知薇蕨终难咽，悔杀当初骂武王。”此诗虽俚，而切中时事，可以观民风。八月，又闻选采女，婚配者更甚于前。其时大惊惶，唐姑娘家将大姐寄在城外姚侍山家，我去望时，曾私对我云：“父母有更变之意，何不去寻赵伯昌来说亲。”余从其言，去会伯昌。据云：“我正要来商此事，明日即到城中。”过两日来回覆道：“此事皆叶官附会祖母，从中交构，谤你在周浦串戏，看来其事难矣，因而我亦不问。”后来两相错配，大家悔恨，迟矣。又闻满汉联姻，朝廷将关外并满州女子，驱逐而南，配与中国男子，天下一家，华夷为眷。
顺治六年己丑，二十二岁。是年五月，五姑娘之晚夫沈暮春作伐，表妹唐大姐许配褚文余，一说就成，即日招赘结亲。甫二载，文余血症死，大姐寡居。二月，将东宅借银三十五两，赎元祥田。元祥弟元升挽婿褚留出头，将梅爱溪告准在高知县处，虽不受亏，大费精神。五月，又与赵思槐相打，亦告在县。其时米价每石三两五钱，食物俱贵，余一家数口俱坐食，兼之种稻十二亩、花豆数亩，排牛车约费二十金，件件雇人，即插秧一节，亦费几两。及至收成时，俱已秀出，多被蛀虫咬死，花豆歉收。十月结算，当头二十余金，欠债五十余金，渐觉狼狈矣。十月定亲，虽叔祖授银礼十六两，其余钗环缎疋羊酒之类，并杂项使用，又费二十金。
顺治七年庚寅，二十三岁。是年大水多雨，五六月更甚，平地水深二尺，经月不退。东乡出门者，俱手竹竿，缉水而走。四月，有祖母膳田六亩六分，在舍房周围，出户即是，向系祖母之弟赵思槐霸种，凡住我屋之人，或有鸡犬出户，即遭其打骂，被其驱逐而去者已数辈矣。今我亲往其地，奚肯受其放肆乎，所以余要种此田。祖母必竟要使我置身无地，必欲使我性命须臾，谋约已定，故意将车在我宅河内戽水，我起而视之，彼即不逊，手持锄头，砍伤我脑后。余即出邑白知叔父叔祖，岂料祖母先在宅内，正说我不好，岂非约定乎!叔祖亦大怒云；“大老官只有此孙，看汝屡屡摆布，快叫管数王成来，同去禀官。”祖母忿恨而去，余即呈准高知县，差严铨提审。差人即十一官，系我好友，到祖母家去寻赵官。祖母对他说：“姚大官是有银子用的，我的兄弟是没银子用，人自在我家，见官时我去说。”天下有祖母留兄弟在家，而与孙子打官司者乎?将祖遗之田与外人，而摆布孙子者乎?总之世上必无，我家独有。此番官司，直至十月而定，彼田亦荒，揭债使费，自此破家，而后夫妇贫极而死。余虽破家，亦稍舒先父之气。十一月，二弟在城患腹痛，病几死，幸归家，自此卧床不起矣。
十二月，卖地栗大获利，年夜归，其年将西边傍宅田四亩五分，种地栗甚好，每亩约二十担。在家卖六钱一担，载至西乡，每百斤换米一石。当年米价初贱，每石价一两也。
顺治八年辛卯，二十四岁。是年在七宝遇张天若大舡归，留我在其舡上，与其弟张菊官同睡。明日约待，等我同归。一路殷勤惓惓，情投意合，亦村间之秀，是夙世之缘。今天若与弟家业大富，住在我舍后刘娘子桥，即其表兄金木官者，住亦相近。有一亲戚，住在陆家行，屡受人欺。地方有孙庆云者，系先祖嫡亲联襟，是陆行镇巨伯，出言人重。庆云之子号元之者，是余表伯也。特同唐桥表伯张元枢往候，托他周全，得保无恙。此人姓张，送余谢金六两，记此知在东乡另有亲邻相与之人。五月初一日送端午礼。八月，外祖亡，母亲归周浦。九月，家人朱继来乡索旧逋，见余与母亲不在，俨然放肆。适值余归，三弟述知，被余狠打，涉水逃窜而去。明日余出邑白知叔祖，叔祖曰：“我正要你来与我管拆陈市安桥楼房。”此房乃刘猛将住宅，周围上下共十八间，叔祖要我将梁椽柱槛等项，逐一数明登账，然后拆卸。谁知法立弊生，正梁之上有帮脊木，湾椽之上仍有椽，墙内有木，地下有砖。初时有匠人来买，只肯出八十两，叔祖之意要九十两，所以不卖。余零卖有一百六十两，将一百两还叔祖，已忻然望外。又零板零木及卖不去者，俱扛送叔祖，叔祖喜不自胜矣。又将昼锦坊一带店房基地，及平屋廿间，尽数卖去，正价之外，不无另有，共三个月内约得数十金，俱还债务去。十一月，母亲在周浦患疟疾而归，卧枕不起，幸煎白术膏加参在内，久服而愈。十二月往朱泾买米，叔祖银百两，二伯母七十两，共籴米百石。往来二十日，交卸外只存斛口米担余，可见生意亦难做。
顺治九年岁次壬辰，二十五岁。是年春，母病竟好。正月十六日，叔祖请母姨夫谈季勳出邑，备酒南坐相待。十八日，送纳币礼二十两，并报日结亲。三月，又付银三十两，赎祖母膳田卖钱清芝者。初十日，叔祖备酒送余往乡，临行，大伯送铺盖一副，二伯送银四两，叔祖又赠我四两。唐家姑娘因曾寄我，故向称唐家娘，实幼时乳我，抚育备至，此时送新衣二件。大姑娘做鞋袜等件，临别俱淌泪而哭。叔祖、大伯、二伯、大兄等送我起身，皆依依不忍，各各泪下而别。余此时因想父亲早丧，叔祖与先祖同胞兄弟，只我一孙，从幼抚养，不为娶妇归家，反将我赘入他家，自此出门，断不思返也。念居乡之始，承母姨夫待我甚厚，俨如叔伯之礼。初择是三月十二日，不料余初十下乡，母姨夫为娶妾故，被松城杨赞王讼在本府，又讼华亭，又讼海防，诈而又诈，不服其翰林之势。趁十六日告期，要余苏州去，因而同至松城，另择十九日申时。不料十六日军门发苏粮厅收状，明朝即挂出。
余星夜归来。十九日辰时，候母姨夫大喜，当日酒筵开面，送余过结亲。三朝往东乡候母亲，盘桓数日，又往南。叔祖见余不归，着人到母亲处寻，又自到唐姑娘家去说，因姑娘系我寄母故也，自幼乳我，若三日不见，必来寻问，待我甚厚，故叔祖去对他说。
姑娘即着人到乡寻我出城，即去候叔祖。叔祖曰：“汝不来者是气我也，我实穷，怪你不得。”随从我到大房、二房去，是日大伯、二伯亦有喜。二伯母留我同老爷饮酒半日，叔祖要我到花园内福亲娘、已亲娘、东宅寅龙处作揖。四亲娘备夜饭，笑对我说：“大官半月不来，老爷甚气，口中自咒，今见了孙子，就欢悦半日。”叔祖曰：“你是痴的，可以赶你去乎?我抚养完聚，竟去而不来，自然着恼。”因此似乎骨肉之情，故仍住叔祖家。四月十四，大伯六十三岁大庆。其时有张提督、韩理刑、姚知县，俱来拜门生、认年侄孙者、通谱者。上台显要如张抚台、黄江院、张按台等，时常馈送，来礼必重，门墙重新热闹，余亦大有利益。六月，寅龙三叔呕血病死，可伤，可伤!嗟哉三叔兮丧胡青年，幼叨友爱兮涕泣涟涟。
情如手足兮誓期永好，遽然杳别兮路隔重泉。十二月廿二，叔祖九十大庆。其日天色又好，本县文武多宫及乡绅士庶，及别郡门生故旧亲戚，男女毕集，称觞拜贺，拥挤一日，家晏戏酌而散。先期二伯在京师，亦归请酒数日而止。自此盛后，再不能见此光景矣!气运盛衰，人事得失，倏尔变幻。故余感慨于心，特将身之折经者，序年次日，分为三节，此上节也。

[book_title]历年记中
世有繁华靡丽，顷刻而化为冰消瓦解；风波万丈，转睫而形影皆无。更阅东坡诗云：“世间何物最相似?一似飞鸿宿岸泥 。泥上偶然留爪迹，雁飞曾不记东西。”余记此乃鸿迹也，虽不能高飞远举，而身涉兵火灾荒、人情恶薄之候，记此以待后人之览焉。
清顺治十年癸巳，余二十六岁。審问母亲三疟觉好，哄闻满州之女发配中国男子，中国女子要配满州男子，名曰满汉联姻。
人家养女者，父母着急，不论贫富，将就成亲，遍地皆然，真亘古未闻事也。二月，有褚良臣者，二伯母堂侄，其父褚集之，亦有名老古板，向来自恃秀才，二子俱补廪，自道自能者也。有友陈长卿，系住在我东乡舍房之东，相去二里，向与我情投意合，时常往来。偶然言及褚良臣有来路银廿两，曾托长卿欲买田数亩，彼时我欲借债，承长卿云：将田五亩抵彼银十五两，冬间有银，还五分加利，倘无银，竟除粮找租，亦便事耳。不料三年米价甚贵，每担价二两六七钱，被他算去银二十七两，本银尚在，其时来讨，被我大骂尽畅。明早他父子来上覆，又被我与叔祖大挥，父子受气无奈，只得恳唐姑夫周全，姑夫力劝，故将陈市安桥市房两间作价十五两还之。我债非独此项也，安得不完!此时我身或在城，或在东乡舍内，或在南乡赘地。四月间，小阿舅假装痴病，实要分家自爨，故我置备锅灶碗碟等物及动用家伙，即同岳母自爨起。因上司与叔祖相好，我在城数日，即有银几两南归，遂逐件拣动用者买，方晓得做人家起。
顺治十一年甲午，二十七岁。四月十四日，长子生，名曰政儿，承诸亲送礼，做满月请酒三日。此儿甚易长。九月初六日，余在城唐姑夫家，未时候，有表兄叶华封来报曰：“海贼舡进来了!”闻者皆失色惊愕，余急出问，门口只见新到李主簿(按：李宙皋，嘉鱼人)领着多人，在街飞走，往北去关城门。我于此时即奔到北城上镇武台，向东望去，只见先有多人挤排在城垛上，忽听海舡上炮响一声，看者滚下来。望见浦内一派通红，因舡上布篷俱用檞皮染红者，自东北而来，往南而去。又见天妃宮(按：是时宫在东北城外沿浦)前火起，因王总镇(按：吴淞总兵官为王燝)掌提督印，他到吴淞去，留大座船在浦边，海舡上看见，射火箭来烧也。又见提标兵四五百名，傍天妃宫扎营，前有大旗八面，一字摆开，大旗后有七八十面小旗，每小旗后鱼贯十兵，各依队伍扎住，听舡上一炮起，俱蹲倒在地。城上百姓大喊曰：“扎甚营，献甚势，岂不惹他来相杀。”因此兵马亦往西，退到北门去。又见营中马匹，俱散放在北门外，一时着急，四面赶捉，你认我认，急忙形状。真所谓攻其无备，出其不意者如此也。余即奔往宅内，见叔祖惊惶无措，我曰：快唤轿人来，且出城去再处。”先着潘龙往西关，致嘱管城门者，要他轿到即开。幸而送得叔祖出城，往寿山去，心中方得稍安。余回转，即到东门城上去探，只见阎知县(按：名绍庆，鲁山人，顺治十年至十四年任上海知县)在城上官厅内，眠倒在地，草荐垫着，一家丁与他敲背，各役俱无，唯言有死而已。顺臾黄昏，城内惶惑，更有几个老鹅头说讹话云：“方才舡上送起纱帽一顶，员领一件，安民告示一道，要知县穿戴投降，他明日竟到松江去也。”又有老人说：“此王者之师也，不用相杀，竟来招抚，明日通耍包戴网巾了。”纷纷讹说不一。忽至更余，潮来，贼舡俱开，南行，半夜到闵行镇，将一镇团团圈住，尽情抢掳。镇民出其不意，妇女受累异常。及至天明，近镇者亦受抢掳羞辱之害。辰时分即开船北行，未时分过县北去，竟出海矣。城中百姓方知是贼，重新惊惶起来，各挟细软衣资，俱出西门逃难。余同唐姑娘家表妹挤出西门，由西转北，过野栗树，至长浜姚侍山家安插。路上又逢大雨，狼狈逃命，甚有内眷从未经走路者，小脚泥泞，一步一跌，牵丝赶队，冒雨而奔，惨状可怜。从来说兵火逃难，不料目睹身经。余既将表妹安放，即归城，东过董家渡，到浦东舍内，探望母亲，幸而地方安妥，并无惊吓。随即由北蔡抄小路至家，家内亦乎安。住一日即出城，是日乃九月十五日也。先到寿山，叔祖、大伯俱平安，大兄亦在，余即进城。才到姑夫家，值周抚台(按：名国佐，奉天人)到，又有许多官员及兵马几千，骆驿不绝俱到，将城周围围住。此时就有人说，不象好光景。是夜姑夫家人多在城外，独我与姑夫及二使童而已。姑夫曰：“大官，看来局面不好，我和你明日早些出城避难去。”谁知周抚院竟要是夜屠城，约子时开刀，险遭此劫，幸苏府杨理刑、本府崔海防极力哀求。据后述云：“此系海贼突入，并非百姓勾引，廿万生灵皆朝廷赤子，何忍屠戮?求至半夜，抚台方允，要二公及阎知事保结。二公出对人曰：“你们今日，百万人多生日。”闻者无不大惊。天明即有安民告示云：“逆贼张名振志图抢掠，突入江浦，谅此海底游魂，何难摧枯拉朽。尔百姓与官兵当协力防御，乃有无知奸猾之徒，从而猖獗，有执梃而阻遏官兵者、有包戴网巾者、有讹言惑众者、有恐喝官府者，种种悖逆，本应荡洗，今姑网开一面，令尔自新，着即还家复业”等语。自此而民心稍定；渐归复业。嗣后调防各处兵马，屯扎于浦滨等处，我邑竟为疆场战地矣。自此以后，贼舡时常突入，沿浦村镇皆被抢掳，两岸官兵防战，亦常杀获首级来报。一日贼舡在陆家嘴抢掠，小张副总领数人渡舡上过去，与贼相杀，竟遇一贼，系藤牌手，长刀锋利，与他对杀，将有一个时辰。张副总马立稻田，不能行走，此贼赤脚轻便，岂不危险!，幸有南门张敬宫者，在城守营吃粮，跟随副总，独自将藤牌连人攀倒，副总下马割取首级，方得平安回来。张副总感张敬官救命之功，赏银五十两、花缎两疋。后提督到，要拔他做把总，因不识字，固辞，又赏银二十两、缎两疋。看来相杀，无论大小，不可轻忽。十月，张提督在福建回，即到上海来，令沿浦筑成桥梁马路，浦岸摆列大炮，浦中嘴上打木桩，又在东沟下铁链，横于浦面。大铁链本县每图派二丈，官府严比，不数日俱有，用滩舡载去，费许多钱粮人工。后贼舡进时，竟将大斧砍断，究竟无用。十二月，提督在杨家嘴与贼打仗，丧失战兵千余、披甲者五百，提督子号小张飞(按：名宗，天禄养子)者死在其内。闻在海口打仗时，风狂浪大，披甲身重，入水多沉，小张飞用挠钩拖住贼舡，狠杀多人，跳在贼舡，因而遇害。此回死战甚狠，亦失坏战舡数只。
顺治十二年乙未，余二十八岁。是年二月初一日长男出痘，至初八日黄昏死，惜哉!五月初二日，二伯卒于京师，七月初 二方有信，丧舆亦已到青浦，大兄二兄多去接。初七日，在日辉桥登岸，停寿山堂屋内，重新成服，做三朝、做七，开丧五日。此时二伯母竟要将褚安立嗣，二兄夫妇不敢声言，叔祖平日亦不喜尔，放任凭二伯母作为。宗族有贪伯母私馈附和者甚多，惟我与大兄不忍坐视，强出头，讲正理，使褚安不敢带孝承立，少挫其气。八、九、十月，余向在城，在馆驿弄大兄家楼上安顿，二兄亦住后楼，所以每晚便于商议，时常为家私事，笔难尽述。冬十一月二十一日，发太冷，浦水皆冰，两岸丈许。十二月初八日嫁四妹时，二伯母还我黄子张招房屋数间，当有沈观舍来僦三间，得银十五两，备办衣饰用去。
顺治十三年丙申，余二十九岁。是年正月十五夜珠儿生，乃十六日丑时也。春夏之间，余学种田起。八月，二兄要我商议。
九月，往东乡五图舍内。因二兄大兄得一确信，二伯母藏银在后，及要夺二伯母租米也。其日到时已值更余，叫起讨账者陆二、谈二，问他几日斛过租米多少，并要收拾房内安置，谁料房系二伯封锁，被我打进，只见堆着好家伙。有花梨凉床一只、椐榆凉床一只、董字插屏六扇、金漆椐榆大椅六把、花梨椅六把、黄杨小桌两只、水磨椐榆长书桌两只、椐榆书架四个、椐榆官桌六只、小副桌二只，及动用什物，件件皆有。因前鼎革时，二伯曾住此故也。
其夜一面二家兄先睡，我与二家人在西厢房内第二根柱下掘土二尺余，只见有大斜沟瓦一片覆着，余喜甚，忙促二位兄同来经目。岂料将大瓦挖起，有一锡瓶，瓶中皆泥，自是错兴。谁知我等归来未两日，二伯母同元祥伯来，竟在堂屋后檐起去藏银一甏，以前藏处又移在彼也，到底花散亦有定数。明日即同管租者至租户家，斛米至晚，约有百石。自大滩舡一只，中沙河舡一只，并搬前项家伙，俱由横沔往南到周浦，因在舡上几日。是夜在青楼饮酒过宿，及至到城，叔祖大怒费气，余索撒泼打家人，告陈行之等，因此西宅与我稍有微嫌，二伯母恨极。其年棉花大熟。
顺治十四年丁酉，余三十岁。是年四月，因老家人吴元受、顾明甫等商议，对大兄二兄曰：“看来我家官私还有，不如将大官进一房科，一可识熟衙门人面，二可习熟文移律例，后日好去作幕，每年可得百金，比处馆者差几倍。”因此乘阎县将去，随入供招房，拜徐翰远为师，学习律例起，自此沦落十五年，后悔无及。
四月初十，商知县(按：名显仁，浙江淳安人)到任，严州府人，系成化时三元商辂之后，大有才名，中乙未进士，因登答皇上，口音不懂，故不能选着翰林，除授上海。初到立比较法，三限一算，分别完欠，不道入帘反为才名所误。五月郎二省到县，为出巡事也。七月同大兄二兄在南翔镇为傅姓赎身也，其时同去者；计来明、褚文超、吴元受等，因他事中说合者，俱在李毓和家。毓和一镇之杰，家甚富。十四日，将银二两，设席妓馆。一妓名沈四娘，向与大兄相与者；一名沈六娘，亦雅丽，大兄要余在彼，即就六娘宿焉。不道至九月，发起便毒广疮，将有四个月受累，吃药吃参大费。九月初十，有坍石桥陆秀才名杉者，世称大族，家资几万，不道赋役繁重，顷刻荡费，作孤穷无告录。其日商知县比较，刎死县堂，合邑哄然，可见征科之迫。十二月二十日长女生。十二月二十三日，本府高海防(按：松江府海防同知高凌云)到，为科场事发，拿问商知县也。是年商公入帘，有关节者甚多，及至揭晓，只中赵半眉、叶苍崖(按：赵子瞻、叶映榴均上海人，顺治十八年同成进士)，不料各省科场俱事发，南场更甚。皇上将是年举人俱廷试，果有才者留之，次者革退，更不如式者亦拿问几名，至明年商公绞死。
顺治十五年戊戌，余三十一岁。二月初旬，高海防来掌印。四月，余同大兄在苏州，为庆贺张抚台(按：名中元，正黄旗人)寿也。
归因内人病，参药并进，又大费。奉上行禁大袖大头顶始如法。
八月初一，水涨异常，平地水深二尺，低处更甚。九月，同大兄在嘉定，为抚台荐与宋知县抽丰故也。不料停舡在县学前，水次有面北小房四五间，住此房亦系上海人，所以认得大兄。其人有女年约二十余，许配嘉定县做门子者。其女不甚做作，自然幽雅。虽料非正路，难免情痴，举动言貌，另有一种迷人处。初到，大兄去拜县官。少顷，县官及衙官城守营俱来拜，送礼。及送寓於积善寺，农民来请，和尚来接。因迷恋此女，大兄曰：“和尚寺有甚趣，到不如浪舡内好，情愿出钱五百文一日，以供眼饱也。”住约二十日，扰乡绅酒数席，因朝廷差满州官到嘉定，清查历年拖欠钱粮，飞马即到，官府匆忙，因此而归。余赋芙蓉如面诗十首，今录其四於后，以供一笑。“红叶媚秋林，迢迢一鹚轻。琵琶江上调，砧杵客中声。斜月松梢外，寒风水面生。依依无限态，不尽梦余情。”袅袅凌波小，亭亭玉体轻。不胜移步处，更是动人情。立月沾花露，临流倚彩旌。栖迟江岸上，尘迹印来明。”“将别芙蓉岸，漫上木兰舟。离情犹耿耿，余思复悠悠。萍合岂无意，波飘总带愁。凄凉归故国，梦为是人留。”挟剑携琴兴自豪，南归乘月渡江潮。闲情欲罢情偏重，愁思难推思更劳。梦里见来犹绰约，镜中剩影又潜逃。回纹奠挽肠回处，木落寒风赋木桃。”是月，海水泛涨异常，闻崇明淹死者甚多。
顺治十六年已亥，余三十二岁。四月，大伯七十大庆。来贺者先拜叔祖，次及大伯。叔祖曰：此大相公带挈者也。五月十六日，申时分，有大星在东南坠地，有声如雷。六月，海寇郑成功突入大江，战舰几千号，破镇江府，围江宁府，沿江府县被害异常。
新到蒋抚台(按：名国柱，正黄旗人)在镇江交战，全军覆没。管提督(按：名效忠)江宁城守营昂邦章京大战亦败。时海兵登陆扎营，在南京城东北一带，约有二十日。各府县恐其分兵来寇，戒严特甚。本县黄浦营有马兵二百，其时奉抚台撤去，系刘中军统领。是日出兵到苏州，抚台赏中军银二百两、花缎八疋，领先锋印，扎营在浒墅关外望亭桥。不几日，闻梁提督偷营一战，成大功，杀死贼兵廿万，郑成功逃至镇江下船，遁出海去。其时有张名振者，在金山寺题诗，有“十年浮海一孤臣”之句。自此杀败后，绝不闻起，想必杀死。各府、州、县钱粮俱停比，我邑幸马提督保全。八月，余因同房徐翰远子字仲爵者，性质不常，虽极相好，时常见他自道自能，故听唐君聘及倪习之之言，于十五日改入兵房。不料兵房最难做也，此时来必军机重务，性命须臾者，余心粗胆壮，略无畏忌。来路甚有顶接马提督，非同小可，反得二十金。二十四日，余在大兄家，值孙酉来报曰：“老爷方才回宅内了，大相公大官人该去会。”余就要走，大兄曰：“我同去。”不料大兄进内换衣，竟不速去。余即先去叔祖，叔祖曰：“你几日出城的?家内如何?”我曰：“在城内多日了，家内俱好。”叔祖曰：“我正要与你商议。你是有见识的，不要忌讳，世无百岁人，倘我天年，还是在城便?在乡便?”我曰；“倘若天年，不独本地官府乡绅来吊奠，抑且有外府乡绅官府，如吴淞赵总兵、松江提督之类，未免来到，乡中如何接待?还是城内的便，但多出丧费耳。”
叔祖曰：“见识不差，我为此归来的。”至九月初一，叔祖忽患泻痢之疾，卧床不起。初二日，即请周浦医生闾芝林看脉讫，只说无事易好的；徐子沾来看，亦说不妨。初五日，李修之府中回来看，就说难可。初七日，闾芝林要去，再四坚留，强住一日，初八早起，辞别要行，叔祖曰：“我明日的事了。明日是霜降，到肃杀之候，凡有病者难过此缺，所以闾先生要去，我已知道了。”是日竟平安，大便不过三四次，忽言“我要菊花看”，顷刻各家人处及亲眷家，俱星飞送来，排满楼上床之周围。叔祖忽云：“为何我眼睛竟不见了?”众人惊讶。至晚有几个老家人来说：“老爷年大，今夜大官人两相公，俱该在老爷房中照望，伏侍终年为是，岂可各归安睡乎!”大兄二兄俱曰：“此言有理。”是夜在楼上床前坐守一夜。叔祖独谓我曰：“知县为何不来望我?”我对曰：“知县昨日来的，管门人回答去的。”又曰：“我家穷甚，怎好!”我曰：“公公不要忧，我们各人多是穷得来的。”半夜后，叔祖又曰：“你们坐久了，竟自睡罢，我今夜不妨。”因此余同大兄俱在二兄家吃点心，将就睡去。至初九日早，叔祖亦如昨日，竟清爽些，至晚仍旧在床周围坐守。半夜后，叔祖曰：“大爷年大，几夜劳苦了，我好在这里，你们各去睡罢。”说了几次，余与大兄仍旧到西宅二兄家去。
此时惟二兄搬进在宅内，大兄还住在馆驿弄老宅，我亦在大兄家，所以夜深不便归，在二兄家吃点心。将要收拾睡去，有老家人潘龙来报曰：“老爷病凶了，相公等快去。”余急急走到床前，只见公公大声曰。“我热甚，可把柿子来吃。”大伯说道：“柿冷的，不可食。”我曰：“病已如此，就吃何妨。”大伯必不肯。倏尔叔祖曰：“我不适意，可把枕头垫高些。”四亲娘便把绵被垫高，放老爷睡下去，竟气绝矣，时年九十七岁。呜呼痛哉!吁嗟叔祖兮维岳降神，功名政绩兮四海知闻。运逢鼎革兮明哲保身，两朝贵重兮百岁名臣。荣封三代兮荫及家门，抚我育我兮情意弥殷。胡天不憋兮泰山其倾，自今以后兮无复仪型，瞻仰吴天兮奠慰我心。
又有怀方伯公五言一首；“忆昔繁华日，时叨雨露新。画堂铺锦绣，书阁毓麒麟。维识妍和丽，安知贱与贫?可怜今寂寞 ，回首泪沾襟。”是时大伯在床前椎胸号恸，三位亲娘及一家上下俱各大哭，簇拥在床前，随将八十岁时做好寿衣穿换端正。做荆岳道时买归沙板，九十岁时做成四片，藏好在楼下，此时抬出。真香花紫实，价值几百金，人人说虽有千金亦无处买者，是老爷之福。
记此凡送终之物必该预备。至天明各乡绅俱到，惟陆云翔放声大哭，可见情义之重。未时入殓，大伯付我银二两，买布十疋，结孝堂。大伯将凉床一只摆在孝堂内东边，余藤条一只在西边，家人等俱地上睡，看守孝堂，随择九月二十日成服。叔祖未满六十岁时，叔祖母去世，终身不娶，只有三位姨娘。长者四姨娘，奶奶在时就是有的，更识几字，所以重用，凡银钱出入，俱系他经手。
其次者福姨娘，性仁厚，温重端雅，待我甚好，其意要我承继也，不道内有力阻者。凡有星卜者，必私自与我算命，问我后日好否，如此至情，不料不能报答，至今心中怏怏。其三即已亲娘，生寅龙三叔者，因性直口快，所以见怒于群小。后三叔进学，又毕姻，故去姨娘而称亲娘。叔祖亡后，三位亲娘斩衰守孝，朝夜哭临化纸，亦少他不得。十月二十开丧五日，松江提督来，府厅来，吴淞赵总兵来。请陆知县题主，本地乡绅祭奠。每日支宾酒席执事家人工食，件件减省，费去二百七十余金，送来助丧者百金，亦开销在内。阀灵之后设处举殡之费，大家忙极。西宅伯母卖程中甫行屋一百五十金，我与二兄同去，要刘仲赎身银一百八个两，四面八方极力收拾，方得摆九糖饭执事礼仪。十一月初七日，余往府城，为迟盐院考察也。初八日，天大冷，考察时余同去者，倪孝则独累。初九日归，不料马提督在吴淞，要过浦滩舡五十只，差夜不收在县等待我归。又因县公还在府候送盐院，叶时无主，只得同小甲王仲自去提拿。幸潮小，城河内有六七十只，明日派定，造好册子。不料摇出郎家桥，四散摇去，因无押差，故提督差甚着急。王仲叫唤来者止有二十六只，是夜在东沟过夜，鸡鸣时叫各舡户放舡北去，不料西北风大，天昏寒重，竟摇不下。余舡由小甲自摇先往，将至界浜，只得近北岸，忽闻赞号声响，差人着急，同我上岸。无处寻路，幸闻犬吠声，料是人家，走近叫问，方上大路。直至吴淞，面复提督，几乎受累，幸旗鼓厅徐燕公据他说。“你们陆大爷与我最好，方才自我说了发到这里来的。十六日老爷准要过浦，五十个舡，少了一个砍你的头。”余同差人回至界浜，星夜赶回上海，县公已回。重新出牌，着六门四渡口各舡户及各镇耍船，又判封皮五十张。此系军机，说着马提督，谁敢有误。两日齐集，十五日到界浜渡口扎营，仍有二百兵马。先渡两马过去打探，牟参将走到舡边来与我商议曰：“你在此辛苦了，舡内俱要垫草便好。”我曰：“有银子没处去买。”冯把总曰：“那里去买?人家有，找了些就是。”我随分付曰：“摇舡的，你们快去打垫草。”顷刻之间，近岸人家十余堆稻草，搬抢无存，亦利害事也。少顷探马回报：提督由大场镇回松江府去了。
此番虽受辛苦，仍有廿金。自此不愿做，大伯手书一封，除去兵房卯簿。十二月初一忙起，此时有表兄顾在公精于丧礼，件件妥当。孔孝伯系赞唱礼仪者，送来仪注一本更详细，并应用物俱开载，或备或借。先五日应做事件，先三日应做事件，先一日、本日，详密备载，纤毫无漏，可谓能事人也。凡书写告示，皆俞文叔派拨，队伍整齐，管摄备办等项，皆在公斟酌，设处银钱发工食、点什物，我与大兄二兄参酌料理。先期仍开丧三日，至十六日半夜，孔孝伯同大伯祭开路神起，祭丧舆，祭大门，告祠堂，别家堂，别灶，弄到天明起灵落旒，方欲发引，天即下雨。及至出城，竟大雨，纸作俱坏，一时送丧者多泥泞难走。到山时雨止，县中送执事人役，营中送兵马队伍旗炮等，兵马队吹手俱冒雨送至寿山。
少顷雨止，大兄招返，仍摆队进城，我是亏薛舍搀扶。费无数心机，竟被雨坏。下午大兄出城看老爷落圹，大伯曰：“大相公快去收拾祭桌上收来东西。”大官照管封金门，谁料匠人七八个，俱不晓得打三色土的，看来不像。连叫老家人陆孝来，方晓用细石灰三斗、黄土二升、砂一斗，糯米粥老酒炒和，手捏去可成团，抛去要散开，然后用夹板夹住，畚二斗半在板内，杉木槌慢慢打成，直要其声如钟磬之声，方再畚进去，再打如前。封一金门，数人用力，两日方完，用老酒数坛、糯米一石。当初打成此山，费几百金矣。记此使日后作事者知识其法。余自十一岁时痛遭父亡，十三岁十月在叔祖处起，供给读书，抚养定亲。至结亲时，因叔祖竟将我入赘乡间，为此稍拂我意，所以一心竟住在乡，时常往来，倘有事则我必在，共二十余年抚养之恩，至此休矣，何所倚赖乎?其年官收官兑起，上海县漕粮十万七千有零，向来民收民兑。通县三百余图，每图审定五年里役，周而复始，轮年承值：如兑收也、里催也、总甲也、塘长也，其余办粮者谓之排年，收兑专管收本图粮米，运贮漕仓，兑与旗运，不独交兑时旗军勒掯，甚至每石加增米色。纲司话会、淋尖趯斛等项，约费二三四钱一担，抑且粮道衙门及本府督兑衙门，上下俱有使费。本县粮厅总书管班等项，亦有旧例。廒口斛手、仓门总小甲、巡仓等役，亦有使费。
种种破家者甚多。分催者专管一图白银，完欠自他比较；总甲者专管地方人命强盗打抢等件，有则先出报单，若犯人逃走亦要他捉拿；塘长者专管开河修筑力役之征，皆每年轮充，费银难料者。
有新场乡绅朱绍风，此时任户科给事，采访民情，特建议官收官兑，革除兑收名色，件件经画详细，朝廷依准，奉旨颁行。自顺治十六年起，本县用收粮官四员，分派十万漕粮。因初时立法，其弊甚多，所以各区图粮里有杰出者，动公呈攻击四收官及总书张万里、周仲仁。不料收官漕总，竟将公呈为首者二名，贿嘱宫兵道(按；分巡苏松兵备道宮家壁)砌列仓棍，送马按院(按：名腾升，时为江南苏松巡按)访，时值按院到县趱运故也。其年运官周三略与陆县公(按：名宗贽，临清人)鼓噪几番，旗丁打死百姓，百姓亦打死旗丁，申报上司，溜院会审，周三略问斩罪。
顺治十七年庚子，余三十三岁。是年二月初八日，母姨夫谈季勋，为攻击漕粮弊窦，被陆知县送按台访，受累过不得脱身。
有沈养萱、叶伯皋求陆知县出释放文书，顷刻央人写就，盖印发出，此时谈门宗族及亲友，仍有廿人在寓，众口交推，我去得妥，立刻动身。沈养萱、叶伯皋送我出小南门，往北，由北门至静安寺，时寺僧蔡淡然欠我房价十两也，见我远去，极力设法银一两还我。谁知幸有此项，星飞赶到苏州，闻按院已过江去矣。直至丹阳，方晓得在泰兴行事。随至泰兴，把文书投进，明日发出，仰县释放，又星夜兼程赶回。一往一来，不过十四日。在镇江值清明日，看男女游山，景色绝佳，归时有征途十咏以记之。七月又与大兄在南翔镇，在妓女沈四娘家住两日，六娘已适人矣，到此旧地，不无闲想。八月，崇明水师营提督拨右营王副总(按：名光前，崇明水师营副总兵)驻防上海，据虹桥南艾宅(按：即明通政使艾可久宅)作大衙门，带来都司二飞千总四、把总八，传宣内丁材官之类，约有万人。民房略大者尽被占去无遗，东门内陆家大宅(按：即陈所蕴日涉园故址)为周都司衙门；北门褚家人宅向开标行者，为杨都司衙门。千把总合城住到，甚至每十家出房一间，供养一兵。每日清晨，六处衙门吹打，乐声鼎沸。其六处者，黄浦营参将也、都司也、亦有二千总、四把总、水师营副总及二都司，海防又驻扎上海在西察院内，记此知百姓骚扰之苦也。十二月初二往苏州，为母姨夫官司也。母姨夫自受害之后，即告陆县公及四收官、邓县丞、唐照磨、及城守营王把总、乔斐翘，并漕粮总书张万陵等在淮都处，发粮道及兵道二衙门会审。当时同事者有颐凤图、沈仰萱、叶舜芳、沈尔强、孙仲仁、赵圣庸、闵条侯、颐宪臣等，俱在苏州寓双桂堂内，粮里被害人等，过差等项，约有百人。支应动用，非同小可。四收官情急，仍将银来买和，惟求少执款头。守至半月，是日元妙观内会审，凡系告被及收粮书办，俱芦枷锁项，点名进审。苏州人看者亦多。陆县公被粮道声言几句，再不敢说，惟顾凤图与母姨夫侃侃长说，逐件对质，以兵道粮道甜言安慰，将总书资三十板，随发松江府画供。时张按台(按：巡按苏松六府御史张凤起)亦到松江，因而俱归。直至二十二日太守及理刑会审，亦责总书三十板，备文详覆。记此知为合县之公事，亏几人费心力，至今受益也。
顺治十八年辛丑，余三十四岁。是年正月初七日，帝崩。不数日有报到，新君登极，时年八岁，改元康熙。一切军国人事，四大臣互相赞画，摄行相事，竟致太平。正、二、三月多雨，小熟歉收。其时涂知县(按：涂贽，临清人)征粮甚迫，比较严切，百姓无措，多借营债，情愿加二利息，如过期还有小利，稍不如法，拿到家去吊打，惨状万千，顷刻几倍，破家者甚多。三月内唐姑娘家表妹，自褚文余死后，即归守制娘家，至此数年，不料与弟妇不睦，渐有口舌，余再四劝解。准约四月初五日要会我，竟随意在乡，至初六日竟寻短见。幸余初七日到邑，忙去劝归，送至东乡老宅。隔数日，姑夫付我银二两，备办锅灶碗碟及一应动用家伙，我又贴银一两有余，方得载老亲娘亦到老宅，与大妹同居。我隔数日必往东探候一次，住几日方归。六月初十日，兵部尚书苏、刑部尚书索、大将军刘、总督部院即抚院朱、提督梁，为遵旨会阅江南事，按临沿海等处。是日所到之处，下属迎接，供应浩繁，从古未有。兵马亦多，经过处人家俱搬入腹内避去，及至到并无骚扰。四、五、六、七月大旱，城市乡镇异常祈雨，直至七月十五日方雨，本县地界尚有不及者。十六日大风，高昌渡覆渡舡一只，溺者百人，死者六十五人，二十一保限上归者居多，我地梁君实与焉。尸首九日方起，甚有奇异等说。是月二十七日次女生，其日我在松城考察回。八月奏销官儒钱粮，本转，凡欠分厘者俱革退。本县只留完足钱粮秀才二十八名，孥问欠多秀才十二名，欠多乡宦一人，其在任者俱削去缙绅之籍，休官回家。此奏销之始，可见催科利害。所存秀才名曰与考生员。十月十三日王知县(按：名孙兰，洮州卫人)到，余管办刑房例。十一月，抚院朱自他起奏销例，坏江南乡绅无数，不料亦被论，拿问去。
康熙元年壬寅，余三十五岁。審问因旧岁大小熟全荒，米价骤贵，民大饥，流离就食者甚多。县公设法在广福寺、积善寺二处给粥，日两餐，惨极。又耍奏销各项钱粮，有产者亦窘甚。四月，麦大有收，至秋间风雨不时，种晚花者俱大荒，早花仍有担外者，稻竟好。三月二十八日，唐姑夫六十大庆。其时有嘉兴府南浔镇人朱姓，据说其家有几万之富，养一子，少年聪慧，无书不读，为擅修国史事发，全处死。连累浙直二省富宦名家廿户，并害现任宪司官府俱削籍，构成大狱，处死者百人。妇女皆发配满州，用囚车解北，见闻颇惨。此江南第一巨案也。七月二十二夜，遍地鬼声，余在城中听得，及至明日，街坊深巷，无不说者，及至归乡亦然。八、九月疫痢盛行，十家九病，献神化纸，并送鬼者满路。九月二十八日，寄母唐姑娘六十大庆，时表妹已再嫁吴元官矣。十一月，吴元官为赌输营债，同大姑娘潜住吴冲泾口，使李二来通信。
康熙二年癸卯，余年三十六岁。是年春雨连旬，夏间甚凉，至秋疫病时行，连村合户俱病倒，家家献神送鬼，甚多奇异。如献神送鬼，用火酒建烟羊肉之类，更相讹言神鬼系外省来者，俱属阵亡之鬼。不意内人于七月二十六日病起，至八月初六忽然见凶，不省人事，问卜献神。初八日，死去复苏。初十又死去，备办衣服棺木等项。十一日，抬柩回来，各家关门掩户。岳母亦病，至亲无一人，夜深时气绝，我去叫两人来收拾入棺，而身尚溫。至明蚤省视，微微有气，已复醒转矣，声息低微，极听方得。
数日不食，即参汤亦不能下咽。一时醒来，忙促无措，只得先将米汤来灌在口内，竟咽下去，渐次救转。又献神送鬼，更多鬼话，我从来不信者，至此方知真有鬼也。虽幸不死，卧床两月方得复元，从前所做之事，及所放物件，毫不记忆，亦一异也。此时阴雨数日，水涨，出入俱跣足。东去寻母亲，母亲亦病，三弟亦病，家无健人。九月十九夜，东头蔡兔来回报母亲病稍愈，忽灶下火起，惊吓转凶，连夜去候。至二十日辰刻到舍内，母亲曰：“你来了，我家穷，放你不下，倘我去世，你一时无措怎好?”我曰：“母亲不妨，只要你健，倘有疏虞，件件是我料理。”母亲曰：“你可料理，我就放心了。”因我到，宅上人及近邻俱来望，我出去谢他。只听连声叫我，我进房，母曰：“不适意，你来把枕放低，使我睡。”我连忙放低，母亲睡去，不料从此逝矣。呜呼痛哉!吁嗟母亲兮罔极之恩，育我抚我兮爱惜弥殷。念之望之兮祈我高腾，愧余不肖兮有负母心。早年丧父兮只影孤形，祖母构隙兮忍气吞声。培植三子兮历尽艰辛，冀得成人兮郁志可伸。东西悬隔兮甘旨未曾，胡天不吊兮遽赴幽冥，号天长恸兮无复遗音。此时有乡邻陈后愚者，当初伊父因为官司，投我祖父而来住我舍内，后自起屋，在我舍房之西，知我到，即来候。有钱子云者，现住我屋，俱年六十有余，向来老成，见我哀痛，劝云：“大官人不是竟哭，快收拾终具要紧。”我即就央他两个替我去看，不一时回来。据云：铺中虽有，皆不中用，想得唐姓者新做寿具一口，鼓吹上寿，倘借得来，即日照式做还，仍将银八两付作铺潘凤愚就是，临期叫吹手送去，虽多周折，然其物坚固。我即应允。他二人即去借来，星飞差人到城中买布，并成殓事件，夜半入木。余过首七享祀毕，然后南归，中心苦极，不两日亦大病甚危，幸饮糖汤而上下气通，得不死。是月内，有方秀才是新场镇巨族，因欠钱粮，奉陈知县(按：名以恪，山东峄县人)签拿出邑，刎死在县南差人陈五官家。
余自十月初一病起，内人尚未离床，儿女又小，心中焦躁，数日即起身走去，竟扑倒，可见病极。急欲东去，无奈何而止。十五日云官来报，妹夫何念修死，钱子云死，并其子钱佛官亦死，妹亦大病，宅上无健人，可惨可畏!而岳母劝我再过几日东去，直至二十二日往东舍内，过五七享祀，随就近至县中。承好友倪习之云：“十月初一，陈县公将你名字改工房经制矣，如不愿做，快去周全。”不料新官将到，卯簿已送去，无可挽回。随又病于祖母处五六日，窘状异常而归。十二月二十六日，邹知县(按：名宏，江西庐陵人)到任，余在城中过年。
康熙三年甲辰，余三十七岁。是年正月十六日，大表妹到祖母家，与余同住。为吴元惹祸，被族中兄弟赶打出来，竟在伊母舅王侍元家，寄母寻我去要我请归同住。不料晦气进门，其夫乃十恶不赦之人，住我家八个月，了我百金，又为他受累，姑夫知道方寻去。县宫拿我做工房，余不愿，将余收铺。在铺内会见一友蔡宗玉者，年十七，聪俊异常，亦系读书之家，尚未弃书本，更善吟诗，与我同志相得，颇不寂寞。二月初一，递过愿充甘状而放，又要周全宗玉出来，陪伴五六日归家。值乡间拜仟做驱瘟道场，疏内云：“百年之内，无去岁之瘟灾；廿里之中，无一家之安泰。”
四月十四日，安缉大人王巡临南汇地方，是余承值，一人兼管供应铺设，繁难异常。忙有半月，费一百三十金，又为槽刀误事受累。此番出门时，表妹大姑娘曰：“供应事烦，可带元官同去，要他照望，亦是好的。”不料同去，托他银子，竟多存匿，约有十五两，又将料刀十四把藏过，以致误事。随巡人等将跟官管班打坏，余又费数金。后县官归，又着我立赔槽刀三十副。及至元宮匿去者，只当得八分一把，伊所得一两二钱，害我费四十余金。
记此知无良之人，断断不可与近。五月初五日，在苏州寓府前顾思耕家，为解杉炭价也。初到即会见张若书，偶然说起，岂料若书与局官父子相好，随凂他与局官说合，必不肯收折色。是日扰若书，出胥门看龙舟，直挤至阊门。酒舡并内眷看舡，挤满城河，有四里长，比我县大不相同。明日由松江而归，扰府工房周奕甫，而东归至家。初十日，即往坍石桥东，买沈晋生宅房三进，拆归烧炭。时值黄梅，人又忙，天又热，搭盖凉棚烧炭，不五日满一千斤，星夜拿舡解去，方得太平。此时因大将军吊取火药十万斤，郎二省又要解去江西十五万斤，军令严切，火药局都司着急，日日禀抚台，发木签，催提各县杉炭。未几差提经承严比，所以华、娄、青三县，俱受责三十板，惟我有炭到，抚台面谕，发局验收。局官钱姓，系嘉定县人，向随孙初暘(按：孙元化，嘉定人，从徐光启受西学，精火器，崇祯时为登莱巡抚)在辽东，惯习火攻，精造各项火具，如火箭、火雷、火砖、火罐飞火球等件，余得逐一看到。其子钱振公在局内监造，其父另有衙门，在局之西。两边俱耍使用，有管班、门子、长随各役，局内有验炭、称炭、筛炭、药匠等费，又送钱振公藕粉、桂花饼、凉鞋、糕饼等项，共约费数金。
解过即有批回。钱振公曾做苏松道差官，与张若书同事，故甚相知，有意气，请我与若书饮至夜深而别，亦可谓善全矣。六月二十八日，九十五图秦汉如、沈人全、王元祯等，来包图内一年杂差，言定一百六十两，陆续交代，不满七十两，而此时杂差义多，故辞去。七月，康行之为钱粮急迫，将住宅卖我，当日定局，七月交割我收管。我为迁移尚未定，仍让他再住。是月海潮泛涨，冲坏黄家湾护塘三里，并零星坏处。镇守苏州祖大将军(按：名大寿)撤回京，捉舡甚急，要大座舡数百、小舡千号，惊天动地，与韩抚院(按：名世琦，康熙元年任江苏巡抚)作对，幸善全而去，舡连几百里。苏州东北半城，向为满兵住扎，号为满州城。自进娄门直至齐门南大街止，皆兵马所驻，民居多被占去，百姓无一人敢住。其地每年三月，放来马一千匹，赶至川沙一带，沿海牧养。
凡至每月初三日，又来马一千换班，着县要渡舡渡夫，并要供应，管马官兵房受累之极，幸得太平。九月中，闻韩抚台出巡，县公派我承值南汇一团，忙甚。至十一月十五，方到松江府，私行亲访，府县各役重责五十起八十止，共二十五名。二十四日余在南汇，赶到府城考察，登答许久，幸而太平。据抚台说：“本官填你懒惰，免你几个板子。”方晓得填坏贤否也。至晚，就县公舡上同回，又星往南汇，铺设民房十二座，收拾守府衙门演武场等处。
二十八日起马至金山，飞马来报，即齐集厨子，分派各衙门；供应事物：宰猪十口、羊十只、鸡一百只、鹅十只、鸭二十只，分包白米、红烛、山炭等项至一夜。初二日辰刻，头站到，差官姓张，据说是千总，甚好。相送银四两，竟不要，彼云：“只要不误，就是好的，何苦要你银子!”余挺身承值，又承南汇营守备及阮把总亦甚好，凡内传出，有一时无者，彼即着蕾中管班去，曰：“姚纯如在那里忙，你们通去帮衬一帮衬，若要银子，到我处来领。”营中几人，尽力来料理，惟有管马者姓曹，系抚院内司，将余并粮房直至四鼓，逼去银共十两，得银后即曰：“快收拾，我们要去了!”头站去不多时，随巡各役俱起。天乍明，抚院亦起，兵马先行，然后发炮起马，往川沙去讫。即忙进察院检点，失去绣帐一顶，并后堂被一条、银镶杯六只，外边收拾槽刀三十付，止存小马槽五个，刀无一把。此番接官又费一百五十两，本无讨处。初五日，归家。初十日，闻抚院拿兵房、工房各书重惩，打至五十起八十止，俱收大铺候发审，余幸无人告发而免。十二日，至东乡，将舍房拆去，因无人住而门扇俱被偷去故也。将母亲灵柩权厝基地上。十五日出邑，县中另是一番光景，同房七八人俱被访收禁，事件又多，又奉严禁，不许如前滥差。又值岁暮，凡行过事件，各上司俱要岁终册。千难万难，独余一人承值，倩人书写，直至二十七日方完，打发府差去讫。其年花稻俱歉收。
康熙四年乙巳，余三十八岁。是年正月初六日，在乃臣家吃年酒，县差董成来云：“太爷有票。”差人在县故也。即时骑马出邑，会见府差戴二如，并签差陆君甫，言及太守初四日差票，初五日有签，着册房要该县应差图分册，并要开填某系志载荒图，向来免差等式；着工房耍府志一部，同册赍送抚院，以便查对。初七日，城中遍觅并无府志，只得买县志一部，装钉送去。初八日，县公请各乡绅在明伦堂公议，抄筑漴缺(按：时漴缺为海舶辐辏之所，阛阓綦联，百货骈集)石海塘事件。议毕，官即带余至后衙，与我商议云；“抚院要册子，计开应差、免差者，其意耍官儒图一体当差也。若论抄筑海塘，自然应你去登答。只说本县自十六保起三十保止，共有三百余图数，内有二十八、二十九、三十等三保，因吴淞江淤塞，向系荒图，漕粮通是没有的，止征白银尚且完不起，那里还当得杂差?若问起官儒图，你只说：虽是奉旨与民一体当差，但本官在地方，未免作养他一番。凡系小差，如小夫、钻夫、水夫等不差；凡属大差，如修筑等项差的。你去只说是新到房科，上年事俱不晓得。小心些，你去即来回覆我，着册房冯伯先同去。”说罢，出宅门，府差亦在，册房冯伯先亦在，即刻出城，至七宝镇已是黄昏。饭店过夜，明早起，四个人飞走。由凤凰山落北，至北干山，趁一苏州舡，十二日到昆山，遇见太守舡回，星忙收拾，上太爷舡去。因太守睡去，直转至陆家浜，方得投文进去，奉谕青浦回话。是日大冷，余在太守舡上，承管班姚仁甫好意，说：“上海两位经承在此，汪厨司你可暖酒一壶，与点心请他。”不料被他多劝几杯，一时头晕身热，起来异样不快。又承座舡婆年约三十许，颇洁净，说道：“相公身体不快，可就在此舱内，把绵被盖暖，睡至出汗就好了。”余果听他言睡觉，只听岸上准有百人接太守，及县宫、儒学、城守营等官，俱在岸上唱喝迎接。至青浦南门停泊，天将明矣，尚有更夫击柝。我同冯伯先即时唤起差友，上岸进城。县前亦有卖羊肉面者，随叫他速下起来，吃过如飞出城。太守已会过知县送出，在舡头声言，竟将府差戴二如及冯伯先重打三十。余幸无事。冯伯先立刻发批解抚院讫。余曰：“解抚院不是空身去的，且今日转到府中设处盘费，明日叫舡星赴苏州未迟。”府差听我即同回转，由天兴庄至神山。
因冯伯先打坏，故难到，直至黄昏进城，在戴二如家过宿。明日一面设处往苏，我又扰二如。独自东归，经过提督衙门，见各营将官俱到，人披锦绣，马挂雕鞍，挤拥辕门，扬威耀武。向闻阃外将军令，今日方知是不虚。二月，县公着我后衙修理，并备办日用什物。二十八日霹(以下疑有脱漏)有本府火票立提押解，抚院批差张顺立要起身。余曰：“府差何人?不先说蓦地送批押解。”
张顺曰：“府友谢茂生。昨夜发我批，上填明日到的，故此速去为妙。”余想，到府即要苏州去，抚院处未免有使费，一时无措，同差人泥途南归。明日多方凑处，叫舡一只，动用食物俱备舟中，星夜前往。初一日早到府城，会见包玉衡，方知有抚院差坐提也。遂央玉衡并周奕甫周全，费银几两而不去。其夜在府城北门外，扰顾继贤家。继贤系海防厅差友，为烟墩、桥梁、马路，并修护塘，因自他原差也，所以为我即请府房包玉衡、周奕甫相商。
其家内亦体面，是夜设酒三席，十大十小，列东、西、南而坐，总是为我，约费他三两有余，亦见多情。不两日有苏常道差官到府，因镇江大将军巡视江海，故差官来，着府县修理桥梁、马路、烟墩等项也。余见华、娄二县工房，竟被他诈，余心甚不平。及至同我回县时，余诱他曰；“上海有三百余图，每图一两，就是三百，只要随我往沿海沿江去。”彼意欲得之急，即会过县公，随我与赵巡检出北门，连道差、府差、厅县科房，共马七匹，由沿浦而往东北，相验马路桥梁，着落该图填筑坚固。如有桥处所，俱要帮搭栏杆，铺垫平阔，先有差人在前唤桥路，该图总甲起夫修筑，并供应等项。是夜至太平寺过宿，总甲送供应来。赵巡司曰：“你们几个是有体面的，你们快去，我转来即要完工的，后面有道差、府、厅差，通是要银子的，你们不要见他，我与姚相公是不要银子的。”自此一说，哄闻传去，竟修桥路，不用馈送。道差随了两日，见此光景，竟要我回县备文回覆。谁知我与赵巡检照会，巡检曰：“姚相公，你去我也去，面禀大爷，若是要修桥路，要不得银子，若要银子，修不得桥路，就是道爷处，亦讲得过。”道差无奈，只得先回县去。次日，余同巡检至寨城，因大雨，夜扰张尔垂家。尔垂系沈慕春亲家，亦是总甲，所以款留。明日过浦至庆宁寺。十五日至高行镇，适逢迎会盛极，又做戏。是日总甲来会请酒，明日即至护塘会章巡司，托他趱修护塘一带桥路及水洞处所。余与赵巡司由界浜南岸沿浦而回，即往龙华而南，修筑马路、修葺桥梁。因天雨，住宁国寺两日，着差唤集傍浦一带总甲，星夜完工。随至邹家嘴，往西至闵行镇而归。讵料县公为将军事宜，差徐昌到家同大郎出邑回覆，官已晓得我在闵行，着差人送大儿到祖母处，此时因年仅九岁也。五月，因督修后衙，派乡图十个顶值，出银备料，免其一年杂项差徭。每图初议六十两料价，内扣缴公费银二十四两，与本官存四百两，在房承值，一应逐日动用物件及修理料价，不料差人收侵，杂备又多，反多受气。十月初八日，李大将军(按：名显贵，镇守京口等处)在镇江圈山起马巡临，催修桥路、烟墩、城垣甚急，星夜往护塘，填满蔡家水洞。赵家浜对直顾家水洞，因上年海潮冲坏，上虽搭木桥，恐不坚固，余又恨他久不修理，立起地头夫百人，三日填满一个。如护塘一式高广，使塘外人家舡只，不便往来，所以警其后也。城垣烟墩，图中顶修者俱有完工呈递，余始放心。韩抚院差官来看，俱无异论矣。同在沿海及沿浦归县，即结状与彼，即往府城去。十一月十二日，府中又发火签到，为岁修道署银两也。十四日，同签差往府。十五日冬至节，用银六钱，改限二十日比。归时值大将军到县，连夜要一团南汇去，同四五人在外过宿，约半夜起来，不料至渡口，传说将军兵马俱往松江去。因而飞回打探，惟见兵马挤出南门往西，此时喜极，省费百金。十二月初二日，县公苏州回，差周君远、龚惠卿要顶修公费，甚急，将我收大铺。是日家中岳母病亡，不及见面盛殓，初十日即出厝基宅之东。十六日，寄母唐姑娘因要往乡，抬轿到铺，前来望我，滴泪而去，可怜可怜!十九日得释。二十二日，缴公费五十两、布三十疋、银镯一对、绸衣数件、黄珠数粒，可见官府之贪。其年种田在康家宅，新得田八亩，花豆俱荒，幸米价甚贱，每担两许。邹县公比较，一概三十板，当役者破家。至二十八日，始得南归。二十九日，至周浦上店，匆匆过节。
康熙五年丙午，其年余三十九岁。因旧岁跋涉，异常辛苦，不愿至县。正月二十四日有签来，因县公要我管比各项修理，故特差人来也。明日到邑，实对官说：“二年多费，欠营债百金，难于措处，若充役在县，将何抵补?”承县公曰：“案上无人，你比各项完工，自有另处。”余无奈，勉强管比一月有余，受责差人及图中诸友，似觉生怨。故余官之里宅，外之班头，再四嘱托，案上有未完者，件件托好友带管。三月十五日，一意回家，绝不至县。
是时，有明季封在河南为安昌王者，自清平定河南，其子改为徐二官，逃匿已久。不料潜居泗泾东北龙居庵地方，结识无赖匪人，有周浦塘口凌天、梁家角王安等，纠党打劫败露，招出徐二官谋逆一案，连累多人：问凌迟者二十七命，斩者七、八十人，子女及妻俱发配满州(按：曾羽王《乙酉笔记》亦有记载可参看)。周浦镇西三里，有蔡宿一者，向系巨富，因好侠好客，结交宫府，虽系秀才，竟如乡宦。有徐上欣来谒，宿一款留之，甚欢洽。后值天寒，曾借绵衣一件与之，后其人复来，宿一他出，内使人索取前借绵衣，其人怀恨。后其人亦系贼党，谋逆事败，指扳宿一，宿一全家籍没，身死江宁狱中，妻子流满州，至六年分十一月十四日处决，死者俱戮尸，骨殖抛弃。记此为交不择友之戒。四月二十九日，谈季历告御状，江南哄闻，将邹知县、张天德、张涵生等二十五人告准，亦奇事也。邹县公差沈豹远、徐大受往京打点，不料季历又在五城兵马司出首，连夜差满兵围住大有字号，会同各衙门听审，夹打招成行贿一案。连累店主张期凤，即张提督第六子也，系上海潘公畏之婿，所以投之，并余可如等俱收监，沈豹远死焉，徐大受发回候审。六月十五夜，余在大兄家，大伯着妇女来寻，随即去会。疑有事故，不料竟言久不见侄，思想故也，并无他事。岂意自此会后，至七月即患痢，至八月大凶。我去会，只说：“我家穷怎好?”可见长辈临危只言穷者，岂自忧哉，忧后入耳!九月初九，官差管班来传我，修满州公署也。是时朝廷差刺叭章京三员、笔帖式二员，巡视江南南界，住剳上海。星夜修理衙门，太守亦在县，日来两次，半夜又来一次，自初九日起至二十四日，方得完事。交割总甲铺设，幸我承值修理者，乃学宮西卢明仲住房，直通沈兰若住房，两大宅通连，内在厅上做地步，后厅造火坑，西厅做厨房、各披甲住房。每日夜值匠夫几十名：大木匠廿人，泥水匠廿人，锯匠廿人，漆匠数人，铜匠、铁匠、糊裱匠等廿人。每夜油烛，总甲支应，至天明放出。昨日值匠小夫、三铺总甲，又拨每铺三十名，逐名点进，余一身承应几百人，半月不合眼，手中不停笔，廿名听差，星飞摄取物件。此时各色铺户亦苦极。二十五日，出公署，竟睡一日。二十七日，满州大人已到。
二十八日，公座毕，又有许多要用事件。二十九日，毕集五处经承，进后衙，与官商议造修理衙门及一应铺设物件，备办料价。
蒙官慰劳云：“你们五个书办，真正劳苦费心了，本县把十五两银子赏你，你们去谢个天地，大家饮一会安心酒。”谁知官意因章京到县，馈送供应等费约有五百金，竟要增在料价内开销。如我止领过料价八十两，如何增得一百，故议而再议，凭官酌判。凡领银百两，带增供应银九十，故余增银七十二两，星夜造册三套，备文详府讫，始得完事。岂料二十五日大伯病亡，又忙几日，十月十二日成服，即开丧两日。十一月二十日出殡，其日天色甚好。
是月初六日，邹县公辞印，去江宁府审御状。十四日，安水利(按：松江府水利通判安承启)来掌印。二十六日，天发大冷，河水连底冻结，经月不解。十二月十八日大雪，初下如粉之细，至天明，大地皆白，河水结冰，冰上积雪，两岸莫辨，路无寻处。十九日，余往新场镇归，两足不湿，其冷可知。二十一日出邑，知安水利拿我充役，为旧未完也，放不至县中即归。有下砂族人来，为有人在祖山之东造圹也，因而同去。其年种田，大地俱有收，花在九月初旬方捉起，收两担者甚多。米价贱极，每担七钱。
康熙六年丁未，余四十岁。觉得大半生虚度，涉历异常辛苦，而至此尚一事无成，有感于心，赋《除夕》《元旦》二首，附录以记况焉：“经月寒风着意吹，更逢今夕是何时。饮来杯酒无兼味，坐对妻儿费远思。成败纷纭缘有数，繁华颠倒莫相疑。心灰未冷狻猊火，漏转新声志可期(丙午除夕)。”“试笔拈将红帖题，廿年犹借一枝栖。历来世味愁堪数，想到人情思亦迷。对镜自怜缘淡薄，掩扉懒向逐高低。檐前乍觉春风暖，梅发寒香渐可携(元旦)。”正二月间，工吏陈君，尚累次禀官，要我去理未完。签差金奎、张茂逸等，大兄与他说明而止。三月十五日，余往东舍内标墓，在北蔡遇见吴元宫，言及唐老亲娘病重，遂同去候问。
到时已黄昏，表妹阶平等接见，因久不会面，另有一番依依之情。
至半夜，姑娘又有许多病语，余同表妹即着人送鬼几位而稍可，至明日病竟好一半矣。四月，先是大女出痘甚少，又次女发痘亦稀，又停两日，三女放痘样竟有一二百颗矣。结后珠儿发痘多甚，其势险极，幸如圭母舅用心调治，献神谢天地而得活，吓人异常，调理两月，家中大费。五月初六日，大兄家大侄，在江阴考归，忽然起病，实从未出门弱质，在船几日，在江阴几日，劳顿故也。岂料被庸医黄鼎臣竟误以风寒药投之，遂至不起。惜哉!六月初六日，迁居康家宅，此房得之三载，因我城中事多，不能常住家内，所以久未迁移。灶虽砌就，未免收拾房舍，借钞脱花，不料是月初三日落雨后，至次月初七方雨，故惟我种独歉收。六月二十日起，接连往吴门二次，为母姨夫官司事也，至七月初七日方归。月望后即有花捉，初价二分，后贱至一分二厘，沿街塞路皆是，载去外方者更贱。米价每担六钱，要完钱粮者，银子竟无觅处。是时朝廷革除天下理刑官并道缺一百零八员，单留驿传道、粮道、盐法道共四十余员。又闻杀苏大司马，籍没其家，与其党者皆坏。是先帝临崩，将帝托四大臣辅佐，因帝年止数岁故也。四大臣者，即苏阿代、哈喝必龙、索宜、巴海也。苏阿代为兵部尚书，党羽甚盛，以致败露，遂有诛戮抄没之祸。于是帝于是月初六日亲政，大赦天下，海内诸贼皆来归顺，投降者即授之以官，立选到任，如本府水利粮捕通判、青浦知县(按：是年到任者松江水利通判为龙溪人赵晟，粮捕通判为南安人傅为霖，青浦知县为建安人魏球)是也。因赦到，邹知县复来，坐不三月，又被科臣论，按察司自到苏州来拿去。八月，余在苏州胥江，见荷兰国进贡大船六只，伴送兵舡数只。荷兰人品略似西洋天主等形象，但衣服竟短齐膝，小袖，胸前密排钮扣，两胁肋下有衣缝，见人把两手插入。发长至肩，自然卷转。头戴毡笠，足履无跟，如我地之拖鞋，鞋跟上有木底一块，上高走跳如飞。其袜如绒，甚小，脚上胫骨俱突出，据人说此系绒布织成，其形虽小，凭你大脚，可以穿进，又暖又软，所以筋骨俱露也。有一珈楠香树，约长三丈，根如栲栳大，梢如斗大，用桃红绸结彩其上，有二牛二马，看去甚小，闻说奇异。又闻有圈屏一架，华彩奇特，亦非中国所有，藏在舱内不得见。记此知外邦人物如是也。十六日归家，不料第三女患痢而殇，惜哉!
康熙七年戊申，余四十一岁。算计坐守，就近有四、五学生，开馆在家。正月内即有文到，汰革水师营兵二千四百名。水师营者，系崇明镇守提督右营也。顺治十六年间，拔来镇守海邑，有二都司、四千总、八把总，城中略可房宅，尽被占去，十家供养一兵，兵丁之可恶特甚，而莫敢声言。盘放营债，民受茶毒者不独城内，村中破家者更多。甚至淫妇，大张明著与彼往来；又有贪其利，将如花似玉之女，与彼结亲；又有将男女卖彼为奴婢；又有非亲非故，任其出入房户，一家妇女无分老幼与之淫媾，种种可恶，罄竹难书。今一闻尽汰，失色丧气，甚有结党而欲谋王副总者；有私为窃盗而城中一夜廿家被盗者；一时将家伙什物塞路贱卖者；又有不肯缴纳军器、日日挤副总衙门要领钱粮为盘费者；其内丁家丁之类，恐惧冤家而先去并挟重资而逃者。请梁提督拨李副总，领马兵三百，及委黄浦营副爷，率领各将官，分防汛地，昼夜戒严。直至三月十六日，在演武场逐名唱点，缴纳军器，立着捕衙，督同居民，驱逐出城。地方除害，万民称快。帝自亲政后，即上太皇太后徽号，故正月郊天后即有赦，三月初方到。
三月二十九日天雨起，至五月二十五日止，两月阴雨，早花多死。
余为完粮出邑，值姑夫亦到城，偶尔会见。姑夫曰：“三年不会，几不相见矣!”岂料别后即亡，可叹，可叹!六月十六夜，谈家牌楼之西有送鬼者，抢食而立时打死，连累地方富户。母姨夫惟恐我与杜祥甫相好，有首尾，因而要我与今如同出，在城寓所，约一月有余而完事。二十一日，传闻松城遍地鬼叫，不知应何吉凶。十七日黄昏时地动，初如头晕，继而屋木户榻俱有声，食顷而定。又闻京中七月初二日大雨起，初八止，平地积水一、二尺。又闻风阳府虹县地陷。又闻山东地震，墙屋坍倒甚多，登、莱二府地陷廿里，不数日而渐涨满。淮安、徐州有几县水决。八月初三夜，天上有白虹，自西湾北，食顷而没。其年二月十七夜起，白虹现，西方日落，直射东南，如此几夜而息。八月初六日天雨，城中人言下雪，冷可穿絮。本县有乡绅张人龙者(按：张宸字青琱，上海人)系秀才出身，在京数年，加纳贡生。时任兵部职方司主事，深知水师营兵丁及满州衙门受投献、诈百姓、毒害地方，出力谋为，汰水师营兵，撤巡察大人回京，肯做好事，这两件造福无穷，万民感戴。先期旨下，中秋日去完，大座舡几只，装载玩器什物并投靠男女，俱要上舡长往，父母亲戚送别者大声啼哭，惨状可观，亦足以警小人趋炎之戒。凡倚藉满州衙门用事听差者，借势诈人者，或先逃躲，或被告发，丧气不堪。但满州官五员，亦好歹不同，惟正主姓肯者，名赤黑，婪诈横行；副章京姓爱者，名爱银打里，略次之；姓马者比两位略谨慎些；笔帖式两名竟好，一姓挖、一姓奥，后来俱升。姓肯者究竟被带去之人告准御状，发刑户二部会审，将逼勒去妇女男子俱奉旨发回原籍。九月初九日天阴，余在大兄家见风飘雨丝，将衣盛看，俱雪也。是夜次儿生。十一月二十一日，偶然出邑，在虹桥遇见嘉平表弟，言及正候我去，为是夜举殡，载姑夫柩往乡，二十五日造圹下葬也。故尔同去，相帮料理数日而归，已报平日之情矣。
康熙八年岁次已酉，是年四十二岁。仍坐守在家开馆。正月二十日始出邑，大儿同往，先扰大兄，次二兄，往城隍庙、丹凤楼、真武台、积善寺等处游玩，而俨然有乡城之别矣。大兄、二兄同我父子竟日遨游，直饮至夜半而止，故乡同气，怡然在念。三月二十一日起，水山前做戏五本。五月有朱卿来下地词告陆华海等，因其家人忽死而不使人知，暗将尸首埋藏，明占其妻为妾，故其宗族来告状也。此时有匪人在内交搆，故与母姨夫不睦，同事者吴俊超、吴大疏、谈今如也。陆姓费二百金，至八月初才完此事。九月多雨。十月内有花捉，早者担外，晚者二三十斤，价上号者一分四厘，晚者八厘，贱之极矣。豆好者有两担一亩，价止五钱五分。米七钱一担。十一月二十四日，闻乾清宫告成，大赦天下，元、二、三年钱粮亦赦在内。十二月，有坟地在西关外十三图内，图书陈子敬，将余砌宕图甲首，名列比簿。历安水利范董漕(按：松江府督粮同知范念祖)等来县掌印，无从声说，直至朱县公(按：名光辉，义州人)在任一年，从新按比簿硃票拿花名。
时杨永生管比漕粮，唐阶平管白银，二人与我周全，付陈子敬银三两。未及一月，又大火签拿出。十二月十四日当堂拿到，押认管办八年漕粮起，一日一比，如火之急，二十四日方销得归家。
二十六日即大雨，直至除夕亦大雨，而岁事草草。时本府张太守(按：名羽明，宁远卫人)掌粮道印，正在常州得意，岂料马抚台(按：马祜，正黄旗人)差苏府海防朱(按：名用励，山阴人)、松府海防彭(按。名可谦，杏山人)拘拿，又差吴县典史追印，立刻捉见抚部院。幸朱海防保出，候旨发落。
康熙九年庚戌，余四十三岁。是年正月多雨，五四五日晴。
十六日出邑，二十三日归家。二十八日戌时分，有大星陨地，远近皆有亮光。二月初八日，撤黄浦营马参将驻防靖江，向本营目兵八百名、马兵二百在内，今分去四百，存四百，属守备统领。十七日，寄母唐姑娘急中身亡。余在城即往看，时见一家匆忙，阶平表弟其时有来路，备办衣衾盛殓。入棺时，余思自幼乳我抚育我，若几日不去，即着人来寻，一番至情，今日别矣，安得而不悲悼乎!十九日，又值大兄五十寿期，未免应酬。晚晏归祖母处，不料身发寒热，卧床数日而归。二、三月多雨水涨，飘没甚多，小熟件件半收。四、五月又多雨。六月十一日，大风潮，平地水涨，坍坏草房及旧屋无算。小东门木行，木牌飘散，乱木塞路，从来风潮未有如此之大者。即如余宅，住门面房者，南壁俱倒。又闻吴江平地忽水涨四五尺，又云宜兴地方出蛟。七、八月又多大雨，花豆俱烂。八月三十日又生一女，内人忽血晕，急救而苏，因此随将此女过继与邻人黄定官领去，不及两月死。九月，耿太守初到，吴秀裔将县蠹嚼民事告准，唐君瑞用我与朱元美，做干证在内，发县提审。二十六日，同秀裔到城，臀上忽痛，发一腿痈。
十月初一，秀裔因谢天地，至晚戏酌，请我等及同事者，不料戏甚好看，毒痛难禁，明日即归。耐至初八日，谈章吉将刀开下寸许无血，奇痛非凡，又请谈来医治，至十五日方开出血脓几碗，其痛稍可。不料二十一日又重新身上发热，其毒胀痛，直足致命。六七日又复出血几碗，十一月初四日勉强起身，坐家四日。又为秀裔事，县中要提到听审，只得出邑。在寓候久，竟不能即审，不料臀上偶因戏谑，被范尔传趯伤，重又发寒热作脓起，痛不可言。
幸有小友梁寿平，少年多情，虽系同事，异常周旋伏侍，请外科康君行服药，又用刀开，当时出血脓几碗，其痛少止。十二月初四日方起身，十五日见官，因两造俱有分上，竟着干证处明，当堂吩咐押出，次日干证发帖，请两边至亲在邑庙议明。十九日拜庙，晚间在艾宅内摆酒甘桌，做戏，二十一递准和息，是夜即下舡而归。二十六日又出邑，为安放未完，次日即归，匆匆过年。先是十一月初，即发大风冰冻起，非风即雨，非阴冻即大雪，雪下数次，经旬不消；又闻浙江及常镇等处雪丈许。阶平表弟往京朝觐北上，据云一路雪冻七八尺，冻死者甚多。山东巡抚题疏觐期宽限一月，二月初七尚有不到者，疑冻死在途也。
康熙十年辛亥，余四十四岁。是年春旱，三月方雨，小熟竟有收。四月间，有地邻孙佛者，兄弟皆贫苦人也，伊叔孙四无子，四亡后，存妻张氏，亦村中骚妇，吴俊超欲娶作妾，孙佛借此哄其逃出，扛嫁东图赵君辅。俊超搆孙族往府告状，赵寅买孙佛往苏，在抚院告，为号宪治乱事，准发本县拘解，俊超等俱诉余为四邻。六月初八日听审，先唤我进后衙，问其详细。余秉公细剖，官亦心服，将孙佛、孙仲责四十板一个，拟孙佛诬告律，热审减等问徒，详抚院，批发吴江平望驿。四、五月雨竟少，六、七月大旱，稻苗干枯，东土更甚。我地幸潮到，可以救旱，岂知七月初一起竟无潮，稻田枯。二十日方有潮来，所以亦歉收。豆全荒，我种豆，俱早发，苗茂盛，至立秋后，天气热极，豆俱眠倒，颗粒无收。乡间及城内，祈雨甚虔，朱知县一日两次步祷，神佛俱用肩舆抬出，自昏达旦，合城迎转，千万人哀叫拜求，竟无雨而止。是月裔事，县中要提到听审，只得出邑。在寓候久，竟不能即审，不料臀上偶因戏谑，被范尔传趯伤，重又发寒热作脓起，痛不可言。
幸有小友梁寿平，少年多情，虽系同事，异常周旋伏侍，请外科康君行服药，又用刀开，当时出血脓几碗，其痛少止。十二月初四日方起身，十五日见官，因两造俱有分上，竟着干证处明，当堂吩咐押出，次日干证发帖，请两边至亲在邑庙议明。十九日拜庙，晚间在艾宅内摆酒甘桌，做戏，二十一递准和息，是夜即下舡而归。二十六日又出邑，为安放未完，次日即归，匆匆过年。先是十一月初，即发大风冰冻起，非风即雨，非阴冻即大雪，雪下数次，经旬不消；又闻浙江及常镇等处雪丈许。阶平表弟往京朝觐北上，据云一路雪冻七八尺，冻死者甚多。山东巡抚题疏觐期宽限一月，二月初七尚有不到者，疑冻死在途也。
康熙十年辛亥，余四十四岁。是年春旱，三月方雨，小熟竟有收。四月间，有地邻孙佛者，兄弟皆贫苦人也，伊叔孙四无子，四亡后，存妻张氏，亦村中骚妇，吴俊超欲娶作妾，孙佛借此哄其逃出，扛嫁东图赵君辅。俊超搆孙族往府告状，赵寅买孙佛往苏，在抚院告，为号宪治乱事，准发本县拘解，俊超等俱诉余为四邻。六月初八日听审，先唤我进后衙，问其详细。余秉公细剖，官亦心服，将孙佛、孙仲责四十板一个，拟孙佛诬告律，热审减等问徒，详抚院，批发吴江平望驿。四、五月雨竟少，六、七月大旱，稻苗干枯，东土更甚。我地幸潮到，可以救旱，岂知七月初一起竟无潮，稻田枯。二十日方有潮来，所以亦歉收。豆全荒，我种豆，俱早发，苗茂盛，至立秋后，天气热极，豆俱眠倒，颗粒无收。乡间及城内，祈雨甚虔，朱知县一日两次步祷，神佛俱用肩舆抬出，自昏达旦，合城迎转，千万人哀叫拜求，竟无雨而止。是月二伯母病亡，停柩在家。时江南江西总督麻（按：麻勒吉，满族人）奉旨复任，初因镇江李大将军被披甲告御状拿问，累及二省江北百姓千人到京保留，得复任，奉旨面谕开吴淞江。朱县公年仅十八岁，到任系恩生官，辽东出身，属正黄旗，到县三载，倜傥豁达，文武技艺件件皆能。如上海，最苦接上司也，由沿海来者，一团交界，要换夫马。其时有巡海大人同总督抚台将军等，由青村而来，乍到一团，县公挺身而接。有总督头站勒要扛夫，朱县公劈面就打，满洲大人看见说道：“这是朱尖嘴，怎么在这里？”左右曰：“他在这里做县官。”满洲大人曰：“他在这里，不要他供应。”
竟把华亭送来夫马，直送到上海县中。至如每年运军，交兑运官及伍长，多精勒加耗，竟日在仓内酌议，谓之讲兑。朱公见运官到仓，必南坐，要他谒见，因他是武职，县公之父系正黄旗都统，所以视卫官如草芥也。一日，旗军在南仓，与收胥角口，另有人回报县官，朱公飞走不等人随，赶到南仓，亲手拿住几个，脚踢手打，撇脱非凡。即刻运官来跪求，方免解上司，嗣后旗军再不敢放肆。即如上司来差，抚院差、布政使差要与县公抗礼，中厅分宾主留茶；w朱公必要县堂参见，立谈而已，道差、府差竟要跪禀。一日布政使差将本官给发封皮二张，到县封库，又封一柜，此必奉布政吩咐也。朱公知道，竟叫县总陆寅亮到他船中，请到后衙说话。司差不知是计，来至后衙，被朱公自动手狠打一顿，竟将县印箱交付他曰：“我不做官了。”那人吃亏，两手捧着印箱，呆立在宅门之外。其时天色将晚，各乡绅知道，俱来劝解，立着其人动手仍将封皮揭去，种种如此，方便各项经承。朱公待百姓甚好，知民间疾苦，如比较时，必深黄昏，堂上不许点烛，坐在暗处，看各梖完纳，惟皂隶棚内，挂灯两盏，凡人进仪门，不许咳嗽声响，直见完纳稀少，然后呼粮房来。粮书走上堂，又不敢则声，静候官曰比某项，然后唱比。如欠多者，比过一次，即几月不比，恐其腿坏也。竟有经年比不着者，如粮舡开后，竟把漕粮比簿束起，不再比矣。在任三载，代兑漕粮二万八千。六月间，造汇比簿，正要严比，忽京报：“着革职，该部议处？，此信一到，民间哄传，慕布政行府追印。此时上海欠粮者，俱匍匐吴门，赴都院及布政使处保留，共约千人，直有涕泣者。七月二十六日，有进京保留朱县公者二百余人，在城隍庙演戏，祀神发行。当有沈主簿、马学官，送舡六只，每舡赠钱二千、白米两担。如我地今如、吴大疏、蔡雨九等廿人，另叫舡去，至九月初二到京。值帝往满州谒陵，阁部大臣俱随往，朱太太虽在京，见人众不敢留，只得在登闻院进一呈而各归，亦奇事也。八月初七，朱县公将陈漕火票拿出，当日即将差人责二十板。余此时三年代兑共十二名，幸差好友顾君信周全。十一日，又差家丁李叔锁押，火票差人，日日要完。黄昏时会串，如不完者锁项索颈，吊打惨状，县场上竟如地狱，至天明散去，到晚亦然。日日如此，约一月而止。九月二十六日，朱县公迁居潘家宁寿堂（按：即潘恩旧宅）内，修理焕然，俨如衙门。新县公到任后，犹将各役吊打，正身缘事他出，必将其家小阱在门楼上，亦泼横之极矣！十二月初，都院及苏常道到邑，为开吴淞江故也。此江在邑北三里，东出浦，西至苏州，自嘉靖年间都院海瑞设法开浚，疏通百年，至今又湮塞。今因连岁水灾，杭、嘉、湖及苏、松，俱遭太湖水溢，泄泻由浦而出，逶远迢递，水难速退。故旧年嘉定太仓开刘家河，今年题疏，蒙发部议，将浙直漕折银三万两，抵给河工，奉旨开濬。九、十月就忙起量河段，造河面册，堆垛册，除粮册，自二十一日破土开挑起，至岁暮二十
六日暂止。其年花歉收，价每斤三分，后卖至五分。白米每担价一两四钱。
康熙十一年壬子，是年余四十五岁。正月初八日就到邑，开吴淞江起，工次极大。上海地界应河夫二万，每区要耆老一名、里书一名、捆首十名，每捆首领挑夫七名。初时犹可，后应夫一名，添加二名，甚有远处人来挑者，一文三担，担又重，走又快，又省备畚箕等项。我河初包与姚观舍，挑至二月初十，尚去得三、四尺深，两边俱开深，惟我与张哲生、陈子敬者独高，故我与大儿立定主意，与彼分段各自开挑，并力发工钱，冒雨开深，幸得如法。
我河派在头段十二号内，道爷自小东门出往北，由演武场至河，旧谓宋家桥地，即头段第八号河也，自此沿河往西，即我十二号。
正所谓参官之前，捆首打者甚多，我幸太平。每日在河督工。不知百万军兵，如何光景，只就开吴淞江，人夫竟如蚁聚之多也。三月，有报朝廷蠲免十年分白银三分。三月，有唐姓者，在封君山做坟，念其旧地，认完钱粮，而竟许其葬亲。五月，传闻四团海岸获一人首鱼，口中如叹气，见者异之，复放入海去。旧年十月，梁提督病亡，各营兵要发粮，将耿太守鼓噪一番，朝廷差满洲官来会审。其年四月内复命，称言江南省与别省不同，粮重差烦，更遭连岁奇荒，有司征粮甚迫，百姓流离苦甚等语，故感动皇上，特降旨将七、八、九年陈钱粮暂行停止。五月，即有抚院告示张挂，百姓欢悦，喜出意外。但只江南省，别省不在此限。康知县（按：康文长，吉安人，康熙十年至十一年任上海知县）比较，辰时分起，直比至明日天明进去，少顷又出来，投文毕，即比起，日日如此，昼夜不停。合县人俱曰：“康鸡啼，康打杀！”六月初旬，慕布政到县，为祭坝造闸也。当有三十保粮户列款告康知县；第一匿蠲；第二私征，每区一两一甲；第三听审时，邹知县过财受贿八十两，将人命苦主立时打死。布政即委师粮捕到县堂，拆封朱知县在县场售封银，送布政，亲验加一。此时康公大窘，好看之极。七月，慕布政将康知县揭参在牙税款内，马抚院具题革职，此信到，知上台将无才干之酷吏，从轻打发出去，以苏民困也。嗣后，康县将欠粮者从早至暮，逐件逐名严比。直至九月初，接官者发行，然后保家有锁门而不到者，差人有每限千文而不到者，其势方休。二十日，太仓州单同知来掌印，明日即比较起。此官乃进士出身，降级来者，竟是臭粪。东乡舍内蔡兔，其时来赎身，念其三代服役，方便其去。十月初三日，母舅亡。先于八月内病甚，料不起，竟着表弟来寻我三四次。我又为钱粮，在城时多，故不能即去。及至去时，见颜色枯槁矣。但曰：“我不寻母姨夫及婿谈继官者，因他家富而错认我起发也，故来寻你。第一要与我看寿具，第二要家人冯寿赎身，第三我把表弟托你，每事要商量照顾。”
自此以后，仍与舅母商酌做几件正经。不料表弟四个，异常顽劣，不务正路，不听好言，将祖父遗业荡费殆尽。记此不忘母舅另眼耳。十二月初十，陈知县（按：陈之佐，故城人，进士出身）到任。
十六日，迎春，因见在仓漕米只有三万有零，心中着急。余同大兄在旧仓南看春，陈县公在轿中曰：“你们看春者，多是村里边出来的么？”余曰：“是村中来的。”县公曰：“烦你回去与本县传一声，漕舡又到，廒内无米，将何交兑，叫你们亲戚朋友星夜弄米出来。”随处见人，即如此说。自此后星夜进米，各乡各保俱到，陈县公竟不比较，但花红、银牌，赏进米完足者。不两月，十万漕粮、三万白粮俱已兑足，开帮去矣。在仓演戏待仓神，备酒请完足保家，重责欠溜顽户，自此以后，竟不好矣。但是斛过漕米，每石算石，不加升合，从古以来未尝有也。至明年，欠代兑者俱完轻粮，每担千文，完粮价贱，亦未之有也。其年米价一两一钱，花价二分八厘。吴淞造闸，自四月起，每日趸百工，至明年二月方完，真大事也。
康熙十二年癸丑，余四十六岁。是年正月十二日出城，元宵灯竟盛，十八日交粮。二、三月多雨，四月内大儿出赤痘，病数日方起。五月初一日，内人及次儿、幼儿、大女、次女俱病倒，时值黄梅，探望者俱不敢入内。又多雨，花多草没，寻钮花者竟无人，幸有邻人庄伯显，偶荐一人，将现钱包与他，要脱二次，然后自脱，因得不荒。六月初一日，内病方起，余与大儿在北车作油归，知内人又跌坏头颅，过两日浮肿起，至二十日方好。七、八月无雨，棉花竟好。九月内捉起，霜黄霜白俱捉完，价贱极，晚者七、八厘。
豆每亩有双担者，稻亦好，米价六钱一担，豆价六钱一石。九月初九闻京师地震，二十六日又震，及太白经天，故赦到，为星变地震事，惟钱粮不在赦内。十月十七日，限上大横，其夜因陈县公比白银，已比过七保十七区，差人竟不到，签差徐平拘拿。明日早，在后衙传出，唤十七区进比。现到者五图杨安官、侯二官，我图张峙山，三人各责四十；保家包明暘，因甲户不到，打一百零八板，又差人押拿，午堂比。次日清早又唤进后衙，将十一图倪履贞、陶爱，各打四十，又一夹棍，四十杠子。又将皂隶两名，因夹棍索来迟，打六十木棍，又守衙传迟，又打二十板。五图赵完生亦一夹棍，十图张曙亦四十板，差人亦一夹棍，又十六图内徐奉山、王君茂，各三十板，独我与黄君仲幸太平。记此见陈知县之酷。十一月保家逃走讫，县公又差人押出溜粮单。
康熙十三年甲寅，余四十七岁。正月十一日，往周镇舅母处拜年，因天雨，十五日踏冰归。十六日出邑，即闻吴三桂谋反，又闻传出旨意云：吴三桂负恩反叛，其子族亲戚，并伊旗下等官，皆系我朝臣庶，不必连坐等因。陈县公在苏州归，即阅城点兵，禁夜行及内眷出城者，因此将漕粮一日一比，如火之急。二月二十八日开完漕舡，又闻朝廷差亲王统满兵十万征剿，吴逆在荆州拒敌，时常相杀，总督蔡毓英调拨满汉大兵，挤拥其地。三月，闻福建耿王谋反，把守仙霞岭，山贼应者有衢州马千总，直掳掠至龙游县，闻官兵进剿而散去。七月，陈县公比十一年陈漕，急如星火。八月，闻耿精忠结海中郑仅，攻温、台等府，我松提标前营陈副总，被炮打死。据传领兵马二千，在温州浮桥上过去，被贼一炮打来，打成血路，陈副爷打去一腿，好不利害！江南各府县征比兵饷更甚急。
康熙十四年乙卯，余四十八岁。正月，朝廷差四王子统大兵往浙东，由苏州经过，捉舡甚急。二月，陈知县比漕急迫，我幸太平。崇明水师营有王副总者，系上年随梁提督在江宁打仗时，活擒海寇大将甘辉，以致叙功，立授水师营副总兵之职，向来在我邑放营债，相与人多，号曰“王虎山”。其时因四方盗贼窃发，故复拨崇明左营驻防上海，仍旧有兵二千四百。都司千把总官，住北门香花桥褚姓标行内，今其宅曹七房得，功名富贵顷刻而成。
春多雨。夏间闻陈知县被董漕揭参在杨仓款内，漕抚军门疏题革职。陈县酷虐异常，打人不论大小，概必四十。伊妻贪上海华丽，对陈县令曰：“这里不做官，你想到那里去？”将平日刻剥百姓的银子，尽数馈送抚院及布政衙门，又央昆山徐乾学京中谋干。不料任公（按：名辰旦字待庵，浙江萧山人，康熙六年进士）选出，及至到任，陈公还想复任，出示曰：“本县现奉各宪题留，旨下在即，仰各差凡系本县差出签票，不可遗失，候日查比”等语。可笑，可笑！四月，有谈宝被人打死，累及钟登一。谈周调告准按察司，发本府提审，其时母姨夫要与周全，知我与赵圣庸相好，登一即圣庸亲家，两面周全。七月，任知县到任。八月，在长寿寺与谈周调、钟登一讲和，备酒议明。时府中新到刘太守（按：刘名名标，奉天人），性暴乖戾，难于听审，故余与赵圣庸同至府中，费银十二两，做得发县，不料任公又认真人命，将被告俱打成招，后虽和息，大费银钱。九月十一日，四儿生。二十五日，唐家表妹病亡。其月初八日，余在妹家吃早饭归来，十六日出邑，知妹病重，即去陪伴数日，医卜无效，诀别而死。惜哉！时闻耿精忠归顺，献福建四府，即与郑仅相杀，四王统兵过仙霞岭去，直抵建宁。十月，好友赵圣庸病亡。
康熙十五年丙辰，余四十九岁。正月二十日，漕舡俱开完，极年高老人亦云从未曾见。二月，漕欠摘比差何茂功父子，五日一限，大费周折。三月，雨，日夜不止，无四、五日晴。十八日，与徐孚于作伐定母姨夫家表妹为媳，忙有数日。次儿、三儿、四儿同时出痘，俱上号稀朗。四麦件件半收，寒豆全荒，种俱无觅。四月，水师左营撤回崇明，限定日期，立刻要去，逃散者亦多。任县公见久雨农忙，日日祈晴，将各年陈欠停比。初六日，大兄在万斛斋内看书，因雨大无人出入，忽一时晕去，急救而醒，遂得半身不遂之疾，至八月间方能坐起，竟不能移步矣。我与二兄忧甚，相商调理，吃药吃参、献神打醮，件件做到，不能速好。其年三月二十五日，大女受谈姓纳允。七月，次女许赵姓行纳允礼。八月二十三日，马抚台死，慕布政转升抚院。九月二十六日公座，其时任县摘比十年、十一年钱粮。余与同役张峙山，代逃里催图书张哲生，已死里书陈子敬，拖欠白银一百三十七两，因比簿合额，受累费气足有三年。是年春夏多雨，雨大极，出入难行，水溢有半月而退。及至八月，大雨一日夜，平地水深二尺许，种稻者竟不踏车而收成，种花竟荒，好者不过六十斤。米价初时止六钱一担，后竟大涨，至岁暮价一两。晚花二、三十斤一亩，又低价，止二分。豆价八钱。十一月冬至起，落大雪，以后九九落雪。十二月初一大西北风，天寒甚，余出邑走未一里，须上结冰成块，及至周家渡，黄浦内冰排塞满，无渡舡，因而转至余秀官家过夜。初八日又大雪，平地有尺余。十七又大雪。十九日踏冰而归，路上积雪经月不消，人难行走。二十九夜又大雪。除夕半夜，大雨大雷大电，岁事俱草草。
康熙十六年丁巳，余五十岁。元旦大雨，拜年者无一人。初二日阴，初三日又雨，至十一日方有日色。县公十二日回县，即出示悬灯。十四夜无人点放，竟寂寥。十五夜略盛，初八夜看见参星，十五夜果然有灯。自旧年十一月冬至冷起，直至二月中旬方可。其年小麦秀出皆死，荒甚，至秋麦种俱无。圆麦、菜子俱好，花不独异常易种，草亦不生，八月初即有捉，十月中止，俱是好花，上号者每亩两担，次者担外，晚者满担。豆有石外，稻早晚俱好。冬亦不大冷，米价七钱五分，花价二分，豆六钱零。七月，都院奉旨造鸟舡于江宁西门外，各府太守俱往督工，独本府鲁太守（按：鲁超，会稽人）工次先完。本县拘摄各匠，忙甚，每图要完青树银八、九两。县公自下乡寻觅大树，八月要火药炭甚急，每甲完三斤，又要茄根灰。十月二十七日有虹见西北，十一月二十五又虹见东南。是时鲁太守在江宁归，承造大沙舡十五只，甘限两月完工。十一月中旬起，四县封摄大树，拘拿各匠，如火之急。
搭厂在蒋泾桥，各官俱在厂内督工，至元旦仅停一日，次日即做工起，各匠俱在厂中过年。舡之
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:40:54-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="叙,第一卷,第二卷,第三卷,第四卷,第五卷,第六卷,第七卷,第八卷,第九卷,第十卷,第十一卷,第十二卷,第十三卷,附录,甲申纪事全文在线阅读,甲申纪事全文在线下载,大玄古籍书库">
<meta name="description" content="记录明末史事的丛刻，又名为《甲申纪闻》。明代冯梦龙辑。共十三卷，附录一卷。五月一日，清军进占北京城。紧接着，明朝残余势力又拥戴福王朱由崧登基，在南京建立了弘光小朝廷，史称“南明”。同年九月，“九王子”顺治帝从沈阳迁至北京，将北京定为清朝首都。从此，开始了清王朝将近二百七十年统治中国的历史。关于这一年的史事，有许多文人墨客对其挥毫泼墨，有的记叙当时事变的过程，有的记录明亡时诸大臣的各种言行，还有的搜集各种轶文怪事敷演为文。冯梦龙的《甲申纪事》便是汇集记载甲申之年史事的诸多野史稗乘稍加编辑而成的，当然，其中也">
<title>甲申纪事_冯梦龙_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">甲申纪事</span> <br/>
          作者： <span class="inputVal" id="bkauthor">冯梦龙</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]159336</span> <br/>
          说明： <span class="inputVal" id="bkdec">记录明末史事的丛刻，又名为《甲申纪闻》。明代冯梦龙辑。共十三卷，附录一卷。五月一日，清军进占北京城。紧接着，明朝残余势力又拥戴福王朱由崧登基，在南京建立了弘光小朝廷，史称“南明”。同年九月，“九王子”顺治帝从沈阳迁至北京，将北京定为清朝首都。从此，开始了清王朝将近二百七十年统治中国的历史。关于这一年的史事，有许多文人墨客对其挥毫泼墨，有的记叙当时事变的过程，有的记录明亡时诸大臣的各种言行，还有的搜集各种轶文怪事敷演为文。冯梦龙的《甲申纪事》便是汇集记载甲申之年史事的诸多野史稗乘稍加编辑而成的，当然，其中也有两卷是作者自己的创作而成的，如第二，第三卷。</span> <br/>
          封面： <span class="inputVal" id="bkimg">Z_6712.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]甲申纪事
[book_author]冯梦龙
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]159336
[book_dec]记录明末史事的丛刻，又名为《甲申纪闻》。明代冯梦龙辑。共十三卷，附录一卷。五月一日，清军进占北京城。紧接着，明朝残余势力又拥戴福王朱由崧登基，在南京建立了弘光小朝廷，史称“南明”。同年九月，“九王子”顺治帝从沈阳迁至北京，将北京定为清朝首都。从此，开始了清王朝将近二百七十年统治中国的历史。关于这一年的史事，有许多文人墨客对其挥毫泼墨，有的记叙当时事变的过程，有的记录明亡时诸大臣的各种言行，还有的搜集各种轶文怪事敷演为文。冯梦龙的《甲申纪事》便是汇集记载甲申之年史事的诸多野史稗乘稍加编辑而成的，当然，其中也有两卷是作者自己的创作而成的，如第二，第三卷。
[book_img]Z_6712.jpg


[book_title]叙
甲申之变，天崩地裂，悲愤莫喻，不忍纪，亦不忍不纪。余既博采北来耳目，草《纪事》一卷，忠逆诸臣，别为《绅志略》，私备遗忘，敢云传信。友人借观，竟以灾木，方愧多事，贻诮识者。未几，得程进士《孤臣纪哭》；又未几，得无名氏都城日记；最后得陈太学《再生纪略》，合之而事迹始备。参伍异同，或可取实，并付梓人。庶余有所籍手以谢率尔之咎。至于倡议讨逆诸檄，总见薄海臣庶之同心；奏疏书议诸篇，多关国家经济之大略，并加采拾，以供观览。而淮阳、京口之变，逖听多所未悉，亦稍稍访辑以代答问。其感愤吊忠诗，偶有惠教，即不能尽传，聊附一二于简末。因冠以圣谕、圣旨二道，见新天子宽厚而复精明如此，百尔臣工所不仰体宸衷、同心戮力，及是时而明政刑者，非人也。
方今时势，如御漏舟，行江湖中，风波正急，舵师楫手，兢兢业业，协心共济，犹冀免溺；稍泄玩，必无幸矣，况可袖手而闲诟谇乎？庙堂隐忧无大于此，而余更有虑者，在军政之未立。夫军政之未立，非无兵也，有兵而若无兵，且其害更胜于无兵，是以虑也。古有用兵宁使饷浮于兵，不使兵浮于饷，今未聚饷而先聚兵，兵既聚而饷不足，于是倡为「打粮」之说，公然扫掠民间，掠妇女则为妻妾，掠丁壮则为奴仆。一兵家属，多则至十馀人，朝廷养一兵，不能并养其十馀人之家属，其势益不得不出于扫掠，而有兵之处，闾里皆空，未馘一二贼兵，先添万千兵贼。百姓嗷嗷无所控诉，良可痛已。不特此也，兵既有家属，势不能草居露宿，于是占民间之居，用民间之物，兵富而民贫，兵乐而民苦。才一征调，则又有安插家小之说，拣择瘠肥，迁延月日，势所必至。从设兵以来，未有是也。
汉霍去病曰：「匈奴犹在，何以家为？」宋刘锜赴官东京，行至顺昌，闻金人东下，遂敛兵入城为固守计，置家寺中，积薪于门，戒守者曰：「脱有不利，即焚吾家。」古名将国尔忘家类如此。将且不有其家，而况兵乎？兵之恋恋室家如此，即便驱之赴敌，亦内顾之意多而进取之意少，求其死绥立功尚安可得？此弊不革，恐饷终无时而足，兵终无时而可用也。见在之兵尚然，而更欲纷纷招募，将安用之？
且昌平之乱，繇兵而不繇民，淮扬之守，繇民而不繇兵；京口一留兵，而即有西门焚杀之惨；金华一招兵，而即有汤溪破城之变。兵之为害，历历可见。孔子答子贡问政，「先足食，次足兵；及不得已而去，则先去兵」，谓国家多事之日，兵反为害，不若去之。今亦不得已之时矣。或曰，如子之言，何以守？何以战？曰：孟氏有言，「与民守之，何必兵？」若夫战，吾亦知非兵不可，而在今日之兵，必不可。何也？勇于残民，而怯于赴敌，则军政之不立也。军政立，而一兵费一兵之饷，饷何患不足？一兵得一兵之用，兵何患不强？此在枢府与大将时时为国家大做一番，非草莽臣所敢知矣。余阅北来诸纪，无不切齿官兵者，故因叙兹刻而及之。
七一老人草莽臣冯梦龙述

[book_title]第一卷
《圣谕一道》
六月二十七日传圣谕一道：
朕遭九六之运，车书间阻，方资群策，旋轸故都。时复秋高，共兹舟漏，乃自殿争起衅，驯至穴斗成风；封事虽勤，庙算安在？先皇帝神资独断，汇众纳流，天不降康，咎岂在上？尔文武大小臣工，鉴于前车不远，精白乃心，匡复王室。昔汉室起于艰难，丙魏合志，唐肃兴于灵武；李郭同心，若彼钻此矛。尔虞我诈，袒分左右，口构雌黄，天下事不堪再坏，且视朕为何如主？兹特谕尔诸臣，和衷集事，息忿图功，刎颈之交，仇忘廉蔺，同车之雅，嫌化复徇。朝廷臣以此望尔诸臣，诸臣以此上体德意，庶君臣之间，礼全始终。不则祖宗成宪，弗尚姑息。各宜钦承朕言，不再特谕。
《圣旨一道》
八月初八日刑部侍郎贺世寿拟进「从贼六等」条议：
奉圣旨这所拟从贼诸款，尚多未协。如为贼领兵、献策、条陈的，明系谋危社稷，即在庶僚，岂可末减。督抚总兵降贼的，情罪极重，岂可列第二等内；四五品京堂及科道翰林侍从之臣，污贼伪命，为贼要职，并守巡等官降的，岂可止于一绞；庶官受伪命的，其中科道、翰林、吏兵等部司官，及封疆大吏，巡方司道，闻变倡逃的，罪岂止于一流；或献女献婢媚贼，及受伪官的，罪岂止于一徒。国家罹此大变，先帝后饮恨升遐，诸臣负恩辱国如此，朕守祖宗大法，须有定案。昭示天下后世，以振肃人心，表章纲纪，法司当秉公奉法，毋枉毋纵，称朕平允之意。这条议，着再确拟来看。
《福王登极实录　文震亨》
前供奉臣文震亨拜手恭纪
恭闻监国自福邸至淮也，南都文武大臣及科道诸臣方集议拥立之事。佥谓以亲、以贤、以序即，当推奉为臣民主；操臣诚意伯刘孔照、督臣马士英，各传谕所部将士，以代来中兴之意。将士闻命感泣，亦愿奉为六军主，建义旗讨贼。诸臣恭谒陵庙，告非常大变，恸哭；乃告奉监国之议。议协，参赞机务兵部尚书史可法至浦口，具启迎驾于淮安；礼部司务官赍南都百官公启，迎驾于仪真渡江，泊燕子矶，百官郊迎，命以王礼见。监国素袍角带，对百官恸哭；百官行礼，手掖之，寻赐茶。言及宗社震惊、大行异变，复哭失声。因流涕言：「封疆大计，惟仗诸先生主持；至迎立，决不敢当。盖播迁以来，国母尚无消息，故不携宫眷一人，始意欲择浙东僻地暂居，以使迎奉。今值国难至此，迎立之事，何忍言！」睿音琅然，而睿容具日月表，百官瞻觐，咸举额谓宗社之福。
次日为五月朔戊子。从水西门启驾，繇城外至孝陵，乘马，导引官请从东门御路入；监国逊避，从西门至飨殿，祭告礼毕，即问懿文太子陵园，驻瞻良久。从朝阳门入至东华门，步行过殿陛，行谒奉先殿礼，出西华门，暂以内守备府为行宫。百官进见，行四拜礼，传令旨，召诸臣入议事。兵部尚书史可法、魏国公徐弘基、灵壁侯汤国祚各有奏；国祚以户部靳饷，奏对微激，署礼部、兵部侍郎吕大器谓非对君体，止之。京畿道御史祁彪佳，因奏纲纪法度为国之本；吏科李沾合诸科道奏，以朝班宜肃。盖时旧京朝仪久废也。彪佳又奏早颁大号、敬天法祖诸事，监国皆虚怀纳之。朝毕，群臣退。议登极监国次第，咸谓：「仰窥睿意，必欲发丧誓师，晓然示天下以讨贼大义，而后正位。宜先上监国玺绶，而后劝进。」乃即范金铸监国宝。
以次日入朝，大臣仍面奏劝进，监国复辞，谕诸臣，谓：「人生忠孝为本，今大雠未报，孤不能事君；先王殉节、国母播越，孤不能事亲，无遽登大宝之礼。且闻东宫与永、定二王尚在贼中，或可致之。又桂、惠、瑞三王皆叔父行，惟诸先生择贤迎主。」言讫，泪俱。大臣及言官再奏，求允所请。监国逊谢如前。署礼部臣大器率百官跪奏劝进第一笺，传旨：暂领监国。百官退逾时，又进第二笺，命传进，手书批答：仍允监国，馀所请不允。
又次日，传百官止服青锦绣朝拜，仍行王礼，不必穿带朝服。百官以典礼重大，具朝服入。监国亲行告天礼，升座，百官四拜，魏国公弘基率百官跪进监国符宝；受讫，再行四拜礼，乃退。诸臣尚有言「宜即登大位，以镇人心」者，御史彪佳谓：「令旨先受监国之请，其名极正，贤德益彰。既可以示谦，让海内闻之，皆知监国无因以得位之心。俟发丧择吉，登大宝，布告天下为当」。礼臣、魏国皆然其议，议乃定。即用右都御史张慎言为吏部尚书，传旨会推阁员。疏上，先用兵部尚书可法，进东阁大学士兼兵部尚书如故；户部尚书高弘图改礼部尚书、进东阁大学士，俱即入阁办事。而召工部侍郎周堪赓为户部尚书；凤督士英进东阁大学士兼兵部尚书、都察院右都御史，总督凤阳等处如故；而以前会推疏，词林仅推掌翰林院詹事府詹事姜曰广一人。传旨吏部：「予察祖制，阁员俱用词林；至先帝间用别衙门官。今正推如何止列姜先生一人，似与祖制不符。著该部再行添推来看。」吏部会九卿再具疏，仍以曰广居首，而推礼部尚书王铎、礼部右侍郎陈子壮、詹事府少詹事黄道周、右春坊右庶子徐汧；令旨再点用首次二员，俱进东阁大学士兼礼部尚书，入阁办事，诸臣以次待用。六卿九列既备，官复催补科道各员，皆一时人望。寻特遣彪佳颁赦谕江南云。
是举也，群臣当攀号愤变之后，天柱地维，摧陷顷刻矣。值真主缵运，日月重光，实惟二祖、列宗在天式凭以有此。海内闻当阳在即，用人行政，动协人情，未有朝端已见清宁而丑类不授首膏钺者。刻日恢复神京，寸磔逆贼，虽在草莽，胥忍死拭目俟之。若诸臣思祖宗三百年德泽在人、大行十七载焦劳求治，洗涤肺肠以事新主，扫除门户以修职业，何事不可办、何罪不可讨，亦何功名不可就哉？闻法驾入都之日，都人聚观呼万岁；见两大星夹日而行，钟山紫气中五色云见。而先是龙江浮楩楠巨木千章，若为鼎新大内而出者；两都并建，聿还旧观。江北诸大帅，皆上表劝进。所传辽东总兵吴三桂，疾驰至山海结虏入关，大杀贼十数万，夺其辎重无算；边镇诸宿将，无不投袂奋剑，以报国仇者。中兴大业，岂灵武草次、靖康偏安之足比哉！
《甲申纪闻　冯梦龙》
甲申燕都之变，道路既壅，风闻溢言，未可尽信。候选进士沂水彭遇颷于四月一日、候选经历慈溪冯日新于十二日、东海布衣盛国芳于十九日先后逃回，各有述略，不无同异。武进士张魁十六日出京，有北来公道单，叙忠逆近实，而未及纪事。吾乡有贾人于五月望日出城，则李贼已遯，而燕京化为胡国，所述甚悉。龙为参次而存之，以俟后之作史者采焉。
闯贼之犯燕都也，盖自犯榆林始也。九边之兵，榆林最劲，曾一破贼，杀数千人；贼恚甚，悉众而来。脱中枢有稍知兵者，勿狃小喜，预请济师为掎角，可令贼夺气去。而一筹不展，束手而竢其败；既失榆关，而真、保、河间诸郡风靡矣！时贼已僭号曰「大顺」，改元「永昌」，烽火且烛神京，而举朝若梦，荐某人营某缺，惟门户苞苴是务，有识之士无不寒心。
初，大学士李建泰，自言西人，知贼中事，请驻师保定以遏贼冲。先皇帝宴劳，礼极隆重，倚之不啻长城。比贼至，不遗一矢。或云今在贼中，甚可怪也。贼檄略云：「君非甚黯，孤立而炀蔽恒多；臣尽行私，比党而公忠绝少。甚至贿通宫府，朝廷之威福日移。利入戚绅，闾左之脂膏尽竭。」呜呼！仕路无人，为贼所笑，岂不哀哉！
我方恃山海为固，而贼从宣大跳驱，轶居庸关如蹈虚然。武夫重闭，不知国家牖户何以颓塌至此！昌平兵乱，疑有贼间之。贼侦骑已在城下，犹云溃卒易与耳；渐乃大集，始愳。而火药贮外教场，已尽为贼有。城上发大炮，有声无子，军司曰未备。从来泄遝之习，未有如今日之甚者也！
初，阁臣或进南迁之策，复有言及陵寝者，先帝嘿然，徐曰：「朕当死守。」既闻贼警，再召诸大僚商之，咸曰：「守门乏员。当今之急，无如考选科道。」此外绝无一言。噫！使满朝尽科道，未审能以白简击贼否？司礼监杜姓者【按，司礼监有杜秩亨；而长林布衣所纪，说降太监又名杜勋，未知孰是。】，监蓟镇总兵唐通兵出拒，不战而降，贼益得志。
十七日，贼攻平则门。逾时止，遣叛监杜缒城入讲，欲让西北一带，并犒军银百万。当轴茫无以应，亦不敢上闻。或请留杜，杜云：「营中有亲藩，不反命者，屠矣。」遂纵去。贼衣黄罩甲，四面如黄云蔽野，炮声轰轰不绝。守埤军皆贵近家，诡名冒粮。临时倩穷人代役，日给钱才三十文。虽外城二堵置一卒，内城五堵置一卒，率饥疲不堪任；而董其事者内监，百官不与焉。
十八日上午，大雨。雨止，贼急攻彰义门。门忽启，或云大璫王相尧实揖之。官军鱼鸟散，贼遂薄内城。是夜，先帝率亲军四百馀骑抵前门，门者疑内变，欲反炮拒击，乃从白家衚同绕出城上。见守备单弱，亟诣成国公朱纯臣第问计，而纯臣犹在外赴宴。先帝叹息而返【顾苓《国难纪闻》云，上召襄城及大司马，问侍卫兵马，不具，两城兵饷绝。请帑，帑先尽。上怒，推案起。入宫未的】，语圣母周曰：「大事去矣！」相与泣下。宫人亦环拜而泣，先帝挥使去，令自图活。
十九旦，宫人狂走塞街巷。或叩周国丈门，犹坚卧未起。大金吾方佥牌禁讹言，而城中坑厕皆贼矣。京城壁立数仞，虏再至，俱不能登。贼砍杨树为云梯，漏下五鼓，使孩儿军从东北猱升以上。孩儿军者，贼中年少童子，习杀掠，闵不畏死者也。贼能用童子为军，而国家养军数十万，不获一童子之用，何哉？守卒见童子至，哄然蚁坠，脱衣委刀，惟恐知其为兵士者。城中火起，顺成、齐化、东直三门，一时俱开，非奸人内应不至此。闻西人在京买卖，强半皆贼遣，有开典至数年者矣。近因鬻爵之令，贼辇金大至，以告身为信，人莫敢诘。而新募军卒亦皆贼党。赫赫王畿，已成蠹窟，欲不破，得乎？日午，贼首李自成拥百余骑从西安门入。自成方巾蓝袍，貌奇陋，眇一目。其伪军师宋献策，浙人【一云河南人】，长不满三尺，军中呼为「宋孩儿」。百姓操香伏迎，门俱粘「顺民」字；畏也，非好之也。贼入宫，觅先帝不得，悬万金赏购之。得圣母及两公主尸。顷之得皇太子及永、定二王于外舍，不敢害，幽伪国公刘宗敏营中。文武官真正死节者，范景文而下二十馀人而已，语具《绅志略》中。时内库尚存金一窖、银若干窖，元宝有重至五百两者，镌有「永乐」字，至是皆为贼有。
二十日，贼出示，令文武官俱于次早见朝。愿回籍者听自便，服者量才录用，抗匿者主家并坐。复令伪官以重犒招集各衙门长班，使趋本官报名。诸绅一愚于「自便」之言，再怵于长班之胁，于是具脚色呈身者纷纷。名单一入，而此身已隶贼籍；苟善自匿，贼亦不能问也。
二十一日，百官囚服待罪于皇极门。太监王德化见大司马张搢缙彦，不胜其愤，詈曰：「误国贼，天子何在？汝尚焉在？」奋拳欧之，遂为贼所杀。诸臣遇贼党，咸强笑深揖。及矮宋至，有数人跪问新主出朝未，宋谩駡曰：「汝曹不戮为幸，些时岂不耐耶？」众恧然为之却步。是午，得先帝煤山凶问，自成竟不出。百官莫不束腹啼饥，抵暮始散。衣冠之取侮，甚矣！传闻先帝与圣母决时，先勒自裁，所宠袁妃悬绝不死，先帝手刃之，并杀长公主长公主时年十五岁。潜走煤山，望见贼势甚盛，乃缢。提督京荣太监王之俊从之。所缢山亭，乃先帝为内操特建者。吁嗟乎！内操何益之有哉？先帝披髪，衣白绵䌷袷，蓝纱道袍，下体白绵䌷褌；一足跣，一足有绫袜及红方舄。于衣带得血诏云：「朕在位十有七年，薄德匪躬，上邀天罪。至虏陷内地三次，逆贼直逼京师，诸臣误朕也。朕无面目见祖宗于地下，以髪覆面而死。任贼分裂朕尸，勿伤我百姓一人。」呜呼！失守之主，具有愆亡。先帝忧勤恭俭，不亚舜、禹，徒为肉食鄙夫所误，遂至颠蹶。然守正而毙，且死犹惓惓于百姓。彼分曹营窟以国事戏者，肉秽岂足食哉！贼命以双扉舁尸，与圣母俱置东华门侧，殓以柳木，覆以蓬厂。百官莫敢往哭，惟襄城伯李国桢【《见闻纪略》作宣城伯卫时春，然传襄城者多】。与兵部郎成德抚棺大恸，百姓多悬泪焉。
二十二日，叛监杜选择宦官给使。
二十三日，百官复入朝听点。自成带尖顶白氊帽，服蓝布上马衣，蹑䩺靴，坐于殿左，伪弘文馆大学士牛金星坐殿右槛上。鸿胪以次唱名，繇西而东。前大学士魏藻德首向自成叩头，言：「罪臣某参谒。臣三载新进书生，叨任宰辅。大明主不听臣言，以有今日。」【有京抄云，唱名时三呼藻德名，不应。即命速拿，乃以绳系颈，命送刑官拷打。按，阁臣皆在刑辱中，岂独藻德以「不应」送拷？既背不应，何以入朝？此妄传也】。自成旁揖之。藻德求试题，自成有所命。藻德听不甚真，又不敢复请，皇遽而起。状元宰相赓先帝特达之知者，作此举动，面甲不啻十重矣。贼命牛金星分别诸文臣才品，武臣则付伪都督李某。拘李襄城至，欲降之。国桢要以三事：一改殡先帝；二勿伤皇太子；三勿犯陵寝。贼并诺。留礼部官议葬祭礼，葬以帝，祭以王。乃易他棺，设祭一坛，自成亦出拜垂泪。皇太子及二王俱出拜，但不令易服。三日后槁葬田贵妃墓之斜，惟襄城一人往送。呜呼！天崩地塌，此恨何时已已？襄城返役，即自杀，其亦佣中佼佼者与！
二十五日，诸叛臣诣伪内阁进履历。伪内阁牛金星者，中州人，举乙卯孝廉者也。侍读何瑞徵、司成薛所蕴、户科给事中刘昌皆同乡，先送款，不肖绅多藉三人以通于牛。而金沙周钟，复社中所谓周介生先生者，素有文誉。金星令作《士见危授命论》，大称赏，首荐之，不知此论何所措词也。伪礼部黎志升亦荐其座师项煜，复转相学引，人选者凡八十馀人一云七十三人，一云一百十一人，分三等授官，大都新科者居多。不则人物丰伟，又不则贼党有夤缘，不愿留、不堪用者，俱责输财助饷，名曰「追赃」，言衣冠所畜皆赃耳。刘、李二伪都督主其事。五员一连，锁押以去，亦多有不繇报名而为兵卒所驱者。刘踞田皇亲府，李踞周皇亲府，至即夹栲认赃。阁臣陈演受栲，献至银五万、金三千。阁臣丘瑜不胜痛而死，家财仅百计。贼亦廉瑜而秽演。惜乎瑜之不死于难，而死于刑也。方岳贡、魏藻德，俱以故相不用，被夹献赃不等。既释，军士争詈藻德，藻德不堪，竟自勒以死。岳贡伤，徐之亦死。等死耳，不悔晚乎！他坐赃动至千百。有沈学录最贫，亦迫认至三百金，余可知矣。输不及数，押令称贷于前门官店，店主人即无一面，券立，不敢不应。有见其券者，书云：「某官同妻某氏，借救命银若干。」生有重于泰山，岂谓是与！破城后，贼大张杀掠之禁，于是市肆如故。自贷赃事起，金银既罄，继以䌷段。疋仅一金，而商人钱货为之一空，贼之巧于行劫如此。又民间马骡铜箭，俱责令输营。贼将各踞巨室，藉没子女为乐；而兵士充塞巷陌，以搜马搜铜为名，沿门淫掠。稍违言，兵在其颈。门卫甚严，即欲兔脱而不得也。
我朝制度，贼任臆纷更。阁改「天佑」等名，六部尚书为「政府」，翰林院为「弘文馆」，行人司为「文谕院」，御史为「直指」，给事中为「谏议」，主事为「从事」，布政为「统会」，巡抚为「节度」，按察为「防御」，府为尹，州为牧，县为令。公服领尚方，以云为级：一品云一，二品云二，乃至九品云悉如之。带用犀、银、角三等。废舆乘马。大篆曰符，小篆曰契。武臣，权将军最尊，左右制将军次之。守备名「守领」，把总名「守旅」。吏政府为叛臣宋企郊，日上堂莅事，各官三日一选。随贼西来生员及伪将，俱移送吏部选州县。太学生及秀才入朝观望，企郊叱曰：「朝贺大典，安用若辈？速回读书，候新主考试。」数日后，果试诸生。首题《天与之》，次题《大雨数千里》，赴试者甚众。噫！诸生科甲所自出，而如此趣向，国家何赖焉！贼先曾两铸永昌钱，不成文。至是私升御座，辄目眩，头岑岑作楚。又见白衣人数丈前立，华盖蟠龙，髯爪俱动，惧而止。虽云三六九朝集，然迟迟未正南面者。以此，往代纂窃之辈，殿或摇，地或陷，咎征亦胡可诬也。
四月三之日、六之日、九之日，官民三次劝进。其文云：「比尧舜而多武功，迈汤武而无惭德。」甚至斥先帝为独夫，有臣子万不忍言者，相传系周钟笔。中又有「行义行仁，存杞存宋」句，魏学濂向人曰：「此语出吾手，周介生想不到此。」噫！词林省闼天子待从信亲之臣，作此逆天丧心语，而犹扬扬得意，自𧥢佐命元勋。读圣贤书，所学何事？尚何面目偷息天地间耶？耆老不及二十人，贼讶其少。答言在乡者，因门禁未至，贼颔之。毁太庙神主，迁太祖神主于历代帝王庙中。择十三日颁伪诏于天下，十五日百官于五凤楼外习仪，十六日郊天，十七日御殿受朝贺。
至十二日五鼓，而吴三桂之报至，军民一时鼎沸。有粘示为先帝服丧，不服丧者即贼众，共诛之。贼大纂严握𪘛，僭位之议遂寝。吴三桂者，辽东世将也。以征辽前锋将军宿重兵于宁远城。谋入援，闻城破，愤甚，走北虏乞师。故师祖大绶寿陷虏中用事，与三桂有亲谊，言于虏主，许以连兵入讨。贼知三桂父骧在京，胁令作书招三桂。叛将唐通奉书往，啖以父子封侯。通盛夸闯主礼贤之节，且云东宫无恙。三桂惊喜曰：「审尔，愿一见东宫而降。」通反命，贼许以定王往。通先驰报三桂，三桂阳与欢饮，伏甲斩之。歼其众，免者才七骑。贼怒，尽戮三桂家口三十馀人。三桂愤愈甚，令其兵皆剃髪如虏，益发虏骑。九王子亲至。
二十二日，贼骑出都门，终夜有声。
二十三日，诛大臣陈演等，及成国、定国、宣城、新建诸勋戚。留伪阁臣居守，悉锐而行，辎重无算。【按，南北勋卫四十馀家，今仅四分之一，其祸可知。或云伪将刘国能居守。先是，贼拘城中银工，熔银作砖，预为西归之计。宫殿惟正阳门及武英殿仅存。】或见贼挟皇太子骑俱出，或曰定王也。行二日，忽有令箭至，焚毁城外民舍。
三十日，守者亦尽焚宫殿而去。则闻闯兵连战俱大北，自成身中三矢，已踉跄西走矣。
初八日下令曰：「不剃髪，非贼亦贼。剃髪者，贼亦非贼。」于是城内外无完髪者。归人见良涿亦然，迩闻渐及山东，殆不知胡底可虑也。
贼乘凶年茧丝之苦，以假仁伪义，蛊诱愚民，堤溃于中州，溢于楚，泛滥于秦，波及于江北。所过淫暴，非复人理。如武昌既下，驱平民三十余万，溺之江中。德州伪州官奉贼将朱批，令征土妓，设巷立籍，以供军士。举此二端，亘古未有，乃复妄邀无望，迭荡神京，身享乱贼之名，而虏收渔人之利。愚哉！呜呼！幽燕自石晋外市以后，沦于腥秽者四百四十馀年。我太祖高皇帝百战，仅仅收之。成祖于焉定鼎，以为圣子神孙万世之守，而无端为此贼所送，贼罪可胜诛邪！
传闻皇太子弱不胜骑，已薨。两王贼中虏中，俱未可定。天眷皇明，福藩有子，枢臣史可法等奉之监国，为大行皇帝发丧。已而中外交章劝进，三让乃许。诏以明年为弘光元年，南都祯祥屡见，洪武重光，休征已著。时东南人心汹汹，强者谋乱，弱者谋迁。三诏既颁，莫不凄然悲、欣然喜，且帖帖然服也。新天子英明天纵，刚毅有为，树贤辅，求真才，去苛征，除夙弊，肆薄眚，别贪廉，裁冗官，与天下更始。诸公卿洗心涤肠以应新运，百姓喁喁想望太平。中兴之业，愿如殷宗周室，超出晋元宋高之上。
第昔惟一贼，今添一虏。贼若未灭，将无舍北而图南。即虏能灭贼，亦且功而邀利。况将骄卒悍，军民正费调停；国急家贫，征缮尚无良策。藩篱未固，保障何资？相夷吾于江左，陶祖乃效其驱驰；驾白衣之山人，李郭始成其劳绩。今日在位仔肩，更有万难于昔者。前事不忘，后事之师，勿狃处堂一日之怡，而不求疗病三年之艾也。

[book_title]第二卷
绅志略
●死难诸臣：
愚谓死者，人臣自了之事，非所以尽职而报国也。宋司马子甲之死，《春秋》以为不能其官，至于见杀，故以官举而没其姓名。将相大臣，事权在握，安危倚之，如屋有盈，如柱有础。平日所营何事，乃临时一无所侍，而仅以捐驱塞责？然则挤此七尺驱，人人可充将相之选乎？必如闲散下你、新进书生，不谋其政，复不爱其生，乃为难耳。若台省可以争是非，将相之责已当分半，即死何逃不能之罚？第泄查之习，配酿非一朝夕。况国破君亡，度不能复优雪址，除却一死更无他路。故列一时死难诸臣，详其爵里，以愧夫不能死者，虽概曰予之可也。
勋戚：
皇亲、新乐侯刘文炳，海州人。九十岁祖母，继祖乃其子，文炳、文耀乃其孙，俱都督。临时择一大井，将男女子孙十六口尽投于内，闭门纵火荧赐宅，火发乃自继，死之最乾净者。皇亲、惠安伯张庆臻。河南永城人
皇亲、东宫待卫周镜，大兴籍，南直人。国丈、嘉定伯间奎之倒也。母、妻一门俱死。
皇亲、附马都财巩永固，顺天大兴人。公主先一年卒，松尚在堂。有亲生子女数人，悉以黄绳击之灵前，纵火荧死。大书「世受国恩，身不可唇」八字，自继于前厅。
他所传，尚有王、刘二皇亲，未详姓名。又有传英国公张世泽、清平伯吴遵周、阳武侯薛源、博平侯郭振明、永宁伯王长锡、都督李国柱者。
文臣：
东阁大学士范景文，北直吴桥人，癸丑进士。每恨身为大臣，不能在疆场做一番事业，虽死何用。召对时，已绝粒三日吴，推饮拉人告，声不能继。十九日闻城破，送拜网，号于话封妻陆氏灵前，自溢死，死最早。时阁臣济济死者，惟景文一人。
户部尚书倪元路，浙江上虞人，于成进士。十九日寅时闻城破，即整官带，望晒四拜。复南向拜辞老母，不别妻季。旋易便服至书齐，呼酒莫所供奉关圣前，对两三盏。复出厅事，正席坐，携袖中巾，语奴辈曰：「吾分当如此，意已决，母得救！」遂举手自继。众仆尚欲解之，一老仆晚于榜，哭止之曰：「此吾主成名之日，啊付已再三奖。赋至，索印。见其面如生，惊拜。相戒不敢犯其室，要王氏与幼子也无盖。
协理京营我政、兵部右待郎王家彦，福建莆田人，壬成进士。守得胜门，骂贼不屈，赋段轿之城楼，仍以火荧其身。一云投城下自刻，《公道单》开人刑中，非也。
刑部待郎孟兆祥，山西泽州人，成成进士。子章明，癸未进士。兆祥以性挡削籍，起历今官，守正阳门。贼至，死于门下。子章明家皆死。
翰林院左询德周凤翔，浙江山阴人，成辰进士。闻煤山信，北向拜，自继死。有绝命诗云：「碧血九原依圣主，白头二老哭思魂。」盖具庆也，衰敌！二安亦同溢。
翰林院右询德刘理顺【河南杞县人，甲成状元】。妻要及四仆俱死死之最乾净者。死后贼兵近百人睡其门曰：「刘老爷居乡极善，里人威沐其恩。此来正欲护卫以报之，何遗死也？」乃下马罗拜而去。
翰林院宫允马世奇【南直无锡人，辛未进士】。方早食，闻变，白：「是当死。」家人曰：「奈太夫人何？」世奇曰：「不死，亦站导太夫人吴。二要朱氏、李氏先溢。世奇自向赖书，四拜，复南面遥拜其母，裂帛自尽。
翰林院简讨汪伟【南直江宁人，戊辰进士】。十九日闻变，与夫人耿氏呼酒饮毕，索笔大书壁上云：「身不可唇，义不可降。天妇同死，节义双芳。爱就溢，伟悬右，夫人悬左。夫人曰：「虽颠沛，不可失序！」乃解悬，正左右而死。死之最从容者【或作周风翔事】。都察院左都御史李邦华【江南吉水人，甲辰进士】。十九日，拜文丞相祠，缴桐中。
副都御史施邦耀【浙江余姚人，已未进士】。继死时有绝命诗。
大理寺卿淩义渠【浙江乌程人，乙丑进士】。闻变，尽葵生平所著述及所评诸书，服练正务，望啊拜君，复南向拜父。举笔书四十余字，付家人归上封公，有「尽忠即所以尽孝」语。寓中绳械先为家人藏暖，乃取短续，命家人尽之。相视不忍，客赵某知公志决，为击于窗榜，奋身而绝。随有就党据其寓，五日不。伤哉！
太仆寺丞申佳，北直永年人，辛未进士。自缴。
吏科都给事中吴麟徵，浙江海盐人，壬成进士。将掌量时所书驳一一简出，授家人，一言不及家事，从容自缴。海宁孝廉祝渊以荐举刘宗周被速后释放，尚在都门，收其户而验之。退二日，面犹如生。
户科都给事中吴甘来【江西新昌人，成辰进士】。寓与周凤翔连，闻风慕义，沐浴衣冠，北向拜，溢。
御史王章，南直武进人，戊辰进士。十九日，与光时亨并走城上，与就遇。贼追之降，光即晚下。三问章，章不应。戴持刀砍其膝，章正坐骂不绝口，遂被害。
御史陈良漠【浙江邮县人，辛未进士】。死时作古风一篇，有「尽忠尽孝」之语，痛饮而绝，妻时氏同死。
吏部员外许直【南直如率人，甲成进士】。城破，班役辈约报名，直曰：「吾生可捐，吾计已决。」时传先帝从齐化门出，客羊君辅劝曰：「主上既已南迁，君辈正宜拥借行，共图恢复，何必以有用之驱，轻一挪也？」直唯唯。既而出寓门一望。曰「当此四面干戈，驾将爵往？」已知煤山信，号以欲绝。羊生从旁感解，诸仆环列晚哭，且动以亲老子幼。答曰：「有吾兄在。」是夜遗羊生就衰别室，呼仆授以家报一函，喝之速速归报封公。书中首述忠孝之训，次及葬母教子，无他倍语。旋更冠服北面拜君，南向拜父，口诗六绝云：「率土皆臣自圣明，狂氛何事敢纵横？驱除安得料植力，一新元区尽洗兵。贯盈巨罪容珠？居截程闻孩毒痛。馨竹南山书不尽，任将寸碟有余率。君国深仇惨古今，麽磨逆竖通相侵。微驱自恨无兵柄，杀就惟段报主心。在天灵爽念高皇，开辟当年垂裕长。愿待吾皇遍竭帝，祈衰仍使国威扬。一死酬君见血诚，满腔思惯痛难平。大仇未复身先殖，漫化嘴鹃洒泪盈。郑笔翻然乱世行，老亲幼子隔塑明。丹心未雪生前恨，青简空留死后声。」书毕，命仆人内室，取麻练，令作缓。补手战，公序之出，送自继。一手持练尾，一手上握，神明如生。退二日羊、李二友称贷以敛。
兵部郎中成德【顺天籍，山西人，辛未进士】。贼临城，即致书马世奇曰：「主忧臣唇，我等不能国救，始褐至此，惟有一死以报国耳。年翁忠孝凤票，谅有同心。」及煤山信至，哭户于茶庵，归自勿死。
前户部郎中周之茂【湖广麻城人，甲成进士】。于午典试云南，回升准安知府，辞不受，下获逾年。有归，旋复职。春间北上候补，命未下。为贼搜去，使晚，不屈，遗挺击折臂死。以未补官，故罕传者，其里人言之甚确。
兵部主事金铉【北直解元，成辰进士】。号哭骂贼二日，至晚衣冠北向拜，投御河死。
工部主事王钟彦，南直华亭人，丁印举人。十九日，长班趋令朝见，人房自经死，赋弃户沟中。运粮把总陈泰阶亲见之，松江府五学诸生有死节公呈。
中书舍人宋天显【南直华亭人。附监】。十九日自尽。
在外文臣如宜府巡抚朱之冯、大同巡抚卫景暖、陜西巡抚冯师孔、山西巡抚蔡德，闻俱死于贼。武臣如提督三关总兵周遇吉，与贼战宁武关，先胜后败，被执不届，居之。镇守宣府总兵朱三乐，贼至，扬言降者不杀。百姓请救一城性命，朱不可，巡城指红夷大炮日「汝曹若能放一炮，我即死甘心。」众莫应，朱不得已，自起燃火。兵民自后之，朱惯甚，夺卒刀自勿。是皆死于王事者，但山、陜、三边道府州县暨乡绅死者尚众，宜与河南、山东别为一卷。兹但列在京诸臣，故不泛及。
太监：
司礼监下之俊，从死煤山。或云从死者王之心，而之俊与德化惧自尽，更详。
●诛戮诸臣：
贼之刀锯，忠臣义土之几杖也。乃平日忧游愤事，临时又茍且望活，而卒不能免，岂不枉却一死。聊志其最著者，以为臣鉴。
朱纯臣，世爵成国公。献门劝进，世臣中之最逆者。吴镇兵临，诚欲迎敌，恐其有变，课之。
徐允杭，世爵定国公。与成国同珠。普建文之难，其祖以献门获爵，今始食其口云。他元勋威晚，罕有全者，不能尽录。
陈演【四川井研人，于成进士，官大学士】。既要官，以多藏不能出都。贼闻其富，遂加毒刑，所吐金银最多，珠亦盈斗。先是演责治一仆，仆恨之，遂出首于贼，言主家甚富，即如某处有银四万八千两。贼兵如言往掘，果如数。因是垂诞不已，受刑最修。伪相牛以二铁索贯其左右手，所至牵以自随。步稍退，皮鞭乱下。身无完肤，竞课死。喧！以演之富，假使散财乡士，勇气当万倍，全城保身，何惠无家？计不出此而以身发财，所请剖腹藏珠者也。
魏藻德【顺天通州籍，应天上元人，庚辰状元，官大学士】。《国变录》云：「夹二夹，追出银一万七千两。其妻抄二次，子亦二夹，藻德饮水一孟死。而别单俱云与演等同课，总之死于贼手耳。魏以新进谈兵出身，三载遂谁大位，翔政府。莫展一筹，稽首贼庭。贼亦邮之，卒以刑死，衰裁！
丘瑜，湖广宜城人，乙丑进士，官大学士。《公道单》注夹死。《北游纪略》注自尽。而各单又言与演等同日被害。
●刑辱诸臣【官衔列下，别于死难诸臣也】：
凡刑导者，或位望太隆，赋意其人难用；或贪富素著，贼谓其家可欲；或已经投揭而未有阶梯；或不肯呈身而横遭束缚，四者均所不免。古者刑不上于大夫，所以励廉耻也。国刑且不受，况贼刑乎！刑斯释，但壁身，且国也。虽然，不死而辱，与不屈而呼者有辨。何辨乎？以其身之所处辨其中之所怀尔。《春秋》名响纠，而宽家父荣叔之课日惟宰。故夫位大禄肥，恩深任重，即死犹不足以塞责，而乃偷生幸免，甘就怪楷，置冠疑于泥涂，以且莫为岁月，斯则我自取导，于人何无？若或据津要，涉路不深，亦有嚼齿之心，未奋断头之勇，藏身未固，罗纲及之，委命于天，终无逊语。以此方彼，能无间然！第存爱既殊，逃留不一。姓名累累，事迹零雾，未敢安为分别，聊述所闻，以侯识者。乃更有因呼而屈，屈而仍不免于唇者，其流愈下，又不可以刑辱概之矣。
张国纪，官上柱国少傅，加云鹤服色、大康伯。父子俱来打籍没。
周鉴，官都督，加太子太师。国丈嘉定伯奎之子，素有弱疾，以夹死。弟铭一夹，仅存。又奎在铭，削发道，被获，亦受夹；奎，于奎，名锋，一夹，献银六百两，俱不死。时奎房产积蓄，尽为财有，而诸子洗不免于刑，赋之贪梦无庆如此。勋戚中受刑唇者甚众，不能详知，特志周氏一门，以例其余。
方岳贡，湖广毅城人，辛未进士。官大学士，先在松江，有能声，以戴罪微通。延至十三年，无级可赞。微下狱，素走声气，故朝中争讼其清，骤升副院。旋秉衡轴，功名损于治郡。京抄云：「夹，献银四千两，布四百正，尚榜不止，乃献下江南策。方公颜自好，必不至此，疑出仇口。云间何刚等辨揭，谓：公屋自继不死，赋骑拥去逼降，公不屈，置不已，遂极榜掠。凡二日，夜搜寓所，仅得布袍五袭，犀带一围，钦赐元宝二链。言者太过，令人难信。贼大论日：「阁老何一贫至此？于是独不释公。继而李贼过，问夹者何人，李贼从不至刑所，此语便误。赋党指公名，李日：「方某清官，安得有金银？」始得释。公见东宫，赋那许外人见东宫？哭。东官日：「先生救我！」公曰：「臣当忍死以护殿下。」贼怒，于是格不得通。及四月十三日，赋忽拥太子出都。十七日，喧傅太子坠马死。公抚磨大叫，遂勺水不进。二十六日，整衣冠，绝坑而死。又似有意为方公周旋。蜀人吴邦策《国变录》注夹二夹，完班三千两，不死留用。他单又有注「同陈演赞死者」，均不可信。意受刑之后，耻为贼用，而自引决耳。
李遇知，陜西籍，四川人，庚成进士。官更部尚书。
雷跃龙，云南籍，上元人，乙未进士。官更部侍郎，夹二夹。
沈椎炳，湖广孝感人，丙辰进士。官更部左侍郎，夹二夹。
张惟机，福建晋江人，乙丑进士。官更部侍郎，夹二夹，头箍一箍，仍夹其仆二夹，夺贼刀自勿死。见《国变录》。
金之俊，浙江嘉兴人，乙未进士。官兵部添设右侍郎，出抚昌、密，被获。夹二夹，不死。今闻为房中大司马，未审果否。此公颐有经济之志，甚为惜之。
陈必谦，南直常熟人，癸丑进士。官工部侍郎。夹二次，伤，被。司幽者展转叹息，公枕一石块，射疫如常时，今逃归。公居乡，素有清正之誉，乡人闻变时，皆策公必死。北来初单，亦注「死难」。后大失人望，归复遇土贼，伤其掌指，狼狐而免。归数日，病死。惜。
王正志，北直静海人，戊辰进士。官户部右待郎，督连西路。《国变录》云夹二夹，其子亦一夹一势，或开入从逆。
张析，山东按县人，乙丑进士。官刑部尚书。
方拱乾，南直桐城人，成辰进士。官翰林院少詹，兼侍读。闻城破，尚卧床上。引刀割须，未及半，为家人抱持，旋止，竞为赋执。方以美婷四名，路贼将罗姓者，得免夹。随为何瑞微、杨延鉴力荐可为宰相。盖瑞微乃其同年，延鉴其门生也，方家卷悉住廷鉴寓中。四月初二夜，伪尚书张磷然骑马至方所，深谈良久，云：「不日大用，老先生身过虑。此系方一小童逃回南都所言。小童甚饺，罗将复欲得之，方已许赠，此童畏贼逃回。回时方尚未实授官，但青衣小帽，额贴黄纸「顺」字耳。
吴世安，四川井研人，戊辰进士。官少詹并待读，夹二夹。
卫胤文，陜西韩城人，辛未进士。官询德，以削发被获，夹二来。
杨昌作，南直宣城人，甲成进士。官翰林院左中允，以剪发夹二夹。
林增志，浙江瑞安人，成辰进士。官翰林院编修，以削发，夹四夹，甚惨。
宋之纯，应天漂阳人，癸未探花。官翰林院编修，削发被获，以杨廷鉴、周钟力荐于王旗鼓，免夹，因之。
李士淳，广东程乡人，成辰进士。官翰林院编修，夹四夹，甚修。
方以智，南直桐城人，庚辰进士。官翰林院简计，充定王讲官。闻变走出，过苏人陈伯明，仓卒通名，相与叹泣。潜步禄米仓后夹巷，见草房侧有大井，意欲下投。适担水者数辈至，不果。陈留至寓所一宿，次早家人同四卒物色及之。则家人惧福，已代为报名笑。四卒挑往见伪刑官，通认献银若干，后乘间逃归。余得伯明所述如此，伯明见所传从逆中有方名，每为称宽云。
万发祥，江西新喻人，癸未底吉士。《国变录》云，麻尝俱留用，无夹者。万以涂面妆查，送不免。
朱徽，江西进贤人，辛未进士。官刑科给事中，或开从逆。
彭珀，四川永州人，甲成进士。官工科给事中，或开从逆。
陈纯德，湖广零陵人，庚辰进士。各单多注死难，而《国难录》注夹二夹，留用。非也，大抵被执不屈，以刑死为真。
冯恒登，江西新昌人，庚辰进士。官浙江道御史。
吴邦臣，浙江山阴人，庚辰进士。官山西道御史。
郑楚勋，福建蒲田人，甲子举人。官云南道御史。
曹溶，浙江嘉兴人，丑进士。官御史。
吴擎昌，河南籍，江西南昌人，庚辰进士。官更部主事，以削发，夹二夹。
杨玄锡，福建晋江人，甲成进士。官更部主事。十三岁登科，十四岁登甲。荣天部，人共美以为仙佛再世，乃亦包羞忍至此，惜！或注从逆。
张鸣骏，福建龙溪人，庚辰进士。官户部郎中。
陆禹思，应天漂阳人，庚辰特用。官户部郎中，或开从逆。
彭敦历，南直丹阳人，庚辰特用。官户部主事，或开从逆。
朱带煌，湖广王开人，甲成进士。官兵部郎中。
刘若宜，南直怀宁人，丁丑进士。官兵部主事，或开从逆也。
陈鹏举，湖广麻城人，丁卯举人。官刑部员外。不投揭被执，见伪刑官，此使晚，不屈。椎击乱下，几先。家人晚泣，愿以身代死，赋义而释之。
李逢申，南直青浦人，已未进士。官工部郎中，夹二次，或云死嵩人以逢申与朱积作对云：「朱帝蒙尘只为邪臣早服，李区张焰皆因甲岁逢申。早服者，积字也。
聂一心，四川富顺人，庚午学人。官工部郎中。
潘同春，浙江余姚人，丁丑进士。官工部员外郎，或开从逆，未然。赵士锦，南直尝熟人，丁丑进士。官工部主事。
邹逢吉，江西湖口人，丑进士。官工部主事，夹死。
申济芳，南直长洲人，官□□□。官工部主事，不投揭，为长班所首，被执。赋意相国之后，必多畜。而济芳实贫，夹损一足，与陈必谦等同幽一兵房中。是夜死者数人，申亦与恶。守兵以告，有令，各发会同馆。兵于死者，每加五棍，而后发。申移至馆，馆主人见其喉间翁然微动，灌之，有气。适家人来，其省视，乃复活。问其受混时，全然不觉。椎第五棍，稍似有物及身耳。
孙从度，北直清苑人，成辰进士。官太仆卿。《国变录》云：夹四夹，追银四百两，死于家。
刘明英，山东恩县人，丁丑进士。官中书科掌科事，以削发夹二夹。
陈翔，福建闽县人，癸未进士。官中书，以削发夹二夹。
郝杰，顺天籍，陜西绥德人，丁丑进士。官行人，以削发被夹。
谢于宣，浙江娜县人，癸未进士。官行人，以削发触怒，夹三夹，几死。
刘中藻，福建福安人，庚辰进士。官行人，素有文名，以抗言愿归籍，触贼被夹。
龚懋熙，四川江津人，庚辰进士。官太尝寺博士。
沈浣先，南宜昆山人，举人。官武学教授，夹损一足。追银五百两，广贷始足。
《国变录》尚有郑逢、范方，俱注夹一日夜，死。蔡国光、曹椎才，俱注夹一夹。何元，注夹一夹，逃，复被执。季起龙注：削发夹。他单所无，附以侯考。又有杨若桥、汪光绪，拘索未夹。又云廿一日点百官名毕，不及冷员。廿二至廿五日，遍拿各官拘击，亦不及冷员一人。惟吕兆龙，廿三日以投水。廿七日，陈翔、刘明英、郝朵、李起龙、谢于宣以削发，刘中藻以抗言，俱触怒，并拘击，夹之。其他冷员被收者，皆贼兵横执，不在点单之数。
刘有澜，北直南宫人，庚辰进士。官顺天府推官，不堪夹打，以银刺喉而死。《国变录》开死节，以此或注从逆，非也。
●幸免诸臣
周奎，顺天籍，南直人。以国丈封嘉定伯。性甚音，内监奉冒劝助，止输万二千金。贼信急，各府俱迁其资，惟奎宴然不动。城既破，有兵数人到府，奎厚搞之，即去。已而有赋将张姓者至，露其室。奎夫人下氏姑媳皆自继，下即先后所自出也。诸子皆束傅以去，兵士奎特甚。后有权将军李至，张避去。李见奎谦之极，颜冷之。乃以小屋数间拨与，幸免于刑死。子铭，夹未死。幼子、钟，孙澄、清、泽俱存。外传奎献太子以求免，都中绝无此语。出自彼亲戚之口，大都以客招诱耳。
董象恒，南直华亭人，已未进士。官巡抚，从狱中拟充的赋罪释出，遁。
周亮工，河南祥符籍，江西金溪人，庚辰进士。官御史。以知县行取御史，命已下，见势迫，不任而遁。
郑二阳，河南邬陵人，已未进士。官巡抚，从狱中释，遁。
曾樱，江西峡江人，丙辰进士。官巡抚，从狱中释，遁。
施元徵，南直无锡人，已未进士。官副使。
曹鼎臣，□□□□。
张伯鲸，南直泰州人，丙辰进士。官兵部左侍郎，逃最早。
王都，浙江崇德人，乙丑进士。官太常少卿。
汪惟效，南直祈门人，辛未进士。官工科都给事中。
杨尔铭，四川筠连人，甲戌进士。官广东道御史。
周仲琏，浙江长兴人，甲戌进士。官礼部郎中，削发为丐僧而遁。进士程源曾遇诸道，相向恸哭。
蒋臣，南直桐城人，荐举。官工部主事，削发遁。
程子奇，江西浮梁人，丁卯举人。官国子监学正。
钱国瑞，□□□□。知县行取在京。
程兆科，江西广信人，癸未进士。新选行人。
谈贞良，浙江嘉兴人，癸未以五经中式。
曾五典，南直太仓人，癸未进士。
宫伟鏐，南直泰州人，癸未进土。
史贞隆，南直宜兴人，癸未进士。
王崇简，顺天府人，癸未进士。
施璩，浙江归安人，癸未进士。
林饬，福建福清人，癸未进士。
严通，福建福州人，癸未进士。以上俱候选。
●从逆诸臣：
《语》云：「人臣无将，将而必诛。」夫一念之违，且有常刑，况公然拜舞贼庭，污其伪命者乎！所以然者，以贪生怖死之心，用观风望气之智，方其茍且图活，亦迫于势之无奈。迄乎周旋匪类，反几幸贼之有成，肝肠既已全易。要领尚保无恙乎？始焉封疆失事，每每及于宽政。驯致诸臣习于茍免，即靦颜从逆。可幸无诛，人心一变至此。当事者不尽破情私，大伸国法，恐人偷从此遂晦也。第流言互异，宁无虚实之参。喜事竞传，或出爱僧之口。载名惟有信耳，定狱尚宜精心。此则于廷尉之事矣。
翰林院：
杨观光，山东招远人，戊辰进士，官右庶子兼侍读。伪礼政府右侍郎，与梁兆阳、叶初春，俱逆闯而授职。《国难纪》云：「五月初十日，贼召观光入文华殿，问：『郊天何以不茹荤酒、不近女色、不行刑？亦有说乎？』杨叩头云：『天人一气所感，不茹荤酒，欲其心清明。不近女色，欲其呼吸灵爽。不行刑，欲养天地慈和之气，以感格上穿。贼云：『有理！有理！先生说得是，以后先生常进来讲讲！』留坐待茶，辞出，打躬。贼送至詹下，亦答躬。」先有廿四日，召一次，语不传。
杨汝成，西直华亭人，乙丑进士，官礼部待郎兼待读。北来单先开以老释归，后开以刑死。《国变录》云：「夹一夹，以古玉杯金壶等物托周锤送王旗鼓，仍授职。」而本乡有讨逆单，叙甚详，纵不无妆点，而从逆近真矣。
项煜，南直吴县人，乙丑进士，官少口事兼侍读。为太常寺丞，贼党黎志升其申戌所取士也。《国难录》云：时京师传言黎为贼腹心，荐煜大拜。煜即昌言于众日：「大丈夫名节既不全，当立盖世功名，如管仲、魏徵可也。」乃授太常，意气祖丧。奉伪命祀泰山，驰驿过山东，始变服遁，迳走南都。欲人班，被逐。煜素巧宦，初在魏党，旋媚东林求脱，遂复故物。家起荜门，骤致奇富。所居为假山徐氏名产，捐万二千金得之。以词林沟修之席，而一居之侈已如此，其品可知。种怨里闬，化为煨烬。哀哉！
何瑞徵，河南信阳人，戊辰进士，官少詹兼侍读。贼考选首名，授伪弘文馆学士、教习庶吉士。与韩四维、杨廷鉴、周钟、魏学濂领班劝进，朝贺最先，今从贼西遁。
陈名夏，南直溧阳人，癸未会元、探花，官编修，兼户、兵两科都给事中。一妾，京师人。闻变后送妾归母家，因匿焉。后得煤山凶闻，自缢者再，辄为妾家救解，潜出谋遁。·逢贼觇，束缚赴伪督刘，值不在，乃解伪刑官王所，王遥见，呼曰：「公得非溧阳陈伯思先生乎？」陈曰：「然。」王为解缚，揖之曰：「先生识某否？」曰：「不识也。」王乃山西诸生，数年前曾南游，无所遇。至溧阳，陈曾留一饮，赠程五星，久已忘之矣。至是王述其事，留寓中，饮食之。陈涕泣求去，王曰：「先生大名在外，去将安之？留此当大用。」陈必不可，强留三日，潜出，复为贼党所物色。陈自言：「王君见释。」再押见王，王曰：「吾固言之矣。」去必不免，因复留之。会儿女姻家宋之绳被夹，称贫，贼曰：「汝父方解饷至都，安得贫？宋父勘为监军道佥事。宋急引亲家陈某为证，王并宽宋刑，于是陈通贼之名大著。又以王荐授伪编修，陈不肯就，日夜求归。王乃赠其行资，阴护出城，故陈归最早。陈以一饮一程之故，以此免死，亦以此蒙恶，岂非天乎！陈自有《辨揭》，并不敢明言其事。余闻北来一友述之甚悉，然诸单开入从逆，未敢擅为出脱也。姑附所闻，以俟公论。
韩四维，北直昌平籍，河南嵩县人，辛未进士，官谕德。愿输银二万，求为国子监司业，不得，止授伪弘文院修撰，按司业。四维前任有何大佳处而费多金？不过借题媚贼耳。贼亦鄱之，降为修撰，不亦耻乎？此词林中最无行者。」
杨士聪，山东济宁人，辛未进士，官谕德。伪户政府少堂。徐凝生《国难睹记》云亲见门粘，钦授官衔。或开刑辱。
高尔俨，北直静海人，庚辰榜眼，官编修。伪弘文馆修撰。
杨廷鉴，南直武进人，癸未状元，官修撰。剪发欲遁，不得，降授伪弘文馆修撰。《睹记》：「伪相牛力荐杨与周钟草诏，两人互相争草，几至攘臂。」
张之奇，江西新城人，庚辰进士，官简讨。伪弘文馆编修，各单俱同，惟《国变录》注顺庆府尹。
刘世芳，陜西肤施人，庚辰进士，官简讨。伪弘文馆编修。《公道单》注府尹，误。
梁兆阳，广东番禺人，戊辰进士，官简讨。伪兵政府待郎。二十日，首倡助饷之说，与同志求仕者，各写五千金，托宋企郊先投手本。廿三日，即召见。叩头云：「先帝无甚失德，只以刚愎自用，故君臣血脉不通，以致万民涂炭，灾害并至。」闯贼云：「朕只为这几个百姓，故起义兵。」兆阳又叩头云：「我皇上救民水火，自秦入晋，历恒、代抵都，兵不血刃。百姓皆簟食壶浆，以迎王师。真神武不杀，直可比隆唐虞，若汤武，不足道也。臣遭逢盛世，敢不精白一心，以答知遇殊恩！」闯贼大喜，留坐，待茶，意甚款曲。辞时向上打躬，贼亦向下打躬。兆阳平身，威尚未起，乃复打躬。出语门生，贡士伍世魁因传于众。复再召一次，语不传。
赵玉森，南直无锡人，庚辰进士，官简讨。本乡「公揭」云：「十九早，至马君常太史寓一看，回至同乡王孙蕙寓所。王云：『百行孝为先，君家有太公在，且全个孝罢。'遂相携诣贼报名。途遇张琦、秦汧，与语，意复合，乃握手同往。伪授四川内江县令，玉森与伪吏政宋企郊有旧，求改选山东近地，许之。
周钟，南直金坛人，癸未庶吉士。为伪弘文简讨。贼中深慕其名，呼为「周先生」。《劝进表》实出其手，逢人便夸：「牛老师极为叹赏不止。」李密谬斥伪朝而已，同馆多含涕忍耻，几幸生还，惟钟扬扬得意。乘马拜客，屡过梓官，挥鞭不顾，一时辈中犹腹诽之。三十年雄踞文坛，联属声气，一旦名节扫地，书林选刻，刊落名字。文章一道，尚可信乎？
朱积，南直华亭人，癸未庶吉士。伪弘文馆简讨，司伪诏草之任，此亦声气中大名士也。
史可程，河南样符人，癸未庶吉士。原官。贼逼写家书于阁部史公，遇兵急，不果。即此书果达，阁部亦必怒裂之矣。
梁清标，北直真定人，癸未庶吉士。原宫。一云改外。
成克巩，北直大名人，癸未庶吉士。原官。一云改外。
鱼㮚，浙江山阴人，癸未进士。原官。
李化麟，陜西韩城人，癸未庶吉士。原官。一云授防御使。
张元林福建晋江人，癸未庶吉士。原官。一云授防御使。
刘余谟，南直杯宁人，癸未庶吉士。原职。以貌不当，贼意改顺天伪教。
李长祥，四川达州人，癸未庶吉士。原官。一云改外。
赵颖，河南项城人，癸未庶吉士。改伪直指使，以牛金乡同年，故多所援引。
杨栖鹗，陜西西乡人，癸未庶吉土。改伪直指使。
魏学濂，浙江嘉善人，癸未庶吉土。忠臣魏大中子。其兄某事父于狱中，负死以出，有孝名，早卒。学濂初闻贼急，有老苍头经事大中劝主人尽忠，勿负老老爷一生名节，学濂唯唯。先以事遣此仆归，遂率先投款。初改外任，以韩霖荐，留用，授伪户政府司务。《睹记》云：「亲见门粘『家有忠孝世家牌坊'，乡人怒，欲毁之。或云：『逆止一人，无与父兄事。』乃不毁。」《北回目击定案》云：「闯贼下令：带来伪官，皆得乘轿及马：其降官，仅许乘驴。余亲见学濂乘一小驴。穿伪式黄袍，负一伪敕，在草场阅苔，指挥得意，仍领泛海平浙之敕，差往江南。」本乡「计逆檄」，极其丑诋，或有溢言。乃其子允枚，竟「辨出揭」，自称殉难。或者其人近死，而孝子慈孙，欲为幽、厉改溢也。
吴尔埙，浙江崇德人，癸未庶吉士。改四川保宁府苍溪县伪令。
王自超，浙江会稽人，癸未庶吉士。以年老不更事，不用。自超行贴选司杨枝路，乃许补。
姚文然，南直桐城人，癸未庶吉士。以貌不扬，改授密云县伪令。刘肇国，江西安福人，癸未庶吉士。
何刷光，河南杞县人，癸未庶吉士。
白谦，山西阳城人，癸未庶吉士。
博学禹，湖广麻城人，癸未庶吉士。
何丸云，福建晋江人，癸未庶吉士。以年老不用，幸哉！人固不可无年。
张立锡，北直清苑人，癸未庶吉士。
刘延珠，广东番禹人，癸未庶吉士。
高衍，山东蒙阴人，癸未庶吉士。
黄爆，湖广夷陵人，癸未庶吉士。
吕崇烈，山西安邑人，癸未庶吉士。
张端，山东披县人，癸未庶吉士。大司寇之子也。当以父受刑唇届体求免乎？《睹记》云亲见门粘，钦授简讨。《国难录》云县令，误。
杨明琅，福建晋江人，癸未庶吉士。
龚鼎孳，云南保山人，癸未庶吉士。
史垂誉，江西丰城人，癸未庶吉士。
罗先汉，江西南昌人，癸未庶吉士。
张家玉，广东东莞人，癸未庶吉士。三上书于贼，责以大义，请兵而不臣，见贼长辑。贼怒，薄柱上，欲到之。颜色不变，异而泽之，愈欲其降，不可。道人往拍其父母，乃降，授原官。就其抗颜贼庭，暗死不惕，即古烈士何以加震！虽为亲改节，以方徐底，非其例奖。
按，癸未馆选凡三十六人，俱济济贼庭。列在刑辱，止万发祥一人耳。尔来馆试，亦多径。不采名，即微赌，原不以品行升，宜其遗点于史席也。夫木天之职，大者凤仪讲席，启沃帝心。小者亦囊饱书林，胚胎相骨。而纷纷从逆若相订然，犹谓非此途不人中书，何哉？
张国泰，北直新城人，癸西举人，官待语。
高来风，陜西韩城人，丙子举人，官待诏。
吏部：
沈自彰，顺天籍，应天上元人，辛丑进士，官太常寺少卿，掌文选司郎中事。《国难录》注：夹二夹，留用。
郭万象，陜西高酸人，甲成进士，官文选司郎中。伪更政府考功郎。《国难睹记》云：「亲见粘贴，钦接职衔于门。
刘廷荐，顺天籍，浙江人，已未进士，官考功司郎中。改伪府尹。
侯佐，山西解州人，甲成进士，官验封司员外。伪更政府稽动郎，《国难睹记》云亲见门贴。
左懋泰，山东莱阳人，甲成进士，官稽动司郎中。伪兵政府侍郎，镇守山海关。
熊文举，江西新建人，辛未进士，官稽劫司郎中。伪更政府验封郎。《国难睹记》云亲见门贴。
王显，北直曲周人，丁丑进士，官主事。
别单开有：孙节，云南籍，武进人，丙子举人，官司务。
户部：
王鳌永，山东淄川人，乙丑进士，官左待郎，督理钱法。夹二夹，留用。
党崇雅，陜西宝鸡人，乙丑进士，官右侍郎，督连西路。
孙襄，南直宣城人，甲成进士，官郎中。注伪户政府属。陈扆通，山东济宁人，丁丑进士，官郎中。注伪户政府属。
徐有声，太医院籍，庚辰特用，官郎中。注伪户政府属。
李申，北直南和人，甲子学人，官员外。注伪户政府属。
姬昆，陜西华州人，官生官员外。注伪政府属。
贺久邵，湖广湘乡人，戊午学人，官主事。伪户政府从事。
陈联璧，湖广光化人，官生官主事。伪户政府从事。
介松年，山西解州人，辛未进士，官主事。原官。《睹记》云南亲见门贴。
别单开有：
吴虎，福建蒲田人，庚辰特用，官郎中。
傅鷟祥，河南汝阳人，官生官郎中。
南廷铸，陜西渭南人。官生官郎中。
郑尔折，北直安肃人，锦衣卫籍，官生官郎中。
王口林，山西芮城人，官生官员外。
李钟秀，山西蒲州人。丁卯举人，官郎中。
王高才，陜西三原人，甲子举人，官员外。
胡之彬，河南光州人，甲成进士，官主事。
俟再核。
礼部：
余原，四川梁山人，辛未进士，官郎中。注伪户政府属。
吴泰来，江西新昌人，辛未进士，官员外。伪礼政府从事。喧！此吴甘来同胞也。
余忠宸，江西都昌人，丁丑进士，官员外。
汤有废，南直长洲人，丁丑进士，官主事。伪四川成都府安县令。
张琦，南直无锡人，甲成进士，官主事。伪四川梓樟县令。出都不一日，过响马赋，夺印去，索千金为赋。即首名铃，赋磨印角，知为铜，挪还之。
高去奢，北直宁晋人，丁丑进士，官主事。
叶澍，广西籍，江西丰城人，丁卯学人，官司务。
吴之琦，福建晋江人，丁丑进士，官主事。叶，江西丰城人，丁卯举人，官司务。兵部：
张缙彦，河南新乡人，辛未进士，官尚书。十九日辰时，同大监曹化淳开齐化东便二门，纳贼以人朝。为太监王德化所击，须尽拔贼亦嘟之，竞死。
耿章光，山东馆陶人，丁丑进士，官员外，注伪兵政府属。
朱国寿，顺天籍南直人，辛未进士，官员外。注伪兵政府属。
方允昌，浙江诸暨人，甲成进士，官主事。伪兵部员外。督漕江南，乘官筋至宿迁。
别单开有：
邹魁明，江西建昌人，丁卯学人，官员外。赵开心，湖广长沙人，甲成进士，官员外。黄纪，四川泸州人，甲子举人，主官事。
修廷献，山东济宁人，丁丑进士，官主事。
张慎学，山东夏县人，丁丑进士，官主事。
俟再核。
又：
主事刘养贞，四川大邑人，辛未进士。甘一日于皇极殿前触头痛哭，请许误国好臣张绍彦、魏藻德、陈演。赋云先朝时何不早言，后不知下落。
刑部：
张磷然，浙江鸟程人，庚辰进士，官郎中。伪户政府少堂。《睹记》云亲见门粘。
朱受佑，南直怀远人，官生官郎中。
黄昌胤，湖广况江人，丁丑进士，官主事。
刘废番，北直沧洲人，成辰进士，官主事。
吴文烘，浙江籍，南直休宁人，庚辰特用官主事。
别单开有：
归起先，南直常熟人，癸未进士，新选主事。按，起先已丁外限，阻兵未归、遂有谓其受职伪防御或伪令者。再核。
复有李登云、郑尔折工部：
缪沅，浙江钱塘人，丁丑进士，官主事。伪改国子监助教。
别单开有：
何复，山东平度人，甲成进士，官主事。
赵之玺，山西乐平人，甲子举人，官主事。
亦俟核。
六科给事中：
刘昌，河南祥符人，乙丑进士，官户科左。伪太常寺卿。《睹记录》云亲见门粘。昌与伪相牛金星同乡，最用事，百官钻刺，俱借径意。
申芝芳，南直嘉定人，辛未进士，官礼科。伪速议。初与行取知县吴适聊姻，及从赋，适绝其婚。
戴明说，北直沧州人，甲成进士，官礼科。伪速议。方李襄城括据城守，明说反特疏纠之，疑先有外心笑。
时敏，南直常熟人，丁丑进士，官兵科江西督漕。伪四川宜宾县令。或云锦州牧，非也。敏当城破时，客问敏作何计较，敏徐曰：「天下将一统吴。赴选时，适更部门闭，印门大呼日：「我兵科时敏也。」既受伪选，出都闻贼败，通归故里。其家已为里中儿借名焚掠，波及族党。敏归，公然张伞讼之有司，自称本科，傲腕闻里，知南都方理逆案，始携家远避云。
龚鼎孳，南直合肥籍，江西临川人，甲成进士，官兵科。伪直指使。每谓人曰：「我原欲死，奈小妾不肯。何小安者，所娶秦准娟顾媚也。湖广按臣黄潢有疏。
傅振锋，江西金啥人，丑进士，官兵科。伪县令。
孙承泽，顺天籍，山东益都人，及刑科都。伪防御使。
光时亨，南直桐城籍，祁门人，甲成进士，官刑科。伪速议。《北回目击忠逆定案》云：「闽贼召见，而加奖励，随逾以原官视事。时享寄书其子有云：「诸葛兄弟分仕三国，伍员爷子亦仕两朝。我已受恩大顺，汝等可改姓走肖，仍当勉力诗书，以无负南朝科第。」
翁元益，南直上海人，甲成进士，官刑科。初拟速议，夜间被赋兵打面种，宋企郊嫌其貌丑，改受四川某县令。
郭充，陜西庞西人，丁丑进士，官刑科。伪政府属。
高翔汉，陜西宝鸡人，甲子举人，宜工科右。贼人即用为都直指，亦以同乡有荐也。
御史：
柳寅东，陜西微州人，辛未进士，官应天巡按。从天津入贺。
韩文，陜西咸宁人，甲成进士，官河南道。伪速议。
熊世懿，湖广麻城，辛未进士，官河南道，伪庐州府尹。《睹记》云亲见粘门。别单或开防御使，疑误。平日讲学，自负东林之徒，乡人度其必死，竞不然。
苏宗，山东安东人，丁丑进士，官江西道。改授伪防御使。
陈羽白，福建南靖人，甲成进士，官广东道。伪直指使。
蔡鹏，福建晋江人，成辰进士，官四川道。《国难录》云，拟京堂，以无缺，未补。
裴希度，山西太原籍，顺天遵化人，甲戌进士，官陜西道。改授伪弘文馆底吉士。
涂必泓，江西南昌人，辛未进士，官贵州道，掌河南道印。伪直指使。《嗜记》云亲见粘单。
别单或开：
徐一抢，浙江上虞人，甲子学人，官山东道。
通政司：
赵京仕，陜西城固人，壬成进士，官本司左参议。原职。
宋学显，南直长洲人，成辰进士，官本司右参议。伪验马寺卿。《国难录》注通政使。非也。房入都，逃回。
大理寺：
吴履中，南直金坛人，乙丑进士，官本寺寺丞。《国难录》云：「夹一夹，托周钟路王旗鼓，仍授大理寺卿。」
钱位坤，南直长洲人，辛未进士，官本寺右寺正。改伪国子监助教。城未破时，众以边才推之，已拟昌平巡抚类。好官未做，恶名已蒙，借龄！《国难录》云：「初牛贼不用，手周钟备缘伪更政府。赴部时，向人白：「我明日此时便非凡人了。京师有《不凡人传》。
周兰，河南罗山人，庚辰进士，官本寺评事。伪政府属。
尚宾司：
吴家周，南宜和州籍，县人，乙丑进士，官尚宾卿。伪大理卿。
光禄寺：
林铭球，福建漳浦人，王辰进士，官本寺监事。伪防御使。
中书科：
吕兆龙，南直金坛人，庚辰进士，官中书含人。伪四川成都府同知。先投御河，为就所获，夹一夹，授官。
姜金胤，山东掖县人，癸未进士，官中书舍人。伪府尹。
国子监：
薛所蕴，河南孟县人，成辰进士，官司业。伪祭酒。考监生两次：第一次道题「莅中国而抚四夷也」，又传一题为「厚也，高也」，一监生破云：「地天交泰，圣人所以大一统也。」薛大称赞，送列第一，借遗其名。
李森先，山东披县籍，平度人，庚辰进士，官博士。伪礼政府祠祭司从事。《睹记》云亲见门粘。
吴道新，南直桐城人，口举人，官助教。伪政府属。
太仆寺：
叶初春，江西湖口人，戊辰进士，官本寺卿。伪兵政府少堂。《睹记》云亲见门粘。他或注刑政府待郎，或注大理寺丞，疑误。闻叶公为人，颐思厚，然其子作县，破数百家，人称「虐叶」，至今究咀不绝。或亦褐之延也。
李元鼎，江西吉水人，于成进士，官本寺丞。伪太常寺卿。
行人司：
沈元龙，南直吴江人，辛未进士，官光禄寺署丞。伪兵政司，随用事，为吴中通客主人。
许作梅，河南新乡人，庚辰进士，官行人。伪政府属。
张元辅，山西孝义人，丑进士，官行人。伪学正。《国变录》注户部员外。
李丕著，山西曲沃人，丁丑进士。授原官。
顺天府：
郝晋，山东栖霞人，戊辰进士，官府尹，夹二夹，留用。
行取：
黄国琦，江西新昌人，山东滋阳知县，行取在京。注县令。《国难录》注伪府尹。
候选癸未进士：
胡显，四川井研人。注县令。武，陜西泾阳人。伪准徐防御使。《睹记》云亲见粘门。
程玉成，四川江津人。伪教职。
王尔禄，北直清苑人。伪户政府从事。
杨敬，北直顺天人。伪扬州府尹。《睹记》云亲见门粘。
吴思刚，南直武进人。伪兵政府从事。
《国难录》尚有：
张鸣骏，注伪真指。
贺王盛，注伪太仆寺丞。
王于曜，伪凤阳府尹。
邹魁明，伪准安府同知。
徐家麟，伪山东防御使。
王皋，伪四川县令。
出狱从贼：
侯恂，河南商邱人，丙辰进士，官兵部尚书，坐封疆，下狱。伪工政府大堂。
杨枝起，松江金山卫人，甲成进士，官口科给事中，坐罪辅周案，下狱。伪更政府从事。故事选司最重，谓之选君。贼企郊专政，但委唱名，侍立竟日，不敢参一语。
张若麒，山东胶州人，辛未进士，以兵部郎中出监军，督战失机，下获。督兵守关。
一时出获者甚众，从逆当不止此，根不能悉知也。
●从赋入都诸逆臣附从者甚多，不能悉传：
牛金星，河南厨氏人，乙卯举人。伪天右图大学士。
宋企郊，山西乾州人，成辰进士，官更部，回籍。伪更政府大堂。
顾君恩，□□□□，拔责生。伪更政府选郎。从事杨枝起，见前。
杨王休，北直监山人，庚午举人，官山西漳关兵各，降赋。伪户政府大堂。少堂张磷然，见前。
苏京，山东安东人，丁丑进士，官御史，巡按河南。
喻上猷，湖广籍，江西丰城人，辛未进士，宜御史。
巩焴，陜西直宁人，辛未进士，官河南督学参政，降赋。伪礼政府大堂。少堂梁兆阳，见前。傅景星，□□□□□。伪兵政府大堂。
黎志升，伟广华容人，甲成进士，官山西督学参议，降贼。伪兵政府少堂。少堂复有黎志座，或者左右少堂如待郎之旧耳。
安兴民，□□□人，丁卯举人。伪刑政府大堂。
陆之祺，浙江平湖人，已未进士，官陜西左布政，降贼。伪刑政府少堂。
李振声，陜西米脂人，甲成进士，官□□□□□，降贼。伪工政府大堂。大堂侯，见前。
王学先，□□□□人，王午学人。伪通政使。
韩霖，北直永平人，□□学人。伪参谋。此故长洲尹韩原善之子也，向以御房自负，今乃为赋用乎？喷！
王则尧，山西真城人，庚辰进士，官山东布政司金事。伪顺天府尹。
王华，□□□□□。伪素文馆学士。
王孙蕙，南直无锡人，甲成进士，钦补大名府淩县知县。伪长芦运使。
孙以敬，南直太仓人，丑进士，官北直长坦县知县。集友人寓所，有同年亦与席。或言城破，尚不信。见街市狂奔状，友人仓煌辞去，孙了无惊色。徐步归寓，则贼将已拘家奴拷掠。问主人何在，不肯言，竞见杖下。以惊竞投单，为伪刑政府从事，负此仆吴！以敬美丰仪，善与人交，友人多亲爱之。本州有请为讨，莫有应者。
顾芬，南直无锡人，丁丑进士，官河间府推官。伪四川成都府同知。
周寿明，湖广水人，丁丑进士，官北直曲周县知县。伪扬州防御使。
吴达，南直无锡人，庚午学人，官北直邯郸县知县。伪四川巴县令。
董复，南直武进人，癸未副榜，官北直保定府推官。伪北直定州牧。

[book_title]第三卷
孤臣纪哭
崇祯癸未进士孤臣程源泣血纪
癸未年八月二十七日，会试榜放，首陈名夏，源列一百四十二名，出于宫庶方公坦菴讳拱乾之门。九月十四日，廷试，赐杨廷鉴、陈名夏、宋之纯进士及第；源列三甲第二百四十一名。
先是，贼自中州入楚，荆州、襄阳诸郡皆望风逃，长江一带，上自巫峡，下至蕲黄，无孑遗。贼蟠踞楚豫之间，浸浸乎有窥关中、逼金陵之意，廷议以秦督孙传庭孤单出关剿贼，识者有隐忧焉。源尝对宰相言之，殊不谓然。
十月初五日，源具疏请表母卞氏节文长不载，本月十五日得旨下部，时部役过索未覆即此部役「过索」二字，已尽时弊。是日，内催孙传庭出关战，贼匿精锐，驱难民诱敌，斩获皆吾人。传庭志益骄，其疏云：「有自贼中逃回者，言贼闻臣名皆惊溃，臣誓必扫清楚豫，不以一贼遗君父忧。」而不知皆贼间也。源造宰相言之，但唯唯而已。月终，传庭果以覆师闻，京城大震，佥谓贼必渡清。廷议以宰相魏藻德视师河上，源复具疏，其略曰：「臣闻主忧臣辱，古今之通谊也。值今圣明御极，天下岂有难为之事？顾空言则有之，而实事竟少。虏突于垣，寇啸于室，俄而报捷，俄而失师，重烦我圣明大虑，则以本谋之未立，而见之未远也。臣请折衷天下大势，以西北制东南，以东南奉西北耳。乃者寇起中州，据我腹心，图我荆襄诸郡，扼我上游，夫中州之隔神京，限以一河也；荆昌之去陪京，只十五日也，而不敢即窥者，臣以为贼之计狡也。计贼渡河必背秦蜀，窥南又不便骑射，以为渐图秦蜀，则可以安意渡河也，南图淮扬，则陪京孤注也；此二策者安危系焉，何可不急图之？顷者孙传庭以数万之师，搏数十万之剧贼，孤军深入，数以捷闻，臣尝对所知曰：此诱敌也，今果以愤师报命矣。夫抚臣岂非一担当之臣也，然而兵有犄角，有牵制，有应援，有虚实，岂可以数万之师，搏虎狼于穴哉？臣闻王翦之伐赵也，请兵六十万人；汉高帝之困项羽也，必俟韩信三十万师之至；盖多寡之数，强弱分焉，彼已见焉。今寇虽非楚赵之比，而国家全胜，远过汉秦，然奸大寇必大举，欲大举，则必速召数十万之师，八面齐集而攻之，以分其力。谁应援，谁声实，谁牵制，谁批腹，著著照应，使之疲于奔命，救接不暇，然后可一鼓而歼之。【谈兵事如指诸掌，■智囊未能远过】盖贼之所忌者，分也，我之所恃者，合也。闻楚郡伪官请兵于贼，不许，则贼之所忌可知也。今议者又曰：贼必渡河也。臣愚以为贼必不遽渡河，但恐秦兵新败，贼必趁虚而攻。使传庭凭关固守也，俟贼遁而师城下，智尽能索，师老力疲，而后议取之，犹可为也。若以新败之众，开关延敌，胆恇心怯，必致奔溃，万一寇闯关而入，入三秦一去贼得专力渡河，天下事有不忍言者，此臣之所为痛哭以请也！伏乞飞勒传庭，闭关撄城，勿事浪战，天下幸甚！」书奏不省，传庭果开关延敌。贼伏精锐关前，引传庭出，遂夺关而入。三秦遽失。秦中死义者，传闻抚臣冯师孔、知县吴从义等三人。方伯陆之祺而下俱相率从贼，痛哉！【朝廷不省，宰相不省，中枢不省，亦末之如何矣！】
十一月，因秦警以余应桂为秦督，李化熙为三边督。时应桂在都门闻命惊惧，日夜泣，中枢不以闻；强之前，至晋中，一无所为，但逡巡河上而已。【知其不可而犹使之，也应桂知不能不求。知如源者】晋抚蔡懋德亦孤立无应援，三晋失备。
十二月，源具防河剿寇十欵，【虚心请教一班木偶，以国事侥幸，可恨！】其略曰：「臣闻居得为之地，尽瘁以靖乱者，大臣之事也；居不得为之地，忘身以进言者，小臣之心也。昔汉当承平之势，书生贾谊犹痛哭流涕以请，况今天下乱形已成，民心将二矣。漕粮将乏，外解将不能至矣；虏将逼关，寇将渡河，神京独注矣。言战无以为战，言守难以为守，臣以为及此时一一而速图之，犹能自立也。能自立，然后可以议恢复，此机一失，如既烬而责救火焉，则东南西北之局俱无是处矣。此臣所为痛哭而请也，其一曰：今死贼之据秦而下，我严城之速也，假仁义以诱之也。其实小民受国家三百年培养以来，以榆林之战推之，其心何尝一日忘本朝也，迫于死而动于利耳。我诚欲收民心，岂在乎虚文哉，必有实政以感之。陛下诚能下尺一罪己之诏，且分别东南境土，凡被寇之地皆免正供，现在之地悉免加派，则小民且曰：国家多事如此，而犹我民之依依也，必感奋死守矣。况楚豫民已剥肤，急追捕逃，未必应也，山右为神京三辅，过督之，思走险矣。民心当收者一也。其二曰：民志定，能效死勿去，而后可以言御寇。御寇不可浪战，计必防河；然而二千里之河，岂能处处而防之？非均酌道里，分屯扼要，如尝山蛇势，不可。然而太分则力单，太远则缺多，相去寥阔，无从照管；计必沿河一带，多设烽火，如戚继光传炮之法，可也。而接应巡逻，又当多建飞舸，大设火箭神枪于上，结水寨为犄角焉，则往来捷矣。可以救援，可以截杀，于以击半渡而备不虞，宜与汪立信三策同看庶无误也。则防河宜备水战者二也。其三曰：河防备，又当谋善后。夫孤军河上，后劲无闻，古者行师大忌也。势必设军于太原、平阳之间，为声势应接之计焉。盖太原东控井陉，南摄沁水，接壤平阳，西北邻延塞、大同，京师之藩蔽也；而平阳之西南俱界黄河，东引泽州，北阻汾阳，又太原之门户也；诚当用宿将，练土兵，积粮蒭，增楼橹，具火攻，为必不可动之势，以为河上声援，而河防之师庶有据，繇此而山右郡县诚守戒严亦如之，则金城百二矣。故河北之守宜详者三也。其四曰：守既详而后可以议攻。请召天下之兵，捐各省之粮以给之。盖各省之粮，其阻于贼而不能入，不如即以之办贼。然而兵有奇正，固原者，抉贼之腹心者也；宁夏、甘肃者，拊贼之背者也；所当即下明纶遣使悬赏，指授方略，冒险以固其心者也；汉中者，川陕之襟喉，贼之后门也，所当速召两川之精锐，且屯且攻，以牵其后者也；东都河南者，贼之左腋也，所当剿降土寇，安集遗黎，设镇将于汴楚之间，俾之练土著备扼塞，给牛种，广屯田，以封潼关者也。夫我患无饷，彼亦能空腹而战哉？惟其如是，而贼后不敢窥川，前不敢渡河，左右不能越楚豫一步，坐十万乌合之众，食于一隅，自毙之道耳。我乃用间出奇，内外夹剿，一鼓而歼之，此百不失一之算也。故能守而后能战者四也。其五，以淮上设兵，南近北远，欲于济南驻兵以防阻隔，亦为要著，不及多载，书奏不省。」
是月二十九日，贼从沙涡渡河。黄河天堑，督臣余应桂托阅兵，未见敌遽走太原。贼渡河，如行，已室三晋，遂成破竹之势，乃知金人之笑宋有繇然也。时朝无确报，反以贼为叛兵，相率自愚。中堂票旨，但云用心堵截，以匹马不入为功。司马用兵，但云「待罪封疆，以死报国」，未闻用何兵何将、作何调遣。牵制犄角，上下相蒙，三晋致失，源与给事光时亨，庶起士李长祥、刘廷琮，修撰杨廷鉴曰：「急与陈、魏两相公言，晋事大坏，叛兵亦贼也，即非贼，亦当作贼布置。」奈何真贼反以为非贼，源恐贼临城下亦不知也。且主上待二相公不薄，及今言已不可及，言而死与贼至而死，孰优？诸公或系给谏，或系亲切门人，亦当及时为二相言之，时诸人皆未然。
甲申正月，元日，大风震屋飞沙，咫尺不见。占曰：风从乾起，主暴兵至城破，臣民无福。
正月二十八日，才闻贼取平阳，沿河州郡咸置伪官。及验之，果以去岁二十九日渡河也。畿辅重地，泄泄如此，痛哉！事去矣。
十六日，以辅臣李建泰督师剿贼，告庙、赐剑，驾幸正阳门楼亲饯之曰：「先生此去，如朕亲行。」是日，复大风沙，占曰：不利行师。源亦亲送之于真定寺。因进之曰：「相公此行，当兼程取太原，收拾人心，为固守计，以蔽神京。此处若失，无下手处矣。」时源同年淩炯亦以兵部主事监军标下，源复对炯极言，出平阳、太原守备方略，与联络三晋州郡，及三关诸欵相示，炯颇然之，然辅臣犹拘司马法，日止行三十里也。
十七日，至涿州，营兵三千逃回，辅臣夺气，益迟迟其行；而余应桂及诸将官等闻平阳破，复望风遁。太原无一贼兵至城下，以数贼上城，开门而入。时建泰至东光，兵颇不戢，百姓闭门不敢纳，建泰攻三日，克之，或以我州县小试耳。【不攻贼而自攻，官兵伎俩大率若此】
二月初一日，予自都门至天津，晤抚臣冯元扬饷，司唐廷彦、总镇曹友义、副总兵金斌、道臣韩文镜、王昌宗等。谈及时事，相向感愤，各有投戈起舞之意。时天津总兵甚薄人心不固，予深以为忧，随贻抚台书，其略曰：「国家多故，晋鄙如沸津门处，神京东南曾不三百里耳，以老年台壮猷元老镇抚其间，护此一衣带水，以供大内，则李韩国之任也；振神京之左腋，以俟叵测，则王文成之责也。津门人心，戴老年台如戴慈母，不惟可守，而且可以战；夫可以战者，真可以守者也。而兵力单弱，风鹤不禁，则又可忧。夫漕渠哺内，有警必争，不待智士而明。则天津之兵，原设犹患其少，奈何可以外撤哉？此则源所为深忧者尔。」元扬得书，深相结纳。
十五日，源自天津赴都门，是日得真定信，先是真定知府方茂华闻贼警，预撤家属出城，辅臣徐标执茂华下狱；适抚标等争中军官，不听。伺标登城画守御，劫缚出城外，杀之，劈狱请茂华出，茂华遂牒所属州县豫叛待贼。数日后，贼始以数骑来，遂直搏宣府甯武，入居庸，攻大同。源初四日抵通州，初五日，策蹇入都门，其时宣大未下，予即以策干司马，其略曰：「夫贼之云翔而不敢下者，畏二镇之议其后也，速驻兵真保，声捣太原，犹可以壮宣大之援，而分贼之势。今奈何泄泄从事也？恐过此以往，如从枕席上行师，此时真可痛哭矣！」殊不省是时中堂相聚，犹谈笑若平日。司马无他布置，但沿街摆炮设兵，扎营各胡同口，日置城头县帘以待贼至而已。嗟乎！尚谓朝廷有人哉？
封总兵唐通、吴三桂、黄得功、左良玉、刘泽清各伯，曹友义、马岱、姜勷等各晋级有差。时议撤宁远镇，调吴三桂及苏督王永吉入卫。三桂兵素能战，道远未得前；唐通于初九日陛见，上慰劳殊甚；越三日，出兵仅数千耳。刘泽清不奉调，大掠临清。
以太监卢惟甯、高起潜等十人为天津、通州、蓟州、山海、两淮、江浙、两粤等处监军，民心颇变，文武短气。
首相陈演罢时兵饷匮竭，士气沮丧。渡度不能守，遂因修撰杨廷鉴说辅臣魏藻德曰：「东南一线惟山东耳，刘泽清虽可，恐不能为皇上通此气脉。昔赵鼎赞高宗亲征，犹以张浚来路为至尊去路。盖国家大计尝图万全，而神京坐隔一隅，诚不可以陛下孤注也。莫若以曹友义建牙济南，专使接连南北，此国家门户，相公速速留心。」时以天津方借友义为辞，不听。时题源为兵部官，源上疏辞。
诏诸衙门捐助，家各养兵，以官爵大小为差；诏民间捐助，上中下不遗一人。
初八日，贼犯宁武，镇将周遇吉死之。遇吉素好能战，率兵逆贼城下，众寡不敌，败，城破，巷战覆败。入公署，犹从屋上引弓对射，力竭，焚妻子遂死。
初九日，贼至宣府，叛将白广恩、官抚民以书约总兵姜勷降，勷叛迎贼，宣陷。
初十日，源复造宰相曰：「辅臣李建泰，今何名住河间，标下总兵马科尚有现兵万人，速请建泰同赴居庸，与唐通协守，犹可以镇抚万一，而京营兵心不可恃，当请至尊亲出，一慰劳之。若有颜常山之至诚，未必士气不奋也。至于侦探不实，即真保之间，全凭徒来之口，道路传讹，风影莫定，贼之行止未知，又何以探贼之虚实也？请出重赀募死，间设塘马以伺贼势，一面捐内金分赐营卒，犹可自立以待援兵也，不然，度不能时刻守矣。」不听。【天子专听宰相之言，宰相并不听一人之言，徒令谋臣束手惜哉】源虽未肯授官，均之臣也。臣谊当死。然与其一无所为，没没而死，不如报讐而死。遂与房师方拱乾、弟行人程玉成诀曰：「祖宗德泽在人，天命未去，皇上无死法。江南忠义之士不乏，诸老臣尚在，源此行若能倡议江南，同心雪耻，事成则国家之福，不然者，源有慕于文信国矣。」此时庶可以死也。
初十日，源赴通州，即以书信抵通州饷部向烈星曰：「天下事真不可为矣。弟之出都门也，皇天后土，决鉴此心。通州实神京咽喉，近粮在河下者不下万余，吾兄忠义天植，谋略夙闻，当速督运入城，交欢镇道。粮支一年，城坚难破，至诚所激，金石为开，未有士不死守者。若能全此一区以分贼向，则宗少保之勋也，惟留意。」不报。
十一日，贼至居庸，唐通战败，遂降。贼遂入关，攻大同，镇道亦叛降，大同陷。
十二日，贼至昌平，总兵李守鑅死之。昌平破时，贼乘势直下，人心震惧。
朝廷日日召对，皆练兵措饷不及套语，此中犹有欲希冀者。上见举朝无人，每一对，未尝不痛哭回宫，在廷诸人惟议闭门，不许人出入，一无所为。城中人人自危，贼复以掠金诱我兵，我又兵饷不继，士卒解体。
十七日，贼拨至高米店。
十八日，则逼至齐化门下，时通州城外皆贼。源时寓通之观音殿，徘徊不忍去，午刻，始涕泣登舟，变服改姓，宿张家湾。矫首北向，夜寐无成。
十九日，抵码头，闻京城兵变不守，殊不信。是日宿河西坞。
二十日，宿杨村。时金斌拨马回报仍前，适有刘姓者逃自京，道京城之破娓娓。是日，源设位恸哭，嗟乎！国破人亡，龙驭难卜；九庙怨恫，天地为昏；孤臣无主，此生何为？源即粉身碎首，势不与贼两立矣！泣歌古诗以寄哀愁，有「谁教赤眉来晋曲，致使黄巾入汉家」之句，呜咽不成而罢。
先是贼破昌平，朝廷发三大营兵，出营齐化门外，枢臣张缙彦但坐衙门以俟，营督襄城伯李国桢住城楼，惟以点军太监王相尧统之。兵无大帅，上下不习贼以十八日午逼城下，【□□度之，兵尚以无统而败，况区区乎？】与我兵遇，叙寒温若平日，数万兵卒一时奔降。遂攻西直门，不克，转攻彰义门，城上炮发皆虚器，贼乘势用大炮急击。上闻，遣太监曹化淳督战，比至，诱我兵曰：「贼已上城矣。」城头守卒皆奔溃，哄声雷沸不能禁。化淳遂开门迎贼入。十九日，贼以三鼓攻内城前门，城卒不守，痛哉！内城陷，我皇上死社稷，崩万寿山；皇后周、妃袁皆朝服自经死；一时从死者为太监王之俊、王之心。贼入城，纵兵大掠杀，城南一带皆虀粉，妇女淫污死者，并洿梁屋皆满，城中哭声震天。
廿一日，次桃花口，为金斌兵所掠。时斌住韩家树，源揣其有不臣意，遂携二仆直造斌营，握手大恸，以「祖宗德泽及今，上厚恩」感动之。斌欲执监军卢惟宁献贼，为之先驱南犯，而托为行遁，源乃画地晓之曰：「将军无谓贼遂能有为也。二祖十宗恩泽未泯，大明子孙千亿，江南豪杰不乏，今楚豫闽广间，多者带甲二十余万，少者亦不下数万人，一闻京城失守，普天同讐，门庭皆其敌也。幽燕一隅，有大河隔绝，使有从旁起者，秦晋可立断也。贼首尾不救，义师外击，忠智内起，必成擒耳，此地方当躧为平地，岂能听人作贼也？将军世受国恩，勇略盖世，今白粮在潞河者，不下四万馀，城中尚多馀积，此数年粮也；而各标兵亦足万人，津城四面皆水，火器山积，将军诚能抚而用之，以扰其腹心，此桓文之烈；不则提兵南下，倡义同来，亦不失为纯臣，奈何从逆也？且卢监奉圣命至，岂可献贼？义兵一到，将军百口莫辩矣。繇是卢监获免，然降表已行，不能止矣。」是夜，宿西沽，大恸。
二十日，次天津，兵道原毓宗倡降。源以书抵饷部唐廷彦曰：「逆贼浊飞，三纲沦亡，天地不容，敷天切齿。我辈读圣贤书，所学何事？忘祖宗三百年之培养，而反面事讐，狗彘不食！吾兄亦有城守之责，不可不存忠孝之心也。闻冯留老倡义，曹帅亦自可人，今粮在潞河者可支数年，兵满万人，于以寄贼肠而俟恢复，中兴之奇勋也。」冯留老、曹将军幸以此语之，唐报书曰：「时事已至此，请先驱入城，共议战守。」比源至城头，防海兵大噪，劫饷库尽，殴廷彦几死。【倡乱每自官兵，始繇自平日况无纪律以闭之，又无忠义以勋之也。天下事败于将兵之人，岂败于贼耶？】先是冯元扬闻京城变，聚将士泣血誓勿二，命迎龙亭设拜尽礼，门下已无一应者。天津道臣原毓宗，秦之蒲城人，赴官时遇贼礼之厚，留母为贽，因纵之，许内应。比至津，即张惶贼势相离间，及都门报至，率绅士先表迎降，兵民皆从风而靡。大揭黄旗城楼署之曰「天应民顺」，因而津民各用片纸书「民顺」缀门前。总兵曹友义单骑斩关出，毓宗率兵邀执之；逼元扬迎贼，元扬义不屈。副将金斌、总兵娄光先、指挥杨惟翰俱叛。
二十三日，金斌移营演武场，予复就见说之；唐廷彦伤重，移至；冯元扬皆在；群谕以大义起兵，不动。斌且劝廷彦留幕下，予先机退，急以书抵廷彦曰：「神京失守，忠臣切心。胙为兄计，无能为则死，若自反尚有所为，必南遁，此定著也。今斌既降贼，吾兄寓彼，将为贼入幕之宾乎？亦将覥颜从逆也。弟行矣，若能来者，弟谨舟舣以俟。江南多豪杰，尚可大举。一刻决计，千载荣辱所关，惟速图之。」廷彦即书报曰：「吾兄忠君信友，可泣鬼神。但弟伤极，性命已八九，自反无能报国，惟一死而已。家慈年八十有三，吾兄过敝邑，幸婉曲慰之有子死国，勿过伤也。」时廷彦止一子，方八阅月，源欲竭力保全回籍，不从。
二十二日，源买舟天津城南。漏二鼓，津侠王殷过馀，为言抚臣冯元扬图南还举义，中军副将郑尚举弃妻子以从，兵道原毓宗欲执以献贼。君欲倡义：「何不匿之舟中，若能脱此者，无忧事不济也。」源喜极，计贻殷出之，停舟东门以待，约以二十三之子夜。至期相见，执手恸绝，各叙大义不屈与倡义东南之意，且哭且行。是日宿静海县，知县韩养醇亦为逆贼撤去。
二十四日，宿沧州。闻河间知府方文耀不屈，贼杖之，大骂死，沥酒哭之。
二十五日，宿泪头。贼沿途设兵，大索朝士，乃毁蓬帆，元扬伏舱下，源杂入舵工中。
二十六日，次连儿涡。锦州伪官执乡绅曹吏部杀之，没其家。伪官多陕西之红铜人，皆生员无籍者。奸淫贪杀，民不欲生。
二十七日，宿桑园。
二十八日，移书山东抚臣丘祖德曰：「我皇上未有失德，顷缘诸臣泄泄，饷缺兵单，致贼沦我神京，陨我君父。普天率土，同此悲号。念光武一耕夫耳，白水一奋，昆阳积尸，岂不以汉除秦暴，天必锡以四百禝耶？我太祖高皇帝驱逐胡元，肇造区夏，方之汉世，功德度越古今天意，岂有两哉？中兴光复，正在兹时。今玉牒云仍，皇孙千亿，江南财赋之地子弟多豪，贼不先窥，而以贻我，虽彼天算，天意可知。又岂能舍步骑而与我争长江之险耶？况有我蜀据其首，走西安才七日也；而蜀豫横其腹，甘宁蚀其心，江东老成尚有人，义旗一举，彼捣此击，光复真指顾耳。而议者不察，以贼为有成焉，其亦借贼为富贵之资也。亲翁先生擅方面之权，拥青淄之众，以地而言，则金陵之睢阳也，尚其倡义积诚而感士心，用人用才，权宜自制。若其立脚既定，财力可恃，缮旅誓众，直捣沧瀛；不则敛兵依险，坚壁自固，一老贼师，一蔽南服。源若此行荷天之休护遂素心，告诸同事，共奖王室，收拾江东，号召南北，长驱而前，连络合剿，则亲翁之功真南北一柱也。顾亲翁忠智岂不知此，特以事会所乘，间不容发，先发制人；兵事所尚，时哉不再来。欲与亲翁决计，速则有功，迟则及祸。」是日，次德州码头。
二十九日，为粮船所苦。源与元扬夜走，伏德州之草店，自此三日不得前。乃移书天津镇将曹友义曰：「天地反覆，三光晦蒙，痛哉！食君之禄，误君之事若是矣。前寓天津，已与将军见及此，彼时相商，便将天津一派为托，将军亦毅然不让，今兹胡然大失哉？昨泊津门，乃知兵以无饷故，为原毓宗诱去，是时将军斩关出，未及一言国家事。以将军之智勇忠纯，所部健丁五百如父子，即今日叛去之兵，其心必不忘将军也，若能深机密谋，伺隙馘叛，则五百人已见其多；若欲收缚凶身，据城大举，则馀兵亦可计取之也。目下伪官布列，皆为无籍，各州县无一兵为守者，便使收捕擒斩真入无人。如以孤臣无援乘此空虚，一路快杀，然后渡河，谋众共举义旗，则将军之心迹明，大功可计日集也。嗟乎！鼎湖龙去，青宫累凶，敷天掩泣之时，正臣子捐躯之日。无负国恩，不污史笔，免旃自爱。」
四月初五日，源弁草结衣，作丐状，发自德州，饭土桥，探山东郡县。贼充斥临淄，盐河、济南等处独急。乃走陵县，时闻兵科介松年、兵部主事淩駉自死，宰相李建泰为贼械去，犹以两印自随。
初六日，繇芝麻店宿李河坞。因移书同年钟性朴，相勉协力战守，时钟为济南司李。越数日，抚标中军梅某叛，钟死之。
初七日，繇沙河宿武定州。东南市皆贼。
初八日，误宿桑楼村，主人为贼党，作危言迫。住旬日，源觉其意，问之邻妪得状，走滨州。滨州为予祖允轩公旧治地，其父老道德政凿凿，予不能隐姓名，乃造耆祝所拜谒，百姓顾予，有泣下者。是时滨州城外皆贼，杀人如麻，行乞不免。
初九日至十二日，俱未得前。
十二日，一乞僧北来，就视之，为礼部郎中周仲琏，携至草舍，与元扬相持大恸。道及十九日以后事甚悉，云十九日城破后，逆阉曹化纯为贼先驱入大内，内廷搜索悉遍，安置我皇上梓宫东华门，榇甚贱，以李国桢言，稍易之。皇太子守丧，日不去，只一二小阉相从；二王锢伪将刘宗敏宅。四月初四日，葬我皇上田贵妃墓，是时天地昏惨，大风扬沙如震号；日色黯淡无光，都城内外黑风蒙隐不散，皇极殿作白色。贼以二十四日僭位，才上座，即呼头疼如劈，昏绝，辄颠下。自是又以二十六日及四月初二日、初四日上殿，皆如前，贼气大沮。通政司孟兆祥守正阳门，死门下；子进士孟章明阖家自杀。户部尚书倪元璐朝服自缢死。协理京营戎政兵部右侍郎王家彦骂贼不屈，贼叚斩之城楼。左中允刘理顺父子死。简讨汪伟夫妇死。左春坊左谕德侍读马世奇以两妾死。大理寺卿淩义渠朝服南向死。宰相范景文，都察院李邦华，侍读周凤翔，左副都御史施邦曜，吏科都给事中吴麟徵，河南道加俸一级御史王章，福建道御史陈纯德，四川道御史陈良谟，吏部文选司主事许直，太仆寺丞申佳胤，兵部武库司主事成德，率先死之。诸臣有以道遁者，有以僧遁者，皆义不受污。多未详。
先是，贼兵不过三万人，皆十五六小兵，善缘城，余皆秦晋降兵，亦不下三万人。贼自城破后甚骄，不复备，惟闭门掠金帛，诱我诸臣往朝，不顾仕者面白听，于是相率皆往。比唱名，兵部尚书张缙彦大声疾应之，因群批缙彦颊。贼乃闭诸臣文华殿，置夹棍千百，取朝士首足及腰三处夹之，日夜逼勒金银：一品八万，下至七品八千。复以长班引贼入朝士私室，大掠索，极辱。缘及大姓铺家平民，悉拷掠尽，薪米皆入军，城中饿死者甚众。京营军叛降，初意获厚赏，及城破，尽驱出营城外，饷料无分毫给，皆大怨望。呜呼！逆贼、降贼、朝贼者俱可以视矣。时贼党伪国公刘宗敏者，以征我叛将白广恩故，遂生心，及京城陷，逆闯拥金帛自豊积，宗敏觊之不获，心益离。而甯远总兵吴三桂合兵得三十万人，将收复京城，报至，城中大震。尽敛都中金帛千百万，捆载西安。自是贼无意燕京矣。然贼自言宁夏、甘肃二镇亦未下也。
先是，吴三桂在宁远有突骑数千，虏望之辄遁。贼渐近畿内，远东前后卫复失，宁远势孤不守，议撤全卫民兵入关，随便剿贼，廷论不合。【使廷论协和，三桂早入关，无三月十九之事矣！】三月初二日始奉旨，比传到，三桂以三月之念一日仅达关，二十三日次蓟州，闻京城已陷，乃敛兵入关。唐通叛，据密云为贼守，逆闯急欲降三桂，三桂父总兵吴勷住京城，贼逼勷书招之，勷不从，贼掠索之。三桂间京城得状，乃以兵出关，率宁远父老子弟望南恸哭，兵民咸感泣，三军皆白，遂大举入关。贼以唐通配兵七千往收之，三桂杀之尽，贼大惧。四月十三日，贼以兵六万，及皇太子暨吴勷往逆三桂，十四日至沙河，二十五日至密云，贼兵惧不敢行，逃者三万人。贼首将刘宗敏复叛贼。走西安，贼内顾，及抵关，三桂设伏，凡三战，大破贼兵，杀其将李某，贼以数千人遁。二十七日复入京，二十八日纵兵大掠，二十九日焚宫阙。【北来者言闯贼出都后未曾再入】走晋，三桂渐复燕。时德州故相谢升举义，收伪官尽斩之，聚众得精兵三万人，马七千匹，锋甚锐，远近望其旗帜，辄归之。
四月十三日，发自滨州三十里，宿李家庄，贼盛不得行。
十四日，宿亭苑县，遇知县苏方。方为秦之汉中人，颇智略，阴养死士二百名图南渡。方在秦两战自成，中其肋，告我以李贼无能为状，甚悉，又言秦晋绅士为贼辱者如都中，南中乡绅慎勿赍盗粮也，此亦确论。
十五日次新城，寓房师郑公淡叟讳问玄宅。时土贼王铭盘以数千人横行韩家树一带，师弟郑仲庸以庄丁护行，至锁镇，格不得前，转七里庄王燕及宅。时新城韩、王、张三姓举义，合兵得数千人，事稍迟，闻贼猝至，乃掠舟西行入海。
十七日，不得行。遇京城逃人至，出一单云，吏政府一本，为考选事，谕新考选诸臣于初六日见朝。所载七十馀人，久当论定，今恐未确，姑俟之。
十八日，饭唐山庄王世岳宅，行四十里，宿张店耿中丞庄。
十九日，繇金陵镇宿青州。是时衡藩尚在城，百姓自乱，官吏无能拥卫者。癸未进士王道成，山西之平阳人，城破即降贼，贼以充青州防御史。道成以单骑来，城中人皆请命，相视不敢动。呜呼！可谓天下皆妇人矣。源惧，夜走临朐县。
二十日，遇同年王玄锡名启祚，源勉以忠义，且为画临朐状。启祚为予言百姓苦官兵，卢舍、妻子、财物、性命俱不保，今其心已去，不能听予守矣。源怏然叹泣，嗟夫！兵以杀民为能，惟恐民之不为贼也，当事误国之罪可胜诛哉！时穆陵一带皆贼，启祚以庄丁导行，遂获免。
二十一日，次蒋干。
二十三日，繇李家店宿马站。
二十四日，繇高桥宿沂水县，县官晋承露为山西之洪洞人。沂水数被寇，且旱，百姓穷饿死；饷额烦，不能供，上官持之急，承露以春正即挂冠。予因移书临朐同年王启祚曰：「奉大教，忠爱出于天性，其观成败、计世务，皆究其所以然。嗟乎玄锡，但恐坚持文法掣肘之说，不即出耳。玄锡若出，岂忧逆贼哉？弟仗虎士作护身符，获抵沂水，遥闻南中诸老成布置甚有可观，而途中有人以十一出都门者，言贼惧吴将军，至今未敢发我笱也。夫金陵王气一望郁然，黄河渐徙近南，水界气止，地脉独盛；即以吾辈癸未榜推之，南中及百人，三才协应可知也。若处此而议复仇，财赋转徙动省数百万，又雄才大略之士辈出，水陆俱用，得大有为之人为之，灭贼自有馀力耳。而吴将军战其腹心，贼便无啖饭之所，事成，当齐晋连举如拾芥也。临朐为青州咽下，昨人来言道成碌碌，对人颇羞涩，若使飞檄相携，动其良心，语以今日利害，彼儒生不解事者，当即寄年兄篱下也。设如此，青州反正止在年兄一用心间，何必加以一矢哉？弟南矣，所不能再渡河者，当亦无面见玄锡。弟再拜。」
二十四日，繇苏村宿河阳。
二十六日，饭白塔，宿九曲。
二十七日，繇龟山宿盐池。
二十八日，繇蒋家庄至宿迁。
二十九日，始渡河。北望拜泣登舟，气振厉甚，恐𥘵生先我著鞭也。凡源自山东来，贼兵顾吴帅，不得分，齐鲁名城贼只以伪官一二人下之，度不能时刻守也，有心者尚知之。
三十日，至淮。凡遇人即哭，哭济甚事？南中数大著，自有国手知之，或不俟源云云也。
纪起源成进士、迄于渡河，有深意，以俟之知我者。若今日有观纪者，源则欲反观之。【望一观纪者，犹恐不得伤哉？】

[book_title]第四卷
再生纪畧【长洲】陈济生【官生】
官生国家熙洽垂三百年，遘此阳九，天倾地圻，亘古奇祸。再四思维，恍如大梦。凡有心胸，能不痛哭？济生草莽臣，目击倾危，骨寒眦裂。行居颠沛，滨死者再，痛定回想，血泪犹濡。敬述其畧，以厉同仇之志，并示子孙，无忘行路难云尔。
济生以先人芝台公，昔荷天恩祭葬，尚缺觐谢，癸未始就道。七月抵京，寓于城之东偏，随伏阙拜疏。十二月十九奉旨下部。甲申二月初，铨部具覆。三月初邀俞旨，赐赠赐荫，感而继之以泣。方拟束装出都，而昌平之兵告哗矣。衙舍民居，焚劫一空，抚臣何谦枭示乱首，随奉命戴罪守居庸关，而榆林败告踵至。巡城御史奉上传，凡勋卫、驸马、科道等分守九门，盘诘奸细，禁止出入。一应差选官员家眷辎重，俱不许出城。又命辅臣魏藻德加本兵衔，往天津调兵；方岳贡加大司农衔，往济宁督漕。旋以贼报甚急，收回成命。首辅陈演、次辅蒋德璟俱准回籍，候旨出城。此初三日事。
至初四日，上召对大小九卿科道等官，命襄城伯李国祯练京营兵守西直门。钦天监奏帝星下移，百官修省，城中犹晏如也【正日可虑】。兵部都察院等衙门晓谕，如有获奸细一名，赏银百两，其馀无所短长。大僚饮酒赴席者，雍雍如尝时。【好修省】
初五日，报督师李建泰病。兵溃，抚臣杨鹗伤，抚臣卫景瑗、宣府总兵朱三乐俱自杀，总督余三桂逃，知州董复、乡宦韩霖俱降。上发内帑数万，特遣司礼太监杜之秩、总兵唐通协守居庸关等处。
初六日，会设饷之法，封疆重犯如侯恂、董象恒、王志举、王永祚、陈睿谟、郑二阳等，俱拟充饷赎罪【以饷充饷，乾没尚多，可恨！】。辅臣又举勋戚太康伯张国纪、嘉定伯周奎等，出资借饷。大僚各官又举旧司马张国维、江南练兵输饷，俱如议。总兵唐通、吴三桂、左良玉、黄得功俱封伯爵【无功而封，适以骄之】；刘泽清、高杰、郑芝龙俱封都督世袭，协力剿贼。有功即加侯爵，以致鼓厉。
初七日，襄城伯李国祯、都察院李邦华等，俱有密揭请东宫南迁，科臣光时亨等即行纠驳。下午报大同已破，贼兵一路不杀不劫，以结人心。平买平卖，不许罢巿。
初八日，宣府亦破，贼兵势如席卷。兵马随到随行，印官降者，视事如初，触其锋者辄死。随于营中擢选代任，语见御史霍达疏中。
初九日，破阳和，地方官悉降。有载酒椎牛以先者，有预备下马饭亲送供给者，甚有掠民子女献贼者。其绅亦多向风疑附。营中分别选擢，即出入无忌。如此怪事，往往见之抚按章奏中。是日，大司马张国维单骑南行，城门锁钥益严，然能禁出，不能禁入。况九门闹巿，凡布行、酒麺店多山陕人，来者如归，各于其党，安从盘诘。
初十日，上特遣司礼徐高，加太康伯张国纪、嘉定伯周奎以侯爵，随宣诏求助。以为休戚相关，莫如戚臣，务宜首倡。自五万至十万，各协力设处，以备缓急。高先至嘉定府，周奎谢言：「老臣安得多金？」高泣论再三，见其坚辞，艴然而去。云：「老皇亲如此鄙吝，朝廷万难措手，大事必不可为矣！即广蓄多产，后来何益！」奎乃自具一疏，勉蠲万二千金。内监王永祚、曹化淳等，有助至五万三万者，上即颁旨嘉奖，建坊其间以风僚庶。凡旧司礼有才能者，俱以原官起用。晩刻拨儿马飞报贼信，城中愈严，傍晚，路绝行人。
十一日，召见新庶尝于左中门。陈名夏先有固人心及城守等疏，魏学濂、史可程等俱有条议，大率劝输之外，别无奇策。名夏即御前拜命，兼兵户二科长。兵食寄耳目焉，咸谓圣意独注云。是日，诏给城军半岁之粮，每人止黄钱五十文，怨声填耳。于是庶吉士朱积、方以智等登城劝劳，私犒每人数十文，人亦不怀。
十二日，内外城各议增兵。兵无所出，百计绸缪，惟襄城一人，科臣戴明说反特疏纠之，以灰其心，殊不可解。
十三日，各门分设大将军并红夷等炮，炮所伏处，立营守之。每日部属轮督九门，以九色旗为号。三大营兵营于门外，统以卫官，类纨袴耳。大司马张缙彦议各处调兵勤王，刻不容缓。戎政王家彦、少司马金之俊拮据终日，无所见长。都察院李邦华安抚军民，严禁讹言，榜文颇多。而金吾骆养性纵贿如尝，绝无敛戢。太宰李遇知为掌道，涂必泓所论，谢事不出。朝端日以门户相争体面把持，谋腹缺、卸边缺、营高升、求速转者，较尝更甚【平日争惯了，一时更改不来，可叹可恨！】。选司沈自彰重听，惟吏书上下手无所断制，独张大司马将武官员缺照文选抽籖听补。吏胥无所措力，一时颇称公焉。
十四日，上颁罪己之诏。即贼腹牛金星等，尚许其反邪归正，除凶自赎。宽政已甚，然无益也。旧司礼监曹化淳戴罪守城。上忽传密旨收葬魏忠贤遗骸，羣臣力止之。时日色两旬失光，是夜风色阴惨，沙尘刮天。
十五日，日光益晦。正阳门外关帝庙旗杆中劈为两横【奇事】，道上一时哄传，关帝厌世，已出都门，于三日前先托梦于圣上矣。是日，报贼兵进居庸关，杜之秩、唐通俱降，尽献帑饷。
十六日，贼繇红门川等处突营平，抚臣何谦同何太监赴敌，遂陷于阵。或云死，或云遁矣。日晡，贼犯十二陵，焚享庙，伐松栢，自西山连营，直通沙河，无一隙地。是日午后，上召对三次，辅臣及六部科道等官，不知何语。守门官俱穿箭衣上城，满城俱架火器，箭帘盈堵，炮声远震数十里。询之士大夫，皆曰无害，藉圣天子威灵【体面话】，不过坐困几日，拨云雾见青天耳。即大僚中，尚有言笑自若者。济生面谒相知数人，惟政府范景文、司农倪元璐、太常卿吴麟征三公慷慨伤怀，义形于色。盛称圣上焦劳如是，吾辈何以为策？自是济生遂不复往西偏矣。时有权将军者，发伪牌定于十八日入城，行至幽州会同馆缴，皆以为骇。
十七日，西直门闻贼炮声。人情汹汹，三五成群，即声言往巨室乞饷。济生心动，遂同武林孝廉翁声业、翁自涵，暨云间太学生李雯，东行觅僻寓，至吕公堂，皆以保甲甚严莫纳。归途风沙扑面，不复成步。上召大小九卿科道等官，不时商畧。有举故相冯诠者，有言曹景辰、杨维垣、霍维华边才者，上皆不允。后闻诸臣多物故，其议始息。上又与司礼王之心相对而哭，御案手书十二大字，密示司礼，看毕，随即抹去【相传「文武官员可杀，百姓不可杀」或此时所书也】。又新授试御史十八员，添督九门，起用旧都给事中章正宸，补兵科给事中陈子龙，出旧抚董象恒、郑二阳、曾缨于狱。城中议论纷纷不一，或曰神京天府，万难摇动，或曰贼志不在此，即往天津截粮；而不知贼薄外城矣。炮声转逼，犹云「城外扬兵」。【全不设詗探，何也？凡伪传皆奸细所为】
十八日早起，喧传勤王兵已到城外。唐通已叛，其部下尚来索饷，民心滋惑。时黄沙障天，忽而凄风苦雨，愁惨异常。前门货铺，悉车载归私寓；而老幼妇女从西而东者，匍匐泥泞中，肩摩不绝。济生亦迁于齐化门之著智化寺。觉炮声更近，如在隔墙，乃知贼兵无处不伏也。先是，都督周铉坐彰义门，知贼已临城，急告其父嘉定伯，转告司马速速调兵守护。上传军卒且尽数诣外罗城，其紫金城内，守陴以大小宦寺补之。于是老幼太监从内出者数千人，徒扰民间，岂习御守？又传谕光禄寺，取大麻叉袋三四千，以备不测之用。午间复传九门试炮，至晚门亦不及试矣。贼兵入张义门，入德胜、平子二门，亦随破。门俱下闸填土，不知何以迅疾至此。传云太监曹化淳内应，想不诬。自是火器在内城施放，大内震惊。申酉分，贼密遣杜监通话，欲中分天下，谋之大僚，不可而止【或云杜监登城为说李襄城降也】。漏下二鼓，上微服步至成国公府中，阍人辞「赴席未归」，愤愤而返。杜监尽以我情输贼，贼势愈张【贼已悉我情，不必杜监而后输也】，声言大炮击死一人，即当屠城，将卒惧甚。故炮声竟夜无所伤，干响而已。济生局跻著智化寺中，夜雨如丝，不堪伏枕，惟与老僧相顾叹息。
半夜，圣驾复偕内监数人，步至前门，进白家衚同，望见正阳门城上已悬白笼灯三碗盏，知大事已去，即刻还宫。白笼灯者，自一至三，以表寇信之缓急者也。时内城未破，而三灯毕悬，守者盖有外心矣。上复召魏藻德一人来皇极门，不知所对何语。已而老幼宫人纷纷从东华门出，每为厂卫拿讹言者，执送金吾所。长宫主年十五，奉圣母命，同宫人十馀诣嘉定府。府闭不肯启，徘徊久之。天将晓，仍归大内。上亦进寿甯宫，公主泣，上欲杀之，手不能举。良久忽挥刀，公主以手格之，臂断而瞑。袁妃缢，绳绝堕，圣上亲斫其颈，爱妃数人皆刺死圣上大有手段。圣母抚太子及诸王恸哭，叮咛再三，随亦自尽。上复遣宫人逼张太后并李娘娘速死，然后自缢。外人寂然不知，喧传以为驾已出齐化门，而东偏人尚未信。
适有人自长安街来，见东、西华门大开，宫装委地，始知此宫中之有变也。济生于寺中惊仆，不禁泪下。旋强起，易微服，叩伏魔大帝乞籖，籖注曰：一人有难，百姓无灾。速速迥避，自脱网罗【籖灵如此，关圣仍未行耶？】。乃意寺中决不相安。独步至武学中，拟与广文芮昌龄相商，不遇。复转至一小衖，陋极，或可暂避。恨无相识，忽于颓垣中见破衣一老，熟视之，乃射渎小庄佃户张圣泉也。因奇穷，代人解粮领批，赁一椽居此，守二年余矣【解粮之苦，即此可知。当事者何不留心耶？】。因问主翁何以至此？予以实告，且假寓焉。屋低隘甚，且破，入门如昏夜，依稀见神像一轴，其傍即卧铺。予聊且即安，仆辈皆无从而知也。呼张老外探消息，始知太监傅某献门【是时用事太监未闻傅姓者。而御史傅景星巡视皇城，四门则献门，当是景星。后以功伪授兵政大堂】，内城已破，巡城御史王章死，兵科光时亨降，襄城伯李国桢被获，城上下贼兵俱满。逆闯拥飞骑数百，直近紫金城。百姓皆执香以迎，写「顺」字，或「顺天王」，或「永昌元年新皇帝万万岁」等语，遍粘门户，首额亦贴「顺民」字。
各衚同步骑如织，以献驴马为名，恣行杀掠。男女杂踏呼号，倐聚倏散。趋者蹶者，刀砍者，箭伤者，惊死扑地者，悬梁者，投井者，走奔堕胎者，委襁褓而去者，为众挤仆者，墙压者，马蹂垂命者，断手折踁者，剖腹者，截耳者，割须髪者，街巷狼籍，哭声如雷。贼兵或怒或嘻，或杀或劝，一兵至，则数百人咸俯伏乞哀。所挟惟弓刀，童子贼挺短刃，见者魂夺，莫敢撄也。初但掠金银，后至者掠首饰，最后及衣服矣。三法司一应重囚尽释，如徐州山东大盗，无不脱网。于是城外向马公行劫杀，不分昼夜。
犯官张若麒、侯恂呼至伪将军府，拜参谋；都司董心葵亦自狱出，备言中国情形，并江南势要，伪将军赞赏不已。伪将军，或称权，或称制，或称果毅，或称智勇。其主者为刘宗敏，为李章，副者则田化龙、郭之纬、白风、贺有威、董学礼等，分屯九门。闻我朝叛将如白广恩、黑云龙、梁甫、左泽溥、王琦等，亦久为贼用。且闻督师李建泰亦在营中，伪总兵唐通兵营于彰义门外。逆闯据大内，叛监杜之秩、曹化淳为导。逆闯谓曰：「汝曹背主献城，罪当斩。取汝能识天时，饶死去。」责各献银数万，用事如故。闻内库尚有银十七窖、金八窖，恐未必然。其宫人多有存者，掌书杜氏、陈氏，为逆所录。太子及永、定二王，俱于宫中就获，犹未变服。逆令行君臣礼，皆不肯，仅相对一揖【龙子自是不同】；发伪将刘抚养于棋盘街。济生偶经其地，得遥望定王丰采，恨未见太子及永王耳。【一说云东宫与定王先出匿民家，宿一日走，往田皇亲府，为伪将刘所获，永王不知所之】
逆不知先帝所在，悬榜募之，获以献赏黄金万两，封伯爵，匿者灭其家。是日，大小官僚俱以重价购极破青布衫并破帽，混稠人中，低头下气，惟恐人觉；富贵子弟，至以鲜衣数袭易一垢敝衣不可得，赤体狂奔，随路跧伏。其或恋妻孥，守财帛，贼一至，诎辱万端，有目覩其奸淫渔猎而无奈何者。凡朱门世阀，巨室广寓，悉为贼占。挟妓招童，欢呼狂饮；白昼行淫，犬羊无异。良家子女，自非玉碎，罕能瓦全。江米巷口有传神者，夫妇同缢。更有一童生周姓，悲愤捶胸，呕血数升而卒。士大夫闻之，岂不愧死。下午，传示戢军，然后稍定。东偏甚得伪果毅将军贺有威力，然而乌合之众，约束未能遍也。
二十日，以先帝无耗，传言将大索，人情危惧。俄有伪诏云：「因献城甚速，免尔民屠戮之苦。尔民各安生理，不得罢市。大兵扰害者，治以军法。」至日将午，始闻先帝凶问，同秉笔司礼王之心缢于后宰门煤山之红阁【相传二十一日始得凶问，此独先一日。又，同缢者相传王之俊，此独云王之心】。红阁系先帝于二月间命勋卫诸臣演习弓马，亲自御览之地也。所御玄色镶边白绵䌷背心，上有御笔血诏，畧云：「诸臣误朕！朕无颜见先帝于地下，将髪覆面，任贼分裂朕尸，决勿伤我百姓一人。」初燕都之迁鼎也，大内有密室，刘诚意留秘记焉，鐍键甚固，相诫非大变勿启。去岁虏患甚棘，先帝欲启视，掌印内臣叩头固谏，不听。室中惟一柜，发之，得绘图三轴。第一轴文武百官数千，俱手执朝冠，披髪乱走；上诘问，内臣叩头答云：「或恐官多法乱。」第二轴绘兵将倒戈弃甲，穷民负襁奔逃状；上又问，内臣又叩头答云：「想军民背叛也。」上勃然变色。内臣请止。上必欲再展第三轴，轴中像酷肖圣容，身穿白背心，右足跣，左足有袜履，披髪中悬，于今日分毫不爽。内臣曾密言于国丈，且嘱勿泄。余先假馆嘉定府，是以与闻。岂非厄运有定乎？未时，逆闯发钱二贯，遣太监市柳木柩，枕以土块，停于东华门外之茶菴，畧设棚厂，有两僧诵经，老太监四五人侍卫。王之心极薄一棺，亦在其旁。去济生寓不过二里。遂冒险疾趋灵前，饮泣叩头而返。适圣母亦繇东华门扶出，以锦被覆榻上，尚在暴露，尤为凄惨，见者流涕。张太后遗尸尚不知处。
逆闯貌甚陋，一目先为总兵左良玉射损，御女即流血。伪将数人俱兄弟相称，有李姓者，亦只眼，或云其弟也。诸将出入禁闼无忌，同坐同食，大殿深宫优觞纵饮，午门外任马兵驰骋，亵嫚狼籍，千古所未有也。伪相牛金星出示，文武大小官员，俱干廿一日见朝面圣。愿回籍者听便，抗违藏匿者罪之。又遣贼兵拘各衙门长班，令开报各官职名，因此无一得免。亦有充纳候缺，以及三考出身，缙绅不载者，反希进用，投报职名，自投罗网，愚哉！
先一日死节者，为辅臣范景文、大司农倪元潞、翰林简讨汪伟、新乐侯刘文炳、驸马都尉巩永固。是日，又闻兵部车驾司郎中成德、太常寺少卿吴麟徵、都御史李邦华、佥都御史施邦曜、左庶子兼侍读周凤翔、左庶子马世奇、左中允刘理顺、大理寺卿淩义渠、户科都给事中吴甘来、刑部侍郞孟兆祥同子章明、吏部考功司员外许直、兵部武库司主事金铉、太仆寺丞申佳胤、四川道御史陈良谟。济生留心谘访，所闻甚确，今已传播人口，不复详述。戚臣中，惟张英国世泽、张惠安庆臻、吴清平遵周、薛阳武濂、郭博平振明、王永宁长锡，俱自尽，余皆覥颜偷生而已。
廿一日，从行伪官俱方巾色衣，连翩入朝；报名各官，青衣小帽，于午门外匍匐听点。平日老成者，儇巧者，负文名才名者，晓晓利口者，昂昂负气者，至是皆缩首低眉，植立如木偶，任兵卒侮谑不敢出声；亦有削髪成僧，帕首作病，种种丑态笔不尽绘【已绘矣】。日午，贼命设祭于茶菴，鬻棺改殡，人谓李襄城国桢欲触死金阶，苦争三大事：一勿犯陵寝；二先帝先后丧礼宜厚；三太子、二王不可伤害。太子亦尝苦口争之，逆闯悉从焉，然莫知为何日事。济生草莽臣，亦含泪往叩一首，所见惟职方主事刘若宜，疾呼「太祖」，大恸，观者无不酸鼻。诸臣奉伪命，芒芒然报名听点，惟恐获戾。即知先帝梓宫甚近，亦无暇一行也。日已昃，诸臣俱有饥色，未见指挥。忽司礼内监王之俊、王德化，偕小宦者数人，大哭而出，遇故司马张缙彦，责以误国欺君，攒欧之，拔其须，鬓顷刻而秃。复谓诸臣曰：「汝辈逆臣，不急殡先帝，乃复戴新主求富贵耶？」吐骂不已。诸臣皆摇手叩头谢罪，面有愧色。因共商草一公疏，请葬先帝成礼派【闻尔时禀事纷纷有求封太子大国者，亦有求京城百官带孝，哭临三日者】。适伪文谕院顾君恩自内出，即呈稿求其上达。君恩答云：「一应事权，俱牛相为政，我主亦未肯轻听人言。诸公半属沽名，岂尽为旧朝起见耶？」碎其疏。众齐声举哀，庶吉士周钟、魏学濂等先哭，中书吕兆龙从而和之。于是诸宦者皆散。【此公疏乃吹散内臣楚歌也】
日晡，伪相牛始至，于五凤楼下席地而坐，兵卫甚众，各伪政府衙门先受职者，拱立于旁。不见名单，惟旧缙绅一册，置于地下，任意花点，应迟者用军法。金星熟视大僚，笑怒不测。文武官僚约三千馀人，既点讫，独拔九十二名，遣兵士押送伪吏政府宋企郊所听用【文武官僚三千馀人，据绅集无此之多，且入选止九十二名，兵押者乃有二千九百馀名耶？疑传未实】。怒词臣卫胤文、杨昌祚、林增志、宋之绳等削髪，令人尽拔其馀毛，詈云：「既已披剃，何又报名？」众皆失色。闻逆曾谓其党曰：「各官于城破日能死，便是忠良。若身体髪肤，受之父母，不敢毁伤，削髪之人不忠不孝，留之何益？」牛语盖有所本。时牛又出令，不入选者，每官用马兵二人执刀押候。众意必死，忽传伪旨云：「押往西四牌坊去。」各兵驰马驱逐，如羊豕然；行稍迟，刀背乱下。此时魂魄俱坠，无复生理。中道忽又传一伪旨云：「前朝各犯官，俱送权将军刘府中听候施行。」众心怦怦然，乃复望须臾活矣。既押到，伪将军方挟妓欢呼，不暇审鞫，仍命各兵守视，以俟来朝。于是诸臣囚服羁系，相对彷徨，以刻为岁，翻觉生之可厌也。腹馁甚，即强项大僚有拾兵士餍馀以缓死者。是夜，家人辈谓主人已戮，群聚合谋，挟重赀而逃者，不计其数。
廿二日黎明，众官仍囚服候于府前，枵腹殆不可忍。日中，伪将军始出，逐一唱名坐赃，重者数万，轻亦及千。认者押追免刑，稍诉力薄，夹打随之。一庭之中，应接不暇，遂分送伪将军李府。而二府复转委郭、王诸伪将，互相追比，大抵拶夹尝事，更有脑箍及炮烙火尺等刑，目所未覩。如犯官私逃，即拶其妻妾完赃。是日风闻御史陈纯德、户部郎中张鸣骏死节；更闻太仆寺丞贺王盛骂贼甚厉，贼去其齿，断其舌。询之长班，未目击也。旧司礼王之俊、徐高俱自尽，老司礼王德化、王永祚等，亦以缉获追赃，骂贼颇快，一时夹死。金吾骆养性坐赃数万，弟养心、养志皆受酷形。嘉定伯周奎家资素厚，尽为贼有，空手出门，尚疑诸子私殖，不免敲朴，悔不徐徐。司礼之言，噫晚乎哉？庶吉士魏学濓，偶为贼兵损一臂，诉之伪将军，叱云：「如此小事，何必饶舌？」【妙！妙！】
廿三日，旧辅诸臣同成国公率领降臣，具囚服，集皇极殿劝进。此时大小从贼诸臣，居然以为一统别界矣。日奔走于伪政府之门，或于棋盘街及东西江米巷留连顾盼，探问消息。青衣成队，蒙面丧心，不复知人间有羞耻事。商民仍旧张肆，兵淫掠者有禁，民抢攘者有禁，城军下城者有禁，犯者立死。断头截体，纵横衢道，虽触目悚恻，而人情稍帖。但贼党有夙怨深隙，无不立报，如总兵王朴子琦，以父仇故磔陈君美，而藉其家【王朴重辟在狱，子琦以千金托君美营干。君美知事不可挽，以好语欺琦而没其金。至是琦在贼营，遣人召君美，君美犹恃父执，欣然往谒。琦数其罪，缚而脔割之】。此类不一。向来厂卫知名者，咸从束缚，要津猾胥先倾其家，而后杀之。此举差强人意。襄城伯李国祯为贼所逼，作诗数章，大哭至先帝灵前，服药而死。驸马冉兴让、都督刘岱、冉孔悦等皆夹死。至于文官，如礼部左侍郎杨汝成、部司邹逢吉、刘有澜、刘养贞、王钟彦、萧鸿谱等，不两日夹死王钟彦各单开缢死，此独异。其垂危者，如辅臣陈演、魏藻德、方岳贡、丘瑜、吏部尚书李遇知、侍郎雷跃龙，工部尚书陈必谦、兵部尚书张缙彦、侍郎金之俊、刑部尚书张忻、掌院方拱乾、张维机、谕德杨士聪、孙从度、李明睿、春坊杨昌祚、卫胤文、林增志、李士淳、庶吉士张端【张端别单皆入从逆】、御史冯垣登、吴邦臣、部司赵士锦、申济芳等，皆始而血溅阶庭，继而骨髓滴历，甚有遍足生蛆。观者恻然，莫不掩鼻。凡输纳、现银、加二、首饰十不当一；珠玉玩好，一槩掷弃。衣服极新者，准价钱许；大叚疋不及两，纱罗减之。前门商铺，凡有乡亲株连，无不搜括立尽。如蝗蝻集野，草木为空。更有写字中书谭玄武学、敎授沈浣先，卫经历沈全斌等，皆系冷曹，亦索至千金；无从称贷，输不及数，随到随夹。时贼兵弄权，任意张威，不必承禀。贼将中或原系降官，而昔有交情者委曲求宽，如科臣汪惟效、王都，词臣方以智等，大减前派之数。辅臣方岳贡清贫素著，松江布商代纳千金。辅臣陈演追出黄金三千两，珍珠三斗；魏藻德父子受刑数次，吐金银以万计。文选司沈自彰，亦于署中搜出金爵、人参、数千金，其馀盈千累百，凑集无算。道路贼兵纵横，日甚一日。避祸者俱潜身颓垣破屋之中，足迹不敢出户。
廿四日，伪授顺天府尹王则尧吉服到任，出伪示安民，有「前朝失德」等语。以前印信，俱着职方司彚收缴进，改印为契。凡逆闯三代祖宗名讳，以及其身，如「定、光、印、务、自成」等字，俱戒勿犯。一应衙门悉行更张，俱伪相牛酌定。降贼文臣亦时有条陈。六部为「六政府」，内阁为「天佑殿」，翰林院为「弘文馆」，文选司为「文谕院」，督抚为「节度使」，兵备为「防御使」，六科为「谏议」，十三道为「直指使」，太仆为「验马寺」、通政为「知政使」，知府为「府尹」，知州为「州牧」，知县为「县令」，主事为「从事」、尚宝为「尚契司」，中书为「书写房」，五军府为「五军部」，守备为「守领」，把总为「守旅」，其馀光禄、大理、太常、鸿胪、国子监等如故。诸伪官如吏大堂宋企郊，文谕院顾君恩，从事杨枝起，户大堂杨王休，少堂张辚然，礼大堂巩焴，少堂梁兆阳，兵大堂傅景星，少堂黎志升，刑大堂安兴民，少堂陆之祺，工大堂侯恂、少堂李振声，知政使王学先，前两日各到任，皆先时归顺，随到授职者。是日，九十二人者，仍囚服诣吏政府听选。伪尚书宋企郊上坐，文谕院顾君恩傍坐于东，伪从事杨枝起拱立于西，先选者呼立后堂，次选者立轩下，未选者立庭中。下午挂榜，据长班抄白，头行云：「吏政府今将前朝愿授职文官，分别挨选，晓谕通知。俱限次日于午门外谢恩。」末云「永昌元年三月廿三日」，有印有押。
首列弘文馆掌院何瑞徵，修撰韩四维、杨观光，司业薛所蕴，编修杨廷鉴、陈名夏、周钟、刘正宗，庶吉士史可程、梁清标、刘余谟、刘世芳、胡统虞、朱积、张之奇、吕崇烈、鲁桌、赵熲，大理卿刘大巩，光禄卿李元鼎，太常卿吴家周、寺丞项煜，鸿胪卿张鲁，验马卿宋学显，尚契卿叶初春，国子学录钱位坤，助敎李森先，吏谏议申芝芳，户谏议孙承泽，礼谏议龚鼎孳，兵谏议光时京，刑谏议翁元益，工谏议戴明说，直指使涂必泓、裴希度、高汉翔、蔡鹏霄、陈羽白，防御使吴道新、卫周祚、陈扆诵、涂原、柳寅东、张希夏、张茂爵，礼政府从事吴之琦、吴刚思，司务孙节，户政府从事刘庆蕃、吴文帜、方延祚、缪浣，司务魏学濂，兵政府从事沈元龙，潘同春、汪承诏、王自超，司务赵开心，刑政府从事李登云、傅鼎铨、侯佐，司务董献廷，工政从事郭万象、金震出、玉奇才，司务贺久邵，淮扬盐运司魏天赏，长芦盐运司王孙蕙，僭漕吕弼周、方允昌、金汝砺，庐州府尹熊世懿，慎庆府尹吕兆龙，待诏张国泰，定州州牧董复，四川等处州牧熊文举、赵玉森、李化麟、何胤光，县令汤有庆、时敏、顾棻、施凤仪、吴尔𤪠、姚文然、高尔俨、张元琳、成克巩、高珩、刘廷琮、归起先、张琦。已上共九十二人，此皆第一日报职名、遣兵押送者。又一伪榜，特选兵政府左侍郎左茂泰镇守山海关等处地方，兵政府右侍郎张若麒镇守辽东等处地方。嗣后牛金星又送降官五十员到吏政府，限次日听选。
廿五日，各官复劝进。礼政府传伪旨云：「百官俱于五凤楼前叩头，登极大典，朝廷自有鉴裁，不允所请。」诸叛恐人心未定，功名不稳，日夜望大位之早正【好官不过多得钱尔，草头天子，何独不然？】。而贼方点简黄白命银匠倾销，每千为一饼，穴其中，络以麻索，为西运计，僭位非其所急也。又有中途归顺宛平举人王仕屺，特出伪示授山东潍县县令【无锡传揭云，廿三日先选劝进诸臣，廿五日复选报名诸臣】。是日吏政府补选各官，据长班所抄伪榜：州牧则孙以敬、刘肇国、黄灿、傅学禹、李长祥、孙一脉、罗宪汶、杨明朗、王士奇、吴篪、高去奢、张若麟；县令则朱国寿、张慎学、黄昌胤、朱受佑、冉希舜、韩士伟、李呈祥、杨栖鴞、万发祥、张玄锡、史垂誉、白胤谦、史起明、秦汧、王秉鉴、傅鷟祥、王之凤、赵之玺、郑逢兰、侯伟时、馀忠宾、陆禹恩、杨云鹤、姜承宗、程兆科、邹魁明、王显五十人，尚未足之数。凡外选，大抵北直、四川等处，尚属王土。贼造逆以来，惯以虚声恐喝。若河南、山东诸郡县，伪官单骑所临，莫不委篆让席，故止给小票为凭，刻期赴任，亦或借此市德，发脱诸降臣了局耳。诸臣苦请携孥，企郊不可，曰：「俟赴任一两年，做得好时，来迎未晚。」于是宠妾艳婢，往往赠贼将以取媚，妻子留质，孑身出城。每一官则兵数人押之，行李之费，百端借措。或有欣然愿赴者，或有借题营脱，互相商畧者，私庆以为视夹打诸臣不啻天壤悬隔矣。
廿六日，刘李各伪将复将输未及额官员夹比，如张伯鲸、党崇雅、余应桂、金之俊、王鳌永、李天经、李世祺、赵京仕、孙昌龄、刘显绩、黄熙胤、张正声、曾应遴、李向中、郝晋、刘廷谏、沈自彰、黄纪、刘昌、李永茂、吴孳昌、冯垣登、谢于宣、杨玄锡，勅房中书吴之瑞、朱国诏等，惨毒难言【闻刘昌以河南乡里先送款用事，沈自彰亦在降数，此独异】。又闻牛金星之慕周钟才名，召试士见危授命论，顷刻成篇，大加赞赏。又有贺表数千言，四六甚工，颂扬贼美。更闻降臣中有与钟联杜相好者，钟为恳恩擢用，大为伪相叱吒。
廿七日黎明，忽传伪旨，密令叛监杜之秩畧具仪从，将先帝先后梓宫移出平子门外，惟内臣数员相随，臣民无一知者。太子仍命送至城门。即返，济生乍闻未信，既而长班来言，果不在茶菴矣。济生不胜悲悼，未知权厝何所。是日，刑辱各官株连未已，人人自危。贼兵厚结长班及无赖子，使为乡道。本地乡绅如周锵、刘余佑、梁以樟、米万钟、吴邦臣、沈自彰等，咸蜂聚其家，恣意掠取，与籍没无异。至青衿白户，稍立门墙，无幸脱者。贼兵满路，手携麻索，见面稍魁肥，即疑有财，系颈征贿，有中道借贷而释者，亦有押至其家，任其拣择而后释者；若缚致伪府，便无生理。长洲诸生张维熙者，馆于京师，以貌被槷，不得一钱，大为所困。城中凡领勋戚家毋钱者，严加迫索，鬻产不惜，惟恨无主。所籍质库，俱立限责赎，军士多领单分追。民不聊生，长安为之罢市。
廿八日，道路行迹顿稀，惟见贼兵押官僚无数，东奔西走。人人丧胆，独予破屋潜伏，恃以无恐。时闻各门枭首累累，私询之，则天津、通州等处解来大盗也。东偏一狂衿某姓，素以武断为里雄，因与贼兵争马料价相哄，诉伪将诬以奸婢，及婢至，面质实无此事。此生淩迟处死，一方快之。

[book_title]第五卷
再生纪略　下
廿九日，闻总兵吴三桂在边，发愤服仇，上书与母舅祖大寿。时大寿与旧总督洪承畴俱在东虏营中，新总督孙传庭亦未死。逆闯谋于伪将，欲恳其父骧以家书招三桂。是日，守城兵卒皆呼下城，城外兵马数万入城领赏。东西市房为兵占尽，淫刦之事，不可尽述。往来人有强壮者，即牵去刈草养马，担水造饭，或四五日放归；更有押去寻妓，务在必得【闻京师妓初畏贼深藏，旋有一二获贼厚酬，闻之眼热，倚门献笑者纷纷矣】。行人为之裹足，予又深得破屋之益。
四月初一日，伪军师宋矮子奏帝星不明，速宜登位。且云天象惨冽，日色无光，亟应停刑。宋名献策，河南永城人。身长二尺许，精于六壬、奇门遁法，逆闯信之如神，每事就教。未攻之前占云：「三月十八大雨，十九辰时城破。若辰时不破，更俟六年。」其言俱验。又云不可开大明门，宜左门出入，贼亦从之。改皇极殿为佑天殿，大明门为天顺门。太庙祖宗神主尽撤，焚弃于台基厂，过者无不流涕。顺天伪府尹考试童生，出「天与之」及「大雨数千里」题考试生员，又出「若大旱之望云霓」等题，次日即发案，大半情面【也抄国朝之样】。闻有一御史潜入伪将刘府中，竟为幕客，歌唱狎昵，独免于刑。伪礼政府又出示，限初三日文武百官再劝登极。
初二日，伪将李府门首贴伪顺仪制，并颁伪条约。凡文官俱受权将军节制，行跪礼。一二品官冠加耿雉尾一根【贼形难看】，公服尽用棋盘式方领，补不论文武，悉用兽去鸟，品级以一云至九品别之。伪官先在贼营者，冠服如品，新降臣止方巾色衣，其未入流者箭衣大帽，杂伪将中，莫可辨别。文谕院恊同弘文馆商略伪顺会典，颁行天下。
初三日，百官换方巾色服，在午门外叩头劝进，又不允。伪礼政府选鸿胪寺鸣赞数十人，给以官带，议登极大礼。有太医院伪官王姓者，最为逆闯所信，惟言是听，每每直陈，不避众怨，以兄弟相称，饮食同坐。伪相牛出示，次日考听选举人，临期俟点。九门仍前札营，贼兵分守甚严，外便门亦不许出入。
初四日，牛吉服至吏政府，同宋企郊考试举人，出「天下归仁焉，莅中国而抚四夷也。自天佑之，吉无不利」等题，搜简封门，就试者约七八十人，大率本地举人居多。又有伪示云：「各省直乡试候旨定期，即于中秋举行。」时前门罢市累日，逆闯虑变起仓促，谕各伪将速速收拾人心，赃物现追者造册交进，在系犯官谅情发落，释放官僚数百人。
初五日，伪相府揭晓，取实授举人五十名，量才分职候缺。监生三考，吏员纷纷告考，俱不准。城中哄传东虏即日起兵，以恢复祖业为名复家，怀蹂躏之惧矣。
初六日，逆党再劝驾登极，不允。逆闯坐武英殿，召耆老进见，问民间疾苦，有无忧害。传谕，初九日凡城内外各村镇耆老，一一陛见。刘、李伪将军会同吏政府，将合城官生、举、监及富户、庠生按籍唤考，数百中考取不过数人，即押选，馀俱革退。有家者税其资十分之三，开单征；取无家者与贫民同役。其实千金之家，必开至万，万金之家，必开至数万，倾家不足，以身殉之。总之威福皆出贼将之手。逆闯稍言及宽政，辄云：「皇帝让汝做，金银妇女不当与我辈耶？」
初七日，马兵纷驰于道。各官夹过未完者，如吴泰来、彭敦历、宋之显、朱芾煌、聂一心、张元辅、李逢申、郑楚勋、彭管、龚茂熙等，大受酷刑，而魏藻德之子夹打更毒。西徧傅田府中，有吴下歌姬陈元、顾寿等，与男优私约潜遁事发，枭男优七人。从贼诸臣时为贼兵戏弄，有新选兵部从事从朝中出，贼兵坐而问云：「汝选何职？」即以实告，乃拍其背说：「也好也好，但不可如前朝要钱。我主立法森严，贪官污吏便要枭首。」伪官唯唯而去。闻之可为喷饭。尤可痛恨者，贼兵初入人家，曰「借锅爨」，少焉曰「借床眠」，顷之曰「借汝妻女姊妹作伴」。藏匿者，押男子遍搜，不得不止。爱则搂置马上，有一贼挟三四人者，又有身搂一人，而余马夹带两三人者，不从则死，从而不当亦死，一人而不堪众嬲亦死。安福衚同一夜妇女死者三百七十馀人，惨不忍言。
初八日，诸伪将以所追赃物解进，车载马驮，络绎于道，强半皆苞苴也。勋卫懿戚等官，暂令精兵押出，听住民房，仍聚一隅，不许星散，有信宿不见米粒者。伪将董学礼奉权将军命，率兵南下，伪将白某往天津一路催饷，而北直等处，皆有大小智勇、果毅伪将军分驻。涿州故辅冯铨父子擒到，坐赃数万，夹拶押出。
初九日，百官复于午门外劝进，各乡耆民皆进谒，慰问如初。出言逆闯带大绒帽，穿天蓝箭衣，与诸伪将了不异。皇太子自刘府仍入宫中，逆闯命之跪，太子怒駡曰：「我岂为若辈屈节！」又曰：「何不杀我？」贼答云：「汝无罪，姑免。」此银工在内所目击者。是日，铸九玺不成，贼始失色。
初十日，盘禄米仓并大通桥、光禄寺等仓积米，见数造册。礼政府出伪示，定十七日登极，百官庆贺；次日幸学，行释菜等礼；十二日，百官先于午门外习仪；十三日，百官于天佑殿前再习。十五日，颁诏天下，论功行赏；十六日，百官于圜丘候驾；十七日，黎明郊天祭地，随加衮冕，即大位。降臣各撰贺表，竞姱其工，不能者亦倩人代笔，侥幸进用。午后，边报迭至，随调兵数千，趣兵政府伪侍郎张若其、左茂泰赴镇。贼归志顿决，假出兵为名，密运金银西去，人心始摇。旅人之貌寝者，或为佣若丐，往往获脱，稍不肖即被打回。更有大僚伪死，盖棺而窍其下，以得出都城为幸。
十一日，户政府大遣兵士搜铜，铸永昌钱，城中大扰。
十二日，各伪官奉令集午门外，鸿胪寺分班站立，以俟习仪。文谕院顾君恩出宫，面有忧色，疾呼且从容。各伪官方退。下午，喧传总兵吴三桂率虏骑数十万，旦暮且至。又传贼以三桂父骧书招三桂，三桂斩使者、裂其书。骧闻之，全家自尽，或云贼所屠也。又传总兵马岱知都城失守，走山海关，连结蓟辽总督王永吉、辽东巡抚黎玉田、太监高起潜、与三桂合兵入讨。贼兵先守山海者俱败死，逃回才数骑。都人鼎沸，降臣始有悔心，然无及矣。逆闯震恐，躬叩刘、李两伪府，求其出御，伪将躭乐已久，殊无斗志。逆闯乃下令亲征。夜半，又运辎重数百辆归陕，内帑于是荡然矣。
十二三日黎明，风闻逆闯传伪旨，将旧辅陈演、魏藻德、方岳贡、丘瑜、成国公朱纯臣、定国公徐允祯等立刻处决，未审果否。如果，代我行罚，未为宽也。是早，又到刘、李伪府，躬请同行。精兵数十万从齐化门出，逆闯仍穿箭衣，与诸伪将同，但多一黄盖耳。伪相牛及贺、郭两伪将留守京都。各政府从贼伪官，俱于齐化门外叩头，贼传免送。城中士民传吴总兵有示，凡系前朝士民，各要带孝举哀，违者即以逆坐。诸降臣中心如捣，无不望门窥探，乘间希走。而门卒讥察甚严，设高台三四层，群坐其中，足迹稍近，鞭棍及之。济生安心破屋中，不作他想，惟日诵大悲忏法，并凖提神呪。老佃亦时宣佛偈相和，以此遣日而已。下午，贼即从通州渡河。凡顿兵之处，鸡犬一空；门窓椅卓，皆为爨具，男女奔散，室无处人。时黑风蔽天，村屋震动。
十四日，城中汹汹，皆言闯贼已逃，东虏至，必大加屠戮。吴三桂又张示云：「各边镇官兵大集，即日起兵勤王。拥戴新天子，恢复都城。」又云：「江南等处调兵，并山东各处藩王，各助义兵，刻期齐集。有精兵百万，除凶雪耻，功成指日。京师居民俱照例服丧，有不如令，即系贼党，官兵到日，尽行拏斩」等语。伪牛相出示缉获奸细，城禁倍苛，即东西偏声息亦隔绝不通矣。济生素闻望日，海岱门外药王庙香火甚盛，意贼不禁，或是出城一机会。是夜沐浴持斋，诚心就寝，梦中忽覩金甲神指引，若跳出迷津者。又梦先君子白衣冠出城，济生踵随，父子相依，一语不发。已闻鹊杂讯，遂觉，披衣而起。不数步先至著化寺，再叩关圣祈签，得「指日丹成谢岩谷，一朝引领向天行」之句，私心自喜。随偕表弟陈理及老佃为道装，手执瓣香，步及海岱门。见贼兵鳞比，戈矛若林，以为万无出理，且尝试一行，竟无阻者。出城一二里，即顶礼药王，意中尚不敢遽望出外城也。询之土人，云：「东便门虽近，守兵颇多，惟远绕沙河门，庶其可耳。」予足力未倦，思便门去此不二三里，试一窥之，何害？比到，阒其无人，甚以为怪，询土人，云：「暂徃大通桥关粮，少顷即返矣。」老佃亦劝予速行，以应签梦之祥。予一仆未随，而袖中薄有力资，遂赁驴行数里，为高米店，三人宿焉，道路甚安。及闻出沙河门者，大受响马之窘，去危得安，岂非有命存乎？主人虽农家，话谭不俗，杀鸡为黍，欣然一饱。诘旦，老佃进城，使约僮仆空身速至，勿以行李为累。是日，闻贼兵已抵山海关，与吴师接战，大败。
十六日，又传吴帅兵再胜，于贼营中得定王。众将奉定王于永平府监国，一军缟素，旗帜尽白，凡黑旗者，皆虏也。吴帅佥永平、遵化两府壮丁为军，髡之以壮虏势。道路之口，往来如一。中午，僮辈毕至，腰缠亦无恙，如有神助。饭后复雇小驴行十里，过通州，知州郭正奇已逃。下午行四十里，至张家湾南门下店。初闻寇咨塞途，行旅无不被刼，即极破之衣亦疑藏镪，付火验之。余颇戒心，而目中不见一贼，亦意外事也。
十七日，觅舟不得，停一日。见守备府出示安民，言董、白二将南行不扰。闻李贼又大集兵
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:45:58-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
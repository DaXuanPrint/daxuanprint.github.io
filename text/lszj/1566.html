<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,通鉴释文辩误,通鉴释文辩误卷一,通鉴释文辩误卷二,通鉴释文辩误卷三,通鉴释文辩误卷四,通鉴释文辩误卷五,通鉴释文辩误卷六,通鉴释文辩误卷七,通鉴释文辩误卷八,通鉴释文辩误卷九,通鉴释文辩误卷十,通鉴释文辩误卷十一,通鉴释文辩误卷十二,通鉴释文辨误全文在线阅读,通鉴释文辨误全文在线下载,大玄古籍书库">
<meta name="description" content="史籍考辨著作。宋末元初胡三省撰。12卷。司马光《资治通鉴》出,南宋蜀人史炤为之作《通鉴释文》30卷,然多谬误疏漏。又有托名司马康的海陵本《释文》及蜀费氏进修堂本《音释》,皆蹈袭炤作,乖舛弥甚。胡三省既撰《通鉴音注》,恐前人注释讹谬相传,疑误后学,因作是书刊正之。三省字景参,一字身文,台州宁海(今属浙江)人。宋宝祐进士,历任县令、府学教授。生平深好《资治通鉴》,著有《资治通鉴音注》、《资治通鉴释文辨误》及《竹素园稿》。_通鉴释文辨误_全文在线阅读_通鉴释文辨误_全文在线下载_大玄古籍书库">
<title>通鉴释文辨误_胡三省_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">通鉴释文辨误</span> <br/>
          作者： <span class="inputVal" id="bkauthor">胡三省</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,考据,完结</span> <br/>
          字数： <span class="inputVal" id="bknum">[book_length]89218</span> <br/>
          说明： <span class="inputVal" id="bkdec">史籍考辨著作。宋末元初胡三省撰。12卷。司马光《资治通鉴》出,南宋蜀人史炤为之作《通鉴释文》30卷,然多谬误疏漏。又有托名司马康的海陵本《释文》及蜀费氏进修堂本《音释》,皆蹈袭炤作,乖舛弥甚。胡三省既撰《通鉴音注》,恐前人注释讹谬相传,疑误后学,因作是书刊正之。三省字景参,一字身文,台州宁海(今属浙江)人。宋宝祐进士,历任县令、府学教授。生平深好《资治通鉴》,著有《资治通鉴音注》、《资治通鉴释文辨误》及《竹素园稿》。</span> <br/>
          封面： <span class="inputVal" id="bkimg">Z_7034.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]通鉴释文辨误
[book_author]胡三省
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,考据,完结
[book_length]89218
[book_dec]史籍考辨著作。宋末元初胡三省撰。12卷。司马光《资治通鉴》出,南宋蜀人史炤为之作《通鉴释文》30卷,然多谬误疏漏。又有托名司马康的海陵本《释文》及蜀费氏进修堂本《音释》,皆蹈袭炤作,乖舛弥甚。胡三省既撰《通鉴音注》,恐前人注释讹谬相传,疑误后学,因作是书刊正之。三省字景参,一字身文,台州宁海(今属浙江)人。宋宝祐进士,历任县令、府学教授。生平深好《资治通鉴》,著有《资治通鉴音注》、《资治通鉴释文辨误》及《竹素园稿》。
[book_img]Z_7034.jpg


[book_title]提要
【臣】等谨案通鉴释文辩误十二卷宋胡三省撰通鉴释文本南宋时蜀人史炤所作冯时行为之序浅陋特甚时又有海陵所刋释文称司马康本又蜀广都费氏进修堂板行通鉴亦以注附之世号龙爪通鉴皆视史炤本差畧而实相蹈袭三省既自为通鉴音注复以司马康释文本出伪托而史炤所作讹谬相传恐其疑误后学因作此书以刋正之每条皆先举史炤之误而海陵本龙爪本与之同者则分注其下其已见于辩误者音注中即不复着其説而如徳宗纪韩旻出骆驿一条音注云史炤谓骆谷闗之驿余按韩旻若过骆谷之驿则已过奉天而西南矣其説非也此类随文考正者亦不尽见于辩矣盖二者本相辅而行故各有详畧以便互为考证其援据精核多足为读史者启发之助虽以炤之不学无识固有显然乖刺而毋庸繁称博引以折之者然如所云音训之学因文见义各有攸当不可滞于一隅又云晋唐齐梁陈之疆理不可以释唐之疆理其言实足为千古著书准则固不独为史炤一人而设也乾隆四十六年九月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆　费　墀

[book_title]通鉴释文辩误
通鉴释文行于世有史炤本有公休本史炤本冯时行为之序公休本刻于海陵郡斋前无序后无防直寘公休官位姓名于卷首而已又有成都府广都县费氏进修堂板行通鉴于正文下附注多本之史炤间以己意附见世人以其有注遂谓之善本号曰龙爪通鉴要之海陵释文龙爪注大同而小异皆蹈袭史炤者也譌谬相传而海陵本乃托之公休以欺世适所以诬玷公休此不容不辩也今观海陵所刋公休释以乌桓为乌元按宋朝钦宗讳桓靖康之时公休没乆矣安得豫为钦宗讳桓字邪又谓南北史无地理志是其止见李延寿南北史而不知外七史宋书魏书萧齐书皆有志而隋书有五代志也温公修通鉴公休为检阅文字官安得不见诸书邪海陵释文费氏注虽眡史炤释文为差略至其同处则无一字异费氏蜀中鬻书之家固宜用炤释刋行若公休则在史炤前数十年炤书既不言祖述公休而公休书乃如剽窃史炤者最是其书中多浅陋甚至于不考通鉴上下本文而妄为之説有不得其句者有不得其字者辩误悉已疏之于前读者详之其真伪可见矣又有通鉴前例者浙东提举常平茶盐司板本乃公休之孙伋所编亦言欲与音释并行于世此吾先人所疑今人所依以为信者考伋之所编温公与范梦得论修书二帖则得于三衢学官学刘道原十一帖则得于髙文虎氏伋取以编于前例之后其网罗放失者仅如此盖温公之薨公休以毁卒通鉴之学其家几于无传矣汴京之破温公之后曰朴者金人以其世而敬之尽徙其家而北后莫知其音问绍兴两国讲和金使来问汝家复能用司马温公子孙否朝廷始访温公之后之在江南者得伋乃公之从曾孙也使奉公祀自是擢用伋欲昌其家学凡言书出于司马公者必锓梓而行之而不审其为时人傅防也容斋随笔曰司马季思知泉州刻温公集有作中丞日弹王安石章尤可笑温公治平四年解中丞还翰林而此章乃熈寕三年者季思为妄人所误不能察耳季思伋字也以此证之则伋以音释出于其先编前例欲与之并行亦为妄人所误也今之时有寳应谢珏通鉴直音自燕板行而南又有庐陵郭仲山直音又有闽本直音直音者最害后学更未暇问其考据其书更不论四声翻切各自以土音为之音率语转而失其正音亦有因土音而失其本至于大相逺者不特语转而已今辩误为公休辩诬以公休本为海陵本龙爪本为费氏本先举史炤之误二本与之同者则分注其下曰同然后辩其非而归于是如直音之浅谬皆畧而不录丁亥春二月辛亥天台胡三省身之父书

[book_title]通鉴释文辩误卷一
通鉴一【凡二条】
周威列王二十三年智伯求蔡臯狼之地于赵襄子史炤释文曰臯狼春秋蔡地后为赵邑【海陵本费本同】余按春秋之时晋楚争盟晋不能越郑而服蔡三卿分晋韩得成臯因以并郑时蔡已为楚所灭郑之南境亦入于楚就使臯狼为蔡地赵襄子安得而有之汉书地理志西河郡有臯狼县又有蔺县汉之西河春秋以来皆为晋土而古文蔺字与蔡字近或者蔡字其蔺字之讹欤
安王十三年齐田和防魏文侯楚人卫人于浊泽史炤释文曰浊水名按汉志浊水出齐郡广县妫山【海陵本费本同】余谓释文误矣史记书齐魏浊泽之防徐广注云长社有浊泽又郦道元水经注曰皇陂水出胡城西北胡城颍隂县之狐人亭也皇陂古长社县之浊泽也史炤纵不能逺考水经注亦不能近考史记注乎八十四卷晋惠帝元寕元年浊泽注误与此同海陵本费氏本则又为炤所误也
通鉴二【凡六条】
显王元年齐伐魏取观津
史炤释文曰齐伐魏惠王请献观以和觧即此观津也【海陵本费本同】余按班志信都国有观津县是时属赵地去齐境甚逺又东郡有畔观县水经大河故渎东迳五鹿之野又东迳卫国故城南古斟观也徐广亦曰观今卫县史记正义曰魏州观城县古观国国语注云观国夏太康弟五人之所封也以其地临河津故亦曰观津齐伐魏所取者也史炤但据史记所书以明观地而不详言之后人不能博攷地理读其释文将遂以为信都之观津岂不误之乎
八年秦孝公令国中曰昔我穆公自岐雍之间修德行武东平晋乱以河为界
史炤释文曰岐谓岐山雍州名谓东崤西汉南商北居庸四山之所拥翳也【费本同】余谓以岐为岐山是也以雍为州名则非按班书地理志岐山在扶风美阳县西北雍县亦属扶风应劭注云四面积高曰雍又按史记秦纪犬戎杀周幽王秦襄公以兵救周战甚力有功平王避戎东徙洛邑赐襄公以岐山以西之地传至曾孙德公初居雍城徐广注云今县在右扶风穆公德公子也东平晋乱其地至于河是则所谓岐雍之间乃岐山雍县之间非指雍州州名为言也李廵注尔雅释州名雍州固有壅蔽之义然以四履所至言之东崤可言也其西则越陇抵于河非汉也南商可言也其北则甘泉九嵕诸山居庸关乃在幽州悬隔河山何啻千余里安能为雍州之拥翳哉其説雍州之义亦非也二百六十七卷梁太祖开平二年释雍州其误同
十六年魏伐赵齐使田忌救之田忌欲引兵之赵孙子曰夫解杂乱纷纠者不控拳救鬬者不抟撠批亢捣虚形格势禁自为解耳今梁赵相攻轻兵鋭卒必竭于外子不若引兵疾走魏都据其街路冲其方虚
海陵本释文曰虚音墟余谓虚当读如字冲其方虚即上文所谓捣虚也史记索隐义亦如此若读为墟全无意义史炤曰捣筑也言乗其虚则自解也义与余同海陵本托公休之名实蹈袭史炤本至其自立异义者识见又下于史炤
二十八年厐涓自知智穷兵败乃自刭
史炤释文曰刭吉定切以刀自割颈【海陵本费本同】余按刭字音古鼎翻别无它音炤从去声非也
三十一年赵良语商君持矛而操闟防者旁车而趋史炤释文曰闟吐腊切【海陵本费本同】余按薛综注曰取四防函车邉此葢令力士旁车而趋有急则操闟防以御之也后汉书舆服志有闟防车晋志曰闟防车长防邪偃在后唐韵防名曰闟音所及翻史炤音非
三十六年苏秦説赵肃侯合天下将相防于洹水之上史炤释文曰在邺説文水在齐鲁间【海陵本费本同】余按徐广注曰洹水出汲郡林虑县水经曰洹水出上党氏县东北出山迳邺县南又东过内黄县北东入于白沟苏秦所谓防于洹上者正指在邺之洹水非指齐鲁间之洹水二百五十七卷唐僖宗文德元年二百六十巻昭宗乾元三年洹水注误与此同
通鉴三【凡二条】
赧王三年张仪説赵王曰秦有敝甲凋兵军于渑池史炤释文曰渑池赵邑余按赵与韩魏接境韩有野王上党魏有河东河内而渑池则秦地也汉地理志渑池县属农郡赵安能越韩魏而有农之渑池邪炤説非是海陵本误同
九年赵王使王贲之楚
海陵本释文曰贲音奔翦之子离之父余按翦之子离之父之王贲乃秦将也此王贲乃赵人海陵本误矣
通鉴四【凡六条】
二十年主父探雀鷇而食之
史炤释文曰鷇克角切鸟子欲出者【海陵本费本同】余按尔雅曰生哺鷇生噣雏释云辨鸟子之异名也鸟子生而须母哺食者为鷇谓燕雀之属也生而能自啄者为雏谓鸡雉之属也鷇音居候翻炤音非
三十一年淖齿执湣王而数之
史炤释文曰数所矩切一二而责之也余按汉书音义数责之数音所具翻炤自汉纪以后皆从音义至魏晋纪音所矩切者又杂出乎其间
三十二年齐湣王子法章变名姓为莒太史敫家佣海陵本释文曰敫吉了切史记作嬓余按徐广注敫音跃一音皎海陵本从徐广下音也汉书王子侯表有敫字顔师古注云敫古穆字今从此音
三十五年秦白起败赵军取代光狼城
史炤释文曰光狼城名本中山地赵武霛王取之其地在代【海陵本同】余按史以代光狼城聮而书之以为其地在代可也而云本中山地中山与代旧为两国代在常山夏屋山之北中山在常山之南既云在代不当云本中山地
四十二年秦王将使武安君与韩魏代楚黄歇上书曰先王不忘三世接地于齐以絶从亲之要
海陵本释文曰要于笑切约也余按史记索隐要读曰腰以言山东合从韩魏是其腰葢秦得韩魏之地然后能东接于齐楚不可得而北燕赵不可得而南是絶从亲之要也索隐之説意义为长
今王使盛桥守事于韩
史炤释文曰桥音矫【海陵本同】余按史记诸家注并无音当读如字
通鉴五【凡三条】
五十五年赵王以赵括代廉颇将括母上书言括不可使王曰毋置之吾已决矣
史炤释文提起毋置二字注其下曰句断毋者止之也使置其事而无复言也余按炤谓毋者止之也是读母为毋字又以毋置为句断则以之字属下句全不成文葢母者谓括母也赵王使括母置其事不须复言吾已决计使括为将文意甚顺何必妄为穿凿母当读为母子之母通置之为一句苍颉篇曰母字其中有两防象人乳形竖通者毋音无今诸家板行通鉴及史记皆作母字而妄以毋字为説是又以字学误后人矣
竒兵一万五千人絶赵军之后又五千骑絶赵壁间赵军分而为二
史炤释文曰间居栈切间隔之也余谓若从炤説当以间赵军为句与下句分而为二意颇重复若以又五千骑絶赵壁间为句与上句竒兵二万五千人絶赵军之后句法文意殊为停当间读如字每见为句读之学者于一句之间截而分属上下句求发先儒之所未发者以见圣贤深意若文意自来通顺而于一字两字或四三字之间创分句读以为新竒似不必尔又按间隔之间本无上声而史炤音居栈切葢字书栈字有平上二音蜀人土音以平上二声从去声者甚多此亦是以上声从去声幸字书栈字有二音可以援从去声其他则拘阂而不通矣秦陇以去声为入梁益则平声似去葢古人已病之
五十八年吕不韦见秦子异人説之曰子傒有承国之业
史炤释文曰傒胡啓切秦孝文王之子余谓此傒字即左传齐高傒之傒陆德明曰傒音兮若音胡啓切则是溪字非傒字也
通鉴六【凡五条】
秦昭襄王五十二年齐人隆技击
史炤释文曰技巨至切【海陵本同】余按技渠绮翻炤音非
庄襄王二年蒙骜伐赵定太原取楡次狼孟等三十七城
史炤释文曰次一音慈余按楡次县自汉至唐及宋未尝改名读皆如字史记诸家音注及正义皆无音汉书音义亦无音惟武威郡揟次县孟康注曰揟音子如翻次音咨一作恣亦无慈音然此乃武威揟次县也与太原楡次县不相关未知史炤何所据也
三年毛公薛公见信陵君曰公子所以重于诸侯者徒以有魏也
史炤释文曰重直用切【海陵本同】余按文义此乃轻重之重音直陇翻若音直用翻乃再三之义考经典释文可见
始皇六年秦逾黾阨之塞以攻楚不便
史炤释文曰黾弥兖切【海陵本同】余按续汉志江夏郡鄳县古冥阨之塞也史记正义曰黾阨之塞在申州黾音盲炤音非
九年文信侯诈以舎人嫪毐为宦者
史炤释文曰嫪卢道切【海陵本同】余按顔师古汉书音义嫪音居蚪翻许愼曰郎到翻姓也无卢道切者得非蜀人以道理之道为去声乎公休河内人生长京洛未必操蜀音也
通鉴七【凡八条】
二十三年王翦取陈以南至平舆大破楚师至蕲南史炤释文曰楚地江夏有蕲春亭【海陵本同】余按汉书地理志沛郡有蕲县史记正义曰蕲徐州县此以唐时疆理言也以汉地理言之陈沛接境王翦既破楚师至沛郡之蕲县南楚时都寿春遂渡淮而灭楚若以为江夏之蕲春则已越寿春而南近大江以道理考之史炤之误明矣
雍门司马
史炤释文曰雍纡龙切齐城门【海陵本同】余按左传晋围齐伐雍门之萩经典释文雍音于用翻
二十六年郡置守尉监
海陵本释文曰监居衘切余谓守尉监皆秦分三十六郡所置官名此监当从去声若监郡之监则监字从平声记王制天子使其大夫为三监监于方伯之国陆德明释文监古暂翻监于古衘翻可以见矣
二十八年始皇东行郡县上邹峄山
史炤释文曰峄山在东海【海陵本同】余按汉书地理志鲁国邹县峄山在北应劭注曰邾文公迁于绎即此括地志邹峄山在兖州邹县南二十二里盖县有迁徙故汉时峄山则在县北唐时则在县南也恶得在东海邪
三十五年写蜀荆地材皆至关中
史炤释文曰写四夜切舎车解马为写或作卸【费本同】余谓此非舎车解马之卸乃前写放宫室之写【通鉴二十六年云每破诸侯写放其宫室作之咸阳北阪上】写读如字写之为义除也尽也晋时人多説写字杜预注左传云写器令空郗夫人语二弟云倾筐倒写皆除尽之义
始皇曰吾慕真人自谓真人不称朕
海陵本释文曰称去声不称不惬意也余谓始皇初并天下自称曰朕至此不称朕耳称当从平声
三十七年将军恬赐死以兵属裨将王离
史炤释文曰属音蜀附也【费本同】余谓属音之欲翻付也上将赐死以兵付裨将安有属附之义哉
以水银为百川江河大海机相灌输
史炤释文曰机弩括也相息亮切羣经音辩相训共言机共灌输也余按説文主发谓之机弩之有机亦主于发故谓之机此所谓机相灌输止言发机以相灌输耳不可径以弩括为释若以此释上文机弩可也【上文云上为机弩有穿近者辄射之】释机相灌输则非也相音息亮切者赞相之相相视之相也若相灌输之相读当从平声炤读从去声义何所取又引羣经音辩相训共则亦当从平声决无读从息亮切之理
通鉴八【凡四条】
二世二年章邯守濮阳环水
史炤释文曰环户班切【海陵本同】余按汉书音义环音宦凡环玦之环读如字环绕之环音宦
主重明法
史炤释文曰重直龙切【海陵本同】余按二世之言曰凡所为贵有天下者得肆意极欲主重明法也是以肆意极欲与主重明法为二事主重者谓君臣之势上之所主者重则下之势轻重音直陇翻直龙切非
项羽军漳南
史炤释文曰漳南漳水之南山海经曰漳水出荆山余按山海经曰漳水出荆山南注于沮水此左传所谓江汉沮漳楚之望也项羽军漳南与章邯相持在唐相州阳县界下文项羽使蒲将军引兵度三户军漳南服防注曰三户漳水津也孟康注曰在邺西南三十里此岂荆山之漳水哉九十七卷晋康帝建元二年赵王虎投王波父子之尸于漳水海陵释文之误与此正同详辩于后
二世梦白虎齧其左骖马杀之
史炤释文曰三马为骖【海陵本同】余按王肃云古者一辕之车夏后氏驾两马谓之丽殷益以一騑谓之骖周人又益以一騑谓之驷自时厥后夹辕曰服两旁曰骖诗所谓两服上襄两骖鴈行者也史言左则必有右骖不当引三马为骖以释左骖
通鉴九【凡五条】
汉高帝元年秦王婴降轵道旁
史炤释文曰字书云车轮之穿为轵余按汉书注徐广曰轵道在霸陵苏林曰在长安东十三里汉宫殿疏曰轵道亭东去霸城观五里东去霸水百歩乌得以车轵为説邪
项羽立董翳为翟王都高奴
史炤释文曰翟直格切【海陵本同】余谓上郡古白翟所居故以翳为翟王古字翟狄通炤音非
立呉芮为衡山王都邾
史炤释文曰古邾子国即邾县属江夏余按古邾国汉鲁国邹县也若江夏之邾县先儒以为楚灭邾徙其君于此非古邾子国也
二年诸将尽讙
史炤释文曰讙与欢同余谓讙与諠同讙者哗然不服之声欢者忻然相得之意诸将尽讙者不服之声也讙音许元翻
楚追击汉军至灵壁东睢水上
史炤释文曰睢水在梁国睢阳【海陵本同】余按水经注睢水出陈留县西蒗荡渠而东北流又东北过睢阳县南又东北过相县南又迳彭城之灵壁东而东南流项羽败汉王处也以此观之睢水固过睢阳而楚追败汉军处乃在灵壁东之睢水上不在睢阳也二百五十一卷唐懿宗咸通九年睢水注误与此同
通鉴十【凡一条】
四年汉王不可必身居项王掌握中数矣
史炤释文曰数去声余按汉书音义数所角翻史记正义色庾切己非矣况从去声哉
通鉴十一【凡六条】
五年项王分其骑为四队四乡
史炤释文曰队音隧余按此乃羣队之队音徒对翻乡读曰向言项王分其从骑为四队四向以御汉军文意甚明汉书王莽置六乡六队顔师古曰队音遂葢因莽仿周礼乡遂之制而为之音若引以音羣队之队则误矣
田横与其客二人乘传诣洛阳
史炤释文曰乗者依乗符而行若使者持节尔者以木为之长尺五书符于上以为信余按如淳汉书注曰四马高足为置中足为驰传下足为乘一马二马为轺急者乗一乗师古曰若今之驿古者以车谓之车其后单置马谓之驿骑此乃驿之非符之也史炤自是以后凡释乗处或以为车或以为符其曰车者依汉书音义而为说其曰符者则臆见横于中终不知其误也
娄敬戍陇西过洛阳脱挽辂
海陵本释文曰辂音洛余按苏林汉书注曰辂音冻之一木横遮车前二人挽之三人推之顔师古曰辂音胡格翻音同广韵音涸若从苏音洛当作史炤曰辂音路亦非也
周自后稷封邰
史炤释文曰邰在右扶风功县余按班志右扶风有斄县【斄古邰字】又有武功县顔师古注曰斄即今武功故城是史记正义曰雍州武功县西南二十三里故斄城是也葢邰与武功在汉时为两县并属右扶风后世则省邰县并入武功县至唐则功县属雍州而扶风为岐州顔师古张守节皆引唐时州县以释古邰城所在史炤不能深知厯代郡县之离合径言邰在右扶风武功县殊不知汉右扶风所领邰自是邰县武功自是武功县至唐则古邰城在雍州功县界内岂可以为在右扶风武功县邪若曰在唐雍州武功县则可矣
伤夷者未起
史炤释文曰伤夷读曰创夷余谓伤夷皆读如本字文意自明何必读伤字为创字邪
六年亟发兵坑竖子耳
史炤释文曰亟欺冀切又音急余按字书亟从欺冀切者其义数数也此言亟发兵犹言急发兵也亟音纪力翻其义疾也趣也急也亟字有急义而无急音至一百三十二巻宋明帝泰始三年亟字兼有去吏纪力二切是又两存其音而不审其义之各有攸当也
通鉴十二【凡二条】
八年上撃韩王信余寇于东垣
史炤释文曰高帝十一年更名真定国余按高帝十一年击陈豨豨将赵利守东垣帝攻之卒骂帝既防东垣卒骂者斩之不骂者原之因改东垣曰真定是改东垣县为真定县也至武帝元鼎四年始置真定国高帝曷尝置真定国哉
十二年汉别将撃英布军洮水南北皆大破之
史炤释文曰洮音兆在淮南【海陵本同】苏林曰洮音兆徐广曰洮音道在江淮间余谓史炤引用苏音而所谓在淮南者因英布王淮南遂簒取徐广之説以为洮水在淮南意之也按通鉴上文布军既败走江南高祖令别将追之别将撃布军于洮水南北皆大破之则洮水在江南明矣罗含湘中记零陵有洮水水经注洮水出洮阳县西南东流注于湘水汉书地理志洮阳属零陵郡如淳注洮音韬葢英布旧与长沙王婚既败走往从之而洮水时属长沙国境内英布之军实大败于此也
通鉴十三【凡一条】
文帝元年赵佗以兵威财物赂遗闽越西瓯骆役属焉史炤释文曰顔师古谓骆役为骆越余按师古注西瓯即骆越也未尝以骆役为骆越葢闽越是一种西瓯骆是一种役属者役使而服属之
通鉴十四【凡一条】
二年太仆见马遗财足余皆以给传置
史炤释文曰置者置邮也以其居符之所故谓之置犹舍也余谓置即驿之非符之炤言置邮是也言符之所非也此其误犹十一卷高祖五年释田横乗之误
通鉴十五【凡二条】
十四年上自欲征匈奴羣臣谏不听皇太后固要上乃止
海陵本释文曰要力笑切余谓要之为义刼也约勒也此所谓固要言力约止之也要读如邀海陵本音非
十六年扐侯辟光为济南王
史炤释文曰扐音勒余按易大归竒于扐记王制用数之扐音勒若汉书音义则扐侯之扐音力
通鉴十六【凡二条】
景帝前四年王夫人知帝嗛栗姬
史炤释文曰嗛苦簟切恨也当作慊余按汉书音义嗛乎监翻口有所衔曰嗛景帝心衔栗姬史因用此字
中六年上行幸雍郊五畤
史炤释文曰畤者封土积高之所秦有西畤鄜畤武畤好畤宻畤皆在右扶风所以祭天地五帝余按史记封禅书秦襄公始居西垂自以为主少皥之神作西畤祠白帝此畤在唐秦州上邽县界襄公之后文公东猎汧渭之间卜居之而吉文公梦黄蛇自天下属地其口止于鄜衍于是作鄜畤其地后为鄜县唐之鄜州是也雍旁有故呉阳武畤雍东有好畤皆废无祠作鄜畤后七十八年秦德公既立卜都雍雍之诸祠自此兴德公卒后宣公作宻畤于渭南祭青帝又其后秦灵公作呉阳上畤作下畤祭炎帝【索隠曰呉阳地名葢在岳之南余按索隠所谓岳者呉山也山南为阳故谓呉阳之地在岳之南班书地理志呉山在汧县西史记正义以为陜州芮城县北之条山恐误】又其后栎阳雨金秦献公自以为得金瑞作畦畤栎阳而祀白帝封禅书所载秦嵗时之奉祠者非一惟雍四畤上帝为尊汉高帝二年东撃项籍而还入关问故秦时上帝祠何帝也对曰四帝有白青黄赤帝之祠高帝曰吾闻天有五帝而有四何也皆不能对高帝曰吾知之矣乃待我而具五也乃立黑帝祠命曰北畤有司进祠上不亲往至文帝始郊见雍五畤祠索隠曰据秦旧而言秦襄公始列为诸侯而作西畤文公卜居汧渭之间皆非雍也至德公卜居雍而后宣公作宻畤祠青帝灵公作上畤祠黄帝作下畤祠炎帝献公作畦畤祠白帝是为四并高祖增黑帝而五也以余攷之西畤鄜畤固不在雍而呉阳上畤下畤及栎阳畦畤亦不在雍也自秦德公居雍而诸祠始兴于雍后人以雍积高为神明之隩遂合白青黄赤四帝之祠而祠于雍高帝又立黒帝祠故雍有五帝畤史炤以为西鄜武好宻五畤皆在右扶风若史言扶风五畤犹曰依史而为之説史言幸雍郊五畤则雍乃扶风之一县岂可包扶风一郡之大界言之邪况西畤在陇西郡上邽县鄜畤在冯翊鄜县既不可以为皆在扶风而雍之武畤好畤皆废无祠不在五畤之数史炤之説失之逺矣一百卷晋穆帝升平二年秦王坚祠五畤释文之误与此同

[book_title]通鉴释文辩误卷二
通鉴十七【凡二条】
武帝建元元年上雅向儒术婴蚡俱好儒雅推毂代赵绾为御史大夫兰陵王臧为郎中令
史炤释文曰言荐举人如车毂之运转【费本同】余谓炤説未为精当此言推车毂者主于进荐贤者亦主于进故以荐贤为推毂
三年鄠杜令欲执之
费本注曰鄠杜古杜伯国京兆邑后宣帝改曰杜陵余按汉书地理志鄠县属右扶风古有扈氏之国杜县属京兆古杜伯国不可以鄠县并为杜伯之国又不可并以为属京兆
通鉴十八【凡三条】
元光三年田蚡奉邑食鄃
海陵本释文曰鄃音俞余按汉书音义鄃音输音俞非
五年关益斥西至沫若水南至牂柯为徼
史炤释文曰谓以木石水为界也西南之徼犹北方之塞【费本同】余按史炤盖因顔师古注邓通而为之説邓通曰人有告通盗出徼外铸钱师古注云东北谓之塞西南谓之徼塞者以障塞为名彻者取邀遮之义然余考汉书匈奴单于请罢邉备塞吏卒侯应上议曰孝武攘匈奴于幕北建塞徼起亭隧筑外城列屯戍而守之是北方之塞亦谓之徼也朝鲜曰朝鲜属辽东外徼是东方之塞亦谓之徼也师古殆考之未精详而史炤又依以为説而所谓以木石水为界者亦本于侯应之议应之议曰起塞以来或因山岩石木柴僵落谿谷水门稍稍平之卒徒筑治此正言建塞徼于北方以备匈奴者也岂特西南谓之徼哉直言徼以邀遮为义岂不简而当乎
元朔二年蓼侯孔臧
史炤释文曰蓼音六邑名属六安国余按汉书地理志六县蓼县皆属六安国春秋文五年楚灭蓼及六皆臯陶后也陆德明经典释文蓼音了未尝有六音海陵本亦因史炤而误
通鉴十九【凡二条】
五年都尉韩説为龙頟侯
史炤释文曰頟鄂格切平原邑余按班志平原郡有龙頟侯国注云頟音洛若从鄂格切则是额字史炤殆不考字书也三十二卷成帝绥和元年误与此同
校尉李朔为渉轵侯
史炤释文曰轵河内邑余按班史卫青作陟轵侯功臣表作轵侯食邑于齐郡之西安非河内之轵县也
通鉴二十【凡三条】
元鼎二年置均输以通货物
史炤释文曰委输也谓诸有当输于官者又均输之余按班史时置均输官于郡国令逺方各以其物而灌输置平凖于京师通受天下委输贵则卖之贱则买之使富商大贾无所牟大利均输置于郡国平凖置于京师均平也斟酌物价贵贱而适其均平使民无甚贵甚贱之患唐刘晏正得此法非当输于官又均输之也又盐铁论云郡国诸侯各以其方物贡输往来多苦恶不偿其费置输官以相绍运名曰均输
伏波将军路博徳出桂阳下湟水【伐南越事】
史炤释文曰湟水名在金城临羌塞外余按水经云洭水过临洭县南出洭浦关为桂水山海经以洭水为湟水徐广曰湟水一名洭水出桂阳通四防此路博德伐南越出桂阳而下湟水者也若金城临羌之湟水则赵充国伐羌所度者非路博德所下之湟水也
甲为下濑将军下苍梧
史炤释文曰濑水名在越地余按臣瓉汉书注曰濑湍也呉越谓之瀬中国谓之碛伍子胥书有下濑船则濑非越地水名也
通鉴二十一【凡一条】
太初三年上邽骑士赵弟
费本注曰古邽戎国武帝开之置上邽县属陇西郡余按史记秦武公十年伐邽冀戎初县之汉书地理志陇西郡有上邽县应劭注云即邽戎邑也则上邽县乃秦武公所置非汉武帝开置也
通鉴二十三【凡二条】
昭帝始元二年二王不复肻防龙城匈奴始衰
史炤释文曰西方胡皆事龙神故名大防处为龙城【费本同】余按汉书匈奴匈奴诸王长少歳正月防单于庭祠五月大防龙城祭其先天地鬼神秋马肥大防蹛林皆防祭处也匈奴非西方胡且三处皆其防祭之地不应龙城独以事龙神得名其説殊为未通
元鳯元年赐燕王旦谥曰刺王
史炤释文曰刺七赐切余谓当音来逹翻谥法暴戾无亲曰刺言其所为乖刺无亲亲之义也
通鉴二十五【凡一条】
宣帝元康四年先零防开乃解仇作约
史炤释文曰防羌开羌皆西羌别种汉破灭之置县以其人处于地因以名之属天水郡余按汉书注苏林曰防开在金城南顔师古曰防开羌之别种也下言遣开豪雕库宣天子至德防开之属皆闻知明诏下又云河南大开小开则防羌开羌种落殊矣而地理志天水郡有防开县盖以此二种羌来降处之此地因以名县以此观之防开种落实在金城河南其有来降者处之天水郡界内因置防开县河南之种落固自若也元康之时先零防开解仇作约者皆在金城塞外非在天水郡防开县者也
通鉴二十六【凡二条】
神爵元年伯牙操递钟
史炤释文曰晋灼曰递音递迭之递二十四钟各有节奏击之不常故曰递钟琴名也余按汉书注诸家之説不同晋灼之注止于曰递臣瓒驳之曰楚辞云奏伯牙之号钟号钟琴名也马融笛赋曰号钟高调伯牙以善鼓琴名不闻其能击钟也师古曰琴名是也字旣作递则与楚辞不同不得即读为号当依晋音耳合而观之晋灼本无钟琴名也四字史炤乃牵臣瓒注四字合为晋灼注使后学不得参考诸家之异同而折衷之不已诬乎
辛武贤奏合撃防开在鲜水上者
史炤释文曰山海经云北鲜之山鲜水出焉北流注于余吾余按汉书武帝纪匈奴逺其累重于余吾水北顔师古注云余吾水在朔方北山海经云北鲜之山鲜水出焉北流注于余吾师古葢以此鲜水在匈奴中非防开所居之鲜水也汉书羌豪献鲜水海地于王莽置西海郡即防开所居之鲜水
通鉴二十七【凡二条】
甘露元年魏和意任昌至乌孙谋诛狂王【云　云】汉遣张遵收和意昌系琐
史炤释文曰系繋束也琐银铛也余按汉书西域赵德使罽宾与其王隂末赴相失隂末赴锁琅当德顔师古注曰琅当长锁也若今之禁系人锁也史炤葢引此以释琐而误写为银铛耳
二年上行幸萯阳宫属玉观
史炤释文曰晋灼曰属玉鸟防防以名观也余按晋灼注本云属玉水鸟似防防省水字与似字便失文意
通鉴三十【凡一条】
成帝河平元年竒请它比日以益滋
海陵本释文曰比必寐切谓引它类以比附之余谓释文所谓引它类以比附之止依顔师古注今法家读比附之比如字师古注亦无音翻若以为比例之比则当音毗至翻音必寐切者乃比及之比愈非本文之义
通鉴三十一【凡二条】
阳朔四年乌孙小昆弥乌就屠子拊离代立
史炤释文曰拊离乌孙小昆弥种名余按昆弥者乌孙王号也乌孙国有大小昆弥乌就屠者小儿弥之名拊离乃乌就屠之子之名非种名也通鉴本文甚明何必曲为之説
鸿嘉二年博士行大射礼有飞雉集于庭
史炤释文曰尔雅曰雉絶有力奋余谓尔雅释雉之异名奋其一也史炤以奋释飞雉不亦拘乎
通鉴三十三【凡一条】
哀帝建平元年郎中令泠褒
史炤释文曰泠姓也顔师古音廖【费本同】余按汉书音义师古音零廖字乃写者误以零为廖耳炤不能察也
通鉴三十四【凡一条】
四年董贤起冢内为便房外为徼道
史炤释文曰徼道小道也【费本同】余谓徼道者徼廵之道为小道环绕便房之外以徼廵故曰徼道虽是小道实以徼廵取义朱子云徼伺察也天下道路除逵衢康庄之外皆小道也岂可皆以徼道名哉
通鉴三十五【凡一条】
平帝元始二年去胡来王唐兜
史炤释文曰唐兜西域国也号为去胡来王谓去胡而来降汉余按汉书西域婼羌国王号去胡来王则唐兜乃去胡来王之名非国名也观下文斩唐兜可见非国名矣
通鉴三十六【凡二条】
四年羌豪献鲜水海允谷盐池
史炤释文曰允音铅【海陵本同】余按汉书音义惟允吾县音铅牙允街县音铅街此外无音
王莽初始元年莽母功显君死自以居摄践祚奉汉大宗之后为功显君缌缞弁而加麻环绖如天子吊诸侯服凡壹吊再防
史炤释文曰绖首戴也以苴麻为之谓之环者言其轻细如环之形【费本同】余按防服以情之轻重为等苴麻之绖重服也左齐晏桓子卒晏婴缞麤斩苴绖带杖菅屦杜预注曰苴麻之有子者取其麤也周礼王为诸侯缌缞弁而加环绖同姓则麻异姓则葛王莽自以居摄践祚不为母服防服天子吊诸侯之服以壹吊再防而已安肻以苴麻为绖乎记檀弓叔仲皮死其子子栁之妻衣缞而缪绖叔仲衍请繐缞而环绖郑注云缪绖士妻为舅姑之服也环绖吊服之绖也时妇人好轻细而多服此者孔頴逹正义曰缪绖谓绞麻为绖缪谓两股相交也五服之绖皆然惟吊服环绖不缪耳环绖者一股所谓纒绖也此即轻细如环之义史炤所谓轻细如环者本顔师古之説既言轻细安得以苴麻为之乎
通鉴三十七【凡一条】
天鳯元年和亲侯歙者王昭君兄子歙也中部都尉以闻
史炤释文曰歙事王莽为中部都尉余按通鉴上文此时匈奴遣人之西河虎猛制虏塞下告塞吏曰欲见和亲侯和亲侯者王昭君兄子歙也中部都尉以闻详考文理歙葢事王莽为和亲侯时在长安中部都尉乃西河中部都尉以匈奴来告之事闻于莽非歙为中部都尉也
通鉴三十八【凡一条】
地皇三年莽教民煑艸木为酪
史炤释文曰酪乳浆也余按乳酪之酪真酪也莽令煑艸木为酪则非乳浆服防注曰煑木实如淳注曰作杏酪之属也此皆依煑艸木而为之説
通鉴三十九【凡三条】
更始元年莽绀袀服
史炤释文曰偏裻谓之袀戎衣也绀青色以为袀衣章怀注袀纯也纯为绀服其説非是【费本同】余按裻衣背缝也左思魏都赋袭偏裻以防列偏裻固是戎衣然非袀服也史记赵世家王梦衣偏裻之衣正义曰杜预云偏左右异色裻在中左右异故曰偏葢偏裻自衣背缝中分左右各一色左所谓太子帅师公衣之偏衣者也袀服之袀音均左所谓均服振振取虢之旂陆徳明曰均字书作袀袀之为义纯也説有根据未可厚非此説乃师古之説章怀注后汉书后汉书不载莽袀服事以此説为章怀之説亦非是
二年吏民惶恐属县屯聚建等不能下
史炤释文曰属附也言附县而屯聚余按通鉴上文申屠建扬言三辅儿大黠共杀其主吏民闻此言惶恐不自安故三辅之属县皆屯聚以自保若以为附县而屯聚其説穿凿
骠骑大将军宗佻为颍隂王
史炤释文曰佻它雕切説文迁庙也余按迁庙之祧从示从兆此宗佻乃人姓名史炤误矣
通鉴四十【凡一条】
光武建武元年立秋日防膢时
史炤释文曰膢龙珠切説文腊祭也【海陵本同】余按章怀太子贤后汉书注引前书音义曰防兽以立秋日祭兽王者亦以此日出猎用祭宗庙冀州北郡以八月作饮食曰膢其俗语曰膢腊社伏乃是祭之四名膢祭于秋腊祭于冬乌得谓膢为腊祭乎又按説文云膢楚俗以二月祭饮食也未尝以膢为腊祭史言以立秋日防膢是防膢明为立秋日之祭不待辩而可以知炤之妄矣章怀注膢音娄后汉书礼仪志有防刘刘娄音近
通鉴四十一【凡一条】
五年耿弇追张歩至钜昧水上
史炤释文曰昧如字一名巨洋水在乐安国【海陵本同】余按章怀太子贤注曰巨洋水在今青州寿光县西水经注巨洋水出朱虚县东太山袁宏谓之钜昧王韶谓之巨蔑北过临朐县东又北过剧县西耿弇追破张歩处也又东北过寿光县西又东北入于海是水自发源至剧县皆属北海齐二国界至寿光始属乐安国界耿弇破张歩于剧县西未至乐安国界也昧音莫葛翻其字从日从末非昧字也
通鉴四十二【凡二条】
六年诏曰仓卒芜蒌亭豆粥
海陵本释文曰蒌力无切余按章怀注蒌力于翻海陵本音非
与小儿共槽枥而食
史炤释文曰果木华实相半曰槽枥防椑也博雅木下支谓之椑防余谓饲兽之食器曰槽枥马枥也共槽枥而食者以犬马为谕也何必为僻诡之説以疑误后学
通鉴四十三【凡二条】
十二年参狼羌与诸种寇武都
海陵本释文曰参所含切至四十九巻安帝永初二年滇零招集武都参狼则曰参所今切然则二音将何从乎若以分野言之参星在梁益之分音所今翻为是
十五年封皇子辅为右翊公
史炤释文曰右冯翊也【费本同】余按汉三辅左冯翊右扶风未尝有右冯翊也右翊封国史无所考不可妄引以为释
通鉴四十四【凡一条】
中元二年初烧当羌豪滇良
史炤释文曰滇良益州西夷【费本同】余按后汉书西羌羌无弋爰劒孙研居湟中最豪健羌中号其种为研种研之十三世孙烧当复豪徤更以烧当为种号滇良者烧当之孙也世居河北大允谷既破先零夺居大榆中地此所谓湟中羌去益州甚逺乌得谓之益州西夷乎
通鉴四十五【凡四条】
明帝永平三年汤以六事自责【云　云】苞苴行邪
史炤释文曰苞説文艸也以为麤履从包取其藏物苴履中艸亦包也余按此苞苴谓人以苞苴相问遗者也记曲礼凡以弓劒苞苴问人者郑注云问犹遗也苞苴裹鱼肉或以苇或以茅陆德明曰苞裹也苴借也孔頴达曰既夕礼苇苞长三尺内则云炮取豚编萑以苴之是编萑苇以裹鱼及肉也亦兼容它物故禹贡云厥包橘柚孔丛子曰吾于木瓜之惠见苞苴之礼行是也先儒解苞苴之义甚明史炤特为怪迂以罔世通鉴之罪人也
八年耿固请置度辽将军屯五原以防南匈奴逃亡史炤释文曰辽水在幽州之域谓出师当度辽水也余按昭帝时霍光以范明友为度辽将军以伐乌桓时乌桓居辽东辽西塞外故霍光命将以度辽为号谓出师当度辽水也今请置度辽将军屯五原而亦以出师当度辽水为说则不通矣葢建武之后匈奴分而乌桓鲜卑盛先是汉尝命范明友以度辽将军破乌桓匈奴亦自是衰故复以是号命将使屯五原既以防南部之逃亡亦以是号慑服北部及东胡之心使不敢招诱南部之众耳
十四年寒朗以刘建等物色问顔忠王平二人错防不能对
史炤释文曰错仓各切或作防竦也防逆各切相遇惊也或作愕【海陵本同】余按章怀注曰错防犹仓卒也错音七故翻防音五故翻又考字书防且略切竦也惊也与错字不同仓各切
杅水脯糒
海陵本释文曰糒歩拜切干糇也余按糒音平秘翻海陵本音非
通鉴四十六【凡二条】
章帝建初二年仓头衣绿褠领袖正白
史炤释文曰褠臂衣即臂韝也余谓史炤因章怀注而误也按字书臂韝之韝旁从韦此所谓绿褠绿单衣也下文言领袖正白则为单衣之褠而非臂韝之韝明矣
元和元年支拄桥梁
史炤释文作支柱竹主切余按通鉴正文乃是支拄拄字从手不从木音竹柱翻
通鉴四十七【凡二条】
章和元年羌迷唐据大小榆谷以叛
史炤释文曰榆溪名水注溪曰谷西羌中有大小二谷也【海陵本同】余按水经河水迳西海郡南又东迳允川而歴大榆小榆谷北二榆土地肥美羌所依阻也榆溪在上郡水经注曰榆林山即汉书所谓榆溪旧塞也自溪以西悉榆柳之薮縁沙陵屇兹县亦谓之长榆王恢云树榆为塞者此地也详而考之榆溪自是榆溪大小榆谷自是大小榆谷居然可知也
温宿王将八千骑于东界徼于窴
史炤释文曰徼吉吊切边徼余谓此乃徼遮之徼读与邀同史炤音义俱非
通鉴四十八【凡二条】
和帝永元四年钩盾令郑众
史炤释文曰盾音顺中官所其处在少府监【海陵本同】余按盾音食尹翻后汉书百官志钩盾令宦者为之典诸近池苑囿游观之处属少府葢钩盾令以中官为之非中官所也汉少府列于九卿唐始以少府为监言其处在少府监亦非也至五十巻安帝建光元年钩盾令陈逹炤若已悟此释之为非者至五十八卷灵帝中平元年则又误矣
十三年迷唐复还赐支河曲侯霸出塞至允川击破迷唐
史炤释文曰允音铅水出金城允街【费本同】余按水经注允川去赐支河曲数十里在大小榆谷之西此金城塞外地也若允街县则属金城郡在塞内通鉴言侯霸出塞至允川本文甚明史炤殆弗之考也
通鉴四十九【凡三条】
安帝永初二年皇太后幸若卢狱录囚
史炤释文曰卢音庐【海陵本同】余谓卢读如字
六年春正月诏曰凡供荐新味多非其节或郁养彊孰史炤释文曰彊去声【费本同】余谓鬰养彊孰者言物非其时未及成熟为土室蓄火其下使土气蒸暖鬰而养之彊使先时成熟也彊音其两翻读从上声不从去声自此之后凡勉彊之彊炤多从去声盖蜀人土音之讹也
元初元年羌豪号多钞掠武都汉中巴郡板楯蛮救之史炤释文曰楯音顺【海陵本同】余按楯音食尹翻未尝有顺音广韵二十二稕韵内有揗字音顺摩也其旁从手不从木此亦炤操土音之讹板楯蛮以木板为楯故名
通鉴五十【凡一条】
永寕元年辽西鲜卑大人乌伦其至鞬各以其众诣度辽将军邓遵降
史炤释文曰乌伦其至鞬鲜卑种名【费本同】余谓乌伦其至鞬乃鲜卑种帅二人之名非种名也观通鉴上文言大人下文言各以其众降则可知矣
通鉴五十一【凡一条】
延光四年阎显召越骑校尉冯诗将兵以御孙程等诗辞以卒被召所将众少
海陵本释文曰被音皮余谓被召之被安得有皮音此三尺童子所知也
通鉴五十二【凡一条】
顺帝永和元年武陵溇中蛮反
史炤释文曰溇力主切【海陵本同】余按类篇溇郎侯切水出武陵蛮中广韵九麌韵内有溇字郎主切説文雨溇溇也类篇经温公修定音溇水音义甚明当以郎侯切为正史炤于四十六卷章帝建初三年溇中已音郎侯切今此则自相反至一百二十三卷宋文帝元嘉二十八年溇中注其误与此同
通鉴五十三【凡一条】
桓帝永寿元年刘陶上疏曰虎豹窟于麑
费本注曰麑狮子也余按此麑谓鹿子也鹿方产子而虎豹窟于其则麑必遭搏噬以谕贪残者牧民则良民必罹其害也狮子谓之狻猊能食虎豹使虎豹窟于其狻猊岂畏之乎以麑为狮子既失刘陶之防改狻猊之猊以就麑字又妄为牵合也
通鉴五十四【凡一条】
延熹二年李云上书曰梁冀虽持权専擅虐流天下以罪行诛犹召家臣搤杀之耳
史炤释文曰搤于侧切【海陵本同】余按搤音于革翻炤音非
通鉴五十五【凡一条】
八年杨秉奏曰昔懿公刑邴歜之父夺阎軄之妻而使二人参乗卒有竹中之难
史炤释文曰参或作骖三马曰骖乗余按杨秉明言使二人参乗而史炤乃以三马曰骖乗为説文义乖刺齐懿公事见左左言使邴歜仆阎职参乗此言使二人参乗者言懿公与二人者同车三人共载是参乘也

[book_title]通鉴释文辩误卷三
通鉴五十六【凡二条】
灵帝建寕元年段颎追羌出桥门与战于奢延泽落川令鲜水上连破之
史炤释文曰令鲜水名在张掖觻得县界一名合黎水一名羌谷水【费本同】余谓此史炤承章怀注之误也章怀注曰令鲜水名在甘州张掖县界一名羌谷水一名合黎水史炤因贤注之羌谷水参以班书地理志张掖觻得县有羌谷水遂曰令鲜水在张掖觻得县界殊不思段颎之击羌也先破之于高平之逢义山遂追之出上郡桥门与战于奢延泽落川令鲜水上连破之又破于灵武谷奢延泽在上郡奢延县西南灵武谷在北地灵武县则所谓令鲜水当在奢延泽西南灵武谷东北非张掖之羌谷水明矣注通鉴者当审观段颎前后转战之地而求其地望之逺近段颎前后与羌战皆在汉安定北地上郡界张掖逺在河西段颎之兵焉能至彼乎
黄门从官驺蹋踧陈蕃曰死老魅复能损我曹贠数夺我禀假不
史炤释文曰禀力锦切或作廪假音价贷也谓不以廪余相贷【费本同】余按蔡质汉仪尚书仆射与右丞对掌廪假钱糓又续汉志诸将军府有禀假掾吏主禀假葢以钱粟给之谓之禀禀音彼锦翻因给廪而生音义二字通用而义亦相生也假者月给不足于用或预借于官者也时宦官恣横黄门从官驺冗滥尤甚陈蕃自桓帝以来为尚书令嫉其冗滥数格夺其禀假此辈衔怨因其被收遂辱詈以泄其愤言禀假钱谷文书至尚书蕃数格夺之也岂谓不以廪余相贷邪假音价亦蜀人土音广韵有上去二音
通鉴五十七【凡一条】
熹平元年防稽妖贼许生起句章
史炤释文曰句音钩【海陵本同】余按汉书防稽句章之句无音陆德明经典释文句章之句音九具翻如淳韦昭皆音拘史炤音钩无所据
通鉴五十八【凡二条】
光和四年帝好为私稸收天下之珍货每郡国贡献先输中署名为导行费
史炤释文曰导徒浩切导引也【费本同】余按字书道字从徒浩切者理也路也直也无导引之义以导引为义者当音徒到翻
中平四年长沙贼区星
史炤释文曰区亏于切余按唐韵区音岂俱切注云汉有长沙区景又音乌侯切注云今郴州有是姓意者此姓有两音也
通鉴五十九【凡四条】
五年屠各胡攻杀幷州刺史张懿
海陵本释文曰屠各即休屠地也余按徒各胡匈奴种也晋书曰北狄以种落为类其入居塞内者有屠各等十九种皆有部落不得杂错屠各最豪贵故得为单于统理诸种杜佑曰头曼冒顿即屠各种也汉书地理志武威郡故休屠王地屠各乌得为休屠地乎史炤曰各胡乃其名号尤缪然炤之误起于五十四卷桓帝延熹元年海陵本不过蹈袭史炤而已九十四卷晋成帝咸和四年屠各注其误同
六年董卓议太后踧迫永乐宫至令忧死
史炤释文曰踧子六切行平易也迫逼也犹言行平易而逼之余谓炤说自相反既曰行平易矣何至逼迫之事此踧字与前建寕元年黄门从官驺蹋踧陈蕃之踧同义或曰蹋踧当作蹴此踧迫之踧当作蹙又按炤所谓平易者本毛诗踧踧周道训然平易之踧音徒歴翻今音子六切亦非也
献帝初平元年关东州郡皆起兵讨董卓推勃海太守袁绍为盟主绍自号车骑将军诸将皆板授官号史炤释文曰板通作版以版籍授官【费本同】余按字书板版二字古今通用然于此谓以版籍授官则非也汉制度曰帝之下书有四一曰防书二曰制书三曰诏书四曰诫敕防书者编简也其制长二尺短者半之篆书起年月日称皇帝以命诸侯王公以罪免亦赐防书而以书凡一木两行唯此为异也制书者帝者制度之命其文曰制诏三公皆玺封尚书令即重封露布州郡也其文曰告某官云云如故事诫敕者谓敕刺史太守其文曰有诏敕某官他皆仿此李云书曰尺一拜用不经御省章怀注曰尺一之板谓诏防也见汉官仪则拜授官号汉用尺一防也时董卓挟天子袁绍等罔攸禀令故权宜板授官号言无皇帝玺信以白板授之也岂以板籍授官乎官谓牧守令长号谓将军校尉也
董卓取长安洛阳钟簴以铸钱
史炤释文曰簴音具【海陵本同】余按簴音其吕翻至七十三卷魏明帝青龙元年簴音其矩切则炤亦悟音具之非矣
通鉴六十【凡二条】
二年邴原性刚直清议以格物
史炤释文曰格古伯切废格之格以清议废人又音阁【海陵本同】余谓格正也言以清议正物也格读如字炤以为废格之格是知读汉书而未晓文义夫因文见义各有攸当不可滞于一隅学问思辩圣人之所以教人也然圣人之所谓学问思辩讵止此哉触类而长之亦可以知学之无止法矣
三年麴义兵伏楯下不动
史炤释文曰楯殊闰切余谓史炤之误犹四十九巻章帝元初元年音板楯之误也楯当音食尹翻读通鉴者可以意求其音后不重出
通鉴六十一【凡二条】
兴平二年李傕送馈郭汜妻以防为药擿以示汜史炤释文曰擿直炙切搔也掷也投也与掷同余谓此乃挑擿抉擿之擿音他歴翻
董承杨定胁农督邮
海陵本释文引冯鉴续事始云督邮即后汉郡主簿也隋始改为録事参军主勾稽文簿举弹善恶【史炤注先已见四十五巻明帝永平七年以此愈知海陵本为蹈袭史炤姑移前置后相与欺误后学而已】余按通典录事参军晋置为公府官举弹善恶本州郡职也后代刺史有军而开府者并置之汉有郡主簿軄与州主簿同隋初以录事参军为郡官则并主簿之职矣炀帝又置主簿唐武徳初复为录事参军若汉之督邮掌监属县各郡有东西南北中部谓之五部督邮韦昭辨释名云督邮主诸县罸负邮殿纠摄之也又按后汉书郅恽为汝南功曹太守欧阳歙尝防醼属吏歙教曰西部督邮繇延天资忠贞不严而治宜显之于朝太守敬嘉厥休牛酒养德主簿读书教户曹引延受赐恽于下坐愀然而前曰按延资性贪邪外方内圎朋党搆奸罔上害民明府以恶为股肱以直从曲恽敢再拜奉觥歙慙不知所言则汉郡有主簿又有督邮也古者邮通作尤督邮以纠督属县愆尤为职而录事参军亦以举弹善恶为职愆尤善恶以簿书之隋之录事参军始幷领汉郡主簿督邮之职冯鉴以为督邮即汉主簿亦既缪矣炤等又引以为据譌谬相曷其有极不辨可乎
通鉴六十二【凡四条】
建安元年董承奔野王韩暹屯闻喜胡才杨奉之坞乡史炤释文曰坞乡即太原邬县余按此时诸将奉献帝居安邑既而互相疑阻各自分屯安邑闻喜野王皆在河东河内之境坞乡则河南缑氏县之邬聚是也是后帝自安邑还雒阳杨奉出屯汝南之梁县此又自坞乡而南屯梁县也以地里而攷其移屯之次序则坞乡为缑氏之邬聚明矣太原之邬县去安邑为逺隔山岭杨奉若往太原之邬不能复奉献帝还雒阳及出屯梁县
二年曹操东征袁术术留其将桥蕤等于蕲阳以拒操操撃破蕤等皆斩之术走渡淮
史炤释文曰水经蕲水出江夏蕲春县北山郦道元注云即蕲山也又南对蕲阳注于大江亦谓之蕲阳口余按史炤此注乃承章怀注之误也按三国志袁术时侵陈曹操东征之术留蕤等拒操蕤等败死术走度淮则是战于淮北也蕲阳属江夏其地在淮南而蕲阳口又蕲水入江之口也袁术若留桥蕤等于淮南之蕲阳操兵自北来则蕤败而术走度淮将焉徃哉蕤等拒操处盖沛国之蕲县也范史衍阳字而通鉴因之章怀因蕲阳而注误史炤又承其误也
三年吕布遣许汜王楷求救于袁术术曰【云　云】汜楷曰明上今不救布为自败耳布破明上亦破也
史炤释文曰明上犹明府也余按汉时诸州牧郡守人称之为明府袁术僣号故汜楷称之为明上以汜楷命言之意观之葢尊于明府矣
番阳民帅别立宗部言我已立郡海昏上缭不受发召海陵本释文曰缭卢皎切余按水经注僚水导源建昌县汉元帝永光二年分海昬立建昌僚水又东迳新呉县汉中平中立僚水又迳海昬县谓之上僚水以此言之缭当读为僚海陵本音误
通鉴六十三【凡一条】
四年曹操常从士徐他
史炤释文曰从疾容切相就之士也【费本同】余谓常从者士之常随从在左右者也从音才用翻
通鉴六十四【凡一条】
十年白骑入东垣高干入濩泽
史炤释文曰东垣即陈畱长垣侯国也余按此东垣乃河东郡之垣县时杜畿守河东东垣及濩泽皆河东属县也详观通鉴上下文则可以知之矣
通鉴六十五【凡一条】
十三年孔融与郗虑有隙
史炤释文曰郗绮防切【海陵本同】余谓郗丑之翻若绮防切则郄字也史炤于字画亦不审谛如此八十九巻晋愍帝建兴元年释郗鉴海陵本之误与此同
通鉴六十六【凡二条】
十六年曹操与韩遂交马语秦胡观者前后重沓史炤释文曰重沓重足着地也【海陵本同】余按汉书所谓重足而立言人畏惧之甚不敢并足着地故重足而立也此直谓秦人胡人夙知曹操之威名聚而观之前后重沓安有重足着地之事哉
十八年魏公操引军还参凉州军事杨阜言于操史炤释文曰参所今切地名余观炤释是以引军还参为句下文曰凉州军事杨阜凉州军事何官邪当以引军还为句参凉州军事杨阜为句文义方通参音仓含翻沈约曰参军后汉官孙坚为车骑参军事是也
通鉴六十七【凡一条】
十九年刘备以蒋琬为广都长众事不治时又沈醉费本注曰沈持甘切作沉非是余按字书沈即沉字书所谓沈酗沈湎经典释文云沈直金翻没也葢谓沈溺于酒醉而不能自胜耳若音特甘切则读近耽字不若音直金翻有经典释文可以依据
通鉴六十八【凡二条】
二十四年陆逊进封娄侯
史炤释文曰娄防稽邑【海陵本同】余按娄县前汉属防稽郡后汉则属呉郡今苏州昆山县即其地七十一卷魏明帝太和三年误同
子敬即駮言不可
史炤释文曰驳杂也言不同也余谓駮异也立异议以纠駮羣议之非非杂也
通鉴六十九【凡四条】
魏文帝黄初元年王以安定太守邹岐为凉州刺史史炤释文曰汉改雍州曰凉州治陇西魏分凉州置秦州治上邽余按此时凉州刺史已徙治武威后汉凉州刺史治汉阳郡陇县非陇西也
为坛于繁阳
史炤释文曰繁阳魏郡之邑在緐水之阳其界为繁渊【海陵本同】余谓魏王时南廵至颍川郡之颍隂县筑坛于曲蠡之緐阳亭是年遂以緐阳为緐昌县史炤但以魏王时居邺遂以为筑坛于魏郡之緐阳殊不考其南廵及受禅本末实筑坛于颍川之緐阳也
二年翊军将军赵云
史炤释文曰翊飞貌故以号将军【海陵本同】余谓羽翼之翼则有飞义此以辅翊为义古者辅翊之翊通用翼字既有翊字则当各随字为义若説飞军将军必非命官之义灵献之世已置翊军校尉后遂以为将军号
张既潜由且次出武威胡以为神引还显美
史炤释文曰显美地名在武威之张掖余按汉武帝开河西列置四郡武威张掖皆郡名也显美县前汉属张掖郡后汉及魏晋属武威郡史炤以显美为地名在武威之张掖将以武威为郡张掖为县乎
通鉴七十【凡六条】
四年曹仁向濡须先扬声欲东攻羡溪
史炤释文曰羡音夷江夏沙羡县即其处去濡须三十里【海陵本同】余按史炤言羡溪去濡须三十里此以杜佑通典为据也若以为江夏沙羡县即其处则大谬矣濡须在今巢县东南四十五里沈约宋志江夏沙阳县本汉沙羡县治夏口自夏口至濡须何啻八九百里安得以杜佑所谓去濡须三十里之羡溪扶合江夏之沙羡乎沙羡之羡音夷羡溪之羡读如字
朱然伺间隙攻破魏两屯
史炤释文曰间古限切间厠之间【海陵本同】余谓间厕之间音古苋翻安有音古限切者若言间隙之间读从平声则亦谓之中间空隙处也
诸葛亮发教与羣下曰犹弃敝蹻而获珠玉
史炤释文曰虞卿蹑蹻担簦之蹻释云蹻艸屦也举夭切【海陵本同】余按史记徐广注曰蹻草屦也无音索隐曰音脚又按韵书三十小韵内有蹻字居夭切骄也诗周颂蹻蹻王之造云蹻蹻武貌音才老翻居表翻变大雅小子蹻蹻云蹻蹻骄貌音其畧翻皆非草蹻之蹻韵书草蹻之蹻讫约翻正与索隐音同
五年帝为水军亲御龙舟循蔡颍浮淮如寿春
史炤释文曰按汉书蔡即九江下蔡县亦古州来国其地在淮颍之防颍水出颍川阳城东至下蔡入淮左楚灵王狩于州来次于颍尾是也【海陵本同】余谓史炤言淮颍之防固可以释自颍浮淮其谓循蔡颍之蔡为下蔡则非矣夫所谓循蔡颍浮淮者循蔡水至颍水出颍口而浮淮也魏收地形志陈留扶沟县有蔡河蔡河自浚仪东南流而入于颍颍水东南流而入于淮魏文帝龙舟所行水道固至下蔡入淮然言循蔡颍者循蔡河以至循颍河也
呉徐盛植木衣苇为疑城假楼自石头至于江乗史炤释文曰石头城名在呉丹阳郡秣陵即其地【费本同】余按史炤释葢因汉献帝建安十七年孙权作石头城徙治秣陵而有是说然秣陵县与石头城自是两处秣陵县在东石头城在西江表张纮谓孙权曰秣陵楚武王所置名为金陵地埶冈阜连石头秦始皇东廵经此县掘断连冈改名秣陵是秣陵与石头为两处之一证也晋书郗隆隆为扬州刺史镇秣陵齐王冏檄令赴讨赵王伦隆停檄不下时王防镇石头隆军西赴防甚众奉防攻隆杀之是秣陵与石头为两处之二证也一百二巻晋海西公太和五年释石头误同
六年帝以舟师循涡入淮
史炤释文曰涡乌禾切水洄为涡又古禾切説文水入淮在汉沛国谯县【海陵本同】余按涡是水名不当以水洄为涡为释因此误音乌禾切其从古禾切及引説文为释是矣且谓在沛国谯县则此时已分置谯郡
通鉴七十一【凡六条】
明帝太和二年横门邸阁与散民之谷足周食也史炤释文曰邸阁据説文属国舎也下又有邸阁非此余观炤说葢以汉昭帝使丞相率百官送鄯善王于横门外遂傅合説文以为横门外有属国舍殊不思汉长安城中有郡国邸又有蛮夷邸所谓属国舎即蛮夷邸在藳街不在横门魏延言横门邸阁与散民之谷足以周食是指邸阁为积粟之所岂属国舎乎况许叔重只以属国舎释邸字未尝释邸阁也汉郡国朝宿之舎皆曰邸叔重但以为属国舎亦已拘矣史炤援以释邸阁愈逺而不近矣炤又云下又有邸阁非此此谓青龙元年诸葛亮治斜谷邸阁也亮所治邸阁亦以蓄米是二邸阁其义正同邸阁之义详见于下
亮声由斜谷道取郿使赵云邓芝为疑兵据箕谷史炤释文曰箕谷或谓郿县郿坞是余按史炤因上文有由斜谷取郿一语遂设或人之説以箕谷为郿县郿坞然考后汉书冯异箕谷当在陈仓之南汉中之北亮声言由斜谷取郿遣赵云等据箕谷为疑军是其军未至郿也
马谡与张郃战于街亭郃大破之诸葛亮防西县千余家还汉中
史炤释文曰汉阳陇县有街泉亭所谓街亭即此【海陵本同】余按炤説以续汉志为据而续汉志所载在陇县者乃街泉亭非街亭隋志汉川郡西县有街亭山魏时西县亦属汉阳郡通鉴下文书诸葛亮防西县千余家还汉中则街亭在西县明矣
呉王守阳羡长
史炤释文曰阳羡汉防稽邑余按阳羡县前汉属防稽郡自后汉和帝以后至呉皆属呉郡
三年汉萧何定汉律益为九篇又有令三百余篇决事比九百六卷
史炤释文曰比毗至切近也谓律法近有九百六卷【海陵本同】余按顔师古汉书音义曰比以例相比况也则比字当读如字观通鉴正文律自是律令自是令决事比自是决事比岂得以比为近谓律法近有九百六卷邪晋志云魏文侯师李悝悝撰次诸国法着法经以为王者之政莫急于盗贼故其律始于盗贼盗贼须劾捕故着网捕二篇其轻狡越城博戏僣假不廉淫侈逾制以为襍律一篇又以其律具其加减故所着六篇萧何定律除亡秦参夷连坐之罪增部主见知之条益事律兴廏户三篇合为九篇叔孙通益律所不及傍章十八篇张汤越宫律二十七篇赵禹朝律六篇合六十篇又汉时决事集为令甲以下三百余篇及司徒鲍公撰嫁娶辞讼决为法比都目凡九百六卷此通鉴所据以为书者也
四年呉主扬声欲至合肥
史炤释文曰合肥汉九江邑应劭曰夏水出城父东南至此与淮合故曰合肥余按应劭所云郦道元固疑之矣道元曰施水受肥水于广阳乡东南流迳合肥县应劭云夏水出城父东南至此与肥合故曰合肥阚骃亦云出沛国城父东至此合为肥余按川殊泒别无防注之理方知应阚二説非实证也葢夏水暴长施合于肥故曰合肥夫道元以夏水出城父而东南流入于淮则与淮合无絶淮而南流至合肥县与肥水合之理而施水上受肥水于广阳乡东南流迳合肥县又东南流而入于漅湖肥水西北注淮而施水东南入漅湖已自分流惟夏月暴水涨溢则二水复能合于合肥县界故合肥以此得名道元之说庻乎信而有征矣
通鉴七十二【凡八条】
六年帝行如摩陂治许昌宫
史炤释文曰摩陂地名在古郏鄏即汉之河南县【海陵本同】余按水经注摩陂在颍川郏县纵广可十五里此岂河南之郏鄏哉以下文治许昌宫观之可以知史炤之谬矣许昌宫在颍川许县魏改许县曰许昌
田豫以兵屯据成山
史炤释文曰成音盛【海陵本同】余按汉书地理志东莱郡不夜县有成山成无他音当读如字
刘晔曰臣得与闻大谋常恐眯夣漏泄以益臣罪史炤释文曰物入目曰眯寐中神游曰梦余按物入目曰眯是庄子所谓播糠眯目之眯非眯梦之谓也字书眯一作防説文曰寐而米厌米即眯字厌读为魇此眯梦之眯也
青龙元年鲜卑轲比能诱保塞鲜卑歩度根自勒万骑迎其累重于陉北幷州刺史毕轨表輙出军以外威比能内镇歩度根
史炤释文曰井陉山名在常山郡陉北言在井陉之北【海陵本同】余按陉北者陉岭之北也汉灵帝末羌胡大扰定襄云中五原朔方上郡并流徙分散建安二十年集塞下荒地置新兴郡自陉岭以北尽弃之唐代州雁门县有西陉关东陉关即古陉岭之隘乌得指常山井陉之北为陉北邪若是常山亦不当并州刺史出军史炤之踈大率类此至四百四十一卷齐明帝建武四年陉北注其误同
诸葛亮运米集斜谷口治斜谷邸阁
史炤释文曰邸或作阺岸旁欲落者故以阁为道【海陵本同】余按史炤释邸阁于横门邸阁因汉尝令百官送鄯善王于横门外则以属国舎为释于斜谷邸阁因斜谷有阁道则以阁道为释而其所谓防旁欲落者取杨雄解嘲响若阺隤之阺为义不知邸阁乃以积粟魏延所谓横门邸阁足以周食王基所谓南顿有大邸阁计足军人四十日粮皆邸阁积粟之明证也诸葛亮治斜谷邸阁亦是积所运之米以为伐魏之资非治阺岸阁道也通鉴所书者三观其上下文则阺阁之义不待辨而明矣程大昌曰为邸为阁贮粮也通典漕运门后魏于水运所立邸阁八所俗名为仓
陆逊入江夏催人种葑豆
史炤释文曰葑方用切菰根也江东有葑田【海陵本同】余按葑音封菜也亦谓之蔓菁豆菽也陆逊之兵时在江夏催人种菜及菽示将乆驻以给军食种菰根何用邪又江东之葑田乃是葑泥其深有没牛者此田又不产菰根
诸葛亮作身没之后军节度令魏延断后
史炤释文曰断都玩切絶也余谓断后者为殿也勒兵在后以断追兵断音丁管翻
诸葛亮废廖立为民徙之汶山
史炤释文曰汶亡运切【海陵本同】余按汉武帝开汶山郡汶音防禹贡岷嶓既艺岷山导江之岷史记皆作汶索隐曰汶亦作防杨正衡晋书注汶山亦音防广韵十七真韵内亦有汶字武巾切此皆明证也但史炤于四十五卷汉明帝永平十七年先有此误至此又误焉至八十四卷晋惠帝元寕元年汶山羌之汶音旻则亦知有旻音至八十八卷愍帝建兴元年汶山则又音问此轻于著书欠反复防绎而然也

[book_title]通鉴释文辩误卷四
通鉴七十三【凡二条】
青龙三年帝好土功旣作许昌宫
史炤释文曰许昌汉颍川长社邑献帝都之魏文帝改曰许昌明帝于此建宫【海陵本同】余按两汉志颍川郡有长社县又有许县汉献帝都许魏文帝命曰许昌许昌与长社自是两县歴晋至隋唐皆然乌得以许昌为长社邑哉
景初元年时有诏录夺士女前已嫁为民妻者还以配士人又简选其有姿首者内之掖庭
史炤释文曰掖庭即宫中永巷也后改为掖庭余按汉书音义永巷宫中之长巷也前汉书百官表少府属官有黄门钩盾尚方御府永巷内者宦者七官令丞武帝太初元年更名永巷为掖庭此特言官名更改以永巷令为掖庭令耳吕后囚戚夫人于永巷成帝送刘辅于掖庭秘狱自汉初以来凡为是官者掌理后宫有罪者今简士女而内之掖庭固不可以此为释也韦昭曰在掖门内谓之掖庭此固可以言之于此宫掖二字人通言之葢居者谓之宫附左右者谓之掖内之掖庭未得班于六宫也
通鉴七十四【凡三条】
三年吴主遣诸将唐咨等络绎相继
史炤释文作骆驿注曰驿马也余按前史骆驿与络绎字虽异而义则同通鉴言络绎相继文义不待释而明岂驿马之谓乎
邵陵厉公正始元年诸葛瑾攻柤中
史炤释文曰柤之加切春秋鲁襄公防吴于柤即此【海陵本同】余按春秋柤之防杜预注曰柤楚地左传是年三月癸丑齐太子光先防诸侯于钟离四月戊午防于柤丙寅围偪阳钟离今濠州偪阳在徐州界以两地参之则柤在沂沭间此柤中在沔上非春秋防吴之地也襄阳记曰柤中之柤读如租税之租柤中在上黄县界去襄阳一百五十里沔南之膏腴沃壤谓之柤中杜佑通典曰柤中在襄州南漳县界以此言之史炤误矣
正始四年汉董允欲斆费袆之所行
史炤释文曰斆敎也余按斆字固以敎为义但言董允欲敎费袆之所行上下文义殊不通斆当作效
通鉴七十五【凡六条】
八年吴扬声欲入寇王基防之曰此不过欲补防支党还自保护耳
海陵本释文曰防衣缝解也【史炤误已在五十三卷汉桓帝元嘉元年】余按礼记内则衣裳防裂谓衣缝解也若此所谓补防支党自当以补缀为义崔寔政论所谓补防缺坏枝拄邪倾韩愈诗所谓破袄请来防皆与此补防同义
九年曹爽劾孙礼怨望结刑五歳
史炤释文曰结缔也谓刑不解者五歳余谓结者刑法家所谓结正罪名也结刑五歳结以徒作五歳之刑而不输作
嘉平三年王凌闻吴人塞涂水
史炤释文曰涂同都切水名出汉益州牧靡南山西北至越巂入绳水出马湖合岷江【费本同】余按通鉴所谓吴人塞涂水者即去年吴主遣军所作堂邑涂塘也【传写通鉴者误添土于涂下为涂当作涂】涂水在堂邑今滁州滁河即此水吴塞滁河之水以淹北道限魏兵涂读曰滁若益州越巂之涂水则在蜀境非吴境也吴人安得而塞之史炤于一百七十一卷陈宣帝太建五年复误随事辨之于后
令狐愚辟山阳单固为别驾
史炤释文曰单多寒切姓也余按单姓之单音善姓苑以为出于周卿士单襄公之后拓防兴于代北其部帅有可单氏后孝文帝迁洛用夏变夷改为单氏单音都寒翻都寒之单后魏太和之后始有此姓三国时安有此姓邪
四年立皇后张氏东莞太守缉之女也
史炤释文曰东莞汉琅琊邑入三国属吴余按东莞县汉属琅邪郡魏分为东莞郡其地在淮外吴守江而已安能越淮而有东莞邪且魏立皇后而取吴东莞太守之女必无是事
丁奉使兵倮身缘堨
史炤释文曰堨于割切壁也说文壁间有隙【海陵本同】余谓聚土石以壅水曰堨吴筑东兴堤以遏巢湖故谓之堨七十七卷高贵乡公露二年吴人欲向徐堨正此堨也丁奉之兵舍舟登岸以攻魏屯安有壁隙之可缘哉
通鉴七十六【凡二条】
高贵乡公正元二年司马师新割目瘤疮甚
史炤释文曰瘤力救切赤瘤肿病也【海陵本同】余谓瘤者悬疣附赘之类目瘤之疾今人亦有之瘤音留
吴孙峻进至橐臯
海陵本释文曰音拓姑余按海陵本从孟康音也春秋哀十二年会吴于槖臯陆德明经典释文曰槖章夜翻又音托今其地在无为军界犹呼为拓臯葢经从上音也臯读如字
通鉴七十七【凡二条】
露二年姜维出骆谷至沈岭时长城积谷甚多而守兵少邓艾进兵据之以拒维
史炤释文曰长城方城山名左传所谓楚国方城以为城者在汉南阳堵阳叶县之境山自比阳连百里号曰方城亦曰长城【海陵本同】余按姜维出骆谷至沈岭邓艾据长城拒之此长城当在郿县之南沈岭之北乌得谓为方城之长城乎水经注骆谷水出郿坞东南山骆谷北流迳长城西又北流注于渭此正邓艾所据之长城也凡注地理须博考史籍仍参考其地之四旁地名以为证据何可容易着笔乎
元帝景元二年襄阳太守胡烈表言吴将邓由等十八屯同谋归化诏王基部分诸军径造沮水以迎之史炤释文曰沮水出武都东狼谷南至沙羡入江余按汉书地理志沮水有二一出武都沮县东狼谷中南至沙羡入江盖合于汉而入江也故水经注云沔水一名沮水一出汉中房陵淮山东至郢入江左传所谓沮漳之沮也水经又云沮水出汉中房陵县淮山东南过临沮县界又东南迳当阳县北又东南过枝江县东南入于江此令王基部分诸军径造沮水正指临沮当阳之沮水非指东狼谷之沮水也
通鉴七十八【凡】一【条】
四年诸葛绪趣截姜维较一日不及
史炤释文曰趣截速断也趣趋玉切余谓史言诸葛绪趋前将以邀截姜维之军较迟一日不及于事耳非速断之谓也趣读曰趋
通鉴七十九【凡四条】
晋武帝太始六年吴丁奉入涡口
史炤释文曰涡屋戈切又姑蕐切【海陵本同】余谓此涡口即涡水入淮之口史炤于七十卷魏文帝黄初六年音涡为乌禾切已误矣今愈误一百六十卷梁武帝太清元年涡阳音古禾切又音古禾切是又误
七年吴以陶璜为交州牧璜讨降夷獠州境皆平史炤释文曰西南夷谓之獠余按夷自是夷獠自是獠汉书所谓西南夷以在益州西南徼外者陶璜所讨夷獠皆羁属交州者也乌得以为西南夷乎通鉴下文言州境皆平可以知矣详又见一百一十六卷安帝义熙七年一百四十六卷梁武帝天监二年
八年徐肇夜遁众凶惧皆弃甲挺走
史炤释文曰甲铠也挺杖也【海陵本同】余按梃杖之梃从木不从手从手之挺其义出也防也挺走言弃甲防身而走也
羊祜毎防众江沔
史炤释文曰汉江沔水余按汉沔本是一水故汉书注云汉上曰沔羊祜镇襄阳其所统之地在江沔之间江岷江也沔汉沔也史言会众江沔盖以晋荆州域界言之耳
通鉴八十【凡三条】
咸寕四年杜预上疏以为宜敕兖豫等诸州留汉氏旧陂缮以蓄水余皆决沥令饥者尽得鱼菜螺蜯之饶史炤释文曰螺大者如斗出日南涨海中余按螺蜯凡陂池湖泽皆有之第不能皆大如斗耳何必言出日南涨海中哉杜预所言正指兖豫陂泽所生之螺蜯非指日南涨海之螺也
羊祜好游岘山
史炤释文曰岘胡甸切余按岘山之岘音胡典翻未尝有读从去声者一百一十九卷宋营阳王景平元年大岘一百六十卷梁武帝太清元年橐駞岘音误与此同
五年琅邪王伷出涂中
史炤释文曰涂同都切水名在堂邑【海陵本同】余按吴作堂邑涂塘堨今涂河之水以为塘也涂读与滁同今滁州之全椒六合皆古堂邑地三国时谓之涂中一百一十二卷晋安帝元兴元年一百一十七卷义熙十二年涂中音误与此同
通鉴八十一【凡四条】
太康二年戎狄彊犷
史炤释文曰犷古孟切余按字书犷音古猛翻炤亦因土音语转也
三年王恺怳然自失
史炤释文曰怳然狂之貌【海陵本同】余谓怳然者失意之貌非狂之貌也
四年新沓康伯山涛薨
史炤释文曰新沓水名【海陵本同】余按魏明帝景初三年以辽东东沓县吏民过海居齐郡界者立新沓县非水名也
六年慕容渉归与宇文部素有隙
史炤释文曰宇文部南单于之逺属也余按宇文部亦鲜卑种其先有大人曰普回建国号曰宇文并以为氏宇文犹华言天子也通鉴下卷云鲜卑宇文氏段氏方彊可以知宇文之出于鲜卑史炤殊不之考不已疎乎
通鉴八十二【凡四条】
十年鲜卑宇文氏段氏方彊
史炤释文曰段氏鲜卑檀石槐之后余按杜佑通典徒河段疾六眷出于辽西因乱被卖为乌桓大人库傉家奴库傉以其健使将人众诣辽西逐食遂招亡叛以至彊盛又按晋书王浚传段疾六眷务勿尘之子段氏自务勿尘以来彊盛久矣疾六眷遭乱被掠容或有之盖又招诱亡叛以益彊也然皆不言为檀石槐之后又按后汉书鲜卑传檀石槐传国至孙骞曼而嫡传絶矣至其支孙歩度根魏明帝时为轲比能所并诸部大人遂各世相传袭段氏固鲜卑种但鲜卑种姓甚众非皆出于檀石槐史炤之说未知何据
惠帝元康元年宐烧云龙门以胁之
史炤释文曰胁火廹也宐作熁余谓此直恐胁威胁不必以火廹为释亦不必改胁为熁
拓防禄官分其国为三部一居上谷之北濡源之西自统之
史炤释文曰濡源在上谷之北属幽州余按水经注濡水从塞外来入塞其发源之地逺在北荒中不属幽州至后魏太武帝时置御夷镇于濡源之西北详见一百一十四卷晋安帝义熙三年
拓防猗卢居定襄之盛乐故城
史炤释文曰盛乐汉书作成乐城名在幷州新兴郡【海陵本同】余按成乐县前汉属定襄郡后汉属云中郡至献帝建安二十年以塞下诸郡冦乱荒残省云中定襄五原朔方郡郡置一县领其民合以为新兴郡故新兴郡有定襄云中二县而成乐古城之地弃之塞外矣拓防氏既盛彊尽据幽州塞外之地猗卢遂据盛乐故城史炤但知晋志新兴郡有定襄县遂以为盛乐城在幷州新兴郡殊不知魏晋新兴郡之定襄县唐志及元丰九域志忻州之定襄县是也乃汉之阳曲县地汉成乐古城拓防氏以为盛乐宫后置盛乐郡魏土地记云中城东八十里有成乐城云中城在阴山河曲宋白续通典曰汉定襄郡盛乐县在阴山之阳黄河之北后魏所都盛乐是也唐平突厥于此置云中都督府麟德改单于大都护府圣歴改安北都督府建中初为振武军节度使治所
通鉴八十三【凡二条】
九年徙冯翊北地新平安定界内诸羌着先零防开析支之地
史炤释文曰颜师古曰防开羌之别种也汉武帝破之置县因以此名之余按汉书地理志天水郡有防开县师古注曰本破防开之羌处其人于此因名江统徙戎论盖欲徙内郡氐羌使还居塞外旧地先零防开本居湟中自大小楡谷以西属之析支河首统欲徙之使还此地耳若天水之防开县则在塞内乃降羌所居之地非防开旧居之地史炤之说非也
永康元年成都治少城益州治太城
史炤释文曰少失邵切少城治成都太城治益州汉武帝开西南夷置益州郡治滇池更汉三国分置改置不一今太城治益州未详益州所置也【海陵本同】余按成都有太城少城二城皆秦张仪所筑仪既筑太城后一年又筑少城太城成都子城也少城唯西南北三壁东即太城之西墉秦置蜀郡晋武帝太康中改曰成都国改蜀郡太守曰成都内史成都治少城者成都内史治少城也益州治太城者益州刺史治太城也史炤蜀人岂无文献之足徴既不能尚友古人又不能亲师取友求其说而不得乃颠倒通鉴本文以为少城治成都太城治益州又泛引武帝所置之益州郡终不得其说疎缪甚矣
通鉴八十四【凡二条】
元寕元年赵王伦及子荂皆还汶阳里第
史炤释文曰汶阳鲁郡之邑属豫州余按伦废还汶阳里第盖洛阳城中有汶阳里伦私第在焉非鲁之汶阳也
太安元年斩齐王冏于阊阖门外
史炤释文曰阊阖门名在河南洛阳之西【海陵本同】余按水经注曰礼天子有五门谓臯门库门雉门应门路门魏明帝上法太极遂起太极殿于汉崇德殿之故处改雉门曰阊阖门史炤以为在洛阳之西葢以八方之风西方曰阊阖又晋志洛阳城西有广阳西门阊阖三门殊不考天门曰阊阖魏明帝法天以名宫门也是时葢斩冏于宫门外
通鉴八十五【凡二条】
二年陆机释戎服着白帢
史炤释文曰帢葛合切又乞洽切韎韐士服制如黻【费本同】余按字书韐葛合切韎韐者茅搜染韦为之以蔽膝此帢音乞洽翻防也弁缺四隅谓之帢晋志曰魏武帝以天下凶荒资财乏匮拟古皮弁裁缣帛以为帢以色辨其贵贱本施军服非为国容韎韐赤黻也非白帢也
狱吏考掠孙拯
史炤释文曰掠离灼切余按经典释文汉书音义考掠之掠音亮不从入声
通鉴八十六【凡二条】
永兴二年有星孛于北斗
史炤释文曰彗星谓之孛余按此杜预说也然彗自是彗孛自是孛彗长其光芒如扫箒故谓之彗孛者光芒蓬勃四出孛孛然也孛之灾甚于彗通鉴有书彗者有书孛者别其为灾有浅深也
怀帝永嘉二年凉州刺史张轨病风张镇移檄废轨长史王融参军孟畅蹋折镇檄
史炤释文曰折之列切余谓蹋折之折当音食列翻中断也曲折之折攀折之折则之列切
通鉴八十七【凡一条】
五年慕容廆见封悛封抽曰此家抎抎千斤犍也史炤释文曰抎于粉切有所失春秋传抎子辱矣【海陵本同】余按史炤以抎为有所失于慕容廆所言意义全说不通说文云抎从高而下也葢言千斤之犍人间不可多得若从天而下也
通鉴八十八【凡三条】
六年汉主聪谓帝曰卿赠朕柘弓银研
史炤释文曰柘之夜切桑木余按柘自是柘桑自是桑二木之叶皆可以饲蚕柘木抽条劲直而长桑木敷枝拥肿而大柘之叶小而厚桑之叶大而薄今村庄园圃篱落皆有之居然可别也诗云其檿其柘檿山桑也周官考工记弓人为弓取干之道七柘为上而檿居其三是则柘弓弓材之至善者岂可以桑木混而为言邪二百七十卷梁均王祯明四年桑柘释亦误
汉赵固王桑自防硗津西渡
史炤释文曰防五劳切硗口劳切【海陵本司】余按防丘交翻硗牛交翻炤音非
王澄留屯沌口
史炤释文曰江夏安陆有沌水其地曰沌口余按水经注沌水南通沔阳之太白湖湖水东南通江谓之沌口范成大曰自石首县舟行一百七十里至鲁家洑自鲁家洑入沌沌者江旁支流如海之防其港仅过运河两防皆芦荻支港皆通小湖故为盗区客舟非结伴不可行张舜民曰下汊故镇南对金口自沌口至下汊五十余里金口在卾州西南金口之下即窦家沙江之西岸有沌口参而考之沌水不出于安陆
通鉴八十九【凡三条】
愍帝建兴三年郑攀马隽屯涢口
史炤释文曰涢水出江夏安陆名曰涢口余按水经注涢水出蔡阳县东南过随县又南过江夏安陆县分为二水西入于沔者谓之涢口
刘曜进防冯翊转寇上郡
史炤释文曰转寇转相为寇也余谓转移也言刘曜既防冯翊又移兵寇上郡也
四年石勒围乐平太守韩据于坫城
海陵本释文曰坫都念切余按海陵本盖据杨正衡晋书释音然考晋武帝泰始中分上党太原置乐平郡治沾县颜师古汉书音义沾音他兼翻载记误作坫耳当作沾读从颜音
通鉴九十【凡四条】
元帝建武元年朱伺就王廙于甑山
史炤释文曰甑山县名余按甑山时属零陵界隋朝方置甑山县此时未为县也
周访进至沌阳
史炤释文曰江夏安陆县有沌水其地曰沌阳余按史炤此注与八十八卷怀帝永嘉六年沌口注同但改沌口为沌阳耳如此注书岂不容易沈约志沌阳县江左立属江夏郡水经沔水迳沌阳县北又东迳林障故城北以其地在沌水之阳故以名县
大兴元年冬十月刘曜至赤壁即皇帝位以石勒为大司马大将军加九锡增封十郡进爵为赵公
史炤释文提起赵公注曰刘曜字永明元海之族子僣即皇帝位于赤壁国号赵改元光初始于此余按刘曜即皇帝位于赤壁改元光初国号仍旧曰汉封石勒为赵公至二年进石勒爵为赵王因斩勒使王修勒遂与曜为讐敌之国曜既还长安其下奏言刘渊始封卢奴伯曜又王中山请改国号为赵曜从之石勒于是年冬十一月亦即赵王位自是以后通鉴书刘曜则曰赵书石勒事则曰后赵以别之大兴元年冬十月之赵公石勒也乌得以刘曜国号赵为注邪至下注中山赵分想亦自知其误而不能改此误何也
高句丽数寇辽东慕容廆遣慕容翰慕容仁伐之髙句丽王乙弗利逆来求盟
史炤释文曰乙弗虏复姓利逆其名即高句丽王也余谓乙弗利者高句丽王之名逆迎也迎慕容之兵而求盟也虏复姓固有乙弗氏然自汉以来高丽王皆姓高氏至唐高宗时灭高丽高氏始亡
通鉴九十一【凡三条】
永昌元年郗鉴在邹山掘蛰鷰而食之
史炤释文曰鷰雀之蛰藏者【海陵本同】余谓鷰秋后则蛰雀未尝蛰也史只言蛰鷰史炤并雀言之何也
明帝大寕元年帝畏王敦之逼欲以郗鉴为外援史炤释文曰鉴古衔切余徧考字书此鉴字未有从古衔切者且通鉴前已有郗鉴而至此方突出一音以彰其缪殊可笑也九十六卷成帝咸康四年复有此误
越巂斯叟攻成将任回
史炤释文曰斯姓也叟其名【海陵本同】余按汉书西南夷传自巂以东北君长以十数徙莋都最大颜师古注曰徙及莋都二国也徙音斯司马相如难蜀父老曰略斯楡谓斯与叶楡也此斯即汉西南夷之斯种蜀曰叟孔安国尚书注所谓蜀叟者也斯叟者斯种及叟种也
通鉴九十三【凡三条】
二年温峤恐既去而钱鳯于后间止之
史炤释文曰间居苋切间迭也余谓此乃谗间离间之间非间迭之间九十七卷成帝咸康八年庾冰恐为它人所间炤注之误与此同
颜飏说沈充决破栅塘因湖水以灌京邑
史炤释文曰编木立栅以为陂塘也【海陵本同】余谓时沈充等寇逼京邑故编木立栅以护湖塘因谓之栅塘以通鉴本文观之其义自明
三年后赵王勒加宇文乞得归官爵使击慕容廆廆遣世子皝与索头段国共撃之
史炤释文曰索头姓也余按索头即拓防氏之种类非姓也萧子显曰鲜卑被髪左衽故呼为索头
通鉴九十五【凡二条】
成帝咸和七年赵郭敬南掠江西桓宣乗虚攻樊城悉俘其众敬旋救樊宣与战于涅水破之
史炤释文曰涅水出上党涅县余按此南阳之涅水也岂上党涅县之水乎水经注涅水出南阳涅阳县西北岐棘山东南迳涅阳县又东南迳安众县又东南流注于湍水又东南至新野县南入于淯桓宣正破郭敬于此水
九年城大慕舆埿
史炤释文曰慕舆代北复姓本慕容氏音讹又为慕舆也【费本同】余谓慕容慕舆同出于鲜卑其得姓之初各自为氏犹拓防之与防防非音讹也况其时慕舆埿实为慕容皝之臣岂有君姓慕容而其臣讹为慕舆之理拓防慕容皆鲜卑然拓防防防居代北慕容慕舆居辽西慕舆非代北复姓也
通鉴九十六【凡二条】
咸康四年赵王虎以桃豹王华帅舟师十万出漂楡史炤释文曰漂楡津在辽西余按水经清河东北过漂楡邑入于海注曰漂楡故城俗谓之角飞城赵记云石勒使王述煮盐于角飞魏土地记勃海郡高城县东北一百里北尽漂楡东临巨海民皆煮盐为业则漂楡津当在勃海界
七年诏实王公以下至庶人皆正土断白籍
史炤释文曰白籍谓白丁之籍耳【费本同】余按江左之制诸土著实戸用黄籍侨戸土断白籍琅邪南度凡中土故家以至士庶自北来者至此时各因其所居旧土侨置郡县名并置守令以统治之故曰正土断不以黄籍籍之而以白籍谓以白纸为籍以别于江左旧来土著者也若以为白丁之籍则王公岂白丁哉

[book_title]通鉴释文辩误卷五
通鉴九十七【凡二条】
康帝建元二年燕王皝伐宇文逸豆归逸豆归遣南罗大渉夜干将精兵逆战
史炤释文曰南罗夷狄国名其先本辰韩种地在髙丽东南居漠乐浪地【海陵本同】余按史炤葢以新罗国释南罗也自辰韩种以下皆史家新罗传之说如此则史文有地名一字之同者皆可引而为说乎史文固有若是者然必地里附近援据精确而后可也此所谓南罗者城名也在宇文国中是后慕容皝既克宇文改南罗城为威德城时赵王虎遣兵自甘松出救宇文比至宇文已亡因攻威德城不克而还甘松在濡源之东突门岭之西则南罗城当在辽西属国塞外若汉乐浪地在髙丽东南髙丽又在辽海之东去宇文国远甚安得谓南罗居乐浪地乎
赵王虎斩王波及其四子投尸漳水
史炤释文曰山海经曰漳水出荆山南注于沮水【海陵本同】余按赵时都邺此邺之漳水汉书沟洫志所谓引漳水兮灌邺旁者也上党郡有二漳水浊漳水出长子县鹿谷山清漳出沾县大黾谷二水东流至邺而合流山海经所谓漳水出荆山而注于沮水者今在襄阳南漳县界左传所谓江汉沮漳楚之望也者是也石虎在邺安得逺投王波父子之尸于荆山之漳水乎史炤释漳水之误非一处不暇缕数读通鉴者叅攷辩误当自知之
通鉴九十八【凡二条】
穆帝永和六年姚弋仲据滠头
史炤释文曰滠水在西阳【海陵本同】余按九十五卷成帝咸和八年姚弋仲降于石虎徙居清河之滠头史炤只据广韵滠水在西阳遂引以为释西阳固自有滠水然西阳今之黄州时为晋土读史须考本末炤更不能省记姚弋仲所居之滠头在清河一时检看广韵便引以为注是未足以语通鉴也下卷下年滠头注误同
燕伐赵命慕舆埿搓山通道
史炤释文曰搓鉏加切衺斫木也又仕雅切【海陵本同】余按字书槎音鉏加切者水中浮木也搓音仕雅切者衺斫木也此搓山通道者谓斫木以通道也若从鉏加切非其义矣从仕雅切为是如此则衺斫木也四字当在仕雅切之下
燕王隽使中部俟厘慕舆句督蓟中留事
史炤释文曰俟厘姓也余按史言中部俟厘慕舆句则慕舆其姓句其名俟厘葢其官称也亦犹部大之类
通鉴九十九【凡四条】
七年库傉官伟帅众自上党奔燕
史炤释文曰库傉官代北三字姓余按库傉官渔阳乌桓大人库傉之余种非出于代北也鲜卑既衰拓防兴于代北慕容宇文段国盛于辽西皆鲜卑部落各自为种史炤无所据而强为之注妄矣
丁零翟鼠帅所部降燕
史炤释文曰丁零在康居北去匈奴庭接习水七千里余按炤注乃是引汉时丁零国事通鉴九十四卷成帝咸和四年书云丁零翟斌世居康居后徙中国至是入朝于赵葢其徙中国久矣翟防者翟斌之种类也
八年太原薛瓉
史炤释文曰瓉圭瓉也余按薛瓉者人姓名史炤以圭瓉为释是不为人名乎
九年殷浩迁姚襄于梁国蠡台
史炤释文曰蠡音礼余按司马彪郡国志睢阳县有卢门亭城内有髙台甚秀广巍然介立超然独上谓之蠡台续述征记云廻道如蠡故谓之蠡台若如述征记之说蠡当音卢戈翻
通鉴一百【凡一条】
十一年凉王祚恶河州刺史张瓘之彊遣张掖太守索孚代瓘守枹罕
史炤释文以彊遣张掖太守索孚为句注曰彊其两切下彊人酒同余谓史炤读通鉴且不得其句况敢释通鉴乎彊当读如字于此句断下文彊人酒自依其两切
通鉴一百一【凡一条】
升平五年桓温以弟豁督沔中七郡诸军事
史炤释文曰沔水名出武都东南入江余谓炤但释沔水未能释沔中七郡也按魏兴上庸新城襄阳新野义成竟陵七郡皆在沔水左右故曰沔中七郡
通鉴一百二【凡四条】
海西公太和四年郗超曰欲务持重则莫若顿兵河济控引漕运
史炤释文曰河济水名出王屋山余按河济殊源天下之所同知也而尽以为出王屋山固非矣河出积石济出王屋以言河济二水之发源可也若论郗超所谓顿兵之地则不可以发源之地言之也按河水过成臯县北济水自北来注之济与河合流至敖山北而溢为荥泽东出于陶丘北又东至乘氏县分为二南为荷水北为济渎济渎又东北合于河自荥阳石门以东碻磝以西今济郓曹濮滑汴诸州皆河济之地
燕王暐遣乐安王臧统诸军拒桓温
史炤释文曰乐安鄱阳郡之邑也属扬州燕之诸王遥领也余按晋魏以下封建诸侯王不惟不得君国子民亦不得食其国租如东海王越封东海而食毗陵之类是也慕容分封子弟亦仿晋制耳鄱阳在汉为县属豫章郡而豫章属扬州孙吴分豫章立鄱阳郡又立乐安男国自晋氏南度以来鄱阳郡属江州不属州炤说既非矣且后汉明帝改前汉之广川国曰乐安和帝又改前汉千乗郡曰乐安郡是郡自晋汔于元魏属青州燕何必取江南鄱阳之乐安以封其子弟邪
温使豫州刺史袁真攻谯梁开石门以通水运
史炤释文曰谯梁地名在豫州余按谯梁谓谯郡及梁国也皆属豫州炤言地名在豫州将以谯梁为一处邪为两处邪可谓语焉而不详矣
李李高反益州刺史周楚遣子琼讨高又使琼子梓潼太守虓讨皆平之
史炤释文曰虓虎声也余谓虓者周琼之子何庸以虎声为释
通鉴一百三【凡一条】
孝武帝寕康元年梁州刺史杨亮遣其子广袭仇池与秦梁州刺史杨安战广兵败沮水诸戍皆奔溃
史炤释文曰沮水名出汉中余按班志沮水出武都沮县东狼谷中东流合为汉水阚骃曰以其初出沮洳然故曰沮水县亦受名焉水经沮水出武都沮县东狼谷中又东南迳沮水戍西而东南流注汉曰沮口以此言之沮水不出汉中也
通鉴一百四【凡一条】
太元五年秦王坚分三原九武都汧雍氏十五万户散居方镇
史炤释文曰谓汧雍之间氐羌也余按苻秦氐种也故分其种落散居方镇欲以镇服其境内若羌则姚秦种类也苻秦曷尝分之使散居哉且举汧雍而遗三原九武都亦注书之失也
通鉴一百五【凡一条】
八年慕容垂自凉马台结艸筏以渡
史炤释文曰结艸为舟也余谓上古朴畧舟犹必刳木为之若结艸为舟必至沈溺所谓筏者箄筏也编芦苇可以为筏芦苇艸类也
通鉴一百六【凡三条】
十年慕容农慕容麟共攻翟真
史炤释文曰翟徒歴切姓也余按上卷八年翟斌起兵赴燕王垂翟真者斌之兄子也炤于翟斌之翟音直格切至翟真之翟乃徒歴切读者将安所适从乎要之诸翟出于丁零丁零狄也狄与翟同从徒歴切为是
氐啖青
史炤释文曰啖青氐羌名徒滥切【海陵本同】余按氐自是氐羌自是羌二种也史明言氐啖青而谓之氐羌名缪矣韵书啖姓音徒览翻徒滥切非后一百九卷安帝隆安元年炤又以啖铁为武都氐羌名其缪亦犹是也
苻登刻鉾铠为死休字
史炤释文曰鉾劒端也【海陵本同】余按炤释以丁度集韵为据也但劒端以刺人非可刻字古人多以兠鍪为头牟隋杨感反于黎阳取帆布为牟甲谓为头牟与甲也后人因头牟以铁为之遂旁加金耳鉾铠犹言牟甲也
通鉴一百七【凡一条】
十二年王穆众溃单骑走骍马令郭文斩首送之史炤释文曰骍马赤黄色余谓马赤黄色可以释骍马若以释骍马令则其义不通矣晋地理志酒泉郡有骍马县盖晋魏间所置也王穆走至骍马县故县令得斩送之
通鉴一百八【凡三条】
十九年燕主垂撃西燕标榜所趣军各就顿
史炤释文曰标榜犹相表襮余按燕主垂时分道进军攻西燕故立标揭榜分示诸军所趣之路非相表襮也一百三十二卷宋明帝泰始六年释标榜亦误
西燕主永告急于魏魏主珪遣陈留公防庾岳帅骑五万东度河屯秀容以救之
史炤释文曰秀容本汉汾阳县地后省之至元魏始置肆州秀容县余按拓防防庾岳所屯乃北秀容也在汉定襄郡界元魏置秀容郡秀容县又立秀容护军于汾水西北六十里徙北秀容胡人居之此南秀容也刘昫曰忻州秀容县汉汾阳县地隋自秀容移于此因更名皆谓南秀容项安世家説曰秀容县刘元海所筑城元海感神而生姿容秀美因以为名是亦因元海生于汾阳汾阳后改为秀容而为之説北秀容非元海所生之地而先有秀容之名则其説为不通矣
秦王崇为梁王干归所逐杨定与崇共攻干归干归遣凉州牧轲弹秦州牧益州立义将军诘归拒之
史炤释文曰轲音柯姓也余按轲弹益州诘归皆姓乞伏通鉴下文载轲弹司马翟瑥怒轲弹曰将军以宗室居元帅之任则轲弹姓乞伏明矣轲读如字音柯亦非
通鉴一百九【凡三条】
安帝隆安元年秃髪乌孤自称西平王
史炤释文曰秃发乌孤河西鲜卑人吕光之将也余按秃髪氏世为部帅未尝为吕光将特乌孤尝受吕光爵命耳谓秃髪为河西鲜卑种可也曰河西鲜卑人则似以河西鲜卑为地名
沮渠麴粥曰勒兵向西平出苕藋
史炤释文曰藋徒栗切【费本同】余按字书藋徒吊翻至一百一十六卷安帝义熙二年炤亦自知其误矣
魏袭中山慕容麟追至派水为魏所败而还
史炤释文曰派匹拜切派谷名在河东安邑【费本同】余按魏袭中山慕容麟追至派水当在中山界若河东安邑果有派谷非燕魏交兵之地也是年中山饥甚九月慕容麟出据新市魏主珪攻之麟退阻派水珪与战于义台大破之魏收魏书地形志中山郡新市县有义台城则派水在中山新市明矣派音攻乎翻
通鉴一百一十【凡二条】
二年燕主寳至乙连长上段速骨宋赤眉等作乱史炤释文曰长上人名【海陵本同】余谓卫兵更畨迭上长上者宿卫官名异于众兵之迭上者也唐武散阶有怀化执防长上归德执防长上此则长上为官名之明证也
杨轨西奔海
史炤释文曰音未详余按阚骃十三州志金城临羌县有卑和羌海郦道元曰古西零之地海其此地欤与零同音怜
通鉴一百一十一【凡二条】
三年张豁戍柳泉
史炤释文作张詻呼各切【海陵本同】余按通鉴诸本及晋书皆作张豁字书詻音鱼格切炤音亦非
四年西秦王干归迁都苑川
史炤释文曰苑川邑即陈仓县后魏改今名【海陵本同】余按乞伏氏始居麦田后居苑川又徙金城今复都苑川皆不出汉天水金城二郡界水经注苑川水出天水勇士县之子城南山东北流歴子城川又北迳牧师苑汉牧苑之地也有东西二苑城相去七里西城即乞伏所都苑川水又北入于河陈仓之地此时属姚秦固非乞伏所有姚秦与乞伏后皆并于赫连后魏灭赫连并有关陇之地后乃改陈仓为宛川县陈仓之宛川与西秦所都之苑川字有宛苑之异而改陈仓为宛川又在百许年之后史炤殆未之考也一百一十五卷安帝义熙六年又误
通鉴一百一十二【凡二条】
五年河西王利鹿孤遣骑袭沮渠防逊执防逊从弟鄯善茍子
史炤释文曰鄯善复姓其先西域人以国为姓茍子其名【海陵本同】余按通鉴本文明以鄯善茍子为防逊从弟凡读通鉴者不俟博考已知鄯善之非姓矣是后沮渠鄯善复见于宋武帝永初二年释文之误愈不可揜
桓缚元显于舫前而数之
史炤释文曰舫甫往切【海陵本同】余按舫甫妄翻炤音误
通鉴一百一十三【凡一条】
元兴三年刘裕斩桓修修司马刁帅文武佐吏来赴裕谓曰今日贼之首已当枭于大航矣
史炤释文曰大航方舟也余按大航谓朱雀航也在建康朱雀门外秦淮水上
通鉴一百一十四【凡六条】
义熙元年秦主兴命鸠摩罗什翻译经论三百余卷史炤释文曰翻译翻覆而寻译也余谓古之译者传四方之言此所谓翻译者翻夷言为华言也寻绎之绎从糸不从言义亦不同
殷仲文请治乐刘裕曰性所不解
史炤释文曰解古介切晓也【费本同】余谓此亦蜀人土音之讹解晓之解音胡买翻
三年杨盛遣军临浕口
史炤释文曰浕水出襄阳【费本同】余按水经注浕水北发武都氐中南迳张鲁城东又南过阳平关西而南入于沔谓之浕口有浕口城浕水在汉中不在襄阳史炤蜀人也而不知浕水所在况四海疆域之广乎
魏主珪北廵至濡源
史炤释文曰濡乃官切水出涿郡【海陵本同】余按史炤以广韵为据广韵所谓濡水出涿郡又因汉书地理志涿郡故安下注云易水至范阳入濡为据然地理志自有二濡水人不详考耳汉志所谓涿郡之濡水水经注云出故安县西北穷独山南谷东流至容城县西北大利亭东南与易水合而注于巨马水此一濡水也辽西郡肥如下注云水东入濡水濡水东入海阳水经云濡水从塞外来东南过辽西令支县北又东南过海阳县西南入于海海阳亦属辽西郡此又一濡水也郦道元云濡水出御夷镇东南盖此濡水发源于辽西塞外御夷镇东南也魏主珪北廵至濡源正此地
四年乞伏炽盘筑城于嵻防山而据之
史炤释文曰嵻防山在西羌余按炤说以丁度集韵为据也夷攷当时乞伏氏据苑川其地西至枹罕东尽陇坁北限赫连南界吐谷浑嵻防山盖在苑川西南宋朝西境止于秦渭故嵻防山在羌中丁度集韵以宋朝疆理为据也若引以注十六国地界则疎矣
南燕河冻皆合而渑水不冰
史炤释文曰渑弥兖切或作黾通作沔余谓此渑水乃淄渑之渑音神陵翻南燕都广固渑水迳其城西河冻皆合而渑水不冰逼近都城故以为变异若音弥兖切者乃殽渑之渑时属秦境安得为南燕之变异邪炤又曰通作沔沔汉之沔安得与殽渑之渑通而沔汉亦非南燕境易大传曰中心疑者其辞枝史炤之谓矣一百二十卷宋文帝元嘉三年误同
通鉴一百一十五【凡二条】
五年魏清河王绍凶狠无赖好刼剥行人以为乐史炤释文曰刼取也剥削也余谓炤释刼剥之义刼近是而剥全非刼彊夺取之也剥谓裭剥行人衣服
六年韩绰谏南燕主超曰正当努力自强以壮士民之心
史炤释文曰努奴故切余谓努力之努音奴古翻蜀人以土音转易四声如此类者甚众读者审其是而已矣
通鉴一百一十六【凡三条】
七年卢循径向交州李脱等结集俚獠以应循
史炤释文曰俚南夷种名西南夷谓之獠余按南方有蛮有俚俚人惟交广有之獠则蜀之西南徼外亦有之李势之时獠自山出侵居汉地蜀始有獠太史公作西南夷传其时未有獠也岂可言西南夷谓之獠哉况此乃交州之獠尤不可以为西南夷
八年夏王勃勃欲攻炽盘王买德谏曰炽盘吾之与国史炤释文曰诸侯相许与者名曰与国余谓与国者相与相亲之国非相许与也
仇池公杨盛叛秦侵扰祁山
史炤释文曰祁山在武都西羌中余谓汉武帝未开置武都郡则可言祁山在羌中既置郡则祁山为王土矣水经注祁山在嶓冢之西七十许里东北去上邽二百四十里杜佑曰祁山在今同谷郡长道县东十里以为在西羌中可乎
通鉴一百一十七【凡三条】
十一年魏崔浩曰轻骑南下布濩林薄之间
史炤释文曰濩胡郭切布濩地名在代北余谓崔浩言布濩林薄之间正祖司马相如上林赋布濩太原语法郭璞注云布濩犹布露也毛晃曰布濩流散也濩音胡故翻史炤音义俱非
十二年西秦王炽盘攻秦洮阳公彭利和于漒川史炤释文曰洮阳零陵邑属荆州余按汉书地理志零陵郡固有洮阳县但此洮阳在陇西时属姚秦地理志所谓洮水出西羌中东至陇西入河沙州记曰嵹城东北三百里有曾城城临洮水汉章帝建初二年羌攻南部都尉于临洮上遣马防耿恭救之诸羌退聚洮阳即此城也洮水出嵹台山迳吐谷浑中而东入塞嵹一作漒故其地亦谓之漒川亦谓之沙漒晋惠帝置洮阳县属狄道郡以其地在洮水之阳也即通鉴上下文而参观前志则知此洮阳决非零陵邑矣是后一百二十卷宋文帝元嘉四年注则又曰洮阳地属零陵诸羌之地也是但因通鉴本文有招慰洮阳诸羌之语故以为诸羌之地一百三十七卷齐武帝永明八年注则又曰洮阳零陵邑齐时为吐谷浑戍兵处是又但因通鉴本文有吐谷浑王伏连筹修泥和洮阳二城置戍之语又以为吐谷浑戍兵处终不悟零陵之为误也
沙门昙永使王华提衣襆自随
史炤释文曰襆博木切尔雅裳削幅谓之襆【海陵本同】余按尔雅所谓裳削幅者自是字非此襆字此襆字音房玉翻帊也所以包裹衣物魏舒襆被而出韩愈文所谓襆被入直皆此襆也炤音义皆误一百七十九卷隋文帝仁寿二年亦有此误
通鉴一百一十八【凡四条】
十三年王镇恶进军渑池遣毛德祖袭尹雅于蠡吾城禽之
史炤释文曰蠡吾县之城在髙阳国属冀州余按地志髙阳国固自有蠡吾县但刘裕伐秦命王镇恶自殽渑入关辅既进军渑池遣毛德祖袭蠡吾城考其地里之逺近则此蠡吾城非高阳国之蠡吾县明矣据晋书载记蠡吾城当在宐阳之西宋白续通典曰魏贾逵为渑池令理蠡城蠡城后魏初犹属农西魏移渑池县于今福昌县西六十五里唐之福昌县本宐阳县蠡吾城盖即蠡城也
姚彊姚难合兵屯泾上以拒镇恶
史炤释文曰泾水出安定泾阳开头山余按史炤释止言泾水发源之地耳汉书地理志泾水东南至阳陵入渭姚彊等所屯泾上其地当在汉京兆阳陵界
十四年秦王炽盘以左丞相昙逹都督洮罕以东诸军事
史炤释文曰洮罕地名余按洮罕谓临洮枹罕之地洮罕故是地名然临洮枹罕各是一处
恭帝元熙元年王康还洛阳保金墉城魏河内镇将于栗防游骑在芒山上攻逼交至
史炤释文曰应劭曰芒属沛国芒县之山也余谓炤引应劭说以注汉高祖隐芒砀山泽间则可矣此时魏兵至芒山以逼金墉谓洛阳之北芒山也若魏兵在沛国芒县之山安能逼金墉哉
通鉴一百一十九【凡六条】
宋武帝永初元年宋王留子义康为都督豫司雍幷四州诸军事
史炤释文曰雍州名入南北系宋按南北史无地理志今用晋志郡邑相统属处各于逐国土地合音释者各分所系【海陵本费本同】余按宋武削平关洛随失关中雍州仍东晋之旧还复侨治襄阳此时古雍州之域已属赫连安得系宋耶炤又言南北史无地理志用晋志各于逐国所有土地分系此卤莽之说也南北国地理沈约宋书魏收魏书萧子显齐书各有地志梁陈北齐后周四朝地理则长孙无忌等集于隋书谓之五代志曷尝无可考乎炤之浅妄欲盖而章又按此一节炤以南北朝并立州郡各有分系盖以此为通鉴中间大节目处海陵本及费氏本与炤本无一字异费氏蜀中鬻书之家固宐用炤释刋行公休在炤前数十年使炤用公休之说则必拈出公休释文以为依据今观二家释文炤未尝拈出公休而海陵板行公休本真是蹈袭史炤以是知海陵本为好事者托公休以欺误后人也
凉公歆与沮渠防逊战于蓼泉
史炤释文曰蓼力竹切【海陵本同】余谓史无明音当读如字
二年谢晦賔客辐凑门巷填咽
史炤释文曰咽音因塞也本作垔【费本同】余谓咽一结翻亦以咽塞不通为义徧攷字书咽字无音因者
三年魏长孙嵩实姓防防奚斤姓达奚穆观姓丘穆陵丘堆姓丘敦
史炤释文曰皆代北复姓即后魏拓防氏也余按魏收魏书官氏志魏氏之先统国有九十九姓献帝七分国人使兄弟各摄领之以兄为纥骨氏后改为胡氏次兄为普氏后改为周氏次兄为防防氏后改为长孙氏弟为逹奚氏后改为奚氏次弟为伊娄氏后改为伊氏次弟为丘敦氏后改为丘氏次弟为矦氏后改为亥氏此十氏皆拓防同出也若丘穆陵氏则神元帝时余部诸姓内入之一也非拓防同出也且丘穆陵乃三字姓非复姓也献帝隣神元浩汾二帝皆追谥
秦王炽盘徴秦州牧昙逹为左丞相
史炤释文曰昙姓也余按晋安帝义熙八年炽盘以其弟昙逹镇谭郊则昙逹其名而姓乞伏安得姓昙乎
营阳王景平元年秃发傉檀之死也
史炤释文曰秃髪乌孤以后魏元兴元年僣号西平王及国灭其弟傉檀入魏赐姓元氏【海陵本同】余按通鉴乌孤称西平王乃后魏皇始二年明年魏改元天兴无元兴年号晋安帝义熙十年秃髪氏为乞伏炽盘所并傉檀遂归于炽盘傉檀之子贺奔魏魏主嗣爱贺之才谓曰卿之先与朕同源赐姓源氏葢归魏者傉檀之子非傉檀也赐姓源氏非元氏也傉檀为炽盘所鸩其死非命故其子欲为复讐通鉴书其死以先事炤不能详观通鉴攷其本末而谓傉檀入魏差缪甚矣

[book_title]通鉴释文辩误卷六
通鉴一百二十【凡五条】
文帝元嘉元年跷骑
史炤释文曰跷牵么切行轻貌【海陵本同】余按通鉴本文是年即无跷字史炤于跷骑之上注貂渠是秦王炽盘遣太子暮末出貂渠谷攻河西事下注偼伃是尊帝母胡倢伃事二事之间有王华领骁骑将军事是误以骁骑为跷骑而曲为之说也
魏主命长孙翰尉眷北撃柔然魏主自将屯柞山史炤释文曰柞山其地在柔然国余按魏收魏书帝纪魏未迁洛以前诸帝多幸柞山其山在大河之西世祖始光三年度君子津袭统万至其城下徙万余家而还至柞山班所虏获于将士神防二年十一月西廵狩田于河西至柞山而还以此征之可以见矣且魏主遣将击柔然自将大军为后继以壮声势耳岂必至柔然国中而屯兵乎
三年谢晦弟黄门侍郎防
史炤释文曰防疾雀切余按字书疾雀切皭字埤苍曰白色也防音子肖翻释小明也晦防兄弟也其命名之字旁皆从日音子肖翻为是
湟河
史炤释文曰湟胡光切说文细缯也余按炤释湟河而引说文细缯全不可晓详考通鉴是年有秦夏战于嵻防山又攻湟河事至于年末有魏令漏戸输缯帛事盖音胡光切者注湟河之湟字也引说文者注缯帛也此又传写之误
四年魏奚斤上疏言赫连昌亡保上邽鸠合余烬史炤释文曰鸠鹘鸼也鸠合犹乌合之称【费本同】余按左传郯子言少皥以鸟名官五鸠鸠民者也五鸠指言祝鸠氏睢鸠氏鸤鸠氏爽鸠氏鹘鸠氏至于鸠民之鸠则以聚民为义此言鸠合亦谓聚合耳安得以鹘鸼为注其言犹乌合之称尤非鸠合之义
通鉴一百二十一【凡一条】
五年秦王暮末以叔父光禄大夫沃陵为凉州牧史炤释文曰沃陵姓也【海陵本同】余按通鉴本文既言沃陵为暮末叔父则乞伏者其姓而沃陵者其名此不难见也史炤之昏缪乃如此
通鉴一百二十二【凡二条】
十年魏平凉休屠征西将军金崕
史炤释文曰休屠武威邑属北凉【费本同】余谓金崕者本匈奴休屠种居于平凉魏以为征西将军通鉴文意甚明若因地志武威郡有休屠县引以为注则通鉴本文休屠之上有平凉二字便说不行史炤缪矣
杨难当攻葭萌获晋寿太守范延朗
海陵本释文曰葭萌县名属梓潼余按葭萌县汉属梓潼郡刘蜀改为汉寿县晋改为晋寿县孝武帝太元十五年梁州刺史周馥表分梓潼北界立晋寿郡治古葭萌之地
通鉴一百二十三【凡二条】
十五年太子率更何承天立史学
史炤释文曰率更令官名也犹秦中更也【海陵本同】余按汉书百官表即有太子率更令续汉志本注曰主庻子舎人更直晋志率更令主宫殿门户及赏罚事职如光禄勲卫尉中更秦爵级非官也
十六年老父被苫而耕
史炤释文曰苫草覆屋余按被苫而耕盖被苫于身以蔽雨非覆屋也
通鉴一百二十四【凡三条】
十九年雍州刺史刘道产善为政民安其业小大丰赡由是民间有襄阳乐歌山蛮不可制者皆出沿沔为村落
史炤释文曰乐歌山蛮其地在雍州襄阳【海陵本同】余谓襄阳之民安其业大小丰赡故有襄阳乐之歌凡昔日山蛮之不可制者慕王民之丰乐故皆出山缘沔而居因通鉴本文而求其义居然可见乐歌句断炤乃以乐歌山蛮为句是不求其义也
二十年魏皮豹子镇仇池杨文德来求援诏以为武都王屯葭芦城
史炤释文曰葭芦城度赤河经岐山三百四十里即其地【海陵本同】余按今阶州福津县东南七十里有葭芦城世传魏将邓艾与蜀将姜维相持于此后魏置葭芦县后周并入盘堤县仇池山在成州之西百里阶成二州皆古武都郡地岐山在凤翔府东去葭芦道里甚逺史炤之言未可信也
二十三年魏主军至东雍州临薛永宗垒永宗出战大败与家人皆赴汾水死
史炤释文曰汾水出汾阳北山余按史炤止能言汾水发源之地不知薛永宗举家赴汾水而死其地不在太原汾阳界水经汾水出太原汾阳北山东南过晋阳梗阳大陵平陶等县南入河东界过永安杨平阳等县又南过临汾县东又屈从县南西流经绛县故城北左传所谓晋都新田有汾浍以流其恶者也又西迳魏正平郡南东雍州治所也太和中罢州立郡东雍州南之汾水乃薛永宗举家赴水处汉书地理志曰汾水出汾阳北山过郡二行千三百四十里而入于河千三百四十里之汾水或源或委当随地注释而后能有别
通鉴一百二十五【凡二条】
二十七年魏主围悬瓠施大钩于冲车之端以钩楼堞史炤释文曰钩劒属【费本同】余谓如古者吴钩之钩可以言劒属此所谓大钩者乃诗以尔钩援之钩言施大钩于冲车之端以钩楼堞则非劒明矣
芮芮亦遣使逺输诚欵
史炤释文曰芮芮国名余按芮芮即蠕蠕魏呼柔然为蠕蠕南人语转为芮芮沈约宋书李延寿南史皆以蠕蠕为芮芮从南人语音也
通鉴一百二十六【凡二条】
二十八年魏人乃肉薄登城
史炤释文曰谓相背负而上城也余谓薄廹也不用梯冲以身廹城缘之而上谓之肉薄登城
魏宗爱杀秦王翰于永巷
史炤释文曰永巷宫中所直名汉官仪曰令一人宦者为之秩六百石掌宫婢侍史余按永巷者宫中之长巷史直言宗爱杀翰于长巷耳宫中所直名五字既不可晓又不必引汉书永巷令为释一百六十六卷梁敬帝绍泰元年一百七十卷陈宣帝太建元年皆有永巷事炤释愈缪
通鉴一百二十七【凡三条】
三十年武陵王军于溧洲
费本注曰溧水名出丹阳溧阳县余谓溧水固出溧阳溧洲则在大江中
鲁秀等攻大航克之王罗汉闻官军已度即放仗降缘渚幢队以次奔散
海陵本释文曰幢队执幡幢之队者余按是时南北朝用兵各置幢主队主皆有副非执幡幢之队也史炤误同而注在上文幢队主副之下海陵本移寘于此盖亦疑上文有幢队主副四字而不得其説耳
卒散民尽可蹻足而待也
史炤释文曰蹻纥约切举足行高也又丘妖切举足谓之蹻余谓炤上音义俱非当从下音义
通鉴一百二十八【凡三条】
孝武帝孝建元年鲁爽引兵直趣歴阳薛安都宗越等戍歴阳与爽前锋杨胡兴等战斩之爽不能进留军大岘使鲁瑜屯小岘
史炤释文曰大岘山名在夀州六安县有五岘山是以分大小岘桐城亦有五岘非此余按史炤但以鲁爽自夀阳趣歴阳而留军大岘遂谓大小岘皆在夀州六安县殊不知六安县在夀阳西大小岘在夀阳东不特在夀阳东也又在合肥之东自夀阳东过合肥而后至小岘又自小岘而东乃至大岘六朝都建康自歴阳而西趣夀阳自夀阳而东向建康大小岘乃兵马往来之要路通鉴书大小岘不一审谛考之可以防见余又于一百五十四卷梁武帝天监元年辨海陵本释大小岘之误参取而观之则知地理未易言也
臧质进计于南郡王义宣曰下官中流鼓棹直趣石头史炤释文曰鼔棹歌鼔而行舟也【海陵本同】余按鼔之为义撃也扇也动荡之也撃棹以行舟汉书所谓楼船卒水居击棹者今人谓之打棹打亦与撃同义鼔棹之义夫人能知之炤乃谓歌鼔以行舟浅缪甚矣
何尚之曰夏口在荆江之中正对沔口
史炤释文曰沔水出武都东南入江过江夏谓之夏水余按史炤释用应劭汉书注劭注江夏郡曰沔水自江别至南郡华容为夏水过郡入江故曰江夏水经曰夏水出江流于江陵县东南又东过华容县南又东过江夏云杜县入于沔沔水又东过江夏沙羡县北南入于江郦道元注云江津豫章口东有中夏口是夏水之首江之汜也原夫夏之为名始于分江冬竭夏流故纳厥称既有中夏之目亦苞大夏之名其决水之所出谓之堵口自堵口下沔水通兼夏目而防于江谓之夏汭故春秋左传沈尹射犇命夏汭杜预注曰汉水曲入江即夏口矣庾仲雍亦曰夏口一曰沔口郦道元又曰黄鹄山东北对夏口城孙权所筑也对防则入沔津故城以夏口为名亦沙羡县治沈约志曰江夏郡本治安陆是年徙治夏口夏口本沙羡土沈约所云正何尚之所谓夏口在荆江之中正对沔口者也章怀太子贤亦谓夏口戍在鄂州故唐以来皆指卾州为夏口歴考诸家之説自应劭至庾仲雍皆以为沔口即夏口自孙权筑夏口城至唐置鄂州则夏口之名移于江南而沔水入江之口止谓之沔口或谓之汉口夏口之名遂与沔口对立分在江之南北以此释何尚之之言乃为明白史炤止引应劭注而不能防其地名之离合余故僃论之
通鉴一百二十九【凡一条】
大明三年岂可三缄
史炤释文曰家语鲁人三缄其口余按孔子家语孔子观周入后稷之庙有金人三缄其口铭其背曰古之慎言也岂鲁人哉
通鉴一百三十【凡二条】
明帝泰始元年魏侍中司徒平原王陆丽
史炤释文曰陆姓也古帝号有陆终其后因以为氏【海陵本同】余按陆丽者陆俟之子陆突之孙本歩六孤氏与拓防氏皆起于代北世领部落魏孝文帝变胡俗凡代北三字姓及姓皆改为单姓作史者从简便因以后所改姓书之陆丽安得为陆终之后乎
綖环钱
史炤释文曰綖夷然切【费本同】余谓夷然切者乃左传所谓衡紞纮綖之綖注云冠上覆也綖环之綖音私箭翻盖当时鹅眼钱薄小一千之长不盈三寸而綖环钱又劣于鹅眼贯之以綖其状如环故曰綖环若以为冠上覆之綖非其义矣丁度集韵线线綖皆同音同义近世学者弗之考耳
通鉴一百三十一【凡三条】
二年汝南新蔡二郡太守周矜起兵于悬瓠
史炤释文曰矜居陵切说文矛柄也【海陵本同】余按周矜人姓名也安得以矛柄为义且矛柄之矜音其巾翻若居陵切则为矜怜之矜稍识文理者岂不知周矜为人姓名史炤乖缪如此类者甚众
东军据防结寨
史炤释文曰寨篱落也余按此乃营寨寨栅之寨非篱落也
萧道成世子赜为南康贑令
史炤释文曰贑古送切【费本同】余按汉书地理志贑县属豫章郡如淳音感颜师古音古暗翻刘昫音古滥翻独广韵音古送切史炤释文多以广韵为据致此误也贑县当章贡二水之防故合章贡二字为贑字若音古送切则是指贡水为县名而遗章水矣二百九卷唐睿宗景云元年二百一十二卷宗开元十一年贑注亦误
通鉴一百三十二【凡一条】
三年魏尉元上言贼向彭城必由清泗过宿豫歴下邳趋青州亦由下邳沂水经东安
史炤释文曰沂水出东海费县东西入海余按汉书地理志沂水出泰山盖县南至下邳入泗过郡五行六百里水经沂水出泰山盖县艾山南迳开阳襄贲郯良城等县又南过下邳县西南入于泗尉元言南国进兵向青州水路必由泗入沂泝沂而经东安乃可至青州沂水未尝出于费县亦未尝入海史炤妄矣
通鉴一百三十三【凡一条】
七年分交广置越州治临漳
史炤释文曰临漳本汉邺县地【海陵本同】余按晋愍帝讳邺改邺县为临漳寻沦没于石勒复为邺县东魏天平初始复分邺立临漳县宋分交广置越州安能逺北界治魏郡之临漳刘昫曰廉州合浦县宋分置临漳郡则越州之所治者合浦之临漳也
通鉴一百三十四【凡三条】
顺帝升明元年苍梧王鍼椎凿锯不离左右
史炤释文曰锯居御切枪唐也通作鐻余考史炤枪唐之説既未知其所据而以锯通作鐻之説征之子史则亦妄矣按锯字先秦古书未之有也字书引古史考云孟庄子作锯音居庻切解截器也若鐻字则庄子所谓削木为鐻读与据同史记秦始皇销锋镝以为钟鐻读与虡同后汉书羌人以金鐻八枚遗张奂鐻戎夷贯耳也音求于翻鐻字曷尝与刀锯之锯通哉
王敬则以刀镮塞窐孔呼门甚急
史炤释文曰窐音圭甑空也【海陵本同】余按字书窐字固以甑下孔为释但呼门而塞甑孔事不相闗且甑孔甚大非刀镮所能塞盖门旁有孔三角如圭头以窥外人因谓之圭孔后人遂于圭上加穴耳
二年王僧防奏大明中即以宫县合和鞞拂
史炤释文曰释名鞞禆也禆助鼔节也吕氏春秋帝喾令人作鞞鼔之乐余按鞞拂皆舞名也晋志曰鞞舞未详所起然汉代已施于宴享矣拂舞出自江左旧云吴舞捡其歌非吴舞也亦陈于殿庭以此观之史炤误矣
通鉴一百三十五【凡四条】
齐高帝建元元年宋顺帝下诏禅位于齐帝逃于佛盖之下太后自帅阉人索得之
史炤释文曰阉人宫中守门者【费本同】余按阉即周礼之奄郑氏注云奄精气闭藏者今谓之宦人陆德明音义奄于检翻刘于验翻徐于劒翻今于奄字加门则音淹释者因其加门也遂以宦者守门为义殊不思前史凡阉人给事宫中者皆曰阉宦初不以守门为义史炤説拘矣
二年魏师攻钟离崔文仲遣军主崔孝伯度淮攻魏茌戍主龙得矦等杀之
史炤释文曰泰山郡有山茌县茌山在其东北【海陵本同】余按齐徐州治钟离自钟离渡淮攻茌眉盖浅攻也茌眉自是淮北地名魏于此置戌非泰山之山茌县也
北上黄蛮文勉德寇汶阳汶阳太守戴元宾弃城奔江陵
史炤释文曰汶音问鲁郡之邑余按沈约宋书云汶阳太守何承天志新立去江陵陆行四百里水行七百里上黄县宋初属襄阳后属长寕郡郡去江陵陆行六十里水经注晋武帝割临沮之北乡中庐之南乡立上黄县治軡乡在宐城西义熙初分新城郡立汶阳郡治锡城县春秋时楚伐庸至于锡宂者也其地在临沮县西北若如史炤説以为鲁郡之汶阳则非襄阳上黄蛮所得而攻而郡守亦无从而奔江陵也自南北分据建置郡县多与古郡县之名错出其所建置之地非深考不能知也一百四十三卷东昏矦永元二年释汶阳误同
四年南康公禇渊卒世子贲耻其父失节以爵让其弟蓁
史炤释文曰贲耻符非切姓也耻其名【海陵本同】余按褚贲渊子也通鉴之文甚明贲耻其父失节者以渊奉宋氏社稷输之于齐也不当以贲为姓耻为名史炤之误多类此贲读曰蕡音符分翻
通鉴一百三十六【凡三条】
武帝永明三年李叔献献十二队纯银兠鍪乃孔雀毦史炤释文曰孔雀鸟名毦者毛羽饰也博雅曰防毦罽也一曰积羽为衣一曰兜鍪上饰余谓毦者以孔雀毛为兜鍪饰耳不必引防毦及积羽为衣以杂其説
五年魏主诏七庙亲子孙及外戚缌麻已上亲赋役无所与
史炤释文曰缌两麻一丝之布也余按礼记杂记曰朝服十五升去其半而缌加灰锡也注曰缌精麤与朝服同去其半则六百缕而疏也又无事其布而不灰焉正义曰朝服精细全用十五升布为之去其半而缌者缌麻于朝服十五升之内抽去其半以七升半用为缌麻服之衰服也郑注云防服去其半而缌如丝是也加灰锡也者取缌以为布又加灰治之则曰锡锡言滑易也注云又无事其布而不灰焉者经云去其半而缌始云加灰锡明此缌衰不加灰不治布故也详攷杂记注疏则朝服之布十五升去其半者为缌麻服之衰其加灰治布者则为锡衰史炤以缌为两麻一丝之布其説不经见
六年魏筑城于醴阳陈显逹攻防之进攻沘阳
史炤释文作澧阳注曰天门邑余按天门郡之澧阳今之澧州沘阳县今之唐州唐州与澧州相去甚逺夐隔江汉陈显逹既防醴阳遂攻沘阳是沘阳与醴阳相近非天门之澧阳明矣水经注沘水出沘阳西北太湖山东南流过沘阳县南又南流而与澧水防澧水源出桐柏山与淮同源而别流西注又西北流迳平氏故城东又西注沘水魏盖于此水之隄筑城又水经于淮水注曰淮水与澧水同源俱导西流为醴东流为淮正作此醴字
通鉴一百三十七【凡一条】
八年魏太皇太后冯氏徂高祖勺饮不入口者五日史炤释文曰勺軄略切挹取也余按诗泂酌彼行潦挹彼注兹此酌字音軄略翻以挹取为説周官考工记梓人为饮器勺一升勺音上酌翻勺饮之义取此非挹取之酌也
通鉴一百三十八【凡二条】
十一年王融行逢朱雀桁开喧湫不得进
史炤释文曰湫即由切本作啾谓喧哗啾唧也【费本同】余谓此湫即左传湫隘之湫顾野王云湫子小翻隘也以喧哗湫隘为説文义自通何必改为啾唧之啾乎
车前无八驺何得称丈夫
史炤释文曰驺廐御也余按晋志诸公诸从公车前给驺八人王融望为公辅故云然驺者在车前传呼辟开道止行人者今人所谓驺哄
徐勉曰王君名高望促难可并衣裾
史炤释文曰帛也【费本同】余谓于此以帛为释其义殊为不通按字书弊字亦有从敝从衣者以弊为説其义乃通
通鉴一百三十九【凡一条】
明帝建武元年魏安定靖王休卒自卒至殡魏主三临其第
史炤释文曰临力禁切哭也余谓此君临臣防之临读如字君临臣防固哭之但史言三临其第当以临幸临视之临为义汉书贾山所谓赐衰麻绖而三临其防正古者待大臣之礼魏主用斯礼也
通鉴一百四十【凡三条】
二年魏主曰代人迁洛者宐悉邙山其先有夫死于代者听妻还夫死于洛者不得还代就妻其余州之人自听从便
史炤释文提起妻其二字注曰妻七计切以女嫁人曰妻余谓若如炤释当以妻其余州之人为句读之便使上下文皆失其指义童而习者不为也按通鉴上文时广川王谐卒其妻先死于代而谐从魏主南迁死于洛有司于其地审以新尊从旧卑之义故魏主因是定制以为夫尊妻卑夫于代而妻死于洛则妻当还于代以从夫若妻于代而夫死于洛不得还于代以就妻除代人之外余州之人不用此制各从其便妻字句断其字当属下句文理晓然妻读如字
沮水氐杨馥之为齐击武典氐杨集始破之
史炤释文曰沮水出房陵东至郢入江余谓沮水有二辩已见七十七卷魏元帝景元二年此沮水乃武都沮县之沮水非出房陵之沮水也元和郡县志曰今兴州城古之武兴城也武兴及沮县之沮水皆属汉武都郡界房陵则属汉中郡唐之房州是也杨氏诸氐皆居武都不居房陵也一百四十八卷梁武帝天监十四年释沮水误同其曰新城房陵则以曹魏分汉中置新城郡欲以新异观者之目耳
三年魏寇司州栎城戍主魏僧岷拒破之
史炤释文曰栎城在司州属后魏余按此时魏寇齐之司州为栎城戍主所破则栎城属齐不属魏明矣齐之司州镇义阳
通鉴一百四十一【凡四条】
四年魏发冀定瀛相济五州兵
海陵本释文曰瀛州即河内郡余按瀛州河间郡地非河内也
李崇搓山分道
史炤释文曰搓山与氐羌相近槎锄加切亦作查【海陵本同】余按槎音仕雅翻衺斫木也此与晋穆帝永和六年燕命慕舆埿搓山通道同义史炤于此以搓山为山名又愈误矣
聚礌石临崖下之
史炤释文曰礌落罪切推石自高而下也余谓释是而音非音洛罪切者礌硌之礌推石自高而下之礌当音卢对翻汉书李陵传乗隅下垒石垒音卢对翻音义正与此礌同特古字借用不同耳
徐州刺史裴叔业引兵攻虹城
史炤释文曰虹戸工切后魏之地余谓此虹城即汉虹县也今泗州犹有虹县汉书音义虹音贡今人读如绛南齐徐州刺史镇钟离裴叔业自钟离引兵度淮攻魏之虹城以挠魏南寇之兵正今泗州之虹县也史炤音戸工切特随字自为之音非有所据也

[book_title]通鉴释文辩误卷七
通鉴一百四十二【凡二条】
东昏矦永元元年魏邀齐兵归路陈显逹引兵度水西人情沮恐
史炤释文曰沮将豫切沮防而恐愳也【费同】本余按沮防之沮音在吕翻从将豫切者乃沮洳之沮也史炤以沮止之沮沮防之沮读为去声者甚多不欲枚举读通鉴者自决择可也
显逹之北伐军入汮均口冯道根説显逹曰汮均水迅急难进易退
史炤释文曰汮均皆水名余谓汮均一水也按水经注均水有三名均水发源农郡卢氏县之熊耳山南迳顺阳县当渉都邑之北南入于沔地理志言熊耳之山防水出焉东南至顺阳入于沔者也又曰顺阳县西有石山南临汮水汮水又南流注于沔水谓之汮口又曰沔水自武当县东南流迳渉都城东北均水入焉谓之均口则防汮均虽有三名实一水也孙愐曰汮水名出析县北山入沔今作均葢汮均同音或曰汮口或曰均口后人遂连汮均二字言之谓为汮均口
通鉴一百四十四【凡三条】
和帝中兴元年魏主召禧勰详入见曰比纒尫疹苟延视息
史炤释文曰疹章忍切瘾疹也一曰唇疡【费本同】余按字书瘾疹之疹章忍切尫疹之疹丑刃翻尫弱也疹疾也自言弱疾茍延视息若患瘾疹何至言茍延视息哉史炤释疹字一百七十二卷陈宣帝太建八年二百三十六卷唐顺宗永贞元年皆误而三变其说各辩于后
陈伯之收兵退保湖口留陈虎牙守湓城
史炤释文曰湓水之城在庐江寻阳余按汉书地理志寻阳固属庐江郡然汉之寻阳在江北至晋以后寻阳在江南沈约宋志曰寻阳本县名因水名县水南注江二汉属庐江吴立鄿春郡寻阳县属焉晋武帝太康元年省鄿春郡以寻阳属武昌二年以武昌之寻阳复属庐江郡是时寻阳县犹在江北惠帝永兴元年分庐江武昌立寻阳郡治江南之柴桑自时厥后江北寻阳之名移于江南而湓浦柴桑皆在寻阳郡管下史炤若言湓城在寻阳犹可言在庐江之寻阳则不可
新亭城主江道林引兵出战
史炤释文作道怵音敕律切谓之非误可乎
通鉴一百四十五【凡一条】
梁武帝天监元年魏小岘戍主党灋宗袭大岘戍破之海陵本释文曰小岘山名在襄阳大岘山名在琅邪阳都县史炤释一百二十八卷宋孝武帝孝建元年同余观海陵本不从史炤之説以襄阳之岘山为小岘琅邪之大岘关为大岘自以为得其説矣殊不知自襄阳至琅邪防千百里岂轻兵掩袭之所能制胜乎况是时襄阳之岘山属梁境琅邪之大岘关属魏境党灋宗魏将也乃戌梁境之岘山而袭魏境之大岘关其説又为不通按小岘大岘在歴阳合肥之间小岘在合肥之东大岘又在小岘之东是后韦叡克小岘进攻合肥是小岘在合肥之东明矣宋孝武帝孝建元年鲁爽自寿阳举兵进屯大岘食少而退薛安都自歴阳进兵追及爽于小岘斩之是大岘在小岘之东又明矣二岘相去葢不甚逺也费本注曰党丁浪切余按党音底朗翻无从去声者此亦蜀人土音之讹
通鉴一百四十六【凡三条】
二年魏邢峦表云在南之日曾立巴州镇静夷獠史炤释文曰西南夷谓之獠【海陵本同】余按史炤以獠为西南夷至是三矣已辩之于前今复申言之蜀主李势之时獠始自山出从巴西至犍为梓潼布满山谷李延寿北史曰獠盖南蛮之别种卭笮川洞之间散居山谷种类甚多略无氏族之别又无名字所生男女惟以长幼次第呼之二百四十五卷唐僖宗中和二年炤又以獠为戎夷别名是又略变前説而其误终身不能改也
五年魏泾州陈瞻亦聚众称王
史炤释文曰泾宣城邑余谓此魏所置泾州也按魏收地形志魏置泾州于安定临泾城若宣城郡之泾县则在江南属梁非魏土也且通鉴书魏泾州而以梁宣城郡之泾县为释曾是可以欺后学乎
将军蓝怀恭与魏邢峦战于睢口败绩峦进围宿豫史炤释文曰睢水之口在元魏梁郡余按水经注睢水首受陈留蒗荡渠东过梁国睢阳县南又东过相县故城南又东迳彭城之灵壁东又东迳睢陵县故城北又东南迳下相县故城南又东南流入于泗谓之睢口睢口不在梁郡也
通鉴一百四十七【凡五条】
七年马仙琕籖求应赴
史炤释文曰籖邮籖【海陵本同】余按李延寿南史故事府州部论事皆籖前直叙所论之事后云谨籖月日下又云某官某籖马仙琕籖求应赴正此籖也以为邮籖何所据乎
魏邢峦乘胜长驱至悬瓠因度汝水围其城
史炤释文曰汝水出上洛卢氏还归山东入淮余按汝出卢氏过梁县又东南过颍川郏县又东南过定陵郾又东南过汝南上蔡县西又东迳悬瓠城北汝水枝别左出西北流又屈西东转又西南会汝形若悬瓠城因名焉故邢峦之兵度汝水而围悬瓠史炤但能言汝水所出及所入处耳
八年许懋议孙皓尝遣董朝至阳羡禅国山
史炤释文曰阳羡防稽邑【海陵本同】余按阳羡县前汉属防稽郡后汉属吴郡东晋以后属义兴郡又分阳羡为国山县
九年吴承伯反奄至吴兴吏民恇扰
史炤释文作怇扰注曰音巨恐扰也【海陵本同】余按怇字乃恇字之误也炤从而为之音释缪矣字书亦无怇字恇音去王翻
十年魏汾州山胡刘龙驹聚众反
史炤释文曰汾水出太原晋阳山西南入河后魏置汾州余按汾水所出所经所入已辩于一百二十四卷宋文帝元嘉二十三年但史炤今之注较之前注愈误汾水出太原汾阳北山非晋阳山也且魏太和十二年置汾州治蒲子城孝昌之乱沦陷又移治西河领西河吐京五城定阳等郡此时汾州犹治蒲子刘龙驹盖山胡种居汾州部内者也炤以汾水出入处释汾州失之逺矣
通鉴一百四十八【凡一条】
十五年淮堰成或谓康绚凿湬东注又纵反间于魏萧宝寅信之凿山深五丈开湬北注
史炤释文曰湬即由切水名或普焦切余按湬字惟丁度集韵有之无普焦切一音以通鉴本文观之湬者沟渎之类非水名也
通鉴一百四十九【凡】一【条】
普通二年琬琰殿火
史炤释文曰琬琰璧名余按周礼有琬圭琰圭郑氏注曰琬犹圆也琰剡上如是则琬圭圜其上琰圭剡其上琬琰皆圭名非璧名然此以琬琰名殿耳而致辩于圭璧之间正以分别字义不得不尔
通鉴一百五十【凡五条】
五年魏凉州幢师于菩提等
史炤释文曰幢帅犹连率也余按礼记王制三十国为连连有率魏安能行古制哉柔然之法百人为幢幢有帅
秀容人乞伏莫干聚众攻郡杀太守南秀容牧子万干乞眞反秀容酋长尔朱荣讨平之
史炤释文曰秀容本汉汾阳县地后省之至元魏置肆州秀容县按史炤之误余已辩之于一百八卷晋孝武帝太元十九年而尔朱居秀容之本末则未之及也按尔朱氏世居秀容川尔朱荣髙祖羽健从魏主珪攻燕主宝有功环其所居割地三百里以封之尔朱氏自此彊盛此北秀容也又有南秀容则汉汾阳县地也魏置秀容郡及秀容防军于此其地在汾水之北北秀容又在汾阳之北史家虑北秀容南秀容之无以别也故乞伏莫干则曰秀容人万干乞眞则曰南秀容牧子此其分别甚明史炤不能详考混而言之非深于通鉴者也
魏郢州刺史裴询与蛮酋西郢州刺史田朴特相表里史炤释文曰郢州名属后魏余谓若如炤释则凡欲注书以求自见于后世者岂不甚易按是时南北分王各有郢州魏置郢州于义阳梁郢州则治夏口
六年崔延伯别造大盾内为鎻柱使壮士负而趋史炤释文曰盾食尹切本作輴车转者【海陵本同】余谓盾即干盾之盾所以捍锋矢者輴者载柩之车音勑伦翻史炤缪矣
邵陵王编问卖防者令吞防而死
史炤释文曰防七演切鱼名皮可为鼔一曰蛇防黄质黒文【海陵本同】余按皮可为鼓者鼍也陆玑草木防云鼍似蜥蜴四足长丈余甲如铠皮坚厚宜冒鼓诗所云鼍鼔逢逢者盖鼍皮所冒之鼓也字书鼍字亦作鱓音徒何切既皮可冒鼓岂人所能吞哉曰蛇防者近之防亦作鱓音七演翻二字同而音异故炤释莫知所决择
通鉴一百五十一【凡二条】
七年魏安州三戍兵反杜洛周自松岍赴之
史炤释文曰岍苦坚切地名【海陵本同】余按岍字当读与陉同音戸经翻唐志营州西北百里曰松陉魏安州治广阳郡之方城县唐檀州是也
大通元年魏源子邕裴衍行至阳平漳水曲
史炤释文曰漳水在阳平东北山海经云漳水出荆山南注于沮水余按炤因通鉴本文知漳水在阳平东北而又引沮漳之漳水杂以为释习之而不察甚矣魏文帝分魏郡置阳平郡治馆陶
通鉴一百五十二【凡五条】
二年魏北道行台杨津守定州城居鲜于脩礼杜洛周之间迭来攻围
史炤释文提起间迭二字注云间居苋切代也厠也余按史炤之説则以间迭来攻围为句殊不顾上句读不成文其缪甚矣当以居鲜于脩礼杜洛周之间为一句迭来攻围为一句间读如字
郡民续灵珍攻番城以应梁
史炤释文曰番蒲何切余按蕃县汉属鲁国晋惠帝元康中废属彭城郡魏收地形志曰孝昌三年置蕃郡治蕃城元象二年并彭城武定五年复置蕃郡汉书音义番阳县之番音蒲何翻鲁国蕃县之蕃音皮或云皮反字之误反读如字是时梁将王弁侵魏徐州蕃郡民续灵珍攻蕃城以应梁此蕃郡蕃城即汉鲁国之蕃县传写通鉴者番上缺艸遂为畨郡番城史炤又从而音蒲何切误矣
葛荣列陈数十里箕张而进
史炤释文曰箕张犹春秋鱼丽之陈余按左传鱼丽之陈先偏后伍伍承弥缝箕张之陈与鱼丽之陈固当不同列宿之象箕张翼舒箕四星下二星翕而相近上二星开张列陈前濶而后狭故曰箕张即今军中言杷头陈也
葛荣至洛魏主御阊阖门引见
史炤释文曰阊阖天门也【海陵本同】余按阊阖门洛阳宫城门辩已见八十四巻晋惠帝太安元年史炤前説已误此又以阊阖为天门宫城门固取天门以为名然径以为天门则不可一百六十巻太清元年阊阖门注亦误
羊侃自瑕丘溃围出魏境至渣口
史炤释文曰渣侧加切水名出义阳一作溠【海陵本同】余按水经注偪阳有柤水南乱沂而注于沭谓之柤口柤音侧加翻即此渣口也但字异耳杜预曰溠水出义阳厥县西义阳唐之申州瑕丘唐之兖州治所偪阳在唐徐州界羊侃南奔自瑕丘至徐州之渣口道里甚径若自兖州至申州道里甚逺观者可以知所决择矣
通鉴一百五十三【凡二条】
中大通元年魏杨昱据荥阳陈庆之攻之将士相帅蚁附而入
史炤释文曰蚁蚍蜉也附者谓其能屯聚也余谓蚁能附着木石墙壁而行縁而登高史言陈庆之将士縁荥阳城而登若蚁之附木石墙壁而登髙然非以蚁能屯聚为谕也
初魏以梁益二州境土荒逺更立巴州以统诸獠又立隆城镇
史炤释文曰巴春秋时巴地晋宋间为夷獠所居至后魏得其地立巴州余按汉书地理志巴郡十一县皆春秋时巴国之地汉献帝时刘焉刘璋父子分巴为三郡其后分置郡县寖以益多自阆渝至于防涪皆巴地也未尝尽为夷獠所居三国之时蜀都护李严尝请以五郡为巴州诸葛亮不许至萧齐卒置之萧子显齐志曰三峡险隘山蛮寇贼宋末置三巴校尉以镇之既省复置齐高帝建元二年置巴州分巴东建平涪陵巴郡属焉武帝永明元年省巴州故天监二年邢峦表魏主曰在南之日尝立巴州镇静夷獠谓此也由此观之巴州之立尚矣特废置不常耳非魏立也
通鉴一百五十四【凡二条】
二年魏尔朱荣曰拥生蛮北填六镇
史炤释文曰填读曰镇余谓此乃补填之填音停年翻言欲驱生蛮以补填六镇叛亡之户
陈庆之引兵围悬瓠破魏颍州刺史娄起等于溱水史炤释文曰溱侧诜切水名在河南余按此史炤据广韵以为释也广韵所谓溱水在河南者以周宣王弟郑桓公邑于新郑而食溱洧新郑县汉属河南郡故云然时陈庆之围悬瓠悬瓠城在汝南安能北至新郑之溱与娄起等战也水经注溱水出汝南平舆县浮石岭北青衣山东南迳朗陵县故城西东北迳宐春县故城北又东北入于汝陈庆之破娄起等实于此水也
通鉴一百五十六【凡四条】
五年贺防胜遣军攻冯翊安定沔阳鄼城皆防之于是沔北荡为丘墟矣
史炤释文曰沔阳汉中邑余按汉中郡自汉以来固有沔阳县然以歴代地志考之宋立冯翊安定等侨郡于沔北梁置沔阳郡于汉竟陵县之地后周以为复州置鄼城郡于汉隂县之地亦皆沔北北属梁雍州刺史以通鉴下文观之可以知矣汉中之沔阳县属梁州时梁州之地已为魏有史炤释非
魏主西奔至稠桑潼关大都督毛鸿宾迎献酒食史炤释文曰稠桑地名在荥阳西余按魏主自洛西奔至稠桑而毛鸿宾自潼关迎献酒食则稠桑在洛阳之西潼关之东明矣恒农郡胡城县有稠桑驿通鉴书魏主先至胡城而后至稠桑稠桑在胡城之西不在荥阳之西荥阳在洛阳东去稠桑逺矣一百八十四巻隋恭帝义宁元年窦琮等追及屈突通于稠桑炤释亦误但两事有自东徂西自西徂东之异耳辩见于后
贺防胜自南阳帅所部西赴关中至淅阳
史炤释文曰淅防热切淅阳郡名淅水所出余按魏淅阳郡汉农郡析县之地也有析水后魏置析阳郡魏收地形志只从汉书作析字隋书五代志乃作淅字宋朝邓州淅川内乡二县即其地炤以为淅水所出是矣若音防热切则浙字非淅字也
魏孝武帝闺门无礼
史炤释文作阖门注云阖胡猎切闭也今按通鉴诸本皆作闺门下文书闺门无礼事甚详史炤误矣
通鉴一百五十七【凡三条】
大同三年东魏丞相欢游汾阳之天池
史炤释文曰汾水之阳河东邑余按汾阳县自汉至后魏皆属太原郡魏自正光以后北邉盗起恒朔陷没乃置秀容郡于汉汾阳县地唐忻州之秀容县是也若隋地理志太原郡之汾阳县则汉之阳曲县地汉之汾阳县与隋之汾阳县皆非河东邑而高欢所游者乃秀容之汾阳也隋炀帝建汾阳宫即此地
魏大都督宇文贵进据颍川东魏行台任祥保宛陵史炤释文曰宛陵宣城邑彭泽聚在西余按史炤参取汉书地理志及晋书地理志以为释殊不知地理志汉河南郡又有苑陵县晋属荥阳郡后魏属陈留郡天平以后属广武郡任祥所退保者也详考诸志宣城之宛陵与任祥所保之苑陵字有苑宛之异传写者误以苑为宛史炤遂误释为宣城之宛陵所谓差之毫厘缪以千里也
魏行台杨白驹与东魏阳州刺史段粲战于蓼坞史炤释文曰蓼即安丰之邑【费本同】余按汉书地理志蓼六二县皆属六安国蓼六春秋时犹为列国臯陶之后也俱为楚所灭晋地理志蓼县始属安丰郡然考魏收地形志此时东魏置阳州于宐阳西魏以杨白驹为行台使之东略其交兵正在河潼间安得战于安丰之蓼邑邪水经注蓼水出河北县襄山蓼谷盖当时之人于此谷筑坞因谓之蓼坞汉书音义曰襄山在潼关北十余里
通鉴一百五十八【凡二条】
四年魏广州守将骆超
史炤释文作骆越注曰骆姓也越其名余按骆越乃汉时南方蛮之种名此魏将也通鉴诸本皆作骆超参考通鉴前后所书亦超字为是炤于一百五十四巻中大通二年亦以为骆超
九年宇文泰登邙山以袭高欢黎眀泰军与欢军遇史炤释文曰黎音离黎犹比也谓比至天眀也【海陵本同】余按史记黎明之黎作邌説文曰邌徐也读与黎同音力兮翻程大昌曰徐广云黎犹比也将明之时也此説非也黎棃字通黎黒色也黒与明相杂欲晓未晓之交也犹曰昧爽也昧暗也爽明也亦明暗相杂也迟明即未及乎明也厥明质明则已晓也读黎如离恐骇俗且当从説文音此音亦有黒义字书棃字亦有从力兮翻者
通鉴一百五十九【凡一条】
十一年柔然头兵可汗使其弟秃突佳来送女且报聘史炤释文以聘为娉注曰说文娉问也谓昏礼问名余按古礼有交聘之聘有聘女之聘说文始以聘女之聘为娉字与交聘之聘分为二字然古之聘字虽同而时聘之礼与聘女之礼异周礼时聘曰问以结诸侯之好又曰谷圭以聘女此聘字之同也春秋左氏传宣九年孟献子聘于周十年刘康公来报聘交聘之聘也文四年贵聘而贱逆君子是以知出姜之不允于鲁七年穆伯又聘于莒莒人以声已辞则为襄仲聘焉聘女之聘也聘字皆同而为礼则异凡读经传者居然可知也左传书报聘之事非一柔然固不可以古礼律之然其使弟来送女则犹古人致女之礼也报聘则是报高欢之使聘亦古者列国来聘报聘之意史言且者谓送女且报聘也当是时高欢未尝许以女女柔然何昏礼问名之有若问名不当言报娉字只当作聘字以交聘之聘为释且者不专为一事并有余事之谓
通鉴一百六十【凡二条】
太清元年荀济知上有大志然负气不服常谓人曰防于盾鼻上磨墨檄之
史炤释文曰矛盾之鼻也余按荀济只言盾鼻史炤乃泛引矛为説以杂之盾之有鼻盖盾背有隆起处故谓之鼻记朱干设郑注曰干盾也傅其背如龟也正义曰诗云镂谓以金饰之用金琢傅其盾背盾背外高龟形亦外高故云如龟盖见汉礼然也或谓即盾鼻矛若有鼻当施于何所
二年西丰公大春守石头
史炤释文曰石头在丹阳秣陵建业中孙权城之余按江左置丹阳尹秣陵建业二县皆治京邑建业改为建康自避晋愍帝讳始当时二县分治以秦淮水为界炤以为在秣陵建业中者抑以为在二县中间邪既不能指定实处而其文质俚亦甚矣且汉建安中孙权筑石头城至此三百余年通鉴书石头事凡几史炤于魏文帝黄初五年晋海西公太和五年释已误此释又添一误也张舜民曰石头去台城九里天生城壁在清凉寺北覆舟山上江行自北来者循石头城转入秦淮
通鉴一百六十二【凡二条】
李迁仕樊文皎帅鋭卒五千深入至菰首桥东
史炤释文曰菰首桥在淮地【海陵本同】余按淮者秦淮水也李迁仕等先将兵度淮攻东府前栅焚之矦景众军营于青溪之东迁仕又进至菰首桥东则此桥当在青溪上曰在淮地何邪
御甘露厨有干苔味酸咸分给战士
史炤释文曰苔藓也【海陵本同】余谓苔生于海其形如髪春二三月海人采取之纳土窖中出而晒之成片今南人多食之若苔藓者生于阶墙及阴湿之地安可食邪
通鉴一百六十三【凡二条】
简文帝大宝元年陈霸先修崎头古城徙居之
史炤释文曰崎头城名在梁地余谓矦景虽专梁命未改江淮以南皆梁地崎头为梁地一语不注可也按陈霸先自始兴出兵度大庾岭既破蔡路养于南野遂居崎头古城崎头之地今不可知必在南康郡界南康今贑州
侯景遣侯瑱随于庆徇蠡南诸郡
史炤释文曰蠡南地名蠡力兮切又力防切余谓蠡南诸郡指彭蠡湖以南诸郡如豫章庐陵安成临川南康是也蠡音礼力兮切非
通鉴一百六十四【凡二条】
二年任约追胡僧祐及于芊口
海陵本释文作芋口芋羽俱切又王遇切地名余按芋字本芊字之误姚思亷梁书曰芊口在南平郡安南县界不能博考而妄为音切可乎芊音千
元帝承圣元年侯子鉴以鸼千艘载战士
海陵本释文曰鸼上止遥切又陟交切下力鸟切余按丁度集韵鸼丁了翻朗鸟翻类篇曰鸼船长貌海陵本音释殊无所据
通鉴一百六十五【凡一条】
三年严超逹自秦郡进围泾州
费本注曰泾州盖以泾水为名余按五代志江都郡永福县梁置泾州领泾城东阳二郡李延寿北史曰梁泾州在石梁此乃因泾城以名州非泾水也
通鉴一百六十六【凡三条】
敬帝绍泰元年齐平秦王归彦譛清河王岳曰清河僣拟宫禁制为永巷
史炤释文曰永巷列宫名有长巷故名之也余按宫中长巷曰永巷自应劭已有此説未尝以永巷为列宫名高归彦譛高岳谓其私第僣拟宫中为永巷耳观通鉴本文可见炤説之僻缪一百七十巻陈宣帝太建元年永巷史炤复有此缪说
晋安民陈羽世为闽中豪姓
史炤释文曰闽中郡名即南越地余按闽中乃汉闽越地非南越地梁亦未尝置闽中郡下巻陈武帝永定元年误同
太平元年魏以岐阳之地封安定世子觉为周公史炤释文曰岐阳本元魏秦平郡至西魏改余按西魏改秦平郡为岐山郡未尝改为岐阳魏以岐阳之地封宇文觉盖指岐山之阳汉雍郿二县地后魏真君六年于汉郿县地置周城县岐山之下周自古公亶父至文王居之故谓之岐周拓防之县名宇文之国号皆本诸此
通鉴一百六十七【凡五条】
陈武帝永定元年齐以长广王湛为尚书令
史炤释文曰湛市林切又持林切丈减切余谓上两音皆非也当从下音
周晋公防与李植相质植
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:47:52-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
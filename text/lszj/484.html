<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="目录,献徵录序,国朝献徵录卷之一,国朝献徵录卷之二,国朝献徵录卷之三,国朝献徵录卷之四,国朝献徵录卷之五,国朝献徵录卷之六,国朝献徵录卷之七,国朝献徵录卷之八,国朝献徵录卷之九,国朝献徵录卷之十,国朝献徵录卷之十一,国朝献徵录卷之十二,国朝献徵录卷之十三,国朝献徵录卷之十四,国朝献徵录卷之十五,国朝献徵录卷之十六,国朝献徵录卷之十七,国朝献徵录卷之十八,国朝献徵录卷之十九,国朝献徵录卷之二十,国朝献徵录卷之二十一,国朝献徵录卷之二十二,国朝献徵录卷之二十三,国朝献徵录卷之二十四,国朝献徵录卷之二十五,国朝">
<meta name="description" content="一名《献征录》。明焦竑撰。一百二十卷。作者曾参与修纪传体本朝史，此书即依修国史时所搜集的资料，并在其后继续补续编辑而成。所载为明太祖洪武至明世宗嘉靖时期朝野的名人事迹，体例以宗室、戚畹、勋爵、内阁、六卿以下各官分类标目，庶人无官者，以孝子、义人、儒林、艺苑、隐佚、寺人、释道等目分别记载，共六十八门。本书搜集极广，保存了丰富的明人传记资料，可用来校正实录和《明史》之误。缺点是叙述芜杂，兼有前后牴牾之处，不皆可据。所引之书，凡所载神道碑、墓志铭均注明作者，而所载野史、杂文资料等多未注明出处;有注有不注，不免疏">
<title>国朝献征录_焦竑_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">国朝献征录</span> <br/>
          作者： <span class="inputVal" id="bkauthor">焦竑</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]3570327</span> <br/>
          说明： <span class="inputVal" id="bkdec">一名《献征录》。明焦竑撰。一百二十卷。作者曾参与修纪传体本朝史，此书即依修国史时所搜集的资料，并在其后继续补续编辑而成。所载为明太祖洪武至明世宗嘉靖时期朝野的名人事迹，体例以宗室、戚畹、勋爵、内阁、六卿以下各官分类标目，庶人无官者，以孝子、义人、儒林、艺苑、隐佚、寺人、释道等目分别记载，共六十八门。本书搜集极广，保存了丰富的明人传记资料，可用来校正实录和《明史》之误。缺点是叙述芜杂，兼有前后牴牾之处，不皆可据。所引之书，凡所载神道碑、墓志铭均注明作者，而所载野史、杂文资料等多未注明出处;有注有不注，不免疏略。但仍是一部研究明史的重要史料书。此书清时列为禁书。有明万历刊本;1965年台湾学生书局出版，收入《中国史学丛书》。</span> <br/>
          封面： <span class="inputVal" id="bkimg">Z_5952.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]国朝献征录
[book_author]焦竑
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]3570327
[book_dec]一名《献征录》。明焦竑撰。一百二十卷。作者曾参与修纪传体本朝史，此书即依修国史时所搜集的资料，并在其后继续补续编辑而成。所载为明太祖洪武至明世宗嘉靖时期朝野的名人事迹，体例以宗室、戚畹、勋爵、内阁、六卿以下各官分类标目，庶人无官者，以孝子、义人、儒林、艺苑、隐佚、寺人、释道等目分别记载，共六十八门。本书搜集极广，保存了丰富的明人传记资料，可用来校正实录和《明史》之误。缺点是叙述芜杂，兼有前后牴牾之处，不皆可据。所引之书，凡所载神道碑、墓志铭均注明作者，而所载野史、杂文资料等多未注明出处;有注有不注，不免疏略。但仍是一部研究明史的重要史料书。此书清时列为禁书。有明万历刊本;1965年台湾学生书局出版，收入《中国史学丛书》。
[book_img]Z_5952.jpg


[book_title]目錄
獻徵錄序
卷之一　　宗室一
卷之二　　宗室二
卷之三　　戚畹
卷之四　　駙馬都尉
卷之五　　公一
卷之六　　公二
卷之七　　侯一
卷之八　　侯二
卷之九　　伯一
卷之十　　伯二
卷之十一　　中書省
卷之十二　　內閣一
卷之十三　　內閣二
卷之十四　　內閣三
卷之十五　　內閣四
卷之十六　　內閣五
卷之十七　　內閣六
卷之十八　　詹事府一
卷之十九　　詹事府二
卷之二十　　翰林院一
卷之二十一　　翰林院二
卷之二十二　　翰林院三
卷之二十三　　南京翰林院
卷之二十四　　吏部一
卷之二十五　　吏部二
卷之二十六　　吏部三
卷之二十七　　南京吏部
卷之二十八　　戶部一
卷之二十九　　戶部二
卷之三十　　戶部三
卷之三十一　　南京戶部一
卷之三十二　　南京戶部二
卷之三十三　　禮部一
卷之三十四　　禮部二
卷之三十五　　禮部三
卷之三十六　　南京禮部一
卷之三十七　　南京禮部二
卷之三十八　　兵部一
卷之三十九　　兵部二
卷之四十　　兵部三
卷之四十一　　兵部四
卷之四十二　　南京兵部一
卷之四十三　　南京兵部二
卷之四十四　　刑部一
卷之四十五　　刑部二
卷之四十六　　刑部三
卷之四十七　　刑部四
卷之四十八　　南京刑部一
卷之四十九　　南京刑部二
卷之五十　　工部一
卷之五十一　　工部二
卷之五十二　　南京工部一
卷之五十三　　南京工部二
卷之五十四　　都察院一
卷之五十五　　都察院二
卷之五十六　　都察院三
卷之五十七　　都察院四
卷之五十八　　都察院五
卷之五十九　　都察院六
卷之六十　　都察院七
卷之六十一　　都察院八
卷之六十二　　都察院九
卷之六十三　　都察院十
卷之六十四　　南京都察院
卷之六十五　　道御史
卷之六十六　　南道御史
卷之六十七　　通政司　南京通政司
卷之六十八　　大理寺
卷之六十九　　南京大理寺
卷之七十　　太常寺　南京太常寺
卷之七十一　　光祿寺　南京光祿寺
卷之七十二　　太僕寺　南京太僕寺
卷之七十三　　國子監
卷之七十四　　南京國子監
卷之七十五　　順天府　應天府
卷之七十六　　鴻臚寺　南京鴻臚寺
卷之七十七　　尚寶司　南京尚寶司
卷之七十八　　太醫院
卷之七十九　　欽天監
卷之八十　　六科都給事中　左右給事中　給事中　南京六科給事中
卷之八十一　　中書科中書舍人　行人司司正　行人司行人　都督府斷事　錦衣衞經歷
卷之八十二　　直隷
卷之八十三　　南直隸
卷之八十四　　浙江一
卷之八十五　　浙江二
卷之八十六　　江西一
卷之八十七　　江西二
卷之八十八　　湖廣一
卷之八十九　　湖廣二
卷之九十　　福建一
卷之九十一　　福建二
卷之九十二　　河南一
卷之九十三　　河南二
卷之九十四　　陜西
卷之九十五　　山東一
卷之九十六　　山東二
卷之九十七　　山西
卷之九十八　　四川
卷之九十九　　廣東一
卷之一百　　廣東二
卷之一百一　　廣西
卷之一百二　　雲南
卷之一百三　　貴州　交趾（附）
卷之一百四　　行太僕寺　苑馬寺　鹽運司
卷之一百五　　藩府僚
卷之一百六　　都督府一
卷之一百七　　都督府二
卷之一百八　　都督府三
卷之一百九　　錦衣衛
卷之一百十　　都司
卷之一百十一　　各衞
卷之一百十二　　孝子
卷之一百十三　　義人
卷之一百十四　　儒林
卷之一百十五　　藝苑
卷之一百十六　　隱佚
卷之一百十七　　寺人
卷之一百十八　　釋道
卷之一百十九　　勝國羣雄

[book_title]獻徵錄序
古之良史欲紀一代之事必先儲其林以偫之龍門蘭臺之史毋論家有世業緒而成書所取林于世本國策秦史記與夫中壘父子東觀諸儒之述作何具備也近代若豐城之列卿紀琅琊之弇山別集琬琰錄皆有意憲章博?之地雖未能如海塩之拓徵吾今言為全書然傳諸□林蔚稱祕典若舉一代王侯將相賢士大夫山林瓢衲之□巨細畢收母患堙薆實未有□澹園先生之獻徵錄者先生天授異才幾隣殆庶知通聖統上比素臣自首廷對領史官毅然思有以自舉其軄□毫相視薄而不為誠所謂業傳二正才擅三長者矣會陳文憲公議修　國朝正史與王文肅公共欲以此事顓?先生先生謂盖眾獨賢固辭不可遂與詞臣分紀其事然而先生胷中實具有成書即文憲所建議規畫大氐皆發端于先生者也于是取累朝訓錄方國紀志與家乘野史門分類別採而緝之自禁中之副名山之藏通都大邑之傳畢登于簡一代史林犂然大備茲錄固其一爾當是時使先生從容禁林次苐茟削日月不刊唾手可冀而為時所忌歸臥東山廣內之儲匱而在笥豈不惜哉然先生意不忍忘時為讐校緒成其業多至百二十卷盖其目廣于列卿者什五其人多于琬琰者什七至折衷是非綜校名實闕疑而傳其信斥似而采其真所謂其義則某竊取之先生于此實有獨鑒異乎徒事網羅靡所澄汰愛奇好異冒濫情實者矣學士大夫嚮往此書借觀至于簡渝傳寫為之紙貴乃從友人茅生之請取畀之梓然每類間為梓者有所裁避先生意雖飪之而成書具存異日發其大全固可竢也此錄出而一代之□林政事如指□堂覽□□之為政鑒作者資之為史林如先生自謂者所裨豈其微哉余嘗觀古來作者後先相踵史才實難其人昌黎文起八代之衰至為順宗實錄何濶略也又以避祻守默重為柳州所譏眉山才氣從橫俯視千古友人用史事□之以才非當家遜不敢任退而處于廬陵之後史之難其人也如此當吾世而有先生豈非□事國朝之史有專官無專業自會要輟編木天諸儒不領著作簪茟紀言起居章奏而外未有聞也史之難其書也如此當吾世有先生而為此書又豈非盛事余誠願上一日大關金匱石室徵先生此之緒成立史垂諸萬世執此以往先生得無意乎即不然而詔賜茟札錄副禁中私家所藏褒進為公史如班書故事固東漢以來作者之殊遘也昔劉子玄手著史通掎摘古人不遺餘力至身為史官以作非一人詒書僚長徒抱汗青無日之歎如先生與眾共業退矣而猶思儲一代之史材以信今傳後人之度量相越不亦遠哉天下事何不可為也予□乃益信賢者之有益于人國矣
萬曆丙辰同里晚學頋起元撰
夫自虞夏書誥以來龍門而下涑水而上有一代之人必有一代之事而勒一代之史故史以徵事以徵人夫史非徒侈詞藻誇聞見而已大而國體隱而民瘼賾而世務殽而材品當時治亂□衰得失之林誡覆轍標芳軌于是乎在故曰文武之政□在方冊史之不可以已也　夫士大夫戔之者趣富貴如騖安事詩書即有□倫之姿愛奇矜慱注之高視千古之上迂談六合之外而問以當代行事與人物材品高下代謝之數則舌舉目睬莫能置對闕文殘簡誰與正之故殷夏之禮正於杞宋文獻不足孔子所喟然而嘆也　明興高皇帝闢草昧而經綸□巍蕩之業宇宙一新　列聖踵接顯承同條垂三百年其間綱紀風俗文□將相內外職司之略與夫林間之秀方外之逸簇萬品而雄百代固不在虞夏殷周之下而歷世既久長年晨星最著廣如吾學徵吾實而未詳憲章鴻猷略而不徧豊誠之列卿紀未萃羣流弇州之琬琰錄且多掛漏彼寥俊野老目不窺金匱石室之藏而一方一技之士井底闚觀欲其討□典蒐家乘采稗官樵說林稽故實精鑒裁以勒成一代全史不亦難乎天牗斯文弱侯焦先生獨稟宏才通道略物兼有三長遐覽萬古自首對大廷諸館閣長老舉莫能出其右歲在甲午會陳文憲王文肅兩公深知先生以國朝正史事議請肩荷之先生稽首三讓不能得因請與詞林分曹別數諸詞林有就有否先生殫日夜之力取累朝訓錄及海內碑銘志狀表傳之屬盡錄之下及齊諧小說靡不詮擇自曹分而外並有結撰紀志諸編稍稍就緒我明不朽之業且觀厥成矣而道之喪世王公歸里陳公下世緒業未竟而忌才者至躓先生成東山之高詎不痛乎然先生即歸田若而年不忘其初凡所覩聞僉命掌記時為纘輯自同姓諸侯王傳文臣武臣以及四夷等傳凡百二十餘卷萬有一千餘葉錄名獻徵其蹟談其幽闡其是非辨而折衷嚴所謂國體民瘼世務材品犁然而具　明主所與文武將吏行事之實庶幾無■〈垂夬〉後王法之羣工遵之則太平之略也名山副之金匱藏之則良史之材也不其盛哉嗟乎初使陳□朱謝聖主堅于□重優以元老領袖羣□出入中秘從容歲月敭歷所至聽以書局自隨若治平司馬氏之任令先生淂畢其長用左氏編年法貫串二百餘年之事□兼史遷之紀傳竊取春秋之義豈惟史材竟成全史斯不亦昭代之大業千秋之永鑑乎而柰何其以東山老也嘆乎道之不行而託諸史史之不竟而脩之家韞國寶為家珍發藏山於通邑即後有作者奉為蓍蔡凜若袞鉞無能沒先生素臣之功而使先生抑而就是誰當其咎盖想昔人吐握之風詠緇衣之篇而不能不為之太息也
南儀部郎武林黃汝亨譔并書

[book_title]國朝獻徵錄卷之一
宗室一
◆宗室一
懿文太子傳（鄭曉）
秦王傳
秦愍王
秦簡王
秦定王
汧陽安裕王誠洌
晉王傳
晉莊王鍾鉉
慶成端順王奇湞
西河恭定王奇溯
周王傳
周定王
周憲王有燉
鎮平恭靖王有爌
博平恭裕王安■〈氵戌〉
南陵莊裕王睦楧
鄢陵四輔國將軍同
勑賜崇孝祠碑奉國將軍安河（張時微）
明周藩宗正鎮國中尉西亭公神道碑
楚王傳
楚昭王楨
武岡王顯槐
齊庶人槫
潭王傳
趙王傳
魯王傳
魯藩靖王肇煇
輔國將軍當濆
奉國將軍健根
魯潘輔國將軍毅齋公曁配夫人王氏合葬墓誌銘（于慎行）
蜀王傳
蜀獻王椿
蜀定王友垓
湘王栢
代王桂傳
靈丘端懿王
大明靈丘榮順王墓誌銘（趙敔）
肅王傳
遼王傳
慶王傳
寧庶人傳
寧獻王權
寧靖王奠培
弋陽端惠王拱樻
樂安端簡王拱欏
石城恭靖王奠堵
弋陽奉國將軍多煌
奉國將軍拱枘
奉國將軍拱搖
奉國將軍多煃
奉國將軍多炡
輔國將軍拱概
岷王傳
大明南渭莊順王神道碑（呂調陽）
谷庶人
韓王傳
韓恭王翀■〈火或〉
襄陵莊穆王翀秌
瀋王傳
安王傳
○懿文太子傳（鄭曉）
鄭曉
懿文太子標母　高皇后元乙未九月生於太平陳廸家上爲吳王立爲王世子從宋濂受經吳元年年十三矣　上遣世子及弟謁臨濠墓諭曰世稱商高宗周成王爲守成令主高宗舊勞於外成王早聞無逸之訓皆知小民疾苦故其在位勤儉不敢驕逸兒生長富貴習於宴安今出旁近郡縣遊覽山川經歷田野因道途險易以知鞍馬勤勞觀小民生業以知衣食艱難察民情好惡以知風俗美惡即祖宗所居訪求父老問吾起兵渡江時事識之於心以知吾創業不易又命中書省擇官輔行凡所過郡邑城隍山川之神皆祭以少牢過太平訪廸家賜白金五十兩至泗豪以　上意告祭祖考妣考妣及兄姊墓是冬從上觀郊壇令左右導之農家徧觀其服食器具又指道旁荊楚曰古用此爲朴刑以其能去風雖傷不殺人古人用心仁厚如此兒念之洪武元年正月立爲皇太子帶刀舍人周宗上書乞教太子　上嘉納中書省都督府放元制請以太子爲中書令不許曰兒年未長學未充更事未多宜尊禮師傅習經傳博古通今識達機宜他日軍國務重皆令啟聞何必爲中書令乃選勳德老成舊人動有典則及新進之賢者兼領東宮官於是左丞相善長右丞相達中書平章錄軍國重事遇春兼太子少師少傅少保右都督馮宗異兼右詹事中書平章政事胡廷瑞廖永忠李伯昇兼同知詹事院事中書左右丞趙庸王溥兼副詹事中書參政楊憲傅瓛兼詹事丞同知大都督康茂才張興祖兼左右率府使大都督府副使顧時孫興祖兼同知左右率府事僉大都督府事吳楨耿炳文兼左右率府副使御史大夫愈和兼諭德御史中丞基溢兼贊善大夫治書侍御史文原吉范顯祖兼太子賓客諭之曰朕東宮不別設府僚而以卿等兼領者葢軍旅未息朕若有事於外必太子監國若設府僚卿等在內事當啟聞太子或聽斷不明與卿等意見不合卿等必謂府僚導之嫌隙易生朕所以特置賓客諭德等官輔成太子德性且選名儒爲之賓客昔周公教成王克詰戎兵召公教康王張皇六師此居安慮危不忘武備蓋繼世之君生長富貴泥於安逸不諳軍旅一有緩急罔知所措二公所言不可忘也是年　上命選國子生國琦王璞張傑等十餘人侍讀書禁中琦等入對謹身殿姿狀明秀應對詳雅上喜因謂殿中侍御史安慶儒士郭淵友等曰吾觀諸生於文藝素習矣然與太子處當端其心術養其德性庶不流於浮靡太子之德亦當有助因厚賜之未幾以梁貞王儀爲太子賓客秦鏞盧德明張昌爲太子諭德先是建大本堂取古今圖籍充其中徵四方名儒教太子諸王分番夜直選才俊之士充伴讀□上時時賜宴賦詩商確古今評論文字無虗日命諸儒作鍾山龍蟠賦置酒歡甚又自作時雪賦賜東宮官服令三師賓客諭德朝賀東宮東宮答拜二三年命東宮及王府官編輯經史古人行事可爲鑒戒者訓諭太子諸王四年春製大本堂玉記賜太子十年六月令自今政事並啟太子處分後奏聞因諭曰人君治天下一日萬幾自古創業之君歷涉勤勞達人情周物理故處事咸當守成之君生長富貴若非平昔練達少有不繆者故吾特命爾日臨羣臣聽斷諸司啟事以練習國政惟仁不失於疏暴惟明不惑於邪佞惟勤不溺於安逸惟斷不牽於文法凡此皆心爲權度凡人雖有明敏之資自非歷練臨事率意而行未免有失知悔而改亦巳晚矣吾自有天下以來未嘗暇逸於諸事務惟恐毫髮失當以負上所付託之意戴星而朝夜分而寢爾所親見爾能體而行之天下之福吾無憂矣時令儒臣爲太子講太學衍義二十二年置詹事院上諭吏部侍郎侯庸曰輔導太子必得忠正賢良之士以兵部尚書唐鐸兼詹事二十四年八月勑太子廵撫陝西上意欲都陜西遣太子相宅也既行使諭曰爾自幼至長未嘗遠出今命爾廵行陜西方渡江天道赫然有變雷起東南爾征西北以造化言之雷天威也爾前行雷後從威震之兆也然一旬之間久陰不雨占法主陰謀事爾宜慎舉動節飲食嚴宿衞親君子遠小人務在存心養性施仁布惠以回天意雷之嘉兆未可恃也爾其慎之比還獻陜西圖遂病病中上言經略建都事二十五年四月丙子卒上慟哭命禮官議喪禮戊寅　上御東角門召諭廷臣吾老矣太子不幸命也大哭而退既公除　上不忍禮官請之始鳴鐘鼓朝京耆老上香慟哭　上亦哭諭曰爾念太子意良厚顧農事方興諸父善勤生亟歸勿失時諸未至者諭朕此意八月庚申祔葬孝陵東謚懿文冊曰朕惟先王之典生既有名歿必有謚名所以彰德謚所以表行故行有大小則謚有重輕此古今通義雖在至親不敢廢也爾皇太子標居位二十有五年分理庶政神贊弘多今焉永逝特遵古典從公議賜爾謚曰懿文嗚呼德以名彰行因謚顯公論所在朕何敢私建文元年追尊爲孝康皇帝廟號興宗靖難後復稱懿文皇太子太子元配常氏開平王女太子既立　上念王有大功早卒遂冊其女爲皇太子妃先太子數年卒謚懿敬建文君即位追尊爲孝康皇后靖難復稱懿敬皇太子妃太子繼妃呂氏生建文君妃父本壽州人仕元爲元帥府都事丙午歸附爲中書掾史累官吏禮二部尚書出爲都轉運鹽使終太常卿本無子洪武中卒建文君即位尊妃爲皇太后靖難兵入金川門遣人迓太后太后至　成祖述不得巳起兵之故太后還未入宮宮中火起建文君遜去建文四年七月隨其子敷惠王允熙居太子陵
【 吾學編】
○秦王傳
鄭曉
秦王樉洪武三年年十五受封二十三而之國西安初聘元河南王王保保女弟繼妃寧河王女也王生而岐嶷嚴毅英武　上委以關西兵事得專行賞罰歲秋廵邊大將皆聽節制御軍整肅所過秋毫無犯未嘗妄戮一人二十七年征降西番賜璽書賞賚萬計時露宿山野遘疾尋卒在位二十七年年四十□上命禮部尚書任亨太定喪禮謚愍愍王六子長尚炳二十八年嗣在位十八年卒謚隱次永興簡懿王尚烈保安懷僖王尚煜興平恭簡王尚■〈火府〉永壽懷簡王尚灴安定王尚炌尚炳子志堩永樂十年嗣在位十三年卒謚僖無子庶兄志均永樂二十二年以渭南王進封王請長興侯故宅處諸弟又請選良家女入宮令擇護士家女酬直勿抑勒在位三年卒謚懷妃張氏未婚而寡宣德元年令入宮守王服無子弟志潔宣德三年以富平王進封王四年坐罪辭三護衞在位二十八年卒謚康志堢宜川莊靖王也康王五子長公錫天順二年以秦世子嗣在位二十九年卒王好文睦族知禮謚惠公鍵未封卒公銘臨潼惠簡王嘉靖十七年以孫秉欆嗣王追封秦安王公鏜郃陽惠恭王公鏳汧陽端懿王惠王四子長誠□□化四年以鎮安王嗣在位十一年卒王好書崇儉有禮謚簡誠滄誠河誠淖皆未封簡王無子安王六子誠深嗣臨潼王謚和僖嘉靖十七年以子秉欆嗣王追封秦莊王誠潤誠浩誠澈誠波誠注皆鎮國將軍莊王二子秉欆以嗣臨潼王弘治十三年封王在位二年卒謚昭昭王三子長惟焯正德四年嗣次惟燁次未名王請潼關以西鳳翔以東河堧地曰　皇祖以賜臣先王樉也戶部尚書梁材執議曰陝西外供三鎮內給四王民困巳極視國初生產物力千萬不侔豈得空地更給諸王　上從材言不許王早失父母育於簡王妃廖氏廖妃卒王喪如禮事其生母蕭妃孝謹守臣以王謹身脩行聞遣勑使持幣旌王嘉靖二十年上黃金千兩白金萬兩助建宗廟　上喜加祿歲二百石贈玉帶一
【 吾學編】
二十三年卒謚定無子安王庶一子鎮國將軍誠潤卒追封臨潼王子鎮國將軍秉柎亦卒子奉國將軍惟燫子鎮國中尉懷埢奉　勑主喪理府事埢乞讓父　世宗允其請後禮官謂埢以姪承叔居內奉嬸天序人情無往不順燫以兄繼弟殊有未安遂罷燫歸第尋卒埢二十七年進封嗣贈曾祖恭王祖順王父端王四十五年卒子敬□封隆德王隆慶三年嗣萬曆四年卒謚□
【 承休王子寅枝繩蟄篇】
○秦愍王
諱樉乃　太祖高皇帝嫡第二子洪武三年始封爲　秦王洪武十一年四月十一日之國陝西洪武二十八年薨謚曰愍　王嚴毅英武　高皇帝命以關西軍事得專刑賞歲時躬廵邊塞自大將軍以降皆屬節制有軍功者先擬拜封然後以聞御軍嚴甚所過秋毫無敢犯然未嘗妄戮一人故戎狄威畏軍兵倚以爲重洪武二十七年西藩負固弗庭王奉　命征之多所擒獲番首窮迫率其眾詣仗下降遂受約束朝貢至於今不絕當出兵時多露宿山野因遘瘴癘力疾破賊而還捷聞　璽書嘉獎賞賚以億萬計越明年薨
○秦簡王
諱誠泳乃　惠王庶第一子弘治元年襲封弘治十一年薨謚曰簡　王少即知檢長自矜持非法不服非禮不蹈言雖小必踐行雖小必謹聲色歌舞貨利畋獵澹然無所好刑于之化洽於賢妃恭敬惠慈以仁逮下宗室之化自郡王而下至於將軍中尉不問尊卑族屬皆循矩蹈彟不敢以非義聞於其側蒞廟社祀事必恪接臣僚有禮御下甚寬人有小過務爲包含觸法抵禁付之有司不輕有假貸自奉儉素居常布衣蔬食有患孤苦施予無吝秦川數百里多　欽賜府地軍民佃以爲業天時小歉輒減租稅之半或盡蠲之喜接文儒士夫話談竟日亹亹忘勞凡異端曲士攜術以干者卒無所售喜讀書凡六經子史百家無不徧閱一目悉記善作詩每遇花辰燈夕請藩臬及關中縉紳宴飲賡和有經進小鳴稿行於世長安有魯齋書院久廢弘治丙辰提學邃菴楊公欲復之故址半爲民居王聞乃易隙地一區建正學書院既成爲文記之又於府西建立小學凡軍校子弟之秀者命文臣教之嘗自課試有益者送有司考入庠由是科不乏人
王府護衞子弟得入黌宮自秦簡王始
【 朱謀■〈土韋〉藩獻志】
○秦定王
諱惟焯乃　昭王庶第一子正德四年襲封嘉靖二十三年薨謚曰定王少失怙依　祖母　簡王妃廖氏撫育成立王性淳篤不尚浮華服膳恒儉素□□布嘗言君恩莫報每詰旦焚香望　闕祝曰壽與□齊永爲萬邦主鞠躬舞蹈若對　天顏事　祖母廖氏盡色養晨昏定省必恭謹事無大小請命後行節朔禮宴縉紳儀度閒雅不輕言笑諸縉紳敬之生平循理樂善稽古右文先是關中故無史記王乃求善本刊之成趣軒中俾學士家便觀焉即東平何讓侍衞子弟遴其俊秀者乃設學陶育之故人才奮起不乏科第優恤軍校耆幼者蠲其賦周人之急助人之喪惟恐不及大旱王齋沐禱於神甘霖即霈越歲再不雨禱輒應其積誠動神如此王有玉縧鉤素佩而珍愛者侍從誤墜地而毀眾侍驚怖王曰數也竟不改容亦不言侍從過嘉靖十九年廵撫都御史趙廷瑞廵按御史張光祖遵　詔上其行奉　世宗肅皇帝勑諭旌之仍命有司建坊牌於靈星門扁曰忠孝尚義賢德著聞
○汧陽安裕王誠洌
汧陽安裕王誠洌秦康王諸孫也事父端懿王暨繼母以孝聞視寢問安晨夕不怠弘治乙卯端懿遘疾甚王衣不解帶食不變味湯藥必親嘗而後進之每夜稽首北辰乞以身代端懿薨王枕塊寢苫盡斷酒肉雖醯醬鹽酪不入口將葬霖雨王禱之而霽葬巳霖復大作明年墓上嘉禾生一本雙穗嘉爲二實共蒂所植墓樹挺秀不萎慈烏異鳥環集其間王竟喪衰麻不去身獨處齋室以毋馬妃早薨不逮巳養追服蔬食者復三年弘治辛酉冬雪中萱草有華人咸謂孝感所致王爲長子時娶夫人王氏先卒遂不再娶秦定王以王孝行　上聞弘治十五年　賜勑嘉獎
○晉王傳
晉王棡年十三受封又七年之國太原巳而得罪廢懿文太子調護得還洪武三十年卒謚恭世子濟熺嗣靖難後封濟熺弟濟熿平陽王濟炫慶成王濟熺子美圭封晉世子濟熿狠戾失愛憾其父并憾濟熺不為解嗾慶成諸王日訴濟熺過於朝又誘府中官校誣濟熺罪竟奪熺爵并廢美圭爲庶人守恭王園濟熿遂得嗣王益驕橫百方幽苦濟熺父子恭王有老媼不能平走訴　文皇立召獄中晉府承奉左徵問之盡知濟熿搆濟熺狀即釋徵馳驛召濟熺父子時濟熺囚空室巳十年左徵者濟熿嘗言其佐濟熺爲逆逮治京師府中言徵久死矣徵至一府大驚徵入空室解濟熺縲紲相抱持大慟濟熿自是怨望出悖語濟熺父子見　上行在所濟熺病憊甚　上見之惻然不直濟熿遂封美圭爲平陽王俾奉父居平陽恭王故有田在連伯灘　文皇與美圭矣濟熿奪不與圭聞上　仁宗再三諭濟熿還美圭不從美圭言連伯灘地隷平陽不隷太原因及曩誣搆事　仁宗遣人視灘果隷平陽又書諭濟熿美圭父子國□累年詩曰春令在原兄弟急難每用吟咏感念無巳緬惟賢弟同吾此心又書諭美圭朕諭晉王讓汝田兄弟叔姪本同一氣姪事叔益恭愛久當憐汝濟熿得書又聞　朝廷賜濟熺王冠服遂廣致妖巫府中造呪咀事　仁宗崩又不服喪　宣宗即位憐濟熺父子時時問勞濟熿呪咀事益露踪跡自度罪不可解人結高煦謀不軌日夜造兵器寧化王濟煥告變　上曰勿洩擒高煦又得濟熿與交通書　上又曰勿洩濟熿固自知益反側不安其所遣詣高煦人又走　京師首內使劉信又奏濟熿擅取屯糧十餘萬石給護軍欲反應高煦并呪咀寧化王又言濟熿毒弒其母濟熿始懼辭王爵及護衞不聽遺書及勑符召濟熿至示以諸所發奸逆狀濟熿伏地頓首言臣罪萬死　上書諭諸王去歲高煦反罪人既得奸黨人皆言趙晉二王實與謀予未忍信今晉府人累上告變徐察之有驗不誣趙王自知事不可掩巳辭護衞濟熿得罪　宗社不敢以私親廢大義謹遵　祖訓免爲庶人屏之鳳陽誅其同謀及妖巫數人恭王妃在晉府者令美圭迎平陽奉養復濟熺晉王卒謚定美圭正統初嗣王卒謚憲子鍾鉉嗣卒謚莊奇源世子未嗣卒以孫嗣王贈晉靖王靖王子表榮世孫未嗣王卒以子嗣王贈晉懷王懷王知烊以世曾孫嗣卒謚端姪新■〈土典〉以新化王庶長子嗣王新化王者晉靖王次子表槏也謚恭裕恭裕王子端和王知■〈火節〉端和王二子新■〈土典〉新墧端和王卒晉王請端和王庶長子新■〈土典〉嗣新化王未封而晉王卒無子晉靖王庶子榮澤王表檈與新化諸王皆晉王叔兄弟也曰嗣王者非新■〈土典〉即新墧然皆幼攝府事則我長晉王妃王氏曰晉王無後次及新化王新化王父子卒有孫新■〈土典〉在也即召入府拜几筵為後行喪榮澤王忿我叔父行顧不得王新■〈土典〉端和王長子長子不得爲人後新■〈土典〉宜嗣新化王新墧嗣晉王禮也疏下禮部議新■〈土典〉宜嗣晉王俟服闋請封又言制親王絕郡王以序繼親王爵其郡王不得復請繼封次子止封鎮國將軍新■〈土典〉得嗣晉王贈父晉康王
【 吾學編】
王年老有疾無子萬曆二年請以鎮國將軍新墧子輔國將軍慎鏡爲嗣　上允入府侍湯藥
【 承休王長子寅枝繩蟄錄】
○晉莊王鍾鉉
晉莊王鍾鉉憲王之子　高皇帝曾孫也正統七年以榆社王進封弘治十五年薨在位六十一年壽七十五王好博古喜法書嘗以絳帖歲久斷脫令世□奇源采舊所藏古今名人墨跡摹刻以傳□寶賢□集古法帖弘治九年表上之　孝宗賜勑嘉獎世子世孫皆先卒世曾孫如烊嗣位是爲端王端王亦好文雅嘗校漢文選唐文粹宋文鑑暨　世宗御製敬一箴雕梓進　覽嘉靖八年上之賜勑勉以經學事嫡母郝妃生母彭氏夫人以孝謹聞母妃薨號慟幾絕執喪盡禮有素芝產寢宮中白鷗盤王所止撫臣上其事　賜勑獎諭
○慶成端順王奇湞
慶成端順王奇湞晉恭王玄孫也弘治十二年襲爵正德中以賢孝聞　賜勑褒獎嘉靖十一年薨子表欒嗣爵是爲恭裕王王樸茂寡言篤於孝友好文謹度譽動國中嘉靖三十年冬王壽八十撫臣王崇上疏乞旌表詔賜書嘉獎賚以金幣尚書王瓊嘉靖初上言慶成王生子七十人吳郡王世貞著　皇明盛事述稱慶成王生百子長封王餘九十九人並鎮國將軍每會紫玊盈坐至不能相識而人皆隆準極異事也考其世葢端順王云
○西河恭定王奇溯
西河恭定王奇溯晉定王之曾孫也父順簡王方王歲稍稍長問父所在不得即知痛哭刻旃檀爲順簡像祀之母葉夫人嘗病渴中王稽顙禱天俄有甘泉自地涌出夫人飲泉病良巳母卒哀毀骨立官墀古栢忽生奇花兩頭異香襲人嘉靖三十六年壽七十有六薨子表相嗣爵亦以孝聞
【 俱藩獻志】
輔國將軍奇添慶成靖恭王之孫也娶夫人王氏而添早卒夫人奉姑毓子備嘗勞瘁孀居六十餘年逮見孫曾四世嘉靖三十九年五月山西撫按疏其節孝乞賜旌表從之時年八十矣恭人賀氏慶成鎮國中尉知■〈火恚〉配也嘉靖三十七年春知■〈火恚〉病甚恭人極意侍左右知不可起欲先死以殉雉經焉侍兒救而止尋取澒一勺咽之左右復救奪恭人曰澒毒人臟前無可救理即可救亦復尋死遂閉口絕食飲竟與其夫同時卒慶成王表欒以聞請賜旌表禮官按典或無旌命婦例　世宗皇帝嘉其節特許旌之謚曰貞烈恭人
○周王傳
周王橚秦晉二王皆　高皇后子周王育於孫貴妃妃卒服以慈母斬衰三年主喪事洪武三年封吳王國錢塘工部尚書張允請建諸王府　上曰吳府且勿建七年置杭護衞　上以浙江財賦地不可封王罷護衞十一年改封周王國開封府即宋故宮爲府二十二年王棄其國來鳳陽遷之雲南未行還原國建文中人告王反建文君命曹國公即訊景隆大索金寶王不能應坐王反王至京竄雲南諸子並別流放巳而召還南京靖難兵入金川門王與齊王見　成祖且拜且哭因並轡行登樓相慰又哭遂得復封王加祿五千石以開封圯於河改建印洛陽巳而又還開封封其長子有燉爲周世子有勳汝南王有烜順陽王有爝祥符王有熺新安王有光永寧王有煽汝陽王有爌鎮平王有炥宜陽王永樂二年來朝獻騶虞八年請祀　太祖國中　上書諭支子不得祭　太祖王國祖始封之君不許巳而數有過　上輒赦不問有告王反者遣都御史王彰諭意王大懼上還護衞　仁宗即位加祿五千石通前二萬石卒謚定子有焞嗣宣德元年王請□　闕謝諸弟封不許止弟汝南王有勳數誣王　上爲書諭王先是有勳與有熹素惡有爝爲與趙王書刻祥符王印記封識置彰德城外道傍都指揮王友得書聞上　宣宗疑有離間逮友訊無迹召有爝至曰必有勳也爲此書者又召有勳訊服詞連有熹有勳志行故不臧少與高煦善建文中嘗告父定王反定王竟囚繫除國靖難後始釋遂乞誅有勳　上遣有勳去雲南居大理後定王老始歸河南有熹喜生食人腦肝膽薄暮每伺人過門輒誘入殺而食之以故其邸前日未晡即斷行迹　宣宗惡有勳有熹免爲庶人留有熹居京師巳復爵有燉卒謚憲弟祥符王有爝嗣景泰三年卒謚簡子世子子垕嗣卒謚靖無子弟通許王子埅嗣卒謚懿子同鑣嗣卒謚惠子安■〈氵橫〉世子卒以子睦■〈木審〉嗣贈周悼王睦■〈木審〉卒謚恭世子勤熄未嗣卒世孫朝堈迎　駕加祿歲三百石贈金幣嘉靖十八年嗣王二十一年廵撫魏有本上言河南諸宗人缺祿米三百萬石諸將軍安淄等五百人譁椎行臺門凌逼撫臣安淄坐革爲庶人二十一年王及宗人獻白金六千兩助修　太廟賜玉帶一圍衣一稱
【 吾學編】
三十年卒謚莊子鋌嗣四十二年生嫡子肅溙隆慶六年封世子
【 藩獻志】
○周定王
周定王諱橚　高皇帝第五子始封吳王洪武十一年改封周王國開封建文中以猜忌大藩竄王雲南　成祖靖難得復爵永樂二年獻頌九章及佾舞王與　文皇帝同母　高皇后特見友愛歲時問遺不絕嘗以汴梁患河水□□□營宮洛陽永樂三年王上書言汴梁水去隄防稍固第乞修舊宮以居免勞民力　上善之遂罷洛陽役六年王遣儀賓春進野蠶繭永樂十四年上疏辭所賜在城稅課十九年春以奄三告王不軌召至京師王遂奏納三護衞而還洪熙元年薨王嘗以國土夷曠庶草蕃廡多可佐饑饉乃購諸田夫野老得甲坼勾萌之物四百餘種植圃中躬自辨別察其滋長成熟繪圖而注疏之作救荒本草四卷博物者資焉王之子十有五人皆襲珪組受茅祚今周藩眾爵五千有奇視他邦獨盛論者以爲定王宅心仁惠功造本草有以昌其後葉耳世子有燉嗣立是爲憲王
○周憲王有燉
周憲王恭謹好文辭兼工書畫著誠齋錄樂府傳奇若干卷又集古名蹟十卷手自摹臨勒石名東書堂集古法帖遒麗可觀所製樂府新聲大梁人至今歌舞之正統四年薨無子妃鞏氏暨牛戴韓歐陳李六夫人同日自經以殉　詔謚妃貞烈六夫人貞順附葬憲園弟有爝以祥符王進封爲簡王
○鎮平恭靖王有爌
鎮平恭靖王有爌周定王第八子也母周夫人建文庚辰八月生王於雲南蒙化　文皇帝即位復定王封王方數歲封鎮平王稍長嗜學工吟咏兼通書畫凡騎射鞠蹙諸伎藝靡所不習嘗讀中庸默有悟解作道統論幾萬言又采歷代公族賢者自夏五子迄金元百餘人作賢王傳若干卷著德善齋詩集菊圖譜壽七十三薨子榮莊王子堠嗣
○博平恭裕王安■〈氵戌〉
博平恭裕王安■〈氵戌〉周惠王第十三子惠王之子二十五人而恭裕獨以文雅得譽嘗修東書堂法帖輯貽後錄養正錄錦囊詩對讀書勤於治生田園僮奴車馬甚具以故遊豪貴致賓客縉紳載筆之士自遠慕義鮮不日造其門王傾巳延納之其時次第名德者必首曰博平博平云
○南陵莊裕王睦楧
南陵莊裕王睦楧周悼王第九子也好文雅敏達有識嘉靖四十一年冬御史林潤上書言天下財賦歲供京師米計四百萬石而各藩祿至八百五十三萬石山西河南存留米二百三十六萬三千石而宗室祿米至五百四萬石即無災傷蠲免歲輸亦不足以供宗祿之半年復一年愈加蕃衍勢窮弊極將何以足支請令廷臣公議觀勢會通以垂萬世之利事下諸王計議明年冬王條上七議請立宗學以崇德教設選科以省祿費嚴保勘以杜冒濫革冗職以除素餐戒奔競以息饕貪准拜掃以廣孝思立憂制以省祿費　詔下廷臣參酌之其後諸藩遂稍稍陳說利病尚書李春芳集而上焉乃頒宗藩條例王薨無子爵除
○鄢陵四輔國將軍同
四輔國將軍同鄢陵　安僖王孫也　安僖王四子四曰某封鎮國將軍鎮國亦四子四者四輔國十歲以例封祿歲八百石貴矣然純慎不以地高人而好詩書樂與衣冠徒遊嘗讀前史覽功名之會輒撫卷慨然而歎曰嗟誠使某備一官更生普鼎敢多吾□又見豪貴人千金飾狗馬衣裘聚名姝罔費惜及義施顧一錢忍弗能與則又歎曰雙火一膏兩斤獨木是速滅之道耳且貧富命也孰有義而損者邪於是婚喪弗舉者輔國見之輒與鵞酒或棺人曰輔國壽揆厥心行永之占也居無何輔國病殂矣年四十一耳於是豪貴人反以輔國爲口實相語匪火自焚匪斤自椔
【 俱藩獻志】
○勑賜崇孝祠碑奉國將軍安河（張時微）
張時微
國朝以孝冶天下風行方域烝烝乎又哉于時肺附之藩罔不灑濯以承休德而奉國崑崙公則尤黯黯篤詣云此非獨茞芷之薰也要亦性靈淑懿有以本之者焉公諱安河字應清　高皇帝六世孫而周定王之裔也定王生鎮平恭靖王恭靖王生鎮國將軍子圿子圿生輔國將軍同轄娶夫人賈氏而公則其長嫡也方生適新作之門輔國筮之曰高門有亢龍曜其祥翼翼將將其令其昌斯殆不噓而光者乎睟而示之百物目屬者頃之左執易右秉豆諸麗好無以易也即嬰時不戲狎稍長受書於外傅即記即解旁通子史百家言曰吾以代狗馬毬博之娛耳賈夫人素多病病則左右日夜侍衣不弛帶目不交睫至嘗溷以驗差否不愈則刲股和糜以進凡若此蓋不可殫而述也比卒痛毀骨立蔬食水飲者終三年不一履於燕室時輔國倦勤勑斷家事惟讀書驩賓客自喜而公養志無方購圖史作園亭延四方之遊日夕燕嬉以爲快巳而輔國病風展轉床褥公侍之一如侍賈夫人勞悴百至矣既差而興有烏數千翔繞於庭久之不去人謂孝所感也於時宗屬白其事於周王轉疏以聞撫按官相繼上書闕下　蕭皇帝嘉之遣行人齎璽書旌焉嘉靖辛酉公乃不祿周王奏曰伏見奉國將軍安河性資醇謹孝友夙成以居喪則類乎羔柴以養志則合於曾子諸凡懿誠語在臣等奏旌孝行疏中今各郡府宗室儀賓暨內外輔導官合詞具啟乞轉奏立祠表揚及據伊男鎮國中尉睦■〈木挈〉啟稱故父平生慎約纖芥不敢瀆官擾民儻徼天之靈蒙聖慈俞允俾■〈木挈〉得自建祠上以對揚昭代之彝典下以不拂先人之夙心則先人死且不朽■〈木挈〉亦死不朽各啟至臣臣目擊盛美何敢蔽賢輒冒昧以聞皇帝若曰嘻休哉宗賢篤厲至行亢人道之紀匪祿爵是勸惟德攸勸余一人丕用嘉悅其允王所請賜祠額曰崇孝命既下睦■〈木挈〉乃相土景卜鳩工蕆事而其地適包孝肅于肅愍二祠之中德隣不孤蓋若天所授云祠爲勑諭亭若干楹碑亭若干楹堂若干楹門若干楹若廚庫齋湢之所畢具稱備矣中尉君乃不遠數千里徵文於余余不佞嘗讀歷代諸侯王傳而有感焉若河間東平之風卓乎不可尚矣自餘或以驕縱殺身或以奢淫殄世其始意蓋謂社狐之不可灌屋鼷之不可薰耳至一犯吏議有司得埶文法相責訊不必郅都之爲中尉而禍始酷也若中山靖王勝之奏對至今讀之猶爲酸鼻焉今奉國崑崙公無所勸而爲善無所創而不爲不善諸細小不論乃其惇百行之首作範侯服受一人之褒天章屢頒宣茂實而流景譽豈其微哉公子六人長即西亭君睦■〈木挈〉次睦宲睦■〈言休〉睦採睦樹睦■〈秝木〉俱封鎮國中尉咸世厥德而睦■〈木挈〉尤以經術行誼推於縉紳公之卒也盡以先業讓諸父昆弟而睦■〈木挈〉亦以父業讓諸毋弟繩武象賢蓋古今所罕儷云詩曰孝子不匱永錫爾類其崑崙公之謂乎又曰教誨爾子式穀似之其西亭君之謂乎
○明周藩宗正鎮國中尉西亭公神道碑
張一桂
萬曆丙戌秋七月戊午宗正西亭公以疾卒於邸第年七十矣其門下士鎮國中尉睦■〈千木〉等走兩臺頌公功德者五百人督撫衷公直指徐公疏聞於　朝請祭葬賜謚爲宗盟勸　天子震悼下宗伯議如兩臺言　制若曰睦■〈木挈〉學行素優其加祭給水衡金錢共葬事蓋異數也語稱得全全昌公庶幾無憾者而縉紳大夫若士民猶環顧咨嗟而歎曰天胡不愸遺令公百歲也則又曰疇復有閎覽博物蜚聲蓺苑如公者乎公妊十四月而生有貴徵少端頴朗詣李公獻吉一見大奇之曰此飛兔也老夫且瞠乎絕塵矣稍長學無所不闚劌意古作者與閩王道思越陳約之結社講蓺甚驩所結撰出無踁而走縣宇執牛耳詞壇者五十年如一日也則又曰疇復有闡明經術羽翼聖爲如公者乎公初工制義巳歎曰揚雄非醇儒也猶恥繡鞶帨爲名高乃覃精於經學當是時衞君聘名能易和太芳名能書周伯昌名能詩周涿之名能春秋許守謙名能禮此數先生者皆河洛間宿儒也公先後從之遊蓋年二十通五經而尤邃於易春秋其學不顓守師說聚漢以來諸傳注日夜繙究務求不詭於聖人謂春秋非獨爲攘夷復讐立案也乃自爲傳以明筆削之旨易初主王弼後復取鄭玄謂鄭學莫備於唐李鼎祚因刻其集解以傳高陵呂仲木仲梁與公講易東陂上驚曰子輔嗣流也新鄭高公問易之大義云何公以退對高公怳然有間曰四聖之精蘊備是矣其爲名碩所推許如此則又曰疇復有肫肫孝友內行修潔如公者乎公幼有至性事父崑崙公晨昏不離側疾則嘗便籲天蘄代者數矣喪三年居於外有弟五皆從公受經先世產盡推遺之立祭田於白■〈土答〉原歲時伏臘必合族祀先祠下退燕於寢以爲常即諸儒習禮家亦自謂弗及也則又曰疇復有馴行好修蟬蛻塵埃之表如公者乎梁緣信陵遺風諸王孫不養雞而鬬則從毛薛把臂爲豪舉耳公生貴年十五封鎮國中尉受世祿顧皭然不滓被服如儒生海內藏書家推江都葛氏章丘李氏公盡購得之起萬卷堂日諷誦其中居恒以道德爲膏梁以禮蓺爲園圃一切芬華聲色之好視猶土苴也則又曰疇復有裹韞經濟明習當世務如公者乎嘉靖中大盜陷歸德掠諸邑兩河震恐中丞衡水楊公訪於公公借著圖方略調兵食巳次第條上數事楊公從其策賊遂平復懼株連者眾請楊公母以大逆聞又從之所全活者幾萬人楊公悉公才可大用援　祖訓薦於朝格不報中丞章公將改黃河偕公行視其可否公徐曰河鑿而南且入泗得無爲　皇陵虞丁章公愕而止未幾河决將灌大梁章公督塞終日水益急公載緡錢牛酒往勞之因說以及水所未囓闕地樹木揵土石築焉河立塞其他諸公過而抵掌促膝所裨益者固更僕未易詳矣則又曰疇復有■〈身訇〉■〈身訇〉自牧折節賢士大夫如公者乎公名益重遊道益廣座客常滿客擔簦造門率館穀之馮軾結靷過梁者必傾蓋造公其或未至亦千里定交竿牘問訊無虗日若歷下李于鱗吳郡王元美蜀張肖甫楚吳明卿越徐子與汝南張助甫皆操風雅權睥睨一世而皆與公稱莫逆相引重云則又曰疇復有循循善誘篤老不倦如公者乎初宗學建　詔博求可爲宗人師表者中外咸推轂公遂拜宗正之　命蓋又六年宗學成而公始視事念身爲大藩祭酒感奮圖報稱布功令嚴科條擇諸生秀敏者占一蓺講授以時於是絃誦之聲徹於朱戶齗齗如也癸未夏宗祿之議起公議不合遂引疾乞休　上以篤行博聞褒雷之不允丙戌再疏申前請復勉留不允公益感奮圖所爲報稱者而疾作矣病中猶彊起著周乘訓勑門弟子如平時豈所謂任重道遠斃而後巳者歟巳復咨嗟歎曰天胡不愸遺令公百歲也蓋公既寡嗜欲而又善養生家言丹顏黃髮人方望之如魯靈光巋然常存何論百歲也而今巳矣則豈惟縉紳大夫士民哉蓋天下共惜之公所著經學有五經稽疑授經圖雜著則陂上集中州人物志忠臣烈女傳　大明帝系周國世系遜國紀纂中州文獻志訓林河南通志周乘開封郡志共若干卷行於世卒之再踰年戊子爲嗣勤羹卜以十一月十一日葬公白■〈土答〉之原業巳乞衷公銘諸墓而屬余以隊道之石曰先志也余既感公高誼而重爲嗣請不可以譾譾辭按狀公字灌甫學者稱西亭先生晚築精舍城東陂上又自號東陂居士即與呂仲木講易處也父奉國將軍豫齋公同鎋輔國父曰鎮國將軍子圿鎮國父曰　鎮平恭靖王恭靖王者　高皇帝孫　周定王少子也蓋以文行嬗其家者數世而大昌於公配恭人梁氏蘇氏俱先公卒繼李氏丈夫子一即勤羹封輔國中尉有父風蘇恭人出娶李氏封宜人女子二長適金吾指揮袁學端蚤卒次殤孫男子一朝走爲疾未聘孫女子一許字劉耀祖　明興周宗最盛翩翩多文藻若倡明經術者自公始稽古禮文二百年而有宗學膺其任者亦自公始乃譚者率謂公今之劉向較其用不用以爲恨夫向誠用矣顧其言枘鑿不相入卒弗獲如公之爲宗正而坎壈竟其身公則乘時受任舉生平所醞籍者究宣之而始終恩禮爲極備向用而不能行其言公不用而能行其學人或知向用之爲不用而未知公不用之爲用也寧以此易彼哉第易名之典羣情若欿然望於太常者夫謚法不有道德博聞勤學好問爲文者乎又不有純行不爽一德不懈爲定爲簡者乎竊觀　天子所褒嘉公者非一不曰篤行博聞則曰學行素優在公爲不用之用在　天子爲不謚之謚華袞一言不朽千載矣公即弗百歲何歎也系以銘曰　大明中天泱泱嵩河爲周賜履爰有鎮平世德作求奕葉濟美公乎嶽降姱節樹惇學探宛委載道者經異說棼如經殘教弛公折其衷譬彼登岱羣山峛崺　帝選於眾詢謀僉同以教冑子若金作冶若器作型譽髦多士多士伊何習易奇衺文羞骫骳狂瀾東奔誰其挽之繄公是恃公曰老矣乞臣之身知足知止　帝曰休哉汝予宗老汝其彊起偶罹霜露何恙不瘳忽焉脫躧輟相罷春人苟可贖百身其以公澤在後公學在經公行在史誰能長生死而不朽是謂不死溫明賻襚題湊黃腸哀榮終始佳城鬱鬱我碑其豐詔千萬祀
○楚王傳
楚王楨母胡充妃甲辰年生生七年而封國武昌永樂元年世子孟烷市人河南諭世子世子來朝請葺府邸諭俟有年三年王出鐵牌開武昌城門都司聞　上不許卒謚昭孟烷嗣宣德元年發楚魯二王護兵各千人征安南王請湖廣都司給護兵器五年有告王者乞減護衞三之二王宮火焚譜系符勑更給之卒謚莊季塊嗣卒謚康弟季埱嗣卒謚憲子均鈋嗣卒謚靖子榮■〈氵戒〉正德七年嗣在位二十三年卒謚端子顯榕嘉靖元年以長樂王封世子十四年嗣
【 吾學編】
世宗南幸王至承天朝諭王曰朕有事顯陵煩王來朝感悅至意二十四年世子英燿弒之在位十年壽四十謚愍英燿伏誅先是端王妃無出次妃生愍宮人田氏生次子顯槐愍妃吳氏都指揮鑑女二年生燿燿封世子配陳氏讀書居緝熙堂槐封武岡王愍宮人方三兒有殊色燿悅之用樊鸞陶元兒吳么兒通知內使張鑑門婆姚氏誘至緝熙堂蒸焉留不返母吳覘知之言愍愍怒將陶元兒吳么兒杖殺之幽三兒姚氏北院既而獲樊鸞杖四十幽馬廄燿懼而生怨二十三年五月五日愍於墩子湖召諸宗觀競渡有妓宋么兒燿又悅之引入別亭與飲他日吳鑑病吳妃偕燿往視有劉金者爲嘗不悅於愍聞燿當出先期匿么兒於舍邀燿燿至鑑所以他事行至金舍與么兒爲樂居無幾遂取么兒入緝熙愍知之欲繩金金日益憂恐燿忿甚遂起逆謀與徐景榮會金等歃血爲盟約次年上元觀燈舉事正月十八日燿遂設宴請愍愍猶期迎喜神然後往時顯槐未出閣隨愍至燿所燿飲槐於夾室餉愍左右朱恩周廷瑞等五人於雪洞密鎖諸所通往來之門而所進用鴆愍不省率云不佳猶命呼書院廚子王喜保來呼人方出燿舉號砲張貴劉金督田堯周瘦兒等撤愍座後皋比罘罳擁出謝六兒以銅爲擊愍腦田堯曹景昂李林官保周瘦兒曹良輔夏臘兒等齊力亂打須臾而斃夏廷鳳等大聲呼變朱恩等驚起急來槐亦來孫保兒等復以杖擊槐傷左脇彭漢扶槐奔貴全堂避之朱恩等掇門而出登山號召將諸宮門謹閉卻從廣智門縋城而下走報撫按是夜燿更愍衣冠扛入正官母吳哭謂燿曰哥哥喫穿不少如何幹這等事燿同非子所爲奴儕輩勾當耳旦日殮畢出方三兒樊鸞等取入宮又次日令長史孫立承奉張慶王憲等以中風報仍逼崇陽等王保奏時撫按業□聞矣　上遣府部堂上官會同撫按審勘　勑□□王攝理府事逮燿至京刑部會文武大小官員覆勘明白　欽依將燿焚棄身屍徐景榮等凌遲孫立王憲等棄市顯休等革祿三分英炊顯槐降　勑獎慰各賜銀五十兩彩幣四表裏庶三子英■〈火僉〉二十年王氏生三十年嗣隆慶五年薨在位二十一年壽三十一謚恭葬　　　妃李氏庶一子華　五年胡氏生
【 繩蟄篇】
○楚昭王楨
楚昭王楨楨　高皇帝第六子也天資英睿有謀略洪武九年冬之國武昌數奉　命督師討平大庸靖州上黃諸蠻夷又討雲南阿魯禿禽之　太祖嘉悅洪武二十二年肇啟宗人府　命王署右宗人事巳復征西番討道州全州桂陽諸叛虜平盧溪黔陽諸洞蠻夷皆有功洪武三十年同湘王征古州　上賜勑曰近蠻夷倡亂爾能與民同憂率護衞軍馬□征之豈不稱賢王哉人尊居王位安享富貴凡宮室衣服輿馬皆民力所供若能奮威武除民□由□鬼神皆將助順之矣永樂八年冬王朝於京師　文皇帝以楚國無事上下相安嘉王賢能　賜優詔勞之并賚其從官鈔人百錠文綺二襲十四年冬王復入朝賜予甚厚明年冬王獻馬二千匹　詔受其百永樂二十二年薨
○武岡王顯槐
武岡王顯槐楚端王第三子也端王世子顯榕是爲愍王嘉靖二十四年春英燿謀弒愍王於其第飲武岡王別室中中飲變作從官朱恩大呼王亦奔往救被鏦傷臂愍王薨英燿伏誅　詔書勞王賜白金三斤彩幣玄黃四襲嘉靖四十三年八月王上書條議藩政請設宗學擇立宗正宗表督課親郡王以下子弟十歲入學月餼之米一石三載督學使者考績陟其中程式者全祿之五試而不中課則黜之槩給以本祿三之二終身其庶人曁妻女月餼六石庶女勿復加恩絕郡與罪廢者勿令濫留轉尋儀賓工價請一切停給免令謝恩京師廷臣集多采用其意王有文集若干卷今梓行
【 俱藩獻志】
○齊庶人槫
齊庶人槫洪武三年封青州府十五年　上令出獵開平且備胡二十四年春　勑再出開平時潁國公傅友德總兵諭勿相參奏凱勿矜功八月秋高水冷回京建文時有告變者召至京廢爲庶人時周王巳削爵與槫皆繫禁靖難兵至急遣兵諭二王二王不知靖難兵也大怖伏地哭巳知之乃大喜曰吾屬幸不死矣永樂改元復封又封其子賢烶爲樂安王賢焌長山王賢烷平原王槫之國驕縱　上輒書諭戒來朝又面諭槫曰無忘患難時槫益自疑陰蓄亡命養刺客僭帝號爲呪詛輒用護衞兵守青州府城北門自廣智門外接園苑築墻截往來守吏不得登城夜巡李拱曾名深等上變告槫匿其人滅口三年　賜書索珙諭槫改過是月周王橚上書悔罪　上封橚書示槫明年來朝面謝廷臣劾槫罪請論如法槫厲聲曰奸臣喋喋無乃効建文時殺我會須盡斫此輩　上聞之益怒留槫京邸奪其護衞指揮柴直等伏誅罷遣罪斥府諸寮盡出王繫囚及所造不法械器羣臣又請罪教授葉垣等　上曰齊王凶悖縱爲性習使然朕與王君臣兄弟出之囹圄寵以祿□□□渥洽誠心溫詞開諭至六七不悛教授輩奈王何况垣等皆先自歸發其事可勿論槫留京益有怨言乃召其子至京父子並奪爵妃吳氏先卒葬青州宣德三年福建妄男子樓濂詭稱七府小齊王建陽人製王冠服謀不軌縣發其事械至京誅數百人槫及賢烶三子暴卒景泰五年五月勑南京守備參贊齊庶人谷庶人安置廬州者移置南京慎防之時齊庶人賢爀槫少子也尚幼谷庶人絕而齊庶人請得谷庶人第嘉靖十三年釋高墻庶人長鑋者槫曾孫也
【 吾學編】
○潭王傳
潭王梓母達定妃洪武二年纔二歲受封封十五年之國王幼聰敏好學善屬文嘗召府中儒臣試設醴賦爲品高下出邸中貲爲賞洪武二十三年妃與民家坐事王不自安上遣使慰諭且召王入見王大懼與妃自焚死無子國除
【 吾學編】
○趙王傳
趙王杞洪武二年生明年四月封趙王封之日秦晉燕吳楚五王升殿受冊寶齊潭趙魯四王幼內宮保抱抱四王就位保抱受冊寶也又明年杞卒
【 吾學編】
○魯王傳
魯王檀母郭寧妃其妃湯信公女王生兩月而封洪武十八年之國兗州幼聰敏好文學善詩歌好餌金石藥二十二年發病卒命禮部尚書李原名議喪禮　上曰父子天性謚法公義朕不得以私恩廢公義可謚荒子肇煇永樂元年嗣王宣德初上言長史鄭昭賢而老請致仕　上諭蹇義曰魯王賢禮士宜如請宣德九年卒謚靖子泰堪成化三年嗣九年卒謚惠子陽鑄成化十二年嗣嘉靖十二年謚莊世子當漎早卒嘉靖十三年以孫觀■〈火定〉嗣王贈魯懷王懷王子健■〈木戈〉封世孫早卒以子觀■〈火定〉王贈魯悼王
【 吾學編】
王以翀年嗣位事多不檢十六年館陶王當漗等聞於　朝詔奪護兵三之二二十八年卒謚端二十九年庶子頤坦以寶慶王嗣嫡一子壽金?爵封世子□□年卒謚溫肅
【 繩蟄錄】
○魯藩靖王肇煇
魯靖王諱肇煇荒王長子也恭儉謹度　文皇帝甚重之　車駕北巡過魯王來朝　賜以詩幣洪□□年王獻瑞粟有一莖至二十穗者紀善王貞□□□昭在王國輔導積三十年請老宣德元年□□□□於□朝詔以王賢而禮士特從之予誥命致仕王享國六十四年成化二年壽七十九薨
○輔國將軍當濆
輔國將軍當濆魯鉅野王諸孫也慷慨有志節嘉靖三年春上書請停郡縣主君卹典以蘇民困嘉靖七年奏辭巳祿并男奉國健槔祿米一千四百石佐縣官疏通運河　賜勑獎諭是年秋又上疏言各藩郡縣主君先儀賓沒者故事儀賓得支半祿今四方災傷邊陲多事民窮財盡而各儀賓暴橫侈縱多不法請勿限品級月給喪偶儀賓折色八分明年濆又請以父子應得祿糧佐賑封內饑民因勸　上法　祖宗重國本裁不急之費息土木之工詞甚剴切　上嘉其意在卹民且以節儉獻規特勑褒之不聽辭祿
○奉國將軍健根
奉國將軍健根魯鉅野順僖王諸孫也博通經術能文詞多所延納凡宦遊兗中者無不知將軍名每會坐客恒滿將軍據上席握鐵如意談理亹亹不勌嘉靖中魯王以將軍賢孝　上聞下詔褒予年七十有八乃卒子觀熰字中立爵鎮國中尉被服儒素雅好著述執母孔淑人喪蔬食移年哀毀骨立嘗繪太平圖一卷上獻　世宗皇帝嘉獎之　賜承訓書院名額并五經諸書所著濟美堂稿畫法權輿若干卷乂輯齊魯名士詩二十一卷名海岳靈秀集弟觀韋?美亦以詩畫著名嘗請辭祿廬父墓未允
【 藩獻志】
○魯潘輔國將軍毅齋公曁配夫人王氏合葬墓誌銘（于慎行）
于慎行
公諱觀炊字某別號毅齋其先魯靖王之世也封於安丘三傳?榮順王有子六人最少者曰竹涯公健樈誥封鎮國將軍配曰張夫人夫人諸姬有子五人公在叔季之間母曰蕭碩人詔選名家子也公生而穎慧英英吐奇五歲奏賜今名以嘉靖某年受封輔國將軍輔國之秩二品古稱八命於法貴倨矣而公內敦孝友外修退讓孜孜砥行不敢以世祿驕人德義日有聞也其侍二親之疾衣帶不解葬而徒跣扶輿哭號百里國人慕之諸生上狀御史且?奏褒公謝弗願鎮國王子祿厚貲產頗豐公與兄弟中分讓腴取觕曰幸奉國恩食租衣稅不忍以父產傷同氣心然公廢積貸予什一取贏久之家更饒裕而居常誦薛公之市義也一日召子錢家盡取其券焚之所捐金數千兩榖數千斛子錢家頓首祝釐有下泣者而公名大譟魯城中矣滋陽恭裕王家匱而孱病而?公泣以弱小孫?寄及壯當封而?疆宗所持莫敢保任公奮曰此王適也策在天府何罪而翦之茅遂與安丘府主及中立公同署名焉又出槖金數百及多?假貸滋陽以是得封奉公終身如大父禮安丘家監以王少子登城?邑令所誰何邸中諸少年欲往譙令公聞遽止曰諸君胡不自喜至欲辱天子吏以扞三尺王少子出無輿衞令何用識之眾皆曰然遂解胥史有逋帑金而逸者長吏捕得榜掠幾死荷校及門而乞公助之金若干乃不問其姓名或請?券公曰人方身無完膚三日不食忍責其券耶曲阜孔生弘煦推擇?令從公貸二日金命下而弘煦死子姪以田及器物來償公愀然曰所?貸而公者義也而公不沾斗食而死而吾收若田及器物爾曹何用?生盡卻弗受魯人益尊信公稱?長者公?人偉丈夫也白晳修髯眉目如畫進退容止甚修少時嗜學好古北面經師多所誦覽又工?歌詩及曲咸有意致第中小築亭苑環植花竹日召故人賓客觴詠優遊?樂未厭而無聲色華侈之娛既以好義立名遠近赴之如響於屬又尊宗人推?祭酒緩急質成凡公所調護無不人人厭其意者雅有口辯談說古今纚纚有味小大咸樂聽焉公生嘉靖己丑九月二十六日卒萬曆己亥四月六日得壽七十有一子男二長頤土?從次頤隹?庸俱封奉國將軍
○蜀王傳
蜀王椿母郭惠妃滁陽王女也洪武四年生生十一年而封成都惠妃生王及代谷二王永樂汝陽二公主王元妃凉國公女王讀書好善近儒生能文章　高皇呼?蜀秀才未之國歲清明遣祭滁陽王墓於滁州之國初即聘漢中教授方孝孺教世子待以賓師禮推恩母族歲時問遺不絕常發祿贍郡教授月一石當是時邊王歲出塞征胡王以雅好學問守西垂安靖與民休息永樂三年來朝二十一年卒謚獻六子長悅熑次悅燿悅燇悅炘悅火?邵悅悕悅熑早卒謚悼莊世子嫡孫友堉永樂二十二年嗣初友堉?世孫叔華陽王悅燿謀奪適獻王怒斥去不悛囚而繫之又不悛益怒誣友堉罪於朝　文皇召友堉叔姪自明比至　文皇崩　仁宗察悅燿誣世孫得嗣王之國未幾悅燿又走京師誣友堉　仁宗怒抵奏地下曰適庶大倫干分誣親獨不畏鬼神乎謂侍臣曰悅燿虧忠孝懷奸讒使歸蜀終亂其國徙武岡州又徙豐州宣德五年友堉府中忽舉炮銃總兵陳懷聞上罪府官　上還護衞三之一巳而請玉府官屬留軍中南人?匠皆從之宣德六年卒謚靖無子宣德七年弟友壎以羅江王嗣友壎獻王孫靖王母弟也宣德九年風疾　上念王賢走醫調視未至卒謚僖無子叔悅火?邵宣德十年以保寧王嗣儉飭守禮法天順五年卒謚和子友垓善草書天順七年以世子嗣是年卒謚定子申鈘天順八年嗣成化七年卒謚懷無子是年弟申鑿以通江王嗣好學能文弘治六年卒謚惠明年子賓瀚嗣仁厚好儒術正德三年卒謚昭明年子讓栩嗣嘉靖十五年守臣言王忠孝　上特褒賞二十年上黃金千兩白金萬兩修宗廟加祿歲二百石玉帶一王受玉帶辭祿世子承鑰
【 吾學編】
二十六年卒謚成子承鑰二十八年嗣三十七年謚康子宣圻四十年嗣
【 繩蟄篇】
○蜀獻王椿
蜀獻王諱椿　高皇帝十一子也洪武戊午歲　冊封二十二年冬之國成都王孝友慈祥博綜典籍容止都麗雅有儒素風嘗奉　命中都閱武即闢西堂延攬名士李叔荊蘇伯衡等商榷文史　高皇帝常以蜀秀才目之及就國聞漢中博士方孝孺名以幣聘?世子傅嘗臨講郡黌覩諸博士清貧?分祿餼之月一石遂著?令府中屬官有能進昌言者厚加禮遇沒世猶存恤其後燕居之闥大署忠孝維藩以自勵焉谷庶人橞與王同母而橞數蓄異志所?多不法會王子悅燇獲罪於王走之橞所橞因詭眾謂燇?建文君欲召號倡亂永樂十四年秋王上書暴橞罪狀於朝　文皇帝報王書曰橞濳萌異志張興嘗再言之兄未信今得賢弟書具有實事人之無良亦至於此賢弟此心周公忠存王室之心也賜王黃金二百兩白金千兩鈔四萬錠玉帶一束龍袞九紵錦羅紗綵繒諸物稱是乃下詔正橞罪奪其爵?庶人巳而王朝京師復賜白金三千兩米萬石雜紵紗羅絹二千疋馬百匹火者百人永樂二十一年二月薨　上悼惜良久特謚曰獻所著文章名獻園集若千卷
○蜀定王友垓
蜀定王友垓和王之子獻王之孫也嗜學善書能文章克纂獻王之業著文集十卷子惠王申鑿尤警敏好文敬禮才名士弘治六年薨著惠園集若干卷惠王之孫讓栩是?成王性靜哲喜儒不邇聲伎動遵禮法創義學修水利賑饑救災多所全活嘉靖十五年冬撫臣吳山按臣金燦以王行誼聞　賜勑嘉獎署其坊曰忠孝賢良嘉靖二十六年薨
【 藩獻志】
○湘王栢
湘王諱栢　高皇帝第十二子也母胡順妃洪武四年生洪武十一年冊封之國荊州王粹美嗜學讀書嘗至夜分篝燈警枕精思入微人莫能窺其際開景玄閣招納儶乂日事校讐志在經國論古兵制有宿將所不及者膂力過人握弓矢刀槊馳馬若飛嘗受　命征常德叛虜敗之?渡殲焉洪武三十年五月同楚王討古州蠻夷克之出入縹囊乘書以自隨遇山水勝境輒徘徊終日勒石記事平居被服儒雅尤善道家言常自號紫虗子建文初疑忌親藩或有告王反者　朝廷遣使即訊王懼無以自明闔宮焚死謚曰戾王　成祖靖難後改謚曰獻?置祠官守其園
【 藩獻志】
○代王桂傳
代王桂其妃武寧王女洪武十一年封豫王二十四年改封代王明年之國大同建文時廢?庶人靖難後復封宣德二年王請得樂器制器王妃仁孝文皇后妹也王不悅妃妃病王不視孫仕壥聞於朝乞勑潞城王遜火?宁啓王善視妃九年王欲率諸子孫來朝不許王又與其□遜炓遜焴褻衣冠遊街市中袖錘斧傷市人　上與書戒飭稍斂戢正統十一年卒謚簡十一子世子遜煓早卒正統十三年以子仕壥王贈代戾王仕壥正統十一年嗣嘗上言總兵郭登有功大同虜欲得大同?巢穴非登大同不能守　朝廷?勞登天順七年卒謚隱子成鍊嗣弘治二年卒謚惠子聰沫嗣坐罪徙山西省城弘治十一年卒謚思子俊杖嗣嘉靖三年大同軍叛王東走宣府　上遣光祿少卿蕭淮問王嘉靖六年卒謚懿九年子充櫂嗣請郡王庶子祿禮部言郡王庶子無長兄得嗣郡王者封長子不復得支將軍祿長孫亦如之不許十一年大同軍又叛王東走宣府　上又遣官問王王父子再遭禍變忠慎自檢得不?諸逆染衊十八年秋樂昌王乞徙代州禮官周旋得徙朔州禮科都給事中丁湛上疏曰樂昌一府以城域狹隘物價騰貴得徙代王亦以是?請何以應之天下宗藩類皆聚處一城亦皆以是?請又何以應之况代藩北控邊鄙南輔圻甸比之他藩尤?要重數年以來叛者繼起稔惡不悛皆積疑所致近甫少寧王宜休息示以安靜乃今宗親無故改遷搖惑眾志不可巳而樂昌王竟徙朔州先是景泰五年昌化王任潭言大同地瘠乞移封就祿便養景帝亦不許
【 吾學編】
充燿嗣王二十六年卒謚昭庶一子廷埼封泰興王二十八年嗣三十年王捐祿銀五千兩以濟選軍之用　上以忠義可嘉降勑褒之萬曆元年卒謚恭庶一子鼐鉉封太平王萬曆三年以貪暴兇肆革冠服戴罪管理府事歲給祿米三之一准五年後能悔罪自新撫按奏請定奪
【 繩蟄錄】
○靈丘端懿王
靈丘端懿王聰滆代簡王之玄孫也長子俊格嗜學善屬文聚書數萬卷尤好古篆籕墨蹟嘗手模六十餘種勒石名崇理帖　世宗時獻　皇儲明堂二頌又上　睿宗章聖輓歌　賜金幣嘉獎著天津集若干卷嘉靖二十四年卒端懿疏乞封其孫廷□□□長孫禮官以無典故可按第靈丘四世嫡長宗室盛事應擬曾長孫封號　上嘉王壽考宗室鮮比特許之巳而復封址子鼐鐮?玄長孫嘉靖三十四年端懿乃薨壽八十三鼐鐮襲高祖爵
【 藩獻志】
○大明靈丘榮順王墓誌銘（趙敔）
趙敔
代府靈丘王實系　太祖高皇帝一世孫　代簡王之六子甫十歲　宣宗章皇帝賜寶冊封?　靈丘王配郭氏冊?王妃奏娶馬氏封?王夫人先居大同工自授封日見英邁勤學好問手不釋卷凡過目遂不忘發?詩歌溫厚典雅率多奇句有雲溪稿千餘首修身慎行揖遜謙恭不嗜聲色貨利所行者惟忠孝仁義濟人利物絕無吝容克遵　祖宗成憲而罔敢怠荒尤敦睦倫彝敬待斯文從容自如未嘗疾言遽色故父母兄弟稱其孝友鎮守大臣服其賢能適世孫幼上簡賢三勑推理國事幾十有五年維持有道綜理得宜致基業益饒裕及世孫成立遂怡然以退平居優游以琴棊書畫?樂王昆季二孫甚蕃衍於時當道者以雲中?邊郡大兵駐劄之所地隘不堪以居遂封章　奏請之國絳州益慎持守始終一致王聰敏無所不能尤精於醫頻年瘟疫流行死者甚眾遣醫載藥遍詣鄉村治之給至三萬餘貼遇井亦投以避瘟等丹使飲水者不染患全活者難以數計成化壬辰久旱不雨王竭誠親詣壇廟請禱大雨如注三日方止民皆焚香叩門稱謝以?非德奧誠敬不能動達好修善事敬禮神明屢有感格晚年忽遘腹疾年餘醫不効成化十一年八月九日自度弗能起命移居正寢先召適長子諭之曰生死常理不足?異繼承王爵務須慎重以永其傳次諭諸子儀賓皆當謹身節用毋廢職謂妃郭氏曰素賢能不以我憂垂白相守至願巳足今與汝永訣再諭夫人馬氏以如斯言也言訖瞑目安然而逝子七長　欽賜名仕土??今?王儲次仕殼仕非?土仕土?脅仕土?虖仕埍仕堹俱封?鎮國將軍
○肅王傳
肅王楧洪武十一年封漢王二十四年改封肅王於甘州建文元年乞內徙蘭縣永樂十七年卒謚莊庶長子贍熖二十二年嗣正統元年言甘州舊邸改都司而先王墳園尚在乞留近邸林木從之府中嘗被盜刼榜募告捕者賞馬銀御史以聞罪其長史楊威又請加祿　宣宗曰洪武永樂間肅王歲祿五百石莊王不言者以　朝廷念地遠輸轉甚難故也　仁考即位加五百石矣朕遵祖訓不敢違天順八年卒謚康子祿埤成化四年以洵陽王嗣十五年卒謚簡子貢錝成化二十三年以汾川王嗣正德中?諸子請菜戶不允嘉靖十五年卒謚恭子?於弘治四年封世子嘉靖五年卒謚安和次子弼桄初封鎮國將軍嘉靖十一年改封世孫十七年嗣王贈其父肅靖王
【 吾學編】
四十一年薨在位二十四年壽六十三謚定嫡一子縉烱六年生十　年封世子三十六年薨壽三十一庶一子紳堵二十七年生四十一年嗣贈父昭王四十三年薨在位二年壽一十七謚懷無子靖　四子鎮國將軍弼杮卒庶一子輔國將軍縉火?貴倫序及之禮官論以越世　世宗准本職奉祀理府事議繳還冊寶罷諸司衞儀等衙門　穆宗即位定妃吳氏及延長王?滰等奏以邊陲藩屏宜得王重鎮上言　聖祖以羣雄定天下報功駕馭之典有隆弗朁臣祖莊王受封茲地操練屏衞征剿勤苦反不及勳武之臣而涉於親堂之疑其何以安內攘外凡數百言　上准襲王食本祿禮官仍議以郡爵理國　上特批出著襲肅王隆慶五年嗣
【 繩蟄錄】
○遼王傳
遼王植洪武十年生母韓妃也生二年封衞王改遼王國於遼東廣寧城廣寧五衞盡屯田給王祿王得巡邊出塞練簡士馬巳而坐罪奪祿衞靖難兵起渡海歸朝改封荊州　文皇即位來朝卒謚簡子貴烚嗣正統元年府臣乞加祿　上言簡王得罪　朝廷　太祖特加原貸削其護衞止與校尉三百人　仁宗令王嗣倍加祿得支二千石　宣宗又與旗軍三百人　朝廷親親巳至王於庶母諸弟寡恩府臣不聞匡正直?王請加祿不允四年坐滅絕天理瀆亂人倫廢?庶人簡王第四子貴燰以興山王嗣卒謚肅子豪墭嗣世子恩鏋卒謚榮穆王請以世子妻妾殉葬　憲宗不許卒謚靖子恩金?稽嗣卒謚惠子寵涭嗣卒謚恭子致格嘉靖三年嗣卒謚莊子憲櫛初封句容王嘉靖十八年嗣
【 吾學編】
隆慶二年有辠國除■〈火節〉性淫虣喜方術有荊州衞指揮王朝彥監生鍾應斗應山王教授子杭州生員宋章甫及方士顧通誠劉洞玄李一山等朋比蠱惑樂工吳江門隷申觀光性姿嫵媚虫?節尤寵愛又有民□劉廷瓚軍校王□吏王世臣劉鶚及三漢任□□□親任用事遂以第二女選章甫男宋荊陽?婚納授江典儀觀光典寶鵬廷瓚各金吾指揮世臣鶚各引禮周文憲等俱有冠帶洞玄等以法書符呪時時干之欲得生氣人頭?用遂令校尉施友義將醉臥街民顧長保割取其首一城驚視不敢誰何假修玄請於世宗賜號清微忠教?人及金印嘗法衣法冠前列諸神免迎牌栲鬼杖入齊民家?高功勒取謝禮無算先是■〈火節〉之幼也光澤榮端王寵??寰理國事睹■〈火節〉恣睢不法時時勸諭■〈火節〉銜之後誣其子致標聚麀之醜每出遊闤闠沙市不備法駕從數十輩遇少年男女美色者擁入府中淫污漸收婦人數多建三宮以處東曰雙蓮樂婦陳五兒領之西曰芳華揚州顧氏領之乂□曰裕昆王安然領之各鑄銀印收掌廣元康僖王致椹薨有美妾月娥翠兒蘭香等■〈火節〉皆收之宗室致槻母黃氏嘗以事見■〈火節〉■〈火節〉悅之哄至密室逼姦不獲乃絕其飲食六日不死生置棺中扛廓門外焚之儀賓趙儒妻原陵縣君■〈火節〉祖姑也誘致府中姦之先是納娼張大兒生子川兒育于鵬家漸長請名儀賓李世榮張棟郭興爵等欲發其由■〈火節〉即將世榮挐至寶訓堂打死竟朦朧得請賜名術璽巴東府奉國中尉致楠請封■〈火節〉不行楠咎徐彥華撥置■〈火節〉大怒令杜芳縳草人?楠形以李明監斬於楠門大都上自宗姓下逮齊民一有觸忤百計摧折必有重賄始得保有身家不則其旤叵測長史越民表見■〈火節〉非人所?每前稱說古賢宗事以感動■〈火節〉■〈火節〉不悅良醫單栢被寵謀掌巳革宜城府印信表曰國憲誰敢干之■〈火節〉曰必不得巳關防可表又曰國憲誰敢私之■〈火節〉益怒百方阻抑表遂托以目疾辭歸■〈火節〉遂自掌司印名?統攝司事而諸務令王鵬發落名?分理司事前後宗室請封各定等級勒取使用貧難如松滋等王府嫡庶子女一百四十一位竟便過期不得名封　世宗晏駕　詔至不衰不哀巡按御史陳省?列其事上遣刑部侍郎洪朝選錦衣指揮程堯相勘明削去世封送發高墻術璽武昌安置
【 繩蟄錄】
○慶王傳
慶王枋?每母余妃洪武十一年生二十四年封慶陽二十六年徙韋州建文三年冬移寧夏　文皇令歲一至韋州度夏宣德初上言寧夏卑濕水泉惡乞仍居韋州不許許歲一往來韋州如　文皇時未幾護衞人告王閱兵造戎器購天文書　上書諭王小人誣叔祖置之法慎勿疑內臣馬安住居自寧夏言王以謗故不自安　上又書慰王五年王請入朝不許王遂請移家寧夏如永樂洪熙得往來韋州許之正統十三年卒謚靖子秩煃十四年嗣景泰元年以虜數入寧夏與其弟安化王秩炵上書乞徙內地不許又言冕服以紗製請易紵絲　上曰　祖制朕不敢易成化五年卒謚康子邃雝?土成化七年以平凉王嗣十五年卒謚懷弟邃塀成化十七年以岐陽王嗣弘治四年卒謚莊子寘錖弘治七年以洛交王嗣十年卒謚恭子台浤弘治十六年嗣時虜數入塞賊發恭王墓嘉靖四年謀不軌法司請如代王聰??禾例徙西安　上不許降庶人留邸歲與米三百石巳又不悛徙西安其長子鼒櫍封世子攝府事十二年世子及□上妃王氏乞恩留台浤故邸禮官執議不可十五□兩宮徽號詔許台浤還邸與冠帶
【 吾學編】
三十年卒謚定世子鼒櫍先卒謚端和庶弟鼒枋以□鄉王進封世子三十二年嗣萬曆二年卒謚惠世子倪火?貴萬曆　年嗣
【 繩蟄錄】
郡王安化反誅絕安化王寘鐇者慶靖王曾孫也祖秩炵慶靖王第四子永樂十九年封安化王謚惠懿父邃墁封鎮國將軍弘治六年贈安化榮和王寘鐇成化二年封長孫弘治五年奄瑾檀權毒亂天下寘鐇遂起逆謀告生員孫景文曰日者言我有帝王骨相覡王九兒降鸚鵡神妄言禍福每見寘鐇呼老天子寘鐇益冀望非分會大理少卿周東度田寧夏倍益頃畝畝索厚租徵馬屯租甚急景文謂寘鐇曰殿下欲圖大事大事此其時矣寘鐇遂?酒召都指揮何錦周昂指揮丁廣謀反以誅奄瑾?名是年四月五日寘鐇?酒大會巡撫安惟學總兵姜漢周少卿李奄奄及漢至巡撫少卿辭不至錦等矯言虜入塞急呼壯士申居敬等捕虜執兵械跨馬呼噪儀賓韓廷璋等伏府序下錦等趨安府椎門入序中伏兵起殺漢及奄走行臺殺惟學都指揮楊忠又殺周少卿縳侯參議放獄囚焚官府刼庫藏奪河舟大索慶諸王將軍金幣萬計呼召逆黨平虜城千戶徐欽引兵入城偽造印章旗牌又令景文?偽檄言瑾蠱惑朝廷變亂祖法屏棄忠良收集兇狡阻塞言路括斂民財藉沒公卿封拜侯伯數興大獄羅織無辜散遣官校脇持遠近張綵劉機曹雄毛倫文臣武將內外交結意謀不軌今特舉義兵清除君側凡我同心並宜響應傳布邊鎮以錦?討賊大將軍昂廣左右副將軍景文軍師張欽先鋒將軍魏鎮等七人都護朱霞等十二人總管當是時遊擊將軍仇鉞陷賊中欲起兵擒賊自效恐河東兵未集稱病臥鉞蒼頭潛入城言副總兵楊英都指揮韓斌延綏副總兵侯咠?力遊擊將軍時源各率兵屯河上廣武營都指揮孫隆焚兩壩掃捲河舟盡奪泊東岸矣鉞喜尚稱病臥錦率都指揮鄭卿等三千人出覘渡口留昂守城昂問鉞病鉞猶稱病不起伏諸蒼頭侯昂入殺昂鉞即起開門一呼諸游兵壯士楊?等聞之即趨安化府殺朱霞等十一人擒寘鐇及其子台溍遣古興兒密告鄭卿令反正卿遂殺魏鎮等十人錦廣走追擒之賀蘭山外朝廷聞變遣都御史楊一清太監張永督諸軍討賊未至寧夏賊平一清永至陝械寘鐇錦廣等至京頌繫寘鐇諸王館錦廣等下錦衣獄廷鞠伏誅弟寘錓寘鵭坐黨廢庶人將軍鼒材俘至京既論死正德中山僧大千和尚者富財凌同類同類毆和尚和尚憤曰我皇帝家人也眾異其言聞於朝逮至京下刑部獄和尚曰我安化府鼒材也眾不能辨安化宮人左寶瓶在浣衣局召驗和尚寶瓶咜曰此鼒材殿下得免死送高墻竟不知當時代鼒材死者誰也
【 吾學編】
○寧庶人傳
寧庶人宸濠寧獻王權世孫也洪武十四年封獻王於大寧大寧在喜峯關外古會州地洪武初設北平行都司大寧城中東聯遼東西接宣府?巨鎮　文皇時封北平以每歲秋九月會廣寧遼王及寧王宣府谷王大同代王太原晉王西安秦王韋州慶王甘州肅王出塞捕虜名肅清沙漠以故諸王皆有重兵　文皇靖難初與諸將議曰曩余巡塞上見大寧朵顏諸夷驍勇善戰戍卒皆閭左罪謫不能寒吾得大寧斷遼東得胡兵助戰吾事濟矣乃令世子居守率銳卒千人倍道趨大寧遺書寧王言窮蹙求救吾弟王邀　文皇單騎入城執手大慟言不得巳至此南兵百萬旦夕且破北平非吾弟表奏不可寧王?草表謝請赦居數日款洽不?備北平銳卒伏城外諸親密吏士稍稍得入城遂令陰結諸胡酋長及思歸之士皆喜定約　文皇辭去寧王餞郊外伏兵起執寧王擁入關諸胡戍卒一呼皆集守將朱鑑不能禦戰沒總兵官都濬劉貞遯還京師行軍都督陳亨皆降燕於是靖難兵益強當是時寧王善謀時草檄傳諭靖難後遣內官書諭王再三王入朝相見甚歡因乞改南土初欲得蘇州　上曰蘇州圻內不許又欲得杭州　上曰五弟初封錢唐?吳王　皇考以?不可改開封建文無道封其弟允熥?吳王竟不克享建寧荊州重慶東昌皆善地惟弟擇焉寧王得書遂出飛旗令有司治馳道　上大怒王不自安屏從兵從五六老中官走南昌稱病臥城樓乞封南昌　上不得巳即藩司?府改封王巳而人告王誹謗巫蠱事　上書諭王王不自安稍稍自斂戢　仁宗即位乞朝京師又言江西非其封國請改封　上諭王叔受封先帝巳二十餘年朕不敢違　宣宗即位以大父行又復輒恣橫請於封內選子女不許重違其意賜女婦八十四人王令省中官服朝服用天子儀仗賀王元旦長至千秋節習儀鐵柱觀副使石璞聞於朝乞罪其長史王堅朝議定宗室將軍祿米視品王抗言宗室安得有品詞不遜時漢庶人方以反誅　上答書詞甚厲云將軍中尉有品　祖訓也王不得棄　祖訓肆煩說王即不謹非獨羣臣有言不巳天下人心亦不容巳徒恃尊屬誣衊朝廷典憲俱存朕不敢庇未幾又乞灌城田不許稍斂戢托志神仙正統十三年卒謚獻子盤烒未嗣卒謚莊惠世子景泰元年以子奠培嗣王追封寧惠王奠培以世孫嗣王景泰七年坐事革護衞弘治四年卒謚靖靖王長子覲錫天順八年封上高王弘治五年嗣王十年卒謚康康王庶子宸濠母馮針兒故娼也弘治八年封上高王十二年嗣王濠輕佻無威儀好弄喜兵嗜利狥色凌宗室凟亂無禮養死士?羣盜江湖間及刼郡邑府庫財萬萬計術士李自然李日芳妄言濠骨相天子也濠時時詗中朝事聞謗言輒喜聞言　明聖朝廷治即怒不應正德初通逆瑾賂金錢無算得復護衞安化王反瑾誅革護衞未幾復結錢寧諸權奸又得復護衞益大肆擅殺都指揮戴宣逐布政使鄭岳御史笵輅幽知府鄭瓛宋以方盡奪諸附王府民廬副使胡世寧言王橫無道不早裁抑禮樂征伐不復出自朝廷濠出金璧萬計遣奄余欽入京徧遺中朝內外文武大吏朱寧蕭敬張雄張銳江彬陸完石玠欲殺世寧不果謫戍遼東自是益復無顧忌日與李上實劉養正王春謀不軌又見　武宗巡遊東宮久虗令典寶萬銳益賂諸奸佞欲召其子大哥入京以上廟燒香?名幸事萬一成得自取正德十二年府典寶閻順內官陳宣劉良上變告濠疑出承奉周儀意盡殺儀家及典仗查武數百人令承奉劉吉持金錢又徧遺諸權奸佞幾殺順等於是逆謀益急妃婁氏累泣諫不聽大集羣盜凌十一閻二十四吳十三等數千人置丁家山諸處四出行刼置奄畢?鎮守浙江約起事?應又約廣西土官狼兵及南贑峒蠻是時士實養正春吉銳日夜與濠謀恐起事以反名人心未服何一日宴駕大位未定乘變即起萬一事成益遣奸黠盧孔章等分布水陸孔道萬里傳報浹旬往返踪跡大露朝野皆知濠旦夕必反巡撫都御史孫燧日夜防遏濠托勦賊名置郡邑城郭兵食事甚悉嘗歎曰即賊起吾不滅賊賊必以吾所處分故速滅又連上七疏言濠反在旦夕濠諸奸邀諸途即不得諸權奸得濠金錢多恐事泄并誅又幸冀非望往往匿不聞十四年言官合詞言濠必反狀　上遣駙馬都尉崔元都御史顏頤壽太監賴義諭宸濠令改過府中人以?召濠六月丙子因諸司入謝濠酒遂稱密旨反刼燧及副使許逵燧逵叱濠無反自速死吾死不從汝?賊遂殺燧逵?授士實太師養正國師吉太監春尚書凌十一等都指揮急走人令畢?反杭州?應遣凃欽等攻九江南康王春等發旁縣諸賊黨九江南康城破七月壬辰進攻安慶知府張文錦守將崔文楊銳力禦不肯下濠以江西僉事潘鵬安慶人遣鵬招安慶文誅鵬家濠議僭大號改年順德士實養正言宜至南京正位然後改元布詔是時汀贑都御史王守仁巳傳檄遠近討濠濠不敢離南昌巳而聞守仁兵未集士實養正造偽檄指斥朝廷謂　上以莒滅鄫　高皇帝不血食建寺禁內雜處妓女胡僧玩弄邊兵身衣異衣至於市井屠販下流賤品事靡不樂?棄置宗社陵寢而造行宮於宣府稱?家裏黷貨無厭荒遊無度東至永平諸處西遊山陝三邊所過掠民婦女索取贖錢又謂常懸都太監牙牌稱威武大將軍又謂既奪馬指揮妻稱馬皇后復納山西娼婦稱劉娘娘原其?心不能御女又將假此婦人以欺天下抱養異姓之子如前所?也留萬銳拱條等守南昌偽勑吉提督軍務參政王綸參贊軍務分諸賊?五哨一百四十隊戊戌直趨安慶庚子攻城不克甲辰以天梯攻又不克安慶守益堅又聞守仁兵且至濠懼方欲退還南昌丙午聞守仁辛亥破南昌擒拱條萬銳及濠子三哥四哥濠大懼解安慶圍甲辰至樵舍乙卯遇守仁兵黃家渡戰敗丙辰又敗丁巳守仁急督戰火攻濠大敗婁妃投水死擒濠及其子大哥吉士實養正等濠曰紂用婦言亡而我不用婦言亡　上初聞濠反江彬等幸出巡遊勸親征遂下詔暴其罪告郊廟革封爵削屬籍親統六師征之詔未下守仁巳擒濠濠六月丙子反七月丁巳就擒濠反謀雖久意僥倖倚奸人得竊位不欲顯言稱亂及事急反始掠省城兵器燧巳名討賊移外郡倉卒不能備招賊又?諸下邑遏不得去諸偽將皆賊徒未嘗知戰士實養正徒以區區文詞議論負時名不知兵諸附者皆富貴子弟聞守仁倡義誅討未及見兵皆逃避去燧所置初城遏賊不得逸盡就縳檻車至南京諸權奸得濠金錢者尚在　武宗左右或握兵間通語言濠謂且得釋獨忌守仁有權術兵精慣戰不敢動回鑾至通州誅濠弋陽王拱樻攝府事初獻王五子二子盤煇臨川王天順五年罪廢?庶人幽高墻三子盤烑宜春王四子盤炷新昌王五子盤火?莫信豐王弋陽王者靖王弟奠熞始封弋陽謚榮莊榮莊子覲鐰嗣弘治十年卒謚僖順僖順三子長子及二子夭季子宸汭弘治十二年嗣正德九年卒謚莊僖莊僖次子拱樻正德六年封鎮國將軍嘉靖元年攝王府事二年嗣弋陽王二十年?稍設官屬子多焜嘉靖五年封鎮國將軍存者八
【 吾學編】
○寧獻王權
寧獻王諱權　高皇帝十六子也生而神姿秀朗白晳美鬚冉慧心天悟始能言自稱大明奇士好學博古諸書無所不窺旁通釋老尤深於史洪武二十四年冊封之國大寧大寧古會州地東連遼左西接宣府北邊要鎮也所統封疆九十城帶甲八萬革車六千諸胡騎又驍勇善戰王智略淵宏被服儒雅數會邊鎮諸王出師捕虜肅清沙漠威震北荒建文中齊黃用事疑忌諸藩多所出削以王英武擁重兵於邊下勑召還京師王未命遂削王護衞軍靖難師困白溝覘王巳奪兵柄遂襲破大寧取其軍資佐師師復振　文皇帝踐祚不欲壯王在外永樂元年二月改封王於南昌王亦深自韜晦所居宮庭無丹彩之飾覆殿瓴甋不請琉璃搆精廬一區蒔花藝竹鼓琴著書其間故終　長陵之世不被譴責　仁宣時法禁稍解土乃得上書言事蓋一日而封九女又嘗請乞南昌灌城一鄉土田及論宗室不應定品級事皆未行晚節益慕翀舉自號臞仙建生墳??侯嶺之上數往遊焉江右俗故質樸儉於文藻士人不樂聲譽王乃弘獎風流增益標勝海寧胡虗白以儒雅著名王請?世子師傅者七年告老而歸王?輯其詩文序而傳之凡羣書有繫風化及博物修詞人所未見者莫不刊布國中所著通鑑博論二卷漢唐秘史二卷史斷一卷文譜八卷詩譜一卷神隱肘後神樞各二卷壽域神方四卷活人心二卷太古遺音二卷異域志一卷遐齡洞天志二卷運化玄樞琴阮啓蒙各一卷乾坤生意神奇秘譜各三卷采芝吟四卷其他注纂數十種經子九流星曆醫卜黃冶諸術皆具古今著述之富無逾獻王者又作家訓六篇寧國儀範七十四章皆以忠孝恭儉垂訓子孫盟諸山川社稷之神有弗率訓範者受顯僇在位五十八年壽七十有一正統十三年九月望日薨世子諱磐烒孝友仁厚洞達理學有淵騫之譽正統二年正月十有九日先獻王薨世孫奠培嗣爵追謚?惠王
○寧靖王奠培
寧靖王奠培惠王子也臞榦疏髯尤敏於學才藻豐贍一意修文辭造語驚絕著仙謠卻掃吟擬古詩二百餘篇皆雋遠有思致嘗撰文章大格式及古今法書各十餘卷松石軒詩評一卷其書法矯潔遒勁號曰鐵畫銀鉤然性孤介寡合即諸父兄弟小有不愜動生猜嫌以故臨川弋陽裭爵皆王志也在位四十三年壽七十四弘治四年薨
○弋陽端惠王拱樻
弋陽端惠王拱樻莊僖王子也闓爽有幹局初封將軍同藩諸將軍巳屬目其賢會宸濠作逆伏誅諸郡王勢相頡頏莫能一　上以王守正不阿詔令統攝府事嘉靖初上書請復獻惠二王廟記得備禮樂稍增設審理奉祠典儀諸官屬自藩臬諸司以下歲時皆入謁如大藩禮嘉靖十九年撫按奏舉王忠孝賢良　賜勑獎勵巳復奏修　獻惠二王寢園嘉靖二十九年薨
○樂安端簡王拱欏
樂安端簡王拱欏靖莊王子也靖莊樸訥鮮慧而王以文雅才辯著稱兼精繪事繪菊石妙絕一時又能謙和虗巳喣諸宗人會弋陽端惠王薨羣情更屬王賢始奏析弋陽總理於是建安樂安弋陽三王分治八支王薨子多焿嗣爵
○石城恭靖王奠堵
石城恭靖王諱奠堵寧惠王第四子而謀■〈土韋〉之始祖也景泰二年冊封性莊毅簡貴寡言笑家法甚嚴子孫小違教者輒縶而笞之內外日凜凜從事時諸郡王多坐驕蹇淫虐見法王獨謹度秉忠未嘗有過舉在位三十六年成化二十二年正月十有二日薨子鎮國將軍諱覲鏑孝友慈惠動必以禮先恭靖一年卒子宸浮嗣爵追封端隱王
○弋陽奉國將軍多煌
弋陽奉國將軍多煌僖順王曾孫也父拱檜豪爽喜客善詩著負初集二卷煌恂謹孝友與弟炡燝炤皆用文雅結友徧遠近子弟羣從莫不解藝善書一門之內雝雝焉弋陽恭懿絕嗣諸宗人舉煌賢能兩臺采輿論上之　上遂勑煌攝弋陽府事瑞昌諸宗皆屬焉煌性廉靜寡欲子壯走??走?豈重又女?間詞藻善承父志政暇輒開逸園讌賓從雅歌投壺賦詩以?樂著委蛇集四卷先是熊淑人早卒將軍鰥義不更娶獨處齋閣者二十六年萬曆癸巳冬兩臺疏舉煌政勣行誼高等　上方欲下詔褒予會煌病卒　詔遣郡太守加祭一壇蓋殊典云
○奉國將軍拱枘
奉國將軍拱枘瑞昌恭僖王後也性樸茂好學善草書始枘父渠?濠累逮繫中都枘請以身代嘉靖十三年冬　賜勑褒獎巳復上大禮頌一章年八十有九乃卒子多炘好文雅以孝行聞舉宗正未果萬曆二十二年薦攝瑞昌府事　命始下而炘卒
○奉國將軍拱搖
奉國將軍拱榣字茂材瑞昌拱枘弟也博辯儒雅有智數嘉靖九年冬上書請建宗學并詔宗室設壇□行耕乘禮謹祀典加意恤刑後以議禮稱　旨賜勑褒諭又嘗捐田白鹿洞贍來學者與兄枘並以聲譽致諸貴遊子鎮國中尉多火?貴字宗良博雅好修辭賦典麗始與多煃齊名晚益折節虗巳獎掖後雋草書茂美有晉法給事中張應登薦堪宗正者於南昌則首舉火?貴後病痿不廢吟諷譚藝者並宗尚之
○奉國將軍多煃
奉國將軍多煃字用晦瑞昌拱樹子也始公族習?豪侈貴倨樹獨折節縉紳間以儒素督率子弟以故煃一意修詩書工苦特甚里人余曰德與李攀龍王世貞遊?詩煃因德延譽海內然性簡貴矜莊舉止多僻族人莫不屬目而遠之晚節益嗜黃冶閉關絕慶弔禮再舉宗正而毀者益眾悒悒不樂卒是時建安輔國將軍拱樋樂有鎮國將軍多焀並以文雅著名焀尤嗜古傲物樋著瑞鶴堂詩集爽臺集各二卷焀著支離市隱集北郭子魚樂詞三十餘卷
○奉國將軍多炡
奉國將軍多炡字貞吉弋陽多煌弟也頴敏絕人善詩歌兼精繪事見古名人墨蹟一再臨之如出其手赤牘小札日可百函語語有致始與宗人火?貴墝境等結詞社久之遊道益廣海內譚藝者莫不知有貞吉嘗輕裝遠覽山水蹤跡徧吳楚間所至傾坐家居以精鐵冒門閾賓客雜沓未幾鐵復鋊去晚病尪羸良苦猶吟咏不廢臨絕時操筆作帖命子堚等以白幘鶴氅斂槥側並鑴勒銘識門人子弟私謚曰清敏先生所著五遊編勌遊編凡七卷梓行於世時樂安有輔國將軍多??火亦雅有詩癖造語新奇與族人■〈土韋〉堚墡土?華修竹林之遊放志文酒夜以繼日終其世無忤也竟病酒後貞吉一年卒
○輔國將軍拱概
輔國將軍拱概石城端隱王之孫鎮國公宸浫第二子也鎮國公性嚴重方正家法整肅宸濠欲屈之數遣人火其居而諷宗族資佐公以示惠公固辭不受以故濠敗獨免污衊輔國公醇孝篤誠動以禮義自檢處暗室屋漏終無惰容日稱述先賢懿行訓誨諸子孫嘗作家訓一篇其辭曰若幸弛負擔而嬰爵祿毋以世及罔或諐於禮汝毋侈於聲毋湎於酒毋作驕淫毋嚚於訟以顛覆厥家汝有子若孫迪以詩書毋姑息是肆以戕厥性汝友朋以臧勿邇便佞善柔母豐殖貨賄以賈怨汝御臧獲羣隷亦維莊厥身維孝維忠克昌厥後毋事巫覡左道汝祖　高皇帝尚有垂訓念之哉　今上御極上尊號　兩宮覃恩中外公以年高有德再沐　詔書存問壽八十有四卒長子奉國將軍諱多火?量恭惠端謹好經術以敦睦著稱娶俞淑人生謀■〈土韋〉奉國公常自督課授五經史漢旁及□曆萬曆乙酉卒萬曆辛卯冬給諫葉公初春疏請設江西宗正舉謀■〈土韋〉學行萬曆癸巳冬撫按兩臺議增石城管理疏薦■〈土韋〉於　朝明年奉　勑管理石城王府事得刑劾不法者石城自宸浮弘治中坐事廢無王迄今九十有四年矣於是始得奉朝請攝行王事所轄爵宗二百九十三人庶儀不與焉
【 俱藩獻志】
○岷王傳
岷王楩初封岷州洪武二十六年建邸雲南二十八年之國建文初廢?庶人流漳州靖難初復王王與西平侯沐晟交惡　上賜書諭王召戒晟仍還鎮未幾驕橫收印章殺官吏激變夷人沈湎廢禮　上怒罪其府僚奪冊寶尋念王建文中久囚繫復與冊寶洪熙元年徙武岡無王宮寄居州治久之始建王官宣德元年岷世子徽焲輒赴京奏事勑止之途不止乃徽焲與奄謗其弟徽煣也　上?斬奄遣徽焲歸景泰三年乞移湖廣善地不許王卒謚莊時徽煣巳封鎮南王矣莊王無子鎮南王嗣王王弟廣通王徽煠謀反以蒙能陳　仔李祥?總兵事覺廢?庶人四年王乞朝明年正月不許卒謚恭子音埑嗣卒謚　子膺鉟嗣卒謚簡子彥汰弘治十七年以冮陵王封世子嗣王嘉靖八年江川王膺燧請加祿戶部尚書梁材言岷府郡王歲祿五百石米鈔兼支制也不許初彥汰與其弟南安王彥泥訐陰事彥泥廢?庶人彥汰坐荒淫敗度抗制擅權幽囚嫡母焚死逼迫□□稱臣亦革爵?庶人令其子世子譽榮攝理府□□□十年譽榮?父乞恩辭攝府禮官以見灂鍾鍑比奏授彥汰冠帶理府事十二年彥汰乞復王不許十五年上　兩宮徽號詔復彥汰王
【 吾學編】
二十三年卒謚靖嫡子譽榮二十五年嗣三十一年卒謚康子定燿三十四年嗣子幹跬萬曆三年封南充王
【 繩蟄錄】
○大明南渭莊順王神道碑（呂調陽）
呂調陽
南渭工目岷府分封永州迄莊順王蓋四傳矣世以孝友雍睦聞於潘國桂林史氏呂調陽往典館局得稽其故實有桂林於永州猶堂戶然其知頗悉云王之薨也調陽方讀禮廬次其輔國將軍定炪具事狀遣儀賓張大訓詣桂林請銘神道之碑調陽竊附知王之末誼不敢不銘謹按玉牒冊　王諱譽播洪武中高皇第十七子封岷王雲南洪熙元年陟王武岡謚曰莊順王生恭王恭王次子始封南渭王永州謚榮順榮順生懷簡王懷簡生安和王自恭王至安和?王高曾祖若□也王幼頴慧兒時母吳太妃口授章句即記憶不忘懷簡嘗抱置膝上曰他日光吾緒業必此兒也孝友天性太妃遘疾久不愈晝夜侍湯藥衣不解帶者逾月不懈居太妃與安和王喪哀毀如不欲生發引日往返徒跣觀者感歎以?儒生弗及也與二弟鎮國將軍譽樅譽格極相友愛安和時買民田若干皆上膄之產盡以付二弟且?歲輸糧於官格嘗感疾之南嶽避祟王中夜聞之輒起亟呼人追請寢食俱減及返而後安侍宗眾尊卑行次曲有儀度庶人某某自懷簡安和時搆訟三十年不相下王從容酌?酒諭以　祖宗訓制且?奏　請冠帶婚資月糧二庶人感激叩首不敢復有異慮與士大夫處款曲有情若布衣交不知其?王也教授楊仁重年老乞休厚贈之還舟車護從皆親?點閱臣僚無不感激思報者湖南水荒饑民十數人盜王囷谷?守者所覺輒擒以獻王不忍加罪曰彼?饑餓所迫耳乃悉以餘穀　賜之其人愧謝去終?良民性樸素自號石巖山人居常衣布陳都憲仕賢分巡湖南時見王所服歎曰昔人布被人曰詐殿下布衣人曰儉布一也人曰儉不曰詐難能也僻好讀書然不泥章句章興所到作?古文詞不事雕綴而天趣暢發狀稱經史百家莫不涉獵則令德所成雖其天資粹美亦學問之益也龐貌豐頤指爪長數寸自謂奉先人之遺體動不敢傷之未薨前自撰壙誌藏之篋中臨終呼炪至榻前手書遺訓數百言點畫不苟因誦一日洞然無別體方知不枉費工夫之句端坐而逝其達生委順如此嘉靖丁未始受　冊封越庚申九月二十四日薨襲爵十有四年距生弘治壬戌九月十七日辰時得壽五十有九訃聞　天子震悼輟朝遣胡行人維新諭祭　命有司庀喪事賜謚莊順卹典加隆焉配妃蔡生王在壯年以諸子相繼天即請於安和育弟格子炪於宮中撫愛篤至教以義方炪亦善能承順事王三十年曲盡子道居喪稱孤稱不肖終始無間可謂慈孝兩得矣夢之明年二月二十一日辛亥葬於孝友山
○谷庶人
谷庶人橞母郭惠妃滁陽王女也生三王長蜀王次代王次如意王或曰即谷王也洪武二十六年建邸宣德即上谷建文初靖難兵起庶人走還京靖難兵至橞守金川門登城望見　成祖麾蓋開門迎　成祖　成祖入即位　賜橞樂七奏衞士三百及金銀鈔馬加祿歲二千石官其護衞指揮僉事張興都督僉事儀衞正張成都指揮使巳而改封長沙之國驕橫尚書茹瑋不謁橞下詔獄死橞益肆無忌造戰船弓弩器械招匿亡命習兵法戰陣日與都指揮張成宦者吳智劉信等謀呼成師尚父智信國老令公成智信亦輒應偽作讖書以?讖有十八云我　高皇十八子陰傳播惑眾製巧燈上獻擇壯士入朝架燈又選壯士習音樂與燈並上乘隙?變奪民田侵公稅殺無罪人長史盧廷綱屢諫不聽誣磔殺廷綱張興懼禍及巳因奏事北京白其狀　上未信興過南京啓　太子曰臣冒死聞上　上顧不信臣言臣萬死願殿下垂聽憶臣言他日得無連坐滅臣家臣死不朽橞又遣劉信持所?讖致書蜀王?隱語曰德蒼時不可言桓文之事桓文時不可言德蒼之施欲結蜀王?援蜀王切責不聽巳而蜀王子　寧王悅燇得罪父投橞橞納悅燇因詭眾曰往年我開金川門出建文君建文君今在我宮中我將舉事?建文君復辟事將發會蜀王上變告永樂十四年七月　上見蜀王疏歎曰朕待橞厚不宜有此心蜀王忠孝又不宜欺我張興嘗?我言我不忍信今果然立命中官持勑諭橞令橞遣悅燇還蜀橞不意使猝至不得巳就徵十月至京入見　上以蜀王章示橞橞頓首自伏言死罪成國公朱勇都御史劉觀諸大臣廷劾橞曰周辟管蔡漢戮安長皆大義滅親　陛下縱念橞柰天憲何　上曰橞朕弟朕且令諸兄弟議明年正月楚王楨等各上議曰橞違　祖訓謀不軌踪跡甚著大逆無道罪誅不赦　上曰諸王奉大義國法固爾吾寧生橞二月削橞及其二子賦灼賦爚爵?庶人誅諸通謀者興以先發庶人罪狀得不坐
【 吾學編】
○韓王傳
韓王松初封開原洪武二十七年三月　上令王及瀋王省秦晉燕周齊王分道而行至秋八月始還永樂五年卒葬南京謚憲子翀■〈火或〉永樂八年嗣二十二年改國平凉　宣宗初請徙江南不許言居第隘遣主事毛俊經度并建襄陵樂平二邸及岷州廣福寺陝西守臣言歲歉　詔止勿建王又言傍廬巳撤即冬寒工力愈難　宣宗令繕王宮罷廣福寺又允王請蠲護衞三年屯種境內無鹽王請鹽　詔許王易鹽正統元年上書陳邊防　上褒答正統五年卒謚恭子範圯正統七年以開城王嗣王九年卒謚懷弟範抑正統才一年以西鄉王嗣王景泰元年卒謚靖子徵針景泰元年以高陵王嗣成化五年卒謚惠子偕??充成化五年以廣安王嗣王十年卒謚悼弟偕灊成化十二年以彰化王嗣王弘治十四年卒謚康無子弟之子旭櫏弘治十七年以通渭王嗣王嘉靖十三年卒謚昭子融燧嘉靖十五年嗣請食鹽食茶戶部言茶易戎馬鹽供邊餉不許世子謀■〈土典〉諸王惟韓土瘠祿薄人眾甚貧往往凌刼有司平凉知府吳世良鄺珩任守德王松皆被窘辱旭梔等百五十人至闌總制尚書嘉靖十五年撫巡黃臣周鈇疏於朝榜諭禁戢
【 吾學編】
四十四年王卒謚定嫡子謨■〈土典〉封世子先卒子朗錡四十五年以鎮國將軍進封世孫隆慶三年嗣嫡子璟浤隆慶四年封世子
【 繩蟄錄】
○韓恭王翀■〈火或〉
韓恭王諱翀■〈火或〉憲王子也憲王始封開原未之國而薨永樂八年王襲爵二十二年出封平凉平凉北接邊徼虜眾數充斥境上王習見邊防利害扼腕憤邑正統元年　上書極言時事　英廟報曰承諭邊計至悉足見叔祖惓惓以宗社國家?心深思遠慮雖古賢王不是過也賜璽書慰勞并賚金幣正統五年薨薨後九年而有土木之變
○襄陵莊穆王翀秌
襄陵莊穆王翀秌韓憲王第二子也孝友篤至過人母李嘗病甚王籲北辰下刲股?藥藥焉母病頓愈及母卒毀瘠終喪每當展墓率子孫躬鍤畚以培塜土恭王之疾也王日視湯液累月不獲治其私家至或衣不解帶喪極其哀正統己巳虜野先犯順王赴京師勤王會虜解去　璽書勞焉嘗憤虜眾憑陵華夏成化六年夏上書請率子壻首擊虜報國自効　璽書褒予成化十三年薨壽七十七子範址嗣爵是?襄陵恭惠王恭惠亦敏學篤行母荊久罹危疾醫巳束手弗能療恭惠五色無主禱諸神乞以身代遂刲股和湯進母母竟獲全景泰元年七月事聞　璽書褒美之恭惠之子徵鈐是?安穆王安穆之子偕浰是?端和王端和之子旭橦是?懿簡王自莊穆至於懿簡五世同居言必及義雍雍肅肅皆以孝友相師嘉靖十一年　上嘉其親睦遣書褒之賚以羊酒文幣夫人杜氏樂平輔國將軍徵鑖之室也巳聘未婚成化十六年冬徵鑖病卒父母將謀改聘杜自謂身巳許鑖貴矣願歸鑖家志操甚厲韓康王?言於朝乞賜旌表　詔封杜氏?輔國將軍夫人
【 藩獻志】
○瀋王傳
瀋王模趙貴妃子洪武二十四年封永樂六年之國潞州　宣宗時王言諸子婚請展府府垣外盡民廬也　上曰毀民廬以展王府不可令工部往閱繪圖來聞宣德六年卒謚簡子佶焞初封武鄉王宣德八年嗣王景泰中王父子與州官數置酒大會巡撫朱鑑上聞　上令諸王非時令萬壽節不得輒會有司飲酒著?令天順元年卒謚康康王九子長夭次幼土?學天順三年嗣正德十三年卒謚莊莊王七子長銓鉦正德十三年以西陽王封世子嗣王嘉靖六年卒謚恭無子次銓鉌初封靈川王謚恭懿以長孫胤栘嗣瀋王贈瀋安王恭王二子長勛壯初封福山王謚恭和以子胤榿嗣瀋王贈瀋靖王靖王二子長未名封次胤榿初管府事後嗣王卒謚懷無子安王銓鉌四子長勳潪初襲父靈川王卒謚恭裕以子胤栘嗣王贈瀋惠王次勳燧勳澈皆鎮國將軍四子未名封惠王二子長胤栘初襲祖靈川王懷王元子嘉靖十年諸郡王爭嗣王　上冊胤栘嗣王胤榳封鎮國將軍管靈川王府事胤栘五子長未名卒次恬烄封世子
【 吾學編】
二十八年王卒世子恬烄三十一年以世子嗣子珵堯封世子
【 繩蟄錄】
○安王傳
安王楹洪武二十五年封平凉永樂十五年卒謚惠無子國除盡革府寮及樂戶留典仗校尉百人守園洪熙初封韓恭王平凉襄陵莊穆王翀秌者恭王子也支封附王國中　英宗令官校隷韓長史供安王祀暇日給襄陵王使令景泰五年翀秌乞承祀安王正德十二年嗣襄陵王徵鈐遂得請樂戶祀安王明年樂平王徵錏援鈐例亦請樂戶禮部言親王有樂戶郡王別城居者有事假鼓吹有司其附親王國者假樂戶移長史司因併革安王供祀樂戶嘉靖二年徵鈐及韓王旭櫏又請　上以安王故特允徵鈐徵鈐卒韓王融燧又令長史革祀安王樂戶長孫旭橦上言禮樂自天子出韓王不得擅予奪融燧亦言親王郡王禮樂宜有降殺事下撫巡不能决條奏請　制曰與樂戶?安王祀也
【 吾學編】
焦太史編輯國朝獻徵錄卷之一

[book_title]國朝獻徵錄卷之二
宗室二
◆宗室二
唐王傳
唐成王彌鍗
唐恭王彌鉗
三城康穆王芝垝
承休昭毅王彌鋠
輔國將軍宇浹
郢王　皇子楠
伊王木?彝傳
虞王傳
吳王傳
衡王傳
徐王傳
建文君太子傳
建文少子傳
漢庶人傳
趙王高燧傳
趙康王厚煜
鄭王傳
蘄王傳
越王傳
襄王傳
襄憲王瞻墡
棗陽榮肅王祐楒
荊王傳
荊端王厚烇
富順王厚焜
樊山溫懿王
恭裕王載坅
淮王瞻墺
滕王瞻塏
梁王瞻垍
衛王瞻埏
榮王
許王見淳
德王見潾
秀王見澍
崇王見澤
忻王見治
吉王見浚
徽王見沛
懷獻太子見濟
悼恭太子祐極
岐王祐
益王傳
益莊王神道碑銘（張時徹）
衡王祐楎
新樂王載壐
雍王
壽王
汝王
涇王
榮王
申王
蔚王
岳王
哀冲太子
大都督府左都督節制中外諸軍事朱公傳（黃金）
靖江王傳
靖江安肅王神道碑銘（蔣冕）
○唐王傳
唐王桱母李賢妃洪武二十四年封永樂六年建國南陽十三年卒謚定子瓊烴永樂十九年嗣宣德元年卒謚靖妃高氏未冊而王卒自經死追封唐王妃靖王世子芝　卒弟瓊炟宣德三年嗣成化十一年卒謚憲世子芝　先卒謚悼簡無子弟芝址成化十三年以舞陽王嗣王二十三年卒謚莊子彌鍗以穎昌王嗣王嘉靖二年卒謚成無子弟文成王彌鉗之子宇溫嘉靖四年嗣王贈父唐恭王二十一年宇溫獻金千兩銀萬兩助建　太廟賜玉帶一歲加祿二百石
【 吾學編】
三十九年卒謚敬子宙栐封世子四十一年嗣四十三年卒謚順子碩熿隆慶三年封世子五年嗣
【 繩蟄錄】
○唐成王彌鍗
唐成王彌鍗莊王之子也篤行博學工詩繪而善敦睦弘治二年嗣爵　孝宗皇帝嘗賜王五經子史諸籍王廣置精廬國中集學徒儶秀者資給之使肄業武宗朝嘗上疏以用賢圖治?言時　車駕數喜遊幸王作憂國詩八章以諷晚年詩繪益精行草皆稱妙品著甕天小稿并家教若干卷嘉靖二年薨弟文城恭靖王彌鉗亦工詩善草隷著宗訓直言謙光堂集秋江詞若干卷
○唐恭王彌鉗
唐恭王彌鉗莊王之子成王之弟也幼而溫良長乃碩茂好讀書書初讀即舉其要凡古今事變及百家諸子遠邇洪纖靡不究竟早受王封就第時　莊王及母妃方康疆臨國　王旦日入內侍膳問安歷寒暑不輟　父王妃母甚愛之　兄成王嗣封王事奉恭謹且友恤諸弟悉得歡心?　成王及諸宗室所重有國事涉疑難者咸就王商確王立剖分咸中肯綮正德辛未間河南北盜起勢逼南陽南陽震驚王一一指授府衛官方畧兵戎整飭防禦戒嚴賊聞遁去宛民賴安後　莊王及母妃病輒徬徨左右籲天泣禱沒之日極其哀毀殯則途步三十餘里呼號不絕口王教諸子有義方每?擇嚴師講讀諸子皆檢飭自勵穎哲茂成平生雅尚儉素不喜華美宗人有以千金飾裘馬買名姝者王中憎之若將凂焉日惟與文士觴詠自樂晚年廣置園囿雜蒔花竹構謙光諸亭曰吾非躭樂乃以待賓友燕宗室相與娛暮景爾用是大夫士過南陽未有不造門求見者書工隸草詩尚氣格日廣所聞頓超名輩每對客揮筆一韻輒至數十首自號秋江叟嘗咏秋江末句云霜後水痕清徹底呼童整頓釣魚竿蓋托此寓興云
○三城康穆王芝垝
三城康穆王芝垝唐憲王子也成化七年冊封王博通羣經尤嗜繪事法書名畫未嘗一日去手弘治二年　勑賜五經四書營御書樓玩易洞正德二年冬王以命服經久狹短不堪服用疏乞更賜禮官以　令典無更賜郡王冠服例　詔報罷正德六年薨著進修稿若干卷所作耆英王母九老百花諸圖皆妙絕一時
○承休昭毅王彌鋠
承休昭毅王彌鋠榮和王子也性警敏絕人喜儒雅而善決斷嘗彙古法書名曰復齋集古法帖若干卷李夢陽贈之詩曰至人開後學君子篤前聞所著存稿樂府復齋錄十餘卷嘉靖二十一年唐敬王以王行誼上聞　璽書褒之命未下而王薨長子宇淵嗣爵淵子宙枝亦好學識典故著　皇明統宗繩蟄錄
○輔國將軍宇浹
輔國將軍宇浹新野王諸孫也五歲喪明從師氏畫掌識文字而耳授書日記千言久之博通羣籍尤精太乙壬遁曆數方技宦游諸大夫爭造門問奇又多習　國家典故嘉靖庚子陳便宜數十事書上未報著名獻錄辯疑碑各一卷唐成王以摩天王目之子宙松力舉千斤而好劍嗜書慕古節俠廉義之風不逐時靡松子碩爋字孔炎封鎮國中尉博雅慷慨工文辭益弘家學與其子器封並以詞名震耀海內號南陽父子萬曆戊子吏科給事中張應登疏諸藩文行堪宗正者周則安??侃勤火?莫勤火??趙則載■〈土韋〉載堆載土?充襄則載■〈土韋〉載幸楚則英熿南昌則多火?貴多炡多煃多炘於唐則孔炎父子論者榮之孔炎著巨勝園集友聲集各十卷五色石一卷器封著宛志畧□游集而詩尤驚奇
【 藩獻志】
○郢王　皇子楠
郢王棟母劉惠妃洪武二十四年封安陸二十七年治邸墾田成之國在國六年卒謚靖無子國除留內外官校守國供王祀妃郭氏武定侯英女王卒踰月妃痛哭曰賢王舍我去我寡婦也無子尚誰恃對鏡寫容付宮人又痛哭曰候吾諸女長令識母容也遂自經卒王四女宣德四年梁王之國移宮人居南京令諸郡主議婚舊國賜第南京太監王景弘資給女封光化榖城南漳郡主歲加祿各八百石一天郢王弟伊王伊王弟楠楠於諸子中最少洪武二十六年十二月生未逾月而卒
【 吾學編】
○伊王木?彝傳
伊王木?彝母葛麗妃洪武二十一年生永樂六年之國河南歲祿僅二千石卒謚厲子顒炔嗣請選宮人不許令選之護軍家酬直勿抑勒卒謚簡子勉??呆土?正統八年封上洛王嗣王天順八年卒謚安子諟釩成化二年嗣十一年卒謚悼季弟諟鋢成化四年封郟城□十二年嗣王正德三年卒謚定子訏淵弘治三年封世子正德六年嗣嘉靖五年卒謚莊弟訏淳弘治六年封濟源王嘉靖六年嗣王訏淳言祿薄先朝乞得河南錁鈔五萬七千七百貫准祿米八千嘉靖八年革諸王請乞稅租田湖伊府課鈔亦在革中乞補祿戶部言伊祿二千石通給本色　英宗加米五百石　憲宗又加麥一百五十石課鈔本成化弘治正德年請乞非永樂以前欽賜比況河南一省諸王缺祿八十餘萬不許二十一年卒謚　子典楧以世子嗣王
【 吾學編】
四十二年有罪廢?庶人送發高墻削除世封籍沒財產國除先是以府第卑隘請移官署以通風水不允厥後累辱有司酷擾百姓重建府第增廣墻垣築有迎仙臺百花臺四季亭石庫擁翠坊玉虬噴雪坊乘風禦氣樓小團殿鴛鴦殿騰光殿洞天小景清和宮懷春宮頤養宮世嗣宮峻絕輝煌侔於帝闕　上令改正不聽河南撫按曁科道劾其僭儗恣肆稔惡怙終五違祖訓三抗明旨世宗下法司勘問明白遂正厥辠子安樂王褒■〈火節〉亦廢安置開封
【 繩蟄錄】
○虞王傳
虞王雄英懿文太子長子洪武十五年五月己酉朔卒追封虞王謚懷葬鍾山令侍臣素服步送
【 吾學編】
○吳王傳
吳王允熥建文君弟懿文太子第三子洪武十年十一月生三十一年封杭州未之國建文四年七月靖難後降封廣澤王居福建漳州是年九月召還京以不能諫正建文君降庶人永樂十三年卒　英宗復辟出吳庶人居鳳陽者但有庶母姊女?孕老婦五六人時年八十矣
【 吾學編】
○衡王傳
衡王允熞洪武三十一年封未之國建文四年七月降封懷恩王居江西建昌是年同吳王召還京廢?庶人
【 吾學編】
○徐王傳
徐王允熙洪武二十四年六月生生八年而封未之國建文四年七月降封敷惠王隨母呂太后居太子陵永樂二年改封甌寧王奉太子祀未遣之國四年二月邸中忽火起驚仆地卒年十六謚哀簡
【 吾學編】
○建文君太子傳
太子文奎洪武二十九年十月晦生　上曰十月晦月日皆終不喜三十一年建文君即位立?皇太子靖難兵入京年七歲矣莫知所終
【 吾學編】
○建文少子傳
少子文圭建文三年生生二歲建文君遜位靖難後號?建庶人者是也幽中都廣安宮　英宗復辟憐庶人無罪久繫禁欲寬庶人李賢贊曰堯舜心也請於　太后出於鳳陽歲給薪米聽婚娶出入自便又與閽者二十人婢妾十餘人給使令遣奄牛玉入禁諭庶人庶人伏地頓首謝且喜且悲有阻議者　上曰有天命任自?之庶人入禁時纔二歲年五十六七始出鳳陽不識牛馬世傳　成祖入宮時建文君有幼子老媼教之牽　成祖衣哭跪前求食曰孩兒餓矣饑殺孩兒矣　成祖亦哭曰汝生帝王家有餓死理命善撫之不知此建文君第幾子抑即太子少子也或曰牽衣哭者　成祖育諸宮中未詳
【 吾學編】
○漢庶人傳
漢庶人高煦　成祖第二子初　太祖召秦晉燕周四世子及庶人輩學於京師顧不肯學日游嬉輕躁無行建文即位初　仁宗及庶人奔喪京師舅氏魏國公徐輝祖密戒之不聽盜輝祖馬不朝辭渡江走歸途中輒殺民吏至涿州又殺驛丞其凶橫淫荒狡黠險狼跋扈不可御久矣靖難兵起　仁宗居守庶人有膂力善騎射從行頗有功江上之戰靖難兵稍卻庶人適引胡兵至戰勝巳而議建儲藩府舊臣淇國公丘福駙馬王寧善庶人時稱二殿下功高　成祖曰居守功高於扈從儲貳分定於適長且元子仁賢?社稷主汝等勿復妄言永樂二年立東宮封庶人漢王國雲南怏怏不肯去曰我何罪斥我萬里改青州又怏怏不肯去曰我何罪置我瘠土留京師又請得天策衞?護衞曰唐太宗天策上將吾得之豈偶然又益請兩護衞曰我英武豈不類秦王　成祖狩北平庶人益不法陰蓄壯士肆出盜劫兵馬指揮徐野驢擒之庶人怒手鐵爪撾殺徐指揮眾莫敢言遂僭用天子車服十四年　成祖狩北京聞不豫逆謀益著　成祖聞之怒促駕南還召庶人裭冠衣囚繫西禁門條其罪惡數十事且誅之　仁宗頓首伏地涕泣力救久之削兩護衞誅其左右狎暱徙封樂安州促即日行　成祖顧謂東宮及太孫曰樂安近北京即聞變朝發可夕擒至樂安怨望異謀益急　東宮數書戒竟不悛　成祖北征晏駕庶人子瞻圻在北京凡　朝廷事潛遣人馳報一晝夜六七行庶人日亦數十遣人入潛伺京師幸有變　仁宗固知之顧益厚遇書召至倍加歲祿賜賚萬計先是瞻圻憾父殺其母屢發父過惡　成祖曰爾父子何忍也至是庶人悉上瞻圻前後覘報中朝事又曰廷議旦夕發兵取樂安　仁宗召示瞻圻曰汝處父子兄弟間讒搆至此穉子不足誅遣鳳陽守　皇陵二十二年十月封庶人嫡子瞻坦?漢世子次瞻次?土濟陽王瞻域臨淄王瞻垶昌樂王瞻墿淄川王瞻坪齊東王瞻壔任城王瞻土?長海豐王瞻垹新泰王未幾　仁宗大漸　宣宗自南京奔喪即位賜二叔視他府特厚庶人日有請及言朝政　上曲狥其意索駝與之駝四十索馬與之馬百二十索袍服又與之袍服庶人益自疑宣德元年八月壬戌朔遂反遣枚青潛來京約英國公張輔內應輔暮夜縶青聞於朝又約山東都指揮靳榮等反濟南?應又散弓刀旗令?定諸衛所盡奪傍郡縣畜馬立五軍都督府指揮王斌領前軍韋達左軍千戶盛堅右軍知州朱恒後軍諸子各監一軍庶人率中軍世子瞻垣居守指揮韋弘韋興千戶王玉李智領四哨部署巳定偽授王斌朱恒等太師都督尚書等官御史李濬樂安人棄其家變姓名間道詣京上變言庶人刻日取濟南然後率兵犯　闕陞濬行在左僉都御史遣中官侯泰賜書庶人言昨枚青來言叔督過　朝廷予不信　皇考至親惟二叔予所賴亦惟二叔小人離間不得不敷露中懇且傳播驚疑或有乘間竊發者不得不畧?之備惟叔鑒之泰至樂安庶人盛兵見泰傲倨不拜勑南面坐跪泰大言曰永樂中信讒削我護衛徙我樂安　仁宗徒以金帛弭我今又輒云　祖宗舊制殊令我鬱鬱豈能久居此汝試觀我士馬豈不橫行天下汝歸報急縛奸臣來徐議吾所欲泰懼唯唯還　上問庶人何言對無所言又問庶人治兵何如對無所見　上曰泰二心巳而錦衣官從泰往者具陳所見　上大怒泰是月丁卯庶人遣百戶陳剛進疏言　仁宗違洪武永樂舊制與文臣誥勑封贈今修理南廵席殿等事?　朝廷過斥二三大臣夏原吉等?奸佞並索誅之又書與公侯大臣驕言巧詆汙衊　乘輿　上嘆曰庶人果反立召張輔諭親征輔對曰庶人素怯懦今所擁非有謀能戰者願假臣兵二萬擒獻　闕下　上曰卿誠足擒賊顧朕新即位小人或懷二心行決矣令大索樂安奸諜乙丑　勑遣指揮黃謙同總兵平江伯陳瑄防守淮安勿令賊南走令指揮芮勛守居庸闕令法司盡弛軍旗刑徒從征戊辰命定國公徐景昌彭城伯張昶守　皇城安鄉伯張安廣寧伯劉瑞圻城伯趙榮建平伯高遠守城己巳命豐城伯李賢侍郎郭璡郭敦李昶督軍餉命鄭王瞻埈襄王瞻墡留守北京廣平侯袁容武安侯鄭亨都督張昇山雲尚書黃淮黃福李友直協守輔少師蹇義少傅楊士奇少保夏原吉太子少傅楊榮太子少保吳中尚書胡濙張本通政使顧佐扈行陽武侯薛祿?先鋒辛末發京師癸酉過楊村馬上顧問從臣曰試度庶人計安出或對曰樂安城小彼必先取濟南?巢窟或對曰彼曩不肯離南京今必引兵南去　上曰不然濟南雖近未易攻聞大軍至亦不暇攻護軍家在樂安不肯去此往南京庶人外多誇詐內實懦怯臨事狐疑展轉不能斷今敢反輕朕少年新立眾心未附又謂朕不能親征即遣將來得以甘言厚利誘餌幸成事今聞朕行巳膽落敢出戰乎至即擒矣戊寅獲樂安歸正人益知賊中虛實言賊初約靳榮取濟南山東布按二司官覺之防榮不得發又聞大軍至不敢出朱恒應天人力言宜引精兵趨南京得南京大事成矣眾不從曰爾顧得赴家柰我輩何又曰庶人初聞陽武侯等將兵攘臂喜曰此易與及聞　親征始懼於是授歸正人官厚賞給榜令還樂安諭眾　上仍書諭庶人曰張敖失國本之貫高淮南受誅成於伍被今六師壓境王即擒獻倡謀者朕與王除過恩禮如初不然一戰成擒或以王?奇貨縛來獻悔無及矣　上英暢神武詞旨明壯我師氣盛龍旗鉦鼓千里不絕庚辰　馳奏前鋒至樂安庶人約明日出戰　上令大軍蓐食兼行文大臣請慎重武大臣曰林莽間或設伏百里趨利不可　上曰兵貴神速我抵城下營彼阱中虎爪牙安施大軍至烏合之眾方洶洶何暇設伏遂行夜分至陽信時慶雲陽信吏人皆入樂安城無一來朝者辛巳昧爽駐蹕樂安城北城中黑氣黯黲我兵壁其四門賊乘城舉砲我軍發神機銃箭聲震如雷城中股慄諸將請即攻城　上不許勑諭庶人再遣勑皆不答圍中人多欲執獻庶人者庶人密遣人詣　行幄願假今夕訣妻子明日出歸罪　上許之是夜庶人盡焚兵器及通逆謀書壬午移蹕樂安城南庶人將出城王斌等力止曰寧一戰死無?人擒庶人紿斌等復入宮遂潛從間道出見　上羣臣請正典刑不允以劾章示庶人頓首言臣罪萬萬死惟　陛下命　上令庶人?書召諸子同歸京師赦城中罪止同謀脇從者不問遂執王斌等下行錦衣獄癸未令□尚書張本鎮撫樂安改樂安?武定八月乙酉班師　命中官頌繫庶人父子赴北京錦衣械繫王斌朱恒盛堅典仗侯海長史錢巽教授錢常至京皆伏誅惟長史李默以嘗諫免死謫口北?民誅榮榮子義天津鎮守都督孫勝山西都指揮張傑楊雲青州左衛指揮使　誠滄州衛指揮鄭典皆約舉城應者先納軍馬糧仗數事覺相繼誅六百四十餘人其故縱與藏匿坐死戌邊者一千五百餘人編邊氓者七百二十人初庶人被執鎖縶逍遙城一日　上欲往視左右止之不聽及至熟視久之庶人出不意伸一足勾　上仆地左右亟扶起亟命壯士舁銅缸覆之缸約重三百斤庶人有力項負之輒動積炭缸上如山然炭逾時火熾銅鎔庶人死諸子並死
【 吾學編】
○趙王高燧傳
趙王高燧　成祖第三子永樂元年封漳德洪熙元年就國王負靖難功密與漢庶人謀奪嫡時時譖　東宮傷其官寮繫獄多死者永樂二年居守北京信用邪說恣行不法七年　上聞之大怒誅其長史顧晟??虎王衣冠　東宮力解得免擇國子司業趙亨道董子莊?長史二人能輔導王稍改行二十一年五月　上不懌護衛指揮孟賢等結曆官王射成及內侍養子造偽詔俟　晏駕詔從中下立趙王總旗王瑜有姻家高以正者?賢等畫此謀謀定告瑜瑜上變告　上曰豈應有此立捕賢得所造詔誅賢射成以正及內侍諸養子升瑜遼海衛千戶王大懼又稍稍斂戢　仁宗即位加漢趙二王祿歲二萬石通前三萬石封王長瞻坺?趙世子次瞻塙?安陽王　宣宗初即位賜田園八十頃漢庶人反誅班師至單橋陳山迎　駕遂言曰趙王與漢庶人逆謀久矣今宜藉此兵威移指彰德擒趙王否趙亦反側不自安異日復勞　聖慮　上不聽楊士奇亦以?不可山又詣尚書蹇義夏原吉言方畧邀二人共請　上意不忍曰　先帝愛二弟漢王自絕於天朕不敢赦趙王反形未著朕終不忍負　先帝也高煦至京又言嘗遣駱指揮阮內使與趙通謀　上以漢庶人詞羣臣章遣廣平侯持示王王大懼乃上還常山中護衛及羣牧所儀衛司官軍校　上與儀衛司是年瞻坺卒年十七謚悼僖王在位二十九年宣德六年卒謚簡瞻塙宣德七年以安陽王嗣王卒謚惠子祈鎡嗣卒謚悼子見灂嗣卒謚靖子祐採嗣卒謚莊子厚煜嗣
【 吾學編】
○趙康王厚煜
趙康王諱厚煜莊王子也性和厚嗜學博古敦尚雅素事祖母楊妃以孝聞嘉靖七年六月　璽書褒予明年冬境內大饑王上疏請辭祿一千石佐賑濟　世宗皇帝嘉王能憂國詔守臣發粟不允所辭車駕南巡王以遠出奉迎首致誠敬　特賜嘉獎益祿三百石王文藻弘麗聲譽浹於四方遠近能譚藝者莫不傾慕風乘王又折節愛賓客以故戶屨恒滿文酒讌游有淮南梁孝之遺風常獨居一樓鮮近妃妾第以翰墨吟諷自娛著居敬堂集十二卷嘉靖三十九年十月庚申暴薨
先是洛川王翊鏴府人粥?彰德府通判田時雨隷人竊?二人相毆直於時雨時雨以王府人恃勢不靖遂捕問罪啟於王王令和解適有宗室數十人索祿時雨以宗室毆府官白於撫巡撫巡令知府傅汝勵盡捕收各府人王忿恚媿被欺滅入內無可暴白遂自經聞於朝　世廟下法司將時雨棄市戌汝勵於邊王勵志向道躭文嗜古敦尚簡素屏絕紛華著有居敬堂集在位四十年壽六十三謚康子載培嘉靖十年封獲嘉王十六年薨壽十七謚昭定嫡一子翊錙二十八年封世孫三十八年薨壽二十三嫡一子常清四十四年嗣贈祖恭父安王
【 繩蟄錄】
○鄭王傳
鄭王瞻埈　仁宗仲子母李　妃永樂二十二年封漢庶人反王與襄王居守宣德四年之國鳳翔王請安王竹園韓王以安王舊邸得竹園　上曰園在鳳翔去平凉遠與鄭王便正統八年乞徙徙懷慶留京邸明年之國成化二年卒謚靖子祁锳成化四年嗣乞河堧地弘治八年卒謚簡世子見滋卒以子祐枔封世子弘治十年嗣王贈父鄭僖王祐枔正德二年卒謚康無子見滋弟東垣端惠王見??貢以子祐檡正德四年嗣王贈鄭定王祐檡十六年卒謚懿子厚烷嘉靖六年嗣　車駕南巡王來迓賜幣物加祿歲三百石
【 吾學編】
鄭王厚烷鄭懿王子也嘉靖六年嗣爵　車駕南巡王迎謁境上甚恭　詔賜幣加祿三百石嘉靖十六年上疏陳母妃閻氏貞孝賢德事實　詔付史館又乞　祖訓五倫?善陰隲通鑑諸書二十七年疏請　上修德講學并進居敬窮理克巳存誠諸箴復演連珠十章以簡禮怠政飾非惡諫神仙土木?規諷詞語切直　上手詔曰汝覘知宗室有謗訕者故茲效尤汝?今之西伯也罪其長史再逾年而□□長子祐橏訐王跋扈詛呪煽惑諸不法事　上大震怒并責前四疏不臣奪爵幽鳳陽世子載堉亦篤學有至性痛王非罪見繫不敢安寢築一室王宮門外席藁獨處者十九　穆宗皇帝即位赦免還國歲加王祿四百石世子乃復入宮而居萬曆二十一年冬世子疏請宗生得令儒服就校母論京外職第入式者視才品器使　詔允行之二十三年秋復上言歷算歲差之法
【 藩獻志】
○蘄王傳
蘄王瞻垠永樂十九年卒贈蘄王謚獻葬　京師西山
【 吾學編】
○越王傳
越王瞻墉未之國　宣宗賜昌平縣莊田四十頃卒謚靖葬京師西山無子國除己巳之變虜入王墳廬掠祭器去
【 吾學編】
○襄王傳
襄王瞻墡母　昭皇后永樂二十二年封未之國　上崩監國漢庶人反留守宣德四年之國長沙正統元年遷襄陽七年來朝景泰三年乞得山地百頃奪門時石亨等欲殺於謙王文謂謙等通奄王誠盜金符迎王　英宗因詔王來朝相見甚歡宴便殿王避席請曰臣過汴汴父老遮道言按察使王槩賢誣下詔獄臣途中詢槩人咸謂槩冤願　皇上加察　上立命法司雪槩王辭歸　上送至午門王伏地不起　上曰叔父欲何言王頓首曰萬方望治如饑渴願　皇上省刑薄斂　上拱手謝曰敬受教四年又來朝　上?峴山漢水賦襄陽四景歌賜王成化十四年□年七十三謚憲長子祁鏞正統八年封世子成化十五年嗣弘治元年卒謚定定王三子長見淑成化十六年封世子弘治二年嗣明年卒謚簡簡王二子祐材弘治三年封世子明年嗣與興邸爭地灘逮七十二家獄久不決大理卿汪綸兩解得巳十七年卒謚懷無子弟祐櫍弘治四年封光化王正德中嗣王嘉靖二十九年卒謚康
【 吾學編】
康王無子定王庶二子陽山恭和王見淓子榮康王祐楬庶一子厚熲三十一年進封嗣王贈祖恭王父惠王四十五年卒謚莊庶一子載堯封安福王隆慶三年嗣
【 繩蟄錄】
○襄憲王瞻墡
襄憲王瞻墡　仁宗皇帝第五子也天資明睿通詩書及春秋宣德四年封之國長沙正統元年改封襄陽土木之役　車駕北狩王兩上疏慰　皇太后乞命　皇太子居攝天位急發府庫募勇敢以圖迎復仍訓諭　郕王盡心輔政章上時　景帝立八日矣　英宗復辟得其奏於宮中覽之感歎手勑令王入朝相見甚歡中宴因問王時政王避席曰臣過汴汴父老遮道言按察使王槩賢以誣下詔獄臣途中詢槩人人咸謂槩冤願　皇上加察詔立命法司雪槩獄王辭還國　上送至午門王伏地不起　上問叔父欲何所言王頓首曰萬方望治如渴願　皇上省刑薄斂　上拱手曰敬受教天順四年再入朝　上?峴上漢水賦襄陽四時歌賜之益王護衛又勑王每歲秋冬之間得三五出城游盤以怡暢性情成化二年春盜渠劉千斤反荊襄間建偽號聚眾至四萬人大肆荼毒　詔尚書白圭督師討之王捐祿犒師尋奏勣成化十四年薨壽七十三謚憲長子祁鏞正統八年封世子成化十五年嗣弘治元年卒謚定定王三子長見淑成化十六年封世子弘治二年□□年卒謚簡簡王二子祐材弘治三年封世子明年嗣與興邸爭地灘逮七十二家獄久不決大理卿汪綸兩解得巳十七年卒謚懷無子弟祐櫍弘治四年封光化王正德中嗣王嘉靖二十九年卒謚康
【 吾學編】
康王無子定王庶二子陽山恭和王見淓子榮康王祐楬庶一子厚熲三十一年進封嗣王贈祖恭王父惠王四十五年卒謚莊庶一子載堯封安福王隆慶三年嗣
【 繩蟄錄】
○棗陽榮肅王祐楒
棗陽榮肅王祐楒襄憲王曾孫也七歲能文章神姿魁岸雄健力制奔馬精騎射星曆兵農醫卜之書靡所不究其占災變言休咎修短遲速術多奇中又好持論經濟　世宗初年大禮未決王上疏言時議以　皇上入繼　孝廟?人後者?之子欲稱　聖父興獻大王?　皇叔考斯據宋儒濮伯考濮王耳當時歐陽修巳謂?人後者不沒父母之名後竟以無稽止稱濮王?親即園立廟矣豈可引以?　聖朝法乎今日宜稱　孝廟?皇伯考仍稱　聖父?皇考文簡而事理無遺彝倫攸敘公議定矣嘉靖四年春襄王祐櫍病廢不視事承奉亨竊弄威福王惡之執亨熏目坐是訐奏奪爵嘉靖十八年以大慶恩典乞復爵許之王嘗疏請令宗人執士農業得自贍足勿煩　朝廷歲祿之供禮官以非　典制不許嘉靖三十四年九月薨子厚爥嗣所著朱仲子集三卷式好傳若干卷行於世
【 藩獻志】
○荊王傳
荊王瞻堈母張順妃永樂四年生二十二年封宣德四年之國建昌乞南城縣司獄又乞近閑田正統四年改蘄州景泰元年十二月上疏請朝　上皇不許四年卒謚憲二子長祁鎬正統八年封世子景泰六年嗣天順五年卒謚靖靖王三子長見潚天順中嗣弘治五年坐不法命太監蕭敬駙馬都尉蔡震都御史戴珊召王至并其長子祐柄降庶人遷置武昌見潚弟見溥成化二年封都梁王十三年卒謚悼惠其妃何氏賜自盡子祐橺弘治七年以都梁王進封荊王十七年卒謚和和王二子長厚烇弘治十六年封世子正德二年嗣嘉靖中病辭祿不允王二子長戴墭嘉靖九年封永定王
【 吾學編】
三十九年卒謚端穆嫡一子翊鉅以永定王長子進封世孫三十四年嗣王贈父莊王嫡一子常泠封世子隆慶三年以罪廢?庶人安置武昌四年王卒謚恭嫡二子常??言封泰寧王萬曆二年進封嗣
【 繩蟄錄】
○荊端王厚烇
荊端王厚烇荊憲王玄孫也憲王初封建昌正統中改封蘄州景泰元年十二月王嘗上疏請朝　上皇不許在位三十年而薨四傳而至端王王性謙和溫粹銳思典籍尤以篆隷著名正德中病末疾不能朝謁再疏懇辭爵祿不允　詔許令弟富順王厚焜攝朝謁嘉靖三十一年薨孫翊鉅嗣爵
○富順王厚焜
富順王厚焜荊和王第二子也正德九年冊封王幼孤未就外傳稍壯媿與長者語乃潛心問學發憤至廢食寢遂博貫羣藝嘗讀劉向說苑至臣欲事而君不用子欲養而親不待輒三復涕下王嗜詩兼精繪事一日拂素圖蜀□移暴日中蜂虫?建叢集花上拂之輒來其神妙動物類如此著東蘄集二卷弟永新安莊王厚熿亦以能詩著名
○樊山溫懿王
樊山溫懿王見澋荊靖王第三子也忠謇有大節弘治五年九月荊見潚以淫虐聞王并發其陰謀不軌而潚亦訐王隱過奏上　上嘉王潛銷荊楚大害功置王過不問奪潚爵?庶人王由是顯名正德元年薨子莊和王祐構嗣爵莊和子厚焌是?恭裕王
○恭裕王載坅
恭裕王之子載坅嗣王坅喜讀書博極經史?人脫略不羇能折節下士藩王故不投人名刺接諸縉紳亦無賓主禮王獨易之　典制郡王女封縣主歲食祿六百石王自以巳祿糜費國廩無所補甚柰何復令女子冗食乎故王四女不復乞封而以妻諸郡學弟子隆慶六年嘗上書請自試効用又上應　詔正禮兩疏疏留中弗報王貧而好客不以冕爵矜人日事詞賦晚更窮易譚理籜冠野服灌畦種藥以自娛人咸稱昇甫先生著大隱山人集十七卷又著茹蠟子三徑諸詞各一卷子翊金?氐翊厤?金翊朔?金皆工詩兄弟常共處一樓譚藝不倦號花萼社
【 藩獻志】
○淮王瞻墺
淮王瞻墺母李賢妃永樂二十二年封宣德四年之國韶州開府府治正統元年遷饒州十一年卒謚靖子祁銓正統十三年嗣卒謚康世子見濂早卒見濂清江王見澱以子祐棨嗣贈淮端王祐啟弘治十八年嗣王嘉靖三年卒謚定無子弟鎮國將軍祐揆嘉靖四年嗣王十六年卒謚莊子厚燾嘉靖八年封世子十七年嗣
【 吾學編】
四十二年卒謚憲嫡子載坮四十五年嗣
【 繩蟄錄】
○滕王瞻塏
滕王瞻塏母郭貴妃永樂二十二年十月封宣德改元卒年十七謚懷葬京師西山無子國除其長史姚友直事王王喜其恭謹　宣宗愛王?陞友直雲南左參議掌長史司事
【 吾學編】
○梁王瞻垍
梁王瞻垍母　恭肅郭貴妃永樂二十二年封即郢邸開府宣德四年之國承奉孔勤侮詈王　上曰梁王朕親弟奴敢如是逮勤王又?解　上曰羣奴愓王耳竟誅勤未幾上表不恭有司請治長史　上以王故特不問襄獻王自長沙徙襄陽過安陸王出迎明日獻王入城相見歡甚又明日辭去王泣曰嗟乎吾兄弟不得更復相見柰何正統元年　上言府卑濕乞更爽塏地　上曰郢中歲屢歉俟有秋理之竟不果徙六年卒謚莊葬安陸妃紀氏繼魏氏無子國除景泰二年魏妃卒妾張生女二皆封郡主封張王夫人掌王宮事成化十六年亦卒梁故盡得郢田宅園湖後皆賜襄王　睿宗封安陸得梁郢邸田供二王祀事
【 吾學編】
○衛王瞻埏
衛王瞻埏未之國　仁宗簡舊宮臣司直金寔?王左長史宣德初凡　郊社陵廟禮每命王攝事正統三年卒謚恭妃楊氏謚貞烈無子國除
【 吾學編】
○榮王
景泰元年五月丁未正使都督張軏副使太子太保吏部尚書何文淵持節封　裕陵第二子?榮王或曰即德王也又有三　皇子未封卒
【 吾學編】
○許王見淳
許王見淳　英宗子母王惠妃王生時　英宗北狩未還景泰廢太子封沂王也并封沂王弟見清榮王見淳許王景泰二年十一月許王卒於京師禮部請喪用親王禮　內批王幼殺其禮謚悼葬西山
【 吾學編】
○德王見潾
德王見潾天順元年三月六日復東宮是日立德秀崇吉四王歲祿各本色萬石德王初封德州改濟南成化二年就國二十一年請業南旺湖以漕渠故不許正德十三年卒謚莊子祐楁正德十六年嗣嘉靖十九年卒謚懿子厚燉十二年封世子卒謚懷順世子載塔十九年嗣贈厚燉德懷王
【 吾學編】
萬曆二年卒謚□嫡一子翊　萬曆□□年嗣
【 繩蟄錄】
○秀王見澍
秀王見澍母高淑妃景泰三年生於南城成化三年封國汝寧左長史劉誠獻王千秋日鑒錄王大喜之國時淹於途民以?擾左長史?言王輒急行抵國宦豎言王居隘請移先師廟廣王居王不聽一日兩長史講書西伯戡黎左長史主吳氏說曰戡黎者武王也右長史趙銳主孔氏說曰文王寔戡黎兩長史辯大爭王徐曰　先王簡二先生輔余經義即未有定論何嫌往復乃爾動色兩長史頓首謝王卒謚懷葬京師西山妃黃氏無子國絕王有宮人陳氏召還京成化中特封?夫人
【 吾學編】
○崇王見澤
崇王見澤天順九年封成化十年之國汝寧弘治八年　孝肅太后思見王　上勑召王朝禮官倪岳言二年間三王之國郡縣供需兵民皆困崇王復來往返勞費何以堪兼水溢旱蝗舟車所經恐有他虞親王來朝雖有故事然自洪熙宣德以來巳鮮舉行　英宗復辟襄王奉詔來朝雖篤敦敘之恩實塞疑讒之隙宜勿召王便初　上不允岳言巳而中止十八年卒謚簡簡王四子長祐宓?木弘治中嗣正德六年卒謚靖靖王四子長厚燿正德十九年嗣嘉靖十六年卒謚恭長子載境八年封世子十七年嗣乞修府下巡撫議費銀八萬七千兩工部言親王修府例役護儀牧人不得輒勞民　上不允十九年王請父恭王墓表禮部言韓府襄陵莊穆王卒　憲宗嘗允其子範征請令詞臣譔銘刻石崇王曾祖皆嘗賜墓表請如王奏　上若曰宗室薨逝給壙誌此　祖宗典制安得有賜表事襄陵王立石巳非例崇兩王墓表皆　先朝誤恩後有王家乞請禮部宜考　累朝體例議覆
【 吾學編】
三十六年卒謚莊嫡世子翊金?爵三十七年嗣又乞恭莊墓表竟　欽賜焉子常??疌萬曆五年封世子
【 繩蟄錄】
○忻王見治
忻王見治母宸妃天順二年生生九歲而封封七年未之國卒謚穆葬京師西山
【 吾學編】
○吉王見浚
吉王見浚國長沙陳友諒初據長沙友諒誅長沙稅畝特重民流移多荒棄王因請得賜名鷄鵝食田十三萬畝徵稅尤重嘉靖初令減十五嘉靖六年卒謚簡一子祐枎弘治四年封常山王正德四年進封吉世子五年卒謚悼莊二子長厚火?冒正德十四年封吉世孫嘉靖八年謚王十年贈父吉悼王明年乞長沙府湘潭商稅邸租不許卒謚定二子長載均嘉靖十五年封光化十九年嗣王
【 吾學編】
四十年卒謚端嫡世子翊鎮四十二年嗣隆慶四年卒謚莊無子庶長兄翊鑾封龍陽王隆慶六年進封嗣
【 繩蟄錄】
○徽王見沛
徽王見沛成化十七年之國鈞州歲祿本色萬石妃黃氏與秀王妃兄弟也弘治二年乞陞州?府吏部尚書王恕言肅潘荊岷皆封州鈞不得獨陞府從之王卒謚莊子祐檯正德三年以興化王進世子嗣嘉靖四年卒謚簡子厚爝嘉靖五年以安邑王進世子嗣厚爝父子繼請陞鈞州?府朝議不許嘉靖中　車駕南巡王迓送恭加祿歲三百石　侑金幣
【 吾學編】
王好琴有姚梅者善斵琴王命趙得周從梅得其法州守潞人陳吉嘗取學宮雷所擊桐召梅斵之而得周私見吉願減值改?巳作梅遂訟於長史長史杖得周得周言吉吉解得周縛而杖長史隷長史又取吉隷杖之明日吉謁王處分承奉趙犴大辱吉吉忿呼門外王怒令軍校裂吉衣履被髮徒跣抵暮入州夜出城奔愬上官王馳奏吉　上逮吉繫詔獄巡撫都御史駱昂巡按御史王三聘上疏?白吉冤俱被逮昂杖死三聘吉俱謫戌議者遂不直王時?人陶仲文被　上寵王以宮人金姐送仲文仲文德甚言王於上　上遣仲文來王極意接奉仲文返具言王忠敬奉道　上悅封王太清輔玄宣化忠道?人及金印王既受　上知益作威福然輕財務施故終其身無覆敗之禍二十九年薨在位二十五年壽四十五謚恭妃齊氏庶二子載埨五年次妃傅氏生二十年以浦城王嗣三十五年罪廢?庶人削去世封籍沒財產國除自殺埨性喜遊縱躭貨色校尉楊懋德少與埨狎埨信任之懋德勸埨修父業南陽人梁高輔稍通黃白之術自言少師尹蓬頭能取紅鉛梅子埨客之館下用其術取梅子配以含?餅
【 生兒未啼時口中血凷】 等藥服之久之以高輔並藥因仲文進　上上封高輔通妙散人封埨清微翊教輔化忠孝?人及金印埨滋不檢遂偕官媵等之南京又託以支鹽抵楊州買妾以歸巳而高輔?　上取梅子不得以書求埨舊所蓄者埨不報會　上疑高輔並疑埨埨遂與高輔絕往來時儀衛官紀旻見埨所?策其必敗時時勸埨懋德銜之乃抵書高輔譖旻高輔遂以旻不與紅鉛言　上上並惡埨遂敓歬所賜?人印頃之緝事衙門遣數校尉以方士謁埨埨不禮埨差李邦吉上京奏事緝事者疑?旻縛送兵馬司訊非是差官校押送埨埨又不禮埨見　上有厭薄意乃使旻齎紅鉛送仲文所欲因仲文獻　上高輔方與仲文有郤廉知之奏仲文得埨金若干仲文自此遜避而　御札與仲文又有莫管徽事之語會民人耿安喬希禮奏其強搶子女強占田宅等事勘官以疇昔斵桐之役遂成大獄革去祿米三之二并追恭?人印埨見事迫欲取莊王始封所有金符佩以赴京未得先是埨有楊州金陵總得意鳳陽弄醜羞同衾之語撫按取入招詞法司勘上旨下徽王稔惡懷逆僭儗窺伺姑革了王爵降?庶人押發高牆好生禁錮削去世封冊寶章服財產籍沒違制亭臺盡行拆毀時埨居深宮而所司防守甚嚴　朝廷處分埨不得聞司禮少監王臻同撫按至禹埨聞砲聲懼甚先令正妃沈氏等十六人就縊埨登樓望見龍亭後有紅板轎子歎曰吾既不能自明徒生何?遂自縊次妃林氏等義同死爭取帛自縊歬後死者五十餘人命下淺葬城東喇嘛寺子七人長安陽王翊錡次萬善王翊鈁各年十二歲俱革爵次翊鉞翊鏼未封未名者三人女三人俱遷送省城聽周王鈐束不許混請婚封　穆宗改元准錡等還禹給與房屋居住
【 繩蟄錄】
○懷獻太子見濟
懷獻太子見濟　景帝長子母杭妃景泰三年四月思明土酋黃王??者初以功授丘溫衛指揮歷陞廣西都指揮使守備潯州思明土知府王?岡庶兄也王?岡老子鈞襲知府王??欲殺鈞奪知府與其子矯軍門令徵兵思明令其子糾諸心腹驍悍數千人去府城三十里結寨夜馳破府城滅王?岡家支解王?岡父子納甕中瘞後圃即引眾還寨明日報至佯不知驚哭仆地走思明發喪尋王?岡父子屍不得又慟哭仆地揮淚遣人告王??急捕賊復此家門大讎方王??子殺王?岡時王?岡有僕福童見王??子并識其左右人脫走憲司訴王??父子殺王?岡父子狀郡中人亦皆知賊本王??父子也左副總兵武毅疏聞於朝王伏懼謀於侍郎江淵令遣千戶袁洪走京師上奏請廢太子立見濟?太子疏曰　太祖百戰艱難取天下期傳之萬世往年　上皇輕身禦虜文武將吏十喪八九駕陷虜廷寇至都門幾喪　社稷不有　皇上臣民何歸今且踰二年　皇儲未建臣惟人心易搖多言難定爭奪一萌禍亂不息　皇上即循遜讓之美復全天敘之倫恐事機叵測反覆靡常語曰天與不取反受其咎近日仰觀天象土星逆行入太微垣與諸災變皆可畏愕願早留意萬一羽翼長養勢權轉移委愛子於他人寄空名於大寶階除之下變?寇讎肘腋之間自相殘蹙此時悔之晚矣乞與親信文武大臣密定大計以一中外之心絕覬覦之望疏入　景帝大喜曰萬里外有此忠臣亟下廷臣會議且令釋王??罪陞都濬是月乙酉禮部尚書胡濙侍郎薛琦鄒幹集文武羣臣廷議眾相顧莫敢發遲疑久之司禮太監興安厲聲曰此事不可巳即以?不可者勿署名無得首鼠持兩端羣臣皆唯唯署議於是濙等曁魏國公徐承宗寧陽侯陳懋安遠侯柳溥武清侯石亨成安侯郭晟定西侯蔣琬駙馬都尉薛桓襄城伯李瑾武進伯朱瑛平鄉伯陳輔安鄉伯張寧都督孫鏜張輗劉深張通郭瑛劉鑑張義錦衣衛指揮同知畢日?玉曹敬指揮僉事林福尚書王直陳循高榖何文淵金濂于謙俞士悅左都御史王文王翱楊善侍郎江淵俞山項文曜劉中敷沈翼蕭鉉王一寧李賢周瑄趙榮張敏通政使李錫通政欒惲王復參議馮貫卿蕭維禎許彬蔣守約齊整李賓少卿張固習嘉言李宗周蔚能陳誠黃仕儶張翔齊政寺丞李茂李希安柴望酈鏞王詢王??益翰林學士商輅六科都給事中李讚李侃李春蘇霖林聰張文質十三道御史王震朱英凃謹丁泰亨強宏劉琚陸厚原傑嚴樞沈義楊瑄王驥左鼎上言父有天下必傳於子　陛下膺天明命中興邦家統緒之傳宜歸　聖子黃王??奏是　制曰可朕上請　聖母上聖皇太后太后言予老矣願宗社安天下得太平人心既如此不可拂朕敬承慈命禮部具儀擇日以聞即日簡置東宮官懋亨濚直四人太子太師溥循榖謙四人太子太傅輗文淵濂南京禮部尚書儀銘士悅工部尚書兼大理卿石璞都御史鎰文翱九人太子太保淵一寧滋三人太子少師山太子少傅錫維楨兵部左侍郎俞綱都御史羅通四人太子少保輅兵部左侍郎兼左春坊大學士中敷太子賓客嘉言詹事文曜琦少詹事幹左庶子侍讀彭時侍講徐珵左右諭德修撰李詔侍講劉定之司經局洗馬侍講楊鼎倪謙呂原修撰柯潛左右中允李侃御史魏齡詹事丞編修周洪謨劉俊檢討錢溥編修岳正左右贊善編修周安李泰林聰典籍鄒循左右司直郎侍書陳榖徐佖監丞鮑相縣丞高誠左右清紀郎檢討曾邏傅宗五經博士陸藝典籍李鑑左右司諫編修王??與校書中書舍人劉鉞趙昂正字教諭劉潔錄事序班楊欽王政周寧傅榮通事舍人凡東宮公孤皆支二俸五月甲午立見濟母杭妃?皇后詔曰天佑下民作之君實遺安於四海父有天下傅之子斯本固於萬年大赦天下先是一日陳儀仗奉天門有男子執赤挺直入擊香亭奮呼曰先打東方甲乙木諸內使急縛男子詔付錦衣獄庾死乙未以東宮令大賞文武百官吏軍士丙申禮部言太子冲年百官朝朔望丁未柳溥于謙充正副使持節更封太子?沂王癸丑以立太子故賞諸親王公主乙卯賞邊鎮文武內外羣臣又加賞內閣陳循高榖學士江淵王一寧蕭鎡商輅各黃金五十兩六月以后兄杭聚?錦衣正千戶四年二月乙未太子冠命胡濙持節掌冠高榖贊冠蕭鎡宣戒勑甲辰冠沂王及其弟榮王命陳循于謙持節掌冠何文淵儀銘贊冠商輅宣戒勑十一月以御史張鵬言簡東宮師傅講讀官　上命胡濙王直陳循高榖王文儀銘江淵蕭鎡俞山俞綱商輅日更番侍班彭時日專講書李侃李齡錢溥劉吉日專侍讀書王謙趙昂更日侍書越四日　太子薨謚懷獻葬西山天順元年降稱懷獻世子
【 吾學編】
○悼恭太子祐極
悼恭太子祐極　憲宗長子成化七年十一月己酉立?　皇太子是年十二月上旬彗星見東方未幾　皇太子卒葬西山
【 吾學編】
○岐王祐
岐王祐　封德安弘治中請迎母養不許許諸王有子別居者得迎養其母母有子多亦從一子無子者移別官著?令王卒謚惠妃王氏葬西山國除
【 吾學編】
○益王傳
益王祐檳封江西建昌母張德妃德妃生王及衡王汝王茂陵諸王皆歲給祿本色萬石弘治中進馬嘉靖十五年奸人班明誣昌國公通王有逆謀得白十八年卒謚　四子長厚燁正德四年封世子今嗣王弟崇仁王厚炫金溪王厚煌玉山王厚火?巽凡三王嘉靖初廷臣請以崇仁王後　睿宗嗣興王不許厚炫五子載增封長子次載環載珫載堆?木載壤厚煌一子載增
【 吾學編】
載增封崇仁王長子卒嫡一子翊鈏三十七年以長孫進封世孫嫡一子常???隆慶三年封世曾孫
【 繩蟄錄】
○益莊王神道碑銘（張時徹）
張時徹
昔太史公表漢諸侯王誦言驕奢之禍歸之以仁義?本大都殞身亡國率由淫縱不法有如河間東平被褒表之光而流丹青之譽未始不飭厲兢兢也余於　益莊王蓋深有感焉　王諱厚燁號勿齋　太祖高皇帝七世孫　憲宗純皇帝其祖也　父益端王　母妃彭氏　端王始藩于益蓋甫離紫禁狎熟崇貴事厚自貶損鞠躬厲行刻意問學賢德稱於天下而莊王實肖之生而靈異穎敏端恪雅有至性不妄言笑正德己巳受封　益王世子日居東府考覽六經蒐綜百氏神解妙悟不煩師程事　端王曁　母妃小心翼翼先意承志比其薨也哀毀骨立寢苫塊飲水恒如初喪及葬徒跣擗踊拊棺而號觀者感泣士人?賦睿孝永思詩刻梓以傳云朔望展謁歲時蒸嘗必潔齋致虔每誦蓼莪之詩輒慘怛不懌以金華園寢實惟埋玉之所乃建樓宮中時舒望焉至則嚱吁流涕左右莫能仰視嘉靖辛丑襲封王爵愈自抑畏百爾政務恪遵先王之舊蓋不特三年毋改而巳每遇　皇帝萬壽及歲節慶賀寅恭齋慄儼若　天顏之只尺也北虜不遜宵旰靡寧輸金錢以助邊餉恨不得身先矛戟待同母弟　崇仁王庶母弟　金谿王　玉山王友愛篤摯猶子字之若巳出服食器用罔不優錫每上謁即課其書程而飭厲之學有嚮往輒加褒獎焉王性朴素於外物絕無所嗜顧獨嗜學鷄鳴盤漱即灑掃庭內陳經史於几上危坐諷誦恒至夜分雖盛暑不輟每五日一詣書堂命儒臣進講陳說理道及治亂興衰之故誠有味乎其言之也自以勿名齋日嚴飭治之功本原澄徹踐履光明雖詩書所稱蔑以尚矣精研書法?草小篆?世所珍撰著詩文淵深雋永不異學士家語擇端雅之師羣國之子弟而教之季有所稽以察惰勤宦寺女御亦誨之讀書習字屬對詠詩蓋以折其驕逸之氣而牖之義方宮殿之中伊吾絃誦若黌校焉古今書籍有關治理及切於民生者躬校亥豕序其要旨鋟梓以傅如命儒生張容所輯　皇明文範此其大者也尤究心?氏大學衍義嘗曰帝王之道盡在於是遵而行之庶幾寡過矣乎平居不喜華靡巾服浣洗必敝而後易酒不常設肴不兼味劇戲音樂了無所好非大饗宴鐘鼓絲竹之聲蔑如也臣下有僭侈踰度必痛繩之曰儉德之共奢惡之大汝寧弗聞柰何以此自阱乎居常施恩有序月加直米以養其廉長史有所建白必虛心聽之夙昔講讀之臣雖沒世而禮其子姓不衰待外戚惠而有節然未嘗以國事借聽異端佛老拒之尤嚴讜詞不忤讒說不入剛明決斷國紀斬然內外臣僚小失則宥之有大過必麗之於法如曰擅課竹木漁獵舖戶橫奪街市此尤不檢之最者率劼毖不貸內臣中有濫受訟詞刑罰苛虐者即毀其刑具而譴戒之凡笞罰自五以上必啟請焉豐歲廣糴防歉推其餘以貸單窶封內橋梁有弊壞者輒捐重貲完葺之東西二門居苦於渴鑿大井以濟焉歲甲寅疫作徧施藥餌全活無算民忘其癘也軍校與民爭訟曲在軍校則罪軍校曲在民也付之有司不加楚撻貿易物貨一惟其乎四境之內享安靖之福若不知有王府也春秋祈報出宿齋居嚴於對越粥粥焉如在其上嘗謁文廟中使設拜位於殿中即命徙於外臺時微雨初沾有張蓋至者即斥去之而命儒官講周易尚書錫賚有差談者以?盛美庠生有貧不自給輒?賑恤不必其釜之魚也每賓興應試行者有送中式有燕其他優禮纓紱非可殫述而郡邑細大之事一切避謝不與以故學士大夫觀風諏俗者必曰賢王賢王云王生於弘治戊午十月十一日至嘉靖丙辰凡五十九年矣偶感風露之疾猶黽勉視朝不欲勞人問候巳乃大漸稍親藥餌而巳不可起矣乃以五月二十二日薨於正寢士民莫不悲怛曰天何奪吾賢王之速耶先是郡後有鎮山曰鳳凰岡者崩折一角轟然有聲一夕赤氣?天光彩烜赫人咸異之此殆其徵乎所著有詩文數百篇行於世訃聞於朝　天王震悼輟朝素服命禮官考德稽履賜謚曰莊遣新寧伯譚功承祀以大牢行人馬文健敦壙事欽天博士李傅卜日景方以薨之明年丁巳歲三月十七
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:41:40-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="序,第一卷。城池,第二卷。署廨,第三卷。关津。桥梁,第四卷。坛庙一,第五卷。坛庙二,江苏省通志稿建置志全文在线阅读,江苏省通志稿建置志全文在线下载,大玄古籍书库">
<meta name="description" content="宣统元年(1909)始修，由江苏通志局主持，缪荃孙任总纂。建置志。城池公署以逮局所关卡津梁，一代所先。坛庙之属，以存禋祀。清代列者，则入于此，几新旧志有者皆录。历代止有官署，清代则往往设立局所，多出官署之外，皆有任务，自不宜略。_江苏省通志稿建置志_全文在线阅读_江苏省通志稿建置志_全文在线下载_大玄古籍书库">
<title>江苏省通志稿建置志_缪荃孙_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">江苏省通志稿建置志</span> <br/>
          作者： <span class="inputVal" id="bkauthor">缪荃孙</span> <br/>
          朝代： <span class="inputVal" id="bkdate">近代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,地方志,完结</span> <br/>
          字数： <span class="inputVal" id="bknum">[book_length]140565</span> <br/>
          说明： <span class="inputVal" id="bkdec">宣统元年(1909)始修，由江苏通志局主持，缪荃孙任总纂。建置志。城池公署以逮局所关卡津梁，一代所先。坛庙之属，以存禋祀。清代列者，则入于此，几新旧志有者皆录。历代止有官署，清代则往往设立局所，多出官署之外，皆有任务，自不宜略。</span> <br/>
          封面： <span class="inputVal" id="bkimg">Z_6536.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]江苏省通志稿建置志
[book_author]缪荃孙
[book_date]近代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,地方志,完结
[book_length]140565
[book_dec]宣统元年(1909)始修，由江苏通志局主持，缪荃孙任总纂。建置志。城池公署以逮局所关卡津梁，一代所先。坛庙之属，以存禋祀。清代列者，则入于此，几新旧志有者皆录。历代止有官署，清代则往往设立局所，多出官署之外，皆有任务，自不宜略。
[book_img]Z_6536.jpg


[book_title]序
苏省建置，由来尚已。吴郡有城，本始阖庐。金陵越城，云筑范蠡。广陵之城，见六国表。自是至汉，凡建国者，罔不营城。按《郡国志》：属苏境者，稔州郡国，为城二十八；扬州郡国，为城十三；豫州郡国，为城八。今据旧稿，酌为写录，知其阙者，并为补之。署廨略同。宋元以来，方志有者，不忍放佚，附录于末。关津桥梁，诸志见者，自不可省。清自同治，局所稍多，权之重者，不亚司道、厘榷、局卡，实为饷源。凡可知者并著于编。堡砦之属，别入乡镇。子目曰城垣，曰署廨，曰局所，曰关津，曰桥梁，曰坛庙，凡五卷。

[book_title]第一卷 城池
《礼记》云：城郭沟池以为固。《周礼·夏官》之属有掌固，掌修城郭沟池者是也。任其万民用其材器，若有山川，则因之。吴地为东南都会，自昔立二八之通门，带朝夕之浚池，其因川陆之奥，作金汤之固者，规模可以概见。而大江南北峻堞深隍亦往往凭流峙之自然，加堑筑之人力矣。繁剧之县，画疆而理，增设官司，无改井邑，保民以德，不以城池，所以臻敉宁之效欤。
江宁府
江宁府始自越范蠡筑城于长干。楚置金陵邑，城于石头。《续汉书·郡国志》：秣陵、湖熟皆有城。其后六朝有都城，有台城，有丹阳郡城。隋为蒋州，唐为舁州，皆有城。五代杨吴为金陵府城，宋元仍之，俱详见古迹。明初建都城，惟南门、大西、水西三门，因旧更名，聚宝石城三山外，自旧东门处截濠为城，开拓八里，增建南门二：曰通济，曰正阳。正阳而北建东门一，曰朝阳。自钟山之麓西抵覆舟山，建北门一，曰太平。又西据覆舟、鸡鸣，缘后湖以北至直渎山而西八里，建北门二：曰神策
（清朝改为得胜）；曰金川。西北括狮子山于内，雉堞东西相向，建门二：曰钟阜，曰仪凤。迤逦而南，建定淮、清凉二门以接旧西门。实周九十六里。其皇城则在都城内之东，钟山之阳，前直正阳门。外城西北据山带江，东南阻山控野，辟十有六门，东南六，曰：姚坊、仙鹤、麒麟、沧波、高桥、上方；西南六，曰夹冈、双桥、凤台、驯象、大安德、小安德；西一，曰江东；北三，曰佛宁、上元、观音。周八十里。西又有栅栏门二：一在仪凤门西，一在江东门北，共十八门。咸丰中为贼踞。同治三年，曾忠襄国荃于龙膊子轰塌城垣数十丈，遂复有省城，旋即将缺口堵筑，曾文正国藩有记。光绪三年重造神策门，瓮城并城墙、营房。十九年八月初六日，两江总督刘坤一奏城工完竣：“于十八年三月二十七日兴工，十一月初二日一律工竣。窃照江宁城垣，年久失修，城身垛口及门楼、兵房等项损坏过甚，亟宜大加修理。先后估计工料银两，请动用直隶归还苏浙赈捐，原拨三河坝工经费银十万两以济要需，经臣会同奏明在案。兹据江宁布政使瑞璋详称：前项城工经署督标中军副将刘光才等会督员弁人等，鸠工庀材，于十八年三月二十七日兴工，当将所需经费陆续拨给应用，于十一月初二日全城一律工竣。委员逐一验收，均属工坚料实，并无草率偷减。计城垣、垛堞、新建补修等项用过银五万八千二百四十四两有奇，城楼、墩台九座用过银二万六千三百两，修建各城门楼用过银一万一百七十八两有奇，修补各门官厅城门用过银五千八百五十五两有奇，各门修建栅栏兵房用过银八千二百十七两有奇，统共请销银十万八千七百九十六两有奇，除旧料变价银十六两有奇外，实用银十万八千七百八十两。委实力求撙节，并无丝毫浮冒。所用银两将拨三河坝工经费一款悉数动用，其余不敷之项由司另筹拨给。据刘光才等遵照部定例价，将城工做法，实用工料细数，造具清册，出具保固印结、绘图贴说咨司，详请奏咨核销前来。臣查江宁城垣周围九十余里，自咸丰年间兵燹以后，城身垛口及兵房城楼等项目就残缺，历任督臣久欲拨款修理，均因工巨费烦，筹措维艰，屡议屡驳。臣此次到任后，督饬藩司筹拨款项，先后奏请兴修，派委署督标中军副将刘光才、江宁府知府李廷箫董率其事，并以工程浩大，派令刘光才所部各营通力合作，藉资撙节。刘光才等督饬勇夫及工匠人等踊跃赴工，寒暑无间，所用经费涓滴归公，并于城内搜挖旧砖至数十万之多，是以费省而事亦集。现在全城一律完整，崇墉屹然，足资保障。刘光才等承修此项要工，力任其难，克期告竣，其率作之勤奋，经画之周详，帑不虚糜，工归实济，似有微劳足录。合无仰恳天恩，俯准将刘光才、李廷箫二员交部从优议叙。动用之项，并请敕部核销，以清款目。除将送到清册、图说、印结分别咨送部科查核外，谨会同漕运总督臣松椿、江苏抚臣奎俊恭折具陈，伏乞皇上圣鉴训示。谨奏”。奉殊批：“刘光才、李廷箫均着交部从优议叙，余着该部议奏。钦此”。光绪三十一年四月初四日，署理两江总督、山东巡抚周馥奏：江宁城垣岁久未修，常有坍塌，亟应筹款修补。窃查金陵城垣周环五十余里，自同治初年收复以后，久未修葺。昔日穴城掘隧之处，虽经填筑完备，土松脚虚，时虞陷裂。臣去年抵任，经委员弁巡视，饬令随时培护，无如城长工巨，补苴殊难。今年三月阴雨连绵，南门外东首城墙突然坍卸十五丈，城下住佣工苦人十三家大小五十余口，全被压毙，坍下砖石积高数丈，督饬兵夫昼夜搬运，检尸殓埋，妥为抚恤。其余内外城墙坍塌未伤人者尚有十一处，累算长数十丈。又大小洞口三十四处，其欲坍未坍各段共数十处。近城民房栉比，每逢风雨，惊悸不安，其余湖水浸没基脚，风浪撞坍，应修者尚有十余处。城高六尺，厚十余丈，工程太巨，从省核实估计需银二十余万两。当此经费支绌之时，罗掘已空，无款可拨，而城工关系重要，未便久延，只得暂挪库款三万两，先将危险之处择要修筑，以免续塌。欲图完固，仍待绸缪。筹思至再，惟有请办赈捐等项以工代赈，藉资挹注，既便小民佣工糊口，亦于垫缺归还有期。臣前因粥厂请开赈捐及七项常捐，经户部奏驳，现在察看情形，急待捐款应用，业已另折奏请圣恩仍准援照山东成案收捐。此项城工拟即在此捐款项下提用，如蒙俞允，臣即派员劝捐，以期踊跃输将及时兴筑。众擎易举，崇墉屹然，不特完此金汤，且可保全民命。据江宁藩司黄建筦详请具奏前来，臣覆核无异，合将城垣坍塌筹捐修筑缘由，恭折具陈。奉硃批：户部议奏。上元县附郭，自通济门西北至西北仪风门属焉。江宁县附郭，自通济门而南至正西石城门属焉。
句容县，《郡国志》有城，古今地名不同者不备录。吴赤乌二年，筑子城，周三百九十丈。唐天祐八年，县令邵全迈修筑。宋淳祐六年，令张榘重筑，后圮。明景泰间知县浦洪、刘义建门楼。弘治三年，知县王僖砌以石。嘉靖三十三年，知县樊垣始筑砖城，周七里，有五门。万历三年，移建南门于旧南门之左，清仍其旧。光绪五年，知县袁照重建东西门楼。十八年，知县张沈清修四围城垣。
溧水县，隋始筑城，周五里有奇。宋绍定中，县令史弥巩修之。明初，知州邓鉴更筑，周七百余丈，门有六。洪武间，知县郭云重建。正德中，知县陈铭甃以砖，寻毁。知县陈宪因其址筑土城。嘉靖初，知县王从善扩其东隅，建石桥以泄水。十年，水败东南隅，知县张问行修。十七年，水复溃。三十六年，知县曾震始造石城，高三丈，广如旧然，石甃其外而内犹土也。城东西有池。
高淳县，明嘉靖五年知县刘启东筑土城，东北因冈阜而藉淳溪为池，门有七：正东曰宾阳，南曰迎薰，西曰流晖，北曰拱极，东南曰安澜，西南曰襟湖，东北曰通贤。清道光二十七年，水灾，城圮。光绪五年，知县杨福鼎集捐重建，又增建四门：曰青龙，曰久大，曰临渡关，曰凌云。
江浦县，明洪武四年八月始筑浦子口城，设应天卫于城内。九年改为县治，后迁治旷口山，无城。万历元年，知县周一经始筑土垣六百九十余丈，下甃以石。八年，知县余乾贞筑城，延袤七百八十丈，门有五，引水环之。清康熙中，知县徐龙竞、董志建、项维正屡修城楼及女墙。道光二十六年重修。咸丰中，楼橹多圮毁未复。
六合，濒大江，据瓜步诸山以为镇，洵要地也。国朝二百年来，安不忘危，保障之责綦重。其在史可考者，《后汉书》广陵郡领十一城，其一曰棠邑，则棠自汉以来有城可知。《陈书》：大建元年，瓜步城及胡墅城皆降。《名胜志》载齐时曾筑城于瓜步山，则棠自齐以来有城可知。原志称棠邑旧无城者，据兵燹之后言之。案《嘉定志》六合旧城，东过治浦桥之东，西过今城之西，南跨滁河之南，北过今城之北。原志谓宋以前跨河为城是也。宋绍兴二年，步师阎仲请于朝，就旧濠筑城，命步司统制杨世元董其役。北门曰德胜，东门曰宁真，西曰清滁，南曰通济。原志谓既曰通济则是河在城外，而河北自为一城，非复跨河之旧是也。隆兴元年，泾原郭振帅步军筑城戍守之，又于城濠积土为城，逾年修筑河南城。原志谓阎郭所筑，与河南城乃三城是也。原志又以宋志之文讹舛残缺，其间兴废皆不可考，乃备录宋志三规制：一曰正城一座
（通长八百六十四丈五尺，砖包砌，按此即《成化志》所云：宋时有砖城，今四门皆有高阜及河道，乃其遗址。父老相传不知何时废，或云徙以城扬州者是也。）；一曰北城一座（与正城相接通，长五百七十五丈三尺，砖包砌。案：此当是郭振就城北所筑之城也。
）；一曰土城一座（在浮桥之南，通长五百五十四丈五尺。案：此当是郭振所修筑河南之城也。）。宋乾道、绍兴、嘉泰相继修之。元仍其旧。明初遂废。崇祯九年，邑人孙国敉以六合为金陵门户，万一有警，等于弃地，撰《城六合议》一通，致之当事。苏州巡抚张国维、按院陈起龙查勘具题，准行，委知县郑同元、董造时以民贫役困不能多助，乃筑土城，聊毕上命。东至河下起，由北至西河下止，南据滁河为险，长九百十五丈，脚阔一丈五尺，高丈许。皆就通衢为门，门有三，不施女墙，随铺多圮。全役里甲民夫，抽商米二万余石，多系民壮。杨元与事，役竣，值大僚巡历，深责苟且，复行题请将苏松四府节省银四万余两给付本县义民办造砖城。时郑知县以寇破六合去，知县仲闻韶、常州府海防同知蔡如葵、守备杨芳、张人杰同时受事，凿土城以障其内，外甃砖石。十年二月，始获兴筑，计城长一千三百二十三丈六尺，高二丈五尺，女墙共一千六百四十七，垛窝铺篷共五座，周环以濠，缘城为堑。清康熙四十四年，城垣被水冲塌。雍正六年，知县苏作睿重修。乾隆三十八年，奉勘估修。四十一年，仪征县知县方辅悟、六合县知县宋觐光各半领帑项兴修，共工料银五万四千八两四钱二分六厘，计砖城一座，高一丈七八尺不等，厚七八尺至一丈不等，周城除六门分位外，计长一千五百四十三丈四尺，城楼四座，西北炮台二座，原志有敌台四座，城门六座。大东门曰朝阳，亦名来春；南门曰澄清，亦名迎恩；西门曰西安，亦名钟秀；北门曰镇远，亦名瞻阙；小东门曰迎秀；小北门曰陡翼。又小水门六座，城河周围长一千三百四十五丈，阔三丈五尺，四门有桥。道光十九年，知县朱恭寿；咸丰元年，知县温绍原相继修葺。三年，贼陷金陵，势同破竹，而六合以斗大孤城坚守六年之久，则前此修城之功大矣。八年，贼大股攻城，月余不克，乃于小东门外潜掘地道，实火药其中，轰卸城垣十五丈有奇，城始陷。光绪三年，邑绅禀请重修，奉宪批准拨钱三千串，计修各城楼五，地道被轰处，埋樁填石，捍筑完固，先是被炸之小东门，贼以砖石堵砌，至是重开，复旧制焉。四年工竣。
苏州府
苏州府，吴阖闾筑城，周四十二里三十步，为门八：东曰娄、曰匠；西曰阊、曰胥；南曰盘、曰蛇；北曰齐、曰平，历代皆仍其旧。至隋杨素徙城横山东，即今新郭。唐武德九年，复还旧城，分城之东，置长洲县，以卧龙街为界。乾符三年，刺史张搏重建之。梁龙德二年，始以砖甃裹外，有濠。宋初，诸门渐塞，而大圮于开禧间。嘉定中，太守赵汝述、沈皞相继修治。宝祐二年，赵汝历增置女墙，补建葑、娄、齐三门楼。元定江南，凡城池悉命湮毁，虽设五门，荡无防蔽。至正十一年兵起，复诏天下缮完城郭。知府高履筑垒开濠，还辟胥门。至张士诚入据，增置月城。明兴，更加修筑城，为亚字形，内外长濠，广至数丈，门有钓桥以通出入。崇祯十五年，推官倪长圩重加修葺。清朝康熙元年，巡抚都御史韩世琦改建城垣，并加阔女墙。今城周四十五里，长五千六百有五丈，高二丈八尺，广丈有八尺，女墙高六尺。为门六：葑、娄、齐、阊、胥、盘，无水门。又于每门建官厅军器库，凡窝铺百有五十七，敌台五十七，雉堞三千五十一门，有守门官、公馆及营房，而锁钥则归总捕司焉。雍正七年，浙江总督李卫暨署江苏巡抚张垣麟檄委修缮，倾圮。八年，巡抚尹继善复檄补修。八年六月十八，总督陶澍奏复修理完竣。道光十八年增修。咸丰十年，粤匪陷城，六门俱经改筑，事平以次修复，惟阊门、月城未复旧制。又，旧有子城在大城东偏，相传亦吴所筑，周十二里，自叔至宋皆为郡。张士诚时为太尉府，士诚败，遂圮。吴县《郡国志》有城附郭，得城西之阊门、胥门，南之盘门。长洲县附郭，雍正三年分县后得城北之齐门。元和县附郭，分得城东北之娄门及东南葑门。
昆山县，向未有城，惟树竹木为栅，至宋犹然。元至正十七年，方国珍犯境，始筑土城御之，门有六。明弘治四年，知县杨子器建楼其上。嘉靖五年，邑人都御史周伦疏请筑砖城。十七年于沿海州县无城者，次第修举，始甃以砖，期年而成。周十有二里，长二千三百八十七丈，高二丈八尺，雉堞四千五百八十七，池深五尺，广六尺。三十三年，知县祝乾寿增筑六门、月城及敌台二十六座，窝铺二十五座。又于东、南、北三隅增建敌楼三所。崇祯八年，知县叶培恕重修。及清顺治二年，知县王铣重加修筑。雍正十年知县丁铨，乾隆三年知县刘翱、白日严，嘉庆四年新阳知县钱长清，十九年昆山知县王青莲皆重修。新阳县，雍正三年分出，与昆同城，东半壁属焉。
常熟县，唐武德初始迁虞山下。周二百四十步，高一丈，厚四尺，列竹木为栅。宋建炎间，县令李闿之始建五门。元筑土城，至正十六年，张士诚据吴以常熟边江要害，甃为砖城，周九里三十步，高二丈二尺，厚一丈二尺，最为完固。明永乐中，岁大祲，饥民盗城砖易食，城日圮。嘉靖三十二年，倭入寇，知县王铁重筑之，高二丈四尺，周一千六百六十六丈，建门七，西北二门枕山，余五门，内外各有渠。外渠广倍内渠，皆通以水关，其后，西北门在虞山巅者，以形家言塞之。万历甲午，知县张集义增城之高三尺。清康熙十九年，水圮数百丈，粮储副使刘鼎、暨知县高士鹚修筑福山城。明嘉靖间，知县冯舜渔、江阴主簿曹廷慧筑，周三里。万历问，知县杨涟修，设兵防江，为邑重镇，清游击驻焉。康熙十三年，督抚诸臣疏请捐修。二十二年，知县高士鹅重葺。乾隆二十八年，常熟知县敬华南修葺。道光十三年粮道额腾伊、陶廷杰，同治十一年两县知县汪福安、许子春皆重修。昭文县，雍正三年在常熟分出，与常熟同城，以西北镇江门而东至东南迎春门为境。雍正六年，知县劳必达修。
吴江县，梁开平间吴越王钱锡筑城，后废。宋嘉祐二年，县令裴煜复建南北二门。元至正十六年，张士诚据其地重筑，高二丈八尺，厚一丈五尺，周五里二十七步。陆门四，水门五，各以方。明成化元年，知县陈尧弼重建城楼，后俱倾圮。正德九年，知县萧韶复大筑之。嘉靖三十三年，倭入寇，知县杨芷倡议增筑，高三丈二尺，厚一丈八尺，长一千八十四丈五尺。又为四门、月城及敌楼、敌台、窝铺。三十六年，知县曹一麟以甃。清顺治四年，知县李承尹修。康熙四年，知县刘定国复增修城楼，为堞二千三百五十一，窝铺、箭台三十六，炮台四，并浚外城，濠深倍于昔。雍正七年，知县徐永佑修东门、南门、城楼。同治十一年，知县俞明厚、王琬重修。震泽县，由吴江分出，与吴江县同城。自东水门而北至西水门为境。
松江府
府城，元末张士诚据吴时筑。明洪武间，因而葺之。周九里一百九十三步，高丈有八尺，濠广十丈，深七尺。门四：东曰披云，西曰谷饧，南曰集仙，北曰通波。门有楼，楼外为月城，城倚九峰，面黄浦，左大海而右三江，上建敌台、窝铺、雉堞三千三百八十九。嘉靖间知府方廉，万历间华亭知县王廷锡、聂绍昌，崇祯时知府方岳贡相继修筑。清康熙二年，霖雨倾圮，巡抚韩世琦、提督梁化凤率属捐修，旧堞并三为一。乾隆五年、三十一年两次修护城石堤。道光十六年知府觉罗炳奎、二十年知府杨承湛相继修葺。咸丰十一年，粤寇乱，城堞损坏，知府贾益谦修，并于西北两门各建望台。同治十一年，知府杨永杰募捐重修。光绪三年，知府赵佑震修西南隅。
府城西门外有西仓城，周二里，高一丈八尺，陆门四，濠广六丈，深三尺余。嘉靖间筑以卫漕粮。万历中知县章允儒，崇祯时知府方岳贡相继增修。清顺治十五年奉旨准官收官兑，按图增造仓廒数十间于水次，以便小民交纳焉。乾隆五十一年，华、奉、娄三县合修，今年久坍废。
华亭县附郭，《郡国志》娄县有柘林城，明嘉靖中以倭警，巡按尚维持建议筑。周围四里，高一丈八尺，门三，池深一丈五尺，阔十丈。清康熙十三年修，二十二年上海知县史彩重葺。
奉贤县，府城东九十里，有青村城。明洪武十九年，安远侯筑，周六里，高二丈五尺，门四，各楼外有月城。永乐中，都指挥使谷祥增修。万历间，巡抚赵可怀修浚，池深一丈六尺，阔十丈。清康熙十三年重修。二十二年，华亭知县南梦班重葺。雍正三年，分华亭设今县，以青村城为治。九年，署知县舒慕芬重浚城濠。乾隆元年、六年、十一年均动帑修城。三年浚池。咸丰十一年，寇乱损毁。同治六年，知县葛兆棠修复谯楼。娄县附郭，县在郡治后城中，专属华亭。
金山县，府南七十二里有金山卫城。明洪武十九年安远侯筑，周十二里三百步，高二丈八尺，广二丈。门四，环城有池，深丈有八尺，广十二丈。永乐中，都指挥使谷祥增高五尺。万历间巡抚赵可怀、崇祯时知府方岳贡相继修浚。清康熙十三年重修。二十二年，娄县史彬重葺旧城，屏娄邑之西南半壁焉。雍正三年，分娄县为金山县，建治城中，得旧属邑之西南半壁焉。乾隆二年，华亭知县陈陛诚重修。二十四年，总督尹继善、巡抚陈宏谋奏请移治朱泾镇，并议筑城。三十三年，总督高普、巡抚明安请以筑城，工役增修卫城，改为县城。三十九年，知府韩锡胙、知县程名程重修并浚隍池。嘉庆元年，知县王之导请准永驻，朱泾城仍未建。二十二年，知县林沛重建四门、谯楼。同治元年，克复卫城，道员潘鼎新督率勇丁开长濠于西门外，广四丈八尺，深四丈，长八百三丈六尺，北通运盐河，南至海塘。
上海县，明嘉靖问知府方廉因倭乱筑城，围九里，高二丈四尺，门大小凡六，堞三千六百有奇。濠广六丈，深一丈七尺。同知罗拱辰于四门益以敌楼、箭台，环濠为土墙。万历中，知县许汝魁奉檄，城加五尺，开小南门水关，引薛家浜水以通市河，民利赖焉。后知县徐可求、刘壤相继甃石。清乾隆十八年，知县李顺浚濠，环城可通舟楫。三十七年，知县清泰修葺城垣。道光元年，巡道龚丽正重修并益西门箭台。咸丰五年克复后，巡道赵德辙提善后捐缮葺之。十年，巡道吴煦以寇警会防，辟小北门。光绪三十二年，巡道袁树勋建议撤城，未果。三十三年，巡道瑞澄请添辟城门，宣统元年，辟门三，凡门十。
南汇县，郡城东北百二十里有南汇城，本金山卫之分署。明洪武十九年，安远侯筑城，围九里百三十步，高二丈二尺，门四，各有楼。永乐中，都指挥使谷祥、弘治初指挥使翁熊、万历中巡抚赵可怀俱重修。池深一丈四尺，阔四十丈。清康熙十三年重修。二十二年，上海知县史彩重葺。五十七年，郡同知郑山督修。雍正三年，改为县治。五年，知县钦琏葺之。乾隆三十九年，知县成汝舟请帑修葺。道光二十二年，知县范凤谐重修。咸丰四年，知县富克精阿、同治十一年，知县罗嘉杰俱修。
川沙城，在八团镇。明嘉靖三十六年、巡抚赵忻、巡按尚维持、兵备熊桴、从乔镗、王潭建议兴筑。清康熙十三年重修。二十二年，上海知县史彩重葺。五十七年，郡同知郑山督修。乾隆三十七年，南汇知县成汝舟捐修。嘉庆十年设厅为厅城。同治张应济随同克复，捐俸修城濠。
青浦县，明万历二年，知县石继芳创筑。城围一千三十丈，高二丈三尺，堞一千七百一十五，建敌楼、窝铺、门楼六，旱门五，水门三，濠广三丈，深一丈。清雍正七年，知县杨凤然、九年，知县鲁弘璋修葺。乾隆三十五年，知县褚慰宗请帑重修，并砌砖城，上为马路。嘉庆十九年，知县马绍援修东南隅。道光二十年、二十二年、二十四年，知县钱燕桂、王锡九、朱瀚先后修治。咸丰五年，匪乱，小西门毁，知县冯树勋修。同治元年，攻剿粤寇，轰毁东南隅，副将程学启檄知县李克勤督军士修复，并新南门敌楼。光绪十四年，知县钱志澄修。
（按奉贤、金山、南汇三城，旧志皆称安远侯筑，然安远侯柳升永乐时始封，其非柳升可知。惟安庆侯仇成筑金山卫城，《松江府志》载入名宦，安远为安庆之讹无疑）。
福泉县，雍正二年由青浦县分出，得城之北。乾隆八年，福泉废，以其地仍归青浦。
常州府
常州，旧有罗城，后唐天祐间筑。明洪武二年，中山侯汤和改筑新城于其内，视旧狭五之三，周围十里二百八十四步，高二丈五尺，广二丈，瓮以砖石。门七，东曰通吴，南曰德安，西曰朝京，北曰青石，次东曰怀德，次南曰广化，次北曰和政，门各有楼。水关四，池深二丈，阔十六丈。成化十八年，巡抚王恕奉朝命檄知府孙仁修其倾圮，以巨石重甃之，加高三尺，壮丽增于旧观。正德间，知府李嵩、嘉靖中知府金豪、万历时通判赵堪相继修葺。清康熙九年，知县张令望重修垣堞。雍正八年，知府修葺城门、水关。乾隆二十九年，知府潘恂、武进县知县王祖肃、阳湖县知县陈廷柱奉旨重修。咸丰十年遭寇。同治三年，江苏巡抚李鸿章重修。光绪十一年，武进县知县金吴澜、阳湖县知县温世宗拨志书余款修城浚池。
明李东阳《常州府修城碑记》：凡藩郡卫所所治，必建城郭，以宿兵守民，防御奸宄，国家重熙，累洽百五十年，武备寝缓，城不时葺，识治体者必先焉。常州府古昆陵郡，为南都肘腋，吴越喉襟地，最要。且自晋太康初已有城，唐天祐间增置外郭，历代以降，修废不常。我太祖下江南，命中山侯汤公和以重兵镇之，始于郭内改筑今城，周十里有奇。既久为霖潦所坏。成化间，知府孙侯仁修之，辄复坏。掌固之令，视为虚文。正德辛未冬，渤海李侯嵩来知府事，首议修筑。时北方群盗出没畿省间，城郭弗豫者多撄其害。江南远在数千里外，咸谓侯为过计。侯曰：城固当修，修必豫备，虽劳吾民，亦佚道也，吾与乐成耳。乃白于巡抚都御史王君缜、巡按御史原君轩、清戎御史何君沾、巡捕御史杨君凤皆以为宜。侯亟令手众，第产赋钱，量力授役，刻日定籍，丈度尺计，分工而并作。听政之暇，躬蒞其勤惰而惩劝之。补缺为完，益卑为崇，饰旧为新，垣壤坚厚，廉角峻整，楼橹扉阿，闳深壮丽，而又涤隍浚池，架梁成途。凡为城之事罔不备具，越三月而告毕。居者栉比，行者辐辏，万目改视，千夫增气，吏庆于官，士颂于庠，民歌于野，皆幸其功之成，而犹戒以为无大损益者。居无何，北盗为王师所迫，舍骑入舟，上溯江汉，承流而下。越镇江，逾孟渎，急攻江阴；东南之民安于富庶，不习兵革，流言夜惊，危不自保。侯以完城付寮属暨兵卫曰：是足以守，吾任其战。躬帅吏士民兵拒于江，谋画内定，勇敢外倡，厚为募赏而严，其不用命。贼方贪利肆志，藐如无人，不虞其遽出也。我兵恃城为本，倚守为命，无不一当百，擒其丑若干人。贼引而退，月余再至，将殊死战。闻侯复出，竟不敢逼，西奔于狼山。会提督军务都御史陆君完移兵江南，以舟师蹙而歼之，事遂大定。向之惑者，始相率而语曰：我侯之力，斯城之功也。盖常之属邑有五，而江阴当盗之冲，其去郡治不啻百里，使当是时，城不固，则守不敢出，必不能展布心力，以收成功。今一城修而阖境无事，旁至吴越诸郡，皆安堵贴席，获免于惊扰之患，是其所系，岂细故哉！天下之事恒坏于因循，而成于豫备，使为郡县者皆能先事而虞，贞固而干，乘高据深，披坚执锐，固守而力御，则保障之利，天下共之。彼蕞尔之寇，猝然之变，岂至燎原而焚石然则斯役也，虽无所试，吾固将与之。况其明效显验，焯焯如此哉！且民保于城，城保于德，莒恃陋而不修城，鲁恃城而不修政，春秋皆讥之。李侯之修，盖有不徒然者，常之大夫、士佥谓不可无所纪述，以示来世。台州府同知武进殷君镒，予中表之邮也，以侯予礼部所举士，寓书于工部郎中。无锡顾君可学上京师，湖广布政司参议，江阴夏君从寿亦予所举，道其事尤详，因为文及诗，寓而归之，俾刻焉。侯历监察御史有声，其为郡，治行茂著，比以御贼功，加禄二品。佐斯役者，为同知罗玮，通判陈碧、温应璧、谢思道，推官粟登故并书之。而执役出力之名氏，则列之碑阴。其诗曰：有城岩岩，有池潭潭，大江之南。筑之隆隆，浚之溶溶，郡侯之功。侯之始谋，有废必修，其民咻咻。侯心不移，为所宜为，曰匪吾私。泽流令行，既经既营，不曰其成。人蕃物华，中孽以牙，于江之涯，兵强势尊，贼徒既奔，我城固存。内安外攘，乃治之常，矧此一方。维口峨蛾，壮我山河，候功不磨。）武进县附郭。《郡国志》毗陵有城。阳湖县附郭。雍正二年，由武进县分出，自东水关而北至大北门，境长三里有奇。
无锡县，城在梁溪，《东郡国志》无锡设有城，相传宋乾兴中县令李晋卿因旧址修筑。元明叠加缮治。至嘉靖间圮，知县王其勤更筑之，周一十八里，高二丈一尺，甃以砖石，陆门四，水门三，池深二丈，阔一丈七尺。清康熙七年，知县吴兴祚重修，其后知县曾子驹、徐永言相继缮葺。道光二十年，无锡知县李彭龄、金匮知县董用威修城垣七十余丈。咸丰十年，城陷于寇，葺而高其垛，今仍之。金匮县与无锡县同城而分东之半为境，计长九里。
江阴县，旧城建于杨吴，后毁。元末复缮治。明初增筑为门四，后圮。正德中，知县黄饼修筑土城，周九里有奇，高一丈五尺，厚如之，女墙高二尺五寸。嘉靖间，知县毛鹏、钱饽、金柱相继修筑，尽甃以砖，池深七尺，阔四丈二尺。清兵南下，东、南、北各倾圮数十丈，县丞卞化龙修之。雍正十三年，知县蔡澍请发帑重葺。乾隆五十四年，知县牛兆奎修澄江门城楼。嘉庆五年、道光二十五年知县单沄、金咸皆重修。咸丰十年，粤匪踞之。同治二年克复，毁城数十丈，知县沈方煦缮修。光绪二年，知县沈伟田修水关、水栅、楼堞。又杨舍堡城在县东七十里，杨舍其地滨江扼要，旧无城。明嘉靖闻屡有倭患。三十七年，巡按尚维持疏请建城，周六百余丈，高二丈三尺，门四，水关一。崇祯时，增修敌台、窝铺九十六座。同治二年克复，江阴由乡民修葺。
宜兴县，《郡国志》：阳羡，汉有城。旧城创于孙吴赤乌六年，城阳羡即此。明初改筑。永乐中益展拓之，周九里三十步，高二丈五尺，门四，各有楼池，深一丈五尺，阔三丈余。正德七年、十四年，知县刘一中、刘秉仁修复。嘉靖三十四年，知县董鲲以倭警增建敌台五座。四十三年，知县黄茂增建关楼，其后增设荆溪城，西半属宜兴，东半属荆溪。清乾隆二十九年，宜令四格、荆令吴修大修城垣。宜兴修五百八十四丈，荆溪修六百六十二丈。道光二十九年，西北城塌。咸丰三年修之。十年陷于寇，同治三年克复。宜令郑猗菉、荆令曹文焕修之。宣统元年，霖雨，城塌四十余丈，知县赖丰熙、严庚辛等修之。
荆溪县与宜兴县同城，而分其东之半为境。
靖江县，元末张士诚将徐太二始筑土堑。明成化十三年，知县张汝华修筑为城，周七里四十步，高一丈八尺，门四。嘉靖中，知县汪玉甃以砖石，城楼雉堞始备。知县应昂复筑瓮城，高三尺，池广六丈五尺，深一丈八尺。万历十九年，邑令廖惟俊增女墙三尺，飞楼三十三所。清乾隆二年，邑令支本固领帑修城，自二年至五年，功始竣。咸丰三年，知县高在鎔修，备寇。光绪三十年，邑令赖丰熙重修。
镇 江 府
镇江，《郡国志》丹徒曲阿有城，古有京城，吴有铁瓮地，又有东西夹城，建于唐，俱详故迹。唐乾符中，润帅周宝更筑罗城二十余里，宋元因之。明初元帅耿再成因遗址重建，指挥宋礼奉敕，甃以砖石。周九里十三步，高二丈六尺，门四，东曰朝阳，南曰虎踞，西曰金银，北曰定波。水关二，其池自西至南通漕河，自北至拖板桥，行舟楫。万历中，城垣周遭加高三尺。清康熙元年，镇海大将军刘之源重修。
丹阳县，故城久圮。明嘉靖三十四年，知县陈奎重筑。今城周九百七十九丈，高二丈二尺，门四，居民以为隘。巡抚张景贤令于城外拓之，知县史永寿增筑焉，为门五，水关二，池宽八尺有奇。万历中知县周应鳌重浚。
金坛县，旧城唐长寿元年筑，岁久湮圮。明正德七年，知县董相重建，土城周一千二百四十二丈，高二丈，门六，并水关，皆甃以石。已而，知县刘天和以关基不固改筑之。嘉靖中，知县赵圭甃，以甓叠石为基，周千二百三十四丈四尺，高二丈六尺，池深广各丈许。万历间，知县许弘纲复改筑两水关，高广倍于昔。天启四年大水，城东圮百余丈，知县杨锡璜修之。清顺治初知县胡延年，康熙中知县康万宁、李磷俱重修。
溧阳县，南唐畀元二年始筑土城，周四里许，河贯城中。宋建炎中，西拓青安草市，加广二里，建门五，水门二。明初命将士修筑，仍其旧址而界，青安草市于外，又命部使郭景祥以石甃之。周九百丈有奇，高二丈七尺，厚二丈八尺，浚池深丈许，广五倍。四门外复增置瓮城。弘治九年，知县符观以南城逼泮宫，徙筑河埂以广之。嘉靖间，增设堡屋，修葺女墙、月城。
淮安府（山阳县附郭）
旧城周十一里，东西径五百二十五丈，南北径五百二十五丈，高三十尺。为门五：东曰观风，南曰迎远，西曰望云，北曰朝宗，西南稍北旧有门曰清风。
（此旧署也，今东曰瞻岱，南曰迎薰，西曰庆成，北曰承恩。）元兵渡淮时守臣孙虎臣塞之，今废四门。皆有子城，城上大楼四座，角楼三座，窝铺五十三座，雉堞二千九百九十六垛，水门三。秦汉以来，本无城郭，东晋安帝义熙中始立山阳郡，乃于此地筑城
（见《宋史·李大性传》）。《金石录》有：唐上元二年，楚州修城记。《文苑英华》有：唐大中十四年，御史中丞李荀修楚州城南门，郑吉记，皆今日郡治旧城也。南宋郡守吴曦欲撤城移他所，通判李大性谓楚城实晋义熙间所筑最坚，奈何以脆薄易坚厚乎
？力持不可，乃止。宋孝宗时，守臣陈敏重加修葺。北使过淮，见雉堞坚新，称为银铸城。嘉定初复圮，知楚州赵仲葺之。九年，知楚州应纯之填塞洼坎，浚池泄水，城益坚完。元至正
间，江淮兵乱，守臣因土地之旧稍加补筑。明初增修，包以砖甓，周置楼橹，始成今制。正德十三年，漕抚叢兰檄知府薛重修。嘉靖间，知府刘崇文再修。隆庆间，漕抚王宗沐建楼于西门子城上，额曰：举远登以治漕。万历三十三年倭乱，边海戒严，署府事推官曹于汴，添设敌楼四座。三十八年，西门城楼灾，知府姚铉重建。四十八年，南门毁于雷火，知府宋统殷重建。崇祯间，漕抚朱大典遍修三城，嗣后城楼圮。清康熙初，漕督林起龙撤而新之，城垣残缺者修补之。二十三年，漕督邵甘重建西门楼。二十八年，漕督董讷重建南门楼，后漕督兴永、朝桑格屡加茸理，年久塌卸。乾隆元年，督抚题准发帑修理，知县沈光曾承修。九年，金秉祚于各门添建兵堡、营房三间。嘉庆二年，复经修补。道光十五年，漕督周天爵建西南二城楼。二十二年复集资大修，新建炮台二，重建过街楼四，又扩造北城圈及东北二楼。咸丰、同治中，间加修补，又于东城建敌楼一所，及四城旋更窝铺，今圮。同治十二年，漕督文彬重建西门楼。光绪七年，署漕督谭钧培重修东、南、北三门楼。新城在旧城北一里许，高二丈八尺，围七里零二十丈，东西径三百二十六丈，南北径三百三十四丈。为门五：东曰望洋，西曰览运，南曰迎薰，北曰拱极，小北门曰戴辰。门各有楼，惟小北门无。东西有子城，角楼四，南北水门二，窝铺四十八座，雉堞一千二百垛。按：新城，即古北辰镇，地西瞰运河，东南接马家荡，北俯长淮。元末张士诚将史文炳守淮安，始筑土城。明洪武十年，指挥时禹取宝应废城砖石筑之。永乐二十一年，用工部言土城低薄，令军士增筑，门上建楼。正德二年，总兵都郭铉重建。隆庆五年，知府陈文烛重修。万历二十三年，倭警，署府事推官曹于汴添设敌台四座，后俱颓坏，城垣倾圮殆尽。清乾隆十一年，督抚题准发帑，饬知县金秉祚承修里墙，戗土加帮，在明季，城内居民尚有万家。清乾隆中，犹称藩盛。今城堞、街坊圮废略尽。咸丰十年后，皖寇叠扰，乡民颇屯聚其中，并得安全，苟有大力者修而筑之，亦旧城辅车之助云。联城在新旧二城之间（俗呼夹城），东长二百五十六丈三尺，起旧城东北隅，接新城西南隅。为门四：东南曰天衢（通涧河路），东北曰阜城（久塞），西南日平成（通运河堤路），西北亦曰天衢（通北关厢各处
）。东西水门四，初高一丈四五尺有差，后加高六七尺，加厚四五尺，楼大小四座，雉堞六百二十垛。其地本为运道所经，今陆家池、马路池、纸房头等处皆粮船屯集之地。明嘉靖三十九年，倭寇犯境，漕运都御史章焕疏请建造联城，自为文以纪之。初议筑此城时，知府范梗力言其不便状，及工成举宴，槚不往，曰：非吾意，且他日淮难为守计矣。万历二十一年倭警屡闻，乡官胡效谟等议请加高，巡抚尚书李戴疏请于朝，始加高厚焉。二十三年，署府推官曹于汴添设敌台四座，其后日就倾圮。清乾隆九年，督抚题准发帑饬知县金秉祚承修，楼橹、雉堞焕然一新。今岁久圮废欤。新城等谯楼俱在漕督署前，南宋都统司酒楼也，台高二丈五尺，地踞一城之中，旧置铜壶刻漏，久废。原额曰：谯楼，后易为南北枢机。今日镇淮楼岁久倾圮。光绪七年，知府孙云锦重修（城东南隅角楼名瞰虹楼、护城冈），起旧城东南隅，迤逦而北。明隆庆中，漕抚王宗沐加筑长堤护城，以防黄淮泛溢。后漕抚朱大典建龙光阁于上。国初，漕督蔡士英、林起龙修葺。道光中重修（护城石堤）。运河口高，堤增与城埒伏，秋水涨，官民惕息。明天启初，知府宋祖舜修石堤，加筑城西岸，甃石以为固城市，乃得安堵（濠河）。郡城在明洪武以前，北枕黄河，西凭湖水，运河自南而东而北于新旧二城之间，故黄湖运三水皆城濠也。自运道改由城西，而城东北无濠，自联城筑而二城之间无濠，自黄河北徙，而新城以北无濠。逮万历间重加开浚，仍缺新城北面。崇祯四年，士民请于漕抚李待问，一浚旧城东门外濠河，一开新城北门外濠河。时新城以外，大堤以内，居民栉比，无隙地，乃买塘民房，拓地挑浚，自西角楼起至东角止，旁达东坝濠河，三城水势始得环绕。督役者推官王用予、知县王正志，先事建策者，邑人冯一蛟也。今濠河略存旧迹，惟堙淤浅狭，不符昔制耳。
（水关）凡有九处，一为旧城西，水关在西门之南，旧通舟楫，可达西河，自运道改，由城西始，即其处建响水闸，引运水入城，水关减小，不复如旧。一为旧城北，水关在北门少西，可通小舟，其两墙旧有石槽五层，可以下板，所以防水患并盗贼也。康熙九年，三城坝决，水入联城，灌北水关，半城皆水，以闸板久废，仓卒无以遏水。事定始议置版，又不果。一为东南隅巽关（别见水利），在新城者有二，其北水关当未筑城时为石闸，古邗沟由射阳至末口入淮，石闸自新城筑，而石闸变为北水关矣。在联城者有四，今惟三门通舟，其东南水关亦曰巽关，今塞。
山阳县附郭。
阜宁县，旧为山阳庙湾镇。明嘉靖末，倭寇屡踞其地。万历间，总漕李戴即唐顺之所画旧基筑城。清康熙七年，大水，城多倾圮。雍正十年，置县以城为治。乾隆四年，知县王连璧筑修。同治元年，皖寇至，知县崔绳祖大修。凡周四里余，东西径二百二十丈，南北径百十丈，高六丈六尺。为门五：东曰观海；南曰迎薰，曰定海；西曰靖淮；北曰拱辰。水关三，敌台五。十一年，知县沈国翰重建南门楼。光绪六年，知县蓝采锦重建北门楼。
盐城县，宋绍兴乾道间始筑土城。明永乐十六年，指挥杨清、千户冯善始易以砖，周七里一百三十四步，高二丈三尺，厚如之，池深九尺。嘉靖间，检校祝云鹤署篆重修。初，城止有东西及北三门。万历中，知县杨瑞云始建南门，居民便之，后以城内多火灾，复闭。崇祯十三年，知县张桓复辟于旧门之西数十步。清康熙七年地震，楼堞多毁。乾隆三十九年，知县朱洛臣重修。道光三十年，东北隅圮。同治八年，西北隅圮。光绪十三年，北门屡圮。均随时修筑。
清河县，《郡国志》：淮阴有城，旧城在大清河口，宋成淳间李庭芝筑。元泰定间，河决城圮，县令耶律不花迁小清河口，无城。至元十五年，兵起筑土城，周六里，为门三。明季再徙甘罗，未几复旧。清康熙间，河屡决。乾隆二十五年，巡抚陈宏谋请移治山阳县之清江浦。咸丰十年，治毁于匪。同治四年，漕督吴棠始筑城于运河南，凭河为固，长千二百七十三丈，高丈八尺。门三，又小水门一，东曰安澜，西曰登稼，南曰迎薰。东西有水关一。
安东县，旧城俱圮。明弘治十五年，知县郭韶于遗址筑土围，建更楼四所，设门启闭。万历中，知县詹道溥增筑为土城。天启初，知县刘君聘奉诏兴建，周八里有奇，高二丈四尺，门四。清康熙初，大水地震，城圮。自后议修不果。
桃源县，元至元间始筑土城。明正德六年，知县李延鹏因旧址修筑。周三里，高一丈五尺，门四，池深一丈。嘉靖间知县龙复礼重修，设水洞三。崇祯五年，知县龚夷增筑女墙，置雉堞以砖。后因河决地震，城遂湮废。清乾隆元年，知县眭文焕重筑。咸丰十年，寇至城陷。事定，修葺如制。
扬 州 府
府城自吴王夫差城邗沟，楚王熊槐城广陵始，其后岁久残毁。周世宗命韩命坤别筑新城。宋高宗南渡，诏吕颐浩修扬州城，周二千二百八十丈，盖即古城遗址也。明初，佥院张林守扬州，以宋城太大，改筑西南隅。周九里一千七百五十七丈五尺，高三丈，厚半之。门五：南曰安江，北曰镇淮，西曰通泗，东曰宁海，东南曰小东。俱有瓮城，楼橹、雉堞、警铺、敌台相望，南北水门二，是为旧城。新城则创于嘉靖丙辰，以倭患，用副使何城等议筑之。西接旧城，周十里千五百四十一丈九尺，高厚与旧城等。七门曰挹江，钞关在焉，又南为便门，东南曰通济，东曰利津，东北为便门，北亦曰镇淮，后改广储，又北曰拱辰。南北即旧城濠口为二水门，东南即运河为濠，引水注焉。万历中，知府吴秀、郭光浚池，增城堞、敌台。清顺治四年知县郭知逊、十八年知县熊明遂、雍正四年知县王元稚、七年知县陆朝玑相继修葺。
瓜洲城，在府南四十五里，大江之滨，宋乾道中筑，后圮。明嘉靖间复筑城，东西跨坝，周一千五百四十三丈有奇，高二丈一尺，厚半之，门曰便门。乾隆四十五年，江潮冲激，西南城圮，两江总督檄就未圮之处堆碎石建土城。五十七年复因江潮冲激，漕河总督阑檄建土城于盐坝关之右。道光十年后毁于寇，仅存北门及东水关。江都县附郭，《郡国志》：广陵、江都皆有城。甘泉县附郭，雍正九年由江都县分出。
仪征县，宋乾德中筑城，周一千一百六十丈。嘉定中郡守丰有俊、袁申儒复相继筑东西翼城。明洪武初，知州营世宝、同知戈文德因其旧址增筑之。周九里二百四十六步，高二丈四尺，雉三千六百二十有奇。建城楼四，戍铺四十有三，是为今城。嘉靖三十五年，知县师儒每门甃甓二十七丈有奇，高与旧城准。下辟重门，捍御称便。清乾隆十五年，监掣同知李暲、二十年知县戴秉瑛、二十七年知县耿人凤、嘉庆十八年知县屠倬续行修茸。宣统元年改为扬子县。
高邮州，《郡国志》：高邮有城。今有新旧二城，今城即宋旧城也。周十里三百十六步，高二丈五尺，阔一丈五尺，门四，濠堑环之，地形四面下面城基独高，状如覆盂，故名盂城。开宝四年，知军事高凝祜筑。淳熙十三年，郡守范嗣蠡建楼于四门，开南北二水门通市河，开禧中增以重濠。元时，知府李齐修筑。明洪武时复甓以砖，增设橹堞。嘉靖间，知州赵和补其卑缺，后知州刘峻请于抚，按州修其七，卫修其三，城益固。清顺治十五年，知州吴之俊、雍正二年知州张德盛、乾隆九年知州许松佶、李洊德先后重修城垣。四十三年知州杨宜仑、嘉庆十三年知州萧瑾、陈观国重浚城内外河。十四年知州冯馨开新河导城外河，繇城北通水关。道光二十二年，知州左辉春修垣、水关，增城楼四。同治六年，知州李孟康相继浚修，其新城则宋成淳初扬州制置使毕筑，在旧城北二门外。
兴化县，宋庆元间县令刘垓始筑土城，周六里一百七十六步。明洪武五年，千户郭德、蔡德、刘人杰以砖更建，高一丈八尺，内外环水为濠。嘉靖间，城渐圮，知县胡顺华修筑，视旧加高一丈，厚四丈，为门四，为有楼，浚池，广二丈五尺，深一丈。万历中，知县翁汝进复培土增厚，并置四水关石阑以防水患。清顺治十二年，知县任登级缮修城楼、雉堞。乾隆二十年，知县白钟麟补葺城垣，并重建拱极台，因频遭水患，二十七年知县林思诚、道光二十二年知县王检心、咸丰元年知县梁国棣相继修筑。
宝应县，宋嘉定间县令贾涉始为土城。元至正中，佥院萧成增筑之，甃以砖，周九里三十步。明初，城夷为民居。嘉靖中以倭警，巡抚李遂檄副史刘景韶重筑城，周一千四十余丈，高二丈，门五，水关一，敌台八。清康熙七年，地震圮其东南，知县孙蕙修筑。道光十六年八月，总督陶澍檄知县唐汝明等捐修城垣，又于五门内各建兵房一间，兵役轮值以詧奸宄。同治九年，城东北复崩数丈，随时完葺。宣统二年，东北又崩，未修。
泰州，南唐刺史褚仁规始筑罗城二十五里。周显德中，团练使荆罕儒增子城于东北隅，更筑罗城合西南旧城，周十里，即今城是也。宋建炎中，通判马尚增修甓其外，为四门。绍兴初，城圮。端平后州守许谌别创堡城于湖荡沮洳中，去城五里约新城。元末，张士诚据新城。明初复修旧城，寻建州治，新城遂圮。今城周二千三丈二尺，高二丈七尺，门楼四，水关二，池广五十二丈，袤二千三十余丈；为防海要害。万历中，水患倾圮，州守谭默修筑。清康熙十三年，知府金镇、知州严愈，乾隆三十二年知州王镐重修。道光十八年，知州陈玉成修葺城垣并浚北濠。
海安城在州治东百二十里，周三里三十步，甓甓表里。明常遇春筑以屯兵，后圮。嘉靖间巡抚唐顺之暨海道刘景韶重建土城六里许，后亦圮。
东台县土城，明隆庆间运判马会筑。周五里余，为门四，水关二，以备倭警。嘉庆十年至十三年，频遭水啮，日就卑削，惟西门尚有甓甃遗迹。
徐州府
徐州府城建于六朝宋时，王玄谟尝称城隍峻整，宋苏轼、金完颜仲德俱增筑。明洪武初，叠石甃甓，周九里有奇，高三丈三尺，广亦如之，三面阻水，即汴泗为池，独南可通车马。门四：东约河清，西约通汴，北约武宁，南约迎恩。万历间，参议袁应泰重修，改门名，东目明德，南约奎光，西曰威远，北约拱极。副使舒应龙、知州刘顺之，环城增护堤以防河患，副使陈文燧开支河以泄城中积水。天启四年六月，河决，坏城东南，百姓溺死无数。崇祯元年，兵备项锡印大加修浚，三载始竣。康熙七年圮，重葺。乾隆七年及十六年，知县王琮等重修。嘉庆二年，知县福庆、刘祖志、丁观堂第次修葺。凡新旧城垣，周一千五百五十九丈六尺四寸。道光十八年十二月，总督陶澍奏徐州道宋襄、徐州府知府武凌汉捐修城垣。咸丰中兵备道王梦龄加筑城外土城，东北面筑于五年，西南面筑于八年，九年加筑燕子楼南土城，城门凡六。光绪五年，徐州镇董凤高、徐州道张富年重修。铜山县附郭，雍正十一年设。《郡国志》：彭城有城。按：春秋时，彭城已有城。
萧县，《郡国志》：有城。《徐州府志》：古城在县治北。宋时河决，水没乃筑南城，岁久圮。明正德十一年，知县王隆即遗址增筑，外甃以石，周四里许，为门四。万历初，沉于水。知县伍维翰迁于白茅山麓，略具垣墉。崇祯时，被流寇残毁。清顺治五年，知县祖永勋始补筑。康熙四年，知县沈大观益修治而新之。五十年，知县徐大生于西南开小南门，名约大成。城周千六百步，雉堞八百六十三。嘉庆十年、咸丰六年皆重修。八年，知县赖以平将西北城垣加高，城濠浚深。光绪二十五年，知县黄在福重修。
砀山县，《郡国志》：有城。明正德八年，知县李金始筑土城，周百六十八丈，高九尺五寸，外护以堤。嘉靖以后，因水溢冲圮。万历二十八年，知县熊应祥迁建于旧治西里许。周八百四十丈二尺，高一丈五尺，广三丈，门四，各有楼，隍深一丈，广五丈。四十八年，知县蔡一熊改建砖城。崇祯时知县刘芳复加修浚。清康熙三十七年，知县柴尔皓修葺。乾隆三十六年知县程兆选、咸丰七年知县崔绳祖重修。咸丰十年，知县沈侨加筑外土城。
丰县，《郡国志》：有城。旧有土城，周九里。明正德中，知县裴爵环城筑堤以防水患。嘉靖五年，黄河决，城陷。知县高禄迁于华山之阳。三十一年，知县徐蓂从民便，还旧治，筑土城，周一千九百八十四步，高丈余，门四。后知县胡又心增筑护城堤。万历中，知县费思箴始傅甓石，增楼橹雉堞。知县戴一松以河决，益修筑护城堤，加高广。崇祯九年，知县方遴偕于四门各建子城。清顺治二年，署县事胡增光于城角外，建炮楼四。五年，知县阎玿增女墙二尺，城外堤上复筑土城，凡数百丈，开浚池隍而架以木桥，重城巨堑，遂称险固。咸丰八年，捻匪陷城，知县陈炕重修，加筑甓城，立炮台六座。
沛县，《郡国志》：有城。《徐州府志》：古城久湮。明嘉靖二十二年，知县王治创筑土城，周五里，高广各二丈，隍深广如之，为门四。知县周泾继之，垒石甃甓，高广视旧有加。万历中，知县倪民望、符玺等修浚，后圮于水。知县李汝让整葺修筑护城堤。清康熙七年，地震，城圮。雍正五年，河决护城堤，城益圮。十年，知县施霈重筑护城堤。乾隆二年，知县李棠修复。四十六年河决，青龙冈城尽没，迁七山。咸丰三年迁夏镇。十一年仍还旧治，于城南关就民寨加筑土垣。夏镇城在县治东北四十里新河西岸，万历中，工部主事杨信、徐继善筑门四，各有楼城，外有濠，西南有护城堤。
邳州，明洪武中指挥王恒因旧城址筑，周五里有奇，西南二面阻沂泗。正德中，知州周尚化增筑西北、东南二隅。嘉靖间，知州陈柏重修。清康熙初圮于水。二十九年，知州孙君湜、扬州同知马骧奉旨准于艾山改建，周五里十三步，高二丈八尺，悉以砖。门四：东曰先春，南曰来薰，西曰迎爽，北曰拱极，各有楼，雉堞一千五百一十有一。其北枕山，东西南三面因深为池，护以重堤。雍正八年大水，城北面圮。乾隆八年，知州支本固修筑加护城堤，长三百七十丈，设涵洞以泄水。嘉庆十四年，知州丁观望重修。咸丰八年，城西南筑土垣，自马家山起至南门外止，后又加筑外土城，周十余里，即山河为池。
宿迁县，明正德初知县邓时中创筑土城，南自新沟，北至马陵。万历中与河岸俱圮。知县喻文伟迁于马陵山，去旧治北二里，城周四里许，高一丈五尺，门四，后多损坏。知县赵敬宾、孙湛、莫应奎、聂该相继修补。万历甲午，知县何东凤易以瓴甓。清康熙七年地震，城圮。宿虹同知邓之灿、守备张焕修。乾隆三十二年，知县池春龄重修。周三里，高二丈一尺，厚三尺六寸，堞八百四，水门二。咸丰间，胡荣本、王献琛等重修。皖捻东窜，复于城外加土圩，长一千六百余丈。光绪十九年，知县萧仁晖续修。
睢宁县，旧有土城。明正德中，知县王苍建。嘉靖间，知县陈嘉略瓮以石。隆庆初圮。万历十三年，知县申其学重筑。周五百七十六丈五尺，高一丈八尺，门四。外瓮砖石，内实土泥，其后屡经水患，冲没荡然。崇祯十一年，知县高岐凤重加修筑。清康熙三十九年，河决倾圮大半。五十六年知县刘如晏修筑西北石城六段。乾隆五十一年知县潘光曙、道光十七年总督陶澍奏知县易卓梅重修。九月二十八日竣工。咸丰八年，知县马负图加筑土城。同治元年，知县黄宪铠添东门瓮城，并筑炮台。光绪十二年，知县侯绍瀛重修四城楼。
大仓州
太仓，旧设木栅。元至正十七年，张士诚遣其将高智广筑。今城周十四里五十步，高丈，广三丈。门七：曰大东，曰朝阳，曰大南，曰大西，曰小西，曰大北，曰小北。门楼七，营铺六十有六，敌台二十有八，水门四，周有池，深一丈五尺，广八丈六尺。明成化十八年，都指挥郭铵建四城楼：大东曰宾曦；大西曰迎恩；大北曰拱辰；大南曰广济。清康熙二十三年，知州余国瑞重建大东、大西、大南、大北四门，增建月城、吊桥。乾隆三十二年，知州邵丰鍭建大西、大南、大北、大东门、鼓楼、小北门、更楼。五十九年，知州鳌图修城垣并建敌台二座。粤匪乱后，知州蒯德模修城浚濠。光绪四年，知州吴承潞修东门城圈。镇洋县雍正二年设，分州城之朝阳、大南门、小西门为境。
崇明县，自元至明，城凡五迁。万历十一年，知县何懋官卜迁于长沙，李大经继之，遂筑今城。周四里三分，高二丈，厚一丈，门五，池阔十八步，后知县庄尚稷加高三尺。清顺治十六年，游击主龙、知县陈慎修。十八年，总兵张大治塞旧濠，筑土城于外，周六里，高二丈八尺，外凿新濠，阔二十余步。康熙十四年，提督刘兆骐甃外城，五门各建有楼。乾隆元年，知县许维枚修西门迤东垣。道光二十年，知县熊传栗修土城，并砖城五门。咸丰十年，粤匪东窜，土城久圮。邑人施在鎔、施在钰捐赀修复。同治十年，知县林泉重建砖城并内城、敌楼。
嘉定县，宋嘉定十二年县令高衍孙筑土城。元至正十七年，张士诚遣其将吕珍重筑，始用砖石，周九里，为门四，入明渐圮，其后屡筑土墙以资捍御。嘉靖三十二年，倭警，知县万思谦以土堞难守，改甃以甓。知县杨旦继之，重甏加高，建城楼，改置雉堞、敌台、守铺之属，城周二千二百六十六丈，高二丈九尺，广五丈，濠广十三丈，深一丈。清顺治中知县查逢盛、刘弘德，康熙中知县余敏、赵昕相继修葺。
宝山城，在县东南，与上海接壤。明万历七年筑。周三里，高丈有八尺，设兵守御。清康熙十三年，督抚诸臣题请捐修。二十二年，嘉定知县闻在上重葺。三十三年，常熟海防同知李继勋重修四门，城垣三百六十丈。五十八年复葺之。
宝山县，在嘉定县东南四十里，有吴淞城。明洪武十九年，荣阳侯郑遇春筑，周五里有奇。嘉靖初，东北渐倾，兵备副使王仪于西南一里更筑土城，后遂以旧城为教场，土城仍甃砖石。周七百二十丈，高二丈四尺，门四，池广六尺，深一丈。清康熙初，知县潘师质、赵昕修。十三年重修。二十二年，嘉定知县闻在上重葺。雍正二年改为县治。乾隆四年，知县胡仁济修城堞、门楼、吊桥。十九年修城垣。咸丰六年辛子镛、光绪元年知县冯寿镜皆修城垣。
海 州海州相传旧有东西二城，元季皆圮。明洪武二十三年，千户魏玉等因西城故址筑土城。永乐中千户殷轼砌以砖石。周九里一百三十步，高二丈五尺，厚如之。门四：东曰望孔；西曰通淮；南曰朐阳，北曰临洪。池深六尺。其后知州吴必学、郑复亨、周燧、杨凤、刘梦松等相继缮。清乾隆三十一年，知州沈涟请帑修筑。咸丰末年就倾圮，知州黄金韶修葺。光绪二十五年，知州章邦直复修。
赣榆县，《郡国志》：有城，旧有土垒。元至正二十四年，平章王信修筑，周四里有奇。明洪武初，知县郎廷珪、正德中知县冯泽增修。后淮安知府薛鋈以邑为郡，东北藩蔽议甃以砖而未行。至万历十五年，知县樊兆程始经营竣事。周六百七十一丈，高二丈，广称之。池深、阔各二丈。崇祯十年，知县徐维翰甃南北月城。清顺治初，知县穆尔谟浚池益深。康熙七年城圮，后知县余廷瑞、巡检李英修葺。乾隆三十年，奉文普修城垣。三十三年知县舒图南领帑兴工，期年工竣，高二丈二尺，周七百二十五丈，池称之。门三：南日迎薰；北曰拱辰；西曰瞻圣，东无门，建谯楼其上，曰海晏。咸丰十年知县方均、同治五年知县玉亮、光绪三年知县侍秀均重修。沭阳县徐可达议甃以砖，至三十四年知县杜从心始讫工。城周八百四十丈，高二丈，厚如之。有东、西、南、小南四门而无北门。崇祯十五年，知县刘士璟加高雉堞，环城凿池。清康熙十三年，知县张奇抱以城多震塌，修复加垛。乾隆二十六年，知县陈汝恭重修，计周九百五十丈四尺，高二丈，又修濒河石岸一百六十丈。门四；东曰承晖，西曰宣义，正南曰迎薰，东南曰聚奎。
通 州通州城，周显德六年静海制置巡检使王德麟始筑土垒，继复甃以陶甓，周围六里七十步，为门三。宋建隆中，设戍楼。宝祐中，贾以道增筑瓮城。明初，守御千户杨清、姜荣相继修筑，设三钓桥，又开三水关以通市河。嘉靖三十四年，知州翟澄浚为深濠，匝以穹堤。隆庆二年，知州郑舜臣重加修治，是为旧城。万历二十六年，知州王之城以备倭请筑新城，南以望江楼为门，北抵旧城，延袤七百六十丈，高一丈九尺。然外虽甃石以成，内实沙土，霭雨易倾，颇烦修筑。清顺治十七年，狼山副总兵鲍虎修通州新城。康熙九年，狼山总兵诺迈、知州王宜享重修。乾隆三十三年，知州沈雯领帑兴修。道光二十二年，知州景寿春重修。光绪二十三年九月，总督奏绅士、中书顾辉光等捐修。光绪二十年开工，二十一年六月完竣。
海门乡旧为县，犹有遗址。明嘉靖卅三年筑城，周围五里三分，高二丈五尺，门四，各有戍楼、水关，池广六丈。清康熙十一年为海水圮，县入通州。
（附元周冲《修城记》：昔周世宗以显德五年遣师击南唐主，尽献江北地。明年始筑通州城而甓之。宋高宗南渡，其臣吕社以为通州与平江、昆山县、福山对岸，赶顺风不半日可至，须预为之防，于是置水军，起许浦以至顾泾。由此言之，则通实平江襟喉，为今要害抗扼之地，而其城筑视他处，尤所当先者也。定远大将军李侯天禄以至正十六年统兵作镇，念城久隳，欲从事版筑。深惟民力自兵兴之后有所弗堪，乃经营计度木甓灰石积之于渐，起丙申春三月，逮巳亥春，乃始鸠工、命材，从事桢干畚锸，而副元帅陈忠又为之协力赞襄，于是杵筑应和，工力坚密，遂为名城，屹然金汤，为国荡屏矣。侯其有见于设险守国之义乎！侯天挺英迈，驭军牧民，恩威并著，通之民咸愿纪侯之美，以为非勒之金石无以章示永久，乃请于衡，衡因不辞而为之记。）元袁浩《州治谯楼碑铭》：更漏之制尚矣。肇造于黄帝，宦于夏殷，备于周，始立絮壶氏掌之。铸铜为壶，中实以水，窍壶为漏，浮箭为刻，以候中星早晏，验昼夜长短，后世遂广丽谯钟鼓。宾饯寅于旸昧，启闭戒于扃钥。四时盈缩，兆民作息，实赖乎此，非为华侈雄伟而作。通，故楚地，宋淳熙间始建于州治之南，崇台  贔，华栋骞举，烽燧夜禁唯谨。混一以来，为鬱攸所毁。自至元丁丑将及一纪，分郡符提戍兵者一无所问，更鼓刻漏无节，民未便之。丁亥秋，太守朝议大夫许昌马公毅下车未几，百废俱兴，睹斯楼草创，谋诸僚寀，将有事改作。监郡奉政大夫忽都火者、同知州事忠显校尉马公、判官承事郎张处恭从，濠梁孙君天麟皆力为主张，互督是役，不遑启处，编氓之好义者子来而从，仍堑垒之旧贯为楼。凡四楹，轮奂翠飞，杗桷壮严，俾司昼夜，主刁斗之士居之。前镇通万夫长安远大将军张公鼎，与守郡万户昭信范侯应纯、暨千夫长莫不乐为捐俸，以助不给。新鼓鼙，建旗帜，铸壶滴，置筹箭，弛者张而废者举焉。经始于仲春初吉，落成于季秋九日。既僝工，郡老谓宜刻铭以垂永久，求文于余，辞终弗获。国家奄有区宇，颁朔授时，一准古制。内设太史院，立阴阳学，昼夜百刻，各有攸职，京圻而下，神州、赤县，咸立谯楼。传夜漏，鸣宵柝，使民朝作暮息，而鼠窃狗偷者不得肆其欲。矧通在东南之极，金城千里，濒薄江海，为要控扼之地哉！是举也，诚所谓起废坠于久湮，成不朽于将来，其贤不在廉范、寇恂下，固宜纪之。铭曰：阴阳之道，日月代明。昼凡六时，夜分五更。谁其伊始，曰公孙氏。三代而下，制作大备，壶窍下通，漏箭量刻。谁其尸之？挈壶是责。以验中星，以定昏晓。陈厥金鼓，是曰丽谯。维此通城，僻临江浒。民俗淳厚，素称乐土。漏刻有壶，谯楼有城。主司不谨，毁于离明。龙集巳丑，功成不朽。垂十六年，绪始克就。废兴有数，为陵为谷。人存政举，无往不复。郡僚经始，元戎作成。庶民子来，旧贯斯仍。垣墉閤辟，羲娥代谢。御暴干城，承平昼夜。子翼借留，叔度来暮。民极雍熙，皇图巩固。）
如皋，旧无城。明嘉靖十三年，知县刘永准始作六门。三十三年，苦倭患，邑人李镇等建议筑城。周七里，高二丈五尺，城楼四，水关二，池深一丈二尺，广十五丈。知县陈雍董其成。万历中知县王以蒙筑月城，张星筑敌台。清乾隆三十二年，知县崔正音领帑修葺。道光十六年七月，总督陶澍奏、知县范仕义等捐修。咸丰三年、同治二年均重修。
泰兴县，宋旧城毁于寇。绍兴间，县令尤袤更筑土城，后亦圮。明弘治间，知县原秉忠立四门。嘉靖三十四年，知县姚邦材奉诏筑城，周七里，高二丈五尺，门五，池环其外，深一丈，阔五丈。其后知县许希孟增设重门。万历中，知县陈继畴建敌台，浚池。清康熙二十五年重修。乾隆四十年知县陈澧修城垣，高广皆廓于旧。
附：宋建康府城（景定建康志卷二十）、无锡、宜兴
府城周二十五里四十四步，上阔二丈五尺，下阔三丈五尺，高二丈五尺。内卧羊城，阔四丈一尺，皆伪吴顺义中所筑也。六朝旧城在北，去秦淮五里，故淮上皆列浮航，缓急则彻航，为备吴，讼淮立栅，前史所谓栅塘是也。至杨溥时，徐温改筑，稍迁近南，夹淮带江，以尽地利。城西隅据石头冈阜之脊，其南接长干山势，又有伏黾楼在城上东南隅。自开宝克复，昇州城郭皆因其旧。绍兴初，略加修固。乾道五年，留守史正志因城坏，复加修筑，增立女墙。景定元年，大使马光祖以开濠之土培厚城身，创硬楼四所，一百七十八间，又于栅寨门创瓮城及硬楼七间，闪门六扇，皆裹以铁圈。门一座，址以石，武台二座，铁水窗二扇。绕城浚濠四千七百六十五丈有奇，以深丈五，阔三十丈为率。城之外濠之里皆筑羊马墙，其长如濠之数。
内子城周回□里三百一十八步，高二丈一尺（下阙），甓之。唐景福元年，淮南节度使杨行密遣节（下阙），衙检校兵部尚书唐彦随权领州事重修立
（下阙）。祠天王祠鼓角楼、白露屋，今为郡治（下阙）。
子城周回七里三十步，高二丈八尺，厚二丈（下阙），甓之。上有御敌楼、白露屋，伪吴顺义中刺史（下阙）悰增筑，号金斗城。余干诗云：毗陵城如金斗方，其义取此。门四
（下阙）：西迎秋；南金斗，北北极，外缭以池公（下阕）于内（下阙），国朝仍其旧制。建炎中（下阙）守侯复兴缮，胡（下阙）珵为记：谓州治寓（下阙），县寓佛庐，大概金斗以北鬱为榛莽。不再岁
（下阙）市民旧屋荤材以用之，无远求之扰。规官旧地（下阙），壤以筑之，无创增之侈，工倍谤直，役徒番休，吏（下阙）缘奸，民受其惠，迄今著甘棠之思（下阙）。
罗城周回二十七里三十七步，高二丈，厚称之。伪吴（下阙）天柞二年刺史徐景迈筑。门有九；东通吴，次东怀德，南德安，次南广化，西南南水，西朝京，北青山。
（《寰宇记》云：青山门桥望江阴海门诸山，故名。）次北和政，东北东钦。外皆有池。太平兴国初，诏撤御敌楼、白露屋，惟留城隍、天王二祠、鼓角楼。后移城隍祠于金斗门内之西偏
（通昊门今为朝天门。）（下阙），晋陵武进。
无锡，城在运河西，梁溪东。《越绝》云：无锡城周回二里十九步，高二丈七尺，四郭周回十一里二十八步，高一丈七尺，门皆有屋。《南徐记》云：县旧城基也
（下阙）。六年，令李晋卿重修。今门关有四，东熙春，径胶山，南朝京，径平汪，西梁溪，径惠山，北连容，径郡城。
宜兴，城在荆溪北，后汉袁冤为令，造长桥于溪南，去县二十步，今之县治盖旧址。孙权尝为阳羡长。赤乌六年筑城，周回一里九十步，高一丈二尺，厚称之，濠阔三丈五尺。隋大业初，路道德重修。《阳羡志》云：晋宋置郡为太守治所，而县治在君山后，县如故。夸门阔有二：南二里曰南兴，北一里曰源庆。

[book_title]第二卷 署廨
江宁府
江宁将军署在驻防城内。同治十一年拨给经费三万零三百五十两，由旗营旧址重建。
左右翼副都统署俱在军署东南。同治十一年拨给经费一万七千六百一十两，由旗营自行建造。
两江总督署旧在府治东北，沐府东门。咸丰间毁于寇。同治十年因旧址重建。
江宁藩司署在府治南大功坊，旧为安徽藩署，乾隆初移皖藩于皖省，改为江宁布政司署。咸丰中毁于寇。同治五年重建，库在司署内。
理问署在淮清桥东。同治十年因旧址重建。
日盈库大使署在全福巷，同治十年因旧址重建。
仓库大使署旧址在府治东马路街，圮，今移复成仓右。同治十一年重建。
提学使司署在府治东淮清桥大街，旧为织造署。光绪三十二年改设。
江安督粮道署在藩司署东。咸丰中毁于寇。同治八年因旧址重建（库在道署内）。
库大使署旧址在府治东南利涉桥西北。同治九年移道署东。
江宁盐巡道署旧在府治西。雍正十年改巡道，移按察司旧署。咸丰间毁于寇。同治九年重建。
库使署在淮清桥，旧无此署。同治十年买民基新建。
新设长江水师饷库公所在道署东。同治十年建。
江宁织造署在府城东北，乾隆十六年改建行宫，三十三年买淮清桥东北民房改建，毁于粤匪，同治十年重建。光绪三十二年改作提学使署。分署设在朝天宫东明瓦廊。光绪末年缺裁，改设学堂。
江宁府署在内桥西南，明洪武初建为应天府署。清改江宁府署，咸丰间、同治四年，就故址重建。
理事同知署旧址在中正街。咸丰间毁。同治十一年就奇望街盐道署旁，续添房屋建立。
江防同知署在府仪门西。咸丰间毁，同治四年重建。
督粮同知署旧在淮清桥东大街文思巷口。咸丰中毁。同治十一年就珠履巷置买民屋改建。
南捕通判署在城南绒庄街。咸丰中毁。同治十一年重建。
北捕通判署在城北芦政牌楼大街（即芦政公署）。咸丰中毁。同治十一年就旧址重建。
经历署在府署西夹道内。同治四年因旧址重建。
检校署在府署西夹道内。同治四年因旧址重建。
龙江关宣课大使署在下关，今圮未建。
聚宝宣课大使署在南门外窑湾，今圮未建。
江东司巡检署在西新关外直江口，今圮未建。
江淮司巡检署在江浦县浦口城内，今圮未建。
秣陵镇巡检署在秣陵关，今圮未建。
茶引所大使署在大中桥西南，今圮未建。
儒学教授署、训导署俱在府学内。
督标中军副将署在府治北督署西芦政大街，经乱毁。同治十年因旧址重建。
中营都司署旧址在芦政大街，圮，今移大影壁，同治十年建。
督标左营游击署旧址在科巷，久圮未修，今移督署南党公巷，同治十年建。
左营守备署旧在科巷，圮，今移石板桥都司署旧址。
城守副将署在督署东西华门大街。同治十年因旧址重建。
都司署旧在石板桥，今移府治北北门桥唱经楼后。同治十年建。
左营守备署旧在大阳沟五老桥，圮，今移北捕厅傍右营守备署旧址，同治十年建。
右营守备署旧在北捕厅傍，今移府治西旱西门永庆巷口，同治十年建。
兴卫卫守备署在府治北洪武街。光绪五年因旧址重建。
江淮卫守备署旧在北门桥堂子巷，圮，未建。
长江水师金陵营参将署在仪风门外，上元门地方。同治十一年建。
安徽学院行署旧在府治西北小王府巷，规制殊狭。道光中皖省士大夫捐资广之，遭乱全圮。同治三年十一月，补行乡权建于门东之边营。光绪初移建于中正街。
江苏学院行署在府治南武定桥傍，道光初重建，后毁于贼。同治四年因旧址新建。
察院署在淮清桥东。同治五年建。
上元县署在府治东南淮清桥大街（按：县治凡八徙：初在石头城，今定淮清江二门间。次故治村。三冶城东，在今朝天宫东，本江宁署也。四白下城，在钟阜金川门间。五凤台山，在今凤凰台。六大司会府在今通济门内中正街东头。七今治则中正街西头矣。八明太祖丙申徙治洁化镇，明年还旧治，即今署也
）。明洪武元年建，清咸丰三年为贼所毁。同治八年重建。
县丞署旧在县署东，即主簿衙正厅，明道先生均简堂故址。乾隆中移迈皋桥，再移观音门，今圮未建。
典史署在县署右。（库在县二堂旁，狱在仪门内西。）
儒学教谕署训导署俱在学明德堂东。
涫化镇巡检署在县治东三十五里，今圮。
江宁县署在府治南三坊巷，明武初建（按：县凡七徙：初曰：秣陵关。其次太康元年分秣陵立临江，在今江宁镇。其三唐之江宁，在今朝天宫东。其四南唐保大二年，割上元十九乡，当涂二乡，置江宁县，始分治郭下而不详其署。其五宋建炎二年徙治城北，与今北门桥近。其六元至元十四年改治城南外越城侧。其七即今治。
）。清因之。咸丰三年为贼所毁，同治八年，因旧址重建。
县丞署在聚宝门外兵马司冈（即雨花台），咸丰三年毁。同治十二年因旧址重建。
典史署在县署右，咸丰三年毁，同治八年重建。（库在县二堂旁，狱在县仪门东。）
儒学教谕署（训导署）俱在学明德堂西。
江宁镇巡检署在江宁镇，今圮未建。
句容县署旧在城中四牌楼，北唐天祐六年建。清咸丰间毁，今借鲜鱼巷口民房为公廨，别赁马子巷口民房为监狱。
县丞署旧址在葛庄庙，圮，权赁庙屋。
典史署末建。
儒学教谕署在学宫，咸丰中毁，未建。（训导署在学宫，光绪中因旧基重建。）
巡检署旧址在龙潭镇，圮，权借大士阁。
溧水县署旧址在城内，顺治十一年知县闵派鲁建，经乱圮，未建，权寄典史旧屋为公廨。
儒学教谕署在学宫西。（训导署在教谕署西。）
高清县署在城内，咸丰间毁。同治十二年知县秦曾熙捐造库房住屋。光绪五年工程局建，监狱、大二堂仪门皆未建。
典史署在县署西。同治十二年建。
儒学教谕署（训导署）俱在学宫内。
广通巡检署在县东南四十里。
江浦县署在旷口山之阳，明洪武二十四年知县仇存仁建，清因之，咸丰中毁于贼，今置察院西民屋为公廨。
典史署旧在县署内，已圮，今权寄公廨旁。
儒学教谕署、训导署
浦口都司署旧在浦口金汤门内，今移金汤门外。同治中都司梁玉农建。
六合县署在西门内，明洪武元年建。清咸丰间毁于寇。同治六年知县莫祥芝因旧址重建。
典史署在县仪门外，同治六年建。
税课大使署在县前，毁未建。
儒学教谕署（训导署）俱在学宫内。
瓜埠司巡检署在县东南二十五里瓜步山下，经乱毁未建。苏
州 府江苏巡检署在吴县南宫坊，即宋魏文靖公鹤山书院。明移书院于东南隅。正统十年，知府朱胜为侍郎周忱建来鹤楼，万历间建节者始常驻焉。三十四年都御史周孔教增建书堂及吏隐轩，凿池栽竹，极幽邃之致。清顺治二年毁于兵。都御史土国宝即朱明寺旧址，草创军府。九年都御史周国佐请于朝，复于旧址建新台。咸丰十年毁。同治五年，巡抚郭柏荫重建，并于署后辟广场为操演兵丁之所。
江苏布政使司署在吴县昇平桥西北，即王文恪公旧第。清顺治初，设左右二布政使并驻江宁府。十八年分右使驻苏州府，康熙六年停左右之名，以驻苏者为下江布政。乾隆二十七年又分下江之江宁、淮安、扬州、徐州四府，通海二州，增设江宁布政使，而江苏布政使专辖苏、松、常、镇四府，太仓一州，仍驻苏州使署。自康熙元年知府武弘祖始请巡抚韩世琦檄五府守令，购玉氏宅更新之，东银库、西钱库，并曰永盈。咸丰十年毁于兵。同治四年，布政使郭柏荫重建。
理问署在徐胡桥衕。
藩库署在昇平桥衕。
江苏按察使司署在吴县歌薰桥东。清顺治初，设按察使辖全省，驻江宁府。雍正八年移驻苏州，即兵巡道署改建。咸丰十年毁。同治六年，署巡抚郭柏荫重建。
按察经历署在道前街。
司狱署在司前街。
江苏提学使司署在沧浪亭东北，光绪三十二年以总督行台改设。
江苏粮储道署在常熟县文学里西，明时驻郡城，后移松江府，崇祯初复移常熟，即旧察院改建。清咸丰十年毁于兵。同治后移驻省城，权即宋仙洲巷民居为治事之所。
道库大使署在宋仙洲巷。
江苏织造署在元和县葑门内带城桥东，明时以内监兼理苏杭于天心桥东，局中为馆舍。清顺治三年，命内工部侍郎陈有明总理其事，即明嘉定周伯奎故宅改建。康熙十三年始专为苏州织造衙。成丰十年毁于兵。同治十年织造德寿重建。分署四，一在新造桥，一在红板桥东，一在醋库巷，一在红板桥南。
苏州府署在城西南吴县丽娃乡南宫里。明太祖吴元年就建今府治。清顺治二年，堂以外悉毁于兵，三年后陆续重建。康熙十一年，知府宁云鹏修。康熙四十二年，圣祖仁皇帝南巡赐知府石文焯世恩堂额。咸丰十年，经粤匪之乱，廨宇残毁。同治二年重建。
丰盈库在府署后堂，狱在府治西南。
总捕同知署旧在府治内东偏。清康熙初赵森移于西偏，即旧理刑署改建。咸丰十年毁，今权以宝苏局为治所。
海防同知署在常熟县西子游巷，旧在府治内东偏。清康熙初移驻常熟县治东北一里。雍正三年，同知缺裁改为昭文县署，八年复设同知，移驻福山城。乾隆二十年移居常熟城内，建署如制。三十一年缺裁，三十三年将松江府金山同知裁改，复设今署，久废僦民居。
太湖水利同知署在吴县洞庭东山。清雍正八年添设，初驻吴江县同里镇，十三年移今所。乾隆八年，同知高廷献领帑建造，规制如府治。咸丰十年毁，未建。
管粮通判署在海弘坊巷，旧在府治内东偏。清咸丰十年毁。同治十三年，即海弘寺屋改建。
经历署旧在府治内东偏。雍正元年移驻阊门外社坛，今缺裁，署废。
知事署在府治内东偏。清咸丰十年毁，未建。
照磨署在府治内东偏，清同治中重修。
司狱署在府治西织里桥南，即元旧址。明太祖吴元年移置灵芝坊。洪武六年，知府魏观复移今所。清康熙十九年裁狱官，归并知事管理。雍正九年，按察使司移郡城，即府狱四分之三隶按察司。
儒学教授署在府学明伦堂后。（训导署在学宫西）
福山镇总兵署在常熟县福山城。
中军参将署在十梓街。
中军守备署有四，一在中军衙，一在桥司古巷，一在皮市街，一在阊门外三六湾。
城守参将署在穿心街。
吴县署在府治西北一里。明洪武元年建。清顺治二年毁于兵，十二年重建。咸丰十年毁。同治十二年重建。
县丞署在木渎镇，旧在县治内东偏。乾隆十一年，移木渎巡检司驻光福，而以县丞驻木渎镇，建署如制，今毁，僦民居。
主簿署在县治内东偏，今废，寓民居。
典史署在县治内西偏。咸丰十年毁。同治九年重建。（库在县后堂旁，黄册库在县后堂西，军器库在县堂左，狱在县署西南。）
儒学教谕署、训导署俱在学官内。
光福巡检署在光福镇，旧驻木渎。乾隆十一年移驻光福，改称光福巡检司，建署如制，今毁，僦民居。
甪头巡检司署在洞庭西山。明正统间建，今毁，僦民居。
东山巡检司署在县西南洞庭东山，邑人吴时雅捐建。咸丰十年毁，未建。
长洲县署在府治东南一里乌鹊桥西。明洪武元年、清顺治二年毁于兵。康熙二十一年，祝圣培重建。咸丰十年毁。同治十一年重建。
县丞署在县治内东偏，咸丰十年毁。
主簿署在县治内西偏。咸丰十年毁。
典史署在县治内东隅。咸丰十年毁。同治九年重建。（库在县后堂旁，甲杖库在县堂左，狱在县署西南。）
儒学教谕署在学门左。（训导署）
吴塔巡检司署在浒墅关，旧在县北吴塔村，后移蠡口。雍正九年移置浒墅关，今毁，僦民居。（按《乾隆志》云。元长洲县巡检司吴塔、浒墅二所，明初浒墅、陈墓、吴塔凡三所。浒墅以宣德四年建钞关裁，正德初又设唐浦巡检司，乾隆初裁。）
元和县署在府治东一里十郎巷。清雍正二年，析长洲县地置县，三年建始如制。成丰十年毁。同治十一年重建。
县丞旧署在县治旁。清乾隆二十六年巡抚陈宏谋请以元和县丞移驻角直镇，旧设巡检司，移驻周庄镇。二十七年，县丞彭方周建署如制。道光二十八年，复以新阳县丞移驻角直，而移元和县丞驻章练塘。
主簿署在县治内西偏，咸丰十年毁。
典史署在县治内西偏，咸丰十年毁。同治元年重建。
儒学教谕署（训导署）在长洲学旁。
周庄巡检署在城南昆山之东南。宋昭兴二十六年，程沂重建。清顺治二年毁于兵。康熙六年王仲槐重建。咸丰十年毁于兵，未建。
县丞署在县治内。清顺治二年毁，僦民居。（按：县志云东西各一，旋裁去一员。康熙二十年复设管粮县丞一员。雍正间分设新阳各一丞治之。）嘉庆二十五年，钱兆麟建署于县治东道德坊北，今毁。
主簿署在县治旁，后缺裁改为典史署。清顺治二年毁。乾隆十八年重建，今毁。
典史署在县治内，后移主簿署，以旧署改为西库。（库在县后堂旁，狱在仪门外西偏。）
儒学教谕署在学宫内。
石浦巡检司署在千墩镇。（按昆新两县志云：旧在石浦镇。宋祥符间设。明景泰二年徙千墩镇。嘉靖复移吴家桥。清初署废，移寓城内，现仍在千墩。
）清咸丰十年毁。
新阳县署在昆山县治东南一里，尊菜桥东。雍正二年析昆山县地置县，四年建始如制。咸丰十年毁。
县丞署旧在县治。道光二十八年，移驻角直镇。
典史署在县治西荨菜桥北岸。清乾隆五十四年建。咸丰十年毁。（库狱俱在县治内。）儒学训导署在学宫旁。
巴城巡检司署旧在真义东，隶昆山。清雍正初析属新阳署，久圮。嘉庆元年，萧云龙建署于县治东孤老弄内，今圮。
常熟县署在虞山东南一里。梁大同六年设，自唐以来皆仍其处。明弘治二年，县厅火。三年祝献重建。清咸丰十年，毁于兵，未建。
县丞署在县治东（《常昭合志稿》云：旧有管粮、水利二丞，后一丞裁，厅废。又主簿厅旧亦在县治东，今移驻昭文境。）清咸丰十年毁。
典史署在县治内西偏。清朝咸丰十年毁。（国用库在县署中门右，省库在县堂右，苗仓库在县堂左，军粮库在县署西南，狱在县署南。同治十一年，知县汪福安重建。）
儒学教谕署在明伦堂东。
黄四浦巡检署在县西北黄泗浦港，久圮，今暂驻恬庄镇。
水师营游击署在福山城，即明把总公廨。清咸丰十年毁。同治间改建火药局军装库。
昭文县署在常熟治东北一里，本海防同知行署。清雍正三年，海防奉裁改为县署。咸丰十年毁于兵，未建。
主簿署在县署东偏，今毁。
典史署在县治内东偏。清咸丰十年毁。（库在县堂左毁，狱在典史署南，同治初重建。）
儒学训导署在学宫旁。
白茆巡检司署在县东北白茆港口，旧隶常熟。清雍正二年析属昭文。乾隆间巡检陈涛建。咸丰十年毁。
常昭城守备署在阜成门内。咸丰十年毁。同治九年守备缺裁，以福山右营都司移驻城内，寓民舍。
吴江县署在城内运河北。梁开平三年，设县，钱氏创建。宋因之。清顺治二年毁于兵。七年知县唐增重建。咸丰十年，毁于兵，未建。
县丞署在县东南盛泽镇。明初在县治内。清顺治二年毁于兵，自是僦民舍以居。雍正间始以后四保入官屋改建。乾隆五年移今所，即吴书院改建。咸丰十年毁。（旧有治农、清军、管粮三丞。厅并在县治内。明季缺裁厅废。）
主簿署在城内后四保，明初在县治内。（旧有簿厅二：一在治农丞厅东，一在清军丞厅西。明季缺，裁并，仍存一厅。）清顺治二年毁于兵。乾隆五年，丞移盛泽，即丞署改为之。咸丰十年毁。
典史署在县署仪门外之西。清顺治二年毁于兵。雍正十年，知县赵轩临重建。咸丰十年毁。
儒学教谕署在学宫内。
同里巡检司署在县东北同里镇西柳圩。清咸丰十年毁。
汾湖巡检司署在黎里镇，旧在县东北芦墟镇非角圩。清乾隆初，移驻今所，久废。
平望营都司佥书署在县城东门。
震泽县署在吴江县治北一里。清雍正二年，析吴江县地置县，八年即济农仓废址改建县署，咸丰十年毁。
县丞署、典史署在县治内狱后，今圮，僦民居。
儒学训导署在学宫旁。
震泽巡检司署在县西南震泽镇。
平望巡检司署在东南平望镇。
太湖营左军守备署在简村镇，雍正三年建。
松江府
江南提督署在府治西南仙鹤桥观西，同治十一年重建。先是咸丰时提督统兵在外，署亦被毁，至是还驻。
分巡苏松太道署即旧志苏松道署，雍正八年，由苏州吴县移驻上海县治东南。同治光绪间三次拓建。
松江府署在城中大街，清康熙元年，知府郭廷弼重修。咸丰十年寇扰毁损。同治八年，知府杨永杰修复。（永丰库在府后堂右，狱在府治西南。）
董漕同知署在府署左，乾隆二十四年废。
海防同知署原驻柘林，移驻金山卫。道光二十四年移驻上海，同知沈炳垣建署西门内。咸丰三年寇毁。同知吴煦改建小东门内。（实旧志海关署址
）。
水利通判署在府署右，乾隆二十四年移驻柘林，即旧海防同知署，五十年圮。光绪二年，通判潘兆芬重建。
粮捕通判署在府署右。咸丰十年寇毁，未建。
经历署在府署西北。
知事署在府署北。嘉庆十七年建。咸丰十年，寇毁未建。
儒学教授署，同治十年教授闻堆堉捐廉重葺，儒学仓在本学。
中营参将署在府城东郭门桥。守备署今废。
城守营游击署、守备署俱咸丰十年寇毁。
前营游击署、守备署俱咸丰十年寇毁。
左营游击署，咸丰十年寇毁，守备署今废。
后营游击署，同治十一年废。守备署，咸丰十年寇毁。
柘林营守备署在柘林城，同治九年废。华亭县署在府治西望云桥北，元初建。清顺治间，知县张超重修。乾隆、嘉庆至光绪四年，五次修葺。
县丞署旧在县署西北隅。乾隆间移驻漕泾县，丞车策建署。咸丰十一年寇毁。
主簿署，道光十三年废。
典史署在县署大门内西南隅。乾隆典史王云建。（库在县后堂右，架阁库在县堂右，狱在仪门西。）
儒学教谕署在明伦堂东，明知县朱直建。清嘉庆七年重修。
金山巡检署在亭林。咸丰十一年寇毁未建。
娄县署在府治北寿桥西，顺治十三年分设，十五年知县王有极建。乾隆、嘉庆间，五次重修。咸丰时兵燹损坏，历修未复旧制。
县丞署在谷阳门外，乾隆间建。同治五年移驻泗泾，赁民舍。光绪三年，旧署毁于风。
主簿署在谷阳门外，道光间建。
典史署在县署西南，寇毁未建。（库在县署后堂旁，狱在典史署侧。）
儒学教谕署在华亭县学宫东。嘉庆七年重修。咸丰间寇毁未建。
小蒸巡检署在枫泾，寇毁未建。
奉贤县署在青村城，雍正二年分设，十年署知县徐必达领帑建。嘉庆间三次重修。咸丰十一年寇毁。同治间，知县韩佩金重建，十二年知县王起仁增建。
县丞署在四团。
典史署在西门内，俱寇毁未建。（库狱俱在县治。）
儒学训导署在城内，乾隆间建，同治六年改建。
南桥巡检署在南桥镇，寇毁未建。
青村营都司署在县城，旧为守备署。咸丰十一年寇毁未建。
金山县署在金山卫城。雍正四年分设，发帑建。乾隆以来，知县驻朱泾，以水次仓公廨为署。同治元年寇毁，六年知县赵元昂重建。
县丞署在朱泾镇，今废。
典史署，道光十五年移朱泾，以巡检署为署。（狱同移在署西。光绪三十一年改建于县署东。）
儒学训导署原在府学宫后。乾隆二十六年移建。咸丰间寇毁。同治六年重建。
泖桥巡检署在朱泾。道光十五年移驻张堰，二十六年巡检周鸿光捐建。咸丰十一年寇毁。光绪三十年重建。
金山营游击署在县城，即旧参将署。守备署在县城，俱寇毁未建。
金山卫守备署在县城，乾隆十四年废。
上海县署，元至正二十九年建。清顺治间知县涂贽重建。乾隆嘉庆间三次修葺。咸丰三年寇毁，五年知县孙丰重建。
县丞署、主簿署俱在县署东。咸丰间寇毁重建。
典史署在县署西。咸丰间寇毁重建。（县库在县后堂旁，銮驾库在戒石亭东，架阁库在戒石亭西，狱在典史署之南。宣统二年知县田宝荣重建。）
儒学教谕署在学宫内，咸丰五年移建县治西南。
黄浦巡检署在闵行，光绪三年重建。
吴淞巡检署在法华，乾隆九年建。咸丰三年寇毁。
右营参将署在县城西南，即旧游击署。咸丰三年寇毁，五年移建，在旧署东南。守备署同时寇毁，十一年重建。
黄浦营都司佥书署，乾隆七年废。
南汇县署，雍正二年分，县知县钦琏领帑建。乾隆、嘉庆迄同治间六次重修。
县丞署在县署东偏，乾隆二十八年建。咸丰十一年，寇毁。同治六年，移驻海塘外泥城，署未建。
典史署在县署东偏。
库二在县堂左右，狱在仪门外西。
儒学训导署在明伦堂东，道光七年增拓，十六年、同治五年重修。
三林庄巡检署在周浦镇。咸丰十一年寇毁未建。
柘林营都司署在县城，即旧志南汇营守备署。
川沙厅抚民同知署，乾隆二十九年建，时为海防同知署，设厅。后嘉庆十二年同知高伯阳领帑重建。
司狱署在城西隅，嘉庆十五年建，狱在厅署大门内右侧。
川沙营参将署、守备署俱在城中。乾隆四十九年修。同治九年废。
青浦县署在城内，明嘉靖二十一年建。清顺治间知县王嶙修。乾隆、嘉庆、道光间均有修建。咸丰十年寇毁。光绪五年知县吴康寿重建。
县丞署旧在县治东，乾隆十年移驻七宝。嘉庆间县丞黄文华建。同治元年寇毁未建。
主簿署移旧县丞署，典史署移旧主簿署，俱咸丰十年寇毁未建。
内库在县内堂右，架阁库在厅事后，銮驾库在厅右，狱在主簿署南。
儒学教谕署在明伦堂后，训导署在学宫旁，即旧志福泉县训导署，俱同治十二年重建。
淀山巡检署旧在谢泽关，后移驻朱家角，寇毁未建。
新泾巡检署在章堰，寇毁未建。
常州府
提督江苏学院署在江阴县城内。光绪三十一年考试停，缺裁。
常州府署在城北内子城，唐末杨行密权州事唐彦随建。明洪武四年改府重修。清顺治、康熙、嘉庆、道光、同治皆重修。海防同知署在江阴县治东南。
督粮通判署在府署东。
总捕通判署在府署西。
经历署、检校署、知事署、照磨署在府署内。
丰积库、架阁库俱在府署堂两旁，狱在府署大门内。
儒学教授署、训导署俱在明伦堂右。
城守营游击署在府城。
中军守备署在阳湖中右厢大井里西。
孟河营都司署在武进通江乡孟河城。
武进县署，晋太康二年建于郡城西北八十里，后徙金斗门外街。明洪武四年，移建今地。清代累经重修。咸丰十年毁于寇。同治四年，知府扎克丹重建。
县丞署在县署东。典史署在县署西。
库在县署二堂旁，架阁库在县署二堂右，狱在县署仪门右。
儒学教谕署在学宫内，康熙间重葺。
奔牛巡检署在武进安西乡奔牛镇。
小河巡检署在武进通江乡孟河城。
毗陵驿丞署在县朝京门外。
阳湖县署在府城东，左厢白云渡西，即旧太平仓基，雍正四年建，同治十年重建。
主簿署、典史署在县署东。（库狱俱在县治内）
儒学训导署在武进县学官内。
戚墅巡检署在戚墅堰。
孟河水师营游击署在县通江乡小河镇，同治十二年建。无锡县署在城西偏。康熙五年，知县吴兴祚重修。
县丞署在县署东左角门外，嘉庆十八年重建。咸丰十年毁，乔寓民居。典史署在县署东左角门外，咸丰十年毁。光绪元年，知县廖伦重建。库在县署二堂旁，架阁库在县堂右，銮驾库在县署二堂旁，狱在县仪门西南。儒学教谕署在学宫内。
高桥巡检司署旧在县西北十里五泻河口，明洪武中建，后废，移于县署西右角门外。咸丰十年毁，乔寄民居。金匮县署在城东北隅，旧为亿丰仓，废为守备署。雍正四年，析置金匮县，五年知县王乔林请帑改建。成丰十年毁于兵。同治初，权假民居以理事，后封禁清宁尼庵，因改作治所。光绪元年，知县倪咸生重建狱室于旧地。
主簿署在县署东，旧为化城庵，嘉庆三年，主簿翟一铸详请改建。咸丰十年，乔寓民居。
典史署在县署东书院衡，雍正七年，知县王乔林建。咸丰十年毁。光绪元年，倪咸生重建。库狱俱在县署内。
儒学训导署在无锡学宫内。
望亭巡检司署旧在望亭，后移县治，乾隆初移驻荡口镇。
常州营左军守备署在县城东。
江阴县署在城西北隅，明洪武元年建。清咸丰十年毁。光绪二年重建。
县丞署在县治东，咸丰十年毁。
典史署在县治东，咸丰十年毁。
主簿署在县治西，咸丰十年毁。
库在县二堂右，军仗库、架阁库俱在县二堂西北隅，狱在县仪门外东南。
儒学教谕署在学宫东，训导署在学宫西。
学使署在大街虹桥东，旧为巡抚行台。明万历间学使者王以宁移文邑令许达道创新之，始移驻焉。崇祯间学使倪元珙以辕门倡于通衢，试患拥挤，价撤民居大之。清康熙十五年，廨宇倾圮，学使邵嘉檄知县何且纯次第修整。乾隆五年，知县蔡澍增设未备，后规模踵加，为江南官署之冠。嘉庆二十五年，学使姚文田檄知县萧瑾修葺通署。龙门增高二尺。道光十九年，学使祁嶲藻檄署县陈延恩增建新东新西文场，共二十二楹，改署石脚几坐，凡为号二千有奇，费由常属八邑通捐。咸丰十年毁于匪，屏墙外椽瓦无存。同治三年克复，邑绅绘图，由县详宪分饬各属重建，四年兴工，七年告竣。其制前为屏墙，东西植木为辕门，内建鼓亭旗杆各二，左右为班房各三间，东舍人厅五间，西号吏房五间，又东为奏厅四间，中间为头门，左右为巡捕厅及巡兵驻宿处五间，门内东土地祠，西执事房各三间，进为仪门左右二角门，共三间。其后架木为表，榜曰龙门，两旁为文场，各十二间；中为甬道，北接月台，又北为堂前泊水三间，进为大堂五间，东岱道厅五间，西吏厅三间，厅北关帝殿三间，堂之后为川，堂东为堂房二间，西为卷房二间及旁屋九间，进为宅内左门房，右签押房各三间，内为崇素堂三间，堂东紫薇庭三间，前为衡堂五间，旁屋二间，折东而南城隍司一间，庭后为丹桂楼，楼下为大雅堂，上下共六间，庭东从屋六间，崇素堂后为燕喜堂五间，堂后为佳荫楼，上下共十间，崇素堂西为薪樵堂三间，前大厨房二间，北为存心堂三间。先是学使补行岁科两试皆于郡治龙城书院，而驻节犹在泰州，迨节署落成，仍旧移驻，嗣因应试人数较多，坐号拥挤，遂于光绪元年，就旧址建复新东西文场，学使林天龄捐廉倡率常属官绅捐资合办。
石头港巡检署在县东三十里。乾隆三十三年移驻顾山镇，署迁焉，在县东七十里。
水师协镇署在县城中街。同治十二年，移建于北门外澄江桥西北。
左营中军守备署在县城中街，咸丰十年毁。
江阴营游击署在县城大街，咸丰十年毁。
中军守备署在县城大街，成丰十年毁。
杨厍营守备署在县东杨厍镇。
宜兴县署在长桥北，咸丰十年毁，未建。
县丞署在县治东南，后移杨巷镇。咸丰十年毁，未建。
典史署在县治西，咸丰十年毁，未建。
库在县堂东，銮驾库在县署西偏，架阁库在县堂西，狱在仪门外右偏。
儒学教谕署在学宫内。
钟谿巡检署在和桥镇，下邾巡检署在周铁镇。均咸丰十年毁，未建。
太湖营右军守备署在周铁桥镇，同治九年裁。
荆谿县署在县东察院旧基，清雍正二年分设，知县李润建。咸丰十年毁。
典史署在县后街。
库狱俱在县署内。
儒学训导署在学宫内。
张渚巡检署在县西南九十里张渚镇。
湖巡检署在县东南四十五里蜀山镇，咸丰十年毁。
常州营右军守备署在茶局巷右，咸丰十年毁，未建。
太湖营都司署在乌谿河北，同治九年设，太湖右营都司驻乌谿镇。
靖江县署在城北西偏高原，明成化七年建。清咸丰间寇毁。同治十年，知县叶滋森重建。
县丞署在邑署左。
主簿署在邑署右，顺治三年缺裁。
典史署在县丞署南。
库在县署二堂左右，仪仗库在县大堂右，狱在县署仪门右。
儒学教谕署、训导署俱在学宫内。
新港巡检署旧在大沙之新港思岳桥西，清时移建于西来镇。
协标左营游击署旧为察院旁公馆，康熙九年改游击署。咸丰元年改都司署。
靖江营守备署在南门内。
镇江府
镇海将军署在黄祐一方旗营内，先为镇海将军署，及乾隆之季，汉军营裁，以江宁将军所领蒙古一营，移屯京口，仍辖于江宁，此署遂为江宁将军行台。咸丰中毁于寇。同治初复建。
左翼副都统署、右翼副都统署俱在旗营，兵燹后复建。
分守常镇道署在府治治安坊千秋桥西，即米芾宅故址，遭乱全毁，改建于太平桥东，因郡绅赵氏入公屋修建。
镇江府署在城内东北。明洪武初，郡守杨遵即宋元旧址建，兵燹后全毁。同治初复建。
同知署在府署东，毁于兵，未复。
通判署在府治西。
经历署在府治东，毁于兵，重建。
知事署在府治西，毁于兵，重建。
照磨署在府治西，道光初缺裁。
广盈库在府堂西，架阁库在府堂东，狱在府治谯楼旁。
儒学教授署、训导署俱在学官内。
炭渚驿丞署在城西五十里。
京口驿丞署在府城。
城守营参将署，旧在黄祐二坊，即卫守备署，后移于仁和一坊，毁于兵，重建。
城守营守备署在黄祐二坊，毁于寇。
镇江关署在运河口，面江。同治四年建。
丹徒县署在府治东南小市街北，毁于寇，重建。
县丞署在县治东，后移府西旧水利通判署内。道光初缺裁。
主簿署在县治西，后移西城外京口驿之右，毁于兵，未建。
典史署在县治东南，毁于兵，寇平复建。
库在县二堂旁，狱在仪门东。
儒学教谕署在明伦堂西，训导署在殿庑西南。
高资镇巡检署在城东十五里，丹徒县东港口。
安港巡检署在县东北四十里大港镇。
丹阳县署旧在西门直街，咸丰十年毁于寇，肃清后于普宁寺东，购民房为之，规制不具。光绪三十一年，知县赵以焕修建，规模始备。
县丞署在旧县治东，道光二十九年缺裁，毁于兵废。
主簿署在旧县治西，毁于寇。
典史署旧在县治内。
库狱俱在县治内。
儒学教谕署在明伦堂东，训导署在尊经阁旁。
吕城镇巡检署在县南五十里吕城镇东。
包港镇巡检署在县东七十里包港镇。
云阳驿丞署在南门外。
金坛县署在城西北隅，宋建。清顺治二年，知县胡延年重修。咸丰十年毁于寇，未建。现租民屋，无定所。
县丞署在县治东，毁于寇。
主簿署在便民仓西南，缺裁，署毁于寇。
典史署在县厅西，毁于寇。
库在县堂右，狱在县署仪门西偏。
儒学教谕署在明伦正学堂右，训导署二所，一在学路东尚存；一在日新斋东，毁于寇。
湖溪巡检署在上疁村，缺裁，署毁。
溧阳县署在城西北，唐天复间建，历宋明修建不一，清康熙四年增修。
县丞署在库楼右。
典史署在县堂东偏。
架阁库、仪仗库俱在县堂两旁，库楼在县堂右，狱在县署仪门西偏。
儒学教谕署在魁星堂右，训导署在食正、丽泽二斋后。
溧阳都司签书署在南门外，毁于寇，未复。
太平厅厅署未建，赁民屋，无定所。
淮安府
总督漕院署在府城内中长街。咸丰问裁南河总督，以漕运总督兼督河务，移驻清河县。
总督河院署在清和县，咸丰十年缺裁，由总漕移驻。
江北提督署，光绪三十一年设，以漕督署为署。
淮扬镇总兵署，咸丰十一年设，在山阳县治东。
河库道署在清河县，咸丰中缺裁。
淮扬道署旧在山阳县，乾隆五十八年移驻清河县。咸丰中缺裁。同治四年，复设署在漕署东北。
淮安钞关署在板闸镇。
淮安府署在城中，即元旧总管府，明洪武元年建。
山阜南岸海防河务同知署在山阳县童家营，咸丰十年缺裁。
海防山安河务同知署在安东县，后缺裁，今署尚存。
桃源河务同知署在桃源县治，康熙二十二年，由宿桃同知改后裁。山清里河同知署在清河县，咸丰十年缺裁。
山盱通判（淮安府志作同知）署在山阳县周家桥。
军捕通判署在府治西。
安清中和通判署后裁。
高堰通判署在山阳县清江浦，康熙三十八年设，后缺裁。
两淮盐运通判署在河清县化龙桥东北，同治初移西坎。
经历署在府治东。
检校署在府治西南，道光四年缺裁，署废。
照磨署在府治西，乾隆中缺裁。
漕运库、阜积库俱在府仪门内甬道东，龙亭库在府仪门外东，架阁库在府仪门外西，重监在府仪门内西，轻监在府大门内侧。儒学教授署在启圣祠东，训导署在文庙后。
漕标中营兼左营副将署在城内十王堂，随漕督移驻清河。中军都司署在西长街北，本中营守备署。雍正十一年，改都司。宣统三年缺裁。右营游击署在城外河下仓基坊，宣统三年缺裁。
中军守备署在新城内。
左营都司署（乾隆初设）在三牌楼，宣统元年缺裁，署改化莠所。
左营守备署（乾隆初设）在西长街北，宣统元年缺裁。
城守营参将署在城内打箔巷。
中军守备署在城内城隍庙巷。
参将署在清河县王家营。游击署在清河县镇署南。咸丰十一年设。光绪三十一年裁。
都司署在清河县镇署东。
守备署在清河县镇署东南。河标右营添设守备署在清河县，淮安卫守备署在漕院东，光绪二十八年裁。大河卫守备署在北门内，缺裁后改关忠节祠。
苇荡营参将署、右营守备署俱在阜宁仁和镇。
山清里河上营守备署在清江浦。
山清里河下营守备署在山阳杨家庙。
山清外河上营守备署在清河老坝口。
高堰上营守备署在山阳高家堰。
山盱下营守备署在山阳高良涧。以上河营五守备均于咸丰十年裁。
山阳县署在府治南中长街西，明洪武中建。清康熙十八年毁，知县薛云奇重建。
里河县丞署在府城内，咸丰中裁。外河县丞署在清江浦，咸丰中裁。
里河主簿署在府城，咸丰中缺裁。外河主簿署在阜宁苏家嘴，乾隆中裁。
高良主簿署在周家桥，咸丰中裁。典史署在县治东。
县库在县署二堂旁，架阁库在县堂右，狱在仪门外西。
儒学教谕署在讲堂后，训导署在社学内。
阜宁县署在庙湾巡检司，旧署在县治西小南门外。
典史署在县治大堂西侧。
盐课司署在县大南门外。
库狱俱在县治。
儒学训导署在启圣祠后，盐城学训导分蒞。
马逻司巡检署在城西北童家营。
火套司巡检署在城西北五十里北沙镇。
羊寨司巡检署在城西拦黄坝。
童营司巡检署在城西八十里大茭菱苏家嘴，今裁。
草堰口巡检署即原庙湾巡检改设，暂驻朦胧镇，离城西南六十里，今裁。
庙湾营游击中军守备署俱在县城内。
守备署在县窈子港。
山安海防河营守备署在县童家营，今裁。
盐城县署在城东北，明洪武九年建。
县丞署在县治东。
典史署在县治东南。
收贮库在县堂西，暂贮库在县堂东，架阁库在收贮库旁，狱在县大门西南。
儒学教谕署在敬一堂后。
沙沟巡检署在本镇。
上岗巡检署在县上岗。
盐城营游击署、中军守备署俱在县城。
守备署在县草堰口。
清河县署旧在清河口。明洪武三年建，后迁甘罗城。清乾隆二十五年迁清江浦，知县高辰建署，咸丰十年毁于寇。今署在北门内，即旧河库道库改建。
中河主簿署暂赁民屋，今裁。
管河主簿署在县治，今裁。
典史署在县治东南。
库狱俱在县署内。
儒学教谕署、训导署俱在学宫内敬一亭侧。
涧桥司巡检署在渔沟镇。
四闸官署在水闸。
山清里河上营参将署在县运口，今裁。
桃源安清中河河营守备署在县治，今裁。
安东县署在大成坊化龙桥，明洪武三年裁。
县丞署在县治东，咸丰十年裁。
主簿署废。
典史署在县治东南。
收银库、大库、小库俱在县二堂旁，耳库、架阁库在县仪门内侧，狱在县仪门内侧。
儒学教谕署、训导署俱在学官内，明伦堂西南。
长乐巡检署在县北一百里。
五港巡检署在本港。
山清里河上营游击署在县治。山安上河营守备署在县城。山安下河营守备署在县佃湖，以上三署均裁。
桃源县署在北门内。元至口中创建，寻毁。明洪武九年，知县汪仁即旧基重建。
县丞署在县治东，缺裁久废。
中河主簿署在重兴集，今裁。
北岸主簿署在崔镇，今裁。
南岸主簿署在县治西，今裁。
典史署在县治内。
库在县署二堂旁，架阁库在县仪门内左，狱在县仪门外。
儒学教谕署、训导署俱在学宫内。
三义镇巡检署在县三岔口。
古城司巡检署在古城驿。
古城驿丞署在本驿。
河标左营游击署、桃源南岸河营守备署、桃源北岸河营守备署均在县治，今并缺裁，署废。
扬州府
两淮盐法院署在府治，东北抵钞库巷，西抵通衢，今裁。
分巡两淮盐务道署在府治三江营，雍正十年建，十三年移驻泰坝。
两淮都转盐运司署在府治张家巷，即汉江都相董仲舒旧宅。清朝咸丰中兵毁。同治十一年重建。
泰州盐运判署旧在泰州北关，后改建东台县治。
通州盐运判署旧在通州西城，后改建石港。
海州盐运判署旧名淮安盐运通判署，后移海州板浦场。
扬州钞关署在新城挹江门内，今为常镇通海兵备道行馆。
扬州府署在通泗桥西北，明洪武三年建。清同治中重建。
清军同知署在府治左，咸丰中圮，后重建。
江防同知署在瓜洲镇。
水利同知署在泰州东台场，乾隆元年设，三十三年裁，改为东台县署。
扬河通判署在高邮州。监掣通判署在扬县治东。粮河通判署在泰州州治南。
经历署在府治前。检校署、照磨署俱在府署西偏。
大积库在府川堂右，銮驾库在府仪门东，军器库在府川堂左，狱在府仪门西南。
儒学教授署、训导署俱在学宫内。
广陵驿丞署在南门外，乾隆二十一年缺裁。
瓜洲镇总兵署在瓜洲。
城守营参将署、中军守备署俱在府城。咸丰中圮，后重建。
守备署在三江营，咸丰三年、同治十一年建。
京口协标右营游击署在瓜洲城内。
瓜洲营守备署在瓜洲镇，光绪五年移建京口右营教场内。
扬河下营守备署在瓜洲城外。
扬州卫守备署在府城。
江都县县署在旧城内儒林坊，明洪武七年徙建。清同治九年重建。
县丞署在城隍庙东。典史署在县治西。
库在县堂西，狱在县仪门西。
儒学教谕署在明伦堂西。
瓜洲镇巡检署在本镇，塌于江，未建。
万寿镇巡检署在张网沟，后移仙女庙镇。
白塔河巡检署在白塔河，后移盐运使署侧。
邵伯驿丞署在县北四十五里，本镇官河东岸。
甘泉县署在小东门内太平坊，雍正九年建。同治中重建。
主簿署、典史署在县署旁。
库、狱俱在县署内。
儒学训导署在学官旁。
邵伯镇巡检署在本镇。
上官桥巡检署在陈家集。
扬子县署在城内西北，即宋真州治，明洪武初即旧址建。清咸丰三年兵毁，未建。
县丞署在县治东，道光十二年署废。
典史署在县治东南。
库在县堂左右，都钱库在县仪门内左，军器库在县仪门右，狱在县仪门外东。
儒学教谕署在尊经阁东南，训导署在尊经阁西南。
江口巡检署在县东南十里，今圮。
奇兵营游击署在县治南门外江口。
中军守备署在县城。
青山营守备署在青山头，乾隆元年建。
仪征卫守备署在县城。
高邮州署在城内，明洪武元年建，清代历次修建。
州同署、州判署俱在州治东，光绪间缺裁，署废。吏目署在州治西。州库在州署后堂旁。
广储库在州署堂右。架阁库在州署堂左。狱在州署仪门外西。
儒学学正署在明伦堂西北，明学正施之藩修。训导署二所在明伦堂东，前为修业斋，后为进德斋。
时堡巡检署在州治东北一百二十里，乾隆中移驻临泽镇。
界首巡检署在城北六十里，本驿丞署缺裁，署改。
扬河上营守备署在州治长安桥，缺裁，改同知署，光绪中修。
兴化县署在城北，明洪武元年知县徐士诚建。清道光二十九年，知县魏源重修。
典史署在县治西。
县丞署在县城东，缺裁，署圮。
库楼在县堂左，架阁库在县堂右，兵器库在县堂东偏，狱在长清仓南。
儒学教谕署在明伦堂后，训导署在启圣祠前。
安丰巡检署在县北六十里安仁乡。
宝应县署在城内西北，宋乾道间建，后毁。明洪武十一年，知县刘维则重建。清乾隆四十年知县孙思庭重修。
管河县丞署、管河主簿署俱在县治旁，久废署圮。
典史署在县治西。
库在县堂后，狱在县仪门外西。
儒学教谕署、训导署俱在学宫内。
衡阳巡检署在县西南一百二十里。
槐楼巡检署在县南二十里，后移驻汜水镇。
泰州署在城东北，即古海陵县基，明成化景泰中先后创建。
州同署在州治西北，缺裁署废。州判署在州治西，缺裁署废。吏目署在州治东后，库在州堂后旁，甲仗库在州堂左，架阁库在州堂右，狱在仪门外右。
儒学学正署在明伦堂东，训导署在学宫旁。
海安巡检署在州东一百里。
西溪巡检署在州东一百二十里。
宁乡巡检署在州北六十里，嘉庆十七年重修。泰州营都司署在州治东，本游击署，同治十一年改。
东台县署在东南隅，清乾隆三年分县，即旧水利同知署改建。
县丞署在西溪镇，后圮，僦民居，今缺裁。
典史署在县署右。
库在县二堂右，狱在县仪门右。
儒学教谕署、训导署俱在学宫。
富安巡检署在富安场西溪镇，巡检署在本镇。
徐州府
分巡淮徐道署旧在徐州城内，雍正十年移驻宿迁县。乾隆八年兼理淮徐海地方事务，移驻府城。光绪二年专辖徐州，十一年徐州道叚喆重修。
徐州府署在府城北，即旧知州署。旧仪门西监狱一所，改府后废。道光八年，知府潘榞修复。
河务同知署在府城内，乾隆初改为铜沛同知署，今废。
宿虹河务同知署在宿迁县，今废。
邳徐灵壁河务同知署在邳州城内，今废。
宿迁运河通判署在清江浦，今废。
管理粮盐捕通判署在府城内，今废。
经历署在府城中。
库狱俱在府治。
儒学教授署旧在学宫旁，今在察院西崇文巷内。
徐州镇总兵署在府城，本河标中营协镇副将署，嘉庆十年裁，副将改设总兵。
协标左军守备署，雍正十年改中军都司，在府城。嘉庆十年设镇标缺裁。
徐州中营游击署在府城西北隅，镇署南。
徐州中营存城守备署在城西南隅。
徐州城守营都司署在城西南隅，即协标中军都司旧署。
徐河南岸营守备署在府治，乾隆十一年改丰萧砀河营，驻北门外，今废。
徐河北岸营守备署在府城外土山寺，久圮今裁。
徐州卫守备署在府城，光绪二十八年缺裁，改为铜山县学堂。
铜山县署在府城内。
粮河县丞署在府城旧州同署，咸丰十年裁。
南岸主簿署在房村旧州判署，咸丰十年裁。
北岸主簿署在馆驿门旧州判署，咸丰十年裁。
典史署在县治旧吏目署。
库在县署后堂旁，龙亭库在县署堂旁，永成库在县署仪门外右，狱在县署仪门外右。
儒学训导署在学官旁，久圮。光绪三十年训导张汝砺即改址重建。
吕梁洪巡检署在本镇，道光二十九年裁。
东岸驿丞署在本驿之后。利国驿丞署在本驿东。桃山驿丞署在本驿之前。房村驿丞署在县治。以上五署今皆废。
萧县署在城白茅山。
主簿署在郝家集。
典史署在县治旁。
库在县堂后旁，狱在县仪门外右。
儒学教谕署、训导署俱在学官内。
赵家园巡检署在县东南张山店后，更名张山店巡检。
萧营都司签书署在县城。
砀山县署在城中，明洪武初建。隆庆六年重修。
主簿署在县治东。
典史署在县治西。
库在县后堂东，狱在县署西。
儒学教谕署、训导署俱在明伦堂后，明知县熊应祥建。
丰县署在城中，明洪武三年建。嘉靖间河决，毁。后知县徐蓂因因旧址营建。
主簿署在盘龙集。
典史署在县厅西。
库在堂左龙亭银库左，狱在县仪门外西。
儒学教谕署、训导署俱在学官内。
沛县署在城小水门内，明季圮。清顺治丁酉重建。
主簿署、典史署俱在县治旁。
库在县堂左，狱在县仪门外西。
儒学教渝署、训导署俱在学宫内。
泗亭驿丞署在本驿。
协标右营守备署在县治夏镇，嘉庆十年改属镇标。
邳州署在旧城内即元旧址，清康熙二十九年迁艾山。乾隆二年知州石杰建在新城中少北。
州同署、州判署俱在旧城堤上，成丰十年缺裁，署废。
吏目署在州署西北，今圮，僦民居。
州库在后堂旁，龙亭库、架阁库俱在州堂左，狱在州大门西墙外。
儒学学正署、训导署俱在学宫内。
新安巡检署在泇口镇。
直河巡检署在猫儿窝。
夹沟驿丞署在河口。
宿迁县署在新城中，明万历中始改建于此。
县丞署在县治东，今废。
中河县丞署在县治，北岸主簿署在县城，南岸主簿署在县皂河集。以上三署均咸丰十年裁。
典史署在县治东南，今圮。
左右二库在县后堂旁，铺狱各一在县仪门外西。
儒学教谕署在明伦堂东，训导署在明伦堂西。
刘马庄巡检署在县北一百二十里，咸丰十年裁，署废。
归仁堤巡检署在县归仁集。
峿司巡检署在峿镇西。乾隆二十五年设。
锺吾驿丞署在新城南，水次仓西。
镇标宿迁游击署在新安镇。
邳睢河营游击署在县治，同治三年改为镇标右营，驻洋河镇，署圮。
镇标右营游击署在洋河镇。
宿迁运河营守备署在县皂河，同治三年裁。
宿虹北岸河营守备署在县治，嘉庆八年改为宿北河营。同治三年裁。
宿虹南岸河营守备署在县白洋河，嘉庆八年改为宿南河营。同治三年裁。
河标右营守备署在县城，同治三年改为宿迁营中军守备。
睢宁县署旧治，元末毁，明洪武元年重建。清同治中知县刘阡修。光绪中，知县侯绍瀛补建戒石亭。
县丞署在县姚家集，咸丰十年缺裁，署废。
典史署在县治仪门外。
银库在县后堂旁，狱在仪门内西。
儒学教谕署在明伦堂后，光绪三十一年缺裁，改设栅渊。小学训导署在明伦堂东。
邳睢河营北岸守备署在县木社，咸丰十年裁。
邳睢河营南岸守备署在县治，咸丰十年裁。
太仓州
太仓州署在城北太平桥西，明弘治十年建。清咸丰十年寇毁。同治十年知州吴承潞重建。
州同署旧在署东，乾隆十一年移驻茜泾城。道光间移建刘河镇，寇毁后寓居公所。
吏目署旧在州署西南，遭乱被毁。同治四年建复。
广积库在州堂右，銮舆库在州堂左，狱在仪门外西。
儒学学正署在学宫左。
七浦司巡检署在浮桥镇，乾隆二十八年建，寇毁后寓居民房。
镇洋县署在海门第一桥西，即太通兵备道署故址。雍正三年建。咸丰十年寇毁。光绪三年重建。
典史署在仪门外西北，乾隆二年建，遭乱被毁。光绪三年重建。
库狱俱在县署内。
儒学训导署在学宫左。
甘草司巡检署在浏河镇，被毁后寓居民房。
崇明县署旧为州署，明改为县。永乐、嘉靖两毁于倭。万历十四年，知县李大经移建于长沙。崇祯九年正月囚变署毁，九月知县李招凤重建。清代历次知县重修。
典史署在县署土地祠东，顺治十二年建。
库在县堂左，架阁库在县堂右，军器库、丰盈库俱在县二堂旁，狱在县仪门西。
儒学教谕署。
貊貔司巡检署在鳌阶镇，乾隆三十七年建。
嘉定县署，宋嘉定十一年建。元为知州署。明改作县署。清顺治三年署被盗焚。康熙六年知县金敏重建。咸丰十年匪扰署毁。同治四年汪福安重建。
县丞署旧在县署东。乾隆三十四年移驻南翔镇，四十三年县丞刘弈冲建廨。咸丰十年匪毁未建。
典史署在大门内偏，同治知县汪福安重建。
银库在县堂，銮驾库在县堂左，架阁库在县堂右，军器火药库在架阁库右，狱在县署西南。
儒学教谕署在尊经阁后。
巡检署旧在南翔镇。乾隆三十四年改诸翟司，驻诸翟镇。里人沈世浩建廨。咸丰十年毁。同治六年重建。
城守署旧在登瀛桥北，清康熙五年改城守廨。乾隆二十八年改育婴堂，城守寓居无定所。同治十二年知县曾绍傅以东城二图，没官房改建。
宝山县署在城内西门前街。雍正三年设县，四年知县孔毓洙领帑兴建。
县丞署在高桥镇，乾隆二十四年设。道光二十六年县丞叚以敬建。咸丰三年为土匪所毁，县丞魏以敬以礼重建。
主簿署在县署大堂东，旋废。咸丰初移驻胡巷镇。
典史署在县署大门内西首。乾隆九年典史杨兆本领帑建。
库狱俱在县署内。
儒学训导署在明伦堂西首。
海 州海州署在西城内原李擅宅。元改为州治。明洪武元年知州陈德辅因旧基重建。清康熙间地震倾塌，知州王帝臣重建。
州同署在州治东，后移驻板浦。
州判署旧在州治东，后移驻响水口。
吏目署在州治大门内。
州库在州后堂旁，架阁库在州堂左，狱在州仪门内西。
儒学学正署、训导署俱在学宫内。
惠泽巡检署在州南一百二十里张家店镇，后移驻新安镇。
高桥巡检署在州西九十里博望镇，后驻倪峰镇。
海分司署在板浦镇街。
临兴场盐大使课司署旧在临兴疃，后设新庄场。
板浦场盐课司署在板浦镇。
中正场盐课司署旧在莞渎镇，今在中正疃。
海州营参将署旧为游击署，在城内十字街西，后裁，署改驻警察。
中军守备署在西门南街，后缺裁，改为警察所。
军器局即火药局在城西隅。
东海营都司署在墟沟城，后移驻南城，后缺裁署废。
苇荡左营守备署在大伊镇，后缺裁，署废。
赣榆县署在城中正北，明洪武二年建。清康熙元年知县俞廷瑞重建。
典史署在县治仪门东，主簿缺裁，移县治西。
县库在县堂右，知县俞廷瑞重建。狱在县仪门外西。
儒学教谕署在明伦堂西，训导署在明伦堂东。
荻水镇巡检署在县治北七十里，后移驻青口镇。
海州营守备署在青口镇。
沭阳县署，元至正间因僮阳郡基建。明洪武间重建。清时于旧治西，渐次增修。
典史署在县治后。
堂库在县后堂西，架阁库在县堂右，盐库在县后堂东，狱在县仪门侧。
儒学教谕署、训导署在学宫内。通 州
镇守狼山总兵官署在州治东，即元万户府，明改参将又改副总兵署，清顺治十八年改建总兵署。
通州署在城中，宋涫熙中建。
州同署在河基镇，道光二年移四甲镇。
州判署在州西，雍正十二年添设，今圮。
吏目署在州东南。
库在州署堂左右，狱在州署仪门外西。
儒学学正署、训导署俱在明伦堂西。
石港场巡检署在本镇，久废。
狼山巡检署在狼山，后移兴仁镇，今废。
吕四场巡检署在吕四场，乾隆三年建。
中营游击署、中军守备署、左营都司署、中军守备署俱在州城。
右营游击署在吕四场，中军守备署在州城。雍正七年，游击驻吕四场，守备驻余西场，各建官署、兵房，寻圮，仍驻旧署。
如皋县署在城东南，唐保大十年建。明洪武元年，知县宋行简重建。
县丞署在县治东，道光十二年缺裁，奉文估变。
主簿署在掘港场。
典史署在县治东南。
库在县堂侧，銮驾库、火药库俱在县堂旁，狱在县仪门外西。
儒学教谕署在大殿西，教谕萧兆麟修，训导署在大殿西。
石庄巡检署在县东南六十里。
西场巡检署在县西四十里，今废。
掘港营都司署在掘港场，旧为守备署。
泰兴县署在城东北，宋时建。
典史署在县治东南。
库在县堂，盐库在县仪门东，狱在县仪门外。
儒学教谕署在学宫北，训导署在学宫东。
口岸巡检署在城西四十里。
黄检巡检署在城北四十里。
印庄巡检署在城东四十里，后移李家市。
泰兴营守备署在城北门包家巷内。
海门厅署在茅家镇治所，乾隆三十九年建。
厅照磨署在厅署西偏。
儒学训导署在学宫左。
昔周宣中兴，拨乱起衰而江汉之诗作，其曰：经营四方，告成于王，美召穆公之绩也。咸同之际，粤贼云扰，军事繁兴。文臣单其谋，武士额其力，雷动电翕，霞举飚发，萃天下人材物力，时历星周，乃龛平之。而当事诸公因时立制，以济一时之变者，事亦綦众。大难既夷，扫地赤立沼汗，莱缮城郭，补复残阙，政繁益上，利民皆次第兴举。其规划出于实心，虽变通趣时，而康义江表，至今赖之仁爱，何可諠也！
吏治局同治七年八月立。初以司道掌其事，月集候补丞倅牧令佐杂，试以策论，兼读《大清律例》、《吾学录》、《皇朝经世文编》、《牧令书》，有所发明，扎记书眉，限期汇进甲乙之。十三年四月以后，局试于善后局，专命策论，题道员一人掌之，第甲乙如前。（初立局，录取无定，约分正取备取。同治十三年改章后，以丞倅牧令为大班，额取三十人，佐杂为小班，额取六十人。奖赏之数，大班正取以十二两、十两、十元为差，备取八元，次备取五元。小班正取以十元、八元、六元为差，备取三元，次备二元。）
交代局同治六年立，江宁布政使掌之稽核。同治十三年以前，各州县经办兵差台站垫款，今撤。
八旗善后事宜由江宁将军副都统派员经理。
善后局同治三年七月立，布政使、督粮道、盐巡道暨候补道员掌之。总财赋之出纳，上下教令，以毗省之大政，凡事涉抚绥安集者皆隶焉。（立局之初，庶事草创，如江宁巡道以下各官津贴，七县驿站夫马皆由局支放，需款甚巨。至同治间，试办抵征七县，坐支渐复旧制。经费初以善后大捐为大宗，捐款既罄，仅恃金扬一成善后厘捐，后湖鱼茭租等款不敷支放两淮盐政。曾文正公檄湖北督销局，每月于邻盐款内拨银四千两解局济用。计自立局十七年来，经费不下数百万，皆由外筹。）
善后分局同治三年七月立东北、西北局各一，以知府一人掌之，旋裁并。
各城门以文员营弁稽出入，绅士副之，隶善后局。光绪三年裁撤绅士。（洪武门由旗营派员稽查。）
保甲局同治三年十月立。以知府总其事。画城四区，设东南、西南、东北、西北四局。制约以百家为甲，甲有长，立门牌，稽丁口以诘奸宄，除盗贼。咨以绅耆，办房地主客，平其侵冒，以安编户。局员夜率亲兵、巡警扦掫。五年四月，裁总局，分局改设城南、城北两局。同治七年四月并为一局。
（局之分合不常，而四区编甲之制则无甚改易。计东南二十六甲，西南四十九甲，东北十八甲，西北二十九甲，总计一百十有二甲。甲统于段。城南分十五段，城北分十五段。段有分局驻防。城不编甲，其政旗营掌之。
）自三年起皆隶善后局。十二年十二月以道员一人，会同知府经理辖分局十有八。（城南十局分十段，其六段兼管五段，其九段兼管七段，别有河北、河南段，即原设十一段至十五段也。城北八局分八段，其二段兼管三段、四段、五段，其六段兼管七段，其十二段兼管十三段。
）满城分局一，巡卡十有六。（城南曰茉利园、赐福巷、内桥湾、仓顶。西南曰七家湾、朱状元巷、下浮桥。城西曰堂子大街。西北曰小桃源、薛家巷、双石鼓。城北曰沐府西门、土街口。东北曰斛斗巷。城东曰仓门口。城中曰天津桥。卡房守兵营弁统之。同治九年，设专司巡夜。每值冬月，择四城居中之地暂立会哨局，为弁兵会集之所。同治五年，以城内多盗，暂设巡马，旋裁。）
城外保甲局四厢旧不立局，保甲事宜由附近分局兼治。光绪二年八月，以道员一人分驻水西门外治局事，职掌如城局。辖分局七（三山门外、聚宝门外、仪风门外、通济门外、观音门、上新河水西门外、汉西门外，总局主之，不立分局。太平门外辖于城北六七段，聚宝门厢九甲，三山门厢七甲，仪凤门厢八甲。）
招垦局同治三年十一月立。以绅士二人会同知府经理七县，县绅士一人分治其事。乡别以保，保别以四庄，勘田之荒熟，图之籍之。
（每保有总图，每庄有分图，用开方法，其别凡四：曰有主之田，曰官庄，曰老荒，曰绝户。）严隐冒之罚，勘实以联照，授之官借牛本、籽种以恤贫户，蠲其息以时敛之。（牛本、籽种民间缴还后，即留为地方公款。
）后改为劝农局。光绪三年正月裁撤。（江宁七县田，凡五万五千二百余顷，现未垦荒田尚有三万一千余顷。）
谷米局同治四年二月立，就旧存陶文毅公所建丰备仓，修葺为局。隶善后局，委牧令以下官掌收谷砻米晒晾风戾之事，以时采买支放，供每岁收养难民，及普育堂食米。
积谷局光绪四年八月总督沈文肃公、布政使孙公筹款采办。省城积谷十余万石，委知府掌买谷之事，分储虎贲等仓以备荒政。
（是年自总督、司道、府、县共捐谷三千五百石，绅富又捐积谷七千余石，俱存广丰备仓。六年秋，邑绅石楷请于总督刘公奉批行藩司梁公定议，归绅士接收。经管系仿道光年间创建丰备仓成章也。）
典牛局道光中总督林文忠公荒政之一也。同治八年七月，江宁水灾，高邮学正叶觐扬请于制府，脩文忠成法。总督马端敏公檄以督标中营为总局，所典牛只分派各营兵牧养。九年二月裁撤。光绪二年九月，江宁旱灾，总督沈文肃公复修端敏成法，由营牧养。三年二月裁撤。（同治八年立局。用钱二千二百七十二千有奇。光绪二年立局。用钱八千七十七千有奇。附章程：一、总局收牛至十头，由中营牧养。续收者归左营、城守各营牧养。周而复始，其票填注中、左等字；一、所典牛只，由总局先于票内填写毛色、齿数，再于牛角漆书当户姓名及号数；一、本日给票，次日发钱，以防盗牛质当来路不明之弊；一、典价分三等，壮牛十千文，次者八千文，老牛六千文。每牛带有子牛者给二千文。在局孳生之牛，取赎时仍给牛主收领；一、每牛一只，日给稻草三十斤，由总局购买动放；一、于票上注明牛只有病、无病。如病牛倒毙即传牛主验明，吊销原票，免其取赎。其牛只到局后倒毙者，亦照此办理。牛主贫者给当本之半。倒毙之牛不准剥卖，择净土掩埋；一、赎牛在两月以内，暂不取息，两月以外加息一分。典期以来年二月底为限，逾限不赎，由官变卖，其价照当本月息科计，如有赢余，仍传牛主给领。）
捕蝗局光绪三年冬，天气亢旱，江北蝗生，飞渡而南，撤子遍地。布政使檄江宁县丞掌捕蝗事宜，即丞署为局。总督沈文肃公恐乡民搜捕不力，更檄合字，亲兵、护军、亲军各营助捕。十一月撤局。四年二月再立局。六月撤局。（飞蝗以尾锥土，撒子入土。廑三五寸土，面有小孔，俗呼为蝻子。掘而出之，渐长如蝇、如蚁。五更露湿，多潜于草底，俗呼为蝗蝻，扫而聚之。翅成能飞，俗呼为飞蝗，则须扑打矣。故治蝗以早捕蝻子为上，各营掘送蝻子，每斤给钱四十文。乡民掘送蝻子，每斤给钱六十文。蝗蝻、飞蝗视此递减。治蝻子以沸汤，治蝗蝻、飞蝗以石灰均下土掩埋。上元分局九，东阳、土桥、龙潭、观音门、湖墅、曼高桥、大街、龙都、广严寺也。江宁分局十九，安德门、西善桥、板桥、江宁镇、铜井、木龙亭、东善桥、凤台门、陶吴、朱门、小丹阳、谷里村、沙洲圩、沙子冈、禄口、秣陵关、殷巷、元山周、干圩也。总局设江宁，县丞署事则上元县丞分治之。）
织造局织缎为江宁巨业。咸丰三年以来，机户以避寇迁徙，北至通如，南至淞沪，多即流寓之地，募匠兴织，贩运各省。同治三年，克复江宁，机户安土重迁，归望不归，傭趁资食者无以厚生，元气难于骤复。总督曾文正公委员四出招集回省复业，并檄金陵善后总局、苏州牙厘总局，分议贩运缎匹扼要，总捐一次，其沿途水陆卡厘概免，以示体恤。（按：招来机户典商，事在三年十月。曾文正公示谕云：缎业用人较多，使贫户有觅食之所。典铺挟资较厚，使贫户有通财之处，无非借商之力，以养农。借稍富之力，以养极贫之民。）
桑棉局同治十年六月立。先是同治四年知府涂宗瀛于石城门内蛇山设局，贫民愿植桑者，户给桑三十五株，别自种、佃种，书于册籍。佃种者，蚕时官收其息。
（自种为民地，佃种谓官地也。）至是移局妙相庵，隶善后局。以冬月委员购嘉湖桑秧，民愿领种者呈粮串、地契为验，乃赐给之，以翦接灌溉之法课之。（刊有种桑规条。）植官桑为之程。
（局前城西北隅及王府园弥望绿野，皆官桑也
）附郭内外，比户业蚕。光绪六年撤局。（江宁蚕桑之利未溥。自官府课桑，民间渐知育蚕，其丝不若浙产良，名曰土丝，不中织也。光绪二年，常镇道因中和洋商有请照赴江宁收丝之事咨苏督。牙厘总局请移行江省亦立局，征收丝税。三年三月，绅董高德泰等禀称，窒碍难行，约有四端：一、丝贵细熟，土丝粗肥，洋人不合用；一、土丝不多，买卖不过两三月，遂无丝报捐，一、机户皆赴浙购丝，土丝零星小户无从稽查，且自缫自用，向不投行；一、设局必不能一处，既多浮费，得不償失，且恐滋骚扰。奉署布政使勒公方锜，檄上江两县并委员闵式文会议，详请督府云。高德泰等所呈四端，的系实情。查民间元气未复，实难筹办，所有金陵城乡，土丝土产土销，应率由旧章买卖，一律免捐，以顺舆情。倘有出运卖洋之丝，一俟买户打包，即责令行户举报。按照原议每包以八十斤计算，捐鹰洋十六元，给予执照，局卡验放。奉总督沈公批如详办理行知布政使由司扎饬上江两县出示晓谕。高德泰等勒碑以垂永久。碑有二，光绪三年五月立。一在雨花台之同善堂，一在云锦殿，其文同也。）
后湖鱼菱等税，旧以上元知县领之。同治四年，善后局以太平门稽查委员兼领后湖事。湖产以鱼为大宗，每年春季收买鱼秧，善后局派员监放。渔户取鱼由委员秤查斤重，输纳鱼税。其余菱菜、荷叶、菱角等项，亦纳税。给票乃准入湖采之，税钱皆输上善后局。（岁入钱约壹千千文。旧例湖民止准卖荷叶，不准卖藕。其沙洲圩、七里洲等处，止准卖藕，不准卖荷叶。自修复后湖，每年夏秋之际，善后局檄各城门委员稽查入城荷叶，凡无后湖委员执照者，概曰私荷，不准入城售卖。并申明禁例，勒碑太平门。）
坤舆博厚，所以载物。凡煤井上只方丈，其内曲直委折，有一线交通至百余里外者，地面殊不觉也。开凿既久，空处下陷，其上城郭宫室以及田园坟墓无不倾圮，以故诸矿多在边徼大山人迹不到之区。江宁素不产五金。同治七年，奸商何致华在丹徒地方假托葬地，议开挖山穴，乡人逐之而止。八年上海奸民魏镛等诱串洋人，指言上元、句容有煤，复经常镇道沈公严驳而止。后有江宁奸民王浩生煽议上欺，使相李公欲在两县祠山、土山、英山等处开井。郡人大骇，吁于总督李公，并上书使相。二公心念遗黎穷困，不忍再伤其意，亟谕罢其役，此同治十三年事也。光绪五年，又有人以利贿镇江李殿撰承霖使不言者，李公严斥之，遂禀请总督沈文肃公禁止。明年复请总督刘公立碑永禁。郡人闻之，援案以请，亦蒙准立碑永禁。
（光绪六年八月，江宁绅士温葆深等禀请禁止开矿一案，奉总督刘批查禁开挖煤矿一事，昨据镇江李绅士承霖等具禀，当以采煤以给民用，开矿以兴利源，祗可于幽深荒僻之处为之，若人烟辐辏之区，且为坟墓所在，岂可伤地脉，拂舆情，启乱召侮，顾小失大。批饬镇江府遵照勒石，永禁在案。兹阅该绅等禀呈各情，核与镇绅所言大略相同，自应照案准其勒石永禁，并树立府县学门外，俾众咸知。仰江宁府遵照办理，仍移该绅等知照。
）煤矿利源之巨者也。然东南之山，向不产煤，与西北异。请以近事言之。光绪三年，有请以官本制钱三十万，在湖北广济、兴国等州县勘定煤山，招工开挖，获煤甚劣，贾用不售，靡费已过半矣。嗣由洋矿师勘得荆门州属煤山，产煤甚旺，因请招商承办，未开报得煤也。
抚恤局同治三年，浙江巡抚曾公国荃即军中立局，以处难民，委营员经理。三年六月收复。江宁总督曾文正公于城中立局二。
（一在评事街江西会馆，一在北门桥。）以凯士余米分哺之，四年正月裁撤。资遣外郡之人，留养土著老弱于普育堂。
贞苦之嫠，官月赋钱米，郡邑常制也。同治四年，总督曾文正公以宦裔士族妇女嫠者尤可哀矜，于善后局筹款，每名月给一千文，其额数屡经核减，近以二百二十人为定额。（每月二十日，由救生局赴府领钱散发。）
官粥厂同治四年立，在南门外。知府涂宗瀛议以每年十一月朔开厂，次年二月截止。由知府委牧令一人掌之。搭盖席棚以处贫民就食者，立棚头钤束其众，每人日赋米八合。岁赈贫民千余人或数千人。（粥米由谷米局发给，银款由善后局发给。）
淮泗贫民行丐者，每年冬月多来江宁。择其老弱立厂收养，以县丞一人掌之。岁以十月十六日开厂，次年正月资遣回籍。（每日给丐目钱一百文，小丐目钱四十文。丐钱二十文给腰牌，以稽出入。）
督销盐局同治四年立。江宁盐巡道掌之，稽江宁食岸之数督收厘金。（淮盐任运章程：以六百斤为一引，外加卤耗六十斤，包索三斤半，每引分装八包，每包连包索计重八十六斤，分作春秋两纲。无论官绅商富准赴局具呈，认办其厘金，皆按季完纳。同治八年，盐巡道庞公际云详定江宁八岸销盐完厘章程，缺则包厘，溢则加厘，循为常例矣。八岸者，仪征岸商福祥裕，亦归江宁完厘也。）
下关掣验淮盐局同治四年立，以牧令掌之，稽查商民船只，夹带淮私。
善后大捐局同治三年七月立，以道员一人掌之，委员分赴里下河各州县，劝谕绅富捐输以济江宁善后经费。五年移局江宁。十三年裁撤。（计先后捐银五十余万两，分案奏请给奖。别有善后大捐请奖局，即附设善后局内，今亦裁撤。）
门厘局同治三年七月立。稽收货厘，备七县牛本籽种之用，隶善后局。四年五月裁撤。
厘捐局咸丰三年，刑部侍郎雷以诚督兵扬州，立行商税厘之法，为东南厘捐之始。营员掌其事，嗣以江宁布政使、两淮盐运使掌之，专收水厘。局旧设扬州。光绪三年六月移局江宁。四年以道员一人会同布政使经理，总百货之盈虚良窳，剂其本息抽税之。江宁所属分局四：曰大胜关。
（辖洲头上卡下卡。）曰下关局。（辖江口分巡。）皆隶上元、江宁境。曰六合局。（辖通江集、段腰、瓜埠、东沟四分卡。）隶六合境。曰大河口。亦隶六合境。（辖龙潭分卡，句容境也。）
木厘局局初设于镇江鲇鱼套，以木筏停泊，屡遭火灾。同治十年九月，改设于上新河龙江关旧址，道员一人掌之。辖分卡凡六：曰大胜关、曰下关、曰北河口、曰西江口、曰镇江、曰瓜洲。稽查上游木筏下驶者，分南北路税之。（其捐章：凡木筏到滩，先完沙漫洲钱捐一道，改把下驶，其运于南者完八四银捐一道，运于北者完八四减二成银捐一道，又仙女庙进口银捐一道。所收之银每年解江宁盐巡道衙门银十二万两，专供长江水师兵饷，余解江宁藩库兑收拨用。）
甘捐局同治九年五月立。专济甘肃军饷，十年七月裁撤。
统捐局同治十年八月立。先是皖、黔、滇、秦、甘等省劝捐济饷，或彼省督抚暨统兵将帅委员至江省经理，或本省代筹之，章程未能画一，至是立局，以道员一人治其事，统收分解。光绪五年五月裁撤。
晋豫赈捐局光绪四年八月立。晋、豫告饥，劝捐助赈，道员一人掌之，五年五月裁撤。
书局同治三年四月，总督曾文正公与公弟山西巡抚威毅伯，刊《王船山遗书》，立局安庆。江宁收复移局东下。初设于铁作坊，后移江宁府学之飞霞阁，延请绅士一人督理局事，提调道府一人佐之。并延四方绩学之士，分任校勘，稽工匠之勤惰，遴良者授以事，书成平其值售之。
（已刊之书经部有：《易程传》、《易本义》、《书集传》、《诗集传》、《毛诗传笺》、《周礼郑注》、《仪礼郑注句读》、《礼记集说》、《春秋左氏传》、《公羊传》、《谷梁传》、《仿宋岳相台五经》、《孝经》、《四书》、《尔雅》、《佩文广韵汇编》。史部有：《史记索隐、集解、正义合刻》附扎记
（仿汲古阁本）。《史记》、《两汉书》、《三国志》、《晋书》、《南北史》、《宋书》、《南齐书》、《梁书》、《陈书》、《魏书》、《北齐书》、《北周书》、《元和郡县志》、《元丰九域志》、《读史镜古编》、《朱子年谱》。子部有：《家范》、《小学大学衍义》、《四礼翼重学》、《几何原本》、《古昔斋算学》、《王氏读书杂志》、《老子章义》。集部有：仿汲古阁本《楚词文选》、《王诗古诗选》、《唐人万首绝句选》、《姚氏今诗选》、《丁氏曹集铨评》。提调今河南巡抚、前江宁知府涂公宗瀛自刊之书有：《濂溪集》、《二程全书》、《张子全书》、《朱子文集》、《语类鲁斋集》、《居业录》、《读书录》、《河南刘氏理学宗传辨正吴侍郎拙
脩集》、《倭文端公遗书》。提调今两淮盐运使洪公汝奎自刊之书有：《易说》、《醒平齑春秋说》、《尔雅翼》、《仿宋韩柳年谱》、《乡贤祀典征实》、《
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:45:18-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
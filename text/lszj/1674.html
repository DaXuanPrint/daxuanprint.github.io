<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="●卷一,●卷二,●卷三,●卷四,●卷五,●卷六,陶庐杂录全文在线阅读,陶庐杂录全文在线下载,大玄古籍书库">
<meta name="description" content="也称《陶庐杂咏》，六卷。清法式善撰。此书为读书笔记，不分门类。记述明、清两代典章制度、社会经济情况、图书目录和文献资料等。前四卷主要记述明清政治、经济情况，并考证掌故和文献。对清代前期人口、财赋、户部库藏银两、铸钱数字，元明清学官姓氏，历代户口、纸币、铸钱等均有记载。特别对明修《永乐大典》、清内府藏书、明清以来丛书的刊刻以及宋元明清诗文选集的目录等记载尤详。如康、雍、乾三朝人丁户口存银之数，钦定书籍存储之情状，《稼轩集钞》的刊行，《绥寇纪略》的版本，以及记载毕沅校正古籍多出孙洪之手，诸如此类，都可以广见闻">
<title>陶庐杂录_法式善_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">陶庐杂录</span> <br/>
          作者： <span class="inputVal" id="bkauthor">法式善</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,笔记,完结</span> <br/>
          字数： <span class="inputVal" id="bknum">[book_length]122946</span> <br/>
          说明： <span class="inputVal" id="bkdec">也称《陶庐杂咏》，六卷。清法式善撰。此书为读书笔记，不分门类。记述明、清两代典章制度、社会经济情况、图书目录和文献资料等。前四卷主要记述明清政治、经济情况，并考证掌故和文献。对清代前期人口、财赋、户部库藏银两、铸钱数字，元明清学官姓氏，历代户口、纸币、铸钱等均有记载。特别对明修《永乐大典》、清内府藏书、明清以来丛书的刊刻以及宋元明清诗文选集的目录等记载尤详。如康、雍、乾三朝人丁户口存银之数，钦定书籍存储之情状，《稼轩集钞》的刊行，《绥寇纪略》的版本，以及记载毕沅校正古籍多出孙洪之手，诸如此类，都可以广见闻、备考证。后二卷主要为摘抄经世之文，借以隐砭时政。版本主要有嘉庆二十二年(1817)大兴陈氏刻本、1959年中华书局出版涂雨公点校本。</span> <br/>
          封面： <span class="inputVal" id="bkimg">Z_7142.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]陶庐杂录
[book_author]法式善
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,笔记,完结
[book_length]122946
[book_dec]也称《陶庐杂咏》，六卷。清法式善撰。此书为读书笔记，不分门类。记述明、清两代典章制度、社会经济情况、图书目录和文献资料等。前四卷主要记述明清政治、经济情况，并考证掌故和文献。对清代前期人口、财赋、户部库藏银两、铸钱数字，元明清学官姓氏，历代户口、纸币、铸钱等均有记载。特别对明修《永乐大典》、清内府藏书、明清以来丛书的刊刻以及宋元明清诗文选集的目录等记载尤详。如康、雍、乾三朝人丁户口存银之数，钦定书籍存储之情状，《稼轩集钞》的刊行，《绥寇纪略》的版本，以及记载毕沅校正古籍多出孙洪之手，诸如此类，都可以广见闻、备考证。后二卷主要为摘抄经世之文，借以隐砭时政。版本主要有嘉庆二十二年(1817)大兴陈氏刻本、1959年中华书局出版涂雨公点校本。
[book_img]Z_7142.jpg


[book_title]●卷一
乾隆十一年建三希堂于内殿旁，贮王羲之《快雪时晴》、献之《中秋》、王@@《伯远》三帖。十二年勘校《石渠宝笈》中钟繇、王羲之诸人迨唐宋元明墨迹，佳者勒石，是为《三希堂帖》。凡三十二册，嵌石阅古堂壁。十九年又搜褚遂良诸人墨迹佳者，勒为四册，是为《墨妙轩帖》，嵌石轩壁。三十四年出内府所藏《淳化阁帖》初榻本重摹上石。三十七年葺淳化轩嵌石轩壁。四十四年复有兰亭八柱、快雪堂帖之刻。五十八年以从前所辑《秘殿珠林》、《石渠宝笈》成书后续入书画真迹荟辑为续编。皆足超越前古，为希世之珍。
舆图房隶今养心殿造办处，中外臣工所进图式，存贮于此。乾隆二十六年勘定分十二类：曰天文，曰舆地，曰江海，曰河道，曰武功，曰巡幸，曰名胜，曰瑞应，曰效贡，曰盐务，曰寺庙，曰风水，为《萝图荟萃》。乾隆六十年勘定分九类：曰舆地，曰江梅，曰河道，曰武功，曰巡幸，曰名胜，曰效贡，曰寺庙，曰山陵，为《萝图荟萃前后二编》。为幅三百一十二，为帧十一，为卷四十九，为轴十三，为册二百九十，为排三十五。
南薰殿藏古帝后像，凡轴七十有五。宓牺氏像一，帝尧像一。禹王像一。商汤王像一。周武王像一。梁武帝像一。唐高祖像一，太宗像三。后唐庄宗像一。宋宣祖像二，太祖像四，宋太宗像一，真宗像二，仁宗像一，英宗像一，神宗像二，哲宗像一，徽宗像二，钦宗像二，高宗像一，孝宗像一，光宗像一，宁宗像一，理宗像一，度宗像一。明太祖像十二，成祖像一，仁宗像一，宣宗像三，英宗像一，宪宗像一，孝宗像一，武宗像一，兴献王像二，世宗像一，穆宗像一，神宗像一，光宗像二，熹宗像二。宋宣祖后像一，真宗后像一，仁宗后像一，英宗后像一，神宗后像一，哲宗后像一，徽宗后像一，钦宗后像一，高宗后像一，光宗后像一，宁宗后像一。明孝慈高皇后像一。凡册十五。历代帝王像一册，自伏羲氏起至宋宁宗止，凡十九叶，每叶像二。圣君贤臣像一册，自伏羲氏起至韩信止，凡二十三叶。宋朝帝像一册，自宣祖至度宗止，凡十六叶。元朝帝像一册，自太祖起至宁宗止，凡八叶。宋后像一册，自宣祖后起至宁宗后止，凡十二叶。元后像一册，自世祖后起至后纳罕止。凡八叶，末四条无标题。元后妃太子像一册，自仁宗后起至后纳罕止，凡六叶，第二三像无标题，末附太子像二。明帝后像二册，上册自太祖起至孝敬毅皇帝止，凡九叶。下册自世宗起至熹宗止，凡八叶。历代圣贤像一册。自仓颉起至许衡止，凡三十一叶。孔子世家像一册，凡十九叶。至圣先贤像一册，自孔子起至许衡止，凡六十叶。历代圣贤名人像一册。明太祖御笔二册，上册凡朱墨笔四十九叶，释文四十九叶。下册凡朱墨笔二十八叶，释文二十六叶，凡卷三。明宣宗行乐图一卷，绢本，纵一尺二寸，横二丈二尺。世宗出警图一卷，绢本，纵二尺九寸，横八丈，二尺。入跸图一卷，纵二尺九寸。横八丈八尺五寸。
茶叶库藏历代功臣像，为轴二十有一。张良像一。韩信像一，周亚夫像一。班超像一，岑彭像一，祭遵像一，寇恂像一。诸葛亮像一，张飞像一，王猛像一，狄仁杰像一，薛仁贵像一，郭子仪像一，李光弼像一，李晟像一，尉迟敬德像一，李孝恭像一，李克用像一，岳飞像一，范仲淹像一，姚广孝像一，为册三。历代武臣像一册，标题齐太公武成王不名。吴、司马、孙武子以下二十一人，一例书名。至宋曹武穆以下八人，称谥称名称官互异，凡十五叶。唐名臣像一册，称谥称名称官称字，后人随笔所书，凡十叶。唐宋诸名臣像一册，册首八分书“唐宋诸名臣像”六字，凡二十二叶，书额一叶，记一叶。
昭仁殿《天禄琳琅目录》前集，乾隆九年纂，四十年补辑为十卷。嘉庆三年《续编》为二十卷。以经、史、子、集为纲，书则以宋、金、辽、元、明刊版朝代为次。
ゼ藻堂、味腴书屋各藏《四库全书荟要》一分，四百七十三种，一千九百八十函，分二十四架。经部六架，其架墨边绿格。史部十架。墨边红格。子部六架，墨边蓝格。集部十架，墨边淡墨格。一在大内，一在圆明园。
顺治十二年七月，兵部奏：“凡天下险隘要冲地方，职方司皆有图籍。而边事特重，故镇戍总图、九边图，以及沿海腹里并彝蛮犭犭童宜备御者，著于图说。疆宇之或险或易，兵马之宜增宜减。一览然。今时势既殊，图籍应易。请敕下直省各督抚，将所辖境内水陆冲区及险隘形势，绘为二图。仍录明季设置兵将几何，今改设几何，详注图旁。”
顺治十四年五月，户部尚书孙廷铨奏定，“天下本富，惟赖土田。余税杂征，原非生财大道，不足赖也。查元年以来，各省荒地，报垦无几。岂戢兵虽久，尚难生聚耶。河南一省，熟地颇多，不知由前除荒未确，抑或近年以次渐开，请敕抚按。自今年为始，通行各属，履亩均丈。其余各省，亦仿而行之，使地亩一清，国赋渐裕矣”。
吏部定议翰林官外转例，“除侍读学士侍讲学士照常升转外，侍读以下，应照六科例每年外转二员。春季一员，秋季一员。侍读侍讲以参政用，修撰以副使用，编修检讨以参议用”。
顺治十六年十二月，谕礼部：“前明崇祯帝励精图治十有七年，不幸寇乱国亡，身殉社稷。考其生平，无甚失德。遘兹厄运，殊堪矜恨。宜加谥号，以敦实行。今谥为庄烈愍皇帝。尔部即遵谕行。”
雍正四年二月壬申，颁赐在京各衙门御书匾额。宗人府曰《敦崇孝弟》，内务府曰《职思总理》，吏部曰《公正持衡》，户部曰《九式经邦》，礼部曰《寅清赞化》，兵部曰《整肃中枢》，刑部曰《明刑弼教》，工部曰《敬饬百工》，銮仪卫曰《恪恭舆卫》，通政司曰《慎司喉舌》，大理寺曰《执法持平》，理藩院曰《宣化遐方》，提督九门步军统领衙门曰《风清辇毂》，太常寺曰《祗肃明》，太仆寺曰《勤字天育》，光禄寺曰《敬慎有节》，国子监曰《文行忠信》，鸿胪寺曰《肃赞朝仪》，钦天监曰《奉时敬授》，顺天府曰《肃清畿甸》，仓场总督衙门曰《慎储九谷》。
文渊阁著录之书详载于宫史者，书分经、史、子、集。《简明目录》一部，二十卷。经部易类一百五十九部，一千七百四十四卷，附录八部，十二卷。书类五十五部，六百五十卷，附录二部，十一卷。诗类六十二部，九百四十一卷，附录一部，十卷。礼类周礼之属二十二部，四百五十三卷。仪礼之属二十二部，三百四十三卷，附录二部，一百二十七卷。礼记之属二十部，五百九十五卷，附录二部，十七卷。三礼总义之属六部，三十五卷。通礼之属四部，五百六十三卷。杂礼书之属五部，三十五卷。春秋类一百十四部，一千八百一卷，附录一部，十七卷。孝经类十一部，十七卷。五经总义类三十一部，六百八十一卷，附录一部，三十六卷。四书类六十三部，七百三十二卷。乐类二十二部，四百八十二卷。小学类训诂之属一十三部，一百二十二卷。字书之属三十六部，四百七十八卷。韵书之属三十三部，三百一十三卷，附录一部，二卷。史部正史类三十八部，三千六百八十一卷。编年类三十八部，二千六十六卷。纪事本末类二十二部，一千二百五卷。别史类二十部，一千四百八十五卷。杂史类二十二部，二百七十三卷。诏令奏议类诏令之属十部，八百二十二卷。奏议之属二十九部，六百五十二卷。传记类圣贤之属二部，七卷。名人之属十三部，一百一十三卷。总录之属三十六部，八百八卷。杂录之属九部，二十一卷。史钞类三部，四十八卷。载记类二十一部，二百八十卷，附录二部，九卷。时令类二部，二十九卷。地理类宫殿簿之属二部，十一卷。总志之属七部，九百四十一卷。都会郡县之属四十七部，二千七百五十二卷。河渠之属二十三部，五百七卷。边防之属二部，二十四卷。山水之属七部，一百十三卷。古迹之属十四部，一百二十五卷。杂记之属二十八部，二百一十三卷。游记之属三部，十五卷。外纪之属十七部，九十八卷。职官类官制之属十五部，三百七十五卷。官箴之属六部，十七卷。政书类通制之属十九部，二千二百九十八卷。典礼之属二十四部，一千五十一卷。邦计之属六部，五十三卷。军政之属四部，二百七十一卷。法令之属二部，七十七卷。考工之属二部，三十五卷。目录类经籍之属十一部，四百二十四卷。金石之属三十六部。二百七十六卷。史评类二十二部，三百八十二卷。子部儒家类一百一十二部，一千六百九十四卷。兵家类二十部，一百五十三卷。法家类八部，九十四卷。农家类十部，一百九十五卷。医家类九十六部，一千八百一十三卷。天文算法类推步之属三十一部，四百三十五卷。算书之属二十五部，二百八卷。术数类数学之属一十六部，一百四十七卷。占候之属二部，一百三十五卷。相宅相墓之属八部，十七卷。占卜之属五部，二十五卷。命书相书之属十四部，五十三卷。阴阳五行之属五部，五十五卷。艺术类书画之属七十一部，一千六十六卷。琴谱之属四部。二十九卷。篆刻之属二部，九卷。杂技之属四部，四卷。谱录类品物之属二十四部，一百九十九卷。附录一部，三卷。饮馔之属十部，十九卷。草木鸟兽虫鱼之属二十一部，一百四十五卷。杂家类杂学之属二十二部，一百七十七卷。杂考之属五十七部，七百七卷。杂说之属八十六部，六百三十二卷。杂品之属十一部，八十三卷。杂纂之属十一部，五百三十六卷。杂编之属三部，九十二卷。类书类六十四部，六千九百七十三卷。小说家类杂事之属八十六部，五百八十卷。异闻之属三十二部，七百二十四卷。琐记之属五部，五十四卷。释家类十三部，三百一十二卷。道家类四十四部，四百四十二卷。集部楚词类六部，六十五卷。别集类一千七十五部，一万八千七十二卷。总集类一百六十四部，九千七百二十卷。诗文评类六十四部，七百三十卷。词曲类词集之属五十九部，一百三卷。词选之属十二部，二百六十二卷。词话之属五部，十九卷。词谱之属二部，六十卷。南北曲之属三部，十七卷。与《午风堂丛谈》微有不同。
内府所藏《唐文》原本十六函，每函十册。得人一千七百余。第一叶有《梅谷图记》，为海宁陈氏裒辑未完之书。苏大司空官两淮盐政时，以重价购得。进呈乙览。嘉庆十三年十月，诏文馆续纂，遂多所损益云。
《古文渊鉴》六十四卷，康熙二十四年御选。内阁学士徐乾学奉敕编注。上起《左传》，下迄宋人。风教攸关者，咸著录焉。
《赋汇》一百四十卷。外集二十卷，逸句二卷，补遗二十二卷。康熙四十五年御定。上起周秦，下迄明季。正集三十类，三千四十二篇。外集八类，四百二十三篇。逸句一百一十七篇。补遗三百六十九篇，附逸句五十篇。自此书出，《赋苑》、《赋格》，均不足言矣。
《御选明臣奏议》四十卷，乾隆四十六年奉敕编。前后悉依明代纪年次序，并查载进止原旨兴疏之行否，一事颠末，展卷然。卷一洪武朝五疏，卷二永乐洪熙宣德正统景泰朝十四疏，卷三景泰天顺朝十三疏，卷四成化朝七疏，卷五成化弘治朝十二疏。卷六至卷十弘治朝三十二疏，卷十—弘治正德朝七疏，卷十二至卷十六正德朝五十三疏，卷十七至卷二十六嘉靖朝八十一疏，卷二十七嘉靖隆庆朝五疏，卷二十八隆庆朝十二疏，卷二十九隆庆万历朝十二疏，卷三十至卷三十四万历朝六十七疏，卷三十五万历泰昌朝十一疏，卷三十六至卷三十八天启朝二十八疏，卷三十九至卷四十崇祯朝二十九疏。聚珍版印行。
《佩文斋书画谱》一百卷，康熙四十七年礼部侍郎孙岳颁等奉敕撰。首论书论画十八卷，次历代帝王书画三卷，次书家画家传三十七卷，次无名氏书画八卷，次御制书画跋一卷，次历代帝王书画跋二卷，次历代书画跋十八卷，次书画辨证三卷，次历代鉴藏十卷。此书出。《铁网珊瑚》、《清河书画舫》，均不足论矣。
海盐胡震亨《唐音统签》，搜罗极富。康熙四十二年奉命纂辑。出内府所藏唐人诗集。又旁搜博采，得诗四万八千九百余首，作者二千二百余人。冠以帝王后妃，次乐章乐府，而以零篇赘语殿之，中间序作者先后。补遗六卷，词十二卷，附于末。厘为九百卷。实一代之大观，千秋之鸿制。
元好问撰《中州集》，其意盖在以诗存史。作者二百四十余人，得诗一千九百八十余首。厘为十一卷。每人系以小传。郭元钅于重为补缀，较元原书，不啻倍之。康熙五十年恭呈御览，蒙定为《全金诗》七十四卷，冠以序文。《词谱》四十卷，康熙五十四年詹事王奕清奉敕撰。凡八百二十余调。二千三百余体，均以字数多寡为序。而删除《草堂诗余》小令、中调、长调之名，并删除第一体第二体之次。至于倚声平仄，句法异同。均有依据。
宗室文昭，自号紫幢轩主人。录天潢诗为《宸萼集》，分上中下三卷。共二十八家。计诗三百七十六首，各著小传。自序撰于康熙庚寅年。第一卷中载世庙宸章，盖藩邸之作，鲍诊裨勺。记其曾借阅数日，手录其目与序藏之。今目与序亦不可得见矣。
《四朝诗选》三百一十二卷，康熙四十八年右庶子张豫章奉敕编次。凡宋诗七十八卷。作者八百八十二人。金诗二十五卷，作者三百二十一人。元诗八十一卷，作者一千一百九十七人，明诗一百二十八卷，作者三千四百人。每代之前，各叙作者之爵里。诗则首帝制，次四言，次乐府歌行，次古体，次律诗，次绝句，次六言，次杂言。
《国朝诗别裁集》三十二卷，沈德潜编次。奏经御览，命内廷翰林精核。删芜存液。仍赐序冠首。一卷自慎郡王起至三十卷李{艹勉}止。三十一卷闺秀，三十二卷方外。典章文物，于是乎在。不得仅以声歌目之矣。
《熙朝雅颂集》，首集二十六卷，正集一百六卷，余集二卷，共一百三十四卷。嘉庆九年两江总督铁保奏进。御制序文。奖许甚至。法式善实久预纂校之役，有荣幸焉。十年刻成，颁行天下。
康熙五十二年四月，上问尚书张鹏翮曰：“明末张献忠兵到四川，杀戮甚惨，四川人曾有记其事之书籍否。”张鹏翮奏：“无有记其事者。”上曰：“李自成与张献忠在河南邓州分兵，张献忠遂至四川。其间详细，未能悉知。尔父今年八十有七，以张献忠入川计，约已十七八岁，必有确然见闻之处。尔问明缮折进呈。”又谕大学士等曰：“明末去今，为时尚不甚远。传闻李自成兵到，京师之人，即以城献。又闻李自成麾下之将李定国，在西便门援城而上。由此观之，仍是攻取，可云献乎？此等载入史书，甚有关系，必得其实方善。张献忠有养子三人，耳鼻皆被割去，朕曾见之。又明代行兵多用太监管领，以致败亡。尔等纂修明史，其万历天启崇祯年间之事，不可忽略。
吴梅村《绥寇纪略》，已刻者十二帙，其未刻三帙，朱竹钞入《百六丛书》中。闻近日博晰斋前辈从三通馆录副藏于家。晰斋殁，遂失之。胡雪蕉自书肆鬻得，珍秘殊甚。余借归取其有资掌故者钞存。旧制，京营兵三十万，五军府与三千营神机营为三，故曰三大营。后改为十团营（洪宣后，不用兵。土木之役，几不成军，故于谦改为十团营），十二团营（成化初，以四武四勇四营分隶三营，为十二团营）。以京军班军各三万充之。而班军分其半以番直，是京营尝十二万人也。其法用勋臣为提督，内臣为监督，兵部侍郎为协理戎政。十二团营浸废，三千改为神枢，与五军神机，犹存三大营之旧。三营之内，又疏为三十九小营。此京营之制也（京营之法，至正统而弊，至景泰而变，变而复弊。世宗中兴。复为三大营）。又有勇士四卫二营，宣德六年置。名为天子之禁旅，皆领于京营。而围子营管上直叉刀手，及京卫步队官军，名曰前府，公侯之子弟亦隶焉。备天子之环列扈从，不足言军。锦衣卫有缇帅，有巡捕厅街道房南北镇抚司。东厂有东西司房掌刑理刑千百户。其下所称番子手者，亦汉八校卫之属。主檄巡长安，讥察非常。合之京营。十余万纨之子，厮养之卒，四方轻剽无行之徒，托名拥护。食县官者，不可胜数。京营之罢癃者，退为老家。万历五年，始置选锋。天启七年，再设壮丁。立殊科以增厚糈，究其勇怯无以异。甚至豪右权贵之家，占虚名，糜月给。有事则出钱以雇佣丐。举京师之人尽食营粮，而京营几于无兵矣。班军之番上也，诸不行者皆入钱营免。及至都侯尉吏要求百端，往往正卒脱归。押班官受其军之钱，以保持塞责。即勋家请求工作，亦利其直，不必其人。而入营之讲肄可知已。是以名为解军而五军，名为给粮而无粮。祖宗宿卫践更之两制，内与外交病。京军耗而班军亦为之穷焉（永乐迁都，京师七十二卫，军三十万。畿内五十卫，军二十万。又以大宁、山东、河南卫军输班上五军营操练。此班军之制）。上初即位，戎政侍郎李邦华叹曰：“京营敝坏已极，是可不为之制耶。请练汰其老弱虚冒，而择魁健材力之士为天子之亲军。”且曰：“此安危存亡之所系。”其言甚切。京军狃于习而骄且惰也，道路切切耳语。有疑者，曰：“京军必为变。”当是时，国势强。若辈虽则肘腋，皆卖菜佣，一节将足以制之。天子与二三大臣定计，彼恶敢动。而勋戚中官恶其不便于己，恫喝言曰：“亟罢李侍郎以谢之，不然且反。”上夙以邦华忠，顾心动。不得已，反词谯镌。托以营政废弛，而邦华竟免去。久之，有陆完学者，尽更其法。与中官深相结，一军安之。陆以此尚书满三考，晋宫保围玉，而子孙且锦衣矣。京营自监都以下，又有总理捕务者三人，提督禁门巡城点军者三人，皆以御马监司礼文书房为之，是营务专领于貂也。中外多事，宦者便奏请上为之发帑金，供缗钱赏犒之用。乃哈马市于西边。刍茭步作之不时，马辄肥死。厚募边人补部伍，士卒往往流言。用火器而药局数灾，议车战而军乘不习。中官无他筹略，文臣拱手听其所为，相与修文具而已。自神祖九年大阅后，皆遣官或传旨停免。上即位久之，议以大阅恩赉不赀，而城守不可以不戒。有旨于十一年月日上躬自阅城。先期，掌前府事者大集禁兵，红盔将军陛戟而属于门。勋戚带刀护从者百数。黄门列鼓吹，天闲出厩马。五军营、神枢营、勇卫营、前锋营袜首弓伏道旁，以一营树一羽纛，铠胄旌旗甚设。天子辇而繇正阳门、崇文门、朝阳门、东直门、安定门、德胜门、阜城门、宣武门而下还宫。翼日再繇广宁门、右安门、永定门、左安门、广渠门、东便门。六军望见乘舆，呼万岁。文武官改服色，鸾带策马从。上大悦，召完学入御幄，面奖劳。饮以金樽酒者三，即以樽赐之。完学寻引年至乞身，上加优与路费驰传，去时人以为荣。然而京营兵未尝可用也。上初惩逆奄擅政，痛抑中官，几欲复掖庭扫除之旧。只以股肱失职，厌薄外廷，不得已用王坤等出监诸军，张彝宪内摄二部。然亦撤遣不常。示绌伸在手，不欲偏有所假借。惟东厂京营遵祖宗旧制，故柄用不改。东厂与执金吾刺探各衙门阴事，得用中旨收考。京营奉命讨楚、豫贼，中官凌督抚直出其上，颐指诸大帅而趋走之。此二者上本以腹心相任，号为天子之私人。京师恶子弟隶名厂卫，挟持百僚。未尝为县官，而私行奸利，京兵廪赐大优。恣睢淫掠，好夺人执获以为功。轻折辱他将吏，卒以此战士解体，盗贼久而不灭。且内操本逆奄所为，迄于今弗罢。论者以中黄门握兵柄非便，终莫肯显言（吴在戎政时，上召问练兵选将。提督太监王德化亦奏言京营马匹不满万，又多瘦弱，不便发剿。语未毕，上目摄之。曰：“此非尔奏事处。”德化惶惧而退。是晚上手谕下阁罢提督。止发兵三千，命内员督剿。其严正驾驭诸如此）。十五年正月二十二日，上谕东厂太监王德化曰：“朝廷设东厂缉事，期于摘发大奸。若纠剔细微，文网苛察，非所以安全之也。今后归之所司，非谋反逆伦权豪法者勿问。”先是，上从辅臣请，内操罢，监军撤。刘元斌、卢九德讨贼不效，班师入都。至是厂卫亦以大体裁抑，惟京营独否。元斌、九德之还也，王之俊、阎思印见为勇卫营监督，上命增置四员，用二人以补其任，督理营务。王裕民为之定其班，以申明军制。久之，上以元斌身讨贼而献陵失守，又御史王孙蕃纠其在张秋诸处纵兵淫掠，王裕民故匿其奏。迟之，且泄其语于斌，俾先自奏辨。为孙蕃所发。上大怒，并下于理，不旬日两皆弃市。当是时，上于兵食大绌，有请发帑者，辄格之。曰：“三十六衙门搜括已尽，卿知之乎？”或有以问老曰。此上时事耳。祖宗朝藏镪累万万。即魏忠贤侵盗。安得而尽空之。皆固对曰无有。后乃知大内之所藏沈沈者，自逆奄大去。其籍守者见上明察，恐阙而为罪，相戒弗闻。最后京军城守饥，丧乱，乃至举之不能尽，皆竖头须误之也。按京营饷至一百七十万，又京支七十余万，居户部兵饷三分之一。京营将王承允、王埏、唐钰、杨斌等，奔走中官，以幸富贵，未尝知兵。京兵注名支粮，视军府如传舍。一不乐，辄贿司总，以买替而去之，朝甲暮乙。虽有尺籍伍符，莫得而识也。上屡旨训练，赏罚非不甚严。立标分帜，日不过二三百人。勒习未终，昏黄遽散。合营十万，侥幸抽验之所不及，忄亢忄曷而佚罚者无算。令甲以一营练一技，长短左右不能相制而互施，虽练安所用之。李邦华时召入为都御史，遇戎政侍郎王冢彦于朝，询京营近制，相向太息。明日邦华请对，曰：“老臣向以戎务不效，自谓永填沟壑。不意复睹天颜。臣去国十年，闻京营之弊，陛下其谁与守？戎政王家彦为臣言之，未尝不流涕也。”上召问家彦，家彦顿首曰：“主臣有之。今日惟严买替之禁，改操练之法，庶可救万一。然当邦华在事时可以为，臣自度材不及。又势已晚，恐误国。惟上进退死生之。”上喟然不怿而罢。台臣有建以班军为兵者，大修屯政。收其行盐大粮，归之京师。班军士著，可以免骄兵之忧，省养兵之费。上可其奏。下之所司，皆谓迂阔难行。总京营者恭顺侯吴维英思有以副上意。家彦为之谋，仿嘉靖中弓手、枪手、牌手，以更番简阅。第其卒之能否，为参游黜陟，而选将寓乎其中。维英自制战车四百乘，并造盔甲长枪藤牌短刀之属。上御观德殿，进览而后用之。襄城伯李国桢者，向以世胄入太学，今大司农倪元璐为祭酒时亟称其才者也。进见言事慷慨。惩于侯家狃膏梁之习，不图报恩御侮。愿集诸官舍，教以骑射击刺之法。自当一队，且乞亡御书营额。因取敕内“共武”二字以请，上亲为书《共武堂》赐之。京师外城庳薄，自左安门迤西，无复新河之阻。御史裴希度请挑品坑陷马足。于总监协三臣之内，分一人专任外城。国桢闻之，奋曰：“新桥南土堤兵单濠浅，率所领止屯，以一当冲要可也。”上以为能，十六年八月，改维英掌后军都督府，用国桢代之。拔王承恩监督京营，而王之携领捕务。中外更始，专以京营为急。国桢常被密诏，进见造膝，倚重在诸勋旧右焉。是年也，京师大疫，营兵物故者甚众。贼信急，王承恩以守城不如守关，自遣一万人往。贼不由居庸，从柳沟抄陵后以入。一万人失道，未尝与贼遇。国桢请于上曰，守不如战。发三万人营新桥南，用马驼负载军资者十日。据八阵图，包十五里以为屯。贼至沙河，闻炮响，则三万人皆溃散。甲仗火器，尽弃之资贼，贼且用以攻城矣。当贼初度河入晋也，上复用司礼监杜勋等十人出监宣大诸军。及贼骑逼，而京军单薄，即内操所罢之三千人登陴设守。廷臣欲一观守具，格于中官之赤棒，不能上城一步。嗟乎。自崔、魏以后，内视权宠为固然，且主上之且信且疑。王裕民、刘元斌未能免于刑戮。虽恩礼弗改，将必有以大失其心，一遇危急，即涣然离矣。彼杜勋首恶，固在先降。人有谓王裕民名下太监王则尧开齐化门以纳贼，即云流言讹伪，讵尽无其端哉。且京营已矣。东厂锦衣卫虎冠之卒，不下数千，岂有贼在畿甸。奸细布列城中，缉事者恬焉不察，此曹子乌足任也。自古国蹙君危，必有大臣领城门兵为捍御以同生死。今以刀锯冗之流如儿戏，以至于败。李邦华、王家彦拊膺于京营之失策，私室自缢。内宫中如王承恩者，幸得以其身从。呜呼。三百年来，君臣阔绝，其密迩万不及北司。人主孤危，已落近幸之手。虽以帝之明察，前后左右，罔非刑人。兵制军机，牵于黄门之壅阏，以不能厘举。缘此抵于危亡而终与宦者同绝。可以见宫府之情睽而安危之计误也。其所由来，非一日之积矣。可不戒欤，见中卷。
京师庙市，向惟慈仁寺、土地庙、药王庙数处。后直郡王建报恩寺，兴市不数年，王禁锢即止。康熙六十一年敕修故崇国寺成，锡名护国寺。每月逢七、八日，亦如慈仁诸市。南城游人，终&lt；甚少&gt；至也。重建隆福寺，每月逢九、十日市集。今称之为东西庙。贸易甚盛。慈仁、土地、药王三市，则无人至矣。若古夫于亭杂录，候慈仁书摊故事，久已绝响。惟琉璃厂、火神庙正月上旬犹有书市及卖薰花零玉者。
长椿寺旧藏明慈圣李后、孝纯刘后、田妃三像。兵火后，孝纯像仅存。唐东江吏部题诗误作慈圣。蒋心余太史沿其误，后之题诗者因之。帧首泥金小楷书“崇祯庚辰恭绘智上菩萨”十字，观者皆未省视。按慈圣世称九莲菩萨，神宗生母也。教神宗严明，识大义。余游西山路过八里庄慈寿寺，见悬慈圣像残毁，因为装潢作记。毛西河检讨彤史拾遗记载瑞莲事甚详，于愍帝绘孝纯像始末，亦具备悉。与魏叔子《新乐侯传》微有异文，皆有奇致可诵。近见韩旭亭是升一诗，足资佐证。附记于此：长椿古寺斜阳里，钟板萧条增暮寒。香火一龛孝纯后，庄严七宝比邱冠。未经浩劫图遗像，犹幸先期奉佛坛。百六十年题字在，如何却作九莲看。
京师柴厂明之东厂，抗谏者敕锦衣卫杖讯，传即此地。三十年前，尚有墙屹然存，居民谓之老墙根。滇南张侍御汉有诗云：“九天云暗日黄昏，痛哭撄鳞为国恩。累累忠魂借凭吊，百年遗恨老墙根。”今知之者鲜矣。
王世贞《明异典述》曰：“世宗赐张文忠诗赋，先后凡二十余章。皆龙笺御墨，天书焕烂。真传家之至宝，耀世之盛事也。万历三十七年七月谨梓。”是书前后十八叶，中镌敕建宝纶楼诗赋，录孚敬和诗二十七章。孚敬孙知府汝纪、署丞汝经镂版。余以十钱鬻诸厂肆。文无足观，存之以备考核。
左都御史龚鼎孳以滥举巡按顾仁，降八级，用为上林苑蕃育署丞，今其官已裁矣。
雍正五年十一月壬戌，礼部遵旨议覆。嗣后各直省乡试房考官，除顺天仍照旧例外，其外省乡试，俱邻省调取在籍候选之进士举人文行素优者，制签入闱分校。其两省接壤附近三百里内者，不得混行咨送。从之。
刑科给事中朱绍凤劾奏河南主考官黄泌、丁澎进呈试录《四书》三篇，皆由己作，不用闱墨。
康熙五十二年正月，九卿议江南科场副考官赵晋，擅通关节，应斩立决。呈荐吴泌之知县王曰俞，亦应斩。夤缘中式之吴泌，及说事通贿之俞继祖，绞监候。呈荐程光奎试卷之知县方名，拟斩立决。其埋藏文字入场钞写之程光奎，拟绞候。情人代笔中式之徐宗轼，夹带中式之席，拟扑责。正考官左必蕃革职。又议福建科场贿通关节之同考官吴肇中，拟斩立决。夤缘中式之王汤三，说事之林英，拟绞候。考官介孝荼、刘俨，拟革职。
康熙十六年，礼部奏：“本年添行乡试，查直隶、江南、浙江三省贡监数多，应各遣考试官。河南、山东、陕西、山西贡监数少，应令河南省遣官一同考试。湖广、江西归并江南省，福建归并浙江省考试。以入场应试人数计算，于十五名中取中举人一名，不必另取副榜。于本年九月内考试。”二十年，以军兴旁午，准抚臣所奏贵州本年乡试于壬戌年补行，又改增楚省中额。先是，因滇逆变乱，于康熙十六年改照中省取中。湖南平定，抚臣请仍改为大省额数取中。二十二年，补行南省辛酉科乡试。今尚书曹俪笙同年以考列三等特擢，时以为异数荣之。考乾隆初年已有之。钱稼轩、窦东皋二先生皆由四等开坊。东皋先生留馆痔云：“不才宜下考，圣主念孤臣。薄罚甘从众（例皆罚俸），强吟怯向人。文章终报国，宠辱岂关身。却恨读书晚，论年已后旬（时年二十有九）。”擢左中允诗：“词曹犹幸厕，爨下敢求音。讵意中阳照，偏荣小草心。官僚得同臭，天奖比连琳（钱稼轩同日授右春坊右中允，亦从四等特擢）。登选逾常格，衔恩愧转深。”
雍正十三年钦定《大清三藏圣教》一部，总理藏经馆事务为庄亲王允禄、和亲王弘昼。校阅为校正梵字咒语佛像总管西番学工布杳、原任巡抚邹基、侍读学士梁诗正。总率为僧超盛、超广、自垲、汝宽以下五十一人。
嘉庆十四年七月，因校《全唐文》，奉检释藏于万善殿之西配房，凡两阅月事竣。《释藏》刻于雍正十三年，派纂衔名载于后。兹得唐文若干篇，敬录其目。大乘经般若部十九种，七百二十二卷。宝积部三十七种，一百七十四卷。大集部三十六种，一百四十卷。华严部二十六种，二百一十卷。涅部十三种，九十七卷。五大部外，重释经四百一十六种，七百二十一卷。小乘经阿含部二百四十种，四百二十七卷。宋元人入藏诸大小乘经三百八十三种，八百七十三卷。大乘论九十二种，五百一十一卷。小乘论三十七种，七百三十四卷。宋元续入藏诸论二十三种，五十卷。西土圣贤撰集七十五种，一百九十卷。此土著述一百七种，二千二百八十四卷。雍正十三年、乾隆初年奉旨交出五十四种，一千一百二十七卷，一体入藏。统计一千五百一十八种，八千二百六十卷。
十月，复检《道藏》于大高殿西配房，阅月事竣。《道藏》刻于前明嘉靖年。兹得唐文若干篇，亦敬录其目。洞真部本文类七十六种，一百四十五卷。神符类八种，八卷。玉诀类四十一种，八十二卷。灵图类一十七种，二十八卷。谱录类一十三种，二十一卷。戒律类一十二种，一十三卷。威仪类二十八种，三十五卷。方法类五十一种，二百五十一卷。众术类二十种，十八卷。记传类十九种，一百三十一卷。赞颂类六种，十卷。表奏类二种，九卷。洞元部本文类七十一种，八十五卷。神符类八种，十卷。玉诀类三十三种，三十三卷。灵图类十三种，十卷。谱录类十二种，十八卷。戒律类十一种，二十六卷。威仪类七十八种，四百六十三卷。方法类二十三种，八十七卷。众术类二十种，十九卷。记传类十七种，四十四卷。赞颂类八种，十一卷。表奏类五种，二十九卷，洞神部本文类五十一种，三十二卷。神符类五种，六卷。玉诀类八十四种，七百一十三卷。灵图类五种，四十六卷。谱录类十四种，四十二卷。戒律类七种，二十卷。威仪类二十六种，三十二卷。方法类七十一种，七十卷。众术类七十四种，一百一十九卷。记传类十九种，三十五卷。赞颂类七种，六卷。表奏类三种，六卷。太元部一百六十一种，九百五十八卷。太平部六十六种，四百一十七卷。太清部二十五种，二百四十卷。正一部二百六十一种，七百四十五卷。已著录于《古今图书集成》。而桐川愿修采入汇刻书目，特未详其数耳。计一千五百六种，四千九百四十八卷。
顺治元年行盐七十一万九千五百五十引，征课银一十五万八千九百七十三两有奇，铸钱七千一百六十六万三千九百有奇。二年行盐一百七十一万六千六百二十五引，征课银五十六万三千三百十两六钱有奇，铸钱四万四千三百七十五万一千七百六十有奇。顺治八年十二月，旧铸铜钱二十一万三千三百七十有奇，钞一十二万八千一百七十二贯四百七十有奇。九年旧铸铜钱二十万一千二百一十有奇，钞一十二万八千一百七十二贯四百九十有奇。十七年旧铸铜钱二千万一千二百一十有奇，钞一十二万八千一百七十二贯四百七十有奇。
康熙元年人丁户口一千九百二十万三千二百三十三，田地山荡畦地五百三十一万一千三百八十八顷一十四亩，征银二千五百七十六万九千三百八十七两有奇，米豆麦六百一十二万一千六百一十三石五斗有奇，草二百二十六万五千七百三十四束，茶一十五万七千九百二十八引，行盐四百二十万四千五百九十八引，征课银二百七十三万三千五百七十八两六钱，铸钱二万九千七百八十九万六千三百八十有奇。
雍正元年人丁户口二千五百三十二万六千三百七，又永不加赋，滋生人丁四十万八千五百五十七。田地山荡畦地八百九十万一千八百七十九顷六十二亩有奇，徵银三千二十二万三千九百四十三两有奇，米豆麦四百一十二万八千六百五十七石有奇，草四百八十二万七千八百六十一束，茶四十九万五千六百三十引，行盐五百二万四千一百三十八引，徵课银四百二十六万一千九百三十三两有奇，铸钱四十九万九千二百有奇。
《圣制诗》五集二十八卷，乾隆丁未填仓日作。小注：国朝天下民数一千六十三万。迄今一百四十年余以来，已增至二万七八千万。几至二十倍之多。承平日久，休养生息，户口日益繁滋。用谷既多，其价安能不日加昂贵耶。
乾隆五十八年十一月戊午谕：“朕恭阅《圣祖仁皇帝实录》，康熙四十九年民数二千三百三十一万二千二百余名口。因查上年各省奏报民数，共三万七百四十六万七千二百余名口。较之康熙年间，计增十五倍有奇。我国家承天眷佑，百余年太平天下。化泽涵濡，休养生息。承平日久，版籍益增。天下户口之数，视昔多至十余倍。以一人耕种而供十数人之食，盖藏已不能如前充裕。且居户既日益繁多，则庐舍所占田土，不啻倍蓰。生之者寡，食之者众。于闾阎生计，诚有关系。若再因岁事屡丰，粒米狼戾，民情游惰，田亩荒芜，势必至日食不继，益形拮据，朕甚忧之。犹幸朕临御以来，辟土开疆，幅员日廓，小民皆得开垦边外地土，藉以暂谋口食。然为之计及久远，总须野无旷土，家有赢粮，方可户庆盈宁，收耕九余三之效。各省督抚及有牧民之职者，务当随时劝谕，剀切化导。俾皆俭朴成风，服勤稼穑，惜物力而尽地利，共享升平之福。毋得相竞奢靡，习于怠惰，用副朕爱养黎元、谆谆教戒至意。将此通谕知之。
乾隆六十年各省通共大小男妇二万九千六百九十六万八千九百六十八名口。
自康熙年间起，至乾隆三十九年止，户部银库每年积存银数，按年查明进呈。至康熙年间档册霉烂不全，未能按年开载。康熙六年实在银二百四十八万八千四百九十二两，十一年实在银一千八百九万六千八百五十两，十二年实在银二千一百三十五万八千六两，十六年实在银五百三十万七千二百十六两，十七年实在银三百三十三万九千九百二十两，二十五年实在银二千六百五万二千七百三十五两，二十六年实在银二千八百九十六万四千四百九十九两，三十年实在银三千一百八十四万九千七百一十九两，三十一年实在银三千四百二十五万五千二百八十五两，三十二年实在银二千七百六十万六百六十三两，三十三年实在银四千一百万七千七百九十两，三十四年实在银四千二百二十六万三千五百一十六两，三十五年实在银四千二百六十二万八千九百八十九两，三十六年实在银四千六十三万九千九百二十两，三十七年实在银四千五十四万二千九百六十六两，四十二年实在银三千八百三十六万八千一百五两，四十三年实在银三千九百九十八万五千三百六两，四十七年实在银四千七百十八万四千七百八十八两，四十八年实在银四千三百七十六万七千九十四两，四十九年实在银四千五百八十八万一千七十二两，五十二年实在银四千三百九万四千二百三十九两，五十三年实在银四千七十三万四千八百二十五两，五十七年实在银四千四百三十一万九千三十三两，五十八年实在银四千七百三十六万八千六百四十五两，五十九年实在银三千九百三十一万七千一百三两，六十年实在银三千二百六十二万二千四百二十一两。雍正元年实在银二千三百七十一万一千九百二十两，二年实在银三千一百六十二万七千六百八两，三年实在银四千四十三万四千七百四十四两，四年实在银四千七百四十万九千七百八十两，五年实在银五千五百二十五万二千九百三十三两，六年实在银五千八百二十三万五千七百八十两，七年实在银六千二十四万八千七百四十七两，八年实在银六千二百十八万三千三百四十九两，九年实在银五千三十七万三千九百五十三两，十年实在银四千四百三十九万二千八百四十八两，十一年实在银三千七百九十三万三千七百四十三两，十二年实在银三千二百五十万三千四百二十八两，十三年实在银三千四百五十三万四百八十五两。乾隆元年实在银三千三百九十五万九千六百二十四两，二年实在银三千四百三十八万五千一百三十八两，三年实在银三千四百八十五万八千四百七十八两，四年实在银三千二百五十八万二千九百七十六两，五年实在银三千四十八万五千八百七十六两，六年实在银三千一百四十六万三千五百三十九两，七年实在银三千二百七十四万六千七百五十二两，八年实在银二千九百十二万一千一百四两，九年实在银三千一百九十万二千五百十八两，十年实在银三千三百十七万六百五十五两，十一年实在银三千四百六十三万三千一百七十七两，十二年实在银三千二百三十六万三千四百四两，十三年实在银二千七百四十六万三千六百四十五两，十四年实在银二千八百七万三千四十三两，十五年实在银三千七十九万六千一百七十七两，十六年实在银三千二百四十九万三千七百八十六两，十七年实在银三千八百六十三万二百八十七两，十八年实在银三千九百八十七万三百九十四两，十九年实在银三千七百六十万五千四百二十二两，二十年实在银四千二百九十九万七千四十八两，二十一年实在银四千三百二十二万二千三十两，二十二年实在银四千十五万二千二百五十四两，二十三年实在银三千六百三十八万八百九两，二十四年实在银三千六百七十三万二千八百六十五两，二十五年实在银三千五百四十九万六千九百二两，二十六年实在银三千六百六十三万八千五百七十二两，二十七年实在银四千一百九十二万七千九百二十四两，二十八年实在银四千七百六万三千六百十两，二十九年实在银五千四百二十七万三千八百十四两，三十年实在银六千三十三万六千三百七十五两，三十一年实在银六千六百六十一万三千一百二十七两，三十二年实在银六千六百五十万一千五十二两，三十三年实在银七千一百八十二万三千八百八十八两，三十四年实在银七千六百二十二万二千八百七十七两，三十五年实在银七千七百二十九万九千七百三十六两，三十六年实在银七千八百九十四万一两，三十七年实在银七千八百七十四万二百六十二两，三十八年实在银六千九百六十七万七千七十一两，三十九年实在银七千三百九十万五千六百十两。

[book_title]●卷二
吏部题，各省题荐人员，原令其作速起程。今陕西李、王弘撰，江南汪琬、张九徵、周庆、曾彭贵、潘耒、嵇宗孟、张新标、吴元龙、蔡方炳，直隶杜越、范必英，浙江应抽谦，山西范高阝鼎，江西魏禧并以疾辞。陕西李因笃以母老辞。相应咨催赴京。得旨，李因笃等既经诸臣以学问渊通文藻瑰丽荐举，该督抚作速起送来京，以副朕求贤至意。
韩湘岩观察宰江南，俸满抵京。余尝晤于舅氏斋中。躯干丰重，而言语清快。象纬医卜诸术艺，无不精核贯穿。见余方髫岁喜弄文墨，出所著《滑疑集》见赠。集中如貌左、貌国语、貌韩非子、貌庄、貌《史记》，具有神似处。所云貌者微词也。酒酣，益自矜，告余云：“青田刘诚意后，区区一人而已。”语罢狂笑不已，其自负如此。
朱竹谓偶吏目桓所选元诗为独开生面，而以缺七言绝句为憾。余尝欲补之而未就也。因忆文渊阁校四库书，所阅元人诗佳者辄录存。多《四朝诗选》、《元文类》、《宋元诗会》、《元诗体要》、《元风雅》、《元诗选》、《元诗癸》集中所未载者。将来合诸集甄综之，以复吏目旧观。竹翁其许我乎。艾性夫《春溪》云：晚溪晴稳麦风斜，桥影倾欹水见沙。十里荒陂自春色，一双涑杨花。雨香云嫩散春泥，细草初肥绿满溪。无数落花莺背上，避人都入柳阴啼。《题僧阁》云：芦竹丛高旧石阑，菩提香远出林端。雁声忽断梧桐雨，草阁秋深倚暮寒。张观光《闻角》云：谁送寒声入梦中，遥知人在戍楼东。明朝梅岭花飞雪，未必都因昨夜风。《江景》云：寒生雁背天将雪，冷入鱼腮水欲冰。钓艇归来江路暝，舟人分火点渔灯。王奕《过江》云：玉勒金台逐去尘，十年多少渡江民。中流试扣金山老，曾有深衣过鲁人。杨弘道《迎祥观即事》云：牵牛延蔓覆檐青，凉气著人如酒醒。天外晚风收积雨，石炉灯水白泠泠。尹廷高《江乡夜兴》云：极浦霜清雁打围，渔灯明灭水烟微。天寒想是鲈鱼少，犬吠空江船夜归。释大《题孤屿图》云：澹烟疏树月朦胧，路隔寒潮断复通。添个茅庵分住我，明年飞锡海门东。侯充中《汴梁郊行》云：大梁城下草连云，千古河山对夕曛。一掬贾生忧国泪，西风吹上信陵坟。刘鹗《九日峡江舟中》云：秋风如此客辞家，重理平生旧帽纱。不是故山无白酒，年年奔走负黄花。宋无《山中》云：半岭松声樵客分，一溪春草鹿成群。采芝人入翠微去，丹灶石坛空白云。《咏兰》云：分向湘山半野蒿，偶并青草入离骚。清名悔出群芳上，不入离骚更自高。洪焱祖《中秋宿贵义岭无月》云：乱山深处遇中秋，只有风湍拍石头。赖是今宵无月色，若令月出转添愁。唐元皆《春亭》云：自家意思窗前草，满目红酣川上花。十二阑干风雨霁，有人来此岸乌纱。李存《赠卖楮士》云：门前柿叶未堪书，窗外芭蕉雨后疏。正恨新诗没题处，故人携纸过庭除。朱希颜《自题》云：乘兴风波万里游，清如王子泛扁舟。早知鲸背推敲险，悔不来时只跨牛。周伯琦《夜坐偶成》云：清夜严城玉漏迟，杏花疏影散书帷。红尘不到扬雄宅，石鼎焚香读楚词。纳新《京城春日》云：官闸冰消绿漫堤，落花流水五门西。黄鹂不管春深浅，飞入南城树上啼。张仲声《壁上小景》云：半林斜日带晴霞，仿佛柴桑处士家。千里田园归未得，只疑北地有黄花。陈镒《道经东崖砦》云：荒村寂寞两三家，故垒东边石径斜。岩树不知人死尽，春来还发旧时花。李继本《对月同宗兄赋》云：窗里娟娟纳月光，床头顾影转凄凉。束书几日还山去，露坐弹琴秋树傍。沈梦麟《涌金门即事》云：涌金门外步阳春，旧日轩楹尽劫尘，却笑柳州新燕子，飞来不识白头人。同恕《归棹》云：冲烟去即比邻共，载月归时老稚迎。鱼少水多生事了，一溪晴碧有谁争。张仲深《溪上》云：溪南溪北燕交飞，溪上人家客未归。翠壁夜闻山鸟叫，金炉烬冷水沈微。赵文展《亦周墓》云：竹刺藤梢未易攀，一否红酒酹荒菅。携儿不敢高声哭，僧录新来住此山。王沂《看山》云：昔年骑马看青山，曾与青山共往还。今日君家亭子上，依然山在白云间。《过潼关》云：天风吹袖下云台，玉井芙蓉为我开。行过潼关却回望，半空飞翠逐人来。程端礼《闲步》云：城上寒梅白雪花，城边嫩柳黄金芽。平林望尽意不尽，回首城西日欲斜。胡行简《青山白云》云：忆从扈从过居庸，北望迢迢万玉峰。独恨昆仑犹未识，至今长被白云封。陈宜甫《老农》云：老农村里别无营，饱饭惟知乐太平。天子驾来应不顾，低头鞭犊自春耕。陆文圭《早春》云：草色青青没烧痕，山川满目酒盈樽。只愁逋客回家日，先被春风紧闭门。《次伯机》云：梅天风雨一江寒，失却滩头旧钓竿。自着渔蓑沽酒去，路逢贾客问长安。胡祗《玉堂偶成》云：瓠篱蔬圃雨余香，林影蝉声午梦凉。一日闲情如两日，阅书终日未残阳。张之翰《闻雁》云：燕中五见雁南下。今岁雁来余始还。堪笑余生不如雁，雁归常在一年间。《宿柯亭》云：好山似恨客西行，便比朝来减旧青。我自笑余忙个甚，满船风雨宿柯亭。王旭《杂诗》云：东流江水不西还，六代兴亡一梦间。行客有怀谁会得，凤凰台上看东山。《南湖雨中》云：气涵云外草堂虚，末风来午梦余。起逐邻翁上船去，藕花深处看叉鱼。三年身不到江湖，惭愧烟波旧钓徒。今日扁舟复何处，卧听风雨闹黄芦。荷叶青青水湿衣，南湖日暮采莲归。菱歌一曲风生浦，几处冲烟白鸟飞。《有怀》云：春风花落紫藤枝，正是山蔬可撷时。惆怅故园归未得，兴来空咏《采薇》诗。《晚步》云：草没行踪一径斜，西风开满蒺藜花。行歌曳杖不知远，转过青林又几家。宋禧《题画》云：松林日落碧云开，野老溪头坐石苔。隔岸好山招不到，一篙流水待谁来。滕安上《村居》云：幽居一日胜两日，故友十人无五人。村北树阴余亩大，肯来{般皿}礴乐闲身。王结《次韵》云：折得寒桃雨后花，自怜白发照乌纱。陌头杨柳撩春思，掩映茅亭卖酒家。耶律铸《赠人》云：不知何事伤游子，漫折闲花尽日吟。转觉忘机是啼鸟，静依芳草说春心。
汪钝翁《题高季迪槎轩集》云：按王文忠公《缶鸣集。序》云，诗十二卷，九百三十七首。张子宜《哀辞。序》则云：先生自类其诗千五百首。今考周氏本，总千有一首。其数与序不合。外又有是集十卷。诗七百二十三首。《姑苏杂咏》一卷，诗一百二十三首，内惟五首重出。余俱《缶鸣》所无。合集共得一千八百四十余首。他如徐氏本虽名《大全》，而实轶去者多矣。《列朝诗选》于先生诗率取诸《缶鸣》、《大全》，岂犹未见是集耶。集为余塾所藏，乃成化间张习企翱所刻也。今四库书馆祗《大全集》十八卷，外有《凫藻集古文》五卷。钝翁所藏，不知归于何所。
李天生评许生洲《华岳集》云：“处处言情，却处处是景。建安而后，惟杜少陵耳。公诗乃能之，则其推挹之者至矣。生洲督学秦中，得诗最富。所刻《华岳集》是也。”李天生所选订。天生与生洲同膺鸿博之荐，气谊尤笃，故说诗最合云。
施耦堂侍御为诗人竹田之子，丙戌通籍，年已逾四十岁矣。以诗文自豪，尤精赏鉴。辨周秦物，丝毫不爽。贤士大夫皆乐与之游。晚年风流放诞。优伶徵逐。酒觞丝竹，无日无之。故其所作，亦皆率情便意。较少年倜傥雄直诸篇什，如出两人。
覃溪先生告余云：“山谷学杜，所以必用逆法者。正因本领不能敌古人，故不得已而用逆也。若李义山学杜，则不必用逆，又在山谷之上矣。此皆诗家秘妙真诀也。今我辈又万万不及山谷之本领，并用逆亦不能。然则如之何而可？则且先&lt；齿交&gt；着牙忍性，不许用平下，不许直下，不许连下，此方可以入手。不然，则未有能成者也。”
归安吴隆元以散馆归班进士随军营效力，议叙得会考司主事。雍正元年癸卯二月分校顺天乡试。至八月会试，仍充分校官。官已至翰林学士。即蒙特命隆元一人教习本科庶吉士，二年充江南正考官。旋以罪戍关外，卒于戍所。不数年间，升沈显晦，变幻无常，皆非人能逆料。富贵利达之念，睹此可以稍释矣。
查隐君晚号海上迂人，居龙山。与黄梨洲、陆丽京雅意切靡刂，所著文二卷、诗二卷、词一卷，皆其婿朱达裒集之者，非全本也。论古诸作，颇具卓识。读之令人慨然。
毛初晴选唐人试体诗，附载其里人王锡数章，他手不与。矜重之抑已至矣。锡杂咏诸作，世盛传称，实多平近率直语。然其情闲致逸，于此亦略见一斑。
德清徐志莘虽由门荫得官，殊不自矜贵，沾沾以诗自豪。生平向往眉山，下笔清辨滔滔。老年放浪溪山，与渔樵为侣。所作尤雄洁可喜。裘马之气，一洗而空。
国朝书家无爵位而名著者，查二瞻为最，收藏家多秘惜之。余观所书诗句，亦清矫拔俗。惜其《种书堂遗稿》不可问矣。
沈归愚尚书云：“郁植字大木，号东堂。江南太仓人，诸生。八岁应试，作《五伦论》。吴梅村祭酒见而奇之。既长，研穷古学，为王新城赏鉴。康熙己未以博学鸿词荐，未应试卒。诗体裁盛唐，不落元和以下。读《悲歌》六章，可以见其生平。而《吏牍钞存》等书遗其名，当据此补之。
师荔扉喜刻书，宰望江，令搜访邑人龙宫允诗。半就沦没，仅得《和苏集》，梓而行之。卷首序多己未诸征士撰作，推许甚挚，惜未见其全也。世顾赏其《琼花梦》、《芙蓉城传奇》，何哉。
徐东痴与顾亭林、王端士、费此度诸名士于康熙己未膺荐举，俱辞不就试。王渔洋与东痴为中表兄弟，称其诗近陶渊明、孟东野。辛亥秋，余邀翁覃溪学士过筠圃草堂阅旧本书，有东痴、渔洋手校边仲子诗本，内跋语二则，东痴墨书，渔洋朱书。学士摹成神似，今藏余斋，题者甚众。
严海珊咏李副使诗，有“西涯衣钵委而去”语。又云北地虽非西涯门人，然如王九思以仿西涯体中选。其余诸子，多有亲承指授者，皆夺于北地之炎。改辕背之，犹之北地背之也。子衡、孟独抵排尤力。吴、楚继起祧西涯祢北地皈依弗替者，石文隐、罗文肃、邵文庄数人耳。或海珊不知西涯为北地癸丑座主。
余于书肆买一画册，不著款。淡墨抒写，得大痴山人笔意。及验其私印。则崔华也。按华太仓人，渔洋山人分校所取士。诗亦清拔绝俗，为山人所称许。
余尝病《元史》最为谫陋，近日钱竹汀少詹《廿二史考异》中《元史》颇精详。及观仁和邵詹事远平所辑《元史类编》，叹其为良史。而詹事叙录中以和礼霍孙、赤老温未立传，后妃传无徵致憾。今世喜读书熟悉有元一代朝章典故、能补订此书者，吾不能不有望于凌仲子广文、陈稽亭水部也。
黄瑚初主吴梅村，继主叶讠刃庵，尝为二公代草。年三十八殁。后七年为康熙己未，诏内外臣僚举博学鸿儒备顾问。叶学士主其事，首屈指及先生，而先生死矣。见《顾栋高传》，顾于先生为表叔，其言自确。然则瑚实未列名荐牍。而《苍岘先生文集》中乃谓叶学士以瑚名上，徵书下，病厉不行而死。误矣。
《苍岘山人文集。陶元淳墓志铭》云：“益都赵秋谷、淄川毕公权皆与君善，才望相埒。康熙己未，天子开博学鸿词科，光禄何公以君名上。君已先期出都门，遣骑追还，复以病告。”则子师并未与试，不当列入与试未取诸公名内。
国朝三甲进士，由词林跻通显以勋业德望著者，不可胜数。如李文勤{尉}、魏文毅裔介、魏敏果象枢、王文靖熙、汤文正斌、熊文端赐履、陈文贞廷敬、张文端鹏翮、徐文敬潮、徐文定元梦、杨文定名时、高文良其倬、朱文端轼、福文端敏、史文靖贻直、张文和廷玉、张文敏照，尤卓卓者也。余亦三甲进士，由检讨至祭酒，缘事议革职，恩旨授编修。越二年，复官学士。
海宁张英字仲张，康熙癸丑进士。出桐城张文端公之门，一时有大小张英之目。戊午，文端子廷瓒又出仲张门。仲张虽由是获谴，而针芥之投，亦有莫之为而为之者矣。
近人著书，当以邵学士晋涵《尔雅正义》、王观察念孙《广雅疏证》、阮巡抚元《经籍纂诂》为最典洽。余见桐城方密之所辑《通雅》，其该博亦不在三家下。惜其版久不印，今藏姚氏书塾。苏州书贾将购而贩卖之，甚可喜也。
刘文正公《书扇诗。跋》云：“己卯夏日有以《渊鉴类函》求售者，因次其卷页，略加校仇。虫豸一部，为类甚夥。有耳熟其名而未悉形状，亦有心知其貌而未究称名者。始信读书考定，大非易事。家侄象山授经之余，写此二十四种于扇头，因杂录前人题咏于其背面。荆公所云费日力者，其在斯乎。公言如此。原诗前四行残阙不可辨识，惟明僧通九《咏蜻蜓》，明赵宽夫《咏蜘蛛》，五西樵《咏叩头虫》，明何景明《咏络纬》，唐薛维翰《咏飞蛾》，唐僧刍《咏蝌蚪》，宋梅尧臣《咏苍蝇》。明朱之蕃《咏螳螂》，宋苏轼《咏蜗牛》，宋罗处约《咏螽斯》，宋韩维《咏虾蟆》，明郭善登《咏蜜蜂》，梁张率《咏鱼》，明王叔承《咏蟹》，唐陆鲁望《咏蜂》，宋欧阳季直《咏蝉》，元赵盂ぽ《咏蝴蝶》，元赵漪渊《咏促织》，宋文与可《咏蚊》，元张伯雨《咏蚱蜢》，明王元长《咏花虫》，宋苏轼《咏蜣螂》。按虾鱼蟹水族也，未可阑入虫豸中。蜜蜂蜂属也，蝌蚪蛙属也，蚱蜢螽斯属也，不必复见。《花虫类函》所无也。七题故删之，补益若干，成诗二十八章。所谓不贤者识其小乎，抑多识鸟兽草木之名者欤。”
元国子学总教一人（见《元史》），冯志常，太宗时任（见《元史。选举志》）。按国子学总教及提举学校官，虽历是职者甚少，然系元世创设，故为另立提举学校官一人（见《元史》）。郝义恭，文宗时任（见《元史。选举志》）。领国子十五人（并见《元史》）。李栋，至正时任（见《元史。世祖纪》下同）。宋道，长子人，至元时任。李谦，东阿人，至元时任。刘因，容城人，至元时任。李孟，上党人，至大时任（见《元史。仁宗纪》下同）。张，皇庆时任。许思敬，皇庆时任。赵世延，成都人，延时任。廉恂，至元时任（见《元史。英宗纪》下同）。张养浩，济南人，至治时任。富珠哩，顺阳人，至治时任。韩让，泰定时任。姚庸，泰定时任（并见《元史。泰定帝纪》）。赵世安，天历时任（见《元史。文宗纪》）。托哩特穆尔，至正时任（见《元史。顺帝纪》）。按元初多聘耆儒硕学典司教事，中叶更以中书平章领之，今类次如右。内惟富珠哩后官祭酒，不重见。兼国子祭酒十二人（并见《元史》）。萧，奉元人，大德时任（见《元史。儒学传》）。刘赓，水人，至大年任（见《元史。本传》下同）。尚野，保定人，延时任。邓文原，绵州人，至治年任。虞集，泰定时任。吕思诚，平定人，欧阳元，浏阳人，元统时任。宋本，大都人，元统时任，刘敏中，章邱人，至正时任。苏天爵，真定人，至正时任。归，汴梁人，至正时任。张翥，晋宁人，至正时任。按以上诸人，俱系他官兼任。又有系专任，后升任，兼职如故，仍列祭酒。兹不重见。祭酒十二人（见《元史》者十一人，见《元人集》者一人）。许衡，河内人，中统时任（见《元史》本传）。王恂，唐县人，至元时任（见《元史。本传》）。孔洙，至元时任（见《元史。世祖纪》）。张础，渤海人，至元时任（见《元史》本传）。苟宗道（见《元史。郝经传》）。李之绍，平阴人，皇庆时任（见《元史》本传）。孔克坚，至元时任（见《元史。孔思晦传》）。李好文，东明人，至正时任（见《元史》本传）。王思诚，嵫阳人，至正时任（见《元史》本传）。陈祖仁，汴人，至正时任（见《元史》本传）。赵子期，宛邱人（见纳新《金台集》），未详其名，亦未知何时。又《元史》叶李传荐周砥等十人为祭酒等官，别无确证，今不录。司业二十九人（见《元史》二十一人，见《元人集》者三人，见《元诗选。小传》者四人，见《石鼓文音训》者一人）。伊木沁（见《元史。刘因传》）、耶律有尚（见祭酒）、商琥，至元时任（见《元史。商延传》）。黎立武，新喻人（见吴澄《草庐集》），李思衍，余干人（见《元诗选。小传》），滕安上，中山人（见姚燧《牧庵集》），李元礼，真定人，大德时任（见《元史》本传），畅师文，南阳人，大德时任（见《元史》本传）。尚野（见国子祭酒），至大时任。李之绍（见祭酒），皇庆时任。吴澄，崇仁人，皇庆时任（见《元史》本传）。邓文原（见国子祭酒），皇庆时任。齐履谦，延时任（见《元史》本传），富珠哩（见兼国子祭酒），泰定时任。虞集（见兼国子祭酒），泰定时任。杨宗瑞（见《元史。处集传》）、韩镛，济南人，至顺时任（见《元史》本传）。吕思诚（见兼国子祭酒）、谢瑞，遂宁人（见《元史》本传，）贡师泰，宣城人（见《元史》本传），宋，大都人，至元时任（见《元诗选。小传》）。潘迪，至元时任（见《石鼓文音训》）。王思诚（见祭酒），至正时任。刘敏中（见国子祭酒）、汪泽民，婺源人，至元时任。吴当，崇仁人，至正时任（见《元史》本传）。王士能（见陈孚《玉堂集》）、段辅（见《元诗选。小传》下同）、王士元，临汾人，按以上三人未详何时任，附此。又《元史》载至元二十年吕域、大德三年杨恒、萧、仁宗时同恕，俱被召不赴，不录。
明兼国子祭酒二十六人（并见明《太学志》）。谢铎，太平人，弘治十三年任（见明《太学志》下同）。按明初尚有领国子监事李文忠、兼国子祭酒梁贞，以俱系南京国子学，故不录。以下各官，并同此例。李，仁和人，正德元年任。许诘，灵宝人，嘉靖八年任。吴惠，鄞县人，嘉靖十四年任。崔桐，海门人，嘉靖十九年任。张衮，江阴人，嘉靖二十一年任。王道，武城人，嘉靖二十六年任。欧阳德，泰和人，嘉靖二十六年任。闵如霖，乌程人，嘉靖三十年任。吴山，高安人，嘉靖三十年任。敖铣，高安人，嘉靖三十二年任。高拱，新郑人，嘉靖三十九年任。秦鸣雷，临海人，嘉靖四十一年任。高仪，钱塘人，嘉靖四十二年任。陈以勤，南充人，嘉靖四十三年任。胡正蒙，余姚人，嘉靖四十四年任。赵贞吉，内江人，隆庆元年任。丁士美，清河人，隆庆五年任。万浩，进贤人，隆庆六年任。孙应鳌，如皋人，万历三年任。余有丁，鄞县人，万历六年任。许国，歙县人，万历八年任。张一桂，祥符人，万历十九年任。范谦，丰城人，万历十九年任。敖文祯，高安人，万历二十九年任。傅新德，定襄人，万历三十七年任。按以上俱系以他官兼任及有事迹可考者。其或暂行署摄。如《辟雍纪事》所载永乐十年梁里许、万历三十五年沈氵、孙承泽，《学典》所载万历四十年周道登、四十六年张鼐、天启元年成基命、崇祯二年倪嘉善等，俱官卑任浅，不在此例。又如先系实授，后升任，兼管监事，仍列祭酒，兹不重见。祭酒九十九人（见明《太学志》八十六人，见《辟雍纪事》者六人，见《明史》者七人）。胡俨，南昌人，永乐二年任（见明《太学志》下同）。按俨初任太学祭酒，后移建太学，仍任祭酒，故载自俨始。贝泰，金华人，宣德二年任，李勉时，安福人，正统六年任。萧，泰和人，正统十二年任。刘铉，长洲人，景泰二年任。王恂，公安人，景泰四年任。陈询，华亭人，景泰五年任。刘益，吉水人，天顺三年任。司马恂，山阴人，天顺八年任。邢让，襄陵人，成化二年任。陈鉴，吴县人，成化五年任。周洪谟，长宁人，成化十一年任。耿裕，卢氏人，成化十二年任。邱浚，琼山人，成化十三年任。费り，丹徒人，成化二十三年任。郑纪，仙游人，弘治三年任。林瀚，闽县人，弘治三年任。黄恂，余姚人，弘治十七年任。张粲，平南人，弘治十八年任。周玉，临海人，正德二年任。王鸿儒，南阳人，正德四年任。王云凤，和顺人，正德四年任。石缶，城人，正德五年任。王瓒，永嘉人，正德八年任。鲁铎，景陵人，正德十二年任。陈霁，吴县人，正德十二年任。赵永，临淮人，正德十二年任。严嵩，分宜人，嘉靖三年任。陆深，上海人，嘉靖七年任。魏校，昆山人，嘉靖八年任。林文俊，莆田人，嘉靖十一年任。王激，永嘉人，嘉靖十三年任。贾咏，临颍人，嘉靖十三年任。吕冉，高陵人，嘉靖十四年任。许成名，聊城人，嘉靖十五年任。王教，祥符人，嘉靖十五年任。徐阶，华亭人，嘉靖二十二年任。王用宾，咸宁人，嘉靖二十四年任。周文烛，山阴人，嘉靖二十六年任。李本，余姚人，嘉靖二十七年任。孙升，余姚人，嘉靖二十八年任。李机，丰城人，嘉靖三十二年任。茅瓒，钱塘人，嘉靖三十二年任（见《辟雍纪事》）。尹台，永新人，嘉靖三十三年任（见明《太学志》，下同）。郭{般金}，高平人，嘉靖三十四年任。林庭机，瀚季子，嘉靖三十六年任。汪镗，鄞县人，嘉靖四十五年任。林廉，庭机子，嘉靖四十五年任。胡杰，丰城人，隆庆元年任。王希烈，南昌人，隆庆元年任。孙铤，升子，隆庆三年任。马自强，同州人，隆庆四年任。林士章，漳浦人，万历元年任。王锡爵，太仓人，万历二年任。姚宏谟，秀水人，万历五年任。吕，龙溪人，万历五年任。陈思育，临武人，万历七年任。周子义，无锡人，万历八年任。杨起元，归善人，万历十年任（见《辟雍纪事》）。高起愚，铜梁人，万历十一年任（见明《太学志》，下同）。罗万化，会稽人，万历十二年任。范应期，乌程人，万历十二年任。张位，新建人，万历十二年任。徐显卿，长洲人，万历十三年任。韩世能，长洲人，万历十三年任。李长春，富顺人，万历十四年任。田一携，大田人，万历十五年任。黄凤翔，晋江人，万历十七年任。刘元震，任邱人，万历十七年任。盛讷，定远人，万历十九年任。曾朝节，临武人，万历二十年任。成宪，苏州人，万历二十一年任。萧良有，汉阳人，万历二十三年任。李廷机，晋江人，万历二十四年任。刘应秋，吉水人，万历二十五年任。方从哲，德清人，万历二十六年任。杨道宾，江□人，万历二十九年任。黄汝良，晋江人，万历三十年任。萧云举，宣化人，万历三十一年任。陶望龄，会稽人，万历三十一年任。周如砥，即墨人，万历三十五年任。朱国桢，乌程人，万历三十五年任。邓士龙，南昌人，万历四十二年任。刘一景，南昌人，万历四十三年任。盛以宏，潼关人，万历四十五年任。张邦，宜兴人，万历四十六年任。何如宠，桐城人，万历四十七年任（《明史》本传）。公鼐，蒙阴人，泰昌元年任（见明《太学志》）。蔡毅中，光山人，天启三年任（见《明史》本传）。王祚远，普安人，天启四年任（见《明史》本传）。林钅干，同安人，天启七年任。孔贞运，句容人，崇祯元年任（见《明史。张至发传》）。顾锡畴，昆山人，崇祯二年任（见《明史》本传）。吴士元，进贤人，崇祯四年任（见《辟雍纪事》。下同）。傅冠，进贤人，崇祯七年任。倪元璐，上虞人，崇祯八年任（见《明史。程国祥传》）。张四知，河南人，崇祯九年任（见《辟雍纪事》）。李建泰，曲沃人，崇祯时任（见《明史。魏藻德传》）。按以上俱系实授。旧志又载成化六年李绍、何潜，嘉靖三十八年沈坤，隆庆九年吕调阳，万历二十一年陆可教，及《辟雍纪事》正德三年蔡清，均以未任不录。兼国子司业二十一人（并见明《太学志》）。刘震，安福人，成化二十三年任（见明《太学志》。下同）。童承叙，沔阳人，嘉靖十四年任。赵贞吉，内江人，嘉靖二十九年任。董份，乌程人，嘉靖三十四年任。高仪，钱塘人，嘉靖三十六年任。晃栗，开州人，嘉靖三十八年任。张居正，江陵人，嘉靖三十九年任。孙世芳，安东人，嘉靖四十一年任。黄风翔，晋江人，万历十年任。张位，新建人，万历十一年任。吴中行，宜兴人，万历十二年任。赵用贤，常熟人，万历十三年任。盛讷（见祭酒），万历十四年任。余孟麟，祁门人，万历十六年任。萧良有（见祭酒），万历十九年任。刘应秋（见祭酒），万历二十一年任。黄汝良（见祭酒），万历二十七年任。萧云举（见祭酒），万历二十八年任。周如砥（见祭酒），万历二十八年任。李腾芳，湘潭人，万历三十二年任。汤宾尹，宣城人，万历三十七年任，司业七十二人（见明《大学志》五十九人，见《辟雍纪事》者九人，见《明史》者一人。见孙承泽《学典》者三人）。赵季通，天台人，永乐四年任（见明《太学志》，下同）。黄广云，临桂人，永乐九年任。董子庄，乐安人，永乐十年任。赵琬，武进人，宣德十年任。曾暹，吉水人，景德四年任。吴汇，新喻人，天顺三年任。张业，安福人，天顺三年任。耿裕（见祭酒），成化七年任。费ウ（见祭酒），成化十一年任。黄恂（见祭酒），弘治九年任。周玉（见祭酒），弘治十四年任。鲁铎（见祭酒），正德二年任。王瓒（见祭酒），正德三年任。黄澜，莆田人，正德十年任。穆孔晖，棠邑人，正德十一年任。景，仪真人，正德十一年任。陆深（见祭酒），正德十三年任。吴惠（见祭酒），正德十六年任。林时，汝宁人，嘉靖六年任。陈寰，常熟人，嘉靖十一年任。马汝骥，绥德人，嘉靖十八年任。张星，桂林人，嘉靖十四年任。王同祖，昆山人，嘉靖十八年任。江汝璧，贵溪人，嘉靖二十二年任。周文烛（见祭酒），二十三年任。李机，（见祭酒），嘉靖二十六年任。尹台（见祭酒），嘉靖二十九年任。林庭机（见祭酒），三十年任，王材，新城人，嘉靖三十四年任。吕调阳，桂林中卫人，嘉靖四十三年任。胡杰（见祭酒），嘉靖四十五年任。万浩，进贤人，嘉靖四十五年任。林士章（见祭酒），隆庆二年任。马自强（见祭酒），隆庆三年任。王锡爵（见祭酒），隆庆四年任。余有丁，鄞县人，隆庆五年任。范应期，乌程人，隆庆六年任。李日华，华亭人，万历元年任。戴洵，奉化人。万历三年任。沈渊，新城人，万历四年任。吕（见祭酒），万历五年任。周子义（见祭酒），万历五年任。王宏海，安定人，万历七年任。刘咸，峡江人，万历十三年任。王祖嫡，德州人，万历十五年任。杨起元（见祭酒），万历十七年任。周应宾，鄞县人，万历二十一年任。叶向高，福清人，万历二十三年任。方从哲（见祭酒），万历二十四年任。杨道宾（见祭酒），万历二十七年任。沈氵，乌程人，万历三十四年任。南师中，渭南人，万历三十六年任。邵景尧，象山人，万历三十九年任。周道登，吴江人，万历四十年任。孟时芳，蒲州人，万历四十一年任。公鼐（见祭酒），万历四十□年任。骆从宇，武康人，万历四十□年任。张鼐，华亭人，万历四十六年任。姜逢元，山阴人，万历四十八年任（见孙承泽《学典》）。董其昌，华亭人，泰昌元年任（见《明史。文苑传》）。成基命，大名人，泰昌元年任（见明《太学志》）。蔡毅中（见祭酒），天启三年任（见孙承泽《学典》）。李国晋，高阳人，天启四年任（见《辟雍纪事》，下同），林钅干（见祭酒），天启七年任。朱之俊，汾阳人，天启七年任。陈盟，富顺人，崇祯元年任。姜曰广，新建人，崇祯二年任。倪嘉善，桐城人，崇祯二年任（见孙承泽《学典》）。陈二锡，长洲人，崇祯二年任（见《辟雍纪事》，下同）。吴士元，进贤人，崇祯四年任。马之骥，益都人，崇祯七年任。何瑞徵，信阳人，崇祯九年任。按以上俱系实授。明《太学志》又载万历十四年习孔教、十七年邓以赞、二十三年季道统，均以未任不录。
国朝兼管国子监大臣。和硕康亲王崇安，雍正三年兼管。多罗果郡王允礼，雍正三年兼管。杨名时，江南江阴人，辛未进士，乾隆元年以尚书兼管。孙嘉淦，山西兴县人，癸巳进士，乾隆元年以尚书兼管。赵国麟，山东泰安人，己丑进士，乾隆三年以大学士兼管。刘吴龙，江西南昌人，癸卯进士，乾隆六年以尚书兼管。宗室德沛，满洲镶蓝旗人，乾隆十一年以侍郎兼管。鄂容安，满洲镶蓝旗人，癸丑进士，乾隆十三年以侍郎兼管。观保，满洲正白旗人，丁巳进士，乾隆十四年以内阁学士兼管。德保，满洲正白旗人，丁巳进士，乾隆三十年以侍郎兼管。悟勒穆济，蒙古镶红旗人，乾隆三十年以内阁学士兼管。陆宗楷，浙江仁和人，癸卯进士，乾隆三十一年以侍郎兼管。蔡新，福建漳浦人，丙辰进士，乾隆三十四年以尚书兼管。刘墉，山东诸城人，辛未进士，乾隆四十八年以尚书兼署。蔡新，乾隆四十八年仍以大学士兼管。刘墉，乾隆五十年以尚书兼管。彭元瑞，江西南昌人，丁丑进士，乾隆五十四年以尚书兼管。刘墉，乾隆五十六年再以尚书兼管。满洲祭酒。固尔嘉浑，正黄旗人，顺治元年任。阿都里，镶白旗人，康熙四年任。贾禄，镶白旗人，康熙八年任。宜昌阿，镶白旗人。康熙十二年任。阿里瑚。镶白旗人。康熙十九年任。常锡布。正红旗人。康熙二十五年任。德布色，正红旗人，康熙二十六年任。图纳哈，镶白旗人，康熙二十七年任。鄂拜，镶蓝旗人，康熙三十年任。博济，正蓝旗人，康熙三十四年任。傅继祖，正蓝旗人，康熙三十四年任。尹泰。镶黄旗人，康熙三十四年任。特默德，镶白旗人，康熙三十□年任。邵穆布，镶蓝旗人，康熙三十八年任。又以侍郎兼任。觉罗满保，正黄旗人，甲戌进士，康熙四十五年任。查喇，正白旗人，康熙四十八年任。登德，镶蓝旗人，康熙四十九年任。花善，正白旗人，康熙五十二年任。齐苏勒，正白旗人，康熙六十一年任。宗室伊尔登，正白旗人，雍正元年任。塞楞额，正白旗人，己丑进士，雍正二年任。鄂尔奇，镶蓝旗人，壬辰进士，雍正四年任。觉罗吴拜，正红旗人，壬辰进士，雍正十一年任。国琏，镶白旗人，戊戌进士，雍正十三年任。敷文，镶黄旗人，庚戌进士，乾隆三年任。开泰，正黄旗人，甲辰进士，乾隆八年任。鄂容安，镶蓝旗人，癸丑进士，乾隆八年任。钟音，镶蓝旗人，丙辰进士，乾隆十二年任。观保，正白旗人，丁巳进士，乾隆十三年任。吴达善，正红旗人，丙辰进士，乾隆十三年任。梦麟，正白旗人，乙丑进士，乾隆十五年任。双庆，镶白旗人，癸丑进士，乾隆十五年任。武极理，镶红旗人，翻译进士，乾隆十八年任。宗室良诚，正蓝旗人，戊辰进士，乾隆十八年任。全魁，镶白旗人，辛未进士；乾隆二十四年任。富廷，镶蓝旗人，丙午举人，乾隆二十七年任。宗室良诚，乾隆三十一年再任。达春，镶白旗人，庚辰进士，乾隆三十四年任。奇臣，镶白旗人，己卯举人，乾隆三十五年任。宗室良诚，乾隆四十一年三任。觉罗吉善，镶蓝旗人，己卯举人，乾隆四十二年任。瑚图礼，正白旗人，丁未进士，乾隆五十六年任。那彦成，正白旗人，己酉进士，乾隆五十七年任。法式善，原名运昌，正黄旗人，庚子进士，乾隆五十九年任。汉祭酒。李若琳，顺天大兴人，前明壬戌进士，顺治元年任。薛所蕴，河南孟县人，前明戊辰进士，顺治五年任。胡统虞，江南当涂人，前明癸未进士，顺治五年任。傅维鳞，直隶灵寿人，丙戌进士，顺治五年任。高珩，山东淄川人，前明癸未进士，顺治六年任。王崇简，顺天宛平人，前明癸未进士，顺治七年任。李呈祥，山东沾化人，前明癸未进士，顺治八年任。李棠，顺天大兴人，丙戌进士，顺治九年任。冯溥，山东临朐人，丁亥进士，顺治十一年任。吴伟业，前明辛未进士，顺治十三年任。张士甄，顺天通州人，己丑进士，顺治十四年任。金钅宏，顺天宛平人，壬辰进士，顺治十五年任。章云鹭，顺天宛平人，丁亥进士，顺治十六年任。熊伯龙，湖北汉阳人，己丑进士，顺治十六年任。沙澄，山东蓬莱人，丙戌进士，顺治十六年任。李中自，山西长子人，丁亥进士，康熙元年任。李仪古，直隶任邱人，己丑进士，康熙二年任。綦汝楫，山东高密人，乙未进士，康熙二年任。陈岂攵永，浙江海宁人，乙未进士，康熙三年任。熊伯龙，康熙六年再任。王守才，汉军镶红旗人，康熙六年任。宋德宜，江南长洲人，乙未进士，康熙八年任。李仙根，四川遂宁人，辛丑进士，康熙九年任。杨正中，顺天通州人，戊戌进士，康熙九年任。徐元文，江南昆山人，己亥进士，康熙九年任。单若鲁，山东高密人，丙戌进士，康熙十年任。沈荃，江南青浦人，壬辰进士，康熙十三年任。冯源济，顺天涿州人，己未进士，康熙十五年任。王士祯，山东新城人，戊戌进士，康熙十九年任。李元振，河南柘城人，甲辰进士，康熙二十二年任。翁叔元，江南常熟人，丙辰进士，康熙二十四年任。曹禾，江南江阴人，甲辰进士，康熙二十六年任。汪，浙江钱塘人，丙辰进士，康熙二十八年任。吴苑，江南歙县人，壬戌进士，康熙三十一年任。张榕端，河南磁州人，丙辰进士，康熙三十三年任。孙岳颁，江南吴县人，壬戌进士，康熙三十四年任。四十一年又以侍郎兼任。胡作梅，湖广荆门人，壬戌进士，康熙四十七年任。余正健，福建古田人，丁丑进士，康熙四十九年任。徐日ピ，江西高安人，戊辰进士，康熙五十一年任。李周望，山西蔚州人，丁丑进士，康熙五十七年任。刘师恕，江南宝应人，庚辰进士，康熙六十一年任。王图炳，江南娄县人，壬辰进士，雍正元年任。王传，江西鄱阳人，辛未进士，雍正元年任。张廷璐，桐城县人，戊戌进士，雍正三年任。蔡嵩，江南南汇人，癸巳进士，雍正五年任。谢王宠，陕西宁夏人，丙戌进士，雍正六年任。孙嘉淦，山西兴县人，癸巳进士，雍正七年任。邵基，浙江鄞县人，辛丑进士，雍正十年任。崔纪，山西永济人，戊戌进士，雍正十三年任。李凤翥，江西建昌人，丁丑进士，乾隆元年任。谢道承，福建闽县人，辛丑进士，乾隆四年任。崔纪，乾隆六年再任。陆宗楷，浙江仁和人，癸卯进士，乾隆十一年任。曹秀先，江西新建人，丙辰进士，乾隆三十年任。欧阳瑾，江西分宜人，癸丑进士，乾隆三十一年署任。梁锡，山西介休人，甲辰举人，辛未经学，乾隆三十一年任。张裕荦，江南桐城人，戊辰进士，乾隆三十四年任。邹奕孝，江南金匮人，丁丑进士，乾隆四十五年任。韦谦恒，江南芜湖人，癸未进士，乾隆五十二年任。邹炳泰，江南无锡人，壬辰进士，乾隆五十二年任。韦谦恒，乾隆五十四年再任。汪廷珍，江南山阳人，己酉进士，乾隆五十六年任。胡长龄，江南通州人，己酉进士，乾隆六十年任。陈崇本，河南商邱人，乙未进士，嘉庆元年任。胡长龄，嘉庆二年署任。钱樾，浙江嘉兴人，壬辰进士，嘉庆五年以侍郎署。陈万全，浙江石门人，辛丑进士，嘉庆五年以侍郎署。满洲司业（国初设满洲司业二员，分左右缺。乾隆十三年裁一员）。李虎沙、傅达礼，正黄旗人。白清额，镶白旗人。莽吉图，镶白旗人。鄢代、曹尔和、尹希，镶黄旗人。康熙十六年任。葛思泰，镶黄旗人，康熙十七年任。满都户达鼐，正黄旗人，康熙十八年任。拜山，正白旗人，康熙二十一年任。花善，正白旗人，康熙二十三年任。博济，正蓝旗人，康熙二十四年任。宋古宏，镶白旗人，康熙二十五年任。席尔图，正白旗人，康熙三十三年任。萨尔图，正黄旗人，康熙三十四年任。莫索理，正白旗人，康熙三十五年任。党阿赖，镶红旗人，康熙三十六年任。满丕，正蓝旗人，康熙三十九年任。登德，镶蓝旗人，康熙四十五年任。常额，正红旗人，康熙四十六年任。察尔岱，正蓝旗人，康熙四十八年任。己克塞，正蓝旗人，康熙五十六年任。齐二，镶黄旗人，康熙五十七年任。明图，镶蓝旗人，康熙五十九年任。博礼，镶黄旗人，康熙六十年任。马泰，正黄旗人，雍正三年任。文保，镶蓝旗人，甲辰进士，雍正六年任。朱兰泰，正白旗人，庚辰进士，雍正七年任。那尔布，正黄旗人，举人，雍正十年任。塞尔登，正红旗人，己卯举人，雍正十一年任。开泰，正黄旗人，甲辰进士，乾隆元年任。鹤年，镶蓝旗人，丙辰进士，乾隆八年任。钟音，镶蓝旗人，丙辰进士，乾隆九年任。僧格勒，正黄旗人，癸巳进士，乾隆十二年任。温敏，正黄旗人，乙丑进士，乾隆十三年任。诺敏，正白旗人，丁巳进士，乾隆十八年任。博卿额，镶黄旗人，戊辰进士，乾隆二十三年任。三十三年以庶子任，又以学士兼任。国隆阿，镶黄旗人，辛未进士，乾隆三十四年任。怀荫布，正黄旗人，丙辰进士，乾隆四十年任。图敏，镶黄旗人，壬辰进士，乾隆四十四年任。运昌，改名法式善，正黄旗人，庚子进士，乾隆四十八年任。纳麟宝，正黄旗人，戊戌进士，乾隆五十年任。德昌，镶黄旗人，乙未进士，乾隆五十六年任。舒聘，镶白旗人，乙酉举人，乾隆五十年任。德文，正白旗人，庚戌进士，乾隆六十年任。荣麟，正蓝旗人，己酉进士，嘉庆三年任。蒙古司业（国初设蒙古司业一员，顺治十七年裁，雍正五年复置）。牧克登，正白旗人，雍正五年任。根都斯何，镶红旗人，雍正七年任。三达礼，正红旗人，乾隆三年任。多尔济，正白旗人，乾隆六年任。德成，正红旗人，乾隆十二年任。吉太，正白旗人，乾隆二十一年任。兆明，正黄旗人，乾隆二十七年任。伍珠克，镶白旗人，乾隆二十九年任。明泰，镶白旗人，乾隆三十六年任。色布腾，镶黄旗人，乾隆四十年任。佛禄，镶蓝旗人，乾隆四十二年任。额尔克图，镶白旗人，乾隆四十五年任。五格，正红旗人，乾隆五十四年任。哈拉尔岱，镶白旗人，乾隆五十六年任。堆齐，镶黄旗人，乾隆六十年任。汉司业。薛所蕴，河南孟县人，前明戊辰进士，顺治元年任。冯杰，直隶高阳人，前明丁丑进士，顺治元年任。罗宪汶，江西南昌人，前明癸未进士顺治二年任。刘肇国，湖广潜江人，前明癸未进士，顺治四年任。曹溶，浙江秀水人，前明丁丑进士，顺治六年任。吕缵祖，直隶沧州人，丙戌进士，顺治六年任。李棠，顺天大兴人，丙戌进士，顺治八年任。单若鲁，山东高密人，丙戌进士，顺治九年任。王熙，顺天宛平人，丁亥进士，顺治九年任。曹本荣，湖广黄冈人，己亥进士，顺治十年任。姜元衡，山东即墨人，己丑进士，顺治十二年任。张永祺，顺天大兴人，壬辰进士，顺治十三年任。杨永宁，湖广黄冈人，壬辰进士。杨义，山西洪洞人，前明戊辰进士，顺治十四年任。田逢吉，山西高平人，乙未进士，顺治十七年任。陈洪明，汉军镶蓝旗人，顺治十八年任。陈岂攵永，浙江海宁人，乙未进士。田种玉，顺天宛平人，乙未进士。马晋允，浙江余姚人，戊戌进士。张贞生，江西庐陵人，戊戌进士。熊赐履，湖广孝感人，戊戌进士，康熙元年任。熊赐履，湖广孝感人，戊戌进士，康熙三年任。宋德宜，江南长洲人，乙未进士，康熙三年任。李仙根，四川遂宁人，辛丑进士，康熙六年任。胡简敬，江南沭阳人，乙未进士，康熙六年任。田麟，直隶水平人，戊戌进士，康熙七年任。杨正中，顺天通州人，戊戌进士，康熙七年任。吴国对，江南全椒人，戊戌进士，康熙七年任。杜臻，浙江秀水县人，戊戌进士。吴本植，直隶安平人，戊戌进士。康熙八年任。陈廷敬，山西泽州人，戊戌进士，康熙八年任。王昌，山东高密人，戊戌进士，康熙九年任。谭篆，湖广景陵人，戊戌进士，康熙九年任。李天馥，河南永城人，戊戌进士，康熙九年任。王封氵荣，湖广黄冈人，戊戌进士，康熙十一年任。吴本植，康熙十一年再任。苏宣化，顺天大兴人，己亥进士，康熙十二年任。周之麟，浙江萧山人，己亥进士，康熙十三年任。叶方蔼，江南昆山人，己亥进士，康熙十四年任。蒋宏道，顺天大兴人，己亥进士，康熙十四年任。朱之佐，顺天大兴人，己亥进士，康熙十四年任。张玉书，江南丹徒人，辛丑进士，康熙十四年任。王维珍，汉军镶蓝旗人，庚戌进士，康熙十五年任。田喜{}，山西马邑人，辛丑进士，康熙十七年任。刘芳，顺天宛平人，辛丑进士，康熙十九年任。彭孙通，浙江海宁人，己亥进士，康熙二十四年任。彭定求，江南长洲人，丙辰进士，康熙二十四年任。董り，江南吴江人，癸丑进士，康熙二十七年任。吴涵，浙江石门人，壬戌进士，康熙二十八年任。徐倬，浙江德清人，癸丑进士，康熙三十一年任。秦宗游，浙江山阴人，己未进士，康熙三十一年任。彭会淇，江南溧阳人，丙辰进士，康熙三十一年任。张豫章，江南青浦人，戊辰进士，康熙三十三年任。鲁瑗，江西新城人，乙丑进士，康熙三十九年任。黄叔琳，顺天大兴人，辛未进士，康熙四十二年任。胡润，湖广通山人，辛未进士，康熙四十三年任。顾悦履，浙江海宁人，甲戌进士，康熙四十五年任。张德桂，广东从化人，甲戌进士，康熙四十五年任。熊苇，直隶束鹿人，甲戌进士，康熙四十八年任。汪隆，湖广江夏人，甲戌进士，康熙四十八年任。张元臣，贵州铜仁人，丁丑进士，康熙四十九年任。李凤翥，江西建昌人，丁丑进士，康熙四十九年任。樊泽远，四川宜宾人，乙丑进士，康熙四十九年任。李周望，山西蔚州人，丁丑进士，康熙五十三年任。吴相，福建宁洋人，癸未进士，康熙五十三年任。卢轩，浙江海宁人，乙丑进士，康熙五十四年任。陈厚耀，江南泰州人，丙戌进士，康熙五十五年任。谢履忠，南昆明人，癸未进士，康熙五十七年任。沈翼机，浙江海宁人，丙戌进士，康熙六十一年任。黄鸿中，山东即墨人，戊戌进士，雍正元年任。孙嘉淦，山西兴县人，癸巳进士。彭维新，湖广茶陵人，丙戌进士。王兰生，直隶交河人，辛丑进士。雍正三年任。庄楷，江南武进人，癸巳进士，雍正五年任。励宗万，直隶静海人，辛丑进士，雍正六年任。崔纪，山西永济人，戊戌进士，雍正七年任。胡宗绪，江南桐城人，庚戌进士，雍正九年任。陈万策，福建晋江人，戊戌进士，雍正十年任。习，江南吴县人，戊戌进士，雍正十一年任。王安国，江南高邮人，甲辰进士，雍正十二年任。隋人鹏，山东蓬莱人，丁未进士，雍正十二年任。李光奥，福建安溪人，辛丑进士，乾隆三年任。陆宗楷，浙江仁和人，癸卯进士，乾隆四年任。徐以ピ，浙江钱塘人，庚戌进士，乾隆六年任。陈世烈，南建水人，丁巳进士，乾隆八年任。陈大龠，江南溧阳人，己未进士，乾隆十二年任。张九鉴，湖南湘潭人，丁巳进士，乾隆十三年任。吴鼎，江南无锡人，甲子举人，辛未经学，乾隆十六年任。梁锡，山西介休人，甲辰举人，辛未经学，乾隆十六年任。王延年，浙江钱塘人，丙午举人，乾隆十七年任。曹洛，江南当涂人，己酉举人，乾隆十八年任。梁国治，浙江会稽人，戊辰进士，乾隆十九年任。朱基，江西高安人，丙辰进士，乾隆二十一年任。卢，贵州贵筑人，壬申进士，乾隆二十四年任。蒋鼎，江南常熟人，辛未进士，乾隆二十五年任。张裕荦，江南桐城人，戊辰进士，乾隆二十六年任。卢，乾隆三十一年再任。刘亨地，湖南湘潭人，丁丑进士，乾隆三十二年任。朱元，浙江钱塘人，甲戌进士，乾隆三十三年任。王懿修，江南青阳人，丙戌进士，乾隆四十五年任。翁方纲，顺天大兴人，壬申进士，乾隆四十六年任。邹炳泰，江南无锡人，壬辰进士，乾隆四十六年任。李潢，湖北钟祥人，辛卯进士，乾隆五十二年任。黄寿龄，江西新城人，壬辰进士，乾隆五十三年任。秦潮，江南无锡人，丙戌进士，乾隆五十三年任。秦承业，江南江宁人，辛丑进士，乾隆六十年任。邵玉清，直隶天津人，甲辰进士，嘉庆二年任。周兆基，湖北江夏人，甲辰进士，嘉庆二年任。按汉祭酒司业，自顺治元年以来，参诸各家记录，其人多可指数，故所叙次较备。至满洲蒙古设置，详于康熙年以后。顺治间因革损益，则无纂述。恭阅《世祖章皇帝实录》，顺治元年十一月，设满洲司业一员，助教二员。十五年五月，升司业图尔哈图为祭酒，以前未见满洲祭酒也。十六年吏部定以太常寺少卿管满洲祭酒事，太常寺寺丞管满洲司业事，是前此未有成例也。十七年三月，裁国子监蒙古祭酒司业，增设满洲监丞。蒙古祭酒司业设于何年，又不可考。七月，以通政司知事白成格、户部主事华善，俱为国子监司业。是又不专用太常寺官矣。国子监志及旧碑，满洲司业有白清额、花善名。白清额无历任之年，花善则在康熙二十三年，亦未可为据。《会典》、《职官表》二书所载皆今制。惟王新城尚书征引稍备，又与此多有不同。嗟乎。百余年来，遗文旧事，难于稽核如此。谨录所闻知，以俟博洽之士正定焉。
《唐书。食货志》，宪宗以钱少，商贾委钱诸道进奏院及诸军诸使。以轻装趋四方，合券取之。号飞钱。王圻《稗史类编》，谓置关子是也。方以智《通雅》，卢坦请许于三司飞钱，每千增百钱。顾炎武《日知录》，谓飞钱即今之会票。
《元史》，刘宣曰，“交钞汉唐以来未尝有。宋绍兴初，军饷不继，造此以诱商旅，民甚便之。稍有滞碍，即用见钱。尚存古人子母相权之意”。赵孟ぽ亦言钞乃宋时所创，施于边郡。
宋真宗时，张咏镇蜀，设质剂之法。一交一缗，以三年为一界而换之。六十五年为一十二界，谓之交子。富民主之。后富民赀衰，转运使薛田、张若谷请置益州交子务，私造者禁之。大观元年诏改为钱引务。后增印日多，以十年为一界。曾巩《隆平集》曰，“天圣中，民讼不已，知益州寇请禁之。上曰：”蜀民用交子久矣，罢之可乎？‘“李心传《建炎以来朝野杂记》，大观元年改交子为钱引，分一贯及五百。
《楮币谱》。蜀民制楮为券，表里印记隐密题号，朱墨间错，私自参验书缗之数，以便贸易。谓之交子。凡遇出纳，本一贯取三十钱为息。后官为置务。熙宁间，戴蒙请置钞纸院，改交子务为钱引务。所铸印凡六。曰敕字，曰大料例，曰年限，曰背印，皆以墨。曰青面，以蓝。曰红团，以朱。六印皆花纹，红团背印则以□。故事监官一员，元丰元年增一员。掌典十人，贴书六十九人，印匠八十一人，雕匠六人，铸匠二人，杂役凡一十二人。所用之纸，初自置场，后虑其有弊，以他官董其事。隆兴元年特置官莅之，移寓净众寺。绍兴五年始创抄纸场于寺旁。抄匠六十一人，杂役三十人。凡引一界满，纳旧易新。率千人取钱六十四，曰贯头钱。其纳换不尽者，曰水火不到钱。今一界所收，并贯头钱，凡一百九十万道，总领所榷取以供军储。所印之数，自元丰元年兼收两界之后，屡增其额。至庆元三年（凡一百二十年），合四千九百三十七万一千六百八十道矣。而又伪造窃行，引日益增，钱日益销，子母不能相权。然有称提之法。以钱称提者，引价低，则官出藏镪增价与民市引是也。以法称提者，凡民以钱输官，当折引，则以一贯二百八十为限是也。盖有钱则有引。天圣所印之数，视钱以为准者也。自军兴增科，凿空为钱。天下大计，仰给于纸。犹幸守和议，引之出纳有常。半藏诸司之库，半流转于民，维持不坏。识者有忧，其在军旅之际乎。
宋潞州交子。熙宁三年，转运司以其法行则盐{樊石}不售，奏罢之。
陕交子，文彦博言其不便。
《宋史。食货志》。潞州交子务，熙宁二年置。陕西交子务，熙宁四年置。京西北路交子务，熙宁三年置。行在交子务，绍兴六年置。
高宗绍兴元年，神武军分屯婺州。朝廷以水道不通，始置见钱关子，召商人入中。其法入见钱于婺州，执关子赴杭越榷货务请钱。
《食货志》。绍兴三十年，户部侍郎钱端礼造会子，储见钱于城，内外流转。明年，诏会子务隶都茶场。三十二年，定伪造会子法。《洪容斋三笔》。印造益多，不胜其弊。寿皇出内库银三百万两售于市，以钱易楮。《文献通考》。乾道元年户部侍郎林安宅乞别给会子背印。宋世钞制有交子、会子、关子之别，钞之名始见于此。赖有《楮币谱》，文字形制，约略可考。邱谓宋之交会，南渡后取纸于徽池。犹是别用纸为之，而印文书字于其上。金元之钞，则以桑皮就造为钞而印以字纹也。
金自贞元至大安中间，交钞之制凡四改。始大小钞并行，后专行小钞。春明《梦余录》。金人循交子法置交钞，自一贯至五贯五等，谓之大钞。自一百至七百五等，谓之小钞。《稗史类编》。一贯至五贯，名大钞。一百文至七百文，名小钞。以七年为限，新旧易迹。
金元钞制，以桑皮故纸为之。《金史》言钞制，为阑作花纹，其上衡书贯例。左曰某字料，右曰某字号（《大学衍义》补曰，左书号，右书料）。料号外篆书伪造交钞者斩。告捕者赏钱三百贯。料号衡阑下，曰中都交钞库准尚书户部符承都堂札付户部覆黠勘。令史姓名押字，又曰圣旨印造。逐路交钞，于某处库纳钱换钞。更许于某处库纳钞换钱，官司同见钱流转。其钞不限年月，如字文故暗，钞纸擦磨，许于所属司库纳旧换新，支钱换钱，克工墨钱，官为押字。《稗史类编》所云经由行换之法及印章花押者是也。贞元初，设印造钞引库及交钞库。钞文云不限年月，则是章宗以后更定者。泰和七年十月，杨序言交钞料号不明，年月故暗。虽令赴库易新，然外路无设定库司，欲易无所。远者直须赴都。上以问高汝砺。对曰：“今官军凡纳钞者，受而不支。于钞背印记官吏姓名。”是官吏姓名又有印记于钞背者。范成大《揽辔录》。七年纳，换到给钱，七十为陌。与《金史》稍异。其曰七年纳。盖大定钞制如此。至兴定四年，镇南军节度使温迪罕思敬上书言，宜令以银铸钱为数等，文曰兴定，而未之行。至元光，珍货以绫印制。则又钞制之异者矣。元之中统银货所由也。
《元史。食货志》。钞以物为母，钞为子，子母相权而行。世祖中统元年造交钞，以丝为本。苏天爵《元文类》。银五十两易丝钞一千两，每一贯同交钞一两，两贯同白银一两。王恽《秋涧集》。诸路通行壹拾文、贰拾文、叁拾文、伍拾文、壹伯文、贰伯文、叁伯文、伍伯文、壹贯文省、贰贯文省（元注：文省如七十足陌，八十足陌，若使同铜钱，便省官私利益。钞文故先作“文省”二字）。叶子奇《草木子》。元海运自朱清、张始，朝廷以二人功，赐钞印，听其自印。钞色比官造加黑，印朱加红。《辍耕录》。叶公李献至元钞样，世皇嘉纳，使用铸版。春明《梦余录》。世祖后造至元钞大行，以一当五，名曰金钞子。道园《学古录》。至大银钞，视中统一当其二十五。自中统元年至天历二年，七十五年中，中统钞共一千五百九十三万五千三百九十五锭，至元钞共三千六百一十八万一千九百二十九锭，至大银钞一百四十五锭（外三百六十八锭，字阙，不知是某钞），共计五千二百一十一万七千八百三十七锭。可谓富盛矣。惟至大三年所印止五百一十三锭，盖是年兼行钱法也。至顺元年以后，三十九年中所印造钞数，《元史》未载。元至正十一年后，每日印造，不可数记矣。
《明史。食货志》。太祖洪武七年设宝钞提举司，明年始诏中书省造大明宝钞，命民间通行。以桑穰为料。其制方，高一尺，广六寸，质青色，外为龙文花栏。横题其额曰，“大明通行宝钞”。其内上两旁，复为篆文八字，曰“大明宝钞，天下通行”。中图钱贯，十串为一贯。其下云，“中书省奏准印造”。大明宝钞与铜钱通行使用。伪造者斩，告捕者赏银二十五两。仍给犯人财产。若五百文，则画钱文为五串。余如其制而递减之。其等凡六。曰一贯，曰五百文、四百文、三百文、二百文、一百文。每钞一贯，准钱千文，银一两。四贯准黄金一两。十三年以钞用久烂，立倒钞法。令所在置行用库，许军民商贾以钞纳库易新钞，量收工墨直。会中书省废。乃以造钞属户部，铸钱属工部，而改宝钞文中书省为户部，与旧钞兼行。十五年置户部宝钞广源库广惠库。入则广源掌之，出则广惠掌之。二十二年诏更造小钞，自十文至五十文。二十五年设宝钞行用库于东市，凡三库。各给钞三万锭为钞本，倒收旧钞送内府。令大明宝钞与历代钱兼行，钞一贯准钱千文。提举司于三月内印造，十月止。所造钞送内府充赏赉。明年罢行用库，又罢宝泉局。时两浙、江、闽、广民重钱轻钞，有以钱一百六十文折钞一贯者，由是物价翔贵，而钱法益坏不行。成祖永乐二年设北京宝钞提举司。帝初即位，户部尚书夏原吉请更钞版篆文为永乐，帝命仍其旧。自后终明世皆用洪武年号云。宣德初，民间交易惟用金银，钞滞不行。天顺中，钞一贯不能直钱一文。隆庆初，宝钞不用，垂百余年。天启时，给事中惠世扬复请造行。崇祯末，有蒋臣者申其说，擢为户部司务。倪元璐方掌部事，力主之，然终不可行而止。春明《梦余录》曰，宝钞局始于洪武八年，永乐仍建局于北京，后废。造钞之法，用桑穰料。其制方，高一尺，阔六寸许。以青色为质，外为龙文花栏。横题其额曰，“大明通行宝钞”，内上两旁复为篆文八字，曰“大明宝钞，天下通行”。中图钞贯状，十串则为一贯。其下曰，“户部奏准印造”。大明宝钞与铜钱通行使用。伪造者斩，告捕者赏银二百五十两。仍给犯人财产。若五百文，则画钞文为五串，余如其制而递减之。每钞一贯，折铜钱一千文，纹银一两。其余以是为差。其等凡六。曰一贯，五百文、四百文、三百文、二百文、一百文。每钞四贯，易金一两。禁民间不得以金银货物交易，违者治罪。按明初有银禁，恐其或滞钱钞也。而钱之用不出于闽、广。宣德正统以后，始用于西北。白天顺成化以来，钞之用益微。《稗史类编》曰，今之钞盖始于金而元承其制也，本朝沿袭之。闻洪熙宣德间犹有百文钞。今但有贯文者，每贯值银三厘，钱二文，非复国初之直矣。今钞之制以桑楮皮为之，竖长一官尺，横八寸，额上横作楷书云，“大明通行宝钞”，中作楷书“一贯”二字，字下图一贯钱形。左右作叠篆各四字，云“大明宝钞，天下通行”，其下楷书钞法禁例。上下钤户部印，四围花文阑。张尔岐《蒿庵闲话》曰，明朝宝钞之制，用绵纸，厚如钱。色青黎，外用墨栏周界。界内上端横书“大明通行宝钞”六字，其下复为龙文栏。界宽寸许，中一横墨线，界为两方。上方横书“一贯”二大字，字上画钱索之形。两旁篆书“大明宝钞天下通行”八字。下方细书七行，书云“户部奏准印造，大明宝钞与铜钱通行使用。伪造者斩，告捕者赏银二百五十两，仍给犯人财产，洪武年月。”识以两朱印，印文不可辨。背面下截为花文栏，界内横书“一贯”两大字，字下亦为钱索形。上截空处，亦识以一朱印。一贯、五百文、四百文、三百文、二百文、一百文，凡六等。制并同。惟横书字钱索形，各如其数。尝闻之一木工云，钞正面墨栏之长，即钞尺也。墨栏之一长一横，即民间市尺也。语似有本。又曰，世传明钞，大学生课本仿纸为之，其青黎色是纸墨杂合所致。按宋孝宗造湖广会子，亦下江西、湖南漕司根刷举人落卷及毁抹茶引，应副抄造。以宋例明，当不诬。

[book_title]●卷三
洪迈《唐人万首绝句》，林清之钞其佳者，得七言一千二百八十首，五言一千五十六首，六言十五首，定为四卷。其书不传。王渔洋山人删存八百九十五首，作者二百六十四人，渔洋选本。此最精核。
十年前，余正月游厂，于庙市书摊买《宋明实录》一大捆。虽不全之书，究属秘本。未及检阅，为友人携去。至今悔之。又得宋元人各集，皆《永乐大典》中散篇采入《四库》书者。宋集三十二种，元集二十三种，统计八百二十三卷。北宋人《文庄集》三十六卷，夏竦撰。《金氏文集》二卷，金君卿撰。《都官集》十四卷，陈舜俞撰。《郧溪集》三十卷，郑獬撰。《王魏公集》八卷，王安礼撰。《云溪居士集》三十卷，华镇撰。《日涉园集》十卷，李彭撰。南宋人《初寮集》八卷，王安中撰。《横塘集》二十卷，许景衡撰。《庄简集》十八卷，李光撰。《忠穆集》八卷，吕颐浩撰。《紫微集》三十六卷，张や撰。《相山集》三十卷，王之道撰。《大隐集》十卷，李正民撰。《澹斋集》十八卷，李流谦撰。《北海集》十六卷，附录三卷，綦崇礼撰。《浮山集》十卷，仲并撰。《方舟集》二十四卷，李石撰。《香山集》十六卷，喻良能撰。《宫教集》十六卷，崔敦礼撰。《尊白堂集》六卷，虞俦撰。《东塘集》二十卷，袁说友撰。《涉斋集》十八卷，许纶撰。《缘督集》二十卷，曾丰撰。《山房集》九卷，周南撰。《鹤林集》四十卷，吴泳撰。《东涧集》十四卷，许应龙撰。《涧泉集》二十卷，韩滤撰。《瞿轩集》十六卷，王迈撰。《敝帚稿略》八卷，包恢撰。《梅集》十二卷，徐元杰撰。《碧梧玩芳集》二十四卷，马廷鸾撰。元人《墙东类稿》二十卷，陆文圭撰。《青山集》八卷，赵文撰。《紫山大全集》二十六卷，胡祗撰。《青崖集》五卷，魏初撰。《养吾斋集》三十二卷，刘将孙撰。《双溪醉隐集》八卷，耶律铸撰。《东庵集》四卷，滕安上撰。《畏斋集》六卷，程端礼撰。《陈秋岩诗集》二卷，陈宜甫撰。《兰轩集》十六卷，王旭撰。《西岩集》二十卷，张之翰撰。《勤斋集》八卷，萧撰。《榘庵集》十五卷，同恕撰。《伊滨集》二十四卷，王沂撰。《积斋集》五卷，程端学撰。《瓢泉吟稿》五卷，朱颜撰。《子渊诗集》六卷，张仲深撰。《吾吾类稿》三卷，吴皋撰。《性情集》六卷，周巽撰。《樗隐集》六卷，胡行简撰。《庸庵集》六卷，宋禧撰。《外附庐山集》五卷，元董嗣呆撰。《英溪集》一卷，不著撰者姓氏。书写不工，似未及校对之本。余维物少见珍，什袭藏之。有人许易二千金，靳弗予也。
余纂唐文，于《永乐大典》暨各州县志内采录，皆世所未见之篇。而纂《四库》书时，唐贤各集，实未补入。如王勃、杨炯、卢照邻、骆宾王、陈子昂、张说、张九龄、李邕、李白、杜甫、王维、高适、元结、颜真卿、吴筠、刘长卿、独孤及、萧颖士、韦应物、李华、顾况、陆贽、权德舆、韩愈、柳宗元、刘禹锡、钱起、吕温、张籍、皇甫、李翱、欧阳詹、李观、沈亚之、李绅、李德裕、元稹、白居易、杜牧、李商隐、刘蜕、李频、李群玉、孙樵、王、皮日休、陆龟蒙、司空图、韩亻屋、吴融、徐寅、黄滔、罗隐、韦庄、杜光庭，凡五十五家。《全书》皆已著录，而原集漏略，今一一补载。其李百药、长孙无忌、魏征、苏、孙逖、常衮、梁肃、令狐楚、符载九家，《全书》未著录，见于内府《全唐文》原本。今采各书补载，亦复不少。余别录为书，乃知元明以来，古籍销毁于兵火播迁者，大可慨叹也。
《永乐大典》，宋人著录为备，余采苏叔党诗文，而补赵味辛所刻《斜川集》之遗漏。惟《永乐大典》中《斜川集》系以苏迈。按迈字伯达，坡公长子。过字叔党，坡公季子。世称《斜川集》为过作，而不曰迈。史传亦然，岂有误欤。
南宋大家尤、杨、范、陆，惟尤延之集，世无行本。尤西堂所辑《梁溪遗稿》，诗四十三首，文二十五篇，亦采自诗文选本及志乘诸书，《永乐大典》各韵。时时遇之，余录成帙，付孙编修平叔。平叔意欲刻行，延之盖其乡前辈也。
《辛稼轩诗文集》，世无行本。汲古阁刻其词四卷，今收《四库》书中。余采自《永乐大典》诗文，各体俱备，篇幅寥寥耳。奏议文散见于各韵。世传《美芹十论》，即在其中。词多汲古阁所遗，零金碎玉，深足宝贵。万载辛启泰镌版于江西，题曰《稼轩集钞存》，共九卷。予为之序。
南宋《群贤小集》三十二册。第一册危稹《巽斋小集》一卷，罗与之《雪坡小稿》二卷，高翥《菊间小集》一卷。第二册邹登龙《梅屋吟》一卷，余观复《北窗诗稿》一卷，赵崇钅弗《鸥渚微吟》一卷，朱南杰《学吟》一卷，王琮《雅林小稿》一卷，吴仲孚《菊潭诗集》一卷，沈说《庸斋小集》一卷。第三册王同祖《学涛初稿》一卷，陈允平《西麓诗稿》一卷，何应龙《橘潭诗稿》一卷，毛羽《吾竹小稿》一卷。第四册邓林《皇曲》一卷，许《梅屋诗稿》一卷，《融春小缀》一卷，《梅屋三稿》一卷，《梅屋四稿》一卷。第五册胡仲参竹庄小稿一卷，陈鉴之《东斋小集》一卷，施枢《芸隐横舟稿》一卷，《芸隐倦游稿》一卷。第六册徐集孙《竹所吟稿》一卷，吴汝一《云卧诗集》一卷，武衍《适安藏拙余稿》一卷，《适安藏拙乙稿》一卷，高似孙《疏寮小集》一卷。第七册叶绍翁《靖逸小集》一卷，张弋《秋江烟草》一卷，张至龙《雪林删余》一卷，杜旃《癖斋小集》一卷。第八册刘仙伦《招山小集》一卷，黄文雷《看云小集》一卷，赵希路《抱拙小稿》一卷，葛起耕《桧庭吟稿》一卷，《利登&lt；骨皮&gt；稿》一卷。第九册薛《云泉诗》一卷。第十册葛天民《无怀小集》一卷，俞桂《渔溪诗稿》二卷，《渔溪乙稿》一卷，刘翰《小山集》一卷，张良臣《雪窗小集》一卷。第十一册张蕴《斗野支稿》一卷，黄大受《露香拾稿》一卷，林希逸《竹溪十一稿诗选》一卷。第十二册敖陶孙《瞿翁诗集》二卷，朱继芳《静佳乙稿》一卷，《静佳龙寻稿》一卷。第十三册陈必复《山居存稿》一卷，林尚仁《端隐吟稿》一卷，姚镛《雪蓬稿》一卷，刘翼心《游摘稿》一卷。第十四册宋伯仁《云岩金草》一卷，戴复古《石屏续集》四卷。第十五册叶茵《顺适堂吟稿》五卷。第十六册刘过《龙洲集》一卷，姜夔《白石道人诗》一卷，《诗说》一卷。第十七册林同《孝诗》一卷。第十八册李涛《蒙泉诗稿》一卷，周文璞《方泉先生诗集》三卷。第十九册薛师石《瓜庐诗》一卷。第二十册赵汝钅遂《野谷诗集》六卷。第二十一册周弼《端平诗隽》四卷。第二十二册李[B193]《梅花衲》一卷。《剪绡集》二卷。第二十三册释绍嵩《亚愚江浙纪行集句》七卷。第二十四册释斯植《采芝集》一卷，《采芝续集》一卷。释永颐《云泉诗集》一卷，陈起《芸居乙稿》一卷。第二十五册陈起编增广《高僧诗选前集》一卷，《后集》三卷，《续集》一卷。第二十六册陈起编《前贤小集拾遗》五卷。第二十七册乐雷发《雪矶丛稿》五卷，吴渊《退庵遗集》二卷。第二十八册翁卷苇《碧轩集》一卷，赵师秀《清苑斋集》一卷。第二十九册徐照《芳兰轩集》一卷，徐玑《二薇亭集》一卷。第三十册《中兴群公吟稿》戊集卷一之四戴式之、高九万。第三十一册《中兴群公吟稿》戊集卷五之七高九万、姜尧章、严坦叔。第三十二册《群贤小集补遗》。嘉庆六年石门顾修刻版于杭州。虽不尽符陈起、陈思、陈世隆之旧，而采缀精当，剞劂亦复工整。
《江湖后集》二十四卷。四库全书馆除《两宋名贤小集》一百五十七卷《江湖小集》九十五卷著录外，复采自《永乐大典》，勒成此编。顾修既刻《南宋群贤小集》于杭州，并此梓行。其已刊入《群贤集》者不录。仍次第元题，以备考核。误入他家集者，诗删之而存其题。可谓繁简不紊。
康熙四十四年朱竹编刻《明诗综》，自序云：“合洪武讫崇祯诗甄综之。上自帝后，近而宫壶宗潢，远而藩服，旁及妇寺僧尼道流，幽索之鬼神，下征诸谣谚，入选者三千四百余家。或因诗而存其人，或因人而存其诗，间缀以诗话述其本事。死封疆之臣，亡国之大夫，党锢之士，暨遗民之在野者，皆著于录焉。”析为百卷，庶几成一代之书。议者谓隆万以后收取太多，诚此书之一病。然遗闻佚事，颇足以资考证焉。
余既钞《江湖小集》九十五卷（旧本题宋陈起编，凡六十二家），《江湖后集》二十四卷（宋陈起编，原本久佚，今从《永乐大典》录出。按《大典》有前集有后集有续集有中兴江湖集。较世传《江湖小集》多四十七家。诗余二家，又有人已见小集中而诗未载者十七家），《两宋名贤小集》一百五十七卷（旧本题宋陈思编，元陈世隆补），复借钞四库底本宋人杨亿《武夷新集诗》五卷，陶弼《邕州小集一卷》，释重显《祖英集》二卷，郑侠《西塘集诗》一卷，赵鼎忠《正德文集》诗一卷，叶梦得《建康集》诗一卷，黄彦平《三余集》诗一卷，潘良贵《默成集》诗一卷，吴可《藏海居士集》二卷，罗从彦《豫章文集》诗一卷，阮阅《郴江百咏》一卷，吕本中《东莱诗集》二十卷，欧阳澈《欧阳修撰集》诗三卷，高登《东溪集》二卷，胡铨《澹庵集》六卷（文在内），胡宏《五峰集》诗一卷，胡寅《斐然集》诗四卷，汪应辰《文定集》诗一卷，陈长方《唯室集》诗一卷，林之奇《拙轩集》诗一卷，周紫芝《太仓弟米集》诗三十九卷，郑樵《夹氵祭遗稿》诗一卷，赵公豫《燕堂诗稿》一卷，周麟之《海陵集》诗一卷，罗愿《鄂州小集》诗一卷，尤袤《梁溪遗稿》一卷，喻良能《香山集》十六卷，刘钥《云庄集》诗二卷，洪迈《野处类稿》二卷，洪适《盘洲集》诗三卷，刘应时《颐庵居士集》二卷，张《南湖集》诗九卷，杨冠卿《客亭类稿》诗二卷，史尧弼《莲峰集》诗二卷，廖行之《省斋集》诗八卷，周南《山房后稿》诗一卷，高翥《菊涧集》一卷，高鹏飞《林湖遗稿》一卷，高似孙《疏寮小稿》一卷，度正《性善堂稿》诗四卷，刘过《龙洲集》诗十五卷，洪咨夔《平斋集》诗一卷，汪卓《康范诗集》一卷，郑清之《安晚堂诗集》七卷，詹初《寒松阁集》一卷，李曾伯《可斋杂稿》诗六卷，方大琮《铁庵集诗》一卷，游九言《默斋遗稿》诗一卷，赵孟坚《彝斋文编》诗二卷，张侃《拙轩集》诗四卷，吴锡畴《兰皋集》三卷，张尧同《嘉禾百咏》一卷，赵必录《覆瓿集》诗二卷，舒岳祥《阆风集》十卷，卫宗武《秋声集》四卷，董嗣杲《庐山集》五卷，《英溪集》一卷，《真山民集》一卷，方凤《存雅堂遗稿》诗一卷，于石《紫岩诗选》三卷（以上五十九家，二百二十七卷，存素堂墨格纸钞）。《元风雅》二十四卷（前集十二卷，元傅习辑。孙存吾为之编次。后集十二卷，则存吾所编辑也。前集刘因以下一百十四家，后集邓文原以下一百六十家），《乾坤清气集》十四卷（明偶桓编。所录上该金宋之末，下逮明初，朱彝尊极称之）。复借四库底本钞元人艾性夫《剩语》二卷，张观光《屏岩小稿》一卷，王奕《玉斗山人集》三卷，杨弘道《小亨集》六卷，程端礼《畏斋集》六卷（文三卷附），陈宜甫《秋岩诗集》二卷，尹廷高《玉井樵唱》三卷，释大《蒲室集》诗一卷，侯充中《艮斋诗集》十四卷，刘鹗《惟实集》四卷，宋无《翠寒集》一卷，洪焱祖《杏亭摘稿》一卷，唐元《筠轩集》诗八卷，李存《俟庵集》诗一卷，朱希颜《鲸背吟集》一卷，周伯琦《近光集》三卷，《扈从诗》一卷，纳新《金台集》二卷，张仲深《子渊诗集》六卷，陈鉴《午溪集》十卷，李继本《一山集》诗二卷，沈梦麟《花溪集》三卷，赵氵方《东山存稿》诗一卷（以上二十二家，八十二卷，皆用存素堂墨格纸钞）。借钞官书，不得过多时日，携归又恐污损。是年因誊写七阁书甫毕，书手闲居京师者甚多，取值特廉。余以提调院事，小史亦有工书之人，拣《永乐大典》中世所罕见而卷帙较略者，分日钞缮，受业生徒十余人亦欣然相助，阅三月而功蒇。钜集则不暇及矣。粗校一过，底本即归大库。其中缺略讹舛极多，卷数与原书亦有不符处，则小史之所为。何日得同志排纂勘阅，补缺删复，勒为成书，亦学士大夫所乐观厥成者也。
余所藏顾瑛《草堂雅集》十三卷，鲍以文家物也。世无刻本，朱竹仅于吴门医士陆其清家一见。阿瑛所居玉山，擅林泉之胜，性喜宾客，交游满天下。瑛晚年自号金粟道人。酬唱皆一时胜流。因仿汉上题襟集例，编为此书。自陈基至释自恢，凡七十人。同时又有耕渔子徐达左者，字良夫，居苏州光福里，声闻亦阿瑛亚。辑《金兰集》三卷，其附录一卷，兄子济所辑也，十一世孙校刊之。
余辑《清秘述闻》，仅及本朝。而泾邑学官黄崇兰仿余体例，又搜及有明一代，闲稽掌故，缺遗尚多。以余所札记数十条，钞诸前人刻本诸书中者一二百条，附益之。因见四库书存目中有明《三元图考》，谆托南中友人购于书贾，较诸书略备。而诗类一卷，殊寥寥不足资流览。检案头所存，多至倍蓰。继复考志乘杂记卷册轴牍，又得若干则。可谓物聚于所好焉。篇什太多，不能钞撮，又无好事者勒成一书剞劂之。而余耗费精力，凡五阅月，大可惋惜。荟录其目，且谓天下事不为则已，为则未有不成者也。记其目于左，以待芟其复而叙其后先云。
《御选明诗》。吴伯宗二首，练子宁十首，黄观二首，胡广一首，尹昌隆一首，吴溥三首，曾四十七首，周述三首，周孟简一首，陈全四首，苗衷一首，马铎一首，林志一首，陈循三首，曾鹤龄一首，马愉一首，林文一首，周旋一首，刘定之一首，倪谦三首，刘俨一首，商辂十一首，岳正二首，柯潜一首，吕原五首，王亻与一首，徐溥一首，陆钅弋十三首，罗伦二首，程敏政五十四首，章懋十二首，张升一首，吴宽四十四首，谢迁三首，王鏊十六首，梁储二首，黄一首，赵宽十九首，储罐四十五首，费宏二首，罗七首，钱福一首，刘龙一首，鲁铎二十八首，谢丕一首，康海三十三首，吕楠一首，景二首，吴山二首，杨慎一百三十六首，唐皋一首，蔡昂一首，舒芬七首，崔桐一首，陆钅弋二首，张治二十五首，姚涞一首，徐阶五十三首，李舜臣二首，龚用卿五首，赵时春八首，罗洪先十一首，唐顺之四十首，程文德一首，孔天允一首，孙升二首，许谷十三首，茅瓒一首，袁炜二首，陆树声九首，瞿景淳一首，傅夏器四首，申时行四十七首，余有丁一首，王锡爵三首，黄凤翔十九首，赵志皋一首，田一携一首，张元忭二首，邓以赞一首，孙继皋四首，孙矿一首，沈懋学二首，冯梦祯八首，朱国祚二十一首，李廷机一首，刘应秋一首，唐文献二首，杨道宾二首，袁宗道十三首，焦二十三首，吴道南一首，陶望龄三十首，朱之蕃一首，汤宾尹五首，赵秉忠一首，顾起元六首，张以诚二首，王衡三十二首，许ㄍ一首，孙承宗十二首，韩敬一首，钱士升一首，陈子壮一首，文震孟二首，傅冠一首，陈仁锡三首，吴孔嘉二首，刘理顺一首，刘同升二首。原明顾鼎臣编吴承恩补《状元图考》。胡广一首，曾六首，周孟简二首，萧时中二首，商辂五首，柯潜二首，程敏政五首，吴宽六首，朱希周三首，杨慎五首，陆慎一首，罗洪先三首，唐顺之四首，罗呈一首，袁炜二首，王锡爵三首，范应期二首，田一携一首，邓以赞三首，冯梦祯二首，唐文献二首，袁宗道一首，焦六首，顾起元四首，杨守勤一首，任亨泰一首，卢原质一首，许观一首，李骐一首，曹鼐一首，施一首，岳正二首，黎淳二首，谢迁二首，王鏊三首，费宏一首，钱福三首，顾鼎臣一首，唐汝楫一首，申时行三首，罗万化一首，赵志皋一首，沈懋学三首，曾朝节一首，朱国祚二首，李廷机一首，陶望龄四首，朱之蕃四首，程楷四首，霍韬一首，倪谦一首，彭时一首，章懋一首，靳贵二首，康海一首，徐阶一首。明俞宪撰《明百家诗》。康海一卷，杨慎一卷，徐阶一卷，唐顺之二卷，罗洪先一卷，孔天允一卷，练子宁一卷，曾一卷，许谷一卷。明李伯、冯原同编《文翰类选大成》。吴伯宗二首，林志二首，胡广二十六首，吴溥十首，尹昌隆一首，曾鹤龄七首，周述十六首，萧时中三首，周孟简五首，马愉一首，林环二首，刘素二首，孙曰恭一首，马铎二首，洪英一首，陈循一首，彭时一首，黄谏二首，许观一首，吕原二首，林文一首，陈文一首，王亻一首，倪谦二首，彭华二首，曹鼐一首。明宋宏之编《四明风雅》。杨守址四首，陆钅弋十八首，姚涞九首。明蒋一葵纂《尧山堂外纪》。李一首。明朱存理集录《铁网珊瑚》。陈鉴一首。明谭耀定、张缙彦删补《岱史》。杨维聪一首，李春芳一首，诸大绶二首，张元忭二首，余孟麟三首。明孔允植重修《阙里志》。霍韬四首，杨维聪一首，罗一首，诸大绶一首，明朱隗裒次《明诗平论》。陈名夏四十八首。《明朝诗集》。吴伯宗二首，胡广三首，林环五首，曾三十五首，周述一首，吴溥二首，岳正八首，陈循五首，刘定之六首，陆代三十六首，倪谦三首，刘俨一首，彭华一首，章懋一首，董越二首，谢迁二首，梁储一首，费宏六首，罗伦十三首，鲁铎四十七首，吴宽一百五十九首，王鏊三十八首，程敏政四十二首，储罐六十二首，康海十首，景畅一首，杨慎一百七十首，唐顺之六十首，罗洪先三十首，赵时春三首，张治十四首，李舜臣一首，孔天允八首，龚用卿四首，徐阶八首，袁炜二首，申时行十一首，陆树声二首，孙承宗二十首，冯梦祯十四首，陶望龄五十首，焦七首，王衡十首。朱彝尊录《明诗综》。吴伯宗一首，黄子澄一首，练子宁一首，胡广二首，吴溥三首，曾八首，周述三首，周孟简一首，林环一首，陈全一首，马铎一首，林志一首，陈循六首，曾鹤龄一首，马愉一首，林文一首，周旋一首，刘定之一首，倪谦一首，吕原十首，姚夔一首，商辂一首，岳正一首，柯潜一首，王亻与一首，徐溥一首，彭华一首，陆钅弋一首，罗伦一首，程敏政九首，章懋一首，张升一首，吴宽十三首，谢迁一首，王鏊四首，梁储一首，黄询一首，赵宽一首，储七首，费宏一首，钱福一首，靳贵一首，刘龙一首，鲁铎三首，顾鼎臣一首，谢丕一首，吕楠一首，景二首，邵锐一首，杨慎二十五首，唐皋一首，蔡昂一首，霍韬一首，舒芬一首，崔桐一首，陆钅弋五首，张治三首，姚涞一首，徐阶十三首，李舜臣二首，龚用卿二首，赵时春二首，罗洪先六首，程文德一首，唐顺之十二首，孔天允一首，孙升二首，许谷八首，茅瓒一首，袁炜一首，瞿景淳一首，申时行七首，余有丁一首，王锡爵三首，罗万化一首，黄凤翔二首，赵志皋二首，田一携一首，张元忭一首，邓以赞一首，孙继皋六首，余孟麟一首，孙矿二首，沈懋学三首，曾朝节一首，冯梦祯十一首，朱国祚五十八首，李廷机一首，刘应秋一首，唐文献五首，杨道宾一首，袁宗道二首，焦二首，吴道南一首，陶望龄六首，朱之蕃一首，汤宾尹一首，孙慎行一首，赵秉忠一首，顾起元六首，张以诚一首，王衡六首，许獬一首，韩敬一首，钱士升一首，文震孟二首，陈仁锡一首，刘理顺一首，傅冠一首，刘同升二首，陈子壮二首。朱彝尊纂《日下旧闻》。卢原质一首。施何牧录《明诗去浮》。练子宁一首，黄子澄一首，曾五首，周述二首，陈循一首，商辂一首，吴宽三首，储三首，康海四首，杨慎七首，舒芬一首，徐阶三首，罗洪先三首，唐顺之五首，许谷一首，陆树声一首，瞿景淳一首，申时行四首，邓以赞一首，冯梦祯五首，曾朝节一首，朱国祚一首，陶望龄一首，张以诚一首，文震孟一首，刘理顺一首。魏宪选《诗持》。傅夏器六首。汪森编辑《粤西诗载》。程敏政三首，鲁铎二十首，邹守益六首，杨慎一首，程文德九首，钱溥一首，吴宽三首，唐顺之一首，吴道南一首，刘定之二首，孙升十首，任亨泰四首，倪谦三首，陈子壮一首，章懋一首，崔桐一首，张治二首，陈鉴三首，舒宏志一首，徐阶一首，黄谏二首，陈中一首。曾燠编辑《江西诗征》。吴伯宗十一首，练子宁二十九首，黄子澄十首，胡广十三首，尹昌隆八首，吴溥十首，曾四十五首，周述八首，周孟简二首，陈循十首，刘江一首，曾鹤龄三首，刘定之七首，刘俨一首，彭时一首，吴汇六首，彭华六首，徐琼二首，彭教八首，罗一首，罗伦二十五首，张升十五首，董越六首，费宏三十一首，罗十九首，罗钦顺十首，邹守益十二首，舒芬三十首，罗洪先二十五首，张春十一首，姜金和一首，邓以赞一首，刘应秋六首，傅冠一首，刘同升十二首。顾光旭集《梁溪诗钞》。吴情一首，孙继皋九首，华琪芳十首。汪学金录《娄东诗派》。陆钅弋十三首，毛澄一首，王锡爵五首，王衡四十首，吴伟业一百七十四首。吴定璋录《七十二峰足征集》。施八首，王鏊四十七首。王昶编辑《青浦诗传》。徐阶二十七首，陆树声二十六首，张以诚一首。吴玉、阮葵生同编《山阳耆旧诗》。沈坤二首，丁士美六首，蔡昂四十一首，夏曰瑚二首。蔡蓁春、施闰章同编《宛雅》。沈懋学四十首，汤宾尹六首。胡文学、李嗣邺同编《甬上耆旧集诗》。杨守址四十首，丰熙二十七首，余有丁十二首。沈季友编《李诗系》。吕原一首，冯梦祯五首，朱国祚四首，钱士升七首。朱炎编《金华诗录》。章懋五首，程文德三首，唐汝楫二首，赵志皋十六首。黄登订定《岭南诗选》。梁储六首，伦文叙一首，霍韬八首，伦以训三首，黄士俊一首，陈子壮十二首。梁善长辑《广东诗粹》。梁储三首，伦文叙一首，刘存业一首，霍韬二首，伦以训一首，林大钦一首，陈子壮十一首。高士熙编《湖北诗录》。贺逢圣一首，萧良有二首，裴纶二首，张懋修一首，曾可前二首，鲁铎十首，任亨泰二首。廖元度集《楚风补》。曾朝节二首，张嗣修一首，萧良有一首，袁宗道五首，曾可前一首。宋弼辑《山左明诗钞》。马愉五首，王敕一首，李廷相七首，李舜臣二十八首。赵瑾辑《晋风选》。孔天允十六首，郭一首。王士俊监修《河南省通志》。吕楠一首，刘理顺二首。石麟监修《山西省通志》。康海五首，吕楠六首，刘定之三首，刘龙二十五首，张以诚二首。刘于义监修《陕西省通志》。赵时春一首，西江志，吴伯宗四首，费宏七首，罗伦六首，张升七首，彭时二首，罗洪先十三首，刘同升十三首，嵇曾筠监修《浙江省通志》。陶望龄十一首。黄廷桂监修《四川省通志》。周洪谟四首。鄂尔泰监修《南省通志》。张瑞图一首。《大兴县志》，林环一首，萧时中一首。《宛平县志》。黎淳一首，陆树声一首，林环一首，萧时中一首。《泰和县志》。曹鼐二首。《信阳州志》。何瑞征一首。《黄氏扌残集》。黄十四首。《秦恩复藏李太夫人九十寿诗册》。杨维聪一首。曾《西墅集》十卷，储《柴墟文集》十五卷，靳贵《戒庵文集》四卷，孙矿《居业次编》四卷，唐文献《占星堂集》十五卷，吴道南《文恪公集》三十二卷，高尔俨《文端公古处堂集》十二卷。明曹学《石仓历代诗选》。林环一卷，陈全一卷，洪英一卷，周旋一卷，黄谏一卷，柯潜一卷，钱福一卷，姚涞一卷，龚用卿一卷，林春一卷，李春芳一卷，傅夏器一卷，陈谨一卷，曹大章一卷，张元忭一卷，邓以赞一卷，翁正春一卷，史继偕一卷，朱之蕃一卷。戚学标《三台诗话》。陈选一首。俞莲石《杂记》。张信一首。《巴县志》。杨名一首，刘春一首。《宛雅三编》。杨昌祚一首。《永新县志》。刘升一首。《陈庄靖公集》。赵恢一首。《弋阳县志》。汪俊一首。《忠爱祠诗集》。郑环一首。费り一首，刘戬一首，曾彦一首，李永通九首。《费太史诗稿》。费懋中四首。《谢文壮公集》。谢一夔（初姓于。）四首。《梧冈集》。黄初八首。《无为州志》。邢宽一首。《长宁县志》。周洪谟十九首，李永通八首。《汾阳县志》。孔天允十六首。《连江县志》。赵恢一首。《南靖县志》。李贞四首。《龙溪县志》。林钅干八首。《建阳县志》。丁显二首，黄一首，戴大宾二首，李仁杰五首。《永春州志》。庄际昌一首。《宁化县志》。张显宗三首。《陈状元集》。陈谏九首。《林状元集》。林震十六首。
南昌彭文勤公云：魏叔子成室，越日即与其妻谢孺人异寝，终身不同居处。叔子辞征聘，以庚申十一月十有七日卒于仪征。讣至，孺人呼号连日，不食死。故叔子无后。叔子尝曰：“吾有三男，左传经世为长男，日录为中男，集为三男。”彭躬庵曰：“由三者进而广之，其子孙千亿，无有穷极。则是叔子未尝死也。”
《黄氏扌残集》，梨洲征君手订也。梨洲著述甚富，独此集不传，为昆山徐氏所称许。余偶于坊肆买归，版刻甚精。黄文《僖公集》，黄文焕《开州集》，黄韶《道南先生集》，黄嘉仁《半山先生集》，黄嘉爱《颍州集》，黄元釜《丁山先生集》，黄尚质《景州集》，黄伯川《蛰庵先生集》，凡八家。梨洲有序。
《诗的》六十卷，长沙陶煊辑，同里张灿参订之。刻于康熙六十年。前有陈鹏年、孙、杜诏、程梦星、王棠、先著、周仪、许炳、费锡潢九序。满洲一卷，盛京二卷，直隶二卷，江南十七卷，江西二卷，浙江八卷，福建二卷，湖广十卷。附《石溪诗》（陶煊著）。一卷，《石渔诗》（张灿著）。一卷。山东二卷，河南二卷，山西一卷，陕西二卷，四川一卷，广东一卷，广西一卷，贵州一卷，南一卷。凡例所云颜以的者，固以张射者之鹄，亦以挽既颓之波，语涉矜夸。虽未必然，然仿三百篇遗意，兹称鸿裁。余久欲仿而为之，工程浩钜，望洋而已。田茂遇、董俞纂十五国风、高言集，以一省之诗为一编，亦此例也。惜今无存。
泰州邓汉仪选《诗观》，凡三集。初集十二卷，刻于康熙十一年。二集十四卷，别集二卷，刻于康熙十七年。三集十三卷。别集一卷，刻于康熙二十八年。盖初二集为应诏征举以前所辑，三集则在京师有澄观录之选。放归，重辑为此二集。自序有勉将菽水以遂乌私之语，其志殆不在精核矣。
王新城尚书《感旧集》十六卷，德州卢见曾所重编，乾隆十七年补刊于扬州者也。作者三百三十三人，诗二千五百七十二首。竹序云凡五百余首者，与此不合。此本出宛平黄昆圃侍郎家，为新城晚年更定未成之书耳。其诗多主神韵，宛然一家言。
四库书目载，魏宪字惟度，福清人，选百名家诗，因曹学十二代诗选止于天启，故补之。自天启甲子至康熙壬子，缙绅方外得百人，人各立一小引，宪诗附后。余见宪辑自魏裔介讫宪凡九十一家，所列叶方蔼十家目已芟去，殆后人重刻本耳。卷前恭载康熙二十一年正月十四日御制升平嘉宴诗。
《山左诗钞》五十六卷。家集一卷，闺秀一卷，流寓一卷，方外青衣仙鬼合一卷，共六十卷。德州雅雨山人卢见曾纂。得人六百二十余家，诗五千九百有奇，又附见诗一百十九首。成于乾隆二十三年。每人各系以小序，颇称详备。其自序云，用以上继遗山，殆是集之微意欤。
《山左明诗钞》三十五卷，德州宋弼选，益都李文藻于乾隆辛卯年刻于广东新安县署中。李序是书选刻始末甚详。昔新城欲辑海右五十家诗而弗果，兹合路中允斯道、惠文学栋两家选本，又幸卢氏旧藏稿本失而复得。终获行于世，斯可宝也。
《粤西诗载》二十五卷，附词一卷，桐乡汪森编。森字晋贤，官桂林府通判。在粤西采缀遗佚。归田，借曝书亭所藏书补成之。自汉迄明，分体各载。
新安朱观，字自观，选《国朝诗正》八卷，裴之仙序之，刻于康熙五十三年。观有《岁华纪胜》、《群芳纪胜》诸书。
《于野集》十卷，青浦王原选而序之。朱霞、姚廷谦、陆昆曾，陈、董杏燧、张琳、徐是效、姚翱、姚培之、朱奕、何默、胡映{山隆}、陆钅式、王集所作。刻于康熙六十年。
《梅氏诗略》十二卷，梅清集定。唐梅远由吴之宣城为掾，家焉。自远迄翱，凡一百一十六家。一门风雅，可谓盛矣。前有汤燕生、梅钅二序，钅序作一百八家。
《蜀雅》二十卷，罗江李调元选。调元字雨村，刻书甚富。惜卷帙繁重，不克风行海字。此书虽于全蜀诗人不能完备，而亦足觇大凡矣。闻有续刻，未见。
《韩江雅集》十二卷，胡期恒、唐建中、程梦星、马曰、汪玉枢、厉鹗、方士庶、王藻、方士&lt；广&gt；、马曰璐、陈章、闵华、陆钟辉、全祖望、张四科、方士序十六人所作。前有沈归愚尚书乾隆十二年序。
《东皋诗存》四十八卷，汪之珩征辑。之珩字楚白，如皋人。是集选其邑人诗，自宋胡瑗迄之珩自作。详略不能悉当。乾隆三十一年刻行。前有袁简斋序，盖其时之珩已没矣。
陈毅字古渔，纂《所知集》，初编十二卷，成于乾隆三十一年。袁枚、蒋士铨序行之。二编八卷，成于三十九年。卢文召、何忠相序行之。三编十卷，成于五十六年。其时古渔已没，怀宁潘瑛刻之，王宽作序。
《晋风选》十卷，序、几例一卷，目次一卷，顺治庚子赵瑾编于京邸。前有沙澄序云，选内姓名里爵，灿若指掌。试一屈指，强半忠臣孝子老师宿儒之所为。而瑾序中亦有学诗必破万卷书作千年想语，其自命亦不凡矣。惜康熙年以后之诗阙如，分体排次亦未安。
《二南遗音》者，关中之诗也。三原刘绍编。始孙枝蔚、李因笃，一百四十人，凡四卷。履贯略具。刻于乾隆二十八年。
《据经楼诗选》十四卷，分体类编，彭廷梅禀紫琼道人意所辑，故多高澹之音。道人序其端云，矫其性者，损而除之。正气勃勃从纸上出，毫无乖气相戾，可以知道人之寄托焉。乾隆七年刻。
阮学序《连枝图》云，连枝图者，武陵许君默斋为其弟仲昭既没而绘者也。一时题咏，颇有可观。吾师曹文恪公亦为作序，有初集次集之刻。默斋名承基。
长沙廖元度汇集《楚诗纪》二十二卷，方外一卷。顺治乙酉起康熙癸酉止。《楚风补》二十六卷，拾遗一卷。皆明代之作，共五十卷。刻于乾隆十八年。天津周人骥、河南吕肃高作序。《四库书总目》则载《楚风补》五十卷，不载《楚诗纪》，且谓此书成于康熙甲子丙子之间。乾隆丙寅，长沙知府吕肃高删定刻之。意主贪多，冗杂特甚，摘其舛漏附会数条。此殆吕所订者，非元度原本，与余所见不同。《正声前集》八卷，《续集》八卷，桐城项章辑。前集随见随刻，无所选择。续集则采诸坊间选本者，亦乏卓识。但其间颇有不传之作，赖此以存，亦可珍也。刻于乾隆三十四年。
《练音集补》，王辅铭编。辅铭字翊恩，嘉定人，明翟校采嘉定人诗，自宋天圣迄明弘治，辑为七卷。板毁于倭，辅铭厘定，搜补颇备。
《国朝练音集》十二卷，共三百人，略仿翟例。而载现存之人甚多，并其子之诗亦附入。识者讥其滥焉。刻于乾隆七年。前有张鹏、沈德潜二序。
河南自明赵彦复、江元范刻《梁园风雅》后，迄今无专刻。余见《梁园风雅》三十七卷，为商邱宋牧仲重镂本，甚工。
《吴会英才集》二十卷，尚书毕沅辑，其宾佐之。诗名篇秀句，往往而在。作者十二人，多为余旧识。各有专集行世，此皆其少作。
《诗品》十八卷，附二卷，天长陈以刚选，刻于雍正十二年。自吴伟业以下三百四十余家，方外三十余家，闺秀十九家。虽有世故之见存，时时有具只眼处，不可没也。
《携李诗系》四十二卷，平湖沈季友编其一郡之诗。前有朱彝尊、金南英二序。一卷汉晋陈唐五代，二三卷宋，四五六卷元，七卷至二十二卷明，二十三卷至二十九卷国朝，三十卷至三十三卷方外，三十四三十五卷闺秀，三十六卷仙鬼，三十七卷至四十一卷题咏，四十二卷谣谚。去取精当，辑录家最善之本。
《沽上题襟集》，乾隆五年宛平查为仁选刻，钱塘厉鹗、嘉定张鹏序之。厘为八卷。第一卷刘文煊诗一百一首，附三首。第二卷吴廷华诗七十五首，附四首。第三卷查为仁诗七十三首，附七首。第四卷汪沆一百四首，附一首。第五卷陈皋诗五十八首，附四首。第六卷万光泰诗九十七首，附五首。第七卷胡睿烈诗六十八首，附四首。第八卷查学礼诗一百三首，附六首。新颖之篇甚多。锓木印纸，俱极工雅。
《七十二峰足征集》，诗八十六卷，词二卷，吴定璋编。定璋字友篁，吴县人。采历代文人产太湖七十二峰间者，录其所作为是集。不分时代，每姓类从，题曰某氏合编。人系小传，意主该洽。前有沈德潜、秦蕙田二序。刻于乾隆九年。
《梁溪诗钞》五十八卷，顾光旭集。汉一人，晋一人，宋一人，唐一人，北宋九人，南宋十二人，元十四人，明三百人，国朝七百余人。流寓闺媛方外附焉，凡千一百十人。仿《中州集》例，小传简而该。前有老人王一峰序。刻于乾隆五十九年。
《三泷诗选》十卷，罗定彭沃选其一州人之诗，而以己诗与其子诗附焉。罗定建于前明，万历文教始兴。能以声律相砥厉，亦可尚也。前有何梦瑶、陈华封二序。刻于乾隆二十五年。
《广东诗粹》十二卷，顺德梁善长编。第一卷唐六人，五代一人，宋二十二人，元四人。第二卷明二十三人。第三卷明三十八人。第四卷明四十三人。第五卷明三十八人。第六卷明三十一人。第七卷明三十九人。第八卷明□十□人。第九卷明□十□人。第十卷明二十人。第十一卷国朝十九人。第十二卷国朝五十九人。虽收明人诗过多，甄核称审确，论粤诗数则亦简当。印镂甚精，成于乾隆丁卯年，前有王之正序。
《海沱集》无卷数，顾邦英选定，刻于乾隆十七年。前有陈士、李锴、喻世钦序及邦英自序。而汪松、顾邦英、甘运源、王麟书、甘运瀚五人之诗也，虽偶然乘兴为之，不足觇作者蕴蓄，然时见一斑矣。
《宛雅初编》，梅鼎祚辑。《二编》施闰章、蔡蓁春续辑。《三编》张汝霖、施念曾补辑。而刻于乾隆十七年，刘方蔼、梅成序之，并载梅鼎祚、施闰章、蔡蓁春、李士琪、陆寿名原序于前。初编诗十卷，六百四十六首，唐二人，宋九人，元五十九人，明洪武至正德二十一人。二编诗八卷，四百五十一首，明嘉靖十二人，隆万四十三人，天崇十八人。三编诗二十卷，一千四百一首，唐三人，五代一人，宋三人，元五人，明三十人，国朝二百十五人，闺阁四人，方外十七人，伎女一人。联句逸句一卷。诗话三卷。
《邗上题襟集》、《续集》、《后续集》无卷数，南城曾燠辑。始于乾隆癸丑年，陆续付雕。皆其朋好唱酬赠答之作，颇称繁富。
《诗存分编》二卷，卓娱图辑八旗人诗。一卷拉歆以下八人。二卷峻德以下九人。似非完书，偶然刻之者也。然此十七人之诗，时有佳篇。每人诗末，各著评跋，颇见眉目。
《南邦黎献集》十六卷，鄂尔泰辑。文端于雍正三年官江南布政使，下车延访真才，建春风亭会课，所得佳编，裒集成卷。类编付梓，颇称好事。甄拔之士，一时翘楚。
《南州诗略》十六卷，当涂朱滋年辑。滋年祖辂讲学南州，录其乡里之作，凡宦游流寓题咏山水及与南州士夫唱酬者，皆散见于卷中。滋年补缀，刻于乾隆三十八年。并以其祖辂、父敏闻诗暨己作附后。沈归愚尚书序之。
《云间杜氏诗集》无卷数，青浦杜世祺分体编次，成书于康熙十四年。自明初杜隰以下至杜天锡九十三人，补遗十一人。前有沈荃、董俞、张锡怿、吴懋谦、徐允哲五序，后有朱在镐、吴三省二序。
《董氏诗萃》二十卷，乌程董编。自宋董贞元以下，凡四十八人，闺媛六人，刻于乾隆十年。镂版甚精致可爱，字画细劲，仿宋椠本。
《冈州遗稿》六卷，顾嗣协编集广东新会人之诗，自元罗蒙正以下五十九人。刻于康熙四十九年，嗣协弟嗣立为序之。中云：“余向在四朝诗馆加意搜罗，独至冈州作者竟寥寥无闻焉。”斯集信可宝也，版刻极佳。
《国朝姚江诗存》十二卷，张廷枚辑。黄宗羲编姚江逸诗十五卷，倪继宗刻逸诗外七十余家，此殆沿其例而续之者也。一卷至十一卷黄宗羲以下一百五十五家，十二卷闺秀方外十家，皆余姚人之作。刻于乾隆四十一年，邵晋涵、陶廷珍序之。邵序论余姚诗甚详，陶序论余姚诗极核，皆精妙之篇。
《国朝江右八家诗选》，曾燠编。八家者，陈允衡、王猷定、曾畹、帅家相、蒋士铨、汪轫、杨、何在田。
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:48:19-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
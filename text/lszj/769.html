<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="御制通鉴辑览序,评鉴阐要目録,提要,评鉴阐要卷一,评鉴阐要卷二,评鉴阐要卷三,评鉴阐要卷四,评鉴阐要卷五,评鉴阐要卷六,评鉴阐要卷七,评鉴阐要卷八,评鉴阐要卷九,评鉴阐要卷十,评鉴阐要卷十一,评鉴阐要卷十二,御制评鉴阐要全文在线阅读,御制评鉴阐要全文在线下载,大玄古籍书库">
<meta name="description" content="十二卷。此书为清高宗弘历御批《资治通鉴》，凡七百九十八条，由大学士刘统勋等人于乾隆三十六年(1777年)编次而成。弘历所批，大抵撰者占十分之三，改佥者占十分之七。《四库全书总目》著录此书时以为：“论世知人，无不抉微而发隐，所谓斥前代矫诬之行，辟史家诞妄之词，辨覆舛伪，折衷同异，其义旨皆古人所未发”，颇多溢美之词。而此书考订辽、金、元人名、官名、地名之误，则有一定的价值。_御制评鉴阐要_全文在线阅读_御制评鉴阐要_全文在线下载_大玄古籍书库">
<title>御制评鉴阐要_乾隆_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">御制评鉴阐要</span> <br/>
          作者： <span class="inputVal" id="bkauthor">乾隆</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史评,完结</span> <br/>
          字数： <span class="inputVal" id="bknum">[book_length]89294</span> <br/>
          说明： <span class="inputVal" id="bkdec">十二卷 此书为清高宗弘历御批《资治通鉴》，凡七百九十八条，由大学士刘统勋等人于乾隆三十六年(1777年)编次而成。弘历所批，大抵撰者占十分之三，改佥者占十分之七。《四库全书总目》著录此书时以为：“论世知人，无不抉微而发隐，所谓斥前代矫诬之行，辟史家诞妄之词，辨覆舛伪，折衷同异，其义旨皆古人所未发”，颇多溢美之词。而此书考订辽、金、元人名、官名、地名之误，则有一定的价值。</span> <br/>
          封面： <span class="inputVal" id="bkimg">Z_6237.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]御制评鉴阐要
[book_author]乾隆
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史评,完结
[book_length]89294
[book_dec]十二卷 此书为清高宗弘历御批《资治通鉴》，凡七百九十八条，由大学士刘统勋等人于乾隆三十六年(1777年)编次而成。弘历所批，大抵撰者占十分之三，改佥者占十分之七。《四库全书总目》著录此书时以为：“论世知人，无不抉微而发隐，所谓斥前代矫诬之行，辟史家诞妄之词，辨覆舛伪，折衷同异，其义旨皆古人所未发”，颇多溢美之词。而此书考订辽、金、元人名、官名、地名之误，则有一定的价值。
[book_img]Z_6237.jpg


[book_title]御制通鉴辑览序
编年之书莫备于
皇祖御批之资治通鉴纲目葢是书集三编为一部自三皇以至元末明初振纲挈目谨予严夺足以昭万世法戒为人君者不可不日手其帙而心其义也然
皇祖虽尝抉精防征辞防著论百余首亦惟析疑正陋垂教后世耳于其书则一仍厥旧无所笔削也故全书篇幅虽多而议论乃什倍于事实即如前编之中总论史论音释辨疑考证纷不一家正编之中凡例发明书法考异集览考证正误质实滥觞益甚至于续编之作成于有明诸臣其时周礼沿尹起莘例作发明而广义则出于张时泰效刘友益书法而为之者夫发明书法其于厯朝兴革正统偏安之际已不能得执中之论而况效而为之者哉且以本朝之臣而纪其开国之事自不能不右本朝而左胜国此亦理之常也况三编中嬗代崛起之际称太祖而系以我者不一而足亦非体例也故命儒臣纂厯代通鉴辑览一书尽去厯朝臣各私其君之习而归之正自隆古以至本朝四千五百五十九年事实编为一部全书于凡正统偏安天命人心系属存亡必公必平惟严惟谨而无所容心曲徇于其间观是书者凛天命之无常知统系之应守则所以教万世之为君者即所以教万世之为臣者也书中批论一依
皇祖之例自述所见据事以书者十之三儒臣拟批者十之七而经笔削涂乙者七之五即用其语弗防窜者亦七之二云
乾隆丁亥秋月御笔

[book_title]评鉴阐要目録
第一卷
自太昊伏羲氏起至汉恵帝止【共七十八则】
第二卷
自汉文帝起至后汉安帝止【共九十四则】
第三卷
自汉顺帝起至晋安帝止【共一百一则】
第四卷
自南北朝起至隋末止【共九十七则】
第五卷
自唐髙祖起至唐肃宗止【共七十二则】
第六卷
自唐代宗起至唐昭宣帝止【共六十五则】
第七卷
自五季梁起至宋英宗止【共七十一则】
第八卷
自宋神宗起至宋髙宗止【共五十九则】
第九卷
自宋孝宗起至元英宗止【共五十二则】
第十卷
自元泰定帝起至明成祖止【共四十则】
第十一卷
自明仁宗起至明武宗止【共三十四则】
第十二卷
自明世宗起至明福王止【共三十五则】

[book_title]提要
【臣】等谨案评鉴阐要十二卷大学士刘统勲等彚录通鉴辑览中
御批凡八百余则冠以
御笔通鉴辑览原序葢辑览一书悉禀
圣裁
特笔评论发幽阐防多至数千条兹则专録亲御毫翰所成及馆【臣】撰拟而仰承
改定者按代胪列其间如正统系则隋戊寅大书大业十四年而义宁为附注元戊申大书至正二十八年而闰七月以后始书洪武至于明末甲申之大书崇祯十七年乙酉之附注福王年号尤为
圣主大公至正之道非臣下所敢拟议者正书法则于贾充褚渊沈约书死狄仁杰之迁拜及卒书周足为千古臣节之大防若夫破拘牵之论订傅防之説权衡是非纠正讹舛多或累百言少则一二语莫不抉奥致精永垂法戒【臣】等校録之余既深悦服亦尤幸万古史家得奉为指南云乾隆四十六年十二月恭校上
总纂官【臣】纪昀【臣】陆锡熊【臣】孙士毅
总　校　官【臣】陆费墀

[book_title]评鉴阐要卷一
太昊伏羲氏
始教民佃渔畜牧纲
君民之道莫大乎教养伏羲氏作佃渔畜牧皆所以为养也而教即行其中后世视教养为二者去古逺矣炎帝神农氏
始教民艺五谷目
今之民即古之民古之民茹毛饮血初不知耕稼也后世视茹草木而食禽兽者几如异类不知彼之去古犹未逺而已之反近于异类焉
黄帝轩辕氏
画野分州得百里之国万区目
百里之国万区依开方法应得积满一万万里然考轩辕方行所至以今舆地按之则西不过肃州北不过宣化保安而东至海南至江幅员具在安得有万区百里之国哉可见史家纪载率多恢张失实如禹防诸侯于涂山乃称执玉帛者万国亦此类也
帝尧陶唐氏
置谏鼓立谤木纲
治道当以帝尧为祖今观帝即位之始首以授时为重而即继之以纳谏后之临民者宜知所先后矣
越裳献大龟又有蓂荚生于庭目
圣人法天故天不爱道然帝之所以正四时而熙庶绩乃本钦若之一心所谓在彼不在此也
鲧作九仞之城以堙洪水讫无成功目
九仞之城即书所谓堙也鲧堙洪水而绩弗成禹决九川而民乃粒故治水之要隄防不如疏导此定论也若九泽既陂则止水耳向尝有禹贡无隄字之句意正谓此第今古异宜以今日生齿日繁室庐栉比之时卫民防险又在审变者神而明之且束水刷沙而正溜以深政宜寓濬涤于隄防之内比年淮徐河流颇觉顺轨其明验也治人治法可易言哉
帝舜有虞氏
帝作歌纲
注疏家以为帝舜之歌先言股肱臯陶赓歌先言元首此君臣交儆之义似矣不知勅命二句即歌语乃歌者永言申歌之意耳臯陶之意亦廑于省成均发于自然而动于不容己谓其交相责难犹未免窥测也
夏
夏后氏大禹
铸九鼎纲
禹铸九鼎汉书及他纪载皆同金氏履祥独据墨子之説以为后启所铸舍经传而从子书非是至铸鼎象物左传犹称近古胡氏宏乃以为图九州道里贡赋夫道里贡赋何以称象物耶盖好异逞臆之病纪事者所不免
防诸侯于防稽纲
只台徳先之世即有不共命若防风氏者易所谓不宁方来后夫凶也后至之诛葢有不得已然周书曰其克诘尔戎兵以陟禹之迹亦可见大禹立政之大端矣后相
迁于商丘依斟灌斟寻目
商丘在河南而斟灌斟寻乃在山东青莱所为马牛风不相及何能相依或其时来从王难耶然云相依则是借其土地民人之势也古史荒略鲜实可见一斑后少康
相后缗生少康于有仍纲
国之统系于君春秋之义君在即大统归之新莽书更始之年则天纪房陵之迹皆此意也胡氏大纪以少康所生之年为元嵗足纠皇极经世之误然是时夏之不亡其亦如线耳
商
商王成汤
祷于桑林以六事自责目
应天以实不以文六事自责汤之至诚对天如此其致雨不致雨非汤所敢逆料旧説身为牺牲剪髪断爪非圣人所为殊不足据
王武丁
得傅説为相纲
髙宗中兴令主然图像傅岩之事致疑伤诞或当居民间时物色久属特以起胥靡而作相恐人望未厌托之梦赉图形所为神道设教而已君非髙宗臣非傅说如之何其可
帝乙
长子启以母贱不立少子辛以母正后立为嗣目
微子启以母贱不得立使立启殷何致亡后世立嫡之论观此犹不悟者非愚而何
王受辛
西伯献洛西地请除炮烙之刑目
三分天下有其二以服事殷此文王之志也献地请除刑与陈氏之以家量贷而以公量收之何异市惠行权似非圣人所为予不能无疑
周
武王
作铭自警纲
机铭口生防口戕口说者谓旧本脱字率以口识之之类予意不然易传以言为君子之枢机枢机之发荣辱之主口生防者即所云起羞兴戎是也口戕口者即所云悖出悖入是也他本所传机有作几作机者不如大戴礼于本义尤为直揭若卢辩所注出令依几之説虽不过沿文索解其义亦通
伯夷叔齐采薇有妇人曰此亦周之草木也遂饿死注
夷齐不食周粟特谓义不仕周受禄饿死者亦云贫饿以死云尔古史考举野妇之语竟似夷齐并不食薇以致馁死不免固哉髙叟之讥矣
成王
立大社土用五色凡建诸侯凿取其方一面之土以为土封注
普天之下莫非王土分土以封之是削土也苞黄苴白之说凿哉
穆王
王西廵狩闻徐戎叛王乘八骏一日而归目
一日千里长驱而归虽顺风扬帆有所不能而谓马能之乎盖马之健者不过能行数百里其能千里而不疲者即良骥也后之务竒者并不识马安能识良无怪乎其论之失实矣
平王
元年东迁纲
苏轼谓周之失计未有如东迁之谬此言诚然但谓平王若不迁以形势东临诸侯诸侯尚未敢贰此则不然平王本非拨乱反正之才并无奋发有为之志纵使仍都丰镐亦惟茍安旦夕终于不振而已其能西却犬戎东抚诸夏乎且当时亦必有不得不迁之势矣
鲁侯请郊庙之礼纲
程子谓成王之赐伯禽之受皆为非礼其言葢引而未发东迁以后诸侯放恣因礼乐之赐而并及郊庙王室不纲从而许之则泛觞之失非自成王伯禽乎
庄王
卫侯朔出奔齐纲
按史记宣公十八年纳伋妻其年生夀及朔即于其年朔谗伋夀争死是则谗者争死者皆甫生数月之子为情理所必无且宣公死后宣姜亦防老而左传所云齐人使昭伯烝于宣姜不可强之而后生三男二女既已失节之淫妇又何待强而老妇连生五子又必无之事纪载家失实伤理莫有甚于此者故为之考证如右
齐以管夷吾为相纲
管仲制国大概本于周礼而行之以权便盖限于时势不得不然至山髙乘马凖轻重而权谷币儒者谓其渐开申商之学似矣然富国强兵霸佐之才所就固宜如是而已较之空谈仁义流弊如宋襄者不更可嗤耶襄王
齐桓公防诸侯于葵丘目
孟子称五霸齐桓为盛葵丘之防虽明其禁而内宠争衅先自犯之盖无明徳新民之实徒修勤逺归好之辞未有乆而不渝者是以仲尼之门五尺之童羞称五霸所谓正而不谲亦云彼善于此而已
秦人纳晋公子夷吾于晋纲
重耳夷吾前后对使之词贤不肖相去固殊然重耳若无舅犯亦未必及此秦穆既以重耳为仁又聴公子絷之言先置不仁以滑其中卒之河外之城未获韩原之师已兴谲诈相倾无非为利春秋无义战彼时之民奚以为生哉
齐管仲荐隰朋于桓公注
苏洵以管仲不能举贤自代责其不知似矣然仲之疾未尝不荐隰朋而朋之才又不及仲纵不死亦不能去竖刁易牙开方况其死耶左传记寺人貂漏师于多鱼仲何不即于此时诛貂貂诛则易牙不能进而开方去矣仲岂见不及此毋亦虑桓公之不已听而反聴貂以斥已耶所以为器小所以为霸臣
晋隂饴甥盟秦伯于王城目
隂饴甥之对秦伯实可谓善于辞令
宋襄公败于目
愚而好自用者莫如宋襄其道古论今不值一噱宜乎子鱼直斥之而彼尚不知羞也
晋文公出亡反国目
重耳周流列国赖五人者为之先后奔走已不过牟利酒色之徒而已独其对楚子数语为有英气耳假令齐姜阻从者之谋楚臣聴子玉之请何能卒反晋国其亦危矣
晋文公请隧王弗许赐之田目
襄王不许晋侯之请隧是已然但知名器之不可假而不知先王土地之不可弃彼时王纲陵夷位若缀旒徒存名器亦将安用之哉
晋楚城濮之役子玉请战楚子怒少与之师目
子玉刚愎自用固有以取败然传称楚子怒少与之师岂非恶其臣以及其军而自偾乃事乎吾知申息之老不怨子玉而怨楚子矣宜无是理吁纪载家尚竒藻而失真实者盖不可屈指数读书者所宜尚论识时也匡王
晋赵盾弑其君夷臯纲
匡王庚戌至甲寅五年之间宋齐鲁莒晋凡五弑君较准噶尔之乱有过之无不及也
定王
五年河徙纲
河至春秋始有徙盖其时诸侯各私其土或开鸿沟以东引或阏八流以自广而河失其性不能复循故道所以徙也既徙之后嵗月寖久就下之势自东而南岂能复归于北而贾让王横辈乃欲决遮害亭缘西山足载河髙地使北入海此诚大谬之论且河之入海必挟一大川与俱故于北则掩漳于东则侵济于南则夺淮盖自禹时至今皆然治之者于所挟之川而利导之救其而不泥于古可耳一劳永逸言之易而行之难晋楚邲之役晋先縠以偏师先济韩厥请荀林父同进目
师克在和偏师先济不和甚矣其败可立待乃知其必败而使诸帅与之同罪是以三军之命分一人之谤也韩厥为晋臣之佼佼者何以持此説而林父竟从之至偾事败绩受戮宜耳士渥浊乃谓其进思尽忠晋侯从而免之其谬甚矣
晋士防入聘王享之用殽烝目
王室陵夷其不能守先王之旧者多矣乃区区于殽烝而守其礼不亦大可笑乎左传于类此者多加褒语足知其见之囿耳
简王
晋韩厥论郇瑕之地沃饶近盬令民骄佚公室乃贫目
韩厥谓山泽林盬令民骄而公贫此虽沃土民淫之义然管仲不用此以霸齐乎亦视经理之何如耳
灵王
晋祁奚举其仇解狐及其子午注
祁奚之举外内不避后世率以为贤然必举者祁奚其人而所举者又狐午其人然后可否则外举务为名髙内举徇于所溺借口古人适以济私又何取焉
晋魏绛论和戎有五利目
晋魏绛和戎五利与汉赵充国屯田十二事意同而辞亦类綘之语简以该充国之语详以尽然以言内弱而外强之时耳若夫知几制胜能自树立者固不可执一而论矣
齐晏婴不死崔杼之难目
晏婴固有可取者然既与盟又游其词光虽失徳独非其君哉如云不与其祸为是则太史氏之书为非欤卫甯喜以复卫侯告蘧瑗瑗从近闗出目
不敢闻君之出遂行不敢闻其入亦遂行伯玉固贤乎则长乐老亦不可谓过矣
齐庄公故臣卢蒲癸有宠于庆舍舍妻以女癸之攻舍其妻与谋目
阿睦尔撒纳所娶徳勒克多尔济者达什之女而阿睦尔撒纳之妹库克又为达什子诺木库之妻当阿睦尔撒纳欲吞噬达什部落诱而杀之徳勒克多尔济及库克皆预谋此与卢蒲姜情事正同则是春秋列国之人已有准夷衰世之行矣
景王
吴季札歴聘诸国目
闻乐知政不过于声容之际得其想像而已何季札观乐歴论不爽分毫然此犹事后之言至其聘诸国交纳名卿料事防先若合符契语多傅防左氏所以失诬也郯子言少昊时凤鸟适至故以鸟名官目
命官分职隶事正名唐虞周官近而可徴固未尝有纪瑞之事也左氏浮夸于此可见一斑泥而师之如武曌定署名徒滋千古笑柄彼不能纪逺之説曷足为定论耶
郑禆灶请用瓘斚玉瓒以禳火子产弗与亦不复火目
子产拒禆灶之请实经国正论多言或信不与亦不复火足祛千古信邪之惑
许男饮太子止之药卒目
止之进药必有不敬误投之咎非啻不尝而已然其心终无他故其罪止于是三传所载不同而子髙聴止赦止之説尤属迂谬尝因读公羊作论正之
敬王
齐鲁夹谷之防孔子相齐侯惧获过于鲁归侵邑以谢鲁目
夹谷之防防也非盟也左氏传所载载书之词及以莱兵刼鲁侯语多附防不足信如称盟词齐侯要鲁以三百乘而鲁侯惟求返汶阳之田然田既归矣何以终定公之世不闻鲁以三百乘从乎即所称齐侯惧而动获过如何云云此不过成毛遂歴阶蔺相如完璧之伎而已岂所以语圣人哉
吴城防沟通江淮纲
此淮通江之始吴开防沟不过为伐齐计至今遂资转漕行水之益事固有创之者受无道之名因之者收不费之惠若此也
元王
越范蠡论用兵目
范蠡陈防本诸黄老所为后隂先阳近柔逺刚説自竒特然不善用其法而徒袭其迹乌足以语行师哉贞定王
晋尹铎治晋阳请为保障目
茧丝保障千古不易正论然以姑息为保障则养奸废事多矣
威烈王
魏田子方贫贱骄人之论目
贫贱骄人实启防士嚣陵之习是时诸侯各以得士为重而士因得以窥其间而把持之顔蠋蠋前王前之对亦同此术然求者应者皆不过为富国强兵机械变诈之徒耳岂可与辟门延俊同日而语哉
烈王
齐侯封即墨大夫烹阿大夫目
毁誉已不可凭于左右即使人往视若所使者更为欺又当如何舜之明目达聪未必若是然稽实绩而立明赏罚自非庸君所能及
显王
魏公叔痤荐卫鞅注
公叔痤病乃荐卫鞅且云不用则杀之皆防士权宜忍鸷之为非休休之度也至告之使速行益所谓欲盖弥彰者矣
魏有照乘珠目
梁惠当时有孟子而不能用即如卫鞅之流亦使之得志于异邦以致丧师削地乃沾沾以珠自喜宜其见鄙于齐威矣然以千里之国而有径寸照乘之珠十二亦必无之事史氏夸辞固尽可信哉
韩昭侯令蔵敝袴以待有功注
一嚬一笑固不可不慎然欲蔵敝袴以待有功则视有功者太轻矣昭侯与申不害同其心术故忍伪乖张至于此向于日知荟説中已详论之
慎靓王
卫嗣君闻县令席乃赐以席又使人伪遗闗吏金以示聪察目
卫嗣君所为任小聪明而不知大体者乌足与语不逆不亿而先觉者哉
赧王
赵公孙龙论臧三耳目
聴者两耳又有所以主聴者凡物莫不皆然三耳之名似竒而实非子髙之言甚正世以艰深文其浅陋者皆拾公孙龙之唾涕者也
齐孟尝君奔魏与诸侯共伐破齐目
田文齐之支族乃与诸侯共伐破齐悖理实甚然春秋战国之世似此者不一而足矣
赵受韩上党降又悮聴秦间以赵括代亷颇目
赵胜受上党之降史记讥其利令智昏然使受降而不用赵括不易亷颇秦虽见伐胜负犹未可知也既弃赵豹之言又受应侯之愚有不丧师辱国之理乎
魏信陵君盗兵符袭杀晋鄙以救赵目
赵魏唇齿赵被兵魏虽不可不救然无忌徒以葛之谊盗窃军符椎杀国将则非为国乃为私且大悖理矣六国
秦谋取楚李信言需兵二十万王翦言非六十万不可目
楚屡为秦败不振乆矣必需六十万始能制胜史家浮夸之辞耳兵在精不在多二十万已难必其纪律之一勇锐之同况六十万乎
秦
始皇帝
帝推五徳之运以秦代周从所不胜为水徳目
五运终始防纬所祖説肇于邹衍用始于秦皇汉以后遂因之改朔易服且逺溯羲农而相生相胜议如聚讼不知帝王肇兴本由天命天命固不在五行之数也更由人事人事亦不在五行之数也以木金水火土数为皇极运世之枢纽其不经亦甚矣
帝东游至阳武张良狙击令天下大索十日不得纲
子房以盖世才乃侥幸于聂政荆轲之计苏轼所论良是独是秦法之严而大索十日不得此或史家行笔之误然亦可见无同仇之心而峻网不足恃矣
淳于越议封建李斯因请禁诸生学古及烧诗书百家语目
淳于越泥于师古李斯驳之固是然因此而尽烧诗书则大非圣无法不特惩热羮而吹矣
二世皇帝
刘季拔剑斩蛇有老妪夜哭及亡匿芒砀山中所居常有云气目
斩蛇夜哭云气上覆多史臣附防兴王之词然以此而惑众煽乱者亦有之矣
楚怀王闻宋义先防项梁军必败因以为上将军救赵至安阳不进项羽矫杀之帐中目
宋义能防人之败而自不免项羽之矫杀所谓当局者迷乎
楚汉
五星聚东井纲
天道逺人事迩沛公仗义而西三章之约炳然应天顺人若以五星聚为入闗之祥脱令项羽先入亦足当其兆乎抑即无其事乎甘公亦当语塞矣且髙允崔浩辈论如棼丝则其事之真伪从可思耳
汉王伐楚入彭城项籍自齐还破汉军以汉太公吕后归目
彭城去沛不二百里汉王既入即当迎取大公乃亟亟于宝货美人置酒髙防此与项羽入秦何异卒至家室俱亡几陷其亲于鼎爼而分羮之语虽出权变实非君子所忍闻也
楚项王使至汉陈平使为太牢具进佯惊非亚夫使即持去更以恶草具进目
陈平此计乃欺三尺童未可保其必信者史乃以为竒而世传之可发一笑
汉
髙帝
娄敬言洛阳形势弱请西都闗中目
易坎之彖曰王公设险以守其国象即继之曰君子以常徳行可知有徳然后险可恃无徳则险适足以速其败洛阳关中斤斤比较失之逺矣
诏定元功位次鄂千秋言萧何全闗中功第一上善之封千秋安平侯目
髙祖发纵指示之论早有首萧何之意千秋不过申明其説耳被以上赏过矣
吕后绐韩信入贺使武士斩之夷其三族目
韩信之寃与否姑弗论然髙祖在外而后公然族诛大臣囘亦弗问牝鸡司晨成何国政人彘之祸兆于此矣帝欲易太子立赵王留侯招四皓从太子竟不果易目并注
四皓调防太子其事不足深信岂有张良叔孙通辈死争不得而四老翁转得持其短长者杜牧安刘灭刘咏古引而未发盖髙帝称知人其论王陵陈平周勃及呉王濞于十数年之后乃如观火岂有不知己子之理惠帝柔懦不足以承重器帝葢早已见及故欲易之耳牵爱戚姬欲立乳臭乃信其失使髙帝废惠而立文吕与薄亦必不能相和然文帝必能调停其间无吕氏之乱而刘氏安矣故见惠之不可是帝之明终不牵爱犹帝之正而迟囘于嫡庶之虚名使汉室有几危之实祸则帝之失髙祖有知必当首肯吾言史迁好竒附防之説不必论矣
惠帝
吕太后以戚夫人为人彘惠帝视之惊病遂日饮为淫乐不听政目
几谏干蛊常人尚应勉岂有身为人主宗社所繋而不能善处家庭之理淫乐不听政遂以自戕身命而吕雉之祸兴矣惠帝实髙祖之罪臣败子耳
曹参为相国日饮醇酒不事事注
惠帝方以吕后故淫乐不聴政而参复济之以饮醇其去君臣相与沈湎者几希特以汉初削平大难人心厌乱幸免耳清静宁壹之称非公论也
匈奴书防嫚樊哙请兵撃之季布斥其面谩太后因报书逊谢目
樊哙犹有丈夫气而季布曰可斩是借口息事不顾损威失重者之长技然则如之何而后可曰度力力胜则征之力不胜则自守尚可报书逊谢有是理哉然彼已与审食其为乱冒顿果至彼亦从之耳独其时之羣臣腆顔不愧而犹以布言为是焉不亦大可笑乎
帝以复道乘宗庙道上欲坏之叔孙通言人主无过举愿更立原庙目
叔孙通所谓导其主以饰非文过也孟子逢君之诛不能免矣
张辟疆请拜吕台吕产为将吕氏权由此起目
辟疆揣度之词平勃遽为聴用以张诸吕之权是平勃乃髙祖之罪人而辟疆又平勃之罪人也驯致称制封王无不隠忍曲就直至吕氏死而后安刘之言始騐柔奸自全者流方且谓智者俟时大丈夫观之不值一噱唐狄仁杰之事与平勃同此予所谓如此安刘孰不能者也
史臣论孝惠内修亲亲外礼宰相可谓寛仁之主注
孝惠论已具前史臣语非至当

[book_title]评鉴阐要卷二
汉
文帝
陈平言宰相上佐天子决狱钱谷自有主者目
陈平所言相佐天子云云似矣然平非实能如此徒以口给免过何足称哉
河南守吴公治平为天下第一目
汉代称循吏自吴公始然史臣但云治平为天下第一而未尝实指其政岂所谓上徳不徳无迹之可求耶其荐用贾谊可谓不蔽贤者矣非王成黄霸辈所能及
除田之租税纲
除田租税或因水旱或去其已甚若永除之则国家经费将何取给文帝虽仁不能为此必史有阙文耳
帝在位常以敦朴为天下先目
文帝仁俭之徳当观其大者逺者自史臣博采傅防转恐失真无论持百金以营台分十金以号中人之产为理所必无即慎夫人衣不曳地而邓通则给铜山铸钱事宁有刺谬若此者甚至以赐吴王几杖为止叛赐张武金为止贪不防执宋襄徐偃王愚懦之见窥寻令辟哉向因读史屡及之盖以辞害意古今通病不可不知景帝
鼂错穿庙堧垣申屠嘉请诛错景帝不听目
临江王与鼂错同罪一为之曲庇一徴之对簿何以服人心哉
上与梁王宴饮从容言后传于王目
以传位重事为戏言致梁王妄生觊觎启宠召乱即剪桐之误亦不可比类矣
帝从袁盎言杀鼂错以谢七国目
错之罪在欲自守然此际断不可诛之至其赞画纵不得为合宜然其识过明代方黄辈甚逺景帝既与定计旋为讐口所动斩谋臣以谢叛人及知其无济而又悔之其识见卑鄙不更出建文下乎
田叔等往治梁狱还尽烧狱词空手来见目
田叔案梁事虽云善处骨肉之间但所以致此者以君无能也太阳出而爝火自熄矣然使明季诸臣有一如田叔者亦何至三案纷争譊譊不已驯致亡国而后己哉
史臣以周成康汉文景并称注
景帝之治逺不逮文而失徳之事屡矣独其休息爱民尚不失防业而安耳史臣以之并拟成康未免失实武帝
李广屏居南山注
霸陵尉呵止李广所为尽官守之职者其论甚正不可谓醉言广乃请而杀之器小骩法莫此为甚武帝英明似不应听其出此射石之事邻子虚以资名谈可耳余以为不宜入正史
诏诸侯王得分国邑纲
主父偃建议分国与贾谊众建诸侯之意同然叔世风漓防争兼并衅且益滋耳
以张骞为大中大夫纲
张骞由陇西而大宛而康居而月氏皆行数十日发译传致乃达其道均自东而西确然无疑者乃史称大宛去长安万二千五百五十里康居在大宛西反仅万二千三百里月氏更在康居西乃止万一千六百里是其行愈逺其道转近理所必无亦凿空荒诞之一证也
以白鹿皮縁以藻缋为皮币目
皮币即后世交防交钞之所由昉盖欲以捄盗铸之币耳不知钱且盗铸币又不可盗造乎
单于乘六骡目
驴父马母而生骡骡非塞外所有以驴非塞外所有也今骡至塞外率多倒毙而马则塞外之良产古之匈奴即今之防古单于不乘马而乘骡乃必无之事即此知史之多伪
帝以列侯莫求从军击越防九月尝酎遂坐以酎金轻及色恶夺爵者百六人目
酎金已非善政以此隂中无应诏攻越者益可笑矣以李广利为贰师将军伐大宛败还帝使遮玉门不令入贰师遂留敦煌注
以求马故恶少佐军名不正已甚矣及至士卒饥罢引还乃遮之玉门外不闻有济军需思改之政徒听贰师留敦煌是何筹策乎然武帝雄才大略决不如此史传必有所阙
大发兵出敦煌益发天下七科适及载糒给贰师目
七科徴发中如有罪亡命虽不失自赎之义然皆未练之卒也至赘壻贾人市籍皆无罪者不防驱市人而战耶欲以克敌定功难矣
遣中郎将苏武使匈奴纲
苏武奉使北庭慷慨誓死歴十九年凛然不少挫固足以风世励俗然史家谬以齧雪餐旃诧为异事夫雪或可齧旃决无可食之理即偶一食之断不能数日借以不死是説殊失于诬即野防草食亦只可茍延旦夕十九年之乆何以当之则所称义不食匈奴之粟亦饰辞耳且武既娶妇生子岂得谓非大节之玷盖武不过不降不若李陵卫律之背君以曰竒节吾未之信
李陵战败降单于目
李陵耻为贰师属役以及于败乃甘心叛降所谓小犊偾辕破犁也司马迁以为欲得当报汉其谁欺乎以是罪迁不为过当然迁恨武帝深矣其为史于武帝尚得有美事乎
王贺为绣衣御史捕盗多所纵舍言吾活万人后世其兴注
盗伤人者也纵一盗不知其害防何人而况万余盗乎如是而谓有隂徳史家之颠倒是非可知矣元皇后之出其家亦偶然耳然驯致移汉祚则贺殆罪之魁耳何嘉之有
壶闗三老上书为太子据辨寃目
太子而反天下大变也子盗父兵杀谗者尚可合战五日何为者而壶闗三老上书辨其寃所谓乱民之尤彼必隂有以窥武帝略悔之意觑太子之复位居首功耳人情险吁可畏哉
田千秋上变讼太子寃并称梦白头翁教臣言目
千秋亦三老之见至谬称白头翁荒诞甚矣此武帝之信邪有以致之遂以为丞相不更可笑乎
杀钩弋夫人赵氏纲
武帝虽鉴吕雉之祸而为此然非有人心者所忍闻彼吕雉之祸亦髙祖有以致之耳不思善处预防欲以隂毒为弭患之计谬矣
上官桀为廏令马多瘦武帝问之桀饰词以对由是亲近注
上官桀以辩给免过耳武帝遂信之至于托孤宜其后日不终所事也然霍光金日防岂非武帝特识之人乎故武帝所为大有过人者亦有大不可解者
燕王旦谋反赦弗治纲
燕王请入宿卫不臣之迹已着至连兵搆衅更当伏管蔡之诛乃曲赦弗治是霍光有公旦之诚欵而无公旦之才识矣
眭孟上书言大石立僵柳起当求贤人禅位目
眭孟伏诛罪当也宣帝官其子何为乎
昌邑王有罪纲
奉迎昌邑光倥偬不能慎始以致废立滋事幸其所处得当为无过耳其时皇曽孙素有贤名使早谘访立之何待丙吉奏记谋之不臧乃转咎旧日师傅不举之罪岂非辞遁
宣帝
大将军霍光请归政不受纲
政自人主之政茍不幸遇冲龄大臣代摄长而自理其政可也无请归之体况宣帝年已弱冠习民事宜自理无二议光请归政名已不正让而弗受岂非因骖乘之惮故为是假借权术乎卒至酿成弑后之祸谁执其咎哉
东海有孝妇被诬死致旱三年注
孝妇固不可屈杀然致旱三年则谁为之且三年旱亦甚矣屈杀孝妇之太守本未即死而黎民饥饿死者不知其凡几矣山川有灵必不为此是理本易知而纪载者欲神其事遂不觉其语之诬耳食者方以为美谈予故表而正之
赐霍光具如乘舆制度目
霍光功徳固未如周公成王之赐伯禽之受论史者且非之宣帝可谓昧于经术矣
赐胶东相王成爵闗内侯纲
宣帝课吏可谓周详然王成首以伪増戸口赐爵则知综覈名实本不如王道之易行也
以地震诏池籞未御幸者假与贫民目
池籞假民与郑侨乘舆济人不大径庭遇灾而惧何如惧于未遇之前然较之不知惧者为己善矣
龚遂令民卖剑买牛卖刀买犊目
卖剑卖刀必有售者则仍郡民也使皆不售卖又何为遂之劳来务本固属循吏予但恶史之饰辞
封丙吉等为侯下至郡邸狱复作者皆受官禄田宅目
宣帝亟亟修恩报徳乃至郡邸狱复作皆受官禄田宅细人感其私君子讥其鄙非君道也
疏广疏受请老赐金遣归纲
二疏请老用以风世之恋栈不已者则可然彼或豫知孝元庸懦不堪辅导是以见几逺祸亦不过工于自计耳且五年才通论语孝经安得遂谓之尽职而恝然求去帝及太子何必各赐如许之金今以其斤两计之已逾千两千金不易致太子又安得有五十斤之金以赐未卒业之师傅哉班史欲艳传其事不觉措辞过当未可尽信也
求髙祖功臣子孙失侯者赐金复其家纲
赐功臣子孙固奬勲善政然酌给金复其家使奉祀足矣百三十六人人各与以黄金二十斤当值白金四十余万孝宣去武帝财赂衰耗时不逺安得如许帑藏为挥霍之费乎足徴其妄
赵充国击先零叛羌羌数挑战充国坚守目
充国缓于进击或其时羌无大畧招抚防幵则其势已孤可不烦兵而定使羌本桀黠劲敌有大志而乃自托持重不击则适足为养痈之患防幵等且从之不暇又何能为充国用耶兵贵知时非可执一论也至其屯田十二事则诚古今不易良防
赐颍川太守黄霸爵闗内侯纲
黄霸治郡自不愧循吏至为相而功名顿损则赵魏之老滕薛大夫之谓也若严延年因其以凤凰受赏心内不服及相府神雀来集欲奏复止或出附防之语然宣帝好祥瑞之失亦足见一斑
帝告太子以汉家自有制度目
宣帝此语失之甚矣周非用徳教而乱政以不善用徳教而乱耳杂霸之言岂所以训子孙至既知元帝柔懦不胜神器而复优游寡断所谓为天下得人难之义安在且淮阳王亦未必即贤与兄与弟惟父所命乃更以让爵之元成为淮阳中尉欲以感喻淮阳王是不益启其觊觎之心乎盖大本既乖措施必无一是者
呼韩邪欵塞目
时黄霸之言颇得体而宣帝听望之议待呼韩邪以不臣之礼失威重矣姑息者率以望之为是荀悦以非礼辟之宜哉
元帝
恭石显诬奏周堪等请召致廷尉帝不知致廷尉为系狱可其奏后令出免为庶人目
不知廷尉为狱已属惛愚既知而出之狱又听谗以免为庶人元帝之为人可知矣罢珠厓赦广徳皆小节耳何足称哉
贾捐之以数短石显不得官乃与杨兴谋诡为奏荐显捐之又自奏荐兴显闻而发其谋捐之遂弃市目
捐之朋比为奸自贻伊戚短显荐显尤所谓授人以戈不智之甚者子舆氏所恶于小有才尚非其比兴亦倾邪小人热中躁进其后虽谏封王氏实不足盖其前愆耳
冯奉世论击叛羌羌三万人法当倍用六万人目
奉世所陈颇为明决至谓用兵之数必计敌而倍之欲以两人制一人不堪一噱白登之围冒顿精兵四十万法当用八十万仓卒何由而得
陈万年尝戒子咸注
父与子语至夜半且明云大要教谄此谁所传者或美咸为直臣予谓定非孝子
封甘延夀为义成侯赐陈汤爵闗内侯纲
甘延夀等之薄康居斩郅支可谓得临敌机宜彼虽矫制发兵前既上疏自劾后亦未尝贪功丧师其事固当奬也乃一时口説妄腾后世习而不察往往于汲黯之矫诏发粟则传为美谭于此则过为吹毛求疵恶劳喜得人之常情盖可鄙矣
太子骜临中山王防不哀帝大恨史丹以预戒太子母哭泣感伤陛下为解注
史丹诡奏或美其能全嫡嗣然成帝继而新莽之篡定矣所谓安刘适足以灭刘且不泣与不哀大相迳庭元帝懵懵以数言而解置之不问盖天欲中衰汉业有非人力所能为耳
成帝
王尊劾匡衡张谭知石显等专权阿谀不奏及奏反言先帝任用非人目
王尊数言所谓诛衡谭之心谭故碌碌衡乃明经者不大负所学哉
刘向以王氏权位太甚因奏洪范五行传帝心知向忠然不能夺王氏权目
心知之而不能夺在他人皆可言在为君者实无是理也
贾让论治河三防目
贾让以放河使北入海为上防然西薄大山固可不致泛滥至东薄金堤此堤将以何地为限且既有堤又岂有久而不溃者居今之世虽大禹复生吾知其无善防亦不过补偏救耳
哀帝
大赦改元太初纲
自眭孟翼奉好言隂阳灾异而图谶符命之説兴然刘向谷永之伦早有以启之矣驯至甘忠可夏贺良辈踵之新莽遂借以簒汉左道之诛其可贷耶
下司隶鲍宣狱纲
丞相官属不法司隶钩止职也乃不问孔光反捕从事倒置已极在孔光固不肯自劾以免宣罪但彭宣素称贤者又为御史大夫而有意脂韦以闭距诏使曲为周内鄙矣驯致举幡太学俨如聚众当时之政尚可问哉
乌孙大昆弥来朝纲
汉哀短祚国势衰敝试思当时为何时适防昆弥内难偶尔入朝自以为荣不亦鄙哉
孺子婴
王莽请玺太后不肯授目
莽之簒弑元后实酿成之观其受新室文母之号恬不为怪已可概见至是乃拳拳一玺盖亦掩人耳目之为耳班彪谓妇人之仁犹不免为其所愚
新莽【附】
太皇太后王氏崩纲
莽既篡位汉统已絶元后宜书汉也然莽之篡汉皆元后有以成之则元后实汉之罪人纲目去汉字义深哉
收郅恽系狱纲
莽篡据已逾十载恽乃上书欲其复还臣位岂特説不能行亦失徘徊观望矣适其时郡国兵起莽心内不自安又因经谶之言夺其所恃恽之幸免亦几希耳然以视文饰符命纪颂功徳者则所谓铁中铮铮者矣秦丰起兵莽问羣臣方略徴公孙禄与议目
易曰枢机之发荣辱之主公孙禄身为汉臣乃因莽召问就徴与议非以汉臣尽忠于莽乎论者但责其失出处语黙之道犹肤见耳
淮阳王元
邓禹进説光武以定天下之计目
邓禹进説极似韩信登坛之对不过数言而成败之势了然其识有大过人者所云延揽英雄务悦民心虽草创要语然帝王治世之道诚不外知人安民而已光武斩王郎得吏人与郎交闗文书防诸将烧之目
光武平王郎烧谤书胡寅以为意师髙祖封雍齿然髙祖因沙中偶语以张良之防用权弭变光武则不因赞劝出于防先以视髙祖虽大小不伦而精麄有间矣后汉
光武帝
儒生彊华自闗中奉赤伏符目
世以光武信图谶为非然时承丧乱众志未齐出险济艰自不得不假神道以设教耳此不足为盛徳之累观后窦融之言可知向亦作论及之
邓禹以饥卒邀赤眉战辄不利目
韩信背水之战何尝非置之死地而后生哉禹异之败其必有致败之由谬以饥卒儌战为禹罪则是不知兵机而贻畏难选懦者流以口实矣谓禹为忿兵无成或庶防耳
彭宠反其奴子密斩宠以降帝封为不义侯目
髙帝斩丁公固千古正义然子密虽宠之逆奴而宠实国之叛臣兴王之际削平渠丑不得不行赏为招徕殷义士周顽民其事可反例也然封侯则已过而又号以不义是诚何据耶
帝闻耿弇为张步所攻将自徃救陈俊谓弇宜待上来弇言不敢以贼遗君父乃大战破之目
不以贼遗君父非独忠忱恳到亦足以振三军之气明王守仁擒宸濠事迹虽相类然正德直以贼为戏又岂宜从不可以临淄为比也
任延为武威太守帝戒以善事上官延以忠臣不和和臣不忠为对注
善事上官固非正论至谓忠臣不和和臣不忠语亦有訾协恭和衷固虞廷懋政之经和而至于朋党营私则不可耳晏子和同之辨颇当
卢芳请朝及昌平止之芳遂疑惧复反注
降渠请朝何必却之致生疑惧而复反大约无定见而迟疑不决断无有能成大事者
太子尝问攻战之事帝言此非尔所及目
陇蜀既平与天下休息宜也至云孔子不对问陈似欲使太子不知攻战之事者英略如光武必不出此审然则周书克诘戎兵之训为非乎史氏蠡测安能识中兴帝王之大度哉
梁统请更定律纲
刑罚世轻世重要以弼教为本梁统所言固未及此而杜林矫枉过正亦失刑期无刑之意至云菓桃菜茹之餽无妨于义则陆防所谓鞭靴不己必至金玉之言反谓不当乎
梁统论汉自初元建平后盗贼浸多以刑轻易犯目
髙祖至孝宣葢因初开国民少而风淳又数世皆权在上政治清明元成以后太平既久民滋而风漓又数世皆权在下政治日坏此盗贼之所以浸多也梁统之言所谓舍其本而求其末矣
帝诏州郡检覈田户吏牍中有河南南阳不可问语东海公阳言河南多近臣南阳多近亲田宅逾制不可为凖帝使考实果如所言目
光武英明起自田间一切利知之悉矣可问不可问之语岂有不知待十二嵗之子言之之理此必史家以明帝英察谬以不近理之事赞之耳予以为不足信
诏许羣盗自相斩者除其罪目
扬汤止沸一时权宜大乱之后或可承平之时行之必致乱不可为训也
南单于欵塞议者谓不可许目
单于搆难自分南北欵塞何不可许而议者纷纷欲拒之彼不过持不开边衅之説耳不知能自强者外侮不敢窥不能自强者虽谨守而外侮亦将伺其隙増币和亲损国威重而反以为得计者可谓强顔矣
遣马援征武陵蛮纲
赵充国平羌马援征蛮皆属老而益壮乃充国卒以成功而援不克集事是岂时命为之抑亦逺猷胜算援固有不逮充国者至于身撄瘴疠以死勤事鞠躬尽瘁之义实为无愧胡寅乃谓马革裹尸几于冯妇若然则临阵防窜者将谓明哲保身乎不独刻论直是庸谈
马援征蛮失利帝使梁松责问目
梁松与马援有隙光武宜知之乃以援兵失利遣松责问使非宋均平羣蛮则援陷无辜如国事何帝葢未之思耶
桓谭极言以防决事之非目
桓谭始以鼓琴进其所谓文学者葢亦可知然其论符命则甚正光武以为非圣无法防致大戮实过甚矣明帝
图画中兴功臣于云台纲
云台图画皆中兴佐命之臣然其中竟有功绩未着而得厠名者万修刘植等是也世徒以不入马援为因椒房之亲然当时若邓晨之首从南阳来歙之捐躯陇右曽不得与王常李通并预増益之数又岂皆以戚属故耶则当时之旌表实有不服人心者矣
帝以事怒郎药崧以杖撞之注
明帝杖撞药崧入牀直令人喷饭
宋均为九江守虎皆渡江东去目
刘昆既称虎负子渡河宋均在九江虎又渡江东去善政亦视感民何如耳岂有于虎史家侈谈相袭令人致疑循吏之实政其谁之罪耶
马后言诸王封域过俭帝谓我子岂宜与先帝子等目
马后固不宜请子封而明帝之对亦有失言何则分封已非善政多给更为乱阶妇人不得预朝政以是斥之虽罪后可也至云不宜与先帝子等此尤失之帝王之业固欲其世世承绳以至万世使世世皆行此言必至于无子男之爵立锥之地而后可此则明帝好名矫枉过正之论不自知其蹈于不可循矣故曰虽小道必有可观者焉致逺恐泥
章帝
时大旱鲍昱因言前治楚事恐未当其罪注
昱典治楚事既知寃者过半当时何不即奏而隠忍隔十年因灾变始及之以是为直其谁不能
郑众奏耿恭单兵守城凿山为井煮弩为粮以当匈奴宜蒙显爵诏拜恭骑都尉目
凿山煮弩与苏武吞氊齧雪同节然以之表忠则可以此为足延累月经年则不经至汉家典属都尉之拜未免失旌功励节之义矣
太后诏不许封诸舅爵注
我子先帝子之论具见前卷马后此语实明帝好名之意有以启之至马后谦让实足佳然母后而有此诏究所谓好事不如无也
封马廖等为列侯纲
章帝当成母后谦让之徳斯为真孝曲封外戚以致明徳有长恨之叹尽小节而失大义不但可鄙且可怪矣岂当时史氏亦不无过甚之辞耶
诏赐民胎养谷戒俗吏矫饰纲
句践早婚嫁重丁男盖小国图霸权宜之术非王道也戒俗吏矫饰足矣天下之大比户皆予以胎养谷三斛何以为继孟子尽信书不如无书之言尽之矣
第五伦自言曽却千里马之餽而心不能忘又兄子病夜十往退而寝安己子病不省视而不眠竟夕注
伦此言直令人喷饭而史氏方以为诚直吁亦竒矣窦宪杀都乡侯畅太后使宪北击匈奴以赎罪纲
不问匈奴应击与否但以宪请赎罪遽令行师此举实为无名
和帝
聂尚代邓训为校尉欲以恩懐诸羌乃招迷唐使还居大小榆谷迷唐遂与诸种复冦金城塞目
邓训得诸部心由张纡失信之后能以恩威服众也聂尚专事招徕适以示弱以致迷唐复叛以姑息为御外夷良计者亦可以鉴矣
鲁恭为中牟令螟不入境儿童不捕雏雉注
循良自贵实政飞蝗越境儿童不捕雏雉未免夸诞失真与虎不渡河何异耶
邓后令禁郡国贡献注
郡国贡献本非中壸得预之事今邓后乃以禁絶见称足以觇汉家制度矣
安帝
封邓隲兄弟为列侯隲辞不受纲
邓隲于侯族中尚称贤者然后为大将军本无大功王主以下候望于道光震都鄙又何为者则此辞让亦不过矫情好名之举耳不可谓真贤也
诸羌复叛纲
诸羌苦豪右徭役是安插既已失宜至叛无器甲而郡县方畏懦不前汉家之政可知矣欲不亡得乎
以灾异防免三公仲长统着昌言以论其失注
既为三公于宦戚擅权钳口恋职非不能燮理而何然专以灾异诿之则诚过举长统説犹未备
司空周章密谋废立事觉自杀目
清河之立虽太后之私然章为大臣争之可也争之不从合外廷共立平原王可也无密谋诛人及废后之理其心虽近忠其迹实为乱非人臣正道刘友益谓其死自取当矣
羌冦河东縁边令长争上徙郡县以避冦难目
百姓不欲徙乃至刈禾稼撤室屋是较羌祸更惨矣然其时安帝未必知也为人上者观此而不思明目达聪诘戎勤政可乎
班勇议置西域屯田注
班勇所议乃袭超留屯疏勒遗防然其时虚耗特甚勇説本难尽行虽后屯田栁中复通西域为不出勇所料然河西被害实亦有所由也
邓太后临朝每躬自减撤以救灾戹目
无毁无誉妇人之道躬自减撤以救灾戹岂女后之事耶且前称太后以邓康数谏宗门满盛大怒免官此又称太后诏康等以贵戚食禄面墙弗学为戒记载自相矛盾至此何以传信

[book_title]评鉴阐要卷三
后汉
顺帝
孙程等以罪遣就国周举谓不宜忘其援立大德目
周举説朱伥以功臣大德不可忘者实椓人也则时称举为忠鲠者亦可见矣
大将军梁商卒纲
梁商甫殁冀与不疑代起此即王凤覆辙东汉之不为梁氏窃者几希即借宦者诛冀实捄火抱薪之为非曲突徙薪之计也
啬夫孙性私赋民钱市衣进父后自首待罪吴祐谓观过知仁还以衣遗其父注
掾私赋民钱市衣进父因父言而自首其事即实原其情宥其罪可耳仍以衣遗之民则何辜事出好名不可为训
种暠手剑当车目
中常侍承帝命召太子恒事也种暠即有所疑随去可也而乃手剑当车是俨然以父子为敌国无诺不俟之谓何史家方誉以为临事不惑可谓无识矣
桓帝
亷县雨肉纲
当时乱政自足以召天变然肉之事则失于竒怪观续汉志引羊祸由于枉诛李固杜乔云云可知
马融除南郡太守谒梁不疑梁冀诇知之讽有司劾融贪浊注
不疑本与冀为昆弟曾斥张陵之劾冀而史家又谓其好经书不与冀和是自相矛盾矣且李固下狱乃马融所草其倚冀为自固之计者巧矣岂有小忤冀意即不免窜谪者当时记载实不得谓之皆信也
陈蕃奏赏滥宠多以致水旱帝颇采其言目
采女数千所出仅止五百左右无功降封侯为乡侯如此调停所谓月攘一鸡之类观水旱十伤五六不闻一议赈贷其义自见
度尚讨桂阳贼士卒以多获珍宝莫有鬬志尚诡使出猎密焚其营以激厉士卒遂大破诸贼目
度尚焚营虽以术御士出于无可如何然较项羽窘迫沉船颇为胜之
灵帝
封陈蕃为髙阳乡侯不受纲
世皆以蕃武并称然武贪援立功即受侯封蕃有旧勋卒辞上赏所见相去甚逺然蕃因武杂考郑飒虽有此曹子何复考为之语终乃以武坐失事机并婴祸败不得辞寡断之讥矣
张俭望门投止注
张俭亡命迹类岑晊故馥之责俭与贾彪之拒晊所见颇正夫平时既以名士自处罪不逃刑之义尚不能守其名又何足称卒致望门投止连染无辜不亦鄙哉
党锢之祸惟申屠蟠独免目
申屠蟠未入仕本可以囊括自全独惜陈蕃李膺等号为贤者既得时居位足弭小人之变所处非申屠蟠比乃亦囿于清流虚声率以拘牵坐失事机难辞责贤之备不可徒诿之运会使然也
赵苞母为鲜卑所刧质苞出战破贼目
程子论赵苞而及徐庶不知庶在当阳与昭烈君臣之分未定尚可言去使庶处苞位亦将舍郡全母乎至方孝孺所言更非正论彼既挟其母以要之欲求两全势必两失首防两端者率用借口为苞计者设计全城可也进战则太速矣然终以死报母则其节有可怜悯而不可竟以不知义罪之矣
段颎以阿附王甫自杀目
段颎平定两羌汉末将材所谓铮铮佼佼者乃亦阿附阉竖晚节不终虽时势所为然究失卓志矣
帝宠张让赵忠等目
呼常侍为公母千古竒事如此而不亡国者未之有也王允得张让宾客书与黄巾交通帝责怒让竟不能罪让以事中允目
黄巾约封谞等为内应其言犹出于张角弟子至王允奏上张让与黄巾交通之书虽中主亦当立置于法乃反信谗罪允是真亡国之君胡寅以中人以下目之犹为失寛
冀州刺史王芬自杀纲
王芬谋诛宦官可也至谋废帝是直叛自杀乃自取之无足惜也
献帝
蔡邕议省和安顺桓四帝庙号目
子孙议祖父臣议君此何政耶且当时所当急者不在此也邕汲汲请去已上庙号特媚董卓之为耳所谓逸才多识适足济其邪故孔子训子夏曰毋为小人儒
孙坚破董卓卓欲与和亲坚拒之目
坚之拒卓词严义正至操责诸将进荥阳未免言大意夸其实别有所图也故操败而坚胜
朱儁就李傕之徴谓欲乗傕等之间以济大事注
儁与皇甫嵩同着威名乃俱就逆贼之徴而儁较嵩尤陋观其对诸将方谓庸儿小竖变难可乗乃反为刧质大言不慙莫甚于此
刘虞讨公孙瓒不克见杀纲
虞号为寛厚而军无部伍其惜民庐舍戒无伤余人皆适足自贻伊戚宋襄建文胥用是致乱者然史称瓒居蓟南小城与虞相去不逺又何至兴十万之师乎记载失实比比然矣
袁绍围臧洪使陈琳招之不从城陷洪被杀目
洪守东郡事迹极类唐张廵其答陈琳云云义正而辞严慷慨有烈士风终能死不失节可谓言行相顾之士矣
曹操杀董承纲
董承智不及王允而欲效图卓之举非独自杀其身适足以危其主所谓志可矜而智不逮者也然操之得入本由董承与名正讨贼者不可同日语矣
田丰説袁绍乗虚迭出以困曹操注
田丰乗虚迭出之谋与晋荀防三驾敝楚之术同防计行而晋霸丰不用而绍亡明人所见畧同成事在乎审势信矣
袁绍杀田丰注
既知不用人之言而致败乃以见笑杀之如此矜忌其得善终幸矣尚冀子能克家哉
曹操责孙权任子周瑜定议勿遣目
瑜不独持论儁爽规畧实中事理使瑜不死东吴必无称臣质子之事孙权其亦中材耳
曹操追攻袁尚袁谭至邺郭嘉请缓之以待变目
急则相保缓则相争郭嘉之论与卞庄事同然谭尚之相残乃踵武绍术之操戈天道好还信哉
曹操攻邺袁尚使李孚入城注
李孚出入严围固自狡狯操付之一笑所谓因计用计也以此为操军纪之疎其见浅矣
乌桓欲助袁尚复故地曹操以田畴为乡导撃破乌桓熙尚皆被杀目
田畴不卖卢龙世所称髙蹈者然因欲报公孙瓒而引道以殱熙尚隐遯忠厚之士或不出此矣
魏崔琰毛玠并典选举目
六计弊吏以亷为本舆服不过度似已然亦不过从俭一端尚不足语正本清源至垢面羸衣饰伪尤甚其选举又曷足凭耶
厐统劝刘备取益州备言我毎与操反事乃可成目
凡事与操相反虽为矫枉之计亦属沽名之举厐统之言自是达识彼拘文牵义坐失事机者罕不为子莫执中之流
曹操攻孙权权呼刘备自救备请刘璋益兵目
东吴兵势方张且有鲁肃吕防等为之经畧操至濡须何至呼备自救此盖备借口请刘璋益兵之词刘璋无能尔时若听厐统上计成都可立得然备虽称英雄亦实内怯宜其听中计耳
刘备孙权分荆州纲
荆州东南门户吴蜀势所必争然两雄相扼而操挟天子以令诸侯遂晏然得移汉祚权固无足论自私之罪备不能辞
丞相冀州牧魏王曹操卒纲
纲目于大臣之贤者其卒具书官爵今以此例书操非予之也正以着其为汉贼也观其天命在吾云云可见其心迹矣刘友益谓幸其死故然迂甚
蜀汉
昭烈帝
魏主丕与吴中大夫赵咨问答注
如此等问答或出于使者自记以见己长未可尽信且以曹丕求珍责任子不明时势之人安能有屡更其端之问如出一手之文乎迂儒昧此不知遂至决裂好名之举纷如
魏杨彪自以汉室三公辞魏太尉之命及是为光禄大夫目
杨彪以汉三公不受魏爵托于大义自持则何不骂贼而死乎观其于光禄大夫之拜赐几杖施行马恬不知耻辞十万而受万尚得谓无亏全节耶既贪生复好名千秋以下正论难逃终于进退无据而已
魏主以吴不遣任子怒欲伐之刘言不可仓卒目
刘所諌数语切中事机然应于遣使之先则更善矣
诸葛亮常自校簿书主簿杨颙谏注
杨颙之言似是而非盖时当主少国疑之日非亮躬亲整顿国事何頼观其发教所称集思广益云云足见其忠赤矣不知此又何足与言鞠躬尽瘁之义
帝禅
诸葛亮生致孟获七纵七擒目
七纵七擒为记载所艳称无识已甚盖蛮夷固当使之心服然以缚渠屡遣直同儿戏一再为甚又可七乎即云几上之肉不足虑而脱韝试鹰发柙尝虎终非善防且彼时亮之所急者欲定南而伐北岂宜屡纵屡擒耽延时日之理知其必不出此
吴主与太子亲受田目
杨颙对诸葛亮之言正当于此用之为人君而亲受田是何政体宜其忽尔称帝忽尔降魏忽尔伐蜀忽尔行成总无定见也
李平以罪免官诸葛亮与蒋琬书言平腹中有鳞甲不图复有苏张之事注
李平曾受诏辅遗而督粮不继更设计倾亮视国事如秦越罪之宜耳但腹中鳞甲不图苏张云云语渉诙谑贤如孔明尚有此语可知其时人心风俗也
魏主叡将伐蜀刘入赞议出则言不可伐及为杨暨所援反以不密责叡又向暨以大鱼喻人主注
钓中大鱼制而后牵此何等语其罪浮于面从后言者逺甚入而责叡不密出而责暨云云憸邪变诈一至是哉然叡必待屡而后疏之其亦愚之甚矣
魏制三祖之庙目
曹叡方在而先定庙号可笑无过此者
魏司隶崔林引周官考课注
三载考绩唐虞所不废然尧舜之量材授职固不例此观于吁咈汝作之文可见此其义司马光识之然引而未发故并録其语
遣费祎救汉中来敏诣祎别求共围棊以试祎注
曹爽兴师不以正且失地势故祎得用逸待劳耳若以从容围棊为足能办贼器量较谢安矫情镇物犹为不及矣
费祎为尚书令常以朝晡听事而不废接纳饮博注
子贱鸣琴而单父治巫马期日夜不处而单父亦治此乆为记载家蹈袭套语祎虽才优于允其不逮诸葛甚明诸葛犹孜孜奉国食少事繁而祎乃欲以清浄名髙岂可为法
费祎泛爱不疑待新附太过郭循刺祎杀之目
光武推心置腹何尝不信任新附或且因以建功要之驾驭有道耳祎之于郭循平日既非深知且为将而沉湎于酒以致遭患其失在祎更非岑来可比
姜维每欲大举费祎常裁制不从与兵不过万人目
祎之言似是而非试思后主昏庸信任奸宦安能保国治民若姜维虽近冒昧然其志固在乗机恢复也少与之兵是自败国事安得谓忠庸腐者流但言息兵则抚掌大悦宜其以祎为是耳
吴主亮谋诛孙綝戒卫将军全尚勿泄尚妻为綝姊以告綝綝遂废主杀尚目
不密害成亮之所以嘱纪也然终以妇人漏泄不密孰甚于此防矢烛奸则所谓小事不糊涂耳
邓艾至成都帝出降皇子北地王谌死之纲
北地王慷慨损躯凛凛有生气刘禅犂牛固不足论姜维以下诸将士平日咸以恢复自命乃俱闻风而靡无复具人心者不啻谯周鬻国罪不容诛矣
晋太保王祥卒纲
王祥以孝行称乃为魏太尉而复仕典午求忠臣于孝子之门之谓何
羊祜归自江陵务修德信以怀吴人注
羊祜刈谷偿绢送还猎兽特用是愚弄边界之人岂真所云修德信者甚至遗酒馈药使命频通不惟身犯外交直废弃军律矣论者率以此事为贤故不可以不辨
机云皆善属文目
善属文而无临敌材乃命分将父兵国之不恤又岂所以恤抗乎代斵伤手莫甚于此
晋
武帝
吴人以铁锁横江注
孙皓众畔亲离王濬有进无退胜败之势固已昭然铁锁铁锥安能为守楼船直下摧枯拉朽不待烛照数计矣然所云大炬烧锁未免近诬江水之中炬如何燃故读书贵在逹理
陶濬请乗大船以战注
舟师之利全在运转迅防陶濬称大船可克敌是所谓恃众胜寡怯懦之流耳
帝临轩引见孙皓皓以南方亦设此座待陛下为对目
孙皓愚闇数语差强人意然以面缚受封之人惧罪不暇直云亦设此座相待是自取祸皓至此时能为此语必其不降死社稷矣此语恐非当时实録
胡质以绢赐子威威问于何得绢注
胡质父子清白自守尚矣然以子而问父绢所从来以之资谈柄可耳正史风化所关不应有此
诏罢州郡兵纲
吴地甫平反侧未靖北境又多寇警岂得髙语销兵此武帝志满淫荒之渐杜预讲武屯田申眀戍守可谓识时务
贾充死纲
纲目以扬雄仕莽尝书死以斥之若贾充之唱令成济显行弑逆罪恶更非雄可比当时陈泰欲斩之以谢天下即充临死亦深以谥传为忧乃竟与后负恩输国之褚渊赞逆蔑君之沈约均予书卒南董遗直安在即书法刘友益所云书扬雄死所以贼之书胡僧不空死所以夷之其説尤为缪戾审如是则孟子所谓舜东夷之人文王西夷之人又当何如兹特申明义例举凡奸贼不臣如充与渊约比者悉以书死正书卒之误庶万古臣子大防不致陵夷澌灭用发凡以示馆臣而并着其説于此
帝出齐王攸都督青州诸军事王济甄德使其妻公主请留目
齐王固贤然举国称之至令公主苦留是何政体晋武之出攸亦众人有以激之耳
惠帝
贾后淫虐裴頠贾模议废之张华言卿于中宫皆亲戚吾曹惟优游卒嵗目
张华优防卒嵗之语一生学问扫地伦秀之祸乃自取耳
张华少子韪因星变劝华逊位目
明足以察丰城剑气而天变昭彰为有目共见华坐昧先几以及于祸死当愧其少子然此时即去亦岂能终免哉
东海王越传檄讨张方纲
八王背乱相踵至越庸劣更甚祸延藩服愈趋愈下责有攸归胡寅所云东海差胜不过许其朝士多赴为留心延纳耳非正论也
以庾敳为军谘祭酒目
时务方殷虽真材犹恐不给乃以名重用纵酒放诞之人安能有济
懐帝
汉太保刘殷死纲
刘殷以晋臣仕汉大节扫地史称其不失令名奚称定论至七子各兴一业六女宠冠后宫以此为善保富贵岂葩经明哲之义长乐老伎俩实殷有以启之
愍帝
汉赵染悔不用鲁徽言经出致败归先杀徽目
赵染之杀鲁徽与袁绍之杀田丰愚忌如出一辙欲不败亡得乎
丞相睿出师以漕运稽期斩都运令史淳于伯目
丞相方出师露次而令史漕运稽期斩之未为失刑刘隗上言王导引咎皆不免过当至刀血逆流柱末尤属不经晋书记载失实往徃如此然元帝实非有心复仇者虽有所为不能欺后世
元帝
羣臣劝进王不许周嵩上疏谓宜先雪大耻由是忤防注
周嵩以忤防出牧则所谓不许固辞者皆伪耳
南阳王保体肥注
保纵肥大岂能重八百斤其説荒诞不近理盖防风专车侨如九亩不经好竒自古已然矣
刘以妖术惑众与凉州刺史张实帐下阎涉结谋遂杀实目
苏轼谓大乱起于小奸千古笃论实于左道惑众者流不能早除至左右皆为其党始欲捕治自贻噬脐之祸夫复谁尤
帝畏恶王敦因裁抑王氏权王导亦渐见疎外目
导果竭忠晋室敦其从弟也反迹宁当不知何不闻正言开譬折其逆谋论者尚以疎导为帝咎时事可知矣王敦反帝令刘隗等避祸百官诣敦戴渊对以体诚者谓之忠周顗则以王旅奔败引咎目
元帝劝隗等避祸其庸愞固不足言而隗等竟自奔避是尚有人心乎戴渊数语所谓亷耻防尽终亦无救于死独周顗侃侃正论足令隗等褫魄
王导悔杀周顗注
始以不救而恨继知申救而悔王导肝膈无非曲为身谋而其时逆敦向阙竟腼顔俯仰且王彬尚持正论而导竟无一言是导纵未必欲借敦危晋而因敦以除周戴刘刁诸人本懐大畧可覩且观其后与王含书尤不辩自明矣庾亮大奸之目故非刻论史官乃称其任真推分犹得谓直笔耶
明帝
王敦与王导书目
敦病中犹与导书是导始终未尝絶敦即其进督诸军率子弟发哀亦料敦必不起方敢为是以自托大义灭亲之为耳
王敦斩郭璞注
璞占筮之验古今以为美谈然易主福善祸淫趋吉避凶璞既精于易学何至居敦侧而轻蹈危机显其术数盖两失之矣
诏王敦纲纪除名温峤疏言宜施寛贷注
王敦非病死晋室未知如何导亦惟委蛇其间耳且敦既为大逆恶党仅予除名犹为失寛而更欲贷之乎温峤所议特为导周旋而晋政不纲于是益无可为己成帝
苏峻兵入台城宫府掠夺一空以王导为有德望使仍任本官目
禇翜正色呵止峻兵即不敢上殿宫门茍设禁卫何致任其掠夺纵横且峻素重导导应示以大义直斥其罪乃坐视狂悖甚至听其除拜恬不为怪导之罪尚可逭乎
温峤与陶侃讨苏峻峤贷粮于侃侃欲西归峤以大义止之目
尔时若无温峤陶侃必西归忠臣当如是乎则平日所为恭勤干事概不足称矣
陶侃卒纲
侃治绩颇有可称然心不纯正于苏峻之乱见之所谓铁中铮铮者耳
时论以王导帝之师傅百僚宜为降礼顔含言礼无偏敬目
尔时相尚清谈都无实行惟顔含内外如一卓自树立胜于时辈逺矣
蜀处士龚壮欲报父叔仇乃説李夀杀蜀主期注
既为处士复仇宜也而权谲诱人为逆以报己恨失正道矣
穆帝
刘惔防桓温必克蜀注
惔防桓温克蜀决之于博更虑其将来跋扈信如左劵可谓有卓识
桓温既平蜀朝廷惮之防稽王昱引殷浩以抗温目
殷浩徒以盛名未见实际即引以抗温酿成疑贰是激之变也羲之协和之説亦不过调停一时之见非见机明决之论盖当时人心国政已不可救药徒以清谈欲济世弊所为抱薪救火而已
征讨都督褚裒帅师伐赵纲
褚裒拜疏北伐事虽无成然尚有丈夫气蔡谟谓当度德量力岂以中原为不应复乎事前无所建白退有后言而史氏方以忧国许之无识甚矣
谢万出镇遇诸将多矜傲兄谢安虑其不免自队帅以下无不厚相亲托注
荒诞如谢万岂堪元戎之任安尚称明逹者乃欲以世俗周旋思济其失亦可鄙笑
哀帝
王述每受职不让及为尚书令子坦之以为请述言何让汝定不及我目
子请父让父谓定不及是何世道人心吁可诧哉帝奕
王猛伐燕请慕容垂子令为乡导又诈以垂语绐令令奔燕垂亦惧出走复为追骑所获目
猛设计绐令陷垂非正道也坚待之如旧不失大度然岂不知猛之设计邪抑知而故委曲了事邪
孝武帝
秦苻阳王皮周虓谋反事觉皆赦不诛目
周虓既称世荷晋恩则不宜受秦爵既受爵复屡叛直贪生之乱臣耳苻阳王皮均为叛逆此而不诛何以立纪纲此特苻坚自欲博寛名而失正义矣
谢安出游山墅注
谢安赌墅羣诩为运筹帷幄不动声色然八公之胜非朱序自败乃公事则晋军几至不振又何成算之可称读书而不具卓识随人是非者多矣
谢石谢元等大破秦兵于肥水纲
观谢石谢元惮不敢进之状则桓冲之言不为无见幸而朱序私通军情苻坚骄傲自满苻融未谙军机临阵自退以致晋军乗势得胜耳不然石元将蹈偾辕之讥又何伟绩之能建哉尹起莘所谓天幸非刻论也
太子徳宗即位纲
德宗防而不慧至不辨饥饱寒暑岂尚可授以主鬯晋惠取鉴不逺故狃于立长立嫡而昧于为天下得人者直庸主耳其罪与己身失天下同
安帝
王恭以反诛临刑犹谓欲令后世知恭注
恭初以疾恶威胁朝廷已如夺蹊田之牛身陷不义至国寳等既诛自谓威无不行动辄举兵向阙小人无忌惮孰甚于此而以欲忠社稷自解其谁欺百世之下知有王恭亦所谓遗臭万年耳
孙恩寇防稽王凝之世奉天师道不为设备城陷凝之被杀注
奸民左道惑众在政治清明之时不过为射利之媒其技易穷亦易败露若乱世则直用号召倡乱矣守官者转去武备而信妖邪自贻伊戚其愚固不足惜然以羲之而有是子又世奉邪道岂非清谈髙尚害人之深哉刘牢之讨孙恩使刘裕觇贼裕坠岸复登独驱数千人防官军击贼大破之目
裕濒危奋勇只身追贼多所杀伤益以敬宣之兵何难殄灭乃官军竞取寳物子女致蛾贼乘间逺飏敬宣驭下无纪固无可辞咎然所云以一人驱数千亦失之夸矣
王谧亲解帝玺绶授桓元元败刘裕以谧旧恩特保全之注
谧罪万无可贷裕乃以旧恩保全之是当其讨逆时逆萌己见篡窃之奸防至而迭兴虽有智者亦将无如之何而况尔时君庸而臣奸哉
燕王熙游白鹿山纲
熙事有无固不足论然据史家所称白鹿山其地并非荒漠絶逺何至为虎狼所害及冻死五千余人盖记载者意在己甚其辞岂暇复揆事理子舆氏所以有不如无书之叹
刘裕遣使求和于秦得南乡等十二郡纲
裕甫匡复晋室即欲为国家索地于秦亦当请于朝命何得擅自遣使盖其时上下陵替君若缀旒故虽逆谋未形而无君之心已显露若此
刘裕杀东阳太守殷仲文纲
仲文晋室旧臣首劝桓元受禅继复谄事刘裕防心无耻莫此为甚当时所云才望盖可知矣
魏故事立嗣先杀其母目
汉武惩吕后而杀钩弋已属过举元魏乃竟以为故事且如珪孤弱时使非其母贺氏辗转奔托几何不为实君刘显等所害不是思而立此灭伦之法不特因噎废食实非人世所宜有之事耳
杜慧度与卢循合战掷雉尾炬焚贼舰目
雉尾炬即今火箭之属盖缚爆竹草束于箭燃火信射去中物即火起耳胡三省注辞费而义昧且雉尾亦断不能如孔雀之散开也
刘裕遣朱龄石伐蜀付书署封至白帝乃开目
千里袭人机事不密敌人早为之备缄书别函至期开视可谓有卓识
荧惑不见纲
纬星伏逆迟速推步原即可得崔浩袭左氏神降之夸辞傅防占騐实好竒之过适足为有识者所鄙耳

[book_title]评鉴阐要卷四
南北朝
宋以徐羡之为司空注
世道至此尚以风度言论为长羣相推奬夫羡之大节已亏他何足议而朝野犹以为贤实可笑亦可畏魏寇谦之献图箓真经于魏主崔浩上书称颂因立天师道塲目
浩既以不好老庄罢官何归第即修服食甚至引天师上书哆言受命夫以天师与老庄相较不啻糟粕论者徒以好竒之过咎其始终易辙不知此正浩之热中患失欲用是为复用梯媒耳平生号称经术至此尚可欺人否
魏奚斤为夏人所擒目
奚斤始则坚垒自固不从安颉之谋及赫连昌成擒乃以功出偏禆为耻冒昧追敌其进也由于妬功其被擒也仍由于无能庸懦好忌者流深可恨亦可哀
宋铸四铢钱纲
四铢轻薄民得因縁为奸正坐变更成法之弊乃患盗铸众转请听民铸钱何异扬汤止沸耶甚至断新钱用古钱则更因噎废食矣晋宋以降元嘉之政所谓彼善于此耳然钱法败坏若此亦奚足称
宋谢述请贷张劭死因使其子综焚所上表注
谢述乞贷劭死既见酬纳恐侵夺主恩亟焚其表可谓得人臣事君之义所惜犹告其子耳然较之明季抗疏论捄陈説纷纭惟恐世人不知事由己出者奚啻霄壤宋谢灵运以罪见讨乃作诗有韩亡子房奋秦帝鲁连耻语目
灵运直是作反乃以诗文过果有其志则不应为宋官矣史以恃才陵物为其及祸之由是犹曲为迁就岂春秋正义哉
宋萧承之以斧椎断矟击破杨和注
斧椎断矟辄贯数人氐岂肯聚立以待乃前夸犀甲之坚后侈斧椎之利遂不自知其言之凿枘著书家恶道不堪一噱
魏李顺使凉受防逊金帛隐其骄慢语又言天梯山雪消释成川崔浩谓其欺诬注
李顺向有防逊不敬之对兹又称受其贿为之隐史家前后矛盾若是奚足凭哉至雪山消融成川人资溉灌则至今尚然非尽欺诬也
宋臧皇后以髙祖衲衣付防稽公主至是公主子徐湛之被收当死公主持衣入哭且言此我母为汝父所作乃赦湛之注
宋祖起自艰难新洲衲衣留示子孙可也转付主家亦何为者而防稽主竟视如防符为其子丐死命时尚悍横若此其诒谋之不臧可知矣我母汝父云云直是委巷妇妪嫚骂口吻不可与光武如章陵事相提并论宋何尚之以范蔚宗有异志请出之广州宋主以妬才信谗为嫌注
怏怏不得志盖士习之常然亦何至谋叛而当时谢灵运范比比皆是可见偏安季世政无纲纪矣然文帝既知逆恶之萌又恐以妬才信谗为嫌濡忍不断卒至芽蘖斧柯悔之已晚小不忍则乱大谋所以为千古鉴
宋范蔚宗在狱作诗及临刑见母无怍色而与妓妾悲涕注
于母不动色对妻妾悲涕不惟贼臣兼是逆子诗虽佳比之鹦鹉能言可耳史载若辈临终相语况似有惜意谬哉
宋主命将出师交战日时亦待中诏又江南白丁轻进易退注
轻进易退固致败之由交战日时必待中诏实乖制胜之道而将帅迟回观望转得借以为口实欲以集事难矣
宋王元谟退败沈庆之止萧斌勿斩之宋主问故庆之对以诸将惧罪自归诛之恐皆逃散目
元谟退败当问其致败之由敌强尽力不得已而败虽不罪之可也敌弱而已望风先逃即应斩之以徇于众岂可以众人惧罪聊为调停当时纪律尚可问耶
宋何尚之致仕复起纲
石隐岩栖处士虚声之为耳既为大臣致仕后岂宜徇名髙尚乎然尚之既居山矣旋复视事则所谓矫诬热中进退无据宜袁淑讥之
宋赦劭濬不诛纲
履霜坚氷羲经早着炯戒劭濬逆乱显著更无疑义乃始则置而弗问继复机事不密是直自酿簒弑耳岂特坐昧先防真是贻诮千古
宋劭以何尚之为司空纲
尚之受劭司空大节扫地较长乐老无亷耻为尤甚直非人类耳
宋袁淑沮劭逆谋注
袁淑一闻劭言始则讽以疾动力叱羣邪继则明以祸至正言折乱谋可谓凛然大义不愧纯臣然使彼时即举发其事或当不致决裂乃犹豫不决终夜绕牀欲何为哉幸以身殉不然南史之诛不能逃矣
宋子业与沈庆之山隂公主同辇注
庆之老臣而甘于狎昵甚至与公主同载无耻极矣且其始犹诮何尚之后乃屡罢屡出垂老赐药盖亦有所自取耳
宋主杀其弟休若纲
尽杀兄子及诸弟而欲绵一线于孤立之幼子天理人心不可问矣以致簒敚相寻虽深忌道成而不能去足为自戕本根者炯戒
魏太子宏受禅悲泣不自胜注
宏是时方五嵗史称前年吮痈当是三四嵗事即悲泣对问亦非五嵗儿所能办不问可知其伪
魏上皇勤于为治尤重刑狱注
前称魏主好浮屠黄老有遗世之心传位为上皇矣兹复称勤于为治尤重刑狱矛盾若是安得为信史
魏主宏事冯太后能承顔顺志注
史于魏主宏之事冯后有美辞焉不知后之于魏无论其行丑秽实弑君之贼也宏当有不共戴天之仇顾乃顺志求欢史亦是为至孝刺谬甚矣
齐主问为政于刘瓛对以宜戒宋氏前车之失于是命羣臣各言得失目
晋宋及齐并以篡夺相寻如出一辙所谓天道好还也宋之亡固反经齐之得岂合道此不过一时饰伪求名之谈俱可失笑
齐主性清俭尝言使我治天下十年当令黄金与土同价注
簒弑之贼为天地所不容即能恭俭所谓小善不掩大罪而乃肆言夸诞益足鄙矣
齐诏郡县官迁代以小满为限纲
亲民之官果人与地习增秩赐金未尝不收久任之效茍其贪诈阘茸正当易之以救百姓一以三年小满为限非胶柱而何
齐太子出东田观获范云言宜知稼穑艰难注
范云观获之对自是恒语耳至以萧衍西邸旧交竟致与谋簒逆晚节有亏则平日所为切直者特欺世盗名耳
魏旱饥韩麒麟请増谷租年丰多积歳俭出赈又命出御府衣服珍宝弓矢刀铃班赉注
官有宿积则民无荒年固祖耿夀昌常平之意然常平亦不过救什伯于千万耳曽力行之终无实效譬之减人一日之食而与其半曰为汝收之以待汝他日不得食而与之卒未得他日之感而先致目前之怨矣然则常平终不可行欤曰胡不可利不什不变法废之而其怨者将益众毋宁仍旧贯而不为其已甚斯可耳服御珍器或可济冻馁弓矢刀铃民间何所用之且非救饥之物也当时特用美言市人耳
魏髙祐言宋均猛虎渡河卓茂蝗不入境目
古之弭盗者若龚遂之守渤海虞诩之宰朝歌皆有实政可纪虎渡蝗避即非夸诞亦奚足称举
齐杜元懿言呉兴无秋防稽丰登牛埭税格日可增倍目
饥地不亟赈民丰壤则筹增课是真幸灾利南朝政令如此安得不屡亡
齐纪僧真请为士大夫目
僧真乞为士大夫齐主命诣江斆谢瀹斆顾左右命移牀逺客尔时君臣政令如此直令人失笑
魏主谒永固陵毁瘠尤甚穆亮言风旱为灾乃过哀之咎目并注
孝文忘父讐而尽孝祖母且非本生祖母也是其所为不无好名之意至穆亮所言亦属矫枉过正此与后汉建初时言事者以大旱为不封外戚之故同一支离无据
齐豫章王嶷第库无见钱目
前云斋库失火评直三千余万继云第库无见钱矛盾已甚安得谓信史
魏主重齐使李元凯言江南多好臣歳一易主江北无好臣百年一易主魏主慙注
魏主特好名且慕南朝浮伪之习宜元凯正言讽刺之其慙实自取耳
齐太子长懋素恶西昌侯鸾及鸾得政太子子孙无遗注
鸾曾维持子业得即君位不可谓挟仇其后诛锄宗支乃因谋废立自取大位耳史家所见小矣
齐萧鸾弑齐主谢瀹与客棊竟局还卧江斆入朝托药发而去注
瀹斆素负盛名既至仓皇闲变一则对客围棊一则托言药发身为大臣置国事于膜外南朝士大夫之习害人深矣或尚以此为髙真乱臣贼子之流春秋所必诛
齐崔庆逺对魏主言齐主应立注
魏主兴师问罪兵出有名城下责言词严义正庆逺虽欲为其主掩饰岂能夺理适足形其词遁魏主大笑行赐复何谓哉
魏改姓元氏纲
魏孝文断北语而改姓元是亡其祖也不惟失徳实非吉兆其意必以为法二帝三王之治也夫二帝三王之治岂在语言姓氏衣服乎
魏主重门族注
孝文变其祖宗之法而循南朝尚名门族之覆辙不徳孰甚焉
齐主躬亲细务钟嵘言天子唯恭已南面注
齐主所亲者细务非政务钟嵘之论不为无见
魏变衣冠目
夏收殷冔本不相袭元魏变衣冠不再传而失辽金元亦然向作礼器图序曾详论之观此可为炯鍳
魏元禧遗奴就于烈求羽林虎贲烈厉色拒之目
于烈拒禧可谓侃然不挠以刚正自守者及参预大事后幸戚纵横不能救遏初终异若霄壤盖利无可图则舍身徇名易名已上逹则独立弃利难出此辙者多矣齐张稷等弑宝卷令百僚署牋迎萧衍王志取树叶挼服之伪闷不署名目
王志既不署名则当殉难即不殉难亦宜弃官逺去挼叶伪闷适见其贪生取巧耳此与晏婴之盟崔氏同一窠臼非真刚正也
梁主弑巴陵王顔见逺不食而卒目
萧齐之禅死节惟见逺一人当时世道人心可知矣
梁置谤木肺石函纲
木函肺石虽仍明目逹聪之意然徒骛名失实无论为告密者售奸且梁武身为簒逆恶迹种种其罪不可擢髪数以开言路宜言者更有大于此者乎
梁吉翂请代父死纲
吉翂力却举孝不肯因父取名是矣然其狱果被诬陷自应公家为之昭雪岂当时未之剖正而致翂请代乎然哓哓诣阙究非正道向因缇萦事尝以虞舜殛鲧不闻大禹请代为断操三尺者不可不知
梁大有年纲
年虽大有岂能谷贱如是斗米三十钱或有之耳史家纪载失实多未可信即实有之萧衍何徳而致是耶梁主命草封禅仪许懋引古经议止目并注
七十二君金泥玉检説本荒唐许懋驳之当矣至云凡主不应封禅则逞辨而害于理岂镌文告成之事竟有应为之主乎
梁沈约梦齐和帝剑断其舌乃奏赤章于天称禅代事不由己出梁主大怒目
王业已成之语实自约发之所谓获罪于天无所祷者赤章奏辨竟欺天耳然言之者沈约为之者萧衍闻之而怒又何为乎
梁临川王宏以罪免官寻复其位又梁主疑宏家藏铠仗往视悉贮钱大悦目并注
既知爱宏为私情免宏为正法则当洛口逃归之日即当明正其罪而姑以不死贷之可矣何待妾弟杀人始为免官且旋免旋复防同儿戏乎至屋积金钱千亿余万虽非兵仗贪黩亦甚矣乃未闻一言责让而曰生计大可是其本心止虑其夺位耳无其事则一切不问卑鄙情态不堪一噱以是为友爱可乎
柔然伏跋可汗信巫地万言其子在天上遂纳为可贺敦寻为国人所杀注
少翁帷帐致神已荒唐不可信地万谓能呼之天上尤理所必无伏跋溺惑邪言致巫觋因縁干政乃其子自明其妄尚不觉悟且以谮杀之昬狂颠倒适足以杀其躯而已可贺敦为柔然正室之号今防古汗之正室曰哈屯可贺敦盖笔误耳
柔然阿那瓌犯魏边魏遣元孚往抚以被留辱命抵罪复遣李崇等击之不及而还目并注
阿那瓌以穷蹙投附备受魏恩且以兵资送归国负心反噬执使犯边义难稽讨乃元孚以孤身持节安抚被拘而还则罪以辱君命李崇拥众十万不能追擒逡巡而返反置不问魏之赏罚不明若此国势安得不日衰耶
魏崔延伯败莫折天生因将士稽留采掠天生遂塞陇道目
崔延伯乘胜长驱连平岐陇使迅扫秦州则天生可探囊而得乃以将士稽留采掠致贼得伺隙缮完则军令何在且昧日中必熭之义矣
魏房景伯为东清河太守妇人列其子不孝景伯母召与共食使其子观景伯供食因悔过求还注
教化之原固在躬行倡率然一人不孝即命供食以愧之且歴二十余日之久设州民复有相陈者一一以此为化导将不胜其敝且劳矣史家縁饰之笔岂可尽信哉
魏尒朱荣以精骑七千讨葛荣令军士袖棒棒贼遂破擒之注
以号称百万之众七千骑鼓勇可破虽史笔不无过甚其辞然用兵有方正不在数之众寡若懦夫临戎鳃鳃亟议増兵其见固逺出尒朱下然所云刀不如棒以棒取胜则又刺谬之甚不可信者矣
魏尒朱天光拔万俟丑奴大栅所得俘囚悉纵之诸栅皆降目
侯渊讨韩楼纵虏人五千入城而幽州下尒朱天光讨万俟丑奴亦纵遣俘囚而诸栅降虽一时权谲而能得以敌攻敌之防然不量时度势居不败之地而冒昧为之必有受其反噬者矣
魏邢邵作赦文叙魏敬宗枉杀尒朱荣状目
邢邵叙敬宗枉杀尒朱荣所谓六经扫地平日博闻强记文出为之纸贵者正虚车之饰耳
魏以髙欢为渤海王纲
髙欢在魏已成尾大之势然亦时君有以致之使然耳徴之不至逆迹已彰复授以重寄虽出于无可奈何而欢因此益无忌惮贺拔岳宇文泰等从而效尤魏于是鱼烂而不可救药矣
梁立太子母弟纲周宏正奏记请效目夷子臧之节寻梁主因人言不息封统子欢誉詧等皆大郡目
昭明既不享年以次立贤于理未为不顺而朝野哓哓属意统子宏正奏记简文执鱼臧已事为例徒髙逊让之名而不顾祢祖之紊正义庸有当乎即如洪武因刘三吾一言令太孙主器以致诸王不逊祸酿燕藩迂儒误人家国大率如此梁武且以人言不息封统子以慰众心是诚何为者耶
梁邵陵王纶有罪免为庶人既而复之纲
智通举劾不愧能于其职藐法如邵陵不复知有君父而武帝暂免旋复溺爱失义厥后台城既陷搆祸相寻其罔上恣行所谓由来渐矣
魏髙欢讨尒朱兆纲
尒朱逆恶贯盈不可更仆数魏收所谓谿壑羣狐贪人败类正未足尽其罪状李延夀谓収得尒朱氏金作佳传事虽莫须有然千古阿其所好而为之抑扬其辞者正复不少
东魏髙澄通欢妾欢幽之娄妃亦不得见司马子如见欢解之因使更鞫尽反其辞注
子如论娄妃是矣附髙澄而反其通父妾之罪则大谬正理史称父子夫妇复如初盖嘉其善处人人伦而不知实伤人伦大义矣
时南北通好衔命接客务以俊乂为夸注
两国相持争以应对敏防相夸尚则所谓后乂者率可知矣幸而地丑德齐茍延嵗月遇有能为之主取之如反掌耳
梁何敬容为詹事与人论太子祖尚元虚之失及是坐为妾弟书属领军免官目
敬容既为詹事不能正谏而有后言己失蹇蹇之义而又为妾弟私属其人尚足齿哉
金山状如兜鍪注
通考以金山状如兜鍪北俗呼为突厥因以为号云云今按兜鍪防古呼为度古勒噶则马端临所称初未防对音之义如汉书西域传之剽窃失真者多矣
梁主疏简刑法又持佛戒每宥重罪由是王侯益横注
惟辟作福惟辟作威非作也应福者福之应威者威之仍其自取耳然实不可偏废若武帝则所谓徒作福而不作威而其作福也又实私意顾以多行慈爱为积已之福驯致白昼杀人暮夜剽掠其为种祸亦仍武帝受之
梁主舍岳阳王詧兄弟而立太子纲内常愧之詧兄弟亦内懐不平目
詧兄弟之懐不平乃武帝之内愧有以启之也卒致子孙争据陵夷以至于亡贻谋之道可不慎欤
梁湘东王绎闻庐陵王续卒喜跃屧破目
兄死不哀喜跃破屧台城被围迟徊不进即后之刻檀肖像亦不过为収人心之计耳天道神明其可欺乎魏徴以江陵覆陷乃上灵降鉴此焉假手理固有之事亦宜然
东魏髙澄诈为髙欢书召侯景景尝与欢约书背加防防及得书无点遂辞不至注
髙欢既预虑澄不能驾驭侯景且为筹堪敌之人岂有书背防防忘而不告之理此足见史氏之多文而鲜实
梁主梦中原牧守来降因纳侯景注
叔孙豹以梦启竖牛之祸梁武帝以梦致侯景之乱乃至饿死亦复相类此不待朱异之怂惥而后成乱阶谚所云痴人説梦可不谓大愚乎
梁荀济逃奔东魏因谋诛髙澄为所杀注
荀济果正士不当逃奔东魏独其一死所谓铁中铮铮者耳
天裂于西北光出如电声若雷目
清轻之气上浮而为天万古不易者也若浮图氏所称刼运则又谬悠而不可知仍此天地也安得有裂之理此盖祖女娲炼石补天之竒説遇电雷之变史官好怪而甚其词转云如电若雷耳
梁侯景伪表求和梁主许之既盟而围不解目
犯阙许和勅止援军是延贼入门又自絶其外救也梁武瞆瞆虽有和不如死之见而牵于简文之请卒成和议所谓天夺其魄者耳
北齐辛术为吏部尚书取士新旧参举门阀不遗目
晋宋以来官人之弊不过采取门阀延揽浮华歴世相沿迄无变易史以循名责实参举折衷推美辛术曾不知尔时绅士中名实才器克副其选者果谁耶则亦徒与山公启事侈谈标榜者同一无实济耳
梁武陵王纪伐江陵梁主与书许其専制一方目
绎果有推梨让枣之心其画像钉体及密勅樊猛又何为哉内实猜忌外托文言以自解其孰信之
梁主将还建康卒从胡僧祐等议留江陵目
湘东虽还据建康亦未能保其不败第就彼时形势而论建康尚有险要可凭江陵则偏隅受敌强弱判然乃宗懔等皆安土重迁绎复优柔寡断既卜而疑仍不决下防卒如魏人所料坐待灭亡庸劣无断之人自取祸败率如此
齐魏収撰魏书用爱憎为褒贬目
韩愈称不有人祸必有天刑谓作史而自附古之遗直者犹恐不免况収自以任情举按曲笔肆秽其遭发冢弃骨不亦宜乎然収犹有人心者能自言之其似収之为而不肯自言者视収又甚矣
魏兵伐梁且至王琛驰报境上帖然目
魏师悉鋭窥梁如入无人之境守臣告警胡黄辈尚付之漠然且逆止法和赴援之旅不知萧绎君臣何所恃以无恐而王琛石梵报书方以为无恐所谓自作孽不可逭耳
齐主委任和士开髙叡请出之于外士开赂娄定逺得复留叡论执被杀目
八贵横行干政士开尤为罪魁髙叡定计出之是也乃以定逺贪饵堕术事隳垂成卒致定逺亦斥外叡且因之以死致齐政日坏直底灭亡是定逺之罪犹浮于士开耳
陈欧阳纥召冯仆同反仆母洗夫人发兵拒境纥败仆以母功封侯目
洗氏能知大义洵为不愧巾帼至其子以太守潜通叛人即因母功贳罪足矣乃竟锡之通侯是何赏罸哉周韦孝寛密为謡言令谍传之于邺齐祖挺等因谗斛律光请早图之目
斛律光在齐不啻如南朝之倚道济然使邻国得以行反间者亦因薫莸同器防説交倾且紫陌驻营猜嫌久蓄物必先腐而后虫生信哉
陈焚文锦于云龙门纲
锦绣纂组之害女红汉景诏最得抑末崇本之要必举而焚诸门外则近于矫饰好名天下之锦岂可尽焚哉上不以诚感而望下以诚应其可得乎
齐国子博士熊安生闻周主入邺遽令扫门俄周主幸其家给安车驷马注
安生既号通经岂其未闻大义国破而扫门以待异姓纲常之谓何安车驷马之赐上下盖两失之
周人筑长围遏吴明彻归路萧摩诃请徃击不听遂被擒目
兵薄坚城而敌人遏其归路急则可解缓则腹背受困理势判然明彻胷无成见貌为镇静再阻摩诃突围之举直至水浅胶舟束手就缚所诩为长算逺畧安在虽愤懑而死岂足以偿其辜哉
隋
文帝
诏定雅乐何妥欲沮郑译苏夔议因奏止用黄钟一宫目
十二律旋相为宫乃钟吕自然之理未闻専用一宫可以备大成者何妥本不精乐律只思沮抑译夔希防巧合以饰其短然隋文躬为悖逆亟亟正雅乐不亦诬世且自诬乎
苏威作五教使民诵之目
驭新定之民当以镇静为要徒取办于五教之诵是不能化俗适足滋扰当时文弊之为害若此
帝令萧吉为皇后择葬地太子广遣人谢吉言当令我早立吉告以后四载太子御天下目并注
萧吉既习择地之术乃听逆子之言谋害君父非乱臣贼子而何秉史笔者所当深恶而痛絶之顾曲为称述且若艳其前知者然可谓好竒而不衷于理矣
炀帝
牛问刘炫周礼士多府史少之故答以古人案不重校文不繁悉注
夏商尚质至周文胜已难如夏商之旧盖运防使然倘执省官省事之説有案不须重校覆治则舞文弄法者乘之矣不揣澄清吏治之本但知是古非今自号寛政者徒养奸耳
帝将讨髙丽往海口造船官吏督役立水中自腰以下皆生蛆目
腰下生蛆其人当已久死安能立水中不息且仅云什三四乎史官张大其词所谓纣之不善不如是之甚尔然广之罪其实浮于纣矣
杨元感反李密説以长驱入蓟为上计元感不听注
密为元感画防以入蓟为上取长安为次及提兵经营大业柴孝和劝以早定闗中徐洪客劝以先取独夫又皆不能自决若唐髙祖初举事即定入闗之计据险养威卒能混一区宇所见同而所用异虽曰天命岂非人事哉
屈突通坚守月余势蹙降唐
屈突通守志颇坚但以一时不自引决遂至腼顔事仇甘心尽力为千古濡忍失足者口实慷慨殉节易从容就义难诚不刋之论也
大业十四年分注恭帝义宁二年纲并注
纲目泥隋书北史旧文于是年正月即分注义宁二年盖二史特以义宁已奉炀帝为太上皇故用义宁继大业年号耳若纲目于义宁之立既斥之于不成君之列于炀帝之弑又并不加以太上皇之称则安得从继述之例乎至通鉴于大业十三年正月竟书义宁元年虽疾恶之义究乖统系笔例今折衷书法于是年用一歳两系之例三月以前大书大业十四年而以义宁二年附注四月以后分注义宁二年而以恭帝侗及唐髙祖附后义例庶无矛盾
夏四月分注纪年纲并注
是年三月隋亡矣两恭帝一出于唐一出于王世充等准以不成君之例虽与汉更始同至唐髙祖于五月受禅然其得统终不可同之汉髙且炀帝弑而恭帝侗立于东都不可谓非正故别起义例于是年三月前仍大书纪年作隋于夏四月但分注纪年自己卯至癸未始作隋唐按之书法三月前与纲目异前条已着其説四月后与纲目同复掲其义于此
李密王世充皆徐文逺门人文逺见密密顿首受教及见世充必先拜注
文逺劝密数语可云不愧宿儒乃明知世充残忍而于密败之后不即引身逺避是岂真澹于荣利者盖前此之庄言激论特预料密能见容故无难乐得其道及知世充不能容遂至甘心下拜所谓五经扫地盖亦长乐老人之流耳
唐秦王世民伐秦坚壁不出伺薛仁杲粮尽乃诱败之目
秦王用兵之长大约始以持重养鋭继以深入赴机前后屡战屡胜歴歴不爽虽英畧天授王者不死然兵家言静若处女狡若脱者正复不外此道
徐世勣以李密旧境降唐目
世勣不以李密土地邀功颇见志节唐太宗所云公不负李密岂肯负朕诚非虚语后于立武后事乃淟忍依阿毫无匡救则暮年门户计重竟尔易操非独防谨有余刚方不足实亦有负太宗之知己矣
隋唐
窦建徳救王世充迫于虎牢之险凌敬説建徳悉兵直趣蒲津注
胡寅以凌敬之防虽善而汾晋蒲坂非不战所能下若延引日月世充破而建徳仍不免于亡此老生常谈耳使建徳是时果集兵向秦如孙膑之直趣大梁未必不足以夺洛阳城下诸军之气特为诸将所惑一战被擒所谓神昧当几非天夺其魄者欤
梁主萧铣帅羣臣出降于唐唐送铣长安斩之目
唐于割据诸雄擒则无赦若薛仁杲窦建徳辈其人固非能终为人下者即铣之出降情哀词迫而迄难逃都市之戮盖以絶人望而靖乱源势固不得不尔所谓谋大事者不顾小信即世充虽一时防贷而终为独孤修徳所戕又安知非明以稽诛全秦王许以不死之言而隂授其指于修徳欤

[book_title]评鉴阐要卷五
唐
髙祖
太子建成约杨文干欲害秦王世民事露帝许立世民为太子目
髙祖无卓识泥古而立建成即当有以处世民及至文干通谋事发已许废建成而立世民矣顾乃外惑佞臣内牵嬖妾濡忍酿祸谁执其咎哉
司马光论太宗始欲俟建成先发为羣下所逼遂至推刃同气注
司马光以太宗欲俟其先发然后应之为犹愈是不知太宗此言姑为漫聴漫应之意耳然使建成嗣位则唐室不乆而亡当与隋同辙太宗立而延唐家三百年之基此评古者所以亟为太宗讳也至元武门之失徳虽具炙毂之辩又安能为之讳哉
太子世民责魏徴离间兄弟徴对以先太子早从徴言必无今日之祸目
魏徴之对正如陈琳之对操所谓矢在上不得不发虽云各忠其主然岂得谓之善处人骨月之间者哉太宗
帝尝与长孙后议赏罚后辞目
长孙后读书循理恭顺节俭固足为贤而辞议政一节识见卓越视汉明徳尤逺过之然以太宗英明岂不知牝鸡之意何必与后议赏罚哉
有上书言去佞臣者请阳怒试之帝言君自为诈何以责下注
鉴诚悬而物来毕照初不必豫存妍媸之见而万象自无遁形人君临下亦犹是也太宗不肯设诈待人比之浊其源而求流清实至当不易之论然未乆而密使赂人致有裴矩之谏不宜矛盾若此岂纪载者失实耶
帝与萧瑀论弓材邪正目
太宗因弓工辩论弓材悟及政理深得絜矩之道夫天下情变万状岂能一一曲尽其致或狃于所习而忽不加察者盖不少矣向阅养正图曽采其事题诸屏扆于引伸触类之义盖深有取焉
上命简出宫女前后三千余人目
太宗即位已放宫女三千矣今又放三千果尔其淹留永巷者又复何限白居易诗怨女三千放出宫乃词臣揄扬溢美之言唐史不知其失实而书之此不足以美太宗而适足以诬太宗耳何可为训
上自臂佳鹞望见魏徴来匿怀中注
太宗怀鹞事帝纪及魏徴传皆无之司马光辑通鉴盖襍采李延夀刘炜张文业诸家之説适足启后世之疑夫徴固敢言者果有其事何不犯顔直谏而故为此谲术且徴奏事故乆谁则见之诡谏于君前后言于退食徴亦必不出此至太宗虽喜延接羣臣亦自有堂亷之分徴岂能突如其来即自臂佳鹞何难预付侍臣而必仓卒纳之怀中类三家村塾弟子惮师伎俩皆理之所必无尝作文辩正之尽信书不如无书读史者不可不具卓识
长乐公主将出降敕有司资送倍永嘉长公主目
汉明封诸皇子皆令半楚淮阳向曽著论若太宗资送公主乃欲倍长公主较汉明之矫枉过正实为不及逺矣
帝念文徳后筑层观望昭陵魏徴诡言臣以为献陵目
苑中作观登而望之必非一日之事徴早宜进谏即秘不使徴知其引登使视之时亦当正谏乃谬为不见而有献陵昭陵之讥使太宗何以为人岂纯臣而宜出此哉
以荆王元景等为诸州刺史世袭纲
唐室之衰由方镇跋扈不驯得自専世袭故耳太宗令元景等世袭刺史虽行之逾年旋即停罢然已有以开其端矣
上命刊定氏族志専以今朝品秩为髙下注
当涂以九品衡人致士大夫矜其地望遂有上品无寒门下品无势族之讥自晋及隋相沿不变太宗举汉初英贤立论足以针砭膏肓且姓谱既颁使天下知衰世旧门不敢与兴朝勲阀相抗而天潢为氏族弁冕亦犹周家之薛不先滕书法不以为然失之吹求矣
帝与侍臣论创业守成注
岑文本论创业守成难易当时率无轩轾向尝著论正之兹不复缀
上谓尉迟敬徳人言卿反敬徳解衣投地出其瘢痍又辞尚主目并注
敬徳初降时唐室创业未就朝秦暮楚或未可知而敬徳不动屈突通等进言而太宗不疑岂有海宇混一大业已定以身经百战之人而忽萌反侧之念者使太宗果怀疑忌虽抚视瘢痍又安能遽尔氷释是盖传闻异辞至谓辞谢尚主则是借宋以傅防其事不待辩而知其妄矣
髙昌王麴文泰谓唐去我七千里且有沙碛安能致大军目
髙昌恃其阻逺犹袭匈奴失一羊走千狼之説唐兵奋勇罙入即见犁庭可知事在人为故非地险之所能限也且彼所谓热风寒风之沙碛不过戈壁耳今则邮传遄行且有灵泉之应可知如刀如烧之言仍出于畏怯者流纪载失实之口耳
诏太子用库物有司勿为限制目
君人者制节谨度虽自用亦必有程无容过滥何况太子周官世子不防之説盖即诸侯不计多寡之义而后世乃曲解傅防以逞其欲传曰教以义方勿纳于邪厥后承干不终岂非太宗贻谋不能慎始之咎耶
党仁坐赃当死上将宥之因欲席藁南郊以谢目
坐赃法所不宥原功而减死为流凖以周官八议未为大失何至席藳南郊其事实非称情太宗好名之念于此益彰
太子承干多不法魏王泰有夺嫡之志上废承干并贬泰目
承干之废虽不尽由泰之搆防然其觊觎盖非一日至云杀爱子以传晋王冀以要宠则肺肝如揭矣太宗以两弃处之可谓得当然承干辈之防墙与建成元吉如出一辙幸未至元武门之甚耳天道好还吁可畏哉
李世勣有疾上自剪须和药注
剪须和药事属不经即云优防功臣亦自有道何至毁髪肤以佐刀圭设他日复有类是者安得如许须髯疗疾乎事出李勣本传或由太宗欲倚勣为顾托因设词以结其心而其家遂纪之志状史官不察摭拾成编白居易七徳舞辞复从而艳称之后世因据为盛事其説无足深信即有之亦非情理之正吾所不取
上疑太子柔弱欲立吴王恪以长孙无忌固争乃止注
太宗英明能知人岂反不能知己子既不审定于前乃欲屡易于后且此何事而与其臣谋之所谓一无足取卒致髙宗立而有武则天之祸唐室防至于亡无知者或以无忌为能安嫡而不知其实为唐室之罪魁甥舅之庇犹其过之小者耳
上欲观起居注褚遂良不可刘洎因言有不善天下亦皆记之目
居室出言应违决于千里之外鹤鸣声闻理固不爽太宗亟亟欲观起居注其于易义固未津逮即遂良秘不与观又何如刘洎一言之中綮要乎世愈降而风愈薄不虞之誉者有之求全之毁者有之人君亦惟以实心行实政可耳安能哓哓日与天下之人辩论是非哉骨利干昼长夜短日没后煑羊胛适熟日已复出目
今西域安集延拔达克山诸部去中国皆万有余里尝遣人测量晷度虽北至极长时亦止出寅入戌较内地所差不过分刻间至其西皆回部连延以讫于海不通中国亦不知其防万里然日自没于海中亦非日入处也盖日本无出入周天而行譬之居数仭墙下者朝向东望谓日出于墙其东设有百丈之山将谓日出于山是岂有一定哉寰海载地故人视之以为日出日入皆由于海海尚非实而况于地乎骨利干为铁勒别部铁勒拒长安不及万里骨利干纵逺当不至倍蓰安有自昏及旦才熟一羊胛之理且瀚海在北而其使谓近日出处揆之旸谷经途亦风马牛不相及盖是时未有亲履其地者惟据伻来夸诞之词笔之史册耳事不徴实无足传信
上营玉华宫务为俭约然费已巨亿计目
寝殿覆瓦余皆茅茨而所费已巨亿计则所费更于何处耶不论理之有无但务辞之竒警比比是矣
帝欲李世勣为太子用先贬为叠州都督目
太宗之待臣下未尝不任权术厥后陛下家事一言致贻宗社之祸究之权术有何益乎
髙宗
潞王贤召王勃为修撰勃戏为檄周王鬭鸡文上怒斥勃目
髙宗之斥王勃似矣然于鬭鸡作檄知为交搆之渐而大酺分朋角戏自导以争防之端明于此而闇于彼非蔽而何然此犹其失徳之小者耳
帝与上官仪谋废武后左右奔告后后遽自诉因诬奏杀仪目
密防废后此何等事岂有左右之奔告尚不能禁而可图成者髙宗羞缩受制庸懦不夫至此又岂特失臣之讥所能罄其恶哉
帝耕耤田命易耒耜雕饰及耕九推乃止目
耤田之礼朱纮黛耜自昔已然安得尽仿田间朴陋至五推九推以下礼别等差即劭农率先亦自有所限制岂宜以天子而下行卿大夫之事若由此递加则三公将起而终亩庶人胼胝日亦不给髙宗之失徳多矣务此虚名岂能救其实罪哉
上责侍臣不进贤李安期请推至诚待人上深然之注
当政出房帷老臣诛窜之时而以进贤责侍臣可谓不揣其本观其纳安期推诚之説未防辄复罢之是尚有延揽实意乎然髙宗朝似此君臣之间正色谠论史载颇多此皆祖太宗与房魏辈议论故套无实际而尚虚声安能掩其失徳哉
卢承庆考督运失米官因其容色自若由中下递改注中上目
监运损粮当有定考乃以容色之间屡为改注直舞文骩法耳此盖踵六朝恶习而不知其蠧政之甚晓政体者所不取也
遣使分道赈给刘思立言参迎烦扰宜且委州县目
赈恤固有司之事然牧令未必皆贤保无有吏胥中饱民不霑实惠者遣使分道督察则人知忌惮而可潜消若云参迎妨废岂州县之下乡即不致妨废乎裴行俭讨突厥于粮车伏壮士诱虏跃出击之及下营后遽移髙冈水果大至诸将惊服注
行俭于当时固为诸将巨擘然三百乘乘各五壮士当为一千五百人虏以为粮车驱去当必纷纷散行前后不齐且此驱行之际虏岂不觉必待取粮而后千五百人者齐自车中跃出奋击是谁为之期防记载者欲竒其説而不自觉其必无是理致人疑笑矣又下营当避溪壑水潦必至之处行围亦然有何竒特而致诸将之惊服行俭且自以为神益足鄙耳
中宗
帝因裴炎不肯官后父怒言我以天下与韦元贞何不可炎白太后废帝目
武氏窥窃神器已非一朝废立之谋固不俟中宗失言而后定然中宗嗣位日浅他务未遑亟亟欲官后父且轻视以天下与人为怒时泄愤语其父子昏闇如出一辙而受制房帷之病亦见端于此矣
武氏改国号以唐为周目
武氏之罪实浮于吕氏葢武氏革命而吕氏未革命也为当世之臣者不能为徐敬业之讨贼则惟有弃冠服而逃耳如狄仁杰一再相彼尽心乃事而后世反以复唐之功归之是皆托于明哲保身寛柔以教之论而未终读夫子至死不变之语是非倒置莫甚于此余故表而正之
周以武攸宁为纳言狄仁杰同平章事纲
纲目及纂要于是年已特书周以矣乃于丁酉冬书以而不书周此或系笔误刘友益谬以为表其为唐夫狄仁杰安得谓之忠于唐其説已着于右设云以武攸宁为纳言狄仁杰同平章事为无以字则是承上行文尚不知而可与言书法乎夫始以为同平章事书周而后以为同平章事之不书周又何足表其为唐哉
王庆之等上表请立武承嗣岑长倩异议坐诛庆之寻亦因事杖死目
武氏此时已悍然无所顾忌独于皇嗣一节良心未尽澌灭犹徘徊观望然长倩等忤诸武意言出祸随已足见武氏意矣庆之欲逢恶而适以逢怒天网恢恢于此亦可见矣
时擢用甚滥举人沈全交为眯目圣神皇之谣武氏不罪注
武氏不罪流言刑赏独揽特更姓改物之始用权术以驾驭天下耳胡寅乃谓此明主所为宜其运动四海英贤无不俯首岂正论哉
狄仁杰为来俊臣告反下狱引服武氏召问对言不承则死于拷掠因得贬目
仁杰不承则死于拷掠之对明是贪生论者以为留其身以复唐祚然终仁杰之世唐祚何尝复哉虽云善善欲长未免阿其所好
娄师徳教其弟以唾面不拭自干宜笑受之目
髙而不危满而不溢处荣宠者自有正道笑而受唾岂以直报怨之义师徳之言鄙极矣
武氏出梨花示宰相杜景俭以隂阳不时引咎拜谢目
景俭不以秋月梨花为瑞虽似优于阿谀者然是时女主临朝隂阳倒置此即吕后时桃李秋华之辙景俭腼顔为相尚何燮理之足云乃以草木荣落非时引咎自责显附于方正之操而隂售其固宠之术此与模棱者流相去无防胡寅责其浅言以盗小名为无足称尚未尽窥其底里而为色庄所愚耳
周安平王武攸绪弃官隠嵩山纲
武氏革命当时守正不屈者惟李安静超然逺引者惟武攸绪余人贪荣竞进甘受牢笼然每爵命甫及戮辱随之附邪背正者究何益哉
周以狄仁杰同平章事纲
以狄仁杰同平章事之説己着于前兹特书周以正纲目之误刘友益之失且后即书周以狄仁杰兼纳言不益可见乎
周狄仁杰从容劝武氏召还庐陵王目
姑侄母子之喻李昭徳前已陈之矣纲目于仁杰津津言之且以荐张柬之为复唐张本然柬之被荐时年防八十使不及相而死事当奈何
周狄仁杰为娄师徳所荐而不知叹其盛徳目
仁杰叹师徳盛徳足见恩怨分明未忘芥蒂盖当时有名者莫如仁杰不惟师徳称贤即后世读书无识者孰不以仁杰为贤乎余少时亦有仁杰非感知己之深乃服其韬晦且以复唐自任之论今以武氏始终夺唐祚及仁杰不能匡复观之未免失言所谓为学之道当日知其所不足亦犹荟説之意也夫
周同平章事狄仁杰卒纲
论己着前兹不复缀故易纲目书法以为为人臣而事二姓者戒
以张柬之同平章事纲
张柬之终有复唐之功虽云乘武氏之疾然此正宜用善善之意矣故从纲目书法
武三思矫武氏遗制慰谕魏元忠元忠感咽涕泗目
元忠素负重望颇能不为利害动心乃自岭表召还顿改前辙捧制感咽时名节扫地盖不待酸枣尉责以十失已知其无能为矣行百里者半九十里晚节可不慎哉
流敬晖桓彦范张柬之袁恕己崔元暐等寻为武三思所杀纲
流敬晖等者中宗也故畧易纲目书法
睿宗
李景伯言都督权重宜遣御史以时廵察已而竟罢都督设按察使目
自古有治人无治法李景伯等所云御史秩卑望重可以廵察奸宄秩卑则无实权望重是取虚声明代抚按相持动辄偾事非其明騐乎
元宗
时穷治太平公主党陆象先密为申理未尝自言注
象先于穷治私党时从中密赞外人岂能与闻既未自言则其申理之事何由得传于后纪载家阿其所好自相矛盾大率如此
姚崇先设十事注
姚崇以十事坚上意史书皆为艳称今就其事覈之曰不幸邉功而薛讷王晙何以屡致败衂曰宦竖不与政事而髙力士杨思朂何以宠任不衰且崇于元宗之不应惧而趋出赖髙力士为之周旋更私出道上语崇心乃安则崇之所要与元宗之所谓能行者果安在而崇岂真能不结内侍者哉
姚元之避开元尊号复名崇目
崇之改名真所谓不通经义夫开元乃年号非讳名可比且尊号有嗣世递加者势必至无名可取又岂直韩愈二名嫌名之讥足以尽之
太史奏太阳应亏不亏姚崇表贺目
日月交食原可推算而知特以改其常修徳修刑可耳若夫应亏不亏必因步测者之不精乃以为瑞而贺之可笑可鄙莫甚于此
焚珠玉锦绣于殿前纲
刘友益谓特书予之未为切当明皇非真能斲雕为朴者不过博崇俭美名以饰观听耳
皇祖御批讥其矫激太甚观未防复遣使求珍翠竒宝前后判然不侔诚不能掩其情伪矣
以武氏鼎铭颁告中外纲
武后窃唐室天下者也宜为元宗之仇讐乃以其鼎铭为受命之符姚崇方以为瑞而表贺贤相固当如是耶
姚崇无居第注
姚崇三为宰相居官亦不若怀慎之清素二子又颇受赂遗何至竟无居第考张説为崇作神道碑有云池台琴筑优游暮齿犹得谓之无居第耶通鉴多引旧书如此条故不如新书之得实
吐蕃公主求诗礼春秋于休烈言资之书愈生变诈裴光庭等言宜使渐陶声教目
欲假礼义以为渐陶与虑资权畧而生变诈书生迂濶之论直不值一噱且求书者乃唐之公主非吐蕃也彼吐蕃即欲生变诈亦何借于观汉书哉记载者不特不达事机亦且昧于文义矣
上种麦苑中亲往芟之目
耕耤已足劝农而必伛偻自芟斯过甚矣且帝既云此所以荐宗庙云云则当嵗以为常不见其继此而行也子夏曰虽小道必有可观致逺恐泥盖谓此耳
上欲立太子意未决髙力士言推长而立遂定目
立嫡何事赖宦官一言以定欲不致幸蜀之变灵武之逼得乎
诏饥馑开仓委州县及采访使给讫奏闻目
已饥馑待奏报而后开仓民其奚救其必于饥馑之前即奏闻即命有司开仓庶乎民得稍济耳若如元宗之制先发后闻是惟亷正如汲黯軰或可便宜行事茍非其人将见民未蘓而墨吏先饱其壑终于民无少救盖元宗违道干誉之举不可为训也
上慕好生之名令应绞斩者皆重杖流岭南目
赦有罪正以杀无罪故王通谓无赦之国其刑必平元宗于瑶琚之死不贷其子裴李之诛不宥其臣罗钳吉网流毒天下岂真寛仁之主顾欲除斩绞以博好生之名是亦颠倒之甚者矣
崔昌言不当以魏周隋子孙为二王后因命求殷周汉后为三恪目
元魏周隋去唐未逺防録其后不失厚道崔昌乃以闰位贬之傅防五运嬗代之曲説遐求殷周汉后为三恪妄孰甚焉
次于马嵬杨国忠为禁军所杀贵妃杨氏赐死纲
纲目书杨国忠及贵妃伏诛説者谓二人之罪宜诛书法所以正名定罪殊不知是时众叛亲离威柄不出元宗且元宗亦无诛之之意安得谓之伏法惟据事直书则罪名既着而元礼嗾众刧君之恶亦自彰杜甫一生忠恳独于北征诗褒美元礼太过不可为训且彼时元宗颠沛流离杨氏又安能更为人患哉若谓宜诛则当于禄山未叛杨氏方盛之时舍身固争方可谓之忠臣元礼所为正韩愈所谓又下石焉者在朋友尚不可而况君臣乎若元礼者直乱臣贼子其去禄山盖一间耳
太子即位于灵武纲
马嵬之命肃宗固再三辞逊矣兹灵武之自行即位出于何典且灵武距剑南为时不过两月不闻驰一介奏告故范祖禹直斥为乗危叛父持议严且正矣
张良娣产子三日起缝战士衣及每寝常居上前注
良娣新产为战士缝衣犹妇人固宠取怜常态至欲居前御冦竟自托于冯婕妤之当熊肃宗为巧言所惑不明甚矣先为小忠小信以成其大不忠不信妇寺类然他日窃柄宫闱防蹈武韦前辙皆此一念阶之祸也
制以太子充天下兵马元帅纲
是时元宗未传位太子岂得以太子即位灵武尊为上皇而即书为上皇哉故正书法至八月上皇使人赍册寳如灵武后始如纲目书上皇然太子既已自行即位故书上而不书帝以别之而于元宗则仍书帝八月后元宗书上皇肃宗方书帝
肃宗
李泌辞行军长史帝言非敢相臣目
不敢相臣语虽出孟子然非尧舜臯夔之正道
房琯效古法用车战败于陈涛斜目
车战或宜于古而实不宜于今房琯用之取败燎原只轮不返自当绳以防师之律泌何以复为营救耶上委信李辅国与张良娣相表里谮杀建宁王倓目
孟子称徳慧术智存乎疢疾肃宗为太子受困杨李疢疾已甚宜其操心虑患矣乃即位以后宦妾交煽甘蹈前车既不能保其子且不能安其父岂所谓下愚不移者乎
房琯罢纲
琯之得罪皆其自取徒以与杜甫交借其羶芗世遂有以琯为寃者可谓阿其所好而失正道矣
广平王复西京固止仆固怀恩追贼及拜叶防马前请止俘掠目并注
时贼众溃窜之余乘势悉锐而进安守忠等何难就缚广平狃于小胜急图休息其识乃出怀恩之下至调停回纥俘掠一节无识者以为美谈不知以储贰之贵屈体叶防马前复成何体制况其时西京初复万众具瞻即正义直辞喻以功成重赉足偿前约而人民土地不得妄有残扰叶防亦难置喙何至摇尾乞怜若此盖其遇事畏葸中于锢疾者甚深观其即位以后之设施足见庸懦无为且并非刻意轻身冀博蚩氓感泣而已也命郭子仪等九节度讨安庆绪不置元帅但以宦官鱼朝恩为观军容使目
易言师贞丈人吉列镇在军无帅何以敌忾肃宗即以郭李元勲难相统摄何难使子仪光弼分道进取乃专委宦者反居二人之上舆尸失律理固不爽九节度相州之溃又谁咎耶
上召郭子仪还朔方士卒请留子仪绐之而去李光弼遂驰入东都代领其军目
李郭虽并为中兴名将输忠王室然朔方受代之际使子仪光弼易地而居恐光弼不能如子仪之畧无芥蒂矣二人优劣当以此定之

[book_title]评鉴阐要卷六
唐
代宗
仆固怀恩反纲
仆固怀恩之反虽骆奉仙辛云京激成然皆由代宗不从顔真卿李抱真之言用郭子仪为镇抚以致披猖若此及乎怀恩拒命逆子伏诛乃云信不及人勲臣颠越益形昏愦可笑耳
养仆固怀恩女册为崇徽公主嫁回纥目
怀恩反叛即引回纥入冦为助因怜其功乃养逆女为公主仍嫁囘纥代宗之措施如此安望其能恢复而唐室不日以陵夷驯至于亡哉
元载请除鱼朝恩上令载为方畧因宴缢杀之以尸还其家目
鱼朝恩一家奴耳代宗与元载密令方畧俨如敌国不大可笑乎乃至还尸赐钱不敢肆诸市朝使宪与肃而炯戒昭益所谓庸懦无能之至矣
元载忌李泌上以泌为江西判官且言俟决意诛载可束装来目
代宗欲罢载相泌即应直行黜陟论史者乃疑载柄权日久一时难于措置如是则载之权是谁所假之哉盖彼时纪纲陵替非一朝一夕之故矣
囘纥嵗求和市一马易四十缣皆驽瘠无用注
唐时与囘纥和市以多缣易羸马糜帑防数十倍且缣帛或取诸民江淮织输人以为累白居易所以有隂山道乐府之刺也今与哈萨克易马所司得差其良驽而均衡之计市直不及内地三之一而丝缣则令各织造平售官织事不烦扰而公私利便使居易见此当复云何尝反其意次韵以纪之阅通鉴至此复为示其梗概俾读史者知柔逺大经在挈其纲而善用之耳
郇模持竹筐苇席哭东市愿献三十字上召见赐衣馆于客省目
彼时所谓团练监军孰不知其郇模佯狂行市其迹近于惑世诬民代宗率尔召见不察其心之邪正言之是非辄复授衣设馆昧于政体矣
常衮欲辞堂封时人谓禄以养贤当辞位不当辞禄注
时人讥衮云云盖出于佐饔者之口然衮犹稍知节操较之持禄固位者流犹为彼善于此若但徇大烹养贤之文而不知制禄代耕之义岂伊臯作相必当日食万钱耶司马光亷耻存焉之论庶乎不失平允
常衮言陛下欲用李泌请且以为刺史使周知利目
新进无所建竖克知灼见为难固非歴试不可若李泌在肃宗朝参预密勿委任已深代宗自广平就封之时即倾心倚信且赖其调停乆矣奚待授以方州俾知人间利耶常衮一言而以新间旧不惟惑之甚直是昏之极矣
徳宗
术士桑道茂言将有离宫之厄奉天有天子气因筑其城以备非常目
徳宗因术士之説筑城以备非常其去梁武跣足下殿何异是时唐室未至陵夷诚控驭得宜何至有播迁之患道茂妄言祸福明王所必诛尹起莘乃以盍若劝其亲贤诸大事责之岂非迂儒之见耶
囘纥使董突归国振武留后张光晟掩杀九百余人目
董突奉朝命率众还部使朝廷果善抚而柔驭之岂能滋扰光晟以九姓之谮遽欲加诛请而不从复诱其犯法掩杀殆尽是宜明正其罪而徳宗不问及囘纥请复讐方为之贬光晟柔逺之经御下之法徳宗盖两失之朱滔将反三问其众不应上以力未能制赐滔爵郡王目
朱滔欲叛三问而人不对胁以威而后强从之可知唐室之事犹未至于不可为乃徳宗既闻告变冀赐爵以慰安之而反谋益炽无异抱薪扬汤措置之不当于此可概见矣
奉天改元赦文陆防言宜悔过引咎及制下四方人心大悦目
兴元下诏四方人心大悦者盖以太宗之徳在人者深而当时人心亦皆厌乱故其感动之速所谓饥易为食渴易为饮而赦脇从以销羽翼尤不失济变机宜耳无识者乃云徳宗反正全由文诰动人不知反正而措施乖方藩镇横逆如故浸淫以至于唐亡所谓感人者安在孟子云仁言不如仁声信矣
萧复尝言宦官恃恩纵横又言杨炎卢杞渎乱朝政目
徳宗纵宦官袒卢杞防于好人所恶故其后虽能克复还都而播迁至再亦已灾及其身萧复抗直虽云不量凿而正枘然比之当时朝臣可谓铁中铮铮者矣民有献果者上欲以散试官授之陆防进谏注
惟名与器不可以假人民献果不过循野人芹曝之分钱帛赉与已足相酬遽欲授以试官其昧于轻重实甚陆防谓虚名滥施将无以为立功者之劝非惟深中当时情抑亦千秋为君者所当留意也
既至凤翔欲因兵势遣人代李楚琳陆防言事同脇执不如俟奠枕京邑征授一官注
楚琳戕节使附逆泚当戡定之初明正其罪为反侧子示警所谓名正义顺而徳宗乃欲因势脇代近于诡谲即陆防欲羁授官职亦失之养奸岂当时势有不得不然者乎
李晟戍成都取营妓以还张延赏追返之遂有隙目
延赏憸邪原不可相然晟为大将不宜取妓又以私憾酿成衅端则取祸不得谓无因且不待尚结赞之反间耳
四十余州大水陆防请赈抚上言恐生奸欺目
水连四十余州溺人三万余计赈抚惟恐不逮犹虞或遗且灶鼃泽鴈皆按騐可得奸欺亦何自而生此而尚欲屯膏民困将谁恤乎况徳宗昔于朔方从逆之将士尚议并给冬衣而此淮西罹患之灾黎独靳恤之升斗前后自相刺谬亦已甚矣
陆防奏均节财赋请两税以布帛为额注
租庸调变为两税在唐时沿习嵗久其势亦难骤更防欲改赋钱而复征谷绢是徒泥故册陈言而不知时势所便且有不得不易钱而为银者夫民生利病特在司牧者调剂而善驭之可耳若银钱谷绢不过易名同实耳理之不得其人皆足病民乱政防前后奏议多达国体此则不免迂腐为并存而别白之实不害其贤也阳城为道州赋税不登自署下考观察使遣判官督其赋城自系狱注
征科抚字原应并行不悖使遇灾伤为民请命宜也设值嵗稔亦必尽去其赋以为利民依古无此治体史家所载失之未详至城自署其考自系于狱则不免市名矫激亦太过矣甚而往案判官且载妻子逃逸官箴又可问耶
李景略宴僚佐行酒者误以醯进任迪简彊饮之归而呕血目
为人隠过固长者之事若以醯行酒彊饮以冀逭人之罪且饮醯亦未必至呕血迪简特借此要结众心矫情饰伪诸军士遂堕其术中观他日之推奉代帅肺肝如掲矣
宪宗
梁悦报讐杀人纲
复讐之义在列国分争时法纪不立仇衅相寻不得不激为此论若承平之世以里闬细民悍然自抗王章岂可为训韩愈所议判律令经义为两端其流适足为奸民借口耳向尝明着其説读史者不可不知
吐突承璀有罪出为淮南监军目
宪宗以监军为罪人示贬之职所谓罚不蔽辜且犹自矜为能断则其平昔中于阉竖之蛊惑深矣李绛尚称能直言匡正者所对亦若得之望外其视孔戣显劾奸邪转逊一筹矣
李绛言邉兵无实上令按阅防绛罢相而止注
兵籍军装有名无实宪宗平时漫不知检闻绛言而始惊防绛罢而即止邉防按阅视相臣去留何以为政然元和方有事诘戎不宜简率若此疑记载者不无舛辞
韦贯之言礼部侍郎重于宰相注
礼部重于宰相逞臆説而不中事理彼盖以为取士所以储材也宪宗美其言未防遂以为相可谓以言取人而不知任贤之轻重矣
召柳宗元刘禹锡等至京师既而复以为逺州刺史目
宗元党附叔文自取戮辱韩愈作志以为不自爱惜语涉周旋若禹锡既以失身获谴而还朝尚防知惩艾肆言讥忿其罪当不止与柳同科乃集贤金紫滥赏屡叨守正如裴度汲汲荐剡又何为者韩志惜宗元不得有力推挽应即指是而发盖均为文人气类陋习所中非正道也
盗杀武元衡许孟容请急搜捕因诛王承宗卒张晏等注
盗杀宰相事出非常搜捕岂容刻缓乃所司惑于贼人诡计竟尔观望迟疑使非许孟容剀切进言防欲置之不问及下诏大索又以士则妄告李代桃僵虽元膺购募山棚罪人斯得尚欲掩饰前非不加穷治岂足以肃法纪而申国宪由是观之宪宗之平淮蔡盖幸耳非真能恢太宗之业者也
桞公绰为京兆尹杖杀神防小将目
跃马冲导罪之细者即平民有犯予杖已足蔽辜京兆虽以肃清辇毂为任亦岂可因冲已导而遽毙军将公绰此举非惟草菅人命防于弁髦王章及上怒诘犹饰辩不已是但知唐突者之无礼而不知专擅者之更非礼也或犹以公绰为风厉真不知政衡者
上求方士以柳泌能合长生药用为台州刺史目
大乱甫戢而亟亟求仙服药盖由志满意盈遂尔一蹶不振而穆宗且甘蹈覆辙而不悟非所谓贻谋不臧者乎
裴度为皇甫镈之党所挤罢为河东节度目
晋武平吴赞成者独有杜预而山涛则云吴平之后方劳圣虑其言可谓知要宪宗倚任裴度河南北得以摧陷廓清可谓有为之主既而镈异并进度且不安其位中兴之业自亏一篑于此可见处成功之难
穆宗
钱徽杨汝士掌贡举段文昌李绅属所善进士不预而郑覃裴度子弟及第文昌因言皆闗节得之上命覆试贬徽等目
党牛怨李已足紊乱朝常至通闗节于贡举是以先进引后进其为门户纷争连株蔓尤不可究诘矣若时人称美钱徽不奏人私书此更瞽説既有私书则掌举者已属纳人闗节且未必止段李二人而已徽即下愚肯自言耶史书之不足信如此
敬宗
韦处厚谏上宴游言先帝时陛下年已十五今皇子才一嵗目
处厚冀以危词耸听而不知其言之乖谬大臣笃于忠爱茍事切君身当随时直陈无隠岂宜计储位少长为进谏等差乎使其隠微果存此念则心迹叵测罪不容诛即诡饰以抒激切而显斥先朝防顾尊亲之讳亦岂能掩其不敬处厚于二者皆无可自解尹起莘仅责其受赏不辞不从大体立论殊失轻重而敬宗乃感其言非昏戾而何
文宗
上不能坚决与宰相议事已定寻复中变目
虚怀听纳而不能坚决不特筑室无成亦且小人得以生计此失防之大者也
路隋言宰相任重不宜兼金谷琐碎之务目
宰相叙百揆其职固无所不统自汉晋以来丙吉大言燮理谢安自命风流于是不亲案吏不视细事名尊相体实隳官常路隋此言所谓知其一未知其二至杨国忠辈擅权通贿由于委任非人以彼贪憸性成当日即不兼琐务其能尽匡弼之职乎
柏耆驰入沧州斩李同捷诸将争论坐贬寻以李祐卒赐自尽目
柏耆虽不免急功然以诸道攻三年不能得之贼一旦诛之其功固可抵过也乃以李祐之死遂令自尽何以厉用命之士哉
宗闵与徳裕有隙杜悰説宗闵用为御史大夫徳裕惊喜泣下目
杜悰欲用一官羁縻徳裕此特为宗闵画防平憾耳若徳裕已朝夕可望入相岂转以知举与御史大夫为重哉盖徳裕之意以悰为宗闵谋主故伪为惊喜寄谢冀缓其倾陷之计史家乃谓徳裕实艳羡科第清华何异痴人説梦然徳裕之机诈实亦可鄙矣
李徳裕宗闵各有朋党互相挤援目
正人指邪人为邪邪人亦指正人为邪二语似矣然邪正固不容不别而朋党实非朝廷所宜有如李徳裕较之牛僧孺为畧正矣然其朋党恶习何尝不为当时之害
薛元赏杖杀神防军将因白服见中尉仇士良目
元赏擒杖军将颇着风力亦末流之铮铮者士良虽强横据理直折彼固莫如之何囚服往见又何为哉柳公权以服澣濯之衣为末节上以为谏议大夫目
公权以敢言着闻文宗亦嘉其风采然彼时宦寺弄权朝臣植党未闻有所纠弹则亦杜钦谷永之流耳区区不谀澣衣托词笔谏亦所云末节而已
武宗
李中敏判仇士良不应防子李徳裕以其杨嗣复之党出为刺史目
中官防子至明季而极其实已滥觞于此中敏一判不烦言而切中窽要珰竖衔恨有志者方当力为主持徳裕徒以门户之见辄加贬谪不顾是非不循法度惟报复私嫌是务可鄙甚矣
上欲诛杨嗣复李珏杜悰奔马见李徳裕言天子新即位不宜手滑目
明罚敕法惟当论其罪之当否罪不当虽小岂宜轻滥罪诚当虽大安得姑容嗣复及珏如果诡谋废立实为法所不宥特以言出士良谗搆其情尚近暧昧耳杜悰年少新立不宜手滑云云所谓似是而非果尔则年既长立既乆遂可不思明慎乎闻见録载宋范仲淹于光化知军遇贼弃城事欲为曲贷其死所传尤为悖理向已深斥其説而其手滑二字实即原本于此事不同而义则一因并着之
李徳裕草赐黠戛斯书言可汗与我同族目
人君居中驭外尊卑之分本自秩然而柔逺犬经惟在徳怀威詟徒欲以文字争衡抑亦末矣况逺寻苗裔傅防支离尤失敇命之体且即所称北平太守亦有何足贵徳裕颇擅文辞且自诩能使异域奉约执礼而立言谬诞若此岂非千古笑资
宣宗
君臣务反防昌之政目
大中务反防昌之政论史者徒以时相前后倾轧宋室绍述纷更有类乎此殊不知宣宗未嗣位时久为武宗所不礼而李徳裕擅权日久又挟震主之势观太尉顾我毛髪洒淅数语与霍光骖乘何异则徳裕之致祸本其身自取岂待同列巧为排摈而宣宗猜忌寡恩之失有不止于矫枉过正者矣
李徳裕以私憾杀吴湘其兄讼枉再贬潮州司马丁柔立素为徳裕所摈至是讼其寃亦坐贬目
李绅案奏湘罪不无迎合执政之心及御史覆奏其寃徳裕自当平情昭雪乃竟以私意擅杀且罪及推勘之人徇门户而専威福再贬实罪所当得柔立素为所斥乃以为之讼白得名然岂能欺有卓识者哉
裴休请早建太子上言若建太子则朕为闲人目
宣宗之言实属可鄙可笑夫以天下与人易为天下得人难所为迟迟而不敢冒昧从事正尧舜之志也若宣宗者直以帝位为竒货且以其子为他人又安能有为天下得人之志乎尝考以忠臣自负者莫不以早建太子择贤师傅教之为急务此无他盖半出于蒙懂盗袭人言而不知世务半出于佥邪欲图后日之富贵而已孔子曰唯上知与下愚不移若因选贤教之即得贤则尧舜早施之于丹朱商均矣且世愈变而风愈下名位已定其不肖者固不足论即有英贤之姿谀之者献其逢迎忌之者亟其排陷古今之迹章章可考也则何如令其同列兄弟之间均选贤而教之之为愈乎是不亟亟于册立者实所以保全之也设云一旦不虞将起纷争盖处置得宜虽不立亦如泰山之安若处置不得其宜虽立定亦有肘腋之患兹故悉而论之以破千载之惑
诏戎臣失律并坐监军目
监军理不应设直撤之可耳乃不惩掣肘之而转定失律并坐之条是欲去其权而反加之权也非抱薪救火而何
郑光庄吏恣横韦澳请置于法上令痛杖而贷其死目
豪贵肆恶乡土最为蠧政害民况辇毂间岂容恣横若富族抗租不问势将独于贫户取盈其更不可究极韦澳执械庄吏请置于法按律正无可逭乃宣宗不但不治郑光庇蠧之罪且为奸吏宛转乞怜史称大中朝用法无私其然岂其然哉
上尝欲以韦澳判户部澳辞其甥桞玭尤之澳言主上私欲用我人必谓我以他岐得之目
韦澳数语固足为贪名位者下砭然为臣者感激自效冀时事可以日理方为不负特达之知乃沾沾以他岐干进恐启他人之疑为説是特对甥自炫名髙耳其所云造膝时事又谁见之而谁传之
懿宗
王式使懦卒为骑而少给兵注
王式当二浙积玩疲之后整顿戎行动中窽防可谓不孤任使所论散给军食不置烽燧二事亦能发韬钤所未及至以懦卒为骑则不可为训盖侦虽不専于战鬭而深入敌境得悉情形以归此岂懦者所能办且懦者若未见面目辄张大其事以告岂不摇动军心反致偾事乎是虽偶中一时而不可为军行成法也
彗出于娄司天监奏为含誉星目
幸灾者谓之彗贡谀者谓之含誉由是观之则其为休为咎固己无定然世之治与不治在政之得失休固不足诩即咎亦应慎之于其未见及其既见不已晚乎康承训拒蛮冦因天平小校烧营得解围去诏加承训官小校不迁一级目
承训先事无料敌之智临事无应变之才赖天平小校力争出竒致胜顾冒功掠美亲昵皆滥膺爵赏而首庸转不晋一阶其何以使军士奋勇效命然彼时懿宗独何为者哉
葬同昌公主舞者数百人以杂宝为首饰舞罢珠玑覆地注
溺爱厚殉其缪自不待言然如百二十舆三十余里云云犹暴殄情事所有至所云舞罢珠玑覆地则理所必无夫数百人之首饰安得如许杂宝即诚有之亦岂能覆三十里之逺盖所云纣之不善作史者形容而甚其辞耳
僖宗
成都突将作乱髙骈招谕还营隂籍其名掩捕杀之注
骈初至西川诸事颇中机畧顾漫信妖术焚纸散豆遂隳军士之心且停廪省官复济以严酷浸致突将噪乱牓谢既乖大体孥戮滥及多人岂良将所为哉
刘巨容破黄巢不肯穷追曹全晸以除代亦还贼势复振目
巨容膺阃外之寄贼方败窜有防可乘正当悉鋭穷追以靖伏莽乃怨诽国家负人欲留贼以图富贵全晸既统舟师渡江闻除书而遽返致贼氛复煽江东二人之罪固不可胜诛然所以致此者岂非僖宗不能振饬纪纲国政日坏而尚专务游嬉其获罪祖宗较之二人为尤甚也
郑从谠镇河东参佐皆名士时人谓之小朝廷目
名士虚声相尚未必尽于实用有禆聚集虽多亦何足异况幕府得人极盛亦不过如緑水芙蕖之比时人乃目之为小朝廷唐末人心幻妄不知明别尊卑于此可见
王重荣为河中留后请降于黄巢既乃杀巢使者击破其兵目
重荣拥河中重镇战守皆有可凭何至望尘降贼真所谓乱臣贼子也迨困于调发始驱杀贼使击败贼兵顾借口于屈节纾患所谓欲盖弥彰其将谁欺乎
王铎表请还朝诏徙义昌过魏州乐从训围而杀之目
铎初自请出师聊借以免伴食之诮非果有制胜长畧也是以坐镇数载老师糜饷无尺寸功乃腼顔表请还朝不特庸碌无能亦且出入自由矣况当戎马倥偬时拥姬侍而侈服御致为奸人窥伺举室罹灾抑亦自贻之戚耳史赞乃称其有社稷才扶支王室防致中兴不知铎有何功业而如此称许可谓信史乎
昭宗
诏削夺李克用官爵属籍防诸道兵讨之纲
克用固非始终忠于唐室之人然既有兴复功岂宜首议削除况尔时朝命本不能致讨特欲借力三镇徒快其并吞私计耳然使克用果灭则三镇益彊仍为国患矧克用又未易即灭而徒授之口实卒之一博不胜转不得不屈体调停使诸藩效尤脇制是直甘心沥鸩自毙范祖禹死疾庸医之喻犹不足尽之
王师范为平卢节度使每本县令到官辄往谒拜之于庭注
节使不敢横行理固宜尔然当时逆藩跋扈朝命视同弁髦何有于桑梓一令况师范并无尽心效忠之可纪乃欲以曲谨沽名饰诈其谁欺
以李谿为相刘崇鲁受崔昭纬指掠麻恸哭谿竟罢目
崇鲁甘为昭纬爪牙党私攻讦谬博直名较谿之佥邪附势更为奸巧而彼此狺狺交閧挠紊朝常唐室纪纲扫地矣其欲不亡得乎
上以崔昭纬等外交藩镇思得骨鲠之士骤用孔纬张濬目
以昭纬潜通藩镇因改用纬濬而纬濬亦即结交藩镇之人盖唐祚久衰诸臣中具谋国之心者百无一二而一二人者又无干济之才如杜让能等且澌灭殆尽而所用率皆佥邪气运至是尚可与图存乎
以朱全忠父名诚改义成军为宣义注
改军号以避逆臣家讳可谓冠履倒置庸懦若此安得不为天下所轻唐室陵夷至是盖亦无足论矣
韦贻范起复再相命韩偓草制偓不肯明日班定无白麻可宣注
命相失当即上疏论列亦臣职所宜然若但龂龂以草制不草制争之则茂贞所云书生礼数与反何异二语词虽俚俗诚已深悉其矫情博直盖唐世停草裂麻痼疾相沿甚为蠧政之尤此虽起于下多伪臣实亦因于上无明主然尔时朝政固无一足加责备者矣
王师范发兵讨朱全忠寻为全忠所破遂请降目
唐室阽危诸藩皆坐视不救惟师范慷慨誓师差强人意惜诸将才皆庸懦事迄无成乃青州之围不能始终全节辄开门降贼前后判若两人实负初心矣
司马光论袁绍崔昌遐俱诛宦官以快一时之忿而国随以亡注
司马光苏轼皆以汉唐之亡后先同辙亦就其大诛宦官一节而言耳然袁崔二人心迹则有不可同日语者绍佷愎好胜其才尚足有为其召卓也未尝不思用其力而后除之迨鸣鼔洛阳尾大不掉则非其所逆料止快一朝之忿而不计他日之患诚所谓恶垢焚衣因愤决瘿者若朱温逆迹久着即不招之使来且有岌岌之势昌遐复从而促之彼既素党逆温知其为贼而曲意相徇第欲借其声援以夺北寺重权遂置朝廷颠覆于不问非唯引冦之罪实有卖国之心是春秋大义所必诛者岂得与本初卤莽仅致失算相提并论哉
昭宣帝
帝禅位于梁遣宰相张文蔚杨涉奉册宝诣大梁目
杨涉初闻作相犹对其子自叹不幸恐累子孙及是遂艳心富贵不顾骂名与张文蔚辈赍捧册宝委防贼廷天良澌灭殆尽不但重负初心亦有愧于其子矣

[book_title]评鉴阐要卷七
五季
梁刘守文讨刘守光守光战败守文立阵前谓众勿杀吾弟守光将元行钦直前擒之目
兄讨幽父之弟即诛之亦不为过乃对众泣谓勿杀此与宋襄不擒二毛同一迂庸卒以自取败亡所谓可笑可鄙者耳
蜀徐贤妃讽张格等请立宗衍为太子蜀主虑其幼懦不得已许之目
张格欲结徐妃以自固诈称密防胁众署名可也独王建明知其子幼懦不堪任有何不得已而委曲徇众之请诚何谓乎盖建之据蜀本不以正天欲速其亡故假手童騃使自蹈倾覆耳
晋王将杀刘守光因李小喜瞠目叱守光怒其无礼先斩之目
守光逆伦伤化罪不容诛然小喜则曾受其恩者既绐故主以私降甚至瞠目叱詈良心澌灭尽矣存朂先正其诛颇为快举
梁主召李愚为左拾遗时衡王友谅贵重见者皆拜愚独长揖目
有道则见无道则隠士君子出处之正也李愚既自负学行岂宜臣事朱梁既为爵禄所羁受而弗却徒以长揖藩王显其抗直昧大节而矜细行所谓欲盖弥彰耳吴朱瑾杀徐知训以其首示吴王王惧走入内言我不敢知目
知训无礼于君凡有心者皆当为鹰鹯之逐朱瑾虽以私嫌擅杀然实为吴除害隆演既据有吴国自当为之主持庶防跋扈者知所警惕乃懦怯无识诿为不敢与闻致徐温觊觎日深浸成篡窃之祸虽其及身以柔善自全而吴业之衰自彼酿之实行密之罪臣败子耳梁刘鄩讨朱友谦以其昏姻不即进兵梁主受谮密令张宗奭酖杀之注
以私姻移谕迁延贻悮军计正当明正显戮耳密令行酖何为哉昔子舆氏引庾公之斯之事虽为取友者旁引曲证之端已非正道后世不知谋国者辄沿袭之以为公私交尽何啻失之千里
晋得传国寳纲
秦玺久经煨烬不足置议向尝详论及之至如宋白之説玺当有二如李心传之説玺更当有三其真赝又何从而辨乃晋得之而存朂据为受命之符梁失之而欧阳修特书曰盗窃传国宝夫存朂躁妄固无足责欧阳修尚称有识者而亦斤斤于此何耶
晋王存朂欲称帝张承业请先灭朱氏求唐后立之目
李唐宦寺之恶为从来所未有独张承业乃心唐室始终不渝洵为铮铮佼佼且其始佐晋王创业欲为昭宗复讐及存朂称帝则邑邑以殁其志诚亦可悯曾不思晋王父子虽以忠孝自期方为藩镇时已不能免于跋扈即存朂与朱温力战亦自利之心为多迨大业将定岂肯复居人下而欲望其求立唐后复延李宗安可得哉承业盖笃于效忠而绌于料事者正所谓宦寺之见耳
唐主命从官拜梁太祖墓注
庄宗借始终为唐之名能灭朱梁乃方欲戮尸旋命拜墓颠倒无据若或褫其魄者尚何足观其后乎
唐郭崇韬忌李嗣源密劝唐主罢其兵权目
崇韬尔时深为庄宗倚任陈谋定防多见信从使果虑嗣源之终为国患则杜渐防微应有剀切之论而徒以私忌后言呫嗫岂忠正腹心之臣所宜为哉
唐魏王继岌杀郭崇韬纲
崇韬之死不由王命继岌实不能辞过至其不书官爵友益谓病其请立刘后起莘谓以其轻犯近习二説皆不得其正崇韬立后之请固为可鄙然不应责于此时若其不礼宦官更无可罪惟是继岌都统之命崇韬实请之而佐以西行者虽军事悉以委付乃于国储统帅视之蔑如使宵小得乘间而搆其短则取祸实有由矣且其在蜀也将吏奔走其门宝赂悉充其槖擅权黩货丛积愆尤而于宗弼之非分干求始则纳其贿以阳许继乃灭其族以自明是则崇韬罪之大者虽杀不以正而死不为枉则书法交贬之也固宜
唐以郭从谦为景州刺史既至遣使族诛之目
春秋以赵盾不讨贼则直笔书之嗣源之于从谦抑又甚矣方其入洛阳也军威甚盛于诛一从谦何有必迟之十月之久始诱而族之乎盖其初固无杀之之心久而审已度世知为清议所不容姑借此以塞谤耳不然何不直斥其弑逆之罪且先之以宠秩耶胡寅乃疑为畏其众而难图惜其不及时以取悦不但不识事机亦实无当于南董之义也
楚许徳勲谓吴使楚国旧臣宿将犹在愿勿措怀必俟众驹争栈乃可图注
徳勲身为楚臣应正辞以寝吴谋乃为隠语输情于敌不谓之卖国可乎左氏多采列国使臣词令此更非失言之咎所可竟其责者
契丹请其将萴刺惕隠于唐唐诸臣以萴刺骁将不可纵唐主欲少副其求乃遣萴骨舍利归目
契丹休兵数年通使请和其请还虏将若唐审已有可恃不与可也乃首尾顾虑羁留所请骁将欲借此以杜边患而又与他人思少副其求岂知从而激怒寇掠日滋石晋遂慿其势以移后唐之祚所谓进退无据差之毫厘谬以千里矣
唐康澄上疏论国家有不足惧者五深可畏者六目
康澄抗疏似是而非所云六可畏即有未尽切当者如以四民迁业为虑而于蟊贼伤稼谓可存而不论则轻重倒置实甚夫年谷不登民食安赖不为抚绥而赈恤之将有嗷野泽而转沟壑者岂直迁业之患而已哉至以祲沴为不足惧则尤害于理宋王安石之説盖本于此论者徒以其言明快而亟许之亦昧乎立言之本末矣
唐潞王从珂反朱洪实欲固守洛阳徐图进取康义诚诬其反唐主不能辨遂斩洪实目
从厚柔懦无能羣小满朝无足与图国是当从珂举兵犯阙义诚辈早蓄异心逝将他适所可稍恃以支持者惟朱洪实耳虽其固守徐图之计未必果能济事而其心皭然不滓从厚所宜知也乃不辨黒白枉杀忠良譬之木将槁而复披其枝叶能无立见倾覆乎
契丹改号辽纲
契丹之改辽与拓跋之称魏体例无二乃纲目于拓跋书魏契丹则不书辽盖由司马光以宋臣作通鉴其时不敢称辽以敌宋纲目遂仍其旧初非别有深文也乃刘友益尹起莘辈拘牵好异谓书魏所以进之书契丹所以外之抑知史家纪事当以春秋为法春秋前书荆后书楚非例以义起耶即以纲目言之东晋时如慕容之称燕苻姚之称秦以至武都河西虽弹丸蕞尔而列国之书法具在何所容其进退者腐儒曲説支离真所云烛笼添骨其明益障乌足与言传信之笔哉
晋主闻辽将南侵还东京目
匈奴在汉颉利在唐凡与中国搆兵皆书入寇以中土时方一统体例固应如是即宋室运际陵夷然自徽钦以上共主位号犹存至南渡以后称臣称侄惟恐不及若仍书入寇则是以君寇臣以伯叔寇侄为不经矣我国家开创之初当明末造国政日非而未及更姓改物自宜仍以统系予之至顺治元年定鼎京师大统已正然明福王犹于江宁仅延一线故纲目三编所纪并不遽书明亡以絶其祚为福王者使能奋发有为安见不可拟于南宋临安之局惟是天心既已厌明人事复不能自振长江不守统系于是终絶则福王之所系于明纪者固不同唐桂二王之窜徙无常及宋末昺昰之流离瘴海此正千古不易之通义也此条目内旧书辽将入冦谬袭汉唐书法不思彼时中国已分瓦解不成正统而石晋得国之本又由于以父事辽及重贵继立好事者顿以书臣为耻然称孙之表仍无虚日以是搆祸即问愚騃无识之人以祖冦孙有不听然而笑者哉是当用两国互伐之文书侵以正其误且使后之守器者兢兢业业不敢失其统以自取辱殊不失春秋尊王之本义云
晋囚辽回图使乔荣既而归之景延广语荣若来战有十万横磨剑足以相待目
晋既借北朝以兴岂能相抗辽于晋有徳无怨背之实为不祥且尔时并无良将精兵之可恃而延广大言不慙徒贻其君以负义之辱小人庸妄误国顾如是哉晋以杨光逺难于显诛隂命李守贞拉杀之以其子承勲为汝州防御使注
光逺反侧无常降又非出其本心留之适以贻患明正其罪诛之不为过当而乃隂遣人杀之其谁欺乎刘友益以晋不能明正其罪例诸李辅国之书盗杀是也至承勲刼父以降与光逺之忘君而叛者罪逆相等乃杀其父而官其子是何惩劝然五季之乱亦无一可与论伦理者矣
辽主问冯道百姓如何救得道为俳语云惟皇帝救得时人善其言注
从古第一无耻者莫如冯道时人善其言不过以其诡辞止杀耳然彼时打草谷者自若何曾为之止暴哉则道之俳语仍属谄谀之意而时乃韪之岂不大谬辽主服通天冠绛纱袍登正殿受朝贺目
辽当国势强盛时经畧中原所过摧枯拉朽防于大业可成乃甫入大梁即袭用通天绛纱寻复呼仗閤门赭袍从事捐淳厐而徇浮誉非开创所宜抑且忘本不祥天道厌之宜其未及旋辕遽撄多故也其后金元皆惑迂生改正易服之説蔑弃旧章亡不旋踵读史者可不戒诸
汉郭威平李守贞得朝臣藩镇交通书词意悖逆皆焚之注
汉时以烧梁狱词为善处家人骨肉因而挠法庇人者辄引之为口实尔时朝臣交通藩镇固属寻常伎俩至词意已涉悖逆而竟甘心置之不问以为一切保全奸回之徒谁复知所惩创者此非魑魅自消乃日中见斗耳然彼时事势亦无足责备矣
汉朝贵防饮相诋有隙汉主使王峻置酒和解之不能得注
宰相令仆防饮沈湎已乖政体而使气讙呶武臣矜鎗劒微长文士诩毛锥薄技甚至丑语诟詈锋刄防加仪检荡然矣隠帝不能诘治复令释和于杯酒之间纪纲陵替若此安得不亡
汉王章尤不喜文臣目
向之矜毛锥者非王章乎此又谓之不喜文臣甚矣记载家之鲜实也
汉刘崇欲起兵闻迎立湘隂公而止李骧説崇疾据孟津崇怒斩之目
赟虽迎立而大位未践成否尚未可知李骧请据孟津实为河东自全上防且于湘隂继统亦无所损刘崇乃以其子将为帝遽有侈心视忠言如枘凿轻加戮害卒之宋州难作北汉继业未终敧器满覆之戒不其然乎楚彭师暠初事马希广为希萼所黜希崇因使囚希萼于衡山师暠奉事逾谨立为衡山王目
希萼弑希广而自立实为楚之乱臣师暠素事希广当以故君为重则希萼乃其仇也方其大呼请死时劲气凛然颇似明于不二之义者既不能杀贼雪愤且奉为主而谨事之何其厚于萼而薄于广也
周主欲自将御汉兵冯道固争之目
冯道歴事四姓浮沈取容未闻有所建白忽于周主自将一节哓哓不休既非致主之忠又无料敌之智而激切尽言顿似强直此非沽直名以救末路盖彼天性畏事即使北汉至而周祚移彼又将从北汉而保禄位周之成败固非所介于怀也
周赵匡率兵御辽次陈桥驿将士谋奉为天子赵匡义赵普部分待旦因入帐白之目
陈桥兵变论者疑宋祖实与其谋盖彼时匡义以手足之亲赵普以心腹之寄毅然部分复入帐中密白使非微窥宋祖隠微岂至若此且其受命而出因变而返遽行禅代絶无愧辞更足启后人訾议虽当时朝不易位市不易肆其后布武修文拨乱反正而其得国之不以道又岂能曲为原谅哉
宋以吴廷祚父名璋避平章特加同三品注
平章既为国家官阶岂有因臣子私讳而改之之理且璋与章亦无涉宋主此为盖徇名而不知义矣
宋罢侍卫指挥使石守信等典禁兵纲
读史者率以宋祖杯酒释兵权为不动声色而措天下之安此鄙见也守信数人若果不可制岂数言委曲规讽所能罢其典兵者彼时宋主英勇固出数人之上操纵由已消患未然守信诸人方承命之不暇又何敢有异议乎史家无卓识徒于杯酒诡辞处竒以为秘计神谋而不于宋主英断勇为处着眼而后世遂以是为妙防独出吁可笑矣
五星聚奎纲
五星聚奎为宋朝首瑞曽不数月即有日食之变天意果何属耶好谀者诩祥而讳灾矫情者称灾而却祥虽觉五十步之胜其于敬天勤民之本盖亦失之逺矣北汉主钧尝谓养子继恩巽软恐不能了我家事目
继恩继元皆非刘氏子北汉主既知其不能了事则当早定大计且继文故汉祖嫡孙久留辽境使迎还立之或可延一线于将坠后此张昭敏实能见及之岂其时迎之于辽有所不能耶付托失人致酿成祸衅陨覆其宗刘钧不能辞其责矣
宋主与诸藩镇宴酒酣从容讽以乞归明日皆罢镇目
艺祖平时尝言帝王自有天命且笑周世宗杀方面大耳之非居然豁达大度者乃芥蒂未忘疑黄袍之复加恐剧镇之难制且不以正道消祸于未然徒以杯酒诡辞释兵权罢藩镇岂笃于信天而明于为政者耶宋刘温叟过明徳门值宋主方登楼令传呼依常而过因请对言人主非时登楼下必希望恩赏注
登楼逺眺于政体何害希恩望赏人之常情亦不待登楼而后生也温叟传呼径过时盖未知宋祖在楼既觉而惧蹈非礼之愆故矫辞以对且欲猎取直名妄亦甚矣
宋
太祖
江南主遣徐铉求缓师帝言卧榻之侧岂容他人鼾睡目
五季国镇割据域内防如剖豆分宋太祖有混一海宇之志南唐不能如吴越纳土以保其宗祀而又庸暗寡识不早为备其败亡固有以自取宋祖不容鼾睡之语其豁达大度竟有与汉髙并驾齐驱之概
帝言我为天下守财岂可妄用目
节用爱民人君治平要道无过于是至云为天下守财何其见之小哉此与俗所谓看财奴何以异乎无识者或以为格言然二典三谟中又岂闻有此等语句耶太宗
帝命徐铉撰李煜神道碑铉请存故主之义注
徐铉不能尽忠于亡国之时乃欲守节于故主之没后以虚言为报亦复何益无知者或以为可矜有识者更鄙其无頼耳
徳昭从征幽州军中有谋立之者及还徳昭请行太原之赏帝怒言待汝自为未晩徳昭自杀目
军中谋立徳昭并无形迹可指或防人搆衅揣测猜嫌而为之亦未可定太宗遽责以待汝自为则徳昭虽欲不死而不能可知太宗传子私念不待赵普赞成而早定于胸中矣抱哭追封固无解于渝盟之过所谓欲盖弥彰耳
赵普讽李符奏秦王廷美怨望降封涪陵县公房州安置目
廷美之得罪皆成于赵普其始因多逊之毁请备枢轴察奸变以自捄不过患失之一念继乃搆成寃狱坐以大逆止图报复多逊夙嫌而于廷美毫无顾忌老奸伎俩日甚一日至讽李符上言必欲置廷美于死而后已则天良澌灭尽矣普尝自负读论语鄙夫无所不至之句岂未经见乎
李继迁请降以为银州观察使纲
赵普前此轻信李继捧纵其复归夏州已为失防兹复轻信李继迁受其伪降坐稽天讨以留世世边患盖姑息偷安实为宋代之失而养痈贻害始谋不臧则自是役贻之
以王继恩讨蜀冦功命别立宣政使以授之目
内侍领兵仍唐政其后童贯梁师成之擅权实由此开其端太宗虽不
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:43:17-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
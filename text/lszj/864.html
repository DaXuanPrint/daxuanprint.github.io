<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="序,大明世宗肃皇帝宝训卷之一,大明世宗肃皇帝宝训卷之二,大明世宗肃皇帝宝训卷之三,大明世宗肃皇帝宝训卷之四,大明世宗肃皇帝宝训卷之五,大明世宗肃皇帝宝训卷之六,大明世宗肃皇帝宝训卷之七,大明世宗肃皇帝宝训卷之八,大明世宗肃皇帝宝训卷之九,明世宗宝训全文在线阅读,明世宗宝训全文在线下载,大玄古籍书库">
<meta name="description" content="明世宗朱厚熜语录汇编。徐阶、张居正等编纂。万历五年(1577)成书,与《明世宗实录》同进。二十四卷。三十年,吕本校订刊印,改为九卷。凡五十子目,前有明神宗序。_明世宗宝训_全文在线阅读_明世宗宝训_全文在线下载_大玄古籍书库">
<title>明世宗宝训_张居正_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">明世宗宝训</span> <br/>
          作者： <span class="inputVal" id="bkauthor">张居正</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,语录,完结</span> <br/>
          字数： <span class="inputVal" id="bknum">[book_length]155873</span> <br/>
          说明： <span class="inputVal" id="bkdec">明世宗朱厚熜语录汇编。徐阶、张居正等编纂。万历五年(1577)成书,与《明世宗实录》同进。二十四卷。三十年,吕本校订刊印,改为九卷。凡五十子目,前有明神宗序。</span> <br/>
          封面： <span class="inputVal" id="bkimg">Z_6332.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]明世宗宝训
[book_author]张居正
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,语录,完结
[book_length]155873
[book_dec]明世宗朱厚熜语录汇编。徐阶、张居正等编纂。万历五年(1577)成书,与《明世宗实录》同进。二十四卷。三十年,吕本校订刊印,改为九卷。凡五十子目,前有明神宗序。
[book_img]Z_6332.jpg


[book_title]序
皇祖肃皇帝在位时侍臣有请纂辑
圣训名之曰嘉靖政要者我
皇祖谦让未遑且曰他日朕身后史臣必书之呜呼逖矣神衷其俟诸后者晰也兹者恭修
实录成一代中兴大烈已可概见朕仍命儒臣就中掇其睿谟伟制便于诵法者遵旧例为
宝训二十四卷亲加裁览盖不胜仰止之思焉尝观前代人主训辞可传者无几且往往出臣下拟撰惟我
皇祖淋漓洒翰顷刻千百言累牍连编咸抒心所自得无假思构其微词奥义有前圣未发六籍未备者信定保之鸿谟作则之明训也朕生也晚不获面承燕翼之谋然聆其绪言溯其遗范岂惟文章功业灿然具陈即精神心术之微亦有可仰窥万一者盖我
皇祖英资大略本出于性生而典学崇儒又乾乾无一息之怠用能中天地为纲常礼乐之主不偶然也夫三代有道之长其本在德泽其具在法度而救偏补弊随时低昂则存乎人焉我国家
祖宗德泽在人二百年如一日顾法久而玩吏缘为奸惟
皇祖拨时之宜乾纲独断故是编所载大要在综名实饬修攘以兴周官之法度而关睢麟趾之意未尝不存乎其中诚仁义并用长久之道已朕属承圣统深惧弗克□荷以忝先烈惟是扬谟纂训传之无穷使继今万世子孙益知
祖宗德泽之所由延法度之所以守绍庭敬止日慎一日此则予小子一念觐扬之思亦我
皇祖惓惓以继述望后人之意也是为序
万历五年八月十九日
大明世宗肃皇帝宝训序终

[book_title]大明世宗肃皇帝宝训卷之一
光禄大夫柱国少傅兼太子太傅礼部尚书武英殿大学士臣吕  本谨校  南京礼部祠祭清吏司郎中臣陈治本  南京兵部职方清吏司主事臣朱  锦  南京工部虞衡清吏司郎中臣吕胤昌谨阅
敬天上
○嘉靖元年八月庚子以南京灾变脩省
上敕谕两京文武群臣曰朕以眇躬嗣守
祖宗鸿业代
天理物□荷惟艰夙夜兢兢罔敢自逸黾勉踰岁治效未臻灾异迭见近者南京守臣奏报七月二十五日猛风骤雨沙石飞扬江水涌溢
郊庙陵寝宫阙城垣等处叨＜脊-月目＞阑槛多被损坏并各衙门树株拔倒数多大江船只漂溺甚众上新河等处沿江军民房屋被水倒塌者不计其数又前此湖广江西地方水患尤甚朕心祗惧莫究其端意者政事乖违刑罚不中民困未苏国是未定以致上干
天和昭示谴告朕方致斋积诚祗告于
天地
宗庙
社稷凡事关朕躬者痛自循省而两京文武群臣宜同加修省务在守法奉公勉修职业以图消复其被灾军民之家各遣官巡视量行赈恤庶几
天意可回用保我亿万年太平之祚钦哉故谕
○嘉靖二年三月癸亥礼部以久旱风霾＜锍-釒＞请修省
上是之命止斋醮及一切兴造不急之务遣官祭告
天地
宗庙
社稷山川复谕礼部曰亢旱久风霾不息二麦未秀秋种未布朕心惶惶凡政令缺失军民利病有当兴革者在内诸司从实举行或当奏请者详奏无讳户部议处预备救荒事宜抚按官督所属问民疾苦加意存恤省刑薄赋整饬武备修举荒政尽心职业以称朕敬
天勤民至意
○四月壬申
上以灾异修省谕中外文武群臣曰朕嗣大历服抚临亿兆仰惟
上天付托之重俯念小民属望之切蚤夜孜孜图新治理未尝敢懈顷因风雷水溢之变已尝敕谕中外臣工同加修省天未悔祸粤自去秋历冬至今春畿甸之内雨雪愆期怪风屡作尘霾蔽天四方灾异奏报频仍朕心甚惧深思
上天所以示戒之故岂用舍犹有失其宜者欤刑政犹有乖于理者欤下情未能上通而恩泽未能下究欤朕痛自循省侧身修行思以转灾为祥惟尔两京及南北直隶十三布政使司文武群臣皆为朕分理庶务有抚安军民之责宜各持廉秉公勉脩职业以副朕忧勤惕励之意惟吏治之得失实民生之休戚所关各该有司多有贪酷害人怠惰废事者务须惩究罢黜使群臣知所警惧不可狥情曲庇惟斯民之贫富实邦本之安危所系一应钱粮有奉诏蠲除遇灾减免者务须查勘开豁使穷民得沾实惠不可虗应故事惟刑狱冤枉滥囚系久淹以致民心愁怨上干
天和各处囚犯除屡审情真者法难宥免其情可矜疑事因诖误者在京遣司礼监太监南京守备太监各一员会同法司在外镇巡会同三司从公辨问俱与从轻发落以后但有伸冤诉枉之人问刑衙门俱要上紧归结不可任意监禁致令无辜死于桎梏惟贼盗所过兵革之余闾井萧条僵尸遍野尤可矜悯被劫人户务宜加意存恤移流者招抚复业量免粮差死亡者官与葬埋勿令暴露至于京军之服役频繁边军之战守劳苦天下各卫所军士之月粮久缺该管人员毋得仍加剥削以伤其心朕深居九重于民情政体岂能周知惟赖尔等输忠竭诚同心匡辅凡利所当兴弊所当革者务臻实效毋事虗文庶几可以尽敬
天勤民之道以保冶于无穷尔等其钦承之已复谕礼部曰
上天示戒灾异频仍朕心忧惶特降敕谕思与内外文武群臣同加脩省凡系吏治民隐兴利除害政务皆从实举行以回
天意往岁以江南水灾亦尝戒谕所司未见施行都察院其并申明使知朕意具行过事迹以闻
○九月癸巳以四方灾异下诏赈恤诏曰自古帝王临御天下必以敬
天勤民为首务我国家
列圣相仍率由是道朕嗣守鸿业深惟
祖宗付托之重臣民属望之深夙夜兢兢不遑宁处自践祚之后
上天垂戒灾沴叠见今年七月内南京应天及淮杨等府俱有大风雨之变
陵寝震惊江水涌溢漂流房屋不下数万余间没溺男妇无虑数万余人死者积尸暴露生者流离迁徙而江西湖广广东广西等处亦有非常水患内自修省罔知所措意者敬
天勤民道有未尽永惟厥咎在予一人百姓何辜罹此艰厄朕方斋心积诚祗告
天地
宗朝
社稷与尔内外文武群臣同加脩省以回
天意尤念四方之远民瘼甚多比年以来兵荒相继征调不息之加法度废弛赏罚不明军民受苦财力两殚＜宀十见＞诏徒颁奉行未至官府之催徵不已仓廪则所在空虗朝廷德意顾为奸贪之骗局小民脂膏祗供典守之侵盗上官以逢迎为能赃吏以科罚相尚贤否举劾多有不当刑狱轻重多有不平闾阎之间疾苦万状念之痛心言之蹙额今虽痛加厘革余风或有未殄天地至和之气宁不为之感伤尔天下军卫有司衙门官员职虽不同义均休戚宜各督所属各慎所司尽革因循积习之弊益励廉慎不渝之节各该抚按守巡等官俱要躬亲巡历宣谕朕意被灾人户加意赈恤死而暴露者官与瘗埋生而流徙者设法招复一应岁额钱量与凡岁派物料徵收必以其时出纳必稽其毙已起角□羊者务济公家之实用应蠲免者务宣诏旨之实惠狱讼勿令久禁听断勿致偏枉勿过刻以害良善勿太宽以长奸恶赎罪纸米勿令折价入已往来迎送勿得阿意劳民先年用兵经过及今次灾伤地方但有死于非命者除厉坛常祭外各令所司另举一祭祭文仍从该部降去各该属官中但有贪婪残酷者具实奏黜诚心爱民者虽杂流出身者一体旌奖勿以奉承之能否为爱憎勿以一己之爱憎为进退凡百行事务要奉公守法期于消除民患培餋国脉以称朕敬
天勤民之意以延
宗社亿万年无疆之休
○嘉靖三年二月庚申
上敕谕群臣曰近来江北江南并湖广等处水旱相仍地方饥馑人民相食所在盗贼成群应天凤阳河南山东陕西等处元旦同时地震方冬雷雹交作山崩地陷灾变非常近日京城风霾蔽天春深雨泽愆期
上天示戒朕心警惕尔文武衙门官员各宜仰体朕怀同加脩省凡政教有未明刑赏有未当冤抑有未伸固穷有未恤与夫利所当兴弊所当革俱一一从实举行事应奏请者条具以闻礼部仍行在外各处镇巡及三司等官一体遵奉务期弭灾回和以副朕轸念元元至意
○嘉靖五年十二月癸亥大学士杨一清因灾异上＜锍-釒＞言脩省事宜并乞罢免以应
天变
上嘉纳其言旋遣司礼监官赍敕谕之曰昨卿所奏疏朕览之再足见诚悃况所言君臣人品天下治道俱论之至切但朕以凉德仰承
天命嗣
祖大统日夜图维至治勉脩厥躬以副眷爱自即位以来福兆未臻怪变非常岂非朕德仲昧咎多在躬以致
皇天垂仁示戒朕深惧且愧惕然于怀不能仰承至托不敢一时怠逸但求欲转灾为福之术必多访民情□革惟允故令会官议处又礼部援例请斋戒祭告朕切思之斋戒不过二日服移浅色于外而心存警畏于内不知何如祭告形于文词不过应事而已不如常脩厥德上格于
帝所以答谕令实加脩省上下同加戒谨不必虗文故事为也朕日总万几亲阅奏章未必尽知民欲必咨卿等辅理庶务朕今欲求直言而直言者或不实陈颠倒曲直正如卿言言尽其忠可也今咎本实在朕躬凡庶司百僚责亦不无卿言或未尽诚或未伸或闻政事之缺失或朕过多不自悟或刑赏未当或民情不遂可一一指陈开导朕心务以上下一德阴阳各适庶上回
天意下安民心此朕之所愿卿勿得忌以不言是负朕望方今修省弭变之时岂可求退正当展布忠诚匡朕不逮有疾宜调理如可即出供职
○丙寅
上敕谕文武群臣曰朕躬承
祖训光绍丕图夙夜孜孜罔敢逸豫敬
天爱民一念恒切于怀然而志勤道远绩化未孚阴阳愆违致生灾变比年以来坤舆弗靖乾象失常风雨冰雹之异南北相仍旱乾水溢之灾后先继报甚至物怪人妖层见叠出切惟天道人事相为流通和气致祥乖气致异
上天垂戒必有其因静言思之皆由朕心有未纯德有未一用舍失当举措违宜上无以格于
高穹下无以宁于兆庶省循咎本实在朕躬岂惟遇变而惧实欲思过而改尔文武群臣皆与朕共理天职其间竭忠奉法者固有狥私忘义者不无武臣无安攘之略而朘削以为家文臣无弼亮之诚而依违以玩日贤否混淆而官无惩戒赋歛繁急而民不聊生掌邦礼无以和于神人典邦政无以威乎夷狄刑狱冤滥而怨声载道工作无度而财力告竭至于风纪之司尤昧激扬之任爱憎或狥其意毁誉多失其真以致四方视效贪墨成风下民怨咨无所控诉愁苦之状所不忍闻夫君心万化之原朝廷四方之极事关朕躬者不敢自怠责在百官者当图自新特兹戒谕尔等各宜洗心澄虑去垢涤污素廉勤者益加砥砺习玩慢者即为修改官守尽职言责纳忠毋事因循毋怀顾忌两京官员有不职者待考察之时从公罢斥在外官员朝觐考察未久姑且策励戒饬若奸贪不法实迹显著抚按亦要悉心访察去其太甚务期弊端革而民心悦庶几上下交修以成励精之治以答
上天仁爱之心傥或弗思弗庸徒以虗文应故事岂但瘝乃官旷乃职国法具在朕不尔私尔等其勉之慎之故谕
○嘉靖六年正月庚寅礼官以郊祀届期请举庆成宴
上曰郊祀庆成次日设宴乃
祖宗朝故典盖以
上帝监歆君臣欢会其礼不可废也今四方灾异非常方欲上下同加脩省朕恐多费劳民可暂免一年以见朕奉
天恤民之意惟四夷使臣赐宴如故
○五月癸未以久旱顺天府官祷雨未应谕大学士杨一清等曰致灾之由固在朕躬但君臣交脩本为一体朕既痛自循省惟赖尔文武群臣同□竭诚匡朕不□□回
天意
○十一月丙戌
上以灾异亲制祝文祭告
天地曰臣昨见占官报云地震自坤至艮物或动摇臣心恐惧及睹今冬以来候惟大雪三白未兆罔敢自逸伏闻灾生必有其由是皆臣号令失严政事有缺以致阴dao浸凌雨雪愆期谨洁丹诚上干
洪造伏祈宥过维新转灾为福奠坤舆于镇静永无乖常布瑞雪于应期潜消沴异臣下情悚栗恳祈之至
○十二月戊午礼部类奏四方灾异
上曰
上天垂示灾变频仍朕览之中心恐惧况迩来地震京师冬季将终霜尤未降推思咎本实在朕躬尚赖卿等中外大小臣工协力匡佐勉脩乃职思弭灾召和之方为朕言之务期上回
天意以消变异副朕至望勿或怠忽其被灾地方官亦可传示令其改悟修省务期实效毋事虗文
○嘉靖七年三月庚子提督南赣右副都御史汪鋐奏是年元日甘露降于福建长泰安溪等县
上曰览奏以甘露呈瑞为朕仁孝感格之徵夫岂敢当朕非好祥瑞然
天意所至人不敢违朕惟奉
天求庇民物以答雪贶所进甘露敬当荐之
祖庙荐毕分赐辅臣杨一清等一清等疏谢
上曰分给卿等甘露非朕恃祥自矜苐
上天所赐守臣来进朕不敢私先以荐于
祖考余者欲偏赐群臣不能特以一二赐卿望卿交脩朕躬赞予至治庶或可承
天眷耳览所陈谢称颂惟惭已而礼官请贺
上报曰卿等以
上天垂降宝露为朕所致览奏而中惭且惧焉况今灾变屡作民不聊生卿等请贺虽出忠诚苐朕心弗安也可钦承朕祗谨
天戒之意勿贺
○四月庚戌
上敕谕文武群臣朕以藩服仰承
天命遵我
皇兄遗诏入奉
祖宗丕绪自即位以来冲幼寡昧无所闻知近或心志稍开夙夜恐惕匪敢逸肆而改治未孚比年灾异屡见近日之间大风吹沙尘霾蔽天各处地方或旱潦连闻或地震同日密迩京师盗贼群集南北边境蛮夷猾夏残害民命妨民衣食凡斯咎尤本皆朕致欲求弭除之方惟恐不能自知且君臣共理者皆天事也咎本虽在朕躬尔诸司庶职文武群臣或任大职或司一事均为有责而睹此灾害之来盖尝思省不乎朕过之自知者不敢自恕未能自知者有言责者当尽言以闻尔等亦宜加省思悔职业之当修而未修者修之政事之当行而未行者行之分择庶职必量材而任之使有禆于国而益于民钱谷财帛须樽节以用之勿横取于民而费出无经礼乐务明而三礼重典尤当谨之军国事大而六军艰困必思恤之刑罚必得其平修缮必以其度言责之官其位甚重风宪之利其职尤严勿外饰虗名而内罔其实抚按之任不可频更守令之官须加询访勿狥于人情而滋毙端尔等宜体悉朕心各自省察□□□大者会议奉闻以凭区处其琐细常事径自改行勿或惜吝庶利可兴而民咸怀害可革而民无怨上回
帝鉴永祈庇祐于
宗社而于朕与尔等亦免多戾矣尔等其钦哉仍命南京官一体脩省
○甲寅礼部以露瑞请表贺及欲照河清事例致祭
天地
上不许谕辅臣杨一清等曰朕思谢告一事原非旧章亦非经制乃朕妄为以其情无不可缘其礼而无害虽然以致人言矣幸
上天垂怜鉴朕眇诚今次不可不加详处文献通考记前代有一年五祀者为太□不可不慎而今之举行非祀仪比亦恐斋戒频烦群臣怠惰以朕意论若彼尝告谢而今次不行是为始敬终慢也若继之为事例又恐渎也不知何处为可一清等请如部议致祭乃从之
○嘉靖八年正月戊午
上以灾异敕谕群臣曰去岁季冬长星见而数丈今年元旦阴霾作而竟日且连年之灾异数省之旱潦自来所未有者是皆朕躬愆咎钦惟
皇天仁爱每垂警示朕敢不思过图改自新厥德以仰答眷爱然已过不能已知况尔文武群臣大小百官皆有共理之责未知睹此变异常思之不乎今已踰月一言未闻兹朕特降敕开晓尔凡在位之人当各思省各尽其职勿视为常如有可弭灾之术当各自陈奏朕自采择施行勿怀畏惮勿生猜疑务有知速言言无不尽庶朕有过得闻以图修改尔等亦免尸官之讥矣故兹敕谕尔等其钦哉钦哉于是辅臣杨一清等拟上弭灾事宜
上报曰览卿等所奏足见忠诚辅导至意朕自嗣位以来灾异屡见虽因事省谕而未臻实效朕见近日以来
上天垂爱或雨丝或星变朕心惶惧故命卿等撰旨省察此非下民所咎皆朕之失卿等所奏其无益之工役未造者停止见造者着上紧完报各衙门匠役人等此系旧额已有旨的外再不许来烦扰京营之军乃备警振武操练之重事着兵部计议处置言官职居正谏其当以尽职为实今因各不法朝廷治罚乃惩戒尽职之意烦扰轻率之辈亦不可不为治戒其触忤违逆者乃因欺正挟私朝廷亦不当不以法惩治以正
祖宗之法刑囚有重罪返生穷民冤抑致死者实为不中上干
天和着法司公道议审处置其余事宜着各该衙门看议来说其有弊利兴革之事卿等一一为朕陈之朕当斟酌施行
○二月戊寅
上谕礼部朕念去年各处俱奏报灾伤变异频仍人饥至有相食者况一冬少雪今当东作之时雨泽不降若二麦不登则今秋荐饥又有甚于前岁朕甚忧惧已有旨祭告
南郊
社稷山川今朕亲往庶尽虔祈之意
○癸卯
御制祷雨不应自咎说其词曰朕惟圣人为能享帝惟孝子为能享亲斯非空言实为今日之徵也夫大舜之为子也唯能尽子职以事父母故瞽瞍终致底豫而天下化焉成汤之为君也唯能尽君道以事天故桑林之祷捷如影响终致雍熙太和而天下平焉先儒皆有言以为人君父天母地诚能以子道事之则父母无不悦之理有曰事父孝所以事天明事母孝所以事地察亦斯之谓也苟能尽此则天地无不明察矣若或外有如事父母之仪其中实无如事父母之诚未可为事天地而为之子者也故曰惟圣人为能享帝唯孝子为能享亲呜呼岂寻常之人可同日而语哉夫人君之所以为圣未尝不以良臣而赞之虽汤至圣犹赖伊尹而后能兴故高宗望于傅说曰股肱惟久良臣惟圣夫以高宗为商之令主犹拳拳责望于说至于如此况夫庸常之君岂可不资贤良以求事天之道乎兹今春旱不雨礼部请命顺天府率属以祷朕允所奏复下诏命择日具仪以躬祷于
郊社山川诸坛该部言宜令群臣从祷以上下同致之意乃十二月十八日祷于
南郊山川坛次日复祷于
社稷二日之间晴晹如故风霾兼作虽未敢要求速效于
神岂非朕积愆无德怠荒失诚所致否则何乃数日之间
上帝不垂昭鉴
神不我答是孰之过欤朕非欲往圣自比而中心实切恐惕无所容措会言官刘世扬等奏谓祈戒人和以感
天神云百官或有不宿斋所者或有携酒入斋所者或醺醉入坛者或错乱节序仓皇入班者及言卫士于坛兆之内群蹲污秽者请加戒饬以重祭祀朕惟感召之际正在尽吾之诚何乃专责于人哉此君子所弗为也但思陪祀及百执事之人所赖相维以尽事神之道今乃若此奚用彼为乎人君以一身当负荷之重凡在位者莫非共理天工辅我以代天出治罪在朕躬不敢自恕尚赖文武群臣今后凡遇陪祀助祭之时务必持洁清之念秉敬畏之诚相赞祀事以祈昭格诸司百执事之人亦要谨以束身诚以趋事将获福利岂不上下均沾而国家有赖因自责而识之以此用勉为警省之地云
○十一月辛丑
上谕礼部朕闻雪乃丰年之兆今深冬无雪朕忧惶宜虔诚祈祷祭告
天地
社稷山川等神择日具仪以闻于是礼部具仪言
驾出亲祈百官俱宜陪祀
上曰雨雪愆期实朕所致罪在朕躬朕宜自祷百官不必陪从礼部再疏恳请乃听仍戒各加敬慎以祈上回
天意
○戊申
上躬祷雪于
南郊明日祷于
社稷坛是日雨雪
上喜乃谕礼部朕惟人君之事天如子之事父人子能得亲欢未有不以为庆兹者天降灵雪实为好生之德岂朕菲薄所能孚格苐感荷之诚实不能已其择日告谢
天地
宗庙
社稷山川用玉帛乐舞可具仪以闻
敬天下
○嘉靖十年正月辛亥大内东遍火
上露告于
天告于
祖考因谕大学士张璁宫中地隘而屋众且贯以通楝所以每有火患闻南京宫中诸门皆砖砌不用木固知
圣祖虑深今所毁者不须依旧式未毁者量为规画务使道途疎阔堂舍整简勿令相近门俱如南京制斯免惊扰耳寻复为大警或问示璁并序之曰朕为或问是不得已耳岂不知好辩多言起羞为佞大失君道之体特为重大者作之耳夫今人率多探祸福以摇惑人之心志强牵妄附诋毁善人阻害大道义故朕述此以自为之记云耳非尚辩焉非饰过焉惟明达者知之其词曰或问于吾曰汝家东所居被灾是
天之所仁爱以示汝汝其省之否乎吾答曰予菲薄之人仰承
皇天眷命主斯亿兆过咎最多
皇天垂示仁爱予于此未知所以或曰我闻变不虗生必有所召兹警在汝家非汝德失其中和政失于燥急与夫凡所致此者否则何有是乎吾答曰吾非汝此问何得言乎汝其听吾陈之宫中地面狭窄房屋重叠宫人有三四人止一房者又不肯相和昨一氏饮酒沉而睡至二鼓末惹火著身犹未觉即焚其身方延至屋人尽睡熟罔觉三鼓巡者才见忽报之所司急唤众人火已盛矣且三十五房接脊通连无可措手悉毁之此自醉氏起非灾变也其实人自不慎耳如以吾禁酒之令失严及无德罔以引之者此其吾之过也本非灾异也或问汝既知之若此何必引咎下令修省祷于
天祷于
祖考哉此岂诈欤吾答曰予闻人君之事天下也不可不慎此非变异本人为之固不可为灾而所以祷之
天祷之
祖考者告之以人事不脩祈之以将来佑庇吾家长也不能致人人共保非我之过失谁欤故告于
上天告于
祖考庶有所严畏下令修省庶使人人事事务图慎美何诈何伪人纵可哄天可欺乎或曰斯固是矣汝心宁不失怠矣自恣乎吾答曰孔子大学正心之道曾子释之曰有所忿懥恐惧好乐忧患则皆不淂其正者何不当忿懥而生忿懥不当恐惧而起恐惧与夫不当好而好不当忧而忧者心既昏惑颠乱忿懥于违已拂意之言恐惧于邪说诬祝之术好乐于声色逸豫之场忧患于奸小恶仇之谗虗灵眩惑心欲得顷刻之安且不能尚能正乎况今人专伺祸福务求事应强为附捏阴中吉人暗乱人志使闻之眼燥而背汗至此则人人将不顾君亲谋为善已愈不可晓而上导而化之吾为可自招荒惑人过是因细而失其巨吾惟知
皇天昭鉴在上
祖考临视在旁鬼神直之左右直之知自信而已矧忠肝义胆之贤所见又岂吾比哉汝其为此问也惑乱人心甚矣岂君子哉问者惭而退
○二月甲戌
上以甘露降于
显陵作钦天记颂其词曰昨嘉靖九月冬十一月迎长之日是惟辛卯一阳之月朕祗奉
皇天率遵
祖制躬率群臣百执事诣
圜丘钦行大报礼仰荷
皇天垂鉴俯赐降歆是夕珠星火□崔灿而祥光与炬燎相辉和气氤氲而瑞色共苍栏并焕大乐既终大礼告备朕翘首瞻戴
天恩曷胜庆忭方匝月之期
天垂甘露于我
皇考栖神之地
玄宫之上守者于正月下旬奏献至京朕荐之
祖考呈之
两宫分予勋辅讲学等诸臣既命宗伯具仪备诚下祭
○二月九日甲子元吉祗谢
帝贶于
圜丘十日告于
世庙春卿复请群臣词贺朕惟大报崇典明王之制朕不避群惑庸竭赤诚庶几仰答春庥于万万之一乃荷
洪仁降兹宝瑞朕弗类感戴乾元拜承
帝贶忻跃之余用述短章以彰
天泽颂曰予质也昧上荷简在答贶无由铭心钦戴予性也愚上荷眷殊报德无由罔敢自娱庚寅仲冬典礼肃雍维日长至戒誓惟恭大报
皇天庸秉微虔献以馨齐荐以苍瑄礼严禋燎乐备黄钟顿首诚惶仰瞻
帝容
帝鍚洪仁俯鉴微臣露垂上瑞福敷下民
神功惟
祖超今迈古遗我小孙受
天之佑
玄德惟
考潜升穹昊延予小子荷
天之保宝露降祥湛湛瀼瀼缀若珠玉味润甘香注之瑶厸□□□牛稽首而迓荐于
祖考滋我禾稼承以金觥色溢精琼呈于
慈阙增筭延生浩浩
苍穹赐我年丰朕拜稽首祗竭衷愚荡荡
昊极元枢不息干运四时惟
帝之力曰雨曰旸亶赖
穹苍嘉贶眇昧家国平康稼穑盈塍来牟亦登兆民其绥五福是徵感恩曷己敢耳恣侈夙夜勉脩以拜
帝祉爰诹众猷瞻答
圜丘诚恐诚惶惧惟弗周暨告我
亲以祈以陈闻于
上帝福我下民诚既以输愧质昏迂朝夕愓然上酬眷俞
○四月壬午
上以兵工二部火谕礼部曰火灾虽因人不谨所致不可不知警畏卿等宜各深省毋事虗文仍青衣朝参二日朕亦自省与卿等共图休兆
○六月癸亥辰刻雷击午门角楼垂＜脊-月目＞并西华门城楼西北角柱
上谕礼部兹变实朕积愆所致
上天垂示与卿等脩省三日仍
制制祝文行露告礼于殿陛祝曰本月十日辰刻雷击午门等处垂＜脊-月目＞并及木柱十一日夕占官谓观候于宫中有火为灾臣所获闻曷胜恐惕伏念臣以愚蒙仰蒙
明命主理万方睹兹灾变实臣居职不臧政多乖缪之所致也敬惟
上帝垂仁俯视矜宥俾五行顺序二气调均转灾为祥□
宗社永以绥宁矣臣下情无任战栗待罪之至
○嘉靖十一年八月辛巳
上以彗星见东井谕阁臣曰朕闻彗星又见于井宿之间夫斯变也未及三岁凡三见焉乃朕所召卿等即刻传意于礼卿言生辰庆贺俱令免行不必吉服只常服视事以承
天意于是礼部尚书夏言奏
万寿大庆凡内外臣工荒远夷使无不欲恭祝以伸臣子之情尽废不举则下情郁而未宣况
天变实由臣等若使礼成之后痛加脩省似与
天意人心方为允协
上曰然应天必以实兹不过变其服色暂辍礼仪耳庆贺礼姑听卿请礼毕之后务实加修省以弭变异于是部复请自十四日始如故事各素服角带朝参办事三日仍通行九卿六科十三道各条列时政得失以闻
上曰彗星三见妖必有由
上天垂爱朕敢不祗承夙夜思省未自逸宁卿等文武群工皆有辅赞之责可不痛自省改匡朕不逮十四日本因事辍朝不得更言修省其自二十一日始浅衣办事三日九卿衙门官还各令自陈以听裁处务要思忠论实毋挟持泛引假公报私
○嘉靖十二年六月壬午大学士张孚敬等以彗星见欲自陈引去
上曰彗星为异退而复见者四矣
上天垂戒朕敢不祗惧卿等各思匡违不必自疏便择日朕于便殿祭告尔文武群工宜痛加省慎以赞朕不逮上回
天意于是礼臣请榜示大小臣工以二十日为始青衣朝参办事至告祭后三日而止
上从其言仍敕文武群工俱与有天工之责各痛涤乃心秉公持正以赞朕躬勿视为故事
○嘉靖十三年七月丁卯
上以南京
庙灾行告
天礼于殿陛毕是日即诣
太庙恭慰
五祖神谕内阁礼部曰慰
庙之礼有谓必待择日斋沐乃可举者朕以为此礼之常也今因灾而祭礼之变也譬之人或遇变子必奔诸父母所以慰安之何待正衣冠而后行夫礼有斋三日而后对越神明者此常经耳朕之告
天毕即赴
庙者亦礼闻变即慰之意权也卿等宜知之
○十一月辛未
上在南郊斋宫自制大报歌一章出示大学士张孚敬等曰朕肃怀大报草此数言聊以见意卿等可与言鼎臣道南及分献礼官一观其各以赞佐戒进之辞和之其辞曰岁次早午兮阳月之八日新冬肃群臣而朝趋
泰坛兮钦大报以叩
苍穹朕以微薄菲质兮荷洪眷下及而主兆庶愧绵才愚质兮惧无以上副恩隆思欲康此民以图报称兮无学以出其治源爰肇复
泰禋兮兹当四举愚衷匪直慎始兮图惟厥终咨左右承弼兮其尽启沃以匡佐期世道跻于熙皞兮庶或仰承乎眷崇末仍御笔注云曰四举去岁疾未亲耳故承之以慎终句
○嘉靖十六年五月戊戌雷震谨身殿鸱吻大臣各上疏奉慰
上谕内阁辅臣曰今日寅时
上天示戒于谨身殿实朕所致也卿等具奏问慰已悉忠爱但雷火非人为之必有所谓脩省之宜当何如可录示礼部于是礼官奏请如例修省并令大臣自陈得旨
上天垂戒朕切感惧致招在朕勿以他诿自二十二日始朕与卿等修省如例大臣不必自陈各衙门大小官但要思尽厥职如果有关系国家大计各自陈说来行二十五日仍露奏
上天遣官暂于
景神殿祭告
祖考
○嘉靖十七年四月庚申自正月至于是月不雨命有司竭诚祈祷赈恤郊外流民是夕
上谕辅臣曰近多旱朕方以为忧礼部已请所司致祷矣又闻近郊小民踣毙心加忧之朕处人上罪在朕躬即以十八日为始与卿等斋心洁虑禁屠宰青衣办事二十一日朕躬祷郊雩令嵩示群臣知之毋忽于是礼部具上完年定拟雩祀全仪
上曰兹祷甘泽乃修省事祗宜青衣上香进帛三献八拜成礼百官陪拜未可用所开全仪亦不必奉
祖配祭用酒果脯□月□(右□皿)□牛一以熟荐
○嘉靖十八年五月己卯以星变奏请行祈禳礼并令大臣自陈
上曰
上天垂此星异非一次矣过违在朕朕自省察内外百司均有代理之责宜各深思痛改不必青衣角带外饰虗畏也适今多事之日即奏祷固不得精专两京九卿堂官俱待考察处分诸镇守内官其尽数取回自后永无遣之
○十月己丑
上谕礼部曰庆成之宴因循旧例以祔享礼未成辍之今
皇妣主升祔既三月矣行礼奏乐耳闻目观者屡矣何独于受
天厘反禁也审尔则冬贺当辍只贺大报礼成庶不失重轻尚书严嵩未悉
上旨谓宜举庆成之宴
上又曰朕作谕本是敬
天庥之心非敢务宴乐但既以日易月矣而视殿辍作乐却辍反其重者尔贺节当同宴礼并罢
○嘉靖二十年四月辛酉夜
宗庙灾
成庙
仁庙二主毁
上哀痛不能自胜明日文武百官各疏奉慰礼部疏请
上亲祭告
内殿以慰
神灵复引过奏祭
上帝以谢谴告青服御西角门延见群臣以共谨
天戒下哀痛之诏以安人心行天下宗室共加脩省以尽一体之诚敕内外臣工痛加克责以尽交修之儆文武群臣有奸欺负国蠹政殃民者听言官指实奏劾九卿堂上官及各衙门四品以上今各自陈科道官极言时政得失赐采纳暂罢内外一切工作蓄财力以图修复奏入
上曰
宗庙灾毁无前大变罪在朕一人而已仰戴
皇天仁爱即斋戒择吉奏谢
南北郊祭告
景神殿
太社稷俱朕躬行遣官祭告朝日夕月等神陈言时政言官常职何待灾变一切工程除钦定殿就绪外并令停止奏谢毕次日御门视事如故
皇祖列圣王暂奉安于
景神殿
成
仁二庙神主所司亟为恭制诣
陵奉题还安
各庙仪物即行补造次日礼部复请以谢告既毕
上青袍御奉天门百官青服致词行奉慰礼
上曰
宗庙大变自古所无
天意垂示朕心默感仪文度数备物而已仍于西角门视事三日见避殿之义十五日暂罢御殿见彻乐之义十六日后御奉天门如常二十二日经筵次日日讲
○七月壬辰礼部以
万寿圣节请习仪
上曰今
庙灾朕方待罪生辰小节罢贺是日当重贬青衣御门与群臣一接中禾□龟后即朝讲如故慎勿更请中宫令旦□免命妇朝贺
○嘉靖二十一年正月辛卯礼部以灵雪应祈请
上御殿受贺
上曰连冬愆雪朕仰叩
皇天此心实是为民丕荷洪仁锡此春前嘉瑞卿等欢庆之情朕已具悉卿等百司但协心秉公赞其代之职以共承
天意贺礼免行
○十月癸未雪百官表贺
上报曰朕以时属有禾□龟祗修大报乃荷
上天垂佑瑞雪应祈而降朕心不胜感仰与卿等同之朕为民祈祷非梁武宋徽比卿等宜益竭忠诚上承
帝眷庶不□朕保民之意
○嘉靖二十二年八月丁丑先是礼部以
圣节庆贺请
上曰去年大厄
天赐重托感恩承眷敢不祗受苐恐中心仰戴方思上报生生卿等宜将顺朕命协心和气各共乃职勿扰朕心至是礼部覆请
上曰卿等再三请贺具见忠恳苐朕仰感
天恩与卿等祝君之心正自不异遵君命以申君念则上下皆顺去年大变不有
天眷今日安得朕身既蒙大造则来岁之贺岂无日也如前旨罢免
○嘉靖二十九年三月乙丑朔礼部以亢旱请顺天府官祷雨百官皆致齐青衣办事
上曰去冬无雪今春不雨凡百五十日如再及旬月麦禾皆失润溉朕兹躬祷为民生耳卿等以上下相关百官亦当致省但恐应天未可虗文苐今该府官谒诚以祷
○四月己亥礼部复以旱甚请择吉遍告
神祗仍申饬百司涤己省愆修举实政以仰赞
圣诚上回
天意
上曰君者代天工不能独理设官分职以共之又曰臣劳此义孰能知之言之皆非实心也今亦不必申以语言不必虗应故事惟仰告
上天
庙社诸神自九日始停刑禁屠百官修省至十七日而止寻分遣大臣朱希忠等各如期于
郊坛
庙社行礼
○嘉靖三十六年四月丙申奉天等殿门灾是日申刻雷雨大作至戌刻火光骤起初由奉天殿延烧华盖谨身二殿文武二楼奉天左顺右顺午门及午门外左右廊尽毁至次日辰刻始熄
上大惧明日文武大臣奉慰
上报曰
上天垂爱朕战惧若涉大渊莫知所措无前大异何以饬辞然子职最亲不可不祗承仁示卿等奉慰且悉忠切罪在朕躬安可他诿惟我眷为顺耳
○丁酉礼部尚书吴山等以殿灾请择日遣官奏告
郊
庙
社稷及秩祀神祗以谢谴示敕下文武百官省愆引咎素服办事务修实政毋事虗文其两京四品以上大臣循例自陈科道等官务直言时政阙失仍诏示天下及各宗室一体修省
上曰奏祭谢罪即择吉行命公希忠溶延德恭代秩祀神祗开具来行下诏罪己告诸宗室如拟行政灾本朕何令自陈有怀必吐自尽其忠岂待今日修省仪文至奉祭祀次日止
○壬寅以殿廷灾诏告天下曰朕本同姓之候嗣初非王子之可同惟
皇天宝命所与暨
二亲积庆在予夫自入奉大统于兹三十六禩昨大遭无前之内变荷
天恩赦佑以复生此心威刻难名一念身命是爱但实赖臣劳之一语而原非虗寂之二端
天心丕鉴朕心朕忠
上天明鉴昨因时早祷泽于雷霆洪应之坛方喜灵雨之垂随有雷火之烈正朝三殿一时烬焉延及门廊倐刻燃矣仰惟仁爱之昭临皆是朕躬之咎重兹下罪已之文用示臣民之众吁灾祥互有感召岂无凡在位者宜同祗畏之情首体相关未可幸乐之肆必尽代劳之真当竭国民之念上承
天戒以佐尔君下抚生灵务令安遂共图协恭勿乃我弃故兹诏示咸使知之
○八月丙申大学士严嵩疏言昨伏奉谕殿名奉天自已坐是已即天也此意不知
皇祖何取臣仰窥
圣德不以天自居谦冲之至然臣闻传记有曰天子至尊无上又曰人君其尊如天此系先儒之言而其原出于孔子作春秋系王于天称天子曰天王此孔子之言后世莫有易之者又书曰天命有德天讨有罪言人君赏罚不自己出一归于天
皇祖取义之意或亦出此臣愚伏思
祖制已久今湏敕下礼官廷臣集议以俟
圣裁
上曰卿角□羊奉天二字义甚正第圣贤所谓非是题扁之用也遂谕礼部曰昨承恩示未可诿之气数先代儒臣有言君心通乎天心夫以人君奉天百为万用孰非天者岂□刑赏大事乃始谓之奉天
皇祖命名取义乃此然于已身坐之终未安也况灾毁初罹建文自作人孽次今两蒙昭示名称之旧决不可复其会官集议以闻
○嘉靖四十二年九月乙未
上谕兵部曰朕见风雨异作矣倐起自北当承
天心爱民内谨火灾外防边寇顷杨照之事可见已其戒之于是命书杨博等言各边俱昼夜设备可恃无恐而
陛下犹轸念若此
宗社之福也臣等敢不益加戒严仍移檄边臣一体防御仰慰
圣衷都察院左都御史张永明因请行五城御史谕民戒火报可
○嘉靖四十三年三月癸亥
上谕礼部臣曰旱厄已见土雨风霾不止其示所司以明日致斋始二十五日告
南郊二十四日告朝天等六宫庙遣定国公徐延德等各行礼是日天阴雨忽霁大风扬尘
上复谕礼部曰今旱固未如前岁黄霾土雨灾疫过之其令所司申严祈祷各青衣致斋如修省例九日每日遣府部大臣轮告各宫庙既而命吏部尚书严讷礼部尚书李春芳督察诸执事官不虔者
大明世宗肃皇帝宝训卷之一终

[book_title]大明世宗肃皇帝宝训卷之二
光禄大夫柱国少傅兼太子太傅礼部尚书武英殿大学士臣吕  本谨校  南京礼部祠祭清吏司郎中臣陈治本  南京兵部职方清吏司主事臣朱  锦  南京工部虞衡清吏司郎中臣吕胤昌谨阅
圣孝一尊亲
○嘉靖元年三月戊辰上
皇考尊号曰
兴献帝遣官祭告
陵寝
上亲制乐章迎神太和之曲秉德奉藩仁孝谦恭委祉冲人入绍大宗故国绵邈新此閟宫以妥明灵万世攸崇祀事孔严精神感通来格洋洋风云景从初献寿和之曲明灵在天陟降于庭声容肃然顾兹尝烝舞以八佾庶将其诚于斯万年禋祀承承亚献豫和之曲裳衣既设笾豆更新惟祭之丰至养莫伸再酌清酤以荐明禋有秩斯祐锡我后人终献宁和之曲荷劬劳以生深恩罔极举追崇之典万舞有奕礼以三成虔恭无斁江汉汤汤延我世泽彻馔雍和之曲菲荐具陈既歆既飨敬彻不迟顾瞻下上濯濯厥灵式慰遐想嘏告以慈赐之景贶还宫安和之曲倐来忽往神化无方风驭云軿返于帝乡祥光烨煜旌旆央央衣冠在庙孝思不忘
○嘉靖二年九月丙子初
上即位即命礼官议
皇孝主祀并称号礼官议
皇上既入嗣大宗宜如汉定陶王别为
兴献王立后其称号宜如宋濮王称
孝宗为皇孝而改称
本生父曰皇叔父
母曰皇叔母
上览其议曰父母可移之乎此事体重大其再议于是进士张璁主事霍韬给事中熊洽各上言汉宋之事乃预立为嗣养于宫中故不得复后其所生若
陛下则所谓继统非继嗣也今日之礼于
兴献王宜隆尊亲之典
上览而善之乃谕阁臣朕受
祖宗鸿业为天下君长
父兴献王独生朕一人既不得承绪又不得徽称朕于罔极之恩何由得报始终劳卿等委曲折中为朕伸其孝情诸臣退而上疏执议如初乃称
孝宗皇帝而称
皇考曰兴献帝
圣母曰兴国太后云至是年六月辛丑
上犹以尊称未当复命廷臣会议时主事桂萼都御史席书员外方献夫皆上疏请正
皇考
圣母称尊以全
圣考
上以其章下群臣议而议者以为
兴献帝后已极尊称
陛下孝思无穷请更加一皇字
上不得已从之然犹以本生二字大名未正于心终不安复命廷臣会议于是礼官席书等上言人无二本礼有至当
陛下入继大统与为人后者不同臣等谨遵
祖训据古礼与在廷之臣反复辩论大义已明宜定正
献皇帝皇考尊称以顺典礼以应经义
上曰大礼屡经会议未有定论今博考详议合于天理至情宜从正称
孝宗敬皇帝曰
皇伯孝
昭圣康惠慈寿皇太后曰
皇伯母
恭穆献皇帝曰
皇考
帝圣皇太后曰
圣母乃下诏曰人君为治必本于孝道圣人论政必先□正名孝在笃于亲而名贵循其实自古及今未有外是而能化成天下者也朕本
宪宗纯皇帝之孙
孝宗敬皇帝之侄
恭穆献皇帝之子
皇兄武宗毅皇帝上宾之日仰遵
圣祖兄终弟及之训属以伦序当立遗诏命朕嗣皇帝位朕受
天明命位于臣民之□者于兹三年矣尊称大礼屡命廷臣集议輙引汉定陶共王宋濮安懿王事为据至再至三而其论未定朕心靡宁盖伯姓父子天经地义岂人所能为乎惟
恭穆献皇帝
章圣皇太后朕之父母也劬劳之恩昊天罔极虽位号已隆而名称未正因心之孝每用歉然已告于
天地
祖宗
社稷称
孝宗敬皇帝曰
皇伯考
昭圣皇太后曰
皇伯母
恭穆献皇帝曰
皇考
章圣皇太后曰
圣母各正厥名揆之天序人伦情既允称而礼亦无悖□犹虑天下臣民未能知悉特兹诏谕以申朕拳拳孝亲之诚夫孝立则笃近举远而家邦四海咸囿于至仁名正则言顺事成而礼乐刑罚各臻于至理朕盖庶几于古帝王之盛也顾惟昔者孝未遂于尊亲事多拂于天性君臣之际未免少乖举措之间或多违戾今彝伦攸叙大礼告成朕方欲同心以和典礼之衷敬事以建臣民之极尔内外诸司百僚务宜体朕之意有官守者脩其职有言责者尽其忠凡旧章未复毙政未除人才未用民生未安边备未饬军储未充一切有裨于政理利于军民者其一一条具奏闻朕将举而行之期于得万国之劝心致天人之祐助以成至治以全大孝则朕之志于是乎可慰矣布告中外咸使闻知
○嘉靖四年三月甲戌命脩
献皇帝实录敕谕礼部曰朕惟自古帝王之有功德者史臣必为实录以藏诸金匮传之子孙其来非一日矣我
皇考恭穆献皇帝聪明睿智卓冠群伦自奉藩以来有河间好古之风慕东平为善之乐缉熙
圣学遵守
祖训嘉言善行可以大书特书者不止一端宜有纪述以垂宪于万世尔礼部其通行当时籓府内外臣僚悉心采辑送翰林院编纂实录所有合行事宜俱照例行于是遣使至旧邸采访
献皇帝嘉言善行悉付史馆编录为实录五十卷宝训十卷
上皆亲序之其实录序曰朕惟自古帝王继代之后其臣子追思其君父之德之功有不可泯焉者则必纪其平生著之汗简藏之金匮垂之子孙以至于万世而无朽焉故三代而上之君其事备于经三代而下之君其事备于史若周之文王位为西伯大统未集而其翼翼之心穆穆之敬雝雝肃肃之容庸庸祗祗威威之德之罚不遑暇食不敢盘游之勤卑服即康功田功之俭怀保小民惠鲜鳏寡之仁克知灼见宅俊之明朝于王季日三之孝咏于诗载于书纪于礼者不一而足乃与唐虞夏商贤圣之君并盖文王之治虽止于岐而其丕显之谟克昌厥后则实有帝王之德之功何可泯也惟我
皇考恭穆献皇帝自奉籓以来嘉言善行可传而不泯者甚多为人臣子忍使其泯焉而无传耶爰命籓邸旧臣追辑诸所闻见付内阁辅臣用例编纂以为实录起自肇封迄于弃国凡五十卷其可宝而为训者若千万言又为十卷既成朕捧书而泣曰呜呼我
皇考之所以启佑后人而遗之休祉者固如是其盛哉夫惟精惟一允执厥中此帝王出治之本也以不忍人之心行不忍人之政此帝王为治之要也而我
皇考以是二者体之身心发之言论修之于宫阃之间行之于封域之内内外兼尽终始弗渝如耕之畔而罔敢越焉如匠之矩而罔敢舍焉其识度高明规模宏远盖已具帝王之体举而措之于治天下也特易易焉顾不能大有所为歛厥经纬施之一国故遗事之可书者仅止于斯而无由以见其功化之极也然即其所已书者观之实无愧于文王之德之纯惟我后之人能仰体而遵行之则可以为圣贤之君而天下万世且永享帝王至治之泽矣朕深恐弗类而勉思企及以庶几于善继善述焉于是乎序
宝训序曰朕惟周雅歌燕翼之谋鲁诗载有谷之颂自昔先德之美君道之善未有不垂后昆而昭来世者也宝训之作良以是哉仰惟我
皇考恭穆献皇帝睿哲天成姿表神异夙荷我
宪宗纯皇帝之眷独为优厚然嗜学体道頴敏卓越是以矩度自合言动不轻比奉藩入郢屏翰一方凡所举措莫不有道以至临朝御下恤士爱人君国之政一出粹白而无非可法退即书堂更日直讲进德之功未尝少懈虽远处藩服而瞻恋阙庭心实惓惓每有敷陈輙□大政其视河间东平之贤以善自娱者又不可以同年语也朕仰承休德奉
天命嗣大统出入起居罔敢逸豫一惟我
皇考之心为心
皇考之行是遵耳眷兹盛媺实难殚述可容以遽泯邪用是敬敕馆阁儒臣暨藩臣之悉训典者援古义例详加纂辑既为实录藏之天府又择其言行政事显而要者凡为目三十有九合十卷别为宝训如左呜呼我
皇考以纯一之性宽仁之德精切之学其鸿规懿范真与古帝王异世而同符非独行于一国而可施之天下非独法于一时而足垂之永久所以上延
天命启我后人者不其至乎朕以眇躬嗣而受之夫岂偶然而已哉不有叙论曷申永孝书曰有典有则贻厥子孙朕敢为
皇考颂并制为序示百世永以为宝之意云
○嘉靖五年十月壬戌
上亲制
皇考恭穆献皇帝恩纪含春诗集序颁赐群臣其文曰朕
皇考恭穆献皇帝所著有恩纪诗集乃弘治甲寅受命分封之国感
皇伯考孝宗皇帝鍚予之恩而纪之者也诗凡七卷其目有四自辇谷恩荣而下凡途间之兴国务之余至于书堂杂咏续骚吟诸作虽所指不同然皆主于纪
圣上之敷恩彰王国之殊遇以识无忘焉尔有含春堂稿则未之国时在大内西馆及出府所作分类立题随题叙事因事成章仅百三十余首而天文节候之大人物宫室苑囿之繁礼乐名物经史文章之奥大略具焉辅导之臣既汇而刻之
皇考亦各序其端跋其后简矣朕入嗣大统尝恭取而庄诵之见其写与刻俱不甚精恐无以昭示不朽乃命侍臣缮写重刻之以传敬为之序曰诗之为教以道性情而万事万物之理无不该古诗三百篇贯体用括鸿纤善恶并存以垂鉴戒其用归于使人得其情之正而已朕三复
皇考之诗庄重而典则丰腴而明鬯流出胸次从容自然浑浑乎商彝周鼎之朴而古也浩浩乎行云流水之顺而达也盖虽信口肆笔不假思索自不离乎性情之正而忠君孝亲仁民爱物之念每存乎其间上合古诗风雅遗意彼魏晋以降诸矦王名能诗者类多矜奇炫异雕锼锻炼以为工其性情远观乎
皇考之自序而诗之为用岂复有余蕴哉粤稽古昔成周圣王分宝玉于伯叔之国盘石之宗夹辅周室而所以登载赞咏之者无闻焉汉诸王就国惟明帝赐予其弟东平王苍珍宝服御器物甚备怀思有诗嘉其贤也□所作书记赋颂歌诗多所赞述今皆无传
孝庙之宠贲我
皇考见诸书翰形诸篇章不一而足不止成周宝玉之八汉明伏轼之吟而已岂非以
皇考圣性之高明德学之纯懿所当褒重而优礼之乎恩纪之诗揄扬赞颂于斯为至东平有不足言者矣朕初承指授学为诗句方在幼冲未有所得今几务之暇自三百篇至唐宋诸书皆尝涉其大旨间有述作亦惟陶写性情而不敢以是妨国政且免玩物丧志之尤耳仰思
皇考之教不可复得感怆何极然心声故存手泽斯在朝夕讽咏而玩索之庶几其有得哉是为序
○嘉靖六年八月庚申
上命学士张璁桂萼等纂脩大理全书至是以初稿六册呈览
上曰朕览稿具见编摩至意尚书席书前所著论犹似阙略纪载欠详宜通查详定其先儒所论定汉魏宋事果于礼合褒进之使后人有所守缪而否者贬斥之亦使后人无所惑且斯礼也不但创行于今日实欲垂法乎万世以明人伦正纪纲大礼全书四字未尽其义宜更名曰明伦大典璁等乃入席书注论四条
上复命增录古人欧阳修诸儒之论于父子君臣大伦有所发明者于是璁等先撰稿进呈
上曰览所撰具见尔等尽心典礼纲常所系但诸臣所奏或自疏或连名或会官或奉旨议或渎乱破礼宜皆一一直书以明是非邪正之辨尔等仍会总裁官详议用心纂脩
○十一月丁丑
上亲制
皇考恭穆献皇帝睿功圣德碑其文曰我
皇考恭穆献皇帝乃我
太祖高皇帝玄孙
宪宗纯皇帝次子
孝宗敬皇帝长弟
武宗毅皇帝之叔父也以成化丙申降诞
母乃
宪庙孝惠皇太后邵氏也蚤膺
宪祖之命出阁授学经书默契道理贯通暨受
伯考之命以金册封王国号曰兴出就湖广安陆州为国都鍚以恩赍倍于他藩我
皇考恩纪诗纪之详矣惟我
皇考以宗室之亲近亲之长昔承
宪祖之严训并奉
孝伯考之嘉谟恪守
祖训治隆一国敬慎而明脩国祀社稷山川罔不鉴歆忠谨而臣事
两朝
孝庙
皇兄屡加褒奖诚孝以致于
亲迎养之辞已著于遗治之疏宽仁以抚其下士夫百姓每形于称颂之词至于谨水旱之灾轸国民之苦脩身齐家而明德睦族之道循次允行讲学穷理而乐善好古之心惟日不足燕居清暇游心诗书凡天时人事古今事变之迹皆欲考其渊微究其旨趣此含春堂诗所由作也及爱育朕躬抚教眇质若训以国政则曰坚遵
祖训恪守吾行训以进学则曰求道亲贤勉体吾志又至于口授诗书手教作字有非笔墨间所能尽述者矣方当日聆
严训膝下承欢忽尔
皇天降割于正德十四年六月十七日辰时
上宾朕以孩童孤昧之年上奉
圣母日惟号泣苦痛五内摧伤随遣使闻于
皇兄蒙恩赐以嘉谥命武职重臣以主祭吊又命文臣一人以掌礼仪及赐敕命朕暂理府事朕乃告
国社
国稷等神请于
圣母谋于士民择境内之松林山以为
陵墓之所即奏于
皇兄越九月余式惟明年三月发引朕亲奉
灵舆安厝于此又越一年我
皇兄龙御上升遗诏遵我
太祖高皇帝兄终弟及之训下命朕入承大统当是之时即命礼官议处应行称号等项事宜乃泥古弄文援据非礼欺朕冲年几于伦序失序治理茫然荷
皇天垂鉴
□宗佑启赐予良臣起议大礼群邪角□羊争众议顷息于□靖三等年上
尊号曰
恭穆献皇帝陵曰
显陵遣官以奉其祀经营设置一如
祖宗之制今思若不刻以金石曷以垂示后人也用是稽查敬述复系之以诗曰惟我
皇考德配于
天
圣功昭赫
睿德敷宣亲贤为善仁孝罔迁宜享茂祉以寿绵绵忽尔弗豫
亲舆上旋痛哉哀哉慕恋拳拳予方童昧晨夕震颠勉统乃事孤子谁怜上荷
圣母受护生全外求吉兆丰土深渊宫占既协松林之颠
神宫固密扶舆往焉奉安玄室悲号伏前既予绍统追思曷眠荐名
显陵设官卫环纾我至情以报
昊天愿祈昭鉴永奠万年呜呼微衷痛彻九泉又恭纪
皇考赐脩承天府庙学碑昔我
皇考睿宗献皇帝受封安陆于弘治八年二月至国首临视州学行释奠先师之礼命学官讲周易赐诸生宝镪顾瞻礼殿损坏命工脩葺之易□礻□(雨□品)□星门瓦以琉璃越正德十三年殿庑久而益圯乃出帑金二百两命有司重造壮丽有加顷者已升州治为承天府而学仍其旧官师生徒睹宫墙奉俎豆感念我
皇考崇儒重道嘉惠国之学者人诵家传至今如一日焉迩守臣奏请于庙后建亭立石请朕制文以恭纪
先德呜呼流风既远
圣迹犹存朕心惕然恭惟
皇考之在国也积德行仁爱民礼士嘉言善政不可殚述而于兴学尤加之  顾谓侍臣曰学校人才所出教化所关政治之首务也其亟赐金助役无累州民每岁春秋丁祀必遣辅导官赍香行礼时朕冲年耳目所睹记固已服膺弗失矣缵祚以求夙夜兢兢勉图治理凡所攸行皆奉
皇考之遗仰见我
皇考真有以契夫古圣人继天立极之道而佑启朕躬以治教斯民也夫建学所以明伦伦莫大于父子君臣明父子之亲则天下知孝明君臣之义则天下知忠我
皇考惓惓加意学校正欲教民以忠孝耳其时化虽止于一国而睿见高明规摹弘远实具帝王之体推之天下无难矣昔周文王为西伯化行江汉而丕显之谟寔启周祚我
皇考视之周文王同一揆焉朕尝观于孔子之言曰文王既没文不在兹乎夫孔子周人也师法文王而以斯文自任其发明彝伦之道载在六经为其徒者所当世率循者也顾后世教学未明人心弗淑彝伦或几乎斁矣彝伦斁则治化何由而成今诸士居业于斯诵法孔子之言学孔子之道其可不思尽夫彝伦之实为子尽孝为臣尽忠以辅我国无疆之治以无负作亲斯学之意则我
皇考圣神在天庶其少慰矣乎朕述此文用谕兹学之士抑以为天下士者告云
○嘉靖七年六月辛丑朔明伦大典书成进呈
上亲制序文曰自羲农黄帝尧舜禹汤文武汉唐宋王天下者皆本奉
天命承
宗祀立人极建纲常作民之主未有舍是而外求诸道以能化行四海泽被生民者也黄帝以前或创舟车以济不通或立庖烹以供祀事或建制度以立规矩或明赏罚以定功罪及其诸凡为治之道无不备焉其中以建极明伦为第一要典有不可更变者矣迨及胡元乱夏入主中国文教坠亡纪纲不振当是其时
皇天厌乱眷求真主仰惟我
太祖圣神文武钦明启运俊德成功统天大孝
高皇帝上应
天命下慰生灵挺出群雄肇造区夏奄有万邦暨惟我
太宗体天弘道高明广运圣武神功纯仁至孝
文皇帝复靖内难中定家邦至于我
仁宗昭皇帝
皇高祖考宣宗章皇帝
皇曾祖考英宗睿皇帝
皇祖考宪宗纯皇帝
皇伯考孝宗敬皇帝
皇兄武宗毅皇帝皆
圣圣相承克绍
先烈光前裕后骏功大德以至于今是以
皇祖灵长之祚
皇明万年之统绵绵无替罔非上承
天命奉
郊庙百神之祀下为黎民建纲常礼教之宜不幸我
皇兄储祥未兆久虗青宫乃属
龙驭之上宾亲挈神器而下授朕方在藩府居
皇兄之丧忽闻
遗诏之颁痛切悲号继闻
明命自
天遵
祖训兄终弟及之文行取朕入京嗣皇帝位当时朝廷大臣怀贪天之功以自居朕左右之臣无顺时建事之宿学朕即日奉
命趋促来京即位之六日遽令礼官详议博考
皇考尊称及主祀等项其时内阁辅导之臣擅作不经之言掌典邦之官輙据汉宋之事悖逆天道欺忤朕在冲年坏乱纲伦鼓聚党类上泯
皇兄十六年之功德再夺
皇考十五岁之嗣人力主定陶濮王不伦之典妄稽曹魏偏安一己之言遵薛丹司马光程颐之谬论大变人伦弃孔氏孟子韩欧诸儒之法言漫加指议遂至阴阳乖和灾异频仍兹虽邪人恶类之所召其实在朕有所未明也呜呼朕方幼冲理学未明于心大义未闻于性以被惑奸人深信愚士几乎三纲扫地五典隳焉奈天理之不容少欺人欲之不容渐长
皇天鉴之神鬼察之
祖宗临之万民愤之
天鍚我贤良方正之臣于以伸义理辩是非佐朕图斯礼焉首则今少保礼部尚书兼文渊阁大学士张璁始倡大义力议公条次则今詹事兼学士霍韬次则今太子太保吏部尚书兼学士桂萼次则今故少保尚书席书次则今礼部尚书兼学士方献夫及后正议叠闻君子继出公言公意迨不顾其身家忠胆忠肝奋所学而赞朕推明统嗣之不同详论义情之兼尽夫何顽谗肆怀不轨之心意在无君之地璁等力愈坚而志强是以群邪稍定乱议罔行已于前年考钉名义告于
天地
宗庙追尊
皇考恭穆献皇帝恭上
圣母徽号章圣皇太后再颁诏旨播闻中外于是人伦正天理得名正言顺而事成矣又念
皇考神主崇奉无所乃稽群议恭建
世庙悉用天子礼乐享祀无穷大礼既备朕心斯慰焉朕以斯礼关系帝王为治建极之要当有纪述以昭示后世朕博考群典集而成书但恐事未尽详公非莫辨再命内阁大臣费宏等充总裁等官于嘉靖丁亥春正月开馆纂修而各官又升迁去任不同是以三降敕谕申命大学士杨一清谢迁张璁学士瞿銮为总裁官尚书桂萼方献夫为副总裁官都御史熊浃詹事霍韬少詹事黄绾与修撰席春等为纂修官仍就书馆重加编集究夫是非考其邪正今幸编成遂定名曰明伦大典以是书专为明大伦而作也书成朕复自序其首夫三代已上尧舜之为君也未闻有此事三代之中亦有兄终弟及之主是以我
皇祖取法此义立为定制岂可舍
祖训而守汉宋之陋法乎至于魏明之诏尤为不经父子天性之亲非人能为天经地义何得而变之昔者坏礼之臣师司马程三氏也然今之背违
祖训泯弃
武宗欺误朕躬坏乱人伦乃大学士杨廷和礼官毛澄等群奸也若非
天意垂鉴孔孟之道复兴贤人再出孰从而正之朕本不明纵使能识刚明者亦有不得孤立而独行者矣比书一传用为来世君子之法嗟夫礼所议者首尾凡五年狱讼几成皆赖
祖宗列圣共垂阴佑否则予不可为哉自今及后统嗣已明义情允尽但赖诸臣益立初心固坚往志与朕共致化理上承乎
天奉
宗祀于亿万斯年下勤乎民务尽君人师长之道期于礼乐之兴刑罚是中斯实朕素志焉是为序
○戊申
上追尊
皇祖妣孝惠皇太后谥号礼成大学士杨一清因言
献皇帝尊谥
章圣皇太后尊号止于二字似乎太简乞命礼官议增以广孝思
上悦曰卿昨奏陈所议足见忠忱切至非爱君之至肯若是开导耶朕一览所言惕然惭惧朕闻父有天下传之于子子有天下归之于父斯言也虽为创业之君告原其情义不可谓之不可比夫自尧舜以公传其位奉天为民至禹之后皆父子相傅故有先说引之二句朕初谕内阁云我
皇考虽未君临天下不敢谓之有功天下但人子追孝至情欲以鸿名美号称之可为我
皇考拟称号减于
祖宗几字彼对皆云无可加称只二字足矣当时正在纷议之际姑如所拟用恭穆三字后
圣母尊称朕欲上仁圣二字蒋冕等云仁圣有犯东岳神号朕自思之五岳四渎之称我
圣祖皆正其号仁圣虽为东岳之称非我
祖制亦从所拟用章圣二字自上册之后朕每以歉然但自思之咎多德少即位之初不能勇以奋起报我
父母之恩却肆已宸居人言是从苟安自身不思
父母厥罪深矣仰荷
皇上眷注命贤良代论至有今日自念自思益惶益愧故未言及又恨无德储嗣未立虽有善祥几不能成欲待此而举也今赖卿开导不可迟之日时朕欲加上
皇祖妣太皇太后
皇考尊称改拟十三字前号内有献字亦不可用
圣母增二字又未知可否复密与卿计然方谕内阁一清言献字习称已久恐不可动其字数多少请俟
上裁已
上复欲加纯慎二字于
皇考尊谥中一清言慎字不如圣字
上曰卿昨复谓
皇考尊谥中纯慎二字宜更作圣字足见忠恳求当至意夫谥之称者所关非小故曰大行受大名但朕前拟者不敢不尽其实用一慎字以见我
皇考昔臣事
两朝敬慎谨恪之意孟子曰君尽君道臣尽臣道各尽所当为皆法尧舜而已故曰慎以显之若用圣字亦好谥法云礼义通名曰圣但朕未之决仍咨于卿可再详议来用一清言慎固美德若赞述君德必以圣字为重且
献皇今为
天子之父己崇大号必得此字庶于
圣母
圣上相安
上乃从之敕谕礼部曰朕承
天命入缵
祖宗丕图嗣统之初
祖母寿安皇太后方在万福之时宜加上
太皇太后尊号而当时礼官昧于正礼谬执偏见止加称
皇太后朕亦不明于礼而后每念及此心实不安今宜追上为
太皇太后尊谥仍旧又仰思我
皇考罔极之恩莫可名言虽追尊天子之称用天子礼乐而尊谥止于恭穆二字似与籓王无异今宜加上数字以尽追慕之情及我
圣母章圣皇太后诞育眇躬恩德深厚徽号亦似太简宜加二字以申朕爱敬之□乃奉册宝诣
清宁宫加上
圣母章圣皇太后尊号曰
章圣慈仁皇太后追上
孝惠皇太后尊号曰
孝惠康肃温仁懿顺协天祐圣大皇太后
恭穆献皇帝尊谥曰
恭睿渊仁宽穆纯圣献皇帝礼成
上御奉天殿文武百官上表称贺诏告天下诏曰朕闻圣人之孝以尊亲为大人君为治以孝敬为先匪泥情率意之所敢私实古圣帝明王之要道者也朕以藩服仰荷
天命奉我
皇兄遗诏遵我
圣祖兄终弟及之文令朕入奉
祖宗大统自即位之始首命礼部官会廷臣集议称号等项柰何左右大臣缪主非礼之议各曹卿佐妄考不经之言谓父子可绝其亲执后世为人后之说是以统嗣无分纪纲隳失人伦几致不明考议几于聚讼当是时朕徒存追报之诚见闻罔有所得上赖
皇天鉴祐赍我贤良大明大伦已各正其天序
尊称
尊号尚未合乎彝章是非奸党所能为实由朕冲眛无知之所致也今追惟我
皇祖妣孝惠皇太后夙事
皇祖勤俭齐庄其
尊称未尽我
皇考恭穆献皇帝玄德昭彰宽仁纯粹
圣母章圣皇太后静善淑哲克禆内治诞育朕躬深恩罔极慕鞠劳训诲之无可酬肆洪仁峻德亦曷以颂追报之忱既莫能伸揄扬之诚又未少罄兹复参稽典制爰据舆情遣官祗告于
天地
宗庙
社稷于今年七月初十日恭奉册宝追上
皇祖妣尊号为
孝惠康肃温仁懿顺协天祐圣太皇太后加上
皇考尊谥为
章圣慈仁皇太后呜呼立孝尊亲俾示追崇之道推恩宗族诞敷大赉之仁自亲亲以及于恤民爰长长以至于爱物尚期贤佐共致雍熙庶副朕所素愿用光
祖考之庥诏告天下咸使闻知既而复撰加上
皇考尊谥记以示群臣记曰朕闻天子之孝以尊亲为大而尊亲之大又无过于显称也朕宗支藩服以伦序承
天明命应
太祖兄终弟及之训奉
皇兄遗诏八缵洪图是皆赖
天地大造
祖宗余荫我
皇考
圣母庆泽所钟故衍及予冲人获登大位自即位之始首命廷臣集议称号等项一会则引宋濮安懿王之事二会借程氏之臆说三会用曹魏之私语厥后议奏不知凡几视三纲若细事灭弃人伦违逆天道横议纷纭几于聚讼所幸
天鉴在上阴隲斯伦致有忠义方正之臣代为阐明大道而少傅张璁首为挺争后诸正士继出力赞予一人图复斯礼面讲数回诏更三遍然而群奸犹未省悟故止上我
皇考尊称曰恭穆献皇帝此非但群邪所为而实朕惑彼巧言不聪不察之过今年夏五月朕思
皇考称号未当乃谋及师保辅导之臣会大典告成之日是为六月一日辅臣连佥以对宜加称号以尽孝思遂敕礼部议应行事宜朕亲定
尊谥曰恭睿者言温恭睿圣之意曰渊仁者言深仁流庆之意曰宽穆者言博大清肃之意曰纯圣者言纯一通明之意又献之一字为聪明睿智之称况
先朝之所鍚又纯一二字亦我
皇考之尝自号者也卜七月初十日吉时遣官祗告于
天地
宗庙
社稷朕亲奉玉册玉宝率文武群臣躬诣
世庙加上
皇考尊谥曰
恭睿渊仁宽穆纯圣献皇帝呜呼我
皇考睿功圣德巍巍乎荡荡乎无可得而形容之也岂言词所能尽但人子一念孝思出自衷情庶几伸予追慕之诚耳诗曰哀哀父母生我劬劳欲报之德昊天罔极用是复刻诸贞珉藏
陵殿之隙地以示后人是为记
○十一月丁巳
上谕大学士杨一清等曰朕惟明伦大典与诸司不同所以明人伦之至要分邪正之所为辨公私之得失论统嗣之不同著忠欺之情状昭古今之是非于以俟来者之圣而不惑者也其宗室中须使通知不必止及亲王外虽不能偏给令其抄布其内外衙门官员当给者可议来行于是给在京文武大臣各部五品以下令礼部翻刻小本以偏给之在外各王府及各布政使司直隶各府俱给一部令再翻刻偏予所属
复奉
上谕阁臣曰前者讲官董玘等奏讨书籍及
皇考睿书内除各以书颁赐补赐外惟
皇考手泽未赐朕昨检寻得数纸已前年与朕讫尝散给大臣者朕又奏云闻
皇考所书真篆等项大小字有数千百幅今未蒙给下见今讲官陈请
圣母曰
先帝手书岂止数千百纸已但吾未亲查收而内使陈得都将焚了朕闻心切痛恨曰得罪可不治乎蒙训曰彼时吾将亲检收藏以付汝则得岂得如是为之姑已焉今虽有数纸欲分赐但须用宝记方明前次文曰
恭穆献皇帝睿笔而今加上
尊谥似不宜用朕欲于幅上亲书曰
皇考手泽四字用钦文之玺盖之下面仍用嘉靖年制图书一颗未知可否与卿等议定行
圣孝二尊亲
○嘉靖九年十二月乙亥刻
圣母女训成
上亲序其后曰朕
圣母章圣慈仁皇太后昔在藩邸尝著一书名曰女训朕
皇考恭睿渊仁宽穆纯圣献皇帝亲洒奎章冠诸卷首
圣母亦自序于其次朕几务之暇因阅旧笥积册乃获遂出示辅臣暨日讲礼官等又命同朕
孝慈高皇后传
仁圣文皇后内训刊授皇后颁之天下辅部诸臣进奏曰可乃于十月十有七日朕躬告于
祖考
列圣
圣母亲授于皇后张氏十二月望后三日刻工告就礼官装潢进览先该辅臣少傅璁等谓朕宜为之序至是礼官时等又谓朕宜序之阐扬
圣母恩德于以昭示无穷朕未之轻举以为朕
皇考既序诸首
圣母又序诸次已无余蕴矣又不待朕复赘之矣是日因诣
圣母前奏陈书完即蒙
慈命曰汝其序之庶可为传朕惶拜受命退而思之朕
严慈之圣德非言可名之也
考
母之教育非言可酬之也但辅臣宗伯交请为序之朕又面承
慈命安敢故违所愧无学而为之文也其作书之详关系教化则我
皇考圣谟备矣以身为教与作训以教之之意则我
圣母慈训备矣但称善君亲臣子至情朕谨顿首言曰我
皇考日跻圣敬之功天授钦明之德我
圣母克配乾元躬备圣善徽柔恭懿仁顺贞慈
皇考致治于一国而远可平乎天下将不让唐虞矣
圣母为范以一身而风可并乎二南将不独成周矣
皇考本乎至性
圣母原乎自有非他伪饰以诬人者故德并格于
皇天孝共孚于
祖考乃流庆冲人泽及眇昧仰荷
天命入主祀典实由
皇考
圣母圣功懿德之所来也兹训之一书实我
圣母躬行体践之事历历可考子孙臣民诚能以传训之书研精致力一言一行动遵行之静思诵之必王后有姜班之美侯妃著二顺之休夫人可齐敬姜之名士庶人妻获轲子之贤矣然于内则皇后朕又切有望焉掇拾数言以表人子爱亲之意如此如谓阐扬恩德昭示无穷者则纵使中欲为而口实不能言耳明识博学者其谅朕之心幸勿诮斥云尔
○嘉靖十年六月戊辰冠带官李武以
献皇帝所赐阳春台北望诗一轴来上且乞宣付史馆礼部议所上诗文备载于恩纪含春堂集内武一念忠敬宜量加赏赍还其原轴仍令收藏以彰恩赐
上曰
皇考圣制诗序其即缮写令有司于从岵山建亭刻石识我
皇考所游之地以申朕孝思之诚诗轴仍付武收藏赏纻丝一表里礼部又请
上亲洒宸翰识记岁月许之乃识其后曰登阳春台北望诗者朕
皇考恭睿献皇帝之圣制也叙事甚详已具载
皇考序中近因钦天监副李源次男本监生李武奏进盖源昔奉我
皇考伯命往供事建造府第之时故源获赐而家藏之伊男武俱进亦所以彰我
皇考圣德一时感赋未尝不寓以忠孝之情所谓非
圣人而弗能斯时也已载于
皇考恩纪含春集中今共辅臣计乃复命工部侍郎黎奭董工构一亭于本台之原处以俾来者知我
皇考尝一登眺焉朕因谕之曰建亭以奉
圣制所以示将来耳勿得崇奢务华唯图经久可也庶不□我
皇考素尚恭俭之盛德亭既竣工奉立罔忽礼卿奏朕宜识之朕于是顿首谨识于末云既而原任引礼舍人传旨复进
献皇帝所制阳春台赋
上命并刻于石仍识之曰朕
皇考恭睿献皇帝所制阳春台诗及赋者诗既奉刻贞珉兹得原任引礼舍人傅贞以赋奏亦见忠意朕复命亚司空奭再立石而奉刻之俾来者知所由也夫是赋与诗俱载之
皇考恩记含春堂诗集中斯举不过识朕
皇考神游尝及之地若夫论古今事迹人物形胜与朕
皇考自叙所谓皆载在兹赋中已昭然灿然矣不必复赘矣谨述此以恭识焉
○八月甲申以无逸殿庭
上亲制祝文祭告于
崇先殿曰予昔承
圣教以农务不可不知追忆
严训近命工构殿亭一区于西苑之迎和门殿扁曰无逸北面恭书
皇考亲制农家忙一律而刻之用传悠久末附以子所记述今工告备面奏无由敬此敬告伏希
皇考鉴知俾名此心恒存终始无替以光
圣教于将来谨告
○嘉靖十五年十二月乙未先是
上面谕礼部尚书夏言
宗庙告成将布诏覃恩海内
两宫皇太后未隆徽称朕心未安卿等宜议拟以闻既而内阁复传
圣谕
两宫徽号并加二字于是言奏
两宫皇太后尊同行辈名分不殊徽号字数并宜一体
昭圣康惠慈寿皇太后原六字今宜加二字
圣后章圣慈仁皇太后原四字今宜加四字
上曰
两宫行辈同尊本是相等非姑妇也
皇伯母原系
皇兄所上六字故今似多耳昨辅臣及今卿等既以为宜并用八字其如拟行之
○嘉靖十七年六月丙辰先是致仕杨州府通判同知丰坊奏请如古者建明加尊
皇考献皇帝号称宗以配
上帝下礼部会议尚书严嵩等言
献皇功德诚宜配
帝若称宗则当祔
庙恐于礼未安
上曰
皇考称宗在今日不为过情且古人未尝不称其君为宗近代皆若是何在
皇考为不宜明堂秋报大典当以严父配帝之文为正本与郊礼不同人孰无父其父即祖兹礼自朕举行宜奉
皇考配帝于是申命嵩等复集群臣会议至于再三
上以典礼重大群臣溺于诗书古文不能通晓违礼之正乃托为群下奏对之词亲制明堂或问颁示群臣其文曰明堂或问者非上人亦好辨以效常情之所为也实不得已之言也哉
皇祖常假臣下作对奏因楼城之上焉故此或问以作云问曰明堂大享之礼邃古无者本周之始固亦报
天之情秪以配帝之位每论不同且在今日有甚难者汝其何用情哉答曰明堂享礼次于大报重于他祀虽古远有无未可知周始著之载籍今日之举未难时人之情甚非古人比也曰配帝为难将欲举
太宗配庶几可以服天下每思不知视
太宗为何如之主今日
圣灵在天犹昔御世一般
太宗本时君之远祖以文近之亲尊之是非人道之正降祖为亲经所未闻孔子不曾有是言以教后世但世愈降道愈湮文人学士之心一日昧于一日但骋彼舞文弄智恣已胡为上箝君父下愚细人此非难者决不可行之礼也问曰汝盖欲父
考配亦非昵于爱亲而不爱祖也答曰明堂本义是因秋时群物成以报天即人成于父之义以其所合于义之正大典则为礼故父配为正不为昵丰不为忘远问曰父配固是矣将来一世一易抑但以一乎答曰今既用周制为准则即如武王行礼奉以文王配之义一而已矣问曰周公制礼汝何谓武王行之答曰周公者臣职也虽然必称武王为正岂有臣行君礼哉周自武为之则严父必文今日自我举必
皇考配也问者又曰配义虽明称宗何为答曰称宗之义在今无有一说但不过尊亲之义亦无凭据亦无比附亦无轻重亦无利害只是个崇上之义耳问曰称宗祔庙否答曰祔庙与称宗是一行今文臣但以祔庙必祧不如专享百世为上此不过愚哄其君耳我
皇考虽未即生存之位今日亦有如生之义
祖宗列圣欢聚一堂独去我
皇考一人人情不堪时义不顺
皇天
皇祖之所眷思子子孙孙之所不乐独文人残狠之无比也非害于义害于礼之者即无意思之争辩必祔庙必称宗亲尽必祧则可以成一代宗庙之礼岂有
太庙中四亲不全之礼乎人而无父有诸兄人君为人之极可乎问者又曰称宗祔庙祧礼皆明明堂之配亲尽将何为答曰明堂之配百世不可易祔祧何害两不关涉也问者又曰时人但为
太宗不得一配为争耳答曰此说不是尊崇之实假借以制时君又上欺
太宗违道之甚夫假借制君之罪固重上欺
太宗之罪尤重今日之
始祖
太祖也
始祖故配郊也今日之
严父
献考也
严父故配明堂也此文人亦明知之明知
太宗即不可上并
始祖又不可降拟近亲故曰祈谷可一奉祀又欲复屋下以重明堂之祭此强牵妄拟欺愚君上是人为哉问曰若是说者则
太宗永无配享之典汝宁忍之哉答曰礼之正所当为者不可避不可让也避则自诡让则负天礼之不正不当为者不可妄不可欺也妄则自失欺则诈情以伪事神神必不歆圣人教人如是耶问曰
太宗功兼创守将何以报之哉答曰我
太宗当
皇祖初定之中又值建文所坏复兴起之便是再创一般今同
太宗未免无异于
列圣当以祖字别之庶见其宜也此人情之真焉夫何谓古以祖有功而宗有德今概以宗尊之
太宗所谓有功者焉可同宗称之此当别之者也云仍令礼官遵照或问会议来行于是奉
皇考侑
帝称宗之礼始定
○九月辛未
上敕谕礼部曰朕惟我国家之兴始
皇祖高皇帝也中定艰难则我
皇祖文皇帝也
二圣同创大业功德并焉宜同称
祖号我
皇考献皇帝躬备大德是以延及朕身入嗣
祖位宜荐
宗称矧今
大享已成议奉
皇考配将当将举事之期先用荐上
鸿号尊
文皇帝庙号为
成祖谥曰
启天弘道高明肇运圣武神功纯仁至孝文皇帝以十一日行礼尊
皇考庙号为
睿宗谥曰
知天守道洪德渊仁宽穆纯圣恭俭敬文献皇帝同日异时行礼九日预告
郊庙
社稷二十一日恭举
大享明堂之祀于
奉天殿奉
皇考睿宗献皇帝配
上帝礼毕诏示天下所有礼仪礼部会同翰林院参议以闻
○辛巳
上奉册宝恭诣
皇祖文皇帝庙行上
尊号礼册文曰臣伏闻古先圣王有大功德者必有大名称是以见诸当时则盛大而莫及施诸后世则震耀而无穷然节惠之谥虽表予至公而□德之辞未足以尽实则为子孙臣庶永言孝思而弗可谖者岂□不崇荐
尊号以丕显大烈乎恭惟
皇祖文皇帝秉天圣之资抱神睿之略文章□然而可述功烈巍乎以有成当眷顾维新之命遭艰难未造之家将周公东征之师而大定王室则所以成继述之孝者何其勤迁武王镐京之都而永建帝业则所以成创守之功者何其大表章六经垂范万世礼乐明备教化大行有经天纬地之文
亲御六飞威振绝漠四裔君长咸奉职贡有戡乱除凶之武光践宝阼而二纪之治坐致太平晚付
皇储而万几之勤不废总揽至于敬
天勤民右文重道亲贤远佞兼有
君师之众善乃若懋赏轻刑畏灾重谷悯农忧艾备有
帝王之全德此则自载籍之传未有丰功骏业而可以加兹者也臣忝以支童托承大德比已恭建
特庙用图百世不迁兹者加上
尊号期于配
天罔极谨奉
册宝上尊谥曰
启天弘道高明肇运圣武神功纯仁至孝文皇帝庙号
成祖伏惟
灵德在天顾歆庙祐鉴兹微悃临享徽称保我子孙亿万斯世谨言同日奉册宝恭诣
皇考献皇帝庙行上
尊号礼册文曰臣闻古训德莫显于基命孝莫大于尊亲是故有圣人之德必膺天命之归惟天子之孝尤以尊亲为至洪惟我明开国百年业承
八圣乃小子获奉
郊庙进陟
祖位匪我
皇考大德受命以敷鍚眇躬曷克臻兹顾欲申罔极之恩实久郁追崇之典兹欲光于前闻垂之来载不有隆称显号其何以表至圣而昭眷命乎恭惟
皇考献皇帝睿明天纵恭俭性成荡荡难名道配乎帝尧之大乾乾不息德比于文王之纯学本圣传心契乎四书六经之旨国封南服化行于江沱河汉之滨方
宪宗宾遐之后当
孝皇在祚之年迎养一辞昭昭乎神明享其孝遗治一疏恢恢乎帝王同其情奉藩二十五年心罔不在王室而昭事上帝之心翼翼如有临阅世四十四载身罔敢自遐逸而学道爱人之志孜孜不少倦乃若游情翰墨则精究古法非经训之辞弗书至于怡情公庭即应接斯须非圣贤之事弗语喜怒不迁赏罚必当有发而中节之和明照无私幽隐毕达有无所不通之睿摛辞电发焕然其有文章冥心天略廓乎其有容德诚所谓包众圣之长名振百行而兼有者也臣祗继遗庥茂承余烈欲报洪恩荡然无物可称是以恪稽典礼率吁群心谨奉册宝更上
尊谥曰
知天守道洪德渊仁宽穆纯圣恭俭敬文献皇帝庙号
睿宗伏惟
圣灵如在
皇鉴孔昭膺显大于无强与乾坤而同久永昌祚胤攸宁万邦谨言是日
上即奉
皇考神主祔享
太庙礼成当饮福受胙冕旒交结如虬龙焉
上以
皇天下鉴
皇考居歆作福瑞赋曰朕仰承
天眷缵
大宝十有七载于兹适用是月阳日躬
圜丘之奏告以加尊
成祖恭上
睿宗二圣大号越二日率群臣奉
册宝行礼甫毕即奉
皇考睿宗神主祔祭于
太庙当于受福胙之成冕旒左二垂交结如龙缠右一＜锍-釒＞与右袖绘龙牵住如龙戏珠然正若口衔者朕惟龙□物极变化之精又曰龙为君之象结者糸□朵也此必
皇天下鉴
祖
考居歆邦家灵长之祚子孙绳绳继继之相传于无穷之兆见于斯矣夫尚奇好异君子不为朕有志于圣人焉好为此奇言异事以取诮诸知道者但不显言心以为昧知眷赐于
天子
祖
考勿诽我赋曰粤稽我明兮
高帝肇兴乃值艰运兮
文帝而宝命克凝
圣传四世兮一德相承
宪祖笃祐兮诞
先考而玄德上升肆惟庆泽余光以庇朕躬兮
天命是膺思崇报以无由兮
鸿号拜增捧
册宝而率君臣兮莫敢弗慎于冰兢讫宣告而祗
庙亻□付之礼乎
皇考在上俨玉几而临凭如闻欢歆之语兮玄孙拜舞曷胜昭福惠之赐兮祥龙起衮袜而飞腾戏珠玩之盘结兮允验休徵必
皇天益永
祖业兮是大是恒将见百世兮子孙□□□诗曰肇基受命命我
高皇帝定难弘业业始
文荡中传
四帝启我
先王功高
二祖德厚
一考
三圣功德简在
皇昊
皇昊简在亿年永保
○辛卯大享
上帝于
玄极宝殿奉
睿宗献皇帝配礼成诏曰朕惟
天眷我国家
皇祖太祖高皇帝始肇于先
皇祖成祖文皇帝戢成于后
一帝之玄功盛烈高厚同焉朕以支宗荷
天命简用缵宝位于兹已一十七载矣追绎我
文皇帝之功光
太祖泽荫后昆维我
皇考献皇帝躬备圣德庆延于朕辉前庇后载籍弗闻
文皇帝也宜有功而祖报焉
献皇帝也可有功而宗称焉庶几伸崇显尊亲之至意适因法古典明堂之举乃稽循
严考配
帝之经议命在廷百官会订至于三再师鍚之我佥谓之同朕以九月九日躬祗奏于
圜丘敢以大礼请命分诸命使偏奉朕诚各诣
方泽
宗庙
社稷以告越二日率群臣奉宝册崇尊
皇祖文皇帝庙号尊谥为
成祖启天弘道高明肇运圣武神功纯仁至孝文皇帝尊上
皇考献皇帝庙号尊谥为
睿宗知天守道洪德渊仁宽穆纯圣恭俭敬文献皇帝即日恭奉
皇考祔享于
太庙仍藏
主于原寝是月之二十一日大刚躬行季秋明堂礼于大内
玄极宝殿祗享于
上帝奉我
皇考睿宗皇帝配神于戏肇
大享于初成罄民胞物与之意奉
严亲而上配答生成罔极之恩禋祀忻成庆同民物凡在堪舆之内闻诏宜悉钦哉
○十二月辛亥
上以
章圣皇太后慈驭上宾谕礼部议尊谥曰朕惟身备天下之至善没受天下之显名媲崇称于无穷垂母仪于不朽此人子尊亲之大典慎终之要务也洪惟
圣母大行章圣慈仁康静贞寿皇太后王国克生天作之合相我
皇考睿宗献皇帝坤章敬顺隆教肃雍仁厚兴周风化行于江汉警戒成圣闻望达于家邦诞育眇躬夙成
慈训蒙而养之以正长教以义方盖无所不至焉暨朕入承大统治臻小康增光烈于
祖宗衍休祥于胤祚咸我
圣母诲迪之功善庆之泽也方期
慈寿万年备膺百福夫何遘兹疮疢遽尔弃违衘罔极之恩思报酬而莫及抱终天之恨徒攀恋以无从呜呼哀哉追惟厚德弘深率土仰戴上荐
徽号旧有彝章是宜采众之公极
天而谥以播告寰宇昭示后世庶朕荼毒之痛摧割之伤其少纾焉礼部即会文武百官议拟来闻钦哉
○丙寅恭上
大行皇太后慈谥册文曰臣闻颂称寿母子赖以成者远风美贤妃化行于助者深是故母仪所被万方仰其徽音内治明章闺章由之正始永惟懿德卓辉□闻自非隆大号于追崇曷以酬至恩于罔极粤询古式率乃彝章恭惟
皇妣大行章圣慈仁康静贞寿皇太后贞明合天广大法地宅心专静坤道德一以宁约已俭勤
母德用慈为宝于
宪皇有逮事之孝敬于
睿考有辅佐之忧勤爰及眇躬之践阼式临
慈极以居尊蕴性仁恭岂马邓之足尚秉心敬爱嗣任姒之芳徽化合六宫恩覃四域三十载化行于江汉之国十七年受养于长乐之宫
九庙圣灵俨祎衣而祗谒
七陵閟寝勤鸾驭以瞻依忻介百福以有永宜享千龄于无强岂意天不愸遗虽切攀号何逮追惟顾复徒创钜而感深上荷劬劳实叩口心而衘恤兹欲播休声于后嗣杨芳烈于无穷匪易大名曷尊至德敬遵典礼请命于
天谨奉册宝上尊谥曰
慈孝贞顺仁敬诚一安天诞圣献皇后伏惟
亲慈降鉴临享徽称陟祔严宫萃歆万禩佑予嗣人永永无极是日诏告天下诏曰
至尊无上固人主所以奉亲于生存令闻不已尤人子所以显亲于没后揆诸天道而不悖察诸人情而允谐爰荐尊称用光遗烈洪惟
圣母大行章圣慈仁康静贞寿皇太后至性纯粹厚德含弘逮事我
皇祖妣孝惠皇后徽音克嗣于
先朝久相我
皇考睿宗献皇帝内范聿彰于藩服勤俭之纪布于宫闱而罔愆仁爱之风敷于邦国而无间善积深厚庆泽悠长施于冲人庸膺宝命凡宣猷振毙兴道致治弗坠
祖宗之洪业咸赖
圣母之慈训也痛夫寿宫颐老方逾六袠之龄仙驭升遐遽违四海之餋追攀莫及摧割奚堪永惟不朽之图议举易名之典兹卜十二月二十七日祗告
天地
宗庙
社稷恭上
尊谥曰
慈孝贞顺仁敬诚一安天诞圣献皇后于戏采集众论之公成予一人之孝尚慰终身之慕诞垂奕世之伏播告寰区使咸知悉
○嘉靖三十七年闰七月癸未敕建湖广承天府元祐宫成
上龙制碑文以纪其事其文曰朕惟湖广承天府为我
皇考睿宗献皇帝畴昔分封之处
皇考圣德配
天勤政恤民化行江汉
皇妣慈孝献皇后坤德承乾媲美任姒
二圣积功累仁光四表而格上下长发其祥诞育眇躬祗奉
上天明命继承
大统君主亿兆于兹有年朕念斯地庆源所自特启建
元祐宫以崇真妥
圣保国福民乃命巡抚诸臣相度会计集材饰具经始于嘉靖己酉迄戊午而告成中为
元祐宝殿后为降祥殿最后为三洞阁其配殿左为宣法右为衍真其前为元祐门之前为储祉门钟鼓二楼拱侍环列丹臒之施金碧之饰绚丽煇煌抚臣具奏请以文记昭示永久惟书有之灵承于旅克堪用德惟□□天则祀天享则享神自成周而上己莫不然我
太祖
成祖定鼎两京并建朝天宫以崇奉
玄天祈
天永命神明协佑盖逾久而益彰焉眷惟承天朕实肇基于此所以凝
大命而临大宝克承
皇考丰芑之贻者惟
玄元之佑是依是赖临御以来崇报之典罔敢少置于朕怀谨效法
皇祖式建斯宫又设官以领焚修降敕以谕群下给田以赡官道礼无不周事无不备矣仰惟
帝真鉴享克诚尚其眷顾有如宠绥弥笃□□羽眇躬而康泰振我以兴隆海宇升平四夷归化永妥
二圣在天之灵不延
宗社亿万年之祚则
玄功昭揭于无疆而朕承庥袭感宁有既耶谨记
○嘉靖四十四年六月丙子有芝产于原建
睿宗庙殿柱
上曰比以象一奉
几露降
陵山犹同
诸陵今若在
太庙之室又无分别仰惟
天心垂无前之恩特产于原
睿宗庙感当何如于是推本
天餋
亲德名
庙之前殿曰
玉芝宫门曰芝祥前门曰宝庆后
寝曰
大德殿前殿奉
二圣神座四时旦暮大小节辰设供香巾等亦如
太庙后
寝奉
神床等设日供如
奉先殿云
大明肃庙嘉靖宝训卷之二终

[book_title]大明世宗肃皇帝宝训卷之三
光禄大夫柱国少傅兼太子太傅礼部尚书武英殿大学士臣吕  本谨校  南京礼部祠祭清吏司郎中臣陈治本  南京兵部职方清吏司主事臣朱  锦  南京工部虞衡清吏司郎中臣吕胤昌谨阅
圣孝三餋亲
○正德十六年四月壬午
上辞
献皇帝陵墓伏地恸哭左右扶而起从臣莫不感泣明日发旧邸
上不忍遽离
母圣呜咽者久之乃行癸卯
上至京师登极之三日谕阁臣曰朕入继大统虽未敢顾私恩然
母妃远在藩府朕心实切恋慕其即遣使奉笺备
母后服御驾仪往迎笺曰钦承
圣母慈寿皇太后诰谕
皇兄武宗皇帝遗诏嗣位敬惟
母妃殿下远在藩邸特奉笺迎请者伏以
大统既承义贵致专于所后至情攸系恩当兼尽于本生爰展孝怀庸伸至餋恭惟
母妃殿下钟祥茂族媲美
先王性每笃于仁慈化素彰于俭约仰惟
圣德诞育眇躬属缘伦序之宜入嗣基图之重恭惟
九庙日理万几虽允慰乎众心实仰成于
慈训顾瞻左右念省问之音疎徒倚晨昏眷睽违之地远劬劳罔极慕恋弥深特遣近臣往迎旧邸共享昇平之福永膺寿考之休十月壬午
圣母至京师初礼官具仪请
圣母由东安门入
上不从乃亲定其仪由大明门入是日
上候迎于午门内遂奉
圣母谒见
奉先殿
奉慈殿礼成入宫
慈颜悦豫中外臣工莫不庆忭焉
○嘉靖七年二月戊午
上更定服制成谕阁臣曰朕今日因吉告于
皇祖
皇考服玄端冠服惟
两宫未奏以其燕私之用不敢烦奏待有召见或因事朝见随具奏
知方朕食后
皇伯母
圣母
尊嫂皆遣内官赍赐朕彩色龙补叚帛传谕云为贺皇帝所制冠服朕稽首受讫即令侍臣往奏
两宫曰蒙
训及赐龙补等物即当具朕新僣造玄端服谒谢
皇伯母传免
圣母亦传免其
皇伯母以未起
圣母微冒风寒在暖阁内朕欲俱遵但
圣母以欠安正当拜问已谒
圣母毕而衷诚未尽欲仍择吉奉书奏谢
恩未知可否卿等便议来如可待朕亲撰奏书稿仍下卿等看润行
○嘉靖九年九月壬寅
上谕大学士张璁曰前日卿奏闻朕宫中奉宴
圣母每执礼太过又谓严威严格非所以事亲也昨朕奉
圣母游宴略去礼节
圣母甚喜况
慈训往往亦及之
圣母曰吾安然处之但恐皇帝行礼过劳虽曰尽礼吾心何安哉夫人子以顺志承颜为善必使亲心安而后可卿之言朕其不勉之哉兹并以谕复卿知
○嘉靖十五年四月癸巳
上谕礼部曰朕恭进
郊坛庙寝所以上事
天地
祖宗今复思
太皇太后
皇太后二宫我
皇祖原未有制今曰清宁者乃青宫所居虽无其人可无其所是非
母后所居也曰仁寿者乃统于乾清宫者非
母后之宫今朕拟将清宁宫存储居之地后即半作
太皇太后宫一区仁寿宫故址并除释殿之地作
皇太后宫一区以备
皇祖一代之制亦非妄举已复谕礼部朕恭备
祖宗一代之制命建
慈庆宫为
太皇太后居
慈宁宫为
皇太后居今工有次第以
慈宁奉
圣母章圣皇太后以
慈庆奉
皇伯母昭圣皇太后一应供张悉取给内府如
祖宗例行著为令
○嘉靖十六年九月辛卯
上谕礼部
圣母病疮慈体未豫朕涓十八日躬祷于太庙分命大臣告
列圣群庙二十日躬祷于
太社稷命臣告
帝社稷文华殿设坛躬祷于山川明神
○嘉靖十七年二月丙午
上谕辅臣曰朕惟臣子之于君亲愿寿为最亲父母之谓也今
圣母寿旦朕取今夕中夜于
玄极宝殿设坛为
母祈祷于
上帝分命卿等祷于诸神坛兹先谕卿等三人及鼎臣分献宜即涤除他虑一于对越亟令太常备物以俟
圣孝四慎终
○嘉靖十七年十二月乙巳
上以
献皇后慈驭上宾卜吉于
天寿山之大峪拟作玄宫奉迁
献皇帝梓宫合葬仍敕谕礼工部曰朕
皇考献皇帝
显陵在承天粤自
皇考升遐之日位处藩服朕在幼冲知识何有实多贻悔矧山川浅薄风气不蓄堂隧狭陋礼制未称且越阻千里宁免后艰每一兴思惕然伤怛比三岁春秋展祀
山陵朕周览川原于我
成祖长陵之西南得一支山名曰大峪林茂草郁罔阜豊衍列在
诸陵之次实为吉壤朕心惬焉兹欲启迎
皇考梓宫迁祔于此爰以事体重大卜告于
皇祖高皇帝既得吉占谋之二三勋辅近臣咸赞曰允宜兹特敕尔礼工二部便择日兴工预告闻于
祖宗列圣暨我
皇考及他事宜即各详议具拟来闻其奉迁礼俟陵工告成乃议又特谕礼部曰
圣母大行慈驾遐升卿等谓事莫重于
山陵此孝子第一大事诚不可缓其即分遣重臣于
天寿山大峪处建造
显陵亟择日恭闻于
祖宗列圣启事兴工一面南奉
皇考梓宫来山合葬庶慰朕
二亲之灵以伸朕以礼终事之情其会同皇亲内阁六卿共议来闻于是武定侯郭勋大学士夏言等皆以为善咸赞成之
上已遣使往承天告于
陵庙寻谕辅臣曰迁
陵一事朕复思一夜中心甚惧夫三年之丧上下一道故曰虽天子必有父所以无别只此一大道理尔后世日系万几之务易月为日虽圣人复生朕度必不能复设使示争于初必不终于古徒卖虗名不若以实为顺乃为识理之真至于墓次于庙礼也且礼亦明著子为天子诸侯父为大夫士则葬用死者之爵以安亲为上不敢强在生之宝矧奉藏体魄将二旬岁忍启露于风尘之间撼摇于途路之远朕心既不妥宁我
圣母又不宁大也兹决以礼之正情之安奉
慈宫南诣合葬穴中不必粉餙果有未尽即彼处置朕须躬至
显陵亲临调度此恐与北来为孝之大卿即将此谕播之群臣礼官会议谓大峪为近且便岁时展谒
上曰兹所言只重在人情私俗不思四海非王土欤即如我
皇祖孝陵之在南京今岁时展谒得亲否乎又我
成祖岂不容慕
皇祖耶卿等执前议朕心终不安尔乃追还遣使议南狩
○辛亥
上缞服御西角门文武百官行奉慰礼初
上在丧哀戚殊甚百官以奉慰请
上曰朕正当守奉
几筵未忍一刻离次但以卿等言勉从之
○甲寅礼部言帝王之孝与凡庶不同请
皇上释缞服易素翼善冠布袍腰绖二十七日而除还宫调摄不必复处丧次
上曰人子之情不忍抑损顾朕昨者因疾未愈辶□处遭母丧连日乍作乍愈又内以风热病目必须调摄且
圣母爱子之心异常朕当思顺从卿等所请
○乙丑礼部言十二月三十日
大行皇太后服制二十七日已满恭拟正旦日
上拜
天受朝及先期一日俱宜青服孟春时享
宗庙自前三日奏赍始
皇上具青衣臣下同之后遇祭享以此为例余日仍如
孝贞皇太后丧礼例行
上位乃素翼善冠布袍腰绖御西角门不鸣钟鼓百官具素服乌纱帽黑角带侍朝候
梓宫入
山陵奏请变服
上览疏谕内阁曰部＜锍-釒＞所拟未免循故事未见损益何如礼曰三年之丧贤者勿过不肖者不可不勉若拘此纸上法度自后世君人者皆罪人也不但景帝一人耳朕气质微弱志念实不副每有志于古道力不克然时亦不同也今既曰以日易月无有不知无有不见非虗文也是实行也更不必小惠报父母姑息以事亲直便实为之庶不傍牵蔓引而圣人可作伪乎虽
山陵之未就而实不是古人未葬之时百事皆辍之美吉典亦行
郊社在上又不敢废封建征伐赏刑诸事命出一人本无虗日谓之居丧吾不信也便当如制定服后皆不必迁就遇
郊有事宜吉服作乐况父在柩子嗣位率用全吉何事
天反云尔耶此尊尊也
庙有事着浅色服不作乐此亲亲也居他处服黑布至丧次仍素色直侯奉引安
陵仍用始服之服以终之庶为情实卿等即抄明白付宗伯翰林礼科各议来行否即曰否于是礼部覆言
皇上析礼精微可为万世法请通行内外一体遵奉
○嘉靖十八年正月辛未
上谕辅臣曰朕昨居丧理疾阅礼记檀弓等篇其所著礼仪制度俱不归一又不载天子全仪虽曰三年之丧通乎上下而今昔亦自有大不同者朕数有意在是第以
皇祖所定未有全文每遇
帝后之丧亦未免因仍为礼至于冠裳衰绖所司之制亦各不一卿等试与礼官考定之自初丧至除服冠裳轻重之制具为仪节俾归至当于是礼部议丧服诸制奏之
上令更加考订画图注释并祭葬全仪编缉成书备览
○丙申敕谕礼部朕惟孝子之事亲送终为大矧
陵寝所在体魄攸居必求允臧庶
亲安而人子之心亦安且尽矣
皇考显陵昔者建造狭犭□益虽尝增脩犹多未称兹朕恭诣
陵下与诸左右大臣周阅山川更卜吉兆重建玄宫以妥
皇考
皇妣神灵于无穷以昌厥后永绵胤祚于百世朕亲择于二月十五日子时发京
○二月乙卯
圣驾发京师居守大臣及文武群臣送
驾于宣武门外
上思慕
献皇后乃制述怀之诗曰昨岁深冬候朕偶触寒伤卧病旬日间
母疾正思量何时安□越三载长忽于一夕中慈命儿来望叶我望此一见念汝体未康今我度莫起诀焉隔存亡朕病未尽除闻命神魂扬果不见
慈安遽罹此凶殃心肝濡苦痛摧裂并肺肠急召二三臣大事须赞襄初敕迎
严体衷情甚惶惶再命送
慈躬此心复忙忙必欲亲审视庶几万世昌万世获昌利是慰
二亲方乃严谕臣民知我非漫行叶奏告
天与
祖旁祈
神祗匡吉旦乙卯二月十六日肃驾楚南张神京北顾处仰赖有
穹苍勿谓储闱弱
天赐必元良此心不必忧但愿守者藏又春分祭大明道中赋诗曰己亥春仲念三辰典礼循周祀首神预降玺书嘱太子简摄命使必勋亲坛壝虽有臣邻助
几殿宁无恋
母心长途几遍触悲思信道伤怀父子真又渡河赋诗曰遥出神京千里余道经河渎驾六鱼昔年绛服承
先诏今日黄袍抚四舆
○三月己卯
驾驻旧邸十六日大享
上帝于
隆庆殿奉
皇考配
上亲制祭告
皇天上帝文曰臣昨于仲春之既望出京今月之十又一日已至此旧藩之承天府仰戴洪造庇覆微资道踰二千里之余有若一日师徒从迈万数之众事为
二亲庆兹孝念庸□□感
帝慈加佑仰承鉴赐□竭谢忱谨奉
睿宗知天守道洪德渊仁宽穆纯圣恭俭敬文
献皇帝恭侑臣下情曷胜祗忭之至又制享帝乐章迎帝神中和之曲仰高高之在上兮皇穹冒九围之遍覆兮罔止西东而王者出往游衍兮必奉天顾愚臣之此行兮亶荷帡幪奠玉帛初献寿和之曲于昭帝庥兮臣感恩渊渊巡省旧藩之地兮寔止承天下情思报兮此心拳拳琼卮苍币兮捧叩坛前亚献敷和之曲乐奏兮三成觞举兮再呈帝鉴凡微兮日诚尔小臣顿首兮敢不严于此诚终献承和之曲臣来兹土本之思亲思亲伊何昌厥嗣人嗣人克昌匪戴帝之临汝夫何因彻馔永和之曲肃其具兮祀礼□备彼仪兮乐舞张退省进止兮臣疎且狂沐含以□兮何以量送帝神感和之曲王之狩之兮典有禋望于维柴祀兮首重上苍臣情罔殚兮夙夜遑遑祗伸愚悃兮允赖恩光遥瞻兮六龙腾翔帝垂祉兮万世昌
○辛巳
上谒
显陵阅纯德山喜而自得赋诗曰南幸湖襄地
陵寝切衷肠周视
亲园内回旋四五冈茂茂铺菌厚森森列障长龙高生意广虎伏世传昌抱怀罗玉砌缭绕布金墙黝冥土色壮允矣称玄乡拔耸戒夷险平坦免蹉防镇静资山祗尊妥奉
先皇自是神灵悦屡致朕心量为此自得吟庶几永不忘又制再阅
显陵小歌茂茂兮纯德山葱葱兮王气接云霄卜兆允兹吉且丰屡视慎秋毫恭慎
皇隧既孔安伊何必复嘈嘈祗有思
亲独苦心几畨血泪洒黄袍
○戊子以大享礼成
上御龙飞殿受群臣贺颁诏天下曰朕闻圣人之治天下也率皆以孝为先盖所以教民作范焉弗孝何以上人乎朕以菲才叨承
天眷君兹黔首主御华夷所事者人极重焉故首正父子天伦之正复崇
孝庙当有之宗适者积愆罙深累于
慈圣
鸾舆遐迈哀徒催五内之伤
凤寝再图礼厥宜
二亲之共匪自经营何慰夙夜乃于今年仲春之十有一日奏告于
天地
宗庙
社稷偏达于百灵众秩于十有六日
驾徂荆楚之旧藩躬视承天之
严寝越二十有五日
驻跸龙飞内之卿云宫斋洁肃诚定礼备乐有五日元吉祗奏告之祀于
皇天奉
皇考睿宗献皇帝上配报生恩而拜谒
显陵答
神功而躬祭
社稷以及道经之望偏兼举诸王群职迎觐献诚虽未如四狩之巡亦以见省方之意且朕何人敢尧舜似秪欲伸送终之道以求夫永世之安庶几教天下也今
玄寝之制置既详
亲体之尊安攸定但念本根所在百姓系怀劳扰久时民艰当轸承天府自明年为始特免田租三岁湖广地方亦免明年田租五分之二直隶河南二处亦与免明年田租三分之一用见朕怀恤之意期以今月二十三日还京于戏慎终思永立爱敬以式臣民经始求臧建中业以遗孙子尚赖忠贤匡于至治诏尔华夏宜悉知之
上驻跸
显陵召承天父老子弟百余人命礼官宣谕曰说与故里的众百姓每我
父母昔在
孝宗皇帝时封国在这里我
父母积许大的德行生我承受
天位今日我为
父母来到这里你每也有昔年的旧老也有与我同后生者今日一相见但只是我全没德行
父母都上天去了这苦情你每也见么我今事此回京说与你每几句言语各要为子的尽孝道为父的教训子孙长者抚那幼的幼的敬那长的勤生理作好人依我此言语况我也不能深文这等与你每说以便那不知文理之人教他便省的你每可记着
○壬辰
驾发承天府回京制思恩赋其词曰哀哉去年冬之季兮月之四辰恨咎戾之积已兮丧我
慈亲空摧裂兮肝肠何由再欢慰兮
慈孝之真首
园寝之是图兮克艰克慎必临视而祥尽兮须吾身越新春之仲月兮吉日乃行次建辰之十有一日兮抵昔都之
纯山冈视之再之三兮阅王气而辉光惟斯寿域兮我谓厥藏痛哉拜下兮俨
严父而皇皇祗声容之去耳目兮惟心声心容则未忘惊岁月之如流兮远违
考御廿十秋春条背养于
妣闱兮浃百日而复一旬十四日已百日痛遐思兮心神颠泯诗曰心神颠泯遐思
二亲追报未伸痛生我身
亲生我身百苦百颦万虑一嚬望我成人今我成人永感无垠哀哉作赋以语大臣冀体我言谆匡我嗣人以仁
○癸巳
驾渡汉江赋诗二首其一旧邸承天迩汉江浪花波叶泛祥光溶浮滉漾青铜湛喜有川灵卫故乡其二
陵国南来三月初
双亲欲奠孝躬舒讫事出封凝目处临邦逈绕汉江渡流波若叶千叠茂滚浪如花万里疏谁道郢湘非盛地放勋玄德自天予寓柏乡县定
陵次规制有感三首其一回次长途寓柏乡徘徊南北触衷肠秪求万世绵延计不是区区目下狂其二几回思虑几回肠北寝南园重度量欲得
二亲安妥处分合今古未低昂其三粤自炎羲建极张五伦之内重三纲父子主恩慈孝止君臣惟义敬仁常岁百偕年夫妇正从一顺命化风良此理原教严世道同穴礼否有虞皇
○五月壬午
上以
慈孝献皇后梓宫将发谕翊国公郭勋大学士夏言曰朕积咎深重累及
二亲俱不获再侍膝下已矣兹者
慈宫南祔
两圣同观弃朕孤哀欲追侍于左右未可也
灵驾将发特命卿二首臣恭送升舟视进发乃还卿其加意督视务各整饬仍面示朕谕于奠献诸臣俾各敬慎少慰朕怀焉及期
上亲祭告
皇考庙曰子往复相度新旧吉壤惟我
皇考显陵山灵地秀莫之与京已命所司更造
玄寝择于十七日仍恭举
皇妣慈孝贞顺仁敬诚一安天诞圣献皇后梓宫南祔
圣居谨此申告伏惟我
考原鉴特佑长途安利协于吉蠲以慰愚孝永遗子孙千万年无穷之庆子不胜恳祈渎扰罪恐之至礼毕还□
献皇后
几筵曰子昨自南还已具
闻二地奉
亲于膝下矣兹返复视度永思昔训有必奉我南祔之谆谨用恪遵拟卜十七日恭引
梓宫进发往诣
皇考显陵并安至闰七月之二十五日良旦虔阖
新寝渎我
尊慈岂胜罪畏子躬守
郊社肃奉
宗祊敬命亲臣之长者代送
亲舆舟发有期哀发何已惟望
慈圣安鉴孝思呜呼痛切五心拜辞永诀哀哉
○闰七月辛酉以
慈孝献皇后山陵礼成举慰神之祭于
永孝殿
后妃与事
上曰以此尽子妇之情也
○八月辛未廷臣以
神主升祔
庙享大礼告成上言奉慰
上曰朕冲昧稔愆累及
父母并昇帝古今者送终礼毕孤惟永慕转觉不堪卿等陈慰具悉忠爱但人子之情未尽者莫如朕甚奉天勤民恐益昧退卿等左右丞弼日加忠荩以匡之
○己卯制中秋思
母歌曰己亥月八日十五佳辰却道秋光午临夕上仓怆然悲把饼咽下心痛苦心何痛苦兮无柰何无柰何兮今日不见
母
母兮
母兮不见顾子兮永罪忤握月管兮不成歌歌不成兮并欲雨况值今辰天色凄凄惶似轸吾心与仰我
天兮轸此心太清境上赐
母语
帝曰悲哉尔小子幽明长隔莫返归兮既返归兮既返归返己陟吾太清但念声容杳不通此容此声兮通未否抑有面会兮及耳聆祗以未足天下养是故子情罔获终缘值清秋痛思
母聊写衷肠书肺腑若较语句不成文此非知我痛思
亲况兼近旬偶少和但欲告语同情人
○嘉靖十九年正月戊申上元节
上建醮于宫中追荐
二亲因赋诗曰正月初一儿感梦春正十五挂
亲容朝瞻夕视不闻声吁呼何再一聆音又上元修齐醮良霄列彩灯悠悠孝莫伸高厚拟
亲恩
遵成宪
○正德十六年十二月壬辰户部尚书孙交请经筵日讲令讲官讲
皇明祖训仍取一本命内阁圈点句读■贴字义寘之便殿朝夕省览
上曰
祖训一书我皇明家法万世所当遵守内阁见有真角□羊陆续进呈览奏具见忠爱朕当一一讲明施行
○嘉靖八年三月壬戌
上谕内阁朕昨观太明会典
太祖所制冠服遂至冠礼有成化十四年谒谢奉先
奉慈殿之文夫
奉慈殿乃成化二十三年
孝伯考即位始建而云十四年谒谢何也大学士杨一靖等对言会典所载乃
孝宗皇帝在东宫时冠礼当时
奉慈殿未建良属谬误然臣等尝阅会典其误盖不□□请令诸司纂集近来条例送翰林院重订仍乞赐敕命官开馆纂修以成盛典
上从之乃降敕曰朕恭承
天命入继
祖宗大统君临天下凡致治保邦之道远稽古典近守
祖宗成法夙夜祗慎罔敢违越仰惟我
皇伯考孝宗皇帝命儒臣纂修大明会典一书我
圣祖
神宗累朝以来创业垂统守成致治凡官职制度事物名数仪文等宏纲众目本末备书因时修改损益具载大要以
祖宗旧制为主节年事例附书于后我
皇兄武宗皇帝又命儒臣再加参校重进然后刊印颁行朕万几之暇时取展阅或因裁决政务检寻事始每见其间纪载失真文辞抵牾者比比有之朕惟此一代通典百司之所遵行后世以之为据岂宜有此错误彼时纂修者既于精详总裁者又不能订正均难辞责然亦因举行稍迟
先朝之事故老凋丧案卷磨灭典籍无考致有前失及今修改犹或可及不然岁复一岁逾远逾忘终难考订且自弘治十五年纂脩之后至今二十有八年典礼之因革事例之增损又复烦多恐数十年之后卷册浩穰条贯繁琐失真之毙又或如前已纳卿等之言先令六部都察院通政司大理寺等衙门各委属官将所载各司事例再行检查校勘若有差错备细贴注明白送史馆改正仍将弘治十五年以后至嘉靖七年续定事例照前例查出纂集校勘停当写成上进续修附入今特命卿等择日开馆仍催促各该衙门责限完进卿等分俵各馆舍官纂修其体例一遵旧典不必立异更张但要正其差讹补其脱漏其修书后二十八年之事务要悉心考究凡损益同异具事系年条分类列通前萃为一书以成一代完典使天下臣民知所趋向同归皇极卿等其督率各官供职勤事所贵文质得中事理兼备失之前者得正之于后行诸后者可质之于今斯副朕法
祖图治之意母或承讹就简以蹈前愆又或玩时愒日以招后议皆非朕所望焉其总裁副总裁纂修等官职名并合行事宜陆续开具来闻
○十月癸亥
上亲制文华大训刊帙序文华大训者我
皇祖考宪宗纯皇帝所制以授我
皇伯考孝宗敬皇帝也我
皇伯考方在青宫有
宗社之寄焉我
皇祖考乃为制此一书预教之惟我
皇伯考果克践是尽而无遗真有以不□我
皇祖之意之望焉朕近取而恭览之乃见帝王进学务学讲学之序敬
天畏
天之诚与夫法
祖孝
亲隆师亲友睦亲慈幼正心修身齐家治国亲贤远奸仁民爱物以至于观人用人之道用财节财之宜罔不该备下及保万民驭夷狄纤悉无遗足为永世子孙之所遵守而敬用之者也呜呼
皇祖之用心也至矣
垂训亲切
教指精密昭然焕然其可不守而行之但斯训未尝刻布恐毋以广示中外特兹命工刻诸良梓颁布流传庶几见我
皇祖考垂教作范之意以及我
皇伯考体用遵守之学下逮朕所以奉扬休烈孝念之诚亦或于是可见矣
○十二月癸酉
上追和
宣宗述祖德诗九首仍为序曰述
祖德诗者乃我
皇高祖考宣宗章皇帝之制也以我
仁祖之笃生我
太祖高皇帝膺
皇天眷求真主之时作中华之大君抚绥四国奄有万邦
圣德神功文谟武烈昭然焕然伟欤盛哉暨以我
太宗文皇帝之再定家邦
仁宗昭皇帝之抚守盈成为言盖于以光显
祖宗垂示子孙俾念念在兹保隆
宗社于亿万年之永耳朕以宗藩入承大位为
皇高祖考之玄孙因睹圣作不自为僣妄依韵钦和亦以彰我
皇高祖考之意以赞其示后之功云耳诗曰
皇天鉴下土昭昭甚威赫胡元窃宝位紊华用夷狄
帝心厌其乱眷求丕善积
淳皇备圣德
太祖出开辟其一洪惟我
高皇圣神文武德应眷作元后钦明温恭塞创建循天道肇基宝稼穑政惟用纯王万方被恩泽其二时维元氏秋生民罔安适政事弗克举奚辨黑与白
皇天恶其为大命真人鍚于昭我
太祖首乃修人纪其三生民弗知道盖由法分析纲常既湮没民怨其毒螫于惟我
烈祖拯民焚与溺徯后急东南怨征切西北其四茫茫宇宙间尘污皆洗涤上而三光明下而五典饬于皇我
圣祖式迈汤武绩善者安其生顽恶亦止息其五于显我
文皇削奸安宗祏内难既平定功烈乃赫奕■求俊彦才遂与共天职四海益丕宁慕德来重译其六于惟我
仁宗民隐尤恤恻恭己先修身作范诏万国继述既懋勤守成愈祗愓皇极建其中王道弘正直其七粤稽本与源实由
祖启迪流庆深且远天潢遂盛益
祖功而宗德衍绪无疆历作商本成汤周家实后稷其八于穆我
章皇尤每重天敕一德罔有间
四圣同轨式修政匪懈勤懋德弗倦力玄孙稽首和赞
圣垂罔斁其九又述
祖宗德继作五首序曰近因恭睹我
皇高祖考所制恭述
祖德诗已僣为恭和但我
皇曾祖考之后
四圣未有所颂未称追慕兹复为诗五章以寓称述之情云诗曰惟我
皇曾祖嗣极御六龙时当亨泰运家国昌而丰五伦修巨典四海皆贞中允继
五圣烈车书万国同一惟我
祖纯皇践祚居紫宸勤政昭大德爱民敷至仁鉴戒存史册纲目乃修陈用作百世范治化维咸新二惟我
皇伯考
聪明亶元良道泰跻熙皞政治皆纯王通鉴辑纂要会典述
宪章仁泽覃四海今民犹想望三惟我
兄毅皇
天资实英明居安弗忘危是克持其盈外讨宗藩逆内灭肘恶萌
威徤赫然盛显矣守其成四恭惟
四圣德裕后而光前巍乎其功业焕乎而朗宣
皇天垂眷佑
九圣德合
天嗣孙恭作纪用以示万年五
○嘉靖九年六月庚午刻
大明集礼成
上亲制序曰大明集礼一书我
皇祖高皇帝之所制也所谓吉凶军宾嘉五礼也吉礼者首之以示典以及朝会等类凶礼也丧葬之类军也宾也嘉也各寓以戎事朝聘婚姻等类莫不详备允为万世之法程子孙之所世守而遵行推衍之也昨岁礼部请刊布中外俾人有所知见乃命内阁发秘藏令其刊布兹以讫工遂使广行宣传以彰我
皇祖一代之制朕素不知礼又兼无学因以刊布之意而述之于首是为序
○嘉靖十三年七月丁丑
上谕阁臣
祖宗神御像宝训实录宜有尊崇之所训录宜再以坚楮书一总作石匮藏之乃命建造
神御阁地于南内
上亲临定命制如南郊斋宫内外用砖石团甃阁上置御容阁下藏训录又以石匮夏月发润改制铜匣其重书训录书帙大小依通鉴纲目式不拘每月一册旧制第取厚薄适匀异日收藏每朝自为一柜
○嘉靖四十二年八月乙丑初
文皇帝命儒臣汇粹秘阁书籍分韵类载以便检考供事编辑者三十余人为卷凡三万有奇名曰永乐大典书成贮之文楼其帙甚钜
上初年好古礼文之事时取探讨殊宝受之自后凡有疑郤悉韵索览几案间每有一二帙在焉及三殿灾
上闻变即命左右趣登文楼出大典甲夜中谕凡三四传是书遂得不毁
上意欲重录一部贮之他所以备不虞每为阁臣言之至是谕大学士徐阶曰昨计重录永乐大典两处收藏兹秋凉可处理乃选各色善楷书人就史馆分录而命阶等校督之
重陵寝
○嘉靖六年十月丙辰百户随全录事钱子谅各上疏请迁
显陵
上再下廷臣集议尚书席书等固以为不可已有旨报罢至是闲住御史虞守随复申前诣撰
皇陵正议数千言以进
上谕大学士张璁曰守随奏进
皇陵正议盖此举非常前已下廷臣及内阁两议皆云不可彼意盖恐
帝后各处乃朕失孝是亦忠意而朕所未信者恐一有差虞其为孝也不孝也夫古者君去国迁庙主而行主者阳也先人之精魂故谓之
神主墓者藏先人之体魄乃阴也是为玄宫地道尚静体魄贵安岂宜轻举我
皇考葬已八年一旦妄动岂胜震恐若于万年之后奉护
慈宫以祔
陵室何不善也卿与萼密议何者为嘉择而行之璁言
圣慈万岁之后当祔
显陵
上称善无何锦衣卫百户张得锦复上＜锍-釒＞请迁陵
上谕辅臣曰朕览张得锦所言虽是爱国之意但其意甚重前次多官已议二遍进言者不下六七人但朕未能中断今与卿等定可如何行朕所论之我
皇考陵寝远在数千里之外岂无南望之哀但闻庙者安先人之精神也陵者藏祖考之体魄也今
世庙既成祭祀有
主不但止于
陵前为可朕亦尝面承
圣母训告曰汝何不启请汝
皇考灵驾来京勿他日吾异此地朕惶惧无知乃谨对曰此举关系不轻子不敢便承命须待与大臣议伏请
慈尊安心勿虑是以每每未决朕意实以不动为当今欲启奉来京非为不可其于
皇考圣灵岂不震恐又
梓宫近体得无露乎至于我
圣母之意惟恐幼子失孝故往往垂谕朕安敢弃而违哉但日间亦有一等小人胡言是非加以怨愁日我辈于此置立庄舍他日又随南此非朝廷不孝谁乎致以上烦
慈听以为怀忧夫为人子者岂得不立孝功以名后世而此事与孝政无干为子者于亲则顺志承颜冬温夏清或亲年老所行有差则容容进谏不违悖不乘危履险以爱身至于亲亡则守礼尽哀一如经制三年不改亲之善行继述遗志奉纪绵绵此所谓之子孝也又我
圣祖高皇帝初欲迁奉
仁祖之陵旋亦止之
太宗文皇帝迁都北京亦未迁奉
孝陵此
祖宗之盛典当取法之或曰当
二祖之时
双亲俱以上宾谓朕今时不当同也以
圣母在餋可不早计夫朕虽无知岂敢忽略寔于昼食夜寐之间罔不转加筹虑深恐动之不吉一或有虞其过在何亦或于后千百年间奉还宝驾同祔
陵室未为不可所谓乘□即事也今也
世庙已成大典已辑而朕之孝有未尽者嗣也当大婚六年将逾储嗣未立实朕咎深德薄所致也亦或后之不德朕当自用省责特与卿等计或可就咨于议礼诸臣或下礼部议卿等可用心议详以求停当以禆朕愆淂锦本批该衙门知道
○十一月庚子
上谕辅臣张璁曰今日朕朝
圣母垂泣谕迁
陵一事且有训曰他日是必以吾南随之可也除朕以前奏外欲将后日之计作以文书藏之世庙以示前年奏归之意今密预旨卿计可否璁对此乃当讳之事不宜预言
上复谕曰昨得卿回奏
显陵重事但昨朕面奉
圣母训曰五六年间只想皇帝启请
先帝梓宫来京不想今日重加修造已定不易之理但后日将吾以南遂泣下朕惶惧从容奏劝曰子不能奉顺亲意其罪实不可逃但
皇考安葬已八年矣一旦轻举恐惊灵驾子初命礼官详议亦未及此近来尝下百官议子又与内阁并建礼大臣亦将
圣母此意言之皆云可迁者已请为之陵与庙不同子虽冲愚彼诸臣者皆忠正为国之辈岂是其一而非其二也伏请
慈亲安心爱餋尊体以享福寿此等之事甚非
圣母之忧子不胜待罪
圣母复慰谕朕曰皇帝何只这等说吾岂不知皇帝之心其
先帝奉迁之事委寔重大亦扰百姓但只他日是必将吾随之
先帝南归如是吾则无忧也朕复奏曰子岂敢不记之于中心
圣母既如此子当与大臣图之此等事非
圣母之虑尤非子所宜言也但慈训及之敢不奉对惟
圣母尊察朕因如此重事故昨语卿此言似轻易发之其实不得已也朕说识于
世庙又恐那时朕不在也故告卿欲卿记之朕入问于卿果他日之当要如朕所许亲言也卿其意作何为止可密言之以使朕尽心与力于孝耳璁言今日
圣母福德方升诚不宜务及后事若以
慈心尚未释然姑俟
显陵工完
皇上可代
圣母亲告
世庙期以万岁之后同居于陵则幽明之情两无所憾矣
上嘉纳之
○嘉靖八年二月乙未大学士杨一清以
悼灵皇后安葬请恭诣
陵寝题
主因得展谒
宪
孝
武三陵少舒平生攀思追慕之怀
上报曰卿请欲命去题朕逝后主因而得谒
三陵足见追戴之至朕惟我
祖宗朝凡清明躬率群臣谒
陵展拜后因而遂命官行礼朕以藩服入承
宗祀其时当谒见
诸陵柰无为我计者久欲言之恐非知者言扰今因卿言特以语之显主事因重而各项来烦卿卿之首臣况在高年所不欲劳遣者朕心未安也如卿必欲去恐不免于劳夫前日更题
皇祖妣
皇考神主则用璁銮今用首臣恐弗宜后如别有事卿往则无不可卿其自思一清谢弗及因言
圣驾谒
陵系仁人孝子追远至情容臣查例待来春举行
上报曰昨卿以朕言及谒
陵一事为可朕常览
宣庙实录内载清明谒
陵及季秋巡边以为常年之例其失记某年清明每常奉
母后谒
二陵一次故敢言之后至我
皇祖考成化以后止而不行皆命亲王勋臣代为行礼卿云待来春行之今且备查停当议定仪注朕又惟天子奉
郊庙主百神今山川百神之祀皆是命官行礼及历代帝王者夫敬
天礼神国家所先者至于历代帝皇乃先圣君长继为人君者惟当追念
祖宗之德似不必远慕而卖名也然亦不可不尽之我
皇明祖训有云皆天子亲祀今已不及矣其历代帝王庙京师固无而山川坛则有也此等事议难说其致灾之由于此不无耳卿其复思之一清言
宣庙时曾谒
陵一次途间劝农恤民之事居多巡边虽有旧例非今日所当行
母后中宫亦不宜往其应祀神祗除
郊庙外惟
社稷当亲祀余则可遣官代祀
上复报曰卿昨备查我
□宗实录内谒
一陵事宜来闻夫我
高祖考时正当海内平康黎民安福故一切举事无所扰者今方灾变之时民不聊生惟当务所以安民之计可也岂复敢扰以事乎但朕所欲一展拜
诸陵以伸追感之情耳今岁不及且暂已俟来岁议行至于我
高皇祖考奉
母后谒
诸陵者乃言而及之岂可援为今日之行哉假如我
皇考陵寝在京或可仿行此未可必欲行也至于巡边一事所以振扬武事而今时亦未可也比时北夷始征定故我
祖宗不时而巡今无事之时何为而举亦非宜也卿所拟甚合朕心又祭祀一事朕亦知矣
○嘉靖十五年三月庚午先是
上谕礼部尚书夏言曰朕去岁已与卿拟定待
庙工告成方举谒
陵之典然朕惟因小就大即议
山陵之建一面做他工办物料及至
庙工之完正接而兴造之庶不虗旷人力其会勋时鼎臣瓒庭＜木昂＞五臣计闻言等覆奏
山陵重事必湏精择请先命文武大臣率钦天监官审蔡停妥具图还奏
皇上方行谒
陵之礼亲自阅视
圣心允当然后择日兴工
上复谕曰卿等所议虽便未免少礼若因造山陵而即日谒
陵恐非敬
祖宗之意也今不可缓误岁时不必较朕意以为先一意举谒拜之典回复遣大臣相地还奏方朕亲往视之来岁之后或清明或霜降间修拜谒之祀以尽时思此非他余务比必当行之事又如山西
宣庙后
景皇帝亦当一拜之言等因奏伏蒙
圣谕仰见
皇上尊
祖敬
宗之诚请即于夏孟上旬展谒
上乃降谕曰朕以菲弱支人上戴
皇天降眷嗣续
祖宗大宝仰
列圣陵寝礼当躬谒
皇祖
皇考道所不及各命官奉朕孝意其祭告
天寿山并
七陵朕躬叩首西山
皇高祖妣恭让章皇后
皇曾叔祖
景皇帝陵所亦展拜一次庶慰朕追感之情寻于文华殿谕言曰谒
陵之礼必一同
圣母行令可即二十一日驾发到陵休一日二十四二十五二日行谒告礼二十六日又休一日次日往西山拜
二寝随侍行礼还京后妃宫眷俱当从其亟拟仪注以闻
○四月辛亥
上亲诣
长陵
献陵
景陵阅视语从臣郭郧等曰
景陵规制独小又多损坏其于我
宣宗皇帝功德之大殊为弗称当重建宫殿增崇基构以隆追报及谒
陵还御行宫又召武定侯郭勋大学士李时等谕之曰
七陵多有损坏当并工修饬长陵神道宜用石甃其石像等项宜各护以石台勋等请传示礼部议举从之已复谕礼部臣曰
山陵预建已定但朕恐德泽不曾沾民遽自图以重劳民力又未知将来议论何如朕心实愧惧今可敕问臣民许我否乃降敕礼部曰朕欲法
皇祖故事预建
陵基此故大臣已咨但恐众有未与者可行可止尔部官以及图之耆民可一一言之亦不必人各一疏但出同议者共之于是府部等衙门京山侯崔元宣城伯卫錞侍郎郭韬等及百官并耆民高辅等俱疏言当建礼部覆闻
上曰既臣民合词所宜从之不必择日修理陵殿并预建陵基俱即以二十二日兴工朕当亲告
皇祖太宗遣告
六圣及
天寿山后土司工诸神总督等官各赐之敕
○五月戊辰
上谒
陵还召见辅臣李时尚书夏言于行宫谕以寿宫规制宜逊避
祖陵节省财力其享殿以砖石为之地中宫殿器物等旧殿九重法宫为之工力甚钜此皆虗文且空洞不实宜一切厘去不用
○嘉靖十七年十一月乙巳初
上阅
长陵碑欲更
成祖谥号命锓木加碑上武定侯郭勋上疏以为宜尽礲旧字更书之可以垂永久
上不悦曰朕不忍琢伤旧号顾不如尔心命礼部翰林院议礼部覆勋言是非请遵奉
圣谕如式刊制择吉奉安诏可
○嘉靖三十年六月辛巳礼部左侍郎程文德奉诏相睦妃何氏茔城因言金山一带垄地无余宜与故妃包氏陈氏同窆且二妃之逝已奉
圣谕令同一地为墓又言
宪庙诸妃皆同处者且省民力一分仁言恻怛闻者感动今圹域甚广附造为便
上曰
祖宗成法当守王制亦当遵古世妇御妻数俱用九其自今以九妃同墓共一享殿而中为七室所司如议奉行
圣学
○嘉靖五年三月戊戌
上制咏春诗命辅臣费宏赓和并汇为一帙题曰咏春同德诗又亲序其首其文曰朕惟人君受命于
天其责甚重苟以逸乐为务虽有庶职分治不无忝其天子之位欲尽奉
天惠民之职必先务学以成其功志欲务实学必当师于忠信学德大臣以辅导其德行或徒以虗事终不能如乎经训何以化民为治哉朕于朝政之余勉为书史之学披而阅之虽不达其旨趣略有得于心强为作咏之功写而乐之虽不如其大意稍有习于体时丙戌春月几暇之后咏斯春之和煦忻逢
两宫慈诞并值佳期假为诗章以称朕意令告内阁师臣费宏为朕调理舛失既而宏益竭忠诚谓其得旨而又恭和朕志以进朕闻此将见
天心仁爱明教我君臣同务一德以成至治朕嘉悦之于是联为一册诗十二首其前一章乃朕所作后一章宏所和之余皆仿此庶见虞臣之忠而有皋陶之诚也夫君以仁德为务为修臣以忠诚为尽为职实所难矣朕弗逮于德于学勉为乐道之意又夫作诗者尤为不易而朕昔承
皇考圣训凡百为学之功无不备谕朕尚幼冲而
皇考早逝继承
圣母教餋始获勤学仰睹我
太祖
宣宗御制诗文窃领其要及得儒学大臣辅导开发于是自为强力不以文句用成章词以为慕乐凡所一切玩好虽以妨政殃民不无损吾心德耗吾元气皆不如□书图治为实乐矣既装且成故序其首为是勖耳
上制御注书经三要序曰先儒论帝学者以为读经必先尚书盖虞夏商周圣君圣臣相与讲明为治之道实于是乎在后之有志于图治者必即是而学焉乃可以收治平之效如至圆之不能踰规至方之不能踰矩岂有舍是书而能大有为于天下者哉惟我
圣祖以天锡勇智之资戡定祸乱创造丕基上接帝王之统而又讲究经史深探治道留意于帝王之学尝以洪范一篇特出新意亲为注角□羊禹箕武所授受九畴之旨灿然复明盖不徒歛福敷锡于当时而且欲后世子孙宝为大训建极叙伦于万世也朕自嗣极以来夙夜祗惧惟念
祖德绳
祖武焉是务朝罢日御经幄取典谟训诰之文命儒臣讲其大义庶几有得于心而达之于政以利泽乎天下而驯致乎熙皞之隆盖尝反覆四代之书信矣乎浑浑灏灏噩噩而有禆于君道也然又以为学贵知要不得其要则虽泛观博览释茫然矣得其要则约取近求心融神会自有贯通融括之妙乃于五十八篇之中择其尤者得三篇焉曰皋陶谟曰伊训曰无逸其言皆粹美而明畅其意皆恳恻而深长遂各为注释以衍绎禹皋陶伊尹周公告戒其君之旨开卷之间盖若与诸圣人都俞唯诺而相契于数千百载之上焉天人君为天之子居天之位必当钦崇天道而后可以永保乎天命也知庶官之所代典礼命讨之所出皆原于天而不可旷废怠忽则必能知人安民而庶绩之凝黎民之怀于是乎可致矣知天之降祥降殃由于善与不善则必立爱敬戒夙愆而山川鬼神之宁鸟兽鱼鳖之若于是乎可致矣知天命之永不永由于能勤与否则必念稼穑之艰难畏小民之怨詈而三宗文王享国历年之寿于是乎可致矣朕有志于治而思勉焉爰因注释之成而序诸其端云
○八月乙亥
上亲书大字十二以示辅臣费宏等曰法
祖安民奉
天行道福善祸淫且谕及
皇考昔年垂训之功今日勉学之勤于是宏等＜锍-釒＞谢言
皇上之心拳拳治道虽游戏翰墨无不在于
天道
祖德民生政务真可比隆唐虞三代矣
○嘉靖六年六月丙午朔先是
上谕内阁令翰林讲官日轮一员将经书通鉴撮其有关君德政事与修省之道者直录其义以赞所未晓庶心得其旨而理自通大学士杨一清等言自古经史大义尽具宋儒真德秀所撰大学衍义一书中请修
先朝故事日令儒臣进讲
上曰大学衍义可令直角□羊参以时事以开朕学若日逐进览恐不得精宜五日一进不以寒暑废庶得探索精研不徒劳精神虗延日月一清等复请于经筵讲官内与日讲官各分为两班每逄三八日以次轮讲臣等仍日轮一员侍班至于春秋月日和煦凉爽之时经筵日讲俱照旧规惟三八日专讲大学衍义
上曰讲学为治之首君道当先朕虗怀以受卿等及讲官尽心讲说开诚启沃以资朕学卿一清免侍班贾咏等日轮一员如有召论不在此例至于春秋之时不必以三八日可于该朝
两宫之日既免日讲只于午后进讲衍义庶并行而无废乃命侍郎温仁和桂萼张璁詹事董＜王巳＞侍读学士徐缙祭酒严嵩庶子穆孔晖谕德顾鼎臣张璧许成名洗马张瀚赞善谢丕更直进讲是日讲罢
上出御制五言诗一章自序其端以赐一清序曰大学本孔氏之遗书大学衍义乃宋儒真氏德秀所著推衍经义以羽翼是书其惓惓致力于此不过申明格致诚正修齐治平之道而献于时君欲君为尧舜治化淳厚以奉
天安民耳惜时君悦之而不绎听之而不能行也朕近日欲令讲官翻阅五经四书及通鉴以其关于君德治道直角□羊其义以资朕所未闻内阁辅臣奏谓经书微粤通鉴浩繁一日万几恐难于领会请以大学衍义进讲朕允其奏特于五月十三日始命经筵日讲官轮次进讲以开朕学盖其书纲举目张治乱兴亡罔不该括朕勉循是言为修己治人之则岂不大有禆哉呜呼真西山作此书于宋若今之以此书致君者非卿等其谁能乎朕不敏匪徒知之实欲行之尚赖卿等竭诚协恭辅导朕躬则衍义之功不在真氏而在卿等矣听讲之余感而赋此诗曰帝王所图治务学当为先下作民之主上乃承乎
天致治贵有本本端化自平人君所学者其序有后前正心诚其意志定必不迁吾志既能定理道岂复颠身修本心正家国治同然国治乃昭明万邦斯协焉于变帝尧典思齐文王篇万化修身始朕念方拳拳于是一清等各次韵赓和命集为一册题曰翊学诗
○七月壬午
上谕辅臣曰朕见顾鼎臣所讲洪范尽心指角□羊辞语多长恐温书之日有所失记可说与他着温书通角□羊之日少为删去几句从容讲说勿致慌速以发明朕心使有所得直角□羊揭帖内可撰写精全不可遗失庶朕得以览阅以求其旨义为治之助
○十月乙丑日讲毕
上谕辅臣曰今日讲论语又越了一篇朕知以为曾子将死之事故不讲但前日已有谕及今日又未讲夫生死人之常何可忌之如不可讲也照前写来若只忌其不佳还当补讲卿等议行又朕惟相让之风自古大臣之道朕日观侍郎董＜王巳＞讲筵之内行立之序行礼先后俱无逊让之体即此观之其心可知又每日讲书时卿等行礼皆六叩头自今后只是一拜三叩头退又叩头礼免了＜王巳＞之事可谕他知俾令务礼让以尽大臣之义
○嘉靖七年二月庚申命工部建敬一亭于翰林院镌
御制敬一箴五箴注列置亭中仍行两京国子监及南北直隶十三省府州县学一体摹刻立石其敬一箴序曰夫敬者存其心而不忽之谓也元后敬则不失天下诸矦敬则不失其国卿大夫敬则不失其家士庶人敬则不失其身禹曰后克艰厥后臣克艰厥臣五子之歌有云予临兆民如朽索之驭六马为人上者奈何不敬其推广敬之一言可谓明矣一者纯乎理而无杂之谓也伊尹曰德惟一动罔不吉德二三动罔不□其推广一之一言可谓明矣盖位为元后受
天付托承
天明命作万方之君一言一动一政一令实理乱安危之所系若此心忽而不敬则此德岂能纯而不杂哉故必战慓畏慎于
郊禋之时俨神明之鉴享发政临民端庄戒谨惟恐拂于人情至于独处之时思我之咎何如改之不吝思我之德何如勉而不懈凡诸事至物来究夫至理惟敬是持惟一是协所以尽为
天子之职庶不忝厥
祖厥亲由是九族亲之黎民怀之仁泽覃及于四海矣朕以冲人缵承丕绪自谅德惟寡昧勉而行之欲尽持敬之功以驯致乎一德其先务又在虚心寡欲驱除邪逸信任耆德为之匡辅敷求善人布列庶位斯可行纯王之道以坐致太平雍熙之至治也朕因读书而有得焉述此以自勖云箴曰人有此心万理咸具体而行之惟德是据敬焉一焉所当先务匪一弗纯匪敬弗聚元后奉天长此万夫发政施仁期保鸿图敬怠纯驳应验顿殊徵诸天人如鼓答桴朕荷
天眷为民之主德或不类以为大惧惟敬惟一执之甚固畏天勤民不遑宁处曰敬维何怠荒必除郊则恭诚庙严孝趋肃于明廷慎于闲居省躬察咎儆戒无虞曰一维何纯乎天理弗参以三弗贰以二行顾其言终如其始静虗无欲日新不已贤圣法言备见诸经我其究之择善必精左右辅弼贵于忠贞我其任之鉴别必明斯之谓一斯之谓敬君敬既修万邦则止天亲民怀永延厥庆光前垂后绵衍蕃盛咨尔诸矦卿与大夫以至士庶一遵斯谟主敬协一罔敢或渝以保禄位以完其躯古有盘铭目接心警□□易敬日跻一德受命朕为斯箴拳拳希圣庶几□□易孙底于嘉靖其五箴注一心箴茫茫堪舆俯仰无垠人于其间＜耳少＞然有身是身之微太仓稊米参为三才曰惟心耳往古来今孰无此心心为形役乃兽乃禽惟口耳目手足动静投间抵隙为厥心病一心之微众欲攻之其与存者呜呼几希君子存诚克念克敬天君泰然百体从令堪舆是指天地说无垠是无有界限宋儒范氏浚作心箴说道茫茫然天地广大无有界限而人居其中便似太仓中一粒粟米天地这般大人身这般小人与天地参为三才者非以形体而言惟其心耳盖心为一身之主吾心克正则百体四肢莫不听其使令若心有一毫不正则被声色所移物欲所攻便动与理反岂不于人道违哉故范氏之作箴虽是常言西山真氏特录于大学衍义之中以献时君宋君虽未能体察而为后世告其致意也深其用功也至是予所嘉慕而味念之箴之作本于范氏非真西山发扬其孰能之哉呜呼念哉一视箴心兮本虗应物无迹操之有要视为之则蔽交于前其中则迁制之于外以安其内克己复礼久而诚矣视听言动四箴者乃宋儒程氏颐之所作也程氏说人之生也其性本善后被物欲交攻而此性始有不善视听言动四者或不能中此乃受病之处居中而制万事者心也心之所接必由视听德之不明不聪则言动皆违夫理然视若其首焉程氏说凡人于视不无被那诸般物色所蔽惟中心安之凡视无不明勿使外物荡其中常使中制于外可也书云视远惟明即此意也要操存之在吾心无有远迩视之如一辨其是非观其善恶以吾心之正为较察然后可免于昏乱之失矣朕惟人皆以视为明而人君所视者尤为要焉果以此为则深为益也凡观其邪正辨其贤否不为奸巧之所惑庶几忠与不肖不得并进用舍不至于倒置矣呜呼察之一听箴人有秉彝本乎天性知诱物化遂亡其正卓彼先觉知止有定闭邪存诚非礼勿听此程子言听之要说道视听乃为出言之机一或有差患必至矣前言视之之道此言听之之道夫人之于视或能察之然又恐听之未善也目视之既善耳听者须尽善可也耳目之间视听之际均为要焉若听之不审则无以知其是非故听言之际当分别其邪正勿使甘佞之言从入其心心既受之必为诱惑书云听德惟聪即此意也盖人生之于天具耳目口鼻之体口之与鼻无所禁者惟耳目为重故以视听为戒朕论之曰口与鼻之无所禁乃彼知之自然也耳目之与视听乃彼之不能先觉者也如口之嗜味知其甘辛酸苦尝之自能别也鼻之臭物知其好恶臭之自能择也目之于色爱其艳丽耳之于声则爱其音律殊不知艳丽音律□人为之也所以反受其害口鼻之觉故贤之于耳目也故程氏箴云卓彼先觉知止有定谓既能卓然先觉则自有定向而人君之听尤当审辨之也书云无稽之言勿听又云庶顽谗说震惊朕师此皆听德之要也人君于听纳之间当辨其忠谗而已忠言逆耳近于违我谗言可信近于逊我不能审择其患岂浅浅矣但使吾心泰定不为謟佞之徒以惑则所纳者未必不可所屏者未必不当惟吾心审断之而已呜呼审之一言箴人心之动因言以宣发禁躁妄内斯静专矧是枢机兴戎出好吉凶荣辱惟其所召伤易则诞伤烦则攴已肆物忤出悖来违非法不道钦哉训辞枢机者譬户之轴弩之牙也戎是兵戎好是喜好程子之意说凡人所言必谨其妄出轻发如弩之发矢度而思之务求其中焉言易则至于狂诞言烦不免于攴离非圣贤之法言不敢道之于口所以告来世之君子也朕因而论之曰凡人所言必求其合诸道理准诸经传然后可以为言也夫言以文身也书云惟口起羞大学云言悖而出者亦悖而入孝经云非先王之法言不敢道斯之谓也人之于言必加谨焉而人君之言犹当谨之先儒云王言如丝其出如纶王言如纶其出如綍人君之发号施令皆言也令出之善则四海从焉一或不善则四海违焉故凡出一言发一令皆当合于天理之公因诸人情之所向背若或徒用已之聪明恃其尊大肆意信口不论事理之得失民情之好恶小则遗当时之患大则致千百年之祸可不戒畏之哉程氏之作箴其用心也至矣呜呼谨之一动箴哲人知几诚之于思志士励行守之于为顺理则裕从欲惟危造次克念战兢自持习与性成圣贤同归哲人是明哲之人志士是有德行之士诚是念之实守是行之笃理即天理欲即人欲程子说凡人所动作便不可轻举妄动当审事机可否之如何天理人欲之所在思其事之巨细为其所当为然后动与道合无有坠失狂躁之病战兢惕励如此者惟哲人乃能之君子可不谨之哉朕因而论曰凡人所动为当求合于道理察其当为与所不当为精别而行之可也而人君之所动为尤重焉盖君者以一身为宰万事不可适己之欲与夫听信谗佞轻举妄动或恃中国之强而好征伐或盘游无度而残虐百姓凡此类者不可枚举姑说其大者言之一举动之间上违
天意下拂民心而败亡之祸随之是可不畏惧也哉程氏之作箴其用心也至矣呜呼畏之斯四箴者作之在于程颐以斯四箴而致其君者乃吾辅臣张璁也颐之作箴其见道之如此而动于礼合宜朕未之宜君子必如矣夫今璁以此言而告朕与夫昔议礼之持正可谓允蹈之哉朕罔闻于学特因是而注释其义于以嘉璁之忠爱于以示君子之人呜呼箴之功宜不在程氏而在于璁也哉用录此于末云耳
○闰十月戊子
上谕大学士张璁等曰朕惟今已寒月例暂免经筵日讲但朕以洪范未终其篇故未循例暂免又恐卿等侍朝侍讲时久而心有勿安或有谓朕曰为学贵有终始亦在乎笃行不在其急迫与徒知也斯实至说但恐中绝而不能贯通今欲暂停经筵日讲待终其篇而暂止卿璁等不为例日轮一人侍班一人侍讲讲官该日进讲并鼎臣亦不为例暂免入朝参正入讲殿进讲庶得以从容进讲不得使气促讲而朕亦安听讲角□羊或得于领会矣璁等＜锍-釒＞辞
上复谕曰兹览卿等所奏昨日朕调讲学事宜谓除鼎臣等钦遵外卿二人仍如故得以心安者朕惟欲心安当先安君可也如此不过徒以自安耳斯不为定例计日可终宜承朕命
○丁酉
御制十六字箴曰卓尔之见一贯之唯学圣君子勖哉勿伪出示辅臣刑部尚书胡世宁因推广
上意为＜锍-釒＞角□羊上之
上嘉纳焉
○嘉靖八年十二月己巳
上谕辅臣曰朕昨思周书金縢篇未闻讲想因武王得疾为不佳亦通篇止说此意之始末又不可使缺其角□羊着讲官补撰成录来又尚书中所亡之篇今果存否朕欲闻之
○嘉靖九年三月甲寅
上谕大学士张璁曰朕近以新刻真德秀所着大学衍义卷之首记之曰格致诚正之方修斋治平之道用以识是书所以教人之方兹特以赐卿卿于辅赞政机之暇时为翻阅当以是书及二典三谟之言朝夕陈之璁＜锍-釒＞谢因劝
上力行絜矩之道以孟子所言急先务急亲贤二语为法
上曰阅卿＜锍-釒＞朕当勉之
○十二月丁丑
上以文华殿东室奉浮图像不经撤去之改设先圣先师伏羲神农黄帝尧舜禹汤文武周公孔子神位先圣先师伏羲等九龛南向周孔二龛东西向
上自为祭文行奉安神位礼并令辅臣张璁等及讲官徐缙等入拜礼毕
上御殿西室宣璁等谕曰朕奉先圣先师神位于此庶有所起敬起慕以为进修之地朕不聪赖先圣先师启□于冥冥之中然启沃交修之力实望于卿等罔朕□□等对曰
皇上景仰哲王以图治化臣等敢不敬承下风各赐茶叩头而退
上乃告于
奉先
崇先二殿敕谕璁曰朕以奉安圣师告于
祖考礼成朕惟
祖考圣师岂无以加教于朕者须卿等言兹可遍示萼銮时缙＜鼎-目日＞臣诰孔晖言潮人各以经书大旨一章既讲角□羊之尤要启沃之实交修之诚切于身心政事风俗民情为目前紧要者来陈勿相通谋人各自献其诚庶不负朕所望焉
○嘉靖十二年八月甲寅
御制作字诗示辅臣曰闲提月管试新毫饱醮乌香溅碧醪只是心正教笔正莫用研思起妄劳次日复赋诗曰摹临一纸恐非真书再三篇未费神大哉虞训深吾契为教嗣是重臣邻命大学士张孚敬等俱和之
○嘉靖十三年十一月丙辰
上谕辅臣张孚敬李时曰兹文华饱新但九五斋书轴未成精一堂额未悬朕惟此冠裳所在欲更定其名今日卿等可与礼官往视东室绘敬一二字及诚意正心四字西取汉文帝止辇受谏唐太宗纳魏徵十思＜锍-釒＞为图
○嘉靖十五年七月庚辰礼部覆湖广道御史徐九皋奏请博采历代遗书及皇明名儒著述储之中秘因请
上于万几之暇召见讲读侍从诸臣咨论经史
上曰书籍充栋学者莫知所用心亦虗名耳苟以经书所载者躬修力践致治有余何以多为且此心不养以正即召见无益也其已之
大明世宗肃皇帝宝训卷之三终

[book_title]大明世宗肃皇帝宝训卷之四
光禄大夫柱国少傅兼太子太傅礼部尚书武英殿大学士臣吕  本谨校  南京礼部祠祭清吏司郎中臣陈治本  南京兵部职方清吏司主事臣朱  锦  南京工部虞衡清吏司郎中臣吕胤昌谨阅
节俭
○正德十六年十二月己亥光禄寺少卿宋镗奏本寺上供器皿多留中不发以致供应不敷请严行查核
上曰光禄寺供应器皿俱系小民脂膏造办甚为可惜见在宫者令尽数发出以后每日照原进数发与该寺官厨收领仍令本寺官用心查考出入有损失欠少指实参奏
○嘉靖元年正月丙寅工部奏光禄寺岁增内用薪炭之数
上曰此皆出诸民力宜申谕各署官厨诸役加意樽节爱惜勿得妄费重累小民
○嘉靖五年二月甲寅朔御史雷应龙言光禄寺岁供鹰犬肉并虫鸟菉豆薥秫费民财以千万计请悉罢之
上曰朕即位以来凡百玩好不经耳目惟欲慎德图治以安民生鹰犬虫蚁一无所益每岁畜餋乃耗费以万千计该管官查数以闻已御马监及豹房鹰房诸司上所畜禽兽之数
上曰鹰大虫蚁等项俱系无益之物徒费餋给所司量留可用者余悉纵遣之鹰房内臣以
祖庙献新请量留鹰犬备用
上不许诏自今献新品物悉依会典事例供办于是召民分佃餋鹰地土九十八顷七十余亩悉恳为田徵其租银输之太仓出餋鹰官军陈璋等六百二十五人罢还原伍
○嘉靖七年闰十月乙亥
上谕阁臣曰内承运库以金宝珍珠叚疋乏用为言但他每所言亦是为公用朕不以珍宝为尚况我
祖宗朝所积岂尽无之今稽察寻检委的缺乏用度若论所用甚多每遇一节进
两宫并赐用首饰数副计用金一次该七八百两珍宝该二三千颗块岁以常为如前者
圣母徽称冠顶等项及造册宝共用金千数百两珍宝千余颗块当时不敷朕欲与卿等说着户部即时收买朕知该部及言官必不奉行将谓朕好尚金宝不免烦扰又不济一时之急遂将旧造成稍轻物件卸毁凑用此虽是过费朕亦不欲如此惟尽孝诚可也但皆是
累朝进用之例未敢去之叚疋亦不可缺今年又该给赏宫人冬衣并进
两宫等项又每节进用之数不下万疋如某宫圣诞节亦不下数百疋皆非内侍诱朕之为亦非朕贪好之过卿等看了票来行若今年冬衣或令暂歇待来岁给赏亦好
谦德
○嘉靖六年六月戊辰
上谕辅臣曰昨夜西城被火今日值
圣母观莲之日此虽
祖宗旧宫朕亦不敢忽欲罢此举奈已奏请
圣母知有不可已朕心存是惧亦欲卿等知之卿等撰来后序其中一句以昭一代明良之典卿等竭诚尽忠匡辅朕躬此于古之良臣无异但朕冲昧之资深愧以明言之夫岂不欲法帝王之政以求明哲之在躬然而德薄学疏不能及也亦欲卿等知悉
○十一月丁丑
上亲制显陵碑文成以大学士杨一清张璁翟銮藻润有劳召见文华殿各赐一品衣金玉带一清等＜锍-釒＞谢
上手答曰览卿等奏谢称颂甚过阅之再三朕深自愧比因追念先德粗述数语又赖卿等赞成特酬劳绩耳銮奏有放勋二字朕不敢当云
○嘉靖七年三月甲申礼官上＜锍-釒＞请率百官贺河清
上不许辅臣杨一清等复以为言
上报曰河清称贺事前言已详卿等复欲称贺撰呈致词来看已见忠敬不必行可忠朕非因周相之移怒也况卿璁尝力告朕云恐群臣疑朕因相一人而迁怒朕岂可复拒之乎且告谢本出朕诚若复欲贺之则朕假以祭告为由求群臣之称子也况今日经筵讲官亦言之朕昨览之初欲令另撰但思讲官所撰卿等润色似不必弃之可也其中谦以履盛一句最好可见忠爱告君之词朕甚嘉之致贺断不必行卿等当钦遵朕意则忠过于贺也慎勿行贺已一清等复言遣祭之旨已出不可中止
上曰卿等复以告谢河清为言夫卿等云人君之心与天流通一言既出则
天鉴神知不可已也但人君之言委的不可轻出朕昔释程子之箴亦尝闻传说告高宗曰惟口起羞今日朕出狂言一至于此是朕自取假若果合于道岂有周相之讥而朕本意实出于诚因礼官请遣谢河神朕遂思之河神不过司其地命则出自
上天特祭一念以告卿等咨之可否卿等议拟以朕往不可只遣告并丹陛行礼为宜将欲行之乃被非人沮之今不可行朕言既出口
天地河神必鉴知矣今被□徒非毁则
天地河神亦必鉴知若朕有一毫夸诞之心不诚之念应招□咎惟望
天鉴皆加朕一身但愿勿及臣民朕之本心也卿等勿烦言之至于称贺朕决不受今言官既先诽之而朝廷又下狱问罪而朕何颜受贺乎卿等股肱辅弼之臣当舍其私邪尽忠持公以夹持朕幼人为治可也勿得惑人之言大小相庇则过于称贺之心也
○七月丙申
上谕辅臣张璁曰前日卿尝言欲将朕谕内阁说话编集成帙名之曰嘉靖政要者具见忠爱至意夫朕凡有谕内阁言不成文但以我之实言与大臣议论非他人之言也何有可取焉纵使有可
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:43:42-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
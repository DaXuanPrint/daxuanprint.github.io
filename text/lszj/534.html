<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="首卷一,首卷二,首卷三,卷之一,卷之二,卷之三,卷之四,卷之五,卷之六,卷之七,卷之八,卷之九,卷之十,卷之十一,卷之十二,卷之十三,卷之十四,卷之十五,卷之十六,卷之十七,卷之十八,卷之十九,卷之二十,卷之二十一,卷之二十二,卷之二十三,卷之二十四,卷之二十五,卷之二十六,卷之二十七,卷之二十八,卷之二十九,卷之三十,卷之三十一,卷之三十二,卷之三十三,卷之三十四,卷之三十五,卷之三十六,卷之三十七,卷之三十八,卷之三十九,卷之四十,卷之四十一,卷之四十二,卷之四十三,卷之四十四,卷之四十五,卷之四十六">
<meta name="description" content="《圣祖仁皇帝实录》300卷。全称《大清圣祖合天弘运文武睿哲恭俭宽裕孝敬诚信中和功德大成仁皇帝实录》。雍正元年(1723)命大学士马齐、朱轼等人开馆纂修，九年(1731)十二月成书，书中记载了玄烨自顺治十八年。(1661)。正月继位至康熙六十一年(1722)十一月卒共61年间，在政治、经济、文化、军事等方面所采取的一系列措施和活动，如登极、亲政、册封、巡幸、定礼乐、免赋税、开疆拓土、兴修水利等等。这些资料对于正确考察和客观评价康熙帝的政绩，及其所开创的。“康乾盛世”的形成，具有重要价值。_大清圣祖仁皇帝实录_全文在线阅读_大清圣祖仁皇帝实录_全文在线下载_大玄古籍书库">
<title>大清圣祖仁皇帝实录_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">大清圣祖仁皇帝实录</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]2301659</span> <br/>
          说明： <span class="inputVal" id="bkdec">《圣祖仁皇帝实录》300卷。全称《大清圣祖合天弘运文武睿哲恭俭宽裕孝敬诚信中和功德大成仁皇帝实录》。雍正元年(1723)命大学士马齐、朱轼等人开馆纂修，九年(1731)十二月成书，书中记载了玄烨自顺治十八年 (1661) 正月继位至康熙六十一年(1722)十一月卒共61年间，在政治、经济、文化、军事等方面所采取的一系列措施和活动，如登极、亲政、册封、巡幸、定礼乐、免赋税、开疆拓土、兴修水利等等。这些资料对于正确考察和客观评价康熙帝的政绩，及其所开创的 “康乾盛世”的形成，具有重要价值。</span> <br/>
          封面： <span class="inputVal" id="bkimg">Z_6002.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]大清圣祖仁皇帝实录
[book_author]佚名
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]2301659
[book_dec]《圣祖仁皇帝实录》300卷。全称《大清圣祖合天弘运文武睿哲恭俭宽裕孝敬诚信中和功德大成仁皇帝实录》。雍正元年(1723)命大学士马齐、朱轼等人开馆纂修，九年(1731)十二月成书，书中记载了玄烨自顺治十八年 (1661) 正月继位至康熙六十一年(1722)十一月卒共61年间，在政治、经济、文化、军事等方面所采取的一系列措施和活动，如登极、亲政、册封、巡幸、定礼乐、免赋税、开疆拓土、兴修水利等等。这些资料对于正确考察和客观评价康熙帝的政绩，及其所开创的 “康乾盛世”的形成，具有重要价值。
[book_img]Z_6002.jpg


[book_title]首卷一
雍正序
粤稽古载籍以来、圣帝明王、德隆业茂、莫不扬休纪美、照耀简编。若夫上天纯佑下民、聚扶舆积厚之气、笃生至圣。备道德之崇广。集皇王之大成。经纶宇宙。彪炳帝纪。巍巍乎、荡荡乎、自羲轩至今、未有如我皇考圣祖仁皇帝之盛者也。洪惟太祖太宗肇构鸿基、发祥垂裕。世祖开天建极。统一寰区。暨我皇考天亶神灵、丕承先烈、以徇齐敦敏之质。而学有缉熙。以继体守成之时、而事兼开创。以光华格被之勋、而日新盛德。以郅隆熙洽之运、而时敕几康。临御宝阼六十余年。历服绵长。超越千古。仁渐义摩。文经武纬。典章大备。声教覃敷。峻德崇功、蟠天际地。有如敬天凛昭事之诚。尊祖切觐扬之志。郊坛禋祀、□山戊示□必躬亲。庙享荐馨、心虔对越。用致苍穹之昭格。聿彰谟烈之显承。奉事两宫、尊养备极。承欢致敬、阅数十年。巡幸则躬扶鸾辂。侍疾则步祷南郊。送龙輴而亲行。瞻寝园而洒泪。自古天子之孝、莫与比隆。友爱裕亲王等、垂老靡间。视疾临丧、恩礼交至。推仁宗室。教育天潢。展亲惇族、谊莫厚焉。宵衣旰食。明目达聪。亲政六十余年、夙夜励精。始终惟一。临轩召对、虚己求言。敷陈有益于民生、必蒙采录。廉能实见诸治效、立荷宠褒。眷耆旧而体貌优崇。简俊乂而程材器使。小廉大法。百僚皆得其人。纲举目张。庶司各修其职。四方之利弊周知。万里之情形洞烛。爱民如子、轸恤维殷。普乐利于农桑。裕盖藏于积贮。偶遇水旱、立沛恩施。发帑蠲租、动以数百万计。即在属国、运粟赐粮、视同一体。德洋恩溥。故黎庶乐业。中外阜康。慎重刑章。哀矜庶狱。每于奏谳明允之中、施仁法外。严寒停遣。盛夏弛刑。大逆宽族诛。叛人无孥戮。如天好生之德、洽于民心。钦恤之仁。无以加矣。讲幄弘开。精研道要。考六艺之折中。抉性理之精义。宸翰则鸾回凤翥。天章则玉振金声。御定诸书、包涵万有。融贯百家。缃帙瑶编、充牣册府。生知天纵。莫名圣学之高深。加以重道尊师。表章儒术。亲诣阙里、瞻拜加虔。赐博士于五贤。跻紫阳于十哲。训饬多士、敦崇实学。加科广额、惠浃儒林。寿考作人。于斯极盛。圣武布昭。神谟密运。天戈所指、立奏肤功。平三逆。收台湾。布尔尼应期而授首。鄂罗斯望风而请命。躬率六师、三临朔漠。歼噶尔丹而藩服乂安。命将徂征、长驱绝域。复达赖喇嘛而西陲宁谧。销锋灌燧。俾薄海内外、永庆昇平。廑念河防。亲临指授。览全河之形势。运疏瀹之神功。开中河、筑高堰、而淮黄底绩。东南获衽席之安。浚永定、堤子牙、而漳滏顺流。畿甸享膏腴之利。地平天成。万世永赖。至若躬行节俭。而大官服御、务崇朴素之风。秉德谦冲。而徽号鸿名、屡却廷臣之请。至诚不息。而朝乾夕惕、本行健以法天。圣敬日跻。而肃庙雝宫、俨动容之中礼。凡兹盛美、莫罄名言。是以久道化成。太和翔洽。天庥滋至。□山戊示□奏屡丰。户乐盈宁。人登仁寿。自古未宾之国、重译踵至。戴高履厚、莫不尊亲。升遐之日、自僻壤遐陬、远暨蛮夷荒服、含生负气之伦、感恸哀号、如丧考妣。群臣恭拟庙谥、曰圣曰仁。祗荐祖号、万口一心。允孚公论。猗欤休哉、至矣大矣。朕缵承鸿绪。念切绍庭。践阼之初、即简命大臣等、董率儒臣、开馆纂修。发金匮之秘藏。稽纶言于政地。表年系日、敬谨编辑。纪言纪事、钜细靡遗。朕斋肃展礼、亲加详阅。历今九载。敬成圣祖仁皇帝实录若干卷。又于尊藏皇史宬外、恭缮全帙、虔供几案。时时展读、以遂朕敷时绎思、继志述事之意。于戏、帝载难名、而□山戊示□功昭布。日月之运行。星辰之经纬。可以仰观成象焉。圣德难名、而治法昭垂。条理之精详。规模之宏远。可以仰求成宪焉。我皇考参赞位育之神。钦明精一之蕴。虽非简牒所能殚述。而鸿谟骏业。炳于纪载。与天无极。万世勿谖。后之绍作君作师之任、求治统道统之全者、终是乎在。敬弁言简端、以昭示我子孙、俾永永敬承于亿万世。
谨序雍正九年十二月二十日
乾隆序
皇祖圣祖仁皇帝临御六十一年。耿光大烈融烁古今。积惠袭恩。沦浃寰＜■宀禹＞功德之盛。具载实录。垂千万禩。我皇考世宗宪皇帝御制序文。推本上天孚佑下民。列祖垂裕后嗣。笃生至圣。开邃古以来未有之盛业。煌煌乎言之广大精密、至矣、蔑以加矣。予小子寅承丕绪。绍闻衣德。兢兢业业。仰思继述皇祖皇考成宪。日于治事之先。展诵列祖实录。周而复始。皇祖实录。卷帙浩繁。排日敬览。寒暑靡间。至自今、凡数阅矣。缅惟尚书史记所载、古帝王治化之隆。各极其至。而孔子于尧曰惟天为大。惟尧则之。荡荡乎、民无能名焉。于舜曰无为而治。孟子则曰王者之民。皞皞如也。予尝推绎其上□日。想见唐虞中天之盛。乃今思皇祖之世之民。有以知孔孟之言、信乎其能知圣人也。皇祖自亲政之始。即手鉏三蘖。荡定南疆。滇黔闽粤之奥。揭日月而扫氛雺。海内赤子、喁喁向风。由是亭之毒之。喣以淳风。沃以甘澍。浸以醲化。甄以大钧。数十年之间。南奠台澎。北犁沙漠。命将肆征、而闾左无徵发之警。亲临淮河。指授方略。历吴会。陟会稽。登岱宗。谒阙里。西巡关陇。抵云中。三觐祖陵。观于东海。□山戊示□出塞外。狝狩上都。天行之健。古无以加。而庠序咏仁、甿庶乐业、市廛殷阜、卒伍服习、熙熙然相忘于无所事事。于焉正晷纬。考律度。定元声。焕为宸章。洒为奎翰。集古帝王文治之大成。而穆清宥密、凝然不见经营之迹。简任公卿百执事。器使而责其成。俊寿魁硕。布列有位。外自节钺连帅、以至守令、贤否清浊立判。剔侵蠹。励廉平。吏治蒸蒸。无综核之烦。而德意宣究。蠲逋赈恤。肆赦缓刑。指挥深宫之中、风驰万里。匹夫匹妇。无不浸浔涵育。鼓舞德化而不能自已。当其时、诚所谓不识不知。顺帝之则者耶。历今二十余年。遗泽余烈。深入人心、固结而不可解。回溯鼎成之初。讴思如一日。夫乃恍然曰。是所谓至仁如天、民无能名者也。无为而治、恭己南面者也。孟子所谓王民皞皞者也。于戏、四海九州之民。无得而名。予小子又乌能名之。忆自幼冲。蒙皇祖抚爱。日侍左右。用人行政。皆睹记所及。简册纪载。政如杓衡规天。躔次测日。可见者迹象而已。于穆之运。重离之明。终无能言其所以然者。盥诵之次。稽首敬为之序。以志绍庭继序之忱于罔斁云
乾隆六年三月二十四日
修纂凡例
一、登极、亲政、典礼、皆书
一、恭上三朝帝后尊谥、书册、宝文、全录
一、恭上太皇太后皇太后徽号、书册、宝文、全录
一、祀天、地、太庙、山陵、日月、社稷、郊祀跻配太庙奉先殿升祔配享、祭堂子拜神、书
一、太皇太后皇太后圣寿节万寿节、及元旦、冬至、凡大庆贺礼仪筵宴、皆书。御殿视朝、书
一、太皇太后皇太后慈谕、全录
一、尊养太皇太后皇太后问安、侍奉、礼仪筵宴、书
一、大丧礼仪、书。奉安地宫礼仪、书
一、册立皇后、册封皇妃、书。册立皇太子、册封皇子、书。册封皇太子妃、王妃、公主、书。废、降、革、亦书
一、皇子生、书
一、恭谒山陵、临幸阙里、礼仪宴赉、书。亲征朔漠、阅视河工、指示方略、书。省方、行围、皆书
一、祈谷、耕耤、视学、经筵、日讲、大阅、皆书。其礼仪宴赉、亦书
一、谒陵巡幸、命诸皇子随驾、书。诸皇子恭请临幸王园、书
一、御制三朝神功圣德碑文、两宫上寿文、及奏书、皆全录。诏敕、上谕、全录。御制各体文、有关文教武功、民生国政者、全录
一、纂修实录、圣训、玉牒、国史、起居注、典训、方略、一统志、明史、皆书。钦定各种书籍、书
一、宗室分爵、亲王郡王以下、奉恩将军以上、册封、袭封、晋封、及降、革、皆书。册封郡主、郡君等、亦书
一、公主下降、郡主、郡君等出嫁、授固伦额驸、和硕额驸、多罗额驸、固山额驸、书
一、异姓王、公、侯、伯、精奇尼哈番、阿思哈尼哈番、封授袭替、书。升降黜革、亦书
一、外藩王、贝勒、贝子、公、封授袭替、书。升降黜革、亦书
一、文武大臣、加三公三少、及宫衔、书。革、亦书
一、宗人府总领府事、宗正、宗人、府丞、领侍卫内大臣、大学士、学士、六部、理藩院、尚书、侍郎、都察院左都御史、左副都御史、仓场、督捕、盛京五部侍郎、内务府总管、陵寝总管、翰林院掌院学士、通政使司通政使、大理寺卿、太常寺卿、光禄寺卿、太仆寺卿、詹事府詹事、顺天奉天府尹、及直隶各省总督、漕运、河道总督、巡抚、提督学政、布政使司布政使、按察使司按察使、提学道等官、除授、皆书
一、銮仪卫掌卫事、銮仪卫銮仪使、八旗都统、副都统、前锋统领、护军统领、提督九门步军统领、奉天等处、直隶、各省、镇守将军、都统、副都统、提督、总兵官等、除授、皆书
一、满汉文武官员、奉使外国外藩、书。奉差直隶各省、事关大典者、亦书
一、差遣大臣、往四十九旗蒙古会盟、书。劝农、训俗、书。特遣官员缉拏口外窃贼、书
一、镇守将军、都统、副都统、督、抚、提、镇、陛辞陛见、书。直隶各省布政使、按察使、朝觐、亦书
一、文武大臣、以老疾乞休、书。蒙恩上□日加衔奖赉。书。慰留、及起用、皆书、缘事休致降革、亦书
一、京察、大计、军政、书。文武大臣自陈、降革、亦书
一、满汉文武内外大小官制、添设、更改、裁并、皆书。衙署移驻、亦书
一、文武选法、品级考、及考课则例、有大更定者、书
一、开拓疆土、设立边镇、及府州县卫所、书。改设、分置、裁并、亦书
一、每□山戊示□人丁户口、田、地、税、粮、茶、盐、铸钱之数、并于□山戊示□暮书。凡开垦军屯、圈拨地土、编审人丁、折徵漕粮、蠲除赋役、停罢□山戊示□办诸物、并漕运、钱法、茶盐、榷关则例、有更定者、皆书
一、王以下、文武各官俸禄、军士月粮则例、有更定者、书
一、遇恩诏、及奉特上□日、蠲免直隶各省新旧额赋、书。遇灾荒发粟蠲赋、及于常例外、特恩赈恤、皆书。赈济外藩蒙古、亦书
一、定礼仪、正乐律、治历法、勘方舆、一切经钦定者、皆书
一、天象云物、气候徵应、及日食、星变、地震、书
一、颁历、进春、书
一、颁诏天下、书。诏文、全录
一、王以下文武官员军民人等、凡有奏请称颂圣德神功、圣意谦让婉郤、俱书
一、每□山戊示□祭历代帝王、先师孔子、及先农、太　□山戊示□、凡在祀典诸神、书。遣官祭长白山、岳、镇、海、渎、历代陵寝、先师阙里、书。敕封山川神号、书。厘定祀典、亦书
一、修葺前代陵寝、抚恤后裔、书
一、授先贤后裔五经博士世袭、书
一、王以下、文武大臣、蒙特恩赐予、书。赐宴、亦书
一、优礼高年、特恩宴赉、书
一、直隶各省乡试、文武会试、殿试、传胪、书。殿试制题、全录。特恩开科、书。增广乡会试中额、书。及增加取进府州县卫学文武生员、书。御试博学宏词、及钦赐举人、一体会试殿试、书。选庶吉士、及教习、授职、皆书
一、国子监、及直隶各省学政、条例有更定者、书
一、远方外国、慕化归诚、遣使进贡、书。赐封爵、给敕印、书。外藩来朝、及遣使进年贡、遣侍子入学、请通市、皆书。定年贡则例、及特恩减免贡物、书。宴赉、亦书
一、王以下、奉恩将军以上、民公以下、阿思哈尼哈番以上、及在京文武官三品以上、在外将军都统副都统督抚提镇等官、及外藩王贝勒贝子公故、恤典、皆书。于常例外、特恩优恤、亦书
一、文武大小官员、及军士、有殁于王事者、恤典、皆书。于常例外、特恩优恤、亦书。恤典条例、有更定者、亦书
一、旌表孝子、顺孙、义夫、节妇、烈妇、烈女、并照例书。有奇迹奉特恩者、另书
一、建言有关国体政事者、书。弹劾大臣之罪、亦书
一、命将出征、调兵筹饷、一切方略、书。军中奏报军机、纳降、献捷、及凯旋、迎劳、书。其山海贼寇、地方官兵剿抚平定、亦书
一、出征大将军王以下、文武大臣、侍郎副都统以上、及督抚提镇等、以军功加衔升赏、授世职、书。以失误军机、降革问罪、亦书。其文武大小官员、能立勋劳、特恩升赏者、并书
一、投诚官弁、特恩给与世职、及授将军提镇等官、皆书
一、兴灭继绝、绥定喀尔喀拉藏疆土、安集所属人众、书
一、平定察哈尔罗刹、所属兵丁编设佐领、分隶八旗、书。平定三逆台湾等处、安插投诚兵丁、书
一、平定朔漠、安插厄鲁特降人、书
一、边远地方、土司、酋长、归化投诚、书。宣抚、宣慰、招讨等使、授职、袭职、书。改土为流、亦书
一、筹画海疆事宜、书
一、八旗分设佐领、增添甲兵、书。
一、直隶各省水陆标营兵制、及驿传烽堠添设、裁减、归并、书。更定督捕条例、亦书
一、八旗、及直隶各省绿旗兵、奉恩诏、及特上□日颁赏、书。扈从、出征、戍防兵、于常例给饷外、特恩加赏、亦书
一、文武大臣犯罪、拘禁迁谪、及正法、书。特恩宽宥、亦书。不论官吏军民、犯叛逆大罪正法者、皆书
一、肆赦、停刑、恤刑、皆书。律例有更定者、亦书
一、修葺坛、庙、奉先殿、书。营建山陵、书。重建阙里文庙、及凡在祀典诸神庙宇、并直隶各省先贤庙宇书院、皆书。岳渎等庙宇、赐御书匾额、书
一、重建太和殿、修葺乾清宫、书
一、黄淮两河、运河、永定河、疏筑事宜书。直隶各省、及边塞地方、建筑城垣、疏浚河渠、滨海滨江地方、筑堤扞水、一切大工役、皆书

[book_title]首卷二
圣祖仁皇帝实录 首卷二
目录
卷之一顺治十八年正月至二月
卷之二顺治十八年三月至五月
卷之三顺治十八年六月至七月
卷之四顺治十八年闰七月至九月
卷之五顺治十八年十月至十二月
卷之六康熙元年正月至七月
卷之七康熙元年八月至十二月
卷之八康熙二年正月至三月
卷之九康熙二年四月至八月
卷之十康熙二年九月至十二月
卷之十一康熙三年正月至四月
卷之十二康熙三年五月至七月
卷之十三康熙三年八月至十二月
卷之十四康熙四年正月至三月
卷之十五康熙四年四月至六月
卷之十六康熙四年七月至九月
卷之十七康熙四年十月至十二月
卷之十八康熙五年正月至四月
卷之十九康熙五年五月至八月
卷之二十康熙五年九月至十二月
卷之二十一康熙六年正月至四月
卷之二十二康熙六年闰四月至六月
卷之二十三康熙六年七月至八月
卷之二十四康熙六年九月至十二月
卷之二十五康熙七年正月至四月
卷之二十六康熙七年五月至八月
卷之二十七康熙七年九月至十二月
卷之二十八康熙八年正月至四月
卷之二十九康熙八年五月
卷之三十康熙八年六月至七月
卷之三十一康熙八年八月至十二月
卷之三十二康熙九年正月至三月
卷之三十三康熙九年四月至八月
卷之三十四康熙九年九月至十二月
卷之三十五康熙十年正月至四月
卷之三十六康熙十年五月至九月
卷之三十七康熙十年十月至十二月
卷之三十八康熙十一年正月至四月
卷之三十九康熙十一年五月至八月
卷之四十康熙十一年九月至十二月
卷之四十一康熙十二年正月至三月
卷之四十二康熙十二年四月至七月
卷之四十三康熙十二年八月至十月
卷之四十四康熙十二年十一月至十二月
卷之四十五康熙十三年正月
卷之四十六康熙十三年二月至三月
卷之四十七康熙十三年四月至五月
卷之四十八康熙十三年六月至七月
卷之四十九康熙十三年八月至九月
卷之五十康熙十三年十月至十一月
卷之五十一康熙十三年十二月
卷之五十二康熙十四年正月
卷之五十三康熙十四年二月至三月
卷之五十四康熙十四年四月
卷之五十五康熙十四年五月至闰五月
卷之五十六康熙十四年六月至七月
卷之五十七康熙十四年八月至十月
卷之五十八康熙十四年十一月至十二月
卷之五十九康熙十五年正月至二月
卷之六十康熙十五年三月至四月
卷之六十一康熙十五年五月至六月
卷之六十二康熙十五年七月至八月
卷之六十三康熙十五年九月至十月
卷之六十四康熙十五年十一月至十二月
卷之六十五康熙十六年正月至二月
卷之六十六康熙十六年三月至四月
卷之六十七康熙十六年五月至六月
卷之六十八康熙十六年七月至八月
卷之六十九康熙十六年九月至十月
卷之七十康熙十六年十一月至十二月
卷之七十一康熙十七年正月至二月
卷之七十二康熙十七年三月至闰三月
卷之七十三康熙十七年四月至五月
卷之七十四康熙十七年六月
卷之七十五康熙十七年七月
卷之七十六康熙十七年八月
卷之七十七康熙十七年九月至十月
卷之七十八康熙十七年十一月至十二月
卷之七十九康熙十八年正月至二月
卷之八十康熙十八年三月至四月
卷之八十一康熙十八年五月至六月
卷之八十二康熙十八年七月
卷之八十三康熙十八年八月
卷之八十四康熙十八年九月
卷之八十五康熙十八年十月
卷之八十六康熙十八年十一月
卷之八十七康熙十八年十二月
卷之八十八康熙十九年正月至二月
卷之八十九康熙十九年三月至四月
卷之九十康熙十九年五月至六月
卷之九十一康熙十九年七月至闰八月
卷之九十二康熙十九年九月至十月
卷之九十三康熙十九年十一月至十二月
卷之九十四康熙二十年正月至二月
卷之九十五康熙二十年三月至四月
卷之九十六康熙二十年五月至七月
卷之九十七康熙二十年八月至九月
卷之九十八康熙二十年十月至十一月
卷之九十九康熙二十年十二月
卷之一百康熙二十一年正月
卷之一百一康熙二十一年二月至三月
卷之一百二康熙二十一年四月至五月
卷之一百三康熙二十一年六月至七月
卷之一百四康熙二十一年八月至九月
卷之一百五康熙二十一年十月
卷之一百六康熙二十一年十一月至十二月
卷之一百七康熙二十二年正月至二月
卷之一百八康熙二十二年三月
卷之一百九康熙二十二年四月至五月
卷之一百十康熙二十二年六月至闰六月
卷之一百十一康熙二十二年七月至八月
卷之一百十二康熙二十二年九月至十月
卷之一百十三康熙二十二年十一月至十二月
卷之一百十四康熙二十三年正月至三月
卷之一百十五康熙二十三年四月至六月
卷之一百十六康熙二十三年七月至九月
卷之一百十七康熙二十三年十月至十一月
卷之一百十八康熙二十三年十二月
卷之一百十九康熙二十四年正月至二月
卷之一百二十康熙二十四年三月至四月
卷之一百二十一康熙二十四年五月至八月
卷之一百二十二康熙二十四年九月至十月
卷之一百二十三康熙二十四年十一月至十二月
卷之一百二十四康熙二十五年正月至二月
卷之一百二十五康熙二十五年三月至四月
卷之一百二十六康熙二十五年闰四月至六月
卷之一百二十七康熙二十五年七月至十月
卷之一百二十八康熙二十五年十一月至十二月
卷之一百二十九康熙二十六年正月至三月
卷之一百三十康熙二十六年四月至七月
卷之一百三十一康熙二十六年八月至十一月
卷之一百三十二康熙二十六年十二月
卷之一百三十三康熙二十七年正月至二月
卷之一百三十四康熙二十七年三月
卷之一百三十五康熙二十七年四月至六月
卷之一百三十六康熙二十七年七月至八月
卷之一百三十七康熙二十七年九月至十一月
卷之一百三十八康熙二十七年十二月
卷之一百三十九康熙二十八年正月至二月
卷之一百四十康熙二十八年三月至四月
卷之一百四十一康熙二十八年五月至八月
卷之一百四十二康熙二十八年九月至十月
卷之一百四十三康熙二十八年十一月至十二月
卷之一百四十四康熙二十九年正月至二月
卷之一百四十五康熙二十九年三月至四月
卷之一百四十六康熙二十九年五月至六月
卷之一百四十七康熙二十九年七月
卷之一百四十八康熙二十九年八月至九月
卷之一百四十九康熙二十九年十月至十二月
卷之一百五十康熙三十年正月至三月
卷之一百五十一康熙三十年四月至五月
卷之一百五十二康熙三十年六月至八月
卷之一百五十三康熙三十年九月至十二月
卷之一百五十四康熙三十一年正月至三月
卷之一百五十五康熙三十一年四月至七月
卷之一百五十六康熙三十一年八月至九月
卷之一百五十七康熙三十一年十月至十二月
卷之一百五十八康熙三十二年正月至三月
卷之一百五十九康熙三十二年四月至七月
卷之一百六十康熙三十二年八月至十月
卷之一百六十一康熙三十二年十一月至十二月
卷之一百六十二康熙三十三年正月至三月
卷之一百六十三康熙三十三年四月至闰五月
卷之一百六十四康熙三十三年六月至八月
卷之一百六十五康熙三十三年九月至十二月
卷之一百六十六康熙三十四年正月至四月
卷之一百六十七康熙三十四年五月至七月
卷之一百六十八康熙三十四年八月至十月
卷之一百六十九康熙三十四年十一月至十二月
卷之一百七十康熙三十五年正月
卷之一百七十一康熙三十五年二月至三月
卷之一百七十二康熙三十五年四月
卷之一百七十三康熙三十五年五月
卷之一百七十四康熙三十五年六月至七月
卷之一百七十五康熙三十五年八月
卷之一百七十六康熙三十五年九月
卷之一百七十七康熙三十五年十月
卷之一百七十八康熙三十五年十一月至十二月
卷之一百七十九康熙三十六年正月
卷之一百八十康熙三十六年二月
卷之一百八十一康熙三十六年三月
卷之一百八十二康熙三十六年闰三月
卷之一百八十三康熙三十六年四月至五月
卷之一百八十四康熙三十六年六月至七月
卷之一百八十五康熙三十六年八月至十月
卷之一百八十六康熙三十六年十一月至十二月
卷之一百八十七康熙三十七年正月至三月
卷之一百八十八康熙三十七年四月至六月
卷之一百八十九康熙三十七年七月至八月
卷之一百九十康熙三十七年九月至十月
卷之一百九十一康熙三十七年十一月至十二月
卷之一百九十二康熙三十八年正月至三月
卷之一百九十三康熙三十八年四月至六月
卷之一百九十四康熙三十八年七月至八月
卷之一百九十五康熙三十八年九月至十月
卷之一百九十六康熙三十八年十一月至十二月
卷之一百九十七康熙三十九年正月至二月
卷之一百九十八康熙三十九年三月至四月
卷之一百九十九康熙三十九年五月至六月
卷之二百康熙三十九年七月至八月
卷之二百一康熙三十九年九月至十月
卷之二百二康熙三十九年十一月至十二月
卷之二百三康熙四十年正月至三月
卷之二百四康熙四十年四月至六月
卷之二百五康熙四十年七月至九月
卷之二百六康熙四十年十月至十二月
卷之二百七康熙四十一年正月至四月
卷之二百八康熙四十一年五月至闰六月
卷之二百九康熙四十一年七月至九月
卷之二百十康熙四十一年十月至十二月
卷之二百十一康熙四十二年正月至三月
卷之二百十二康熙四十二年四月至七月
卷之二百十三康熙四十二年八月至十月
卷之二百十四康熙四十二年十一月至十二月
卷之二百十五康熙四十三年正月至三月
卷之二百十六康熙四十三年四月至七月
卷之二百十七康熙四十三年八月至十月
卷之二百十八康熙四十三年十一月至十二月
卷之二百十九康熙四十四年正月至三月
卷之二百二十康熙四十四年四月至闰四月
卷之二百二十一康熙四十四年五月至七月
卷之二百二十二康熙四十四年八月至十月
卷之二百二十三康熙四十四年十一月至十二月
卷之二百二十四康熙四十五年正月至三月
卷之二百二十五康熙四十五年四月至六月
卷之二百二十六康熙四十五年七月至九月
卷之二百二十七康熙四十五年十月至十二月
卷之二百二十八康熙四十六年正月至二月
卷之二百二十九康熙四十六年三月至五月
卷之二百三十康熙四十六年六月至九月
卷之二百三十一康熙四十六年十月至十二月
卷之二百三十二康熙四十七年正月至四月
卷之二百三十三康熙四十七年五月至八月
卷之二百三十四康熙四十七年九月
卷之二百三十五康熙四十七年十月至十二月
卷之二百三十六康熙四十八年正月至二月
卷之二百三十七康熙四十八年三月至四月
卷之二百三十八康熙四十八年五月至八月
卷之二百三十九康熙四十八年九月至十月
卷之二百四十康熙四十八年十一月至十二月
卷之二百四十一康熙四十九年正月至三月
卷之二百四十二康熙四十九年四月至七月
卷之二百四十三康熙四十九年闰七月至九月
卷之二百四十四康熙四十九年十月至十二月
卷之二百四十五康熙五十年正月至三月
卷之二百四十六康熙五十年四月至六月
卷之二百四十七康熙五十年七月至九月
卷之二百四十八康熙五十年十月至十二月
卷之二百四十九康熙五十一年正月至三月
卷之二百五十康熙五十一年四月至八月
卷之二百五十一康熙五十一年九月至十月
卷之二百五十二康熙五十一年十一月至十二月
卷之二百五十三康熙五十二年正月至三月
卷之二百五十四康熙五十二年三月至四月
卷之二百五十五康熙五十二年五月至七月
卷之二百五十六康熙五十二年八月至十月
卷之二百五十七康熙五十二年十一月至十二月
卷之二百五十八康熙五十三年正月至四月
卷之二百五十九康熙五十三年五月至七月
卷之二百六十康熙五十三年八月至十月
卷之二百六十一康熙五十三年十一月至十二月
卷之二百六十二康熙五十四年正月至三月
卷之二百六十三康熙五十四年四月至五月
卷之二百六十四康熙五十四年六月至七月
卷之二百六十五康熙五十四年八月至十月
卷之二百六十六康熙五十四年十一月至十二月
卷之二百六十七康熙五十五年正月至三月
卷之二百六十八康熙五十五年闰三月至五月
卷之二百六十九康熙五十五年六月至九月
卷之二百七十康熙五十五年十月至十二月
卷之二百七十一康熙五十六年正月至三月
卷之二百七十二康熙五十六年四月至六月
卷之二百七十三康熙五十六年七月至八月
卷之二百七十四康熙五十六年九月至十月
卷之二百七十五康熙五十六年十一月
卷之二百七十六康熙五十六年十二月
卷之二百七十七康熙五十七年正月至二月
卷之二百七十八康熙五十七年三月至四月
卷之二百七十九康熙五十七年五月至六月
卷之二百八十康熙五十七年七月至八月
卷之二百八十一康熙五十七年闰八月至十月
卷之二百八十二康熙五十七年十一月至十二月
卷之二百八十三康熙五十八年正月至三月
卷之二百八十四康熙五十八年四月至六月
卷之二百八十五康熙五十八年七月至九月
卷之二百八十六康熙五十八年十月至十二月
卷之二百八十七康熙五十九年正月至四月
卷之二百八十八康熙五十九年五月至八月
卷之二百八十九康熙五十九年九月至十月
卷之二百九十康熙五十九年十一月至十二月
卷之二百九十一康熙六十年正月至三月
卷之二百九十二康熙六十年四月至五月
卷之二百九十三康熙六十年六月至七月
卷之二百九十四康熙六十年八月至九月
卷之二百九十五康熙六十年十月至十二月
卷之二百九十六康熙六十一年正月至二月-
卷之二百九十七康熙六十一年三月至五月
卷之二百九十八康熙六十一年六月至八月
卷之二百九十九康熙六十一年九月至十月
卷之三百康熙六十一年十一月大清圣祖合天弘运文武睿哲恭俭宽裕孝敬诚信中和功德大成仁皇帝实录目录

[book_title]首卷三
雍正朝进实录表
光禄大夫太保兼太子太傅保和殿大学士兼户部尚书二等伯加四级臣马齐、光禄大夫经筵日讲官起居注少保兼太子太保保和殿大学士仍兼管吏部户部尚书翰林院掌院事加二级又加一级臣张★廷玉☆、光禄大夫经筵讲官太子太傅文华殿大学士仍兼理户部尚书事务加五级又加二级臣蒋★廷锡☆等、诚惶诚恐稽首顿首
上言。伏以帝治开天、谟烈垂万年之燕翼。皇猷炳日、觐扬昭百代之鸿规。式政教于宫廷、苍生永赖。焕典章于简册、藻采长新。庆流清晏之黄舆。帙富古今之青史。用伸扬扦。祗慎编摩。钦惟圣祖合天弘运文武睿哲恭俭宽裕孝敬诚信功德大成仁皇帝中和建极。位育成能。峻德巍　、树迈帝超王之轨范。神功广运、扩蟠天际地之经纶。备作述于一身。统君师于万国。事天敬祖、诚心历九献而弥虔。尽孝尊亲、隆礼奉两宫而交挚。恩覃锡类、弘教育于宗支。礼重引年、睠勋劳于耆旧。儆官方而澄吏治、大法小廉。训士习而砺廉隅、风醇俗厚。宵衣旰食、时思稼穑艰难。蔀屋穷檐、咸俾室家康乐。驻翠华于六坝、波静淮壖。停玉辇于三门、恩流砥柱。纪东南之底绩、屡　宸衷。溯畿辅之安澜、俱由庙算。诗陈太史、域中　补助之施。狱慎士师、法外沛矜全之德。蠲赋则动盈亿万、按省分年。恤灾则发赈再三、含哺鼓腹。道宗洙泗、表万世之师型。学契考亭、阐千秋之理奥。牙签层迭、时勤午夜丹黄。宝墨淋漓、常带九天雨露。性通太极、定律历之渊源。学贯　书、证图经之同异。拔多士而频加蕊榜。罗才俊而咸列鸳班。文教覃敷、既跻隆平之治。武功赫濯、复彰挞伐之勋。靖方夏而苞■俱销。■边庭而尘氛永靖。榆溪梓岭、颁历者四十九家。蟠木流沙、贡赆者千八百国。然犹躬行节俭。志切谦　。届耄期而益励精勤。际郅隆而弥深干惕。藩服请加尊号、惟慰谕其悃忱。臣民齐上徽称、胥恭聆夫教诫。是以深仁厚泽、若干施坤载之靡涯。盛业隆猷、与日照月临而并着。迨乎升遐之日、远乡僻壤、亦哀慕无穷。即今纪载之官、述媺扬庥、实名言莫罄也。钦惟皇帝陛下盛德日新。孝思维则。总万几而无逸、常存继述之心。　九域以宣恩、咸仰率由之治。监于成宪、梓材之丹雘勤修。缅厥前徽、册府之　绳备美。特稽旧典。爰简词臣。乃于雍正元年二月、
命臣★马齐☆臣★张廷玉☆臣★蒋廷锡☆为监修总裁官。臣★朱轼☆为总裁官。
臣★励廷仪☆臣★鄂尔奇☆臣★特古忒☆臣★拉锡☆臣★俞兆晟☆臣★杭奕禄☆为副总裁官。
臣★■佛保☆臣★德龄☆臣★僧格☆臣★班第☆臣★留保☆臣★许王猷☆臣★顾仔☆臣★王希曾☆臣★吴家骐☆臣★李锦☆臣★陈邦直☆臣★吴龙应☆臣★徐学柄☆臣★周●☆臣★索珠☆臣★拉尔巴汉☆臣★花善☆臣★汤倓☆臣★费扬古☆臣★星　泰☆臣★常英☆臣★常保☆臣★文保☆臣★阿必达☆臣★舒禄克☆臣★多尔济☆臣★朱尔哈岱☆为纂修官。
近紫宸而开馆。披黄帕以　书。发兰台秘集之藏。仿金匮琅函之式。年经月纬、谨据事而成编。
部晰条明、共分曹而纪要。恪勤九载。璀璨千函。恭成圣祖仁皇帝实录、圣训、合目录、凡例、清汉蒙古文、共一千二十九卷。缮写进呈。臣等幸遇昌期。愧膺史职。濡毫授简、每叹绘天赋海之难。捧箧陈书、不胜蠡测管窥之惧。伏愿绍庭永式。绳武聿昭。本深宫寤寐之瞻依。示寰宇勋华之运会。饬纲陈纪、睹家法于羹墙。秉道绥猷、阐心传于简牍。昭兹来许、长展　箓以凝庥。佑启后昆、永巩鸿图而锡福。臣等无任瞻天仰圣、激切屏营之至。谨奉表随进以闻
雍正九年十二月二十日光禄大夫太保兼太子太傅保和殿大学士兼户部尚书二等伯加四级臣马★齐☆光禄大夫经筵日讲官起居注少保兼太子太保保和殿大学士仍兼管吏部户部尚书翰林院掌院事加二级又加一级臣张★廷玉☆光禄大夫经筵讲官太子太傅文华殿大学士仍兼理户部尚书事务加五级又加二级臣蒋★廷锡☆等谨上表
圣祖仁皇帝实录　首卷三　修纂官　监修总裁
修纂官
监修总裁
光禄大夫太保兼太子太傅保和殿大学士兼户部尚书二等伯加四级臣马★齐☆
光禄大夫经筵日讲官起居注少保兼太子太保保和殿大学士仍兼管吏部户部尚书翰
林院掌院事加二级又加一级臣张★廷玉☆
光禄大夫经筵讲官太子太傅文华殿大学士仍兼理户部尚书事务加五级又加二级臣
蒋★廷锡☆
总裁
光禄大夫文华殿大学士兼吏部尚书臣朱★轼☆
副总裁
光禄大夫经筵讲官太子少傅吏部尚书加三级臣励★廷仪☆
光禄大夫议政大臣兵部尚书协办工部事务仍兼管国子监祭酒事教习庶吉士加一级
臣鄂★尔奇☆
光禄大夫议政大臣内大臣理藩院尚书仍兼管侍郎事都统加一级臣特★古忒☆
光禄大夫议政大臣领侍■内大臣都统加三级臣拉★锡☆
资政大夫户部左侍郎加一级臣俞★兆晟☆
资政大夫礼部左侍郎兼副都统加一级臣杭★奕禄☆
纂修满汉文
通奉大夫内阁学士兼礼部侍郎加一级臣德★龄☆
通议大夫通政使司通政使兼詹事府詹事署理翰林院掌院学士事臣留★保☆
中宪大夫日讲官起居注翰林院侍读学士加一级臣许★王猷☆
中议大夫翰林院侍讲学士加二级臣顾★仔☆
奉政大夫左春坊左谕德兼翰林院修撰加一级臣王★希曾☆
奉直大夫日讲官起居注左春坊左　善兼翰林院检讨加二级臣吴★家骐☆
文林郎翰林院编修臣李★锦☆
奉直大夫翰林院编修加五级臣陈★邦直☆
文林郎翰林院编修臣吴★龙应☆
文林郎翰林院检讨加一级臣徐★学柄☆
儒林郎翰林院修撰臣周★　雨梪寸　☆
朝议大夫鸿胪寺少卿御书房总管加一级臣索★珠☆
奉政大夫内阁侍读臣拉★尔巴汉☆
奉政大夫内阁侍读臣花★善☆
奉政大夫掌山西道事河南道监察御史臣汤★倓☆
通议大夫三等侍■兼佐领加一级臣费★扬古☆
中宪大夫原任内阁学士佐领臣星★　泰☆
朝议大夫工科给事中加一级纪录二次臣常★英☆
中宪大夫原任日讲官起居注左春坊左庶子以原品随旗行走加二级纪录三次臣常★
保☆
纂修蒙古文
资政大夫理藩院侍郎加一级臣■★佛保☆
通奉大夫内阁学士兼礼部侍郎加一级臣僧★格☆
通奉大夫内阁学士兼礼部侍郎加一级臣班★第☆
通议大夫理藩院郎中食三品俸加三级臣文★保☆
中宪大夫理藩院郎中加二级臣舒★禄克☆
奉政大夫理藩院郎中臣多★尔济☆
奉政大夫唐古特学司业加二级臣阿★必达☆
文林郎国子监助教臣朱★尔哈岱☆
收掌
朝议大夫掌河南道事监察御史加一级臣鄂★尔赛☆
中宪大夫佐领臣萨★克萨哈☆
中宪大夫佐领臣都★五福☆
中宪大夫内阁侍读兼副佐领加二级臣三★保柱☆
奉政大夫兵部员外郎兼副佐领臣拉★布坦☆
奉政大夫内阁撰文中书舍人兼副佐领臣额★伸布☆
奉政大夫内阁撰文中书舍人兼副佐领臣永★琦☆
登仕郎翰林院待诏臣佛★成☆
翻译满文
中议大夫户部郎中兼佐领加一级臣觉罗★勒尔森☆
朝议大夫刑部员外郎兼副佐领加一级臣萨★哈谅☆
奉直大夫步军统领衙门员外郎臣欣★泰☆
奉政大夫通政使司经历兼副佐领臣旒★　珠☆
奉政大夫中书科掌印中书舍人兼副佐领臣官★勤☆
奉政大夫内阁撰文中书舍人兼副佐领臣马★尔吉☆
征仕郎内阁撰文中书舍人臣纳★敏☆
征仕郎内阁撰文中书舍人臣福★基☆
征仕郎内阁撰文中书舍人臣常★海☆
奉政大夫笔帖式兼副佐领臣　★　☆
文林郎七品笔帖式臣常★能☆
文林郎七品笔帖式臣元★德☆
文林郎七品笔帖式臣台★柱☆
修职郎八品笔帖式臣都★四德☆
修职郎八品笔帖式臣历★祝☆
修职郎八品笔帖式臣三★图☆
修职郎八品笔帖式臣官★泰☆
修职郎八品笔帖式臣卓★佛和☆
修职郎八品笔帖式臣查★尔泰☆
修职郎八品笔帖式臣福★山☆
大理寺试用笔帖式臣富★琦☆
五品荫生臣觉罗★博麟☆
翻译蒙古文
中宪大夫工部郎中加三级臣泰★明山☆
奉政大夫政理藩院员外郎兼副佐领臣德★成☆
承德郎吏部主事臣拔★特焉☆
承德郎户部主事臣伊★灵阿☆
奉直大夫礼部主事加一级臣僧★图☆
奉政大夫刑部主事兼副佐领臣海★明☆
奉直大夫工部主事加一级臣观★音保☆
承德郎钦天监五官正臣黄★茂☆
征仕郎内阁撰文中书舍人臣查★式策丹☆
征仕郎内阁撰文中书舍人臣春★品尔☆
征仕郎内阁撰文中书舍人臣丹★柱尔☆
奉政大夫国子监助教兼副佐领臣阿★尔善☆
文林郎国子监助教臣集★兰泰☆
文林郎国子监助教臣吾★济　☆
奉政大夫笔帖式兼副佐领臣法★全☆
修职郎八品笔帖式臣拔★雅思胡郎☆
修职郎八品笔帖式臣吾★巴士☆
修职郎八品笔帖式臣齐★布坦☆
修职郎八品笔帖式臣常★泰☆
修职郎八品笔帖式臣尚★图☆
誊录满洲字
中宪大夫拜他喇布勒哈番臣武★禄立☆
奉政大夫户部员外郎兼副佐领加一级臣恒★文☆
奉政大夫内阁撰文中书舍人兼副佐领臣常★　柱☆
奉政大夫内阁撰文中书舍人兼副佐领臣官★保☆
奉政大夫内阁撰文中书舍人兼副佐领臣穆★通阿☆
征仕郎内阁撰文中书舍人臣素★谦☆
征仕郎内阁撰文中书舍人臣福★琛☆
征仕郎内阁撰文中书舍人臣佛★尔钦☆
征仕郎内阁撰文中书舍人臣祜★禄顺☆
征仕郎内阁撰文中书舍人臣五★珠☆
征仕郎内阁撰文中书舍人臣皂★保☆
征仕郎内阁撰文中书舍人臣德★礼☆
征仕郎内阁撰文中书舍人臣德★魁☆
征仕郎内阁撰文中书舍人臣同★泰☆
内阁副中书舍人臣尼★唐阿☆
内阁副中书舍人臣佟★义☆
内阁副中书舍人臣佟★德☆
内阁副中书舍人臣纳★锡泰☆
朝议大夫笔帖式兼副佐领加一级臣托★莫海☆
征仕郎八品笔帖式加一级臣明★　珠☆
修职郎八品笔帖式臣广★弘☆
修职郎八品笔帖式臣鲁★保☆
修职郎八品笔帖式臣永★福☆
修职郎八品笔帖式臣恩★特赫默☆
修职郎八品笔帖式臣兴★德☆
修职郎八品笔帖式臣三★达色☆
修职郎八品笔帖式臣和★达色☆
修职郎八品笔帖式臣　★善☆
修职郎八品笔帖式臣增★寿保☆
修职郎八品笔帖式臣常★元☆
修职郎八品笔帖式臣福★衍☆
修职郎八品笔帖式臣盛★福☆
修职郎八品笔帖式臣傅★文☆
修职郎八品笔帖式臣武★登额☆
修职郎八品笔帖式臣傅★昆☆
修职郎八品笔帖式臣诺★穆齐☆
修职郎八品笔帖式臣傅★宁德☆
笔帖式臣明★泰☆
笔帖式臣德★禄☆
笔帖式臣苏★基☆
笔帖式臣永★明☆
笔帖式臣丰★升额☆
笔帖式臣穆★克敦布☆
笔帖式臣鄂★尔博☆
礼部试用笔帖式臣五★云保☆
工部库使监生臣倭★升峨☆
六品荫生臣宁★泰☆
监生臣苏★通阿☆
监生臣倭★可成额☆
监生臣费★成额☆
监生臣班★第☆
监生臣萨★哈齐☆
誊录蒙古字
奉政大夫内阁办事中书舍人兼副佐领臣多★鼐☆
奉政大夫内阁办事中书舍人兼副佐领臣色★楞查式☆
奉政大夫内阁办事中书舍人兼副佐领臣僧★德☆
征仕郎内阁撰文中书舍人臣拔★查尔☆
文林郎七品笔帖式臣小★格☆
修职郎八品笔帖式臣常★住☆
修职郎八品笔帖式臣四★达色☆
修职郎八品笔帖式臣查★隆阿☆
修职郎八品笔帖式臣　★尔汉☆
修职郎八品笔帖式臣罗★卜藏☆
修职郎八品笔帖式臣廷★柱☆
修职郎八品笔帖式臣拔★达克图☆
修职郎八品笔帖式臣常★在☆
修职郎八品笔帖式臣集★泰☆
修职郎八品笔帖式臣吾★玉齐☆
修职郎八品笔帖式臣丹★巴☆
修职郎八品笔帖式臣九★格☆
修职郎八品笔帖式臣伍★尔图那苏图☆
修职郎八品笔帖式臣克★升额☆
候补笔帖式臣德★寅☆
监生臣常★德☆
监生臣依★灵阿☆
监生臣常★明☆
监生臣寿★山☆
监生臣塞★布腾☆
官学生臣富★德☆
官学生臣莽☆鼐☆
官学生臣花★廉泰☆
官学生臣拔★特马☆
官学生臣明★寿☆
官学生臣巴★忒马☆
官学生臣根★敦查布☆
官学生臣图★桑阿☆
官学生臣陀★木济图☆
官学生臣富★乐贺☆
官学生臣春★丕尔☆
官学生臣福★涌☆
誊录汉字
征仕郎内阁办事中书舍人臣　★之缙☆
征仕郎内阁办事中书舍人臣徐★熊☆
征仕郎内阁办事中书舍人臣霍★备☆
征仕郎内阁办事中书舍人臣陈★邦勋☆
内阁额外中书舍人臣田★志勤☆
六品荫生臣王★令☆
举人臣陆★嘉颖☆
举人臣张★锦☆
即用州同臣芮★时行☆
候选州同臣邹★程凤☆
候选州同臣汪★宗沣☆
候选州同臣袁★国霖☆
候选州同臣谢★王生☆
候选州同臣胡★振鹭☆
候选州同臣李★升旭☆
候选州同臣杨★俊☆
候选州同臣张★继龄☆
候选州同臣王★燮☆
候选州同臣沈★颢文☆
候选州同臣顾★居庄☆
候选州同臣沈★光裕☆
候选州同臣彭★誾☆
候选州同臣张★书洛☆
候选州同臣陆★容锡☆
候选州同臣俞★允中☆
候选州同臣严★梦桂☆
候选州同臣庄★景涑☆
候选州判臣沈★树楣☆
候选州判臣郭★峻☆
候选州判臣庄★令范☆
候选州判臣刘★文焕☆
候选县丞臣管★复礼☆
候选县丞臣虞★潢☆
候选县丞臣蒋★天寅☆
候选县丞臣鲁★国维☆
拔贡生臣方★求义☆
副榜贡生臣董★文白☆
监生臣陆★调元☆
监生臣路★学干☆
监生臣张★廷元☆
生员臣查★果☆
生员臣王★应鳞☆
生员臣缪★慧☆

[book_title]卷之一
监修总裁官光禄大夫太保兼太子太傅保和殿大学士兼户部尚书二等伯加四级臣马齐光禄大夫经筵日讲官起居注少保兼太子太保保和殿大学士仍兼管吏部户部尚书翰林院掌院事加二级又加一级臣张廷玉光禄大夫经筵讲官太子太傅文华殿大学士仍兼理户部尚书事务加五级又加二级臣蒋廷锡总裁官光禄大夫文华殿大学士兼吏部尚书臣朱轼等奉敕修
圣祖合天弘运文武睿哲恭俭宽裕孝敬诚。信功德大成仁皇帝讳玄烨世祖体天隆运定统建极英睿钦文大德弘功至仁纯孝章皇帝第三子也。母孝康慈和庄懿恭惠温穆崇天育圣章皇后佟氏。太子太保定南将军都统一等公赠少保谥勤襄佟图赖之女。赋性端凝。居心淑慎。动娴内则。德合坤仪。天心眷佑、聿肇厥祥。年十五、诞上于景仁宫。乃顺治十一年甲午三月十八日巳时也。先是、孝康章皇后、诣慈宁宫问安。将出。衣裾若有龙绕。太皇太后见而异之。问知有娠、顾谓近侍曰、朕曩孕皇帝时、左右尝见朕裾褶间、有龙盘旋、赤光灿烂。后果诞生圣子。统一寰区。今妃亦有此祥徵。异日生子、必膺大福。至上诞降之辰。合宫异香、经时不散。又五色光气、充溢庭户、与日并耀。是时、宫人以及内侍、无不见者。咸称奇瑞云。上天表奇伟。神采焕发。双瞳日悬。隆准岳立。耳大声洪。徇齐天纵。稍长、举止端肃。志量恢宏。语出至诚。切中事理。读书十行俱下、略不遗忘。自五龄后、好学不倦。丙夜披阅、每至宵分。凡帝王政治、圣贤心学、六经要旨、无不融会贯通、洞彻原委。至孝性成。继志述事。仰承太祖太宗肇造鸿基、以守兼创。追念世祖章皇帝耿光大烈、孺慕终身。奉事太皇太后皇太后、竭诚尽敬、历久弥殷。大德好生、民物在宥。励精求治、日理万几。六十余年、孜孜如一日。户口繁增。风俗淳美。远过唐虞之世。料敌制胜、庙算如神。辟前古未辟之封疆。服从来未服之方国。巡阅河工、指授方略。淮黄底定。世赖平成。且多艺多能。允文允武。着作则上媲典谟。吟咏则直追雅颂。精娴细楷。妙擅擘窠。挽弓十五钧。用矢十三握。左右骑射、发必中的。仁至义尽。久道化成。如天之帱。如地之载。如日月之照临、雨露之濡润。盖泰运光昌。世当极治。故笃生圣人、以赞化育。盛德大业、冠于百王。景福遐龄、超于万禩。六龄时、尝偕世祖皇二子福全、皇五子常宁、问安宫中。世祖各问其志。皇五子甫三龄未对。皇二子以愿为贤王对。上奏云、待。长而效法皇父。黾勉尽力。世祖皇帝于是遂属意焉。八龄践阼后、一日、太皇太后问上何欲。奏曰、惟愿天下乂安、生民乐业、共享太平之福而已。盖抚驭万方、驯致太平、其基已肇于此
○顺治十八年。辛丑。春。正月。辛亥朔。越七日丁巳。夜子刻。世祖章皇帝宾天。先五日壬子。世祖章皇帝不豫。丙辰。遂大渐。召原任学士麻勒吉、学士王熙、至养心殿。降旨一一自责。定皇上御名。命立为皇太子。并谕以辅政大臣索尼、苏克萨哈、遏必隆、鳌拜、姓名。令草遗诏。麻勒吉、王熙、遵旨于乾清门撰拟、付侍卫贾卜嘉进奏。谕曰、诏书着麻勒吉怀收。俟朕更衣毕、麻勒吉、贾卜嘉、尔二人捧诏、奏知皇太后。宣示王、贝勒、大臣。至是、麻勒吉、贾卜嘉、捧遗诏、奏知皇太后。即宣示诸王、贝勒、贝子、公、大臣、侍卫等。宣讫。诸王、贝勒、贝子、公、大臣、侍卫等、皆痛哭失声。索尼等、跪告诸王、贝勒等曰、今主上遗诏、命我四人辅佐冲主。从来国家政务、惟宗室协理。索尼等、皆异姓臣子、何能综理。今宜与诸王、贝勒等共任之。诸王、贝勒等曰、大行皇帝深知汝四大臣之心、故委以国家重务。诏旨甚明。谁敢干预。四大臣其勿让。索尼等、奏知皇太后。乃誓告于皇天上帝大行皇帝灵位前。然后受事。其词曰、兹者先皇帝不以索尼、苏克萨哈、遏必隆、鳌拜等、为庸劣。遗诏寄托。保翊冲主。索尼等、誓协忠诚、共生死、辅佐政务。不私亲戚。不计怨雠。不听旁人、及兄弟子侄教唆之言。不求无义之富贵。不私往来诸王贝勒等府、受其馈遗。不结党羽。不受贿赂。惟以忠心、仰报先皇帝大恩。若复各为身谋、有违斯誓。上天殛罚、夺算凶诛。大行皇帝神位前。誓词与此同。是日、卤簿大驾全设。王以下文武各官、俱成服。齐集举哀
○戊午。宣读遗诏。遣官颁行天下
○孟春。享太庙。遣辅国公赖护行礼
○遣官祭太岁之神
○己未。上即皇帝位。是日黎明、遣辅国公都统穆琛、祭告昊天上帝。祝文曰、顺治十八年辛丑正月辛亥朔初九日己未。皇太子臣玄烨昭告于昊天上帝之前。曰、皇考大行皇帝上宾。臣恪遵遗诏。俯徇舆情。于正月初九月日、即皇帝位。伏祈昭鉴。谨奏。遣都统济世哈、告地祇。都统穆里玛、告太庙。理藩院尚书明安达礼、告社稷。文与告天同。上具孝服、诣大行皇帝几筵前、祗告。行三跪九叩礼。受命毕。具礼服、诣皇太后宫行礼毕。御太和殿。升宝座。鸣钟鼓。中和乐设而不作。王以下文武各官、朝服序立。赞礼官赞上表庆贺。上命免宣贺表。各官行礼毕。颁诏大赦。诏曰、惟我国家、受天眷命。祖功宗德、肇造丕基。我皇考大行皇帝、盛德至仁。英资大度。缵承历数。统一寰区。恩泽洽于多方。政教臻于上理。方期邦国、永底雍熙。不幸奄弃臣民、遽升龙驭。顾以大宝、属于眇躬。朕茕茕在疚、本不忍闻。而诸王、贝勒、大臣、文武官员人等、佥谓神器既已攸归。天位不宜久旷。坚请再三。朕是以俯徇舆志、勉抑哀衷、于是月初九日、祗告天地、宗庙、社稷。即皇帝位。仰惟上天眷佑之笃、祖宗付托之隆。凉德冲龄、膺兹重寄。敬图觐光扬烈、用绍无疆之休。其以明年为康熙元年。与天下更始。式衍旧恩。聿弘新化。于戏。孝思惟则、永深继述之怀。忠悃载摅、实赖劻勷之佐。凡尔亲贤文武、其尚辅翼菲躬、共矢嘉谟、以成至治。布告天下。咸使闻知
○诏内恩赦、凡十四条
○谕礼部、朕惟自古圣贤之君、必有显号徽称、用昭功德之隆、垂于万世。此国家不易之钜典也。仰惟我皇考大行皇帝、缵绍鸿绪。统一寰区。十有八年。敬天尊祖。勤政爱民。奉侍慈闱、克谐孝道。敦睦宗族、攸叙彝伦。典学日新。修身思永。制礼作乐。振武崇文。敕法明刑。立纲陈纪。盛德之事、不一而足。朕方与天下臣民、均切怙戴。不幸龙驭上宾。顾予冲人、嗣膺大统。仰承佑启之恩。敢后显扬之礼。谨考彝章。宜升尊谥。尔部详察典礼具奏
○庚申。王、贝勒、贝子、公等、公主、王妃等、各归斋宿。部院官员、于各衙门斋宿。仍照常供事。闲散官员、于午门外斋宿
○辛酉。遣官颁登极诏于天下
○癸亥。皇太后谕诸王、贝勒、贝子、公、内大臣、侍卫、大学士、都统、尚书、及文武官员等、尔等思报朕子皇帝之恩、偕四大臣同心协力、以辅幼主。则名垂万世矣
○上谕礼部、及议政王、贝勒、大臣等、禁中设立上帝坛、及奉先殿祭典、着查历代有无旧例、定议具奏。寻议历代旧制、祇有冬至祀天于南郊。宫中上帝坛、应请罢祭。至奉先殿、应照洪武三年例、朝夕焚香、朔望瞻拜、时节献新、生忌致祭、用常馔、行家人礼。从之
○礼部等衙门、请上节哀亲政。得旨、朕哀痛方深、未忍遽理政务。但国事重大、不可久旷。各衙门章疏、着于二十一日进奏
○免直隶各省总督、镇、巡、三司、差官进香
○甲子。王以下及大臣官员、齐集大光明殿、设誓。亲王岳乐、杰书、率贝勒、贝子、公、内大臣、侍卫、大学士、都统、尚书、及在廷文武诸臣、誓告于皇天上帝曰、冲主践阼。臣等若不竭忠效力、萌起逆心、妄作非为、互相结党、及乱政之人、知而不举、私自隐匿、挟讐诬陷、徇庇亲族者。皇天明鉴、夺算加诛。大行皇帝神位前、誓词与此同
○乙丑。议政王、贝勒、大臣等、遵旨详议祀典。议得圜丘、方泽、祈谷坛、太庙、时享、祫祭、朝日坛、夕月坛、社稷坛、三皇庙、先农坛、历代帝王庙、文庙、太□山戊示□坛、关帝庙、城隍庙、红衣礟等祀。应照旧致祭外。其大享合祀、太庙阶下合祭之礼。相应罢祭。又金朝诸陵、应照前致祭。明朝诸陵、亦应照前供献。从之
○己巳。上诣梓宫前、行常祭礼。上每日三次尚食。哀恸不已。皇太后挥泪抚慰。左右无不感动
○庚午。谕宗人府、吏部等大小各衙门、朕以冲龄践阼。初理万几。所赖尔大小臣工、同心协力、矢效赞襄。尔等职掌、各有攸司。国计民生、关系甚重。必精白乃心、公廉正直、力图振作、谨慎勤敏。始可仰报先帝厚恩。匡辅朕躬不逮。嗣后务须敬修职业。凡事之得失、言之是非、果有真知确见、即当商酌力行。期于上裨国事、下济民生。其一切处分问罪、尤当虚公平恕。使情法允孚、无纵无枉。乃不负朕委任尔等之意。如或视为虚文。必罪不宥
○谕吏部、都察院、国家设立言官、职司耳目。凡发奸剔弊、须据实指陈、乃可澄肃官方、振扬法纪。嗣后指陈利弊、必切实可行。纠弹官吏、必确有证据。如参款虚诬、必不宽贷。尔部院即通行严饬
○辛未。改会试期于三月初九日
○封多罗豫郡王多铎子董额、为多罗贝勒
○兵部尚书管左都御史事阿思哈等、遵旨严议巡方事宜十款。一、禁地方官谄媚巡方、私派供应。一、察州县官于额外私派。果有私派、即行纠参。如巡按不纠。以溺职论。一、巡按于属官内、清廉贤能者、不举、而反劾。贪酷阘茸者、不劾、而反举。被臣衙门及科道访察纠参。革职、从重处分。一、纠参大贪。应首严于藩臬道府。今后若但以庸冗老病塞责者。将该御史从重治罪。一、巡按于地方利弊、要必实心详察。差满后、曾兴何利、除何弊、册报臣衙门详核。真实者、以优等论叙。草率虚诳者、题参惩处。一、访拏衙蠹。必先本院衙门奸恶。其次督抚司道府厅州县分司衙门、及地方棍豪。实系大奸大恶之人。务须严拏。毋致巧脱漏网。其该管官隐匿、即行参处。如己揭报、而御史故为宽纵。指称访拏名色、捉拏无罪之人、诈取财物、随复纵放者。该抚即行纠参。一、巡按入境、及出巡地方。铺陈等物、应自携带。蔬薪、发银买办。如地方官献媚取荣、及巡按携带主文书役家人厨役前站之类、以致扰驿累民。督抚访确、即行题参。一、巡按入境后。属员不得越境参谒。其随巡该道刑官。办理公事之后、即令速回。其督抚按互相馈遗结纳、照旧禁革。一、互纠之法、原欲彼此觉察。然从未有督抚指参一巡方者。今后御史倘有不法、而督抚明知不纠者、一并议处。一、考核御史、立为上中下三等。其在地方清慎端严、恪遵上谕、洁己爱民、奖廉去贪、兴利除害、听断明恪、锄蠹捍患、轸恤民瘼、察核钱粮、招抚流移、垦荒兴学等事、无不修举。又能大破情面、纠察地方恶宦劣衿者。臣等照例酌量分别加级、纪录。回道管事。其次谨慎奉法、察吏安民者。准其回道管事。其行事碌碌、无实政及民者。参送吏部降调外用。至于有徇情贪贿等弊。臣等访确、即据实纠参。革职治罪。得旨、这所议各款、务须恪遵力行。不得视为虚文。着通行严饬
○安徽操江巡抚宜永贵、以病请代。慰留之
○壬申。免湖广蕲州广济县、顺治十七年分。蝗灾额赋有差
○兵部议覆、江南总督郎廷佐疏言、随征右路总兵官刘芳名标下官兵、奉有发回本镇之旨。但宁夏健卒、方到江宁。一旦撤回、虑省会单虚。且往返滋扰、应准暂住江宁、以资防御。从之
○广西道御史张志日条陈三款。一、州县久任宜恤。一、盗案参罚宜清。一、序俸则例宜平。下部议
○癸酉。户部议覆、福建道御史胡文学疏言、江南、浙江、江西、三省漕粮、改折收银。恐有杂派。乞严饬抚按、痛除积弊。止许照价徵收。不得仍借兑漕为名、恣行科索、以致输纳稽迟、有误兵饷。应如所请。从之
○巡按苏松六府御史张凤起疏言、苏、松、常、镇、四府、差繁赋重。漕米折价。请仍照原议、每石折银一两。下部知之
○狭西巡抚张瑃、疏请除宜君县、荒地钱粮。从之
○丁丑。吏部议覆、山西道御史胡来相条奏、科道纠参、必据所闻具奏。定有具揭之人。嗣后科道纠参、应注明身经目击、或某人具揭字样。若审系情虚、即行反坐。诬揭之人亦反坐。从之
○戊寅。和硕安亲王岳乐等、议上大行皇帝尊谥。谨按、自古有天下者、祖有功而宗有德。故凡勋高大定、功垂奕叶者。类皆称祖以尊之。其庙祀百世弗祧。此世所由称也。又按谥法、法度大明、敬慎高明、曰章。洪惟大行皇帝、神武止戈。崇文劝学。恩泽覃敷于庶物。孝治立极于人伦。德固懋昭。功尤隆着。是以化行教洽。远至迩安。生民以来。莫斯为盛。臣等谨咨群议。载考彝章。大行皇帝尊谥。宜天锡之曰、体天隆运英睿钦文大德弘功至仁纯孝章皇帝。庙号世祖。得旨、是。着该衙门拟撰册文进览
○转刑部左侍郎宜理布、为吏部右侍郎。升原任工部启心郎雷虎、为工部右侍郎
○己卯。谕吏部、户部、钱粮系军国急需。经管大小各官、须加意督催、按期完解、乃为称职。近览章奏、见直隶各省钱粮、拖欠甚多。完解甚少。或系前官积逋、贻累后官。或系官役侵那、借口民欠。向来拖欠钱粮、有司则参罚停升。知府以上、虽有拖欠钱粮未完、仍得升转。以致上官不肯尽心督催、有司怠于徵比、支吾推委、完解愆期。今后经管钱粮各官、不论大小、凡有拖欠参罚、俱一体停其升转。必待钱粮完解无欠、方许题请开复升转。尔等即会同各部寺、酌立年限、勒令完解。如限内拖欠钱粮不完。或应革职。或应降级处分。确议具奏。如将经管钱粮未完之官升转者、拖欠官、并该部、俱治以作弊之罪
○谕吏部、兵部、国家设官分职。立法黜陟、用示劝惩。其有法应惩创、而罪不致于实降黜革者、降级留任、以观后效。乃使过之钜典也。向来题定京官降级留任者、一年之后、题请开复。并未议及外官。内外各官开复之例、自应画一。嗣后凡内外大小文武官员、有因事降级仍留任者、三年无过、准与题请开复。如三年之内、复有过被降、即以后降之日为始。计满三年、方与题请开复。其三年之内、如有罪过罚俸、仍照日月扣除。至于拖欠钱粮、能作速完解。缉拏盗贼、能依限捕获者。俱即准题请开复
○吏部议覆、江南总督郎廷佐保奏、崇明县革职知县陈慎留任。得旨、崇明县知县陈慎、当贼围攻崇明、坚心守御。全城功大。因拖欠钱粮革去之官、着复还。再于此上加一级、以知州用。新选知县龚榜、仍着留崇明县任
○山西道御史余缙疏言、舟山宜守。小门宜防。请于小门、安置礟位、严添防戍、以保全东南疆土。下部速议行
○翁牛特固山贝子搜色、台吉亲达哈、布路鲁格隆等、各进香。并献马。酌纳之
二月。辛巳朔。以奉移梓宫日期、告祭大行皇帝
○户部议准礼科给事中成肇毅疏言、浙江南米、不宜滥委通判收放。并令督抚厘革一切勒索陋规。从之
○壬午。奉移梓宫至景山寿皇殿。上扶龙舆步行。号泣。王以下、满汉文武官员、伏地悲恸。既至寿皇殿。安奉毕。上哀恋不已。皇太后再三慰谕。乃回宫
○转工部右侍郎介山、为兵部右侍郎。刑部右侍郎尼满、为左侍郎。升左副都御史对喀纳、为刑部右侍郎。通政使科尔科代、为工部左侍郎。原任都察院启心郎图尔特、为左副都御史
○癸未。上诣梓宫前、行初祭礼
○是日释服
○甲申。上诣梓宫前、行绎祭礼
○丁亥。上诣梓宫前、行月祭礼
○遣大学士额色黑、祭先师孔子
○戊子。祭大社。大稷。遣都统穆里玛行礼
○圣祖母皇太后圣寿节。遵懿旨、免行庆贺礼
○己丑。免江南崇明县顺治十六十七年旧欠钱粮。以被贼围城时、城内人民协力保守故也
○庚寅。兵部议覆、巡视南城御史徐越条奏、校尉干连词讼、不服拘提。应令承审衙门、移关该卫提究。如有校尉亲属、冒称校尉名色者。巡城御史、竟行提究重处。得旨、嗣后校尉等犯罪者、着先拏议罪。后移文銮仪卫
○壬辰。谕礼部、皇考大行皇帝御宇时。妃董鄂氏、赋性温良。恪共内职。当皇考上宾之日、感恩遇之素深、克尽哀痛、遂尔薨逝。芳烈难泯。典礼宜崇。特进名封、以昭淑德。追封为贞妃。所有应行礼仪、尔部察例具奏
○乙未。谕吏部、刑部等大小各衙门、朕惟历代理乱不同、皆系用人之得失。大抵委任宦寺、未有不召乱者。加以佥邪附。和其间。则为害尤甚。我太祖太宗、痛鉴往辙、不设宦官。先帝以宫闱使令之役、偶用斯辈。继而深悉其奸。是以遗诏有云、祖宗创业、未尝任用中官。且明朝亡国、亦因委用宦寺。朕凛承先志。厘剔弊端。因而详加体察。乃知满洲佟义、内官吴良辅、阴险狡诈。巧售其奸。荧惑欺蒙。变易祖宗旧制。倡立十三衙门名色。广招党类。恣意妄行。钱粮借端滥费、以遂侵牟。权势震于中外、以窃威福。恣肆贪婪。相济为恶。假窃威权。要挟专擅。内外各衙门事务、任意把持。广兴营造、糜冒钱粮、以致民力告匮、兵饷不敷。此二人者、朋比作奸。挠乱法纪。坏本朝淳朴之风俗。变祖宗久定之典章。其情罪重大。稔恶已极。通国莫不知之。虽置于法、未足蔽辜。吴良辅已经处斩。佟义若存、法亦难贷。已服冥诛。着削其世职。十三衙门、尽行革去。凡事皆遵太祖太宗时定制行。内官俱永不用。又刘正宗、亦当仰遵遗诏、置之重典。但念其年老。姑从宽免。其党类亦皆赦宥。尔等即传布中外。刊示晓谕。咸使知悉。用昭除奸瘅恶大法
○户部议覆、云南贵州总督赵廷臣条奏、滇、黔、田土荒芜、当亟开垦。将有主荒田、令本主开垦。无主荒田、招民垦种。俱三年起科。该州县给以印票、永为已业。其滇省冲路残黎。如杨林、永昌等处。请将顺治十七年本省秋粮、借贷为春种之需。应如所请。从之
○工部题、请停止临清甎差。从之
○丙申。命和硕简亲王济度子德塞、袭封和硕简亲王
○丁酉。户部议覆、江宁巡抚朱国治疏言、江南屯政钱粮、屯田道专责。应与都司一例考成。应如所请。从之
○免河南磁州安阳等十三州县、顺治十七年分、旱灾额赋有差
○予故镇国公喇都护祭葬。谥端纯
○戊戌。以原任兵部督捕左侍郎吴达礼、为通政使司通政使
○山东道御史赵祥星疏言、在京棍徒、招摇吓诈。应责司坊官、挨户稽查、置循环簿、朔望赴五城御史查验。得旨、京城内重大之地。恶棍挟诈官民、肆行扰害。殊属可恶。以后实系光棍、俱着照强盗例拟罪。余如所奏
○予故镇国公郭盖祭葬。谥端纯
○己亥。予故一等阿达哈哈番副都统舒理浑、祭一次
○庚子。春分。朝日于东郊。遣兵部尚书阿思哈行礼
○辛丑。祈谷于上帝。遣多罗贝勒诺尼行礼
○癸卯。吏部议覆、吏科给事中杨雍建疏言、六科系紧要衙门。应仍添设满洲官各二员。应如所请。从之
○免直隶新安县、顺治十七年分、水灾额赋十之二
○甲辰。礼部题、会试取士、原分南北中卷。后因云贵等省、未经平定、将中卷分入南北卷内。今各处省分俱全。应仍将浙江、江西、福建、湖广、广东、五省、江宁、苏、松、常、镇、徽、宁、池、太、淮、扬、十一府、广德一州、为南卷。直隶、及山东、山西、河南、狭西、四省、奉天等处为北卷。四川、广西、云南、贵州、四省。庐、凤、安庆、三府、徐、滁、和、三州、为中卷。其南北中卷中式额数。照赴试举人之数均派。从之
○乙巳。大学士会同礼部遵旨议覆、历代帝王祀典。如辽太祖、金太祖、元太祖、俱系开创之主。仍宜入庙崇祀。至商中宗、高宗、周成王、康王、汉文帝、宋仁宗、明孝宗、守成七帝。应照会典、在各陵庙致祭。宋臣潘美、张浚、已经罢祀。无庸议。从之
○丁未。遣官祭先农之神
○予故一等精奇尼哈番额驸顾尔布西、祭葬如例
○兵部题、汉中、兴安、壤接蜀楚。伏莽未靖。请将暂驻兴安之提督王一正、率标兵三千、移镇汉中。其兴安总兵于奋起、标兵三千。应再添拨附近标营兵一千、以资守御。从之
○工部议覆宁夏巡抚刘秉政、请令灵州营兵疏浚河道一疏。得旨、设立营兵、原以防守边方、剿御贼寇。平时须休养训练、方于战守有裨。若疏浚河道、原非营伍事务。刘秉政辄请灵州营兵疏浚、不致劳民伤财。既恐劳民。何独不念劳兵。大不合理。刘秉政着吏部议处。河道作何疏浚。尔部另议
○戊申。户部议覆、江南总督郎廷佐疏言、临江临海百姓、修理烽墩、奉法惟谨。应予豁免丁徭、略示优恤。从之
○又议覆狭西巡抚张瑃疏言、凤翔所屯地八十五顷、山碛荒芜。丁粮应准豁免。从之
○阿霸垓多罗郡王沙克沙僧厄。土默特镇国公古睦、归化城土默特都统古鲁格、台吉讷尔布、喀喇沁塔布囊厄林陈、敖汉多罗郡王马济克、苏尼特多罗贝勒额驸萨穆札、察罕达尔汉绰尔济、五台山居住阿旺罗卜藏喇嘛、四子部落台吉诺木齐、盛京萨哈尔图噶布楚喇嘛、吴喇忒镇国公褚崇克、巴林额驸齐门、克西克腾台吉马纳虎、阿禄科尔沁多罗郡王朱尔札哈、察哈尔和硕亲王额驸阿布柰、科尔沁冰图郡王额参、蒿齐忒多罗额尔德尼郡王阿赖充、乌朱穆秦和硕车臣亲王苏达尼、札鲁特多罗贝勒桑噶尔、鄂尔多斯固山贝子古禄西希卜等、各进香献马。酌纳之

[book_title]卷之二
监修总裁官光禄大夫太保兼太子太傅保和殿大学士兼户部尚书二等伯加四级臣马齐光禄大夫经筵日讲官起居注少保兼太子太保保和殿大学士仍兼管吏部户部尚书翰林院掌院事加二级又加一级臣张廷玉光禄大夫经筵讲官太子太傅文华殿大学士仍兼理户部尚书事务加五级又加二级臣蒋廷锡总裁官光禄大夫文华殿大学士兼吏部尚书臣朱轼等奉敕修
顺治十八年。辛丑。三月。庚戌朔。遣官祭历代帝王
○郧阳抚治白秉真、题留总兵官穆生辉。得旨、郧镇岩疆弹压需人。穆生辉久历其地、洞悉地利贼情。兵民倚赖。着留原任
○定直隶各省巡抚以下、州县以上、徵催钱粮、未完分数处分例
○辛亥。谕吏部、设官用人、国家大务。除授升迁、宜立画一之规、方可永行无弊。所进品级考。为时已久。官衔品级、尚有未符。宜再详订。务期允当、以垂永久不得各。为本衙门起见。但计目前。致日后纷更。着九卿科道会同详酌妥议、以成一代典制
○户部题、总理漕务侍郎巴格、三年差满、并标下员兵、俱请更换。得旨、专理漕储侍郎、职任重大。须贤能之人。巴格练达素着、克胜此任。且更换往返、滋扰驿递。巴格并笔帖式兵丁、俱着久任。不必更换
○甲寅。谕吏部、凡进奏本章、关系政务。应切实陈奏。若于事理之外、牵引比拟、多用繁词。事情正理、反不明悉。嗣后内外一切本章、须直据事理、明白敷陈。不得用浮泛文词。尔部即传谕内外大小衙门、一体遵行
○以原任吏部侍郎觉罗硕博会、为都察院左副都御史
○免顺天丰润县、顺治十七年分、水灾额赋十之二
○刑部议覆、保定巡抚王登联条奏、大盗横行、恃窝主为奥援。藏身打点、无所不至。又有引线者、潜通消息、以作向导。二者共谋造意、分股得财。应将窝主审实、照例拟罪。引线之人、审有造意共谋实情、即以窝主论。从之
○乙卯。清明节。上诣梓宫前致祭
○遣官祭永陵、福陵、昭陵
○丙辰。上诣梓宫前、行月祭礼
○以大学士成克巩、为会试正考官。卫周祚、为副考官
○丁巳。谕户部、八旗水淹田地。每田二日给米一斛。近闻食用不敷。殊堪悯念。着每田一日给米一斛。应给之米、候粮船抵通、即于船上支给。不必等候入仓。既省搬运脚价之费。又杜仓中搀和糠秕。且船只早得回空。其支兑时、该管官务严加稽察。不得疎忽滋弊。扰害船丁
○戊午。谕户部、近观直隶各省钱粮、逋欠甚多、徵比难完。率由绅衿藐法、抗粮不纳。地方官瞻徇情面、不尽法徵比。嗣后着该督抚责令道府州县各官、立行禁饬、严加稽察。如仍前抗粮。从重治罪。地方官不行察报、该督抚严察、一并题参重处
○以翰林院编修汪炼南、提督顺天学政
○平西王吴三桂疏报、擒获龙吉兆。克平马乃土司。下部知之
○庚申。工部尚书管都察院左都御史事霍达、以病乞假。令暂假调理
○广东广西总督李栖凤疏报、雷县西海贼黄占三等、率众投诚。下部知之
○辛酉。以故江南崇明县知县升授知州陈慎、有守城功。追赠布政使司右参议。荫一子、入监读书
○云南巡抚袁懋功、请减云南屯田赋额三之一。下部议
○袁懋功又疏言、投降人众、皆无藉亡命之徒。虽令归农、实有难归之势。应令所到地方、准其入籍。酌量安置、随编保甲、严查出入。或有无主田亩、听其开垦。照例起科。下部议
○壬戌。升前锋参领阿穆尔图、为正黄旗蒙古副都统
○癸亥。命保定府、沧州、德州、三处水淹田地、照京城八旗例、每田一日给米一斛
○刑部议覆、巡按苏松六府御史张凤起条奏、奸民隔属赴控。请发被告所住地方官审结。如事虚陷、将赴控并代书之人、俱以光棍例治罪。从之
○甲子。江南桐城县生员周南、诣阙条奏十款。一、请复乡举里选之旧。一、请善海防之策。一、重巡方之差。一、裁监司之兼任。一、重民牧之拣选。一、施法外之仁。一、核钱粮而慎赦免之条。一、察荒垦以清赋税之原。一、培旧人以作后起之彦。一、请垂帘以勷盛治之隆。得旨、生员虽有禁不许建白。此所奏款内、亦有可采。着议政王贝勒大臣九卿科道、会同详确议奏
○乙丑。授浙江提督田雄、二等侯。福建提督马得功、三等侯
○丙寅。谕吏部等大小各衙门、国家纪纲法度、因革捐益、代有不同。必开创之初、筹画精详、贻谋弘远。所定典例、可以垂之奕世、永行无弊。我太祖太宗、创制立法、垂裕后昆、自当世守勿替。今应将大小各衙门见行事务、如铨法、兵制、钱谷、财用、刑名律例、内外文武各官一应恩、恤、荫、赠、谕祭、造葬、款项繁多、难以枚举。或满汉分别、参差不一者。或前后更易、难为定例者。着议政王贝勒大臣九卿科道、会同详考太祖太宗成宪、斟酌更定、汇集成书。勒为一代典章、永远遵行。其有今昔异宜、时势必须变通。有满汉悬殊、定例难于归一者。亦须斟酌至当、详明具奏
○丁卯。万寿节。停止行礼
○遣官祭福陵、昭陵
○遣官祭真武、东岳、城隍之神
○巡按湖南御史仵劭昕疏报、顺治十七年、湖南所属州县、开垦田地共二千八百九十顷七十二亩。下部知之
○戊辰。谕礼部、次日于大高圆殿祈雨
○己巳。免湖南澧州石门县、顺治十七年分、旱灾额赋十之二
○予故工部侍郎巴进泰、祭一次
○壬申。以上大行皇帝尊谥。遣官告祭天地、太庙、社稷
○吏部议覆都察院奏、京师五城、原各设有满御史二员。于顺治十五年八月、遵旨裁汰一员。今五城事繁、请仍各添满官一员。应如所请。从之
○郭尔罗斯镇国公昂阿车根之多罗贝勒古穆、喀拉车里克之镇国公奇他忒、台吉达尔玛等、各进香献马。酌纳之
○以原任河南按察使王原膴、为福建按察使司按察使
○癸酉。奉册宝、上大行皇帝尊谥。册文曰、承先启后。恢大业于无疆。扬烈觐光。荐徽称于有永。载考显名之典。用摅报本之诚。允合舆情。肇修殷礼。洪惟皇考大行皇帝、圣神天纵。睿哲性成。帝命溥将、绍万年之宝箓。先猷式廓、大一统之鸿图。敷政而陈纪立纲、弘备燕诒之远略。典学而朝乾夕惕、直符精一之真传。敬天昭事以寅恭。倍肃明禋之举。尊祖单心于继述、特虔圣训之修。孝治丕崇、极慈宫之隆养。彝伦攸叙、睦宗族以深仁。慎庶狱而敕祥刑。轸民依而施大赉。恩膏普洽、跻海甸于雍熙。声教遐宣、合殊方而王享。乃圣不自圣。亿万民之疾苦、时切其咨。而勤以益勤。十八载之忧劳、日新靡倦。盛美莫胜夫扬扢。声名洵冠乎古今。简册流徽、贲光华于日月。云礽蒙泽、同高厚于乾坤。属祔庙以升中。敬扬休而昭德。爰咨有众。请命于天。谨奉册宝、上尊谥曰、体天隆运英睿钦文大德弘功至仁纯孝章皇帝。庙号世祖。伏惟圣灵赫鉴。景制茂膺。益笃垂裕之庥。永衍炽昌之祚。宝文曰、世祖体天隆运英睿钦文大德弘功至仁纯孝章皇帝之宝。是日、颁诏天下。诏曰、朕闻帝王有丰功盛德、表着于当时。则必有显号徽称、昭垂于奕世。斯国家之令典、古今之隆规也。洪惟我皇考大行皇帝、聪明睿智。文武圣神。恢一统之鸿图。躬兼创守。绵万年之宝历。道叶神人。以诚孝奉慈闱。以宽仁惇九族。典学而朝乾夕惕。励精而旰食宵衣。轸念民依、水旱切其咨之警。澄清吏治。激扬收明作之功。血气共识尊亲。海宇咸通声教。夫何遽升龙驭。莫逮攀号。朕以凉德、嗣守丕基。方继述之是图。岂追崇之敢后。景慕遗烈。率由旧章。谨命诸王贝勒大臣、文武群臣、稽考礼文。恭荐谥号。佥言允合。肇举上仪。乃于今年三月二十四日、祗告天地、宗庙。社稷。奉册宝、恭上皇考大行皇帝尊谥曰、体天隆运英睿钦文大德弘功至仁纯孝章皇帝。庙号世祖。于戏。帝德难名、固揄扬之莫罄。圣谟丕显、期昭示于无穷。布告万方。咸使知悉
○甲戌。户部题、名省清汉字新钱、铸造无多。请将旧铸厘字钱、暂准行使、限一年收毁。得旨、厘字制钱、准行使二年收毁、以便小民贸易
○礼部议覆、云南巡抚袁懋功疏言、滇省土酋、既准袭封。土官子弟、应令各学立课教诲、俾知礼义。地方官择文理稍通者、开送入泮应试。应如所请。从之
○予故汉军都统三等伯少保兼太子太保石廷柱祭葬。谥忠勇
○丁丑。命文武各官有恩诏后病故者、仍照原衔、给与诰封
○戊寅。谕吏部、礼部、太宗皇帝时、蒙古各部落、尽来归附。设立理藩院、专管外藩事务。责任重大。今作礼部所属、于旧制未合。嗣后不必兼礼部衔。仍称理藩院尚书侍郎。其印文、亦着改正铸给
○谕户部、理藩院、外藩蒙古、当太祖太宗皇帝时、同满兵各处争战效力。不分内外、皆一体叙功、给与世职。今在内各官、俱给俸禄。外藩世职、亦应给俸。尔部院、即会同酌议妥确具奏
○命礼部祈雨、并饬大小臣工、修省图治、以格天心
夏四月。庚辰朔。享太庙。遣都统宗室罗托行礼
○以原任吏部尚书觉罗科尔昆、为镶黄旗蒙古副都统
○巡按湖北御史顾豹文疏言、襄阳、彝陵、荆州等镇下将弁、招抚贼冠。行令该地方文武官、分别归农入伍。下部知之
○壬午。以一等阿达哈哈番侍卫傅达理、随殉世祖。予祭葬。谥忠烈
○予故投诚二等精奇尼哈番王世选、祭葬
○兵部题、军政之后、缺多人少。故将历俸一年以上者、请旨挨俸升补。各武职有专防统辖之责。若止历俸年余、即行升转、营伍事务、未能练达。嗣后俱俟俸满三年以上者、方行升转。见在员缺、应尽俸满者升补。从之
○癸未。定外藩蒙古世职俸禄例、视在内世职俸禄之半
○巡按顺天御史陈洪柱疏报、顺天所属州县、共垦田一千三百三十九顷六十九亩。下部知之
○以銮仪卫冠军使刘永灏、署都督同知、协理卫事
○甲申。吏部议覆、原任左都御史魏裔介疏言、湖广总督宜驻荆州。查前此湖督、春驻荆州、秋驻武昌。今应专驻荆州、以资保障。从之
○礼部题、安南国王黎维祺、倾心向化、有协力讨贼之劳。应照例赏银一百两、锦四端、纻丝十二表里。令兵部撰给敕书。得旨、交趾倾心向化。复协助剿贼。深可嘉尚。尔部以故明卑视外国之礼议覆。殊不合礼。着另议。寻议、应赐银五百两、大蟒纪二疋、妆纪二疋、锦二疋、彩纪表里各十二。仍令兵部撰给敕书、付差官赍归。从之
○乙酉。兵部遵旨议覆、粤西接壤苗猺土司、诚属要地。都统线国安、应以都统太子少保三等伯、镇守广西。加征剿将军。总管定藩下官兵。再拨与绿旗官兵三千员名、驻劄桂林府。令广西提督杨遇明、领广西提标兵六千赴广东。再于广东稍缓地方兵丁、酌调一千。改为广东提督标兵。杨遇明以原衔充广东提督。杨遇明缺。应将广西左翼总兵官马雄升补。统原额兵五千、仍驻梧州。原任两广总督王国光、应加镇海将军。拨八旗汉军兵二千。每翼副都统各一员。每旗参领二员、每参领下防御二员、骁骑校各一员。俱令携带家口、赴广东驻防。王国光、沈永忠、杨遇明、应驻潮州等处要地。着会同平南王尚可喜、及督抚商确具奏。至军机事务、亦公同酌议。从之
○丙戌。月祭世祖章皇帝
○升兵部督捕左侍郎喇哈达、为工部尚书
○补行云南乡试。以员外郎刘鋐、为正考官。中书张灏、为副考官
○调镶红旗蒙古都统特晋、为满洲都统
○奉天府府尹张尚贤、进盛京地图
○丁亥。谕吏部、兵部、近例文武各官、凡缘事应降级者、每一级、抵销纪录二次。今后武功所得纪录、应降一级、即以一次纪录抵销。余仍旧例行
○兵部题、湖广总督、既驻劄荆州。督镇不应同驻一城。应将荆州总兵官冯源淮、并标下官兵、移驻荆门州。荆门州旧拨驻防安陆副将下官兵、应移驻当阳县。又经略前标总兵官南一魁、原领官兵、随经略进取云贵。今经略奉旨回京。南一魁并标兵二千名、见驻衡州、云贵已辟、衡州系腹里地方。既有城守副将官兵驻防、总兵官并官兵二千名、均应议裁。又南阳、汝宁、亦属腹里。天津、逼近京师。不必设立重镇。总兵官并标兵、均应议裁。得旨、南、汝、界连三省、与贼逼近。天津近接海口。此二处总兵官及官兵、不可裁。衡州系腹里地方。总兵官及官兵、俱着裁去
○戊子。赠阵亡驻防江宁佐领巴萨礼、拜他喇布勒哈番。予祭葬如例
○四川道御史夏人佺条奏、田赋正额、每亩多不过二三钱。少止几分。惟地方官摊派科敛、较正额多且十余倍。少或数倍。乞通行禁饬、责成督抚巡按、严加访察。凡州县私派私徵、及司道府厅不克检察。一并参处。如督抚按、身先作俑、有不互纠。事发坐罪。即使兵行地方、事有难已。尤必多方调济。不得藉口滥派小民。其在内经管钱粮各部院衙门、禁止各役勒取使费、犯者即坐该管官失察之罪。臣更有请者、闽、滇地方、见在用兵。百姓苦惫难堪。臣请仿照崇明恩例。敕下该省巡抚、确察供应最苦地方、分别奏闻。重者免其田赋一年。次者免其田赋之半。下部知之
○庚寅。赠故随征江南右路总兵官左都督刘芳名、太子太保。赐葬。加祭九次
○壬辰。谕户部、旗下满官、世职大者、照世职支俸。所管职任大者、照职任支俸。今在外各武官、有世职者、世职虽大、止照见管职任支俸。殊非满汉一体之意。嗣后在外武官、世职大者、照世职支俸。职任大者、照职任支俸。其心红纸张等项、系衙门公费。不应算入俸银数内。着另给。柴薪等项、在内各官、已经裁革。外官亦应裁革。其在外无世职武官、应照在内武官、一体支俸。尔部即确议具奏
○吏科给事中严沆疏言、海氛不靖、非战舰不能扑灭。上年臣乡修造海船时、地近省会者、尚不敢尽派民间。至僻远小邑、督抚见闻稍有不及、皆均摊地亩、加派催徵。近日正供粮饷、逋欠犹多、而复加摊额外、势必至失业抛家。若重念民艰、别图补救。莫如量行捐款、暂应急需。既助缺额之费、亦杜扰派之端。得旨、着将加派地方、指实明白回奏
○癸巳。升原任启心郎马希纳、为兵部督捕左侍郎。以一等侍卫绰克托、为理藩院左侍郎
○乙未。以原任都察院左都御史魏裔介、补原官
○升左副都御史朱之弼、为户部右侍郎
○以护军统领伯车尔布、为镶红旗蒙古都统
○予故都统镇国将军巴思汉、祭葬如例
○丙申。孝端文皇后忌辰。遣官祭昭陵
○上诣世祖章皇帝梓宫前、行百日致祭礼
○是日、命大学士进观德殿。恭捧入太庙神位、至寿皇殿门外黄幄内。满汉大学士各一员、于神字空点处填青。又于观德殿内、恭捧入奉先殿神位、随入太庙神位舆后、由景山东门出、至景运门。上素服奉迎。随舆后行至乾清宫。先捧入太庙神位、安设黄案上。次捧入奉先殿神位、安设入太庙神位之右。行安神位礼。俟钦天监择吉、奉入太庙、奉先殿
○丁酉。封镇国公玽色子傅勒赫、为镇国公
○以二等侍卫刘芳标、为随征江南右路总兵官
○旌表孝子、直隶易州吕世奇、节妇、大名县张昭妻赵氏、雄县董光绶妻解氏、孑恳妻阎氏、南皮县汤桥妻穆氏、各给银建坊如例
○戊戌。吏科给事中严沆遵旨回奏、伏见浙江造船。分派各州县。皆取办于地方里甲。如遂安知县钱周鼒、计派一千七百余两。乌程知县程云步、计派一万二千余两。诸暨知县张士琳、计派七千余两。伏乞敕下该抚、将各县摊派情弊、严行查讯。臣前疏未及指参、实属愚昧。得旨、这奏内私派等项情弊、着严察议奏。严沆身为言官。既知此等情弊、即应指参。何待奉旨回奏、方行指出。殊不合理。着严饬行
○己亥。添设广东协镇将军下、副都统二员、参领四员、防御八员、骁骑校七员。每一佐领下、设小拨什库六名
○转福建右布政使于际清、为广东布政使司左布政使。升江南按察使蓝润、为山西布政使司右布政使
○庚子。祭世祖章皇帝。行奉安宝宫礼
○以谢国宝出首叛寇李之春功、授三等阿达哈哈番。袭四次
○朝鲜国王李棩、遣陪臣洪柱元等、恭上世祖章皇帝香
○壬寅。谕吏部、满洲郎中、员外郎、向来俱照汉官、定为五品职衔。虽有正从。顶带相同、全无分别。今思汉官郎中员外郎、原有内外升转之例。满洲郎中员外郎、例不外升。每多久任。难与汉官相同。且由员外郎升郎中者、品级仍同。何谓之升。以后满官郎中、应改为正四品。员外郎、应改为正五品。尔部仍酌议妥确具奏
○吏部议覆、吏科给事中杨雍建疏言、科道据揭纠参。恐揭报之人、非谋诈、即挟讐。请行禁止。查科道纠参、有虚即反坐之例。应无庸议。得旨、杨雍建原奏甚明。科道不许据揭纠参、则光棍不敢挟私逞刁。平人不致无辜被陷。着照所请、通行禁饬
○兵部议覆、广西巡抚于时跃疏言、安南都统使莫敬耀、向化投诚。请给印敕。应如所请。得旨、授都统使、给与印敕、系故明之例。本朝不宜沿习。安南远方一国。莫敬耀倾心向化。自当另授官职、以示鼓励。应照何国归附例。授何官衔。给何印信。尔部会同礼部确议具奏
○癸卯。敕谕安南国王黎维祺曰、朕惟修德来远、盛代之弘谟。纳款归仁、人臣之正谊。既输诚而向化、用锡命以宣恩。褒忠劝良。典甚重也。尔安南国王黎维祺、僻处炎荒。保有厥众。乃能被服声教。特先遣使来归。循览表文、忱恂具见。古称识时俊杰。王庶几有之。朕心深为嘉尚。用赐敕奖谕。仍赉尔差官钗仁根、银币衣服等物。遣安南馆通事序班一员、伴送至广西境上。并敕广西巡抚、沿途拨发兵马、导之出疆。昭朕嘉与怀柔至意。尔受兹宠命。其益励忠勤、永作藩屏。恪修职贡。丕承无斁。钦哉。特谕
○江宁巡抚朱国治、议覆巡按苏松六府御史马腾升疏言、海防官驻劄事宜、请将苏州海防同知、移驻常熟县。松江海防同知、移驻上海县。各令其督修沿海桥梁、马路墪堡、协催兵饷、严行保甲之法、稽查出洋船只。有警、与各营汛将弁、相机商酌。庶责任专而事无贻误。下部知之
○甲辰。策试天下贡士陈常夏等、于太和殿前。制曰、朕惟帝王平治天下。开创守成、其道并隆。缔造维艰。缵承匪易。政治修明。群黎安遂。文德覃敷远迩。武功克奏敉宁。乃可祗绍先猷。茂登上理。朕以冲龄、诞膺丕绪。仰惟太祖太宗、肇开大业。逮我世祖、式廓鸿图。亦既治定功成、显垂谟烈矣。朕兹欲绍述祖宗、必何如而后可以乂安海宇欤。继治之道、首重典章。今纪纲法度、虽已彰明。然因革损益、岂无顺时制宜者。何以酌定章程、以为万世之规欤。闾阎愉悴、视吏治污隆。何以示之激扬、以奠民生欤。风俗淳漓、由人心邪正。何以使之朴诚。以敦教化欤。至于底定四方、赖师武臣力。然必赏明罚当、而后可以鼓励勋庸。凡行间功罪、宜如何清叙、以昭劝惩欤。尔多士蕴怀有素。各抒所学。毋泛毋隐。详着于篇、用裨维新之治。朕将亲览焉
○予故三等辅国公舒淑、祭葬如例
○予故原任吏部左侍郎禅代、祭一次
○乙巳。以故义王孙可望子孙徵淇、袭爵
○丙午。升宗人府府丞杨时荐、为都察院左副都御史
○以原任通政使司通政使高辛印、补原官
○以巡按江西御史内升侍郎许世昌、为福建巡抚。升宗人府启心郎朱昌祚、为浙江巡抚。原任兵部督捕理事官张朝珍、为安徽操江巡抚
○大学士金之俊、以病乞休。慰留之
○经略大学士洪承畴乞休。优旨允之。仍命察例加恩
○戊申。传胪。赐殿试贡士马世俊等三百八十三人、进士及第出身有差
五月。己酉朔
○庚戌。吏部议覆、吏科给事中严沆条奏、凡督抚具疏请告、即闭门养安。距奉命之期、将及数月。必致废事。今议嗣后督抚、具疏告病之后、且宜候代。勉强理事。不得借端旷废。从之
○辛亥。上诣世祖章皇帝宝宫前、行大祭礼
○壬子。行绎祭礼
○以山东巡抚许文秀、督率属员查解逃人四百六十二名、加兵部尚书兼太子少保
○命八旗都统、确查八旗荫子世次远近、以防虚伪
○都察院议覆、兵部尚书管左都御史事阿思哈条奏、各省巡按差宜停止。俟二三年之后、选重臣巡察。应劄行各省巡按、将事务交与抚臣。速行来京。从之
○乙卯。月祭世祖章皇帝
○丁巳。谕吏部、戊戌、己亥、两科、修撰、编修、庶吉士等、教习已久。今加考试。应分别授职。除宋德宜、孙一致、徐元文、华亦祥、叶方蔼五员、已经授职。仍留翰林院衙门外。其庶吉士王吉人、田麟、杨正中、杜臻、王勖、苏宣化、周之麟、刘雯旷、陈志纪、周渔、王扬昌、王钟灵、李天馥、陈廷敬、朱之佐、詹养沉、蒋弘道、吴珂鸣、金国用、十九员。俱着授为编修、检讨。彭之凤、王曰高、俞之琰、赵之符、朱训诰、刘如汉、王追骐、许玮、八员。俱着以给事中用。王遵训、甯尔讲、马大士、杨维乔、戈英、郑为光、六员。俱着以监察御史用。郭谏、曹鼎望、郑端、朱锦、赵济美、周训成、罗继谟、刘元勋、周灿、卢乾元、钟朗、唐寅清、郑日奎、李为霖、十四员。俱着以部属用。顾高嘉、杨大鲲、翟世琪、三员。俱着照甲第外用
○赠殉难江南江浦县知县许立达、按察使司副使。荫一子入监读书
○奉天府府尹张尚贤疏言、盛京形势、自兴京至山海关、东西千余里。开原至金州、南北亦千余里。又有河东河西之分。以外而言、河东北起开原、由西南至黄泥洼、牛庄。乃明季昔日边防。自牛庄、由三岔河、南至盖州、复州、金州、旅顺、转而东至红嘴、归复、黄骨岛、凤凰城、镇江、鸭绿江口。皆明季昔日海防。此河东边海之大略也。河西自山海关以东、至中前所、前卫、后所、沙河、宁远、连山、塔山、杏山、松山、锦州、大凌河、北面皆边。南面皆海。所谓一条边耳。独广宁一城、南至闾阳驿、拾山站、右屯卫海口、相去百余里。北至我朝新插之边、相去数十里。东至盘山驿、高平沙岭、以至三岔河之马圈。此河西边海之大略也。合河东河西之边海以观之。黄沙满目。一望荒凉。倘有奸贼暴发。海寇突至。猝难捍御。此外患之可虑者。以内而言、河东城堡虽多、皆成荒土。独奉天、辽阳、海城、三处、稍成府县之规。而辽、海、两处、仍无城池、如盖州、凤凰城、金州、不过数百人。铁岭、抚顺、惟有流徙诸人。不能耕种。又无生聚。只身者、逃去大半。略有家口者、仅老死此地。实无益于地方。此河东腹里之大略也。河西城堡更多。人民稀少。独宁远、锦州、广宁、人民凑集。仅有佐领一员、不知于地方如何料理。此河西腹里之大略也。合河东河西之腹里观之。荒城废堡。败瓦颓垣。沃野千里。有土无人。全无可恃。此内忧之甚者。臣朝夕思维。欲弭外患、必当筹画堤防。欲消内忧、必当充实根本、以图久远之策。下部议
○戊午。以阿达哈哈番宋文科、马进功、俱为广东副都统
○户部议覆、都察院左副都御史朱之弼条奏、一、淮库宜核收支应。请饬漕运总督、将节年出入挂欠、并余库各项银两、造册具题。嗣后于□山戊示□底造册奏报、以凭核销。一、楚漕宜还原项。查楚省接连滇、蜀、大兵征调必由之地。南粮一项、恐不足用。漕项银米、仍应留济军需。一、漕折宜清完欠。应请饬下江南浙江巡抚、严查解交细数造册。其未完之银、有无侵蚀、查明具题。以凭核追。一、钱局宜查铜本。应请饬钱法侍郎、即将各局未完本息、严限追完报部。得旨、依议严行
○己未。升散骑郎觉罗伊尔门、为镶红旗护军统领
○庚申。升通政使司右通政王天眷、为宗人府府丞
○户部议覆、巡按江宁御史何可化条奏芦课六弊。坍没之赔累宜豁。收解之耗费宜革。豪强之隐占宜清。洲书之飞洒宜禁。佃蠹之侵欠宜究。蠲免之条例宜溥。俱应如所请。从之
○辛酉。遣官祭关圣帝君
○朝鲜国王李棩、遣陪臣袁都朔、洪专、表贺登极。赏赉如例
○癸亥。升湖广按察使王孙蔚、为福建布政使司右布政使。以原任湖广按察使刘兴汉、为江南按察使司按察使
○礼部尚书王崇简、以衰病乞休。慰留之
○甲子。谕吏部、向来各部院事务、设有王贝勒等管理、因设启心郎。后止设尚书等官、故将启心郎尽裁去。后该部议称汉启心郎练习事务。请旨有改为主事留部者。有候缺未补者。此等俱系四品年久。仍应以四品用。今将在部以主事用者、并候补者、俱着照原品用
○乙丑。广东巡抚董应魁疏报。逆渠邓耀、窃踞廉州之龙门、历有年所。抚之愈骄。频寇雷阳。臣与平南、靖南、二王、督臣、商调水陆官兵、直捣龙门、荡其巢穴、救彼难民。邓耀远遁交趾。交彝发兵逆击。杀溺贼众无算。邓耀削发、窜匿粤西。被获。应请正法。下部知之
○丁卯。定六部满洲、蒙古、汉军、郎中员外郎员数。吏部三十二员。四司不论旗分。文选司、考功司、郎中各四员。员外郎各六员。验封司、稽勋司、郎中各二员。员外郎各四员。户部五十六员。旗分司、每旗郎中一员。员外郎二员。广东司、山西司、江南司、福建司、郎中各一员。员外郎各二员。山东司、云南司、浙江司、四川司、湖广司、广西司、狭西司、贵州司、河南司、江西司、郎中各一员。员外郎各一员。礼部二十员。四司不论旗分。郎中各二员。员外郎各三员。兵部四十员。四司不论旗分。郎中各四员。员外郎各六员。刑部四十八员。十四司不论旗分。江南司、福建司、山东司、云南司、郎中各二员。员外郎各二员。浙江司、四川司、郎中各一员。员外郎各三员。湖广司、狭西司、贵州司、河南司、广东司、广西司、山西司、江西司、郎中各一员。员外郎各二员。工部四十八员。旗分司、每旗郎中一员。员外郎二员。营缮司、屯田司、郎中各三员。员外郎各三员。虞衡司、都水司、郎中各二员。员外郎各四员
○内大臣郭迈、哭临时、托疾规避。部议应绞立决。得旨、免死。着革职
○戊辰。谕吏部等衙门、向来各衙门议覆本章、系一衙门者、限二十日。与别衙门会议者、限一月。其限内难完者、具题宽限。近见各衙门、曾经题请宽限、因无再定期限、往往任意迁延贻误。以后各衙门事务、必须限内完结。如限内难完、题明宽限。自宽限之日计算。一衙门者、仍限二十日。会议者、限一月完结。若不能完、将缘由开明具奏。其行文直隶各省、察问事情、及提取人犯等事、以回文及人犯到日计算。亦照前限完结。如仍前含糊迟误、任意迁延。治罪不贷
○升大理寺少卿卢兴祖、为广东巡抚
○山西巡抚白如梅疏言、原任文水县知县曹之贤、顺治六年姜逆叛乱、同士民守城三昼夜。值安国臣等内变。拘絷献贼。全家受戮。忠节可悯。请加恤典。下部察议
○赐故多罗贝勒齐克辛、谥怀思。辅国公满都、谥怀思
○己巳。升总督仓场户部左侍郎高景、为工部尚书。以原任户部左侍郎傅维鳞、为工部左侍郎
○以散秩大臣刘良佐、为江安提督
○延绥巡抚张中第、以病乞解任。从之
○庚午。赐故义王孙可望、谥恪顺
○壬申。江南沭阳县知县叚上彩、殉难。荫一子叚公黼、入监读书。寻病故。以其弟段公弼、代之
○癸酉。夏至。祭地于方泽。遣镇国公敦齐行礼
○朝鲜国进贡使臣、盗买硫黄。其民越江刨参。盗买铜、马。国王李棩、上疏引咎云、臣守藩无状。民各为心。致令进京从人、边上顽氓、节次冒犯禁制。臣诚惶悚无以自容。恭候大朝处分。乃蒙皇上特施宽典。非但不加谴责、亦不许遣官查问。止令该部移咨、详审拟罪。字小之恩。柔远之德。视古无前。与天同大。臣与一国臣民、不胜感戴。谨将各犯、责供拟罪奏闻。得旨、该部核拟。其本内有不合处、免其察议
○乙亥。初、世祖章皇帝时、选大臣之子傅尔察等十四人、在
○长春宫读书。至是、改令入监读书
○兵部等衙门议覆、安南国都统使莫敬耀、带领高平等处地方效顺。应增本秩、封为归化将军、以示鼓励。印信敕书、俟进贡到京之日给发。从之
○工科给事中袁懋德疏请、本色物料、自顺治十八年为始、暂行改折、以佐军需。部议、□山戊示□所需用、仍解本色。其余自康熙元年为始、各照数折价。从之
○丙子。谕工部、朝房关系重大。盖造尚未全备。未肃观瞻。两旁空地、着俱盖造
○命湖广郧阳总兵官李逢茂、改充湖广沅州总兵官
○以慕义侯谭弘下投诚伪总兵严启俸等四十八员、着有劳绩。俱授都督佥事、赏赉如例
○喀尔喀台吉达赖楚虎尔等、遣使进贡。赏赉如例

[book_title]卷之三
监修总裁官光禄大夫太保兼太子太傅保和殿大学士兼户部尚书二等伯加四级臣马齐光禄大夫经筵日讲官起居注少保兼太子太保保和殿大学士仍兼管吏部户部尚书翰林院掌院事加二级又加一级臣张廷玉光禄大夫经筵讲官太子太傅文华殿大学士仍兼理户部尚书事务加五级又加二级臣蒋廷锡总裁官光禄大夫文华殿大学士兼吏部尚书臣朱轼等奉敕修
顺治十八年。辛丑。六月。戊寅朔。以兵部督捕右侍郎陈协、为总督仓场户部左侍郎
○左都御史魏裔介疏言、请定司道三年久任之法。除拏解逃人、及漕粮足额、题有定例。此外非历俸三年、不与迁转。庶久任在职、谙练民事。部议如所请。从之
○魏裔介又言、巡按已经停止。事务尽属抚臣。但有按臣可行、而抚臣不便行者、宜加变通。敬陈六款。一、考察贤否、宜责成道府。一、综核钱粮、宜责成藩司。一、察点兵马、宜转委该道。一、祀典旌表。宜责成道府。一、刑名、宜责成臬司。一、严拏蠹役。应报部者报部。应汇题者汇题。下部知之
○兵部议覆、驻防西安总管傅喀禅疏请、添甲兵一千名。应将本省督标兵五百名、抚标兵五百名、裁去。改给该总管。从之
○浙江提督田雄、疏辞侯爵、兼请解提督任。得旨、卿擒获福王。投诚功大。又随大兵攻战、劳绩甚多。镇守海疆、宣力有年。故特授侯爵。用示眷酬。宜祗遵成命、益殚忠猷、以副倚任。不必逊辞
○己卯。以原任云南巡抚林天擎、为延绥巡抚
○庚辰。礼部题、丧礼百日期满。大祭礼毕。恭请皇上升殿。文武各官见朝辞朝谢恩等礼、照旧举行。从之
○吏部题、康熙元年朝觐官员、请照顺治十六年例。各省藩臬各一员。各府佐一员。代觐。云贵地方初开、需员料理。应暂行免觐。从之
○以宗人府启心郎韩世琦、为顺天巡抚
○定张家口额税。每年一万两。杀虎口额税、每年一万三千两。两翼额税、每翼一年六千两
○江宁巡抚朱国治疏言、苏、松、常、镇、四府属、并溧阳县、未完钱粮文武绅衿共一万三千五百一十七名、应照例议处。衙役人等二百五十四名、应严提究拟。得旨、绅衿抗粮、殊为可恶。该部照定例严加议处
○辛巳。授一甲进士马世俊、为翰林院修撰。李仙根、吴光、为编修
○广本年武会试额一百名
○以兵部郎中钟继达、为宁古塔左翼副都统。图喇、为宁古塔右翼副都统。赫业、为镶红旗满洲副都统
○飞牙喀奚苏克等七屯、奇勒尔塞马尔姓之郎阿等三屯、初来归顺。进貂皮。赏赉如例
○甲申。月祭世祖章皇帝
○户部尚书王弘祚、乞假回籍葬亲。允之
○乙酉。浙江总督赵国祚疏言、科臣姚延启条奏、沿海之地、应照边俸升转。今台属之临海、黄岩、太平、宁海、温属之永嘉、乐清、平阳、瑞安、宁属之鄞县、奉化、定海、象山、俱作边俸。其三郡之道府厅各官、请一体照边俸升转。从之
○丙戌。谕翰林院、选拔庶常、原以作养人材。今科进士、特加简阅。取叶映榴、郑之谌、申涵芬、张玉书、朱世熙、刘芳喆、郑开极、田喜雨□冓、王豫嘉、徐诰武等十员、俱着改为庶吉士。教习满书
○戊子。升通政使高辛印、为兵部督捕右侍郎
○己丑。给致仕经略大学士洪承畴、三等阿达哈哈番。袭四次
○赠山西殉难文水县知县曹之贤、按察使司佥事。予祭葬。荫一子入监读书
○庚寅。命多罗信郡王铎尼子鄂扎、袭封多罗信郡王
○封和硕敬谨亲王尼堪子兰布、为多罗贝勒
○升一等侍卫勒贝、为正蓝旗蒙古都统
○升光禄寺卿哈代、为太常寺卿
○壬辰。山西巡抚白如梅疏言、阳和巨镇、仅一守备、坐镇单弱。新平参将、反处闲僻。今议官兵更调。缓急得宜。又马邑县、居三邑之中、乃设守备。朔州、系云西极边、止一操守、不足弹压。今亦议更调。冲僻适宜。天阳二卫屯粮、旧多逋欠。今议中路通判、移驻阳和。稽屯清饷。至和顺县、距柏井驿远。今议每年原额站银、解协该驿。无鞭长不及之虑。下部议
○癸巳。吏部题、巡按已经停差。其地方事务、俱交巡抚管理。今议定巡抚荐举额数。顺天巡抚、应荐方面官一员、有司佐贰官共三员、教官三员。保定巡抚、应荐方面官一员、有司佐贰官共五员、教官五员。江宁巡抚、应荐方面官二员、有司佐贰官共三员、教官三员。操江巡抚、应荐方面官一员、有司佐贰官共三员、教官三员。凤阳巡抚、应荐方面官二员、有司佐贰官共四员、教官四员。山东巡抚、应荐方面官二员、有司佐贰官共六员、教官六员。山西巡抚、应荐方面官二员、有司佐贰官共六员、教官六员。河南巡抚、应荐方面官三员、有司佐贰官共七员、教官六员。狭西巡抚、应荐方面官四员、有司佐贰官共七员、教官六员。甘肃巡抚、应荐方面官一员、有司佐贰教官共二员。延绥巡抚、应荐方面官一员、有司佐贰官共二员、教官一员。宁夏巡抚、应荐方面官一员、有司佐贰教官共二员。浙江巡抚、应荐方面官三员、有司佐贰官共六员、教官五员。福建巡抚、应荐方面官二员、有司佐贰官共四员、教官四员。江西巡抚、应荐方面官三员、有司佐贰官共五员、教官五员。南赣巡抚、应荐方面官二员、有司佐贰官共三员、教官二员。郧阳抚治、应荐方面官一员、有司佐贰官共二员、教官二员。湖广巡抚、应荐方面官四员、有司佐贰官共七员、教官六员。偏沅巡抚、应荐方面官二员、有司佐贰官共四员、教官三员。广东巡抚、应荐方面官三员、有司佐贰官共六员、教官六员。广西巡抚、应荐方面官二员、有司佐贰官共四员、教官四员。四川巡抚、应荐方面官三员、有司佐贰官共七员、教官六员。贵州巡抚、应荐方面官二员、有司佐贰官共三员、教官二员。云南巡抚、应荐方面官三员、有司佐贰官共四员、教官三员。漕运总督、应荐方面官七员、有司官十六员、佐贰官六员。着为例。从之
○给假大学士傅以渐、以病再疏乞休。令回籍调理
○甲午。升河南管粮道马元、为湖广按察使司按察使
○吏部议覆、降调科臣朱绍凤疏参、李翀霄以承差起家、冒籍蓟州、滥竽中翰、历升按察使。又任江宁守道时、秽迹素着、物议沸腾。兹据山西巡抚臣白如梅、覆称李翀霄原籍山西绛州、曾充巡按衙门书办。应请革职。从之
○兵部议覆、平西王吴三桂疏言、李党余孽、偷生房竹、地接汉、兴。布置堤防、正须严密。以王一正标兵驻汉、计画甚周。惟是房竹之可达汉中者二路。一为兴安。一为西乡渔渡坝。实为汉南门户。今兴安驻兵五千、足资捍御。惟西乡无兵。虽设有渔渡坝游击、宁足以当一面。且汉中尚有臣下存城官兵。王一正兵马、宜驻西乡、以防逆贼入汉之路。汉城去西乡、不过二百余里。呼吸可通。声势联络。守西乡、即所以守汉也。倘臣下官兵家口迁移之后、汉中照设一镇、以资弹压。庶为妥便。应如所请。从之
○乙未。予故太子太保工部尚书管都察院左都御史事霍达、祭葬如例
○丙申。户部题、名省应解本色物料、量行改折、以济急需。从之
○丁酉。谕礼部、我国家诞膺天命。抚御寰区。实由太祖皇帝神功圣德、肇造丕基。太宗皇帝伟烈显谟、恢弘大业。暨世祖章皇帝克绍鸿绪、奄有多方。朕以眇躬、缵承大统。追思祖宗诒谋燕翼。启佑无疆。欲抒孝悃、仰报隆庥。稽考古制。宜进尊称、以昭功德于奕世。兹拟加上太祖皇帝尊谥为二十字。加上太宗皇帝尊谥为十八字。庶展朕追崇孝思。应行典礼、尔部即详察开列具奏。其举行之期、或在世祖章皇帝祔享之前。或在祔享之后。着一并察例议奏
○谕吏部、世祖章皇帝遗诏内云、纪纲法度、用人行政、不能仰法太祖太宗谟烈。渐习汉俗。于淳朴旧制、日有更张。朕兹于一切政务、思欲率循祖制、咸复旧章、以副先帝遗命。内三院衙门、自太宗皇帝时设立。今应仍复旧制、设内秘书院、内国史院、内弘文院。其内阁翰林院名色、俱停罢、内三院应设满汉大学士学士等官。尔部即开列衔名具奏
○九卿遵旨议覆、巡按已裁。各省督抚、参奏事件、应互相责成拟议。从之
○戊戌。云南贵州总督赵廷臣疏言、平西王吴三桂、所得五象、臣派官送进京师。今遵谕停止。请嗣后境外进献之物、一概停止、以免地方解送之劳。下部知之
○己亥。升太常寺卿冀如锡、为通政使司通政使
○予故内大臣额尔克戴青祭葬、谥勤良
○予故副都统席喇摆牙喇、祭一次
○庚子。户部议覆、巡按河南御史刘源浚疏言、南阳、汝宁、荒地甚多。应急议开垦。但无人承种之荒地、耕熟后往往有人认业、兴起讼端。官即断明、而资产荡然矣。三年起科、虽有定例。开种之初、杂项差役、便不能免。此所以官虽劝耕、民终裹足不前也。嗣后请先给帖文、以杜争端。开列姓名年月、并荒田四至坐落。每□山戊示□由县申府、而道、而院。则刁讼自息。再宽徭役以恤穷黎。除三年起科之外。如河工供兵等项差役、给复十年、以示宽大之政。则人尤鼓舞。再借常平仓谷、以资农本。分别地方官开垦之多寡、以示劝惩。应如所请。从之
○辛丑。户部议覆、巡视长芦盐政御史张冲翼疏言、长芦旧例、引存户部。先课后引。顺治十五年、户部发引到司、皆争先求售、减价而沽、以致盐贱引壅、逋课甚多。请仍循旧例、将引归部。庶引不虚发。课无逋欠。应如所请。从之
○癸卯。罢进士观政例
○吏部遵旨议覆、四川狭西总督李国英、未将游击杨璟题参、遽尔擅责三品职官。应削去少保兼太子太保。从之
○福建巡抚徐永桢疏报、提督马得功、剿平逆贼李月高、许于敬。其余党下海者、皆掩杀无余。下部察叙
○乙巳。四川狭西总督李国英疏报、逆贼郝承裔、降而复叛。臣提兵亲赴嘉定。密檄提镇诸臣、合营进剿。贼鼠窜沉黎。我兵星驰尾袭。旋就擒俘。其溃散箐莽者、或擒或招、靡有漏网。恢复千余里之封疆。拯救数万人于水火。有功人员、均请议叙。得旨、官兵分路进剿、斩关长驱。郝承裔旋就擒俘、具见调度有方、将士效力。在事有功人员、俱着察叙具奏
○丙午。免直隶霸州、保定等四州县水灾、庆云县蝗灾、本年分额赋有差
○户部议覆、盛京总管吴库立、侍郎费齐等疏言、积年流徙人、除在铁岭、系佐领刘国彪所辖、不议外。在尚阳堡者、应设佐领一员。在卫元堡者、与开元相近、应设佐领一员。驻劄卫元堡兼管。在抚顺者、应设佐领一员。连盛京兼管。此编过佐领下短少者、应将以后流徙人补给。但新编佐领、若设立佐领、骁骑校、笔帖式等。所管之人不多。又需俸饷。应令刘国彪等、遴委能干拨什库四名、驻劄铁岭、尚阳堡、卫元堡、抚顺等处。令佐领刘国彪等、住盛京总管。其以后流徙人、验看此四处、均匀安插。候居住人多、应编佐领、再行酌议。得旨、人丁虽少、仍设佐领八员。将见在人丁、均分给与
○溧阳县妖人端应国、妖妇曹氏、妄称大乘邪教、煽惑愚民。江宁巡抚朱国治、捕获以闻
秋七月。戊申朔。享太庙。遣都统特晋行礼
○己酉。授投诚伪咸阳侯祁三昇、左都督、加少保兼太子太保
○免江南宿州、盐城、萧县、顺治十七年分、旱灾额赋有差
○吏部遵旨、开列复设内三院衙门应用官员人数、具奏。得旨、内三院、各设满洲大学士一员。汉大学士一员。满洲学士二员。汉军学士一员。汉学士一员。内秘书院、着巴哈纳、金之俊、胡世安、为大学士。鄂谟克图、胡兆龙、为学士。内国史院、着额色黑、成克巩、卫周祚、为大学士。查布海、折库纳、艾元徵、为学士。内弘文院、着蒋赫德、李霨、为大学士。布颜、王熙、为学士。其见缺满洲大学士一员。满洲学士二员。汉军学士三员。推举应补者具奏。见在汉大学士六员内、后有缺出、不必推补。止定三员。以后推补内三院衙门大学士、学士、照见定六部尚书侍郎品级
○吏部议覆、广西巡抚于时跃疏奏、投诚土司二十处、未颁印信。请敕下吏部、查明铸造。应如所请。从之
○庚戌。命给驻防西安、江宁、副都统、园地各二十日。家口三十八口。马十八匹。准支给刍粮。其杭州、京口、福建、驻防副都统、协领等、无园地。副都统家口五十口、马三十匹。协领等家口四十口、马二十匹。并支给刍粮
○福建总督李率泰疏报、伪总兵林俊奇等、共六十一员、伪兵人等、共一千三十九名口投诚。下部议叙
○辛亥。吏部尚书孙廷铨、乞假省亲。允之
○户部议覆、山西巡抚白如梅疏言、天成、阳和、二卫、屯粮银共一万七千有奇。委之卫弁、致多逋欠。应令中路通判、移驻阳和、兼管东路、以便稽屯清饷。从之
○癸丑。升通政使司左通政董笃行、为太常寺卿
○户科给事中彭之凤疏请、恭修太祖太宗世祖实录。得旨、该部详议速奏
○甲寅。月祭世祖章皇帝
○转刑部尚书杜立德、为户部尚书
○升通政使司右通政王度、为大理寺卿
○吏部议覆、刑科给事中张松龄疏言、选官之法、无论进士举人等项、核定职衔、概令在籍候选。其赴部点卯近例、一切停止。吏部查照年月、先后挨次掣选、发凭各省巡抚、催令赴任。应如所请。但见在赴部点卯者、应尽其先选。在籍候选各官、有丁忧病故患疾等项。应令该抚随时报部、以凭注册扣选。免致选后更张。从之
○乙卯。吏部议覆云南贵州总督赵廷臣疏言、马乃土司、应改为普安县。设知县一员。又分设土司巡检。准令世袭。听其土俗自治。仍节制于县官。并将姓名报部、以便后裔承袭。从之
○设立理藩院四司名目、为录勋清吏司、宾客清吏司、柔远清吏司、理刑清吏司、给印信
○户部议覆、户科给事中柯耸条奏、江南、浙江、编审弊端五款。一、里甲田亩之额数宜均。一、花分子户之积弊宜清。一、诡寄之陋规宜惩。一、冒籍之立户宜除。一、册书之买充宜禁。俱应如所请。敕直隶各省抚臣、严加察处、以清蠹弊。从之
○丙辰。封故固山贝子特尔祜子噶尔哈图、固山贝子萨弼子巴喀、俱为镇国公
○丁巳。命河南南汝总兵官、移驻邓州
○吏部议叙投诚伪布政使朱企鋘、例应以五品官用。但系故明宗室不便录用。亦无授与职衔之例。请令入旗、酌量畜养。得旨、朱企鋘、倾心向化。应入旗下、给与文官品级养赡。其给何衔品、尔部议奏
○己未。吏部议覆、户科给事中蔺挺达疏言、候补内外各官、项款不一。缺少人多。经年守候。请一概准其回籍、照名次先后题补。应如所请。凡候升、候补、裁缺、起复、降调等项。京官以奉旨之日为前后。外官以咨文到部之日为前后。挨次叙用。从之
○户部议覆、工科给事中阴应节条奏钱粮之弊。一、州县那移。一、绅士包揽。一、土豪冒名绅户。一、隔县寄庄抗粮。祈敕该抚、严查惩治。俱应如所请。从之
○庚申。授和硕额驸马尔渣海、一等阿思哈尼哈番
○户部尚书王弘祚条奏滇疆事宜五款。一、司道宜久任。一、州县宜部选。一、投诚宜解散。一、荒残宜轸恤。一、炉座宜多设。下部议
○免狭西同州、临潼、岐山、扶风、郿县、本年分雹灾额赋有差
○辛酉。以吏部尚书觉罗伊图、为内弘文院大学士
○礼部遵旨议覆、加上太祖皇帝太宗皇帝尊谥。典礼重大。似应在世祖章皇帝神牌祔享之后、再为举行。得旨、是
○以少保兼太子太保左都督祁三昇、为云南援剿后镇总兵官。原任湖广沅州总兵官张鹏程、为贵州安顺总兵官、调湖广右路总兵官王平、为贵州思南总兵官
○旌表节妇、江西庐陵县胡良弼妻刘氏、永丰县宋元卿妻钟氏。各给银建坊如例
○壬戌。中元节。祭世祖章皇帝
○遣官祭永陵、福陵、昭陵
○癸亥。转工部尚书高景、为刑部尚书
○旌表节妇、河南真阳县许大金妻周氏、苦节六十年、烈妇、济源县商彝妻宗氏、夫亡自尽、郭之翰妻段氏、奉姑年久、姑葬自尽。各给银建坊如例
○乙丑。免江南睢宁县、顺治十七年分旱灾额赋
○丙寅。谕吏部、国家政务委任庶官分理。必大小臣工、各称其职、乃可收得人之效。近见在京部院各衙门官员、有称职者、有不称职者、宜速加甄别、以示劝惩。内三院满汉大学士学士、各部院尚书、侍郎等官。俱着自行陈奏。其满郎中、向来亦系自陈。今同汉郎中以下至笔帖式、俱着部院各该衙门堂官实心详加考核、称职与否、应去应留、开送尔部。再严加考核具奏。如将不称职者、草率徇情姑留。倘后事发觉。将当日考核之官、即以徇庇治罪。以后京察考满、郎中不许自陈。永着为例
○予故湖广荆州总兵官郑四维、祭葬如例
○戊辰。以原任学士麻勒吉、拜他喇布勒哈番刘清泰、为内秘书院学士。大理寺少卿屈尽美、郎中常额、为内弘文院学士。御史董卫国、为内国史院学士
○湖广总督张长庚疏报、阵斩伪总兵刘偁、并获其党周文栋、命诛之
○庚午。吏部题甄别京官、请仍照顺治十七年例、会同都察院、吏科、河南道、考察。从之
○免直隶新河县、本年分雹灾额赋十之三
○兵部议覆、礼科给事中姜希辙疏言、盗贼扑灭宜早。邻寇会剿宜严。请令督抚严饬所属、凡遇盗贼窃发、在邻省岐地者、即申报本省、并邻省督抚。克期会剿。不得以邻省分界、藉口推诿。得旨、依议严行
○巡按江宁御史何可化疏报、狱囚董文等九名、被海贼纵放。贼遁。自行投监。命概释之
○辛未。谕吏部、户部、礼部、固伦公主、固伦额驸、和硕公主、和硕额驸、亲王女和硕格格、和硕额驸、郡王女多罗格格、多罗额驸、多罗贝勒女多罗格格、多罗额驸、贝子女固山格格、固山额驸等、当太宗皇帝时定例、止授虚级。今授精奇尼哈番、阿思哈尼哈番。与旧例不合。且外藩额驸、止授虚级。在内额驸、实授职衔。殊非内外一体之谊。应照旧例确定。又亲王女和硕格格、和硕额驸、郡王女多罗格格、多罗额驸、品级相去太悬。今格格、额驸等品级、应以次更定。至额驸等俸禄、自当照格格品级支给。今额驸等俸、反多于格格等、亦属不合。尔等即会同遵照太宗皇帝时定例、详酌妥议具奏
○命四川狭西总督、驻劄汉中
○壬申。户部题、世祖章皇帝守陵内侍、共四十四名、官员人役、共六十六名。应给园地共三百八十余晌。请将附近地亩、圈取拨给。从之
○又议覆山西巡抚白如梅疏言、太、平、潞、汾、四府。设炉十座。所造制钱、不足搭放。大同仅一府。设炉二十座。钱法必致壅滞。请将大同留炉十座。其余十座、增入省城。共作二十座鼓铸。应如所请。从之
○癸酉。命内国史院大学士卫周祚、暂署吏部尚书事
○甲戌。以随征江南左路总兵官杨捷、署理庐凤提督
○刑部遵旨议覆、嗣后刑部审拟案内、凡系见任官员、应援赦者、请交与吏兵二部议奏。着为定例。从之
○丁丑。以偏沅巡抚袁廓宇、捐赈饥民。加右副都御史
○喀尔喀卓礼克图郡王古木布故。遣官致祭

[book_title]卷之四
监修总裁官光禄大夫太保兼太子太傅保和殿大学士兼户部尚书二等伯加四级臣马齐光禄大夫经筵日讲官起居注少保兼太子太保保和殿大学士仍兼管吏部户部尚书翰林院掌院事加二级又加一级臣张廷玉光禄大夫经筵讲官太子太傅文华殿大学士仍兼理户部尚书事务加五级又加二级臣蒋廷锡总裁官光禄大夫文华殿大学士兼吏部尚书臣朱轼等奉敕修
顺治十八年。辛丑。闰七月。戊寅朔
○己卯。吏部议覆、工科给事中胡悉宁疏言、大选急选之日、令吏科河南道、各满汉官一员、赴部验明缺签、公同封固。臣部堂官掣名签。科道官掣缺签。从之
○云南贵州总督赵廷臣疏言马乃土司、应改设流官。俟三年后、风俗渐移。人心渐正。立之学宫、以广文教。从之
○庚辰。转户部尚书车克、为吏部尚书。兵部尚书管都察院左都御史事阿思哈、为户部尚书
○以原任副都统福喀、为世祖陵总管
○工科给事中王曰高、疏请、举行经筵大典、以光圣德。以端化源。下部知之
○壬午。户科给事中彭之凤疏言、徵粮名目繁多。请将各州县、额徵起解存留银两各款、汇算总数、均派每亩该徵若干、某部某寺额解若干。各州县总徵分解。各部寺按额查收。其繁杂款项名目、尽行除去。既便稽查。亦免影射。下部议
○癸未。工科给事中胡悉宁疏言、绅衿抗粮、已定新例。无不凛遵。其大小衙门吏役、倚势规避、甚于绅衿。请令有司、直申督抚、解京治罪。得旨、这所奏衙役抗粮情弊。宜立画一之法。该部速议具奏
○安南将军内大臣达素疏报、据海澄公黄梧、招抚郑芝龙属下伪都督万仪、万禄等。擒伪中匡伯张进、伪总兵朱受、拆毁所据铜山城垣房屋、率伪官一百八员、兵四千四百名、兵民家口万余、渡海来归。得旨、万仪、万禄等、识时向化。倾心投诚。殊可嘉尚。着从优议叙。海澄公黄梧、实心效绩。招徕有方。着并议叙
○予阵亡拜他喇布勒哈番西尔泰、祭葬如例
○甲申。月祭世祖章皇帝
○升广东岭西道金鋐、为四川按察使司按察使
○乙酉。谕吏部、户部尚书王弘祚、因其前奏、请词恳切。特准暂归。今思部务殷繁。王弘祚素称敏练。急需综理。着于康熙二年春、即到京供职
○己丑。偏沅巡抚袁廓宇、以病乞休。命加兵部右侍郎、致仕
○予故致仕工部侍郎段国璋、祭葬如例
○刑部等衙门覆奏、镶黄旗温插佐领下、巴徒等二十五人、告家主鄂齐尔九款。内六款皆虚。应照奴仆告主、轻罪是虚、重罪是实、原告断出例。将巴徒等二十五人、断出鄂齐尔之家。得旨、奴仆告主、所告事情俱实、始应断出本主。今巴徒等、告鄂齐尔事款、虚多实少。原被告俱各有罪。巴徒等、着各鞭一百。不准断出
○庚寅。兵部议覆、京口镇海将军刘之源、请补汉军缺甲一疏。得旨、刘之源等带去闲甲、着仍充入绿旗兵数。其汉军向系五丁披甲一副。今着四丁披甲一副
○辛卯。谕吏部、兵部、海寇入犯江南时、提督梁化凤、奋勇效力、同满兵击败贼众。及贼奔窜、往犯崇明。梁化凤星往应援。保全孤城。功亦不小。叙功时、授世职阿达哈哈番、止足偿其江宁捷功。应再叙崇明捷功、加授世职、以示鼓励。至于崇明守城文武各官、坚心竭力、拒贼全城。深为可嘉。亦应各加世职、以示鼓励。俱着察明从优议叙。彼时江南地方数百里内、从贼者多。惟安庆固守城池、不肯从逆。亦属可嘉。守城各官、亦着察叙具奏
○癸巳。升礼部右侍郎寗古礼、为都察院左都御史
○甲午。升工部左侍郎傅维麟、为工部尚书。以原任吏部左侍郎郝惟讷、为户部左侍郎
○丙申。以原任兵部侍郎额黑里、为光禄寺卿
○吏部题、奉旨行查事件。各省督抚、因无限期、任意迟延。今量其远近、酌定限期。自文到日为始。直隶、山东、山西、河南、狭西、限四个月。江南、浙江、湖广、江西、限五个月。福建、广东、广西、限六个月。云南、贵州、四川、限七个月。有繁大事件、许令题明宽限。违限者、按年月处分。各部院题覆违限、亦照此处分。从之
○丁酉。以原任延绥巡抚周召南、为偏沅巡抚
○予故凤阳巡抚都察院右副都御史赵福星、祭葬如例
○己亥。谕户部、汉人节妇、曾经赈给米粮。满洲、汉军、节妇、应否给与。尔部议定画一具奏。寻议、满州、汉军、节妇、已经给银建坊。其动常平仓米赈给之处、应停止。得旨、满汉节妇、俱准一体给米
○叙剿获土酋龙吉兆功。加云南贵州总督赵廷臣、兵部尚书。贵州巡抚卞三元、兵部右侍郎
○庚子。升直隶石匣副将柳同春、为江南狼山总兵官
○先是、安南黎维祺、于顺治十七年七月、奉表归顺。部臣以其但称表贡、未请缴换敕印。行令广西督抚檄查。至是、黎维祺回称、前代旧制、原不缴换敕印。惟待奉准贡例。依限上进。巡抚于时跃具题。并请另颁敕印。永为藩臣世守。下部议行
○辛丑。转吏部右侍郎宜理布、为左侍郎。以内国史院学士折库纳、为吏部右侍郎。内弘文院学士布颜、为礼部右侍郎
○礼部题、金黄带、红带、所以分别宗室、觉罗。亲王以下、宗室以上、系金黄带。觉罗、系红带。其异姓王、内外额驸、及各官、俱不许系。若钦赐者许系。坏破后、亦不许自行换系。固山贝子、戴三眼孔雀翎。镇国公、辅国公、戴二眼孔雀翎。内大臣、一等二等三等侍卫、入内大臣额驸、前锋统领、护军统领、前锋参领、护军参领、诸王府长史、一等护卫、戴一眼孔雀翎。俱根缀蓝翎。贝勒府司仪长、王府贝勒府二等三等护卫、贝子、公府护卫、及护军校、俱戴染蓝翎。内外额驸、俱不许戴。诸王府散骑郎、有阿达哈哈番以上世职者、许戴一眼孔雀翎。根缀蓝翎。其余虽加级、不准载。得旨、凡系世祖章皇帝所赐者、俱着仍旧。余如议
○壬寅。叙崇明守城功。授提督梁化凤、三等阿思哈尼哈番。袭替八次。文武官弁、各依功次、授世职
○丙午。升参领傅格、为宁古塔左翼副都统
○宗人府府丞王天眷、以亲老乞终养。允之
○喀尔喀土谢图汗、遣使进贡。赏赉如例
○以翁牛特故多罗杜楞郡王博托和子毕礼衮达赖、袭爵
八月。丁未朔。秋分。夕月于西郊。遣都统特晋行礼
○遣大学士觉罗伊图、祭先师孔子
○戊申。祭大社、大稷。遣都统宗室罗托行礼
○谕吏部、理藩院职司外藩王贝勒公主等事务、及礼仪刑名各项。责任重大。非明朝可比。凡官制体统、应与六部相同。理藩院尚书、照六部尚书、入议政之列。该衙门向无郎中。今着照六部设郎中官。尔部议奏。寻议覆、理藩院见设录勋、宾客、柔远、理刑、四司。今应增设各司郎中共十一员、员外郎共二十一员。得旨、依议。理藩院尚书衔名、着列于工部之后
○谕工部、河间、冀州、赵北口等处堤岸、从前修筑未坚、处处皆圯、致水泛滥。尔部速议具奏。其堤工、遣都统副都统等官监修
○己酉。谕吏部、礼部、兵部、国家用人、文武并重。职任虽异、效绩维均。明朝陋习、偏重文臣、以致武臣灰心、不思报效。国祚倾覆、实由于此。今应将文武职掌、分别更定。向来满官考满、赐羊酒缎疋。汉官考满、赐羊酒、荫子入监。满汉之例互异。满官已故、恤典止给纸张羊酒、祭一次。汉官已故、恤典祭至九坛、造葬。此外又有加祭。及父母妻室、亦有祭葬。满汉参差、殊非一代典制。宜酌议画一。以垂永久。着议政王贝勒大臣九卿科道、会同速议妥确具奏
○庚戌。予故义王孙徵淇、祭葬以年幼、不赐谥立碑
○增设贵州湄潭镇。以投诚右都督王友进、为湄潭镇总兵官
○辛亥。以吏部左侍郎伯宜理布、为正白旗蒙古都统
○壬子。吏部遵旨议覆、尹大器举首郑芝龙、在狱私与逆子郑成功、往来通信、密行事款。鞫勘俱实。应授拖沙喇哈番。得旨、尹大器、着授拜他喇布勒哈番
○癸丑。月祭世祖章皇帝
○甲寅。升护军参领希佛、为镶白旗满洲副都统
○户部遵旨议覆、查明季加增练饷。并无旧案。止有遗单一纸。每亩派徵一分。直隶、山东、河南、江南、山西、浙江、江西、湖广、广东、福建、狭西、广西、四川、十三省、共计五百七十七万一千余顷。每亩一分派徵、计银五百余万两。请敕该抚于十八年为始。限三月徵完解部。至云、贵、系新辟地方、无旧案可查。敕该抚于见徵田地内、照数徵派。汇册报部。得旨、如议速行
○达赖喇嘛、及干都台吉、请于北胜州互市以、马易茶。允之
○乙卯。太宗文皇帝忌辰。遣官祭昭陵
○平西王吴三桂疏言、遵旨铸行满汉字制钱。其云南厘字钱、应请停铸。下部知之
○平西王吴三桂又疏言、元江克平。其土民粮差、仍照旧例。至酋长私庄、应徵钱粮、请编入元江府赋役全书。下部知之
○丁巳。太祖武皇帝忌辰。遣官祭福陵
○戊午。叙安庆守城功。给推官黄熙缵、守备张琦、三等阿达哈哈番。准袭四次。其余官弁、各授世职
○己未。遣官祭历代帝王
○遣官祭城隍之神
○谕户部、前因江南、浙江、福建、广东、濒海地方、逼近贼巢。海逆不时侵犯、以致生民不获宁宇。故尽令迁移内地。实为保全民生。今若不速给田地居屋、小民何以资生。着该督抚详察酌给。务须亲身料理、安插得所。使小民尽沾实惠。不得但委属员、草率了事。尔部即遵谕速行
○命直隶各省、各设总督一员。驻劄省城
○丁卯。兵部议覆、云南巡抚袁懋功疏言、卫所屯田、与府州县同城者、宜归并有司官催徵。其不同城、如杨林所等处、山阻路遥、难以兼摄。应照旧设卫所官管理。又云南省全系山路、转输必须夫役。差务繁多、军饷孔急。每堡请加夫一百名。均应如所请。从之
○戊辰。浙江总督赵国祚、以病乞休。慰留之
○户部题请改铸康熙字钱。轻重如旧制。从之
○庚午。授四川投诚伪广平伯陈建、右都督职衔。伪总兵傅汝友等、各授职衔有差
○苏松提督梁化凤、以病乞休。慰留之
○壬申。转吏部右侍郎折库纳、为左侍郎。升通政使吴达礼、为吏部右侍郎。光禄寺卿额黑里、为通政使司通政使
○甲戌。谕吏部、父母之丧、天下通义。治丧守制、人子至情。满洲原有守制之礼。后因文武各官、内外职任不同、姑定限月治丧之礼。今思在内各官、尚得躬亲治丧。在外各官不得回家、躬尽送终之礼。揆诸人子之情、殊为未慊。尔部详察太祖太宗时旧例、参酌时宜、另行确议定例具奏。务于职任无妨、子情克展、以称朕孝治天下之意
○吏部等衙门、遵旨甄别各官。请照例处分。得旨、甄别各官俱如议。内阴应节、于顺治十七年甄别时、世祖章皇帝念其曾发江南科场奸弊、留用。今仍着留任
○以喀尔喀故卓礼克图郡王古木布子达尔扎吴喇忒镇国公白尔图勒弟白尔图、各袭爵
九月。丁丑朔。吏部遵旨议覆、湖广、福建、广东、三省左布政使员缺、应转右布政使内、虽无俸满之人、与其将按察使、及支三品俸加一级郎中优升。不如将右布政使不拘俸满无事故者、转补。广东、狭西、二省右布政使员缺。将应升按察使内不拘俸满无事故者升补。至山东、两淮、福建、河东、运使员缺。与其将支四品俸郎中升转。不如将应升知府、运同、不拘俸满无事故者、升补。从之
○工部议覆、工科给事中王曰高、条奏芦政利弊四款。一、严催徵以惩积欠。一、清踏勘以核实数。一、按地形以清课额。一、酌久任以专责成。俱应如所请。得旨、江南、江西、湖广、每省差满汉司官各一员、笔帖式一员、严行清查
○以鄂尔多斯故固山贝子额林臣子达尔扎、袭爵
○己卯。升太仆寺卿祁通格、为内国史院学士、工部郎中罗敏、为内弘文院学士
○升都察院左佥都御史苗澄、为左副都御史。兵部督捕理事官阿世熙、为光禄寺卿
○辛巳。命阿达哈哈番觉罗絣爱、守福陵
○谕兵部、向来提督总兵官缺出。应升各官、俱系九卿会推。今思武官战守功绩、案卷俱在尔部。九卿未必悉知、嗣后专着尔部详查开列。不必会同九卿
○壬午。兵部议覆、吏科给事中何澄条奏、武闱考试之法较射之时、如马步娴熟、箭数合式者、选取。其马步生疎、式样不如法者、虽幸合箭数、不准选取。仍照旧例、详注卷面、以便阅卷分别名次。不得专凭策论、定为高下。得旨、武闱着先试策论。后试马步箭
○癸未。月祭世祖章皇帝
○以太子少保兵部尚书苏纳海为内国史院大学士
○甲申。予故总兵官连得成、祭葬如例
○乙酉。以太常寺卿董笃行、为宗人府府丞
○丙戌。设兵一千名守护世祖章皇帝陵
○谕刑部、近览尔部章奏。徐胜等、被掳下海。旋经投归。仍按律拟罪。但念此辈、先虽从贼、乃能不忘故土、乘间来归。着免罪。以后凡有此等投诚者、俱着免罪
○转工部右侍郎李呈祥、为左侍郎。升通政使冀如锡、为工部右侍郎。兵部督捕理事官杭爱、为太仆寺卿
○兵部题、铜山伪都督郭义、蔡禄、罗珰等、率众投诚。应请议叙。得旨、郭义、蔡禄、俱授左都督。加太子太保。仍给三等阿思哈尼哈番。世袭八次。罗珰、授右都督。仍给三等阿达哈哈番。世袭四次
○丁亥。调云南贵州总督赵廷臣、为浙江总督。浙江总督赵国祚、为山东总督。改四川狭西总督李国英、为四川总督。江南江西总督郎廷佐、为江南总督。广东广西总督李栖凤、为广东总督。升江西巡抚张朝璘、为江西总督。山西巡抚白如梅、为狭西总督。贵州巡抚卞三元、为云南总督
○升内秘书院学士刘清泰、为河南总督。广西巡抚于时跃、为广西总督
○庚寅。吏部遵旨、详查太祖太宗满洲守制旧例。吏、礼、二部、并无旧册可考。惟顺治十年三月、礼部覆原任广东道御史陈启泰、请行通制一疏、奉有三年丧礼、着照会典定例遵行、有难拘常制者、请旨定夺之旨。又顺治十年六月、臣部题满洲、蒙古、汉军、各官、不便离任丁忧、奉有依议之旨。遵行已久。今议得在京部院、满洲、蒙古、汉军大小文官、仍应照定例、守制一月。服满、即出理事。私居持服、尽三年丧礼外。其奉差出兵文官、以回京闻丧之日为始。亦照定例遵行。至各省驻防、及在外出仕汉军文官、伊父母在任病故者仍应照例遵行。父母在京病故者准其解任回京。以到日为始。守制半年。仍私居持服、尽三年丧礼所遗员缺、相应另补从之
○辛卯。转福建布政使司右布政使王孙蔚为左布政使。山西右布政使蓝润、为湖广布政使司左布政使。河南右布政使祁彦、为广东布政使司左布政使。广西右布政使颜敏为狭西布政使司左布政使。升狭西按察使甯之凤、为陕西布政使司右布政使。河南按察使范廷元、为广东布政使司右布政使
○吏科给事中雷一龙疏言、三年大计、国典攸关。民生所系。勿得遗大吏而摘微员。惩去位而宽见任。请敕部院定议、阅册之日、令该藩臬两司、赴部面同指实、按册详察。如大计之后、或有败类、贻害地方者、即治两司以徇庇之罪。再藩臬入觐、例有条奏。本省应行应革事宜、据实敷陈。不许浮泛塞责。庶不负表率有司之责。下部议
○免山东金乡、定陶、二县、本年分旱灾额赋有差
○壬辰。裁江安提督、庐凤提督二缺。改苏松提督梁化凤、为江南通省提督
○添设直隶、山东、山西、河南、云南、五省提督。调江安提督刘良佐、为直隶提督。庐凤提督杨捷、为山东提督。湖广提督柯永盛、为山西提督。升随征福建中路总兵官许天宠、为河南提督。云南临元广西总兵官张勇、为云南提督
○癸巳。以侍讲学士杨永宁、为武会试正考官。侍读熊伯龙、为副考官
○以礼部郎中孔印樾、为河南按察使司佥事、提调学政。兵部郎中王成功、为狭西按察使司佥事、提调学政。刑部郎中李可乔、为湖北按察使司佥事、提调学政。侯良翰、为广东按察使司佥事、提调学政。孙允骥、为湖南按察使司佥事、提调学政
○吏部开列本部司官、内升外转职名具奏。得旨、吏部司官、与各部例应一体。此内升外转不必行。以后着与各部司官、一体升转
○户部题、民间地土房屋、禁止旗人置买。已于顺治七年三月内、定例遵行。后顺治十三年、奉有顺治七年未禁以前、所买地土房屋入官、户部给发原价、其钱粮行文地方官除免之旨。应将未禁以前、所买地土房屋、发觉者、请不给原价、免其入官。禁止以后、所买地土房屋、仍照定议尽行入官。买者、卖者、一并治罪。从之
○甲午。转理藩院尚书明安达礼、为兵部尚书
○以原任通政使司通政使曹国柄、补原官
○以内国史院学士董卫国、为江西巡抚
○升随征浙江总兵官董学礼、为湖广提督
○乙未。以原任侍读学士杨熙、为山西巡抚。顺天府府尹罗绘锦、为贵州巡抚
○喀尔喀车臣济农、遣使进九白年贡。宴赉如例
○戊戌。刑部遵旨议覆、各省审结叛案内、流徙入官家产人口、应令各省督抚、以文到为始、定限一月起解。仍将起解日期报部。违者、督抚以下各官、从重议处。其臣部移咨应解者、立限两月起解。途间定限起发。违者听本部题参。从之
○己亥。吏部左侍郎石申、以病乞假。令解任调理
○庚子。谕吏部、兵部、向来文武各官、捐助银米。各部议定有纪录、加级、授官之例。今思捐助急公、虽应激劝、但大小臣工、各有职业。必实着劳绩、方可加级授官。若止以捐助银米、遽行加级授官。非慎重名器之意。嗣后凡捐助银米者、俱不必加级授官。仍与纪录。除有事故准其抵销外。若后有应加恤赉者、作何定议。尔等酌议具奏
○以内大臣博罗色冷、为理藩院尚书
○辛丑。升通政使司左通政刘鸿儒、为太常寺卿
○癸卯。孝慈武皇后忌辰。遣官祭福陵
○户部议覆、江南总督郎廷佐疏报、江南旱灾。应委官履亩踏勘、分别分数。得旨、时已入冬。苗禾俱无。尔部犹云履亩踏勘。殊属无益。着该抚详加分晰、取具官民甘结、明白造册报部
○兵部题、推升总兵官、衔缺相当、俸满合例之人甚少。得旨、以后总兵官员缺、着并将副都统推举
○乙巳。吏部题、查顺治十六年、奉上谕、人才经历外任、然后谙练事情、克称任使。科道官、俱照旧例、按年内升外转。今后翰林官、除照常升转外。亦与科道一体按年外转。臣部议、每年外转二次。讲读以参政道用。修撰以副使道用。编检以参议道用。今翰林已归并内三院。本年秋季、例应外转。将侍读以下等官、开列职名引见。得旨、翰林院官、见在无多。且皆经酌量选用。以后不必外转
○礼部题、亲王、郡王、贝勒、贝子、公、将军、正室、及女、封诰、册文内、请用满、汉、蒙古、文字样。从之
○予故宁古塔副都统二等阿思哈尼哈番钟继达、祭葬如例

[book_title]卷之五
监修总裁官光禄大夫太保兼太子太傅保和殿大学士兼户部尚书二等伯加四级臣马齐光禄大夫经筵日讲官起居注少保兼太子太保保和殿大学士仍兼管吏部户部尚书翰林院掌院事加二级又加一级臣张廷玉光禄大夫经筵讲官太子太傅文华殿大学士仍兼理户部尚书事务加五级又加二级臣蒋廷锡总裁官光禄大夫文华殿大学士兼吏部尚书臣朱轼等奉敕修
顺治十八年。辛丑。冬。十月
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:41:56-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
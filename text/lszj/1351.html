<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,原书征言,绎史目録,绎史世系图,绎史年表,绎史卷一,绎史卷二,绎史卷三,绎史卷四,绎史卷五,绎史卷六,绎史卷七,绎史卷八,绎史卷九,绎史卷十,绎史卷十一,绎史卷十二,绎史卷十三,绎史卷十四,绎史卷十五,绎史卷十六,绎史卷十七,绎史卷十八,绎史卷十九,绎史卷二十,绎史卷二十一,绎史卷二十二,绎史卷二十三上,绎史卷二十三下,绎史卷二十四之一,绎史卷二十四之二,绎史卷二十四之三,绎史卷二十四之四,绎史卷二十四之五,绎史卷二十四之六,绎史卷二十五,绎史卷二十六,绎史卷二十七,绎史卷二十八,绎史卷二十九,绎史">
<meta name="description" content="纪事本末体史书。一百六十卷。马骕撰。成书于清初。马骕,字宛斯,又字聪御。生于明天启元年(1621年),卒于清康熙十二年(1673年)。山东邹平人。顺治进士。任淮安推官,改灵璧知县。平生研究先秦历史,有“马三代”之称。著有《绎史》与《左传事纬》等。《绎史》有五大部分:。(一)左古部分,共十卷,含《开辟原始》、《皇王异说》、《左皞纪》及《黄帝纪》等。(二)三代部分,共二十卷,含《禹平水土》、《商汤灭夏》、《周室始兴》、《文王受命》,一直到《周室东迁》。(三)春秋部分,共七十卷,含《鲁隐公摄位》、《齐桓公霸业》">
<title>绎史_马骕_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">绎史</span> <br/>
          作者： <span class="inputVal" id="bkauthor">马骕</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]1927266</span> <br/>
          说明： <span class="inputVal" id="bkdec">纪事本末体史书。一百六十卷。马骕撰。成书于清初。马骕,字宛斯,又字聪御。生于明天启元年(1621年),卒于清康熙十二年(1673年)。山东邹平人。顺治进士。任淮安推官,改灵璧知县。平生研究先秦历史,有“马三代”之称。著有《绎史》与《左传事纬》等。《绎史》有五大部分: (一)左古部分,共十卷,含《开辟原始》、《皇王异说》、《左皞纪》及《黄帝纪》等。(二)三代部分,共二十卷,含《禹平水土》、《商汤灭夏》、《周室始兴》、《文王受命》,一直到《周室东迁》。(三)春秋部分,共七十卷,含《鲁隐公摄位》、《齐桓公霸业》、《秦穆公霸西戎》、《楚庄王争霸》、《老子道教》、《孔子类记》等。(四)战国部分,共五十卷,含《三卿分晋》、《吴起仕魏相楚》、《扁鹊之挚医术》、《屈原流放》等。(五)外录,共十卷,含《天官书》、《律吕通考》、《月令》、《洪范五行传》、《地理志》、《诗谱》、《食货志》、《考工记》、《名物训诂》、《古今工表》。此外,设《世系图》三十七种,《地理国图》八种,《天象图》十种,《古物图》八十五种,《建制图》八种,《谱表》四种,《古文字摹印》八种。虽该书体式较为多样,但按其列目方式及记事前后顺序看,当大体上属纪事本末体史书。 该书以汇合上古迄秦的史书旧文整理编排而成,于每一部类、每条史迹,均极加搜罗,取材范围甚广,其中著名典籍有一百二十八种之多,又非盲目抄录,而是对所取材料,作出了一定的考证鉴别,有“全录”、“节抄”和“姑存一 二”的。每卷之后又有评论,对历史事件作出自己的分析和判断。所附诸表,可进一步加深对有关史实的认识。总之,该书是一本研究先秦史的重要参考书,顾炎武曾称其“必传之作也”。 该书入《四库全书》史部纪事本末类,通行有石印小本。</span> <br/>
          封面： <span class="inputVal" id="bkimg">Z_6819.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]绎史
[book_author]马骕
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]1927266
[book_dec]纪事本末体史书。一百六十卷。马骕撰。成书于清初。马骕,字宛斯,又字聪御。生于明天启元年(1621年),卒于清康熙十二年(1673年)。山东邹平人。顺治进士。任淮安推官,改灵璧知县。平生研究先秦历史,有“马三代”之称。著有《绎史》与《左传事纬》等。《绎史》有五大部分: (一)左古部分,共十卷,含《开辟原始》、《皇王异说》、《左皞纪》及《黄帝纪》等。(二)三代部分,共二十卷,含《禹平水土》、《商汤灭夏》、《周室始兴》、《文王受命》,一直到《周室东迁》。(三)春秋部分,共七十卷,含《鲁隐公摄位》、《齐桓公霸业》、《秦穆公霸西戎》、《楚庄王争霸》、《老子道教》、《孔子类记》等。(四)战国部分,共五十卷,含《三卿分晋》、《吴起仕魏相楚》、《扁鹊之挚医术》、《屈原流放》等。(五)外录,共十卷,含《天官书》、《律吕通考》、《月令》、《洪范五行传》、《地理志》、《诗谱》、《食货志》、《考工记》、《名物训诂》、《古今工表》。此外,设《世系图》三十七种,《地理国图》八种,《天象图》十种,《古物图》八十五种,《建制图》八种,《谱表》四种,《古文字摹印》八种。虽该书体式较为多样,但按其列目方式及记事前后顺序看,当大体上属纪事本末体史书。 该书以汇合上古迄秦的史书旧文整理编排而成,于每一部类、每条史迹,均极加搜罗,取材范围甚广,其中著名典籍有一百二十八种之多,又非盲目抄录,而是对所取材料,作出了一定的考证鉴别,有“全录”、“节抄”和“姑存一 二”的。每卷之后又有评论,对历史事件作出自己的分析和判断。所附诸表,可进一步加深对有关史实的认识。总之,该书是一本研究先秦史的重要参考书,顾炎武曾称其“必传之作也”。 该书入《四库全书》史部纪事本末类,通行有石印小本。
[book_img]Z_6819.jpg


[book_title]提要
【臣】等谨案绎史一百六十卷
国初马骕撰骕有左传事纬已著录是编纂录开辟至秦末之事首为世系图年表不入卷数次太古十卷次三代二十卷次春秋七十卷次战国五十卷次别录十卷仿袁枢纪事本末之例毎一事各立标题详其始末惟枢书排纂年月镕铸成篇此书则惟篇末论防出骕自作其事迹皆博引古籍排比先后各冠本书之名其相类之事则随文附注或有异同讹舛以及依记附防者并于条下防通辨证与朱彛尊日下旧闻义例相同其别录则一为天官二为律吕通攷三为月令四为洪范五行传五为地理志六为诗谱七为食货志八为攷工记九为名物训诂十为古今人表葢以当诸史之表志其九篇亦防稡诸书之文惟古今人表全仍汉书之旧以所括时代与汉书不相应而与此书相应也虽其疏漏抵牾间亦不免而搜罗繁富词必有徴寔非罗泌路史胡宏皇王大纪所可及且史例六家古无此式与袁枢所撰均可谓卓然特创自为一家之体者矣乾隆四十二年五月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆费墀

[book_title]原书征言
原夫载籍浩博贵约束以刈其烦羣言异同宜胪陈以观其备骕少习六艺之文长诵百家之说未能淹贯辄复遗忘顷于左氏春秋笃嗜成癖爰以叙事易编年【篇目一百各附以论】辩例图谱悉出新裁雠正旧失数易稾而成书谬为同志所欣赏矣【辩例三卷图表一卷随笔一卷名氏谱一卷】庸复推而广之取三代以来诸书彚集周秦已上事譔为绎史是分五部一曰太古【三皇五帝计十篇】二曰三代【夏商西周计二十篇】三曰春秋【十二公时事计七十篇】四曰战国【春秋以后至秦亡计五十篇】五曰外录【纪天官地志名物制度等计十篇】大凡一百六十篇篇为一卷【篇帙多者分为上下或分为四五用汉书五行志之法】纪事则详其顚末纪人则备其始终十有二代之间君臣之迹理乱之由名法儒墨之殊途纵横分合之异势了然具焉【纪事虽止于秦末而采书实下及梁陈事则无微不悉文则有长必收】除列在学官四子书不录【论语大学中庸孟子士子丱角诵习故一槩不录若夫五经竝丽陈常士或偏治其一不复旁通抑且考校得失多所发明今尽取之】经传子史文献攸存者靡不毕载【周易尚书毛诗周礼仪礼礼记左传公羊传谷梁传尔雅孝经大戴礼记国语战国防鬻子老子列子庄子文子管子晏子荀子韩非子商子愼子尹文子公孙龙子邓析子墨子吕氏春秋孙武子呉子三畧司马法以上全书具在或取其事或取其文或全録或节钞若屈原宋玉诸骚赋则取之楚辞文选等书】传疑而文极高古者亦复弗遗【如神农本草黄帝素问阴符经风后握机经山海经周髀算经穆天子传逸周书竹书记年越絶书之类皆未必果出当年要亦先秦遗书至夫庄列寓言事虽不信文亦竒矣】真赝错杂者取其强半【如鬼谷子尉缭子鹖冠子家语孔丛子之属或原有其书而后世増加或其书脱遗而后人补窜又如管庄之书亦非尽出管庄之手】附托全伪者仅存要略而已【如三坟六韬亢仓子关尹子子华子于陵子之类皆近代之人依名附托凿空立论浅肤不伦姑存一二】汉魏以还称述古事兼为采缀以观异同【史记汉书后汉书白虎通风俗通淮南子贾谊新书陆贾新语刘向説苑新序韩诗外传春秋繁露王充论衡桓谭新论刘昼新论王符潜夫论徐干中论颜氏家训呉越春秋华阳国志王嘉拾遗记干寳搜神记任昉述异记东方朔神异经刘向列女传张华博物志崔豹古今注扬雄法言桓寛盐铁论焦氏易林抱朴子许氏说文文心雕龙刀剑録鼎録十洲记高士传列仙传神仙传列异传録异记异苑方言释名文中子以上诸书去古未逺采取详略不同自隋以后例槩不收】若乃全书阙轶其名仅见【如黄帝内传出军诀泰壹杂子轩辕本记大禹岳渎经师旷占归藏尚书大传太公金匮太公隂谋周春秋汲冢琐语师春春秋少阳篇韩诗内传元中记列士传丹壶书冲波传子思子公孙尼子申子尸子范子计然缠子随巢子胡非子田俅子鲁连子燕丹子王孙子阙子金楼子正部孝子传三将录刘向别録汜胜之书丧服要记琴操琴清英古今乐录此等或真或伪今皆亡矣】纬谶诸号尤为繁多【七纬者易则干凿度稽览图坤灵图通卦验是类谋辨终备诗则含神雾推灾度汜歴枢尚书则璇玑钤考灵曜刑徳考帝命验运期授春秋则元命苞文耀钩演孔图运斗枢感精符合诚图考异邮保干图汉含孶助佐期握诚图潜潭巴说题辞礼则含文嘉稽命征斗威仪乐则动声仪稽耀嘉叶图征孝经则援神契钩命诀以上竝立名诡异而托诸孔子起自汉哀平之际皆附会也此外又有尚书中春秋内事命厯序论语摘辅象撰考谶河图握拒玉版挺辅佐括地象洛书灵准听龙鱼河图遁甲开山图论语隐义名目纷纭不能悉载】则取诸笺注之言类萃之帙虽非全璧聊窥一斑【十三经注疏史记索隐正义汉书注后汉书注三国志注王逸楚辞注郦道元水经注六臣文选注以及左国世说等注其旁证尚论存古最多至类书则杜氏通典白孔六帖初学记艺文类聚册府元太平御览太平广记文献通考郑氏通志玉海说郛事类合壁天中记事文类聚锦绣万花谷其引用古书名目今多未见或联载数语或单存片言今皆收之】又百家所记或事同文异或文同人异【即如左国公谷序事各别是事同文异也麦丘邑人之祝或曰桓公或曰景公舟人鸿鹄之对或为晋平公或为赵简子是文同人异也刘向韩婴等所记尤往往相乱至诸书用字不同悉依原本如公羊腵脩谷梁作鍜脩无骇防谷梁作侅齐人歼于遂公羊作瀸此类甚多周官法皆作灋三礼徧多作辩吕览仅或作觐期或作旗庄子居或作姬此各书用字之异不可更也】互见叠出不敢偏废所谓疑则传疑广见闻也【事屡见而辞不同亦竝收之如楚庄王大鸟之喩介子推龙蛇之歌皆四五见矣或谓事无甚异不必兼存者然如公谷二传其不同在只字之间将何者可废且管韩著书亦多有一事两载者古之人固有取乎尔也】余积思十年业已譔集成书独是僻处下邑学识固陋未免搜罗有限疎漏贻讥仰祈海内博雅君子或家传邺架或腹号经笥或游通都大邑曽见遗书或从馆阁中秘钞来副本幸邮致以篇章及指示以名目【即如世本一书后人不过转相引盖必失之乆矣至若皇甫谧世纪谯周古史考宋元人犹及见之岂今已亡且天下不知名之书必多矣至金石遗文今所习见不过考古图博古图诸铭及石鼓诗诅楚文岣嵝尧母叔孙敖季札等碑而已恐不及见者尤多与夫碎细小品若师旷禽经戚相牛朱仲相贝之流大凡有助此书者竝求教益】倘获一言之赠奚啻百朋之遗遄惠瑶圅罔私秘枕无任鹄立以竢马骕啓

[book_title]绎史目録
世系图
年表
太古计十卷【卷一至卷十】
卷一
开辟原始
卷二
皇王异说
卷三
太皥纪
【女娲附】
卷四
炎帝纪
卷五
黄帝纪
卷六
少皥纪
卷七
髙阳纪
卷八
高辛纪
卷九
陶唐纪
卷十
有虞纪
三代计二十卷【卷十一至卷三十】
卷十一
禹平水土
卷十二
夏禹受禅
【后啓附】
卷十三
少康中兴
卷十四
商汤灭夏
卷十五
伊尹辅太甲
卷十六
太戊盘庚之贤
卷十七
武丁中兴
卷十八
周室始兴
卷十九
文王受命
卷二十
武王克殷
卷二十一
周建诸侯
【总载列国　太公封齐　周公封鲁　召公封燕　康叔封卫　曹叔封曹　周章封呉　胡公封陈　东楼公封杞　箕子封朝鲜　微子封宋　蔡仲封蔡　唐叔封晋　熊绎封楚附巴子之封】
卷二十二
周公摄政
卷二十三【周官表】
周官之制上
【立政　周官　天官冢宰　地官司徒】
周官之制下
【春官宗伯　夏官司马　秋官司宼】
卷二十四
周礼之制一
【冠礼　昏礼　相见礼　乡饮酒礼　燕礼】
周礼之制二
【乡射礼　大射仪　投壶　聘礼　公食大夫礼】
周礼之制三
【觐礼　丧礼　虞礼　諡讳　奔丧　吊赠】
周礼之制四
【丧服　郊社羣祀　庙制　祭义】
周礼之制五
【特牲馈食礼　少牢馈食礼　礼通论】
周礼之制六
【曲礼　内则　敎学飬老　王制　乐记】
卷二十五
成康继治
卷二十六
穆王命官训刑
【廵游幷载　共王灭密附】
卷二十七
宣王中兴
卷二十八
列国传世
【鲁　齐　燕　宋　卫　陈　蔡　曹　杞晋　楚　呉　秦】
卷二十九
郑取虢郐
卷三十
周室东迁
春秋计七十卷【卷三十一至卷一百】
卷三十一
鲁隐公摄位
卷三十二
郑庄公克段入许
卷三十三
卫州吁宣姜之乱
卷三十四
宋殇公闵公之弑
卷三十五
桓王伐郑
卷三十六
鲁文姜之乱
卷三十七
齐灭纪
卷三十八
郑厉公簒国
卷三十九
曲沃幷晋
卷四十
鲁庆父之乱
【三桓始事】
卷四十一
王子克子頽之乱
卷四十二
楚子伐灭诸国
【武王侵伐诸国　文王灭邓　文王灭息入蔡文王之贤　成王之彊　成王灭黄防穆王灭江六蓼】
卷四十三
卫懿公亡国
【文公灭邢附】
卷四十四
齐桓公霸业一
【桓公得国　管仲归齐　桓公用管仲　桓公用诸臣　总记管仲事功　管仲对问】
齐桓公霸业二
【桓公会盟征伐　别记事迹异同　杂记】
齐桓公霸业三
【管子著书上】
齐桓公霸业四
【管子著书下】
卷四十五
晋灭虞虢
卷四十六
鲁人颂僖公
卷四十七
宋襄公图霸
卷四十八
齐五子争立
卷四十九
王子带之乱
卷五十
郑穆公之立
【灵公之弑附】
卷五十一
晋文公霸业上
【骊姬之乱】
晋文公霸业下
【襄公继霸附】
卷五十二
卫元咺构讼
卷五十三
鲁柳下惠之贤
卷五十四
秦穆公霸西戎
卷五十五
晋灵公之弑
卷五十六
陈夏氏之乱
卷五十七
楚庄王争霸
【穆王附】
卷五十八
晋灭赤狄
【长狄之亡附】
卷五十九
晋齐靡筓之役
卷六十
秦晋为成
卷六十一
晋楚鄢陵之战
卷六十二
呉通上国
【季札让立附】
卷六十三
王臣乱亡
【周公阅　召戴公　毛伯卫　刘康公　周公楚　成肃公　王叔陈生　儋括　单献公单成公　原伯绞　甘悼公　巩简公】
卷六十四
晋悼公复霸
卷六十五
宋子罕为政
卷六十六
楚灭庸舒
卷六十七
卫孙甯废立
卷六十八
鲁与邾莒之怨
卷六十九
楚五令尹代政
卷七十
齐崔庆之乱
【崔氏出奔　庆克之难　灵公灭莱　同围齐崔杼立庄公　庄公伐晋　崔杼弑庄公崔杼庆封之败】
卷七十一
陈二庆之乱
【蔡弑景侯附】
卷七十二
诸侯弭兵
卷七十三
宋共姬之贞
卷七十四
子产相郑
【僖公之弑　于孔之乱　卬段游吉之立　子产知冉明　入陈始末　善事大国　驷良之争　子产为政　楚黑争昏　罕朔出奔　简公之丧　驷乞之立　子产之防　附邓析之诛　驷秦之败】
卷七十五
卫灵公之立
【诸臣附】
卷七十六
楚灵王之乱
卷七十七
晏子相齐上
晏子相齐下
卷七十八
晋失诸侯
卷七十九
陈氏专齐
【陈佗之乱附】
卷八十
三桓弱鲁
【仲遂杀适立庶　叔孙侨如之乱　季文子相鲁　孟献子之贤　季孙宿专政　臧纥出奔叔孙竖牛之乱　季孙逐昭公　季孙斯专政哀公孙越　悼公之衰】
卷八十一
宋公族废兴
【昭公之弑　桓族之乱　华向之乱　向魋之乱　大尹之乱】
卷八十二
王子朝之乱
卷八十三
老子道敎
【关令尹喜　亢仓子　老莱子　楚狂接舆文子以上竝附】
卷八十四
郑灭许
卷八十五
晋灭肥鼓
【陆浑附　伐鲜虞附】
卷八十六【年谱附】
孔子类记一
【本生　观周　适齐　用鲁　歴聘　哀公问】
孔子类记二
【删述上】
孔子类记三
【删述下】
孔子类记四
【垂训　遗事　多闻　外记　终记】
卷八十七
晋卿废兴上
【三卿世系考　赵氏之难　郤氏之亡　栾氏之亡　韩宣子为政　祁氏羊舌氏之亡】
晋卿废兴下
【范氏中行氏之亡　赵简子之贤　赵襄子之立　知氏之亡】
卷八十八
鲁陪臣交叛
卷八十九
呉入郢
卷九十
宋景公灭曹
【子韦附】
卷九十一
鲁敬姜之贤
卷九十二
卫庄公出公父子争国
卷九十三
楚惠王灭陈
卷九十四
楚白公之乱
【市南宜僚附】
卷九十五
孔门诸子言行一
孔门诸子言行二
孔门诸子言行三
孔门诸子言行四
卷九十六
越灭呉上
越灭呉下
卷九十七
王朝交鲁
【平王　桓王　庄王　僖王　惠王　襄王顷王　匡王　定王　简王　灵王　景王敬王】
卷九十八
小国交鲁
【杞　滕　薛　宿　州　谷　邓　曹　牟葛　小邾　萧　郐　郜　介　郕　郯　戎白狄】
卷九十九
春秋杂记
【郊祀　朔闰　搜狩　城筑　灾异】
卷一百
春秋遗事
战国计五十卷【卷一百一至卷一百五十】
卷一百一
三卿分晋
【魏文侯之贤　聂政刺韩傀　韩灭郑竝附】
卷一百二
田氏簒齐
卷一百三
杨朱墨翟之言上
杨朱墨翟之言下
【墨者竝附】
卷一百四
鲁穆公用贤
【邹穆公附】
卷一百五
呉起仕魏相楚
卷一百六
子思孟子言行
卷一百七
楚江乙昭奚恤之怨
卷一百八
齐威王彊国
卷一百九
魏惠王治国谈兵
【惠施相梁附】
卷百十
楚子发用兵
卷一百十一
申不害相韩
卷一百十二
列庄之学上
列庄之学下
卷一百十三
扁鹊文摰医术
卷一百十四
鬼谷从横之术
卷一百十五
卫鞅变秦法
【尸佼附】
卷一百十六
齐田忌孙膑破魏
卷一百十七
楚威王破越
卷一百十八
苏秦合从
卷一百十九
齐宣王好士
卷一百二十
张仪相秦连衡
【公孙衍相魏　陈轸田需竝附】
卷一百二十一
靖郭君相齐
卷一百二十二
周分东西
卷一百二十三
秦幷巴蜀
卷一百二十四
燕哙让国之祸
卷一百二十五
卫嗣君之治
卷一百二十六
樗里疾甘荗相秦
卷一百二十七
赵武灵王胡服攻中山
【李兑之乱附】
卷一百二十八
鹖冠子之言
卷一百二十九
韩咎几瑟争立
卷一百三十
列国难周
卷一百三十一
楚懐王客死于秦
卷一百三十二
屈原流放
【宋玉附】
卷一百三十三
孟尝君相齐
卷一百三十四
齐闵王灭宋
卷一百三十五
乐毅为燕破齐
【田单复齐】
卷一百三十六
魏冉相秦
【白起攻梁破楚】
卷一百三十七
赵廉蔺赵奢同位
卷一百三十八
范雎相秦
【蔡泽附】
卷一百三十九
秦白起长平破赵
卷一百四十
平原君相赵
【公孙龙魏牟竝附】
卷一百四十一
魏信陵君之贤
【孔顺相魏附】
卷一百四十二
赵建信君之宠
卷一百四十三
荀子著书上
荀子著书下
卷一百四十四
春申君相楚
卷一百四十五
列国遗事
卷一百四十六
吕不韦相秦上
吕不韦相秦下
卷一百四十七
韩非刑名之学上
韩非刑名之学下
卷一百四十八
秦幷天下
卷一百四十九
秦始皇无道
卷一百五十
秦亡
外録计十卷【卷一百五十一至卷一百六十】
卷一百五十一【天象图　分野图】
天官书
卷一百五十二【律吕图】
律吕通考
卷一百五十三【月令图】
月令
卷一百五十四
洪范五行传上
洪范五行传下
卷一百五十五【古初地图　禹贡九州图十二州附商地图尔雅九州附　周职方地图　西周地图诗十五国风附　春秋地图战国地图先秦附　秦置郡县图　三代州域表】
地理志
卷一百五十六
诗谱
卷一百五十七
食货志
卷一百五十八
考工记
卷一百五十九
名物训诂上
【瑞防　质文　五行　祥应　防　书契兵戎　刑法　容止】
名物训诂下
【冠服　舟车　宫室　器用　饮食　草木鸟兽　虫鱼】
卷一百六十
古今人表

[book_title]绎史世系图
灵壁县知县马骕撰司马子长作史记有表无图夫图诚不可阙也古者左图右史盖史须繁文而后备着之为图则较若列眉矣后之人不善为图并古人图籍湮没不传惜哉骕篹绎史述太古以迄亡秦为谱世系于简端俾观者考究焉若夫经制之详疆理之灋天官地舆之形名物器数之式今昔异宜因革殊规非图莫显则各附诸篇之中敢曰得古人之精微庶几里鼔南车之一助云尔
帝王传授总图一　太皥世系二　炎帝世系三黄帝世系四　少皥世系五　髙阳世系六
髙辛世系七　陶唐世系八　有虞世系九
夏世系十　殷世系十一　周世系十二
鲁世系十三　齐世系十四　晋世系十五
宋世系十六　卫世系十七　郑世系十八
秦世系十九　楚世系二十　陈世系二十一蔡世系二十二　曹世系二十三　杞世系二十四吴世系二十五　越世系二十六　莒世系二十七邾世系二十八　滕世系二十九　薛世系三十许世系三十一　诸小国世系三十二
燕世系三十三　赵世系三十四
魏世系三十五　韩世系三十六
田齐世系三十七
帝王传授总图一【凡传位例用大系传世例用小系已下诸图放此】

[book_title]绎史年表
灵壁县知县马骕撰
防古二皇其文邈矣纬书所称起自九皇下逮获麟之年分为十纪曰九头曰五龙曰摄提曰合雒曰连逋曰叙命曰循蜚曰因提曰禅通曰疏仡有宋罗长源氏号称博雅谓得丹壶之书叙命已上姓数可知循蜚已下氏号可稽其广搜旁采用意良勤矣顾参诸皇甫谧谯周诸家所论尤多抵牾尠得而详究也骕谱绎史唯据周官外史之所掌本尼父系易之所述断自庖牺氏始三皇以来纪世共和以后纪年

[book_title]绎史卷一
灵壁县知县马骕撰
开辟原始
列子昔者圣人因隂阳以统天地夫有形者生于无形则天地安从生故曰有太易有太初有太始有太素太易者未见气也太初者气之始也太始者形之始也太素者质之始也气形质具而未相离故曰浑沦浑沦者言万物相浑沦而未相离也视之不见聼之不闻循之不得故曰易也易无形埒易变而为一一变而为七七变而为九九变者究也乃复变而为一一者形变之始也清轻者上为天浊重者下为地故天地含精万物化生【白虎通始起先有太初后有太始形兆既成名曰太素混沌相连视之不见聼之不闻然后剖判清浊既分精出曜布度物施生精者为三光号者为五行行生情情生汁中汁中生神明神明生道徳道徳生文章博雅太初气之始也生于酉仲清浊未分也太始形之始也生于戌仲清者为精浊者为形也太素质之始也生于亥仲已有素朴而未散也三气相接至于子仲剖判分离轻清者上为天重浊者下为地中和为万物○二书本列子之説　三坟清气未升浊气未沈游神未灵五色未分中有其物防防而性存谓之混沌混沌为太始太始者元胎之萌也太始之数一一为太极太极者天地之父母也一极易天髙明而清地博厚而浊谓之太易太易者天地之变也太易之数二二为两仪两仪者隂阳之形也谓之太初太初者天地之交也太初之数四四盈易四象变而成万物谓之太素太素者三才之始也太素之数三三盈易天地孕而生男女谓之三才三才者天地之备也游神动而灵故飞走潜化动植虫鱼之类必备于天地之间谓之太古太古者生民之始也○此説与前倒异盖伪书最出近世尤不可慿】
淮南子天坠未形冯冯翼翼洞洞灟灟故曰大昭道始于虚霩虚霩生宇宙宇宙生气气有汉垠清阳者薄靡而为天重浊者凝滞而为地清妙之合専易重浊之凝竭难故天先成而地后定天地之袭精为隂阳隂阳之专精为四时四时之散精为万物积阳之热气生火火气之精者为日积隂之寒气为水水气之精者为月日月之淫为精者为星辰天受日月星辰地受水潦尘埃五运歴年记元气蒙鸿萌芽兹始遂分天地肇立乾坤啓隂感阳分布元气乃孕中和是为人也首生盘古垂死化身气成风云声为雷霆左眼为日右眼为月四肢五体为四极五岳血液为江河筋脉为地里肌肉为田土髪髭为星辰皮毛为草木齿骨为金石精髓为珠玉汗流为雨泽身之诸虫因风所感化为黎甿【述异记盘古氏天地万物之祖也然则生物始于盘古昔盘古氏之死也头为四岳目为日月脂膏为江海毛髪为草木秦汉闲俗説盘古氏头为东岳腹为中岳左臂为南岳右臂为北岳足为西岳先儒説泣为江河气为风声为雷目瞳为电古説喜为晴怒为隂吴楚闲説盘古氏夫妻隂阳之始也今南海有盘古氏墓亘三百余里俗云后人追葬盘古之魂也　三五厯记天地混沌如鸡子盘古生其中万八千嵗天地开辟阳清为天隂浊为地盘古在其中一日九变神于天圣于地天日髙一丈地日厚一丈盘古日长一丈如此万八千嵗天数极髙地数极深盘古极长后乃有三皇数起于一立于三成于五盛于七处于九故天去地九万里○盘古氏名起自杂书恍惚之论荒唐之説耳作史者目为三才首君何异説梦】
真源赋盘古氏后有天皇君一十三人时遭刼火乃有地皇君一十一人各万八千余年乃有人皇君兄弟九人结绳刻木四万五千六百年
始学篇天地立有天皇十三头号曰天灵治万八千嵗【遁甲开山图天皇被迹在柱州昆仑山下　三五厯记嵗起摄提元气肇有神灵一人有十三头号天皇○洞冥记云一姓十三人】
易通卦验天皇氏之先与乾曜合徳君有五期辅有三名【河图括地象天皇九翼提名旋复】
春秋保干图天皇于是斟元陈枢以立易威
始学篇地皇十一头治八千嵗【遁甲开山图地皇兴于熊耳龙门山】春秋命厯序天皇氏以木王地皇氏以火纪
淮南子泰古二皇得道之柄立于中央神与化游以抚四方是故能天运地墆轮转而无废水流而不止与万物终始【○天皇地皇称为二灵是泰古二皇也注谓伏羲神农者非】
始学篇人皇九头兄弟各三百嵗依山川土地之势裁度为九州各居其一方因是而区别【遁甲开山图人皇生于刑马山提地之国春秋命厯序人皇氏驾六蜚鹿政三百嵗　尚书璇玑铃人皇氏九头驾六羽乗云车出谷口分九州】文子九皇之制主不虚王臣不虚贵阶级尊卑名号自居吏民于次者无国厯宠厯録副其所付授与天人参相结连钩考之具不备也【○秦博士称古有天皇地皇泰皇泰皇最贵即人皇也亦号九皇】
春秋元命苞天地开辟至春秋获麟之嵗凡二百二十六万七千年分为十纪其一曰九头纪【○即人皇氏真源赋人皇厌倦尘事乃授箓于五姓】　二曰五龙纪【春秋命厯序皇伯皇仲皇叔皇季皇少五姓同期俱驾龙号曰五龙　真源赋五姓乗云车而治天下】　三曰摄提纪【○五十九姓】　四曰合雒纪【○四姓】　五曰连通纪【○六姓】　六曰叙命纪【○四姓】　七曰循蜚纪【○钜灵氏以下二十二氏　遁甲开山图钜灵胡者偏得神元之道造山川出江河神化之宜与元气齐生为九元真母】　八曰因提纪【○十三氏　丹壶书皇次四世蜀山豗傀六世浑敦七世东户十七世皇覃七世啓统三世吉夷四世几籧一世狶韦四世大巢二世遂皇四世庸成八世凡六十七世是为因提之纪】　九曰禅通纪【丹壶书仓颉一世柏皇二十世中央四世大庭五世栗陆五世丽连十一世轩辕三世赫胥一世葛天四世宗卢五世祝融二世昊英九世有巢七世朱防三世隂康三世无懐六世凡八十九世是为禅通之纪○又伏羲神农共为十八氏】　十曰疏仡纪【○自黄帝以讫于周　博雅天地辟设人皇以来至鲁哀公十有四年积二百七十六万嵗分为十纪曰九头五龙挺提合雄建通序命修辈因提禅通流记○此字有不同葢转讹耳】
三坟太古之人皆夀盈易始三男三女冬聚夏□食鸟兽虫鱼草木之实而男女构精以女生为姓始三头谓之合雄纪生子三世合雄氏没子孙相传记其夀命谓之叙命纪通纪四姓生子二世男女众多羣居连逋从强而行是谓连逋纪生子一世通纪五姓是谓五姓纪天下羣居以类相亲男女众多分为九头各有居方故号居方氏没生子三十二世强弱相廹欲相吞害中有神人提挺而治故号提挺氏提挺氏生子三十五世通纪七十二姓故号通姓氏【○此与元命苞所説倒异子思子东户氏之熙载也绍荒屯遗羙好垂精拱黙而九寰以承流当是之时禽兽成羣竹木遂长道上顔行而不拾遗耕者余饩宿之陇首其歌乐而无謡其哭哀而不声皆至徳之世也　亢仓子几蘧氏之御天下也不治而不乱天下之人惟知母不知父鹑居毂饮而不求名誉昼则旅行夜则类处及其死也稾舁风化而已命之曰知生之民○庄子称冉相氏浑沌氏狶韦氏鹖冠子称成鸠氏命厯序称黄神氏神氏辰放氏离光氏洛书称次民氏及诸杂书所称诸氏多矣惟有巢燧人功徳在民似非乌有者流今録于左】
始学篇上古皆宂处有圣人教之巢居号大巢氏【三坟有巢氏生太古之先俾人居巢穴积鸟兽之肉聚草木之实天下九头咸归有巢始君也寿一太易本通姓氏之后也　遁甲开山圗石楼山在琅琊昔有巢氏治此山南】
古史考太古之初人吮露精食草木实宂居野处山居则食鸟兽衣其羽皮饮血茹毛近水则食鱼鼈螺蛤未有火化腥臊多害肠胃于是有圣人以火徳王造作钻燧出火教人熟食铸金作刃民人大说号曰燧人【拾遗记遂明国有大树名遂屈盘万顷后世有圣人游日月之外至于其国有鸟啄树粲然火出圣人感焉因用小枝钻火号燧人氏　三坟燧人氏有巢子也生而神灵教人炮食钻木取火天下生灵尊事之始有日中之市交易其物有传教之台有结绳之政寿一太易本通姓氏之后也】
尸子燧人上观星辰下察五木以为火　燧人之世天下多水故教人以渔【说文磔禳祀除疠殃也古者燧人荣子所造】
论语摘辅象燧人四佐明由晓升级必育受税俗成博受古诸陨邱受延嬉燧人出天四佐出世【易通卦验燧皇始出握机矩表计寘图其刻曰苍牙通灵昌之成孔演命明道经虙义作易仲命徳维纪衡周文増通八八之节转序三百八十四爻以系王命之瑞故正其本而万物理失之毫厘差以千里】
阳子居之言曰太古之事灭矣孰志之哉屈原曰遂古之初谁传道之三复斯言而知稽古之难信考论者之无徴也夫二子者生当周季去古未逺而已叹古初之莫纪矧百世以下遭秦燔灭之余而妄称上世之遗事岂不亦迂诞哉夫物必有所自始事必有所由起乾坤定位万彚繁滋民生总总气禀不一意必有人焉首出庶物以为之主者由是君道立矣第文字未兴史官未设伊昔之政教约束固甚简略也孰能默识传述俾厯世防或失坠然则盘古以上谓无君乎吾不得而知也天皇以下之君谓尽可指数乎吾亦弗敢信也人夀之不齐今犹古矣黄帝在位百年继此者唐帝殷宗越周文考多歴年所顾不数见也何独洪蒙之辟皆身厯运防抑尧舜齐圣朱均不移武周竝生管蔡用畔髙阳髙辛氏之子有才有不才矣安得九头五龙徳皆神异分理寰区无或殂落兄弟各一万八千嵗哉信如十纪之説名不雅驯荐绅之所难言即所称二百二十六万余年分为十纪则纪约二十余万年因提六十八世禅通九十余世世当得三千年而一姓或止二三世则是享年有永祚世为不长也疏仡始黄帝以讫获麟不过二千年耳方之以前修短不伦忽焉与鲁史春秋同时絶笔何其舛与太古未尝无君也泰山梁父之形兆垠堮仲尼不能尽识与夫管庄之所称道戎夫之所训戒倚相之所能读或在书契以前或经孔子删弃是皆无裨于政治防资于问学者也舍诗书六艺之文而妄信诸子谶纬之杂説未能悉三代之世及而逺求洪荒以上之氏号斯好竒者之过也尚论者断自庖牺氏可矣

[book_title]绎史卷二
灵壁县知县马骕撰
皇王异说
尔雅林烝天帝皇王后辟公侯君也
白虎通帝王者何号也号者功之表也所以表功名徳号令臣下者也徳合天地者称帝仁义合者称王别优劣也皇者何谓也亦号也皇君也羙也大也天之总羙大称也时质故总之也号之为皇者煌煌人莫违也烦一夫扰一士以劳天下不为皇也不扰匹夫匹妇故为皇故黄金弃于山珠玉捐于渊岩居穴处衣皮毛饮泉液吮露英虚无寥廓与天地通灵也号言为帝者何帝者谛也象可承也王者往也天下所归往【尚书刑徳考帝者天号也王者人称也天有五帝以立名人有三王以正度天子爵称也皇者煌煌也　独断皇者煌也盛徳煌煌无所不照帝者谛也能行天道事天审谛　帝王世纪孔子称天子之徳感天地洞八方是以化合神者称皇徳合天地者称帝仁义合者称王乐稽耀嘉徳象天地为帝仁义所生为王】
风俗通皇者天天不言四时行焉百物生焉三皇垂拱无为设言而民不违道徳泊有似皇天故称曰皇皇者中也光也宏也含宏履中开隂布刚上含皇极其施光明指天画地神化潜通煌煌盛羙不可胜量　天立五帝以为相四时施生法度明察春夏庆赏秋冬刑罚帝者任徳设刑以则象之言其能行天道举错审谛春秋繁露徳备天地者称皇帝天祐而子之号称天子独断天王诸夏之所称天下之所归往故称天王天子夷狄之所称父天母地故称天子
白虎通或称天子或称帝王何以为接上称天子明以爵事天也接下称帝王者得号天下至尊之称以号令臣下也
说文古之造文者三画而连其中谓之王三者天地人也而参通之者王也【○本董子说　春秋考文耀王者往也神所输向人所乐归】古之神圣人母感天而生子故曰天子
淮南子帝者体太一王者法隂阳霸者则四时君者用六律秉太一者牢笼天地弹山川含吐隂阳伸曵四时纪纲八极经纬六合覆露照导普泛无私蠉飞蠕动莫不仰徳而生隂阳者承天地之和形万殊之体含气化物以成埒类赢缩卷舒沦于不测终始虚满转于无原四时者春生夏长秋收冬蔵取予有节出入有时开阖张歙不失其叙喜怒刚柔不离其理六律者生之与杀也赏之与罚也予之与夺也非此无道也故谨于权衡准绳审乎轻重足以治其境内矣【礼斗威仪帝者得其根核王者得其英华霸者得其附枝故帝道不行不能王王道不行不能霸霸道不行不能守其身】
新论无制令刑罚谓之皇有制令而无刑罚谓之帝赏善诛恶诸侯朝事谓之王兴兵约盟以信义矫世谓之伯
风俗通易称天先春而后秋地先生而后凋日月先光而后幽是以王者则之亦先教而后刑三皇结绳五帝画像三王肉刑五霸黠巧此言歩骤稍有优劣也【孝经钩命诀三皇歩五帝骤三王驰五霸骛】
管子明一者皇察道者帝通徳者王谋得兵胜者霸吕氏春秋五帝先道而后徳故徳莫盛焉三王先徳而后事故事莫功焉五霸先事而后兵故兵莫强焉独断皇王后帝皆君也上古天子庖牺氏神农氏称皇尧舜称帝夏殷周称王
潜夫论世传三皇五帝多以伏羲神农为三皇其一者或曰燧人或曰祝融或曰女娲其是与非未可知也【○诸说见后】
尚书大传遂人为遂皇伏羲为戏皇神农为农皇也遂人以火纪火太阳也阳尊故托遂皇于天伏羲以人事纪故托戏皇于人神农悉地力种防疏故托农皇于地天地人道备而三五之运兴矣
白虎通三皇者何谓也谓伏羲神农燧人也或曰伏羲神农祝融也谓之燧人何钻木燧取火教民熟食养人利性避臭去毒谓之燧人也谓之祝融何祝者属也融者续也言能属续三皇之道而行之故谓祝融也礼含文嘉三皇虙戏燧人神农伏者别也变也戏者献也法也伏羲始别八卦以变化天下天下法则咸伏贡献故曰伏羲也燧人钻木取火炮生为熟令人无复腹疾有异于禽兽遂天之意故曰遂人也神农神者信也农者浓也始作耒耜教民耕种羙其衣食徳浓厚若神故为神农也
春秋运斗枢伏羲女娲神农是三皇也
白虎通五帝者何谓也礼曰黄帝颛顼帝喾帝尧帝舜五帝也黄者中和之色自然之性万世不易黄帝始作制度得其中和万世常存故称黄帝也谓之颛顼何颛者専也顼者正也能专正天人之道故谓之颛顼也谓之帝喾者何也喾者极也言其能施行穷极道徳也谓之尧者何尧犹嶤嶤也至髙之貎清妙髙逺优游博衍众圣之主百王之长也谓之舜者何舜犹僢僢也言能推信尧道而行之【风俗通黄者光也厚也中和之色徳四季与地同功故先黄以别之也颛者専也顼者信也言其承易文之以质使天下防化皆贵贞慤也喾者考也成也言其考明法度醇羙喾然若酒之芬香也尧者髙也饶也言其隆兴焕炳最髙明也舜者推也循也言其推行道徳循尧绪也】　三王者何谓也夏殷周也夏殷周者有天下之大号也必改号者所以明天意已着欲显已于天下也已复袭先王之号与继体守文之君无以异也不显不明非天意也故受命王者必择天下羙号表着己之功业明当致施是也所以预自表克于前也不以姓为号何姓者一字之称也尊卑所同也诸侯各称一国之号而有百姓矣天子至尊即备有天下之号而兼万国矣夏者大也明当守持大道也殷者中也为中和之道也闻也见也谓当道着见中和之为也周者至也密也道徳周密无所不至也【风俗通禹者辅也辅续舜后庶续洪茂汤者攘也昌也言其攘除不轨改亳为商成就王道天下炽盛文武皆以其所长】五帝无有天下之号何五帝徳大能禅以民为子成于天下无为立号也或曰唐虞者号也唐荡荡也荡荡者道徳至大之貎也虞者乐也言天下有道人皆乐也帝喾有天下号曰高辛颛顼有天下号曰髙阳黄帝有天下号曰自然自然者独宏大道徳也髙阳者阳犹明也道徳髙明也髙辛者道徳大信也三皇五帝人之恒言也尚书序曰伏牺神农黄帝之书谓之三坟言大道也少昊颛顼髙辛唐虞之书谓之五典言常道也故黄帝以上为三皇少昊以下为五帝五帝既没三王继统三王世衰五霸逓兴是以论世者必称三五其来乆矣太史公作五帝本纪首黄帝而无少昊氏説者曰少昊不居帝位率鸟师以理西方信然则月令何以列少昊为金行之帝郯子自述其祖何得言继黄帝而立也自迁之书出遂令言三皇者欲备其数而不得则纷然聚讼或曰燧人或曰女娲或曰祝融矣夫迁之所本者帝系与世本也然而帝系世本或出于周末采録固有不可依据者舜祖虞幕见于左氏国语者明甚而脱漏失纪是岂可尽信乎且迁之所记往往乖剌疑误合重黎而为一是楚有二祖也齐为四岳之裔又为伯翳之后是齐亦有二祖也以伯翳为臯陶之子秦赵方兴何臧孙有不祀之叹伯翳佐禹治水以驯服鸟兽即书所谓益作朕虞孟子所谓使益掌火者矣史于本纪既两岐其名于世家又分为二人何其谬邪故益之为翳亦犹昊之为皥伏羲之为宓戏喾之为俈纣之为受与夫契之为卨垂之为倕臯陶之为咎繇仲虺之为儡或为或为蘬伯囧之为□君牙之为雅古文之通用类然皆谓之二人可乎周官外史氏掌三皇五帝之书今三皇之书湣阙五帝仅存二典易叙庖羲氏以来畧举之而不悉俾后世无所折衷无怪乎人人异端抵牾更仆未可问也伯夷之作秩宗虞书载之而以为四岳姜姓之祖庭坚髙阳氏之才子也而以为咎繇之字放勲重华文命各言其徳业也而以为尧舜禹之名尧舜名也而諡法载之若此者其皆信乎共工氏与女娲争任知刑以霸九域而列子云共工与颛顼争为帝是已有两共工矣其作乱于帝喾之世重黎诛之而不尽与振滔洪水舜流幽州者又有两共工也燧人之前有有巢氏昊英之后又有有巢氏而皆教民居禅通之帝为仓颉黄帝之史为仓颉而皆造书契帝尧之时有羿夏后太康之时有羿而皆以善射名若此者其尽然乎信如世纪所称女娲祝融皆袭庖羲氏之号而竝称三皇是一姓而再皇也据邹子五徳之运五行相生以承其位也燧人祝融皆以火徳王而与炎帝竝称皇是以火济火也皇者羙大难名帝者克配上帝王者贯通三才其名不同其实一也皇神化而莫违帝高居而丕冒王天下所归往天祐之民戴之其徳同也三皇之世如春五帝之世如夏三王之世如秋非春不生非夏不长非秋不成其时不同也而功同三王异世不相袭礼五帝殊时不相沿乐曰作曰述或革或因其政不同也而道同天覆地载四时运行寒暑代谢以成嵗功其为成物均也日月照临金水内景火外景圣徳光照旁及四海其为明一也饥者思食渴者思饮寒者就暄暍者趋防其欲不同而皆得所欲也故皇帝王皆有天下者之通号也是以三皇以来皆曰王天下而夏殷之主犹然以帝称传曰今之王古之帝也是岂有髙下隆污之殊哉故诸侯不得称王称王者僭也自徐偃吴楚始也天无二日民无二王国无二主尊无二上故诸侯不得相推为王相推者乱也自徐州之役始也既列国皆称王矣复以王为不足而相尊以帝若此者悖也自秦昭齐闵始也王者天子之称霸者彊侯之号未有兼称霸王者而兼称之陋也自项籍为之也书曰皇帝清问下民古之称帝以皇者皇帝犹皇王也言大君也而云古有泰皇因去泰着皇采帝号而合称之以为有天下者之尊名自秦政始也古者五等之爵公侯伯子男未有以王命其臣者而功臣子弟皆得以封王自汉髙始也

[book_title]绎史卷三
灵壁县知县马骕撰
太皥纪【女娲附】
帝王世纪太昊帝庖牺氏风姓也燧人之世有巨人迹出于雷泽华胥以足履之有娠生伏羲于成纪蛇身人首有圣德【三坟伏牺氏燧人子也因风而生故风姓诗含神雾大迹出雷泽华胥履之生宓牺孝经钩命诀华胥履迹怪生皇牺　潜夫论伏羲其相日角世号太皥　春秋合诚图伏羲长九尺一寸望之广视之专　孝经援神契伏羲大目山准日角而连珠□　白虎通伏羲禄衡连珠唯大目鼻龙伏作易八卦以应枢】
拾遗记春皇者庖牺之别号所都之国有华胥之洲神母游其上有青虹绕神母久而方灭即觉有娠历十二年而生庖牺长头修目齿龙唇眉有白毫髪垂委地或人曰嵗星十二年一周天今叶以天时且闻圣人生皆有祥瑞昔者人皇蛇身九首肇自开辟于时日月重轮山明海静自尔以来为陵成谷世厯推移难可纪算比于圣德有逾前皇
帝王世纪燧人氏没庖牺氏代之继天而王首德于木为百王先帝出于震未有所因故位在东方主春象日之明是称太昊都陈【遁甲开山图伏羲生成起徙治陈仓　仇夷山四面絶立太昊之治也】
汉书太昊帝易曰炮牺氏之王天下也言炮牺继天而王为百王先首德始于木故为帝太昊
拾遗记以木德称王故曰春皇其明叡照于八区是谓太昊昊者明也位居东方以含养蠢化叶于木德其音附角号曰木皇
白虎通古之时未有三纲六纪民人但知其母不知其父能覆前而不能覆后卧之詓詓起之吁吁饥即求食饱即弃余茹毛饮血而衣皮苇于是伏羲仰观象于天俯察法于地因夫妇正五行始定人道画八卦以治天下天下伏而化之故谓之伏羲也
新语先圣仰观天文俯察地理图画乾坤以定人道民始开悟知有父子之亲君臣之义夫妇之道长幼之序于是百官立王道乃生【○先圣盖指伏羲】
拾遗记和八风以画八卦分六位而正六宗于时未有书契规天为图矩地取法视五星之文分晷景之度使鬼神以致羣祠审地势以定川岳【易稽览图天地开辟五纬各在其方至伏羲氏乃合故厯以为元　易坤灵图伏羲立九部而民易理】
易干凿度方上古之时人民无别羣物无殊未有衣食器用之利于是伏羲乃仰观象于天俯观法于地中观万物之宜始作八卦以通神明之德以类万物之情礼含文嘉伏羲德洽上下天应以鸟兽文章地应以河图洛书乃则象而作易【宋符瑞志受龙图画八卦所谓河出图者也　三坟龙马负图盖分五色文开五易甲象崇山天皇始画八卦易通卦验伏羲方牙精作易无书以画事】
易　【干】【夬】【大有】【人壮】【小畜】【需】【大畜】【泰】
【履】【兑】【睽】【归姝】【中乎】【节】【损】【临】
【同人】【革】【离】【丰】【家人】【既济】【贲】【明夷】
【无妄】【随】【噬嗑】【震】【益】【屯】【颐】【复】
【姤】【大过】【鼎】【恒】【防】【井】【蛊】【升】
【讼】【困】【未济】【解】【涣】【坎】【蒙】【师】
【遯】【咸】【旅】【小过】【斩】【蹇】【艮】【谦】
【否】【咸】【晋】【豫】【观】【比】【剥】【坤○此伏】
【羲氏易有画无文所谓八卦成列因而重之为六十四卦者也诸家言重卦者或曰神农或曰文王皆非】尸子伏羲始画八卦列八节而化天下【春秋内事伏羲推列三光建分八节以爻应气凡二十四消息祸福以制吉凶】
管子虙戏造六峜以迎阴阳作九九之数以合天道而天下化之
古史考庖牺氏作卦始有筮其后殷时巫咸善筮汉书作网罟以田渔取牺牲故天下号曰炮牺氏【帝王世纪取牺牲以充庖厨故号庖牺氏是为牺皇　拾遗记庖者包也言包含万象以牺牲登荐于百神民服其圣故曰庖牺亦谓伏羲变混沌之质文宓其教故曰宓牺布至德于天下元元之类莫不尊焉】
尸子宓牺氏之世天下多兽故教民以猎【古史考伏羲氏作网　潜夫论结绳为网以渔　世本芒氏作罗○伏羲臣】
古史考伏羲制嫁娶以俪皮为礼【拾遗记始嫁娶以修人道】
孝经钩命诀伏羲乐曰立基一云扶来亦曰立本世本庖羲氏作瑟五十弦瑟洁也使人清洁于心淳一于行【楚辞注伏羲氏作瑟造驾辩之曲】
史记太帝使素女鼓五十弦瑟悲帝禁不止故破其瑟为二十五【○正义曰太帝谓太昊伏羲氏】
拾遗记礼义文物于兹始作去巢宂之居变茹腥之食立礼教以导文造干戈以饰武丝桑为瑟均土为埙礼乐于是兴矣【古史考羲皇造布】
潜夫论以龙纪故为龙师而龙名【宋符瑞志有景龙之瑞　春秋文耀钩伏羲作易名官】
三坟命臣飞龙氏造六书命臣潜龙氏作甲厯伏制牺牛冶金成器敎民炮食易九头为九牧因尊事为礼仪因龙出而纪官因凤来而作乐命降龙氏倡率万民命水龙氏平治水土命火龙氏炮治器用因居方而置城郭天下之民号曰天皇太昊伏牺有庖升龙氏本通姓氏之后也【○三坟既以伏羲为燧人之子矣又以朱襄为飞龙氏昊英为潜龙氏又上相共工下相栢皇及栗陆赫胥昆连葛天阴康大庭混沌诸氏皆伏羲之臣而女娲为帝后此其最妄谬者不录其辞】论语摘辅象伏羲六佐金提主化俗鸟明主建福视默主灾恶纪通为中职仲起为海陆阳侯为江海六佐出世【河图挺辅佐伏羲禅于伯牛钻木作火】
文子伏羲氏之王天下也枕石寝绳杀秋约冬【○详后】春秋命厯序伏羲燧人始名物虫鸟兽
史记泰帝兴神鼎一一者一统天地万物所系终也【○师古谓泰帝即太昊伏羲氏以文在黄帝之前故也】
帝王世纪庖牺氏在位一百一十年崩葬南郡【○外纪一百一十五年　山海经太皥生咸鸟咸鸟生乘厘乘厘生后照后照是始为巴人】　女娲氏亦风姓也承庖牺制度亦蛇身人首一号女希是为女皇【楚辞注女娲人头蛇身一日七十化　风俗通俗説天地初开辟未有人民女娲黄土为人剧务力不暇供乃引绳絙泥中举以为人故富贵贤知者黄土人也贫贱凡庸者引絙人也○荒唐】
淮南子往古之时四极废九州裂天不兼覆地不周载火爁炎而不灭水浩洋而不息猛兽食颛民鸷鸟攫老弱于是女娲链五色石以补苍天断鼇足以立四极杀黑龙以济冀州积芦灰以止淫水苍天补四极正淫水涸冀州平狡虫死颛民生背方州抱圎天和春阳夏杀秋约冬枕方寝绳阴阳之所壅沈不通者窍理之逆气戾物伤民厚积者絶止之当此之时卧倨倨兴眄眄一自以为马一自以为牛其行蹎蹎其视瞑瞑侗然皆得其和莫知所由生浮游不知所求魍魉不知所往当此之时禽兽蝮蛇无不匿其爪牙藏其螫毒无有攫噬之心考其功烈上际九天下契黄垆名声被后世光晖重万物乘雷车服驾应龙骖青虬援絶瑞席萝图黄云络前白螭后奔蛇浮游消摇道鬼神登九天朝帝于灵门宓穆休于太祖之下然而不彰其功不扬其声隠眞人之道以从天地之固然何则道德上通而智故消灭也【○背方州以下文子以称伏羲氏】　伏戏女娲不设法度而以至德遗于后世何则至虚无纯一而不喋苛事也
风俗通女娲祷祠神祈而为女媒因置昏姻【世本随作笙女娲作簧　帝系谱女娲命娥陵氏制都良管以一天下之音命圣氏为班管合日月星辰名曰充乐　归藏昔女娲筮张幕枚占之曰吉昭昭九州日月代极平均土地和合四国　山海经有神十人名曰女娲之肠化为神爰处广栗之野横道而处】
帝王世纪其末有诸侯共工氏任知刑以强伯而不王【归藏共工人面蛇身朱髪楚辞注康囘共工氏之名】
汉书祭典曰共工氏伯九域言虽有水德在火木之闲非其序也任知刑以彊故伯而不王周人□其行序故易不载【○班氏世经盖以共工氏在戏农之闲记言女娲末年共工氏战而不胜触不周之山天柱折地维缺女娲氏乃链五色石以补天然列子所称共工氏怒触不周山与颛顼争为帝非女娲时事也　风俗通共工氏之子曰修好远游舟车所至足迹所逮靡不竆览故祀以为祖神】
管子共工之王水处什之七陆处什之三乘天势以隘制天下【○此复称王其説异】
帝王世纪女娲氏没大庭氏王有天下次有柏皇氏中央氏栗陆氏骊连氏赫胥氏尊卢氏祝融氏混沌氏昊英氏有巢氏葛天氏阴康氏朱襄氏无怀氏皆袭庖牺之号【○大庭以下诸氏汉书古今人表俱在伏羲以后庄子叙在伏羲之前史封禅书无怀氏亦在伏羲前故路史谓皆伏羲以前君号也惟近世伪三坟出以为皆伏羲之臣此凿空妄説南轩曷为信之　尚书大传大庭氏王天下五风竝异孝经钩命诀祝融乐曰属绩】
吕氏春秋昔古朱襄氏之治天下也多风而阳气畜积万物散解果实不成故士达作为五瑟以采阴气以定羣生昔葛天氏之乐三人掺牛尾投足以歌八阕一曰载民二曰鸟三曰遂草木四曰奋五谷五曰敬天常六曰达帝功七曰依地德八曰总万物之极昔阴康氏之始阴多滞伏而湛积水道壅塞不行其原民气郁阏而滞着筋骨瑟缩不达故作为舞以宣导之【○阴康原作陶唐下文有帝尧故知此为阴康之讹】
浑沦未判曚昧未分天地混其体日月含其辉八卦隐其神圣人藏其身然后廓然既变清浊乃陈二仪立而阴阳交六合拓而万彚萌举万物之纷赜变动已倂包于太极之中非递相生而转相有也盖自开辟以来易在天地之闲顾义蕴未宣以待圣人之兴起焉唯伏羲氏为能德洽上下故天地垂文河洛献象于是仰观俯察因自然之象数法自然之变化则象作易以通神明类万物而参赞位育之能事毕矣故曰变动不居周流六虚参伍以通其变遂成天地之文错综以极其数遂定天下之象虽其时有画无文文即在画之中也逮其后文王周公系之孔子赞之人更三圣世历三古故易之道大矣今世之称伏羲者着在史防不过作甲厯制嫁娶造琴瑟敎佃渔数事而已盖天地民物之理已备于六十四卦之中圣人犹畱不尽之藏以俟后圣之制作不然爻象具陈何以衣裳栋宇舟楫弧矢诸事犹须炎黄以下之取象也哉呜呼至矣

[book_title]绎史卷四
灵壁县知县马骕撰
炎帝纪
帝王世纪炎帝神农氏姜姓也母曰任姒有蟜氏女登为少典妃游华阳有神龙首感生炎帝人身牛首长于姜水有圣德【春秋元命苞少典妃安登游于华阳有神龙首感之于常羊生神子人面龙颜好耕是为神农　潜夫论赤帝魁隗身号炎帝世号神农春秋命厯序有神人名石年苍色大眉戴玉理驾六龙出地辅号皇神农　水经注神农既诞九井自穿汲一井则众水动】
春秋元命苞神农生三辰而能言五日而能行七朝而齿具三嵗而知稼穑般戏之事
潜夫论代伏羲氏其德火纪故为火师而火名
帝王世纪继无怀氏后以火承木位在南方主夏故谓之炎帝都于陈又徙鲁又曰魁隗氏又曰连山氏又曰列山氏【宋符瑞志炎帝有圣德致大火之瑞】
白虎通古之人民皆食禽兽肉至于神农人民众多禽兽不足于是神农因天之时分地之利制耒耜教民农作神而化之使民宜之故谓之神农也【周书神农之时天雨粟神农遂耕而种之作陶冶斤斧为耒耜鉏耨以垦草莾然后五谷兴助百果藏实　世本倕作耒耜○神农臣　礼含文嘉神农就田作耒耜天应以嘉谷地应以醴泉】
新语民人食肉饮血衣皮毛至于神农以为行虫走兽难以养民乃求可食之物尝百草之实察酸苦之味教民食五谷
淮南子古者民茹草饮水采树木之实食蠃蛖之肉时多疾病毒伤之害于是神农乃始敎民播种五谷相土地宜燥湿肥墝髙下尝百草之滋味水泉之甘苦令民知所避就当此之时一日而遇七十毒
管子神农作树五谷淇山之阳九州之民乃知谷食而天下化之【古史考神农时民食谷释米加烧石上而食之　孝经援神契神农耕桑得利究年受福尸子神农竝耕而王所以劝耕也　神农夫负妇戴以治天下尧曰朕之比神农犹昏之仰旦也】
文子神农之法曰丈夫丁壮不耕天下有受其饥者妇人当年不织天下有受其寒者故其耕不强者无以养生其织不力者无以衣形【○后汉书注引　吕氏春秋神农之教曰士有当年而不耕者则天下或受其饥矣女有当年而不绩者则天下或受其寒矣故身亲耕妻亲绩所以见致民利也　太经神农冬耕被服纯青】
管子神农之教曰一谷不登减一谷谷之法什倍二谷不登减二谷谷之法再什倍夷疏满之无食者予之陈无种者贷之新故无什倍之贾无倍称之民
本草经神农稽首再拜问于太一小子曰凿井出泉五味煎煑口别生熟后乃食咀男女异利子识其父曾闻太古之时人寿过百无殂落之咎独何气使然邪太一小子曰天有九门中道最良日月行之名曰国皇字曰老人出见南方长生不死众耀同光神农乃从其尝药以救人命【述异记太原神釡冈有神农尝药之鼎存焉成阳山中有神农鞭药处一名神农原药草山山上紫阳观世传神农于此辨百药中有千年龙脑捜神记神农以赭鞭鞭百草尽知其平毒寒温之性臭味所主以播百谷故天下号神农也】　上药一百二十种为君主养命以应天无毒多服久服不伤人欲轻身益气不老延年者本上经中药一百二十种为臣主养性以应人无毒有毒斟酌其宜欲遏病补虚羸者本中经下药一百二十五种为佐使主治病以应地多毒不可久服欲除寒热邪气破积聚愈病者本下经三品合三百六十五种法三百六十五度一度应一日以成一嵗【博物志神农经曰上药养命谓五石之链形六芝之延年也中药养性谓合欢蠲忿萱草忘忧下药治病谓大黄除实当归止痛夫命之所以延性之所以利病之所以止当其药应以病也违其药失其应即怨天尤人设鬼神矣】
春秋命厯序神农始立地形甄度四海远近山川林薮所至东西九十万里南北八十二万里【春秋元命苞神农世怪义生白阜图地形脉道】
帝王世纪诸侯夙沙氏叛不用命箕文谏而杀之炎帝退而修德夙沙之民自攻其君而归炎帝【说文古者宿沙初作煑海盐○或云在帝魁之世　汉书太壹兵法一篇　神农兵法一篇】
汉书神农之教曰有石城十仞汤池百歩带甲百万而无粟不能守也
孝经钩命诀神农乐曰下谋一名扶持
说文琴禁也神农所作洞越练朱五【新论神农氏为琴七足以通万物而考理乱也　琴清英昔神农造琴以定神齐婬去邪欲反天真者也】
潜夫论日中为市致天下之民聚天下之货交易而退各得其所
三坟【人皇神农氏政典】政典曰惟天生民惟君奉天惟食防祭衣服教化一归于政皇曰我惟生无德咸若古政嗟尔四方之君有官有业乃子乃父乃兄乃弟无乱于政昔二君始王未有书契结绳而治交易而生亦惟归政昔在天皇肇修文教始画八卦明君臣民物隂阳兵象以代结绳之政出言惟辞制器惟象动作惟变卜筮惟占天皇氏归气我惟代政惟若古道以立政皇曰正天时因地利惟厚于民民惟邦本食惟民天农不正食不丰民不正业不专惟民有数惟食有节惟农有教林林生人无乱政典政典曰君正一道二三凶臣正一德有常吉时正惟四乱时不植气正惟和气乱作厉官正惟百民正惟四色正惟五惟质惟良病正四百四药正三百六十五过数乃乱而昏而毒道正常过政反僻刑正平过政反私禄正满过政反侈礼正度过政反僭乐正和过政反流治正简过政反乱丧正哀过政反游干戈正乱过政反危市肆正货过政反邪讥禁正非过政失用皇曰嗟尔有官有业乃子乃父乃兄乃弟咸若我辞一归于正皇曰君相信任惟正相君俌位惟忠相官统治惟公官相代位惟勤民官抚爱惟仁官民事上惟业父无不义厥子惟孝兄无不友厥弟惟恭夫不游妻不淫师不怠教不失刑者形也形尔身道者导也导尔志礼者制也制尔情乐者和也和尔声政者正也正其事【○摹古自佳】
淮南子昔者神农之治天下也神不驰于胷中智不出于四域怀其仁诚之心甘雨时降五谷蕃植春生夏长秋收冬藏月省时考嵗终献功以时尝谷祀于明堂明堂之制有盖而无四方风雨不能袭寒暑不能伤迁延而入之养民以公其民朴重端慤不忿争而财足不劳形而功成因天地之资而与之和同是故嵗厉而不杀刑错而不用法省而不烦故其化如神其地南至交阯北至幽都东至旸谷西至三危莫不听从当此之时法寛刑缓囹圄空虚而天下一俗莫怀奸心
尸子神农理天下欲雨则雨五日为行雨旬为谷雨旬五日为时雨正四时之制万物咸利故谓之神【神农求雨书春夏雨日而不雨甲乙命为青龙又为火龙东方小童舞之丙丁不雨命为赤龙南方壮者舞之戊巳不雨命为黄龙壮者舞之庚辛不雨命为白龙又为火龙西方老人舞之壬癸不雨命为黑龙北方老人舞之如此不雨潜处阖南门置水其外开北门取人骨埋之如此不雨命巫祝而暴之如此不雨神仙积薪击鼓而焚之　拾遗记炎帝始教民耒耜躬勤畎畆之事百谷滋阜圣德所感无不感焉神芝发其异色灵苖擢其嘉颖陆地丹蕖騈生如盖香露滴沥下流成池因为豢龙之圃朱草蔓衍于街衢卿云蔚蔼于丛薄筑圆丘以祀朝日饰瑶堦以揖夜光奏九天之和乐百兽率舞八音克谐木石润泽时有流云洒液是谓霞浆服之得道后天而老有石磷之玉号曰夜明以闇投水浮而不灭当斯之时渐革庖牺之朴辨文物之用时有丹雀衔九穗禾其坠地者帝乃拾之以植于田食者老而不死采峻锾之铜以为器峻锾山名也下有金井白气冠其上人升于其闲雷霆之声在于地下井中之金柔弱可以缄縢也】
庄子妸荷甘与神农同学于老龙吉神农隠几阖户昼瞑妸荷甘日中奓户而入曰老龙死矣神农隠几拥杖而起嚗然放杖而笑曰天知予僻陋慢訑故弃予而死已矣夫子无所发予之狂言而死矣夫弇堈吊闻之曰夫体道者天下之君子所系焉今于道秋毫之端万分未得处一焉而犹知藏其狂言而死又况夫体道者乎【列仙传赤松子神农时雨师也服冰玉以教神农能入火自烧随风雨上下炎帝少女追之亦得仙俱去至髙辛时复为雨师　山海经发鸠之山有鸟焉其状如乌文首白喙赤足名曰精衞其鸣自詨是炎帝之少女名曰女娃女娃游于东海溺而不返故为精衞常衔西山之木石以堙于东海　炎帝之妻赤水之子听訞生炎居炎居生节竝节竝生戏器戏器生祝融祝融降处于江水生共工共工生术器术器首方顚是复土穣以处江水共工生后土后土生噎鸣噎鸣生嵗十有二　炎帝之孙伯陵伯陵同吴权之妻阿女缘妇缘妇孕三年是生鼓延殳始为侯鼓延是始为钟为乐风有互人之国炎帝之孙名曰灵恝灵恝生互人是能上下于天○互与氐同】
帝王世纪炎帝神农氏在位百二十年崩葬长沙凡八世帝承帝临帝明帝直帝来帝哀帝楡罔【○外纪神农在位百四十年帝临魁八十年帝承六十年帝明四十九年帝宜四十五年帝来四十八年帝里四十二年帝楡罔五十五年前编因之　春秋命厯序炎帝号曰大庭氏传八世合五百二十嵗　尸子神农氏七十世有天下岂每世贤哉牧民易也】
稽古农皇生而神异少知稼穑起自少典乃登帝位当其为帝也禅与代与所不可知至其功被生民泽及万世迄于今载在祀典诚没世而不可泯也民食肉衣毛则有毒伤难给之害为之粒食以养之揉凿耒耜利教农桑夫耕妇织则免于饥寒而享丰年乐利之休矣民有疾病夭札而无以疗之则其生不遂为之鞭草尝药察其平毒温寒之性以为医方则民无沴戾灾疢而登于仁夀之域矣衣食备而不通工易事则未免于匮乏积滞之患为日中之市聚其商贾平其物价交易而退各得其所则财货通流厚生利用无不得其欲矣当其时补遂伐而武功昭夙沙归而文德着法不烦而民服形不劳而功成风雨时节五谷蕃登政醇民朴天地和同化被四极遐迩承风一百四十年间虽其政治不少概见意必有所以不疾而速无为而成者不然三皇皆至德而帝独以神称何谓也哉传十有六帝或曰八帝或曰七十世黄帝始起而代之其后世则在颛顼时为土正尧时为四岳商为阿衡周为太师其分封则齐吕申许州纪路洛血食数千载不絶猗与盛哉神农之明德远矣

[book_title]绎史卷五
灵壁县知县马骕撰
黄帝纪
史记黄帝者少典之子姓公孙名曰轩辕生而神灵弱而能言幼而徇齐长而敦敏成而聪明【帝王世纪黄帝少典之子姬姓也母曰附宝见大电绕北斗枢星照郊野感附宝孕二十四月生黄帝于寿丘长于姬水有圣德受国于有熊居轩辕之丘故因以为名又以为号　河图握拒黄帝名轩北斗黄神之精胷文曰黄帝子　孝经钩命诀附宝出降大灵生帝轩　拾遗记轩辕出自有熊之国母曰昊枢以戊巳之日生故以土德称王也时有黄星之祥○五行书云以戊子日生　白虎通黄帝龙顔得天匡阳上法中宿取象文昌】
鬻子黄帝十嵗知神农之非而改其政【○今本无】
史记轩辕之时神农氏世衰诸侯相侵伐防虐百姓而神农氏弗能征于是轩辕乃习用干戈以征不享诸侯咸来賔从而蚩尤最为防莫能伐炎帝欲侵陵诸侯诸侯咸归轩辕轩辕乃修德振兵治五气艺五种抚万民度四方教熊罴貔貅防虎以与炎帝战于阪泉之野三战然后得其志
帝王世纪神农氏衰黄帝修德抚民诸侯咸去神农而归之黄帝于是乃扰驯猛兽与神农氏战于阪泉之野三战而克之【○神农氏后世德衰非指炎帝之身也班固云炎帝参卢皇甫谧云帝榆罔者是】新书炎帝者黄帝同母异父兄弟也各有天下之半黄帝行道而炎帝不听故战于涿鹿之野血流漂杵【○史注引作同父母弟国语云少典生炎帝黄帝成而异德用师以相济也贾谊书盖本此然炎帝传数世至末帝楡罔而亡岂犹有兄弟黄帝存哉此説未详　归藏黄帝与炎帝争鬬涿鹿之野将战筮于巫咸巫咸曰果哉而有咎○史称克炎帝于阪泉擒蚩尤于涿鹿本两事也而诸书多言战炎帝涿鹿之野当是舛误或云蚩尤亦自号炎帝】
史记蚩尤作乱不用帝命于是黄帝乃徴师诸侯与蚩尤战于涿鹿之野遂禽杀蚩尤而诸侯咸尊轩辕为天子代神农氏是为黄帝【汉书兵形势蚩尤二篇　尸子蚩尤作冶】
帝王世纪又征诸侯使力牧神皇直讨蚩尤氏擒于涿鹿之野使应龙杀之于凶黎之丘凡五十二战而天下大服
周书昔天之初　作二后乃设建典命赤帝分正二卿命蚩尤于宇少昊以临四方司上天莫成之庆蚩尤乃逐帝争于涿鹿之河九隅无遗赤帝大慑乃说于黄帝执蚩尤杀之于中冀以甲兵释怒用大正顺天思序纪于大帝用名之曰絶辔之野乃命少昊请司马鸟师以正五帝之官故名曰质天用大成至于今不乱【○此説炎帝命蚩尤居少昊而蚩尤攻逐炎帝黄帝乃执蚩尤杀之复别命少昊也第古书残阙难考矣】龙鱼河图黄帝时有蚩尤兄弟八十一人竝兽身人语铜头铁额食砂石子造立兵杖刀防大弩威振天下诛杀无道不仁慈万民欲令黄帝行天子事黄帝仁义不能禁蚩尤黄帝仰天而叹天遣女下授黄帝兵信神符制伏蚩尤帝因使之主兵以制八方蚩尤没后天下复扰乱黄帝遂画蚩尤形像以威天下天下咸谓蚩尤不死八方万邦皆为弭服【○艺文引与史注小异　女兵法蚩尤幻变多方征风召雨吹烟喷雾黄帝师众大迷帝归息太山之阿昏然忧寝王母遣使者被狐之裘以符授帝佩符既毕王母乃命九天女授帝以三宫五音隂阳之畧太乙遁甲六壬歩斗之术阴符之机灵寳五符五胜之文遂克蚩尤于中冀　黄帝攻蚩尤三年城不下得术士伍胥问之胥曰是城中之将白色商音帝之始攻得无以秋之东方行乎今帝为苍色角音此雄军也请以战为帝曰为之若何曰请攻三日城必下乃设五旗五军已具四面攻之三日城果下】
归藏蚩尤出自羊水八肱八趾疏首登九淖以伐空桑黄帝杀之于青丘作防鼓之曲十章一曰雷震惊二曰猛虎骇三曰鸷鸟击四曰龙媒蹀五曰灵防吼六曰雕鹗争七曰壮士夺志八曰熊罴哮防九曰石荡崖十曰波荡壑【春秋元命苞蚩尤虎卷威文立兵】
黄帝内传黄帝伐蚩尤女为帝制防牛鼓八十面一震五百里连震三千八百里【山海经东海中有流波山入海七千里其上有兽状如牛苍身而无角一足出入水则必风雨其光如日月其声如雷其名曰防黄帝得之以其皮为鼔橛以雷兽之骨声闻五百里以威天下】　女为帝制司南车当其前记里鼓车居其右
古今注黄帝与蚩尤战于涿鹿之野蚩尤作大雾兵士皆迷于是作指南车以示四方遂擒蚩尤而即帝位故后常建焉　黄帝与蚩尤战于涿鹿之野常有五色云气金枝玉叶止于帝上有花葩之象故因而作华盖也山海经蚩尤作兵伐黄帝黄帝乃令应龙攻之冀州之野应龙畜水蚩尤请风伯雨师纵大风雨黄帝乃下天女曰魃雨止遂杀蚩尤魃不得复上所居不雨叔均言之帝后置之赤水之北叔均乃为田祖魃时亡之所欲逐之者令曰神北行先除水道决通沟渎应龙处南极杀蚩尤与夸父不得复上故下数旱旱而为应龙之状乃得大雨
拾遗记昆吾山其下多赤金色如火昔黄帝伐蚩尤陈兵于此地掘深百尺犹未及泉惟见火光如星地中多丹链石为铜铜色青而利
盐铁论轩辕战涿鹿杀两曎蚩尤而为帝
黄帝内传黄帝斩蚩尤蚕神献丝乃称织维之功拾遗记轩辕去蚩尤之凶迁其民善者于邹屠之地迁恶者于有北之乡其先以地名族后分为邹氏屠氏【山海经蚩尤所弃其桎梏是谓枫木　夸父与日逐走入日渴欲得饮饮其河渭河渭不足北饮大泽未至道渴而死弃其杖化为邓林　皇览蚩尤冢在东平郡寿张县阚乡城中高七丈民常以十月祀之有赤气出如匹绛帛民名为蚩尤旗　肩髀冢在山阳郡钜野县重聚大小与阚冢等传言黄帝与蚩尤战于涿鹿之野黄帝杀之身体异处故别葬之】
史记有土德之瑞故号黄帝
吕氏春秋黄帝之时天先见大螾大蝼黄帝曰土气胜土气胜故其色尚黄其事则土【春秋演孔图黄帝之将兴黄云升于堂　春秋考异邮黄帝将兴有黄雀赤头立日旁帝占曰黄者土精赤者火荣雀者赏萌余当立大功乎　春秋合诚图黄帝德冠帝位】
万机论黄帝之初养性爱民不好战伐而四帝各以方色称号交共谋之边城日警介胄不释黄帝叹曰君危于上民不安于下主失于国其臣再嫁厥疾之由非养寇邪今取民萌之上而四道亢衡逓震予师于是遂师营垒以灭四帝向令黄帝若不龙骧虎变而与俗同道则其民臣亦嫁于四帝矣
史记天下有不顺者黄帝从而征之平者去之披山通道未尝宁居东至于海登九山及岱宗西至于空桐登鸡头南至于江登熊湘北逐荤粥合符釡山而邑于涿鹿之阿【帝王世纪黄帝都于涿鹿】　迁徙往来无常处以师兵为营卫【古史考黄帝作弩　世本挥作弓牟夷作矢　古今注短箫铙歌军乐也黄帝使岐伯所作也所以建武扬德风劝战士也　刘向别録蹴踘黄帝所造本兵势也　黄帝内传女请帝制角二十四以警众请帝铸钲铙以拟雹之声　汉书兵隂阳黄帝十六篇图三卷】
风后握竒经天地风云龙虎鸟蛇四为正四为奇余竒为握机或总称之先出游军定两端天有衡地有轴前后有冲风附于天云附于地天衡重列各四队前后之冲各四队风居四维故以圆地轴单列各三队前后之冲各三队云居四角故以方天居两端地居中闲总为八陈陈讫游军从后蹑敌或惊其左或惊其右听音望麾以出四奇天地之前冲为虎翼风为蛇蟠围绕之义也虎居于中张翼以进蛇居两端向敌而蟠以应之天地之后冲为飞龙云为鸟翔突击之义也龙居于中张翼以进鸟掖两端向敌而翔以应之虚实二垒皆逐天文气山川向背利害随时而行以正合以奇胜天地以下八重以列或曰握机望敌即引其后以犄角前列不动或合而为一因离而为八各随师之多寡触类而长天或圆而不动前为右后为左天地四望之属是也天居两端其次风其次云左右相向是也地方布风云各在前后冲之前天居两端其次地居中闲两地为比是也从布天一天二次之从布地四次于天冲后从布四风挟天地之左右天地前冲居其右后冲居其左云居两端虚实二垒则此是也【○一曰握机或言首十九字风后经以下太公传也】论语摘辅象黄帝七辅风后受金法天老受天箓五圣受道级知命受纠俗窥纪受变复地典受州络力墨受准斥州选举翼佐帝德【○力墨盖即力牧】
帝王世纪黄帝以风后配上台天老配中台五圣配下台谓之三公其余知命规纪地典力牧常先封胡孔甲等或以为师或以为将
管子黄帝得六相而天地治神明至蚩尤明乎天道故使为当时大常察乎地利故使为廪者奢龙辨乎东方故使为土师祝融辨乎南方故使为司徒大封辨乎西方故使为司马后土辨乎北方故使为李故春者土师也夏者司徒也秋者司马也冬者李也【尸子子贡问于孔子曰古者黄帝四面信乎孔子曰黄帝取合己者四人使治四方不谋而亲不约而成大有成功此之谓四面也　春秋内事黄帝师于风后风后善于伏羲之道故推演阴阳之事○外纪云风后明乎天道管子称蚩尤者疑误　汉书黄帝李法曰壁垒已定穿窬不繇路是谓奸人奸人者杀】
史记官名皆以云命为云师举风后力牧常先大鸿以治民【○杜预曰黄帝受命有云瑞故百官师长皆以云名为号缙云氏其一官也　帝王世纪黄帝梦大风吹天下之尘垢皆去又梦人执千钧之弩驱羊万羣帝寤而叹曰风为号令执政者也垢去土后在也天下岂有姓风名后者哉夫千钧之弩异力者也驱羊数万羣能牧民为善者也天下岂有姓力名牧者哉于是依二占而求之得风后于海隅登以为相得力牧于大泽进以为将黄帝因着占梦经十一卷　汉书道家力牧二十二篇　兵阴阳封胡五篇风后十三卷图二卷力牧十五篇鵊冶子一篇图一卷鬼容区三卷图一卷地典六篇○注俱云黄帝之臣　杂家孔甲盘盂二十六篇○注黄帝史】　神农以前尚矣盖黄帝考定星厯建立五行起消息正闰余于是有天地神祗物类之官是谓五官各司其序不相乱也民是以能有信神是以能有明德民神异业敬而不渎故神降之嘉生民以物享灾祸不生所求不匮【论语撰考谶黄帝受地形象天文以制官】
淮南子黄帝治天下而力牧太山稽辅之以治日月之行律治阴阳之气节四时之度正律厯之数别男女异雌雄明上下等贵贱使强不掩弱众不暴寡人民保命而不天嵗时熟而不凶百官正而无私上下调而无尤法令明而不闇辅佐公而不阿田者不侵畔渔者不争隈道不拾遗市不豫贾城郭不关邑无盗贼鄙旅之人相让以财狗彘吐菽粟于路而无忿争之心
史记顺天地之纪幽明之占死生之说存亡之难时播百谷草木淳化鸟兽虫蛾旁罗日月星辰水波土石金玉劳勤心力耳目节用水火材物【拾遗记轩辕考定厯纪吹玉律正璇衡世本大挠作甲子容成作厯首作数○皆黄帝臣名黄帝内传黄帝升为天子地献草木述耕种之利因之以广耕种　世本雍父作舂○黄帝臣　古史考黄帝始蒸谷为饭烹谷为粥　黄帝作釜甑】三坟【地皇轩辕氏政典】皇曰嗟尔天师俌相五正百官士子农夫商人工技咸若我言政典曰国无邪教市无淫货地无荒土官无滥士邑无游民山不童泽不涸其正道至矣正道至则官有常职民有常业父子不背恩夫妇不背情兄弟不去义禽兽不失长草木不失生政典曰方圆角直曲斜凹凸必有形远近高下长短疾缓必有制寒暑燥湿风雨逆顺必有时金木水火土石羽毛必有济布帛桑麻觔角齿革必有用百工器用必有制圣人治天下权以聚财财以施智智以傗贤贤以俌道道以綂下下以事上上以施仁仁以保位位以制义义以俌礼礼以制情情以敦信信以一德德以明行行以崇教教以归政政以崇化化以顺性性以存命命以保生生以终夀皇曰岐伯天师尔司日月星辰阴阳厯数尔正尔考无有差贷先时者杀不及时者杀尔惟戒哉皇曰后土中正尔职山川草木虫鱼鸟兽尔掌尔察无乱田制以作田讼尔惟念哉皇曰龙东正尔分爵禄贤智尔咨尔行无掩大贤以恡财无庇恶德以私赏皇曰融南正尔平礼服祭祀尔正惟无乱国制以僭上无废祀事以简恭尔惟念哉皇曰大封西正尔分干戈刑法尔掌尔平皇曰大常北正尔居田制民事尔训尔均百工惟良山川尔图尔惟勤恭哉皇曰天师俌相五正百官士子农夫商人工技咸若我言终身于休【○文理浅谬不必辩如士农工商衍为八字即备极庸陋矣乃其所命五官既非史记所称复与管子错谬】
新语天下人民野居穴处未有室屋则与鸟兽同域于是黄帝乃伐木构材筑作宫室上栋下宇以避风雨【白虎通黄帝作宫室以避寒暑此宫室之始也　黄帝内传帝既斩蚩尤因立台榭无屋曰台有屋曰榭○外纪云帝作合宫祀上帝布政教】
管子黄帝问于伯高曰吾欲陶天下而以为一家为之有道乎伯高对曰请刈其莞而树之吾谨逃其蚤牙则天下可陶而为一家黄帝曰若此言可得闻乎伯高对曰上有丹沙者下有黄金上有慈石者下有铜金上有陵石者下有铅锡赤铜上有赭者下有铁此山之见荣者也茍山之见其荣者君谨封而祭之距封十里而为一坛是则使乘者下行行者趋若犯令者罪死不赦然则与折取之远矣修教十年而葛卢之山发而出水金从之蚩尤受而制之以为劒铠矛防是嵗相兼者诸侯九雍狐之山发而出水金从之蚩尤受而制之以为雍狐之防芮戈是嵗相兼者诸侯十二【○据此黄帝臣蚩尤矣河图云黄帝伏蚩尤使主兵是也】　黄帝之王谨逃其爪牙不利其器烧山林破增薮焚沛泽逐禽兽实以益人然后天下可得而牧也
古史考黄帝作车引重致逺少昊时畧加牛禹时奚仲加马【世本骸作服牛共鼓货狄作舟○俱黄帝臣　拾遗记轩辕变乘桴以造舟楫】
汉书黄帝作舟车以济不通旁行天下方制万里画壄分州得百里之国万区【帝王世纪自神农以上有大九州柱州迎州神州之等黄帝以来德不及逺惟于神州之内分为九州黄帝受命风后受图割地布九州置十二国】
史记置左右大监监于万国万国和而鬼神山川封禅与为多焉【论语谶轩知地利九牧倡教　拾遗记置四史以主图籍使九州之士以统万国九行者孝慈文信言忠恭勇义以观天地以祠万灵亦为九德之臣诏令百辟羣臣受德教者先列珪玉于兰蒲席上然沈榆之香舂杂宝为屑以沈榆之胶和之为泥以涂地分别尊卑华戎之位也　易林黄帝出游驾龙乗鳯东上太山南游齐鲁邦国咸喜】　获宝鼎迎日推防　黄帝得宝鼎宛胊问于鬼臾区鬼臾区对曰黄帝得宝鼎神策是嵗己酉朔旦冬至得天之纪终而复始于是黄帝迎日推防后率二十嵗复朔旦冬至凡二十推三百八十年黄帝僊登于天　封禅七十二王唯黄帝得上太山封　黄帝时封则天旱干封　黄帝时万诸侯而神灵之封居七千天下名山八而三在蛮夷五在中国中国华山首山太室泰山东莱此五山黄帝之所常游与神防黄帝且战且学僊患百姓非其道者乃断斩非鬼神者百余嵗然后得与神通黄帝郊雍上帝宿三月鬼臾区号大鸿死葬雍故鸿冢是也其后黄帝接万灵明廷明廷者甘泉也所谓寒门者谷口也【○史载方士说多妄】
论衡仓颉四目为黄帝史
淮南子苍颉作书而天雨粟鬼夜哭　史皇生而能书【世本史皇作画○外纪曰或云仓帝名颉创文字在伏羲以前或云黄帝命仓颉为左史制字使天下义理必归文字天下文字必归六书　孝经援神契奎主文章苍颉效象洛曜书丹青垂萠画字○宋均注曰奎星屈曲相钩似文字之画苍颉视而作书则河洛之应与人意所惟通矣　衞恒书势黄帝之史沮诵苍颉眡彼鸟迹始作书契纪纲万事垂法立则　河图玉版仓颉为帝南廵登阳虚之山临于扈洛汭之水灵负书丹甲青文以授之　春秋元命苞仓帝史皇氏名颉姓侯冈龙颜侈哆四目灵光实有睿德生而能书及受河图绿字于是竆天地之变仰观奎星圆曲之势俯察文鸟羽山川指掌而创文字天为雨粟鬼为夜哭龙乃濳藏治百有一十载都于阳武终葬衞之利乡亭○此说仓颉帝号非史臣矣】
拾遗记轩辕始造书契服冕垂衣故有衮龙之颂【世本黄帝作防冕胡曹作冕伯余作衣裳于则作屝履○俱黄帝臣】
吕氏春秋昔黄帝令伶伦作为律伶伦自大夏之西乃之阮隃之阴取竹于嶰谿之谷以生空窍厚钧者断两节间其长三寸九分而吹之以为黄钟之宫次日舍少次制十二筒以之阮隃之下听鳯凰之鸣以别十二律其雄鸣为六雌鸣亦六以此黄钟之宫适合黄钟之宫皆可以生之故曰黄钟之宫律吕之本黄帝又命伶伦与荣将铸十二钟以和五音以施英韶以仲春之月乙卯之日日在奎始奏之命之曰咸池【易是类谋圣人兴起不知姓名当吹律听声以别其姓黄帝吹律以定姓是也　世本伶伦造磬　黄帝使素女鼓瑟哀不自胜乃破为二十五具二均声○史作太帝注谓伏羲也】
管子黄帝以其缓急作五声以政五钟令其五钟一曰青钟大音二曰赤钟重心三曰黄钟洒光四曰景钟昧其明五曰黑钟隐其常五声既调然后作立五行以正天时五官以正人位人与天调然后天地之美生庄子北门成问于黄帝曰帝张咸池之乐于洞庭之野吾始闻之惧复闻之怠防闻之而惑荡荡默默乃不自得帝曰女殆其然哉吾奏之以人征之以天行之以礼义建之以太清夫至乐者先应之以人事顺之以天理行之以五德应之以自然然后调理四时太和万物四时迭起万物循生一盛一衰文武伦经一清一浊阴阳调和流光其声蛰虫始作吾惊之以雷霆其防无尾其始无首一死一生一偾一起所常无竆而一不可待女故惧也吾又奏之以阴阳之和烛之以日月之明其声能短能长能柔能刚变化齐一不主故常在谷满谷在阬满阬涂郤守神以物为量其声挥绰其名高明是故鬼神守其幽日月星辰行其纪吾止之于有竆流之于无止子欲虑之而不能知也望之而不能见也逐之而不能及也傥然立于四虚之道倚于槁梧而吟目知竆乎所欲见力屈乎所欲逐吾旣不及已矣形充空虚乃至委蛇女委蛇故怠吾又奏之以无怠之声调之以自然之命故若混逐丛生林乐而无形布挥而不曵幽昏而无声动于无方居于窈冥或谓之死或谓之生或谓之实或谓之荣行流散徙不主常声世疑之稽于圣人圣也者达于情而遂于命也天机不张而五官皆备此之谓天乐无言而心说故有焱氏为之颂曰听之不闻其声视之不见其形充满天地苞裹六极女欲听之而无接焉而故惑也乐也者始于惧惧故祟吾又次之以怠怠故遁防之以惑惑故愚愚故道道可载而与之俱也
吕氏春秋黄帝曰芒昧因天之威与元同气　黄帝言曰声禁重色禁重衣禁重香禁重味禁重室禁重【汉书道家黄帝四经四篇黄帝铭六篇黄帝君臣十篇杂黄帝五十八篇　小説家黄帝説四十篇迂诞依托　七畧盘盂书者其传言孔甲为之孔甲黄帝之史也书盘盂中为诫法或于鼎名曰铭　黄帝巾几铭予居民上摇摇恐夕不至朝惕惕恐朝不及夕竞竞栗栗日愼一日人莫踬于山而踬于垤】
黄帝阴符经【上篇】观天之道执天之行尽矣故天有五贼见之者昌五贼在心施行于天宇宙在乎手万化生乎身天性人也人心机也立天之道以定人也天发杀机移星易宿地发杀机龙蛇起陆人发杀机天地反覆天人合发万变定基性有巧拙可以伏藏九窍之邪在乎三要可以动静火生于木祸发必尅奸生于国时动必溃知之脩链谓之圣人
【中篇】天生天杀道之理也天地万物之盗万物人之盗人万物之盗三盗既宜三才既安故曰食其时百骸理动其机万化安人知其神之神不知不神之所以神也日月有数大小有定圣功生焉神明出焉其盗机也天下莫能见莫能知君子得之固躬小人得之轻命
【下篇】瞽者善听聋者善视絶利一源用师十倍三反昼夜用师万倍心生于物死于物机在于目天之无恩而大恩生迅雷烈风莫不蠢然至乐性愚至静性廉天之至私用之至公禽之制在炁生者死之根死者生之根恩生于害害生于恩愚人以天地文理圣我以时物文理哲人以愚虞圣我以不愚虞圣人以竒期圣我以不奇期圣故曰沈水入火自取灭亡自然之道静故天地万物生天地之道浸故阴阳胜阴阳相推而变化顺矣是故圣人知自然之道不可违因而制之至静之道律厯所不能契爰有奇器是生万象八卦甲子神机鬼藏阴阳相胜之术昭昭乎进乎象矣【○隂符四百余言世传黄帝遗书也义蕴无所不包或谓兵法之鼻祖或谓道德之权舆诸子百氏悉在环域之中矣】
列子黄帝书曰形动不生形而生影声动不生声而生响无动不生无而生有形必终者也天地终乎与我偕终终进乎不知也道终乎本无始进乎本不久有生则复于不生有形则复于无形不生者非本不生者也无形者非本无形者也生者理之必终者也终者不得不终亦如生者之不得不生而欲恒其生画其终惑于数也精神者天之分骨骸者地之分属天清而散属地浊而聚精神离形各归其眞故谓之鬼鬼归也归其眞宅黄帝曰精神入其门骨骸反其根我尚何存
新书黄帝曰道若川谷之水其出无已其行无止故服人而不为仇分人而不譐者惟其道矣故播之于天下而不忘者其惟道矣是以道高比于天道明比于日道安比于山故言之者见谓智学之者见谓贤守之者见谓信乐之者见谓仁行之者见谓圣人故惟道不可窃也不可以虚为也故黄帝职道义经天地纪人伦序万物以信与仁为天下先然后济东海入江内取绿图而济积石渉流沙登于昆仑于是还归中国以平天下天下太平唯躬道而已
管子黄帝之治天下也其民不引而来不推而往不使而成不禁而止故黄帝之治也置法而不变使民安其法者也
淮南子黄帝治天下日月精明星辰不失其行风雨时节五谷登熟虎狼不妄噬鸷鸟不妄搏凤凰翔于庭麒麟游于郊青龙进驾飞黄伏皁诸北儋耳之国莫不献其贡职然犹未及虙戏氏之道也
尸子四夷之民有贯胸者有深目者有长肱者黄帝之德尝致之【宋符瑞志黄帝时南夷乘白鹿来献鬯】
韩诗外传黄帝即位施惠承天一道修德惟仁是行宇内和平未见凤凰惟思其象夙寐晨兴乃召天老而问之曰凤象何如天老对曰夫凤象鸿前鳞后蛇颈而鱼尾龙文而身燕颔而鸡喙戴德负仁抱忠挟义小音金大音鼓延颈奋翼五彩备举明动八风气应时雨食有质饮有仪往即文始来即嘉成惟凤为能通天祉应地灵律五音览九德天下有道得凤象之一则鳯过之得凤象之二则凤翔之得凤象之三则凤集之得鳯象之四则凤春秋下之得凤象之五则凤没身居之黄帝曰于戏允哉朕何敢与焉于是黄帝乃服黄衣戴黄冕致斋于宫鳯乃蔽日而至黄帝降于东阶西面再拜稽首曰皇天降祉不敢不承命凤乃止帝东园集帝梧桐食帝竹实没身不去诗曰凤凰于飞翽翽其羽亦集爰止【○丽藻可作鳯赋】
帝王世纪黄帝斋于中宫有大鸟鸡头鷰喙颈龙形麟翼鱼尾状如鹤体备五色三文成字首文曰顺德背文曰信义膺文曰仁智不啄生虫不履生草或止帝之东园或巢阿阁或鸣于庭其饮食也其雄自歌其雌自舞音如箫笙【春秋合诚图黄帝游扈洛水上与大司马容光等临观鳯凰衔图置帝前帝再拜受图　春秋纬黄帝坐扈阁凤凰衔书致帝前其中得五始之文　尚书中帝轩提像配永修机麒麟在囿鸾凤来仪　河图挺辅佐黄帝修德立义天下乃治乃召天老而问焉余梦见两龙挺白图以授余于河之都天老曰河出龙图洛出书纪帝录列圣人之姓号兴谋治太平然后鳯凰处之今鳯凰已下三百六十日矣天其授帝图乎黄帝乃祓斋七日至于翠妫之川大鲈鱼折□而至乃与天老迎之五色毕具鱼泛白图兰叶朱文以授黄帝名曰绿图　文心雕龙緑图曰潬潬噅噅棼棼雉雉万物尽化○或作与物俱化此绿图中文也　宋符瑞志秋七月庚申天雾三日三夜昼昏黄帝以问天老力牧容成曰于公何如天老曰臣闻之国安其主好文则鳯凰居之国乱其主好武则鳯凰去之今鳯凰翔于东郊而乐之其鸣音中夷则与天相副以是观之天有严教以赐帝帝勿犯也乃召史卜之燋史曰臣不能占也其问之圣人帝曰已问天老力牧容成矣史北面再拜曰不违圣智故燋雾除游于洛水之上见大鱼杀五牲以醮之天乃甚雨七日七夜鱼流于海得图书焉龙图出河书出洛赤文篆字以授轩辕　尚书中候黄帝廵洛书赤文成字象轩】说文解廌兽也似山牛一角古者决讼令触不直神人以廌遗黄帝帝曰何食何处曰食荐夏处水泽冬处松栢【宋符瑞志圣德光被羣瑞毕臻有屈轶之草生于庭佞人入朝则草指之是以佞人不敢进有景云之瑞有赤方气与青方气相连赤方中有两星青方中有一星凡三星皆黄色以天清明时见于摄提名曰景星】帝王世纪黄帝命雷公歧伯论经脉旁通问难八十为难经教制九针着内外术经十八卷【汉书黄帝内经十八卷外经三十七卷】
内经素问【四气调神大论】春三月此谓发陈天地俱生万物以荣夜卧早起广歩于庭被发缓形以使志生生而勿杀予而勿夺赏而勿罚此春气之应养生之道也逆之则伤肝夏为寒变奉长者少夏三月此谓蕃秀天地气交万物华实夜卧早起无厌于日使志无怒使华英成秀使气得泄若所爱在外此夏气之应养长之道也逆之则伤心秋为痎疟奉收者少冬至重病秋三月此谓容平天气以急地气以明早卧早起与鸡俱兴使志安宁以缓秋刑收敛神气使秋气平无外其志使肺气清此秋气之应养收之道也逆之则伤肺冬为飱泄奉藏者少冬三月此谓闭藏水冰地坼无扰乎阳早卧晩起必待日光使志若伏若匿若有私意若已有得去寒就温无泄皮肤使气亟夺此冬气之应养藏之道也逆之则伤肾春为痿厥奉生者少天气清净光眀者也藏德不止故不下也天明则日月不眀邪害空窍阳气者闭塞地气者冒明云雾不精则上应白露不下交通不表万物命故不施不施则名木多死恶气不发风雨不节白露不下则菀稾不荣贼风数至防雨数起天地四时不相保与道相失则未央絶灭唯圣人从之故身无竒病万物不失生气不竭逆春气则少阳不生肝气内变逆夏气则太阳不长心气内洞逆秋气则太隂不收肺气焦满逆冬气则少隂不藏肾气独沈夫四时隂阳者万物之根本也所以圣人春夏飬阳秋冬养隂以从其根故与万物沈浮于生长之门逆其根则伐其本坏其眞矣故隂阳四时者万物之终始也死生之本也逆之则灾害生从之则苛疾不起是谓得道道者圣人行之愚者佩之从隂阳则生逆之则死从之则治逆之则乱反顺为逆是谓内格是故圣人不治己病治未病不治己乱治未乱此之谓也夫病已成而后药之乱已成而后治之譬犹渴而穿井鬭而铸兵不亦晚乎
【五常政大论】黄帝问曰太虚寥廓五运廻薄衰盛不同损益相从愿闻平气何如而名何如而纪也歧伯对曰昭乎哉问也木曰敷和火曰升明土曰备化金曰审平水曰静顺帝曰其不及柰何歧伯曰木曰委和火曰伏明土曰卑监金曰从革水曰涸流帝曰太过何谓歧伯曰木曰发生火曰赫曦土曰敦阜金曰坚成水曰流衍帝曰三气之纪愿闻其候歧伯曰悉乎哉问也敷和之纪木德周行阳舒隂布五化宣平其气端其性随其用曲直其化生荣其类草木其政发散其候温和其令风其藏肝肝其畏清其主目其谷麻其果李其实核其应春其虫毛其畜犬其色苍其养筋其病里急支满其味酸其音角其物中坚其数八升明之纪正阳而治德施周普五化均衡其气高其性速其用燔灼其化蕃茂其类火其政明曜其候炎暑其令热其藏心心其畏寒其主舌其谷麦其果杏其实络其应夏其虫羽其畜马其色赤其养血其病瞤瘛其味苦其音征其物脉其数七备化之纪气协天休徳流四政五化齐脩其气平其性顺其用高下其化丰满其类土其政安静其候溽蒸其令湿其藏脾脾其畏风其主口其谷稷其果枣其实肉其应长夏其虫倮其畜牛其色黄其养肉其病否其味甘其音宫其物肤其数五审平之纪收而不争杀而无犯五化宣明其气洁其性刚其用散落其化坚敛其类金其政劲肃其候清切其令燥其藏肺肺其畏热其主鼻其谷稻其果桃其实壳其应秋其虫介其畜鸡其色白其养皮毛其病欬其味辛其音商其物外坚其数九静顺之纪藏而勿害治而善下五化咸整其气明其性下其用沃衍其化凝坚其类水其政流演其候凝肃其令寒其藏肾肾其畏湿其主二隂其谷豆其果栗其实濡其应冬其虫鳞其畜彘其色黑其飬骨髓其病厥其味咸其音羽其物濡其数六故生而勿杀长而勿罚化而勿制收而勿害藏而勿抑是谓平气委和之纪是谓胜生生气不政化气廼扬长气自平收令廼早凉雨时降风云竝兴草木晚荣苍干凋落物秀而实肤肉内充其气敛其用聚其动緛戾拘缓其发惊骇其藏肝其果枣李其实核壳其谷稷稻其味酸辛其色白苍其畜犬鸡其虫毛介其主雾露凄沧其声角商其病摇动注恐从金化也少角与判商同上角与正角同上商与正商同其病支废痈肿疮疡其甘虫邪伤肝也上宫与正宫同萧飋肃杀则炎赫沸腾眚于三所谓复也其主飞蠧蛆雉廼为雷霆伏明之纪是谓胜长长气不宣藏气反布收气自政化令廼衡寒清数举暑令廼薄承化物生生而不长成实而稚遇化已老阳气屈伏蛰虫早藏其气郁其用防其动彰伏变易其发痛其藏心其果栗桃其实络濡其谷豆稻其味苦咸其色丹其畜马彘其虫羽鳞其主冰雪霜寒其声征羽其病昬惑悲忘从水化也少征与少羽同上商与正商同邪伤心也凝惨凓冽则防雨霖霪眚于九其主骤注雷霆震惊沈霒淫雨卑监之纪是谓减化化气不令生政独彰长气整雨廼愆收气平风寒竝兴草木荣美秀而不实成而粃也其气散其用静定其动疡涌分溃痈肿其发濡滞其藏脾其果李栗其实濡核其谷豆麻其味酸甘其色苍黄其畜牛犬其虫倮毛其主飘怒振发其声宫角其病畱满否塞从木化也少宫与少角同上宫与正宫同上角与正角同其病飱泄邪伤脾也振拉飘扬则苍干散落其眚四维其主败折虎狼清气廼用生政廼辱从革之纪是谓折收收气廼后生气廼扬长化合德火政廼宣庶类以蕃其气扬其用躁切其动铿禁瞀厥其发欬喘其藏肺其果李杏其实壳络其谷麻麦其味苦辛其色白丹其畜鸡羊其虫介羽其主明曜炎烁其声商征其病嚏欬鼽防从火化也少商与少征同上商与正商同上角与正角同邪伤肺也炎光赫烈则冰雪霜雹眚于七其主鳞伏彘鼠嵗气早至乃生大寒涸流之纪是谓反阳藏令不举化气廼昌长气宣布蛰虫不藏土润水泉减草木条茂荣秀满盛其气滞其用渗泄其动坚止其发燥槁其藏肾其果枣杏其实濡肉其谷黍稷其味甘咸其色黅其畜彘牛其虫鳞倮其主埃郁昬翳其声羽宫其病痿厥坚下从土化也少羽与少宫同上宫与正宫同其病癃閟邪伤肾也埃昬骤雨则振拉摧拔眚于一其主毛显狐狢变化不藏故乘危而行不速而至防虐无德灾反及之微者复微甚者复甚气之常也发生之纪是谓启土疎泄苍气达阳和布化阴气廼随生气淳化万物以荣其化生其气美其政散其令条舒其动掉巅疾其德鸣靡启坼其变振拉摧拔其谷麻稻其畜鸡犬其果李桃其色青黄白其味酸甘辛其象春其经足厥阴少阳其藏肝脾其虫毛介其物中坚外坚其病怒太角与上商同上征则其气逆其病吐利不务其德则收气复秋气劲切甚则肃杀清气大至草木凋零邪廼伤肝赫曦之纪是谓蕃茂阴气内化阳气外荣炎暑施化物得以昌其化长其气高其政动其令明显其动炎灼妄扰其德暄暑郁蒸其变炎烈沸腾其谷麦豆其畜羊彘其果杏栗其色赤白其味苦辛咸其象夏其经手少阴太阳手厥阴少阳其藏心肺其虫羽鳞其物脉濡其病笑疟疮疡血流狂妄目赤上羽与正征同其收齐其病痓上征而收气后也防烈其政藏气廼复时见凝惨甚则雨水霜雹切寒邪伤心也敦阜之纪是谓广化厚德清静顺长以盈至阴内实物化充成烟埃朦郁见于厚土大雨时行湿气廼用燥政廼辟其化圆其气丰其政静其令周备其动濡积幷稸其德柔润重淖其变震惊飘骤崩溃其谷稷麻其畜牛犬其果枣李其色黅苍其味甘咸酸其象长夏其经足太阴阳明其藏脾肾其虫倮毛其物肌核其病腹满四支不举大风迅至邪伤脾也坚成之纪是谓收引天气洁地气明阳气随阴治化燥行其政物以司成收气繁布化洽不终其化成其气削其政肃其令锐切其动防折疡疰其德雾露萧飋其变肃杀凋零其谷稻黍其畜鸡马其果桃杏其色白青丹其味辛酸苦其象秋其经手太阴阳明其藏肺肝其虫介羽其物壳络其病喘喝胷慿仰息上征与正商同其生齐其病欬政暴变则名木不荣柔脆焦首长气斯救大火流炎烁且至蔓将槁邪伤肺也流衍之纪是谓封藏寒司物化天地严凝藏政以布长令不扬其化凛其气坚其政谧其令流注其动漂泄沃涌其德凝惨寒雰其变冰雪霜雹其谷豆稷其畜彘牛其果栗枣其色黑丹黅其味咸苦甘其象冬其经足少阴太阳其藏肾心其虫鳞倮其物濡满其病胀上羽而长气不化也政过则化气大举而埃昬气交大雨时降邪伤肾也故曰不恒其德则所胜来复政恒其理则所胜同化此之谓也帝曰天不足西北左寒而右凉地不满东南右热而左温其故何也歧伯曰阴阳之气高下之理太少之异也东南方阳也阳者其精降于下故右热而左温西北方阴也阴者其精奉于上故左寒而右凉是以地有高下气有温凉高者气寒下者气热故适寒凉者胀之温热者疮下之则胀已汗之则疮已此腠理开闭之常太少之异耳帝曰其于寿夭何如歧伯曰阴精所奉其人寿阳精所降其人夭帝曰善其病也治之柰何歧伯曰西北之气散而寒之东南之气收而温之所谓同病异治也故曰气寒气凉治以寒凉行水渍之气温气热治以温热强其内守必同其气可使平也假者反之帝曰善一州之气生化寿夭不同其故何也歧伯曰高下之理地势使然也崇高则阴气治之汚下则阳气治之阳胜者先天阴胜者后天此地理之常生化之道也帝曰其有寿夭乎歧伯曰高者其气寿下者其气夭地之小大异也小者小异大者大异故治病者必明天道地理隂阳更胜气之先后人之寿夭生化之期乃可以知人之形气矣帝曰善其嵗有不病而藏气不应不用者何也歧伯曰天气制之气有所从也帝曰愿防闻之歧伯曰少阳司天火气下临肺气上从白起金用草木眚火见燔焫革金且耗大暑以行欬嚏鼽防鼻窒疮疡寒热胕肿风行于地尘沙飞扬心痛胃脘痛厥逆鬲不通其主防速阳明司天燥气下临肝气上从苍起木用而立土廼眚凄沧数至木伐草萎脇痛目赤掉振鼓栗筋痿不能久立防热至土廼暑阳气郁发小便变寒热如疟甚则心痛火行子槁流水不冰蛰虫廼见太阳司天寒气下临心气上从而火且明丹起金廼眚寒清时举胜则水冰火气高明心热烦嗌干善渴鼽嚏喜悲数欠热气妄行寒廼复霜不时降善忘甚则心痛土廼润水丰衍寒客至沈阴化湿气变物水饮内稸中满不食皮肉苛筋脉不利甚则胕肿身后痈厥阴司天风气下临脾气上从而土且隆黄起水廼土用革体重肌肉萎食减口爽风行太虚云物摇动目转耳鸣火纵其防地廼暑大热消烁赤沃下蛰虫数见流水不冰其发机速少阴司天热气下临肺气上从白起金用草木眚喘呕寒热嚏衂鼻窒大暑流行甚则疮疡燔灼金烁石流地乃燥凄沧数至脇痛善太息肃杀行草木变太阴司天湿气下临肾气上从黑起水变埃冒云雨胷中不利阴痿气大衰而不起不用当其时反腰脽痛动转不便也厥逆地廼藏阴大寒且至蛰虫早附心下否痛地裂冰坚少腹痛时害于食乘金则止水增味廼咸行水减也帝曰嵗有胎孕不育治之不全何气使然歧伯曰六气五类有相胜制也同者盛之异者衰之此天地之道生化之常也故厥阴司天毛虫静羽虫育介虫不成在泉毛虫育倮虫耗羽虫不育少阴司天羽虫静介虫育毛虫不成在泉羽虫育介虫耗不育太阴司天倮虫静鳞虫育羽虫不成在泉倮虫育鳞虫不成少阳司天羽虫静毛虫育倮虫不成在泉羽虫育介虫耗毛虫不育阳明司天介虫静羽虫育介虫不成在泉介虫育毛虫耗羽虫不成太阳司天鳞虫静倮虫育在泉鳞虫耗倮虫不育诸乘所不成之运则甚也故气主有所制嵗立有所生地气制已胜天气制胜已天制色地制形五类衰盛各随其气之所宜也故有胎孕不育治之不全此气之常也所谓中根也根于外者亦五故生化之别有五气五味五色五类五宜也帝曰何谓也歧伯曰根于中者命曰神机神去则机息根于外者命曰气立气止则化絶故各有制各有胜各有生各有成故曰不知年之所加气之同异不足以言生化此之谓也帝曰气始而生化气散而有形气布而蕃育气终而象变其致一也然而五味所资生化有薄厚成熟有少多终始不同其故何也歧伯曰地气制之也非天不生地不长也帝曰愿闻其道歧伯曰寒热燥湿不同其化也故少阳在泉寒毒不生其味辛其治苦酸其谷苍丹阳明在泉湿毒不生其味酸其气湿其治辛苦甘其谷丹素太阳在泉热毒不生其味苦其治淡咸其谷黅秬厥阴在泉清毒不生其味甘其治酸苦其谷苍赤其气专其味正少阴在泉寒毒不生其味辛其治辛苦甘其谷白丹太阴在泉燥毒不生其味咸甘其气热其治甘咸其谷黅秬化淳则咸守气专则辛化而俱治故曰补上下者从之治上下者逆之以所在寒热盛衰而调之故曰上取下取内取外取以求其过能毒者以厚药不胜毒者以薄药此之谓也气反者病在上取之下病在下取之上病在中傍取之治热以寒温而行之治寒以热凉而行之治温以清冷而行之治清以温热而行之故消之制之吐之下之补之写之久新同法帝曰病在中而不实不坚且聚且散奈何歧伯曰悉乎哉问也无积者求其藏虚则补之药以袪之食以随之行水渍之和其中外可使毕已帝曰有毒无毒服有约乎歧伯曰病有久新方有大小有毒无毒固宜常制矣大毒治病十去其六常毒治病十去其七小毒治病十去其八无毒治病十去其九谷肉果菜食养尽之无使过之伤其正也不尽行复如法必先嵗气无伐天和无盛盛无虚虚而遗人夭殃无致邪无失正絶人长命帝曰其久病者有气从不康病去而瘠奈何歧伯曰昭乎哉圣人之问也化不可代时不可违夫经络以通血气以从复其不足与众齐同养之和之静以待时谨守其气无使倾移其形廼彰生气以长命曰圣王故大要曰无代化无违时必养必和待其来复此之谓也帝曰善
【天元纪大论】黄帝问曰天有五行御五位以生寒暑燥湿风人有五藏化五气以生喜怒思忧恐论言五运相袭而皆治之终朞之日周而复始余已知之矣愿闻其与三阴三阳之候奈何合之鬼臾区稽首再拜对曰昭乎哉问也夫五运阴阳者天地之道也万物之纪纲变化之父母生杀之本始神明之府也可不通乎故物生谓之化物极谓之变阴阳不测谓之神神用无方谓之圣夫变化之为用也在天为在人为道在地为化化生五味道生智生神神在天为风在地为木在天为热在地为火在天为湿在地为土在天为燥在地为金在天为寒在地为水故在天为气在地成形形气相感而化生万物矣然天地者万物之上下也左右者阴阳之道路也水火者阴阳之征兆也金木者生成之终始也气有多少形有盛衰上下相召而损益彰矣帝曰愿闻五运之主时也何如鬼臾区曰五气运行各终朞日非独主时也帝曰请闻其所谓也鬼臾区曰臣积考太始天元册文曰太虚廖廓肇基化元万物资始五运终天布气眞灵总统坤元九星悬朗七曜周旋曰阴曰阳曰柔曰刚幽显既位寒暑弛张生生化化品物咸章臣斯十世此之谓也帝曰善何谓气有多少形有盛衰鬼臾区曰阴阳之气各有多少故曰三阴三阳也形有盛衰谓五行之治各有太过不及也故其始也有余而往不足随之不足而往有余从之知迎知随气可与期应天为天符承嵗为嵗直三合为治帝曰上下相召奈何鬼臾区曰寒暑燥湿风火天之阴阳也三阴三阳上奉之木火土金水火地之阴阳也生长化收藏下应之天以阳生阴长地以阳杀阴藏天有阴阳地亦有阴阳木火土金水火地之阴阳也生长化收藏故阳中有阴阴中有阳所以欲知天地之阴阳者应天之气动而不息故五嵗而右迁应地之气静而守位故六朞而环会动静相召上下相临阴阳相错而变由生也帝曰上下周纪其有数乎鬼臾区曰天以六为节地以五为制周天气者六朞为一备终地纪者五嵗为一周君火以明相火以位五六相合而七百二十气为一纪凡三十嵗千四百四十气凡六十嵗而为一周不及太过斯皆见矣帝曰夫子之言上终天气下毕地纪可谓悉矣余愿闻而藏之上以治民下以治身使百姓昭著上下和亲德泽下流子孙无忧传之后世无有终时可得闻乎鬼臾区曰至数之机廹迮以微其来可见其往可追敬之者昌慢之者亡无道行私必得天殃谨奉天道请言眞要帝曰善言始者必会于终善言近者必知其远是以至数极而道不惑所谓明矣愿夫子推而次之令有条理简而不匮久而不絶易用难忘为之纲纪至数之要愿尽闻之鬼臾区曰昭乎哉问明乎哉道如鼓之应桴响之应声也臣闻之甲巳之嵗土运统之乙庚之嵗金运统之丙辛之嵗水运统之丁壬之嵗木运统之戊癸之嵗火运统之帝曰其于三阴三阳合之奈何鬼臾区曰子午之嵗上见少阴丑未之嵗上见太阴寅申之嵗上见少阳卯酉之嵗上见阳明辰戌之嵗上见太阳己亥之嵗上见厥阴少阴所谓标也厥阴所谓终也厥阴之上风气主之少阴之上热气主之太阴之上湿气主之少阳之上相火主之阳明之上燥气主之太阳之上寒气主之所谓本也是谓六元帝曰光乎哉道明乎哉论请着之玉版藏之金匮署曰天元纪【○上古文字简略而世传素问一书灏烦数万言知非轩后之旧矣然精微奥博语多至道其亦缓和摰扁之流依托以立言者乎】
庄子黄帝立为天子十九年令行天下闻广成子在于空同之上故往见之曰我闻吾子达于至道敢问至道之精吾欲取天地之精以佐五谷以养民人吾又欲官阴阳以遂羣生为之奈何广成子曰而所欲问者物之质也而所欲官者物之残也自而治天下云气不待族而雨草木不待黄而落日月之光益以荒矣而佞人之心翦翦者又奚足以语至道黄帝退捐天下筑特室席白茅闲居三月复往邀之广成子南首而卧黄帝顺下风膝行而进再拜稽首而问曰闻吾子达于至道敢问治身奈何而可以长久广成子蹷然而起曰善哉问乎来吾语汝至道至道之精窈窈冥冥至道之极昏昏默默无视无听抱神以静形将自正必静必清无劳女形无摇女精乃可以长生目无所见耳无所闻心无所知女神将守形形乃长生愼女内闭女外多知为败我为女遂于大明之上矣至彼至阳之原也为女入于窈冥之门矣至彼至隂之原也天地有官阴阳有藏愼守女身物将自壮我守其一以处其和故我修身干二百嵗矣吾形未尝衰黄帝再拜稽首曰广成子之谓天矣广成子曰来予语女彼其物无竆而人皆以为终彼其物无测而人皆以为极得吾道者上为皇而下为王失吾道者上见光而下为土今夫百昌皆生于土而反于土故余将去女入无竆之门以游无极之野吾与日月参光吾与天地为常当我缗乎逺我昏乎人其尽死而我独存乎【○理臻无上而行文复如神龙其卷舒变化莫测端倪东坡取此为广成子书直可冠冕诸子矣　春秋合诚图黄帝请问太一长生之道太一曰斋戒五丁道乃可成】　黄帝将见大隗乎具茨之山方明为御昌防骖乘张若謵朋前马昆阍滑稽后车至于襄城之野七圣皆迷无所问涂适遇牧马童子问涂焉曰若知具茨之山乎曰然若知大隗之所存乎曰然黄帝曰异哉小童非徒知具茨之山又知大隗之所存请问为天下小童曰夫为天下者亦若此而已矣又奚事焉予少而自游于六合之内予适有瞀病有长者教予曰若乘日之车而游于襄城之野今予病少痊予又且复游于六合之外夫为天下亦若此而已予又奚事焉黄帝曰夫为天下者则诚非吾子之事虽然请问为天下小童辞黄帝又问小童曰夫为天下者亦奚以异乎牧马者哉亦去其害马者而已矣黄帝再拜稽首称天师而退【符子黄帝将适昆虞之丘中路逢容成子乘翠华之盖建日月之旗骖紫虬御双鸟黄帝命方明游路谓容成子曰吾将钓于一壑栖于一丘】　知北游于水之上登隐弅之丘而适遭无为谓焉知谓无为谓曰予欲有问乎若何思何虑则知道何处何服则安道何从何道则得道三问而无为谓不答也非不答不知答也知不得问反于白水之南登狐阕之上而睹狂屈焉知以之言也问乎狂屈狂屈曰唉予知之将语若中欲言而忘其所欲言知不得问反于帝宫见黄帝而问焉黄帝曰无思无虑始知道无处无服始安道无从无道始得道知问黄帝曰我与若知之彼与彼不知也其孰是邪黄帝曰彼无为谓眞是也狂屈似之我与汝终不近也夫知者不言言者不知故圣人行不言之教道不可致德不可至仁可为也义可亏也礼相伪也故曰失道而后德失德而后仁失仁而后义失义而后礼礼者道之华而乱之首也故曰为道者日损损之又损之以至于无为无为而无不为也今已为物也欲复归根不亦难乎其易也其唯大人乎生也死之徒死也生之始孰知其纪人之生气之聚也聚则为生散则为死若死生为徒吾又何患故万物一也是其所美者为神奇其所恶者为臭腐臭腐复化为神奇神奇复化为臭腐故曰通天下一气耳圣人故贵一知谓黄帝曰吾问无为谓无为谓不应我非不我应不知应我也吾问狂屈狂屈中欲告我而不我告非不我告中欲告而忘之也今予问乎若若知之奚故不近黄帝曰彼其眞是也以其不知也此其似之也以其忘之也予与若终不近也以其知之也狂屈闻之以黄帝为知言
泰壹杂子黄帝谒峨眉见天眞皇人拜之玉堂曰敢问何为三一之道皇人曰而既已君统矣又咨三一无乃朗抗乎古之圣人盍三辰立晷景封域以判邦山川以分隂阳寒暑以平嵗道执以衞众交质以聚民备械以防奸车服以章等皆法乎天而鞠乎有形者也天地有啓闭日星有薄失治乱有运防隂阳有期数贤愚之蔽夀夭之质贵贱之事吉凶之故一成而不变类气浮于上而精气萃于下性发乎天命成乎人使圣人以为之纪是以圣人欲治天下必先身之立权以聚财葵财以施智因智以制义由义以出信仗信以着众用众以行仁安仁以辅道廸道以保教善教以政俗从俗以毓质崇质以恢行勤行以典礼制礼以定情原情以道性复性以一德成德以叙命和命以安生而天下自尔治万物自尔得神志不劳而眞一定矣子以蕞尔之身而百夫之所为备故天和莫至悔吝屡庚生杀失寒暑之宜动静戾刚柔之节而贪欺终无所用无乃已浮乎黄帝乃终身弗违而天下治【○路史引集仙録稍革其语以为云华告禹之言中叚语同伪三坟意彼剽窃此文也按汉书神僊杂占名有泰壹杂子书】
抱朴子黄帝东到青丘过风山见紫府先生受三皇内文以劾召万神南到圆陇防建木观百谷之所登采若干之华饮丹辔之水西见中黄子受九加之方过洞庭从广成子受自然之经北到洪隄上具茨见大隗君黄盖童子授神芝图还陟王屋得神丹金诀到峨嵋山见天皇眞人于玉堂　黄帝生而能言役使百灵可谓天授自然之体者也犹复不能端坐而得道故陟王屋而受丹经到鼎湖而飞流珠登崆峒而问广成之具茨而事大隗适东岱而奉中黄入金谷而咨滑子论导养而质素二女精推歩则访山稽力牧讲占候则询风后着体诊则受歧雷审攻战则纳五音之策竆神奸则记白泽之辞相地理则书青鸟之説救伤残则缀金冶之术故能毕该秘要竆道尽眞遂乘龙以高跻与天地乎罔极也【○类书引多讹字今以原本校正　黄帝内经帝既与王母防于王屋乃铸大镜十二面随月用之则镜始于轩辕矣　轩辕本纪帝登恒山于海濵得白泽神兽能言通于万物之情因问天下鬼神之事令写为图作祝邪之文以祝之　宋符瑞志泽兽黄帝时廵狩至于东海濵泽兽出能言达知万物之精以戒于民为时除害贤君明德幽远则来　春秋合诚图黄帝先致白虎白狐诸神物乃下　庄子黄帝游乎赤水之北登乎昆仑之丘而南望还归遗其珠使知索之而不得使离朱索之而不得使吃诟索之而不得也乃使象罔象罔得之黄帝曰异哉象罔乃可以得之乎拾遗记帝使风后负书常伯荷劒旦游洹流夕归隂浦行万里而一息洹流如沙尘足践则陷其深难测大风吹沙如雾中多神龙鱼鼈皆能飞翔有石蕖青色坚而甚轻从风靡靡覆其波上一茎百叶千年一花其地一名沙澜言沙踊起而成波澜也仙人甯封食飞鱼而死二百年更生故甯先生逰沙海七言颂云青蕖灼烁千载舒百龄暂死饵飞鱼则此花此鱼也　列仙传甯封子黄帝时人也为黄帝陶正有异人过之为其掌火能出五色烟久则以教封子封子积火自烧而随烟气上下视其灰烬犹有其骨时人共葬于甯北山故谓之甯封子焉　马师皇者黄帝时马医也知马形生死之诊治之辄愈有龙下向之垂耳张口皇曰此龙有病知我能治乃鍼其唇下口中以甘草汤饮之而愈后数有疾龙出波告而求治一旦龙负皇而去　遁甲开山图绛北有阳石山有神龙池黄帝遣云阳先生养龙于此帝王歴代飬龙之处国有水旱不时祀池请雨　论衡沧海之中有度朔之山上有大桃木其屈蟠三千里其枝闲东北曰鬼门万鬼所出入也上有二神人一曰神荼一曰郁垒主阅领万鬼恶害之鬼执以苇索而以食虎于是黄帝乃作礼以时驱之立大桃人门户画神荼郁垒与虎悬苇以御凶魅有形故执以食虎　庄子逸篇游鳬问于雄黄曰逐疫出魅击鼓呼噪何也曰黔首多疾黄帝氏立巫咸使之沐浴斋戒以通九窍鸣鼔振铎以动其心劳形趋歩以发隂阳之气饮酒茹葱以通五藏击鼔呼噪逐疫出魅黔首不知以为魅祟耳】列子黄帝即位十有五年喜天下戴己养正命娱耳目供鼻口焦然肌色皯黣昏然五情爽惑又十有五年忧天下之不治竭聪明进智力营百姓焦然肌色皯黣昏然五情爽惑黄帝乃喟然赞曰朕之过淫矣养一已其患如此治万物其患如此于是放万机舎宫寝去直侍彻钟悬减厨膳退而闲居大庭之馆斋心服形三月不亲政事昼寝而梦游于华胥氏之国华胥氏之国在弇州之西台州之北不知斯齐国几千万里盖非舟车足力之所及神游而已其国无帅长自然而已其民无嗜欲自然而已不知乐生不知恶死故无夭殇不知亲己不知疎物故无爱憎不知背逆不知向顺故无利害都无所爱惜都无所畏忌入水不溺入火不热斫挞无伤痛指擿无痟痒乘空如履实寝虚如处牀云雾不硋其视雷霆不乱其听美恶不滑其心山谷不踬其歩神行而已黄帝既寤怡然自得召天老力牧太山稽告之曰朕闲居三月斋心服形思有以养身治物之道弗获其术疲而睡所梦若此今知至道不可以情求矣朕知之矣朕得之矣而不能以告若矣又二十有八年天下大治几若华胥氏之国而帝登假百姓号之二百余年不辍
史记黄帝二十五子其得姓者十四人黄帝居轩辕之丘而娶于西陵之女是为嫘祖嫘祖为黄帝正妃生二子其后皆有天下其一曰嚣是为青阳青阳降居江水其二曰昌意降居若水昌意娶蜀山氏女曰昌仆生高阳高阳有圣德焉【○嚣青阳诸书为两人説见下卷】
帝王世纪元妃西陵氏女曰嫘祖生昌意次妃方雷氏女曰女节生青阳次妃彤鱼氏女生夷鼓一名苍林次妃嫫母班在三人之下【○按国语夷鼓苍林是二人汉书古今人表彤鱼氏生夷鼔嫫母生苍林不得如谧所説史云嫘祖生青阳谧云女节生青阳所见亦异也】
吕氏春秋人之于色也无不知说美者而美者未必遇也故嫫母执乎黄帝黄帝曰属女德而弗忘与女正而弗衰虽恶奚伤【列女传黄帝妃嫫母于四妃之班居下甚丑而最贤心每自退○艺文引　轩辕本纪黄帝纳丑女号嫫母使训宫人而有淑德奏上德之颂帝周游行时元妃嫘祖死于道帝祭之以为祖神令次妃嫫母监护于道以时祭之因以嫫母为方相氏】
史记黄帝崩葬桥山【帝王世纪黄帝在位百年而崩年百一十嵗矣　皇览黄帝冢在上郡桥山】　黄帝采首山铜铸鼎于荆山下鼎既成有龙垂胡髯下迎黄帝黄帝上骑羣臣后宫从上者七十余人龙乃上去余小臣不得上乃悉持龙髯龙髯拔堕堕黄帝之弓百姓仰望黄帝既上天乃抱其弓与胡髯号故后世因名其处曰鼎湖其弓曰乌号【汉书黄帝作宝鼎三象天地人　鼎录金华山黄帝作一鼎高一丈三尺中如十石瓮像龙腾云百神螭兽满其中文曰眞金作鼎百神率伏　古今注世称黄帝链丹于凿砚山乃得仙乘龙上天羣臣援龙须须坠而生草曰龙须　帝王世纪或传以为仙或言寿三百嵗】　黄帝已僊上天羣臣葬其衣冠【博物志黄帝登仙其臣左彻者削木象黄帝帅诸侯以朝之七年不还左彻乃立颛顼左彻亦仙去也　纪年帝以土德王应地裂而陟葬羣臣有左彻者感思帝德取衣冠几杖而庙飨之诸侯大夫嵗时朝焉　皇览好道者言黄帝乘龙升云登朝霞上至列阙倒影经过天宫】　其孙昌意之子高阳立是为帝颛顼也【○史不纪少昊氏説见下卷　山海经黄帝生禺禺生禺京禺京处北海禺处东海是为海神帝俊生禺号禺号生淫梁淫梁生番禺是始为舟番禺生奚仲奚仲生吉光吉光是始以木为车　有儋耳之国任姓禺号子食谷　有牛黎之国有人无骨儋耳之子　有继无民任姓无骨子食气鱼　又有无肠之国是任姓无继子食鱼　黄帝生苖龙苖龙生融吾融吾生防明防明生白犬白犬有牝牡是为犬戎肉食有赤兽马状无首名曰戎宣王尸　有北狄之国黄帝之孙曰始均始均生北狄○外纪云黄帝子二十有五其得姓者十四人别为十二姓曰祁已滕箴任荀嬉姞嬛衣二姬二酉也及有虞氏有天下封帝后为侯伯者十有九焉　春秋命厯序黄帝传十世一千五百二十嵗】
炎帝之末世参卢是谓楡罔政务束急诸侯携贰蚩尤氏是始作乱为甲兵以暴虐天下延及平民寇贼奸宄榆罔弗能正也而益侵陵诸侯诸侯皆畔爰归黄帝黄帝少典国君之子也生而神灵修德改政习用干戈战炎帝于阪泉禽蚩尤于涿鹿四征弗庭罔不率服诸侯尊之遂王天下盖自太古以来以武功定天下黄帝其首称也世之言黄帝多怪诞不经谓驯扰猛兽以战炎帝夫猛兽恶可驯邪书曰如虎如貔如熊如罴意或军帅武勇之号如后世之虎牙骁骑者而列子以为猛兽有人心是妄也言蚩尤者则曰铜头铁额八肱八趾兴云吐雾以迷军士天遣女与魃始克制伏之彼蚩尤姜姓之诸侯非异类也亦惟恃其彊暴乘炎帝之衰阻兵称乱如后世之窃据僭号者抑或诡异其名以愚百姓如后世之黄巾赤眉执左道以惑众者黄帝修德抚民以仁易暴汤武之事足以征矣奚必征召鬼神而后克济哉黄帝既有天下设三公六相以为辅乃造律吕正厯数作舟车通货币制书契奏咸池文明大备端冕垂裳而天下治矣享国百年而崩百姓讴思歴世犹不辍焉逮秦汉之际方士者流始托为神仙之説以蛊惑当世之人主谓帝得秘文内诀召致天神徧历名山访眞证道长生度世骑龙上升举一切迂怪之谈悉附会之黄帝故备论其事俾读史者知所去取焉

[book_title]绎史卷六
灵壁县知县马骕撰
少皥纪
汉书少昊帝考德曰清清者黄帝之子清阳也是其子孙名挚立土生金故为金德天下号曰金天氏周□其乐故易不载序于行【河图大星如虹下流华渚女节意感生白帝朱宣　宋符瑞志帝挚少昊氏母曰女节见星如虹下流华渚既而梦接意感生少昊　帝王世纪少昊帝名挚字青阳姬姓也即图谶所谓白帝朱宣者也故称少昊号金天氏】
拾遗记少昊以金德王母曰皇娥处璇宫而夜织或乗桴木而昼游经歴穷桑沧茫之浦时有神童容貌絶俗称为白帝之子即太白之精降乎水际与皇娥防戏奏防姢之乐游漾防归穷桑者西海之滨有孤桑之树直上千寻叶红椹紫万岁一实食之后天而老帝子与皇娥泛于海上以桂枝为表结薰茅为旌刻玉为鸠置于表端言鸠知四时之故春秋传曰司至是也今之相风此之遗象也帝子与皇娥竝坐抚桐峯梓瑟皇娥倚瑟而清歌曰天清地旷浩茫茫万象廻薄化无方洽天荡荡望沧沧乗桴轻漾着日傍当其何所至穷桑心知和乐说未央俗谓游乐之处为桑中也白帝子答歌四维八埏难极驱光逐影穷水域璇宫夜静当轩织桐峯文梓千寻直伐梓作器成琴瑟清歌流畅乐难极沧湄海浦来栖息及皇娥生少昊号曰竆桑氏亦曰桑丘氏【○帝子圣母而有桑中之戏清歌七言乃见轩皇之世乎子年之妄极矣】
帝王世纪少昊帝是为嚣降居江水有圣德邑于竆桑以登帝位都曲阜故或谓之穷桑【○公羊疏云依八代记少昊十二而冠】
古史考少昊以金德王故号金天氏或曰宗师太皥之道故曰少皥　少昊之乐曰九渊
汉书世经春秋昭公十七年郯子来朝传曰昭子问少昊氏鸟名何故对曰吾祖也我知之矣昔者黄帝氏以云纪故为云师而云名炎帝氏以火纪故为火师而火名共工氏以水纪故为水师而水名太昊氏以龙纪故为龙师而龙名我髙祖少昊摰之立也鳯鸟适至故纪于鸟为鸟师而鸟名言郯子据少昊受黄帝黄帝受炎帝炎帝受共工共工受太昊故先言黄帝上及太昊稽之于易炮牺神农黄帝相继之世可知【宋符瑞志登帝位有鳯凰之瑞○杜氏左传注云鳯鸟知天时故以名厯正之官鸟以春分来秋分去伯赵以夏至鸣冬至止青鸟以立春鸣立夏止丹鸟以立秋来立冬去上四鸟皆正之属宫祝鸠孝故为司徒主教民鴡鸠鸷而有别故为司马主法制鸣鸠平均故为司空平水土爽鸠鸷故为司宼主盗贼鹘鸠春来冬去故为司事雉有五种西方曰鷷雉东方曰鶅雉南方曰翟雉北方曰鵗雉伊洛之南曰翚雉扈有九种春扈鳻鶞夏扈窃秋扈窃蓝冬扈窃黄棘扈窃丹行扈唶唶霄扈啧啧桑扈窃脂老扈鷃鷃以九扈为九农之号各随其宜以教民事】拾遗记少昊以主西方一号金天氏亦曰金竆氏时有五鳯随方之色集于帝庭因曰鳯鸟氏金鸣于山银涌于地或如蛇之状乍似人鬼之形有水屈曲亦如龙鳯之状有山盘纡亦如屈龙之势故有龙山山鳯水之目也亦因以为姓末代为龙丘氏蛇丘氏
尸子少昊金天氏邑于穷桑日五色下照穷桑
田俅子少昊都于曲阜鞬鞮毛人献其羽裘　赤燕一羽飞集少昊氏之户遗其丹书
帝王世纪在位百年而崩【○外纪在位八十四年寿百岁　纪年或曰名清不居帝位帅鸟师居西方以鸟纪官　春秋命厯序少昊传八世　山海经少昊生倍伐倍伐处缗渊　少昊生般般是始为弓矢　有人一目当面中生一曰是威姓少昊之子食黍　东海之外大壑少昊之国少昊孺帝颛顼于此弃其琴瑟】
史记本纪曰黄帝之子曰嚻是为青阳青阳降居江水不得在位是不然青阳与嚻皆黄帝之子非一人也青阳即少昊氏也少昊之居西方盖在蚩尤既灭之时其登帝位也乃在黄帝升遐之后何以明之周书曰帝执蚩尤杀之于中冀乃命少昊请司马鸟师以正五帝之官故名曰质质即少昊之名挚是也挚有盛德嗣位为帝都于曲阜曲阜非西方也明矣纪年曰少昊不居帝位帅鸟师居西方以鸟纪官是又不然命官天子之事也方少昊之宅西所任者侯伯之职所司者一方之治及其立为帝也鳯鸟适至始因之以纪官使少昊而终于西方将已亦在云师云名之列又何由鸠雉扈农设官备物哉周书所称亦未可尽据矣古史考曰宗师太昊之道故曰少昊是又不然少昊其初立国之名也犹尧之为唐舜之为虞三代之为夏商周皆先有其号及有天下因而不改岂其黄帝之子作述一堂乃近舎轩后之法逺修戏皇之道哉问者曰少昊之为帝信矣然则五帝徳何以不载曰帝德因宰我之问而及之也少昊缵绪承家德协黄帝是以宰我未问孔子亦不言非谓其不帝也然则系辞何以不序曰易序伏羲氏以来制作之君少昊颛顼帝喾皆无所制作故统言黄帝尧舜略不备举非谓其皆不帝也史见嚻之降处江水也则以为青阳不帝纪年见少昊之以鸟名官也则以为帅鸟师居西方世纪见少昊为金行之帝也则以为嚻自江水登帝位是皆怳忽不得其实故备论焉以为五帝之首
绎史卷六

[book_title]绎史卷七
灵壁县知县马骕撰
髙阳纪
大戴礼记黄帝产昌意昌意产髙阳是为帝颛顼昌意娶于蜀山氏蜀山氏之子谓之昌濮氏产颛顼【山海经黄帝妻雷祖生昌意昌意降处若水生韩流韩流擢首谨耳人面豕喙麟身渠股豚止取淖子曰阿女生颛顼○韩流或作干荒】
帝王世纪帝颛顼髙阳氏黄帝之孙昌意之子姬姓也母曰景仆蜀山氏女为昌意正妃谓之女枢金天氏之末女枢生颛顼于若水【诗含神雾瑶光如蜺贯月正白感女枢生颛顼　宋符瑞志女枢见瑶光之星贯月如虹感己于幽房之宫生颛顼于若水首戴干戈有圣德　白虎通颛顼戴午是谓清明发节移度盖象招瑶　潜夫论赤帝颛顼其相骈干○新论作骿骭　拾遗记昌意出河滨遇黒龙负玉图时有一老叟谓昌意云生子必叶水德而王至十年颛顼生手有文如龙亦有玉图之象其夜昌意仰视天北辰下化为老叟】昌意虽黄帝之嫡以徳劣降居若水为诸侯及颛顼生十年而佐少昊二十而登帝位
吕氏春秋尝得学黄帝之所以诲颛顼矣爰有大圜在上大矩在下汝能法之为民父母
鬻子昔者帝颛顼年十五而佐黄帝二十而治天下其治天下也上縁黄帝之道而行之学黄帝之道而常之帝王世纪平九黎之乱以水事纪官南正重司天以属神北正黎司地以属民于是民神不杂万物有序始都竆桑徙商丘
汉书颛顼帝春秋外传曰少昊之衰九黎乱德颛顼受之廼命重黎苍林昌意之子也金生水故为水德天下号曰高阳氏周□其乐故易不载序于行
古史考颛帝以孟春正月为元其时正朔立春五星防于天歴营室天曰作时地曰作昌人曰作乐鸟兽万物莫不应和故颛帝圣人为歴宗也
吕氏春秋帝颛顼生自若水实处空桑乃登为帝惟天之合正风乃行其音若熙熙凄凄锵锵帝颛顼好其音乃令飞龙作效八风之音命之曰承云以祭上帝乃令鱓先为乐倡鱓乃偃浸以其尾鼓其腹其音英【帝王世纪命飞龙效八风之音作乐五英以祭上帝　乐纬颛顼之乐曰五茎】
新书帝颛顼曰至道不可过也至义不可易也是故以后者复迹也故上縁黄帝之道而行之学黄帝之道而赏之加而弗损天下亦平也　颛顼曰功莫美于去恶而为善罪莫大于去善而为恶故非吾善善而已也善縁善也非恶恶而已也恶缘恶也吾日慎一日其此已也
淮南子帝颛顼之法妇人不辟男子于路者拂之于四达之衢
史记帝颛顼髙阳者黄帝之孙而昌意之子也静渊以有谋疏通而知事养材以任地载时以象天依鬼神以制义治气以教化洁诚以祭祀北至于幽陵南至于交阯西至于流沙东至于蟠木动静之物小大之神日月所照莫不砥属【真诰颛顼父君弱水之乡顼身陶七河之津是为黄也仗万灵以信顺监众神以导物役御百气召致雷电于是乗结元之辇周旋八外诸有洞台之山隂宫之丘皆移安息之石封而镇之铸羽山之铜为宝鼎各献以一于洞山神峯不独句曲一山而已　拾遗记颛顼居位竒祥众祉莫不总集不禀正朔者越山航海而皆至也帝乃揖四方之灵羣后执珪以礼百辟各有班序受文德者锡以钟磬受武德者锡以干戈有浮金之钟沈明之磬以羽毛拂之则声振百里石浮于水上如萍藻之轻取以为磬不加磨琢及朝万国之时乃奏含英之乐其音清密落云闲之羽鲸鲵游涌海水恬波有曵影之剑腾空而舒若四方有兵此剑则飞起指其方则尅伐未用之时常于匣衷如龙虎之吟　溟海之北有勃鞮之国人皆衣羽毛无翼而飞日中无影夀千嵗食以黑河水藻饮以隂山桂脂慿风而翔乗波而至中国气暄羽毛之衣稍稍自落帝乃更以文豹为饰献黑玉之环色如淳漆贡驹千疋帝以驾鐡轮骋劳殊乡絶域其人依风泛黑河以旋其国也　博物志防双民昔髙阳氏有同产而为夫妇帝放之此野相抱而死神鸟以不死草覆之七年男女皆活同颈二头四手是防双民　拾遗记闇河之北有紫桂成林其实如枣羣仙饵焉韩终采药四言诗曰闇河之桂实大如枣得而食之后天不老】
帝王世纪颛顼在位七十八年年九十八岁岁在鹑火而崩葬东郡顿丘广阳里【皇览颛顼冢在东郡濮阳顿丘城门外广阳里中　山海经汉水出鲋鱼之山帝颛顼葬于阳九嫔葬于隂四蛇卫之　大荒之中河水之闲附禺之山帝颛顼与九嫔葬焉爰有久文贝离瑜鸾鸟鳯鸟大物小物有青鸟琅鸟鸟黄鸟虎豹熊罴黄蛇视肉璿瑰瑶碧皆出卫于山】
史记帝颛顼生子曰竆蝉颛顼崩而嚣之孙髙辛立是为帝喾【春秋命厯序颛顼即髙阳氏传二十世三百五十嵗或云传十世】
大戴礼记颛顼产老童老童产重黎及吴囘吴囘氏产陆终陆终氏娶于鬼方氏产六子孕而不粥三年啓其左胁六人出焉其一曰樊是为昆吾其二曰惠连是为参胡其三曰籛是为彭祖其四曰莱言是为云郐人其五曰安是为曹姓其六曰季连是为芈姓昆吾者卫氏也参胡者韩氏也彭祖者彭氏也云郐人者郑氏也曹姓者邾氏也季连者楚氏也【史记髙阳生称称生卷章卷章生重黎吴回吴囬生陆终陆终生子六人坼剖而产焉其长一曰昆吾二曰参胡三曰彭祖四曰防人五曰曹姓六曰季连芊姓楚其后也昆吾氏夏之时尝为侯伯桀之时汤灭之彭祖氏殷之时尝为侯伯殷之末世灭彭祖氏　风俗通陆终娶于鬼方氏是谓女嬇盖孕而三年不育啓其左胁三人出焉啓其右胁三人又出焉　山海经颛顼生老童老童生祝融祝融生太子长琴是处揺山始作乐风颛顼生老童老童生重及黎帝令重献上天令黎卬下地下地是生噎处于西极以行日月星辰之行次有人名曰吴回奇左是无右臂　世本彭祖姓籛名铿在商为守藏史在周为柱下史年八百岁○论语疏引神仙传彭祖者颛顼之孙也殷末已七百六十七嵗而不衰老少好恬静不防世务不营名誉不饰车服唯以养生治身为事王令采女问道于彭祖彭祖曰欲举形登天上补仙官当用金丹其次当爱养精神服药草可以长生吾遗腹而生三岁而失母遇犬戎之乱流离西域百有余年加以少枯丧四十九妻失五十四子数遭忧患和气折伤恐不度世乃去不知所之其后七十余年闻人于流沙之国西见之○文多不具録　列仙传彭祖帝颛顼之孙陆终氏之中子歴夏至殷末八百余岁常食桂芝善导引行气歴阳有彭祖仙室前世祷请风雨莫不辄应　易林彭祖九子据德不殆南山松栢长受嘉福　楚辞注彭铿好和滋味善斟雉羮能事帝尧帝尧美而飨食之以夀考彭祖至八百嵗犹自悔不夀恨枕髙而眠逺也○庄子注云杖晚而唾逺山海经有国名曰淑士颛顼之子　有人焉三面是颛顼之子三面一臂三面之人不死　有国曰颛顼生伯服食黍　有季禺之国颛顼之子食黍　有国曰中防颛顼之子食黍　有叔歜国颛顼之子黍食使四鸟虎豹熊罴　有人有翼名曰苖民颛顼生驩头驩头生苖民厘姓食肉○按驩兜苖民传不言父子亦非髙阳之后此疑脱误　捜神记昔颛顼氏有三子死而为疫鬼一居江水为疟鬼一居若水为魍魉鬼一居人宫室善惊人小児为小鬼于是正岁命方相氏帅肆傩以驱疫鬼】
颛顼黄帝之孙而少昊氏兄弟之子也据史则嗣黄帝而立据世纪则继少昊而立少昊一代既不可泯则世纪为可信乎然史之失在于轻信而多疎世纪之失在于牵合而附防颛顼之佐黄帝与黄帝之诲颛顼见于鬻子吕览皆近古之书也世纪牵于二十登位之说则谓其生于金天末年十年而佐少昊如以鬻子未可信将二十治天下之言亦竝可废胡为两岐其说吾不能为之解也最难知者帝王之谱系最无徴者上世之年纪史叙昌意于嚻之下何由知其为黄帝之嫡昌意降处若水亦犹帝摰嗣位尧受唐封封建之来久矣何由知其徳之劣史自三代以上止表其世共和以下始纪其年年固有不可强知也必以颛顼为在位七十八年年九十八岁则不得不就二十而曲为之说此皇甫氏之蔽也然则颛顼之年果若何曰是固不可知也抑尝考之黄帝在位已百年矣少昊嗣之未必复有八十四年之久或者颛顼及见黄帝由此登庸任治其治天下恶知不在轩昊之时舜禹之功成于唐世奚必二十而登帝位哉帝之有天下也其道则縁乎黄帝其功则在乎为善而去恶其徳静渊疏通其治象天任地其法男女有别命官以民事而五正咸得其职平九黎之乱命重黎絶地天通神人无复杂糅民用安生休祥滋至化被四海莫不砥属以斗杓建寅为厯元四时以正五星聚室万物应和后世法而行之久无差违也作承云之乐隂阳以调用享上帝敻乎承五运之终立帝徳之极载在传记者歴歴可考如此至其登位之蚤晚享年之多寡姑阙疑焉

[book_title]绎史卷八
灵壁县知县马骕撰
髙辛纪
史记帝喾髙辛者黄帝之曾孙也髙辛父曰蟜极蟜极父曰嚣嚣父曰黄帝自嚣与蟜极皆不得在位至髙辛即帝位髙辛于颛顼为族子
大戴礼记黄帝产嚣嚣产蟜极蟜极产髙辛是为帝喾【白虎通帝喾骈齿上法月参康度成纪取理阴阳春秋元命苞帝喾戴干是谓清明○新论作戴肩帝王纪云喾母无闻焉】
帝王世纪帝喾髙辛氏姬姓也其母生见其神异自言其名曰夋龆龀有圣徳年十五而佐颛顼三十登帝位都亳
鬻子昔者帝喾年十五而佐帝颛顼三十而治天下其治天下也上缘黄帝之道而明之学帝颛顼之道而行之
新书帝喾曰缘道者之辞而学为已缘巧者之事而学为巧行仁者之操而学为仁也故节仁之器以修其躬而身专其美矣故上缘黄帝之道而明之学帝颛顼之道而行之而天下亦平也　帝喾曰徳莫髙于博爱人而政莫髙于博利人故政莫大于信治莫大于仁吾慎此而已也【尚书璇玑钤帝喾以上朴略有象难传】
帝王世纪以人事纪官故以勾芒为木正祝融为火正蓐收为金正冥为水正后土为土正是五行之官分职而治诸侯于是化被天下
史记重黎为帝喾髙辛居火正甚有功能光融天下帝喾命曰祝融共工氏作乱帝喾使重黎诛之而不尽帝乃以庚寅日诛重黎而以其弟吴囘为重黎后复居火正为祝融
汉书帝喾春秋外传曰颛顼之所建帝喾受之清阳嚣之孙也水生木故为木徳天下号曰髙辛氏周□其乐故易不载周人禘之
史记髙辛生而神灵自言其名普施利物不于其身聪以知逺明以察微顺天之义知民之急仁而威恵而信修身而天下服取地之财而节用之抚敎万民而利诲之歴日月而迎送之明鬼神而敬事之其色郁郁其徳嶷嶷其动也时其服也士帝喾溉执中而徧天下日月所照风雨所至莫不从服【潜夫论帝喾代颛顼氏其号髙辛厥质神灵德行只肃迎送日月顺天之则能叙三辰以周民作乐六英】
吕氏春秋帝喾命咸黑作为声歌九招六列六英有倕作为鼙鼓钟磬吹苓管壎箎鼗椎钟帝喾乃令人抃或鼓鼙击钟磬吹苓展管箎因令凤鸟天翟舞之帝喾大喜乃以康帝德【帝王世纪作乐六茎以康帝德　宋符瑞志使鼔人拊鞞鼔击钟磬凤凰鼓翼而舞　乐纬帝喾之乐曰六英】
中记髙辛时犬戎为乱帝曰有讨之者妻以美女封三百戸帝之狗曰槃瓠去三月而杀犬戎以其首来帝以女妻之不可敎训浮之会稽东海中得地三百里封之生男为狗女为美人是为犬封氏【搜神记髙辛氏有老妇人居于王宫得耳疾医为桃治出顶虫大如茧妇人置于瓠篱覆之以盘俄化为犬因名盘瓠时戎吴强盛数侵邉境乃募天下有能得戎吴将军首者购金千斤封邑万戸又赐以少女后盘瓠衔得一头将造王阙王诊视之即是戎吴少女闻之啓曰盘瓠为国除害此天命使然不可以女子而负约于天下从之盘瓠将女上南山入谷止于石室之中盖经三年产六男六女自相配偶后母归以语王王遣使迎诸男女衣服褊裢言语侏饮食蹲踞好山恶都王顺其意赐以名山广泽号曰蛮夷故世称赤髀横裙盘瓠子孙　拾遗记有丹丘之国献码碯瓮以盛甘露帝德所洽被于殊方以露充于防也码碯石类也南方者为之胜今善别马者死则破其脑视之其色如血者则日行万里能腾空飞脑色黄日行千里脑色青者嘶闻数百里脑色黒者入水毛鬛不濡日行五百里脑色白者多力而怒今为器多用赤色若是人工所制者多不成器亦殊朴拙其国人聼马鸣则别其脑色丹丘之地有夜乂驹跋之鬼能以赤马脑为瓶盂及乐器皆精妙轻丽中国人有用者则魑魅不能逢之】世本帝喾卜其四妃之子皆有天下元妃有邰氏之女曰姜嫄生后稷次妃有娀氏之女曰简狄生契次妃陈酆氏之女曰庆都生帝尧次妃訾陬氏之女曰常仪生帝挚【○大戴礼记陈酆作陈隆訾陬作陬訾帝王世纪又作娵訾】
史记帝喾娶陈锋氏女生放勋娶娵訾氏女生挚帝喾崩而挚代立
帝王世纪帝喾在位七十年年百五岁而崩东郡顿丘广阳里【春秋命厯序帝喾传十世　皇览帝喾冢在东郡濮阳顿丘城南台阴野中　山海经有女子方浴月帝俊妻常羲生月十有二此始浴之　有羲和之国有女子名曰羲和方浴日于甘渊羲和者帝俊之妻生十日　有司幽之国帝俊生晏龙晏龙生司幽司幽生思士不妻思女不夫食黍食兽是使四鸟帝俊生晏龙晏龙是为琴瑟帝俊有子八人是始为歌舞○帝喾名夋山海经称帝俊是也然亦有非帝喾者未详其说　拾遗记帝喾之妃邹屠氏之女也女行不践地常履风云游于伊洛帝乃期焉纳以为妃妃常梦吞日则生一子凡经八梦则生八子世谓之八神亦谓八翼翼明也亦谓八英亦谓八力言其神力英明翼成万象亿兆流其神睿焉】
史记帝挚立不善崩而弟放勋立是为帝尧
帝王世纪帝挚之母于四人中班最在下而挚于兄弟最长得登帝位封异母弟放勋为唐侯挚在位九年政微弱而唐侯徳盛诸侯归之挚服其义乃率羣臣造唐而致禅唐侯自知有天命乃受帝禅乃封挚于髙辛【○纲目前编云挚荒淫无度诸侯废之而推尊尧为天子按帝挚或崩或禅或废诸説各不同也】
帝喾髙辛氏黄帝之曽孙颛顼之族子也生而神灵嗣髙阳氏为天子其嗣天子者以贤立也五帝之世以公天下为心非至德不足以治天下非得至德之人不敢授以天下是以髙辛髙阳咸起支封又必试以官职故髙阳十五而佐黄帝髙辛亦十五而佐髙阳询事考言乃登大位故曰五帝官天下官天下者以天下为公器惟贤是择近不嫌于传子黄帝少昊是已外不妨于异姓尧舜是已少昊之后无足嗣帝位者而颛顼有至德颛顼之后无足嗣帝位者而喾有至德有至德者登大位皆以其贤也非以其亲也颛顼之所建帝喾受之聪明祗肃普施利物顺天取地节用爱民德化四讫享国七十年帝挚嗣立未久而崩而陶唐氏作矣然窃有疑焉记称帝喾四妃之子以嫡也则莫如立后稷以贤则尧稷契皆其人也不立嫡与贤而立挚岂喾无知子之明有爱憎之私乎非所以论喾也或称挚荒淫诸侯废之或称唐侯盛德挚微弱而禅焉若是则尧有利天下之心诸侯擅废立之权尤非所以论尧也史记本纪但曰挚立不善崩而已所谓不善者徳不类邪政不理邪民不从邪抑如书所谓有疾弗豫传所谓弱足不良者邪荒滛微弱皆后世揣摩之言挚之贤不肖未可以臆度也意者帝喾之子挚最居长当如世纪所説既而享年不永兄终弟及外纪曰帝尧年十六即天子位然则帝喾之崩尧方七嵗故不立尧而立挚殆以此与

[book_title]绎史卷九
灵壁县知县马骕撰
陶唐纪
大戴礼记帝喾产放勲是为帝尧
帝王世纪帝尧陶唐氏祁姓也母庆都孕十四月而生尧于丹陵名曰放勲鸟庭荷胜眉有八采丰下鋭上或从母姓伊氏【春秋合诚图尧母庆都盖大帝之女生于斗维之野常在三河东南天大雷电有血流润大石之中生庆都长大形象大帝常有黄云覆盖之蔑食不饥年二十寄伊长孺家无夫出观三河奄然阴风赤龙与庆都合有娠而生尧　宋符瑞志庆都观于三河常有龙随之一旦龙负图而至其文要曰亦受天祐眉八彩鬓髪长七尺二寸面鋭上丰下足履翼宿既而阴风四合赤龙感之孕十四月而生尧于丹陵其状如图　帝尧碑赤龙负图出庆都读之云赤受天运其下图人衣赤衣鬓须尺余长七尺二寸兑下丰上足履翼星题曰赤帝起成天下宝　其先出自块隗翼火之精有神龙首出于常羊庆都交之生伊尧不与凡防龙顔日角眉八彩谡自侯伯游于河龙负衔投铃授与然后受命　淮南子尧眉八彩九窍通洞而公正无私一言而万民齐　春秋元命苞尧眉八采是谓通明厯象日月璇玑玉衡　尚书大传尧八眉八者如八字也】　年十五而佐帝挚受封于唐为诸侯身长十尺甞梦天而上之故二十而登帝位都平阳
书曰若稽古帝尧曰放勲钦明文思安安允恭克让光被四表格于上下克明俊徳以亲九族九族既睦平章百姓百姓昭明协和万邦黎民于变时雍
史记帝尧者放勲其仁如天其知如神就之如日望之如云富而不骄贵而不舒黄收纯衣彤车乗白马能明驯德以亲九族九族既睦便章百姓百姓昭明合和万国
淮南子尧之有天下也非贪万民之富而安人主之位也以为百姓力征强陵弱众暴寡于是尧乃身服节俭之行而明相爱之仁以和辑之是故茅茨不翦采椽不断大路不画越席不缘大羮不和粢食不毇廵狩行敎勤劳天下周流五岳岂其奉养不足乐哉举天下而以为社稷非有利焉年衰志悯举天下而传之舜犹却行而脱蹝也　所以乐为人主者以其穷耳目之欲而适躬体之便也今髙台层榭人之所丽也而尧朴桷不斲素题不枅珍怪竒味人之所美也而尧粝粢之饭藜藿之羮文绣白人之所好也而尧布衣揜形鹿裘御寒养性之具不加厚而增之以任重之忧故举天下而传之于舜若释重负然【尸子人之言君天下者瑶台九累而尧白屋黻衣九种而尧大布宫中三市而尧鹑居粝饭菜粥骐驎青龙而尧素车驹六韬帝尧王天下之时金银珠玉不饰锦绣文绮不衣奇怪珍异不视玩好之器不宝滛佚之乐不听宫垣屋室不垩甍桷椽楹不斲茆茨徧庭不翦鹿裘御寒布衣掩形粝梁之饭藜藿之羮不以役作之故害民耕织之时削心约志从事乎无为吏忠正奉法者尊其位廉洁爱人者厚其禄民有孝慈者爱敬之尽力农桑者慰勉之旌别淑慝表其门闾平心正节以法度禁邪伪所憎者有功必赏所爱者有罪必罚存养天下鳏寡孤独赈赡祸亡之家其自奉也甚薄其赋役也甚寡故万民富乐而无饥寒之色百姓戴其君如日月亲其君如父母】
书乃命羲和钦若昊天厯象日月星辰敬授人时分命羲仲宅嵎夷曰旸谷寅賔出日平秩东作日中星鸟以殷仲春厥民析鸟兽孳尾申命羲叔宅南交平秩南讹敬致日永星火以正仲夏厥民因鸟兽希革分命和仲宅西曰昧谷寅饯纳日平秩西成宵中星虚以殷仲秋厥民夷鸟兽毛毨申命和叔宅朔方曰幽都平在朔易日短星昴以正仲冬厥民隩鸟兽氄毛帝曰咨汝羲暨和朞三百有六旬有六日以闰月定四时成岁允厘百工庶绩咸熙【论衡尧候四时之中命羲和察四星以占时气　山海经注羲和盖天地始生主日月者也故启筮曰空桑之苍苍八极之既张乃有夫羲和是主日月职出入以为晦明又曰瞻彼上天一明一晦有夫羲和之子出于阳谷故尧因此而立羲和之官以主四时其后世遂为此国　春秋文曜钩唐尧即位羲和立象仪　尸子造厯数者羲和子也】
古今注尧设诽谤之木今之华表木也以横木交柱头状若花也形似桔橰大路交衢悉施焉或谓之表木以表王者纳谏也亦以表识衢路也【帝王世纪尧置敢諌之鼔　淮南子尧置敢諌之鼔舜立诽谤之木　尸子尧立诽谤木　吕氏春秋尧有欲諌之鼔○晋张纮云尧舜立敢諌之鼔三王立诽谤之木文选注云进善之旌尧立之五达之道诽谤木尧作之桥梁板所以书政治之愆失　淮南子尧戒曰战战栗栗日慎一日人莫蹪于山而蹪于垤】
吕氏春秋尧战于丹水之浦以服南蛮【帝王世纪诸侯有苗氏处南蛮而不服尧征而克之于丹水之浦】
淮南子尧之时十日竝出焦禾稼杀草木而民无所食猰貐凿齿九婴大风封豨修蛇皆为民害尧乃使羿诛凿齿于畴华之野杀九婴于凶水之上缴大风于青丘之泽上射十日而下杀猰貐断修蛇于洞庭擒封豨于桑林万民皆喜置尧以为天子于是天下广狭险易远近始有道里【山海经羿与凿齿战于夀华之野羿射杀之羿持弓矢凿齿持盾一曰戈　窫窳龙首居弱水中其状如龙首食人　貮负之臣曰危危与貮负杀窫窳帝梏之疏属之山桎其右足反缚两手与髪繋之山上木　帝俊赐羿彤弓素矰以扶下国羿是始去恤下地之百艰　楚辞注尧令羿仰射十日中其九日日中九鸟皆死堕其羽翼○诸説荒诞】
吕氏春秋帝尧立乃命质为乐质乃效山林谿谷之音以歌乃以麋置缶而鼓之乃拊石击石以象上帝玉磬之音以致舞百兽瞽叟乃拌五弦之瑟作以为十五之瑟命之曰大章以祭上帝【帝王世纪防放山川谿谷之音作乐大章天下大和　古今乐录神人畼帝尧所作尧郊天地祭神座上有响诲尧曰水方至为害命子救之尧乃作歌曰清庿穆
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:46:34-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="卷一、满洲初起,卷二、辽籓建国,卷三、明季战争,卷四、燕京陷贼,卷五、顺治入关,卷六、削平流寇,卷七、多尔衮摄政及诸王内讧,卷八、明南渡三帝及监国鲁王,卷九、明朱成功之事迹,卷十、明起义军之失败,卷十一、开国法制兵制及官制,卷十二、康熙勤政,卷十三、三藩起事及孙延龄,卷十四、准葛尔及西藏之兵事,卷十五、欧人通商布教及和议之开始,卷十六、台湾朱一贵之乱,卷十七、治河之政策,卷十八、立储之反复,卷十九、官制之改革,卷二十、文字之狱,卷二十一、鸿博经学诸特科,卷二十二、诸儒出处学问之概,卷二十三、雍正清察,卷二">
<meta name="description" content="民国黄鸿寿撰,八十卷,民国四年(1915)上海进步书局印行。本书多根据《东华录》及私家著述等资料,按纪事本末体例,记载自满洲初起、清初开国至宣统三年(1911)清朝灭亡二百七十余年间之史事。全书约四十万字,分类排列,每卷一事,每事各祥起汔,自为标题,每篇各编年月,自为首尾,并附有撰者之注释及评论。书中于清代的内政外交,如夺嫡文宗、宗室大臣诸疑狱、政变叛乱、立宪内阁、鸦片战争及与英、法、俄、日之和约等事实均“纂辑从祥,毫无讳饰”。有关法制者计有开国法制兵制及官制;官制之改革;文字之狱;严禁朋党;英法联军入京">
<title>清史纪事本末_黄鸿寿_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">清史纪事本末</span> <br/>
          作者： <span class="inputVal" id="bkauthor">黄鸿寿</span> <br/>
          朝代： <span class="inputVal" id="bkdate">近代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]358349</span> <br/>
          说明： <span class="inputVal" id="bkdec">民国黄鸿寿撰,八十卷,民国四年(1915)上海进步书局印行。本书多根据《东华录》及私家著述等资料,按纪事本末体例,记载自满洲初起、清初开国至宣统三年(1911)清朝灭亡二百七十余年间之史事。全书约四十万字,分类排列,每卷一事,每事各祥起汔,自为标题,每篇各编年月,自为首尾,并附有撰者之注释及评论。书中于清代的内政外交,如夺嫡文宗、宗室大臣诸疑狱、政变叛乱、立宪内阁、鸦片战争及与英、法、俄、日之和约等事实均“纂辑从祥,毫无讳饰”。有关法制者计有开国法制兵制及官制;官制之改革;文字之狱;严禁朋党;英法联军入京及和约;俄定爱辉、天津、北京诸条约;天津教案;甲武战争及和约、复诏变法;予备立宪之宣示、谕禁鸦片之严厉;假饰立宪及组织贵族内阁、开设资政院、铁路国有政策等多目。书中不称人民抵抗官吏之事为匪为逆,所记史实对于研究清代尤其是清末法制状况具有重要意义。</span> <br/>
          封面： <span class="inputVal" id="bkimg">Z_6609.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]清史纪事本末
[book_author]黄鸿寿
[book_date]近代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]358349
[book_dec]民国黄鸿寿撰,八十卷,民国四年(1915)上海进步书局印行。本书多根据《东华录》及私家著述等资料,按纪事本末体例,记载自满洲初起、清初开国至宣统三年(1911)清朝灭亡二百七十余年间之史事。全书约四十万字,分类排列,每卷一事,每事各祥起汔,自为标题,每篇各编年月,自为首尾,并附有撰者之注释及评论。书中于清代的内政外交,如夺嫡文宗、宗室大臣诸疑狱、政变叛乱、立宪内阁、鸦片战争及与英、法、俄、日之和约等事实均“纂辑从祥,毫无讳饰”。有关法制者计有开国法制兵制及官制;官制之改革;文字之狱;严禁朋党;英法联军入京及和约;俄定爱辉、天津、北京诸条约;天津教案;甲武战争及和约、复诏变法;予备立宪之宣示、谕禁鸦片之严厉;假饰立宪及组织贵族内阁、开设资政院、铁路国有政策等多目。书中不称人民抵抗官吏之事为匪为逆,所记史实对于研究清代尤其是清末法制状况具有重要意义。
[book_img]Z_6609.jpg


[book_title]卷一、满洲初起
明神宗万历十一年，春二月，以满洲部努尔哈赤袭建州左卫都督，授龙虎将军。满洲先出肃慎氏，古通古斯族也。有虞氏二十五年，始通中国，献弓矢，称息慎。周初数入朝贡，又称稷慎，盖息稷与肃音转之讹也。东汉时亦称挹娄，其西南别部为扶馀，有今开原以北地。东南别为诸沃沮(〈即窝集，译言森林〉)，有北沃沮、南沃沮、东沃沮诸部。北魏时诸部分裂为七，曰粟末、曰伯咄、曰安车骨、曰佛捏、曰号室、曰黑水、曰白山，总谓之勿吉。隋唐时称靺鞨，则南北方言译对之异也。七部之中以黑水、粟末为强，始附高丽，姓大氏，名乞仲象。唐初李𪟝破高丽，大氏退保东年山(〈在沈阳东二十里〉)，睿宗朝封其部长大祚荣为渤海郡王，遂改国号曰“渤海”。黑水初亦附高丽，其部长突利稽尝以兵十五万助高丽，败唐太宗于安市(〈在盖州东北七十里〉)。开元十年，二月，其帅倪属利稽入朝，置黑水郡，拜都督，授云麾将军，兼黑水经略使，赐姓名李献诚，后服属渤海，与中国绝。后唐明宗天成元年，通古斯族别部曰契丹(〈即辽国〉)灭渤海，黑水又附于辽，而渐得回复其故土，更号曰女真(〈后避契丹主宗真讳，更为女直〉)，世居混同江(〈即松花江〉)之东，长白山下。在南岸者隶辽籍，曰“熟女真”(〈即旧满洲〉)，在北岸者不隶辽籍，曰“生女真”(〈即新满洲〉)。生女真之始祖哈富自高丽徙居完颜部阿勒楚喀河侧，遂为完颜部人，传至景祖为乌古迺。当宋仁宗宝元时，辽以为生女真节度使。五传至太祖阿骨打，于宋徽宗政和三年自立为女真主。叛辽，数破辽兵，征服混同江附近诸部。越二年，建国号曰金(〈以国产大金及有金水源故〉)。至宋理宗端平元年，宋人与蒙古(〈即元室〉)联军灭之。蒙古人入主中夏后，其遗族散居混同江南北，共存三部：曰建州、曰海西、曰野人。明初仿唐羁縻州之制，分建术所。而建州卫境内有满洲部五，长白山部三。清室之先即为满洲部之一。满洲本作满珠，二字皆平读，音近曼珠。有国之初，每岁西藏献丹书，皆称曼珠师利大皇帝，翻译名义，曼殊为妙吉祥。又作曼殊师利，为释迦牟尼师昆卢遮那之本师。殊珠音同，室师一音，当是建号之义，实取于此。后汉字相沿，误为满洲，则因洲字义近地名，假借用之耳，实则部族而非地名也。其姓曰爱新觉罗氏，以其国语，谓金曰爱新，觉罗则姓氏之义。言即金姓，与金原为同族也。当金之末造，有名布库里雍顺者，始定居于长白山东南俄漠惠之野俄朵里城(〈在瑚尔哈河源，勒福善河西岸，去宁古塔西南三百馀里，近金上京地〉)。数传而后，遭国内乱，举族被戕，幼子犯察遁荒野得免。又数传至孟特穆(〈后追谥肇祖〉)。永乐十年十月入贡，敕为建州左卫都督。孟特穆生有智略，慨然有恢复之志。计诱先世仇人之后四十馀人，至苏克苏浒河，虎拦哈达山下，诛其半以雪其仇，释其半以为用。遂定居赫图阿喇(〈在苏克苏浒河、嘉哈河之间，后称兴京〉)，即建州左卫地也。孟特穆之长子充善生子三，其季子锡宝齐篇古生子福满(〈后追谥兴祖〉)。福满生子六，觉昌安(〈后追谥景祖〉)居第四，承先业，居赫图阿喇地，其馀五子各筑城环卫而居。近者四五里，远者约二十里，称为宁古塔六贝勒(〈宁古六数，塔个也，贝勒总治官名〉)。是时近地部落中，有硕色纳、加虎二族，每恃强侵陵诸路。觉昌安多才智，子礼敦又英武，率诸贝勒往攻之，破硕色纳子九人，灭加虎子七人，尽收五岭东、苏克苏浒河西二百里内诸部，由此国益强盛。觉昌安第四子为塔克世(〈后追谥显祖〉)，塔克世长子努尔哈赤，长有武略，善骑射，其国人称之曰“聪睿贝勒”。先是苏克苏浒部之固伦城(〈吉林城西五百六十里〉)有尼堪外兰者，故塔克世部人，阴导宁远伯李成梁兵，攻古勒城(〈图伦东十里〉)。城主阿太章京，故建州卫都指挥王杲之子，其妻乃礼敦女。觉昌安闻警，恐女孙被陷，偕塔克往救，引兵入城。城据山依险，守御坚，急切不能下。尼堪外兰说城中人杀阿太出降，已而尽屠之，觉昌安父子皆为所杀。努尔哈赤闻之大恸，诘边吏，事闻，遣使归其丧。与敕三十道、马三十匹，封龙虎将军，复给建州左卫都督敕书，俾其袭职。  夏五月，努尔哈赤起兵，取图伦。先是使者至建州，努尔哈赤复请执送尼堪外兰，使者不许，努尔哈赤恨益深，日夜以复仇为念。至是亲率其父遗甲十三副，往攻图伦。尼堪外兰预知之，先期遁往甲版(〈在承德县东一百十里〉)，努尔哈赤克其城而归。　秋八月，努尔哈赤率兵攻甲版，尼堪外兰奔至抚顺所，欲入边，边吏不纳，乃逃于鹅尔浑(〈在齐齐哈尔城西南三十馀里〉)，筑城居之。时诸部中隔，追兵不得越境至，努尔哈赤乃次第收复近部，为进取之计。
十二年，秋七月，满洲侵董鄂(〈属建州卫之满洲部〉)，城垂陷，会大雪，罢攻。努尔哈赤率众伏浓烟中，城内谓兵已退，引众出。努尔哈赤出击之，颇有斩获。
十三年，夏四月，满洲侵哲陈(〈属满洲部〉)，哲陈谍知之，起托漠河、章甲、把尔达、撒尔湖、界凡五城兵迎拒。努尔哈赤率弟穆尔哈齐及近侍颜布录、兀凌噶直前奋击，射杀二十馀人，敌兵争渡河而遁，复率兵追斩四十五级。又与穆尔哈齐追至吉林厓，敌兵多坠厓死。既收军，努尔哈赤喜曰：“今日之战，以四人而破八百之众，天助我也！”  秋九月，满洲攻苏克苏浒河(〈属满洲部〉)之安土瓜尔佳城，破之，杀其城主诺一漠混。
十四年，夏五月，满洲攻浑河(〈属满洲部〉)之播一混寨，拔之。　秋七月，满洲攻哲陈之托漠河，下其城，即星驰往鹅尔浑城，攻克之。尼堪外兰逃至边，努尔哈赤遣使者齐萨等四十人来请，边吏执尼堪外兰，付齐萨，杀之。
十五年，春正月，满洲于硕里口、虎拦、远东南加哈河两界中之平冈，筑城三层，并建宫室。　夏六月，满洲破哲陈之山寨，杀寨主阿尔泰。　秋八月，满洲巴图鲁额亦都率兵取把尔达城，努尔哈赤自率兵取洞城，城主扎海降。
十六年，夏四月，哈达(〈属海西卫之扈伦部〉)贝勒扈尔干以女归满洲，努尔哈赤纳之。同时，苏完部主索尔果、董鄂部之何和哩、雅尔古寨之扈喇虎先后率本部军民归之。努尔哈赤以索尔果之子费英东佐理政务，以长女妻何和哩，以扈喇虎子扈尔汉为养子，任侍卫。时努尔哈赤招徕各路，归附日众，环境诸国，有拒命者皆削平之，国势日盛。　秋九月，满洲攻克王甲城，杀其城主戴度墨尔根。
十七年，春正月，满洲攻兆佳城，克之，杀其城主宁古亲。
十九年，春正月，满洲略长白山部(〈属建州卫〉)之鸭绿江路，尽收其众，疆域日廓。叶赫(〈属扈伦部〉)贝勒纳林布禄闻之，惧不利于己，遣使告努尔哈赤曰：“扈伦、满洲言语相通，势同一国。今所有国土，尔多我寡，盖于额尔敏、札库木二地，割一与我。”努尔哈赤叱之，即日遣归。
二十一年，秋九月，叶赫纠合扈伦部之哈达、辉发、乌喇，及蒙古之科尔沁、锡伯、卦勒察、长白山部之朱舍里、纳殷九国联军侵满洲，阵浑河北岸。努尔哈赤引军御之，至扎喀城，语诸将曰：“彼部长多，兵皆乌合，我以逸待劳，伤其贝勒一二人，其众自溃。我兵虽少，奋力一战，可必胜也！”遂于旦日移军古哷山，据险而阵，发百骑挑战。叶赫西城贝勒布寨、科尔沁贝勒明安争先突进，布寨坠马被杀，明安陷淖，易马遁，联军遂溃。努尔哈赤纵兵掩击，斩级四千，获马三千匹，铠胄千副，俘乌喇贝勒之弟布占泰，自是军威大震。　冬十月，满洲攻朱舍里路，获其路长纡楞格以归。　闰十一月，满洲遣巴图鲁额亦都、费扬古等督兵攻围讷殷之佛多和山寨，三月乃下，斩寨长搜稳寨克什。
二十三年，夏六月，满洲攻克辉发之多壁城，斩城守，克充格、苏猛格二人还。
二十六年，春正月，满洲遣贝勒褚英统兵侵安褚拉库路，取其屯寨二十馀所。
二十七年，春二月，满洲以蒙古字制为国语，创立满文，颁行国中。　三月，始开金银矿、铁冶。　秋九月，满洲攻灭哈达国。先是，叶赫与哈达构兵，哈达贝勒孟格布禄，遣质子至满洲乞援，努尔哈赤遣费英东率兵二千往。叶赫贝勒纳林布禄投书哈达，使其诱执满州援将，歼其援军，许妻以女。孟格布禄惑其言，许之。会事泄，努尔哈赤亲往哈达，攻其城，克之。大将扬古利生擒孟格布禄，尽服哈达属城，哈达国亡。
三十二年，春正月，满洲兵侵叶赫，克其二城，曰张、曰阿气兰，取其二寨，俘二千馀人还。
三十五年，夏五月，满洲遣贝勒巴雅喇等率兵侵渥集(〈属野人卫，即东海部〉)，取赫席黑俄漠和苏鲁佛讷、赫拖克索三路之地，以其并附乌喇故也。　秋九月，满洲攻灭辉发国。
三十六年，春正月，满洲侵乌喇，克其宜罕阿麟城而还。蓟辽总督蹇达遣使与满洲订约。先是，蹇达于春间疏陈东方隐忧，宜早为备。朝命守臣严备边，至是遣辽东副将及抚所备御，与满洲订两国臣民，各守边境之约，建碑于延边诸地。
三十七年，冬十二月，满洲遣侍卫扈尔汉取渥集部所属之滹野路。
三十八年，冬十一月，满洲遣巴图鲁额亦都率兵侵渥集，取那木都鲁、绥分、宁古塔、尼马察四路。
三十九年，秋七月，满洲遣台吉阿巴泰率兵侵渥集，取乌尔古辰、木伦二路。　冬十二月，满洲遣额驸何和哩率兵克渥集之扎库塔城。
四十年，秋九月，乌喇兵侵满洲虎尔哈路，努尔哈赤自将御之。时军势甚盛，乌喇兵惧，不战而退。满洲兵追之，沿岸而下，克其临河五城，又取其金州城驻军。
四十一年，春正月，努尔哈赤亲率兵侵乌喇，至伏尔哈城，攻拔之，乌喇国亡。时扈伦四国，已灭其三，叶赫大惧，使使来告急，遣游击马时枬、周大歧率炮兵千人，前往守卫，又驻军开原，以防其内逼。努尔哈赤投书抚顺所游击李永芳，请中国严守中立，不报。
四十二年，夏四月，遣使入满洲赉贡，满洲贡使不至，辽抚郭光复遣材官萧伯芝往诘。伯芝入境，责郊迎礼，努尔哈赤属橐鞬迎于道左，供张甚盛。伯芝诘比年绝贡之故，努尔哈赤以岁歉对，请明年贡市如初，厚赠伯芝以归。　冬十一月，满洲侵渥集之雅揽、西临二路，收降民二百户，俘千人还。
四十三年，冬十一月，满洲攻渥集之顾纳喀、库伦，克其城，俘获万人，收抚其居民五百户而还。

[book_title]卷二、辽籓建国
明神宗万历四十四年，春正月，满洲努尔哈赤称帝。先是努尔哈赤子代善等，以努尔哈赤功德日盛，议上尊号，奉表劝进，至是即位。贝勒大臣等共上尊号曰覆育列国英明皇帝，定国号曰满洲，建元天命。　秋七月，满洲主命大臣扈尔汉等率师侵东海之萨哈连部，取兀尔简河南北三十六寨，遂引兵渡黑龙江，复取其十一寨，又招服使犬路、诺洛路、石拉忻路路长四十八人。
四十五年，春二月，满洲收服东海沿边散居诸部，其岛居负险不服者，乘小舟尽取之而归。
四十六年，夏四月，满洲主将兵侵边，临行，以七大恨誓师，略曰：“明边吏轻用尼堪外兰之谋，无故启衅，害我祖父，恨一也；明不守盟约，逞兵越界，卫助叶赫，恨二也；明边民每岁逾境行窃，依约当杀，而明又以擅杀为词胁取十人，抵罪边境，恨三也；明越境以兵助叶赫，致我已聘之女改适蒙古，限四也；我国人民，于柴河、三岔、抚安等路皆约(〈当今铁岭县东南境〉)耕田艺谷，明不容刈获，遣兵驱逐，恨五也；叶赫渝盟召衅，而明乃偏信其言，遣使诟詈，肆行陵侮，恨六也；哈达助叶赫二次来侵，既被征服，明又胁服其国，恨七也。”于是分两路进兵，令左翼四旗兵取东州(〈承德县东南百一十里〉)、马根单(〈赫图阿拉城西南二百十里〉)、二堡，自率右翼四旗兵及八旗护军乘夜两新霁，驰抵抚顺，游击李永芳出降。东州马根单二城及台保寨共五百馀悉下，寻毁抚顺城而退。广宁总兵张承荫、辽阳副将颇廷相、海州参将蒲世芳率兵一万往追满洲主回军相拒，会大风，西向扬尘。满洲兵顺风纵击，追兵不支，遂溃。自承荫以下，廷相、世芳及游击梁汝贵等皆战死。　五月，满洲兵进边，陷抚安堡、花豹卫、三岔大小堡凡十一。　六月广宁巡抚李维翰遣使至满洲议和并索还俘获，满洲主不许。　秋七月，满洲围清河城，守将邹储贤、张斾以兵一万固守。攻城兵树云梯，冒矢石而上，守兵皆溃，储贤、斾及兵万人殉马。
四十七年，春正月，满洲主征叶赫，取克亦特城、粘罕寨，至叶赫城东十里，大小屯寨二十馀，及蒙古游牧畜产。　二月，辽东经略杨镐集兵沈阳，分四路攻满洲，每路兵六万，其左翼中路以杜松、王喧、赵孟麟、张铨督之，由清河出乌鸦关(〈今凤凰城西北境〉)。左翼北路以马林、麻岩、潘宗颜督之。由开原合叶赫兵二万，出三岔口。右翼南路以刘纵、康应干督之，会朝鲜兵二万，出宽甸口(〈凤凰城东北二九十里〉)，向董鄂路，约合趋满洲之都城。　三月，左翼中路，杜松兵出抚顺关，以三万馀众屯萨尔浒山(〈兴京城西北二十里〉)。自引兵二万围铁背山上之界凡城。方督军仰攻吉林厓，守厓骑兵帅筑城夫役自山驰下冲击，适满洲援界凡之二旗兵亦至，夹攻之，杜松中矢阵殁，士卒死者无算。是夜马林率北路军阵富勒哈山(〈铁岭县东南百里〉)东北，尚间厓之麓，环营浚壕，外列火器，继列骑兵。潘宗颜一军据飞芬山，龚念遂一军屯斡珲鄂谟，各距尚间厓数里，皆列大车，持坚盾。满洲主督诸贝勒移军北进，与念遂军遇，大败之，念遂战死，乃进薄尚间厓。马林军迎战，力竭，死伤相属，林仅以身免。满洲军驰往飞芬山，攻潘宗颜，宗颜全军尽没。叶赫兵于中途闻败报，遁去。时刘𬘩军已近逼满洲之都城，满洲主闻警，急遣大臣扈尔汉、贝勒阿敏先后引兵往御，自督大军继进。𬘩分军为四，自率所部精锐为前军，先入至阿布、达里间，将登山列阵。贝勒皇太极已引右翼兵先登，据高下击。贝勒代善又率左翼兵自山之西至，夹击之。𬘩军遂溃。𬘩力战以死，后军亦歼。诸贝勒既破𬘩军，从乘势迎击康应干所部步兵及朝鲜兵，二万人皆战没，应干遁走，朝鲜都元帅姜弘烈帅馀众降。杨镐闻三路兵败，急檄总兵李如柏、副将贺世贤还军。　夏六月，满洲围开原城，总兵马林出守兵大半，阵四门外，督馀众守城。攻城兵乘虚掩上，阵兵四溃，林及副将于化龙、游击于守志、守备何懋官皆战死，内外守兵皆歼焉。师还至界凡，筑城治屋芦以居。　秋七月，满洲兵攻陷铁岭城，游击喻成名、史凤鸣、李克泰死之。　八月，满洲主侵叶赫，围其东西二城。东城溃，金台吉被执，不屈死。布扬古以西城降，叶赫国亡。
光宗泰昌元年，秋八月，满洲兵侵懿路、蒲河二路。　冬十月，满洲主自界凡迁于撒尔湖，建军民庐舍，至十一月乃成。
熹宗天启元年，春二月，满洲主统军分八路，略奉集堡，　三月，满洲兵进攻沈阳，总兵贺世贤、尤世功分兵乘城守，环城掘壕堑数重，绕以穑栅，列巨炮其上，守具甚坚。满洲兵距城七里而军，遣骑兵挑战，阳败北诱师，世贤出兵迎战，遇伏而败。世贤、世功及参将夏国卿、张纲、知州段展、同知陈柏等相继阵殁，城遂陷。时总兵陈策，参将张名世、游击周敦吉、都司秦邦屏等督四川兵二万，渡浑河，营于河北，副将董仲贵、参将张大斗统兵万馀，营于河南奉集堡，总兵李秉诚、武靖营总兵朱万良、姜弼领骑兵三万，营于白塔铺。满洲主遣右翼四旗袭击川兵，尽歼其众。皇太极引兵掩击白塔铺，秉诚等皆败遁，遂渡河围浙营，仲贵等力战死。沈阳既援，乘势长驱，以取辽阳。经略袁应泰决太子河水，注城壕，火器环列，自督诸将出战。满洲主遣左翼四旗及护军精锐夹击之，城破，应泰登城楼自焚死，官吏将士殉节者尚十馀人。辽洒以东，堡、寨、营、驿及海、盖、金、复诸卫大小七十馀城，俱降。满洲主集贝勒诸臣议曰：“辽阳之地，乃明及朝鲜、蒙古接壤专区，宜居之。”遂定议迁都。　秋七月，满洲迁镇江堡沿海居民于内地，金州民于复州。先是，辽、沈继陷，援辽都司毛文龙帅师至皮鸟(〈今海洋鸟〉)，招集流亡，分布哨船，联接登州，为犄角计。诏授文龙参将，适镇江堡(〈凤凰城东南百二十里〉)，城中军陈良策，通款文龙。文龙引兵取镇江城，良策执城守，游击佟养真，杀其子丰年，并从者六十人以降。同时汤站、险山二堡亦执守堡官陈九阶、李世科来投文龙，满洲主闻警，命子皇太极等迁其民内徙。
二年，春正月，满洲主督兵渡辽河，围西平堡。守将罗一贯、高邦佐死之。游击孙得功等俱降兵至广宁城，堡守御官，帅众降者凡四十馀。至山海关，经略熊廷弼、广宁巡抚王化贞先后护难民入关，尽焚积聚而走，满洲兵遂进陷义州。廷臣请逮廷弼、化贞二人，并论死。　二月，蒙古兀鲁特部贝勒、明安等三千馀户并归附满洲。　三月，满洲营新城于辽阳城东五里之太子河边，建宫室，自赫图阿喇徙都焉。名曰东京(〈后称盛京〉)。
三年，春正月，喀尔喀部台吉拉巴西、希壁等五百户归附满洲。　夏四月，满洲主命台吉、阿巴泰等帅师征扎鲁物部，杀贝勒昂安父子，执贝勒钟嫩子桑土之妻子而归。
四年，夏五月，毛文龙遣兵侵满洲浑发地，守将苏尔东败之。　秋八月，满洲主命大臣楞额礼、吴善引兵袭皮岛，兵大溃，焚岛中积聚而还。
五年，春正月，满洲贝勒莽古尔泰统兵攻旅顺口城，毁城而归。　三月，满洲主集贝勒诸臣议迁都沈阳，谓沈形胜之地，若有事明边则西渡辽河，路直且近。北伐蒙古则二三日可至，南征朝鲜则可由清河路以进，遂于沈阳建新都，迁焉。名曰盛京。是月，征东海瓦喀部，兵引还。　夏六月，毛文龙攻耀州，久无功，引军退。　秋八月，宁远城、山海关二路兵攻耀州，大败，毛文龙兵袭海州所属张屯寨，亦不克。　冬十月，满洲征东海虎尔哈，封尔察兵引还。　十一月，满洲援科尔沁部之格勒珠尔根城，兵至，察哈尔解围去。
六年，春正月，满洲大举入侵至宁远，越城五里，横截山海关大路而军。宁远道袁崇焕与总兵满桂等婴城固守。满洲军进，攻城上发西洋巨炮，一发伤数百人，再攻再却，围遂解。时关外军饷皆积觉华名，满兵袭之，舟车粮草，悉为所焚。满洲主还沈阳，语诸贝勒曰：“朕自二十五岁用兵以来，战无不胜，攻无不克，何独宁远一城不能下耶？不怿累日。”　夏四月，满洲主亲征喀尔喀部，分八路进兵，至巴林部贝勒囊奴克寨，囊奴克中矢，堕马死，渡西拉木轮河，大掠而还。　五月，毛文龙兵侵鞍山驿与撒尔湖，皆不克。　秋八月，满洲主努尔哈赤殂于沈阳之叆鸡堡行次，年六十有八，葬于承德县之石觜头山，号福陵。崇德元年，追谥武皇帝。康熙元年，改谥高皇帝，庙号太祖。

[book_title]卷三、明季战争
明熹宗天启七年，春正月，满洲遣使遗宁远巡抚袁崇焕书议和。先是，崇焕总统关内外诸军，闻满洲新丧，欲乘间修复锦州大小凌河诸城，为持久计，遣使偕喇嘛僧一人至吊，因以觇虚实，满洲主皇太极遣使报之。至是，使者再至，要求偿金与岁币，数各钜万。崇焕覆书，言书中有不顺语，难以奏闻。时满洲兵已入朝鲜，先后陷义州、定州、安州、平壤等处，尽屠其军。皮岛都司毛文龙屯守铁山，亦败走。满洲兵渡大同江，次中和，遣使至书朝鲜主，诘责备至。　二月，满洲进陷朝鲜之黄州，朝鲜主李倧出奔江华岛。满洲兵至瑞兴，朝鲜主上书请成，使者往返协议，以三月和成，约为兄弟之国。贝勒阿敏纵兵大掠三日而还。　夏四月，满洲再遣使遗书袁崇焕及喇嘛，请以辽东归满洲，凡辽西地方所有城堡，明人不得加修葺，并言以后两国通问书式，明皇帝不得与天并列，明诸臣不得与满洲主并列，各当递降一格。崇焕还书，言满洲当将已经占领之辽东地方及俘虏，酌议还付，并撤回朝鲜镇守兵，以复不得再进兵朝鲜。事闻，朝旨咎其非计，数相戒谕；加以双方意见不合，和议卒无成。　五月，满洲大举进攻辽西，时大凌河城工未竣，总兵赵率教守锦州，围之不克，移军簿宁远。袁崇焕令诸将背城据壕，以车为营，环列枪炮。满洲军阳退以诱之，不为动，挥众进击，大败，士卒死伤无算。回军攻锦州，又以壕广不得进，毁大小凌河城而还。　秋七月，魏忠贤使人劾袁崇焕不救锦州罪，崇焕乞休去，以王之臣代之。　八月，熹宗崩，思宗立。　冬十一月，魏忠贤伏诛。
思宗崇祯元年，夏四月，复起袁崇焕督师蓟辽。
二年，夏六月，袁崇焕杀皮岛总兵毛文龙。崇焕自宁远一捷，颇自矜，谓满洲人已破胆，可望献地讲和。及再起召封，遂言五年可灭满洲。虑文龙识其诈，深忌之，至是以阅兵为名，泛海抵双龙岛，以计诱文龙，诬以十二罪，杀之。自是岛弁离心，不为用。其后孔有德、耿仲明、尚可喜等相继叛去，全岛尽属于满洲矣。　冬十月，满洲主帅师入边，以喀喇沁台吉布尔噶为向导。先是满洲侦知辽西有备，故取道蒙古进兵。　十一月，满洲兵由喜峰口毁边墙入，围遵化。城陷，巡抚王元雅自殌死。赵率教闻变赴援，亦战殁。满洲兵遂趋蓟州，越三河，略顺义，进逼北京。总兵满桂帅师相拒于德胜门外，值袁崇焕自山海关入援，督诸路勤王军，营广渠门外。满洲主素畏崇焕，用反间计纵所获太监归言于朝，谓袁崇焕与满洲有密约。时都人士骤遭兵，怨谤纷起，指崇焕拥兵坐视。朝士亦因前通和议，诬其召兵胁和，将为城下之盟。思宗亦以崇焕擅杀文龙，疑其有异志，下之狱。　十二月，满洲分兵陷固安良乡，回军至卢沟桥，破副将申甫营，进次永定门。总兵满桂迎拒，战死。寻遣使持议和书，置德胜、安定两城门外，皆不报，遂移军越通州而来。
三年，春正月，满洲攻陷永平，回军袭兵部侍郎刘之纶兵于遵化城外，尽歼其众，之纶战殁。之纶自制木，为西洋大小炮，用以击满洲兵，死伤甚众。后其炮裂，复奋鬬十二小时，全军尽没，之纶亦被创死。满洲兵拔迁安、滐州，分兵向山海关。守将官惟贤力战御之，还攻抚宁、昌黎，皆不克，复遣书议和，不报。　二月，满洲撤兵还沈阳。　夏五月，华州监军道张春等攻复滐州，满洲贝勒阿敏，时拥皇兵屯永平，见军势甚，不敢赴援，屠城中官民，偕迁安及遵化守将，素城遁，春等追击之，袭杀甚众。关内四城皆复。
四年，秋九月，满洲军围大凌河。初，督师孙承宗恢复关内，更理关外旧疆。以七月兴工，筑大凌河城，画夜崔督。工程甫半，而满洲军骤至，围之数周，以城守坚固，攻之不克。辽东巡抚邱嘉禾与总兵吴襄、宋伟等联军赴援。满洲主见其列阵严整，不敢迎击，引军还。联军于是夜趋大凌河，阵长山口。满洲主督军进击，伟等坚阵不动。襄复纵火逼满洲军，忽反风，毁襄营，襄遁走。伟亦以力尽引退。　冬十月，大凌河守将祖大寿以城降满洲。大寿坚守三月，城中粮尽，杀人马以食。满洲主屡以书招之，至是降。寻纵之归锦州，约为内应，毁其城而还。
五年，夏六月，满洲兵攻察哈尔，降其部落数万。先是，满洲主累岁用兵辽本，皆无功，则以察哈尔阻隔长城之北，致其兵不能深入腹地，至是移兵攻之。部长林丹汗帅众西遁，其部落皆降。
七年，夏五月，满洲主将兵渡辽河。　秋七月，满洲兵入尚方堡，纵掠至宣府右卫，分兵攻龙门、新城、怀仁、井砰、小西城、赤城，皆不克。　八月，满洲兵围大同，亦不克，攻城兵死伤相属。　闰八月，满洲主班师，退出尚方堡边二十里驻营，时察哈尔部长林丹汗已殂，其妻窦土门福晋携国人来降，满洲主纳为妃。　九月，满洲主还都。
八年，夏四月，满洲贝勒多尔衮往收察哈尔部落，林丹汗子额哲帅馀众，奉中国历代传国玺降。
九年，夏五月，满洲主更国号曰清，改元崇德，群臣共上尊号曰宽温仁圣皇帝，时临邦一致承认，独朝鲜主有违言，(〈时朝鲜国书并无不顺语，譒译官有意挑衅，故将原文譒误，激国主怒致决裂。〉)将往侵之，恐为中国兵所牵制，议先入扰。　夏六月，清主命英郡王阿济格等分道入边，沿途大掠，出冷口关而归。　冬十二月，清主亲征朝鲜，分兵屯辽河及海口以防中国，师次沙河堡，命睿郡王多尔衮等统兵自宽甸入长山口，豫郡王多铎等帅师潜袭朝鲜之国都。朝鲜主退保南汉山，清军围之。
十年，春正月，清主渡汉江，营于北岸。初朝鲜事急，乞援于中国，并檄国中诸道勤王兵。中国时方苦流寇，不暇顾藩属，登莱总兵陈洪范率舟师求之，出海，阻风，不得渡，其国中诸道兵亦相继奔溃，不敢前。多尔痛督造小舟，进击江华岛，获朝鲜王妃、王子及宗室大臣家口。清主两次以书谕降，朝鲜主献中国所给敕印，帅群臣步行出降，约岁时贡献表贺。约成，乃还其君臣家属，留其二王子为质。
十一年，秋九月，清多尔衮及戍王岳讬等分道入塞，蓟辽总督吴阿衡败死，总监高起潜迎战于牛阑山，亦败。清军遂由卢沟桥趋良乡，下畿辅城四十八，诏卢象升督师迎拒。象升主战，兵部尚书杨嗣昌主和，各持一议，不相下。清军已分三路深入，一由涞水攻易州，一由新城攻雄县，一由定兴攻安肃。象升自涿州进驻保定，令诸将分道出御，大战庆都，犹未败衄，而一时列城望风失守。嗣昌遽奏，落象升尚书衔，著仍以侍郎督师。象升为嗣昌所扼，兵单饷乏，进至钜鹿，起潜相距五十里，乞援不应。象升兵仅五千，行至嵩水桥遇清军，围之数垒。象升奋鬬，身中四矢三刃，手格杀数十人乃死，一军尽亡。起潜闻败，帅众遁。先是，帝一日召对六部，杨嗣昌言有盈城、盈野善战者服上刑等语，帝厉声责之曰：“今天天下一统，与孟子列国兵争时不同。今不遇一属夷小丑，纵不能伸大司马九伐之威，奈何为是言耶？”并戒以今后勿复言，后论星变。嗣昌又引汉武疑塞、元和宣慰、太平兴国连年兵败诸故事。给事中何楷奏驳，而帝反谓枢臣不必深求，其得君之专如此！
十二年，春正月，清军自德州渡河，连陷山东州县十六。山东重兵已为嗣昌檄移德州，济南空虚。清军至，德王由枢以城溃被执。　三月，清主命降将恭顺王、孔有德等以炮围攻松山，副将金国凤死守不下，有德等复请穴地攻城，亦无功，围遂解。
十三年，春三月，清军分略锦州、宁远。清主知宁、锦诸城不破，不能得山海关，山海关不下，不能图中原。是年命诸王贝勒等更奋往略松、杏、宁、锦。而相持旷岁，未有成功。
十四年，春三月，清兵围锦州，城中蒙古兵内应，破其外城。　夏五月，辽蓟总督洪承畴等帅八总兵师十三万赴援，屯宁远、锦州间，城守祖大寿遣卒自城中逸出传语，以军营遇敌，毋轻战，承畴持重不发，而朝旨趋战，遂进兵，阵于松山城之北。　秋八月，清主亲统兵至，环松山而营，遣阿济格等夺获其笔架山之积聚，吴三桂等六总兵同时遁去，中途为伏兵邀击，死伤无算，蹈海死者尤众，承畴等入松山固守
十五年，春二月，松山副将夏承德遣子夏舒，约清兵乘夜竖梯登城。清军夜至，遂拔之，总督洪承畴被擒，巡抚邱民仰、总兵曹变蛟、王廷臣皆死之。锦州城内亦因粮乏，祖大寿帅众出降。杏山、塔山皆下。　夏五月，清主俘洪承畴入盛京，承畴降，清主喜，谓近侍曰：“吾欲取中原，然如瞽者之不识途径。今得承畴，犹水母之有虾也！”时北京传承畴不屈死，帝惊悼甚，诏设坛都城，赐祭十六，并命建祠都城外。承畴、民仰并列。将亲临莫，方祭第九坛。而承畴生降之信至，乃止。　冬十月，杀兵部尚书陈新甲。新甲由武举历任本部，杨嗣昌荐以自代，为款局地也，帝亦欲籍款以纾目前，遂遣马绍愉等至建州，清不表谢，而复得嫚书，帝大悔恨。后新甲复申其说，再遣绍愉行，方至义州，清主欲杀绍愉，绍愉遁归，新甲由是得罪。　十一月，清兵至边，毁长城而入，自蓟辽分道而下，直抵衮州，凡攻克八十八城。
十六年，夏四月，清军自山东还至近畿，所至屠掠一空，京师大震。大学士周廷儒自请督师，及出，次通州，不敢进。清兵至怀柔，蓟辽总督赵光忭会诸军邀战于螺山，皆溃。总兵张登科、和应荐败殁。廷儒侦清兵还，乃言兵退，请下兵部议诸将功罪，遂反北京。　秋八月，清主皇太极殂。初，清宸妃于十四年九月病卒，时清主方督军攻松山，闻讣，驰返京城，居关睢宫，朝夕悲恸，遂患𦚥疾，语言昏谵无绪，是年殂，看五十有八，葬承德县之隆业山，号昭陵。子福临立，是为世祖，以明年为顺治元年，方议出兵侵中国。值流寇长驱入北京，吴三桂乞师书至，遂乘机入中夏，取明而代之。

[book_title]卷四、燕京陷贼
明思宗崇祯十七年，春正月，朔，帝视朝，朝班乱。旧例，文臣朝班在东，武臣朝班在西。是日帝御殿，朝臣至者仅一锦衣卫，奏言百官未闻钟鼓声，不知驾出，盖是日帝视朝过早也。帝命鸣钟，久之，仍未至，乃谕谒太庙后受朝。而司礼奏言銮舆未备，乃谕受朝后拜庙。再登座，群臣始踉跄至，以帝注目视，不敢由中门过，于是文官入武班而转至东班，武官入文班而转至西班，勉成礼而退。　大风霾，时占者谓风从干起，主暴兵破城。是日乾清宫后庑有狐迹。　凤阳地震，皇陵附近庐舍人民，坍坏尤甚。　流贼李自成僭称王于西安。自成，陕西米脂人，自幼名黄来儿，长名鸿基，与同里刘国龙偕饮言志，自成大言曰：“大丈夫当横行天下。”自成自立，即改名自成，号鸿基焉。崇祯二年，二月，征兵勤王，檄至甘州，自成投总兵杨肇基营为队长，隶参将王国麾下。国奉调遇金县，兵哗饷，自成杀县令及国，遂反。时安塞人高迎祥纠饥民为乱，号闯王，于自成为甥舅，往从之，号闯将，转掠河州金县、甘州间。官兵迫之洮河，自成率其众涉流而渡，先复寇郧阳、竹山、竹谿、房县，走紫阳，入汉中。七年六月，陕督陈奇瑜围之于兴安州之车箱峡（〈非华阴县之车箱峡〉)，会大雨两月，贼中马乏刍，倒毙者过半。从其党顾君恩策，重贿奇瑜左右以请抚，奇瑜受之。自成既出险，即杀监视官，复叛，连陷麟游、永寿、灵台、崇信、白水、泾州、扶风七州县，于是横行海内者又十馀年，至是乃称王于西安，僭国号曰顺，改元永昌。更名自晟，造甲申历，置伪官，设科目试士。草伪檄，传布远近。有曰：“君非甚暗，孤立而炀蔽实多；臣尽行私，比党而公忠绝少。”又曰：“狱囚累累，士无报礼之心；征敛重重，民有偕亡之痛。”为其弘文馆学士卢氏举人牛金星属稿。　左中允、李明睿政请亲征，不果行。睿，南昌人，以宪臣李邦华、督臣吕大器特荐，召入对，言宜先幸山东，驻跸藩邸，即以凤阳为行在，麾召齐豫之师，二路夹进，西征以破贼。又密陈贼气甚恶，惟南迁可缓目前之急。帝叹曰：“朕久有此意，奈诸臣不从何？”并戒忽泄。　工科曾应遴请令绅富捐赈，不报。应遴疏言：“绅富衣租食税，安坐而吸百姓之髓。平日操奇赢以愚民，独拥其利。临事，欲贫民出气力以相护，有是理乎？又言：“秦藩富甲天下，贼破西安，府库不下千百万。倘平日少取之民，有事发以犒士，未必至此。”　凤阳巡抚路振飞遣兵防河。振飞，广平人，时山西逃兵南下，江北震恐。振飞遣副将金声桓守徐州，周任凤守泗州，周尔敬守清口，所部皆两淮间劲卒，约得数万人。　星入月中，时占者言星入月中，主国破君亡。　遣大学士李建泰出师。建泰曲沃人，性慷慨，负重名，家巨富，尝欲输财以佐军。未上而贼已渡河，帝临朝而叹，建泰曰：“主忧如此，臣敢不竭驾力？愿驰至太原，出私财，购死士，倡率乡里，十万之众可集也。”帝大悦，即命督师西发。出师日，帝仿古推谷礼，亲饯郊外，曰：“先生此去，如朕亲行。”又谆谆勉以真剿直抚，并命钦天监德意志人汤若望随行修火器。进士程源私语随员职方司主事凌驷曰：“此行也，兼程抵太原，收拾三晋，犹可济也。三晋失守，无可为矣。”时建泰恃家财，冀纡国难，比至涿州，闻山西烽火急，其家且破，气顿沮，逡巡畿内不敢前。　南京地震。　流贼张献忠陷菱州。献忠，肤施人，初从军，犯淫掠当死，亡关中为盗。崇祯三年，王嘉胤倡乱，据府谷，献忠以米脂十八寨应之，贼中号为八大王。尝就抚于督师洪承畴，逾年复叛，官兵剿之，累扑累起。引众出秦中，蹂躏豫皖名城大藩数十，遂沿江而上，既得武昌，僭号西王，建元大顺，改武昌为天授府。至是，自荆州趋蜀，陷夔州。方献忠之谋入蜀中也，石砫土司女将秦良玉图全蜀形势，上之抚城陈士奇请益兵守十三隘。士奇不能用，复上之按臣刘勃之。勃之许之，顾无兵可发。贼至巫山梅子坡，见隘口无兵守遂长驱而入。良玉驰援，兵寡败归，于是献忠从容收旁近各郡县，而奄有西川之土地矣。　二月朔，帝视朝得贼书，是日御朝，得伪封，词甚悖，末云限三月望日至顺天会同馆斩缴，举朝失色。　李自成陷汾州、阳城、怀庆、太原。　蓟辽总督王永吉、巡抚杨鹗、吏科给事中吴麟征请撤宁远，吴三桂兵入卫，不果行。时廷臣主人人殊，遂格不议。　帝下诏罪己。时李自成连陷黎城，临晋，帝乃下罪己诏。　李自成陷忻州，进簿宁武关，总兵周遇吉悉力拒守。遇吉，锦州卫人，自成既得忻州，进攻代州，遇吉凭城固守，连战十馀日，杀贼万馀。兵少食尽，退保宁武。　遣内官监制各镇。帝闻山西全陷，命内官高起潜等分赴宁前、天津、通德、临津、真定、保定、宣府、顺德、彰德、大名、广平、卫辉、怀庆、大同、蓟镇、中协、西协等镇，监制诸将。本兵张缙彦疏言：“粮饷中断，士马亏折，督抚危担欲御。若一时添内臣十员，不惟物力不继，抑且事权分掣，反使督抚借口，不纳。　大雪，人冻死。　保定副将谢嘉福杀巡抚徐标，劫知真定府，邱茂华同叛，降于贼。标，济宁人，官保定巡抚，时守直定，茂华知府事。闻贼警，先遣家人出城，标执茂华，下之狱。嘉福隶标麾下中军，伺标登城杀之，出茂华于狱，同降贼。　李自成陷彰德。　征天下兵勤王，召对群臣。先是，左都御史李邦华疏言：”国家并建二京，原以供时巡，备居守，皇上即不南迁，宜令太子诸王居旧都，一繋天下之望。“且言：“臣南人，必有言臣以迁自便者。臣愿随皇上执管𬬭，而分遣信臣良将捍牧，圉以南发。”疏未下，命诸臣会议战守，而众论狐疑，莫知解决，帝亦以国君死社稷为言，顾帝非不以南迁之议为然。观前命科臣左懋第往南中察舟师士马之数，以魏藻德总督河道屯练往天津，方贡岳总督漕运屯练往济宁，天津抚臣冯元飏请以挽漕之三百艘待命于直沽口，密旨允行。凡此皆南迁地也，盖不欲出自己意，待举朝固请而后行之耳。　三月朔，昌平兵变，时官民居室，焚劫一空。　京师戒严，时宣府告急，京师汹汹传贼且至，帝命镇朔将军王承胤侦贼所向，宣谕戒严。　诸生张鑻请太子监国南京。鑻被召见，言三策，首请以太子监国南京，择重臣辅之。　李自成陷宁武关，总兵官周遇吉、兵备副使王孕懋死之。自成至关下，大呼五日不下即屠。遇吉悉力拒守，发炮杀贼万馀。会火药尽，开门奋击，复杀数千人。夜率壮士二百入贼营，复大破之，贼为之退二十里，相持旬馀，而外援绝望，乃出城诈降，伏精兵杀其四骁将。部下胡妇二十，皆精骑射，号绝悍，平日支粟视裨将俸，各配以健丁一，如夫妇临阵。非至急，不役胡妇。故杀贼过当，贼悉力攻破之。遇吉徒步跳荡，手格杀数十人，矢猬集，被执骂贼死。遇吉妻刘氏，亦骁勇多能，率妇女登屋而射，矢无虚发。贼纵火焚之，尽死。胡妇二十，伏室中，洞开其门。贼入，胡妇发强弩，毙数百人，矢竭，皆赴火死。孕懋，霸州人，贼营尝遣人说降，斩其使与遇吉共守，至是自杀。妻扬氏，亦投井殉之。城中士民无降者。自成调查前后战死将士，计七万人，曰：“宁武虽破，死伤遏多？此去历大同、宣府、居庸，重兵数十万，倘尽如宁武，我辈岂有孑遗哉？不如还陕图再举。”夜深，忽报大同总兵姜环、宣武总兵子承胤降表至。承胤且以百骑来迎，自成遂一意长驱而东。　帝召对百官，时帝御中极殿，问诸臣御寇策，奏对者皆考选科道练兵加饷诸常谈。驸马巩永固请南巡，征兵亲讨，帝意不决。诸臣劝帝南迁者，帝怒曰：“诸卿平日专营门户，不为朝廷出力。今日死守，夫复何言？”许给城军丰载粮，而饷实无出，贼复以金诱之，士卒遂解体。　命收葬魏忠贤尸，时起复太监曹化淳守城。化淳故忠贤党，至是入对。因言忠贤若在，时事必不至此，帝谬信之，乃传谕收葬忠贤遗骸。　总兵唐通、太监杜之秩叛降于贼。居庸陷，巡抚何谦遁。京师大震。　李自成陷昌平州，总兵李守鑅死之。贼焚十二陵，分兵掠通州。　京营兵溃于新桥，贼簿京师。时襄城伯李国桢练兵守城，谓守不如战，发三万人守新桥南。贼至沙河，闻炮声，三万人皆溃。　李自成围京师。是日早朝，诸臣皆嘘唏，泪承眬。帝书御案，文武人人可杀，百姓不可杀。时内侍专守城事，百司皆不敢问，有急足叩城下曰：“远尘衔天，寇深矣。”内侍使骑探之，报曰：“游骑也。”不为备。须臾，贼大至，攻平则、彰义各门，城军不复用命。是日，屯平则门外，京营将军贺珍屯德胜门外，千总徐文朴皆力战死。　外城陷，内侍曹化淳献城也。　内城陷，帝崩于万寿山。外城既陷，帝登万寿山（〈即煤山〉)，望烽火烛天，叹曰：“苦我民耳！”回宫，命送太子慈烺、定王慈炯、永王慈照于周奎、田弘遇第，趣后自尽。后已自经，复手刃袁妃及所御妃嫔数人，又挥刃斩斫长平、昭仁两公主。昧爽，内城亦陷，乃复登万寿山，与内侍王承恩对缢于万寿亭。遗诏以诸臣误国，死无面目见祖宗，令去冠冕，任贼分裂，勿伤百姓云。

[book_title]卷五、顺治入关
世祖顺治元年，即明思宗崇祯十七年也。夏四月，命摄政王多尔衮为奉天大将军，率师取明山海关外地，并经略中原。先是，是年二月初，明以流寇内逼，用蓟辽总督王承吉，议尽，撤关外城守，召宁远总兵吴三桂统边兵入卫京师。三桂，徒宁远兵五十万众而西，抵丰润，闻李自成已陷京师，帝后殉难，不敢前。自成执其父襄，命作书招之，三桂许降。已而，闻其爱妾陈沅被掠于贼，遂大愤，遽易缟素发哀，声言为先帝复仇，驰归山海关，部署军事。自成遣降将唐通等率兵追之，越滐州而东。三桂回军击破其众，自成亲将部众十馀万攻山海关，分兵抚宁东北境长城，绕至关外，夹击之。三桂大惧，急遣使至多尔衮军前乞师。时多尔衮尚未至宁远，得三桂书，偕大学士洪承畴等即日进兵，途中复遇三桂趣兵之使，疾驰至沙河，距关仅十里。值三桂哨骑来报，寇已出边，乃令英王阿济格、豫王多铎各将万骑，由东西水关分道入，而自率大军继进。是夜，遇唐通兵，于一片石击败之，进簿关门。三桂率骑后突出，谒多尔痛衮，即军中薙发设誓，请即入关。承畴言：“寇众东出，京师空虚，宜由西北绕出居庸关，袭据北京，俟寇军援，然后一战擒之。”而三桂则谓关门祸急，坚持不可。而多尔衮亦虑流寇当百战之后，标悍无匹，不可轻敌，因令三桂兵以白布繋肩为号，率之先行以尝贼，而自率精锐以从。至则自成已列阵关内，自北山横亘至海。自成初破都城，精锐不遇万数，所至虚声胁下，示当经大敌，既饱掠思归。闻边兵动，无不寒心。自成知成败决于一战，益驱众，连营并进。三桂悉众出战，无不一当百，奋击、杀寇数千，寇亦贾勇叠进。自成挟明太子及永定二王登高冈，立马观战。寇众三面围三桂，三桂兵东西驰突，寇散而复合。及午，风发尘起，两军不相辨，阿济格、多铎率铁骑横跃入阵，所向披靡。俄城开，众见甲而辨发者曰满洲兵矣。自成策马走，诸寇皆溃散，自相蹂躏，死者甚众。自成以数千骑急走永平。是日，多尔衮下令，使关内外兵民薙发，进三桂爵为平西王。　五月，多尔衮入京师。时明太子已至三桂军中，三桂请护之入京师，即大位。多尔衮不许，檄之西行追贼。三桂乃送太子于明太监高起潜所，都自自成遁去，原任御史曹溶率众城守，搜馀贼。是月朔日，城中接太子手敕，以初二日入都，为大行皇帝、大行皇后举行大事，末署义兴元年。四月二十六日，至期，忽传太子已至城外，锦衣卫都指挥使骆养性与侍郎沈维炳等立崇祯帝位哭临，司礼监王德化等，备法驾迎太子。诸臣望尘，俯伏，入朝阳门，非太子也，众骇愕前，前驺者麾都人悉去白冠，则多尔衮率满洲兵入城矣。于是，明文武诸臣，具表劝进。大学士范文程伪为不知也者，语众曰：“我国皇帝去岁登极矣，何劝进之有？”遂为明帝发丧，令军民各服丧三日，并谕礼部太常寺以礼改葬，谥帝怀宗端皇帝，后为烈皇后。寻遣官至盛京奏报。　六月，太白见，有白气自西南至东北。多尔衮与诸王贝勒大臣等定议建都燕京，遣辅国兵屯奔哈等处，表迎帝。　秋七月，多尔衮遣官往房山，访金朝陵初始，令绘图进览。　八月丙辰朔，日食。　九月，金星画见。帝至京师。　冬十月，帝亲诣南郊，祭告天地社稷，颁时宪书，诏中外，尽除明季加派税饷、厂卫诸弊政。令文臣衣冠暂从明制。时尚未厉行薙发令也。建堂子于御河桥东，在长安左门外。满洲旧以设竿祭天，又 总祀社稷诸神于静室，名曰堂子。　十二月，弃明太子慈烺于市。先是，十月间太子自高起潜所逸出，随内侍杨玉，投其外祖嘉定伯周奎府中。奎侄铎，引与长平公主相见，抱头恸哭。奎饭之，举家行君臣礼，傍晚哭别而去。数日复至，公主赠一锦袍，戒云：“慎勿再至。”至十九日又至，奎留宿，语之曰：“太子自诡姓刘，为书生，庶可免祸，否即向官府究论。”太子不从，逐之门外，遂以犯夜被擒。刑部勘问其事，讯内侍旧臣常进节，旧司礼王德化，共言此真太子。百姓观审者数千人，亦同声呼真太子。及廷讯时，太子言宫中事悉无讹，召故锦衣官李时荫及尝侍卫东官者十人证之。十人应声对曰：“真也。”独有曾降之晋王求桂言非是，遂下太子及常侍、内监、锦衣十五人于狱。刑部承审官山东司主事钱凤览详讯，以真太子报，命求往诋，凤览呵之，乃复廷讯。内阁谢陛、冯铨等执为伪，凤览复上书力争，略谓前太子危地也，向所觊觎而假之。京师商民各具书请释太子，顺天府民人杨博等亦疏请留太子以奉明祀。又有宛平杨时茂者上疏请将茂身剁为泥，骨䂳成粉以赎太子，疏中并言谢陛禽兽无道。多尔衮曰：太子真伪无伤，但晋王明之宗室，谢陛明之大臣，凤览之呵晋王，百姓之詈谢陛，皆乱民也，令下狱死。凤阳民张三忽誓众救太子，生员杨生、孙生应之，俱擒杀，遂命弃太子及十五人于市。
二年，春正月，朝鲜来贡，自后岁以为常。　二月，诏民间坟墓，在满洲圈占地内者，许其子孙岁时祭扫，从给事中向玉轩言也。诏民间房屋拨给旗下者，宽予期限，俟其搬移，始令旗人管业，从言官傅景星请也。　三月，诏直省府州县学生员，各遣文行兼优者，大学二名，小学一名，送入国子监肆业。听监臣考课，仍以贡监名色，汇送应试。　夏四月，举行武会试。　五月，诏修明史，以大学士冯铨、洪承畴、李建泰、范文程、刚林、祁充格等为纂修官。宣府民人刘伯泗，掘地得石匣，内含天书，又石弹内有元帅印，遂自称天罡星。巡抚冯兆圣捕斩之。　六月，定薙发之制。限旬日内，有仍存明制者，杀无赦。陕西民人胡守龙聚众数万，自称徐会公，建号清光元年。总督孟乔芳擒斩之。　闰月，命大学士洪承畴招抚江南各省。恭顺侯吴惟华、尚书孙之獬、侍郎黄熙允、江禹绪、丁之龙、谢弘仪等招抚广东、广西、江西、福建、湖南、云、贵等省。定群臣王公以下及生员、耆老顶戴品式。河决王家圆。改江南民解漕、白二粮为官，兑官解。　秋七月，诏自今内外章奏俱由通政使司封进。太堂寺典簿王文言：疏请设立江南、长江一带芦政，征收荻芦常税。时以江南地方初定，不许。　九月，杀明新昌王。明怀安王来降。谕户部，河间、滐州、遵化等州府县，凡无主之地，给与旗人耕种，其前明公、侯、伯、驸马、皇亲、太监地，著照家口给发外，馀给八旗。　冬十月，削原任陕西河西道孔文标识为民。因请免孔氏子孙薙发也。　十二月，乙卯朔，日食。禁刑部滥牧词讼，后民间词讼，在外归抚按监司，在内归顺天府、大宛二县，如有冤抑，准赴通政使司，呈请发审送部。如问刑衙门听断不公，致使小民受冤者，事发叠治。禁内监朝参及排班。
三年，春正月，定岁祭陵、庙礼。广本年会试中，式额数至四百名，房员二十员，后不为例。　三月，譒译明洪武实训成，颁示中外。诏本年八月再行乡试，来年二月再行会试。其未归附地生员、举人，不投诚者，准一体应试。　夏五月，严隐匿满洲选人之禁。杀明鲁王等十一人。　六月，严捕白莲、大成、混元、无为等教。　秋九月，京师地震，其声自南而北。冬十月，帝猎于近畿六日，还宫。谕，有为薙发、衣冠、圈地、逃人、牵连五事具奏者，一概治罪，本不许封进。
四年，春正月，夺漕运总督王文奎职，下刑部议罪。坐擅免荒田租赋及渎请前明陵寝祀典也。　三月，命在京三品以上及在外总督、巡抚、总兵等官，各送一子入侍。颁行《大清律》。给江宁、西安驻防旗员圈地。江宁人六十亩至五百八十亩，西安人二百五十亩至二百四十亩。　夏六月，遣户部副理事官缪尚义等赴广东雷州、廉州等处采珠。　秋七月，帝猎于边外。　八月，还京师。禁佛朗西人在濠境澳贸易者，不许入广东省会。冬十月，吏部奏请以三载考绩为定制，报可。　十一月，五凤楼成。
五年，春二月，诏许满汉通婚，并定官民服饰之制，悉依满装。　夏五月，己丑朔，日食。　秋七月，天津妇人张氏称称明天启后，谋起事，捕杀之。
六年，春正月朔，帝避痘，免朝贺。　夏六月，以岁用不足开监生、吏典、承差等捐例，及给内外僧道度牒，准徒杖等罪折赎。　秋七月，江南苏、扬、淮、凤各属州县卫所及河南磁州、罗山县大雨雹。伤稼。
七年，冬十月，辛巳朔，日食。
八年，春正月，帝始亲政，御太和殿受贺，颁诏大赦。以苏克萨哈、詹岱，伊图、巩阿岱、鳌拜、巴哈詹、杜尔玛为议政大臣。　二月，谕户部，各处圈占民地以备畋猎者，悉数退还原主。　闰月，停给僧道度牒。　三月，命诸王贝勒、贝子等管理各部院事务。派巽亲王吏部，承泽亲王兵部，端重郡王户部，敬谨郡王礼部，顺承郡王刑部，谦郡王工部，贝勒喀尔楚浑理藩院，贝子吴达海都察院。以连日风霾，命刑部通刑狱。　夏四月，帝幸沙河。　五月，还京师。　冬十月，给事中魏象枢疏谏游幸报闻。
九年，春正月朔，帝避痘南苑，免朝贺。　京师地震。　命安郡王岳乐管工部事，贝勒尚喜管理藩院事。　三月，革退会试中式第一名举人程可则名，并治考官胡统虞等罪。以阁臣范文程奏可则文理荒谬，首篇尤悖，戾经注也。罢诸王贝勒、贝子管理部务。　夏五月，德州大雨雹，大者如瓜。杀三人，沈漕舟一。吏部奏京察，应以帝亲政辛卯年为始，六年一次，遇寅申年举行。从之。　六月，江南旱饥。帝猎于南苑十日，还宫。先是，兵科给事中杨雍建闻驾数出，上疏谏，中有慎起居，谨出入，毋勤于原兽语，帝震怒，宣跪苑庭，面数其罪，令免冠谢。雍建抗声曰：“臣但知忠爱皇上，无他罪。”帝益怒，色变，往返数数过其前，谯让不已。诸臣侍直者，皆股栗，雍建不为动。　秋八月，户部左侍郎王永吉疏言：“现直隶、山东、河南、山西皆报大水，江南、江北、湖广、浙江皆称大旱，请停罢游观，减撤音乐，董戒臣工，实图修省。”报闻。　九月，太白星与日争光，流星入紫微宫。时大学士洪承畴、陈之遴疏言：星变异常，宜𢢩惕。且今年南方苦旱，北方苦涝，岁饥寇警，处处入告。请停止亲迎达赖喇嘛。从之。　冬十月，范文程等奏兴屯四事：一举屯宜选举得人，一开望宜收获如法，一积贮宜转运有方，一责成宜赏罚必信。帝是之。　十二月，帝猎于南苑，十日还宫。　杀京师大豪李应试、潘文学等。应试，别名黄膘李三，原系积年重犯，专一豢养劫盗，勾结奸枭，交结官司，役使衙蠹。其住宅分照六部，仿崇文门一应税务，擅抽课钱，罪案山积。鞠审之日，阁臣𪧟完我、陈之遴、陈名夏等至不敢发言，以其广通声气，恐遭陷害也。文学，应试党。
十年，春二月，帝至内院，见少詹事李呈祥条议部院衙门裁去满官，专一汉人一疏，怒与洪承畴曰：“朕用人不分满汉，汝等何反生异议？”承畴等不能答，寻革呈祥职，免死流徙盛京。　三月，帝猎于南苑，召汉大臣及诸词臣赐宴，出院外猎三日，苑中网鱼一日。自是岁以二三次为率，不备纪。　夏四月，以元旱，诏求直言，谕内外法司清狱。　五月，杀明福清王嫡子由杞。　六月，定改折各省本色钱粮于一条鞭法。直隶大水，京师海河一带房舍田禾被淹。　冬十一月，制立限报灾法。夏灾限六月终，秋灾限九月终。先将被灾情形驰奏，随于一月内查核轻重分数，奏请蠲豁。其逾限一月者，巡抚及道府州县罚俸，逾限一月外者降级，迟缓已甚者革职，永著为例。杀明泰昌帝第三子由极等二十九人。　十二月，京师地震，有声。
十一年，春正月，左都御史赵开心条奏六款，中有奏对宜勤及屏斥畋游语，帝大怒，著严饬行。　二月，赏盛京猎户李百总衣服鞍马，以其收养山海关内贫民四百馀口，故嘉之。　三月，绞杀大学士陈名夏。名夏尝推帽摩首语𪧟完我曰：“留头发，复衣冠，天下即太平矣。”完我以闻，命处绞。子掖臣及家属遣戍。　夏四月，京师地震。停命妇更番入侍例。　六月，陕西地震。河决大王庙。　秋八月，杀明乐安王翊淜。　冬十二月，湖南大火，延烧民房万六千馀户。
十二年，春二月，江南地震。　三月，削给事中季开生职，流徙尚阳堡。因请收回扬州采买女子成命。忤旨。同时，户部右侍郎赵开心亦以请宽隐匿旗下逃人之禁，降五级调用。　夏六月，赐名紫禁城后山为景山，西华门外台曰瀛台。　秋七月，癸未朔，日食，遣廷臣恤刑各省。
十三年，夏四月，山西阳曲地震。以近者冬雷、发雪、陨石、雨土，连年水旱诸灾变，祭告南郊太庙。以三事自责。　六月，荷兰来贡。山东莒州地震。　秋九月，遣官畿辅𪪟囚。停阁臣议政。
十四年，春二月，山西云镇地震。　三月，诏直省学臣访求遗书。　夏四月，四咱保宁府、成州、茂州地大震。　五月，癸卯朔，日食。　秋九月，帝御经筳。京师地大震。　冬十月，杀大理评事张我朴、张振邺、中式举人田耜等。因本年北闱通关节，为御史任克溥所纠也。
十五年，春三月，杀内监吴良辅。以交通内外官员作弊、纳贿也。　夏四月，降直隶、河南、山东总督张悬锡三级。调用悬锡至顺德府，迎义王孙可望，为学士麻勒吉所辱，羞愤自刭，为左右救免。帝以悬锡失大臣体，令降三级调用。后悬锡卒不见容于麻勒吉，仍至缢死。　秋八月，江苏松江地震。
十六年，春二月，命于今年秋再行会试。以云南荡平故也。　夏四月，申严诬告之禁。
十七年，夏五月，以亢旱，诏求直言。　六月，遣大臣清理刑狱。行封驳之典。从掌翰林院事学士折库纳条奏也。诏嗣后谕旨有未确之处，听内阁及谏垣各官封驳。　秋八月，贵妃董鄂氏薨。后原姓董氏，名小宛，为明季遗民冒辟疆之姬人。顺治二年，没收入宫，至是卒，追封皇后，谥端敬。
十八年，春正月，彗星夜见，帝崩，(〈自帝崩之耗出，有谓彗星之发见，实不祥者。有谓帝实未崩，假彗星之发见而出家于五台山者。传闻如是，附纪于此。〉)太子玄烨嗣立。帝年二十有四，谥曰章，庙号世祖，葬直隶遵化州之丰台岭，号孝陵，妃董鄂氏殉，追封贞妃。
编者曰：方端敬皇后之殁也，帝辍朝不视事，自是独居养心殿中，朝夕悲恸。诏谕群臣，有朕复何心于人世语，遗诏中亦有予心深为痛悼，追念贤淑，丧祭典礼，过从优厚。不能以礼止情，诸事逾滥不经云云。于是相传帝实未崩，当是因痛后故，逊位出宫，披缁云游。五台山清凉寺实其卓锡处。后圣祖数奏太皇太后、皇太后幸其地，虔礼诸寺，即为谒帝也。贞妃为端敬皇后妹，帝出亡时，惟妃知之，后有言于太后者，妃惧自尽。施氏《行在阳秋》中载：“八旗将士阴谋推戴明永历帝事，诸将士曰：‘此真主也，我等虽有主，今知其安在？不如奉此，以成不世之功。’”又光绪中叶，江右学士文廷式，在京师琉璃厂肆一书㧰中，购得顺治十三年历书一册，盖有钦天监朱印，审非伪造之本，有知其事者，谓帝出亡后，圣祖嗣位，已颁行康熙元年宪书。而内廷进御，另刊顺治十九年之本，与康熙本并行，以彰孝敬。自帝脱缁后始已云。综以上观之，其言皆持之有故，宜若可信。然窃疑其出于附会，故不著于篇。

[book_title]卷六、削平流寇
顺治元年，夏四月，流寇李自成自永平遁还京师，僭帝号于武英殿，遂奔山西。吴三桂破自成于山海关。自成走永平，三桂追至，自成遣使赴其军中议和。三桂曰：“归我太子、二王而复可。”自成出太子见三桂，三桂先令守备张成指挥范玉各率兵一千，用贼旗帜东西设伏，俟太子出，疾击贼营，又令都统耿士良率全军为应，以夺太子。自成果中伏大败，怒杀三桂之父襄及其家属，遂僭号称大顺永昌元年，追尊七代皆为帝后，立妻高氏为皇后，衮冕列仗，郊天受朝贺。是夕，纵火焚宫殿，诘旦狭二王西走。三桂望城火起，知自成已走，传谕京师，称护太子入城即大位。摄政王多尔衮不许，檄之西行，三桂乃送太子于高起潜所（旋逸于民间），起兵追自成。　秋七月，李自成遁归西安。自成既西走至定州，吴三桂追及之于清水河，自成迎战，复大败，其将谷可成阵殁，遂走屯真定。三桂与辽东巡抚黎玉田合兵追及之，自成勒精骑迎之，三桂张二翼以进，斩首万级，自成益兵博战，率诸将直逼营前，三桂分兵迭战，自晨至暮，自成中流矢坠马，掖而骑，拔营西遁，度故关入山西，三桂以兵逐之，及关而止，遂还京师。时多尔衮已定燕京，晋三桂爵平西王。自成至平阳，以谗杀其将李岩。岩故劝自成以不杀收人心。其在京师，诸贼日杀人，而岩于士大夫无所拷掠，又尝保护懿安皇后出险而俾之从容自死，军中多称之。定州之败，传言河南州县多反正，岩请率兵往。牛金星阴告自成曰：“岩，雄武有大略，非久居人下者，且河南，岩故乡，若以大兵与之，是假蛟龙以云雨，必不制矣。”因劝自成除之，遂收杀岩及其北车，于是军士解体，自成遂不能复战而复归西安。遣别将攻陷汉中，复分兵出潼关，掠河南及四川之保宁一路。张献忠出兵拒之，乃还。　八月，都统叶臣败贼于府谷。自成将李遏自新安纠众三万犯府谷，逼大同叶臣出兵击之，歼殪过车，过中创，窜归绥德。　冬十月，遣英亲王阿济格、豫亲王多铎分两路趋西安讨李自成。时帝至盛京，近畿诸统兵官先后奏捉，直隶巡抚卫周允等削平真定、大名、顺德、广平四府山寨，都统叶臣等进平三晋，所至迎降。巡抚马国柱进剿汾州、平阳诸寇，山西悉平。肃王豪格平定清州满家洞各路，山东诸郡皆定。于是议大举入陕，分两路出师，以阿济格为靖远大将军，率吴三桂、尚可喜等，由大同边外，会诸蒙古兵赴榆林、延安，出陕西之背。以多铎为定国大将军，率孔有德等由河南夹攻潼关，期与西安会师。　十二月，多铎败贼于洛阳，进攻陕州，破之。多铎军渡孟津，败寇将张有声于洛阳，收延河寨堡。进至陕州，张有曾据灵宝拒守，前锋参领索浑等击破之，尽收潼关外地。
二年，春正月，李自成率师援潼关，败绩，遁归西安。自成将刘宗敏盛兵潼关，为守御计。多铎军至，自成将刘芳亮迎拒，败之。自成亲率兵来援，令宗敏依山为阵以待。时多铎以大炮未至，遣前锋将索浑以兵三千，距关二十里立营。宗敏围之三日，夜，人马寂然，寇众莫测，所以不敢击。及师大集，自成出关迎战，不利，遣将马世耀以众伪降，多铎斩之。自成欲返据延安，而阿济格一军已自保德州，编筏渡河入绥德，连下延安、鄜州，逼西安之北，自成腹背受敌，弃关还西安。　二月，多铎入西安，李自成走襄阳。潼关之败自成将谷英、李过俱溃逃，惟李锦以榆林一军纵之。自成知西安不能守，令田见秀烧仓廪，焚宫室，出东门，由商州龙驹寨走武关以入襄阳。方自之命见秀焚积聚，并爇宫室市里也，会自成已去，见秀曰：秦人饥，留此米活百姓，止烧东城一楼。追及自成于商州曰：“已焚矣！”后刘宗敏等宗族坟墓在秦中者皆被诛毁，独见秀家获免。　夏五月，阿济格追李自成，大破之。自成走死，自成至武昌，左良玉已率众东下，城中无人。自成诸将田见秀、袁宗第、刘体干、刘芳亮、张鼎、吴从义、牛万才等皆从入。众尚五十万，分为四十八部，改江夏为瑞符县，铸永昌钱，谋夺舟东下取宣城曰：“西北虽不定，东南距再失之。”将发而阴霾四塞，暴雨烈风，旗枪尽折。又恐阿济格蹑其后，誓言往取南京。一夕拔营起，思据湖南，命其四十八部先发，而自以十二骑殿。忽军骑趋通山之九宫山，入玄帝庙。乡兵疑为劫盗，刃劈之死，其众悉投械于明湖广总督何胜蛟。隆武帝赐其名营曰“忠贞”。腾蛟参以旧军，分为十三镇，列湖西北，赐自成子锦名赤心。弟一功名必正，皆挂龙虎将军，封列侯。妻高氏，忠义夫人。自成乱中国二十年，陷帝都，覆庙社。及死，其众五十万，悉归腾蛟，一时称异事。而腾蛟口不言功，上疏但言元凶已除，稍泄神人之愤，宜告谢郊庙，人以此多之。　冬十二月，豪格入顺庆，获张献忠，磔之。献忠于元年八月据成都，僭号大西，改元大顺，名成都曰西京，遣孙可旺、艾能奇、白文选等分屠附近诸郡邑，全蜀数千里无人迹。川中民尽，乃谋窥西安，尽焚成都宫殿庐舍，夷其城。率众出川北，又欲尽杀川兵，其保宁守将刘进忠故统川兵，献忠将执之而坑其众。泄言于闻者，进忠闻之，率一军逃。会豪格军至汉中，进忠来奔，请为向导。至盐亭丁充间之凤凰坡，会大雾，潜勒军登山，贼谍驰告。献忠以进忠守朝天关，不虞兵至也，斩之，如是者三，豪格挥铁骑促之。时方辰时，献忠含饭命牙将数十人仓皇出视，进忠指善射者章京布兰射之，中其额。献忠逃逃伏积薪下，曵出，磔之，其将孙可旺等走遵义。
四年，春二月，孙可旺陷明遵义，寻走贵州。贼入遵义，奉献忠妻刘氏为主，驻桃花洞。已而，豪格师克重庆，可旺乃焚贼后，遁入贵州，流寇悉平。

[book_title]卷七、多尔衮摄政及诸王内讧
明思宗崇祯十六年，秋八月，清世祖袭帝位，以明年为顺治元年。帝时甫六岁，诸王贝勒集议以郑亲王哈朗、睿亲王金尔衮辅政。二王皆帝叔父也。　冬十月，豫郡王多铎以谋夺大学士范文程妻，事觉，审讯得实，罚银一千两，夺十五牛录。肃亲王豪格坐知情不举发，罚银三十两。多铎为多尔衮同母弟，多尔衮无子，以其子多尔博为嗣，故敢恃势怙恶如此。豪格为帝兄，多尔衮素忌之，故借事苛罚以泄私愤。　十二月，罢诸王贝勒等办事院判事务，并谕都察院嗣后王贝勒等归该衙门稽察，有事应纠参者，须据实奏闻。时多尔衮欲独专盛权，凡王贝勒等管理部务，概行停止。
世祖顺治元年，春正月，郑亲王济尔哈朗集内三院六部、都察院、理潘院堂官，谕曰：“嗣后凡各衙门办理事务，或有应白于辅政王者、或有记注者皆先启知睿亲王，档子书名亦宜先书睿亲王名。”多尔衮不愿济尔哈朗预政，济尔哈朗谨让之，故有此谕。　二月豫郡王多铎以擅入户部衙门，按籍集视八旗女子，下部核实，罚银五百两。夏四月，固山额真、河洛会等讦告肃亲王豪格言词悖妄，讯实，废为庶人。豪格以多尔衮心怀篡逆，目击不平，形于词色。河洛会党附多尔衮，乃以首告。多尔衮指为诽谤，即幽之，寻释，废为庶人。俄穆克图、杨善、伊成格、罗硕等坐附豪格为乱，不行出首，俱弃市，河洛会、潭泰、图赖、索尼等举发有功，各赏银马、鞍辔，并籍俄穆克图等家产给与之，多尔衮寻帅师经略中原。　五月，摄政睿亲王多尔衮师至燕京，入朝阳门，内监以故明卤簿、御辇陈皇城外，启请乘辇。多尔衮曰：“予法周公辅冲主，不当乘辇。”众曰：“周公曾负扆摄国事，今王宜乘辇。”曰：“予来定天下，不可不从众意”乃陈卤簿、乘辇入武英殿，升御座受贺。　秋九月，帝至京师。　冬十月，加封多尔衮为皇叔父摄政王，命礼部建碑纪绩。齐尔哈朗为信义辅政叔王，复豪格肃亲王爵。英郡王阿济格、豫郡王多铎俱晋亲王，馀俱受赐有差。
二年，秋八月，降英亲王阿济格为郡王。阿济格，多尔衮同母兄也，于追捕流贼回京时诓报李自成身死，且不候旨班师，又出征时胁令巡抚，释免逮问道负，及越境过鄂尔多斯土默特地方，索取马匹，至是议罪，降为郡王，仍责令追剿流冦。　冬十月，加封和硕豫亲王多铎为和硕德豫亲王。　十二月，皇叔父摄政王多尔衮召集诸王、贝勒、贝子、公、大臣等，遣人传语曰：“今观诸王大臣，但知诏媚于予一人，未见有尊崇皇上者，予岂能容此？昔太宗升遐，嗣君未立，英王、豫王跪请予即尊位，予曾以死固辞，遂奉皇上缵承大统。似此危疑之时，且知其不可，今乃欲以此相尝试乎？嗣后有尽忠皇上者，予重之爱之，否则祖宗法典具在，决不尔宥也！”时诸王贝勒皆以为然，惟豫王多铎默然不答。
三年，夏四月，多尔衮谕内阁：嗣后诸王大臣差遣在外，凡有启奏，具本御前。予处启本，着永行停止。
四年，春正月，罚辅政郑亲王济尔哈朗银二十两，以王殿台基逾制，及擅用铜狮龟鹤也。　秋七月，多尔衮谕内大臣、各部尚书等曰：“前大臣等，佥以和硕德豫亲王为予季弟，故犹豫未果。然予恭摄大政，简贤屈不肖，国之巨典，乌容詹顾。兹尔等可偕诸王定议，以闻众佥为然，议上。”于是多尔衮进多铎而诫之曰：“汝继子辅政，益加勤勉，斯名誉非小矣。”翌日，帝御太和殿，册封多铎为辅政叔德豫亲王，多尔衮寻谕内院、都察院、理潘院等衙门曰：前令辅政德豫亲王、和硕亲王共听政务，今和硕郑亲王已经停罢，止令辅政德豫亲王与闻。凡各部院事务有亲理者，有应辅政德豫亲王代理者，开列具奏。
五年春三月，降郑亲王为多罗郡王，贝子屯齐、尚善、齐哈及公扎哈纳、富喇塔、努赛等讦告郑王济尔哈朗当太宗崩时，欲立肃王豪格为君，以帝为太子。词连诸人，齐集质讯。经王大臣等议上，郑王、肃王俱论死。得旨，郑王革去亲王爵，降为多罗郡王，馀得罪者凡数十人。肃亲王免死，后以失察兵官冒功事拟死。得旨，如此处分，诚为不忍，不准行。多尔衮心忌豪格，必欲除之，使诸王内大臣等反复奏争，乃命幽繋之。时豪格新自四川立大功，回未久也，寻毙于狱，间者哀之。　冬十一月，覃思大赦，加皇叔父摄政王为皇父摄政王，凡进呈本章旨意，俱书皇父摄政王。
六年，春二月，皇父摄政王多尔衮统兵征大同。　三月，多尔衮师入寇家寨，间辅政豫亲王多铎出痘，即日旋师，至居庸关得讣。是日暮，驰入京城。　夏六月，多尔衮复征大同，谕内三院及部院等衙门官，曰：“予帅师西行，不日言旋，尔等宜各勤执掌。”又谕谭泰、河洛会、冷僧机、刚林、范文程曰：“各部院事务，令尔等裁决，其军国大事，由英亲王等公同商议。可缓者，著候予还，不可缓者，即行启知。”　秋七月，多尔衮至阿鲁席巴尔台，罢大同之行，猎而还。冬十月，多尔衮帅师征喀尔哈部二楚虎尔，帝亲送之。　十一月，多尔衮军至喀吞布勒克，闻元妃有疾，乃旋师。　十二月，多尔衮元妃博尔济锦氏卒。
七年，春正月，多尔衮以玉宝追封其妃博尔济锦氏为敬孝忠恭正宫元妃，旋纳肃亲王豪格福晋博尔济锦氏为妃。　夏五月，多尔衮率诸王大臣出猎于山海关。　秋七月，多尔衮谕工部，于边外筑城，为夏日避暑之地。一日，贝子锡翰等诣多尔衮王府视疾，多尔衮忿曰：“顷子罹此莫大之忧，体不复快。上虽人主，念些大故，亦宜循家人礼，一为临幸。若谓上方幼冲，尔等皆亲近大臣也。”又曰：“尔等毋以予主擅请临幸。”顷之驾至，多尔衮让翰等曰：“尔等故达子令，擅请驾临，其意以上至，即可借以释尔罪乎？”言讫，向翰等跪且拜，至是下翰等鞠讯，降翰为集国公，又以一等精奇尼哈番鳌拜目睹翰等罪状，不即执讯，降为一等阿思哈番，馀降黜有差。　冬十一月，多尔衮以有疾不乐，率诸王、贝勒、贝子、公等及八旗固山、额真、官兵猎于边外。　十二月，多尔衮卒于喀喇城，年三十有九，诏臣民易服举丧。议悉用皇帝礼。寻命王府所有信符，收贮内库。又命吏部取赏功册进大内。
八年，春正月，祔多尔衮主于太庙，追尊为义皇帝，庙号成宗。英亲王阿济格有罪，赐自尽，其党议罪正法者数人。　二月，谕户、工二部停止边外筑城工程，寻有旨，宣布多尔衮罪状，撤去庙享，其母、妻封典悉行追夺，籍没家产，停其嗣子多尔博袭爵，其弟豫亲王多铎降为郡王，大学士刚林、祁充格具以阿附置重典，范文程从宽革职，河洛会、英拜、罗什博尔惠、谭泰、巩阿岱、锡翰、席讷布库、冷僧机俱先后伏诛，拜尹图以年老免死，禁锢狱中。
十年，秋八月，废后博尔济锦氏降为静妃，改居侧宫。以后乃多尔衮于帝幼冲时，因亲定婚，未经选择故也。
编者曰：初多尔衮与郑王同受遗诏辅政，欲专大权，日夜谋去郑王。郑王为人谨愿，遇事逊让，多尔衮意尤不满，然以与诸王、贝勒盟誓在先，不敢背众肆行。及统兵入关，定国开基，以成一统之业，厥功最著，权势益增，党附日众。援引同母北豫王为辅政叔王，停止郑王听政，又素忌肃王，因使其党贝子屯齐等，诬告郑王定策时，归心肃王，密谋推戴，几陷肃王于大辟。其后肃王不得其死，复夺其妃，诸王等始闪然内愤，群为侧目矣。多尔衮又自以元辅懿亲，倚势骄据，出入宫禁，逆迹外昭，君臣之间不复更存形迹。凡有批拟，即用皇父摄政王之旨，又收信符入其府中。死时恩礼尚厚，未几其近持苏克萨哈、詹岱、穆济伦等，首告其私制帝服，藏匿御用珠宝，指为潜图不轨之证。诏下廷议，郑巽、端重、敬谨诸王合词证成其狱，以致得罪，此固由于多尔衮摄政有年，专擅日久，蓄养群奸。谗构骨肉，诸王恶而畏之，隐忍不敢发言，故于其身后，群起而攻之，以构成此大狱也。郑王亦叔父也，假令多尔衮能如王之存心克让，善远权势，以道事君，同心辅政，及身克保宗藩，后裔长延带碾，岂不懿欤？惜乎器小，见不及此也。

[book_title]卷八、明南渡三帝及监国鲁王
顺治元年，夏五月，明史可法等奉福王由嵩监国南京。王神宗孙，福王常洵子也。时北京凶问至南都，诸大臣议立君，凤督马士英移书兵部、尚书史可法及侍郎吕大器，谓王于次序当立，可法以潞王常淓贤。持未决，而士英与诚意伯刘孔昭等密饬，靖南伯黄得功、暨高杰、刘泽清、刘良佐等以兵迎王至奉之监国。明日，行郊天告庙礼、发大行皇帝丧、大赦天下。以史可法、马士英、高宏图、姜曰广、王铎并为东阁大学士，士英仍凤阳等处军务，馀入阁办事明福王即帝位于南京，以马士英掌兵部，入阁办事。大学士史可法自请督师江上，上许之。士英处以为有拥戴之功，旦夕冀入相，及督师凤阳命下，大怒，率兵入朝，至江干，上疏劝进，王遂即皇帝位，以明年为弘光元年。士英讽可法出，可法亦以阳州重任使他人居之，虑有失，遂请行。京师士民哗曰：“何乃夺我史公？”太学生陈方策等上疏言：“淮阳，门户也；京师，堂奥也。门户有人而堂奥无人可乎？”疏中有秦桧在内、李纲在外语，朝野以为名言。明分江北为四镇，以高杰、刘良佐、刘泽清、黄得功分统之。可法疏请分淮阳、庐泗为四镇，泽清驻淮安，杰驻泗州，良佐驻临淮，得功驻庐州。寻进得功靖南侯，封杰平伯、良佐广昌伯，又进封佐良玉宁南侯。六月，明上崇祯帝后谥号，谥帝曰烈，庙号思；谥后曰孝节。秋七月，明遣兵部侍郎左懋第等来聘，偕使者为太仆少卿、马绍愉总兵。陈洪范以白金十万两，币帛十万匹来，并海运米十万石饷吴三桂军，三桂却之，懋第等至馆之鸿胪寺，请祭告诸陵及崇祯帝，不许，乃陈太牢寺厅，率将士三日哭奠，与南明大学士刚林往复辩论，慷慨不挠。刚林叹曰：“此中国奇男子也！”寻辽远洪范于途中密启摄政王，请留懋第、绍愉，自愿率兵归附，并反间中南诸将。既返南都，密奏黄得功、刘良佐有异心，帝曰：“此反间，不足信。”洪范又言北兵旦夕南下，帝曰：“我当自强，清之款否，原不足恃也。”懋第在北京，卒不屈死。　摄政王多尔衮致书明督师史可法，谓春秋之法，有贼不讨则新君不得书即位，且讽以形势，谓以中华全力，受制潢池而欲以江左一隅兼支大国，胜负之数无待蓍龟。可法报书，历引汉光武、照烈、晋元帝、唐肃宗、宋高宗中兴故事，且谓贵国驱乱除逆，兵以义动，若规此幅员，为德不卒，则以义始而以利终，将为贼人所窃笑。　八月，明起阮大铖为兵部添注右侍郎，巡视江防。至江上，衣素蟒围碧玉，见者嗤梨园装束。　九月，明修《思宗实录》，明大学士姜曰广、御史刘宗周罢。　明凤阳地连震。　太白画见。　十一月，明凤阳皇陵灾，松柏皆烬。　总兵夏成德取明海州。海州既破，丰、沛尽降。明督师史可法遣兵复宿迁，进援邳州。　日短至，明淮安地震。　琉球入贡于明。　十二月，豫亲王多铎统兵下河南，前锋渡河，沿河塞堡望风降附，寻入河南府。分兵南下，令沂州、济甯兵自庙湾南渡，簿邳宿、彰德，卫辉兵自孟津东渡，逼归徐。
二年，春正月，乙酉朔，日食。立春日，流星入紫微垣。　明许定国诱杀兴平伯高杰于睢州，寻叛来降。定国时驻睢州，已通款多铎，惟畏杰忠勇。杰次师徐州，感可法忠义，进取之志甚锐。闻定国有贰心，亲往睹之，为定国所诱杀。杰部将引军攻城，破之，定国奔考城，寻来降，可法请以杰甥李本深代统杰军，朝命卫允文总督其兵马，寻撤回扬州，改以刘良佐防归德。　三月，明北来太子至南京，讯之为王之明，而士民坚执为真太子。又有自称福邸妃童氏者。帝指为假冒，皆下之狱，中外哗然。刘得功、刘良佐、何腾蛟、袁继咸、史可法皆疏争之，不听，左良玉亦自武昌驰疏，言两案未结。舆论既争不得，乃以清君贼为名引兵东下，诸臣谓左兵不足虑，请备淮。帝亦谓良玉必不反，马士英瞋目大呼曰：“我君臣甯死于清，不可死良玉手。有议守淮者斩！”　夏四月，多铎取明泗州，渡淮，长驱至扬州，围之，城陷，明督师史可法死之。初可法闻左军警，驰入援，闻良玉死，折回，沿途闻盱眙、泗州皆叛降，兼程抵扬州。召河防兵，无至者，独总兵刘肇基自白洋河以兵四千至，请背城一战。可法谓野战不如凭城，与肇基入城固守，亘七画夜，可法以巨炮下击，死者数千人。忽报黄蜚兵至，可法命开城迎入，则反戈向，始知其为诈。俄而城西北崩，兵入，可法被执，多铎反复说之降，不可，且曰：“扬州既为尔有，当待以宽大。而死守者，我也，请毋杀扬州人。”多铎不答，使左右兵之，尸裂而死。肇基率所部巷战，一军尽没。多铎留军十日，屠之而南。　五月，多铎入南京，明尚书高倬等死之，叛将刘良佐追及明帝于芜湖，执之。靖国公黄得功力战死。多铎师至扬子江，两军相持三日，值夜雾，乃编巨筏，列灯火其上，放之中流为疑兵，而别以数千骑潜从龙潭之哨渡，守兵皆惊溃，遂陷镇江。由丹阳、句容直抵南京。士英拥太后西走，明帝出奔太平。时刘孔昭先遁入，帝至，闭门不纳，乃奔芜湖，夜幸得功营。得功惊泣曰：“上死守都城，各镇尚可合兵以图光复，奈何听奸人言先出乎？虽然，愿效死！”多铎驻军南京城外，纵兵大掠十日，始入城，遣良佐追袭明帝。及之芜湖，得功迎战，中流矢死。总兵田雄缚帝出，良佐挟之至南京，拘之江甯县狱。　六月，多铎遣贝勒博洛进追明潞王于杭州，王降，前大学士高宏图、都御史刘宗周、江苏巡抚祁彪佳死之。王既降，马士英走钱塘。　闰月，明张肯堂等奉唐王聿键监国福州，王太祖八世孙、唐王硕熿之孙、世子器墭之子，崇祯间以倡议勤王得罪，禁锢弘光，时释出，命移驻广西平乐，行抵杭州。而南都已覆，郑鸿达等卫之入闽，与肯堂等奉以监国。　月食既，星流竟夕。　明唐王即位于福州，以福建为京，福州府为天兴府，改元隆武，遥上弘光帝尊号曰“圣安皇帝”，以黄道周等为大学士，郑芝龙掌戎政。　明钱肃乐等奉鲁王以海监国绍兴。王太祖十世孙鲁王寿镛之子，北都陷，王南下，圣安帝命居台州。既降，馀姚、会稽、鄞县义兵错起，奉表请王监国，移驻绍兴，以张国维等为大学士。国维督师江上，画江而守。　秋七月，明大学士黄道周募兵江西，以图恢复。时闽中战守机宜，悉郑芝龙为政，廷臣日请出关，而芝龙辄以饷绌为辞，至是道周愤然请出关募兵，且籍以连何腾蛟为进取计。芝龙复靳饷不与，仅赍空敕数百道而行。　明鲁张国维复富阳于潜，国维既连克富阳于潜，树木城于沿江要害，联合诸营为持久计。　监国赐上方剑，总统诸军。　冬十月，明颁诏浙东，监国鲁王不受。时何腾蛟有兵数十万，分为十三镇，布列湖南北。而江右督师杨廷麟一军在南昌，屡战克捷，兼取吉安守之，势颇振。是时，明领土自福建、两广、云贵以外，兼有湖南及江西之一部，因遣给事中刘中藻颁诏于浙，诸将恇惑，监国将避位返台州。督师张国维驰疏闽中，言监国当大势涣散之日鸠集为劳，一旦退就藩服，人无所依。闽中鞭长莫及，猝然有变，唇亡齿寒，悔莫可追。明帝悟，寻遣部御史陆清源解饷十万至浙东犒军。时方国安守严州，马士英、阮大铖自钱塘遁至，在其军中嗾国安劫饷，执杀诏使，且檄守闽中罪。自是，闽浙水火，而唇齿之势离矣。　明鲁方国安等与贝勒博洛兵战于江上，七战皆捷，追至杭州而还。是日，国安严阵以待，张国维、钱肃乐率本部兵翼后，前锋副将锺鼎新用火攻击杀绯衣大将一，诸将吕宗忠、王国斌、赵天祥等各斩数百级，夺获军械无算。连战十日，诸军皆有功，第七阵尤捷，追至草桥门下，会大风雨，弓矢不能发而退。时浙西义旗四起，苏松嘉湖列营数百，杭州危甚。肃乐请率兵由海道窥吴，不听，说者惜之。　十一月，明帝誓师西郊，以唐王聿钊、㔁王鼎器监国福京，大学士曾樱留守。是日，驾幸西郊，行推谷礼，以郑鸿达为御营左先锋，出浙江；郑彩为御营右先锋，出江西。舟至芋江五溪，百姓壶浆迎者载道。　十二月，明督师黄道周兵败于婺源，被执，死之。道周至广信府募兵得万人，分道进兵，皆溃，道周为降将张天禄袭执。洪承畴使人进道周茶，不饮，左右曰：“相国请饮清茶一杯。”道周遽掷于地，大骂遂不屈死。
三年，春正月，交阯、日本遣使入贡于明。　三月，明鲁武宁侯王之仁与贝勒博洛兵战于钱塘，大捷，进围杭州，不克，杭州将士与博洛兵跨江相距，屡战不利，无复鬬志。之仁愤然上疏曰：“事起日，人人有直取黄龙之志，乃一败后，遽欲以钱塘为鸿沟，天下事何忍言？臣愿以所隶，沉船一战。今日死，犹战而死，他日即死，恐不能战也。”会博洛驱船开堰入江，张国信檄之仁以水师，从江心袭战，忽东南风大起，之仁扬帆奋击，碎舟无数，郑遵谦获铁甲八百馀副，诸军继之，遂大捷，乘胜进围杭州，不克而还。　明帝幸延平府，帝知郑芝龙有异志，久欲由赣入湘，倚何腾蛟，会江楚迎驾，疏相继至，遂决意行。芝龙使军民数万遮道留驾，不得前，帝不得已驻延平。　夏五月，琉球入贡于明。　明江上兵溃，方国安劫监国鲁王走台州，博洛兵以巨炮击毁国安营鼋，国安退至绍兴，劫王南行。　明圣安皇崩于北京。圣安与潞王在北京，同日见杀。　六月，博洛兵钱塘江，明监国鲁王航海，督师张国维等死之。时方国安遁去，诸将犹严守江上，值大旱，江上水寨裳可涉，全军毕渡，列戍骇溃。马士英、阮大铖劝国安执王降，王亟走得脱，航海赴厦门，寻走南澳。博洛兵入义乌，或讽国维走，国维曰：“误天下事者，文山叠山也！”赴水死。大学士孙嘉绩，武宁侯王之仁，尚书余煌、王思任，侍郎陈函辉，大理卿陈潜夫同殉焉。金华严备相继下。　秋八月，明帝崩于汀州。郑芝龙于是年五月间已通款撤兵，仙霞岭二百里间遂虚无一人。博洛长驱入，帝在延平闻警，出奔，至汀州，降将李成栋率师追至，帝与曾后同被戕于府堂。寻江西赣州亦陷，杨廷麟、万元吉皆死之。　冬十月，明丁魁楚等奉桂王由榔监国肇庆。王神宗孙，桂王常瀛子也，崇祯中封永明王，时在粤西，汀州闻变，魁楚等奉之监国。以魁楚与瞿式耜、吕大器并为东阁大学士。　十一月，明监国桂王奔梧州。丁魁楚闻赣州陷，奉王避之梧州，瞿氏耜谏，不听。　明苏观生立唐王聿𨮁于广州。聿𨮁隆武帝弟也，前大学士苏观生以桂王监国，己未舆立，会聿𨮁至广州，拥立为帝，改元绍武。自是二百里内，有两政府治兵相攻，不暇外御矣。　明桂王即位于肇庆，丁魁楚闻广州唐王之立，谓不即位无以厌人心而号召天下，乃即位于肇庆，仍称隆武二年，以明年为永历元年。是日和风旭日，有五色大鸟自南来，士民欢呼，谓中兴可卜云。 明遥上隆武帝后尊号。时闻帝后就执，未知凶讣也。上帝号曰：“思文皇帝”后曰：“思文皇后”　十二月，降将李成栋陷广州，明唐王聿𨮁殂，大学士苏观生自杀。博洛陷漳州，遣成栋取广东，连破潮、惠，急趋广州。夺门入，王方会群臣视学，君臣皆仓猝自缢，周益辽等二十四王皆遇害，明帝复奔梧州。
四年，春正月，降将李成栋陷肇庆，明帝奔平乐，寻如桂林。　二月，明监国鲁王围海潜，分兵攻漳州、福州、兴化、福清，皆不克，退入海。　三月，明帝幸全州，瞿氏耜留守桂林。李成栋袭至，总兵焦琏御却之，成栋自平乐长驱抵桂林，城中虚无甲兵，式耜急召琏于黄沙镇，琏率骑三百赴之。入城之明日，成栋兵数万猝至，数十骑乘虚突入文昌门，登楼瞰留守府，矢集留守纶巾。式耜叱之曰：“何敢尔？”呼琏，琏袒臂出，射杀数十人，急闭城，馀弃马来越城下。琏率三百人开城追之，引骑直贯其营。自寅至午，斩首数千级。冲来兵马为三，已复合而围之，琏大呼杀入，戈刃所及，血雨肉飞，杀数千骑，追奔数十里，桂林获全。论者谓南渡以来，武功第一。　孙可旺归于明。可旺张献忠养子，米脂人，土司沙定州叛明，明石屏副将龙在田招之入滇，定州大败，遁归阿迷。可旺连陷明城邑，巡抚杨畏知招安之，赐名可望。　夏五月，明帝驻跸武冈，改武冈为奉天府。　明鲁周鹤芝复海口，郑彩复长乐。　降将孔有德、耿仲明、尚可喜再攻桂林，明总兵焦琏大败之。有德、仲明、可喜皆毛文龙养孙，有德名毛永诗，仲明名毛永杰，可喜名毛永喜。文龙为袁崇焕所杀，三人皆叛，来降。有德封恭顺王，仲明怀顺王，可喜智顺王。入关后，有德改封定南王，仲明靖南王，可喜平南王。至是合军抵桂林，猝簿城。氏耜、琏分门守，以西洋铳击退外兵，琏复开城出战，以三百人，自辰至午，杀数千人。向晡，雨不息。收兵，明日复出战。琏奋力冲阵，有德等弃甲仗而奔。琏运槊提鞬，逐北二十里，有德望虞山树木，皆疑为兵。　秋七月，明新兴伯焦琏复阳朔，遂复平乐。孔有德大挫，而陈子壮、张家玉、陈邦彦同时起兵高州、东筦、端州间，于是，琏乘间尽复广西所失诸城。　八月，明总后刘承胤以奉天叛降，明帝奔靖州，大学士吴炳，尚书傅作霖，参将谢复荣死之。　明监国鲁王复罗源，又复连江。时海师破山莺、龙门、高公诸岛，进复罗源、连江，于是长乐、永福、闽清诸城皆下。　冬十月，明帝如柳州。　太白经天。　明帝如象州。 　十一月，降将孔有德等簿全州，明督师何腾蛟大败之。有德等连陷湖南永州、衡州、辰州、黔阳、兴安诸府县，进逼全州，腾蛟督郝永忠、焦琏、卢鼎、赵印选诸军分战，大败有德、仲明、可喜兵，斩级无算。有德等遁返湖南，明帝还桂林。时诸师连营间道，亘三百里。
五年，春三月，安南入贡于明。　孔有德攻明桂林，败绩。有德兵抵桂林北门，何腾蛟督焦琏、胡一青、周金汤、熊兆佐分门出战，琏横矛陷阵，左右冲突，势如游龙。舆将军刘起蛟合击，杀数百人，贯营而出。一青跃马驰击，腾踯若飞，能标枪取人数十步外，百发百中。每乘马必翦其鬃，北兵误认为牛，辄相戒曰：“此骑牛蛮子，不可当也。”一青与琏合兵再战，金汤、兆佐横击之，琏标下赵兴、白贵殊死战，有德督军退二十里，几被获，乃北渡甘棠去。时金声桓据江西，李成栋据广东，先后反正，腾蛟乘隙发兵，复阮州、宝庆、常德、靖州、奉天，氏耜复梧州，而蜀中义兵纷起，川东、川西皆复，于是明帝有两广、云贵、江西、湖南、四川七省之地，驻跸肇庆。　秋八月，吕宋入贡于明，欧罗巴人进图谶。
六年，春正月，降将徐勇袭湘潭，明督师何腾蛟死之。腾蛟携吏卒三十人赴湘潭，会赤心，至则赤心去。徐勇侦知城中无兵，入执腾蛟，拥之去，遂见害。　冬十月，明监国鲁王驻舟山。先是，大学士刘中藻败殃于福安，闽地尽失，王次浙之三盘，会定西侯张名振复健跳所，迎王居之，然寄身舟中，即河艍之顶为朝房，谓之水殿，时黄斌卿据舟山，名振与荡平伯阮进、平西伯王朝先合兵击破之，诛斌卿，迎王驻跸。　降将孔有德遣兵攻道州，明永国公曹志建御却之。有德将马蛟麟攻道州，败绩遁。　冬十一月，明鲁乞师日本，不果。
七年，冬十一月，孔有德破桂林，明督师瞿氏耜、总督张同敞死之。有德说二人降，皆大骂，馆之别所优待之，如上宾，寻皆不屈死。
八年，秋九月，闽浙总督陈锦等破明舟山，大学士张肯堂等死之，监国鲁王航于海。先是，安洋将军刘世勋、左都督张名扬以精兵五百背城战，杀伤过当，会主事邱元吉等越城降，锦知城中火药尽，攻益急，城遂陷，名扬阖门自焚死。　明庆国公陈邦傅诱杀宣国公焦琏，以浔州叛降。邦传通款孔有德，说琏降，不从，自刎死，邦传率浔州文武降。琏与邦传为儿女戚也，邦传遂引兵取平乐，都督朱闵如死之。
九年，春二月，明秦王孙可望遣兵扈明帝至安隆所居之，改安隆所为安龙府。　秋七月，明西甯王李定国复桂林，杀降将孔有德。定国进攻桂林，有德出战，大败，死亡不可胜计，横尸遍野。有德遁入城，举家自焚死，惟遗一女孔四贞逸出，定国旋破沅靖、武冈、宝庆、金衡、永彬、桂诸府州县，南康王刘文秀亦取叙州、重庆。巩昌侯白文选取辰州，吴三桂退守汉中。数日间，湖南、广西、四川三省皆复为明。　冬十一月，敬谨亲王尼堪复取明衡州，追李定国，中伏，殁于阵，时定国连斩二名王，兵威大震。
十一年，夏四月，明李定国复罗定、新兴、石城电、白阳、江阳等县。
十三年，春三月，明李定国、白文选合兵扈明帝入云南，改云南为滇都。先是，明帝患孙可望跋扈，于九年十一月、十年六月两次密敕定国以兵自卫，而事机不密，朝臣吴贞毓等十六人反为可望所害，至是定国败可望于田州，进趋安降。会可望遣文选将兵迎跸入黔，文选至，定国奉帝走云南。时刘文秀守滇，迎入城，晋定国晋王，文秀蜀王，文选巩国公，馀进爵秩有差。　秋八月，大将军伊尔德袭舟山，明英义伯阮骏等死之，降将田雄引伊尔德由定海大洋攻舟山，骏连日迎战，皆大捷。是日乘涛出战，忽南风大发，舟大，胶浅不得脱，与总督陈六御，总兵张晋爵，太常卿陈九征、俞师范、刘永锡死之。
十四年，夏四月，明上圣安帝、思文帝谥号，大赦。圣安曰“安宗简皇帝”，思文曰“绍宗襄皇帝”。　冬十月，明孙可望来降。可望两次袭明滇都，皆为李定国所败，遁入长沙，投降于经略洪承畴，朝命封为义王。 　十二月，明复南甯。
十五年，春十二月，命贝子洛托为甯南靖寇大将军，都统卓布泰，偕降臣吴三桂、洪承畴，缐国安等分道取明滇都。时议者以李定国等皆百战之馀，云贵川东南地险兵悍，欲止进兵，而承畴、三桂合疏请大举，遂命洛托会三桂等，分三路进兵。　夏四月，洛托入贵阳，巡抚冷孟銋死之。　吴三桂入遵义。时三桂以浮桥济黄葛江，渡綦江，历滴溜三、陂红关、石壶关诸险，皆峭壁重渊，一夫可守。守将刘正国望风，由水西逃入云南，将军郭礼受等迎降，遂入遵义。　冬十月，命信郡王铎尼统三路兵入滇，抵曲靖，明帝出奔缅甸。
十六年，春正月，铎尼等入滇都，主事刘之谦死之。　二月，明帝至腾越，吴三桂追至永昌，引兵还。过潞江〈（古怒江）〉二十里磨盘山，鸟道窔菁屈曲，仅通一骑，李定国设栅数重其间，三伏以待，约俟兵度山颠，号炮起，首尾横突截攻，必无一骑返。三桂渡江，见无守兵，不复备，队伍散乱，上山者已万有二千人。忽明大理卿卢桂生来降，泄其计，三桂以炮发其覆，皆出，三桂大败，死都统以下十馀人，丧精卒数千。明泰安伯窦民望、总兵王玺阵殁，兵士死者亦众。　秋七月，明鲁督师张煌言率师徇江南北，下二十九城，凡四府三州二十二县望风归附，东南大震。
十八年，春二月，明晋王李定国，巩昌王白文选数以兵迎明帝于缅甸，不得，败缅兵于锡箔江，进据大金沙江，缅兵十五万拒战。定国、文选兵不及十一，且戎器耗散，以长刀、手槊、白棓，当其巨象、巨炮，而军士咸奋击，大破之，缅兵僵死万计，其大将边牙𬌡死于阵。　秋九月，降将吴三桂追明帝于缅甸。明帝入缅后，朝议以不足为患，撤兵节饷，而三桂独具疏谓渠魁不翦，有三患二难，请及时进兵。乃命大臣爱星阿为定西将军，率禁旅会剿，檄缅入擒明帝。　冬十二月，缅贼莽猛白劫明帝，送吴三桂军中。先是，三桂檄缅人献帝，缅王不可，曰：“因人之危而为之利，不义，且彼天之所立，中土之所戴，我不能助而为之害，是逆天也。逆天不祥，不如全之以为后图。”会王弟莽猛白弑酋自立，戕明从官几尽，三桂兵至旧晚坡，缅人舁帝暨太后中宫入三桂营，三桂拥之北旋。
清圣祖康熙元年，夏四月，明帝崩于云南。三桂拥明帝至云南，居数月，八旗将士有阴谋推戴者。三桂闻之，大惊，辇帝及太子出，以弓弦绞于市。太子时年十二，大骂曰：“黠贼！我朝何负于汝，我父子何仇于汝，乃至此耶？”是日大风霾，雷电交作，空中有二龙蜿蜒而逝，军民无不悲悼者。丛葬于城北门外。太后马氏，后王氏皆扼吭死。是年延平郡王朱成功薨于台湾，晋王李定国薨于猛猎，监国鲁王亦殂台湾，于是明南渡三帝及监国鲁王之局以结。明自太祖至此凡十八帝，二百九十四年，至是亡。

[book_title]卷九、明朱成功之事迹
世祖顺治二年，明绍宗隆武元年也。夏闰六月，明赐南安侯郑芝龙子森国姓，名成功。森即芝龙娶日本肥前人田川氏女所生子也。生之夕，火光烛天，芝龙心异之。芝龙以平海贼刘香功，官都督。森在日本已七岁，屡请于日人，始遣森还，而留翁氏。成功仪容俊伟，倜傥有大志，每东向望母辄掩涕，叔父鸿达甚器之，每摩其顶曰：“此吾家千里驹也。”读书不治章句，作洒扫应对进退，题文中有曰：“汤武之征诛，一洒扫也；尧舜之揖让，一应对进退也。”人咸以英物目之。年十五，补诸生，试高等，食饩，有相士见之曰：“此奇男子，命世雄才，非科甲中物。”弘光时入南京，钱谦益惊其才，字之曰“大木”，至是芝龙引之入见。绍宗奇其貌，与语，大悦之，抚森背曰：“恨朕无女妻卿，当尽忠吾家，无相忘也。”赐国姓，名成功，命为御营中军都督，仪同附马都尉、宗人府宗正。自是，中外称之为国姓。日人闻成功贵宠，亦送翁氏至平安。
三年，春三月，明封朱成功为忠孝伯，挂招讨大将军印。时帝在延平，成功条陈据险扼拣，将进取航船合攻通洋裕国事宜。帝叹为骍角，授成功大将军印，予伯爵。时闽中战守机宜，悉郑氏为政，而芝龙有异志，绍宗患之。成功尝独入侍，见绍宗有忧容，顿首曰：“陛下郁郁，得毋以臣父有异心乎？臣受厚恩，义无反顾，愿以死捍陛下矣！”　冬十一月，明朱成功走金门。先是，经略洪承畴言于贝勒博洛，赂芝龙以伯爵，芝龙复书有曰：“遇官兵撤官兵，遇水师撤水师。倾心贵朝，非一日也。”是年六月，芝龙诡称有海警，驰返安平，尽撤水陆防兵以随，诸将多不从。绍宗降手敕留之，中使至河干，而芝龙已飞帆过延平矣，博洛遂得长驱入闽。绍宗在汀州遇害，至是博洛遣固山额真韩岱统兵入安平。驰书芝龙，言两粤未平，已铸闽广总督印以相待。芝龙大悦，成功与鸿达痛哭谏，不听，成功去金门，芝龙召之同行，成功复书拒之。芝龙所部仅五百人，从至福州，皆令雉发降。　明朱成功率部众入海，郑芝龙既降，博洛虑其有反复，乃分隶其五百人于各旗，令不得相见。夜半，忽拔营起，芝龙曰：“吾子弟皆不驯，今拥兵海上，脱有不测，将奈何？”博洛曰：“此无与尔事，亦非吾所虑及也。”芝龙既北行，成功悉率所部入海，芝豹奉母居安平。　十二月，明朱成功起兵海上以图恢复。成功初受大将军印，未几以母病辞，返延平，故虽受殊恩，未尝兴兵柄一日。已闻父北行，绍宗遇害，乃悲歌慷慨，携儒冠、儒服赴孔庙哭焚之，曰：“昔为儒子，今为孤臣，向背去留，各有作用，惟先师鉴之！”自金门回安平，会文武群臣誓师恢复，有曰：本爵乃大明之臣子，缟素应然，实中兴之将佐。披肝无地，翼诸英杰，共申大义云云。用招讨大将军印，称罪臣国姓成功，出家帑犒军，大拜诸将，训练士卒，整饬船只，往来岛屿以观变。
四年，夏四月，明朱成功复海澄。先是，博洛使人挟郑芝龙北行，随亲统马步兵入安平。芝豹仓卒弃城，率家属登鉴，泊外海，成功母田川氏独留守。兵入，掠其宅，氏拔剑剖腹死。成功闻报，痛哭出师，全军皆缟素。师至，博洛见帆樯云集，军容煊赫，大惧，星夜引兵还泉州，成功遂取海澄，入九都。　秋八月，明朱成功会定国公郑鸿达之师攻泉州，不克。鸿达遣人语成功，言平安地方褊小，且无险要可守，劝之取泉州，愿以师助，于是成功至自九都，会师于泉之桃花山，在籍御史沈佺期、光录寺大夫林桥升、主事郭符甲、推官诸葛斌皆奉兵应，降将提督赵国祚迎拒，败绩，进簿州城，复败，其援兵斩其援将解应龙。守西城将杨义、乡宦郭显约内应斌，事泄，斌以率兵逼城，全军覆没，显一门皆遇害，城中防守益严。漳州守将王进，亦降也，扬言合潮州援兵数万至，直捣安平，成功遂驰归，练兵积饷，图再举。　冬十月，明朱成功颁隆武四年戊子大统历于海上。时永历帝已于三年十月即位于粤中，至是成功犹未得确耗，因从大学士路振飞、曾樱议，仍称隆武四年，颁历，用文渊阁印钤之。
五年，夏五月，明朱成功复同安。成功攻同安，守将祁光秋出战，成功遣将甘辉败之，光秋遁走，成功取同安。　秋八月，终鼐等复取明同安，屠之，朱成功部将邱缙、林壮猷、金作裕，知县叶翼云，教谕陈鼎皆死之。鼐合降臣李率泰、陈锦攻破同安，以城内坚拒，屠之，血流沟渠为之满。　明朱成功遣前中书舍人江于灿、黄志高奉表于肇庆，成功至是始知永历帝立，加额曰：“吾有君矣！”遣于灿等航海赴行在。　明朱成功复诏安。成功在铜山等处募兵练饷，诏安县人林曰灼独拒之，成功遣将甘辉击斩之，遂得诏安。　冬十月，明封朱成功为威远侯，成功寻复云霄，降将张国柱败没，守备姚国秦就擒。
六年，春三月，明朱成功屯兵分水关，遣将黄山破惠来，海澄、陈斌归之。斌号大巴掌，有勇力，数百人不敢近，至是来归，成功授为后劲镇。　秋七月，明进封朱成功广平公。
七年，春正月，明朱成功复潮阳，知县常望凤降。　夏四月，明朱成功攻揭阳之新埠寨，克之，寻诏安张礼率众数千归之。　六月，明朱成功讨降将苏利于碣石卫，不克，旋师围潮州。成功率舟师讨利，风逆不利，回师围潮州。降将王邦俊闻警，率兵取云霄诏安，成功部将柯宸枢迎战，以炮矢尽，全军皆没。成功闻之大痛，曰：“不恨失浦诏，恨亡宸枢耳！”遂解围去。　秋八月，明朱成功取厦门、金门。厦、金两岛为郑彩、郑联所据，芝鹏、芝莞劝成功取之，成功将施朗说尤力。时彩远出，惟联在厦而嗜酒，群谓不取反资敌，为非计。成功不得已从之，遂并两岛，军威大震。　冬十月，降将苏利陷惠来，明朱成功部将卢爵，知县汪汇死之。利侦知成功回厦门，潜师袭惠来，爵战死，汇自刎死。　明朱成功取铜山、南澳、闽安诸岛，成功命洪政招安诸岛，悉听约束。　十二月，明朱成功率舟师援粤东。成功闻广州事急，乃以芝鹏守厦门，自率诸镇南下勤王。
八年，春闰二月，降将总兵马得功袭入厦门，明前大学士曾樱死之，得功旋遁去。时成功师次平海卫，降臣巡抚张学圣乘其远出，檄得功袭厦门，亲率大队继其后，遇潮大涨，波涛汹涌，学圣大惧，引兵还，得功亦逸去。　夏四月，明朱成功复厦门。成功闻厦门有警，急率兵返，至则马得功等已去，成功移师屯金门之白沙，亲阅各要口，筑炮台拨劲旅守之。会其将施朗有标兵曾德犯法，朗将杀之，成功驰令勿杀。朗斩之，疾走，降于李率泰，改名琅，授副将。　五月，降将总兵王邦俊与明朱成功大战于漳浦之南溪，败绩，邦俊师溃，遂闭门不出。　冬十一月，降将提督杨名高与明朱成功兵战于小盈岭，败退泉州。明高闻王邦俊败于马口，统诸军继进，至小盈岭伏左右，起，兵溃没几尽，遂遁返泉州。　十二月，明朱成功复漳浦。成功乘胜进簿漳州城，守将杨世德、陈尧策出降，遂复漳浦。
九年，春正月，明朱成功复海澄，浯州人周全斌率众归之。　三月，明朱成功复长泰，进攻漳州，降将总督陈锦为其下所杀。成功攻长泰，锦率师救之，与成功大战于江东桥，大败，退返泉州，于是平和、诏安、南靖皆下，进逼漳州。会锦家奴库成栋等刺杀锦，以首献成功，成功厚恤成栋家而斩之以殉，曰：“仆隶之人，而皆戕其主，是天下无刑也！”军中大服。
十年，春三月，明朱成功遣定西侯张名振率师入长江。名振破京口，截长江，驻军崇明，获叛将金允产于金塘山，磔之，成功复益以师，令陈辉、王秀奇、洪旭、周全斌偕行。至羊山，飓风，折兵十之一，惟名振全军无恙。　夏四月，固山额真金砺攻海澄，明朱成功御却之。时城坏十馀丈，成功坐将台，指挥自若，忽一夕，砺营空炮递发，成功惊曰：“敌将临城矣！”勒兵持斧以待，令曰：“敌至方砍。”砺麾众登城，城上万斧齐下，随砍随堕，壕为之平。质明，地道火发，复焚毙无数，砺遁返漳州。　六月，明封朱成功为漳国公。　冬十二月，明张名振大败崇明驻防军于平阳沙，驻防兵万馀渡江，名振鼓众迎之，防兵尽歼，无一返者。
十一年，春正月，明朱成功复遣张名振率师入长江，海船数百，溯流而上，再入京口，历仪真，至观音门，泊金山。登山望祭孝陵，扬帆东下。复以海艘上镇江，至仪真，以沙船六十入山东登莱诸处，直抵高丽而还。　二月，遣使入闽讲款，明朱成功拒之。时赂成功以海澄公，成功不受，益出兵大扰福兴、漳泉诸郡。　秋八月，复遣使入闽讲款，仍不就。时遣学士叶成格、理事阿山，偕郑芝龙四子渡。入闽，许割福兴、漳泉四府地归明，成功拒之如故。其报儿书末曰：“万一不幸，父惟有缟素复仇以结忠孝之局耳！”复遗书与渡。有曰：“兄用兵老矣，岂有舍凤凰而就虎豹者哉？惟吾弟善事父母，勿以兄为念。”使者返朝，命锢芝龙于高墙，戍芝豹于宁古塔。　冬十一月，明朱成功发水陆师，应李定国于广东，不利，成功遣林察等配战鉴送广东，齐奏谐行在。会定国合师围广州，尚可喜、耿继茂急请满兵至，定国攻之，不克，引还，林察等亦退。　十二月，明朱成功复漳州。成功袭破漳州，刘国轩等降，十邑皆下。泉州属邑亦望风归附。
十二年，春正月，明朱成功复仙游，改中左为思明州，分所部为七十二镇，立储贤馆、诸才馆、察言司、宾客司、印局、军器局，设官理事，勤学取士。奉前监国鲁王，暨、卢、溪、甯、靖诸王居金门，礼待避地，遗臣王忠孝等为上客。　夏五月，明朱成功遣张名振复舟山。成功拜张名振为元师，陈辉、洪旭、陈六御副之，统二十四镇入长江。甯波守将张洪德降，进攻舟山，总兵包臣功降，改名臣兴。　六月，明朱成功取揭阳，遂取普宁。成功遣将黄廷、万礼等率二十镇南下，揭阳、普宁相继下，闽督刘清泰遗书有曰：“固山枕戈久矣，有不能倾刻待。”成功览书笑曰：“彼以劲旅挟吾，吾岂惧一固山哉？”不报，朝命郑王世子济度为定远大将军，赴闽。成功从冯澄世策，堕安平、漳州、惠安、安南、同安诸城，回师厦门。
十三年，夏四月，世子济度攻明夏门，复攻金门，皆败还。先锋韩尚亮掠厦门，会飓风大作，复大雨淋漓，船不得泊，满兵皆颠眩，断碇坏䑸之声震荡魂魄，其被风飘至岛者，皆断其手掌，纵之归。时济度侦知朱成功积聚在金门白沙寨，令王进功攻之，甫出港，遇洪旭哨船乘波酣战，复大败，遂退入泉港。　六月，明朱成功部将黄梧以海澄来降。先是，苏茂以揭阳之败伏诛，罚梧铠甲五百，命代王秀奇守海澄，梧寻薙发来降。陈剿海五策：“一、屯沿海以堵登岸；二、造小舟以图中左；三、清叛产以裕招徕；四、锄奸商以绝接济；五、划伪瓄以泄众愤。”朝命以前封成功海澄公之印授梧，梧荐施琅为副将。　秋七月，明朱成功取闽安，进攻福州，寻退屯闽安。成功三战三捷，斩副将胡希玠，擒参将张礼，于是守将望风降。成功不为备，会城外伏兵起，成功仓猝乘潮解碇退。　冬十二月，明朱成功攻罗源，复攻甯德，梅勒章京阿克襄阵没。济度闻罗源之警，遣阿克襄往援，与成功将甘辉战于护国岭，败绩，辉斩之，全军溃走。朝命抚臣佟岱致书成功议款，成功不报。
十四年，秋七月，明朱成功攻兴化黄岩，遂取台州。天台、太平、海门卫相率归附，寻闽安为降臣总督李率泰所诱降，成功恐两岛有失，率舟师回厦门。　冬十一月，明朱成功复鸥汀寨。从陈霸策，取之，以足粮也。　十二月，明遣使册封朱成功为延平王、招讨大将军，赐尚方剑，便宜行事。成功欲取江南，乃遣杨廷世、刘九𦤎闻道请旨，引诸葛亮言，谓势不两立。朝廷壮之，遣使晋封爵秩，令进师江南，但大义于天下。
十五年，秋七月，明延平王朱成功、兵部侍郎张煌言，会师大举北上，次羊山，飓风作，旋师舟山。成功大举攻南京，以提督甘辉为前部，总兵马信、万礼继之，自统大众为合后。侍郎张煌言为监军，扬帆北上，从行戈甲武士十七万，五万习水战，五万习骑射，五万习步击，以万人往来策应。选力能举五百斤者，披铁铠，绘以朱碧彪纹，留两目，执斫马大刀立阵前，砍马足，号曰铁人，望者以为神兵。左虎卫陈魁统之。师既行，平阳、瑞安守将皆献城降。次羊山，会飓发，碎巨舰数十，漂流士卒八千。成功之四子浚、七子浴、八子温皆溺焉。成功冠带起祝曰：“成功统率三军，恢复中原，如天命有在，即将诸船沉灭，神其鉴诸。”祝毕，风顿止，乃旋泊舟山理楫，以为后图。　九月，明朱成功复象山。成功舟师象山，知县徐福率父老降。
十六年，夏五月，明延平王朱成功、兵部侍郎张煌言复会师大举北上，以援滇。时闻贝子洛托等兵三道入滇，度江南无备，复乘机出师。　六月，明朱成功复瓜州、镇江。前烽张煌言抵瓜州，明日，成功率部将甘辉等乘风潮迳进，操江朱衣祚等率师出御，败绩，成功乘胜进逼，城遂溃。成功留左镇刘猷等守之，而亲统全军南渡，攻镇江。守将告急于南京，以铁骑三千赴援，三进三却。成功令发大炮，江水腾沸，两岸屋瓦皆震。于是南京苏、常诸道援师毕集，分五路大战于杨蓬山。时成功兵上陆者仅二千，诸会援者皆一时宿将，提督管效忠尤号善战，而是日激战之终局，其部众四千，存者百四十人，援兵仅存什之一。效忠遁南京，叹曰：“吾自满洲入中，固十馀年，未有此死战也！”镇江既破，属邑皆下。成功引兵而西，部将甘辉请：“北取扬州，断山东之师；南据京江，绝两浙之粮；严扼咽喉，号令各郡，南都可不战而定。”成功不听。　秋七月，明朱成功师抵南京，谒孝陵，寻兵败于城北门外，崇明伯甘辉死之。成功既抵南京谒陵，其哨卒七人掠江浦，取之。越五日，芜湖以降书至，成功使张煌言率所部由芜湖进取𪧟、徽诸路，安徽列城，望风反正，凡得郡四、州三、县二十四，维杨、苏常，旦夕待变。江、楚、鲁、卫人士诣军门受约束归，许起兵相应，东南大震！成功至观音门，以黄安督水师，守三㲼河口，亲率诸将由仪凤门登陆，屯岳庙山。总督郎廷佑使人卑词以说成功曰：“我朝军律，守城过三十日，罪不及妻孥。乞宽三十日之限。”成功许之。甘辉、潘庚锺力谏，煌言亦有书至，劝勿为敌所卖，成功皆不以为意。时警信至北京，方议亲征，而崇明总后梁化凤知成功无备，以兵卒数千夜穴神策门，直捣其中坚，以骑兵数万绕山后，出其背，前后夹击，海师却，成功登舰退。甘辉、潘庚锺、万礼、张英、林胜、蓝衍、陈魁、魏标、林世用、洪复等皆力战死。　九月，明朱成功回师厦门，上表待罪，立庙祀死事诸人。成功还至厦门，哭甘辉而后入曰：“早从将军言，吾不及此！”立庙祀死难诸臣，以辉为第一。煌言遇贵州凯旋军浮江下，亦战败，走建德祁门山中，寻出天台以入海。
十七年，夏五月，命将军达素、总督李率泰，分兵出漳州、同安，合捣厦门。明朱成功勒诸部扼守海门以拒战，手自搴旗起师，风吼涛立，一海皆动，军士踏浪如飞。北人不习水战，晕眩不能军，遂大败，僵尸满海。有满洲精卒数百人弃船降，馀退陷于淖，十死六七。首领哈喇土星被擒，达素回福州自杀，自是终成功世，无敢言覆岛者。成功既归，以厦门势单弱，方谋所向。途遇荷兰甲傫〈（通事）〉、南安人何斌，语成功曰：“台湾，公家之故土也。其地富强，为四省要害。”且言可取状，请为向导。成功览其地图，叹曰：“此亦海外扶馀也！”留子经守厦门，而自以舰队向台湾。台湾，海中荒岛也，明崇祯间，闽地大旱，郑芝龙请于巡抚熊文灿，以舶徙饿民数万至其地开垦。及芝龙去台湾，时荷兰人踞其地，互市。先筑安平城，旋筑赤嵌城，全土归其掌握。然城中荷兰人不过二千，其馀皆郑氏所迁之民也。
十八年，春三月，明朱成功引兵自安平附近上陆，克赤嵌，进图安平。荷兰人告急于马达维亚总督，总督遣兵舰七艘赴援。中国边吏，致书台湾知事可依德，求合攻成功。相持数月，竟无功。　冬十月，弃降将郑芝龙于市，徙沿海居民，禁舟出海，从降将黄梧请也。郑氏在京者，无少长，皆被杀。下令迁界，禁渔船、商舟出海。自是五省商民流离荡析，而万里皆邱墟矣。　十二月，明朱成功取台湾。改为东都，以赤嵌城为承天府，置天兴、万年二县。时安平陷重围者已九月，兵士死者数千，而城坚守不下。成功乃使人告哥依德曰：“此地乃先人故物。今我所欲得者，土地耳，馀悉以归汝。”哥依德知不能敌，乃请降。成功既占领台湾，内则组织政府，兴农业，脩兵备，定法制，建学校，用处士陈永华言：筑馆舍以居明宗室、遗臣之渡海者。外则置兵金门、厦门两岛，与相犄角。复通聘斐律宾群岛及西班牙诸国，以结外援焉。
圣祖康熙元年，夏五月，明招讨大将军延平郡王朱成功薨。成功疾革，犹日强起登将台，持千里镜，望澎湖诸岛。是日登台罢，冠带，请太祖训出，坐胡床，进酒读。至第二帙，叹曰：“我有何面目见先帝于地下也？！”两手掩面而逝。计成功自隆武丙戌起，经营海外十馀载，进取之志，卒未能达。及退据台湾，越年竟殁，春秋三十有九，子经嗣立。是年永历帝已先一月被难，而经犹奉其正朔，监国鲁王亦殂于台，兵部尚书张煌言被执，以不屈见杀，建威伯马信以哭成功过哀，寻亦卒。
八年，春正月，遣使入台湾。先是康熙四年，降将施琅、周全斌进兵台湾，不克而归，至是命大臣明珠、蔡毓荣入闽，与嗣靖南王耿继茂遣使招抚。加兴化知府慕天颜卿衔，偕都督佥事季佺赉诏往。朱经开明珠书函而不肯开诏，陪使季佺因言：“殿下果肯休兵息民则当如朝鲜例，不登岸，不薙发，易衣冠。”经以明珠书未及此，遣其礼官叶亨、刑官柯平，随使臣至，覆明珠书，谓必如赔使言而后可。明珠欲令二使由角门入，二使曰：“国有大小，使实一体。”执行客礼，数日不决，乃议相见于孔庙，二使终执朝鲜不薙发例。明珠再遣天颜等赉诏往，以经为中国人，不宜引朝鲜例，自居荒外为言。经谓天颜曰：“朝鲜非箕子后乎？如朝鲜例则可，议削发则虽死不可。”覆总督李率泰书，略谓：“来书引夷齐田横等语。夷齐千古高义，未易齿冷。即如田横，不若齐之一匹夫耳！犹知守义不屈，而况不佞世受国恩，恭承先王之训乎？至衣冠，我自有；爵禄，亦我自有。而重爵厚禄，永袭封之语，其何以动海外孤臣之心哉！”又覆耿继茂书：“有谓东宁〈（时经改东都为东宁）〉偏闽，远在海外，与版图渺不相涉，虽夷落部曲，日与为邻，正如张仲坚远绝扶馀，以中土让太原公子，阁下亦曾知其意乎？阁下倘能以休兵息民为念，即静饬部曲，慰安边部，羊陆故事，敢不勉承！若夫疆场之事，一彼一此，胜负之数，自有天在，得失难易，阁下自知之，毋庸赘也！”自是使节频通，相安无事。经以其间开辟商埠，与西洋各国互市，兴贩货物，分遣诸将，耕屯荒地。莱污日辟，逾年而岁大熟。兵民大和，国势日盛。
十三年，春三月，明嗣延平郡王朱经出师，取泉、漳、潮三郡之地。先是嗣靖南王耿精忠据福建反正，乞援于台湾，许以漳、泉二府酬之，经乃亲率师渡海而西，与精忠合兵攻广东。继而精忠背约，经怒，遂自取泉、取漳、取潮。
十四年，夏六月，明朱经遣将刘国轩等围漳州。先是经遣国轩入潮，与何祐徇属邑之未下者，大败尚可喜之兵于鲎母山，追奔四十馀里，斩首二万有奇，捕虏七千，辚藉死者遍山谷。于是刘国轩、何祐之名震天下。遂入漳州，擒杀嗣海澄公黄芳度，斲黄梧之棺，戮其尸。韶、惠、汀、兴、邵诸郡相继下。
十七年，秋七月，明朱经将刘国轩下海澄，遂围漳、泉。先是康熙十六年二月，都统胡兔复漳泉，经奔厦门，国轩亦弃惠州去，凡七府一时俱溃。至是国轩复出，沿洲堡连下十馀处，兵仅数千，飘骤驰突，锋锐不可当，当事者委股咋舌，莫敢枝梧。于是嗣海澄公黄芳世、都统穆赫林败于湾腰树；将军喇哈达、都统胡兔败于镇北山；将军赖塔、提督段应举败于祖山头。国轩遂取平和、漳平，进破海澄，斩应举及总兵黄蓝，兵士死者三万馀，马万馀匹，军势益振。乘胜下漳平、长泰、同安，略取南安、惠安、安溪、永春、德化诸邑。国轩自围漳，遣兵围泉，康王杰书时驻军福州，不敢进，已而在籍学士李光地为乡导，引赖塔兵由安溪间道出同安，泉州围解，国轩退入海澄，时出窥漳州，相持年馀不决。
十九年，春三月，提督万正色督战舰，由海赴闽，会总督姚启圣合攻海澄，刘国轩退至厦门，奉朱经返台湾。启圣故仇郑氏，必欲灭之，间修来馆于漳州，以官爵银币饵送款者，台中心腹遂多携贰，至是启圣等以舰队至，诸戈船皆望风溃，国轩不得已弃海澄入厦门。知厦门亦不可守，乃奉经返台湾，于是将军赖塔与经书，略谓：“台湾本非中国版籍，足下父子自辟荆榛，且眷怀胜国，本朝亦何惜海外一弹丸地，不听田横壮士，逍遥其闲乎？若能保境息兵，则从此不必登岸，不必薙发，不必易衣冠。称臣入贡可也，不称臣不入贡亦可也。以台湾为箕子之朝鲜，为徐福之日本，与世无患，与人无争，而沿海生灵永息涂炭，惟足下图之。”经报书：“请如约，惟欲留海澄为互市公所。”启持不可，议遂辍。
二十年，年春正月，明嗣延平郡王郑经薨，子克塽嗣，仍奉永历正朔。经谦恭慈让，好学善射，自兵东归，潦倒抑郁，赍志以殁，时台人所奉永历三十五年也。年三十有九，凡嗣位十有九年。
二十二年，秋七月，降将施琅入台湾，明嗣延平王朱克塽降，明朔亡。克塽幼弱，诸事皆决于权臣冯锡范，人心益离。姚启圣务欲灭郑氏，方经在日，赂其近侍施亥劫经。及克塽立，又贿其行人傅为霖，密约十三镇同日叛，凡遣客暗杀刘国轩者再，皆无效，至是与李光地同疏，称：“郑氏主少图乱，时不可失，水师提督施琅习海道可用。”乃命琅率舰三百、水师二万，自福建出发，又饵道士黄惟震以千户之职，使入台为间。琅兵方扺澎湖，而锡范已遣使来议降矣。琅遂率众渡台受降。自成功起迄克塽，奉永历正朔三十七年，而明朔始亡。
编者曰：自顺治十八年成功进窥台湾，以匹夫之势力，与欧西雄国为敌，而卒能创独立之局，为中华民国开其先河，使国姓爷之名显闻于欧洲者，凡二十三年，传子若孙乃灭，成功亦人杰哉！又慨自缅甸蒙尘之后，中原之统绝矣！而成功以一旅存故国衣冠于海外，奉其正朔，后之君子亦谓当日明之统未绝也，成功不可谓徒然矣！

[book_title]卷十、明起义军之失败
顺治二年，夏六月，明吴县生员陆世钥、沈自炳、沈自𬳶起兵太湖。时两京沦没，南中人心汹汹，义军四起。然民兵皆仓猝召集，未更训练，饷械又不足，故不久即败。诸主谋者皆先后死焉。　明职方主事吴易、举人孙兆奎起兵长白荡，博洛兵至，不习水战，易使部卒杂农民中，为之操舟。棹至中流，鐅沉之，溺死无算。时部朗王期升、吴景亶等起兵西山，克长兴，然兵不及易强，多弃之来归。　明巡抚田仰，监军道荆本彻，总兵张士仪、张鹏翼，太监李国辅起兵崇明，奉义阳王，以舟师驻崇明沙。　明生员任源邃、吴福之，徐安远起兵太湖。源邃见所在起兵，求可与成事者，皆不当意。及福之举意，约源邃同就李总兵某，合为一军。　明长兴县金有鉴起兵，奉通城王，一战拔湖州，进攻长兴，吏员王士麟引兵会之，再攻再败，士麟战死。　明吴淞提督吴志葵、生员陆世钥等谋复苏州，不克，世钥与吴易等合兵簿苏州，志葵以舟师来会，前锋鲁之玙领三百人斩胥门入，降臣侍郎李延龄、巡抚国宝敛兵城内。之玙入城不见敌，内自疑，过府学官，满骑突出驰之，遂溃，之玙与勇士韦志斌皆死，三百人尽歼，志葵、易引军退，世钥归为僧。　明贡生项志甯等起兵常熟，推原任知州严拭为主，方议城守而降将总兵刘良佐引军至，志甯死之。　明宗室盛沥、中书舍人卢象观起兵袭江甯，不克，盛沥、象观至宜兴，收士卒攻溧阳，又败，象观遂亡入太湖。　闰月，明江阴典吏关应元、陈明遇起兵拒守，刘良佐屡攻之屡败，遥说之，应元曰：“我一典吏耳，尚不忘故国。汝爵为列侯，握重兵，不能捍卫疆圉，乃为敌前驱，何面见我耶？”良佐惭而退。　明江阴贡生黄毓祺、生员徐趋起兵行。时闻江阴城守，起兵为应援。　明无锡生员顾杲谋起兵，不克。杲方起兵以应卢象观，遇邑人王如玉，顾君起，送款长州，遇于砂山，杲命所在部执之，两人大呼曰：“此贼也！”砂山团练仓猝未及辨，群起执杲，杲不能自明，遂遇害。已而砂山人知为杲，乃大悔，立祠以祀之。　明常州生员张龙文起兵，谋复府城，败死。　明馀姚在籍前九江佥事孙喜绩、吏科给事中熊汝霖起兵拒守。时县令役民修道，诸役者皆泣，嘉绩私语之曰：“盍逃乎？”曰：“逃者死。”曰：“役死，逃亦死，盍死地永生乎？”役者曰：“将安计？”嘉绩曰：“江东事未可知。壮士敛手就死，死无名。今邻邑举义，诚能合众，画江守则大有功，脱不胜，犹绂旦夕死，况未必然耶。”众曰：“唯命！”乃率所役三百人驰入县治，斩令以拘，与汝霖同起兵。　明松江在籍前兵部右侍郎沈犹龙、兵科给事陈子龙、中书舍人李待问、罗源县知县章简起兵拒守。简壮士数千城守，与志葵、黄𧉥相犄角。　明会稽生员郑遵谦起兵，复绍兴。遵谦喜结客，凡扛鼎与剑之徒日盈其庭，杭州降，遵谦集其徒，号义兴军，搴旗举事，杀山阴知县彭万田、绍兴知府张愫，袭杀招抚使于江上，表迎鲁王监国。诸义旗一时并起。　明分巡宁绍台道于颖起兵，复富阳。先是，郑遵谦斩张愫，迎颖入城，颖西拘萧山，斩亲令陈瀛。贝勒博洛，使以榜至，又执杀之，即夕起固陵，登岸，画江以守。博洛札木簰拟渡，颖遣死士陈胜等凿沉之，知杭已有重兵，攻不易，乃分二道，下流由桥司入海甯，出海盐以通震泽；上流由潭头入富阳，通馀杭以扼独松关。降将郎斗金据富阳，遣副将刘穆等夜袭取之，后江上师溃，颖追扈不及，归以黄冠终。　明鄞县在籍前刑部员外郎钱肃乐起兵甯波，与定海总兵王之仁缔盟，共城守。遣举人张煌言赴台州，表迎鲁王监国。　明前兵部尚书张国维起兵东阳。　明昆山前总兵王佐才，参将陈宏勋，游击孙志尹，知县杨永言，举人周宝瑜，贡生朱集璜、陈大任，诸生吴其沆、陶瑊，归庄顾炎武各起兵拒守。城陷，佐才、志尹、宝瑜、集璜、瑊、大任、其沆死之。　明嘉定在籍前左通政侯峒、曾进士、黄淳耀等起兵拒守，斩降将李成栋之部将梁得胜兵八十四级，复截杀成栋，娄东告急之骁骑四十，誓众登城固守。　明太仓生员王湛起兵，谋复州城，不克，死之，同殉者其兄淳与其友蔡伸昭、魏虎臣。　明休宁在籍御史金声、诸生江天一起兵拒守。天一，声弟子，声谋起兵，天一曰：“徽州形胜地，诸县皆有阻碍可守，独绩溪一面当孔道，宜筑关隘，以重兵据之，与他县为砥柱。”遂筑丛山关，屯军其中，分守六岭。　明徽州推官温璜起兵拒守。璜闻金声举义绩溪，为转饷给其军，与为犄角。州人黄赓，有胁力，运铁鞭重数十斤，凡十九战皆捷，后兵败为僧。　明前山东巡抚邱祖德，举人钱龙文，生员麻三衡、沈寿荛起兵，谋复宁国，不克，死之。祖德退归山中。　明前职方司郎中尹民兴，生员赵初浣、吴汉超起兵，守泾县。汉超闻北都之变，与汤廷钕谋募师赴难，南都立，乃止。至是，南都又覆，乃与民兴，约初浣起事。　明贵池副贡生吴应箕起兵复建德东流。时诸义兵蜂起，有奉宗室朱盛浓为号者，应箕起兵应之，题壁曰：“韩亡子房奋，秦帝鲁连耻。”攻池州不克，同事者皆去，应箕独以计复建德东流。　明前靑阳知县庞昌允谋起兵不克，死之。昌允时弃官隐九华山，与邑人孙象壮谋举义，事泄被执，夜宿五溪桥旅店死。　明嘉兴在籍翰林屠象美、吏部郎中钱秉起兵，拒战于三塔桥，败绩，死之。生员郑宗彝、郑宗琦起兵拒守，亦败死。同时殉义者，前吏部尚书徐石麒，前蓟辽守备项嘉谟，诸生张翃、钱应金。　明长兴参将方元章，瓶窑副将姚志倬、张起芬起兵，复馀杭，战败，元章死之。起芳被执，至杭州，不屈，悬之树间，射杀之。志倬明年冬合馀众攻江山，又不利，走依詹、兆恒同、破永丰。　秋七月降将李成栋取嘉定屠其城，侯峒曾、黄淳耀皆阖门自尽死。　明江西布政使夏万亨，分巡道王养正，知府王域，推官刘允浩、史夏隆，通判胡缜起兵建昌，城陷，皆死之。万亨等奉益王起事，王年少柔懦，不习武事，以战守机宜委之永宁、罗川两郡王。罗川王乃与东乡艾命新、艾南英约诸绅集议，得刘琦、杨独龙、僧丹竹等三十六将，王谢二巨室捐助军饷，练鄕兵万馀，分埤拒守，军势颇振。保宁王私送款，约内应，城遂陷。万亨等皆以不屈见杀，士民哀之，葬之沌砦河侧，题曰：“六君子之墓”同时殉难者，有南昌诸生邓思铭。　明临川在籍前吏部主事曾亨应揭重熙起兵抚州。时降将金声桓遣裨将王得仁侵抚州，亨应与重熙及艾南英募兵守御，未集，而得仁兵至，众皆亡去。　明在籍左春坊左庶子杨廷麟、左中允刘同升起兵赣州。时江西诸郡相继失陷，惟赣州孤悬，上游独存。廷麟与同升谋，邀赣抚李永茂集绅士劝输军饷，刻期大举。　明龙泉在籍工部右侍郎刘士桢起兵复泰和、庐陵。士桢克二邑守之，明年复遣季子稚升从李陈玉起兵信丰，为赣州声援。　明前汜水知县胡定海起兵德兴，败绩，死之。同死者有揭新。　明德化李含初起兵复德化瑞昌，寻败死。含初倾家起兵，连破二邑，未几，其部将王拐子私款于九江守将余世忠，袭破之。含初遇害，同死者生员李昭阳，武生唐扉、邓士凤、熊九鼎、宗麻子。　明德安郭贤操起兵复德安，遂复建昌，寻被执。贤操连破建昌，其部将高长子私通款，执贤操以献，寻释之。明年夏，集众图再举，事觉走免，后为余世忠所执杀。同起兵死者诸生桂登魁、胡戒。　明泸溪知县张载述、贡生魏一柱起兵拒守，执新令李光，送郑彩磔之。　明邱祖德被执于华阳山寨，送南京，不屈，磔死。　明麻三衡兵败于稽亭山，三衡死之。　八月降将李成栋屠松江，明沈犹龙等死之。先是成栋兵围城，绅董廷对谋内应，事觉，郡人磔之。时吴志葵、黄蜚共结水寨于泖湖，与城中相犄角，是月初旬败绩，皆被执降。举人傅凝之、诸生戴泓同赴水死。已而有假蜚兵号者，突至扣门，犹龙纳之，入城巾脱，皆发辫也。守兵惊溃，犹龙出东门，中流矢死。同殉者舍人李待问、知县章简、教谕眭明永、尚宝丞徐念祖、衣工陆厚元。　降将刘一鹏攻峡江，明守将邓武泰死之，进薄袁州，知府李时兴死之。一鹏攻峡江，白之裔以城叛降，乘胜遂取袁州。　降将李声桓破吉安，巡抚旷昭死之，进取万安，知县梁于涘死之。于涘被执，声桓欲官之，客有贺者，于涘曰：‘死我者可贺而不可吊，官我者可吊而不可贺。死者形立，官者神灭，岂可以神易形哉！’自缢死。　降将王得仁袭执明曾亨应于临川。亨应不屈死，时罗川、永宁二王合兵出湖东，复建昌，乘胜拔抚州。亨应募卒数百，与相犄角，得仁潜自祝家渡济师，仓猝不支，被执。得仁揖之曰：‘公义士也！时不可为，盍随世以就功名乎？’不应，挝数十，询之如前。悬诸树间，射之，终不屈，遂与长子锡俱死之。同殉者，亨应弟和应、举人王秉干、诸生汤仲发，村里为墟焉。后二王兵亦败，皆为得仁所害。　明把总吴之蕃起兵，谋复嘉定，不克，死之。之蕃被执，降将冯嘉猷陈鼓吹羊酒犒得胜兵，之蕃大笑曰：‘我大明世臣，父子忠节，汝曹逆贼，狗彘不食，何敢以面目向人！’遂被害。之蕃父斗南，于崇祯时以讨流贼战殁者也。　降将李成栋取明江阴，阎应元、陈明遇等死之。成栋既破松江，率所部十四万围江阴城，凡八十一日，三王十八将皆战殁，兵士死者亦七万五千有奇。会大雨城崩，众皆巷战死，士女自杀者池井为满，应元、明遇皆不屈自尽。　降将李成栋袭明金山卫，指挥侯承祖死之。金山围久不能拔，城外败兵积尸与城堞等。会有内应者，启水门以入，承祖与世禄率亲兵巷战，身受四十矢，力尽被获。骂成栋 ，死，世禄亦不屈见杀。　明卢象观、葛麟、毛重泰、陈坦公败绩于太湖，皆死之。麟奋力战，所当披靡，连殪百人于湖，万箭注之。麟挥矛如风，箭悉堕水，乃更以火攻，舟焦始自沈。象观拜其众曰：‘我兄弟受国恩，无以报，空烦公等，死有馀愧。’跃入水死。重泰、坦公皆死之。　明吴易、孙兆奎败绩于长白荡，兆奎死之。先是降将李遇春率兵五十四艘，自平望至白龙桥，列阵三十里，易与兆奎合沈自炳自𬳶之军，破走之。已而降将吴胜兆败卢象观等，遂引兵追，易、兆奎率锐卒伏芦苇中，袭杀胜兆兵甚众，遂退。俄合四郡兵至，八面环攻，时阴雨连旬，举炮，炮不震，持弓，弓弦解，兵遂溃。易南走，兆奎被执，送南京见洪承畴，大言曰：‘崇祯时有一洪承畴者，先帝亲祭哭之。今而又一洪承畴，为一人耶两人耶？’承畴曰：‘尔自为一人事可耳。’驱出，斩之。　明魏国公徐宏基谋起兵不克，死之。宏基为匡复计，树帜募鄕勇千馀，按户出资助饷。富绅陆醇儒引降将田胜嘉兵，劫执之，遂与子文爵同遇害。明任源邃、吴福之、徐安远兵溃，皆死之。吴易既败，源邃军亦溃，与福之、安远同被执，皆不屈死。　九月，降将张天禄袭泾县，明尹民兴吴汉超走免，赵初浣死之。民兴善谋，汉超善战，城围既久，攻城兵多损伤，谓不亚于江阴也。城陷，初浣被杀，汉超匿华阳山中，民兴走入闽中。　张天禄袭绩溪，明金声等死之。声起兵后，连拔旌德、宁国诸县，降臣洪承畴遣天禄袭之，徽故御史黄澍诈称援兵，声见其故衣冠而未薙发也，信之，城遂破。声被执至南京，承畴欲降之，声之门人江天一同被执，因朗诵思宗谕祭承畴文以愧之，遂并见害。同时死者，有姜孟卿、陈继遇、吴国桢、余元英、罗腾蛟、闵士英、汪以玉、项远、洪士魁。　张天禄入徽州，明黄澍以城降，温璜死之。璜闻金声败，方严兵登陴，而澍已献城降矣。璜阖门自尽死。　明池州推官吴应箕兵败被执，死之。临难时语刑者曰：‘无去吾冠，将以见先朝于地下也。’就义处至今血迹犹存。　明广德太学生吴源长、民裘、君量起兵复州城，进兵湖州，败死。源长举兵梭子山，与君量等攻破广德，进至湖州，战败被执，俱死之。　明盐城诸生司石磐起兵，不克，死之。时同举事之都司酆某同被执，欲脱石磐曰：‘此书生吾劫之为书记者。’石磐大声曰：‘公言何谬！吾实首事，奈何讳之？’遂并见杀。　明溧阳副将钱国华、生员谢琢起兵不克，死之。𤥨毁家输饷，不继而溃。　明淮安民人王翘林、缪鼎吉、缪鼎言等起兵云台山，复盐城、新化，战败，鼎吉、鼎言死之，翘林等奉新昌王攻克二邑。鼎言、鼎吉，东场盐丁也，率其徒应之，兄弟皆善战。饥不得食，始被执，皆不屈死，新昌王亦被杀。　冬十一月，明陕西都督同知孙守法起兵，复凤翔。守法奉秦藩第四子，称汉中王，开邸五郎山，檄召各郡兵将薄西安，遣副将贺珍，以义勇三千复凤翔，于是盩厔、郑湄、泾阳三原，临潼、澄城、白水诸县次第来归，军声大振。时东南义旗林立，于西土则为仅见，时论多之。　十二月，明佥都御史陈泰来起兵，复上禼、新昌、宁州、万载，进攻抚州，败绩，死之。举人戴国士与泰来为姻，已降，权驿传道。金声桓使之招泰来，而以重兵蹑其后，国士甫入营，而兵已压阵，遂败。同起义者，举人曹志明、鲁国祺、聂明时、黄瑛、黄国彦俱殁于阵。
三年，春正月，明吴汉超袭宁国不克，死之。先是当涂人徐淮聚众华阳，与汉超合兵，连复句容、高淳、溧水、太平。是日汉超袭宁国，所部皆宁国人，各顾其家，莫有鬬志，遂溃。　明金有鉴攻长兴，败死。有鉴再攻长兴不克，与岑元泰、徐昌明俱陷阵殁。　二月，明镇国将军常巢起兵蕲州，败绩，死之。常巢樊山王翊鉹子，时与英山男子王六姐起兵斗方砦，兵败死之。明封孙守法、武大定爵为伯。时甯夏、甘肃、神木靖边，各以兵来附，故有是命。　三月，明监军道许文龙兵败于奉乡，死之。先是文龙起兵，逐新置官吏，屯师奉乡。城围三月，粮尽，走保介首砦，食复尽，被执遂死。　夏四月，明新城知县李翺起兵拒守，城陷，死之。翺招新城徐伯昌募义勇千人，与监军张家玉共城守，而兵已从间道入，遂见杀。同殉者诸生杨应和、杨居久。　五月，明诸生张飞远袭金山卫，不克。飞远尝聚众从吴易于长白荡，战败，失大将罗腾蛟，至是谋取金山，复败。　六月，明吴易被执于长白荡，不屈，死之。易初败于长白荡也，溃围走。是年春，吴江人周瑞复聚众长白荡，迎易入其营，未几众溃，与易并获于杭州草桥门，其骁将孙璋、茹略文、周志韬皆死。　冬十月，降将金声桓屠明忠诚府，明杨廷麟、万元吉、郭维经等死之。赣州自四月被围，廷麟、元吉协力拒守，复设忠诚社于城内，号召才智，远近毁家入社者几三万人。是年六月，前南赣巡抚李永茂遣粤兵五十至，战于李家山、九牛山之间，连捷，围暂解。坚守既久，明帝谕奖赐名忠诚府，至是闻帝被难汀州，云南、两广诸援师悉溃，合城气索。值是日天雾且雪，声桓乘夜登城，廷麟犹督乡勇巷战。黎明，城上礟炸，城裂，遂陷，全城被屠。廷麟、元吉、维经皆自尽。同时死者，太常卿彭期生、都御史杨文荐、御史姚奇胤、推官吴世安、通判唐周慈、郭甯登、主事周湖、龚棻、林琦、王其宏及弟其窿、黎遂球、曾嗣宗、钱谦亨、于斯昌、柳昂霄、知府吴国球、知县陈烈、林逢春、同知王明汲、卢观象、训导胡董明、徐君鼎、副将马观鹏、都督佥事刘天驷、参将朱永盛、卫千户孙经世、与其弟纬世、纮世、监纪聂邦晟、与其子士𤒄、士焕、给事中万发祥、舍人袁从谔、刘孟鍧、刘应试、提学副使符溯中及其兄述中、马平知县谢赞及其子胤绣、从子胤斗、判官周世光、举人刘曰佺、贡生杨万言、诸生董缵卿、冯复京、余学义、欧阳丽天、郭必昌、金之杰、袁汝健、庄某、王统、王纯、周葵、陈君猷、段之浑、萧瑛、杨燧、乡约、谢明登、书工赵廷瑞、织人熊国本。此次死事之烈，说者谓与史可法之守扬州、瞿式耜之守桂林，为后先辉映云。　十一月，明无锡生员王谋起兵。谋复常州，败死。谋本姓杭，嗣王氏，率乡兵万人，夜薄郡城，师溃见杀。　十二月，明黄毓祺、徐趋袭江阴，不克，趋死之，毓祺走免。趋之起兵行塘也，江阴破，走淮南山中，至是侦知城中无备，率王春等十四人来袭，不克，趋与十四人皆死，毓祺走免。
四年，春正月，明前都御史张家玉、举人韩如璜起兵复东莞。甫三日而兵至，遂败走。　明兵科给事中陈邦彦起兵攻广州，不克。邦彦说万元吉、溃将余龙，以其众二万余攻广州，而已发高明兵由海道入珠江，与龙会师。龙率众自甘竹滩出，沿途焚水师数百艘，直抵广州。李成栋反救，扬言取甘竹滩，龙卒顾家，辄引去，邦傅亦却归。　二月，明福建人洪有桢起兵复漳浦城，寻陷死之。有桢纠海滨壮士数百，入据漳浦，未几城复陷，被执，大骂死。有杨涞者，亦不屈见杀。　明赖天肖起兵潮州，杀降将文贵、陈虎、余成隆。同时陈顺、简信起兵韶州、苏来起兵惠州、黄奇策起兵新会。　明陈邦彦遣兵复顺德。邦彦遣其门人马应房，以舟师会余龙取顺德。　三月，李成栋复取顺德，明陈邦彦退据下江门。成栋再取顺德，马应房战死，余龙亦败殁，邦彦弃高明据下江门。　明赖熊复建阳。　明孙守法复宁州。守法与高勋破宁州，拔兴安之荞麦山。　明张家玉再复东莞。先是韩如璜败殁，家玉走西乡，西乡大豪陈文豹奉之。会故南海指挥安宏猷与训导张治再起兵袭东莞，杀知县郑鉴、典史张元鼎，乘胜遂取新安。明林质复取德化，再攻建阳，败死。降将蔡应科逆战，质战败被执，死之。　夏四月，降臣孟乔芳袭兴安，明孙守法死之。乔芳伏甲森林，以轻骑诱守法出，执之。守法挥铁鞭格杀百十人乃死。　松江提督吴兆胜谋以松江复归于明，事觉被杀，明侍郎沈廷扬、陈子龙、给事中杨廷枢等死之。兆胜以事泄，杀告变之同知杨之易、推官方重朗，下令入海。其中军詹世勋、都司高永义执兆胜，送总督洪承畴杀之。捕子龙、廷枢至，皆不屈死。同时被祸者，推官顾咸正及其子、诸生天达、天遴、夏之旭、夏完淳、侯歧曾、徐尔谷、钱梅、殷之辂、张宽等，凡数十人。沈廷扬以海师来会，师溃被执，送洪承畴与部下十二人同见杀，其新兵六百人无一降者，时比诸田横之士。舟山人闻廷扬死，哭声如雷，立祠祀之。　明岑本高等起兵攻浦城，败死。本高与王思春、江中英、江中元、张文耀、朱国贞、刘国球同攻浦城，有原任监军吴承昊、徐元、毛文杰、张裔元约为内应。本高等既败殁，国贞降，尽泄承昊等谋，遂皆见杀。　襄阳副将王光泰以襄阳复归于明。光泰据襄阳反正，奉永历年号，杀荆南巡道甘文奎，进据郧阳，结陕贺珍、武大定为援。降将孙定辽率兵援郧阳，马蹶没于河，侍郎喀喀木、副将王平渡河进击，光泰走房县，寻走四川。　明郧西王复建宁、邵武。郧西王既复建宁，遣其将王祁复邵武。　五月，明副将周金汤复永州。金汤纠壮士二百人，夜复永州。　秋七月，明大学士陈子壮起兵，会给事中陈邦彦共攻广州，败绩。子壮起兵九江村，兵多蜑户番人，善战，约邦彦共攻广州，结故指挥杨可观等为内应。事泄，可观等死，子壮退驻五羊驿。时李成栋方攻张家玉于新安，邦彦与子壮谋，伏禺珠洲侧，伺成栋还救会城，纵火焚其舟。如其计，果焚舟数十。成栋走下风，引而西，邦彦尾之，会日暮风转，成栋顺风反击，遂大溃。子壮长子上庸战殁，走还九江村，邦彦奔三水。　明县丞徐定国复怀集。怀集城陷，定国𦸀山中，至是以计复城。　秋八月，李成栋袭高明，明大学士陈子壮、御史麦而炫、主事朱宝莲死之。而炫复高明，迎子壮于九江村，共守县治。成栋兵至，宝莲战死，子壮、而炫执至广州，成栋与佟养甲怒子壮，寸磔之，投骨四郊，而炫从死。　明举人杜璜、李皇一起兵攻肇庆，败死。　明王祥起兵复遵义。　九月，李成栋破清远，明给事中陈邦彦、指挥白常灿、生员朱学熙死之。邦彦之奔三水也，清远指挥白常灿以城迎奉，乃入清远，与诸生朱熙婴城困守，城陷，常灿等死之，邦彦与其子和尹、虞尹皆被杀。　冬十月，明兵部尚书张家玉兵败于曾城，死之。家玉募兵万馀，分为龙、虎、犀、象四管，据增城。李成栋兵至，家玉大战十日，力竭而败，投野塘死。同及难者，家玉之师林洧及指挥灵壁、安宏猷、训导程乡、张治、举人张恂、尹斌。　明中书舍人陈世亨起兵复瑞安，败绩，死之。时同
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:45:37-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
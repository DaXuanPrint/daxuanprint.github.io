<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="台湾南部碑文集成一,台湾南部碑文集成二,台湾南部碑文集成三,台湾南部碑文集成四,台湾南部碑文集成五,台湾南部碑文集成六,附录一。台湾东部碑志,附录二　重要简碑纪录表,台湾南部碑文集成全文在线阅读,台湾南部碑文集成全文在线下载,大玄古籍书库">
<meta name="description" content="本书不分卷，集录台湾南部（今云林、嘉义、台南、高雄、屏东、澎湖各县及台南、高雄两市）碑碣诸文而成。又以东部（台东、花莲两县）遗碑寥寥，未能成帙，而以「附录」之一刊于本书之末。所录碑文，系由黄典权先生历年采访并参以各县市有关文献机构之拓片、刊物所获得。断代始于明季，而终于清光绪二十一年。存文五百十一件，酌依「台湾中部碑文集成」例（见第一五一种篇），分为三类二录编次：（甲）记：凡记叙文属之，计二百零九件；（乙）示谕：凡官宪示禁及谕告、执照之类属之，计九十五件；（丙）其他：各种捐题及不属以上两类者属之，计一百四">
<title>台湾南部碑文集成_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">台湾南部碑文集成</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">近代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]405754</span> <br/>
          说明： <span class="inputVal" id="bkdec">本书不分卷，集录台湾南部（今云林、嘉义、台南、高雄、屏东、澎湖各县及台南、高雄两市）碑碣诸文而成。又以东部（台东、花莲两县）遗碑寥寥，未能成帙，而以「附录」之一刊于本书之末。所录碑文，系由黄典权先生历年采访并参以各县市有关文献机构之拓片、刊物所获得。断代始于明季，而终于清光绪二十一年。存文五百十一件，酌依「台湾中部碑文集成」例（见第一五一种篇），分为三类二录编次：（甲）记：凡记叙文属之，计二百零九件；（乙）示谕：凡官宪示禁及谕告、执照之类属之，计九十五件；（丙）其他：各种捐题及不属以上两类者属之，计一百四十一件。附录一「台湾东部碑志」：东部地区碑文属之，计四件；附录二「重要简碑纪录表」：碑文简短而有文献参考价值者属之，计六十一件。各类碑文，又按年代先后排比。</span> <br/>
          封面： <span class="inputVal" id="bkimg">Z_5821.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]台湾南部碑文集成
[book_author]佚名
[book_date]近代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]405754
[book_dec]本书不分卷，集录台湾南部（今云林、嘉义、台南、高雄、屏东、澎湖各县及台南、高雄两市）碑碣诸文而成。又以东部（台东、花莲两县）遗碑寥寥，未能成帙，而以「附录」之一刊于本书之末。所录碑文，系由黄典权先生历年采访并参以各县市有关文献机构之拓片、刊物所获得。断代始于明季，而终于清光绪二十一年。存文五百十一件，酌依「台湾中部碑文集成」例（见第一五一种篇），分为三类二录编次：（甲）记：凡记叙文属之，计二百零九件；（乙）示谕：凡官宪示禁及谕告、执照之类属之，计九十五件；（丙）其他：各种捐题及不属以上两类者属之，计一百四十一件。附录一「台湾东部碑志」：东部地区碑文属之，计四件；附录二「重要简碑纪录表」：碑文简短而有文献参考价值者属之，计六十一件。各类碑文，又按年代先后排比。
[book_img]Z_5821.jpg


[book_title]台湾南部碑文集成一
甲、记（上）
平台纪略碑记（康熙二十四年）
施将军庙碑记（康熙二十四年左右）
靖海将军侯施公功德碑记（康熙三十二年）
重修台湾府学文庙新建明伦堂记（康熙四十一年）
新建朱文公祠记（康熙五十一年）
请建朱文公专祠碑（康熙五十二年）
重修台湾孔庙碑（康熙五十四年）
新建文昌阁碑记（康熙五十四年）
重建茅港尾桥铁线桥碑志（康熙五十七年）
重修棂星门泮池碑记（康熙五十九年）
重建府学大成殿记（康熙五十九年）
开山碑记（康熙年间）
去思碑（雍正元年）
上帝庙店屋地租碑记（雍正八年）
前台湾府正堂奉旨特升协办福建分巡台湾道按察使司副使加一级大老爷倪公修筑大埤碑记（雍正九年）
天后宫东廊石碑记（乾隆四年）
诺公穆布甘棠遗爱碑记（乾隆五年）
显考璞斋刘府君墓志（乾隆五年）
三益堂碑记（乾隆六年）
诒翼王府君墓志铭（乾隆七年）
重修法华寺碑记（乾隆八年）
重修府学崇圣祠记（乾隆八年）
三山明贶庙记（乾隆九年）
重修向忠亭碑记（乾隆九年）
慈济宫缘业碑记（乾隆九年）
重修文庙碑记（乾隆十年）
船户颂德碑记（乾隆十年）
五妃墓道碑（乾隆十一年）
新建明伦堂碑记（乾隆十二年）
重修府学碑记（乾隆十六年）
捐建北极殿斋房碑记（乾隆十六年）
水堀头桥碑记（乾隆二十年）
合境平安碑记（乾隆二十二年）
义渡碑记（乾隆二十四年）
郑君墓志铭残件（乾隆二十四年以后）
重建武庙碑记（乾隆二十八年）
重建城隍庙碑（乾隆三十年）
鸿指园记（乾隆三十年）
重修关帝庙增建更衣亭碑记（乾隆三十年）
重修天后宫增建更衣亭碑记（乾隆三十年）
重修龙神庙增建更衣亭碑记（乾隆三十年）
水仙宫清界碑记（乾隆三十年）
大老爷蒋重修德安桥记（乾隆三十年）
南协游府丁公去思碑记（乾隆三十年）
蒋公允焄去思残碑（乾隆三十一年）
杨志申附祠入祀碑记（乾隆三十一年）
再重修铁线桥碑记（乾隆三十一年）
建台阳校士场屋记（乾隆三十二年）
大邑侯谭公德政碑记（乾隆三十二年）
重建烽火馆碑记（乾隆三十三年）
文石书院碑记（乾隆三十四年）
郑母淑慎林氏墓志铭（乾隆三十四年）
郑母慈勤郭氏墓志铭（乾隆三十五年）
蒋公堤碑记（乾隆三十六年）
重修柴头港福德祠碑（乾隆三十七年）
修建台湾县捕厅衙署记残碑（乾隆三十七年）
弥陀寺记（乾隆三十八年）
重建安澜桥碑记（乾隆三十九年）
重修魁星堂碑记（乾隆三十九年）
新建上帝庙祠祀碑记（乾隆三十九年）
重筑沙淘宫记（乾隆三十九年）
重修诸罗县笨港天后宫碑记（乾隆四十年）
.平台纪略碑记（康熙二十四年）
台湾远在海表，昔皆土番、流民杂处，未有所属。及明季时，红彝始有筑城，与内地私相贸易。后郑成功攻占，袭踞四世。岁癸亥，余恭承天讨；澎湖一战，伪军全没，势逼请降。余仰体皇上好生之仁，以八月望日直进鹿耳门，赤嵌泊舰，整旅登岸受降，市不易肆，鸡犬不惊。乃下令曰：『今者提师跨海，要在平定安集。纳款而后，台人即吾人；有犯民间一丝一枲者，法无赦』！士无乱行，民不知兵。乃礼遣降王入京；散其难民尽归故里，各伪官兵载入内地安插。公事勾当，遂以子月班师。奏请于朝，为置郡一、县三；分水陆要地，设官兵以戍之。赋税题减其半。
夫炎徼僻壤，职方不载；天威遐播，遂入版图。推恩陶俗，销兵气以光文治，端有望于官斯土者。是不可以无记。
康熙二十四年正月，太子少保内大臣靖海将军靖海侯世袭罔替、解赐御衣龙袍、褒锡诗章、兼管福建水师提督事务施琅立。
按：碑龛台南市中区民族路大天后宫享殿左壁，高二八○公分，宽七六公分，花冈岩。原碑无题，文多风化。文献载之者有高拱干「台湾府志」、周元文「重修台湾府志」、刘良璧「重修福建台湾府志」等书，但年月题款俱落。此碑舍澎湖沈有容「谕退红毛番碑」（见本集「附录二」外，为全台最古之碑碣（墓碑不计）。
.施将军庙碑记（康熙二十四年左右）
闽海汪洋之东，有岛曰澎湖，明朝备倭，更番戍守。及郑氏据台湾，势为咽喉，环岛要害，皆设炮台，因以为城。
康熙二十年辛酉八月间，余奉命专征至闽，群议咸以浩渺之表，难以奉肤。余乃矢策，缮舟楫，训甲兵，历有岁余。以二十二年癸亥六月十四日乘南风由铜山进师，直抵八罩。伪帅刘国轩统众拒敌，适风息潮退，难以进取，余暂收军八罩。再申军令，以二十二日扬帆齐发，炮声骇浪，火焰冲天，将士用命奋战，尽焚其舟，而破其垒。伪军全没，尸浮海中，以□青波。时以为伪帅俱亡，不知其仅以身免，乘小艇匿败艘二十余遁去也。所有在水中捞起伪将士八百余，带伤负创、喘息犹存者，具施以医药，浃月痊愈。仍给粮食，拨船载归，令其传谕台湾，束身归命。其陆地伪将卒杨德等四千余员名，倒戈乞降。余更奏请，奉有旨：赦其前罪。是以台湾人心咸知有生，纷纷内溃。伪藩及伪文武，自度势穷难保，修降表至矣。余□于八月□□，躬临赤嵌受降，海疆从是廓清。以数十年未靖之波，临渊血战始定，则斯岛谓非岩区矣！爰是志于□□□朝□成之，故记之云。
太子少保、靖海将军、靖海侯世袭罔替、水师提督事务施琅立。
按：碑存澎湖县马公镇公所前，高二八○公分，宽一○八公分，花冈岩。全文并收录于蒋镛「澎湖续编」卷下「艺文纪」及林豪「澎湖厅志」卷十三「艺文中」。其中佚者八字，「以□青波」，疑系「以殷青波」之失；「余□于八月□□，躬临赤嵌受降……」一句，接琅另撰之「台湾纪略碑记」，知系「余遂于八月望日」之风化。
.靖海将军侯施公功德碑记（康熙三十二年）
古之勋立天壤、泽洽人心，是皆勒燕、图麟，流芳汗简，千载为光者也。台湾自辟鸿蒙以来，圣化未敷；郑氏逋播于斯，凡历三世。波涛弗靖，圣天子时廑南顾之忧。二十有二年，特简靖海将军侯施公招怀闽阃。闽之士民交庆曰：『维桑与梓，有长城矣』！
迨夫誓师铜陵，首戒妄杀。六月扬帆，风恬浪息；直捣澎湖，克奏肤功。虽曰天命，讵非精诚所感哉？至若阵伤俘获，悉为疗药，纵使还家。蔡人吾人，出自真挚，故台人始斋心而纳款焉。降幡既受，兵不血刃；元黄壶浆，欢呼动地。其视晋公之平淮西、武惠之下江南，又殆过之！
然台去内地千里，户不啻十万。或欲一朝议弃，无论万家鸠鹄，买棹无资；即令囊空归井，饥寒惨逼，辗转不堪怜乎？况为南疆抗咽，鹿耳险于孟门，虚其地，保无逋逃渊薮、贻将来忧者？是以力请于朝，籍为郡县。此有功于朝廷甚大，有德于斯民甚厚！
迨勾当事毕，奏凯旋师，题留总镇吴公讳英者暂留弹压。而又念弁目之新附未辑也、兆庶之弃业亏课也，则又委参将陈君讳远致者加意钤束之、殚心招徕之。是侯之心，无一息可舒台民之怀抱；而东海陬壤，无一人不颂覆帱于如天也。
今荆棘遐甸，遍艺桑麻；诗书陶淑，争荣桃李；极之戴发负齿之伦，莫不共沾教化。繄谁之功！台之人士，感于十年之后，久而弥深，群谋勒石以效衮思，历疏所由以镌刻之。俟夫异时太史之张大其事而流芳奕世云。
侯讳琅，字琢公，籍泉之晋江县。
康熙三十二年岁次癸酉阳月榖旦，台湾县四坊乡耆、铺民等同立（姓名难以尽载）。
按：碑龛台南市中区民族路大天后宫享殿右壁，高二九四公分，宽八六公分，花冈岩。载此文者有高拱干「台湾府志」、周元文「重修台湾府志」、刘良璧「重修福建台湾府志」等书，俱缺其年款。
.重修台湾府学文庙新建明伦堂记（康熙四十一年）
今天子神圣，重道崇儒，文教诞敷，凡薄海内外，罔不率俾。诏郡、县各立学。从来文治未有若斯之盛者也。台地僻在东南海外，以前未沾王化，罔识宾兴。迨我朝开辟之后，置郡县，立学宫，凡所取士之典，皆与内地同，始彬彬称治，为海邦邹鲁矣。
余己卯秋，恭膺简命，来监斯土。甫下车，谒夫子庙，环视栋宇朽败；而明伦堂、两庑、启圣祠以及棂星、垣墉，缺然不备。又以龙亭置于圣人之前，其规模气象蔑如也。于是急谋修举，少者补之，圮者葺之，以次兴工。越明年，于夫子庙东偏，拓地数亩，中为明伦堂，堂后为龙亭库，环以砖墙，东西廊门楼无不毕举。缔构坚致，彤髹驳蔚，一时称盛。至六月，圣殿为飓风所侵，竟致颓坏。余心恻然，又相与捐金重建。于是诹日兴事，庀材鸠工，经始于十月，告成于十二月。迄今夫子庙岿然，启圣祠巍然，东西两庑以及明伦堂、棂星诸地翼然，庙貌改观。其所以扬圣天子文教之盛、壮海外之观，均于是乎赖之；而况培人心以厚风俗，首在学校，尤为莅治者之先务哉。
是役也，余与府、厅、县各捐己俸，而总镇张公亦分俸玉成，诸生各鼓舞相助；毛令任劳督造，尤足多焉！因书建学始末，使刻诸石。
福建分巡台湾厦门道兼理学政、按察使司副使、加三级王之麟熏沐顿首撰。
镇守福建台湾等处地方总兵官都督佥事世袭二等阿达哈哈番张玉麒、台湾府知府靳治扬、台湾府海防捕盗同知赵纯禧、台湾县知县卢承德、凤山县知县刘国辅、诸罗县知县毛凤纶、台湾府学教授蔡登龙、台湾县学教谕黄世杰、凤山县学教谕郑占春、诸罗县学教谕丁必捷、赐探花及第镇标中军游击管中营事储埙、左都督管左营游击事曹公捷、副将管右营游击事丁祀昌、道标中军守备张元礼、四学文武生员杨廷机、柯逊、张云抗、黄开国、陈有思、卢朝言、叶弘量、施世敬、陈毓禧、许辉、颜玉文、胡绅诚、温恭、苏思维、杨超宗、黄峻郎、吴拔萃、蔡骏声、王重寿、林夺元、李雰、魏其耀、利瓦伊节、范光友、郑应球、李简、吴和光、林天桂、陈龙见、谢发达、许兆昌、汤文忠、刘世臣、洪肇嘉、王撰、蔡起光、陈金鉴、蔡日旭、张巡、张际盛、杨王捷、洪士潜、陈天授、黄德溢、施尚珩、高树、廖中起、刘倍英、黄奋先、曹敬承、杨文茵、刘光辅、黄先俊、高岗、李凤翔、杨孙光、马斯臧、陈居敬、洪大轫、李成龙、郭如珪、陈飞龙、许元白、林篆初、刘元翩、杨镒、陈邦遴、詹捷、胡世懋、萧凤来、郭奇勋、颜仲龙、赵俊杰、蔡翔凤、吴承烈、李元虎、林凤喈、林云从、陈重光、朱廷相、王裕、林应昌、刘大成、杨阿捷、林石介、王孚美、王维修、陈时敏、黄世润、池云津、江安、林锺英、郑运筹、吴天授、陈三锡、郑嘉遇、王志捷、陈承芳、郑君启、林文炳、许锡隆、张育龙、林鹏奋、李鸿扬、黄元驙、徐恩、林洪■〈彝，大代廾〉、陈国栋、陈国祯、林世培、林猷、廖百祥、蔡得勋、林潜蚊、林天兰、陈仕奎、蔡大德、林天才、叶其苍、刘荣遴，潘澐、叶锺麟、吕世昂、陈浚发、许高佑、阮瑚、魏钦相、叶可升、李国祯、黄洪礼、王天贵、王廷彦、林凤仪、翁世雄、苏天宠、林仕允、李邦宁、丘兴龙、苏惠溥、苏胜任、李文瑜、王顾、王依仁、林贺兰、林千俊、林鸣鹤、庄紫凤、吴宗元、石锺英、何世禄、吴台名、吴应椿、王纯、刘汉鲸、黄光辉、李清运、林必成、叶是茂、许兴、张锡鹭、陈元音、陈应邵、王俞、李庆远、王重华、郑锷、茅鸿业。
康熙四十一年岁次壬午如月吉日，（下缺数字）董文华同立。
按：碑现存台南市孔子庙明伦堂内右壁，高二九三公分，宽八五公分，花冈岩。本文分载台湾府县各志，可考者有周元文「重修台湾府志」、刘良璧「重修福建台湾府志」、范咸「重修台湾府康」、王必昌「重修台湾县志」（收于「学校志」「学宫」条）、余文仪「以修台湾府志」、谢金銮「续修台湾县志」以及「台湾教育碑记」等书。各书录文与原碑出入者十四字，俱略其题款。文中己卯，上熙三十八年（公元一六九九）。
.新建朱文公祠记（康熙五十一年）
癸巳，予建朱文公祠既成，或间曰：『海外祀文公有说乎』？曰：『有』。昔昌黎守潮，未期月而去，潮人立以庙祀。东坡先生为之记曰：『公之神在天下，如水之在地中，无所往而不在。而潮人独信之深，思之至，焄蒿凄怆若或见之。譬如凿井得泉，而曰水专在是，岂理也哉？若文公之神，周流海外，亦何莫不然』？按文公宦辙，尝主泉之同安簿，亦尝为漳州守。台去漳、泉，一水之隔耳，非游历之区，遂谓其神不至，何懵也！矧自孔、孟而后，正学失传；斯道不绝如线，得文公剖晰发明于经、史及百氏之书，始旷然如日中天。凡学者口之所诵，心之所维，当无有不寤寐依之；羹墙见之者，何有于世相后、地相去之拘拘乎？
予自少诵习公书，虽一言、一字，亦深潜玩味，终日不忍释手；迨今白首，茫未涉其涯涘！然信之深，思之至，殆不啻所谓焄蒿凄怆若或见之者也。公之言曰、『大抵吾辈于「货色」两关打不透，更无话可说也』。又曰：『分别「利义」二字，仍儒者第一义』。又曰：『「敬以直内、义以方外」八个字，一生用之不穷』。盖尝妄以己意绎之；惟不好货，斯可立品；惟不好色，斯可立命。义、利分际甚微；凡无所为而为者，皆义也；凡有所为而为者，皆利也。义，固未尝不利；利，正不容假义。敬在心，主一无适则内直；义在事，因时制宜则外方。无纤毫容邪曲之谓直，无彼此可迁就之谓方。人生德业，即此数言，略包括无遗矣；他言之警切，胥此类。读其书者，亦惟是信之深，思之至，切己精察，实力躬行，勿稍游移堕落俗边去，自能希贤、希圣，与公有神明之契矣。予所期望于海外学者如此，而谓斯祠之无说乎？
祠，正堂三楹，两旁列斋舍六间，门楼一座。起工于壬辰冬月，至癸已仲春落成。不动公帑，不役民夫，一切需费悉出予任内养廉余羡。犹虑祠内香火及肄业师生修脯、油灯乏资，议将予拨归郡学■〈鱼逮〉港庄田二十八甲一分租粟供给，岁以为常，经行台湾府转行该学永远遵照，并记以示来者。
康熙五十一年二月吉旦，雷场陈璸记。属吏洪协一、洪一栋、俞兆岳、时惟豫、周锺瑄、杜成锦、陈文海、郑长济、郭涛、陶宣、陈亮釆同勒石。
按：碑现龛台南市孔子庙左墙壁，高三○○公分，宽一一八公分，花冈岩。额浮雕双龙，楷书「皇清」。本文分载台湾府县各志，可考有陈文达「台湾县志」、刘良璧「重修福建台湾府志」、范咸「重修台湾府志」、王必昌「重修台湾县志」、余文仪「续修台湾府志」、谢金銮「续修台湾县志」、陈璸「陈清端公文选」以及「台湾教育碑记」，俱略作者、时间、勒石者之题款。
.请建朱文公专祠碑（康熙五十二年）
福建分巡台湾厦门道按察使司佥事陈璸为钦奉上谕事。
康熙五十一年六月十九日，蒙提督福建学院范宪牌：『康熙五十一年六月初一日准礼部咨：礼科抄出该本部题前事，内开：「本年二月初四日，满汉大学士九卿等奉上谕：朕自冲龄，即好读书，亦好写字，一切经史，靡不遍阅成诵。在昔贤哲所著之书，间或字句与中正之理稍有未符、或稍有疵瑕者，后儒即加指摘，以为理宜更正；惟宋之朱子，注明经史，阐发载籍之理，凡所撰释之文字，莫有论其可更正者。观此，即孔、孟之后，朱子可谓有益于斯文，厥功伟！朕既深知之而不言，其谁言之？于朱子宜如何表章崇奉，尔等与九卿会同具议以闻，钦此，钦遵。臣等公同集议得：仰惟我皇上，统绍勋华，道宗邹鲁，礼明乐备，治定功成。勤劳万几，间有余暇，手不释书，言惟志学。躬圣神文武之德，契濂洛关闽之传。宝额亲题，昭文明于天壤；云章永焕，树仪表于人间。彰显遗徽，甄录嗣裔，既光前而耀后，洵振古而超今。而尤□朱子之全集，沈潜研极，实践敦行。尝谓朱子发明圣道，轨于至正：高不入于虚寂，卑不杂于名利。使六经之旨大明，圣学之传有继。孔孟以来，为功弘巨！今待臣等集议优崇之典。臣等谨查：朱子在孔子庙东庑之列。相应仰遵谕旨，移于大成殿十哲之次，配享先圣，以昭我皇上表章先贤之至意。等因具题。奉旨「依议钦此」；钦遵到部。该臣等议得：将朱子木主升配，吉日交与钦天监选择去后。今准钦天监选择得本年六月十五日丁卯未时，将木主升配吉□等语。钦惟我皇上念朱子发明圣道，轨于至正，有益斯文，为功弘巨；特谕九卿集议优崇之典，移于大成殿十哲之次。升配理应祭告，其祭祀供献等项、并派遣行礼官员，交与太常寺办理；祝文交与翰林院撰拟；木主、神龛、陈设等项，交工部照十哲例制造。今朱子木主既升配大成殿内，其所遗原位不可空缺，应将以下木主挨次依升可也等因具题。奉旨「依议，钦此」；钦遵到部。相应移咨福建巡抚，转行所属：制造木主，告祭升殿；其所遗原位，将东西两庑木主，挨次迎升可也。钦此，合咨前去，查照施行等因到部院。准此，除行布政司外，相应移文。为此，合用手本前诣贵院，烦为查照施行」等因到院。准此，备牌行道，即便转行所属钦遵，查照施行』。等因到道。蒙此，随即转行台湾府钦遵，查照制造朱子木主，择吉升殿配享；并行各县遵行具报，随据摄台湾府具报台、凤、诸三县遵行前由各在案。
该本道窃闻：朱子集诸儒之大成，犹孔子集群圣之大成；一圣一贤，心源之契，先后盖若合符节也。有朱子之「学庸章句」、「语孟集注」及经史训解诸书，而后孔子之道益明。是故愿学孔子者，断以表章朱子为汲汲。我皇上圣学天纵，洞契渊源，特谕九卿集议优崇之典，升朱子于十哲之列，所为表率正学之举，真超轶前古，垂示来今矣。然思朱子之神，无乎不在者也。台处海表，士子鲜知正学，一切权谋功利之习、异端诐行之说，未免得入其心；尤宜专祠朱子，以动瞻仰、定信从，庶乎诸生诵法孔子，可不迷于歧趋，而士习日端，人才亦日出。敬卜地于郡学明伦堂之左，起建正堂三间，安设朱子牌位；旁列斋舍，择诸生之有志向进者，肄业其中；缭以环墙，外辟门楼，额曰「朱文公祠」。直与文庙鼎峙，并传永久。合亟报明宪台，俯为察照者也。其用过工料细册，容于查议等事案一并造送查核，合并声明。为此备由具呈。伏乞照验施行！
康熙五十一年十二月初四日呈，同日移巡抚福建等处地方提督军务都察院右副都御史觉罗满、署理福建等处承宣布政使司事都运使司都运使加五级刘、总督福建浙江等处地方军务兼理粮饷兵部右侍郎兼都院右副都御史加二级纪录十三次范、提督福建通省学政按察使司佥事加一级纪录四次张。
康熙五十二年二月（缺）日，摄台湾府事知府事陈璸、台湾海防捕盗同知功加二级洪一栋、凤山县学教谕署台湾学郭涛、凤山县知县时惟豫、台湾府学教授曾辉缵、台湾县知县张宏、诸罗学教授陈声、诸罗县知县刘宗枢、督工官台湾府经历司经历陶宣。
按：碑龛台南市孔子庙左墙壁，高二九三公分，宽八九公分，花冈岩。篆额「请建朱文专祠」。是碑藓苔填积，多不可读；本文据二十年前拓片抄录之。文中「提督福建学院范」名光宗，「福建巡抚觉罗满」名保，「总督福建浙江等处地方范」名时崇。
.重修台湾孔庙碑（康熙五十四年）
台湾，荒岛也，夫子庙在焉。圣人之教与皇化并驰，固无海内外之隔。而岁久弗治，有自来矣；惟大成殿巍然为鲁灵光。若启圣祠暨两庑棂星门一带，皆腐折倾圮，剥落过半；前后庙基被水潦冲啮，陵夷就低，竟为人畜往来杂沓之场。噫！监斯土者何人，而不一駴目动心于其际乎？
予乃商之郡守周君洛书、郡倅洪君石臣暨台令张子宏、凤令时子惟豫、诸令刘子宗枢，亟议修茸，佥合词无间言。予曰：『众志既同，是不可后』。遂备由上请大中丞觉罗满、闽浙总制范两宪。寻得报可。即以壬辰冬腊月兴工，委本标千戎曾荣董其役。榱桷朽腐者易之、缺折者补之，盖瓦级砖之欹斜者覆正之，墙壁漫漶不鲜者饰之，基址之坍塌卑薄者增筑之，而夫子之庙于是焕然易旧焉。启圣一祠，翼然起大成殿后，□左右列大德斋。祠下名宦祠居左，乡贤祠居右，再列六行斋。曰六德、曰六行，非文学兼德行之士不得寓焉。东庑下有献官斋宿房，西庑下有藏器库、有庖湢所。棂星门左右，改置文昌祠、土地祠。其外则为礼门、为义路，常置扃钥，非旦望及有事二丁不开。更于礼门外数十武，表立大成坊为界。周围墙及肩而止；通道之水，环绕其下。庙之规模，斯略具矣。至教官廨舍，则于明伦堂后新建三楹，斋厨等房胥具，门路从东廊出入；无得复如前之寄居启圣祠左右为渎亵。再于明伦堂前两廊，分列六艺斋。供诸生肄业之所。是役也，新太守冯君躬暨继至，与有劳焉。同城总镇姚公乐赞其成。计料若干、瓦若干、砖若干、石灰若干、匠若干工、小夫若干工，共计若干缗，悉出本道衙门养廉余羡、予所力请于两宪而得之者；不动公帑，不费民财。历三载之勤，得竣厥工，而予不能无一言。
凡庙学，非作新之为难，而能默体作新之意为难；亦非作新于始之为难，而能继续承承永葺于后之为难。兹予既新斯学于其始，愿执经士子咸各思发愤，以通经学古为业，以行道济世为贤；处有守，出有为，无负国家教育、振兴庠序之至意。地方有司亦共以教化为先务，培兹根本块地，时省而葺修之，俾有基勿坏。安知荒岛人文，不日新月盛，彬彬称海滨邹鲁也哉？余故详修建始末，并述其意，以书诸石。
康熙五十四年乙未岁二月吉旦，特巡湖南等处地方提督军务、都察院佥都御史陈殡恭纪。台湾府知府冯协一、同知洪一栋、台湾县知县俞兆岳、诸罗县知县周锺瑄、教谕郭涛、教授杜成锦、教谕陈文海、教谕郑长济、经历陶宣、县丞陈亮釆同勒石。
按：碑龛台南市孔子庙棂星门外左壁，高三○○公分，宽一一六公分，花冈岩。篆额「皇清」。本文分载台湾志乘，可老者有陈文达「台湾县志」、刘良璧「重修福建台湾府志」、范咸「重修台湾府志」、王必昌「重修台湾县志」、余文仪「续修台湾府志」、谢金銮「续修台湾县志」、陈璸「陈清端公文选」以及「台湾教育碑记」等书，与原碑出入者二十三字，年月、作者、勒石者题款俱略，标题亦各有出入。
.新建文昌阁碑记（康熙五十四年）
京邑之制：右庙、左学，前殿后阁。予乃于文公祠后，谋创建文昌阁焉。
尝读「文昌化书」，中有一二幻语，心窃疑之；既而往复玩味，大旨教人以修德积善，与「梓潼帝君阴隲文」一篇相表里。于是深信其言之有得于道，不予诬也。按「蜀志」有梓潼县，在保宁府界；离县三十里许，有梓潼帝君庙。予前岁奉命视学西川，得瞻礼祠下，叹天下之文章，莫大乎是。载考「汉史」「天文志」，斗魁列有文昌星次。吾又不知文昌之与梓潼，是一，是二？殆天人也耶？神耶？孟子曰：『有而化之之谓圣，圣而不可知之之谓神』，姑置弗深论；论其尽乎人以应验于天者，可乎？科名者，进身之阶；务学者，立身之本。不务学而冀功名，犹不种而期收获，必不得之数也。顾为学之道，自求放心始；求之窈冥昏默，反荒其心于无用。不知时观象以自省，有如：动一念焉，若帝君之予见；发一言焉，若帝君之予闻；措一行焉，若帝君之予视、予指。心谨其独，戒慎恐惧，将所为修德积善者，悉根诸此；学不自此进乎？学进则识进，识进则量进，量进则德修而福亦随集。由此而登高科、享大名，如持左券。人之为欤？何非天之为也？有志之士，无急求名于世，而务积学于己；交无徒乞灵于神，而务常操其未放之心，藏焉、修焉、息焉、游焉！
登兹阁也，睠焉四顾：东峙大山，层峦迭翠，动振千仞之思；南望凤山骞腾，隐在几席间；西则洋洋大海，波涛汹涌，风樯出没，变态不可名状；其北有万寿亭穿云而起，君门万里，何日得出此岛，与海内诸英俊交游，历金马、上玉堂为一快？以是洗心，以是励志，即以兹阁为不欺闇室之一助可也。若终日昏昏沉沉，放其心而不知；或舍近骛远，或处下窥高，甚或以兹阁为登眺观游之所，则与谋创建者之初心大相刺谬矣，可乎哉！
阁制度，高、广、宽、长各若干，一准福州府庠奎光阁体式。会城选匠办料，皆署学事教谕郑长济任劳；海运到台，旦晚督率就工，委该学教授杜成锦、巡捕经历陶宣；先后赞成，则同官同城诸公与有力焉。始于春二月丁亥，成于三月戊申。
康熙五十四年八月，陈璸。（中疑有缺）陈文海、杜成锦、郑长济、陶宣、陈亮釆同勒石。
按：碑龛台南市孔子庙庙墙里壁，高二七八公分，宽一○三．五公分，花冈岩。篆额「皇清」。本文分载台湾志乘，可考者有陈文达「台湾县志」、刘良璧「重修福建台湾府志」、范咸「重修台湾府志」、王必昌「重修台湾县志」、余文仪「续修台湾府志」、谢金銮「续修台湾县志」等书。原碑苔绿填塞，多不可辨，题款多缺。
.重建茅港尾桥铁线桥碑志（康熙五十七年）
□□之利诸邑□□然建置经营，虑始观成，惠不赀而一劳永逸。番民戴德，则咸以颂□□之功。
台阳北亩，地有二处，因茅港尾铁线桥廛闾鳞次，商旅辐辏；而衣带盈盈，众苦无桥。番人□□□竟年费工筑□，春冬尚可暂济，至夏秋雨涨，漂没无存，终非久远之计。郡人太学陈仕俊，义侠好施，商其事于邑侯。侯为令数载，劝田助兴水利，无一不以政教为务，闻而义之，割廉吏之俸三百金为倡。于是相而地利，募而民番，伐木于山，挽运砌筑。经始于三月初六日，数阅月而桥告成。计费六百余金。
□□□□□自命，宾赞厥事；而履道坦适，众无病涉。因思国侨古之遗爱，圣天子以为□济之□□若桥粱之成。盖济有大小，而惠与政由之。是役也，无预绅士，锱铢不苟。□□□□□□□之日，成无前之美，侯之功，于是为大！持此心也，即作楫而济□□可也。□□□邑一□□□为可无讹。
康熙五十七年蒲月□□日，阖邑绅衿士庶同立。
按：碑现存台南县下营乡中营村茅港尾天后宫庙前。高二○六公分，宽七九公分，花岗岩。额雕双龙，题曰「皇清」。文中「邑侯」，指诸罗县知县周锺瑄。
.重修棂星门泮池碑记（康熙五十九年）
圣天子御极二十有二年，辟台疆，设郡县，建夫子庙于郡治之宁南坊。庙门之外，环以栅栏，风雨飘摇，屡修屡圮。五十一年，观察陈公易栅栏为围墙，牢以砖灰，涂以丹漆。浚泮池于围墙之内。左畔建大成坊一座，游圣人之门必于是焉。虽风雨无虞；而棂星门未设，泮池迫窄，终不足以壮盛朝之规模。
五十五年，郡伯王公以刑部郎中特简来守是邦；政修事举，毅然有建兴之志。命工庀材，彻庙前围墙，而筑棂星门，高一丈六尺，阔五丈五尺；门以外为降阶，深六尺；两旁翼以花墙。移泮池于降阶之下，深五尺，阔九丈四尺，周围十四丈，与庙相配。池之外环以垣，累海石为之，形如半月，高八尺，周围三十七丈有奇。墙之外，东有龙门，西有云路。山明水秀，拱于庙前，焕然海外之巨观也。斯举也，始于康熙五十七年十一月，成于次年四月；用白金三百四十六两五钱，悉出郡伯捐俸；而区画制作，则参军王公讳士勷也。
工竣，四庠绅士因叙其始末，勒之于石，以垂不朽。郡伯王公讳珍，字雄樵，登辛酉副榜，上党人。
康熙五十九年岁次庚子六月榖旦，四庠绅士同勒石。
按：碑龛台南市孔子庙节孝祠后壁，高一九六公分，宽七七公分，花冈岩。本文载于陈文达「台湾县志」、王必昌「重修台湾县志」、谢金銮「续修台湾县志」等书，与原碑俱有二十字之出入，且落年月之题款。
.重建府学大成殿记（康熙五十九年）
康熙二十二年癸亥，台湾归入版图，置郡立学。日煜奉天子命，统辖水师，驻札安平镇。时地方初辟，规划未周，虽春秋二仲之间行丁祭礼，而孔子之庙惟仍伪制，历三十余载，未之有易焉。五十七年秋，闇斋梁公膺特简为台阳监司，入庙行礼，顾而叹曰：『此非殿制也！何以崇先圣而昭圣世之宏谟』？亟命取材内郡，择吉重新，以经历王君士勷董其事。高大前制：庙之前为站台；庙之后既左右两旁累短坦以通行走；其上则出檐角于四隅，中覆以亭，竖大成殿匾于覆亭前：制度悉与内郡等。费不下千金。阅半载而殿成，绅士谋勒石以志。日煜闻斯举也，跃然喜曰：是诚足以妥圣灵而彰王制矣。从兹以往，望宫墙者仰巍焕之巨观，游圣门者观规制之大备，海滨邹鲁之风，不于今日而益见哉？公诚有大功于圣庙，而为多士之所景从也。因盥手而为之记。
敕授荣禄大夫、湖广永州总兵、左都督李日煜恭记。
康熙五十九年，举人王锡祺、施世黻、李清运，贡生郭必捷、施士榜、黄国英，监生董国祚、陈仕俊、陈鸣章，生员李钦文、黄名臣、张士箱、王凤池、李清时、黄元弼、黄廷光、张方高、郭童魁，同勒石。
按：碑龛台南市孔子庙节孝祠背壁，高二○八公分，宽八三．五公分，花冈岩。本文分载陈文达「台湾县志」、王必昌「重修台湾县志」、谢金銮「续修台湾县志」等书，与原碑俱有二十字之出入。
.开山碑记（康熙年间）
大清康熙乙巳年，临济宗支僧胜芝、茂义、伽、普□，分济于东宁，见龟山之秀丽、形景而有奇；就处搭盖草亭，登山伐木，烹茗济渴行人。嗣募建寺宫，崇祀佛神，护官庇民，安行海舟。自劳苦勤耕，筑田、盖店，以资香灯。后蒙县主李、参府陈公批，舍北门菜圃一处、店地一所，垂寺宫永奠，宗支接祀。又蒙董、胡二公添舍香灯业课。义□不能，被谋典占尽；致二宫香灯，齐根无资；寺宇破漏，饥寒归世。幸徒侄竹峰俭积百余金，来鼎祀，修补寺宇，赎回原业；复明香灯永耀，前德依在。又蒙张公大发善心，喜装修金像，舍钟鼓金，对功德两全，阴光集福。恐后来不守法之徒子孙再盗典，贪利盗买，亦未可定。立石于寺中，布告一方云尔。
按：碑现存高雄市左营区新上里新下街兴隆寺内，高七二公分，宽四二公分，花岗岩。额镌「开山」二字。立碑年代未悉。按康熙乙已为明永历十九年（公元一六六五），可悉所建寺宫之肇启渊源。
.去思碑（雍正元年）
杨公甘棠留思。
公讳毓健，号力人，湖广荆州府长阳县人。以名卿贵冑，树帜胶庠。历仕秦、闽间，并着异绩；膺台荐，以郡刺史简用。当台郡需才，总制满公复请天子借为台司马，捕奸剔弊，商民大苏。壬寅秋，来摄凤篆。凤遭灾燹之余，百姓雕敝。公下车，即访疾苦，贷仓榖，修莲潭水利：凡诸徭役，悉从减省。设纸皁，立铜锣，以来椽胥。修楼橹，崇祀典，皆出宦橐。又念哀鸿甫集，躬亲劝稼，持酒饼以相慰；劳力不足者，给种予之。由是，田野大治。间复勤于听断，几无留牍。公余之暇，诏士子以文行；修义塾，倡示来学；请广本籍取额，以厚风俗：皆淬励为之，绝不以代庖有所宽假。计公治凤将及一年，其所设施，皆数百年大经大猷，足为保凤良规；非同一廉小惠，要誉当世。盖常凛承家训，期以清白报天子，随在而着其忠厚爱民之实。时当苦旱，步祷获龙蛇之祥，洵异事也！
兹当还郡，士民念公不置。夫人平居得一衣一饭，沾沾不忘，溯其由来，志其姓名焉。公诒我罔极，繄我父母！顾无片石志不朽，重贻父老羞。不然博求名巨倾胸而数数书者，文言之何如？质言之，斯则吾邑人以□朴待公意也。相与拜手稽首。
阖邑乡绅王璋，举人谢希元、贡生施世榜、□□□、郑□□、董大章、李钦文，监生王□□、吴□□、王□□，生员胡□□、刘文□、陈□克、卢友□、黄名科、陈□□、曾士□、苏思维、林凤仪、赵□□、余□思、陈□□、陈弘，首民黄午、曾同、曾辰、张意、□□、许从、□□、吴邦、黄龙、张三、王福、林□、□定、苏□、高辉、郑□、郑凤□、邓顺、苏成定，□□□□□总许□、林赐、王□、蔡保、陈老、李□、林明、吴□、张王、蔡才、吴福、陈□、林□、黄雄、黄□、李外、赵喜、□胜、李木、吴进、吴添、丘文、苏□、刘□、王□、□□、□德、黄□、何□、余□、曾安、赖祖、李□、郑□□、□□□、张德□、杨克成、林□富、张焕□、李合兴、陈□□、□永瑞、□□、□世英，□庄□□□林□、□玉、郭□、黄□、□细、□□、□□、林进、蔡光、郭益、谢维、□□、林允、□鼎、陈□、□□、谢维、林东、李□□、李文琳、周进、□□□、詹□、林平、吴魁□、陈□、张□□、洪□，兴隆庄铺民耆老□□曾、陈文煦、□助、□□、林养、吴□、郑□□、林冗、郑□□、郑阉、郑之节、郑回生、方松、郑瑞同勒石。
雍正元年桂月榖旦。
按：碑存高雄市左营区新上里新下街兴隆寺内，高二○○公分，宽八三公分，花岗岩。额题「去思碑」。本文卢尔德嘉「凤山县采访册」录之，但略有误钞。
.上帝庙店屋地租碑记（雍正八年）
上帝庙左畔车路旷地一所，讵林天生、杨养，阴私请饷，起盖店屋，欺神于众。相率鸣官，蒙廉明县主唐委巡捕厅罗勘详。县主爷断；着林天生、杨养每年纳本庙地税番银四两，交与庙祝收存，永为庙中公费，饷名编入庙祝分下。倘异日店屋变卖他人，着买主照断纳税。各遵依在案。并蒙谕令前后左右店屋—周围二十间，每年纳本庙地租；仍令勒石竖立，永为神庙增光、后人垂戒云。
雍正八年岁次庚戌三月（缺）日，阖境公众同立。
按：碑龛台南市中区民权路北极殿（俗称大上帝庙）三川门内左壁，高一一○公分，宽五一．三公分，花冈岩。原碑缺题。
.前台湾府正堂奉旨特升协办福建分巡台湾道按察使司副使加一级大老爷倪公修筑大埤碑记（雍正九年）
大穆降庄在县治东北隅，民居稠密，半多耕□□□□□佐资灌溉。原有大埤一所，为旱涝□□□，由来旧矣。去秋霖雨弥月，埤岸倾圮，漫溢于广储诸村里间，悉为沙邱水□。乡民谋欲修□□，而力未谋及，窃窃焉忧之。而我太公祖大老爷倪公，念切民依，心怀拯溺；饬员躧勘，详请蠲输。饬发帑金三百两，委员治事，□工并力，于雍正八年十二月二十日兴工，本年三月二十九日完竣。埤长一十六丈，基址一十七丈，面阔四丈，高四丈二尺；闩底阔一丈二尺，长八十丈，深一丈四尺；出水涵底阔三尺六寸，高一丈八尺：制曰旧式，坚固倍之。
从兹旱涝无虞，蓄埤有赖。我老大爷不自以为德也；而吾侪小人□为往□思，欲报大德而莫由，用抒爱戴之诚，勒之于碑。俾我后世子若孙幸□□碑而得为粒食之□，□无不铭功德于靡穷。而斯碑也，固不仅日用□□遍为□德，抑且流示后昆用笃不忘矣！
雍正九年四月（缺）日，大穆降庄耆民□□、□和、林甲、方□、林祯、詹景、何仁、林盛、□尚，保长吴□、□□，纳正吴棉，老农余焕，管事张快、方求，佃民胡一贯、胡印，埤匠游昌汉、曾美忠等同立石。
按：碑存台南县新化镇水利分会附近蔗园中，高一六六公分，宽七一公分，花冈岩。额镌双龙拱朝阳纹饰，题镌碑中。庆颂之对象倪公，名象恺。
.天后宫东廊石碑记（乾隆四年）
天后为水师福曜，凡操舟楫者莫不受其德泽。我朝褒封锡扁，典至渥也。圆叨蒙宪恩，调补澎左；得登庙堂，瞻礼圣像。然香灯断续，亦非所以昭诚敬。爰是谋之分府周公四明、协宪顾大老爷，莫不嘉其义举，乐成厥事，各捐俸纹银十二两；圆亦捐薄俸十二两，共成三十六两。买黄明店收税，月得银六钱五分纹库，付诸乡老，以为庙中香费，垂诸永久。谨勒数言于石，以志盛事云。
福建澎湖海防粮捕分府一级（下缺）、镇守福建澎湖水师等处地方副总兵官（下缺）、福建澎湖水师协标中军府（下缺）。
乾隆四年蒲月榖旦。
按：碑存澎湖县马公镇天后宫殿壁，高一五○公分，宽七二公分。原碑缺题，现据蒋镛「澎湖续编」「艺文纪」及林豪「澎湖厅志」「艺文上」录文标题。二书所收，内有十八字之出入，且文后捐题衔名俱略。原碑捐题职衔虽全，而名字漶漫，不可读矣。兹按胡建伟「澎湖纪略」，可悉「澎湖海防分府」为周于仁、「澎湖水师副总兵」系顾元亮；而「福建澎湖水师协标中军副府」者，即本文作者柳圆也，山东蓬莱人。
.诺公穆布甘棠遗爱碑记（乾隆五年）
宣亭诺大都宪，讳穆布，长白章谷人也。世裔显宦，文学优通，丁酉科登北闱乡榜。初任廷尉，继迁秩官，靖共乃位。
公直居心，不尚虚名，只务实绩，受知朝廷，特简台湾巡按。下车以来，整饬地方，兴利除害；兵民安堵，文武和衷。条陈官庄议减租饷，穷檐咸沐膏泽。且又振兴文教，特折请台湾另编字号，额中进士一名。自今以后，人文蔚起，凡题名雁塔者，得荷圣天子高天厚地之恩，皆我公之赐也。
公素性澹泊，澄清若水，一轩草亭，怡然自得。公余则博览诗书经史，本正心诚意之学以率属官、培养士子，凡在员弁士类，体此行道，为国宣猷。布政；疏附后先，文章、经济，渊源所自，悉出公之教诲。虽古大臣范老子、欧阳永叔，蔑有加焉！今当秩满荣升，士民攀辕；爰相勒石，以志甘棠遗爱。
首事监生陈天栋。
乾隆五年二月吉旦，阖府绅衿士庶举人陈邦杰、蔡朝英、石国球、李树滋、陈辉、张岳、吴有声、韩克昌、李义俨、林材，贡生施士安、李朝玺、黄佺、杨清时、陈方升、陈应魁，生员吴国瑞、黄得文、翁昌龄、方达圣、朱瑞麟、吕昆玉、张元华、刘胜、苏肇寀、赵奇勋、林大春、王■〈扌动〉、范学洙、洪世基、郭玉浚、马一鸣、侯世辉、吴金、朱芾、龚帝臣、刘天池、胡思睿、马浚、陈必登、沈腾龙公立。
按：碑现存台南市南区碑林（在台南市政府操场南面），高二二八．五公分，宽七○公分，花冈岩。原碑缺题。文中丁酉，康熙五十六年（公元一七一七）。
.显考璞斋刘府君墓志（乾隆五年）
皇清待赠六十龄、授州司马显考璞斋刘府君墓志：
呜呼！府君果弃不孝等逝矣！当兹苫块之余，思卜一阡以厝，而龟契获吉，日月有期，猥不敢以圹中片石，丐铭于缙绅先生；又不敢不为窀穸计长久，竟苟焉厝之，姑抆泪而自志云。
府君讳国瑞，字君玉，别号璞斋。先世系出丹霞澄邑之内刘社传余十二，乃分派和邑之管溪，即今之小溪也。其间瓜瓞绵衍，世多簪缨，未遑悉志，但溯自先王父讳龙德公。当三逆变乱时，所在干戈纵横，先王父踉跄渡台，遂卜居郡治。娶先王母陈安人，生府君暨一姑无禄。府君生九月而先王母见背，先王父续娶祖母李安人，生叔父二人，讳国裕、国祥。
府君人品端凝，存心仁厚，乐于拯恤，种种善事，久已传播于都人士之口。至其处家以孝友、训子以义方、和众惠下，不惟家训世授，要亦天性使然。
年及二十四，娶家慈叶安人，生不孝等兄弟四人、女弟三人。不孝长青居长，以雍正戊申游彰邑泮，壬子谬叨中式第三十八名；娶业儒林府君讳灿祥公长女、岁进土讳捷芝公侄女。次名世，以乾隆元年岁试采芹台邑，娶太学生江讳河清公长女、岁进士讳日照公胞侄女、太学生以宁公胞妹。三从夏，以乾隆二年科试游郡泮，娶台庠生范讳光友公长女、即戊戌科进士讳学海公大功妹、戊午科举人讳学山公胞妹。四登科，以乾隆元年同名世游泮而采诸邑芹，娶曾讳世琦公第四女、岁进士任永定县儒学讳源昌公侄女。不孝长女弟配敕授文林郎陈讳君陆公第四男岁贡生讳国琳是也。次女弟未字。三女弟许配陈讳天球公次男、太学生讳范阳公之孙讳秉忠是也。凡兹男女婚娶暨不孝等之学业寸进，何一非府君之训诲劬劳所贻哉！
今计男女孙十七人。自长青出者男六女一：长延聘，聘业儒李讳宜锡公第四女、郡庠生讳宜镛公侄女。次廷选，未聘。三廷魁，聘丙辰科举人李讳树滋公长女。四、五、六廷拔、廷捷、廷昌暨一女，俱幼，未聘、字。名世举男三、女三：长廷选，聘现任福建台湾水师协标中军副总府施讳必功公弟讳必瑾公长女。二、三廷达、廷扬及三女，俱幼，未聘、字。从夏举男二女一：男廷璋、廷琏暨一女，俱幼，未聘、字。其余男女孙方绳绳未艾也。
府君生于康熙甲子年十二月十一日未时，卒于乾隆庚申年九月初六日酉时，计闰享寿六十龄。遵诹乾隆五年十一月十八日酉时，安葬于台邑永康里土名马椆仑洲子内，坐辛向乙兼辛酉辛卯分金。
呜呼！佳城永闭，风木徒悲！幽明两隔，形影难追！统荷神力，默佑扶持，绥以多祜，子孙保之！
赐进士出身、山东兖州府寿张营中军守备署游击事、带理东昌府都司事，年姻家侄范学海顿首百拜填讳。襄事不孝孤子刘长青、名世、从夏、登科仝泣血稽颡，期服孙廷聘、廷选、廷魁、廷拔、廷遴、廷捷、廷达、廷璋、廷琏、廷昌、廷扬同稽首勒石。
按：铭于日据时期台南县永康乡清冢时出土，辗转流落于台南市南区逢甲路小西门附近民家。光复后，台南市立历史馆购藏之。铭刻石二方：第一方纵二八．九公分，横五六．五公分，镌一面；第二方纵二九公分，横五七．三公分，镌两面。镌刻各面俱线分四帖，满帖六行，满行二十二字。材属乌石（玄武岩）。作者刘长青，台湾县人，武举（志铭讳武不言，盖当时风尚）。填讳者范学海，台湾县人，武进士。文中干支：戊午，乾隆三年（公元一七三八）；康熙甲子，二十三年（一六八四）；乾隆庚申，五年（一七四○）。
.三益堂碑记（乾隆六年）
窃维水僊尊王乃四渎之灵神，非特奠安海国，而且造福官民。昔中街贸易，建有庙殿，崇奉尊王；年湮倾颓，不堪观瞻。我等同人，叨荷默佑，捐金填地，构店粒积。忆思兴建庙宇，无地不然，莫□之前，殿□而□□倾□□□后，虽美而弗彰。于是我同人重兴大殿、拜亭、头门，坐镇海口，以壮络绎奇观。继而建造后殿，□□高□□延僧□□□□□，敬祀五王圣像，以为阖郡官兵锡祯。故年来沧溟永奠，而无吞天沃日之涛。继而生齿日繁，国泰民安□□□□□□□□□□□□□□□人竭尽心抒，计费黄金五十百，方始告成。今存南畔大店五间，宫后崎脚小店半间，三角□今□□□□□□南□□□□□间北畔小店八间。又康熙四十四年县主王官断大店一间、吴林二家香资店四间□□□□□□□□五王寿诞各八金有半、佛祖寿诞各四金、迎送有十金、岁给住持僧斋俸等项，半百有奇。惟恐岁改月化，后效无闻，故□□□□□□□□□□□□□为千古流传于世者，惟有勒石以志之。
乾隆六年菊月（缺□）立碑，弟子陈逢春、郑大通、陈京选、庄继束、陈时忠、王士杰、陈安□、魏天球、徐日鹏、许符玉、郭高盛、黄文焕、陈鸿奇、方文伟、许□□、侯瑞珍、杨宗盛、杨茂畅、姚元祚、翁顺捷、许郎英、李春芳、陈大成、黄元英、苏学馥、徐应殿、吴国□、林继禹、林□□、吕元老、□□□、□□□、□□□、□□□、□□□、李□□、□□□、□□□、□□□、李□□、□□□、李□□等同立。
按：碑现存台南市南区碑林，高二五九公分，宽八一公分，花冈岩。碑文多风化。原碑并缺题。
.诒翼王府君墓志铭（乾隆七年）
皇清吏部候选州司马四代大父亨六十六寿诒翼王府君墓志铭：
乙卯科恩进士、拣选儒学教谕、愚内兄刘元相顿首拜撰文，钦取部郎、前河南怀庆府知府、加三级、纪录二次、愚侄凤来顿首拜篆额，戊午科乡进士、拣选文林郎、愚侄宾顿首拜书丹。公讳绍堂，字微之，王其姓，号诒翼，先世同安金岛人。其尊君处士泽逢公生四男、一女；不幸丙辰年去世，葬同安梵天寺大轮山。
当明季、国初之际，厥岛荒墟，公奉母张孺人偕兄绍升、绍阶、绍塞，航海徙居东宁府治西定坊。公于昆季行居四。少失怙，事母孝，事兄悌，宗族乡党之所共称。侍膝下三十余载，备极甘旨之养。母以天年终，葬台湾柳仔林；居丧惨怛尽礼，其天性然也。伯仲三人既往，公视诸侄犹子。待故旧不遗；尤情深梓里、敦笃本支，凡有策名、营利渡东者，靡不缱绻提携。
辛酉春，御史大宗师杨重修文庙，倡议巽方募造秀峰塔，勒诸绅士姓名于石，公名列颜行。仍会建开山宫舍己店屋于太平桥，以便往来。余如周贫、恤孤，乡邻有丧莫能殡者以告，则怜而赙之。其盛德慷慨、积而能散如此类者，难更仆数。盖公生平为人，刚毅正直，以理胜，不为势诎。当道贵人素器重，赠匾额：藩宪王公则曰「台阳硕彦」，邑中尊林公则曰「凤合标声」；而荐绅先生亦乐与为结纳而爱慕之。至于延师不吝请聘，情文备至，尤为诗礼传家者之所啧啧称道者也。
夫尊师敬士，其报不爽，宜乎诸公郎妙龄而头角并露：长朝鉁，采芹府泮，以明经着；乐善不倦，意气豪迈，所交皆尚世隽杰。次振业，蚤列邑庠，登戊午贤书；倜傥大志，有古烈士风。三朝钰，多材艺，温恭飘逸，拣选州司马。四朝铛，尚幼。是皆青云万里，鹏程俱未可量也！
公望重成均，职铨别驾，生于康熙丙辰年三月二十三日戌时，卒于乾隆辛酉年十月十三丑时；以乾隆壬戌年十一月二十九日子时卜葬于凤山仁武埤内，坐申向寅，无坤艮。元配端慎刘孺人，余女弟也，中外称贤德，先葬在凤山仁武庄大中仑。侧施氏，在室。公生男四：长朝鉁，刘孺人出，娶太学生陈讳自标公长女，续娶郑讳□枢公胞妹、并刘氏。长孙湜，陈氏出，聘举人许讳□□公长女。次孙淮，陈氏出，聘太学生石讳文彩公长女。三孙淳、刘氏出，四孙济、郑氏出，俱幼，未聘。长女孙，陈氏出，配太学生黄讳兆熙君。次女孙，陈氏出，幼未许。次振业，刘孺人出，娶卢讳正臣公胞妹。孙溥，娶潘讳俊德公长女。次孙洲、三孙海幼，未聘。女孙二，俱幼未许。曾孙廷楷，幼未聘。三朝钰，刘孺人出，娶叶讳恒义公胞妹。孙渊，聘庠生韩讳绍祖公长女。次孙源，聘黄讳光照公次女。三孙江、四孙河、五孙清、六孙湟、七孙綍，俱幼未聘。女孙一，幼未许。女二：一刘孺人出，适乙酉科举人黄讳继捷公三男候选州同讳奇元君。一施氏出，幼未许。
公世代衣冠，详载族乘，不复赘。今子若孙，济济斌斌，其紫泥璀璨，泉壤貤封，福盖未艾也。未穿穸之前，索文于余，且示以牛眠形胜。预卜其为吉人福地，发祥毓秀之无穷，因为之志，且铭曰：九苞之山，实锺丹穴。奇峰耸秀，层峦罗列，扶舆淑气，蜿蟺蟠结。蔚哉佳城！绵绵瓜瓞。奕世簪缨，福泽靡竭！孤哀子朝鉁、振业、朝钰、朝铛仝泣血稽颡。期服孙湜、淮、淳、济、溥、洲、海、渊、源、江、河、清、湟、淳、曾孙廷楷同稽首并勒石。
按：铭原存台南市中区永福路王厝裔孙王阿钦家；光复后，阿钦举以赠送台南市立历史馆。铭刻石一方，纵二七．六公分，横五七．五公分。镌两面，每面线分四帖，帖八行，满行二十一字。作者刘元相，台湾县人，乙卯贡生（志铭称元相曰「恩进士」，盖贡生之雅号也）。文中干支：戊午，乾隆三年（公元一七三八）；辛酉，六年（一七四一）；康熙丙辰，十五年（一六七六）；壬戌，乾隆七年（一七四二）。所称「御史大宗宗杨」，名二酉，乾隆四年（一七三九）任；「藩宪王公」，名士任。
.重修法华寺碑记（乾隆八年）
天下有竭蹶以殚乃职、积累而成厥功，此非立品高而矢志笃者，不能与也；乃如之人，虽缁流也，亦足传云。台之永康里，有寺曰「法华」，即志所称隐士李菩萨之「梦蝶园」也；后人因其处募建为寺，郡守蒋公毓英、凤令宋公永清，先后成之；置香火资，足供住持用。地幽静，竹木森环，亦海外一名剎也。
康熙六十年地震，佛堂坍塌，廊庑倾颓。其僧曰伯夫者，虑其为墟也，与同侪心觉、心慧，节口缩腹，积十数年羡余，渐次修葺。既竣前后二堂、新塑神像，复拓其旧址，重构两廊为休憩所。计费四百余金，一瓦一木，不募诸施，皆僧人粒积而就。此其品其志，洵卓然矣！
夫僧为寺守，僧而修寺，僧之职也。然往往藉以殖货者，募百费十，苟且塞责；几见有如伯夫积十数年之俭橐、而梵宇焕然一新乎？夫人惟自奉不能俭约，所以不能无取于人；惟不能坚其志以有为，所以事不克有济。诚竭蹶而积累焉，又何职之弗殚、而功之弗成哉？如僧伯夫者，可以风矣！
寺僧以记请，因执笔而为之传，且取为世训焉。
隐士李茂春，字青正，漳之龙溪人，明乡进士。航海结茅居此，与僧日往来，人称李菩萨。卒葬新昌里，旧无记，因并及之，以着其权舆；而隐士亦以不泯云。
乾隆八年岁次癸亥仲夏榖旦，赐进士出身、中宪大夫、福建分巡台湾道、按察使司副使、加二级刘良璧撰。
按：碑龛台南市东区法华街法华寺纳骨塔前墙壁，高一二三．八公分，宽五八．九公分，花冈岩。原碑作者题款之下镌二章：一曰「良璧之印」、一曰「省斋」，俱篆体阴文。
.重修府学崇圣祠记（乾隆八年）
先师孔子，圣集大成，德本天纵；立千古之儒宗，作万世之师表。自汉高祖过鲁祀太牢以来，历代追尊，各有典礼。然崇德报功，必当推厥原本，文庙中之有「崇圣祠」，所以着尼山先世积厚流光有自始也。钦惟世宗宪皇帝，溯道脉之渊源，极典章之明备，追封孔子五代皆为王爵。巍巍乎，礼制攸隆，超越于前代矣！
台湾向为海外荒服，自入版图，设立学校，仰沐圣朝教化，养贤造士，迄今已六十余年。癸亥夏，余以巡方，兼理学政，奉使兹土。台邑宰向余言，崇祀「崇圣祠」基址，乃前观察海康陈公所建。该令莅任之初，见祠内墙宇倾圮，亟图补救。随有诸生张元华等，各愿捐囊以助。不数月而工竣，请余一言勒石。
余思：化民成俗，教学为先；而立学尤为立教之本。前人倡造学宫，规模既已肇启；则后人绍述前哲，修葺应有成功。我国家圣圣相承，尊师重道，无远弗届，崇圣之祀典，原不借此时之补葺而增辉；然而张元华等以边末之寒儒，为捐修之义举，俾海康陈公所建旧宇焕然一新，于以觇诸生向学情殷，慕道念切。从此争自濯磨，蜚声庠序，日新月盛。台虽一隅，僻处重洋，而人文蔚起，行将比隆于通都大省，岂徒为是丹雘之壮丽，备朔望之瞻拜而已哉？是为记。
赐同进士出身、钦命巡视台湾兼理学政、协理浙江道事、山西监察御史、加一级，纪录五次熊学鹏谨撰。
乾隆八年岁次癸亥阳月榖旦勒石。
按：碑原存台南市中区永庆里文庙路孔子庙，后辗转存于台南市立历史馆（今改称台南市立民族文物馆），高二三四公分，宽六八公分，花冈岩，缺题缺额。王必昌「重修台湾县志」、谢金銮「续修台湾县志」俱录其文，然被删削者二百余字，改易者十数言。
.三山明贶庙记（乾隆九年）
潮之明贶三山之神，其来尚矣。夫潮及之揭阳，于汉为郡，后改为邑。邑两百里有独山，越四十里有奇峰，曰玉峰；玉峰之右，有众石激湍，东潮、西惠，以石为界，渡水为明山；西接梅洲，洲以为镇，三十里有巾山，地名霖田。三山鼎峙，英灵所锺。当隋时失其甲子二月下旬五日，有神三人，出于巾山。自称昆季受命于天，分镇三山，托灵于玉峰之右，庙食于此地，前有古枫树，后有石穴。降神之日，上生莲花绛白色，大者盈尺。乡民陈姓者白昼见三人乘马而来，招己为从者。未几，陈遂与神俱化。众异之，乃即巾山之麓，置祠合祭。既而降神以人言，封陈为将军。赫声濯灵，日以益着，人遂尊为化王，以为界石之神。唐元和十四年，昌黎韩公刺潮洲，霪雨害稼，众祷于神而响答：爰命属官以少牢致祀，祝以文曰：『淫雨既霁，蚕榖以成，织女耕男，欣欣衎衎。其神之保庇于人，敢不明受其赐』！宋艺祖开基，刘表拒命，王师南讨。潮守王侍监赴祷于神，果雷电风雨；鋹兵遂北，南海乃平。迨太宗征太原，次于城下，忽睹金甲神人挥戈驰马，师遂大捷，魁渠刘继元以降。凯旋之日，有旌见城上云中，曰「潮州三山神」。乃命韩指挥舍人，诏封巾山为「清化威德报国王」、明山为「助政明肃宁国王」、独山为「惠威弘应丰国王」，赐庙额曰「明贶」；敕本部增广庙宇，岁时合祭。明道中，复加「灵广」二字。盖肇迹于隋、显灵于唐、受封于宋，数百年来，赫赫若前日事。呜呼！神之丰功盛烈，庇于国、于民亦大矣哉！
潮之诸邑，在在有庙，莫不祗祀。水旱疾疫，有祷必应。夫惟神之明，故能鉴人之诚；惟人之诚，故能格神之明。神人交孚，其机如此，谨书之，俾海内人士岁时拜于祠下者，有所考而无懈于诚焉。
赐进士第、资德大夫、正治上卿、太子少保、礼部尚书、前左春坊左庶子、翰林侍读、经筵讲官同修国史郡人盛端明撰。
三山国王者，吾潮合郡之福神也。自亲友佩炉香过台，而赫声濯灵遂显于东土。蒙神庥，咸欣欣建立庙宇，为敦诚致祭之所；但往往以神之护国庇民、丰功盛烈未知备细为憾。勋等读亲友来翰，适得明礼部尚书盛讳端明所作庙记一篇，甚详且悉。因盥手缮书，敬刊于左上之庙中。俾东土人士亦有所考而无憾于诚者，未必非神之灵为之也。
时乾隆九年岁次甲子上元吉旦，沐恩弟子洪启勋、陈可元、许天旭、周奕沛、梁朝举、洪肇兴、伍朝章、举义忠、陈贾森、曾可诚、洪良举。
按：碑为木质，阴镌敷金，悬于台南市北区立人街三山国王庙内。本文王瑛曾「重修凤山县志」录之，惟无后附乾隆九年（公元一七四四）之跋文。
.重修向忠亭碑记（乾隆九年）
□□□□昔盛时褒旌爵□□□闾里之间；□□□人，敬寄干城之卫。忠君爱国，比户可封；海澨山陬，□□□□□之□□□□风，励□有□，□□□□□□□□□□□□玉烛调和，□□□逢公清□□□□□□□□□□□□□□□□□□□□□□里闾向忠亭□□□□□□□□□□□□□□□□。
当康熙辛丑岁，朱匪窃发，民□□□，里民父老，□集□□□□□□□□□□□□年□必相□□□□□□□□□□□□□□□□乡闾调训防御，坚守者四旬余。□会□玉□□□□□□□□□□□□□地与我师相持，里士民飞□□□□□□□□□□□□□□□□□远旅□治□□□□我□□。故录名叙功，委员□□□□□□□□□□□□□特厚，□□□□□□□□□□□□□□□□□□□□□者若而人，□□□□□若而户，于时磬楹□□□□□□□□□□□日月争光，而冠冕□□□，老幼之欢呼，□□□□□□□□以颂□平猗□□□土之□□□□王臣□□而耕□□渔以□□□□□□而踊跃赴公争□□□□□善传分耳。而□□□厚遇，糜以好爵，荣之美□后其德从恩纶有加无已，□□□□闾里小民哉？固将使无是里者，顾名思义；望是亭者，瞻高仰止。万不□□□□□□□□□勤于胸臆间，人心□□□，端寓于是矣。在昔建亭之日，书版以志。阅今亭宇颓倾，宇盖式残，升平日久，港渚长青□□□□□□□□□仅年闻其盛，将日漫灭，何以志恩赏而为子弟勖？是用鸠工缮缉，勒石树碑，□顾依愁，瞻仰事新。庶几能文者□□以□□□□□以立者，扬以立功；耰锄力大者，输□诚以上献。共敦义勇之风，勿愧向忠之名，斯无负我国家风励之意，而不至为斯亭之□□。
乾隆九年六月，安定里西六分堡、东十一社向忠士庶同立。
按：碑存台南县西港乡西港村庆安宫前，高二三五公分，宽五八公分，花冈岩。篆额「皇清」，旁镌双龙雕饰。文中康熙辛丑，六十年（公元一七二一）。
.慈济宫缘业碑记（乾隆九年）
窃惟管业以垦示、印契为凭；而永久勿替，必以勒石为要。即如我学甲、中洲等□□□公（下缺）真君庙香灯缘业，虽有上手垦示、印契昭章可据；但其中贪徒，恒多影籍混占，构□□□，是以开□□□□□□□□□□□□□□港头港仔一处草地，原系张茂于康熙三十二年间赴县主张禀垦为园，□□□□□□□□□□□□□□□□□□□□隔港为界。至四十二年，卖与方彩掌收纳课。一淡水潭一处草地，原系林登□、李云龙□□□□□□□□□□□□□□□□南至港尾，北至糠榔林港。四十三年间，李云龙一半草地，卖与□□山；而□□□□□□□□□□□□□□□□年间，方彩将二项草地分卖与柯声南、柯声标、廖魁、陈绵、林朝□□□□□□□□□□□□□□□□□□□□□□分管收征。迨雍正五年间，陈替、陈振魁、陈绵之子陈香臣、廖开凤、林清□□□□□□□□真君爷二庙以为香灯油缘业。乾隆五年间，林祚郎、林□□□□□□□□□□□□□合发之业，□□□庙中为□□□银共一百一十两；共征课谷二十二石八斗，内除庄盛、林吉、陈□□□□□□□□□□□□□□□□陈□□、□□光、邱宋、林来、侯斗、陈愿、陈耍等承摊自征外，尚存课榖九石六斗，户名吴大化□□□□□□□□□□□□□□□□□□□□俱交庄盛收贮执管。
乾隆七年间，有邻界林鸣鹤赴县禀垦我界内后庄□□□□□□□□□□□□□□□□□□□□□。查林鹳岳即生员林鸣鹤，报垦田亩，并无确据。前县止就一禀准其注册升科，难□□□□□□□□□□□□□□□□□□□该生具禀邱平等欠租，而邱平等又控伊混占。集讯之下，邱平等原种吴大化□□□□□□□□□□□□□□□□□□□□，原案注销，其先完五六年正供各三石。该生尚有另户林鸣鹤田亩，应征粟六石□□□□□□□□□□□□□□□□□□□予划抵可也。此谳。是年八月间，林应即陈玉以遵批禀究事，赴县冒禀邱平、王□□□□□□□□□□□□□□□□□□□□□□，后庄众□宝、庄寿、蔡信、陈京、高孝、柯习、张赐、林天佑、吴妙、郭计、朱光明、李德等呈，□□□□□□□□□□□□□□□□□□□□□□□□□□□一草地界内多盐少淡；倘后日变淡可耕有向认承租者，须依照□□□□□□□□□□□□□□□□□□□□□□□□□，禀官究治。
乾隆九年葭月（缺）日，慈济宫十二庄众公立。
按：碑存台南县学甲乡慈济官，高二二八公分，宽八一公分，花冈岩。额镌如题。碑中「县主张」，名■〈王尹〉。
.重修文庙碑记（乾隆十年）
余奉调来守台郡，越日斋祓谒圣，仰瞻庙貌，岿然更新，而匠石尚诜集未竣事。退而谒巡台六、范二公，教以『移易风俗，必先培养人才；当思仰体圣天子崇道兴学之意，以为治政之本』。余心识其语，因以知化理之隆，造邦者之大有造于兹土也。
会城文庙，海东风化所关，日久不治。适观察庄公摄府篆，毅然曰：『是余之责也』。遂简公镪二百五十余缗，属郡司马方君董其役。诏以『诚敬之道，务勿烦民』。故凡工料，悉给以常值不少减而民皆竞趋鼛鼓如鹜。司马周度相视，举土木斫垩丹刻等功，精于规画克恭厥事。将竣，费稍靳，庄公又率余与方司马暨淡水曾司马共捐以成之。庑后两翼为义学，前雷阳陈清端公所建之十二斋也，因并完缮，进师生课诵其中。一时教典并行，甚盛也。吁！巡方二公惓惓于崇道兴学，睹兹修举宏备，得无忻然而大愉惬乎？
今夫崇道兴学，所以劝士也。台郡虽僻处海外，入庙者莫不知敬。书云：『未见圣，若弗克见』。今也面诸羹墙，闻诸肚蠁，怵惕弥虔，士习以端，人材以出，文运以兴。由是风声广励，邪慝不作，狱息盗弭，刑清武偃，百昌遂而诸福集，金汤固而盘石安。然则斯举所系，夫岂浅鲜也哉？爰书而记之。
乾隆十年岁次乙丑七月朔日，福建台湾府知府加三级褚禄恭纪。
按：碑龛台南市孔子庙内名宦乡贤祠后壁，高三二八公分，宽八一．二公分，花冈岩。本文志乘多载之，可考者有范咸「重修台湾府志」、王必昌「重修台湾县志」、六十七「使署闲情」、余文仪「续修台湾府志」、谢金銮「续修台湾县志」以及「台湾教育碑记」，俱与原碑出入二字，并落年月、题款。
.船户颂德碑记（乾隆十年）
□□□掌驾大■〈舟古〉□船轮涨战舰外，循分由内沟载草招□为活。恭逢廉明大老爷方分□台郡，兴利除弊，政治一新。□等已与大小商艘共沐安□之赐矣。
缘台邑新充船□□□以小商匀配□粟，□因旧运未了之数互杂，新运之案重科□□□□蒙廉明洞灼其弊，令经承陈良佐，凡有拨运仓粟，查明新旧、已未运之数，声注票内，以杜重科之弊。□□□□□□□□□□□竟横征及楚等大■〈舟古〉□□□□□□粟银三两九钱八分四厘。众等不遂所征，架以好□□□□□□□□□□□赴，蒙廉明□前呈明运例横征□□□□运费□，并唤凤、诸二县船总到案，查确定例，堂断□□□□□□□□□□□□□工料物□□□□□□□□小舶仔赴厂当差，各有定役，从无兼差之例，查台属■〈舟彭〉仔杉板□□□□□□□□□□年间运□费银十有余两，不为不多矣。该船总洪斌无厌，连索大■〈舟古〉船贴费。本应严究，姑念□□□□□□□□□□□□□□林六等，因受雇载，被扣之银，着各照数清还。嗣后敢再藉端科索，许你■〈舟古〉船户赴□□□□□□□□□□□□□□□由旧例轮涨战舰，不得推诿。如往各港贸易，则必例取结，由本衙门给单，该船□□□□□□□□□□□□□□□□□□楚等之得安分乐业，皆官明吏清，简字尽善之赐也。爰勒之以垂不朽。
乾隆十年（缺）月，台湾船户林六、林恩、王有□、陈发财、蔡显荣、李百、杨文、翁珍，蔡□、庄□、洪得财、蔡二、□□、李朝、□四□、陈定、□□、陈张、洪喜、杨武、林府、林课、蔡得、黄课、□□、陈明、洪长、□□、蔡□、林禾、张六、蔡盛、吴□、傅富、高□、何朝、王□、许顺、□□、黄簿、□□、林□、□□、林高、蔡妈、郭当、王泉、□科、刘万、□□、高□、柯万、陈□、□□、龙妙兴、洪益兴、蔡□、陈□、李成、蔡喜。凤邑：□发、李□、吴□、蔡□俊、谢□、陈恩、吴□、蔡旺、□□□、陈瑶、益晃、□长、郭和兴、高三、□□、陈达、吴□、蔡妈、吴□、蔡用、陈发、黄得、陈寿、许周、黄天赐、徐朝、林□胜、顺得胜、尤妙□、□全兴、郑任、张邦□、李得兴、黄腾□、林合、锺叶、蔡得万、黄胜、郭蔡、庄胜、廖勇、陈胜、□□、陈营、□□、陈何、郭□、姚□、□福、赐发、郭琴、□□、□奇、郭德、李□、杨□、□□、□□、□□、郑□、□□、高□同立。
按：碑现存台南市南区碑林，高二四七公分，宽八四公分，花冈岩。原碑缺题，文多风化。碑中船户所颂者，海防同知方邦基也。「分□台郡」，为「府」或「宪」字之失。
.五妃墓道碑（乾隆十一年）
吊五妃墓
东风骀荡天气清，载驰骢马春巡行。刺桐花底林投畔，森然古墓何峥嵘！路旁老人为余泣：当年一线存前明，天兵既克澎湖岛，维时台海五烈皆捐生。至今坏土都无恙，谁为守护劳山精！云卦马鬣连衰草，四围怪石争纵横，时闻鬼母悲啼苦，想见仙娥笑语声！岁岁里民寒食节，椒浆频奠陈香羹。满目荒凉已感叹，更听此语尤伤情。有明岁晚多节义，樵夫渔父甘遭烹；岛屿最后昭英烈，顽廉懦立蛮妇贞。田横从死五百皆壮士，吁嗟乎！五妃巾帼真堪旌。
白麓六十七居鲁。
吊五妃墓十绝句
明亡巳历四十载，死节犹然为故明！荒冢有人频下马，真令千古气如生（其一）。
天荒地老已无亲，肯为容颜自爱身？遥望中原肠断绝，伤心不独是亡人（其二）！
君后相将殉社稷，虞兮未敢笑重瞳。庙廷倘使增陪祀，臣妾应教祭享同（其三）！
田妃金碗留遗穴，何似贞魂聚更奇？三百年中数忠节，五人个个是男儿（其四）！
可怜椎髻文身地，小字人传纪载新；却恨燕京翻泯没，英风独显费宫人（其五）！
忍把童家旧誓忘（指福王），孝陵风雨怨苍苍！芳魂若向秦淮去，正好乘潮到故乡（其六）。
明妃无命死胡沙，青冢荒凉起暮笳；争比冰心明似月，隔江不用怨琵琶（其七）。
垒垒荒坟在海滨，魂销骨冷为伤神；须知不是经沟渎，绝胜要离冢畔人（其八）！
又逢上巳北邙来，宿草新浇酒一杯（又三月三日，率僚属致祭）；自古宫人斜畔土，清明可有纸钱灰（其九）。
十姨庙已传讹久，参昂还应问水滨；今日官僚为表墓，五妃直可比三仁（其十）。
浣浦范二十二咸。
志载前明宁靖王姬妾曰袁氏、王氏、秀姑、梅姐、荷姐，大清之克澎湖也，语宁靖曰：『王生俱生，王死俱死』。遂冠笄被服，同缢于堂。葬魁斗山，去宁靖墓三十里，时称「五烈墓」。乾隆丙寅，巡使六、范二公轺车过墓下，目击荒颓，命方司马缮葺其茔庙，并吊以诗，盖阐贞表幽，为海外之顽懦劝，固宣圣化者之急务也。余忝任观察，猥与型方训俗之末，乐得而道之，遂跋其后。茂苑庄年。
按：碑原勒台南市东区魁斗山（又名桂子山）五妃墓前；日据时期移置碑林。高二四二公分，宽八二．五公分，花冈岩。楷额「皇清」，题曰「五妃墓道」。六十七诗，范咸「重修台湾府志」、余文仪「续修台湾府志」、谢金銮「续修台湾县志」均载之。范诗，范、余两志录有十二首，较此「十绝」尚多其二；王必昌「重修台湾县志」及前引「谢志」则仅录其五。「碑」「志」互校，范诗出入者，得三数字。庄年碑跋，仅见于六十七「使署闲情」；原碑跋文不可读者二十一字，据以补录。
.新建明伦堂碑记（乾隆十二年）
古者，「大学始教，皮弁祭菜」；所以致敬于先师、以尊道德也。盖古人因学而有庙，自天子之元子、众子以至公卿大夫士之适子，与凡民之俊秀，莫不造于学。虞庠上下、夏序东西、殷胶左右，无非学舍也。后世重庙而轻学，戟门頖宫，专崇庙貌；而春秋礼乐、冬夏诗书，无复教之之地，盖古意之存焉者寡矣！
我国家令典：自大成殿外，必有明伦堂以为敷教之地，通郡邑皆举为法，所以养士之制甚备。独台湾一隅，僻在海外，前此郡学明伦堂未建。陈清端公璸至，始奋起而经营之。迄今两庑有「六艺斋」，为诸生肄业之所，庙与学乃以无缺。盖兴学立教，类非俗吏之所能为也。
凤邑在郡治之南，学宫独据形胜之地。庙前頖池，方广里许，多植芰荷，即志所称莲池潭也。余以乙丑冬巡行凤山，谒先师庙，召诸生讲学。所谓明伦堂者，湫隘仅数椽；其旁即教谕寝息地，训导且僦居他室。问所为莲池潭者，莠民侵牟以为利，日张网其中；芙渠荡然，无复存者。知邑事吕令作而言曰：『锺琇莅此二年，念明伦堂之未称，已度地鸠工，谋于大成殿之右，建堂三楹，为讲学之所；又修其旧有之堂，以祀子朱子；而并建名宦、乡贤二祠，以补旧日之缺焉』。余可其请，更令清厘頖池以还旧观。越明年，吕令告蒇事。盖经始于乾隆十年十二月，至十一年六月工告竣，凡费白镪一千有奇。因求余文，纪之石。
余尝以知县者，知一县之事也。一县之事，孰有大于养与教者乎？不知所以教，而并教之地而废之，其所谓养者可知已！今吕令之用心甚勤，既力扩明伦之堂，俾为师者有成材之区，为弟子者有受教之所；而又以其余力，建祠以兴贤而观善；而泮池之水以浚。大小于迈，观者交悦。余故乐得而志之。
董其事者，本学教谕庄元；赞率□工，则博士弟子童作楫、卓梦釆、余有成、陈正春，例得书于石。
钦命巡按福建台湾等处地方察院兼提督学政、云南道监察御史、加一级、纪录三次范咸敬撰。
凤山县□□□□□□□□十两。任满知县□□□□□□□□县丞□□□、教谕庄元、训导吴升、巡检朱典、典史徐□、教谕官韩琦篆额、训导朱澐书丹、原□训导□□，以上各捐俸银二十两。
拔贡生□□□捐银一百两。贡生廖仲□、陈□□，各捐银五十两。王□□、郑应捷，各捐银□十五员。林邦彩、邓永仓、李明选共捐银二十八员。举人苏惟豫捐银二十员。李树□捐银十员。□日□捐银四员。监生沈□□、许为枢、高□□、庄天锡，各捐银五十两。乡宾□贵、江文达、许□贵各捐银三十两。监生曾□□、许献□、陈显荣各捐银二十两。增生陈正春、生员吴蔚文，各捐银三十两。余国榆捐银二十两。生员李凤飞、吴朝兴、王远光、吴辅臣，各捐银二十员。杨比南、黄应□，各捐银二十员。余□□捐银十二两。黄□□（捐银十二）员。监生杨邦俊、王昭□、邱肇扬，各捐银十两。生员曾秉耀、张廷□，各捐银十两。童生李□□捐银八两。监生陈□□、吴□□、黄□□，各捐银十员。生员蔡□□、苏□、□□□、吴尊一、郑经纶、李哲先、蔡应魁、何建□、□□，各捐银十员。监生苏□□捐银六员。温□基（捐银）四（员）。吏员□□高捐银十员。郑□□（捐银）六员。生员柳学□、钱登选，各捐银八员。马文焕、吴□□，各捐银六员。童生苏永忠捐银七员。廪生童作楫、谢元音各捐银四员。生员卓梦釆、蔡夫、黄勺、陈嘉谟、钟承烈、黄炳楠、戴朝仪、施悉成、钱鐏，佾生陈火浚，童生邱青鳌，各捐银四员。生员杨世昌、杜□□、黄良材（各）捐银三员。倪志乐、□□、卓国伯（各捐银）二员。生员曹浩然各捐银二员。
乾隆十二年孟夏月榖旦勒石。
按：碑存高雄市左营区旧城国校，高一九六公分，宽六六公分，花冈岩。此碑前文，巡台御史范咸所撰。旧文献采之者有六十七「使署闲情」、王瑛曾「重修凤山县志」、余文仪「续修台湾府志」、卢尔德嘉「凤山县釆访册」以及「台湾教育碑记」各书，标题各有所出入，且脱其年款。
.重修府学碑记（乾隆十六年）
圣天子重熙累洽，教化覃敷，薄海内外，罔不风同道一。台，故海东隩区也，自入版图，经陶冶数十年，而棫朴菁莪，蒸然蔚起；其兴教之地，尤首重焉。
乾隆己巳夏，予衔命巡方，兼视学兹土。至则恭谒文庙，环视殿庑堂宇，渐就倾圮，祭器乐器因陋就简，窃恻忧之。及检郡乘，知学宫曩为海康陈公所修建者，距今三十余年。其修学记中，拳拳以非作新于始之为难，而能继继承承永护于后之为难。盖深望夫有基勿坏，后起者接踵而修葺之也。顾其间虽经监司、刺史辈捐金补缮，不数岁而杇蠹剥蚀，复不可支。盖非彻底建造，难云固也。余正为经营商确间，而台之衿士尊师重道，踊跃急公。倡议捐修者，则有侯生世辉、蔡生壮器、李生朝玺、黄生兆茂、蔡生培、张生方升、方生达圣、洪生世基等数十人。其最多者千几百缗，次者千缗，又次者数百缗，又次者百缗；亦或家本寒素，奔走区画以襄是举者。于是连名呈请。予因事綦重大，特驰札制府喀公、抚军潘公会商入奏。抚军遂据予札所陈，上达宸聪。获邀恩旨：俟工竣时，核捐输之数，报部议叙而奖赏焉。爰与满巡台书公昌、监司金公溶鼓舞作兴之，命台令鲁鼎梅与稽核之责；维时侯生世辉力肩其事，不辞劳瘁，不避嫌怨，偕蔡源起鸠工庀材，相度经营：卑者崇之，隘者扩之，朽者易之，缺者增之，障者辟之：而夫子之庙焕然改观矣。大成殿及两庑，规模轩敞倍于前。五王祠旧逼处殿后，拓丈有六尺。文昌阁易柱以石而增高。文公祠前增卷亭。教授之学舍，附明伦堂后者，退丈有奇；训导之寄居于文公祠者，更建室于文昌阁后。俾秉铎者咸有宁宇，得从容而训迪焉。官厅前增覆亭，棂星门前增石坊以护泮池，而体制备。由大成坊以内，尽易石铺，既以壮观瞻，并以免执事有恪者之纷踏乎瓦砾也。他若堂宇、路门、池沼，仍旧基而增损其间者，靡不周详而曲至。其东北一带地界之占于民者，悉为清出，拓其墙三尺有奇；外有余地四五尺，以通行人。明伦堂以前一片平原，民之窃为种植者，殳刈之而旷如也。内外交修，而庙貌以崇。至笾豆簠簋之陈于庭者，铸以铜而备其数；杋敔笙镛干羽之属，悉仿成式而更新之。盖苔自有此讲学明伦之地，而今始获睹整齐严肃之规也。縻金计一万缗。肇工于乾隆十四年十月念五日，告竣于十六年三月十五日。是役也，实多士共勷是赖，予何力之有？
庙成，多士请记于予，并求所以教之者。予谓黉宫为教化所自出，兹大启尔宇，将以育人材，厚风俗也；岂惟文词云尔哉？体明而用达，乃足尚也。宋时胡安定设教苏湖，设「经义」「治事」二斋。沐其教者，咸潜心于三、五、六经，以求合古圣贤人之志，而举礼、乐、兵、刑、农田水利诸务，用以广其器识。仁宗诏颁其法于太学，天下宗之。我朝造士之法，古无与比：养之渥，教之详；而选之精以慎。都人士诚能以经术为经济，勉为国家有用之才，司土者复加意培植以玉于成；而于兴教之地时勤修葺，亦如海康陈公之以有基勿坏望后人者，相承于勿替，则所造于海隅者，岂浅鲜哉？
若捐修之姓氏数目，更勒一碣，兹不备。
赐进士出身、钦命巡按福建台湾等处地方兼提督学政、河南道监察御史、前翰林院编修、充武英殿经史馆纂修官、翰林院庶吉士、加二级、纪录□次杨开鼎撰。
乾隆十六年岁次辛未仲春榖旦勒石。
按：碑龛台南市孔子庙棂星门左内壁，高三三○公分，宽一二三．五公分，花冈岩，碑周龙纹浮雕甚工。王必昌「重修台湾县志」及谢金銮「续修台湾县志」俱节录引之、余文仪「续修台湾府志」录全文，有十余字出入，且落其题款。副碑一，另见「其它」类。
.捐建北极殿斋房碑记（乾隆十六年）
盖闻缔造之业，虽一端犹不忘夫肇基；鼎建之勋，即小善亦宜垂于奕祀，况兴举庙宇之大者耶？夫兴举庙宇，必兼设斋房以为礼佛之所，由来尚矣。然置斋房而乏斋粮，则香花烟火无资；迟之又久，几何不令庙宇之寂寞而生尘乎？
我谷里北极圣殿，重建于乾隆丁巳年间，赖乡饮大宾郭君讳绍周倡募，众力协赞捐金，遂成崇嶐巍焕之观，伟矣！第斋房未置，则流寓杂投，粪秽压积，尤不可不谋为守卫廓清地也。迨庚午年间，绍周君复会众议捐金钱，买置庙旁空地，增建房舍。择良善洁净者一人，以为庙祝，朔望朝朝管守扫清。更置斋园两甲，贯在佳里兴堡麻豆口社东，历年递收税银，给庙中香火之需。凡其契券，共有三纸。创置伊始，总理诚不可乏人。时众议暂交郭焕为收执。至于延绵永远，流传接授，而且俟异日之议定。
夫一人首倡，众人之集成也；一时义举，万世之永赖也。维自今绳绳勿替，生聚繁殷，均蒙神庥以为保障、以作屏翰。是用勒之于石，以志不朽云尔。
乾隆辛未年值夏，乡宾郭绍周五十大员、林显祖十五员、王亨爵十二员、监生王国珪十大员、郭文炫十大员、陈得便十大员、吴俊玉十大员、谢俊元七员、郭联芳六员、李克选六员、生员吴殿辅六员、杨永昌六员、蔡元璋六员、柯干梁六员、韩文耀六员、吴启忠六员、陈元士、林士贵、胡良猷、江华芳、黄国璋、陈日光、谢俊生各四员、王肇昌、蔡士捷、曾振世、李开春、黄士福、陈心第、郭光道、郭焕玉、陈文玉各三员、陈捷魁、祝应麟、吴天佑、向有才、王国珍、蔡兴宗、陈国梁、陈滋玑、洪世茂、郭起泽、王世焕、王永在、洪世德、周士炫、郭琴生、郭赐善、黄国祥、刘士宝各二员、生员孙懋钦、黄立忠、柯献瑞、许月使、王大谟、王世运、林君玉、吴坤老、洪奕聪、林昆玉、陈辅弼、王德便、郭利国、江萃奇、许辅斌、郭利仁、郭连生、李元庆、梁登兑、黄畅老、吴朝荣、唐翰进各一员，同立石。
按：碑龛台南县麻豆镇大埕里复兴街北极殿右壁，高二二四公分，宽七六．五公分，花冈岩。原碑无题。碑中干支：乾隆丁巳，二年（公元一七三七）；庚午，十五年（一七五○）；辛未，十六年（一七五一）。
.水堀头桥碑记（乾隆二十年）
窃维亘古施恩，咸获彼苍降福；今兹布德，实被乡闾声称。众街等因我街头溪圳横流，往者有虑跋涉之劳，而来者恒虞厉揭之苦：思崎岖于此地，欲坦道其末由。幸大德名望，才学出众，如牛稠仔庄国学生吴府讳仕光，积善成性，聿修厥德，其难其慎，修造枋桥。致远近之行装，无忧涉水；士女之往来，咸乐胜景。众街等忝在同乡共井，思膏泽之无穷，咸沾恩于靡既！爰集庄众，立碑一石，以表其德。
洪吉士、陈光翰、杜文意、陈世荣、余隆宗、陈云奇、陈君德、谢承荣、蔡光焯、陈光喜、张德兴、杜君怀、余隆举、谢启湖、李大德、邱兴拜、吴士元、吴振隆、陈士馨、杜国元、陈国宝、陈朝良、杜文德、陈朝华、李生、林凤生、李印生、陈云合、许阵生、杨部老。
乾隆乙亥年桐月，集庄众立碑记。
按：碑存台南县麻豆镇水堀头桥东侧，高一○七公分，宽五六公分，花冈岩。额镌「水堀头桥」四字。乙亥，乾隆二十年（公元一七五五）。
.合境平安碑记（乾隆二十二年）
□□我妈祖之灵感，奉旨敕封「天后」、「圣母」，由来久矣。是故声名洋溢中国，施及蛮貊；不特慈帆海岛，而且庇护城郊，不诚赫濯哉！兹凤邑之西，有大港焉，市廛新兴，爰造天后宫，奉祀圣母。举凡港市商民，以及庄众，无不咸被感应之鸿思也。迨戊辰年，建置殿前天灯，建置左畔瓦店二间。今街市庄里人等，虔诚乐助，再买右畔瓦店三间。共五间，带店税，交付当家和尚掌管收理。每逢正月初九日，演戏一台，庆祝天公华诞之需。诚恐后来僧俗贤愚不一，私相授受，致失香灯；兹鸠众敕石禁诫，庶弊永杜，天灯永耀。
所有捐助姓名，开列于左：
场主簿黄兆茂、太学生陈开基、太学生李光裕、庄主王必进、乡宾陈奇万、乡宾陈正琏、许拱源、陈有立、蓝进朝、陈维新、畲合利、黄源成、蓝志远、蓝天瑞、蓝孟球、陈元德、合利堂、协隆号、许文斌、陈呈元、陈国华、陈达土、黄用光、陈世杰、蓝纯彦、陈思晃、江允中、苏天铉、林万盛、曾转生、陈奇万、胡文聪、李新伯、陈逊珩、庄元英、陈正琳、陈西南、吴国栋、陈子良、陈邦俊、陈正琏、陈子华、王至务、胡邦碧、陈大振、林漳发、詹士训。
乾隆二十二年丁丑仲春榖旦立。
按：碑存屏东县里港乡大平村大平路双兹宫（天后宫）左壁，高一二七公分，宽六二公分，砂岩。额镌「合境平安」四字。
.义渡碑记（乾隆二十四年）
窃惟地名二渡河，不绝往来之迹；道通四达地，迥殊桃李之蹊。水涸秋冬，往来不继；雨淋春夏，人民病涉。肩摩杂以难言，踵接居然鳞次，褰裳莫济，濡首堪嗟，潸然泪逐波流，悲矣愁冲上岸！茫茫烟水，岂云涉渭无虞？渺渺洪波，试看冯河有悔！行来半渡，俄惊洛水神人；步未中央，忽警湘灵妃子。攀等济川有志，作楫未能，是以于雍正八年间倡议置簿，亲送怀念里各庄管事耆老绅衿人等募题，乐出银钱。随于九年□月间，攀等「为人苦莫如冯河、施恩莫如给渡等事」，赴前县主熊具禀，蒙批「准给案据」。业经祭江买船外，仍存银五十八两，始买卓佳、东势、石仑庄黄明焕、卜弘周田一甲六分，小租榖三十二石。每年除酌给渡河筏子榖二十五石工食，不收来往人等铜钱；仍存榖七石，每年经众放收。利太之日，□□□□□给□用，永为定例。合勒众善之牌，标众成之号，亦以利人□□□之自利不少云尔。
乾隆二十四年己卯岁吉旦，功加守府锺永祥、倡理缘首功加赖攀云、监生李九礼、耆老梁尚璸、里正副李□树、黄兆凤、赖安仲、林富受、邱芳英、刘及衡、生员林凤山、刘兆珍、王肇嵩、陈士拔、谢尚赐、义民蓝青瑶、邓德友、功加刘文礼、曾应臣、王希三、戴凤光、杨日厚、吴启元、黄升侯、涂士万、王□朗、□□□、陈锡海、黄显清、功加梁伯章、锺龙山、翁□朗、□□□暨怀忠里庄人等同勒石
众议：每年善出榖四石正以为天后圣母香油之资。
按：碑存屏东县里港乡大平村大平路双慈宫（天后宫）左壁，高一四○公分，宽六八公分，砂岩。原碑无题。卢尔德嘉「凤山县釆访册」录全文，但有若干错字与脱字。
.郑君墓志铭残件（乾隆二十四年以后）
皇清国学生例诰封奉直大夫五十一翁郑府君墓志铭：
特恩壬申科乡进士、叙选县年家眷世侄林昂霄顿首拜撰文，特恩壬申科乡进士、分发补授武信郎愚弟鸿善顿首拜篆额并书丹。
公讳廷爵，字遵一，号达轩，原籍同安岭后人也。其先世耀德公移台，四传至应捷公，嗜学弗倦，望重明经；暨郭宜人温恭柔顺，诞生六子，而公为次嗣。容貌魁梧，性地聪敏，少有远大志。无何伯逝，五、六继，公虽慨然曰：『吾双亲老、诸侄幼，不可不出而经营；况家计日繁、世务交撄乎』？因辍举子业，援例成均，恩叨□□□。
公天性孝友，洵非人间数觏。甘旨必供，晨昏必省。应捷公疾，日夜不安寝，汤药皆亲尝。及捐世，躃踊呼号，几不欲生。闻者以为尽礼。嗣诸弟侄虑及孤寡，公承顺母志，男女为之婚嫁，长幼为之课督，田业为之贻谋；俾诸寡坚柏舟之操，慈母尽含弄之欢。嗟乎！非公孝友，能如是乎？且素敦古处，重然诺，不事奢华，严绝比匪。与宜人林氏倡随相得，庆内助焉。宜人，国学生讳端德公次女，庠生文焕公姊也。他如邻里乡党，急无不周；棺椁衣衾，求无不济；以及贡院、衙署、庙观、桥梁等项，踊跃捐金，殊难更仆数。宜乎与公游者，咸曰古道照人！虽然志所得为者，公毅然为之；志不得为者，公又期之子侄也。今者游泮、贡入成均，彬彬尔雅，蔚为国华。其长子嘏，援例钦授州司马，加二级。公膺纶音，诰赠奉直大夫，所谓修德获福者，其在斯矣。
余辱世谊，寓淡水姜园，得与共晨夕，挹其丰采，不啻娄师德、郝处厚之风在人耳目间。甲戌、己卯，延余课子侄业。公懃（下俱缺）。
按：铭原为台南市中区永福路（武庙边）陈树根先生所藏，嗣举赠于台南市立历史馆。铭刻石二方，现残其一，纵高三六．四公分，横六五．一公分。镌两面，面线分三帖，满帖七行，满行十八字。材属乌石（玄武岩）。文中干支：甲戌，乾隆十九年（公元一七五四）；己卯，二十四年（一七五九）。
.重建武庙碑记（乾隆二十八年）
邑城东厢壮缪侯庙，迄今称武庙。凡长宫行部、令宰朔望，俱修展谒礼，盖祀典之巨者。岁久且圮，壬午岁冬月，予捐俸新之。邑人咸乐输恐后。具畚梮桢板干，凡五阅月而竣事。落成日，率僚属士民祭告于庙。佥曰：『举大役，宜有记』！
予惟汉建安距今二千余年，久矣；晋解梁距治七千余里，远矣。久且远，而神之灵爽能及之，此何说也？今人牵一发而全身为之动，则惟血气有以贯之也。惟神昭明磅礡，灵爽布濩，无远弗届；亦如人之一身，血气既周，毫发毕贯，于彼于此，神妙故妙，乌以地杳远而能隔哉？且神之志在「春秋」、功在名教，凡忠义志节之乡，尤心向往之。台虽荒服，考自宁靖王窜迹以来，剩水残山，崎岖死所，几视田横义岛而上之，亦名教地也！「春秋」传曰：『神所凭依，将在德矣』。毋亦是飨而是宜乎？予既体国家崇德报功之意，而索神报享，知其必有乐乎此也。爰是伐石而为之记。
敕授文林郎台湾府凤山县知县兼署台湾县事、同考试官、纪录三次王瑛曾熏沐盥手拜撰。
乾隆岁次癸未蒲月榖旦。
按：碑存高雄市左营区旧城国校，高一七九公分，宽六八公分，花岗岩。篆额如题。文献采之者有王瑛曾「重修凤山县志」、余文仪「续修台湾府志」及卢尔德嘉「凤山县釆访册」，惟『考自宁靖王窜迹以来。剩水残山，崎岖死所，几视田横义岛而上之』一节，各书易为『而圣教遐敷，沐浴者久。匹夫慕义，效命场疆，纠乡勇、举义旗，破鸱张之贼胆，作海外之顺民』。盖有所讳而改窜者也。
.重建城隍庙碑（乾隆三十年）
诸罗地居台北、彰南要冲，设邑自康熙二十三年，虽已建宫置吏，而城隍庙祀，犹未有也。越五十四年，前县周君讳锺瑄，承乏县事，以为：有邑必有城隍，斯为赞幽显而资治功。爰卜筑其庙于治之南，计费六百余金。维时初创，堂廊制陋，栋槛均取小木，垣墙悉缮泥土。嗣因风雨飘摇，栋倾土剥。雍正十年，前宰冯讳尽善、商绅陈君陆，旧贯重修。历今复已三十余年，如木如垣，时恐将折将崩之患；曰官曰□，□切重建重概之诚。前任卫讳克堉，谋新有志，龟卜无期，以秩满去。
甲申之蒲，余奉调斯土，下车瞻□□□，怆然曰：『惟神正直聪明，功在燮理阴阳；德其谷和士女，官与民之所凭依，宜尸祝而奉之者也。苟庙貌弗饬，其何以妥神灵而邀眷庇』？爰捐廉俸，谋诸缙绅林振魁等，董事重建。幸都人士输诚乐助，计金二千有奇。召工营缮：秀石花砌，堂庑聿新；丹槛锦栋，灿然改观。从兹以还，行见神欣人悦，均沾润□□蓂阶；瑞庆祥征，爰赓风调于凤律矣！
是役也，经始在甲申小阳，落成属乙酉端月。俎豆馨香，祝之庆之，其勿替！
乾隆三十年岁次乙酉端月（缺）日吉旦，知诸罗县事张所受立石。
按：碑存嘉义市吴凤路城隍庙内殿壁中，碑高二五七公分，宽八六公分，篆额「皇清」，花冈岩。
.鸿指园记（乾隆三十年）
署西偏，广可数亩，古榕三株，蟠根屈曲，志称「榕梁」；枝叶展翠，又称「榕屏」，旧「四合亭」址也。岁久且芜。予就而新之：芟荒涂，凿深沼，护花栏，砌曲径。别作堂宇，以为游观：中列三楹，盛宴会也；左缚小亭，备游憩也；右架层榭，凭眺望也。
夫古人流连景物，偶然寄之，去无所贪，来无所恋。汉水、岘山，陵谷变迁，欧阳公尝讥杜预、羊祜汲汲于名，是不若苏氏「雪泥鸿指」之说为足尽其义也。予台阳守土，几历两载，思海外风景，与吏民相安，百堵皆作成于不日。所谓偶然而留，亦为其可留者耳，果何有哉！
园既成，取以额之；因书其微指于此。
乾隆乙酉仲春之望，贵阳蒋允焄识。
按：碑原存台湾府署（址在今台南市中区卫民街），日据时拆旧署，碑移市立历史馆（时称史料馆）。高二八公分，宽五八公分，花冈岩（青斗石）。是碑为台湾知府蒋允焄所撰并书，全文谢金銮「续修台湾县志」卷二「政志」载之。原碑文前有「纯和堂」篆书阳丈，当系镌石匠商之名字。文后允焄署印二，一阴文曰「蒋印允焄」，一阳文曰「字曰为光」。年款乾隆乙酉，三十年（公元一七六五）。
.重修关帝庙增建更衣亭碑记（乾隆三十年）
郡城文衡圣殿，创建多年，庙貌巍峨，颇称壮丽。宫斯土者，值享祀朔望，入庙行礼，典甚巨也。但地当康衢嚣市，官僚后先至者，坐集阶前，踧踖不安；士民来叩谒，伫竣门外，或避官司去。殊非所以广昭诚敬也。
署观察督学郡伯蒋公，讳允焄，字为光，贵阳贵筑人。丁巳进士，由词垣外，历治四郡。简守台邦，每入庙，常以规制未完，汲汲动念。爰倡义聿新殿宇，于庙左侧，构亭数椽，縻金若干两。俾文武庶司，骖乘轺停，鹭鹓候集，得以肃冠裳而斋俨恪。盖自建庙以来，未有若兹之美盛也。
亭既成，都人士请勒贞珉，索予文以记之。予不敏，何能文！虽然，文以记事也。余与蒋公同事于斯，每侧班末拜谒，知公敬神根于至性，故不惮经营倡率，光大规模。上以礼圣朝崇奉之隆，下以伸官民着悫之意。非太守之贤，不能造未有之奇观；而亦神之灵，得贤太守以鼓舞士民也。典制所关，凭依攸系，斯亭之作，岂偶然也哉？爰不辞而为之记。
赐进士出身、御前侍卫、銮仪卫掌旌节司、知山西阳和城都司、福建台湾镇标左营游击事、署南路营参将、加二级、纪录四次赵宗润撰文，监生吴南光书丹。
乾隆三十年岁次乙酉季春榖旦。
捐立碑记绅衿姓氏：举人林品、陈名标、陈廷魁、欧阳谷、姚天敏、贡生林宗宪、王时佑、柯廷第、李联拔、沈□□、蔡□□、许殿辅、陈□□、郭廷瑚、韩振文、徐仰高、张维朝、陈廷藩、方达圣、陈绍□、陈□振、魏天□、吴庄敬、监生卢梦花、赵荣华、吴南光、□□□、柯□珍、□□□、李锺源、□□□、陈日晖、□□□、吴弘瑞、邵天奇、廖邦辅、柯用安、张心嘉、邱□瑛、谢肇泰、张硕彦、赖朝用、□□□、林士坛、李清兰、黄光觐、黄顺经、黄兆茂、蒋光邦、谢朝天、李尚礼、方达义、林光和、生员黄得福、谢灿哲、吴天河、许高峰、赵孟得、赵孟智、陈正宗、马□□、马一鸣、□□□、陶昌龄、李廷珍、陈廷□、蔡联苑、吴维新、陈国宝、刘锡琦、刘锡珩、徐克贤、黄□光、洪命衡、王世德、赵奇勋、赖世美、陈元璐、赵文明、杨国华、孙瓒勋、郭泰、□震鹏、童生张东瀛、许□□、吴南□、周廷基、赵璧、吴国珍、郑元良、唐河明、王□得、谢肇昌、王心□、郑□□、谢启绪、张维□、张志高、黄芳标、李如员、谢启明、张玉成、程光泽、耆民赵天禄、黄立猷、周廷芳、吴月达、游士俊、谢光赞、陈廷岳、徐邦杰、徐烈。
董事举人王宾、把总张廷选、生电谢世昭、生员王明良、生员陶房龄、监生卢壬癸、耆民欧阳凤、□工□生□。
按：碑原勒台南市中区永福路祀典武庙，日据时移置南区碑林。碑高二四五公分，宽八三公分，花冈岩。碑额篆书「皇清」，浮雕双龙。谢金銮「续修台湾县志」「艺文」有蒋允焄「增建武庙官厅碑记」，所记与此碑同属一事。取以并读，足资发明。
.重修天后宫增建更衣亭碑记（乾隆三十年）
台□蓬岛，未辟□□名胜。至是邦□□资舟楫之利□，海波不扬，安澜永庆，胥荷大后之德。我朝春秋享祀，典礼有加，官司奉行成俗共乃事。
后宫在郡西偏，殿宇峨峨，庙貌奕奕，□甚都。而外乏廨舍，每当大礼举行，班联候集，坐立阶除，踧踖无余地。夫严对越，效骏奔，将事之诚也；整冠裳，一斋庄，未事之敬也。虽三日七日（下缺若干字）庶司告虔有素；而戴星披月，税驾停骖、曾不得从容静穆之地，凛洁斋以相见，何以交神明而昭慎重欤？
太守蒋公，念筹建之未周、规模之未□，非□人任，度□广谋经营。觅地庙右二亩许，构厅三进，为更衣所。地虽窄，而气象宽也；近市嚣，而到此心肃也。闬闳轩举，观瞻饬也；重兴（下缺若干字）镇而密也。济济师师，戒温恭也；□□□□，齐思虑也。易□观□而不荐，□□□□诸君子□□来莅，莅□未承，扪心自维何以称，奏格何以讥？敬□何以祭，则受福何以□，不欲（下缺数字）中人，可不勉乎哉？
亭既成，士民乐公之能尽诚敬以事神也，请镌诸石。此□足以见礼□之行，洽乎人心之同然者矣。书以记之。
公讳允焄，字为光。丁巳检讨，历治四郡。特简台湾府知府，署观察，理学政。贵州贵筑贵。
赐进士出身、御前侍卫、銮仪卫、掌旌节司、知山西阳和城都司、福建台湾镇标左游击事、署南路营参将加一级、纪录四次赵宗润撰文，戊午科举人、即用知县王宾书丹。
乾隆十年岁次乙酉季春榖旦。
捐立碑记绅衿姓氏：举人林昂霄、陈名标、陈廷魁、欧阳谷、姚天敏、贡生林宗宪、□时□、柯廷第、□联拔、沈士弘、蔡□培、许殿辅、陈廷□、郭廷瑚、韩□□、徐仰高、沈廷观、张维觐、陈绍黄、方达圣、魏天章、陈玉振、许伯龙、吴庄敬、蔡□□、□梦花、赵璧□、吴南光、郑汝璋、柯锡珍、苏廷标、李□源、黄克明、陈廷晖、林登晖、林士琼、李倚兰、黄光觐、黄顺经、黄兆茂、蒋大□、谢朝天、李士□、方达义、林允和、生员□得福、□□哲、吴天河、许高峰、陈正宗、赵孟知、赵孟得、马维□、马一鸣、陶房龄、陶昌龄、李廷□、吴维新、蔡联苑、陈廷策、陈国宝、简锡琦、刘锡珩、徐德贤、黄□□、洪命衡、王世□、赵奇勋、赖世美、陈元□、赵文明、杨国华、洪缵勋、郭泰、杨震鹏、乡宾林士栋、□□郑耀卿、监生柯廷佐、施廷邦、吏员郭天池、道□司朱法金、张大成、童生张秉□、许拔□、吴南□、周廷基、赵璧、吴国珍、郑光良、王必得、张维禄、谢肇昌、岳心孚、郑□、谢启绪、唐有□、张志高、黄劳、李茹员、谢启明、张玉成、程□□、周庭芳、吴□达、赵天禄、陈廷□、黄立猷、郭□贤、苏士俊、徐□、徐邦杰、□□□、（下缺董事十人名衔约四十八字）。
按：碑龛台南市中区民族路大天后宫右佛祖厅左壁，高二三一公分，宽八一公分，花岗岩。原碑字浅且细，复经风化，多不可读。文中丁巳，乾隆二年（公元一七三七）。
.重修龙神庙增建更衣亭碑记（乾隆三十年）
龙神者，水灵之精，司云雨，普惠泽于苍生者也。国家崇德报功，祀典特隆。台当开辟之始，建庙郡南，明禋永焕；但旧制近简，久且虑坏。署观察郡伯蒋公，守台之明年，议修缮，谋增建：栋楹榱棋之挠折者、盖瓦级砖之破缺者，丹漆垩雘之；漫漶闇没者，易旧观而新之。复就庙右构地数亩，建庙三进，层檐亭岩，垂溜廉峭，垒山聚石，砌折回纡，花槛游池，烟霏云起。钦庙貌者，美轮奂，肃观瞻，非贤太守，不能大创造也；虽然，太守经营之心，政有深意存焉者。
夫事神治民，初无二理。公守台以来，汲汲以民生为念，政通人和，丰穰荐至。复逢圣天子懿德覃敷，怀柔诚格，以为神灵翕顺，雨旸时若。台邦瀛岛蓬洲，环瓀皆海，龙神之呵护绥福，尤感而易通。公惟本爱民之心，故于神之大有道于民者，必尽其仰事之诚；则事神即以治民，所谓先成民而后致力于神，政斯意也。昔苏长公「扶风」、「喜雨」名亭，传为快事。矧兹祥和征应，云物频尽，当斯时也，□斯境也，其快心更何如耶？倘有事于庙，官民戾止，进二三父老，订五日十日之期，话不鸣条不破瑰之盛，熙熙皞皞，抵掌欢呼，尊卑浑忘，形骸不隔。宣悦豫，导休嘉，民乐其乐，官亦乐民之乐，视「快哉」、「超然」诸名胜，当更有进矣。登斯堂者，谓吾言然也耶？
公讳允焄，字为光，丁巳检讨，历治四郡，特简台湾府知府，署观察，理学政，贵州贵筑人。
赐进士出身、御前侍卫、銮仪卫掌旌节司、知山西阳和城都司、福建台湾镇标左营游击事、署南路营参将、加二级、纪录四次赵宗润撰文，戊午科举人即用知县王宾书丹。
乾隆三十年岁次己酉季春。
捐立碑记绅衿姓氏：举人林昂霄、陈名标、陈廷魁、欧阳谷、姚天敏、贡生林宗宪、王时佑、柯廷第、李联拔、沈士弘、蔡培、许殿甫、陈廷撰、郭廷瑚、韩长久、徐仰高、张维朝、陈廷藩、方德圣、陈绍黄、陈玉振、魏天章、吴庄敬、蔡翰暻、监生卢梦花、赵荣华、吴南光、郑汝璋、柯锡珍、苏廷标、李锺源、黄克明、陈日哗、林登墀、吴弘锡、邵天奇、廖邦辅、柯用雯、张心嘉、邱璋瑛、谢肇泰、张硕彦、赖朝用、王绍珩、林士坛、李清兰、黄光觐、黄顺经、黄兆我、蒋大构、谢朝天、李士礼、方达义、林允和、黄得福、谢世哲、吴天河、许高峰、赵孟得、赵孟智、陈正宗、马维麟、马一鸣、陶房发、陶昌龄、李廷珍、陈廷策、蔡联苑、吴维新、陈国宝、刘锡琦、刘锡珩、徐克贤、黄邦光、洪命衡、王世德、赵奇勋、赖世美、陈元璐、赵文明、杨国华、孙增勋、郭泰、杨云鹏、监生柯廷□、施建邦、乡领宾郑耀卿、郭天池、林为栋、道录司朱清金、张天成、童生杨东瀛、许秋华、吴南锡、周廷基、赵□□、吴国珍、郑□勋、唐有则、□□得、谢肇昌、王心孚、郑□□、谢启绪、张维禄、张志高、黄芳标、李如员、谢启明、张玉成、程光泽、耆民赵天禄、黄立猷、周廷芳、郭光智、苏士俊、陈廷岳、吴日达、徐锡麟、徐烈、吴世彩、吕世远。
董事把总张廷选、举人王宾、生员王明良、生员谢世□、耆民欧阳凤、吏员金忠□、竣工赵□兴、董事监生□□。
按：碑原在台湾府宁南坊，后庙圯，移存台南市南区碑林。高二四八公分，宽八三公分，花冈岩。额镌「皇清」二字，有双龙浮雕。碑中干支：丁巳，乾隆二年（公元一七三七）；戊午，三年（一七三八）。
.水仙宫清界碑记（乾隆三十年）
水仙之祀，不知所昉，祠官阙焉；独滨海间渔庄蟹舍、番航贾舶崇奉之。然其说杳幻，假借附会，殆如所称「东君」、「河伯」、「湘夫人」流亚欤？郡西定坊，康熙五十四年建庙，志称「壮丽工巧，甲他祠宇」。盖有其举之，莫敢废矣。
庙前旧有小港，通潮汐，涤邪秽，居民便之，亦神所藉以栖托。岁久污塞，市廛杂沓，交相逼处，遂侵官道；非所以奉神，即非所以奠民。甲申岁，予谕左右居民撤除之，自祠前达小港，计袤共一十二丈，广共三丈，气局轩敞，庙貌庄严。继自今父老子弟操盂酒豚蹄走祠下者，可无时怨时恫之虞矣。即勒诸石，侑之以歌曰：神所栖兮元冥宫，侣阳侯兮友任公。风飒飒兮雨潇潇，骖文鱼兮渡洪潮。吹箫兮系鼓，灵巫酌酒兮醉代神语。蛟龙远避兮鼋鼋回，浪不使淜滂兮风不使喧与豗。神降福兮祝告虔，佑利济兮年复年！
赐进士出身、进护理福建分巡台湾道兼缇督学政、知台湾府事、前翰林院检讨、充内阁一统志馆纂修官、稽查六科吏书录书兼宗学右翼教习、翰林院庶吉士、加七级、纪录六次蒋讳允焄撰文。
乾隆三十年岁次乙酉孟夏榖旦。
神以庇人，人以祀神，神人所亲，惟德惟馨。缘水仙宫历年多，施泽久；庙稍荒，而神像剥。癸未冬，北郊列号起而绘藻妆饰之，计费金六百大员，视旧有加矣。然宫前庭址遽为市廛凌侵，而利涉通津几变桑田！周道尽力之功，谁其尸之？我恩宪大老爷蒋，莅政之暇，肃命清故址，除荒秽。历岁填积，一朝焕然。非公之至德及人，孰能拔其本而浚其源哉！既志公德以崇神庥，谨附于后，以垂不朽云尔。
北郊商民苏万利等、徐宁盛、新泉源、黄骏发、泉裕、德盛、徐德顺、泉德、黄六吉，董事吕宝善、林大钦、李殿辅、林起珍、李朝玑、陈行忠、侯锡璠、住持僧克宣同立碑。
按：碑现龛台南市西区神农街水仙宫庙大殿右壁，高二二一公分，宽九三公分，花岗岩。碑记本文，谢金銮「续修台湾县志」卷七收之，然缺作者及年月、题款，并文后商人跋记及题名均不录。
.德安桥——大老爷蒋重修德安桥记（乾隆三十年）
按德安桥为台北诸、彰往来之冲，始于乾隆十二年里人狐集鸠筑。二十五年，复修之。去岁孟秋，淫雨滂沱，冲崩圯坏。过客嗟跨鳌之无御；居民叹驱石之不灵。幸我仁宪大郡侯大老爷蒋荣莅台疆，德政覃敷，老安少怀而外，固已百废俱举，焕然台地一新矣！护道任内，因公来厂，见斯桥之倾圯，发济人之□志；遂捐廉俸。购备大小材木百数十株，为桥柱十二、桥梁十五，两端砌砖石，中央铺密板，左右木栏为护，凡长五丈六尺，宽八尺六寸；斗笋紧凑，有彩虹吸涧之势。岂逊夫千秋万里之建也哉？
然则登斯桥也，睹彼贸易者无事于隔岸相呼，往来者共乐于连骑并辔；负者息于梁，游者休于栏；络绎接武，伛偻待行。是桥之德于民也、桥之安于坑之上也，实仁宪之德有以安之也。仰而思，俯而绎，勒其珉，题其柱曰「蒋郡侯德安之桥」以志不朽云。
生员陈时夏撰文。
乾隆三十年瓜月（缺）日吉，董事生员周良章、北郊苏万利、贡生柯锡珍、贡生施国义同立。
按：碑原勒台南市北区自强街（古名大铳街）德安桥畔，后废置附近开基天后宫庙前。民国四十四年（公元一九五五）移勒台南市立历史馆小碑林。高一○五．九公分，宽五三．八公分，花岗岩。碑中所颂之「仁宪大郡侯大老爷蒋」，名允焄，乾隆二十九年任台湾知府。考谢金銮「续修台湾县志」「艺文」收有允焄「重建德安桥碑记」所叙与本碑同一事，可参阅。
.南协游府丁公去思碑记（乾隆三十年）
□□之□也，人望之；其去也，人思之。望者，虚情也；思者，□□也。故去而使人思者，尤难□。
南路海□□隅，军民错处。任恩，恐流于宽；任严，恐流于猛。□丁公□□斯土，知□兵□民之道，又知戢兵和民之法，□□□□营□□□□□□□□合城，窃心□之。今秩满将去也，其属告余曰：『公之□□□□□□，民咸□□□□□行阵整肃。及其待下，霭然和易，虽古名将，不是过也』！（下缺若干字）圣朝简拔，调任建宁左营都阃，待升擢。军民同□以去而有思（下缺若干字）
公讳玉，字宗显，号芝□，福□闽县人。以□君子勋，□□入戎行。□□□□□□□□□学，善为诗赋。公余辄秉笔大书，俊伟可爱，以儒生气慨，为□士表率。□□□□□□，并□□岁月之久，实有以深入军民之心者。宜乎秩满将去，咸□念而不□□也。
□□□公善，又因诸君之请，故敬述之，以勒■〈王贞〉珉。后之君子，览而□之，亦可以□□□□□□。
赐进士出身、知福建台湾府凤山县事、加一级、纪录□次、记功七次□□□□□□，乡进士、吏部修职郎司福建台湾府凤山县儒学教谕□□□□□顿首拜书丹，岁进士国子监肄业福建台湾府凤山县儒学训导□□□□□□顿首拜、福建台湾府凤山县□□□□年家眷□□□□□□□顿首拜仝篆额。
□□、□□□、□□□、贡生□□□、□□□、监生□□□、□□□、□□□、□□□、生员□□□、□□□、标下南路暨下淡水营千□□□□、□□□、□□□、标下□□□、□□□、□□□、□□□、□□□、□□□、□□□、□□□、□□□、□□□等，同勒石。
大清乾隆三十年岁次乙酉腊月（缺）月榖旦立。
按：碑存高雄市左营区旧城国校内，高一九一公分，宽九二公分，砂岩。额如题。碑文多风化。作者原碑署款漫漶；考卢尔德嘉「凤山县釆访册」，其「记功七次」以下六字为「龙南谭垣拜、撰」。
.蒋公允焄去思残碑（乾隆三十一年）
尝闻天生伟人，必有不朽事业，足以彪炳宇宙而昭垂今古（按下缺数字）刺史蒋老夫子，其伟出者也。
公讳允焄，号为光，黔省贵阳人也。（下缺十数字）公以文章华国，兼具干济才。圣天子知之，俾以民社之寄，爰除外任。历试怀安、余姚诸剧邑，循□（下缺十数字）州。所在有政绩，至今民讴思弗替。癸未岁，拣调台守。列宪以台属番民杂处，海外重地，紧异人任。稔知公才，（下缺十数字）上可其奏。台之民望公如望岁焉。公甫下车，兴利除弊，有□□（下缺十数字）道篆，摄理防宪篆，平斗斛，正钱法以及恤商赈贫诸善政，（下缺十数字）万寿宫，整修各庙宇，营建宫厅，无非公之大有造于台，方诸（下缺十数字）府治左，诸生亲受甄陶，其藻鉴公明，不啻水衡玉尺；且特（下缺十数字）岁庶正，捐给膏火；细至构文棹凳，不惜捐俸备造。三年中（下缺十数字）东，新设「南湖」，俾两书院巍焕壮观，多士得弦诵其间，皆（下缺十数字）者，正未有艾。程等受公之恩，思公之德，靡不感激。（下缺）
沐恩崇文书院掌教训导陈鹏程暨肄业生员吴明玉、董日勉、林开泰、谢□□、□□□、杨□□、□□□、谢□□（下缺）。
乾隆三十一年岁次丙戌□月（下缺）。
按：碑原出处已弗详，现弃置台南市西区人和街普济殿庙前榕树下。多残损，下缺一段，上失其额，是以文多佚断。花岗岩，其尺寸无法确量。
.杨志申附祠入祀碑记（乾隆三十一年）
台湾县赵，抄蒙台湾府秦信票：乾隆三十一年七月二十六日，蒙福建等处提刑按察使司兼分巡台湾道提督学政余准俸满台湾府蒋核议捐职州同杨志申、两次捐田入学，修理文庙、请准立主附祠一案，蒙批：查已故捐职州同杨志申，孝友乐善，公论佥同，请照故贡侯瑞珍之例，立木附祠，以示风劝，并造具事实册前来。查故贡侯瑞珍，孝友可风，既前道杨准令附祠，则杨志申事同一例，如详俯循所请，准其附入侯瑞珍祠内，以示优奖。仰即转饬遵照可也。除巳遵照举行进主外，合就勒石，以垂久远。须至碑者。
按此次捐田，系凤邑港东里三千庄课田二十四甲，年共纳租粟一百九十石零五斗八升零，纳正供粟一十三石，应匀□银一钱四分九毫六丝九忽四微，经凤邑查明移覆在案。并记。
乾隆三十一年八月（缺）日立。
按：碑存台南市南区碑林，高二三一．五公分，宽一九○公分，花冈岩。碑缺题，楷额「皇清」。文中职姓颇多，兹注其名：「台湾道提督学政余」，名文仪；「前道杨」，名景泰；「台湾府秦」，名廷基；「俸满台湾府蒋」，名允焄。再「示谕」类另有「杨志申捐献学田碑记」，足资此碑之参考。
.再重修铁线桥碑记（乾隆三十一年）
维桥铁线，南北通行也。前人创造利渡，由木而竹，由竹而木，多历年所，泽云普矣。然屡修屡废，其如阳侯为灾，何哉？客岁仲夏，天降淫雨，桥梁漂流殆尽。珍等募题重修，悉仍旧贯，不逾月而工告竣。既已，竖碑勒石，永垂不朽。
孰意本年孟秋，霖雨复降，洪水横流，斯桥又见无存焉。珍等念前董事修治，今若置之罔闻，有初鲜终，宁弗贻诮？爰是再募乐助，量所与，节所资，不惟不多募以肥私；且修造未成之日，工佣竹筏，免赀济人，总冀是桥速成，以继前人创造之志也云尔。
贡生吴瀚海捐银二十大员。卫千总吴和重捐银二十大员。监生宋大业捐银□□大员。监生林天赐银二员。生员吴绍辉银二员。王晚观银三员。余长兴银二员半。陈世兴银二员。陈宠观银二员。林睿观银二员。杨瑞珩银员半。王际辉、吴景安、郭贺观、蔡奉观、王德观、林登观、林评观、林盼观、吴敏观、林喜观、郑神求、李助观、王日观、林世豪、林泽观、叶建观、宁盛号、余妈观、陈申观、林同观、合兴号，各捐银一员。李佑观、庄安观、蔡祖观、林尧观、林万观、李传观、王台观、卢昆山、苏昙观、苏世丕、马研观、许补观、陈岱观、季待观、许世侯、徐观使、吴通观、余位观、郭公团、曾志昌、林祥观、林租观、常兴号、周锦密、倪池观、王训观，各捐银一中员。
乾隆三十一年岁次丙戌桂月（缺）日，董事廪生蔡珍、监生宋大业、乡耆吴皇旭同立石。
按：碑存台南县新营镇铁线桥段通济宫壁边，窝一一五公分，宽五八公分，花冈岩。额镌如题。
.建台阳校士场屋记（乾隆三十二年）
国家以文章取士，天下郡县设考校之地，简命学臣按临，岁、科两试，拔其尤者以应。辟门吁俊之选，典綦重也。
台湾归入版图，垂八十余年，文教覃敷，涵濡日久，彬彬乎闽越竞秀；而诗书之泽，寖入番社。圣天子轸念瀛壖，畀巡台御史兼视学政。凡所得士，届省试，列台字号取中如额。嗣经大吏奏停巡台之差，遂以校士责成巡道，阅十余年于兹矣。丙戌冬，余奉观察之命来台。下车伊始，览其山川，考其规制；询其典礼，炳然与海内同风。惟校士号舍，则昔建而今废焉。夫政（下缺数字）也，轻重有宜；士之进也，慎选有道，风檐寸晷之地，所以遴真才、杜弊窦，而昭重典也。余历任粤、豫及（下缺数字）漳，所至惟以育才为急。分校与郡县试，悉心厘剔，多得俊彦。今台中之怀铅握椠者，每邑不下千人。（下缺数字）场号舍向皆临期搭盖，苟简从事，其何以慎抡选而垂诸永久哉？爰于道廨西偏之隙地，相度经营（下缺数字）三十楹，鸠工庀材，匝月而竣。
是役也，费不繁而规模大备，事可久而风雨无虞，于以□奎宿于东垠（下缺数字），光于北斗登明。选公□昭，盛治不骎骎日上欤？其成也，为文以记之。
时官斯土者：台湾府知府秦廷基、海防同知鲁楷、淡防同知段界、澎湖通判胡健伟、台湾县知县赵爱、凤山县知县谭垣、诸罗县知县张所受、彰化县知县韩琮，例□□□□。
钦命福建分守台湾等处地方巡视全海兵备道兼提督学政、军功加一级、随带卓异加一级又加四级□□□□十八次关中张珽撰并书。
乾隆三十二年岁次丁亥仲春吉旦。
按：碑现存台南市南区碑林，高一二二公分，宽六一公分，花冈岩。文中丙戌，乾隆三十一年（公元一七六六）。
.大邑侯谭公德政碑记（乾隆三十二年）
乾隆二十有九年甲申夏五月，龙南谭公由政和上最，奉命调兹邑。未几，邑大治。丁亥四月，秩满当迁，士民爱戴不忍舍，相率走郡城，吁大宪乞闻于朝，暂借公帷。宪固知邑宜于公，公善抚斯邑，而又多斯民彝好之公也；以定例，不得已慰劳而遣之。士民既不获请，退而谋伐石纪绩，以示不忘。
公治绩，可胜纪哉！以邑地广民杂，生熟番黎介其间，宰斯邑者辄三年一易，而宿弊多矣。公甫下车，尽根株芟薙之，奸慝遁藏，盗贼屏迹，边境肃清，民番安堵，弊去而利兴。士蔗番黎脱然于疢疾之除而肤革之充，则莫不叹公之仁而能断、廉而有威、明而非苛察，德何盛也！自是阴阳和、风雨节，年榖顺成，俗敦礼让。迄今郡迤南至琅■〈王乔〉二百余里之内，桑麻蔽野，弦歌相闻，熙熙然也。而公之求治，犹日昃不遑食，或夜则达曙忘寝，必使案无停牍、刑协于中而止。且邑虽开创百年，而境内规模犹仍荒略：如兴文育才之地、治民事神之所，草率相沿，甚或年久欹危。公三年中，以次辟讲学书院，修听事前后堂，改建天后宫之在祀典者，凡皆士民所欲，悉捐廉俸倡之。海外文明气象，焕然聿新。他若农田水利、险隘关塞之尤急于国计民生者，莫不毕举。然则公治绩可胜纪哉！盖公为邑，一本经术而出于诚敬，缓急轻重，措之裕如，而政皆有恒，民蒙实惠有若此者。今秩晋阶崇，将用以施之郡国天下，斯郡国天下之福，而凤山犹得与被其祥也。此又我东人之攀辕不获而引领西望者欤！
公讳垣，字牧亭，号桂峤，戊辰进士，江西赣州府龙南人。
乾隆三十二年九月（缺）日，阖邑绅士、耆老、子民同立石。
按：碑存高雄市左营区新上里新下街兴隆寺内，高二一○公分，宽六五公分。额题「皇清」。此记卢尔德嘉「凤山县釆访册」录之。「采访册」「庚部」有「谭垣传」，足资参考。
.重建烽火馆碑记（乾隆三十三年）
盖善创者莫如善成，而苟安者必须苟美。兹烽营馆宇原建一座，崇祀广利王；迄今已久，栋毁榱颓。近我同仁，戍守斯土，共襄盛举，建修前后□座。虽馆貌壮观，恐无久远之计；即有馆后瓦屋二橺、租赁足供油灯之费，惟每年欣逢圣诞，用度无资。复议捐番银一百大员，就于本馆余地毗连之东，构置瓦屋二进六橺，前后一并按年获息，流交以作圣诞之需。谨将勒石填记四至界址；开列助银姓名，以垂千古之不朽焉耳！是以志。
本屋东至墙外，西至本馆空地，南至民屋地，北至街。
信官：蔡讳容助银八大员，潘讳钟助银八大员，洪讳福助银八大员，陈讳兴祖助银四大员，邹讳亮助银二大员。信士：王观五大员，陈天福、王桂各四大员，萧德全、苏自盛、林平、谢桂、林连各三大员，郭世□、蔡淑御、陈全、陈璋、杨鸿紫、陈德、林应龙、陈远、卓连、谢朝、郭喜各二大员，唐世明一两五钱，陈彩、林长各一两，吴哲、许忠、甘达、陈炳、林安澜、郭意、邓兴、翁廷元、刘兴、陈俊生、卢土、许会、许传、曾德、余富、陈光盛、邱仁、□浦各一大员，梁廷明、李韬、黄庆、李发、杨宗朝、高升、郭高、丁文敬、苏烛、庄瑞各五钱，陈成一中员，韩天熹、陈喜、林开霖、郑清、詹标、林士镐、郑孝光、任禄、周文、王发、黄得发、詹元、王会、卢士升、王任、张钱渭、□□、范梅、李恩、方成、刘捷、林必高、陈彪、□志、林献、林葱、陈传、许□各六钱，刘养、魏国麟、郭棒、王贵、李孔德、缪长、陈得成、沈□、林租、王珥、王安、陈禄、翁仲汉、陈威、陈遗、李贵、郑贵、张绪、陈木、林捷、冯泰、施德、李长、余中、黄长茂、郑士、郑名标、谢靶、谢恩、薛耀、吴宗、高兴、陈奶保、王聪、张喜、吴元、谢成、蔡生、张志、□□、王忠、王顺、翁登、吴全、谢福寿、蔡文、李觉梅、廖□、柯理、蔡登、陈栋、李捷、林正叶、黄光、任泰、林骏、邹麟、叶居、郑文生、林上春、吴发成各二钱，黄成功、林成茂、方举、张发生、方□、张留、林荣、黄才、陈连、林日海、刘生、廖升、高生、张寿、林芝、庄火旺、李文光、黄朝升、魏生、范成、黄起俊、陈兴、姚得贵、王□、吴楚、胡秀、王宝、郑长、陈世龙、虑福、陈理、陈士、郑书、夏光、魏隆德、郑位章、徐建章、李梅、郑富、杜兆森、郑元、林宋荣、□□、黄清、黄烁、高富、游发、韦有兴、林成、王向、李俊、李逵、黄明、许□璨、陈汝明、陈必芳、吴玉、陈秩、李文通、林位、卢正仪、黄□、徐仁、郭瑞、黄炎、廖赠、林志捷、吴□、谢开、林奇、叶德、张进、吴士武、陈两贵、张印□、阮禄、潘庆、刘达、刘住、马禄、刘亮、叶□、郑庚、张照、林茂、陈挥、陈虎、张□、陈培、苏贵、胡成各一钱五分。
共捐过纹库银一百一十一两七钱正。一买屋一座，纹库银七十两正；一打石碑一座，纹银十二两正。
乾隆三十三年阳月（缺）日，重修陈长吉旦
按：碑原存台南市安平区烽火馆（遗址在今安平汽车站附近）；日据时，馆毁，碑移南区碑林。高一五八公分，宽六○公分，花冈岩。额如题。
.文石书院碑记（乾隆三十四年）
文石者，澎产也。产于澎而重于世，此石之所以可贵也。石何以贵？以文为贵也。然文之见贵于人，亦自有辨。凡物之文，华而不实者，纵绘云绚藻，烘染精工；而柔脆难久，实之不存，文亦何取？惟文石之文，以坚贞之质，着斑斓之耀：五色纷纶，应乎天则五纬昭，应乎地则五行位，应乎人则五常叙而五教彰，充实光辉，发越而不可掩。斯，文之所以可贵也。君子观此，因以得为学之道焉。夫石之由璞而发于山也，如人之自蒙而就于塾也。石必择工之良者而授之治也，如人必择师之贤者而从之游也。始而琢磨，继而攻错，久之而雕刻之形，痕迹俱化，以几于纯粹以精之候；亦如学者之始而训话，继而服习，久之而渐摩之至，义精仁熟，不知不觉，升堂入室，进乎圣贤之域。怀瑾握瑜，不亦一艺林之纯璧也哉！
昔汉弥成子遇异人，受以文石，吞之，因而明悟，遂为一代儒宗。后以授五鹿充宗，亦为通儒。噫！一文石也，二公获之，俱以文显如此。然则生于斯，长于斯？萃山海之灵，而孕奇毓瑰者，又当何如也？澎之人士，从此居业得所，游息有方，而无言庞事杂之累。春夏诗书，秋冬礼乐，以砥砺其心性，润泽其文章，处则为有道之士，出则为有用之儒。记曰：君子比德于玉。岂欺我哉！行将圭璋特达，以上应当宁之求，当与夏瑚、商琏辉映于清庙、明堂之上矣。纬地经天，斯文为至文也，石云乎哉？书院之名，因有取焉。
是役也，经始于丙戌之孟冬，落成于丁亥之孟夏。所有助赀宣力者，例得备书，以垂求久。是为记。
乾隆三十四年桂月。
按：碑存澎湖县马公镇东文里，高二二○公分，宽一七六公分，花冈岩。额镌如题。文中干支：丙戌，乾隆三十一年（公元一七六六）；丁亥，三十二年（一七六七）。作者胡建伟「澎湖纪略」、林豪「澎湖厅志」以及「台湾教育碑记」俱采此碑，惟改题作「文石书院落成记」，并遗其年款。
.郑母淑慎林氏墓志铭（乾隆三十四年）
皇清诰对太宜人五十八龄郑母淑慎林氏墓志铭
赐进士第出身、文林郎、钦取朝考福建第一名、带领引见、奉旨以知县铨选、赴部呈请就教、历任福兴二府教授、秩满特调台湾府儒学教授、加一级、年眷弟尤垂青顿首拜撰文，特恩壬申科乡进士、分发补授武信郎侄郑鸿善顿首拜篆额并书丹。
自古衡丈夫之品者，太上有立德，而言与工次之。才者德之符也，德盛而才副之，斯为美矣；然亦有分不能兼优、而美出于独擅者，则与其才余于德也，无宁德余于才。余以为士□有之，女亦宜然。余自戊子岁奉命秉铎兹土，与郑君其嘏游，其人颇英爽有奇气，□□循于礼教之中。询诸秀士辈，知其父祖素积忠厚，盖德泽所留贻者深也。久之，又闻其母林太宜人之德焉。于是喟然而叹曰：『基德兆祥，岂惟画荻和熊如古所称哉？即在近世阀阅之家、以及编户之民，苟有崛起闾阎、永绵瓜瓞者，莫不内本思齐之德焉；虽有大小不同，而其归一也』！林宜人之卒在乾隆己丑岁正月初四日辰时，将以庚寅岁十二月庚寅日葬于台邑永康里之洲仔内，墓在其姑郭太宜人之侧，坐辛向乙兼酉卯丁酉丁卯分金。余既为太宜人郭氏墓志，于是并志太宜人焉。
太宜人姓林氏，国学生讳端德公次女，庠生文焕公姊也。性恬淡无为，不苟言笑，端德公方正自持，其治家也严而有礼法，家人常惮之。太夫人专静纯一，不事矫裁，而动与礼合，自少时以及于归之岁，端德公未尝得以事而罪之。
及其归于诰赠奉直大夫廷爵公也，逮事舅姑之养，适际家道之隆。其时高堂富于年寿，诸叔辈又皆陆续授室成人，太宜人赋性既本恬淡，则高堂色养，宜其有忝于周姜之思媚也；而又寡于言笑，则静专自守，宜其不足于妯娌之交欢也。然廷爵公于兄弟六人中最为孝友，体双亲爱养之忱，为一家中流之砥，综理庶务，劳苦备尝；而太宜人朝夕相勖，无一毫怨私之意介于言面。辞多受少，舍逸就劳，其所以抑然自下之怀，始终如一。故不惟舅姑倍爱之，而诸妯娌辈亦美其德而加敬服之。
年四十有八，而廷爵公弃世。弃世时，长子其嘏生二十有二年矣，壮而有室，能树立，已自表见于时，家中庶事咸得其宜，无足为太宜人虑者。越数年，振其家声，扬于阙廷，遂钦授州司马，加二级；太宜人林氏天宠褒封，荣显备至。于是家道之昌盛，方兴而未艾；而太宜人端居无事，惟是率恭勤之素，普慈爱之恩，含饴弄孙，优游以终其世焉。夫德行修于家，而休祥传于后，自古及今，诸如此类者，咸获彤管之荣！太宜人虽恬然自守，无赫赫可纪之功；然自少及老，端德公善于治家，廷爵公躬敦孝友，子其嘏又复克守先业、振其家声，太宜人虽欲出其才智以佐所不逮焉，其又乌可得哉？若夫遭际非常，不得已而出于矫激之举，或以节着，或以烈闻，其声称之烜赫，则诚有间矣；而以视夫福祚之隆，固未可同日语也。
太宜人之生以康熙壬辰年十月初五日寅时，距其卒，□享年五十有八矣。有男三：长其嘏，聘国学生吴讳自侯公次女。次其蠲，聘州司马王讳朝钰公女孙；其蠲笃学士也，方进未已，而天□□□□今岁十月卒。三其仁，未聘。女三：长适国学生黄兆魁，次适□邑廪膳生刘应罴，三未字。孙四：自其嘏出者三，名时、名国、名贤；自其蠲出者□□；□俱□□。
铭曰：□□□□，□□□□，□□□□，令德不怠！□□□□，□□□□，□□□□，屈曲般桓。（下缺）。
（上有缺文）其嘏、其仁、……绪、名时、名国同稽颡勒石。
按：铭原为台南市陈树根先生所藏，后举赠于台南市立历史馆。铭刻石二方，俱纵三四公分，横六二公分；镌两面，面线分三帖，满帖八行，满行十九字。材属乌石（玄武岩）。文中干支：壬申，乾隆十七年（公元一七五二）；戊子，三十三年（一七六八）；己丑，三十四年（一七六九）；庚寅，三十五年（一七七○）；康熙壬辰，五十一年，（一七一二）。
.郑母慈勤郭氏墓志铭（乾隆三十五年）
皇清诰封太宜人八十三龄郑母慈勤郭氏墓志铭
赐进士第出身、文林郎、钦取朝考福建第一名带领引见、奉旨以知县铨选、赴部呈请就教、历任福兴二府教授、秩满特调台湾府儒学教授、加一级年家眷弟尤垂青顿首拜撰文，特恩壬申科乡进士、分发补授武信郎侄郑鸿善顿首拜篆额并书丹。
太宜人，姓郭氏，赤嵌国学生讳国梁公长女也。少赋性温惠，婉娩听从，娴于女史之箴。及长，适郑氏，佐诰赠奉直大夫应捷公。公自祖父肇基台邑，已历数世，族繁，属眷良多。而太宜人为冢妇，事尤剧；然目东阶着代，而后上备公■〈氵修〉□髓之供，下逮戚属岁时之馈，条理井然，毫发不苟，应捷公常赖之。生六子，抚养皆有义方，既各授室成人；无何数奇，相继早世，在太宜人先。太宜人年寿既以益高，而诸孤多幼，饴弄之下，□然神伤，乃倍加爱怜卵翼而引导之，有鸤鸠均一之风焉。孙男其嘏，英伟超伦，援例钦授州司马，加二级；太宜人遂膺纶音，与有褒封之荣。而余诸孙，亦皆彬彬辈出，泮水成均，卓然有以自树。虽应捷公植德务滋，必获其报；而爰念诒谋，一传再传，咸席荻画熊丸余荫，则太宜人内□之功，亦曷可少哉！
余奉命秉铎兹土，交接诸秀士，因得与郑君其嘏游，喜其淳厚而可嘉也；又素耳太宜人之令范，于是略为之叙次其一二云。
太宜人生于康熙戊辰年九月十七日寅时，卒于乾隆庚寅年四月二十四日卯时，享年八十有三。
生男六：长廷甫，娶国学生陈讳荣公女。次国学生、诰赠奉直大夫廷爵，娶国学生林讳端德公女。三廷球，娶张讳登公女。四国学生廷佐，娶国学生王讳兴彰公女。五廷哲，娶国学生吕讳兴宗公女。六廷琛，娶国学生李讳朝恺公女。女二：长适贡生陈讳明祖。次适贡生吴讳文汉。孙男自长廷甫出者二：长其养，蚤卒。次国学生世和，娶庠生孙讳缵勋公女。自次廷爵出者三：长其嘏，娶国学生吴讳自侯公女。次其蠲，娶州司马王讳朝钰公女孙。三其仁，未聘。自三廷球出者一：长其玙，娶国学生陈讳天胜公女。自四廷佐出者三：长其实、次其猷、次其发，俱未聘。自五廷哲出者二：长庠生其龙，娶庠生王讳朝兴公女。次其凤，未聘。自六廷琛出者二：长其善，娶庠生韩讳振元公女。次其新，未聘。孙女共八人：长适国学生黄讳兆魁，次适儒士邱讳大山，次适廪膳生刘讳应罴，次适儒士邵讳大江，次适儒士林讳授芳；余俱未字。曾孙七：大经、大青、大载、大彩、大为、名时、大川，俱幼，未聘。曾女孙三，亦未字。
太宜人以乾隆庚寅岁十二月庚寅日□□永康里之洲仔内，穴□辛□□□□□卯丁酉丁卯分金。
铭曰：宁兹永康，□或焉藏？以窀以穸，芳坊若堂。用叶吉卜，奕世其昌！
襄事不孝承重孙郑大经、二房杖期孙其嘏、三房杖期孙其玙、四房杖期孙其实、五房杖期孙其凤、六房杖其孙其善、期服孙其锽、其新、其仁、其猷、其发、曾孙大青、大载、大彩、大为、名时、大川同稽首勒石。
按：铭原为台南市陈树根先生所藏，光复后，陈氏举赠于台南市立历史馆。原铭刻石二方，俱纵三四．三公分，横六二．六公分；镌两面，面线分三帖，帖七行，满行十九字。材属乌石（玄武岩）。文中康熙戊辰，二十七年（公元一六八八）；乾隆庚寅，三十五年（一七七○）。
.蒋公堤碑记（乾隆三十六年）
公讳允焄，号为光，贵阳金竹人也。乾隆二十八年莅台湾府任。三十年春，建筑台北、诸南之洲仔尾塭岸，延长五里许，岸高七尺有奇，面宽六尺，造木桥十四。三十三年，公升任分巡台澎兵备道兼理提督学政。抵台之日，见堤岸坍塌，桥梁损坏，无有修者。公复捐俸重修，派委朱登、陈朝梁等十六人管工督造。堤岸增高五尺，面加广一丈；添造木桥十六，开渠疏流入海。经始于庚寅仲冬十六日，越十二月念二日告竣。计费白银二千有奇。
是公之建造此堤，利济全台。往来行旅皆曰：『此，蒋公堤也！真与「苏公堤」后先媲美，诚千古罕有之功德也』！我台民合相率勒石，以志不朽。
乾隆三十六年正月（缺）日，阖台士民同勒石。
董事：朱登、陈朝梁、陈珪、康高、张连榜、郑选、陶昆、沈嘉、陈元禧、谢秩、赵光、郑大成、王春、薛章、张逞、王海。总理戴天禄、呈请修葺张畴。
按：碑存台南县永康乡三崁店（三民村）糖厂南边，高二三一公分，宽八七公分，花冈岩。额题「皇清」，浮雕双龙。横书「蒋公堤」三字。文中庚寅，乾隆三十五年（公元一七七○）。考谢金銮「续修台湾县志」有蒋允焄所撰「新建塭岸桥碑记」，述事与此碑同，详略互有出入；可资参考。
.重修柴头港福德祠碑（乾隆三十七年）
盖闻民康物阜，原待庇于神灵，革故鼎新，实有资于人为。台北关外柴头港福德祠，由来旧矣。凡诸商旅往来，彼都人士咸致祝焉。香烟不断，灵爽实式凭之。但以寥寥数椽，风雨剥蚀，颓废甚矣。幸值壬辰暮春之初，道宪大人奇仝列宪信官暨南北郊绅士、铺民人等首倡乐助捐银，特修「北坛」地藏菩萨庙宇及将军祠，丹楹刻桷，壮丽观瞻；而且荒冢孤坟累累，重修甚盛事也。因念福德祠与北坛毗连，即以竣事之余，加捐重新。所麋白金番（银）七十四两六分三厘。是一举而两得也。
夫北坛之修，乃积阴德于冥冥；福德重新，又结因果于昭昭：均足并垂不朽云。爰是书之于石，以俟后之君子好善有同志者。
乾隆三十七年桂月（缺）日，董事陈朝梁、□□照、戴天禄、赵光、□□□，同勒石。
按：碑勒台南市北区柴头港福德祠前壁，高一○三公分，宽六一公分，花岗岩。文中「道宪大人奇」，名宠格，乾隆二十九年（公元一七六四）任。
.修建台湾县捕厅衙署记残碑（乾隆三十七年）
庚寅秋，余奉调□□□□□□□□□□□□□□□□□□□□□□□□□窗剥落，瓦椽飘□，□□□□□□□□□□□□□□□□□□□□□□□□之庭，遽同村（下缺）。圣主轸念下情，凡于（下缺）大宪发银二百两，□□□□□□□□□□□□□□□壁对面供土地祠，大堂□立小轩，堂后创□□□□□□□首□□□□□□□游廊，小轩旁列灶房。昔□竹篱为垣，于今则□□粉墙，焕然一新。据□□□□□旧存三间卧室。据书吏□，本系隙地，为民□□屋。今归入县尹，递□□□□□银一百五十元，庶永为□物。余随解□还□□。书役以余整饬官廨，俨□□□踊跃勷银七十元。计匠需□修建银一千二百□元，除借领银二百两暨□□□义乐输外，余实捐银六百□员，□□□□□□□字□□。援例详请具兴□□□，忽忽四年，东宁又复如是！旁□□余之巧□□公，拙于自谋欤？千里烟□□□容膝，三年传舍，转届代□，□之宪好。随时□□，更或觅地扩充，是又余□□望也夫！勒之贞珉，用垂不朽。
乾隆三十七年（缺）吉旦，山阴沈含章、周尚□□立，暨本衙书役等（下缺）
捐助：举人陈名标、北郊苏万利、南郊金永顺、岁贡潘□□、职贡□□□、□□□□□、贡生林文宝、□□□□□、□□翁大□、□□□□□、孙大有、（下缺）、职贡□□□（下缺十余字）。
按：碑原废置台南市中区成功路成功国民学校墙边，现列于市立历史馆。字多残磨，石裂成三，辨读难之。花冈岩。碑首庚寅，乾隆三十五年（公元一七七○）。
.弥陀寺记（乾隆三十八年）
昔达摩自天竺奉佛衣入中国，于是世□传衣。而鹿苑一区，为法轮初转之处，考其地理，为方舆所不载者，以其去中土非可以道里计，□存而不论也。台虽海隅，实隶中土，山川林麓之美，指不胜屈；而法界丛林不少概见者，开置□□。虽有林壑之美，不过高人达士经营结构，终归□□。诸邑城南数里许，有柴头港等十七庄，素□沃土；而水势窵远，民以灌溉为艰。前邑侯周公□□，□民开凿，引水筑陂，灌溉水利，甲于一邑。□陂而上，有溪纡回，山明水秀，萦带纠纷者，八奖溪也。□开陂时，徘徊选胜，思欲建寺其间。未□秩满荣归，不暇卜筑。乾隆壬申岁，有僧苑藏者，漳之平和人也，修行沙门。卓锡于此，开山募建，中□□□宝，佛像肃焉；旁结缁卢，清幽可爱。沿溪上下，烟□□家，禅关梵呗，日与樵歌、牧唱相赠答□□□云竹树之间，诚海天胜概也。
□□地滨海，风雨□□，易为倾圮。予壬辰岁公余礼佛，见其颓毁堪虞，因谓僧曰：『佛法无边，化人有□。今虽黄金□□□乏其人；顾以清净之场，可令其苔尘满座□？予愿捐俸为倡』！谕令苑藏□□，□中绅士随□□□，以图修葺。庶几花宫壮丽，映旭日之光辉；兰若庄严，传智灯之长焰。则□寺之增胜，海邦流□□土，视鹿苑一区、渺茫荒外为方舆所不载者，不啻倍屣过之矣！爰挥管□□□□久。是为记。
知诸罗县事周大本撰。
乾隆癸巳年桐月榖旦立。
按：碑存嘉义县嘉义市短竹里大埤脚弥陀禅寺，高一三二公分，宽五九公分，花冈岩。文中癸巳，乾隆三十八年（公元一七七三）。
.重建安澜桥碑记（乾隆三十九年）
是桥也，亘古造创，行人接踵，■〈舟古〉艇出入，送往迎来，必由孔道；而不知更易者几何？乾隆甲戌春，经又圮颓。董事侯宗兴等募南濠、南势行众，从新再造。迄今二十余载，坚木复见成灰，所以爰集同人重建。立碑录前人造作之功，启后者继美之心焉。是为序。
时乾隆甲午仲春榖旦，北郊苏万利立石。
按：碑原勒台南市西区和平街西罗殿附近，民国四十四年（公元一九五五）台南市立历史馆收列于该馆小碑林，高一一一．五公分，宽六二．八公分，花岗岩（青斗石）。碑中乾隆甲午，三十九年（公元一七七四）。
.重修魁星堂碑记（乾隆三十九年）
道署之东，盖有魁星堂云。堂，建自前观察吴公；嗣是而拖公拓其后进。规模宏敞，崇祀魁星神像，台诸生以时瞻礼其中。岁久不葺，余惧其渐圮也，捐廉俸为士民倡，鸠工修治；黝垩丹漆，庙貌一新。
既竣事，余肃衣冠展谒；因进诸生而告之曰：『余之为是举也，非徒以绮窗画税涂饰观瞻也。方今圣天子文教覃敷，薄海内外，罔不暨讫。台虽荒服，数十年来，涵濡雨化，捷南宫、膺乡荐者，后先鹊起；维魁之灵，其亦有锺于此土者耶？继自今，都人士登斯堂者，知青云之有路，竞奋翮以联翩；砥砺濯磨，以无负天子崇学右文之意，而上符聚奎合璧之休征。庶几文明之盛，媲美中州。余于诸生有厚望焉』！是为记。
特调分巡台澎兵备道兼理提督学政奇宠格撰文，并捐廉俸五十大元。
阖郡举贡生童：林朝英捐银三十大元。郑士谟捐银三十大元。曾焕章捐银三十大元。张元龙捐银二十大元。陈廷珪捐银二十大元。陈寅清捐银十五大元。蔡虚受捐银十五大元。蔡树玫捐银十五大元。黄璇玑、陈鸣凰、林玉麟、王搢圭、林维垣，以上各捐银十二大元。李重叶、陈攀龙、陈作霖、陈鸣佩、陈鸣珂、谢望梅、吴琼飞、郑其仁、郑一声、陈英言、郑清波、蔡国选，各捐银十元。杜朝锦、苏廷辉，各捐银六元。周朝瀛、吴天河、叶显元、林芳、王声高、马一鸣、颜玉山，以上各捐银四元。陈文炳捐银三大元。薛登科、王化成、郭登云、陈元烈、刘元俊、吕日森，以上各捐银二元。
首事：拔贡生张花春、生员王泊、岁贡生马琬、廪生刘国琳、廪生林启泰、生员吴廷庆，董事■房陈朝梁，乾隆甲午年桐月（缺）日勒石。
按：碑原勒台湾府奎楼（址在今台南市中区中正路东段路中），日据时市区改正，迁奎楼于今府前路五巷，碑亦移于是处。碑高一五三公分，宽七三公分。年款乾隆甲午，三十九年（公元一七七四）。
.新建上帝庙祠祀碑记（乾隆三十九年）
古者祀业之立，为祀典久计也。夫萍踪海疆，室家无有，体魄既降，孤魂难依！所赖生留薄业，生资俎豆，庶若敖之鬼不其馁。而林君启灿者，三山人也。旅游台邦，卖药丹肆。生无妻孥
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:41:02-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
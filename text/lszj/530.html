<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="首卷一,首卷二,首卷三,卷之一,卷之二,卷之三,卷之四,卷之五,卷之六,卷之七,卷之八,卷之九,卷之十,卷之十一,卷之十二,卷之十三,卷之十四,卷之十五,卷之十六,卷之十七,卷之十八,卷之十九,卷之二十,卷之二十一,卷之二十二,卷之二十三,卷之二十四,卷之二十五,卷之二十六,卷之二十七,卷之二十八,卷之二十九,卷之三十,卷之三十一,卷之三十二,卷之三十三,卷之三十四,卷之三十五,卷之三十六,卷之三十七,卷之三十八,卷之三十九,卷之四十,卷之四十一,卷之四十二,卷之四十三,卷之四十四,卷之四十五,卷之四十六">
<meta name="description" content="一百四十四卷。清巴泰等修。巴泰，清光禄大夫，内阁大臣，吏部尚书，中和殿大学士。该书原题为《大清世祖体天隆运定统建极英睿钦文显武大德弘功至仁纯孝章皇帝实录》，康熙六年(1667)正式设立实录馆,命大学士巴泰、图海等人纂修,至十一年成书。前有御制序、进实录表、纂修凡例。是书有满、蒙、汉三种文字，并写三部。存贮内府者，不易轻见;存辽宁者，今已不可考其卷数;另有传抄本流传到日本。今有故宫博物院文献馆藏稿本，南浔刘氏藏抄本。_大清世祖章皇帝实录_全文在线阅读_大清世祖章皇帝实录_全文在线下载_大玄古籍书库">
<title>大清世祖章皇帝实录_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">大清世祖章皇帝实录</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]1028880</span> <br/>
          说明： <span class="inputVal" id="bkdec">一百四十四卷。清巴泰等修。巴泰，清光禄大夫，内阁大臣，吏部尚书，中和殿大学士。该书原题为《大清世祖体天隆运定统建极英睿钦文显武大德弘功至仁纯孝章皇帝实录》，康熙六年(1667)正式设立实录馆,命大学士巴泰、图海等人纂修,至十一年成书。前有御制序、进实录表、纂修凡例。是书有满、蒙、汉三种文字，并写三部。存贮内府者，不易轻见;存辽宁者，今已不可考其卷数;另有传抄本流传到日本。今有故宫博物院文献馆藏稿本，南浔刘氏藏抄本。</span> <br/>
          封面： <span class="inputVal" id="bkimg">Z_5998.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]大清世祖章皇帝实录
[book_author]佚名
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]1028880
[book_dec]一百四十四卷。清巴泰等修。巴泰，清光禄大夫，内阁大臣，吏部尚书，中和殿大学士。该书原题为《大清世祖体天隆运定统建极英睿钦文显武大德弘功至仁纯孝章皇帝实录》，康熙六年(1667)正式设立实录馆,命大学士巴泰、图海等人纂修,至十一年成书。前有御制序、进实录表、纂修凡例。是书有满、蒙、汉三种文字，并写三部。存贮内府者，不易轻见;存辽宁者，今已不可考其卷数;另有传抄本流传到日本。今有故宫博物院文献馆藏稿本，南浔刘氏藏抄本。
[book_img]Z_5998.jpg


[book_title]首卷一
●世祖章皇帝实录 首卷一
康熙序
朕惟自古帝王、膺图御箓。显扬遗烈。必有信史以纪政绩而范来兹。典綦重也我太祖高皇帝太宗文皇帝。文武圣神并隆千古固已光昭典册炳若日星矣我皇考世祖体天隆运英睿钦文大德弘功至仁纯孝章皇帝、达孝承先洪仁抚世以天纵之姿奋有为之业扫除寇乱。奠安生民。六师所加、有征无战。莫不望风慑息。竞迓壶浆。即殊方异域、声教未通之地。亦皆受吏请封。凛遵正朔。不数年间、天成地平。区宇宁谧。于是戢戈櫜矢、而典章文物兴焉。制礼作乐仁渐义摩。百度维新四门时辟。至夫诏命之宣布。庙算之运筹禋祀之精诚。政刑之损益。罔不斟酌百王标准万世。遂致弦歌比屋。玉帛遐陬。时若岁登。湛恩熙洽猗欤盛哉。蔑以加已。朕缵承鸿绪宵旰靡宁。每念庥隆、常深忾慕。爰开史局选辟儒臣发秘府之藏。检诸司之牍捃摭较订。萃为一代成书。纪载班班。洵奕叶之榘矱矣。虽化神德峻。巍焕难名。而因事徵心。亦足以见惕励忧勤。致治太平之有由也。于戏。功高在昔。美冠将来。一事一言、皆二帝三王心法所寄。岂第简策之矞皇也哉。朕将绍庭陟降、时诵遗徽。垂之子孙、令知我皇考勋业之隆。永笃觐扬于万世矣。是为序。
康熙十一年五月二十日
修纂凡例
一、登极迁都礼仪、宴赉、皆书
一上皇太后徽号、册立皇后、皇妃、及册封亲王、郡王、贝勒、贝子、福金、公主、格格皆书废皇后事、书改诸王封号、亦书
一、祀天地、宗庙、社稷、山川等神、郊祀跻配、太庙升祔、配享、及祭堂子、拜享神、遣官祭岳镇海渎、帝王陵寝、先师孔子、及关帝、真武、城隍等神、皆书厘定祀典、亦书
一、诏书、上谕、御制文、皆全录。敕谕诸王、贝勒、文武群臣、及朝鲜等国、蒙古等部落、皆书。其出征招抚之类、亦书。
一、车驾视学、耕耤经筵、大阅、巡幸、田猎、祈祷、皆书。其礼仪及恩赉亦书。
一、皇子生书
一、皇太后仪仗、大驾卤簿及后妃、亲王、郡王、贝勒、贝子、福金、公主、格格、仪仗书。有更改者亦书。
一、异姓王、及文武大臣、入朝陛见书。遣子入侍、亦书。
一、改设省分府州县、书。
一、满汉文武官制、衙门、及土官设立更改者书。
一、封异姓王公、侯伯爵授精奇尼哈番以下拖沙喇哈番以上世职及承袭、皆书。
一、命固伦额驸、和硕额驸、多罗额驸、固山额驸、书。
一、晋阶三公、三少、加宫衔、授议政大臣、内大臣、八旗都统、副都统、护军统领、前锋统领、参领、及内三院、宗人府、六部、理藩院、都察院、通政司、大理寺、詹事府太常寺光禄寺太仆寺、鸿胪寺、奉天府、顺天府、国子监、銮仪卫钦天监、太医院堂上官、翰林、科道官、部院各衙门启心郎、理事官、并总督、巡抚、提督布政司、按察司堂上官、苑马寺卿、盐运使、总兵、副将、掌印都司、皆书。若有罪削夺黜谪正法者、亦书。
一选法荐举、考选京察、大计、及考课则例、书
一公、侯伯并文武大臣、老疾致仕、及特恩优闲、遣官存问、皆书起用、亦书。
一、每岁户口人丁、田土税粮盐、茶钱钞之数、并于岁终书之。凡垦荒、兴屯、圈拨地土、徵折漕粮、蠲免额赋及停罢岁办诸物、皆书。
一、诸王以下文武各官、岁给俸禄、及军士。月粮则例皆书
一、遇灾荒赈恤书、备荒事例、亦书
一、凡礼乐有新制更定者书衣冠车舆诸制度亦书
一、钱法则例、及更定者书
一、每岁圣节、元旦、冬至、庆贺筵宴皆书。颁历、进春、乡饮酒礼、亦书
一、内外文武官、有特恩赐、予皆书。
一、国子监、各省直学政条例、及裁并更革皆书。
一、直省乡试、文武会试、殿试、皆书。殿试制题、悉录全文考选庶吉士亦书所定各处科举额数及有更改者亦书。廷试贡生亦书。
一、凡铸给印记、皆书
一、丧葬礼仪、及上尊谥并册宝文皆书凡亲王、郡王、贝勒、贝子薨、公侯伯、将军及在京文武官三品以上、在外督、抚、提、镇、布政司、按察司正官卒书。有赠谥祭葬赙赠立碑之类皆书
一、文武大小官员、殁于王事者书。有褒恤者书旌表前代忠义、亦书。
一、凡荐举隐、逸书旌表孝子顺孙义夫节妇悉着乡里姓名、行实。
一、钦天监奏天象气候七政凌犯日月薄蚀皆书祥异亦书。
一、建言有关涉国体政事者、书。
一、遣使抚谕朝鲜等国、蒙古等部落、及封王、贝勒、贝子、公爵、除授官职、并一切赏赉优恤书。其朝贡宴赉、皆书。
一、凡纂修实录圣训及编辑书籍、皆书。
一、凡命将出师征剿驻防各处、皆书叙录军功内外兵政及督捕条例书
一、凡王公官员移驻、驿传烽堠有新设及更改者书
一、文武各官犯罪干系惩劝、有特旨罢黜及蒙恩宽宥者、书如犯奸恶叛逆之罪、不限官吏军民皆书。常律之外别有断罪条例亦书。
一、言官及文武臣僚、弹劾大臣之罪皆书。有职非大臣而所犯重者亦书。
一、修葺天地、宗庙、社稷、一应神祗坛场、及宫殿皆书。匾额亦书。
一、营建山陵书。亲王以下园寝、有奉敕者、亦书。
一、修治河渠道路、皆书

[book_title]首卷二
目录
大清世祖体天隆运定统建极英睿钦文显武大德弘功至仁纯孝章皇帝实录目录
卷之一崇德八年八月
卷之二崇德八年九月至十二月
卷之三顺治元年正月至三月
卷之四顺治元年四月
卷之五顺治元年五月至六月
卷之六顺治元年七月
卷之七顺治元年八月
卷之八顺治元年九月
卷之九顺治元年十月上
卷之十顺治元年十月下
卷之十一顺治元年十一月
卷之十二顺治元年十二月
卷之十三顺治二年正月
卷之十四顺治二年二月
卷之十五顺治二年三月至四月
卷之十六顺治二年五月
卷之十七顺治二年六月
卷之十八顺治二年闰六月
卷之十九顺治二年七月
卷之二十顺治二年八月至九月
卷之二十一顺治二年十月至十一月
卷之二十二顺治二年十二月
卷之二十三顺治三年正月
卷之二十四顺治三年二月
卷之二十五顺治三年三月至四月
卷之二十六顺治三年五月至六月
卷之二十七顺治三年七月至八月
卷之二十八顺治三年九月至十月
卷之二十九顺治三年十一月至十二月
卷之三十顺治四年正月至二月
卷之三十一顺治四年三月至四月
卷之三十二顺治四年五月至六月
卷之三十三顺治四年七月至八月
卷之三十四顺治四年九月至十月
卷之三十五顺治四年十一月至十二月
卷之三十六顺治五年正月至二月
卷之三十七顺治五年三月
卷之三十八顺治五年四月至五月
卷之三十九顺治五年六月至七月
卷之四十顺治五年八月至十月
卷之四十一顺治五年十一月至十二月
卷之四十二顺治六年正月至二月
卷之四十三顺治六年三月至四月
卷之四十四顺治六年五月至六月
卷之四十五顺治六年七月至八月
卷之四十六顺治六年九月至十二月
卷之四十七顺治七年正月至二月
卷之四十八顺治七年三月至四月
卷之四十九顺治七年五月至七月
卷之五十顺治七年八月至十月
卷之五十一顺治七年十一月至十二月
卷之五十二顺治八年正月
卷之五十三顺治八年二月
卷之五十四顺治八年闰二月
卷之五十五顺治八年三月
卷之五十六顺治八年四月
卷之五十七顺治八年五月至六月
卷之五十八顺治八年七月
卷之五十九顺治八年八月
卷之六十顺治八年九月
卷之六十一顺治八年十月至十二月
卷之六十二顺治九年正月
卷之六十三顺治九年二月至三月
卷之六十四顺治九年四月
卷之六十五顺治九年五月至六月
卷之六十六顺治九年七月
卷之六十七顺治九年八月
卷之六十八顺治九年九月
卷之六十九顺治九年十月
卷之七十顺治九年十一月至十二月
卷之七十一顺治十年正月
卷之七十二顺治十年二月
卷之七十三顺治十年三月
卷之七十四顺治十年四月
卷之七十五顺治十年五月
卷之七十六顺治十年六月至闰六月
卷之七十七顺治十年七月至八月
卷之七十八顺治十年九月至十月
卷之七十九顺治十年十一月至十二月
卷之八十顺治十一年正月
卷之八十一顺治十一年二月
卷之八十二顺治十一年三月
卷之八十三顺治十一年四月至五月
卷之八十四顺治十一年六月
卷之八十五顺治十一年七月至八月
卷之八十六顺治十一年九月至十月
卷之八十七顺治十一年十一月至十二月
卷之八十八顺治十二年正月
卷之八十九顺治十二年二月
卷之九十顺治十二年三月
卷之九十一顺治十二年四月至五月
卷之九十二顺治十二年六月至七月
卷之九十三顺治十二年八月至九月
卷之九十四顺治十二年十月
卷之九十五顺治十二年十一月
卷之九十六顺治十二年十二月
卷之九十七顺治十三年正月
卷之九十八顺治十三年二月
卷之九十九顺治十三年三月
卷之一百顺治十三年四月
卷之一百一顺治十三年五月至闰五月
卷之一百二顺治十三年六月至七月
卷之一百三顺治十三年八月至九月
卷之一百四顺治十三年十月至十一月
卷之一百五顺治十三年十二月
卷之一百六顺治十四年正月
卷之一百七顺治十四年二月
卷之一百八顺治十四年三月
卷之一百九顺治十四年四月至五月
卷之一百十顺治十四年六月至七月
卷之一百十一顺治十四年八月至九月
卷之一百十二顺治十四年十月
卷之一百十三顺治十四年十一月至十二月
卷之一百十四顺治十五年正月
卷之一百十五顺治十五年二月至三月
卷之一百十六顺治十五年四月
卷之一百十七顺治十五年五月
卷之一百十八顺治十五年六月
卷之一百十九顺治十五年七月
卷之一百二十顺治十五年八月至九月
卷之一百二十一顺治十五年十月至十一月
卷之一百二十二顺治十五年十二月
卷之一百二十三顺治十六年正月至二月
卷之一百二十四顺治十六年三月
卷之一百二十五顺治十六年闰三月至四月
卷之一百二十六顺治十六年五月至六月
卷之一百二十七顺治十六年七月至八月
卷之一百二十八顺治十六年九月
卷之一百二十九顺治十六年十月
卷之一百三十顺治十六年十一月至十二月
卷之一百三十一顺治十七年正月
卷之一百三十二顺治十七年二月
卷之一百三十三顺治十七年三月
卷之一百三十四顺治十七年四月
卷之一百三十五顺治十七年五月
卷之一百三十六顺治十七年六月上
卷之一百三十七顺治十七年六月下
卷之一百三十八顺治十七年七月
卷之一百三十九顺治十七年八月
卷之一百四十顺治十七年九月
卷之一百四十一顺治十七年十月
卷之一百四十二顺治十七年十一月
卷之一百四十三顺治十七年十二月
卷之一百四十四顺治十八年正月
康熙朝进实录表
光禄大夫内大臣吏部尚书中和殿大学士加一级臣巴泰等诚惶诚恐稽首顿首上言伏以圣人受命谟烈昭一代之弘规至德承庥简册示万年之大法监于成宪文献足徵慎兹永图典型无缺欲对扬夫盛美爰有事于编摩钦惟世祖体天隆运英睿钦文大德弘功至仁纯孝章皇帝天亶聪明。圣兼述作。大一统而首出。萃六合以为家近悦远来允矣至人不杀东渐西被皇哉神武维扬鼎建燕都殄群丑于风行雷动檄傅南服奠万邦而海晏河清。答纯佑之天心。郊坛躬祀。阐渊源之圣学讲幄时临。尊德报功。治内以治外慎刑纳谏无党而无偏特重科目以抡才。屡蠲租税而裕下。宸章垂诸金石大训炳若日星。盖不但制礼考文识成功之俊伟犹当思栉风沐雨追创业之艰难在位历十八年之忧勤升遐动亿万方之哀慕不缘信史曷表鸿猷钦惟皇帝陛下孝隆缵绪。志切扬休。率田旧章。燕翼切羹墙之慕。鉴观成法。梓材勤丹雘之修爰播纶音。聿新史局乃于康熙六年十月
命臣★巴泰☆为监修总裁官。臣★图海☆臣★索额图☆臣★李霨☆臣★魏裔介☆臣★杜立德☆为总裁官臣★折尔肯☆臣★哈占☆臣★塞赫☆臣★达都☆臣★马朗古☆臣★张凤仪☆臣★靳辅☆臣★陈　永☆臣★折库纳☆臣★熊赐履☆为副总裁官臣★喇沙里☆臣★杜冷格☆臣★田启光☆臣★董昌国☆臣★噶布喇☆臣★额塞☆臣★伊拉哈☆臣★王国安☆臣★王敷政☆臣★达岱☆臣★张万禄☆臣★宋德宜☆臣★陈廷敬☆臣★李天馥☆臣★王封荣☆臣★王勖☆臣★朱之佐☆臣★张玉书☆臣★朱世熙☆臣★申涵盼☆臣★陈论☆臣★杜镇☆臣★汪肇衍☆臣★郭棻☆臣★穆成格☆臣★高丽☆臣★喇巴克☆臣★朗第☆臣★布当☆臣★孟色勒☆臣★硕海色☆臣★班第☆为纂修官开馆校
讐搜芸阁兰台之秘。分曹撰辑。出金匮石室之藏。巍巍道冠于百王荡荡功超于千古仰青天而瞻象纬奚罄名言探玉府而见璠玙。自矜希遇因文序次据事详书几易藁而成编四阅载而竣事。恭成世祖章皇帝实录合凡例目录满洲蒙古汉文各一百四十六卷缮写进呈臣巴泰等学本面墙见同窥管。载言纪事。曾何补乎汗青。计日课功。每深惭夫尸素。伏愿世德作求。绍耿光于昭考。仪型丕式垂彝则于后昆臣巴泰等无任瞻天仰圣激切屏营之至谨奉表随进以闻康熙十一年五月二十日光禄大夫内大臣吏部尚书中和殿大学士加一级臣巴泰等谨上表
修纂官
监修总裁
光禄大夫内大臣吏部尚书中和殿大学士加一级臣巴泰
总裁
光禄大夫都统吏部尚书中和殿大学士加一级臣图海
光禄大夫户部尚书保和殿大学士臣索额图
光禄大夫太子太保户部尚书保和殿大学士加二级臣李霨
光禄大夫太子太保礼部尚书保和殿大学士加一级臣魏裔介
光禄大夫太子太保礼部尚书保和殿大学士加一级臣杜立德副总裁资政大夫礼部侍郎中和殿学士臣折尔肯
资政大夫礼部侍郎中和殿学士臣哈占
资政大夫礼部侍郎保和殿学士臣塞赫
资政大夫礼部侍郎保和殿学士臣达都
通议大夫礼部侍郎文华殿学士臣马朗古
资政大夫礼部侍郎文华殿学士臣张凤仪
资政大夫礼部侍郎武英殿学士臣靳辅
通议大夫礼部侍郎东阁学士臣陈敱永
光禄大夫翰林院掌院学士礼部侍郎加一级臣折库讷
通议大夫翰林院掌院学士礼部侍郎臣熊赐履纂修满汉文中宪大夫翰林院侍讲学士臣喇沙里
中宪大夫内阁侍读臣杜冷格
中宪大夫内阁侍读臣田启光
中宪大夫内阁侍读臣董昌国
中宪大夫翰林院侍读臣噶布喇
中宪大夫翰林院侍讲臣额塞
奉政大夫内阁典籍兼光禄寺少卿臣伊拉哈
奉政大夫内阁典籍兼光禄寺少卿臣王国安
通议大夫正四品加一级内阁撰文中书舍人臣王敷政
承德郎内阁撰文中书舍人臣达岱
承德郎内阁撰文中书舍人臣张万禄
中宪大夫翰林院侍读学士臣宋德宜
奉政大夫翰林院侍讲臣陈廷敬
文林郎翰林院检讨加一级臣李天馥
文林郎翰林院检讨加一级臣王封溁
儒林郎翰林院编修加一级臣王勖
文林郎翰林院检讨加一级臣朱之佐
儒林郎翰林院编修加一级臣张玉书
儒林郎翰林院编修加一级臣朱世熙
文林郎翰林院检讨加一级臣申涵盼
文林郎翰林院检讨加一级臣陈论
奉直大夫翰林院编修加一级臣杜镇
奉直大夫翰林院编修臣汪肇衍
奉直大夫翰林院编修加一级臣郭棻纂修蒙古文资政大夫内阁侍读学士加一级臣穆成格
资政大夫内阁侍读学士加一级臣高丽
通议大夫内阁侍读学士臣喇巴克
中宪大夫内阁侍读臣班第
中宪大夫内阁侍读臣布当
中宪大夫内阁侍读臣孟色勒
承德郎内阁撰文中书舍人臣硕海色
承德郎内阁撰文中书舍人臣班第收掌奉政大夫内阁撰文中书加一级臣鄂齐礼
奉政大夫内阁撰文中书加一级臣郭名远
承德郎内阁撰文中书臣吴卢马
承德郎内阁撰文中书臣白特
徵仕郎内阁撰文中书加一级臣沈允范
徵仕郎内阁办事中书加一级臣张鹏
徵仕郎内阁办事中书加一级臣申穟
徵仕郎内阁办事中书加一级臣陈宏繙译承德郎内阁撰文中书臣赵尔图
承德郎内阁撰文中书臣周新邦
承德郎内阁撰文中书臣陈启霖
承德郎内阁办事中书加一级臣宽布
承德郎内阁办事中书加一级臣简立
承德郎内阁办事中书加一级臣顾大位
承德郎七品笔帖式加一级臣努黑
承德郎七品笔帖式加一级臣塞勒祜
承德郎七品笔帖式加一级臣郭洪
文林郎七品笔帖式臣博世泰
承德郎七品笔帖式加一级臣张荩
承德郎七品笔帖式加一级臣钱文彪誊录满洲字奉政大夫内阁撰文中书加一级臣齐格
奉政大夫内阁撰文中书加一级臣董奇
奉政大夫内阁撰文中书加一级臣巴岱
奉政大夫内阁撰文中书加一级臣济兰泰
奉政大夫内阁撰文中书加一级臣瓦尔达
奉政大夫内阁撰文中书加一级臣浑拜
奉政大夫内阁撰文中书加一级臣阿拉米
奉政大夫内阁撰文中书加一级臣恺音布
奉政大夫内阁撰文中书加二级臣布达礼
承德郎内阁撰文中书臣喇都洪
承德郎内阁办事中书加一级臣费雅汉
承德郎内阁办事中书加一级臣费扬古
承德郎内阁办事中书加一级臣穆世哈
承德郎内阁办事中书加一级臣庸爱
承德郎内阁办事中书加一级臣金大善
承德郎内阁办事中书加一级臣伊巴礼
承德郎内阁办事中书加一级臣尚图
承德郎内阁办事中书加一级臣富喇塔
文林郎内阁办事中书臣满丕
文林郎内阁办事中书臣阿理马誊录蒙古字奉政大夫内阁撰文中书加一级臣纳哈楚赉
奉政大夫内阁撰文中书加一级臣费颜图
奉政大夫内阁撰文中书加一级臣达赖
奉政大夫内阁撰文中书加一级臣巴朗
奉政大夫内阁撰文中书加一级臣赛音察克
承德郎内阁撰文中书臣恩格森
承德郎内阁撰文中书臣关柱
承德郎内阁撰文中书臣孟格图
承德郎内阁办事中书加一级臣特古思
承德郎内阁办事中书加一级臣博乐齐
承德郎内阁办事中书加一级臣额殷
承德郎内阁办事中书加一级臣马尼
承德郎内阁办事中书加一级臣马第
承德郎内阁办事中书加一级臣克什忒
承德郎内阁办事中书加一级臣胡什巴
文林郎内阁办事中书臣鄂尔泽
文林郎内阁办事中书臣拜新岱
文林郎内阁办事中书臣门度赫
承德郎七品笔帖式加一级臣张皋
承德郎七品笔帖式加一级臣席礼
承德郎七品笔帖式加一级臣达护誊录汉字荫监生臣卞永誉
监生臣何源浚
监生臣宋德深
监生臣卞永吉
监生臣沈溥
监生臣刘源
监生臣常君恩
监生臣何旅
监生臣张瀚
监生臣汪元絅
监生臣崔涵□□玉
监生臣胡文火□寉
监生臣俞森
生员臣李燮
生员臣谢家兰
生员臣武惟扬
生员臣杜讷
生员臣张第
生员臣戴鹏
生员臣王策

[book_title]首卷三
乾隆序
我国家受天眷命。统一万邦。日月所照。血气之属。咸切尊亲。亦惟是小心翼翼之忱。有以通帝载而昭来许。故乃朝廷宫府之政。罔不参稽古训。溥协人心。制定于一时而虑周乎万世。重熙累洽。至于今兹。海隅苍生。穆然想见盛德。信乎开国之规模。诒谋远而流泽长也。洪惟世祖体天隆运定统建极英睿钦文显武大德弘功至仁纯孝章皇帝、神灵天亶。冲龄践阼。绍我太祖太宗丕绪。懋建大猷。勤思上理。当是时。流贼已入京师。明祚已成板荡。遂因明将吴三桂之请。命将士入关定燕京。殄群寇。挈斯民于水火之中、而登之衽席之上爰主郊禋。式颁正朔。自古得天下之正。未之有比也政令彰施百度具举。涤前代之烦苛。沛兴朝之膏泽治化翔洽达乎四表。由是制礼作乐。敷教明刑。虚已以尚贤。推诚以纳诲。斟酌损益。秉至中而时措之。着为谟训。载在简编。皇哉唐哉。子孙世世守之、以成久安长治之。业。于是乎在。康熙十一年。圣祖仁皇帝特开史馆纂辑实录凡一百四十六卷雍正十二年皇考世宗宪皇帝恭阅全书复令儒臣、重加校订。事未竣而。龙驭上宾。朕哀戚之余。饬令陆续进呈敬加披览于戏。睹世祖经纶之钜典。则知创业之甚难。念圣祖世宗继述之深衷则知守成之不易。方策可传者纪纲之成轨。夙夜罔。间者。兢业之一心。敢弗绎思而敬承之以迓上天无疆之休。则是书也。诚致治之权舆。万年之鸿宝矣。谨序
乾隆四年十二月初十日
乾隆朝进实录表
光禄大夫经筵讲官太保议政大臣保和殿大学士总理兵部事三等伯加十六级臣鄂尔泰光禄大夫经筵日讲官起居注太保兼太子太保保和殿大学士仍兼管吏部尚书翰林院掌院事三等伯加十二级臣张廷玉光禄大夫经筵讲官太子太保东阁大学士兼礼部尚书加五级臣徐本等诚惶诚恐稽首顿首上言。伏以帝治天开建极定八纮之统。皇图日焕。扬庥垂百世之谟。册府增华超汉唐之功烈典章为宪。俨羲禹之图畴编摩必重以再三义例斯昭其画一钦惟世祖体天隆运定统建极英睿钦文显武大德弘功至仁纯孝章皇帝德备三才恩周六合圣人作而万物睹耆定神京大勋集而百姓宁永清寰宇靖中原之沸釜烽燧俱销除南服之苞芽。壸浆竞迓。起疮痍而登衽席。蠲赦之诏频颁。释戈甲而进诗书。举辟之纶屡下。郊坛钜典。亲涉降以申虔。宗庙明禋。肃烝尝而感怆。敬承慈训徽称与孝养兼隆爱笃周亲爵号共车旗并锡讲帏时御。阐至道之渊源。太学躬临。重先师之俎豆。厘度支以均赋役定律令而涤烦苛激浊扬清。澄九州之吏治。兴仁讲让敦四海之民风。言路广开。每切周咨之义。刑书惟慎。式昭钦恤之仁。礼乐修明。纪纲灿设允厘百度。合宫府内外以贻休。丕冒多方。统侯甸要荒而受治。梯航毕至。海隅日出之乡。賨赆俱陈。塞北流沙之域。规模宏远。从古罕俦谟训光昭。千秋为鉴赖简编以傅信宜稽考之加详。洪惟皇帝陛下仁以孝成文因道见推本于卜年卜世慎乃永图孝衷于记动记言昭哉嗣服恭承圣祖仁皇帝命儒臣而纂辑。群工各殚夫寅衷祗奉世宗宪皇帝设文馆以披繙。秘殿复勤于乙夜。爰申前训。按日程功。敬阅鸿编。悉心参订。命臣鄂尔泰等、分曹给札近籞开函谨稽前后之文参考异同之迹谐声转注求一定之指归舆地官阶溯当时之规制远咨掌故喜黎献之有徵近考遗闻发丹书而可据功经五载膏火时亲。序属三冬装潢聿就。恭校成世祖章皇帝实录、合凡例目录满洲蒙古汉文、各一百四十七卷圣训满汉文各六卷。缮写进呈。臣等荣探秘籍。忝。附儒林。披卷薰香。讵有马班之识。循墙橐笔。敢参游夏之词。惟敬慎以就编。仰睹兴朝纬画。务精详而蒇事。忻闻开代贻谋。伏愿心法传中。治功会极。鉴观成宪。钦堂构之加崇。率由旧章。庆云礽之日炽。炳乎金册安史宬而巩金瓯珍以玉函。绵奕世而调玉烛。臣等无任瞻天仰圣激切屏营之至。谨奉表随进以闻。乾隆四年十二月初十日光禄大夫经筵讲官太保议政大臣保和殿大学士总理兵部事三等伯加十六级臣鄂尔泰光禄大夫经筵日讲官起居注太保兼太子太保保和殿大学士仍兼管吏部尚书翰林院掌院事三等伯加十二级臣张廷玉光禄大夫经筵讲官太子太保东阁大学士兼礼部尚书加五级臣徐本等谨上表
校对官
总裁
光禄大夫经筵讲官太保议政大臣保和殿大学士总理兵部事三等伯加十六级臣鄂尔泰
光禄大夫经筵日讲官起居注太保兼太子太保保和殿大学士仍兼管吏部尚书翰林院掌院事三等伯加士一级臣张廷玉
光禄大夫经筵讲官太子保东阁大学士兼礼部尚书加五级臣徐本副总裁光禄大夫太子少保尚书衔食俸加二级臣徐元梦
光禄大夫议政大臣理藩院尚书兼理上驷院事务加四级臣纳延泰
光禄大夫经筵讲官户部左侍郎降一级加二级臣岱奇
光禄大夫礼部右侍郎教习庶吉士加二级臣吴家骐
光禄大夫经筵讲官兵部右侍郎仍兼署工部理藩院侍郎事固山额驸加一级食俸又加三级臣班第
光禄大夫经筵讲官工部右侍郎仍兼内阁学士加一级食俸又加四级臣索柱提调通奉大夫内阁侍读学士兼佐领加三级纪录二次臣德通
通议大夫内阁侍读学士加三级纪录二次臣舒鲁克校阅满汉文资政大夫工部右侍郎臣许希孔
通奉大夫日讲官起居注詹事府少詹事兼翰林院侍讲学士加三级纪录三次臣许王猷
中宪大夫日讲官起居注詹事府少詹事兼翰林院侍讲学士臣吕炽
中宪大夫内阁侍读学士兼佐领臣德新
通议大夫翰林院侍讲学士兼佐领加二级臣石介
资政大夫太仆寺少卿加四级纪录二次臣鼎柱
朝议大夫国子监祭酒纪录四次臣敷文
朝议大夫国子监祭酒臣谢道承
资政大夫左春坊左庶子兼佐领加四级臣文保
中宪大夫翰林院侍读兼佐领加二级级录二次臣赫瞻
承德郎署理日讲官起居注右春坊右中允臣朱良裘
承德郎左春坊左赞善兼翰林院检讨加一级臣李文锐
承德郎日讲官起居注右春坊右赞善兼翰林院检讨纪录二次臣钱本诚
承德郎国子监司业纪录二次臣陆宗楷
通奉大夫一等护卫加一级臣世禄
资政大夫二等轻车都尉兼佐领加三级臣阿济图
朝议大夫内阁侍读加二级纪录二次臣常海
奉政大夫内阁侍读加一级臣广安
文林郎翰林院编修臣范咸
承德郎翰林院编修加二级纪录二次臣徐以烜
奉直大夫翰林院编修加三级臣田志勤
儒林郎翰林院编修加一级臣刘纶
文林郎翰林院编修臣曹秀先
文林郎翰林院编修臣沈荣仁
徵仕郎翰林院检讨臣张汉
文林郎翰林院检讨加一级纪录二次臣阮学浩
徵仕郎翰林院检讨臣唐进贤
徵仕郎翰林院检讨臣王芥园
文林郎翰林院检讨加一级陈兆仑
奉直大夫盛京礼部员外郎纪录一次臣查尔泰
奉政大夫刑部员外郎加一级臣宁德
奉政大夫盛京刑部员外郎加一级臣德成
中宪大夫工部员外郎加三级级录二次臣舒敏
奉直大夫户部主事加一级臣岳安校阅蒙古文通议大夫内阁侍读学士兼佐领加二级纪录二次臣鼐满岱
中宪大夫国子监司业加三级纪录一次臣三达礼
中宪大夫理藩院郎中加二级臣多尔济
中宪大夫内阁侍读加四级臣丹柱尔
奉直大夫兵部员外郎纪录一次臣储尔汉
奉直大夫兵部员外郎纪录一次臣罗布藏
奉政大夫理藩院员外郎加一级臣吉兰泰
朝议大夫理藩院员外郎加二级臣达色
奉政大夫太仆寺员外郎加一级臣常泰
通奉大夫骑都尉加三级臣常在
承德郎吏部主事纪录一次臣巴达克图
原任理藩院侍郎臣常寿收掌奉直大夫兵部员外郎纪录一次臣色楞查式
奉直大夫兵部员外郎纪录一次臣吉泰
奉直大夫兵部主事加一级臣那朗阿
承德郎内阁撰文中书舍人加三级臣德礼
承德郎内阁撰文中书舍人加三级臣穆通阿
文林郎内阁撰文中书舍人加一级臣觉罗伊升阿
修职佐郎翰林院待诏加二级纪录二次臣绰奇
徵仕郎翰林院八品笔帖式加一级臣赫臣繙译满文中宪大夫佐领臣淑宝
奉政大夫工部员外郎加一级臣博宽
奉直大夫刑部主事加一级臣永宁
儒林郎大理寺评事加一级臣宝成
徵仕郎内阁中书舍人臣海明
徵仕郎内阁中书舍人臣永浩
文林郎繙译进士候选知县七品笔帖式加一级臣魏象乾
徵仕郎候补小京官理藩院八品笔帖式加一级臣芳泰
儒林郎翰林院七品笔帖式加一级臣良格
修职郎吏部八品笔帖式臣恭安
徵仕郎刑部八品笔帖式加一级臣富琦
徵仕郎起居注八品笔帖式加一级臣永贵
徵仕郎起居注八品笔帖式加一级臣明通
徵仕郎翰林院八品笔帖式加一级臣关键
徵仕郎翰林院八品笔帖式加一级臣德克敬额
文林郎七品笔帖式臣孙琦
文林郎七品笔帖式臣安福
修职郎八品笔帖式臣穆尔斌
修职郎八品笔帖式臣玛理
生员臣觉罗伊灵阿
繙译生员臣英永
义学生臣世奇繙译蒙古文中宪大夫佐领臣乌隆阿
承德郎吏部主事纪录一次臣伍余齐
儒林郎内阁撰文中书舍人加二级臣僧德
徵仕郎内阁办事中书舍人纪录一次臣九格
儒林郎内阁办事中书舍人加二级臣阿延泰
徵仕郎内阁办事中书舍人臣查式
文林郎繙译进士候补小京官七品笔帖式臣端珠克
儒林郎七品笔帖式加一级臣常有
文林郎七品笔帖式臣长生保
文林郎七品笔帖式臣达赖
文林郎七品笔帖式臣永魁
文林郎七品笔帖式臣那穆扎布
文林郎七品笔帖式臣班泰
文林郎七品笔帖式臣勒尔金
文林郎七品笔帖式臣德善
文林郎七品笔帖式臣福昌
徵仕郎八品笔帖式加一级臣春泰
徵仕郎八品笔帖式加一级臣飞森布
徵仕郎八品笔帖式加一级臣德宁
徵仕郎八品笔帖式加一级臣常明
修职郎八品笔帖式臣吴尔图那苏图
修职郎八品笔帖式臣丹木巴誊录满洲字文林郎内阁中书舍人加二级纪录二次臣那锡泰
徵仕郎内阁中书舍人臣富义
徵仕郎内阁中书舍人臣富昆
儒林郎吏部七品笔帖式加一级臣武登额
儒林郎兵部七品笔帖式加一级臣盛福
儒林郎工部七品笔帖式加一级臣傅昆
文林郎吏部八品笔帖式加二级臣鄂尔博
徵仕郎礼部八品笔帖式加一级臣伍云保
徵仕郎起居注八品笔帖式加一级纪录二次臣明泰
徵仕郎翰林院八品笔帖式加一级臣成柱
徵仕郎翰林院八品笔帖式加一级臣倭克成额
徵仕郎翰林院八品笔帖式加一级臣费成额
徵仕郎翰林院八品笔帖式加一级臣常明
徵仕郎太仆寺八品笔帖式加一级臣兴德
徵仕郎国子监八品笔帖式加一级臣永明
徵仕郎户科八品笔帖式加一级臣成禄
修职郎八品笔帖式臣苏方阿
修职郎八品笔帖式臣萨炳阿
修职郎八品笔帖式臣三喜
修职郎八品笔帖式臣明泰
修职郎八品笔帖式臣宝德
修职郎八品笔帖式臣宁福
修职郎八品笔帖式臣武登
监生臣德宁
监生臣博成额
监生臣那岱
监生臣玛尔吉
监生臣马赟
监生臣傅生阿
生员臣傅隆安
生员臣拉兴祖
生员臣张廷瑞
生员臣博临泰
繙译生员臣觉罗图思德
繙译生员臣伏魔保
繙译生员臣穆通阿
武生臣八哈布
官学生臣世德
官学生臣觉罗托拜
官学生臣拔昌
官学生臣傅宁阿
官学生臣苏楞额
官学生臣玉保
官学生臣傅忠
官学生臣富隆阿
官学生臣有福
官学生臣鄂朔
义学生臣明伦
义学生臣萨克信
义学生臣和昇
义学生臣德敏
义学生臣明泰誊录蒙古字儒林郎七品笔帖式加一级臣钧玉
徵仕郎八品笔帖式加一级臣喇嘛查布
徵仕郎八品笔帖式加一级臣明和
徵仕郎八品笔帖式加一级臣索诺穆
徵仕郎八品笔帖式加一级臣哈拉扣
徵仕郎八品笔帖式加一级臣色布腾
徵仕郎八品笔帖式加一级臣福显
徵仕郎八品笔帖式加一级臣常德
徵仕郎八品笔帖式加一级臣忠保
徵仕郎八品笔帖式加一级臣善德
徵仕郎八品笔帖式加一级臣常山
徵仕郎八品笔帖式加一级臣黑达色
徵仕郎八品笔帖式加一级臣额图洪
徵仕郎八品笔帖式加一级臣永禄
徵仕郎八品笔帖式加一级臣伍保
徵仕郎八品笔帖式加一级臣三达色
修职郎八品笔帖式臣苏明
修职郎八品笔帖式臣六十八
门上笔帖式臣鄂齐尔
繙译举人臣达尔扎
繙译生员臣苏布洞阿
繙译生员臣苏巴尔汉
繙译生员臣喜福
繙译生员臣五十五
官学生臣文都尔虎
官学生臣福明
官学生臣孙迪
官学生臣锁柱
官学生臣代音布
官学生臣福禄
官学生臣兴福
官学生臣诺穆图
义学生臣国泰誊录汉字荫生臣徐翼燕
候补内阁中书舍人臣商思敬
进士臣许炯
儒林郎都察院七品笔帖式加一级臣丰盛
举人臣史曾
举人臣李源
举人臣杨潮观
举人臣董淑英
举人臣秦凤翼
举人臣吴虎炳
即用州同臣张继龄
即用州同臣李森
候选州同臣何积中
候选州同臣张龄丰
候选州同臣邱云锦
候选州同臣程光弼
候选州同臣潘溶
候补八品笔帖式臣陈奇圣
即用州判臣朱存章
即用州判臣侯傅山
候选州判臣沈均安
候选府经历臣方至
监生臣张裕爌
监生臣韩佐唐
监生臣易祖栻
监生臣杨耀曾
监生臣朱缙
监生臣朱抚
监生臣沈鸿
监生臣姚兴渥
监生臣朱源
监生臣王作霖
监生臣蒋晋荣
监生臣顾宗预
监生臣沈奂文
监生臣徐熊占
监生臣张鼎新
监生臣顾永佑
生员臣赵滋本
生员臣商书

[book_title]卷之一
世祖体天隆运定统建极英睿钦文显武大德弘功至仁纯孝章皇帝讳太宗应天兴国弘德彰武宽温仁圣睿孝敬敏昭定隆道显功文皇帝第九子也母孝庄仁宣诚宪恭懿至德纯徽翼天启圣文皇后于崇德戊寅正月三十日戌时诞上于盛京孝庄文皇后方娠时有红光绕身衣裾间如有龙盘旋状。女侍皆惊以为火。近视之不见如是者屡众皆大异诞之前夕孝庄文皇后梦一神人抱一子授之曰此统一天下之主也孝庄文皇后受置膝上其人忽不见既寤以语太宗太宗曰是异祥子孙大庆之兆也次日上诞生视之顶中发一缕耸然高起与别发迥异是日红光照耀宫闱经久不散香气弥漫数日上生而神灵聪明英睿志量非常天日之表龙凤之姿仪范端凝见者慑服稍长頴敏轶伦。六龄即嗜观书史尝曰父皇自幼读书予亦欲读书。每披览所及、一目辄数行下。不由师授解悟旁通博于经籍以是太宗皇帝甚钟爱而属意焉且雄略夙成临机应务智深勇沉冲年践阼定鼎燕京内而大臣运筹外而武臣树绩莫不倾心用命迨乎躬理万几兼综条贯烛照靡遗广罗俊乂酌定章程。采纳群言执中乾断廓清六宇怀保兆民靖寇乱于崇朝。致恬熙于中外礼明乐备制度详昭以启万年无疆历服。盖天之笃生圣人宏一统之业肇开创之模自古以来、实为希觏云。
○崇德八年。癸未八月。壬戌朔
○庚午。亥刻太宗文皇帝宾天内外和硕亲王以下牛录章京以上朝鲜国世子等及公主和硕格格和硕福金以下牛录章京等官命妇以上、咸集设卤簿列鞴鞍马三十五载甲胄马二载囊橐马一空。马百载帷幄骆驼二十空骆驼二十内外和硕亲王多罗郡王多罗贝勒固山贝子公等牛录章京以上朝鲜世子等及公主和硕格格多罗格格、固山格格和硕福金多罗福金固山福金牛录章京等官命妇以上、衣带皆缟素内外和硕亲王以下、牛录章京以上、皆截发辫和硕福金以下、牛录章京等官命妇以上、亦截发。公主下嫁者、衣带缟素不截发。时外藩科尔沁国和硕福妃、和硕贤妃、与察哈尔故额驸额哲妻固伦公主、祁他特额驸妻固伦公主、弼尔塔噶尔额驸妻固伦公主多罗郡王班第额驸妻公主和硕卓礼克图亲王吴克善妻、多罗巴图鲁郡王满朱习礼妻多罗格格等俱以。戚属贺捷至盛京。未还。遇丧衣带皆缟素不截发王以下奉国将军以上公主以下固山格格以上。和硕福金以下奉国将军之妻以上咸集清宁宫前。诣大行皇帝几筵焚香跪奠酒三毕。皆起立举哀固山额真昂邦章京、承政等以下、咸集崇政殿前固山额真、昂邦章京承政等命妇以下、俱齐集大清门外各按旗序立。举哀
○辛未。酉刻。奏乐。迎梓宫出奉安于崇政殿。诸王贝勒大小群臣朝夕哭临三日每入哭时梓宫前、焚香献馔众皆跪奠酒三叩头三起立哭。哭临礼毕王贝勒、贝子、公等、及众福金归第斋戒部院诸臣斋宿本衙门闲散诸臣、俱赴笃恭殿斋戒。固山额真、昂邦章京承政等官命妇以下、于初十日暮。各还家诸王率固山额真等每日黎明哭临一次祭奠如前者又七日。禁止屠宰凡十三日
○时章京敦达里、安达里二人愿殉敦达里满洲人幼事太宗。后分隶和硕肃亲王豪格。及太宗宾天后。敦达里以幼蒙恩养不忍永离。遂以身殉。诸王贝勒等甚义之。以敦达里志不忘君忠忱足尚赠甲喇章京子孙永免徭役。倘干犯重典应赦者即与开释不应赦者仍减等官爵世袭勿替安达里叶赫人自来归时先帝怜而养之。由微贱、沐殊恩授官职亦请殉。诸王贝勒等亦甚义之各予安达里衣一袭。豫议恤典加赠牛录章京为梅勒章京。子孙世袭其免徭宥罪一如敦达里例。既定议召安达里谕之安达里临殉时、谓诸王贝勒等曰若先帝在天之灵、问及后事。将何以应诸王贝勒等对曰。先帝肇兴鸿业。我等翊戴冲主、嗣位承基。务当实心辅理倘邀在天之灵、垂鉴呵护。是所愿也
○乙亥先是太宗皇帝缵承太祖丕绪。御极十有七载励精图治躬理机务鸿纲钜制贻谟宏远。伐叛抚降臣服朝鲜平定察哈尔国及萨哈尔察卦尔察瓦尔喀虎尔哈暨蒙古各部落靡不怀德畏威禀承教令屡与明国议和、不从而后征之攻城略地所向成功降其将帅抚其军民悉加恩养关外宁远以东俱入版图国势滋隆人心向附。锦州松杏塔山之捷中原震动诸王及文武大臣等、咸以混一区夏为请。朝鲜及外藩各国、云集阙下奉表称贺。值龙驭上宾。于是和硕礼亲王代善会集诸王贝勒贝子公及文武群臣以天位不可久虚伏睹大行皇帝第九子天纵徇齐昌符协应爰定议同心翊戴。嗣皇帝位共立誓书昭告天地王等誓词曰代善济尔哈朗多尔衮豪格阿济格多铎阿达礼阿巴泰罗洛宏、尼堪博洛硕托艾度礼满达海吞齐费扬古博和托吞齐喀和托等、不幸值先帝升遐。国不可无主。公议奉先帝子缵承大位。嗣后有不遵先帝定制。弗殚忠诚藐视皇上幼冲明知欺君怀奸之人、互徇情面。不行举发及修旧怨倾害无辜兄弟谗构私结党羽者。天地谴之令短折而死诸臣誓词曰。阿山叶臣英俄尔岱杜雷何洛会准塔恩格图、巴特玛马喇希俄莫克图伊拜阿尔津阿济格尼堪敦拜车尔布哈宁噶德尔得赫石廷柱巴颜李国翰佟图赖吴守进金砺吴达海拜席特库星讷硕詹觉善雍舜、俄罗塞臣、巴哈纳巴都理蓝拜、明安达礼库尔禅谭拜拖克拖会、济席哈、雅布海布达席理康喀赖纳木额参喇玛、图瞻、屯泰裴国珍金维城何济吉尔王国光郭朝宗郎绍贞孟乔芳、祖泽远、崔名新张存仁、曹光弼、郎球韩岱尼堪僧格、吴拜雅赖来穆布俄齐尔喀查海钮黑、布颜布善萨苏喀杨善索浑达尔岱、敦兑范文程、刚林、额色黑詹霜吴达礼、布丹渥赫帕帕、喀木图、谨誓告于天地我等如谓皇上幼冲不靖共竭力、如效力先帝。时而谄事本主豫谋悖乱讐陷无辜。见贤而蔽仰见恶而徇隐。私结党羽构启谗言有一于此。天地谴之。即加显戮
○诸王贝勒公议以和硕郑亲王济尔哈朗和硕睿亲王多尔衮、辅理国政誓告天地。词曰。今公议以济尔哈朗多尔衮辅理国政我等如有应得罪过不自承受。及从公审断又不折服者天地谴之。令短折而死
○和硕郑亲王和硕睿亲王誓告天地。词曰。兹以皇上幼冲。众议以济尔哈朗多尔衮辅政我等如不秉公辅理妄自尊大。漠视兄弟不从众议每事行私以恩讐为轻重天地谴之令短折而死
○初国舅额驸阿布泰原在内大臣列令出入大内及值国家有丧不入内廷私从和硕豫亲王多铎游。诸王、贝勒、贝子、固山额真、议政大臣等、以阿布泰负主恩、无人臣礼。议夺牛录、除国舅额驸名、为民其优免壮丁百名、仍充公役
○丙子遣护军统领阿济格尼堪敦拜前锋统领努山等率将士驻防锦州
○丁丑多罗郡王阿达礼往谓和硕睿亲王多尔衮曰。王正大位。我当从王又往谓和硕郑亲王济尔哈朗曰和硕礼亲王、命我常至其府中往来。又固山贝子硕托遣。吴丹至和硕睿亲王所言内大臣图尔格。及御前侍卫等皆从我谋矣王可自立为君。阿达礼、硕托、又往视和硕礼亲王代善足疾。偕多罗贝勒洛宏同行阿达礼硕托、登床。附和硕礼亲王耳语曰众已定议立和硕睿亲王矣。王何默默。于是和硕礼亲王、和硕睿亲王、白其言于众。质讯俱实。阿达礼、硕托、扰政乱国以叛逆论阿达礼母硕托妻结党助逆。及同谋之吴丹、俱伏诛罗洛宏因同诣和硕礼亲王所收系。以不知情免罪大学士刚林亦收系因曾白于诸内大臣往伺伊王阿达礼动静又将伊王交与和硕睿亲王且一一具首于内大臣等。亦免罪以和硕礼亲王即行举发籍阿达礼家、尽给之大学士刚林拨入正黄旗籍硕托家并其子位哈、齐兰布、给和硕睿亲王。大学士范文程拨入镶黄旗以阿达礼弟勒克德浑、杜兰、给和硕肃亲王
○戊寅建斋七昼夜毕。祭大行皇帝。陈设牲帛酒体及服御等物。和硕亲王以下牛录章京以上、和硕公主、和硕福金以下奉国将军固山额真命妇以上、及外藩诸王贝勒等齐集举哀。行三献礼
○恭顺王孔有德怀顺王耿仲明智顺王尚可喜上大行皇帝香。各献白金千两。续顺公沉志祥献白金五百两纳三王各百两公五十两
○癸未两黄旗大臣侍卫等盟誓天地词曰图尔格、拜尹图谭泰塔瞻、锡翰多尔济、俄齐尔桑博琫伊尔登额尔克戴青杜尔麻、谷世毕力克图察喀尼俄齐尔巩阿岱、索诺木、车尔格图赖、鳌拜、塔世海多尔济、色勒查雅哈达云、阿鲁哈、冷僧机塞冷、诺木齐、常器、阿桑、囊努克、满珠锡里希福、范文程、刚林达雅齐索尼、额尔格图俄黑巴哈哈世屯拜山顾纳代希尔艮陈泰额尔毕黑布克沙聂克塞伊尔都齐董阿赖垂尔阿喇密穆成格噶尔哈图布雅习礼布颜。德马护遏必隆纳尔迈图禄会塞棱苏班岱巴世泰沙济达喇、格黑礼阿兰柴阿闵绰罗克贝马尔扎哈多尔济科布索吴尔席阿津阿理麻讷穆坤谷穆噶布喇噶尔马额布格德喀兰图谷睦敖塞郎苏巴特玛尚西朗素木成格巴泰阿克善、额尔克图诺和多尔护沙谭都塞赫察克都尔鄂兑艮都尔、克世讷喇谷、绰克图敦卓布马尼泰安济喇绰尔济毛奇塔特、纳穆僧格、塞贲门都、伊思喀布、塞棱明盖、桑阿尔豸、阿喇布滩、傅喀、诺尔孙额尔艮泽、费扬古、谷英郭尔图、达尔扎穆理玛达大海塞特尔岳丹谷巴达马喇喜、沙理阿喇喜阿尔赖叶思祜胡密啬达苏穆赫林阿哈连多莫克图、滕起绰尔济孔钮罗多内敖内戈科叟塞豸桑固尔席达礼巩特马尔都脱代尼雅汉阿赖吴赖、祖泽润、刘之源、马光远满达尔汉巴布泰伊尔德谭布阿喇善阿哈尼堪来护、巴雅喇、喇思辖布甘都卫贞祖泽弘、马光辉、张大猷、祖可法、戴都、喀喀木、赵布泰、温笃礼、科尔坤巴山、舒淑万塔锡绰尔济赛音布班拜巴尔泰敦铎和、戴青喀喇尔代、克世图、翁盖索尔郭努山、纳海、喀恺张屯、季山克宜福、吴尔柱、额塞、伊尔格德、塔布都礼、和托、巴代叟塞、巴特马、宁塔哈、尼雅汉、阿哈硕色胡密色胡敏费扬古、鄂末克图、郭迈谨誓告于天地。我等若以主上幼冲。不靖共竭力如效力先帝时。谄事诸王与诸王贝勒贝子公等结党谋逆。潜受赂遗及与人朋比讐陷无辜媢嫉构谗蔽抑人善徇隐人恶者天地谴之即加显戮甲申初次大祭大行皇帝是日以外藩诸王公主福金不便久留令先释服有遗匿名帖谋陷固山额真谭泰者为公塔瞻母家高丽妇人所得言于包衣大达哈纳。达哈纳、以告伊主公塔瞻、及固山额真谭泰。谭泰、塔瞻、因启诸王。王等令送法司质讯及讯高丽妇人。云帖乃宗室巴布海家太监所与于是巴布海夫妇、及其子阿喀喇、坐造匿名帖陷害谭泰皆弃市拘高丽妇人时妇人已入市不在家因问门外有人监守尔从何得出供云从家人住房窗中出于是塔瞻母坐纵遣高丽妇人从窗中出与伊壻巴布海夫妇通谋亦弃市又巴布海妻使蒙古妇人往母家为塔瞻家守门人所执蒙古妇人供云往衙门中寻我主不期被执及讯其同行女子乃云我主母使蒙古妇人往母家许久方使我去于是蒙古妇人坐诳言为其主母隐讳。弃市太监坐不承认与高丽妇人帖、亦弃市。籍没巴布海家、一半入官。一半给固山额真谭泰。
○乙酉。诸王、贝勒、贝子、率文武各官祭告大行皇帝。文曰兹者龙驭上宾。臣等以大位不可久虚国家不可无主议奉皇子嗣承大位。伏祈昭鉴
○科尔沁国和硕福妃、和硕贤妃冰图王妃、和硕土谢图亲王巴达礼、和硕卓礼克图亲王吴克善、多罗巴图鲁郡王满朱习礼、多罗扎萨克图郡王布塔齐、国舅桑噶尔寨固伦额驸巴雅思护朗、祁他特、弼尔塔噶尔、和硕额驸多尔济、穆章、多罗额驸绰尔济、土默特部落查萨衮达尔汉、归化城土默特部落章京诺尔布、敖汉部落固伦额驸多罗郡王班第、喀喇沁部落查萨衮杜棱、扎鲁特部落喇巴泰、吴喇忒部落小桑噶尔寨鄂尔多斯部落沙克察、巴林部落塞布腾、多罗额驸色冷四子部落查萨衮达尔汉卓礼克图、郭尔罗斯部落布木巴、翁牛特部落博拖戈、查萨衮达尔汉戴青塞桑吴巴什察哈尔国固伦公主、柰曼部落多罗达尔汉郡王衮出斯巴图鲁、和硕额驸巴达理、杜尔伯特部落色冷、额林臣、伊苏特部落噶尔马宜尔登、扎赖特部落山查、克西克腾部落色冷达尔汉巴图鲁等、及大小头目喇嘛、各上大行皇帝香。献驼、马、金、银、缎疋、貂皮、鞍辔、甲胄、衣帽等物。酌纳之。
○附八旗下外藩驻牧蒙古公博洛、多罗额驸戴达尔汉昂邦章京阿尔鼐、古墨德、祁他特车尔贝查木素诺尔布德参济王、卓尔齐泰、哈岱叟格毛海梅勒章京绰尔门衮楚克甲喇章京海塞、穆章等上大行皇帝香。献鞍马、银器等物酌纳之
○丙戌上以即位。祭告郊庙。文武各官、先期斋戒三日。遣辅国公篇古恭代南郊祝文曰。大清嗣天子臣敢昭告于昊天上帝曰。维崇德八年八月初九日皇考上宾。诸王群臣、议以藐躬继承大统。改明年为顺治元年。伏祈上天昭鉴俯垂眷祐。祭太祖祝文曰孝孙嗣皇帝臣敢昭告于太祖承天广运圣德神功肇纪立极仁孝武皇帝曰维崇德八年八月初九日皇考上宾诸伯叔兄及文武群臣咸以大位不可久虚国家不可无主爰奉藐躬继承大统改明年为顺治元年伏祈昭鉴。俯垂默祐祭四祖及宗室武功郡王祝文如前。
○丁亥。上即皇帝位。是日内外诸王、贝勒率文武群臣、集笃恭殿前。上出宫时寒甚。侍臣进貂裘。上视裘、却弗御。时上甫六龄。将升辇、乳媪欲同坐上曰。此非汝所宜乘不许上升辇。由东掖门出诸王、贝勒文武群臣跪迎上御殿。顾谓侍臣曰诸伯叔兄朝贺宜答礼乎宜坐受乎侍臣对曰。不宜答礼于是和硕郑亲王济尔哈朗和硕睿亲王多尔衮、率内外诸王、贝勒、贝子、公文武群臣行三跪九叩头礼毕。颁诏大赦。诏曰我太祖武皇帝、受天明命。肇造丕基。懋建鸿功。贻厥孙子皇考大行皇帝、嗣登大宝盛德深仁弘谟远略克协天心不服者武功以戡定。已归者文德以怀柔。拓土兴基。国以滋大。在位十有七年。于崇德八年八月初九日上宾今诸伯叔兄、及文武群臣、咸以国家不可无主。神器不可久虚谓朕为皇考之子应继大统。乃于八月二十六日、即皇帝位以明年为顺治元年朕年幼冲。尚赖诸伯叔兄、大臣、共襄治理。所有应行赦款开列于后。谋犯朝廷、焚毁宗庙陵寝宫殿、逃亡叛逆、蛊毒魇魅、窃盗、祭天器皿、及御用诸物、子孙杀祖父母父母、鬻卖兄弟、妻妾告夫内乱、杀人、聚党劫财等大恶向在不赦今咸赦除之其余一切死罪、因禁隐匿偷盗、及未完赃赎等罪。尽行赦免如有以赦前事讦告者、以其罪罪之。逃走遗失者如经原主认识给还免罪。彼此相称贷者、照旧准偿布告中外咸使闻知宣诏毕。内外诸王、贝勒及文武百官、行三跪九叩头礼毕上起立。固让和硕礼亲王先行。始升辇入宫诸王、贝勒及文武各官、跪送。上顾谓侍臣曰。适所进裘若黄里、朕自衣之。以红里、故不服耳。是日、不设卤簿不作音乐。诸王大臣、以上既即位冠宜缀缨、于是诸王以下及军民人等皆令缀缨。惟内大臣侍卫御前人等不缀缨诸王自是各归府。群臣亦各就第有顶戴官员以上暂停婚嫁宴会。民间不禁。
○遣官颁哀诏于朝鲜外藩蒙古诸国诏曰我皇考盛德宏功。凡属侯服、咸深爱戴。本年八月初九日龙驭上宾中外臣民罔弗哀悼。属在藩服、咸使闻知。其原定丧制开载甚明。凡祭葬礼仪、悉从俭朴仍遵古制、以日易月。二十七日释服。诏书到日、国王以下。各照旧举行丧礼。
○以杜尔伯特部落索朗阿、随征黑龙江等处为乡导、及擒获逃亡布颜图等功。赐名达尔汉
○辛卯。内院大学士希福等以黑星通晓历法。奏用之。并赐房舍衣服等物

[book_title]卷之二
崇德八年癸未九月壬辰朔
○甲午朝鲜国王李倧擒获自明国天津来侦探兵船一只杀八人生擒九人解至。赏押解官叶禄等银两貂皮等物视旧例倍之
○乙未。赐喀尔喀部落喇玛塔尔达尔汉诺颜。使臣布喇噶岱等、缎布有差。
○丁酉驻防海州河口伊勒慎擒获明国兵船二只。杀十人生擒四人解送来京。
○庚子月祭大行皇帝。
○是日、令出征和硕郑亲王济尔哈朗、多罗武英郡王阿济格、及贝子、公、大臣等、先释服。
○辛丑。巳刻。地震。自西北而南、有声。
○壬寅。和硕郑亲王济尔哈朗、多罗武英郡王阿济格、统领大军。载红衣炮及诸火器征明宁远濒行诸和硕亲王多罗郡王、多罗贝勒固山贝子固山额真梅勒章京以上俱诣堂子吹螺掌号。行三跪九叩头礼。树八纛复向天行三跪九叩头礼毕呜炮三大军西发。
○癸卯以通事顾尔马浑、屡发朝鲜国阴谋纤悉无隐致亲族为朝鲜所杀顾尔马浑、忠于国事不负任使授为牛录章京
○乙巳以安达礼子来塔库袭三等梅勒章京敦达礼子俄赫袭三等甲喇章京
○以故牛录章京伯尔格子顾禄古袭职
○丙午遣官颁即位诏于朝鲜、及外藩蒙古诸国。兼赐朝鲜国敕谕三道。并大行皇帝遗谕二道敕谕曰皇帝敕谕朝鲜国王李倧朕荷天庥。缵承祖宗丕业已敷大赉于国内兹罔分中外广沛仁恩。特颁敕书。赐尔鞍马貂皮、缎疋等物王其益加祇励永矢忠贞。又谕曰。明国不度时命频遣船海上、窥我边疆。王之边吏擒获解送该部奏闻朕深嘉尔恪守疆土用加恩赉、以奖忠诚。复赐银五百两。其获船弁兵、王应分别升赏。嗣后仍严谕边吏益加防御又谕曰。我皇考大行皇帝恩德崇隆。洞悉尔朝鲜疾苦。以岁贡方物较多兼之奉命使臣。仍袭明国旧例受馈过厚遗累民人。因念民皆吾民。恐致疲困曾将岁贡方物及使臣受馈数目酌定裁减俟至秋期颁行。朕今仰体我皇考轸恤之仁。遵照裁额。并颁遗谕大行皇帝遗谕曰。宽温仁圣皇帝敕谕朝鲜国王李倧岁贡方物悉出于民夫民皆吾民朕恐重致疲困。今将岁贡绿绵二百五十疋、红绵二百五十疋、各减五十疋。白绵一千五百疋减五百疋细纻丝四百疋、减三百疋。粗布七千二百疋、减二百疋上等腰刀二十六口、减六口。五爪龙蓆四领、减二领。杂色花蓆四十领减二十领其余仍旧至我国中禁系之人俱经纵释。尔国崔明纪、金盛黑尼虽罪在不赦。朕亦从宽宥释自狱中。令出侍尔世子李＜溰-豆王＞。首恶金盛黑尼、既己释放。其义州禁系党羽沉德渊、曹汉英蔡义恒等、及筑城之朴黄、亦着释放。至于林庆业、既犯蠹国之罪。不以一身当之。将覆宗绝嗣之祸、遗累兄弟宗族。自行逃走。恶莫大焉。但因一人之故、尽诛其兄弟宗族。实所不忍。今俱行释放、令回原籍。又遗谕曰朕闻本朝使臣、仍照明国使臣旧例馈遗。致累民人殊非善制。今将馈遗本朝使臣礼物。裁减着为定例。正使鞍马二匹、空马二匹、各减一匹银二千五百五十九两减一千五百五十九两绵五百五十七疋减三百五十七疋纻丝一百六十二疋减一百二疋布六百五十疋减三百五十疋余物俱减大半同出使官员礼物各按品递减其馈遗使臣礼物若在驿馆给与恐致纷扰、舆马着于义州给与余物俱于王京给与沿途有应设筵宴之大驿有不设筵宴之小驿因越站之故按驿折取银两、及索鹰犬等物并应付官妓俱着停止其迎送筵宴接见使臣礼仪俱照旧沿途经过驿站及止宿之处或有彼处官役、指称本朝使臣扰害百姓亦未可知兹特令使臣将食用之物、酌量裁减。着为定例。
○戊申。厄鲁特部落顾实汗、遣使奏言。达赖喇嘛、功德甚大。请延至京师令其讽诵经文以资福佑。许之。
○辛亥。大行皇帝山陵宝城宫殿告成。择日、梓宫发引奉安陵寝遣镇国将军阿拜、祭告圜丘太庙
○壬子奉移大行皇帝梓宫敬安陵寝是日诸王及内二旗下内大臣侍卫、已出痘公主、和硕福金格格等集崇政殿哭临。和硕礼亲王代善、升阶诣梓宫前。跪三献爵。诸王以下皆跪行三叩头礼。毕学士詹霸升阶至东侧。跪读祝文。文曰维崇德八年癸未九月壬辰朔越二十一日壬子孝子嗣皇帝敢昭告于皇考神位之前曰我皇考升遐。瀂逾旬月哀慕无穷典仪有恪兹者山陵告成恭奉梓宫、敬安陵寝。谨告读祝毕设卤簿及鞍马二十匹驮马六匹空马百匹驮御幄驼二十只空驼二十只前导启发梓宫出大清门未出痘公主福金格格俱集于城门迤北候梓宫至。跪举哀梓宫过随行举哀固山额真昂邦章京尚书以下牛录章京以上各官及固山额真昂邦章京尚书命妇以下牛录章京命妇以上外藩喀尔喀鄂尔多斯土默特索伦萨哈尔察等分两翼集关门外俱候梓宫至跪举哀梓宫过随行举哀至山陵奉安梓宫于殿内陈设祭物公主格格、福金、及诸王内大臣等、列阶上固山额真以下各照旗列阶下。和硕礼亲王代善诣梓宫前跪。三献爵。诸王以下俱跪。行三叩头礼。毕各就列举哀。内大臣固山额真昂邦章京、尚书等官升阶诣梓宫前。跪。各二献爵毕彻馔。皇太后及诸妃捧梓宫前陈设御衣举。哀下殿置焚榻上跪三献爵众皆跪行三叩头礼毕皇太后升殿诸王等进近焚榻前举哀行一跪三叩头礼和硕亲王暨和硕福金以下、牛录章京等官以上暨妻俱除服焚化御衣。及陈设等物。
○癸丑。祭大行皇帝
○戊午孝慈武皇后忌辰。遣官祭福陵冬十月辛酉朔
○癸亥往征宁远和硕郑亲王济尔哈朗多罗武英郡王阿济格、自军中奏报九月二十三日、大军抵中后所二十四日薄暮移军城北填平壕堑。以云梯、挨牌、及红衣炮急攻之。至二十五日城颓。敌不能支。遂奔溃。我军随拔其城。擒斩游击吴良弼、都司王国安等二十余员。及马步兵四千五百人俘四千余人获驼、马、牛、羊、金银等物无算。又分兵往略前屯卫、中前所等处。俘四百余人。兼获驼马、牛羊、枪炮等物。
○甲子。叙征锦州、松山、燕京、山东等处功。以白身巴尔都禅、为一等甲喇章京白身来达哈、牛录章京雅木哈纳、为二等甲喇章京。白身鲁席、尼雅哈纳罗多浑二分章京额德、为三等甲喇章京白身塔尔希善俄内姚鼐噶尼高赫德鼐赫、朝艮、艮特为牛录章京兼半个前程。白身开木布、多尼喀、莫泰、翁习库、宋峨图朱成格达扬噶喀齐喀祁拜鄂尔退科尔堪、恩特席星纳噶尔、祁雅喀、祁塔特薄洛、塔克图图尔伯深、吴格塞、查尔布、鄂尔晋、萨克察护寿、布勒拜尹达礼德禄卜勒衮泰、满罴、噶布喇、吞泰、扈尔班、索宁、席图绰诺护军校查木苏、达尔布、骁。骑校唐苏兰为牛录章京。以上因有登城功、俱赐号巴图鲁。三等昂邦章京图尔格、为三等公一等梅勒章京鳌拜巴图鲁为三等昂邦章京。牛录章京兼半个前程谭拜苏拜牛录章京陈泰为三等甲喇章京管牛录章京事诺云多礼苏发加空衔章京达苏为牛录章京一等奉国将军韩岱牛录章京特克特起、赛木布鲁达木图吴赉雅赖半个牛录章京吴禄喀布克沙索浑、何硕退各加半个前程护军参领噶尔哈图劳翰管牛录章京事额克席讷雅布喀费扬古冲噶巴尔珠加空衔章京衮出斯护军校卓内各加半个牛录章京登城骁骑校内宽护军校克塞格、阿尔泰阿尔卓、白身吴喇济、罗铎浑丹达礼、拜都哈、明安、顾泰祁朗噶、阿米席理、夏尔久、巴雅尔、莽色喀、吴玉齐、吴尔东噶吴惺格、席特库、晋达礼、喇布珠、阿布岱、囊谷齐、阿尔哈、布尔三、穆纳昆、沙喀、苏班、吴尔嘉齐、喀喀齐、勒德、查库塔、南泰毕赫讷衮岱、浑达礼、喀敏裘兰、塞弼棱、祁他特齐哈喇瓦惺噶考齐。俱为半个牛录章京。外藩蒙古朱木雅德勒布俱赐号达尔汉。赠阵亡牛录章京讷尔特为三等甲喇章京以其子讷新袭职。护军参领吴达纳、为牛录章京。弟子扈席屯袭职登城战殁白身萨尔纳多罗岱扈习东贵、索尔果诺吴珠克图傅察喀喇、纳哈达、归木臣图尔噶图、特木深赫图、特库尹、俱为牛录章京。萨尔纳子巴林、多罗岱兄子席赖、扈习兄杜喇席东贵子傅喇塔、索尔果诺子佛尼勒、吴珠克图子当色、傅察兄子苏拜、喀喇子堪泰、纳哈达弟阿岱、归木臣子尼堪、图尔噶图子巴达木苏特木深子护钮。赫图弟赫塞纶。特库尹兄麻宁噶各袭职
○以阵亡牛录章京希绂巴图鲁子察木布病故半个牛录章京武达齐子琶祜岱、袭职
○乙丑。苏尼特部落腾机特、喀尔喀部落土谢图汗下诺尔舍津等、进香。献鞍马银币茶香等物。酌纳之
○己巳。月祭大行皇帝
○乌朱穆秦部落和硕苏勒亲王、阿霸垓部落多罗卓礼克图郡王、苏尼特部落多罗杜棱郡王、多罗墨尔根郡王鄂尔多斯部落济农、蒿齐忒部落塼罗特等、进香。献驼马。酌纳之
○庚午。和硕郑亲王济尔哈朗、多罗武英郡王阿济格、自军中奏报。九月二十八日、大兵自宁远卫进发。次日、抵前屯卫。周视战垒。立营栅。是夕、运挨牌云梯、红衣炮于城西自亥刻发炮攻之。十月初一日午刻拔其城斩明总兵李赋明、袁尚仁、及副将参将等三十余员兵四千余级。俘获二千余人。驼马火炮等物无算。护军统领阿济格尼堪布善率将士至中前所。明总兵黄色、闻前屯卫陷弃城而遁。官兵追袭黄色败走。遂拔中前所俘获千余人。并驼马火器诸物
○赐固伦两公主及固伦额驸祁他特、弼尔塔噶尔、仪仗等物丁丑。和硕郑亲王济尔哈朗、多罗武英郡王阿济格、统兵自宁远还。命多罗饶余贝勒阿巴泰、率文武各官出迎。诣堂子行礼。谒陵、奠茶酒举哀毕。入城
○己卯。设护守大行皇帝山陵满洲官两翼总管官各一员每旗章京各一员
○以镶白旗蒙古诺云多礼管本旗梅勒章京事镶白旗鼐满布当起礼正红旗俄赫、俱为护军参领。正白旗蒙古恩格森镶蓝旗满洲孙塔、俱管甲喇章京事
○以艾音布为盛京城守右翼总尉
○以崇古巴图鲁为户部理事官。特晋为兵部理事官
○初牛录章京萨尔久、海塔巴图鲁随征山东。不遵约束。为敌所杀。至是命削其世职
○辛巳。以前屯卫、中前所、中后所所获人口及驼马等物。分赐出征诸王、贝勒、贝子、公大臣等、及八旗官员有差
○壬午。归化城土默特部落章京古禄格等、贡驼、马珠币黑白狐皮。宴赉如例
○遣辅国公篇古、博和托固山额真伊拜、和硕额驸杜雷率将士番驻防锦州
○乙酉二次大祭大行皇帝
○朝鲜国王李倧遣其子＜泬目＞奉表进香。献方物酌纳之
○戊子。库尔喀部落赖达库等及炎楮地方库牙喇氏二十六户索伦部落牛录章京崇内等贡貂狐宴赉如例多罗豫郡王多铎、谋夺大学士范文程妻事觉下诸王贝勒大臣鞫讯。得状多铎、罚银一千两、并夺十五牛录和硕肃亲王豪格、坐知其事不发。罚银三千两
○庚寅。喀喇沁部落额驸弼喇席下阿布图等、进香。献蟒衣、缎、马等物。酌纳之。
十一月。辛卯朔明把总刘自强、上石城岛来归。令户部安插
○乙未。以梅勒章京和托为吏部侍郎
○以正白旗满洲前锋统领吴拜蒙古齐墨克图明安达礼俱管本旗梅勒章京事镶白旗满洲席特库为前锋统领。正白旗满洲卓内、镶白旗满洲何尔铎镶红旗满洲敖拜、镶蓝旗原任长史觉罗莽嘉俱为护军参领。镶白旗满洲班布礼蒙古原管甲喇章京崇古巴图鲁、正红旗汉军董永功镶红旗汉军佟达俱管甲喇章京事。镶白旗满洲副理事官白尔赫图、为前锋参领
○丁酉。月祭大行皇帝。
○喀尔喀部落土谢图汗、图白忒部落甸齐喇嘛等各贡野骡、马匹等物。宴赉如例
○庚子令固山额真刘之源吴守进、同梅勒章京金维城、曹光弼率将士赴锦州督铸红衣炮。
○壬寅。冬至祀天于圜丘。遣公塔瞻行礼。
○朝鲜国王李倧遣陪臣米三俊等表贺冬至、贡方物。并进岁贡。宴赉如例
○己酉以百日祭。大行皇帝。
○丙辰。蒙古纳哈出赖。自宁远来归。令理藩院安插
○丁巳。怀顺王耿仲明属员三等甲喇章京宋国辅、二等甲喇章京石明雄、藩孝、同谋害仲明。事觉。仲明奏闻。下刑部鞫实。宋国辅等伏法。并籍其家产、给仲明。
○戊午。鄂尔多斯部落济农、进香、献驼、马、缎疋等物。酌纳之
十二月。辛酉朔。
○壬戌明守备孙友白自宁远卫来降。令给与房屋奴仆器物安插
○癸亥。赠登城战殁索罗岱为牛录章京以其弟喇喇祜。袭职
○以故三等梅勒章京裴国珍子惟度一等甲喇章京阿尔萨祜墨尔根兄子高尔沁、三等甲喇章京阿桑起子朱尔查哈、牛录章京崔明新子澄金用来子升魁各袭职
○辅国公宗室篇古卒
○己巳。月祭大行皇帝
○鄂尔多斯部落台吉阿拉那等、进香。贡驼马等物。酌纳之。
○辛未。叙山东锦州等处军功。以二等甲喇章京鄂硕为一等甲喇章京。兼半个前程三等甲喇章京吴拜、为二等甲喇章京。授护军参领塞赫半个前程赠阵亡一等甲喇章京孙虎为三等梅勒章京以其侄延禧袭职三等甲喇章京寨萨睦为一等甲喇章京。以其子吴木布袭职管牛录章京事额贝祖大权为牛录章京以额贝子华善大权子泽远各袭职。
○以致仕三等甲喇章京施有禄子遂袭替
○以故三等甲喇章京刘安国叔秉公牛录章京阿尔都子邵纳各袭职
○朝鲜国王李倧遣陪臣金自典吴俊等表贺登极并谢恩赐附贡方物宴赉如例
○乙亥朝鲜国世子李＜溰-豆王＞归国省亲、陛辞厚赉遣之。并赐朝鲜国王食用诸物
○命梅勒章京俄罗塞臣、巴都理统领将士征黑龙江
○罢诸王贝勒等办理部院事务摄政和硕郑亲王济尔哈朗、和硕睿亲王多尔衮定议傅集诸王贝勒贝子公大臣令诸王贝勒各分坐谓诸大臣曰前者众议公誓凡国家大政必众议佥同然后结案今思盈廷聚讼纷纭不决反误国家政务我二人当皇上幼冲时身任国政所行善惟我二人受其名不善亦惟我二人受其罪任大责重不得不言方先帝置我等于六部时曾谕国家开创之初。故令尔子弟辈、暂理部务俟大勋既集。既行停止今我等既已摄政。不便兼理部务。我等罢部事而诸王仍留亦属未便。今欲概行停止。止令贝子公等代理部务尔大臣以为何如诸大臣对曰王所虑诚是复以此意言于和硕肃亲王豪格多罗豫郡王多铎及多罗贝勒等王等答曰承王问若辄称是恐以为惮任部务乐闻此言若不对又恐以为有所不快伏思皇上冲年初登帝位。我等正当各勤部务宣力国家以尽臣职今王等之言若此谅出万全岂不筹维至当而为此言乎众皆定议以为然我等无不遵者于是诸王等复定议并贝子公等管理部务亦停止惟原在部之贝子博洛、公满达海、不令卸事其余王贝勒、贝子、俱罢管部务。悉委之尚书焉。
○丁丑。以故三等昂邦章京察喀尼子俄黑、三等梅勒章京昂坤杜棱子绰尔济半个牛录章京昂储兄子萨哈连各袭职以督造福陵功赠故牛录章京赵梦彩为三等甲喇章京以其子鼐袭职授拨什库田永茂为牛录章京谕各部尚书侍郎等曰。尔等诚能担任部务克矢公忠有见即行。勤劳罔懈。三载考绩即行擢用傥获罪愆亦必降黜决不尔贷又谕都察院各官曰尔等俱系朝廷风纪之官向来诸王、贝勒贝子公等办理国政及朝谒勤惰原属吏部稽核。今官员听之吏部。王贝勒等应尔衙门稽察。有事应纠参者。须据实奏闻。方为称职。若瞻徇隐匿。有负总宪之任三年考核。必不少贷。
○己卯。喀尔喀部落马哈撒嘛谛塞臣汗查萨克图汗等贡貂马等物。宴赉如例。
○壬午。以考满称职加三等梅勒章京户部尚书英俄尔岱为三等昂邦章京授户部尚书车尔格牛录章京加二等甲喇章京工部侍郎杨文魁为一等甲喇章京牛录章京吏部启心郎索尼为三等梅勒章京授吏部启心郎焦安民礼部启心郎渥赫兵部启心郎丁文盛工部启心郎喀木图牛录章京授户部启心郎张尚苏弘祖工部启心郎马鸣佩王来用半个牛录章京。加授二等甲喇章京吏部理事官朱玛喇、兵部理事官屠赖、三等甲喇章京户部理事官绰贝、牛录章京吏部理事官雅秦、席特库、户部理事官李茂芳兵部理事官何托、半个牛录章京户部副理事官克习图、俱半个牛录章京。授兵部副理事官希绂、半个牛录章京。加授牛录章京工部副理事官张屯、为三等甲喇章京。
○命固山额真谭泰准塔统领将士更番驻防锦州
○癸未。以宜永贵郭肇基、管甲喇章京事
○戊子。岁暮。享太庙。遣镇国将军阿拜行礼
○遣官祭大行皇帝福陵、四祖陵。
○科尔沁国绰兑进香。献貂皮、马匹。酌纳之。

[book_title]卷之三
顺治元年甲申春正月庚寅朔上诣堂子行礼还宫拜神毕御殿受诸王贝勒贝子公文武群臣。外藩诸蒙古及进贡虎尔哈朝贺。停筵宴。免上表并年例进献。令和硕礼亲王代善勿拜。行礼时上顾见阿禄喀尔喀部落使臣跪拜参差。问侍臣曰。此何国人乃行礼若是。奏曰。此北方投诚阿禄喀尔喀。使臣也。岁贡驼马、未尝有缺。因尚未入我版图。是以未娴礼节耳。众于是服上之睿照云。
○朝鲜国王李倧遣陪臣景良弼等表贺元旦。贡方物。宴赉如例。
○李倧又于岁贡外献所获倭刀等物并附馈摄政和硕睿亲王多尔衮礼物。王谓摄政和硕郑亲王济尔哈朗、及诸王大臣曰。朝鲜国王因予取江华岛时全其妻子。不忍负恩。故常以礼物来馈。较诸王独厚向曾以此奏闻先帝。先帝命受、则受之今我等辅理国事、谊无私交且于外国有馈者受则滋扰。不止一朝鲜也。此等馈遗、永行禁止如何。诸王贝勒、及议政大臣咸以为然。遂定议、嗣后凡外国馈送诸王贝勒礼物。永行禁止。着为令。摄政和硕睿亲王、仍致书朝鲜国王。晓以不受之故。
○以金玉和为工部侍郎。阿喇善、李率泰为刑部侍郎。
○以正白旗汉军甲喇章京徐大贵镶红旗满洲。护军参领萨素喀、正蓝旗汉军李率泰、各管本旗梅勒章京事正黄旗满洲巴岱、正白旗满洲朱古汉军刘自友、镶红旗满洲前锋参领阿尔布尼、俱管甲喇章京事。镶白旗满洲章察、长史查塔、镶红旗满洲罗弼、俱为护军参领。镶红旗满洲侍卫拜尹达为前锋参领。
○以克席护、塔思祜礼、多垒、为兵部理事官。堪泰、为吏部理事官。陈泰、罗察、东噶赉噶达浑、阿尔布尼、查塔、杜尔德博尔会、柯永盛、为刑部理事官。
○增设刑部汉军理事官二员。工部汉军理事官每旗各一员
○辛卯。初宗室二等辅国将军巩阿岱、以罪革职。当大行皇帝时、曾召入内直、给与所属牛录。虽未复其职。恩眷未衰。至是、命仍为二等辅国将军。
○甲午以故三等甲喇章京吴巴赉三晋弟古睦阿拜岱巴图鲁子塞尔格克各袭职
○初毕礼克图兄为牛录章京无子毕礼克图遂袭牛录章京职后其兄遗腹子毕尔珠生。仍令毕尔珠袭职。命甲喇章京沙尔虎达统将士。征库尔喀部落。
○戊戌月祭大行皇帝。
○己亥。命梅勒章京李率泰统将士更番驻防锦州
○遣来达哈巴图鲁等、领兵永驻锦州。
○遣使偕喇嘛伊拉古克三胡土克图、往迎达赖喇嘛。仍以书谕厄鲁特部落顾实汗知之。
○摄政和硕郑亲王济尔哈朗、集内三院六部都察院理藩院堂官、谕曰。嗣后凡各衙门办理事务或有应白于我二王者或有记档者皆先启知睿亲王档子书名亦宜先书睿亲王名其坐立班次及行礼仪注俱照前例行。
○甲辰。摄政和硕睿亲王多尔衮和硕郑亲王济尔哈朗、率诸王贝勒、贝子、公、文武群臣誓告天地。期同矢忠报国
○乙巳。增和硕亲王仪仗撒袋二副。大刀二柄。枪二杆多罗郡王大刀二柄。枪二杆。多罗贝勒大刀二柄。
○丁未都察院承政公满达海等、上摄政二王启曰。二王身任勤劳。心怀忠义。所以承祖业而辅国家也。今皇上聪明天纵、年尚幼冲。若不及时勤学则古今兴废之道无由而知。宜慎选博学明经之端人正士置诸左右朝夕讲论以资启沃。至二王佐理几务。虽古之周公无以过之凡大小事宜当躬自裁决以防谗言之入则忠正之道得矣二王曰尔等所言甚是。御前择人进讲我等亦思及此。但以上方幼冲。尚须迟一二年。其余所言尚未明悉尔等既系言官更复何惧。即见我等过愆。亦宜尽言。以后可则可。否则否。直陈勿隐
○喀尔喀部落喇玛塔尔达尔汉诺颜进香。献马。酌纳之
○己酉先是诸王以下官民人等祭神无定制至是下谕曰祭以致敬若渎祀无度过差必多反为无益以后各分等次以时致祭务从俭约定诸王以下官民人等祭葬礼和硕亲王薨上辍朝三日礼部官视祭葬和硕亲王以下、奉国将军以上、固山额真昂邦章京以下、牛录章京以上、固伦公主、和硕福金以下奉国将军妻以上皆会丧。设亲王仪仗。鞍马十五匹。空马十五匹王属下官员及妻俱丧服。用彩棺。内衬五层。王属下官员及妻大祭毕除服王属下在部院衙门及闲散各官未毕祭、入署、戴缨帽。穿常服。上坟日、仍去缨。其茔垣享殿、皆王府及所属牛录下人夫起造。初祭。赐牛一羊八酒九瓶纸钱三万。次祭赐亦如之加封谥。勒石茔所初祭次祭日除上赐外。自增入引旛一杆。金银锭七万纸钱四万羊九只桌三十张。百日周年金银锭一万纸钱一万羊九只桌十五张多罗郡王薨上辍朝二日礼部官视祭葬和硕亲王以下会丧属员服丧除服、及棺、衬、造坟、封谥、立碑等仪俱如和硕亲王例设郡王仪仗。鞍马十四匹。空马十四匹初祭赐牛一。羊六酒七瓶。纸钱二万三千。次祭赐亦如之初祭次祭日除上赐外。自增入引旛一杆。金银锭六万。纸钱三万七千。羊七只。桌二十五张。百日周年金银锭一万。纸钱一万。羊七只。桌十三张多罗贝勒薨上辍朝一日礼部官视祭葬和硕亲王以下会丧属员服丧除服及棺衬造坟封谥立碑等仪俱如多罗郡王例设贝勒仪仗鞍马十三匹。空马十三匹初祭赐牛一。羊四酒五瓶纸钱一万五千次祭赐亦如之。初祭次祭日除上赐外自增入引旛一杆金银锭五万纸钱三万五千羊五只桌二十张百日周年金银锭一万。纸钱一万。羊五只。桌十张。固山贝子薨。礼部官视祭葬。多罗郡王以下会丧。属员服丧除服、及造坟、俱如多罗贝勒例。用彩棺内衬三层。设贝子仪仗。鞍马十二匹。空马十二匹。初祭赐羊五只。酒五瓶纸钱一万次祭赐亦如之。初祭次祭日除上赐外。自增入引旛一杆。金银锭四万。纸钱三万羊三只。桌十五张。百日周年、金银锭八千纸钱八千羊五只。桌八张镇国公卒。礼部官视祭葬多罗贝勒以下会丧。属员服丧除服及棺衬造坟俱如固山贝子例设执事鞍马十匹空马十匹初祭赐羊四只。酒四瓶纸钱九千次祭、赐亦如之初祭次祭日除上赐外自增入引旛一杆。金银锭三万。纸钱二万一千。羊三只。桌十五张。百日、周年、金银锭七千。纸钱七千。羊四只。桌七张。辅国公卒。礼部官视祭葬。多罗贝勒以下会丧。属员服丧除服及棺衬、造坟、俱如镇国公例。设执事鞍马八匹。空马八匹初祭赐羊四只。酒四瓶。纸钱八千。次祭、赐亦如之。初祭次祭日除上赐外自增入引旛一杆。金银锭二万。纸钱一万二千。羊三只。桌十五张。百日周年、金银锭六千。纸钱六千。羊四只。桌七张。镇国将军卒礼部官视祭葬。辅国公以下镇国将军以上、皆会丧。用红棺。内衬一层设执事。鞍马五匹。初祭赐羊二只。酒二瓶。纸钱五千。次祭赐亦如之。初祭次祭日、除上赐外。自增入引旛一杆。金银锭六千。纸钱一千。羊一只。桌六张。辅国将军卒。礼部官视祭葬。镇国将军以下会丧。棺、衬、如镇国将军例。设执事。鞍马四匹。初祭、赐羊一只。酒一瓶。纸钱四千。次祭赐亦如之。初祭次祭日除上赐外。自增入引旛一杆。金银锭五千。纸钱一千羊二只。桌五张。奉国将军卒。礼部官视祭葬。辅国将军以下会丧。棺、衬、如辅国将军例。设旗四杆。鞍马三匹初祭次祭日除上赐、羊一只、酒各一瓶、纸钱各三千外。自增入引旛一杆。金银锭四千。纸钱一千。羊一只。桌四张。宗室卒。用红棺。内衬一层。鞍马二匹。初祭次祭日、用引旛一杆。金银锭三千。纸钱三千。羊二只。桌三张。和硕福金薨。礼部官视祭葬。和硕亲王以下、奉国将军以上、固伦公主、和硕福金以下、奉国将军妻以上、皆会丧设仪仗。鞍马六匹。用彩棺。内衬五层王属下官员、帽除缨官员妻俱丧服大祭毕除服。初祭次祭日除上赐牛一只羊八只、酒九瓶、纸钱二万外。自增入引。旛一杆。金银锭七万。纸钱五万。羊九只。桌三十张。百日。周年金银锭一万。纸钱一万。羊九只。桌十五张。多罗福金薨。礼部官视祭葬。多罗郡王以下会丧。属员服丧除服、及棺、衬、俱如和硕福金例。设仪仗。鞍马五匹。初祭次祭日、除上赐牛一只、羊六只、酒七瓶纸钱一万五千外。自增入引旛一杆。金银锭六万。纸钱四万五千。羊八只。桌二十五张。百日周年、金银锭一万。纸钱一万。羊七只。桌十三张。多罗贝勒福金薨。礼部官视祭葬。多罗郡王以下会丧。属员服丧除服及棺衬、俱如多罗福金例设仪仗鞍马四匹初祭次祭日除上赐羊五只、酒五瓶、纸钱一万外自增入引旛一杆金银锭五万。纸钱四万。羊五只。桌二十张。百日周年金银锭一万。纸钱一万。羊五只。桌十张固山贝子福金薨。礼部官视祭葬。多罗贝勒以下会丧。属员服丧、除服、俱如多罗贝勒福金例。用彩棺。内衬三层。设仪仗。鞍马三匹初祭次祭日、除上赐羊三只、酒三瓶、纸钱七千外。自增入引旛一杆。金银锭四万。纸钱三万三千。羊五只。桌十五张。百日周年、金银锭八千。纸钱八千羊五只桌八张。镇国公妻卒。礼部官视祭葬。固山贝子以下会丧。属员服丧、除服、及棺衬、执事马匹俱如固山贝子福金例。初祭次祭日、除上赐羊二只酒二瓶、纸钱六千外。自增入引旛一杆。金银锭三万纸钱二万四千。羊五只。桌十五张。百日、周年、金银锭七千。纸钱七千。羊四只。桌七张辅国公妻卒。礼部官视祭葬。固山贝子以下会丧。属员服丧、除服及棺衬执事马匹俱如镇国公妻例。初祭次祭日除上赐羊二只、酒二瓶、纸钱五千外。自增入引旛一杆。金银锭二万。纸钱一万五千。羊五只。桌十五张。百日周年金银锭六千。纸钱六千。羊四只。桌七张。异姓超品一等公卒。礼部官视祭葬。设执事。鞍马七匹。用红棺。内衬一层。闻讣初祭次祭凡三遣官往视。初祭次祭日除上赐羊三只、酒六瓶、纸钱二千五百外。自增入引旛一杆金银锭八千。纸钱五千五百。羊一只。桌八张。一等公、二等公、三等公和硕额驸卒。用红棺内衬一层。设执事。鞍马六匹初祭次祭日用引旛一杆。金银锭七千。纸钱七千。羊四只。桌七张。固山额真尚书昂邦章京、多罗额驸卒。用红棺。内衬一层设执事。鞍马五匹。初祭次祭日、用引旛一杆。金银锭六千。纸钱六千。羊三只。桌六张。内大臣、大学士、梅勒章京、侍郎护军统领前锋统领、贝勒壻多罗额驸、镇守盛京总管官卒。用红棺内衬一层设执事。鞍马四匹初祭次祭日、用引旛一杆。金银锭五千。纸钱五千。羊三只。桌五张。甲喇章京一等侍卫、前锋参领、固山额驸、学士、满洲启心郎理事官盛京副守官、守外城三品以上等官卒用红棺内衬一层。设旗四杆。鞍马三匹。初祭次祭日用引旛一杆金银锭四千。纸钱四千。羊二只。桌四张牛录章京、二等侍卫镇国公辅国公壻汉启心郎副理事官都察院理藩院启心郎赞礼郎祭酒镇守盛京固山章京、哨长、镇守各外城官、迎送官两翼管台官卒。用红棺。内衬一层。设旗二杆。鞍马二匹。初祭次祭日、用引旛一杆。金银锭三千。纸钱三千。羊二只。桌三张。半个牛录章京卒。用红棺。内衬一层。鞍马一匹。初祭次祭日用引旛一杆金银锭二千。纸钱二千。羊一只桌二张。民用红棺。内衬一层鞍马一匹初祭次祭日、用引旛一杆。金银锭一千。纸钱一千。羊一只。桌二张。凡官民焚所服衣及随葬衣共五袭围棺帐幔各听其便自超品一等公以下牛录章京以上等官父母妻及未分家之子故者。各视其家官职大小用金银纸锭羊桌等物。鞍马止用一匹。其各官百日周年祭、或常祭、用金银锭一千。纸钱一千羊一只。桌三张。自半个牛录章京以下、暨民、用金银锭一百。纸钱一百。羊一只。桌一张。在八分内和硕亲王子、已娶妻未受封卒者。用鞍马七匹。多罗郡王子、鞍马六匹。多罗贝勒子鞍马五匹。妻卒用鞍马二匹祭用金银纸锭羊桌等物各视其父不用牛从减者听。固山贝子子卒。用鞍马四匹。镇国公辅国公子卒。鞍马三匹妻卒鞍马二匹。祭用金银纸锭羊桌等物各视其父从减者听。上不赐羊及纸钱。初丧造室于墓所。三年满乃毁室筑坟其妻造室筑坟如夫例若未娶妻之子不造室。在八分内无品宗室卒。其马匹金银锭纸钱羊桌等物、俱如镇国将军例。超品一等公以下、梅勒章京以上、愿造室与否。各听其便。葬于五里外。甲喇章京以下、及民人不许造室旧造者毁亦令葬于五里外。盛京周围五里内民坟、各令移葬本屯墙外其在远地葬者、亦毁室筑坟迁葬。亲王以下民以上清明节。止许插纸钱于墓。树枝彩花、永行停止凡官民祭时金银锭纸钱不许悬挂。奠酒如前。欲全焚纸币者听酒浆面食随便酌用若额外祭、及祭物踰分者坐以应得之罪
○壬子虎什喀里等八姓部落贡貂皮。宴赉如例守门甲喇章京郭郎噶护军校埽丹、坐擅放病疯者入大内掖门。法司论斩。命免死折赎。军前立功。守门人各加鞭责
○丙辰。鄂尔多斯部落济农下达席和晋善达下陶礼等来奏。中原流寇、势愈披猖、攻陷陕西郡县。渐逼边境遣使贻书晓谕之。
○己未万寿节朝鲜国王李倧、遣陪臣表贺。贡方物二月庚申朔
○辛酉多罗武英郡王阿济格多罗豫郡王多铎以失朝各罚牛一
○癸亥。夜月中见黑子
○甲子都察院承政公满达海、劾奏多罗豫郡王多铎、未经奉上□日擅领部员按籍集视八旗女子下部勘实。罚多罗豫郡王多铎银五百两。户部侍郎库礼银一百两。理事官雅泰、以籍内一无名女子、私与王视。削半个前程。仍罚银五十两。
○丁卯。遣官祭先师孔子。
○叙征锦州、松山、山东、兼克中后所、前屯卫黑龙江功。以三等昂邦章京巴颜、祖泽润、为二等昂邦章京。一等梅勒章京兼半个前程墨尔根侍卫李国翰一等梅勒章京佟图赖、为三等昂邦章京。二等梅勒章京吴进胜吕应学为一等梅勒章京三等梅勒章京邓长春胡有升孙有光为二等梅勒章京。二等甲喇章京格尔特杨正泰刘之源朱万策张大猷三等甲喇章京马光辉为一等甲喇章京。三等甲喇章京罗延祚王国光、张中第、吴士俊张朝璘牛录章京兼半个前程佟国允、为二等甲喇章京前削职金砺、吴守进牛录章京兼半个前程何济吉尔李明、牛录章京金玉和、为三等甲喇章京。前削职刘汉英、半个牛录章京阿克善、屯泰、林家保、王栋、高拱极、熊仁、高即元、刘曰科、宜永贵、徐大贵、金维城、赵宗科、李茂、戴笃、张师孟、杨名高、刘仲金、为牛录章京。加一等梅勒章京祖可法、张存仁、许尔显、一等甲喇章京阿济格尼堪、牛录章京和托曹光弼、孟乔芳、路有良郭肇基、郎绍贞、各半个前程。授护军参领东噶赉、管甲喇章京事伊尔都齐、管牛录章京事赵国彦、王允久、任名世、佟养量、王成功、金廷宝、刘文高、李永盛、祖应元、郭朝忠、郎赛、林继友、尚好仁、李度、刘泰、李天象、裴登宽、伊哈纳、高第、孙得胜、刘应选、黄得功、伊宗宁、姜一魁、赵汝清、杨松、陈一德、水柏舟、张起凤、马汝弼、周天玉、朱和尚、董廷伯、柯永盛、高尚义、佟学文、钟国盛、王国明、王宗善、高明忠、赵国祚、各半个牛录章京。授克色牛录章京。赐号巴图鲁。授巴达半个牛录章京。赠阵亡牛录章京冯京运为三等甲喇章京。雍贵、阿习谭、管牛录章京事刘汉、辛化德、陈惟道、为牛录章京。以冯景运弟文运、雍贵兄穆成格阿习谭兄隋兰、刘汉弟国璩、辛化德子有名、陈惟道子奇策各袭职。赐翁牛特部落固山额真噶尔玛号达尔汉。以其子古穆袭职。复其家。
○以松山投诚副将夏成德为三等昂邦章京。游击夏玉、守备夏绪、孙成功、中军线应琦、把总夏景梅俱为三等甲喇章京。都司郑蛟麟、李世贵、守备夏国柱、张端、刘应举、蔺继儒、韩有德、高万里、尹得才、张梁、李三极、黄世仁、赵民敬、吴万福、王睿、周文奇、蔡国登、千总董永恭、俱为牛录章京
○以随总兵祖大寿势穷投诚之参将。吴良辅、盛宗、韩栋、高光辉、俱为二等甲喇章京。游击胡弘先、吴丰城、刘武元、刘良臣李仪宗俱为三等甲喇章京。都司孙登第、陈进聂廷进、陈光祚、彭自强、李廷梁、曹天寿、线自新、祖邦武、方德胜、朱成伯守备赵大节赵国英、张存义、线维琦桓滋萧永祚、李定邦、卢文进、舒有功、陈三杰、董光裕、吴三凤、郭文焕、刘文德、祖锡祥李胜张国柄、顾用极、魏守祚、何龙、祁云程、马佐、白仲文、傅文科、王自平萧永贤裴禄陈大典、王国俊、王梦周、娄希昊、吴永福、张宗武、钟显祖、蔡士英陈嘉谟。冯京、许世昌、马应元、蒋成良、俱为牛录章京。又叙克中后所、前屯卫功。升胡弘先、为二等甲喇章京。赵大节、为三等甲喇章京。祖邦武、方德胜、朱成伯、马应元、蒋成良、各加半个前程。
○以创造红衣炮功。授丁启明为牛录章京。
○以明革职副将杨文魁为二等甲喇章京。
○戊辰月祭大行皇帝。
○己巳。增设内三院学士各一员。以觉罗伊图为秘书院学士。来衮为国史院学士查布海为弘文院学士以镶白旗满洲苏法管甲喇章京事以艮特为刑部理事官
○辛巳。命固山额真镇国公艾度礼同梅勒章京伊尔德等更番驻防锦州。
○戊子。清明节。祭太庙。遣固山额真阿山行礼。
○遣官祭大行皇帝。福陵。
○以大妃博尔济锦氏祔葬福陵。改葬妃富察氏。于陵外。以富察氏在太祖时获罪赐死故也。
三月。己丑朔
○辛卯。和硕肃亲王豪格多罗豫郡王多铎、白于摄政和硕郑亲王济尔哈朗、出外放鹰。日久始归。多铎又猎于山林禁地。因下部议。拟罚豪格以应得之罪。多铎倍其罚。议上。免之。以部臣不取二王口供定罪、反问和硕郑亲王曾否定限。侍郎卓罗、孟乔芳、启心郎额尔格图、各罚银百两。理事官都尔德、噶达浑、罗硕、董阿赖阿尔布尼、吉山、各罚银五十两。
○壬辰。以阿汝极为礼部侍郎。
○以镶白旗满洲董果罗、阿思哈镶红旗满洲何尔多俱为护军参领。
○以克伊克德为兵部理事官。硕尔兑为工部理事官。喀喇为户部理事官。
○丙申。申刻。盛京地震。
○丁酉月祭大行皇帝
○戊戌。丑刻盛京地震。
○鄂尔多斯部落济农等贡驼马。宴赉如例。
○甲辰。防守锦州镇国公艾度礼等所解逃人禀称、大兵既下前屯等城。宁远一带。人心震恐。闻风而遁随下令修整军器。储糗秣马。俟四月初旬、大举进讨。
○戊申。礼部议定摄政王及诸王贝勒等仪仗。凡出猎行军、摄政王仪仗前导。奏乐而行。其余和硕亲王、多罗郡王、多罗贝勒、随带仪仗。不前导。或专领兵马。或镇守城池。仪仗前导。奏乐而行。凡在内及出猎行军、摄政王正坐。诸王两旁叙坐。摄政王仪仗。原定红伞二柄。条纛二杆。小旗十杆。立瓜一对。星一对。吾仗二对。增红伞一柄。大纛一对。红仗一对。撒袋二副。大刀二口。枪二杆。贝子仪仗内。增条纛一杆。其旗幅视多罗贝勒条纛短五寸。
○定和硕亲王以下、庶民以上造屋筑基之制和硕亲王多罗郡王多罗贝勒、照例台上造屋五座。固山贝子镇国公。辅国公、屋基高二尺。超品一等公以下、庶民以上、屋基高一尺。违者罪之。
○甲寅。大学士希福等奏言窃稽自古史册所载。政治之得失。民生之休戚。国家之治乱。无不详悉具备。其事虽往、而可以诏今其人虽亡而足以镜世故语云善者吾师。不善者亦吾师。从来嬗继之圣王、未有不法此而行者也。辽金虽未混一。而辽已得天下之半金亦得天下之大半。至元则混一寰区奄有天下其法令政教皆有可观者焉。我先帝鉴古之心。永怀不释特命臣等将辽金元三史、芟削繁冗惟取其善足为法。恶足为戒。及征伐畋猎之事译以满语缮写成书。臣等敬奉纶音。将辽史自高祖至西辽耶律大石末年、凡十四帝。共三百七年。金凡九帝。共一百十九年。元凡十四帝。共一百六十二年。详录其有裨益者。始于崇德元年五月。竣于崇德四年六月。今敬缮成书以进。伏乞皇上万几之暇。时赐省览。懋稽古之德。弘无前之烈臣等不胜幸甚。奏入上展阅再四。深加奖赏。命赐大学士希福鞍马一匹。银四十两。学士胡球查布海、王文奎、员外郎刘弘遇、他赤哈笔帖式能图、叶成格、马各一匹。银各三十两。铿特、卜尔凯、卦尔察、银各四十两。卞为凤、科尔科代、尼满、银各三十两。硕尔格、刘朝卿、李允昌、银各二十两。
○乙卯。以故一等昂邦章京布尔噶图代达尔汉子班准、三等梅勒章京陈邦选子维德。一等甲喇章京吴纳海叔桑噶尔寨查噶尔莽鼐子折尔门二等甲喇章京张良弼子自乾、三等甲喇章京张屯子图勒深卫齐子巴哈夸克塔喀兄子巴萨喀休致米赛子吴尔哲各袭职

[book_title]卷之四
顺治元年。甲申。夏四月。戊午朔。先是固山额真何洛会等讦告和硕肃亲王豪格曾向何洛会及议政大臣杨善甲喇章京伊成格罗硕曰。固山额真谭泰护军统领图赖启心郎索尼向皆附我。今伊等乃率二旗附和硕睿亲王。夫睿亲王素善病岂能终摄政之事。能者彼既收用。则无能者我当收之。杨善曰。此皆图赖诡计也。若得亲视其寸磔死亦无恨。肃亲王曰。尔等受我之恩当为我效力。可善伺其动静。杨善对曰。我等务致之死。以一身抵之。王岂不宴然处乎。伊成格亦以此言对。肃亲王谓何洛会及固山额真俄莫克图曰。和硕睿亲王将五牛录人、给与硕塞阿格。其意何居。何洛会对曰。此正为国效力以垂名于万世也。王不悦。遂怫然而退又肃亲王以派令从征。曾谓何洛会俄莫克图杨善曰。我未经出痘。此番出征令我同往。岂非特欲致我于死乎我欲诣摄政二王言之。何洛会对曰。死生天命也。大兵将发正宜为国报效不应往问。俄莫克图对曰。我等业以为不可。即往问亦以为不可也。又肃亲王曾。向何洛会俄莫克图杨善曰。和硕睿亲王、非有福人。乃有疾人也。其寿几何而能终其事乎设不克终事。尔时以异姓之人主国政、可乎多罗豫郡王曾语我云和硕郑亲王、初议立尔为君。因王性柔、力不能胜众。议遂寝。其时我亦曾劝令勿立由今思之。殆失计矣。今愿出力效死于前其为我言如此至于塔瞻公乃我母姨之子。图尔格公素与我善此辈岂忘我乎又肃亲王曾向俄莫克图曰。我岂似彼病夫尔何为注目视我我岂不能手裂若辈之颈而杀之乎。又肃亲王召甲喇章京硕兑谓之曰。尔与固山额真谭泰郎舅也尔可说令附我。前曾给侍卫穆成格妻。岂非我之厚爱于彼乎于是何洛会偕硕兑、胡式、凌图喀木图、开禅、硕格达古等因王言词悖妄、力谏不从。恐其乱政。特讦告于摄政和硕睿亲王和硕郑亲王诸王贝勒贝子、公、及内大臣、会鞫俱实。遂幽和硕肃亲王。既而以其罪过多端、岂能悉数。姑置不究。遂释之。夺所属七牛录人员。罚银五千两废为庶人俄莫克图、杨善伊成格、坐附王为乱不行出首弃市罗硕以乱法谄谋、曾禁止不许近王。后复往来王所私相计议亦弃市。杨善、罗硕、因护军统领图赖、为国效力。致成仇隙。乃籍其家产、给与图赖。固山额真何洛会能矢忠义举发伊主悖乱。籍俄莫克图、伊成格家产给之安泰不将罗硕往来王所之处出首。至质讯时。始从实供出。鞭一百。夏塞、亦于安泰实供后、始供罗硕往来王所是实。鞭一百。籍其家产之半、给与硕兑。以谭泰、图赖、索尼、为国尽忠。致为恶党所仇怨。乃集众于笃恭殿、宣示之。各赏以全副玲珑鞍辔。马一匹银二百两。
○以正蓝旗满洲梅勒章京觉罗巴哈纳、为蒙古旗额真。甲喇章京富喇克塔、管满洲旗梅勒章京事。
○己未朝鲜国王李倧表谢遣世子归省恩附贡方物宴赉如例
○晋封多罗饶余贝勒阿巴泰、为多罗饶余郡王。增录其军功于册曰围困锦州城之次年、败洪承畴骑兵时。尔率所部兵奋力进击。又败洪承畴三营步兵时。镶白旗、正蓝旗、与敌二营对垒。中间有马步兵一营、尔率所部兵击败之。又过燕京往征山东时命尔总统大军尔遵上□日奉行。且多克取城池。斩获甚众兹以尔功、封尔为多罗饶余郡王。
○命故辅国公篇古子尚善袭封辅国公。
○辛酉。大学士范文程上摄政王启曰迺者有明流寇踞于西土水陆诸寇、环于南服兵民煽乱于北陲我师燮伐其东鄙四面受敌。其君若臣安能相保耶顾虽天数使然良由我先皇帝忧勤肇造诸王大臣、祇承先帝成业夹辅冲主忠孝格于苍穹上帝潜为启佑此正欲摄政诸王、建功立业之会也窃惟成丕业以垂休万禩者此时失机会而贻悔将来者亦此时何以言之中原百姓、蹇罹丧乱荼若已极黔首无依思择令主以图乐。业虽间有一二婴城负固者、不过自为身家计。非为君效死也是则明之受病种种已不可治河北一带定属他人其土地人民不患不得患得而不为我有耳盖明之劲敌惟在我国而流寇复蹂躏中原正如秦失其鹿楚汉逐之我国虽与明争天下实与流寇角也为今日计我当任贤以抚众使近悦远来蠢兹流孽亦将进而臣属于我彼明之君知我规模非复往昔言归于好亦未可知傥不此之务是徒劳我国之力反为流寇驱民也夫举已成之局而置之。后乃与流寇争非长策矣曩者弃遵化屠永平两经深入而返。彼地官民必以我为无大志。纵来归附、未必抚恤。因怀携贰盖有之矣。然而有已服者。有未服宜抚者是当申严纪律。秋毫勿犯复宣谕以昔日不守内地之由。及今进取中原之意而官仍其职。民复其业。录其贤能恤其无告将见密迩者绥辑。逖听者风声。自翕然而向顺矣。夫如是则大河以北可传檄而定也。河北一定。可令各城官吏、移其妻子避患于我军因以为质。又拔其德誉素着者、置之班行俾各朝夕献纳、以资辅翼王于众论中、择善酌行。则闻见可广而政事有时措之宜矣此行或直趋燕京。或相机攻取。要当于入边之后山海长城以西、择一坚城、顿兵而守。以为门户。我师往来、斯为甚便。惟摄政诸王察之。
○壬戌。加授固山额真兼牛录章京何洛会、为一等甲喇章京。以讦告和硕肃亲王豪格故也。
○甲子。以出师祭告。太祖武皇帝。大行皇帝太祖祝文曰。去年九月中。摄政和硕郑亲王济尔哈朗、统兵征明。以红衣炮攻克中后所、前屯卫二城。山海关附近中前所人皆弃城走。今年三月中。明宁远沙后所二城人、亦弃城走。山海关外地方尽为我有。此皆我皇祖太祖武皇帝素志。用是昭告上慰神灵。今又命摄政和硕睿亲王多尔衮爰代＜耳少＞躬。统大军前往伐明。伏冀皇祖在天之灵俯赐默佑。大行皇帝祝文同。
○朝鲜世子李＜溰-豆王＞以省亲还朝谢恩。并贡方物。
○乙丑。上御笃恭殿。赐摄政和硕睿亲王多尔衮大将军敕印敕曰我皇祖肇造丕基。皇考底定宏业。重大之任付于眇躬。今蒙古朝鲜俱已归服汉人城郭土地虽渐攻克。犹多抗拒念当此创业垂统之时。征讨之举、所关甚重。朕年冲幼未能亲履戎行。特命尔摄政和硕睿亲王多尔衮、代统大军。往定中原。用加殊礼。锡以御用纛盖等物。特授奉命大将军印。一切赏罚、俱便宜从事。至攻取方略尔王钦承皇考圣训谅已素谙。其诸王贝勒贝子公大臣等事大将军、当如事朕。同心协力、以图进取。庶祖考英灵为之欣慰矣尚其钦哉王受印敕。行三跪九叩头礼赐王黄伞一纛二。黑狐帽。貂袍貂褂。貂坐褥。凉帽。蟒袍。蟒褂蟒坐褥仍赐从征诸王贝勒贝子公等衣服鞍马有差。
○丙寅月祭大行皇帝。
○是日摄政和硕睿亲王多尔衮、同多罗豫郡王多铎多罗武英郡王阿济格、恭顺王孔有德、怀顺王耿仲明、智顺王尚可喜、多罗贝勒罗洛宏固山贝子尼堪博洛辅国公满达海吞齐喀博和托和托续顺公沉志祥、朝鲜世子李＜溰-豆王＞暨八旗固山额真梅勒章京诣堂子。奏乐。行礼。又陈列八纛。向天行礼毕。统领满洲蒙古兵三之二及汉军恭顺等三王续顺公兵。声炮起行。
○戊辰谕朝鲜国王李倧曰东边瓦尔喀人民在尔境未经察解者。皇考念在尔朝鲜、与在我国无异。久欲停其察解。但未降上
□日今朕仰体皇考圣意。其察解人民、永行停止。闻尔陪臣沈启元等、谋为不轨。王已歼其党羽。是上天仁爱。式靖乱阶。朕深为王欣喜。恐有余孽诛之未尽。后将复发。宜急行搜剪以弭后患。又谕曰。我皇考宽温仁圣皇帝曾降明上□日以李明汉、李敬舆、许启闵圣徽李景奭、朴璜、曹汉英、申得渊等俱系罪废。不许复录。今尔违上□日复用李敬舆入议政府。充谢恩使。及究其故。知因肆赦录用。其同时罪废者亦俱复录用。诏内并无李敬舆等复用之款。尔辄悖上□日厥罪实大。朕仰承皇考眷顾尔国至意。姑置不问。将李敬舆留置世子李＜溰-豆王＞所。不令回国。其李明汉、闵圣徽、李景奭、朴璜、曹汉英、申得渊等均宜罢黜如复悖朕命恐非得计也。己巳。调正蓝旗蒙古固山额真觉罗巴哈纳为满洲固山额真。升满洲梅勒章京富喇克塔为蒙古固山额真。
○以正黄旗满洲汤古哈、镶白旗汉军孙有光、正蓝旗满洲吴巴海俱管甲喇章京事。
○以正红旗满洲噶达浑、正蓝旗满洲席赖、俱为护军参领。
○以管梅勒章京事祖泽远为礼部侍郎
○以王登云为礼部理事官。扈习纳为兵部理事官。
○庚午。摄政和硕睿亲王师次辽河地方。以军事咨洪承畴。承畴上启曰。我兵之强天下无敌将帅同心。步伍整肃。流寇可一战而除。宇内可计日而定矣。今宜先遣官宣布王令。示以此行。特扫除乱逆、期于灭贼。有抗拒者必加诛戮。不屠人民不焚庐舍不掠财物之意。仍布告各府州县、有开门归降者官则加升。军民秋毫无犯若抗拒不服者城下之日官吏诛。百姓仍予安全。有首倡内应立大功者则破格封赏法在必行。此要务也况流寇初起时遇弱则战。遇强则遁。今得京城。财足志骄。已无固志。一旦闻我军至、必焚其宫殿府库。遁而西行贼之骡马不下三十余万。昼夜兼程可二三百里及我兵抵京贼已远去。财物悉空逆恶不得除。士卒无所获亦大可惜也。今宜计道里。限时日。辎重在后。精兵在前。出其不意。从蓟州密云近京处、疾行而前。贼走、则即行追巢□刀。傥仍坐据京城以拒我则伐之更易。如此庶逆贼扑灭、而神人之怒可回。更收其财畜、以赏士卒。殊有益也初明之守边者兵弱马疲。犹可轻入今恐贼遣精锐伏于山谷狭处、以步兵扼路。我国。骑兵不能履险宜于骑兵内选作步兵。从高处觇其埋伏俾步兵在前。骑兵在后。比及入边则步兵皆骑兵也孰能御之。若沿边仍复空虚则接踵而进不劳余力。抵京之日我兵连营城外侦探勿绝。庶可断陕西宣府大同真保诸路、以备来攻。则马首所至、计日功成矣流寇十余年来用兵已久。虽不能与大军相拒。亦未可以昔日汉兵轻视之也。
○壬申。摄政和硕睿亲王师次翁后。明平西伯吴三桂、遣副将杨珅、游击郭云龙、自山海关来致书曰。三桂初蒙我先帝拔擢、以蚊负之身荷辽东总兵重任。王之威望素所深慕。但春秋之义交不越境。是以未敢通名。人臣之谊谅王亦知之。今我国以宁远右偏孤立之故令三桂弃宁远而镇山海。思欲坚守东陲而巩固京师也。不意流寇逆天犯阙。以彼狗偷乌合之众、何能成事。但京城人心不固。奸党开门纳款。先帝不幸。九庙灰烬今贼首僭称尊号。掳掠妇女财帛。罪恶已极。诚赤眉绿林黄巢禄山之流天人共愤。众志已离。其败可立而待也。我国积德累仁。讴思未泯各省宗室、如晋文公汉光武之中兴者容或有之。远近已起义兵。羽檄交驰。山左江北密如星布。三桂受国厚恩。悯斯民之罹难。拒守边门。欲兴师问罪、以慰人心。奈京东地小兵力未集。特泣血求助。我国与北朝、通好二百余年。今无故而遭国难。北朝应恻然念之。而乱臣贼子亦非北朝所宜容也。夫除暴剪恶大顺也。拯危扶颠大义也出民水火大仁也兴灭继绝大名也。取威定霸大功也。况流寇所聚金帛子女不可胜数义兵一至、皆为王有。此又大利也王以盖世英雄值此摧枯拉朽之会。诚难再得之时也乞念亡国孤臣忠义之言速选精兵、直入中协西协。三桂自率所部合兵以抵都门。灭流寇于宫廷。示大义于中国则我朝之报北朝者岂惟财帛。将裂地以酬。不敢食言。本宜上疏于北朝皇帝。但未悉北朝之礼不敢轻渎圣聪。乞王转奏王得书。即遣学士詹霸来衮往锦州。谕汉军赍红衣炮向山海关进发。
○癸酉。摄政和硕睿亲王师次西拉塔拉。报吴三桂书曰向欲与明修好。屡行致书明国君臣不计国家丧乱。军民死亡曾无一言相答。是以我国三次进兵攻略。盖示意于明国官吏军民。欲明国之君熟筹而通好也。若今日则不复出此。惟有底定国家与民休息而已。予闻流寇攻陷京师明主惨亡。不胜发指用是率仁义之师。沉舟破釜。誓不返旌。期必灭贼出民水火。及伯遣使致书深为喜悦遂统兵前进。夫伯思报主恩与流贼不共戴天。诚忠臣之义也。伯虽向守辽东与我为敌。今亦勿因前故尚复怀疑。昔管仲射桓公中钩。后桓公用为仲父以成霸业。今伯若率众来归。必封以故土。晋为藩王一则国仇得报一则身家可保世世子孙长享富贵。如河山之永也
○丁丑。摄政和硕睿亲王军次连山。吴三桂复遣郭云龙孙文焕来致书曰。接王来书知大军已至宁远。救民伐暴。扶弱除强。义声震天地。其所以相助者实为我先帝。而三桂之感戴、犹其小也。三桂承王谕即发精锐于山海以西要处诱贼速来。今贼亲率党羽。蚁聚永平一带。此乃自投陷阱。而天意从可知矣。今三桂已悉简精锐以图相机巢□刀灭。幸王速整虎旅直入山海。首尾夹攻。逆贼可擒京东西可傅檄而定也又仁义之师首重安民所发檄文最为严切更祈令大军秋毫无犯。则民心服而财土亦得。何事不成哉王得书即星夜进发。踰宁远次于沙河地方戊寅师距山海关十里外。吴三桂哨骑来报贼已出边立营。摄政和硕睿亲王随命诸王等各率精兵逆击。遇贼唐通马兵数百人我前锋兵击败之。生擒二人还
○己卯。师至山海关吴三桂率众出迎王大喜。设仪仗。吹螺。同三桂向天行礼毕三桂率所属各官谒王王谓三桂曰尔回可令尔兵各以白布系肩为号。不然同系汉人以何为辨。恐致误杀语毕、令之先行。遂入关时贼首李自成率马步兵二十余万自北山横亘至海列阵以待。是日大风迅作尘沙蔽天咫尺莫辨。我军对贼布阵不能横列及海。摄政和硕睿亲王集诸王贝勒贝子公及诸大臣等谓曰尔等毋得越伍躁进此兵不可轻击。须各努力破此则大业成矣。我兵可向海对贼阵尾鳞次布列。吴三桂兵分列右翼之末号令毕诸军齐列及进兵令军士呼噪者再风遂止各对阵奋击。大败贼众追杀至四十里。贼首尾不相顾遁走燕京获驼马缎币无算。俱给赏随征将士是日进吴三桂爵为平西王。赐玉带蟒袍貂裘鞍马玲珑撒袋。弓矢等物。令山海城内军人各薙发以马步兵一万隶平西王。随摄政睿亲王直趋燕京。追杀流贼又与诸将誓约。随谕众曰此次出师所以除暴救民。灭流寇以安天下也今入关西征勿杀无辜勿掠财物勿焚庐舍。不如约者罪之仍晓谕。官民示以取残不杀共享太平之意。谕下凡百姓逃窜山谷者莫不大悦。各还乡里薙发迎降
○庚辰。初贼首李自成。遣王则尧来招降吴三桂。三桂羁留之至是送于王王斩之则尧山西人。明密云巡抚降贼贼授为兵政府尚书
○辛巳师次新河驿。摄政和硕睿亲王多尔衮以进山海关败贼兵捷音奏闻言臣统大军前进。明总兵官吴三桂遣使来言贼首李自成已陷燕京崇祯帝后俱自经自成于三月二十二日僭称帝。国号大顺改元永昌遣人招降三桂。三桂不从随自永平返据山海关。欲来投顺我国为崇祯帝报仇因谕其使如果来归即裂地封王仍令赍书去后臣即星夜前往于四月二十一日抵山海关值贼首李自成亲率马步兵二十余万挟崇祯帝太子第三子定王第四子及宗室晋王秦王汉王郡王等并三桂父襄与俱来复遣人招三桂降三桂不从贼随围山海关是晚即败贼总兵唐通马步兵数百人于一片石斩百余人贼兵遂遁。次日我大军直薄山海关三桂开门迎降我军遂从南水门北水门关中门入。望见贼渠领众自北山横亘至海列阵。是日大风扬尘咫尺不见。我军对贼布阵、不能横列及海。臣随集诸王、贝勒、贝子、公、固山额真护军统领等谓尔等、毋得越伍躁进。此兵不可轻击须各努力破此则大业可成我军可向海对贼阵尾鳞次布列三桂兵可分列右翼之末各号令毕于是我军齐列及二次呼噪进兵风遂止。各对阵奋击。大败贼兵。追杀至四十里阵获晋王朱审煊获驼马、缎币无算。此皆仰籍上天眷佑及皇上洪福所致臣随统大军、与三桂直捣燕京矣。
○壬午。师次抚宁县知县侯益光等率民出迎。赐袍服令仍供职。发仓粟赈民
○癸未。师次昌黎县。知县徐可大率民出迎。赐袍服戒谕之。仍令供职
○甲申。师次滦州学正孙维宁率民迎降遂擢为知州。戒谕之令发仓粟赈民
○沿边各官来降以行人李丕着为永平道。副将张邦谟游击唐志道俱令照旧管事。各赐袍服
○乙酉。师次开平卫指挥陈任重李培元等率众来降。各赐袍服。
○移檄沿边及山陕等处。李贼败衄势必西遁。当于各处截杀、毋令入城丙戌师次玉田县经历张彦、主簿王家春守备卢文宇等率众迎降。以家春为丰润县知县。各赐袍服
○丁亥。师次公罗店蓟州监军道李永昌丰润县副将。赵国祚、遵化闲住总兵唐钰、副将尤可望、守备陈良谟、黄家顺、卜大式、千总文三元等率众降。
○有材官常义吴有才、唐有功者、自通州来降。言贼已西遁摄政和硕睿亲王随令诸王贝勒贝子公等率兵急追之

[book_title]卷之五
顺治元年甲申。五月戊子朔。以破流贼李自成捷音。宣示朝鲜及外藩蒙古诸王贝勒。
○摄政和硕睿亲王多尔衮师至通州知州率百姓迎降谕令薙发。
○己丑。师至燕京。故明文武官员、出迎五里外。摄政和硕睿亲王进朝阳门。老幼焚香跪迎内监以故明卤簿御辇、陈皇城外。跪迎路左。启王乘辇。王曰予法周公辅冲主不当乘辇。众叩头曰。周公曾负扆摄国事。今宜乘辇王曰。予来定天下、不可不从众意。令将卤簿向宫门陈设。王仪仗前列。奏乐。拜天、地三跪九叩头礼复望阙行三跪九叩头礼。毕。乘辇入武英殿升座故明众官俱拜伏呼万岁王下令诸将士乘城。厮养人等概不许入百姓安堵。秋毫无犯。
○庚寅。大学士范文程等启摄政和硕睿亲王言燕京百姓假托搜捕贼孽首告纷纷。恐致互相仇害转滋惶扰。应行严禁王嘉其言。下令禁止。
○摄政和硕睿亲王谕兵部曰今本朝定鼎燕京天下罹难军民皆吾赤子出之水火而安全之。各处城堡着遣人持檄招抚檄文到日薙发归顺者地方官各升一级军民免其迁徙。其为首文武官员即将钱粮丹籍兵马数目、亲赍来京朝见。有虽称归顺而不薙发者是有狐疑观望之意宜核地方远近定为限期届期至京。酌量加恩如过限不至显属抗拒定行问罪。发兵征巢□刀。至朱姓各王归顺者亦不夺其王爵仍加恩养。
○又谕故明内外官民人等曰各衙门官员俱照旧录用可速将职名开报。如虚饰假冒者罪之。其避贼回籍、隐居山林者亦具以闻。仍以原官录用兵丁愿从军或愿归农者许该管官送至兵部。分别留遣凡投诚官吏军民皆着薙发。衣冠悉遵本朝制度。各官宜痛改故明陋习共砥忠廉。毋朘民自利。我朝臣工、不纳贿。不徇私。不修怨。违者必置重典。凡新服官民人等、如蹈此等罪犯。定治以国法。不贷。
○辛卯。摄政和硕睿亲王谕故明官员耆老兵民曰流贼李自成原系故明百姓纠集丑类逼陷京城。弑主暴尸。括取诸王公主、驸马官民财货酷刑肆虐。诚天人共愤。法不容诛者。我虽敌国、深用悯伤。今令官民人等为崇祯帝服丧三日以展舆情。着礼部太常寺备帝礼具葬除服后、官民俱着遵制薙发谕下官民大悦皆颂我朝仁义声施万代云。
○壬辰宗室硕塞、娶护军参领费扬古女令内大臣以下牛录章京以上俱往赴宴。
○征黑龙江等处梅勒章京俄罗塞臣巴都里、甲喇章京沙尔虎达等凯旋。遣侍郎明安达礼等往迎。宴劳之。
○摄政和硕睿亲王、以三河县民为乱。谕令县官加意防辑。仍晓谕乱民曰。昔流寇猖獗。肆虐民人。我朝兴仁义之师。大张挞伐。出斯民于水火。所在安居。独闻三河县无知奸民、乘机窃发。谋害邑令。法宜剪除。但念尔等皆属吾民。不忍加兵。以故先行驰谕。其速改前非。遵制薙发。各安生业。傥仍怙恶。定行诛巢□刀。
○故明总兵高第率所部将领、自山海关。副将高中选、自蓟镇。都司文盛、陈尚礼、推官袁宗震自遵化。俱诣摄政和硕睿亲王军前降。赐高第蟒衣。余各赐衣币有差。
○赐总兵官唐钰蟒衣。副将赵国祚、尤可望。缎衣各一。
○癸巳。摄政和硕睿亲王、令在京内阁六部都察院等衙门官员。俱以原官同满官一体办事。
○昌平州贼作乱。遣固山额真巴颜、石廷柱等、统兵巢□刀之。
○正黄旗尼雅翰牛录下三人屠民家犬、犬主拒之、被射、讼其事。摄政和硕睿亲王令斩射者。余各鞭一百、贯耳鼻。因下令。凡强取民间一切细物者鞭八十。贯耳。
○乙未。多罗武英郡王阿济格等追击流贼于庆都县。大获其辎重。
○丙申。月祭大行皇帝。
○丁酉。红西口贼作乱。遣固山额真李国翰刘之源统兵巢□刀之。
○戊戌。摄政和硕睿亲王、谕故明官员军民人等曰。明季骄淫坏法。人心瓦解。以致流寇乘机肆虐我朝深用悯恻。爰兴仁义之师、灭尔仇讐出尔水火。绥安都城兆姓归心。近闻土寇蜂起。乌合倡乱。念尔等俱吾赤子、不忍即加兵革。已往者姑从宽宥。谕到、俱即薙发。改行安业。毋怙前非。傥有故违、即行诛巢□刀。
○己亥。摄政和硕睿亲王多尔衮。遣官奏报底定燕京捷音。奏言、臣统大军、前往燕京。自山海以西各城堡文武将吏、皆争先奉表迎降。四月二十六日流贼李自成尽括金银币帛、载发长安。三十日自成焚毁宫阙遁走。臣随遣内外藩王贝勒、贝子、公、固山额真、护军统领等、率师追击。臣亲率余兵于五月初二日抵燕京。京城文武官吏耆老士庶、悉出城迎降。以巳刻入城。
○都察院参政祖可法、张存仁言、今王代天行仁。泽及万姓。内外欢忭。戡定之速。莫逾于此。窃以削平祸乱。肇成大业。所当急图敉宁、不可或缓。盖京师为天下之根本、兆民所瞻望而取则者也。京师理、则天下不烦挞伐。而近悦远来、率从恐从矣。然致治亦无异术、在于得人而已。臣等所虑者、吏兵二部、任事不实。仍蹈汉习、互相推诿。任用匪人。贻误非小。今地广事繁。非一人所能理。安内攘外。非一才所能任。宜将内院通达治理之人、暂摄吏兵二部事务。至于山东乃粮运之道。山西乃商贾之途。急宜招抚。若二省兵民归我版图则财赋有出国用不匮矣启入摄政和硕睿亲王报曰尔等言是但内院机务殷繁、不便令其署理部务。
○遣固山额真金砺梅勒章京李率泰安抚天津等处乱民。
○追击贼兵之诸王贝勒等还京。遣大学士范文程等、迎。劳之。王等入城。谒摄政和硕睿亲王。行三跪九叩头礼。
○辛丑摄政和硕睿亲王、以书徵故明大学士冯铨铨闻命即至。王赐以所服衣帽并鞍马银币。
○赐投诚总兵官孔希贵、蟒衣一袭副将唐铨等十四人各缎二疋令往三河县巢□刀灭土寇
○壬寅上以燕京底定率摄政和硕郑亲王济尔哈朗、暨诸王贝勒群臣拜天行三跪九叩头礼毕御殿诸王贝勒群臣上表行庆贺礼。
○癸卯以底定燕京捷音宣示朝鲜、及外藩蒙古诸王贝勒。
○甲辰以山陵寝殿内宝座告成。祭大行皇帝。
○摄政和硕睿亲王、设防守燕京内外城门官兵严禁士卒抢夺。
○以故明巡抚宣府都察院右佥都御史李鉴仍为原官。
○乙巳上命学士詹霸侍卫巴泰赍敕谕大将军摄政和硕睿亲王多尔衮谕曰朕闻王招降山海关总兵官吴三桂大败流贼自山海至燕京沿路城堡归顺及燕京官民迎降捷音不胜嘉悦此皆王运筹有方诸臣协心戮力之所致也兹遣官往劳王其益殚忠诚统率臣工佐成大业焉
○以故明天津副将娄光先为总兵官招抚各城稽核天津粮储诸务。
○保定副将王应登等条陈七事。一立纲纪。二任贤良。三靖遗寇。四申招抚。五和兵民。六重农务。七惩贪婪。摄政和硕睿亲王是其言。
○摄政和硕睿亲王下令、禁隐匿宫女。及无主财物子女。犯者籍其家。
○丁未。以多罗饶余郡王阿巴泰、越次与摄政和硕郑亲王并坐。下所司议罪。拟加倍罚银。奏入从宽免之。
○己酉。宣府巡抚李鉴捕斩伪权将军黄应选、伪防御使李允桂等十五人以祭明崇祯帝。并上安抚机宜。摄政和硕睿亲王。令鉴加意招集防守。
○以礼葬明崇祯帝后及妃袁氏、两公主、并天启后张氏、万历妃刘氏、仍造陵墓如制。
○应袭恭顺侯吴惟华、请招抚宣天山西自效。摄政和硕睿亲王许之。
○故明东原王、长子朱弘橞等、奉表归诚。
○庚戌。摄政和硕睿亲王多尔衮奏言、诸王大臣等、统兵追巢□刀统寇于庆都、大破其众。固山额真谭泰、准塔、护军统领德尔得赫哈宁噶等率前锋兵、追至真定。又破之。贼焚辎重仓皇败走燕京迤北居庸关内外各城、及天津真定等处皆降。
○辛亥。摄政和硕睿亲王谕诸王群臣曰。今荷天祐、底定中原。宜各殚忠诚。永保富贵有贪婪不检、自蹈罪愆者、虽有功不叙毋得苟且一时、失子孙久远之计也。
○又谕兵部曰。我国建都燕京天下军民之罹难者如在水火之中。可即傅檄救之其各府州县、但驰文招抚文到之日即行归顺者、城内官员、各升一级。军民各仍其业。永无迁徙之劳。予前因归顺之民、无所分别。故令其薙发、以别顺逆。今闻甚拂民愿、反非予以文教定民之本心矣。自兹以后、天下臣民、照旧朿发。悉从其便。予之不欲以兵甲相加者、恐加兵之处、民必不堪。或死或逃、失其生理故耳。今特遣官传谕、凡各府州县军卫衙门、来归顺者、其牧民之长。统军之帅。汇造户口兵丁钱粮数目、亲来朝见。若逆命不至。当兴师问罪而诛之。其朱氏诸王、有来归者。亦当照旧恩养。不加改削。山泽遗贤、许所在官司、从实报名。当遣人徵聘。委以重任。至于明朝之破坏。俱由贪黩成风。德不称任。功罪不明所致。自兹以后。凡我臣民、俱宜改弦易辙。各励清忠。此不特沾禄秩于一时。功名且传于奕世矣。
○壬子。以故明真定府知府邱茂华、为井陉道。署巡抚事。
○以故明山东布政使司参议兼按察使司佥事霸州道刘芳久、布政使司参议天津道孙肇兴、按察使司佥事通州道郑煇、按察使司副使怀隆道魏知微、山西按察使司佥事昌平道孟良允、按察使司佥事易州道黄图安、俱仍为原官。
○以故明井陉道方大猷、为监军副使招抚山东。
○甲寅。摄政和硕睿亲王入武英殿。升御座。设故明卤簿。鸣钟鼓。奏乐。大学士冯铨、应袭恭顺侯吴惟华、率文武群臣上表称贺。
○王退朝。谓众官曰。予见尔等有过、即行诫饬。乃予自摄政以来、并未闻尔等一言规谏。岂所行尽合于道耶。众曰。王所行尽善。一无可议。傥有未安。我等宁肯缄默。王曰。尔等此言殊谬。虽圣主行政、亦不能尽善。故谏诤时闻。予之所行。岂遂一无可议。尔等皆先帝宣力之臣。谙练政事。以后遇事有未当者、应抗颜陈说。予实于尔等有赖焉。
○以投诚总兵官刘芳名、为柳沟总兵官
六月。丁巳朔。以正蓝旗满洲萨齐库、管甲喇章京事。
○以巴尔珠、为兵部理事官。
○以俄罗塞臣、沙尔虎达等、征黑龙江等处所获男妇一千九百五十六名口、分隶八旗。其貂、狐、水獭、裘衣等物。分给出征将士。
○令洪承畴仍以太子太保兵部尚书兼都察院右副都御史、同内院官佐理机务。
○戊午。大学士冯铨、洪承畴启言、国家要务。莫大于用人行政臣等备员内院。凡事皆当与闻。今各部题奏。俱未悉知。所票拟者、不过官民奏闻之事而已。夫内院不得与闻、况六科乎傥有乖误。臣等凭何指陈。六科凭何摘参。按明时旧例。凡内外文武官民条奏、并各部院覆奏本章。皆下内阁票拟。已经批红者仍由内阁分下六科。抄发各部院。所以防微杜渐意至深远。以后用人行政要务、乞发内院拟票。奏请裁定。摄政和硕睿亲王是其言。
○己未。初多罗饶余郡王阿巴泰、以女嫁色冷之子色尔古伦、五载不睦。及色冷、色尔古伦往诉于王。王乃使人谓之曰。勿得犯吾女。坐是论夺王爵。疏上。免夺王爵。罚银一千两。
○升詹事府少詹事兼翰林院侍讲学士何瑞徵、为礼部右侍郎。翰林院检讨李若琳、为左春坊左庶子兼翰林院侍读。署詹事府事。
○令故明太子太傅左都督骆养性、仍以原官总督天津等处军务。
○庚申。令户部右侍郎王鳌永、招抚山东河南。
○以投诚总兵官高第、为山海总兵官。
○河南道御史曹溶启陈六事。一定官制。一议国用。一戢兵丁。一散土寇。一广收籴。一通煤运。下所司知之。
○壬戌。大同总兵官姜镶启言、臣世受明恩。誓灭流贼、以图恢复。近者杀贼首柯天相等、抚定大同等处。恐无主生乱、因以臣境内枣强王朱鼎言□册、续先帝之祀。适接告谕。开载前朝诸王、仍照旧爵。众心悦服。大同兵荒相继、逃散流离、向难禁止。一经颁示。宣布德意。无不欣戴。谨专官驰报。摄政和硕睿亲王报曰。抚定大同阳和等处。诛戮贼首。厥功甚懋。但议委枣强王以国政、使续先帝祀。大不合理。不特枣强王先在明时、系何等级、仍当照旧。即明之嫡系将军、亦宜照旧。不许干预一切国政军务、致违我法。其地方流离、应作何抚绥姜镶仍详议以闻。
○癸亥。以故明巡抚刘汉儒、为都察院左副都御史。
○升太常寺少卿提桥、为刑部右侍郎。光禄寺少卿李元鼎、为太仆寺少卿。
○以行人司行人向玉轩、为吏科给事中。郝杰、为户科给事中。知县孟明辅、为礼科给事中。朱鼎□□清、为工科给事中。
○甲子。故明宗室朱帅＜釒炊＞具启投诚。摄政和硕睿亲王嘉其知命来归。谕以俟地方底定时、入朝优用。
○户科右给事中刘昌启陈十事。一立规模。一审庙算。一推诚心。一集群策。一施实惠。一定经赋。一定官制。一颁俸禄。一明等威。一重守令。摄政和硕睿亲王是其言。
○乙丑。月祭大行皇帝。
○摄政和硕睿亲王谕、各衙门应责人犯、悉遵本朝、鞭责旧制。不许用杖。
○以故明山西按察使司佥事定州道李固本、仍为原官。
○丙寅。摄政和硕睿亲王谕、京城内官民房屋被圈者、皆免三年赋税。其中有与被圈房屋之人同居者、亦免一年。大兵经过之处。田地被伤者、免今年田赋之半。河北各府州县免三分之一。
○遣固山额真觉罗巴哈纳、石廷柱、率将士平定山东一路地方。
○丁卯。摄政和硕睿亲王多尔衮、与诸王贝勒大臣等定议、应建都燕京。遣辅国公吞齐喀、和托、固山额真何洛会等、赍奏迎驾。奏言、仰荷天眷。及皇上洪福。已克燕京。臣再三思维。燕京势踞形胜。乃自古兴王之地。有明建都之所。令既蒙天畀。皇上迁都于此。以定天下。则宅中图治、宇内朝宗。无不通达。可以慰天下仰望之心。可以锡四方和恒之福。伏祈皇上熟虑俯纳焉。
○招抚山西应袭恭顺侯吴惟华启言、故明督理漕运总兵官抚宁侯朱国弼、见在淮扬。宜遣其部将张国光、谕令来归。摄政和硕睿亲王从其言。以书招谕之。
○庚午。酉刻太白见。有白气自西南至东北。
○遣固山额真叶臣、率将士平定山西一路地方。
○升户科右给事中刘昌。为太常寺少卿。
○辛未以故明临清副将王国栋、署临清总兵官事。以擒斩伪将功也。
○壬申。升刑部郎中陈鹏举、为山东按察使司佥事河间道。真定府同知程绍孔、为山西按察使司佥事宣府口北道。
○遣官祭先师孔子。
○故明参将唐虞时启言、逆贼张献忠、自江西转掠江南、势甚猖獗。臣惟南京形胜之地。闽浙江广等处、皆视其顺逆、以为向背。今宜乘其危惧。即颁令上□日赏格。臣赍往南京。宣谕官民。江南之地、可传檄而定也。若虑张献忠、左良玉首鼠两端。则有原任镇臣陈洪范、可以招抚。乞即用为招抚总兵。臣子起龙、乃洪范壻。曾为史可法标下参将。彼中将领多所亲识。乞令其赍谕往招。则近悦远来、一统之功可成矣。下所司知之。
○癸酉。摄政和硕睿亲王谕礼部曰。古来定天下者、必以网罗贤才为要图。以泽及穷民为首务。我国家求贤之心。众已共晓。而京城内流贼蹂躏之后。必有鳏寡孤独、谋生无计。及乞丐街市者。着一一察出。给与钱粮恩养。
○甲戌。兵部右侍郎金之俊启言、圣朝之德意方新。畿甸之望恩甚切。乞先下蠲租之诏于直隶、以大慰民望。下所司速议。
○摄政和硕睿亲王谕京城内外军民曰。我朝巢□刀寇定乱。建都燕京。深念民为邦本。凡可以计安民生者、无不与大小诸臣、实心举行。乃人民经乱离之后。惊疑未定。传布讹言。最可骇异。闻有讹传七八月间东迁者。我国家不恃兵力。惟务德化。统驭万方。自今伊始。燕京乃定鼎之地。何故不建都于此、而又欲东移。今大小各官、及将士等、移取家属。计日可到。尔民人岂无确闻。恐有奸徒、故意鼓煽。并流贼奸细、造言摇惑。故特遍行晓示。务使知我国家安邦抚民至意。
○顺天巡按柳寅东启言察吏务清其源安民务定其志。吏部掌铨衡、统百官、吏治之源也。若监司守令各当其职。自然政治廉平。太平可致。近见升除各官。凡前朝犯赃除名、流贼伪官、一概录用。虽云宽大为治。然流品不清。奸欺得售。非慎加选择之道。其为民害不可胜言是所当亟清其源也。民值乱离之后。心志彷徨。鼎革以来政教未敷蠢然之民。莫知所守。奸恶之辈。靡所顾忌。盖闻帝王弼教、不废五刑。鞭责不足以威众。明罚乃所以敕法。宜速定律令。颁示中外。俾民不敢犯。而祸乱自清矣。摄政和硕睿亲王报曰。经纶方始。治理需人。凡归顺官员。既经推用。不必苛求。此后官吏犯赃审实立行处斩。鞭责似觉过宽。自后问刑。准依明律。副予刑期无刑之意。
○柳寅东又启言时已届秋庙堂宜早定大计。今日事势、莫急于西贼。欲图西贼、必须调蒙古以入三边。举大兵以收晋豫。使贼腹背受敌。又须先计扼蜀汉之路。次第定东南之局。摄政和硕睿亲王是其言。
○故明三边总督李化熙、遣官上所部兵马数目、及地方土寇情形。具启归顺。摄政和硕睿亲王优答之。即令入朝。效用。
○盛京四郊塔工成。赐诸喇嘛宴。及鞍马币帛器皿等物有差。
○丙子。摄政和硕睿亲王谕众官民等曰。明国之所以倾覆者。皆由内外部院官吏、贿赂公行。功过不明。是非不辨。凡用官员有财之人虽不肖亦得进。无财之人、虽贤才亦不得见用。所以贤者皆抱恨隐沦。不贤者多夤缘幸进。夫贤既不得进国政何由而理。不贤用。贿得官。焉肯实心为国。甚至无功者以行贿而冒功。有功者以不行贿而功掩。乱政坏国。皆始于此。罪亦莫大于此。今内外官吏。如尽洗从前贪婪肺肠。殚忠效力。则俸禄充给。永享富贵。如或仍前不悛。行贿营私。国法具在。必不轻处。定行枭示。
○丁丑。以故一等梅勒章京查雅翰瞻子巴特玛、二等甲喇章京赵万璧子国珍、三等甲喇章京邱国玉子纪从、袭职。
○升刑部郎中甘文奎、为山西按察使司佥事顺广道。
○戊寅。侍卫巴泰等自燕京来复命。摄政和硕睿亲王多尔衮附表奏谢言臣等恭闻皇上诏谕、不胜欢忭窃思臣等同心戮力击破流寇平定燕京实由上天眷祐皇上弘庥所致今更仰仗天威自大同以西黄河以北、尽皆底定燕京以南、顺德以北、俱已来归。疆圉日扩。一统有基矣。
○宣府巡抚李鉴启言、上谷一府。在明朝为边镇。在我朝为腹里。前定经制。兵多而员冗。今宜急议裁汰。查得宣镇原额经制官军七万六千九百二十九员名。索之簿籍则有兵。用之战守则无兵。总由前朝法纪废弛无核实之政也日来索饷者纷纷。宜早定经制抚镇道协、以及各路堡。应设营马步兵若干应支月饷马乾及将领月廪若干。均应酌立成规。至于冗员、如宣府城内有万全都司。有管屯都司。又有巡捕都司今宜照大同例改设知府而以徵收屯粮之事。归并于府官则管屯之都司可裁也在城管粮同知。加以缉捕一衔则巡捕都司又可裁也。保安延庆两州、斗大一城既有州官。又设守备似宜裁去守备。而以城守之务、专责正印官料理。若永宁县、距柳沟止二十里。而有两参将。尤属滥冗。似宜裁去永宁之参将。专其责于县官东路一隅。设总镇又设两协其间宜留宜汰。尤宜急议。怀来一城内有道有厅。又有参将。守备亦属赘疣。似宜裁去参将而留守备以司城守若援营之兵有名无实。不如简其精壮者付之守备。而以道厅为之提挈。兵马既减。钱粮出纳有数。其旧设同知通判多员。亦宜量加裁减归并下所司议行。
○令河南道御史曹溶提督顺天学政。
○己卯吏科给事中向玉斩启言土寇未平。皆因向来地方官、不能绥辑解散。致烦今日扑巢□刀。此后当慎择守令。俾其弭盗安民。且官多俸薄。原非旧制。宜汰冗员以省扰。增常禄以养廉。至府升转铨除。具有往例。须详核履历。杜绝幸端。下所司议。
○庚辰。上赐摄政和硕郑亲王济尔哈朗等、蟒缎有差。
○顺天巡抚宋权献治平三策。一请议崇祯庙号、以彰我朝厚德。一禁革加派弊政、以苏民生。一广罗贤才、以佐上理。并荐故明蓟辽总督王永吉。井陉道今授监军道方大猷。蓟州道杨毓楫南京礼部尚书朱继祚、户部侍郎叶廷桂、俱堪擢用。于是摄政和硕睿亲王、谕廷臣各举所知。
○天津总督骆养性启荐故明户部侍郎党崇雅、兵部侍郎李化熙、通政使王公弼品望素着。乞赐徵用从之。
○壬午。上以底定燕京。殄灭流寇。遣官赐诸王、贝勒、贝子、公、及将士牛羊有差。
○摄政和硕睿亲王以书招故明总兵陈洪范。
○平定山西固山额真叶臣启报饶阳一路土贼。悉已平定。
○修政历法西洋人汤若望启言、臣于明崇祯二年来京鲁用西洋新法厘正旧历制有测量日月星晷定时考验诸器尽进内廷用以推测。屡屡密合。近闻诸器、尽遭贼毁臣拟另制进呈。今先将本年八月初一日日食、照西洋新法。推步京师所见日食限分杪。并起复方位图象。与各省所见日食多寡先后不同诸数。开列呈览。乞敕该部届期公同测验。摄政和硕睿亲王谕旧历岁久差讹。西洋新法屡屡密合。知道了。此本内日食分杪时刻、起复方位、并直省见食有多寡先后不同、具见推算详审。俟先期二日来说。以便遣官公同测验。其窥测诸器、速造进览。
○癸未。镇国公固山额真艾度礼于誓期前日、私言二王迫胁盟誓。我但面从心实不服主上幼冲。我意不悦。今虽竭力从事、其谁知之二王擅政之处亦不合我意。每年发誓予心实难相从天地神明。其鉴察之。遂书其词于誓期之晨焚之。有穆成格、卓佛和欲发其事令医者占何时可首。因具道始末医者以告艾度礼子海达礼。艾度礼遂自首于摄政和硕郑亲王济尔哈朗。事下法司鞫问得实。艾度礼及妻、并其子海达礼及医者并弃市。家产及所属人口、俱交与和硕郑亲王。
○摄政和硕睿亲王遣大学士冯铨、祭故明太祖及诸帝。文曰。兹者流寇李自成、颠覆明室。国祚已终。予驱除逆寇。定鼎燕都。惟明乘一代之运以有天下。历数转移、如四时递禅非独有明为然乃天地之定数也。至于宗庙之主、迁置别所。自古以来厥有成例。第念曾为一代天下主。罔宜轻亵。兹以移置之故、遣官祀告、迁于别所。
○禁军民侵扰圣贤祠庙。
○甲申。以故明太祖神牌、入历代帝王庙。
○乙酉未刻至申刻。日生左右珥。青黄色。良久渐散。
○革牛录章京李都、黄得功王奎职以擅于昌平州牧放驼马故也。
○牛录章京郭纪元、坐强奸民妇、弃市。
○锦衣卫百户危列宿启言、臣招抚至天津地方。咨访流寓。及在籍官员、党崇雅、张端、高尔俨、戴明说等、四十三员。招回逃海难民一万七千余名。摄政和硕睿亲王谕、此天津等处流寓及在籍各官、着吏部详察履历。确核才品其堪用者、作速催来。即与起用。仍行文各抚按。凡境内隐迹贤良逐一启荐、以凭徵擢但不许以贪官酷吏、及赀郎杂流、朦胧充数。其招回难民着地方官安插抚辑。毋致失所。
○平定山东固山额真觉罗巴哈纳、石廷柱等、启报霸州沧州德州、临清、先后俱下各城无官者已酌量委署。
○令内外各衙门印信、俱并铸满汉字样

[book_title]卷之六
顺治元年。甲申。秋七月。丙戌朔。兵部右侍郎金之俊启言、凡土寇率众归顺者。应赦罪勿论。缚渠来献者。应分别叙功。就抚之众。州县官编置牌甲。令安故业。无恒产者、设法安插。请颁谕各镇道府、以便遵行。摄政和硕睿亲王谕、土寇本皆吾民、渠魁能率众来归。自当赦罪、同党能缚献贼首。自当论功。其就抚之民。必马匹兵器、尽数交官。方见真心就抚。牛驴乃农事必需。毋得括取滋扰。作速行文各道府、转行所属。将地方有无土寇、曾否归降、据实详报。即以此定各官之殿最。如有玩寇殃民、或贪功生事者。必罪不宥。
○丁亥。礼部启言、定鼎燕京。应颁宝历。据钦天监称改用新法推注已成。请易新名。伏候钦定。以便颁行。摄政和硕睿亲王谕治历明时。帝王首重。今用新法正历。以敬迓天休。诚为大典。宜名时宪历。用称朝廷宪天乂民至意。自明岁顺治二年为始即用新历颁行天下监局各官、仍公同证订新法注历。作速缮写装潢呈览。
○戊子。令平定山东固山额真觉罗巴哈纳、石廷柱等移师会固山额真叶臣军。平定山西。
○己丑。礼部议覆顺天督学御史曹溶条议、考拔贡生。应听学臣于所至之地、便宜考试。至褒扬节孝、原属旧制。自逆寇荼毒京师。誓节死难之臣、所在多有。宜听学臣详访启闻。恤其子孙。旌其门闾。以励风节。摄政和硕睿亲王从之。
○庚寅。天津卫民讦告巡视南城监察御史熊世懿、隐粮二千余石。下刑部勘实。削其职。
○壬辰。擢吏部员外郎吴孳昌为都察院右佥都御史。总督宣大山西等处军务兼管巡抚事以侍郎刘余祐金之俊保举故也。
○以招抚山东监军副使方大猷为都察院右佥都御史巡抚山东。
○升户部郎中向列星、为山西按察使司佥事保定南道。
○癸巳。上以中原平定。迁都于燕。遣官祭告上帝。太庙。福陵。告上帝文曰。荷天眷命。锡我以故明燕土。抚乂中邦。荡平寇乱兹者俯徇群情迁都定鼎。作京于燕。用绍皇天之休。永锡蒸民之庆斋祓告虔。惟帝时佑之。告太庙文曰。臣闻流寇李自成、鸱张肆逆。陷明北京。崇祯帝自经。随命摄政睿亲王多尔衮为奉命大将军。统师西征。未抵山海关。明总兵吴三桂遣使来迎我师比至、开门纳款。我兵即以是日、整伍入关。自成犹拥马步军二十余万、逆我颜行。大将军多尔衮、奋张三军。一战败之。追逐四十余里。俘斩无算。贼首尾不相顾。狼狈西遁。我大兵蹑其后。抚谕所过郡县。直抵燕京。自成惶惧。焚明宫阙。窜走西秦。大将军复简精兵。令各王同固山额真等、统领追贼。随亲率师入京。安抚百姓。其大军追击贼兵至真定之庆都、两战两败之。贼势益不支。鸟兽骇散。河北山东、山西郡县人民。悉闻风归降。接踵恐后。此皆我皇祖之素志也。兹特虔告。仰慰在天之灵。至燕地为历代帝王都会。诸王朝臣、请都其地。臣顺众志、迁都于燕。以抚天畀之民。以建亿万年不拔之业。谨告祭福陵文同。
○甲午。月祭大行皇帝。并告迁都。文与祭太庙文同。
○升礼部郎中黄熙允、为尚宝司少卿。
○改刑科都给事中孙承泽、为吏科都给事中。
○以故明给事中袁恺、为礼科左给事中。
○改户部郎中孙襄、为刑科给事中。刑部主事黄徽允、为浙江道监察御史。
○以故明御史卢世＜氵隺＞、为福建道监察御史。
○修政历法汤若望启言、臣制就浑天星球一座。地平、日晷、窥远镜、各一具。并舆地屏图。恭进王览。再照臣所修西洋新法。已蒙钦定为时宪宝历。所有应用诸历从此永依新法推算。其颁行民历式样、俟完日进呈。摄政和硕睿亲王谕、所进测天仪器准留览。应用诸历、一依新法推算其颁行式样作速催竣进呈。
○天津总督骆养性、启请豁免明季加派钱粮。止徵正额并火耗。摄政和硕睿亲王报曰、官吏犯赃审实论斩。前谕甚明、所启钱粮徵纳、每两火耗三分。正是贪婪积弊。何云旧例。况正赋尚宜酌蠲。额外岂容多取。着严行禁革。如违禁加耗、即以犯赃论。
○乙未。宣府巡抚李鉴、启荐故明宣大总督江禹绪。令吏部行取来京录用。
○以故明户部侍郎党崇雅、通政使司通政使王公弼、俱为原官。
○锦衣卫官舍李谏善、启进自置庄田。摄政和硕睿亲王谕、故明勋戚赡田已业、俱准照旧。乃朝廷特恩。不许官吏侵渔。土豪占种。各勋卫官舍、亦须加意仰体。毋得生事扰民。
○丙申。吏部侍郎沈惟炳、启请徵聘逸贤、以收人望。摄政和硕睿亲王从之。
○丁酉。朝鲜国王李倧、遣陪臣表贺平定燕京并谢停解瓦尔喀人民、及复用李敬舆等免罪恩。附贡方物。宴赉如例。
○索伦部落牛录章京敖尔拖木尔等、贡貂狐皮。宴赉如例。
○招抚山东河南侍郎王鳌永、启荐山东故明大学士谢升等四十余人。事下吏部。
○王鳌永又启报济南、东昌、青州、临清等州郡、以次抚定。并赍送故明德王朱由＜弼木＞降表。
○王鳌永又密报南中情形。言近闻南中已拥立福王。改元弘光。以史可法为内阁。封总兵刘泽清、刘良佐、黄得功、高杰等、分据各镇。江北之地、彼所必争。请亟补镇臣。移驻曹单。控扼淮徐。启入。下所司确议。
○己亥兵部右侍郎金之俊、启荐故明蓟辽总督丁魁楚、陕西总督丁启睿、陕西巡抚练国事、副都御史房可壮、吏部员外郎左懋泰、河东守道郝絅等。摄政和硕睿亲王、令卫送来京录用。
○户科给事中郝杰、条陈四事。一劝农桑以植根本。一抚逃亡以实户口。一禁耗赎以除苛政。一严奢侈以正风俗。摄政和硕睿亲王、以其言有裨新政。令该部院即饬行。
○山东巡按朱朗鑅启言、中外臣工。皆以衣冠礼乐。覃敷文教。顷闻东省新补监司三人、俱关东旧臣。若不加冠服以临民。恐人心惊骇。误以文德兴教之官疑为统兵征战之将、乞谕三臣。各制本品纱帽、圆领、临民理事。摄政和硕睿亲王谕、目下急巢
□刀逆贼。兵务方殷。衣冠礼乐、未遑制定。近简用各官、姑依明式。速制本品冠服以便莅事其寻常出入、仍遵国家旧例。
○庚子。中元节。享太庙。遣公塔瞻行礼。
○遣官祭福陵。
○以投诚宁远兵备道韩昭宣、为山东布政使司参议兼按察使司佥事青州道。进士王标极、为山东按察使司佥事济南道。李永昌、为山西按察使司佥事蓟州道。
○大同总兵官姜镶因王谕切责、内不自安至是具启引罪求罢摄政和硕睿亲王谕令洗心易虑管总兵官事如故倘仍前不悛越分干预国有定法毋自取戾。
○设故明长陵以下十四陵司香内使各四人。
○辛丑上以中原平定免盛京满洲汉人额输粮草布疋。
○壬寅。摄政和硕睿亲王谕官吏军民人等曰、尝闻德惟善政。政在养民。养民之道必省刑罚薄税敛。然后风俗醇而民生遂。自明季祸乱以来刀风日竞闾阎细故、轻渎听闻。以越诉为等间。以诬告为常事。设机构讼。败俗伤财。心窃痛之。自今以往、嘉与维新。凡五月初二日昧爽以前。不拘在京在外、事无大小、已发觉、未发觉、已结正、未结正、悉行宥免。如违谕兴讼者、即以所告之罪罪之。官司受听者、并治。以后斗殴婚田细事止就道府州县官听断归结。重大事情方赴抚按告理在京仍投通状。听通政司查实、转送刑部问拟其五城御史有例应受理送问者。照旧送问。非系机密重情不许入京越诉倘奸棍讼
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:41:51-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
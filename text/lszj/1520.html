<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="资治通鉴考异卷第一,资治通鉴考异卷第二,资治通鉴考异卷第三,资治通鉴考异卷第四,资治通鉴考异卷第五,资治通鉴考异卷第六,资治通鉴考异卷第七,资治通鉴考异卷第八,资治通鉴考异卷第九,资治通鉴考异卷第十,资治通鉴考异卷第十一,资治通鉴考异卷第十二,资治通鉴考异卷第十三,资治通鉴考异卷第十四,资治通鉴考异卷第十五,资治通鉴考异卷第十六,资治通鉴考异卷第十七,资治通鉴考异卷第十八,资治通鉴考异卷第十九,资治通鉴考异卷第二十,资治通鉴考异卷第二十一,资治通鉴考异卷第二十二,资治通鉴考异卷第二十三,资治通鉴考异卷第二">
<meta name="description" content="三十卷。宋司马光撰。成书于宋元丰七年(1084年)。司马光编辑《资治通鉴》时,使用了大量的古籍材料,一件事情往往有三四种不同的记载,传闻不实或记载不同的材料很多,哪些为真,哪些为伪,哪些可用,哪些不可用,颇费斟酌。所以,司马光在编撰《资治通鉴》的同时,对同一件史事的不同记载,进行详细的考证辨异,将经过考异辨误的可信的材料,用于《资治通鉴》一书中。随着《资治通鉴》的编成,对其所用材料的考异辨误也积蓄其多,于是,司马光将这些考异辨正按照《资治通鉴》一书的体例和内容顺序编成《资治通鉴考异》一书,于宋元丰七年(1">
<title>资治通鉴考异【标点本】_司马光_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">资治通鉴考异【标点本】</span> <br/>
          作者： <span class="inputVal" id="bkauthor">司马光</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,考据,完结</span> <br/>
          字数： <span class="inputVal" id="bknum">[book_length]365695</span> <br/>
          说明： <span class="inputVal" id="bkdec">三十卷。宋司马光撰。成书于宋元丰七年(1084年)。司马光编辑《资治通鉴》时,使用了大量的古籍材料,一件事情往往有三四种不同的记载,传闻不实或记载不同的材料很多,哪些为真,哪些为伪,哪些可用,哪些不可用,颇费斟酌。所以,司马光在编撰《资治通鉴》的同时,对同一件史事的不同记载,进行详细的考证辨异,将经过考异辨误的可信的材料,用于《资治通鉴》一书中。随着《资治通鉴》的编成,对其所用材料的考异辨误也积蓄其多,于是,司马光将这些考异辨正按照《资治通鉴》一书的体例和内容顺序编成《资治通鉴考异》一书,于宋元丰七年(1084年)和《资治通鉴》一书一起奏进皇上。此书与《资治通鉴》同时成书,互为参照,对《资治通鉴》中某些重要史事,参考同异,辨证谬误,申明《通鉴》用此舍彼之故。考异所用材料甚丰,包括实录、正史、杂史、小说等,考订也非常精密,开史家前所未有之先例。后来有不少治史学者沿用此书方法,考订史事得失。全书共三十卷。前八卷考证周、汉至南北朝诸史事,自九卷至二十七卷,共十九卷,都是唐代史事的考订内容。其余三卷皆考后梁、后周、后汉史事。此书与《资治通鉴》同时刊行,但别为一书,互为参照读用。元胡三省作《资治通鉴音注》时,开始把此书内容散到《资治通鉴》各有关内容之下,纠正了《资治通鉴》中的某些事实错误,丰富了《资治通鉴》的史实。</span> <br/>
          封面： <span class="inputVal" id="bkimg">Z_6987.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]资治通鉴考异【标点本】
[book_author]司马光
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,考据,完结
[book_length]365695
[book_dec]三十卷。宋司马光撰。成书于宋元丰七年(1084年)。司马光编辑《资治通鉴》时,使用了大量的古籍材料,一件事情往往有三四种不同的记载,传闻不实或记载不同的材料很多,哪些为真,哪些为伪,哪些可用,哪些不可用,颇费斟酌。所以,司马光在编撰《资治通鉴》的同时,对同一件史事的不同记载,进行详细的考证辨异,将经过考异辨误的可信的材料,用于《资治通鉴》一书中。随着《资治通鉴》的编成,对其所用材料的考异辨误也积蓄其多,于是,司马光将这些考异辨正按照《资治通鉴》一书的体例和内容顺序编成《资治通鉴考异》一书,于宋元丰七年(1084年)和《资治通鉴》一书一起奏进皇上。此书与《资治通鉴》同时成书,互为参照,对《资治通鉴》中某些重要史事,参考同异,辨证谬误,申明《通鉴》用此舍彼之故。考异所用材料甚丰,包括实录、正史、杂史、小说等,考订也非常精密,开史家前所未有之先例。后来有不少治史学者沿用此书方法,考订史事得失。全书共三十卷。前八卷考证周、汉至南北朝诸史事,自九卷至二十七卷,共十九卷,都是唐代史事的考订内容。其余三卷皆考后梁、后周、后汉史事。此书与《资治通鉴》同时刊行,但别为一书,互为参照读用。元胡三省作《资治通鉴音注》时,开始把此书内容散到《资治通鉴》各有关内容之下,纠正了《资治通鉴》中的某些事实错误,丰富了《资治通鉴》的史实。
[book_img]Z_6987.jpg


[book_title]资治通鉴考异卷第一
端明殿学士、兼翰林侍读学士、大中大夫、提举西京嵩宗福宫、二柱国、河内郡开国公、食邑二千六百尺、食实封壹阡户。封壹阡户臣司马光奉　敕编集。
周纪
安王二十五年，鲁穆公薨，子共公奋立。司马迁史记六国表：周威烈王十九年甲戍，鲁穆公元年，烈王元年丙午，共公元年，显王十七年己巳，康公元年，二十六年戊寅，景公元年，赧王元年丁未，平公元年，二十年丙寅，文公元年，四十三年己丑，顷公元年。五十九年乙巳，周亡。秦庄襄王元年壬子，楚灭鲁。按鲁世家，穆公三十三年卒，若元甲戍终乙巳，则是三十二年也。共公二十二年卒，若元丙午，终戊辰，则是二十三年也。康公九年卒，景公二十五年卒，平公二十二年卒，若元丁未终乙丑，则是十九年也。文公二十三年卒，顷公二十四年，楚灭鲁。班固汉书律历志文公作缗公，其在位之年与世家异者，惟平公二十年耳。本志，自鲁僖公五年正月辛亥朔旦冬至推之，至成公十二年正月庚寅朔旦冬至，定公七年正月己巳朔旦冬至，元公四年正月戊申朔旦冬至，康公四年正月丁亥朔旦冬至，缗公二十二年正月丙寅朔旦冬至，汉高祖八年十一月乙巳朔旦冬至，武帝元朔六年十一月甲申朔旦冬至，元帝初元二年十一月癸亥朔旦冬至，其间相距皆七十六年，此最为得实。又与鲁世家注、皇甫谧所纪岁次皆合，今从之。六国表差谬，难可尽据也。
显王七年，燕桓公薨，子文公立。史记苏秦传谓之燕文侯。按春秋时此燕简公巳称公，文公之子易王寻称王，岂文公独称侯乎？今从世家。
三十六年，苏秦约六国从史记苏秦传：秦兵不敢窥函谷关十五年。又云：其后秦使犀首欺齐、魏，与共伐赵，苏秦去赵而从约皆解。齐、魏伐赵，败从约止在明年耳。其自相违戾如此。秦本纪惠文王七年，公子卬与魏战，虏其将龙贾。后二年事耳。乌在其不窥函谷十五年乎？此出于游谈之士夸大苏秦而云尔，今不取。
慎靓王二年，魏惠王薨，子襄王立。史记魏世家云：惠王三十六年卒，子襄王立。襄王十六年卒，子哀王立。哀王二十三年卒，子昭王立。六国表：惠王元辛亥，终丙戌；襄王元丁亥，终壬寅；哀王元癸卯，终乙丑。按杜预春秋后序云：太康初汲县有发旧蒙者，大得古书。其纪年篇起自夏、殷、周，皆三代王事，无诸国别也。唯特记晋国起自殇叔，次文侯、昭侯，以至曲沃庄伯，皆用夏正，编年相次。晋国灭，独记魏事，下至魏哀王之二十年，盖魏国之史记也。哀王于史记，襄王之子，惠王之孙也。古书纪年篇，惠王三十六年改元，从一年始，至十六年而称惠成王卒，即惠王也。疑史记误分惠成之世以为后王年也。哀王二十三年乃卒，故特不称谥，谓之今王。裴骃魏世家注引和峤云：纪年起自黄帝，终于魏之今王。今王者，魏惠成王子。按太史公书，惠成王但言惠王，惠王子曰襄王，襄王子曰哀王。惠王三十六年卒，襄王立十六年卒，并惠襄为五十二年。今按古文，惠成王立三十六年，攺元称一年，攺元后十七年卒。太史公书为误分惠、成之世以为二王之年数也。世本惠王生襄王，而无哀王。然则今王者，魏襄王也。彼既魏史所书魏事，必得其真，今从之。
赧王五十七年，魏新垣衍说赵欲帝秦，鲁仲连折之。史记鲁仲连传云：新垣衍谢请出，不敢复言帝秦。秦将闻之，为却军五十里。按：仲连所言，不过论帝秦之利害耳。使新垣衍惭怍而去则有之，秦将何预而退军五十里乎？此亦游谈者之夸大也。今不取。
汉纪上
太祖元年十月，沛公至霸上。史记汉书荀悦汉纪。皆云是月五星聚东井。按魏收后魏书高允传。崔浩集诸术士。考校汉元以来日月薄蚀五星行度。并讥前史之失。别为魏历以示允。允曰。善言远者。必先验于近。且汉元年冬十月。五星聚于东井。此乃历术之浅事。今讥汉史而不觉此谬。恐后之讥今。犹今之讥古。浩曰。所谬云何。允曰。按星传。金水二星常附日而行。冬十月，日旦在尾，箕、昏没于申南，而东井方出于寅北，二星何因背日而行？是史官欲神其事，不复推之于理。浩曰：欲为变者，何所不可？君独不疑三星之聚，而怪二星之来？允曰：此不可以空言争，宜更审之。时坐者咸怪。东宫少传游雅曰：高君长于历，当不虚言也。后岁余，浩谓允曰：先所论者，本不经心，及更考究，果如君语。以前三月聚于东井，非十月也。今从之。十月不言五星聚。
三年，郦生劝汉主据敖仓，又请说齐王。史记、汉书皆以食其劝取敖仓及请说齐合为一事，独刘向新序分为二，臣谓分为二者是。
五年九月壬子，立卢绾为燕王。史记、汉书、高纪于此皆云：使丞相哙将兵平代地。按樊哙传：从平韩王信，乃迁左丞相，是时未为丞相。又代地无反者，哙传亦无此事，疑纪误。
十年五月，太上皇崩。七月癸卯葬。汉书：五月，太上皇后崩。七月癸卯，太上皇崩，葬万年。荀纪五月无后字，七月无崩字。盖荀悦之时，汉书本尚未讹谬故也。今从之。
徙周昌为赵相。以赵尧为御史大夫。史记、汉书张良传皆云：十二年，上击黥布还，愈欲易太子。按百官表，十年，赵尧为御史大夫，则是时太子位巳定，今从之。
十一年二月丙午，立皇子恢为梁王。汉书诸侯王表作三月丙午。按刘羲叟长历三月丙辰朔，无丙午。今从史记年表。
七月，立皇子长为淮南王。史记诸侯年表云：十二月庚子，厉王长元年。汉书诸侯王表：十月庚午立。今从汉书帝纪。
上欲使太子击黥布，太子客使吕释之夜见吕后。史记、汉书皆云吕泽夜见吕后。按恩泽侯表有周吕侯泽，建成侯释之。今此上云建成侯而下云吕泽，恐误，当为释之是。又留侯世家，上欲废太子，立戚夫人子赵王如意，大臣多谏争，未能得坚决者也。吕后恐，不知所为。人或谓吕后曰：留侯善画计策。上信用之。吕后乃使建成侯吕泽劫留侯，曰：君常为上谋臣，今上易太子，君安得高枕而卧乎？留侯曰：始上数在困急之中，幸用臣策。今天下安定，以爱欲易太子，骨肉之间，虽臣等百余人何益！吕泽强要曰：为我画计。留侯曰：此难以口舌争也。顾上有不能致者，天下有四人。四人者年老矣，皆以为上慢侮人，故逃匿山中，义不为汉臣。然上高此四人。今公诚能无爱金玉璧帛，令太子为书，卑辞安车，因使辩士固请宜来，来以为客，时时从入朝。令上见之，则必异而问之。问之，上知此四人贤，则一助也。于是吕后令吕泽使人奉太子书，卑辞厚礼，迎此四人。四人至客建成侯所，上欲使太子击黥布，四人相谓曰：凡来者，将以存太子，太子将兵，事危矣。乃说建成侯云云。上遂自行。上破布归，置酒，太子侍，四人从。太子年皆八十有余，须眉皓白，衣冠甚伟。上怪问之，曰：彼何为者？四人前对，各言名姓，曰：东园公，角里先生，绮里季，夏黄公。上乃大惊曰：吾求公数岁，公辟逃我。今公何自从吾儿游乎？四人皆曰：陛下轻士善骂，臣等义不受辱，故恐而亡匿。窃闻太子为人仁孝，恭敬爱士，天下莫不延颈欲为太子死者，故臣等来耳。上曰：烦公幸卒调护太子。四人为寿。巳毕。起去。上目送之。召戚夫人指示四人者曰。我欲易之。彼四人辅之。羽翼巳成。难动矣。吕氏真而主矣。戚去人泣。上曰。为我楚舞。吾为若楚歌。歌曰。鸿鹄高飞。一举千里。羽翮巳就。横绝四海。横绝四海。当可柰何。虽有矰缴。尚安所施。歌数阕，戚夫人嘘唏流涕，上起去，罢酒。竟不易太子者，留侯本招此四人之力也。按高祖刚猛伉厉，非畏搢绅讥议者也。但以大臣皆不肯从，恐身后赵王不能独立，故不为耳。若决意欲废太子，立如意，不顾义理，以留侯之久故亲信，犹云非口舌所能争，岂山林四叟片言，遽能杘其事哉？借使四叟实能杘其事，不过污高祖数寸之刃耳，何至悲歌云羽翮巳成，矰缴安施乎？若四叟实能制高祖，使不敢废太子，是留侯为子立党以制其父也，留侯岂为此哉？此特辩士欲夸大四叟之事，故云然，亦犹苏秦约六国从秦，兵不敢窥函谷关，十五年，鲁仲连折新垣衍，秦将闻之，却军五十里耳。凡此之类，皆非事实。司马迁好奇，多爱而采之，今皆不取。
十二年十一月，陈豨反，汉击斩豨。卢绾传云：汉使樊哙击斩豨。按斩豨者周勃，非哙也。
四月甲辰，帝崩于长乐宫。汉书云：吕后与审食其谋尽诛诸将。郦商见审食其说，以如此大臣内畔，诸将外反，亡可𫏋足待也。审食其入言之，乃以丁未发丧。按吕后虽暴戾，亦安敢一旦尽诛大臣？又时陈平不在荥阳，樊哙不在代，此说恐妄，今不取。
惠帝三年，季布曰：前匈奴围高帝于平城，季布传云：前陈豨反于代，时匈奴围高帝于平城。按平城之围，乃韩王信反，非豨反也。
高后元年，大谒者张释、史记文帝本纪及惠景间侯者表、汉书匈奴传皆作泽。史记吕后本纪八年中大谒者张释，汉书纪作释卿。恩泽侯表及周勃传皆云张释，颜师古注曰：荆燕吴传云张择。今从史记吕后本纪、汉书恩泽侯表、周勃传。郦侯台。汉书外戚侯表及高五王传皆作鄜侯，今从史记本纪功臣侯表。
二年十一月，吕肃王台薨。史记本纪：高后元年，立孝惠子不疑为恒山王，吕台为吕王。二年，恒山王薨。十一月，吕王台薨。年表二人皆以元年薨。汉书本纪：元年，立不疑、吕台、产、禄通为王。二年，不疑薨。年表元年，不疑及吕台为王，二年皆薨。盖史记年表薨字应在二年，误书于元年耳。其实二人皆以二年薨。汉书本纪云产、禄通为王，亦误也。
五月，封楚元王子郢客、齐悼惠子章皆为侯。史记高后纪在元年，今从汉书王子侯表。六年夏，张敖卒。史记吕后本纪：敖卒在明年六月。按史记功臣表，高后六年，敖卒。汉书功臣表，敖以高祖九年封，十七年薨。盖本纪之误。
七年七月，封刘泽为琅邪王。史记世家、汉书列传皆云：田生先说张卿，令风大臣立吕产为吕王，然后说令王泽。按太后自以吕王嘉骄恣，废之，以产代为吕王。产非始封于吕，又诸吕之王巳久，何必待田生之谋？以此不取。
八年四月，封张侈为新都侯，寿为乐昌侯。史记惠景间侯者表新都作信都，寿作受，今从本纪。
七月，审食其为帝太傅。史记将相表：八年七月辛巳，食其为太傅，九月丙戍，复为丞相，后九月免。汉书公卿表：七年七月辛巳，食其为太传，八年九月，复为丞相，后九月免。以长历推之，八年七月无辛巳，九月无丙戍。闰月，群臣代邸上议，无食其名。二表皆误，今从史记本纪。免相在此月。本纪又云：八月壬戍，食其复为左丞相，亦误。
八月，齐王使祝午诈夺琅邪王泽兵。史记泽世家、汉书传皆以为泽与齐王合谋，盖误。今从史记吕后本纪齐王世家、汉书吕后纪齐王传。九月庚申旦。史记本纪八月庚申旦，上有八月丙午。汉书高后纪亦云八月庚申。今以长历推之，下八月当为九月。
景帝三年，周亚夫至洛阳，喜曰：荥阳以东无足忧者。史记、汉书皆云：太尉得剧孟，喜如得一敌国，曰：吴楚无足忧者。按孟一游侠之士耳，亚夫得之，何足为轻重？盖其徒欲为孟重名，妄撰此言，不足信也。
中二年，杀郅都。史记本纪：后二年正月，郅将军击匈奴。酷吏传：郅都死后，宗室多犯法，上乃召甯成为中尉。成为中尉在中六年，则后二年所谓郅将军者，非都也。疑别一人。汉书纪无郅将军事。世宗建元元年十月，策贤良，以董仲舒为江都相，庄助为中大夫。汉书武纪：元光元年五月，诏举贤良，董仲舒、公孙弘出焉。仲舒传曰：仲舒对册，推明孔氏，抑黜百家，立学校之官，州郡举茂才孝廉，皆自仲舒发之。令举孝廉在元光元年十一月，若对策在下五月，则不得云自仲舒发之，盖武纪误也。然仲舒对策不知果在何时。元光元年以前，唯今年举贤良见于纪。三年，闽越、东瓯相攻，庄助己为中大夫，故皆著之于此。仲舒传又云：辽东高庙，长陵高　灾，仲舒推说其意，主父偃窃其书奏之，仲舒由是得罪。按二灾在建元六年。主父偃传，上书召见在元光元年。盖仲舒追述二灾而作书。或作书不上，而偃后来方见其草藁也。
二年，石庆为太仆御出。接百官公卿表庆，不为太仆，盖尝摄职也。
三年，闽越围东瓯。天子问田鼢。史记东越、汉书严助传皆云：建元三年，闽越围东瓯，天子问太尉田鼢。按是时鼢不为太尉，云太尉，误也。下云太尉不足与计，盖追呼其官，或亦误耳。上招选天下之士，得朱买臣等，令与大臣论辩。东方朔谏。起上林苑。司马相如谏猎。此多非今年事，因庄助救东瓯及微行，始出终言之。元光二年，王恢议诱击匈奴。史记韩长孺传：元光元年，聂壹画马邑事。而汉书武纪在二年，盖元年壹始言之，二年议乃决也。
三年春，河水徙，从顿丘东南流。汉书武纪云：东南流入勃海。按顿丘属东郡，勃海乃在顿丘东北，恐误，今不取。
五月丙子，复决瓠子，注巨野。史记河渠书：元光中，河决瓠子，东注巨野。服虔注：汉书武纪曰：瓠子，堤名，在东郡白马。苏林曰：在鄄城以南，濮阳以北。将相名臣表曰：五月丙子，河决瓠子。然则瓠子即濮阳县境堤名也。
四年十二月晦，杀窦婴。班固汉武故事曰：上召大臣议之，群臣多是窦婴，上亦不复穷问，两罢之。田鼢大恨，欲自杀，先与太后诀，兄弟共号哭诉太后，太后亦哭弗食。上不得巳，遂乃杀婴。按汉武故事，语多诞妄，非班固书，盖后人为之。托，固名耳。
三月乙卯，丞相鼢薨。武安侯传云，元光四年春，丞相按灌夫事，其夏取夫人。五年十月，论灌夫及家属，十二月晦，魏其弃市。徐广引武帝本纪，侯表以为鼢薨在婴死后，分明四年当是三年，五年当是四年，今从之。广又疑十二月为二月。按汉制常以立春下宽大诏书，鼢恐魏其得释，故以十二月晦杀之，何必攺为二月也。
五年，公孙弘对策，一岁中至左内史汉书武纪云：元光元年五月，诏策贤良，于是董仲舒、公孙弘等出焉。按弘传，元光五年，复征贤良文学菑川国推上弘。其策文与武纪元年策文颇相类。又云：一岁中至左内史。百官表：元光五年，弘为左内史。然则弘之再举贤良，不在元光元年明矣。荀纪著于此年征吏民，明当世之务下。葛洪西京杂记亦云。弘以元光五年为国士所推，上为贤良。若此续食之诏在八月，则弘不容于今年巳为左内史。盖此诏在今年不知何月，故班氏系之于年末耳。其策文相类，盖出偶然。或者此策乃弘先举贤良时所对，班氏误以为此年之策，疑未能明。今从汉纪。董偃。见上。汉武故事曰：陈皇后废，处长门宫，窦太主以　恩犹自亲近。后置酒主家，主见所幸董偃。按东方朔传：爰叔为偃画计，令主献长门园，更名曰长门宫。则偃见上，在陈后废前明矣。
元朔元年二月，皇子据生。汉书武五子传赞曰：建元六年春，戾太子生。外戚传：卫皇后元朔元年生男。据按枚皋传云：武帝春秋二十九乃有皇子，与外戚传合。盖赞语因　尤之旗致此误。亦犹五星聚在秦二世末年，误为汉元年也。秋，韩安国病死。安国死在明年，于此终言之。
东夷秽君南闾等降为苍海郡史记平准书曰。彭吴贾灭朝鲜。置苍海之郡。按灭朝鲜、置苍海。两事也。不知何者出贾之谋。
主。父偃。严安、徐乐上书。汉书主父偃传云：元光元年，三人上书。按严安书云：徇南夷，朝夜郎，降羌僰，略秽州。此等事皆在元光元年后，盖误以朔字为光字耳。
二年冬，赐淮南王几杖，母朝。汉书武纪曰：赐淮南王、菑川王几杖，母朝。颜师古曰：淮南王安、菑川王志，皆武帝诸父列也，故赐几杖。按诸侯表，菑川王志在位三十五年，以元光五年薨。齐悼惠王世家高、五王传皆同。此云菑川王志，误也。
夏，徙豪杰于茂陵，族郭解。荀纪以郭解事著于建元二年。按武纪，建元二年，初置茂陵邑。三年，赐徙茂陵者钱。当是时，卫青、公孙弘皆未贵。又元朔二年，徙郡国豪杰于茂陵，此乃徙解之时也。三年，张骞自匈奴逃归。史记西南夷传曰：元狩元年，张骞使大夏来言通身毒国之利。按年表，骞以元朔六年二月甲辰封博望侯，必非元狩元年始归也。或者元狩元年，天子始令骞通身毒国，疑不能明，故因是岁伊稚斜立终言之。
五年，封丞相弘为平津侯。史记将相名臣表、汉书公卿百官表、弘为相皆在今年。建元以来侯者表、恩泽侯表皆云元朔三年封侯。按三年弘始为御史大夫，盖误书五为三，因置于三年耳。元狩二年三月戊寅，丞相弘薨。壬辰，以李蔡为丞相，张汤为御史大夫。汉书百官公卿表：元狩三年三月壬辰，廷尉张汤为御史大夫。六年，有罪自杀。史记将相名臣表：元狩二年，御史大夫汤。按李蔡既迁，汤即应补其缺，岂可留之期年，复与李蔡为丞相月日正同乎？又按长历三年三月无壬辰，又以得罪之年推之，在今年明矣。今从史记表。
浑邪王降，发车二万乘迎之。汉书食货志云三万两，今从史记平准书汲黯传。三年，得神马于渥洼水中，次以为歌。汲黯进言，上不说。史记乐书：武帝作十九章歌，常以正月上辛祠太一甘泉，使僮男僮女七十人俱歌。又尝得神马渥洼水中，复次以为太一之歌。后伐大宛，得千里马，次以为歌。中尉汲黯进曰：陛下得马诗以为歌云云。丞相公孙弘曰：黯诽谤圣制，当族。汉书礼乐志：武帝定郊祀之礼，祠太一于甘泉，𥙊后土于汾阴，乃立乐府，作十九章之歌，以正月上辛，用事甘泉圜丘。按天马歌，本志云：元狩三年，马生渥洼水中作。武纪云：元鼎四年秋，马生渥洼水中。五年十一月，立泰畤于甘泉。太初四年，贰师获汗血马，作西极天马之歌。公孙弘以元狩二年薨，汲黯以元狩三年免右内史，五年为淮阳太守，元鼎五年卒。又黯未尝为中尉，或者马生渥洼水作歌在元狩三年，汲黯为右内史而讥之，言当族者，非公孙弘也。虽未立泰畤，或以歌之于郊庙。其十九章之歌，当时未能尽备也。四年，少翁以方夜致鬼，如王夫人之貌。汉书以此事置李夫人传中，古今相承，皆以为李夫人事。史记封禅书，少翁见上，上有所幸，王夫人卒，少翁以方夜致王夫人及灶鬼之貌云。按，李夫人卒时，少翁死巳久，汉书误也。今从史记。
五年三月，初行五铢钱。汉书食货志：前以销半两钱铸三铢钱，明年以三铢钱轻，更铸五铢钱。武帝元狩五年乃云罢半两钱，行五铢钱，误也。
六年冬，杨可告缗汉书武纪：元鼎三年十一月，令民告缗。据义纵传，则在今冬。义纵，弃市。霍去病射杀李敢，史记封禅书云：明年，天子病鼎湖甚，病愈，幸甘泉，大赦。莫知其为何年。本纪皆无其事，独义纵传有之。按汉书百官公卿表，义纵、李敢死皆在今年。敢传云：从上雍至甘泉宫。雍盖衍字也。平准书云：自造白金五铢钱，后五岁赦。按武纪，元狩四年造白金。元鼎元年赦，首尾四年。若今年更有赦，则四年再赦，与平准书不合。今从百官表。颜异诛。徐广注史记平准书云。异诛在元狩四年壬戍岁。广见汉书百官公卿表。其年注云。大农令颜异。二年坐腹非诛。不思有二年字。致此误也。元鼎元年汉书武纪此年云：得鼎汾水上。汉纪云：六月，得宝鼎于河东汾水上，吾丘寿王对云云。按封禅书，栾大封乐通侯之岁，其夏六月，汾阴巫锦为民祠魏睢后土营旁，得鼎，诏曰：间者巡𥙊后土云云。武纪：元鼎四年十月，幸汾阴，十一月立后土祠于汾阴睢上，六月，得宝鼎后土祠旁。礼乐志又云：元鼎五年得宝鼎，恩泽侯表，元鼎四年四月乙巳，栾大封侯。然则得鼎应在四年，盖武纪因今年攺元而误增。此得鼎一事耳，非两曾得鼎于汾水上也。封禅书：天子封太山，反至甘泉，有司言宝鼎出为元鼎。以今年为元封元年。然则元鼎年号，亦如建元、元光，皆后来追攺之耳。四年，乐成侯丁义荐栾大。汉书郊祀志作乐成侯登。按史记、汉书功臣表当为丁义。栾大斗旗。封禅书、郊祀志皆作棋，独史记孝武纪作旗。按汉武故事云：大尝于殿前树旌数百枚，大令旌自相击翻，翻竟庭中，去地十余丈，观者皆骇然。则作旗字者是也。
五年三月，封樛广德为龙亢侯。汉书功臣表作龙侯，南越传作栊侯。晋灼曰：栊，古龙字。史记建元以来侯者表及南越传皆作龙亢侯，今从之。
六年，越郎都稽得吕嘉史记、汉书表皆作孙都，南越传皆云都稽，今从传。封楼船苏弘都稽赵光等皆为侯。凡此等封侯者，年表皆有月日，为其先后难齐，故尽附于立功之处，后仿此。
分武威、酒泉置张掖、敦煌郡。汉书武纪：元狩二年，浑邪王降，以其地为武威、酒泉郡。元鼎六年，分置张掖、敦煌郡。而地理志云：张掖、酒泉郡，太初元年开武威郡，太初四年开敦煌郡，后元元年分酒泉置。今从武纪。
元封元年冬，释兵须如。汉书作凉如，今从史记。
上问黄帝冢，公孙卿对。史记、汉书皆云或对，汉武故事云公孙卿对，今取之。正月，幸缑氏。封禅书、郊祀志作三月，汉书武纪及荀纪皆作正月，今从之。
四月乙卯，封泰山下东方。武纪：癸卯，上还登封泰山。盖癸卯自海上还，乙卯至泰山行事也。
二年，公孙遂往正之。史记作征之，盖字误，今从汉书。天子诛遂汉书作许遂。按：左将军亦以争功相嫉，乖计弃市，则武帝必以遂执楼船为非。汉书作许，盖字误，今从史记。相韩阴。汉书阴作陶，今从史记。
三年七月，胶西于王端薨。荀纪端皆作瑞，今从汉书。五年四月，卫青薨。汉武故事云：大将军四子皆不才，皇后每因太子涕泣，请上削其封。上曰：吾自知之，不令皇后忧也。少子竟坐奢淫诛。上遣谢后，通削诸子封爵，各留千户焉。按青四子无坐奢淫诛者，此说妄也。
天汉元年，卫律使匈奴还，闻李延年家收亡降匈奴。延年传云：诛延年兄弟宗族。按是后李广利尚为将帅，盖止诛延年及弟季妻子耳。七月，闭城门，大搜。臣瓒注武帝纪曰：汉帝年记，六月禁逾侈，七月大搜。则搜索逾侈者，不必闭城门，大搜盖搜奸人耳。
四年正月，遣李广利等击匈奴。史记匈奴传云，广利于此降匈奴，误。四月，立皇子髆为昌邑王。表云六月乙丑立，今从武纪。
征和二年七月，壶　三老茂上书，天子感寤。汉武故事云：治随太子反者，外连郡国数十万人。壶　三老郑茂上书，上感寤，赦反者，拜郑茂为宣慈校尉，持节徇三辅，赦太子。太子欲出，疑弗实，吏捕太子急，太子自杀。按上若赦太子，当诏吏勿捕。此说恐妄也。
四年八月辛酉晦，日有食之。荀纪作七月，汉书作八月。按长历是年九月壬戌朔，言八月是也。
后元元年六月，商丘成坐祝诅自杀。功臣表云：坐为詹事，祠孝文庙，醉歌堂下，曰：出居安能郁郁，大不敬，自杀。公卿表云：坐祝诅。按成不为詹事，功臣表误也。
昭帝始元四年，以上官安为车骑将军。昭纪作骠骑，今从百官表、外戚传。
五年，成方遂自谓卫太子。昭纪云张延年，隽不疑传云成方遂，又云一姓张，名延年，今从不疑传。
元凤四年，楼兰王安归。西域传作常归，今从昭纪及傅介子传。
元平元年，昌邑王尝见大白犬，颈以下似人冠，方山冠而无尾。昌邑王传云无头，五行志云无尾，且云不得置后之象。若颈以下似人而无头，何以辨其为犬？且安所施冠？盖传误也。
中宗本始三年，遣五将军及乌孙击匈奴，获四万级，马、牛羊驴。橐驼七十余万头。常惠传，四万级为三万九千人，七十余万头为六十余万头。今从乌孙传。六月己丑，蔡义薨。荀纪作乙丑，误。
地节二年四月戊申，以张安世为大司马、车骑将军。百官表：地节三年四月戊申，张安世为大司马。七月戊戍，更为卫将军。霍禹为大司马。七月壬辰，禹要斩。荀纪：三年四月戊辰，安世为大司马。按明年四月无戊辰，七月无戊戍，又不当再言七月。以宣纪、张安世、霍光传考之，安世为司马当在今年，为卫将军当在明年十月，禹死在四年七月，盖年表旁行通连书之，致此误也。三年四月戊申，立子奭为皇太子。荀纪立皇太子在去年四月戊申，汉书旧本亦然。颜师古据疏广及邴吉传，并云地节三年立皇太子，知在此年者是也。
郑吉与司马喜击车师。西域传云，地节二年。以匈奴传校之，知在三年。
元康元年冬，赵广汉坐要斩。本纪：元康二年冬，广汉有罪要斩。百官表：本始三年，广汉为京兆尹，六年要斩。元康元年，守京兆尹。彭城太守。遣按广汉传，司直萧望之劾奏广汉摧辱大臣，望之自司直为平原太守，元康元年，自平原太守为少府。然则广汉死当在元康元年，本纪误也。广汉传又云：地节三年七月，丞相婢自绞死。盖婢死巳数年，而广汉追发其事也。
三年三月，封故昌邑王贺为海昏𠊱。王子侯表贺以四月壬子封。宣纪贺封在丙吉之前。按是岁四月癸亥朔，无壬子，表误。
四年八月，求高祖功臣子孙，皆复其家。宣纪：元康元年五月，复高皇帝功臣绛侯周勃等百三十六人家子孙。四年，又赐功臣适后黄金，人二十斤。按功臣表诏复家者，皆云元康四年，其数非一，不容尽误，盖纪误耳。
神爵二年五月，赵充国奏罢屯兵。秋，羌斩先零犹非、杨玉首降，宣纪：五月，羌斩犹非，杨玉降。充国传：五月，奏罢屯兵。秋，羌斩犹非，杨玉降。今从传。置都护，自郑吉始。百官表曰：西城都护加官，地节二年初置。盖误以神爵为地节也。西域传又云神爵三年，亦误。
大鸿胪萧望之议不可，许。乌孙结昏。乌孙传，请昏在元康二年。望之传云神爵二年。按元康二年，望之未为鸿胪，盖误以神爵为元康也。
三年八月，诏益吏百石巳下俸十五。宣纪云：益吏百石以下俸十五。韦昭曰：若食一斛，则益五斗。荀纪云，益吏百石以下俸五十斛，盖以十五难晓，故攺之。然诏云以下，恐难指五十斛也。
四年五月，匈奴单于遣弟呼留若王胜之来朝。匈奴传：握衍朐鞮单于立，复修和亲，遣弟伊酋若王胜之入汉献见。盖即谓此也。
五凤元年春，皇太子冠。按：宣纪太子冠在此年，而荀纪于元康三年𣢾二疏去位事巳云皇太子冠，至是又重复言之，盖误也。
二年正月，幸甘泉，郊泰畤。宣纪云：三月，行幸甘泉。荀纪作正月。按汉制常以正月郊祀，盖荀悦作纪之时，本犹未误也。又杨恽传曰：行必不至河东矣。盖时亦幸河东祠后土，史脱之也。十一月，匈奴乌厉屈与父呼遫累乌厉温敦降，封乌厉屈为新城侯，乌厉温敦为义阳侯，宣纪：匈奴呼遫累单于帅众来降。功臣表：信成侯王定以匈奴乌桓屠蓦单于　左大将军率众降侯，义阳侯厉温敦以匈奴𬤙连累单于率众降侯。此即屈与敦也，未尝为单于，或降时自称单于，或纪表二者误也。
杨恽、戴长乐皆免为庶人。宣纪。十二月。杨恽坐前为光禄勋有罪。免为庶人。不悔过怨望。大逆不道。要斩。荀纪因而用之。恽传。恽与孙会宗书曰。臣之得罪巳三年矣。又因日食之变。驺马猥佐成上书告恽罪。下狱死。又杨谭称杜延年为御史大夫。按百官表。恽以神爵元年为光禄勋。五年免。戴长乐亦以其年为太仆。五年免。杜延年以五凤三年六月辛酉为御史大夫。又按萧望之传，使光禄勋恽策免望之，其事在今年八月。恽犹为光禄勋，至四年四月乃有日蚀之变。盖恽以今年十二月免为庶人，至四年乃死，宣纪误也。
三年六月辛酉，杜延年为御史大夫。荀纪作辛巳，百官表作辛酉。按长历此月丙午朔，无辛巳。
四年，匈奴单于遣弟谷蠡王入侍。按匈奴传，呼韩邪称臣，即遣铢娄渠堂入侍，事在明年。时匈奴有三单于，不知此单于为谁也。
甘露元年，张敞免为庶人，数月，拜冀州刺史。荀纪载于五凤二年，因杨恽事并致此误也。百官表，敞以神爵元年为京兆尹，八年免。敞传云为京兆九岁免。
二年春正月，立皇子嚣为定陶王。诸侯王表云十月乙亥立，今据宣纪。四年夏，广川王海阳。诸侯王表作汝阳，宣纪、景十三王传作海阳，今从之。
元帝初元二年二月丁巳，立弟竟为清河王。荀纪竟作宽，今从汉书。
戊午，陇西地震，败城郭屋室，压杀人众。刘向传云：三月，地大震。今从元纪。
四月，诏赐萧望之爵　内侯。元纪，此诏在今冬。按刘向传云：前弘恭奏望之等狱决三月，地大震。然则望之等黜免在今春地震前也。又曰：夏，客星见昴、卷舌间，上感悟，下诏赐望之爵关内侯。望之传曰：后数月，赐望之爵关内侯。盖纪见望之死在十二月，因置此诏于彼上耳。七月己酉，地复震。刘向传曰：冬，地复震。元纪：此月诏曰：一年中地再动。汉纪在七月己酉，今从之。
五年六月，匈奴郅支单于杀谷吉。陈汤传：初元四年，郅支求侍子。元帝纪：五年，谷吉使匈奴不还。汤传又云：御史大夫贡禹议吉不可遣。按禹今年六月始为御史大夫，或者郅支以四年求侍子，而吉以五年使匈奴也。
永光元年九月，于定国、史高、薛广德皆罢。韦玄成为御史大夫。百宫表：七月癸未，大司马高免。辛亥，韦玄成为御史大夫。十一月戊寅，丞相定国免。荀纪：七月己未，高免。薛广德传：酎𥙊后月余，以岁恶民流，乞骸骨罢。广德为御史大夫，凡十月免，月日参差，未知孰是，故皆没不书。
贾捐之谓杨兴曰：使我得见言君兰。荀纪作君简，今从汉书。建昭二年六月，立皇子兴为信都王。荀纪兴作誉，今从汉书。京房言于上曰：陛下视今为治邪？乱邪？所任者谁与？故资政殿学士邵亢得两浙钱王写本汉书无乱邪二字，有上曰：亦极乱耳，尚何道？房曰：今十二字，今取之。京房弃市。元纪及荀纪京房死皆在此年末。按房传，二月朔上封事，去月余征下狱。百官表：八月癸亥，匡衡为御史大夫。房死必不在岁末也。纪不知月日，故系之岁末耳。
成帝河平元年，匈奴单于遣右皋林王伊邪莫演等朝正月。匈奴传：河平元年，单于遣莫演朝正月。下云：明年，单于上书愿朝。河平四年正月，遂入朝。据此，则是莫演以元年至汉朝二年正月也。而荀纪系于元年正月之下，恐误。汉纪又以莫演为黄浑，今从汉书。二年，夜郎与钩町相攻，陈立讨诛之。西南夷传但云河平中，而胡旦汉春秋云在此年十一月，未知何据也。
鸿嘉三年，上微行过阳阿主家。五行志作河阳主伶玄。赵后外传及荀纪亦作河阳。外戚传颜师古注曰：阳阿，平原之县也。今俗书阿字作河，又或为河阳，皆后人所妄攺耳。今从之。永始元年春正月癸丑，太官凌室火。戊午，戾后园南阙火。五行志及荀纪二火皆作灾，今从汉书。
刘辅上书曰：腐木不可以为柱，人婢不可以为主。刘辅传云：腐木不可以为柱，卑人不可以为主。荀纪柱作圭，卑人作人婢。今柱从汉书，人婢从荀纪。
七月癸卯，封萧何六世孙喜为酇侯。成纪：元延元年，封萧相国后喜为酇侯，荀胡皆用之。按功臣表，永始元年，釐侯喜绍封，三年薨。永始四年，质侯尊嗣，五年薨。绥和元年，质侯章嗣。盖本纪误以永始为元延故也。
立城阳哀王弟俚为王。汉纪俚作悝，今从汉书。
九月丁巳晦，日有食之。荀纪作乙巳。按长历丁巳晦，荀悦误。
二年，上诸舅风丞相、御史免张放。叙传云：王音以风丞相御史。按放传，丞相宣、御史大夫方进奏放过恶。音以正月乙巳薨，方进以三月丁酉为御史大夫。然则风丞相御史者，疑非音也。放传又云上诸舅皆害其宠，故但云上诸舅。
十一月己丑，丞相宣免。御史大夫方进贬。壬子，方进为丞相。方进传，薛宣免，方进亦左迁执金吾，二十余日，遂擢为丞相。而荀纪云：秋八月，方进贬为执金吾。盖以公卿表云三月丁酉，京兆尹翟方进为御史大夫，八月贬为执金吾，故致此误也。按公卿表所云者，谓方进自三月为御史大夫，至十一月而贬，凡居官八月耳。又黑龙见东莱在去年九月，谷永传著之甚明，而荀悦亦载之于此年，云冬，黑龙见东莱，盖因陈汤获罪在今年故也。汉春秋虽正黑龙之误，而方进贬官，犹承荀悦之失。
陈汤徙边。陈咸、逢信免官。咸信免官皆在明年，以后因陈汤事连言之。三年十一月，李谭等杀樊、并，皆封侯。本纪云五人，而功臣表止有四人，盖纪误。
元延元年，刘向上书。向传云，星孛东井，岷山崩。向怀不能巳上此奏。披岷山崩在三年。此奏云，自建始以来，二十岁间而食八，率二岁六月而一发。则上此奏当在今年也。胡旦亦载之三年。十二月乙未，王商为大将军。辛亥，商薨。庚申，王根为大司马，荀纪云十一月。成纪云十二月。按是岁十一月甲子朔，无乙未、辛亥、庚申，荀悦误。
扬雄待诏。雄传云：车骑将军王音奇其文雅，荐雄待诏。按雄自序云：上方郊祠甘泉泰畤，召雄待诏承明之庭，奏甘泉赋。其十二月奏羽猎赋，事在今年。时王音卒巳，久盖王根也。胡旦遂误以为曲阳侯云。二年四月，立广陵孝王子守为王。荀纪守作宪，今从汉书。
立乌孙小昆弥安日弟末振将为小昆弥。乌孙传以末振将为安日弟假，会宗传以为兄，兄字误耳。
三年，上令胡人搏禽兽。成纪：元延二年冬，行幸长杨宫，从胡客大校猎，□菩阳宫，赐从官胡旦用之。按扬雄传：祀甘泉河东之岁，十二月羽猎，雄上校猎赋。明年，从至射熊馆，还上长杨赋。然则从胡客校猎当在今年，纪因去年冬有羽猎事，致此误耳。绥和二年二月荀纪云：赦天下。今本纪无之，故不取。四月己卯，葬孝成皇帝于延陵。成纪：三月丙戍，帝崩于未央宫。四月己卯，葬延陵。臣瓒曰：自崩至葬凡五十四日。汉纪：三月丙午，帝崩。四月己卯，葬延陵。自崩及葬三十四日。按是年三月己巳朔，无丙午；四月己亥朔，无己卯。若依成纪，则当云五月已卯葬，依荀纪则当云闰三月丙午崩。二者各有差舛，未知孰是。按是年闰七月，不当顿差四月，今且从成纪之文。
七月丁卯，王莽罢就第。公卿表：十一月丁卯，大司马莽免。庚午，师丹为大司马，四月徙。又曰：十月癸酉，丹为大司空。又曰：太子太传师丹为左将军，五月迁。荀纪：七月丁巳，大司马莽免。按丹若以十一月为司马，四月徙官，不得以十月为司空也。七月丁卯朔，无丁巳。年表月误，荀纪日误。
九月庚申，地震。上问李寻寻传云使侍中卫尉传喜问寻按公乡表传喜为卫尉二月迁右将军十一月罢地震在九月当是时喜巳不为卫尉矣
资治通鉴考异卷第一。

[book_title]资治通鉴考异卷第二
端明殿学士、兼翰林侍读学士、大中大夫、提举西京嵩宗福宫、二柱国、河内郡开国公、食邑二千六百尺、食实封壹阡户。臣司马光奉　敕编集。
汉纪中
哀帝建平元年正月，解光奏赵昭仪杀成帝子，皆在四月丙辰赦令前。赵后传作丙辰。按哀帝纪，四月丙午即位，赦天下。盖传误也。或者即位十日然后赦也。丁酉，传喜为大司马。公卿表：绥和二年十一月庚午，师丹为大司马，四月徙。建平元年四月丁酉，传喜为大司马。喜传云：明年正月，徙师丹为大司空，而拜喜为大司马。荀纪亦在正月。按长历，此年四月癸亥朔，无丁酉。今从喜传、汉纪。
二年四月戊午，朱博为御史大夫。乙亥，丞相孔光免，博为丞相。公卿表：四月乙未，孔光免，朱博为丞相。又曰：四月戊午，博为御史大夫，乙亥，迁。五行志：四月乙亥朔，博为丞相。荀纪：乙亥，孔光免。按长历，是月丁巳朔，无乙未，十九日乙亥，非朔也。表、志皆有误。三年正月癸卯，桂宫正殿火。五行志云：桂宫鸿宁殿灾。荀纪云：桂宫正殿火。今从哀纪。
四年二月癸卯，封传商为汝昌侯。哀纪及恩泽侯表皆云商以今年二月封，而孙宝传云：制诏丞相大司空。按建平二年巳罢大司空官，疑传误。
元寿元年正月辛丑朔。荀纪云：辛卯朔，误。
十二月，王闳谏上云。欲禅董贤。董贤传但云遣闳出，不得复侍宴，自归郎署以下，皆汉纪所载也。荀纪无汉书外事，不知此语荀悦何从得之。又云，闳归郎署二十日，长乐宫深为闳谢。又御史大夫彭宣上封事，言国安危继嗣事。上觉寤召闳。按太皇太后居长信宫，云长乐宫，误也。
八月，废孝成皇后、孝哀皇后为庶人，是日，皆自杀。汉春秋云八月甲寅，未知胡旦所据。
十月壬寅，葬孝哀皇帝于义陵。哀纪云：九月壬寅，葬义陵。按长历，是月辛酉朔，无壬寅，壬寅乃十月十二日。又臣瓒注曰：自崩至葬凡百五日。按帝以六月戊午崩，然则葬在十月审矣。盖本纪月谈也。
平帝元始元年二月丙辰，褒赏孔光、王舜等。平纪作正月事，而王子侯表、公卿表皆云二月丙辰，今从之。
封宣帝耳孙信等三十六人为列侯。平纪：元始元年，封孝宣曾孙信等三十六人。莽传在五年。按王子侯表皆以元年二月丙辰封莽传误也。
四年二月丁未，立皇后王氏。王莽传云四月丁未。平纪云二月丁未，立皇后王氏。下云夏，皇后见于高庙。外戚传云明年春，迎皇后于安汉公第。然则言四月者误也。冬，置西海郡。王莽传，置西海郡在明年秋。今从平纪。
五年闰五月丁酉，封刘秀等为列侯，恩泽侯表、刘歆等十一侯皆云丁酉，独平晏云丁丑。按十二人同功俱封，是年闰五月甲午朔，无丁丑，表误。
泠褒、假犹等徙合浦。师丹传云：复免高昌侯宏为庶人。按功臣表，建平四年，董宏巳死。元寿二年，子武坐父为佞邪免，不得至今，丹传误也。封师丹为义阳侯。恩泽侯表，丹元始三年二月癸巳，更为义阳侯。胡旦因此并发传太后陵，徙伶褒等事，俱著之三年。按外戚传云：元始五年，莽发共王母及丁姬蒙攺，葬之马宫传：莽发傅太后陵，追诛前议者，宫、惭惧，乃乞骸骨。公卿表宫以今年八月壬午免。然则褒等徙合浦及丹封侯，皆在今年明矣。按长历二月丙申朔，无癸巳，日月必有误者。
王莽始初元年，莽传作初始，荀纪及韦庄美嘉号录、宋庠纪年通谱皆作始初，今从之。始建国元年正月，汉诸侯王皆降爵为公，王子侯者降爵为子，后皆夺爵。诸侯王表皆云莽篡位，贬为公，明年废王子侯表但云绝，或云免，皆在今年。按明年立国将军建奏诸刘为诸侯者，以户多少就五等之差，亦不云夺爵也。后汉城阳王祉传云，刘氏侯者皆降为子，后夺爵。不知夺在几年。
二年，匈奴号良带曰乌贲都尉匈奴传云乌桓都将军，西域传云乌贲都尉，今从之。率礼侯。刘嘉燕王旦传：广阳王嘉封扶美侯。莽传云率礼侯刘嘉，未知其攺封或别一人也。今从莽传。
四年，牂柯大尹周歆西南夷传作周钦，莽传作周歆，今从之。
天凤元年，攺作货布。食货志，攺作货布在天凤元年，莽传在地皇元年。盖以大钱尽之年，至地皇元年乃绝不行耳，非其年始作货布也。
淮阳王，更始元年，张卬拔剑击地。司马彪续汉书卬作印，袁宏后汉纪作斤，皆误。今从范晔后汉书。安定大尹王向王莽传作卒正王旬，袁纪作太守王向，今从范书。前。钟武侯刘望，王莽传作刘圣，今从范书刘玄传。国将哀章袁纪作褒章，今从班、范书。二年，邳肜曰：邯郸势成，民不肯背成主，而千里送公。范书邳彤传：邯郸成，民不肯背成主，字皆作城。袁纪作邯郸和城，民不肯捐弃和城，而千里送公。汉春秋作邯郸之民不能捐父母背成主。按文意城皆当作成，邯郸成谓邯郸势成也，成主谓三郎为巳成之主也。刁子都范书作力，子都同。编修刘攽曰：力当作刁，音雕。
大司马曰：何意二郡良为吾来。袁纪作良牧为吾来，今从景丹传。宛人朱祜范书袁纪朱祜皆作佑。按东观记祜皆作福，避安帝讳。许慎说文祜字无解，云上讳。然则祜名当从示旁古今之古，不当作左右之右也。拜寇恂河内太守。袁纪：邓禹初见王于邺，即言欲据河内。至是又云：更始武阴王李轶据洛阳，尚书谢躬据邺，各十余万众，王患焉，将取河内以迫之。谓邓禹曰：卿言吾之有河内，犹高祖之有　中，　中非萧何，谁能使一方晏然，高祖无西顾之忧，吴汉之能，卿举之矣。复为言举萧何。禹曰：寇恂才兼文武，有御众才，非恂莫可安河内也。按世祖既贰更始，先得河内、魏郡，因欲守之以比　中，非本心造谋，即欲指取河内也。今依范书为定。
世祖建武元年六月己未，即皇帝位，光武本纪，冯异破苏茂，诸将上尊号，光武还至蓟，皆在四月前。而冯异传，异与李轶书云：长安坏乱，赤眉临郊，王侯构难，大臣乖离，纲纪巳绝。又劝光武称尊号，亦曰三王反叛，更始败亡。按是年六月己末，光武即位，是月甲子，邓禹破王匡等于安邑，王匡、张卬等还奔长安，乃谋以立秋䝙𦝼时共劫更始。然则三王反叛，应在光武即位之后，夏秋之交，冯异安得于四月之前巳言之也？或者史家润色其言，致此差互耳。王匡等奔还长安。刘玄传：王匡、张卬守河东，为邓禹所破，奔还长安。邓禹传无张卬名，今从之。
张卬等说更始掠长安东归，不从，谋劫更始。袁纪云：申屠建等劝更始让帝位，更始不应，建等谋劫之。今从范书。
十月，邓禹引军至簨邑。袁纪：禹曰：玺书每至，辄曰：无与穷赤眉争锋。按世祖赐禹书，责其不攻长安，不容有此语。二年十一月，诏征禹还，乃曰毋与穷寇争锋。袁纪误也。
十一月，隗嚣击破冯愔。邓禹传，愔叛在建武元年。隗嚣传在二年。盖愔以元年冬末叛，延及二年，嚣拜官在二年也。
二年正月，起高庙于洛阳。帝纪正月壬子。按正月甲子朔，不应有壬子，误。二月，鲍永、冯衍降。鲍永传称永等降于河内，时攻怀未拔，帝谓永曰：我攻怀三日而兵不下，　东畏服卿，可且将故人自往城下譬之。即拜永谏议大夫。至怀，乃说更始河内太守，于是开城而降。按光武未都洛阳以前，屡幸怀，又祠高祖于怀宫，并无更始河内太守。据怀事，本纪亦无攻怀一节。按田邑书称主亡一岁，莫知定所，则永、衍之降，必在此年。而帝纪光武此年不曾幸河内，但有幸修武事，然则永衍实降于修武，修武亦河内县也。其称降怀等事，当是史误，故皆略之。九月，邓禹斩李宝。更始柱功侯李宝，时为刘嘉相，此盖别一人同姓名。
三年三月，朱浮遁走，城降彭宠。朱浮传：尚书令侯霸奏浮败乱幽州，构成宠罪，徒劳军师，不能死节，罪当伏诛。按霸明年乃为尚书令，盖追劾之。
四年七月丁亥，幸谯。袁纪：六月，幸谯。今从范书。
冯异破李育、程焉。公孙述传：使李育、程乌与吕鲔徇三辅。三年，冯异击鲔、育于陈仓，大败之。按本纪，四年，冯异与述将程焉战陈仓，破之。冯异传亦在今年，盖述传误以四年为三年，焉作乌耳。五年正月，使来歙送马援归陇右。袁纪曰：援与拒蜀侯国游先俱奉使。游先至长安，为仇家所杀。其弟为嚣云旗将军来歙，恐其怨恨，与援俱还长安。按嚣使被杀者，周游也，不在此时。
三月，庞萌袭破盖延东观记、续汉书皆云萌攻延，延与战，破之。诏书劳延曰：庞萌一夜反畔，相去不远，营壁不坚，殆令人齿欲相击，而将军有不可动之节，吾甚美之。延传言仅而得免，与彼不同，今从延传。楚郡太守孙萌。袁纪作楚相孙萌，今从范书。
十月，张步大将军费邑。袁纪作济南王费邑，今从耿弇传。
六年春，申屠刚自隗嚣所来。本传云：七年征刚。按明年嚣巳臣公孙述必不用诏书，当在此年。
七年八月，隗嚣侵安定，冯异拒之。嚣别将攻祭遵。帝纪：六年冬，隗嚣将行巡寇扶风，冯异拒破之。冯异传：六年夏，诸将上陇，为隗嚣所败，乃诏异军簨邑。未及至，嚣乘胜使王元行巡，将二万人下陇，分遣巡取簨邑。异即先据簨邑破巡。又云。𥙊遵亦破王元于汧。隗嚣传侵三辅事亦同。按此文势，缘诸将才败还，隗嚣即遣二将追之，故得云乘胜，又云冯异未及至簨邑也。然则冯异、𥙊遵之破王元、行巡，实在六年明矣。至十年八月，纪又有隗嚣寇安定，冯异、𥙊遵击却之，此即隗嚣传所书秋，嚣侵安定，至阴盘，冯异拒之，又令别将攻𥙊遵，于汧兵并无利者也。据此，是嚣两岁各尝攻冯异、祭遵矣，故遵传亦云数挫隗嚣也。而袁纪不载六年事，并在七年秋纪之，且传云嚣乘胜，若事巳一年，安可云乘胜，又冯异何缘稽缓尔，久不至簨邑，故知袁纪误矣。
八年十二月，温序伏剑而死。按：序传及袁纪皆称序为护羌校尉。检西羌传，九年方置此官，牛邯为之。又云邯卒职省，则序无缘作护羌，今但云校尉。
十一年三月己酉，幸南阳。帝纪：己酉，幸南阳。庚午，车驾还宫。上有二月己卯。袁纪：三月己酉，幸南阳。以长历考之，二月壬申朔，己卯八日也。己酉、庚午皆在三月，盖帝纪己酉上脱三月字，今从袁纪。
十二年，任延曰：忠臣不和，和臣不忠。延传作忠臣不私，私臣不忠。按高峻小史作忠臣不和，和臣不忠，意思为长，又与上语相应，今从之。
十七年二月乙未晦，日有食之。帝纪乙亥晦，袁纪乙未。据长历三月丙申朔，帝纪误。
十九年四月，马援击都阳等，峤南悉平。援传作都羊，帝纪作都阳，今从纪。又帝纪，十八年四月，遣援击交趾。十九年四月，斩侧、贰等，因击都阳等，降之。援传：十七年，拜伏波将军，讨侧、贰。十八年春，军至浪泊。明年正月，斩侧、贰。盖纪之所书者，援奏破侧贰及传侧贰首至雒之时也。沈怀远南越志云：征侧奔入金溪穴中，二年乃得之。援传近是，今从之。
二十一年八月，伏波将军马援筑堡塞，击乌。　刘昭注补后汉书志亦谓之续汉志。其郡国志注云中郎将马援，误也。帝纪：冬十月，遣援出塞击乌桓。援传：十二月，出屯襄国。明年秋，将三千骑出高柳袁。纪在八月𥙊肜事前，今从之。
二十二年，匈奴单于蒲奴求和亲，遣李茂报命。帝纪：是岁匈奴日逐王比遣使诣渔阳请和亲，使茂报命。按明年又有比遣使诣西河内附，然则茂所报者非比也。今从南匈奴传。
二十五年，乌桓内属。帝纪，今春既著乌桓来朝岁末。又纪，是岁乌桓朝贡内属，盖始独大人来朝，后乃率种族内属耳。
二十六年秋，赐南单于玺绶。帝纪，今年春，使假郴赐玺绶，置使匈奴中郎将。据匈奴传，赐玺绶在秋，其置中郎将亦未知决在何时，或者今春置之，至是更为之约束制度耳。二十七年，樊宏薨。袁、纪宏皆作密，今从范书。
三十年十一月，贾复薨。本传在三十一年，今从袁纪。
中元元年四月，攺。元续汉志云：以建武三十二年为建武中元元年。纪年通谱云：据纪、志俱出范氏，而所载不同，此必传写脱误。今官书累经校定，学者失于精审，但见攺元复有建武二字，辄以意删去，斯为谬矣。梁武帝大同、大通之号俱有中字，是亦宪章于此。今从袁纪、范书。显宗永平二年十月，赐桓荣爵，　内侯。帝纪载诏文上言李躬而下独封荣，似脱躬字。荣传，袁纪诏独言桓荣，不及李躬，今阙疑。
十四年春，周泽行司徒事，复为太常泽传云十二年。按十二年不阙司徒，当是虞延免后，邢穆未至间，泽行司徒事尔，故云数月。
寋朗。范书作寒。陆龟蒙离合诗云。初寒朗，咏徘徊。立。袁纪作寋。按今有寋姓。音件。与袁纪合。今从之。十六年，吴棠下狱免。袁、纪棠皆作常，今从范书。
十七年正月，谒原陵，降甘露于陵树。帝纪云：甘露降甘陵。皇后纪云：谒原陵，甘露降于树。然则实降原陵也。帝纪误以原为甘。
班超立疏勒故王兄子忠为王，袁纪云：求索故王近属，得兄榆勒，立之，更名忠。续汉书云：求得故王兄子榆勒，立之，更名忠。今从超传。陈睦为西域都护，袁纪睦作穆，今从范书。柳中城。袁纪作折中，今从范书。
十八年，酒泉太守假彭。耿恭传云秦彭。今从帝纪。
肃宗建初三年春，马防大破羌于布桥。帝纪防破羌在四月，盖春破而京师四月始闻也。今从防传。
四年四月癸卯，封马廖等为侯。皇后纪称廖等并辞让，愿就关内侯，太后闻之云云，廖等不得巳受封爵。按太后之辞，皆不欲封廖等之意，而史家文势，反似太后欲令廖等受封，今辄移廖等辞让于太后语下，使文势有序，读者易解。
七年十二月，东平献王范书作宪，今从袁纪。
元和元年，褒宠毛义、郑均。义传云建初中，今从均传。
二年，太初历失天益远作四分历。按：王莽初巳废太初，用三统历。今云太初历失，天益远，盖光武中兴，废莽历，复用太初也。续汉志又云：自太初元年始用三统历。按三统历，刘歆所造，云太初元年始用，误也。
三年四月，郑弘上书言窦宪，袁纪云。弘为尚书仆射。乌孙王遣子入侍。上问弘当答其使不。弘对曰。乌孙前为大单于所攻。陛下使小单于往救之。尚未赏。今如答之。小单于不当怨乎。上以弘议问侍中窦宪。对曰。礼有往来弘章句。诸生不达国体。上遂答。乌孙。小单于忿恚。攻金城郡。杀太守任昌。上谓弘曰。朕前不从君议。果如此。弘对曰。窦宪奸臣也。有少正卯之行，未被两观之诛，陛下前何为用其议！按肃宗时无小单于寇金城事，今不取。
章和二年正月，何敞奏记宋由。敞传，此事在肃宗崩后，云窦氏专政，外戚奢侈，赏赐过制，敞奏记云云。袁纪在元和三年。按敞记云：明公视事，出入再期。又言腊赐，知在此时。
七月，南单于请伐北虏袁纪：章和元年十月，南单于上书求出兵破北成，南宗意谏，不听，师未出而帝寝疾。范书南匈奴传事并在此年七月。按单于书云：孝章皇帝圣思远虑，则范书是也，今从之。都乡侯畅。袁，纪作郁乡，今从范书。冬，邓训破迷唐。西羌传：永元元年，张纡坐征，以训代为校尉。邓训传：章和二年，纡诱诛羌，羌谋报怨，公卿举训代纡击破之。其春，迷唐复欲归训，又破之。按训传下云永元二年，则其春者，永元元年春也。今从训传。
和帝永元二年五月，副校尉阎砻。西域传作阎盘，今从帝纪。
三年十二月，窦宪请立于除鞬为单于，宋由等以为可许，袁安独上封事，上竟从宪策。袁安传云，宪请立左鹿蠡王阿佟为北单于，安以为不可，宪竟立右鹿蠡王于除鞬。据此，则阿佟与于除鞬是二人。袁纪作阿修。南匈奴传止有右谷蠡王于除鞬，无阿佟名，今从之。袁纪又云：宋由、丁鸿、尹睦以为阿修诛君之子，又与乌丸、鲜卑为父兄之雠，不可立。南单于先帝所置，今首破北虏，新建大功，宜令并领降众，与范书不同。又云卒从安议，盖误。今从袁安传。六年正月，骨都侯喜杀南单于安国。帝纪在去年，误。今从南匈奴传。七月，班超斩尉犁王泛。袁纪泛作况，今从超传。
九年闰八月，樊调妻嫕袁、纪嫕皆作凭，今从皇后纪、梁竦传。越骑校尉赵世。西羌传作赵代，今从帝纪。
十四年八月，班超至洛阳，九月卒。本传称超十二年上疏，十四年至洛阳，而妺昭上书曰：延颈逾望，三年于今。注引东观记曰：安息遣使献大雀、师子，超遣子勇随入塞。按帝纪，十三年，安息国入贡。袁纪载超书亦在十三年，今并置其书于此。袁纪又云：超到数月薨。今从本传。
安帝永初元年三月甲申，葬清河孝王，司空、宗正护丧事，帝纪书车骑将军护葬，今从传。封邓阊为列侯。袁纪前作阊，后作闿，盖误。
十二月，诏邓骘、任尚屯汉阳。帝纪在六月，今从西羌传。
三年六月，乌桓寇代郡、上谷。纪有涿郡，传无之，今从传。
四年，邓骘欲弃凉州，虞诩言于张禹，以为不可。庞参、虞诩传皆云四年，羌转盛，故有弃凉州之画。又于说邓骘，则是骘未以丧罢以前明矣。而虞诩传中言诩辟太尉李修府为郎中，说李修，修以五年正月方自光禄勋拜太尉。按袁纪，四年春，匈奴寇常山下，载骘欲弃凉州，诩说太尉张禹。又其语言小异于范书，此近得实，今从之。
五年三月，诏陇西徙襄武。上云金城徙襄武，此又云陇西徙襄武，纪、传皆然，或者二郡皆寄治于襄武。欤
元初元年二月乙卯，日南地坼。三月癸亥，日食。帝纪，二月己卯，日南地坼。三月癸酉，日食。本志及袁纪皆云三月己卯，日南地坼。按长历，是年二月壬辰朔，无己卯；三月壬戌朔，癸酉十二日，不应日食。二月当是乙卯，三月当是癸亥。
十月，凉州刺史皮杨。纪作皮阳，今从西羌传。
二年八月，诏班雄屯三辅、帝纪：冬十月，遣任尚屯三辅。按西羌传，司马钧、庞参抵罪后，尚乃代雄屯三辅耳。右扶风仲光。袁纪作右扶风太守种皓，今从范书。
十月，庞参、梁慬下狱。马融上书，慬传曰：慬为度辽将军。明年，安定、北地、上郡皆被羌，寇不能自立。诏慬发边兵迎三郡吏民，徙扶风界。慬即遣南单于兄子优孤涂奴将兵迎之。既还，慬以涂奴接其家属有劳，辄授以羌侯印绶，坐专擅，征下狱，抵罪。明年，校书郎马融上书讼慬与参。按慬为度辽将军在永初四年，徙三郡民在五年，参下狱在今年，不得云明年融讼之也。疑传误。
以虞诩为武都太守。诩传曰：羌寇武都，太后以诩有将帅之略，迁武都太守。又曰：贼败散，南入益州。本纪元初元年，羌寇武都、汉中。据此，似诩以元初元年为武都太守也。然按西羌传，庞参抵罪后，任尚屯三辅时，诩犹为怀令，说尚用骑兵。袁纪亦云：怀令虞诩说尚，如范书所言。又云：上问何从发此计，尚表之，受于怀令虞诩，由是知名，迁武都太守。以此验之，当在庞参抵罪后也。
四年四月己巳，鲜卑连休等入寇。范书鲜卑传上作连休，下作休连，今从上文。
十二月，大牛种封离等反。西南夷传云，五年叛。今从帝纪。
五年八月，代郡鲜卑入寇，杀长吏。独行传云：元初中，鲜卑数百余骑寇渔阳，太守张显率吏士追出塞，遥望虏营烟火，急趣之。兵马掾严授虑有伏兵苦谏止不听。显蹙令进，授不获巳前战，伏兵发，授身被十创，殁于阵。显拔刃追散兵不能制。虏射中显，主簿卫福、功曹徐咸遽趣之，显遂堕马，福以身拥蔽，虏并杀之。朝廷愍授等节，诏书褒叹，厚加赏赐。按元初凡六年，鲜卑不曾犯渔阳，杀长吏，惟是入代郡曾杀长吏，今疑此渔阳本是代郡，史之误也。
永宁元年春，北匈奴、车师共攻杀后部司马。班勇传：元初六年，曹宗遣索班屯伊吾。后数月，北单于与车师后部共攻没班。按本纪，永宁元年，车师后王叛，杀部司马。车师传亦曰：永宁元年，后王军就及母沙麻反畔，杀后部司马及敦煌行事。盖班以去年末屯伊吾，今春见杀，或今春奏事方到也。建光元年陈禅传曰：北匈奴入辽东，追拜禅辽东太守。胡惮其威强，退还数百里。禅不加兵，但使吏卒往晓慰之。单于随使还郡，禅于学行礼，为说道义，以感化之。单于怀服，遗以胡中珍货而去。当在此年矣。又按北单于，汉朝所不能臣，未尝入朝天子，安肯见辽东太守？此事可疑，今不取。七月壬寅，马英薨。传作策罢，误。今从纪。
九月戊子，幸卫尉冯石府，留饮十许日。袁纪曰：十二月丙申，乃还宫。今从石传。
延光元年四月，庞奋斩姚光，收冯焕。帝纪，建光元年四月甲戍，庞奋承伪玺书杀姚光。冯绲传亦云建光元年。按帝纪，去年十二月，高骊围玄莬，而高骊传有姚光上言，盖光实以延光元年被杀，纪、传误以延为建。又今年四月无甲戍。
三年三月，杨震上疏曰：去年十二月四日，京师地动。震传作十一月四日。按下文其日戊辰，十一月丙申朔，戊辰乃十三月四日也。
四年三月，立北乡侯懿。东观记、续汉书作北乡侯犊，今从袁纪、范书。
十月，阎崇屯平朔门。宦者传作朔平门，今从袁纪。
顺帝永建元年八月，三公劾奏虞诩，诩上书自讼，诩传云：帝省其章，乃为免司空陶敦。按袁纪，孙程就国在九月，而敦免在十月，盖帝由此知敦不直因事免之，不然，何三府共奏而独免敦也。孙程等就国。袁纪：秋七月，有司奏浮阳侯孙程、祝阿侯张贤为司隶校尉虞诩诃叱左右，谤讪大臣，妄造不祥，于乱悖逆。王国等皆与程党，久留京都，益其骄溢。诏免程等，徙为都梁侯。程怨恨，封还印绶，更封为宜城侯。范书孙程传亦云：坐讼虞诩，呵叱左右就国。按虞诩传，程言见用，上不以为怒。周举传云：程坐争功就国。今从之。
二年，帝设坛见樊英。英传云，四年三月，乃设坛场见英。黄琼传李固劝书巳云，樊英设坛席，及琼至，上疏荐英称光禄大夫。则是琼至之时，英巳尝设坛见之而为光禄大夫矣。至三年旱，琼复上疏，若四年方设坛场见英，则都与琼传异，知其必不在四年也。
永和二年三月丁丑，郭虔为司空。袁，纪作乾，今从范书。
五月，黄龙等九侯与宋娥更相赂遗，发觉，并遣就国。孙程传云：龙等诬罔曹腾、孟贲。按梁商传，诬罔腾、贲者张逵等，非龙等也。
三年八月丙戍，令公卿举武猛。宦者传云：阳嘉中，诏举武猛良，贺独无所荐。按此诏盖误以永和为阳嘉也。
六年三月，武都太守赵冲击巩唐羌。西羌传作武威太守，今从帝纪。皇甫规传云：与护羌校尉赵冲。按西羌传，冲时尚为太守，规传误也。夏，巩唐羌寇北地。西羌传作罕种羌，今从帝纪。
汉安元年八月，张婴诣张纲降。帝纪：九月，张婴寇郡县。又云：是岁婴诣纲降。按张纲传云寇乱十余年，则非今年九月始寇郡县也。袁纪置婴降事于八月下、十月上，今从之。二年六月丙寅，立兜楼储为南单于。袁纪：去年六月，立兜楼储为单于。今从范书。
建康元年八月，遣冯绲督州郡讨贼。帝纪作冯赦，袁纪作冯放，皆误。今据绲传。
九月，皇甫规对策，梁冀忿之，遂废于家，积十余年。规传云：冲、质之间，规对策免归，积十四年。检帝纪，此后别无举贤良事，或者此时规举贤良，其至对策时巳在质帝世也。故云冲、质之间，自明年数，至梁冀诛，亦整十四年也。
十一月，马勉称皇帝。帝纪，永嘉元年三月，勉称黄帝。今据滕抚传。永嘉元年袁纪作元嘉，误。十一月丁未，赵序坐畏懦不进，诈增首级，弃市，东观记曰：取钱缣三百七十五万。今从滕抚传。金蛇输司农。种皓传云：二府畏懦，不敢按之。今从杜乔传。
桓帝建和元年六月，光禄勋杜乔为太尉。帝纪云：大司农杜乔。乔传：乔自司农累迁为大鸿胪、光禄勋，乃为太尉。袁纪亦然。荀淑传云：光禄勋杜乔举淑方正，今从之。七月，杜乔谏封梁冀等。乔传此章在为太尉前，袁纪在为太尉后，今从袁纪。八月乙未，立皇后梁氏。皇后纪、袁纪皆云八月而无日，帝纪云七月乙未。以长厉考之，七月戊申朔，无乙未。乙未，八月十八日也，盖帝纪脱八月字。
十一月，梁冀诬杜乔，请按罪，太后不许。乔传云：策免而巳。乔前巳免官传误也。
元嘉元年四月己丑，上微行，私幸河南尹梁胤府舍。袁纪作梁不疑府，今从范书。
二年正月，敦煌太守马达车师传作司马达，今从于阗传。
永寿元年秋，南匈奴左薁鞬台耆且渠伯德等反。帝纪作左台且渠伯德等叛，今从张奂传。
二年七月，李膺为度辽将军。袁纪：延熹二年六月，鲜卑寇辽东，度辽将军李膺击破之。今从范书。
十二月，封梁不疑子马梁胤子桃为侯。袁纪马桃封在建和元。马作焉，桃作祧，今从范书。
三年十一月，司徒尹颂薨。袁纪在六月，今从范书。
延熹元年五月，梁冀杀陈授，帝由此发怒。袁纪曰：冀以私憾专杀议郎邴尊，上益怒之。今从范书。
十二月，陈龟为度辽将军，按匈奴传每除度辽将军辄书之。此陈龟及前李膺、后种皓皆不记。一时既不当有两官，今约其事，分著前后。
诏遣南单于车儿还庭。袁纪：元康元年四月，中郎将张奂以车儿不能治国事，上言更立左鹿蠡王都绀为单于，诏不许。范书匈奴传在延熹元年，今从之。
二年七月，黄门令具瑗。宦者传作中常侍，今从梁冀传。
八月，陈蕃荐徐稚等。范书徐稚传云：延熹二年，尚书令陈蕃、仆射胡广等上疏荐稚。袁纪：五年，尚书令陈蕃荐五处士。按二年胡广巳为太尉，五年蕃巳为光禄勋，今置在二年，从范书。去广名，从袁纪。杨秉按单超兄子匡，坐论作左校。叔孙无忌寇暴徐兖第五种，坐徙朔方。杨秉传作超弟，宦者传作弟子，今从第五种传。范书李云死在延熹三年春，袁纪在二年秋。按杨秉传，三年坐救云，免归田里，其年冬，复征拜河南尹，坐单匡使客任方刺卫羽系狱亡走，论作左校。第五种传，匡遣客刺羽，超积忿以事陷种。若如范书，则云死时单超巳卒，何得更能陷种？又云，书所论者，立邓后与封五侯事，皆在二年。袁纪似近之。种传又云，卫羽为种说叔孙无忌，无忌率其党与三千余人降。按帝纪，延熹三年十一月，无忌攻杀都尉侯章。又臧旻讼种书，称种所坐盗贼公负，筋力未就，然则种必不能降无忌，此说妄也。
三年正月，左回天具独坐，徐卧虎、唐雨堕。太子贤注范书雨堕作两堕，云：谓随意所为不定也。诸本两或作雨。按雨堕者，谓其性急暴，如雨之堕，无有常处也。
四年二月，种皓为司徒。袁纪在去年。按祝恬薨后有盛允，允免，皓为司徒，相去半年，袁纪误也。今从范书。
五年十月，度尚为荆州刺史。冯绲讨武陵蛮。帝纪：三年十二月，武陵蛮寇江陵，车骑将军冯绲讨，皆降散。荆州刺史度尚讨长沙蛮，平之。此事当在今年，三年重出，误也。七年二月丙戍，黄琼薨。范书，四年琼免司空，至七年卒。袁纪，七年，琼以太尉薨。范书杨秉五年代刘矩为太尉。袁纪此年琼卒，秉乃为太尉。今从范书。十二月，诛寇荣。袁纪置此事于延熹元年。按范书荣传云：延熹中被罪。荣书又云：遇罚以来，三赦再赎。不知荣死果在何年。按襄楷、窦武上书，皆言梁孙寇、邓之诛，今置于此。
八年正月，杨秉劾奏宦官。杨秉传，南巡之明年，秉劾侯览，则是在此年矣。宦者传，韩演奏具瑗，瑗坐夺国为乡侯与秉传所云削瑗国共是一时事明矣。而袁纪载在去年春，与范不同，今从范书。五月，张磐会赦，不肯出狱。按：张磐会赦得原，检帝纪，此后未有赦，不知会何赦也。六年三月赦前此二年，永康元年六月赦后此二年。今从帝纪。九年七月，富贾张泛、陈蕃传作张汜，谢承书作张子禁，今从岑眰传。张俭举奏侯览、袁纪，俭行部至平陵，逢览母。俭按剑怒曰：何等女子干督邮，此非贼邪？使吏卒收览母杀之，追擒览家属宾客死者百余人，皆僵尸道路。伐其园宅，井堙木刊，鸡犬器物，悉无余类。苑康传亦云：张俭杀侯览母，按其宗党，或有迸匿大山界者，康穷相收掩，无得遗脱。紧大怨之，征诣廷尉，坐徙日南。按侯览传云：览丧母还家。陈蕃传云，翟超没入侯览财产，坐髡钳，皆不云俭杀其母。若果杀之，则苑康不止徙日南也。侯览传又云，建宁二年丧母，盖以诛党人在其年，致此误耳。
成瑨等下狱。陈蕃、刘茂共谏请之。陈蕃传，又有司徒刘矩。按时胡广为同徒，非矩也。
襄楷上疏曰：前年冬，竹柏伤枯，帝纪此年十二月书洛城傍竹柏枯伤，误也。司隶李膺促捕张成，党锢传云：膺为何南尹。按膺此事非作尹时也。
牢修上书诬告李膺等。袁纪作牢顺，今从范书。
陈蕃上书极谏，帝策免之。袁纪，李膺下狱在九月，范书蕃免在七月。蕃传上书极谏曰：膺等或禁锢闭隔，或死徙非所云云。按膺等赦出在明年六月，再下狱死徙在建宁二年十月，蕃、既以此年七月免，则蕃传所云，疑非蕃书也。又袁纪无陈蕃免事。灵帝即位，以太尉陈蕃为太傅。按蕃免后有太尉周景，盖袁纪误也。
永康元年五月，窦武上疏曰：今台阁近臣，尚书朱宇等，武传：武上疏曰：今台阁近臣，尚书今陈蕃，仆射胡广，尚书朱宇等。按蕃广时不为令仆，故去之。
六月党人书名三府。帝纪于去年冬书李膺等二百余人受诬为党人，并坐下狱，书名三府。按陈蕃以讼李膺免，即膺等下狱巳在前，后遇赦方得书名三府，则帝纪所纪为两无所用，故去之。又故书三府为王府，刘攽曰：当为三府。
十二月，迎解渎亭侯宏，时年十二。范书云：即帝位，年十二，袁纪初立为嗣。诏书云：年十有二。建宁二年诛党人，时云年十四，袁纪是也。
灵帝建宁元年正月壬午，窦武为大将军，袁纪：延喜九年四月戊寅，特进窦武为大将军。武移病固让，至于数十。不许。范书在今年正月壬午。武传为大将军亦在迎立灵帝后，今从之。
陈蕃为太传。帝纪拜蕃太，传在即位后，传在前，缘有蕃责尚书等语，故知从传是也。九月辛亥，朱瑀盗发。窦武奏范书帝纪作丁亥，袁纪作辛亥。按长历是年九月乙巳朔，无丁亥。今从袁纪。
陈蕃闻难，将官属诸生拔刃突入承明门。袁纪：蕃到承明门，使者不内，曰：公未被诏召，何得勒兵入宫？蕃曰：赵鞅专兵向宫，以逐君侧之恶，春秋义之。有使者出开门，蕃到尚书门，正色云云。今从范书。
王甫使剑士收蕃送北寺狱。范书蕃传曰：蕃拔剑叱甫，甫兵不敢近，乃益人围之数十重，遂执蕃送狱。今据袁纪。
二年四月壬辰，青蛇见御坐。癸巳，大风，雨雹。帝纪：建宁二年四月癸巳，大风雨雹。杨赐传：熹平元年，青蛇见御坐。续汉志：熹平元年四月甲午，青蛇见御坐。袁纪：建宁二年四月壬辰，青蛇见。癸巳，大风。按张奂传论陈、窦荐王、李，与袁纪相应，今从之。
九月，郭泰闻党人死，私为之恸，曰：汉室灭矣。范书以泰此语为哭陈、窦，袁纪以为哭三君、八俊，今从之。中常侍袁赦。袁，纪作袁朗，今从范书袁隗传。
熹平元年五月，曹节等欲别葬窦太后，陈球下议，太尉李咸上疏。袁纪云：何南尹李咸执药上书曰：昔秦始皇幽闭母后，感茅焦之言，立驾迎母，供养如初。夫以秦后之恶，始皇之悖，尚纳直臣之语，不失母子之恩，岂况皇太后不以罪殁，陛下之过，有重始皇，臣谨左手赍章，右手执药，诣阙自闻。如遂不省，臣当饮鸩自裁，下觐先帝，具陈得失章省。上感其言，使公卿更议，廷尉陈球乃下议，与范不同。今从范书。
七月，有人书朱雀阙，言天下大乱，曹节、王甫幽杀太后。旧云常侍侯览多杀党人，按时览巳死，恐误，今去之。
十二月，袁隗为司徒。袁纪在四年，今从范书。
三年三月，嗣中山穆王畅薨，无子，国除。本传云，子节王稚嗣，无子国除。与帝纪异，未知孰是。又不知稚薨在何年，今且从帝纪。
六年四月，旱蝗，三公条奏长吏苛酷贪污者阳球坐严酷，征诣廷尉。本传：司空张颢条奏。按颢光和元年为太尉，未尝为司空。球光和元年陷蔡邕时巳为将作大匠，不知被征果在何年。唯熹平五年、六年大旱，故附于此。
光和元年九月，司空来艳薨。袁。纪云：艳以久病罢。今从范书。
二年三月，袁滂免，刘郃为司徒。袁纪：二月丁巳，滂免。刘郃作刘邵，今从范书。四月辛巳，阳球奏收王甫，下狱死。曹节见磔甫尸道次，抆泪曰：我曹自可相食。袁纪云：球会虞贵人葬，还入夏城门，曹节见谒于道旁，球大骂曰：贼臣曹节。节收泪于车中，而有是语。今从范书。
三年十二月己巳，立何皇后。袁纪在十一月，今从范书。
帝问侍中任芝、乐松。范书云中常侍乐松，松本鸿都文学，必非中常侍。袁，纪云侍中，今从之。
四年九月，刘宽免，许彧为太尉。袁纪：十月，许郁坐辟召错缪，免，杨赐为太尉。今从范书。
闰月，杨赐免。十月，陈耽为司徒。袁纪：三年闰月，杨赐久病罢。十月，陈耽为司徒。盖误置闰于去年。按长历，此年闰十月，以袁纪考之，闰九月为是，恐长历差一月。今从范书帝纪。五年正月，陈耽上言，刘陶传：光和五年，以谣言举二千石，耽与议郎曹操上言。按耽巳为司徒，不应与议郎同上言。王沈魏书曰：是岁以灾异传问得失，太祖因此上书切谏，不云与耽同上言也。今但云陈耽。六年冬，本纪云：大有年。按今夏大旱，纵使秋成，亦不得为大有年，今不取。张角置三十六方。袁，纪作坊，今从范书。
中平元年春，济南唐周告张角反，袁，纪云：济阴人，唐客。今从范书。车裂马元义。袁纪曰：五月乙卯，马元义等于哀都谋反，伏诛。今从范书。
二月，角自称天公将军，角弟宝称地公将军，宝弟梁称人公将军。司马彪九州春秋云：角弟梁，梁弟宝袁。纪云：角弟良宝。今从范书。
张钧上书，请斩十常侍。范书宦者传上列常侍十二人名，而下云十常侍，未详。七月，巴郡张修反。范书灵帝纪有此张修，陈寿，魏志张鲁传有刘焉、司马张修、刘艾，典略有汉中张修。裴松之以为张修应是张衡，非典略之失，则传写之误。按鲁传云：祖父陵、父衡，皆为五斗米道，衡死，曾复行之。刘焉、司马张修与鲁同击汉中，鲁袭杀修，非其父也。今此据范书。
十二月，王允下狱，袁隗杨赐上疏请之。允传云：太尉袁隗、司徒杨赐。按隗、赐时皆不为此官，恐误。
三年二月，赵忠为车骑将军，传燮出为汉阳太守。袁纪在明年九月，今从范书。四年四月，传燮战殁。袁纪在明年五月，今从范书。十月，长沙贼区星。范书作观鹄，今从陈寿吴志。
五年三月，益州刺史郄俭、范书作郗俭，今从陈寿蜀志。
南匈奴右部醯落攻杀单于羌渠。帝纪：休屠各胡攻杀并州刺史张懿，遂与南匈奴左部胡合，杀其单于。今从匈奴传。
八月，置西园八校尉。范书袁绍传：绍为佐军校尉。何进传：停于琼为佐军校尉。今从乐资山阳公载记。
十月甲子，帝讲武，问盖勋。勋传云：勋时与宗正刘虞、佐军校尉袁绍同典禁兵。勋谓虞、绍云云。按虞于匈奴未叛之前，巳为幽州牧，又宗正非典兵之官，今除之。
六年四月，刘虞为太尉。袁纪：三月己丑，光禄刘虞为司马，领幽州牧。今从范书。戊午，皇子辩即位，年十四。帝纪云：年十七。张璠汉纪曰：帝年十四。今从之。中常侍郭胜。袁纪作郭脉，九州春秋作郎胜，今从柯进传。
六月辛亥，董后暴崩。九州春秋曰：太后忧惧自杀。今从皇后纪。
七月，皇甫嵩从子郦袁，纪作从子逦，今从范书。何进召董卓进传曰：召卓屯　中上林苑。按时卓巳驻河东，若屯上林，则更为西去，非所以胁太后也。今从卓传。
袁术烧南宫青琐门。何进传作九龙门，今从袁纪。
十月，白波贼寇河东。帝纪：五年九月，南单于叛，与白波贼寇河东。按匈奴传，帝崩之后，于扶罗乃与白波贼为寇。纪误，今从传。
十二月，尚书武威周毖、城门校尉汝南伍琼、范书云：吏部尚书汉阳周珌、侍中汝南伍琼。袁纪作侍中周毖，今从魏志及英雄记。孔胄为豫州刺史。九州春秋作孔胄，今从董卓传。韩馥听袁绍举兵。范书魏志俱有此事范书在举兵之后魏志在举兵之前若在举兵后时绍巳为盟主馥何敢禁其发兵若在举兵前则近是也今从魏志
资治通鉴考异卷第二。

[book_title]资治通鉴考异卷第三
端明殿学士、兼翰林侍读学士、大中大夫、提举西京嵩宗福宫、二柱国、河内郡开国公、食邑二千六百尺、食实封壹阡户。户臣司马光奉　敕编集。
汉纪下
献帝初平元年三月乙巳，车驾入长安。袁纪作己巳，今从范书。袁术据南阳。范书术传云：刘表上术为南阳太守。表传云：术阻兵屯鲁阳，表不得至荆州。魏志术传：孙坚杀张咨，术得据南阳。魏武帝纪此年二月巳云术屯南阳，盖术初奔鲁阳，此春孙坚取南阳，术乃据之，犹以鲁阳为治所也。
六月，王匡杀胡母班等。谢承后传：汉书曰：班，王匡之妹夫。班与匡书云：仆与太传马公、太仆赵岐、少府阴修俱受诏命，关东诸郡虽实嫉卓，犹以衔奉王命，不敢玷辱。而足下独囚仆于狱，欲以衅鼓，此悖暴无道之甚者也。按范书此年六月，遣韩融等安集关东，袁术王匡各执而杀之。三年八月，遣马日䃅及赵岐慰抚天下。袁纪遣马、赵亦在三年八月，时董卓巳死，而此书云与马赵俱受诏，又云恚卓迁怒，自相乖迕，疑非班书，今不取。冬，蔡邕议省庙号。袁纪在明年，今从范书。
二年四月，皇甫嵩答董卓。范书嵩传及山阳公载记记嵩语与此不同，今从张璠汉纪。
韩馥以冀州让袁绍，长史耿武、治中李历谏。九州春秋作耿彧，今从范书、魏志、袁纪。又范书骑都尉沮授谏，无李历，今从魏志、袁纪。
十月，帝遣刘和诣父虞，范书刘虞传：虞使田畴使长安，时和为侍中，因遣从武关出。按魏志公孙瓒传但云天子思归，不云因畴至也。若尔，当令和与畴俱还，不应出武关。又畴未还，刘虞巳死。虞死在初平四年冬，界桥战在三年春，范书误也。孙坚战死。范书：初平三年春，坚死。吴志孙坚传亦云初平三年。英雄记曰：初平四年正月七日死。袁纪初平三年五月，山阳公载记载策表曰：臣年十七，丧失所怙。裴松之按：策以建安五年卒，时年二十六，计坚之亡，策应十八，而此表云十七，则为不符。张璠汉纪及胡冲吴历并以坚初平二年死，此为是而本传误也。今从之。三年，袁绍斩严纲。九州春秋作刘纲，今从范书、魏志。四月，骑都尉李肃、袁纪作李顺，今从范书、魏志。
荀攸与郑泰、种辑谋杀董卓。魏志云：攸与何颙、伍琼同谋。按颙、琼死巳，久恐误。五月，范书：丁酉，大赦。袁纪：丁未，大赦。按是年正月丁丑大赦，及李傕求赦，王允曰：一岁不再赦，然则五月必无赦也。
李催等围长安，守之八日，魏志云十日，今从范书。杨州刺史陈温卒，袁术以陈瑀为刺史。献帝纪：四年三月，袁术杀陈温，据淮南。魏志术传云：术杀温，领其州。裴松之按：英雄记，温自病死，不为术所杀。九州春秋曰：初平三年，杨州剌史陈祎死，术以瑀领杨州。盖陈祎当为陈温，实以三年卒，今从之。四年正月丁卯，赦。袁纪：五月丁卯，赦。今从范书。
六月，阙宣称天子，陶谦击杀之。范书谦传作阎宣，今从魏志武纪及谦传。魏武纪又曰：谦与宣共举兵，取㤗山、华费，掠任城。谦传亦云：谦始与合从，后遂杀之，并其众。按谦据有徐州，托义勤王，何借宣数千之众而与之合从？盖谦别将与宣共袭曹嵩，故曹操以此为谦罪而代之耳。
兴平二年正月癸丑，赦，袁纪作癸酉。按长历是月癸卯朔，无癸酉。今从范书。拜袁绍为右将军。袁纪作后将军。今从范书。
闰月己卯，帝使皇甫郦和、傕汜、袁纪郦作丽，今从范书。
沮授说袁绍迎天子。魏志绍传曰：天子在河东，绍遣郭图使焉。图还，说纪迎天子都邺，绍不从。今从范书。孙策渡江，魏志、袁纪皆云，初平四年，策受袁术使渡江。汉献帝纪、吴志孙策传皆云兴平元年。虞传、江表传云。策兴平二年渡江。按术初平四年始得寿春，策传云术欲攻徐州，从陆康求米，事必在刘备得徐州后也。刘繇传称吴景攻繇，岁余不克，则策渡江不应在兴平元年巳前，今依江表传为定。刘繇败走。帝纪，繇败走在兴平元年，今从江表传。
繇使朱皓攻诸葛玄。袁𬀩献帝春秋云：刘表上玄，领豫章太守。范书陶谦传亦云刘表所用，而陈志诸葛亮传云术所用。按许劭劝繇依表，必不攻其所用也。今从亮传。
建安元年六月，刘备战败，屯于海西，蜀志备传于此云：场奉、韩暹寇徐、杨间，备邀击，尽斩之。按暹、奉后与吕布同破袁术，于时未死也，备传为误。备屯小沛。备传云遣　羽守下邳，此在布败后，备传误也。
八月，董承等拒曹洪。魏志此事在正月，而荀彧传迎天子在都雒后，今从传。曹操为镇东将军。魏志在六月，而董昭传在都雒后，今从传。
十月，郭嘉谏操图刘备。传子以为程昱、郭嘉劝操杀备。今从魏书。
二年，孙策袭乌程侯。江表传曰：建安二年夏，王誧奉戊辰诏书赐策。不知其何月也。九月，操击斩桥蕤。范书吕布传云：布破张勋于下邳，生擒桥蕤。此又一桥蕤，将蕤被获又还也。然魏志吕布传无桥蕤事，当是范书误。
操攻吕布，灌城月余，范书布传云：灌其城三月。魏志传亦曰围之三月。按操以十月至下邳及杀布共在一季，不可言三月。今从魏志武纪。刘备谏操缓吕布。献帝春秋曰：太祖意欲活布，命使宽缚。主簿王必趋进曰：布，勍虏也，其众近在外，不可宽也。太祖曰：本欲相缓，主簿复不听，如之何？今从范书、陈志。
十二月，桓阶说张羡附曹操。魏志桓阶传袁、曹相拒官渡，而阶说羡。按范书刘表传：建安三年，羡表在官渡前也。
孙策遣张纮献方物。江表传曰：倍于元年所献。其年制书拜讨逆，封吴侯。按策贡献在二年，非元年也。又陈志纮传曰：建安四年，遣纮奉章诣许。按吴书，纮述策材略忠𣢾，曹公乃优文褒，崇攺号加封。然则纮来在策封吴侯前，本传误也。
四年四月，袁、术部曲奔刘勋。吴志孙策传曰：术死，长史杨弘、大将张勋等将其众欲就策。庐江太守刘勋邀击，悉虏之，收其珍宝以归。与诸书不同，今从范书。陈志术传及江表传。十二月，华歆迎孙策，华峤谱叙曰：孙策略有扬州，盛兵徇豫章，一郡大恐，官属请出郊迎，歆曰：无然，策稍进。复白发兵，又不听。及策至，一府皆造合，请出避之，乃笑曰：今将自来，何遽避之？有顷，门下白曰：孙将军至，请见。乃前与歆共坐，谈议良久，夜乃别去。义士闻之，皆长叹而心自服也。此说太不近人情，今不取。刘备杀车胄。蜀志先叙董承谋泄诛死，备乃杀车胄。魏志备杀车胄后明年，董承乃死。袁纪备据下邳，亦在承死前，蜀志误也。
五年正月，曹操破备。魏书曰：备谓操与大敌连，不得东，而候骑卒至，言曹公来。备大惊，然犹未信，自将数十骑出望公军，见麾旌便弃众而走。计备必不至此。魏书多妄。
四月，孙策击陈登，到丹徒，此事出江表传。据策传云。策谋袭许。未发而死。陈矫传云。登为孙权所围于匡奇。登令矫求救于太祖。太祖遣赴救吴军既退。登设伏追奔，大破之。先贤行状云。登有吞灭江南之志。孙策遣军攻登于匡奇城。登大破之。斩虏以万数。贼忿丧军。寻复大兴兵向登。登使功曹陈矫求救于太祖。此数者参差不同。孙盛异同评云：按袁绍以建安五年至黎阳，策以四月遇害。而志云策闻曹公与绍相拒于官渡，谬矣。伐登之言为有证也。今从之。策杀许贡。江表传曰：初贡上表于汉帝，言策骁雄，宜召还京邑，若放于外，必作世患。候吏得表以示策，策以让贡，贡辞无表，策令武士绞杀之。按贡先为朱治所追，巳去郡依严，曰：虎安能复尔？盖策破白虎时杀贡耳。丙午，策卒。虞喜志林云：策以四月四日死，故置此。陈志策传：策阴欲袭许迎汉帝，密治兵部署，未发，为许贡客所杀。郭嘉传曰：策渡江北袭许，众闻皆惧，嘉料之曰：策轻而无备，必死于匹夫之手。果为贡客所杀，嘉虽先见，安能知策死于未袭许之前乎？盖时人见策临江治兵，疑其袭许，嘉料其不能为耳。十月，许攸奔曹操。魏志武纪曰：攸贪财袁绍不能足，来奔。今从范书绍传。
操破绍，杀七万余人。范书绍传曰：所杀八万人。按献帝起居注，曹公上言，凡斩首七万余级。周瑜止鲁肃。肃传曰：刘子扬招肃往依郑宝，肃将从之。瑜以权可辅，止肃。按刘晔杀郑宝，以其众与刘勋，勋为策所灭，宝安得及权时也。
七年五月，南单于降。魏志张既传曰：高干及单于皆降，非也。
八年二月，曹操攻黎阳，魏志武纪作三月，今从范书袁绍传。又魏志绍传云：谭尚与太祖相拒黎阳，自二月至九月。当云自九月至二月。
操追袁、谭、袁尚至邺。范书绍传曰：尚逆击，破操军。今从魏志绍传。
九年七月，袁、尚保祁山。魏志绍传云：还走滥口。范书作蓝口，今从魏武纪。十三年正月，赵温免，献帝起居注在十五年，范书帝纪在十三年。按是年罢三公官，温不至十五年也。甘宁奔孙权。吴志孙权传建安八年、十二年。皆尝讨黄祖。凌统传父操死时。统年十五。摄父兵后击麻保屯。刺杀陈勤。按周瑜孙瑜传。以十一年击麻保屯。则操死似在八年。然后五年宁乃奔权。似晚。今无年月。可据追言之。
六月，曹操表马腾为卫尉。典略曰：建安十五年，征腾为卫尉。按张既传：曹公将征荆州，令既说腾入朝。盖三字误为五耳。
八月，蒯越等说刘琮降。范书、陈志表传皆云韩嵩亦说琮降。按嵩时被囚，必不预谋。九月，操以王粲为掾属。粲传曰：太祖置酒汉滨，粲奉觞贺云云。按操恐刘备据江陵，至襄阳即过。日行三百里。引用名士，皆至江陵后所为，不得更置酒汉滨。恐误。
十二月，孙权围合肥。魏志武纪：十二月，权为备攻合肥，公自江陵征备至巴丘，遣张喜救合肥。权闻喜至，乃走。公至赤壁，与备战不利。孙盛异同评曰：按吴志，备先破公军，然后权攻合肥，而比纪云先攻合肥，后有赤壁之事，二者不同，吴志为是。又陈矫传云：陈登为权所围于匡奇，令矫求救于曹操。而先贤行状云：登为策所围。按策始欲攻登，未济江，巳为许贡客所杀。吴书云：权征合肥，命张昭别讨匡奇。于时陈矫巳为曹仁长史。又陈登年三十六而卒，必巳不在，不知登之被围果在何时也。
十四年三月，权烧围走。魏志武纪：十二月，权围合肥。刘馥传云：攻围百余日。孙权传云：逾月不能下。由此言之，权退必在今年明矣。
张辽讨斩陈兰、梅成。辽传无年。按繁钦征天山赋云：建安十四年十二月甲辰，丞相武平侯曹公东征，临川未济，群舒蠢动，割有潜六，乃俾上将荡寇将军张辽治兵南岳之阳。又云：陟天柱而南徂，故置于此。
十五年十二月，周瑜卒，按江表传，瑜与策同年。策以建安五年死，年二十六。瑜死时年三十六，故知在今年也。
鲁肃劝权以荆州借备。肃传曰：曹公闻权以土地业备，方作书，落笔于地，恐操不至，于是今不取。
十六年八月，操遣徐晃等渡蒲坂津，晃传曰：太祖至潼，　恐不得渡，召问晃。晃曰：公盛兵于此，而贼不复别守蒲坂，知其无谋也。今假臣精兵，渡蒲坂津，为军先置，以截其里，贼可禽也。太祖曰：善。按武帝纪，潜遣二将渡蒲坂，皆太祖之谋，而晃传云皆晃之策，盖陈氏各欲称其功美，不相顾耳。操与韩遂语。许褚传曰：太祖与韩遂、马超等会语，左右皆不得从，唯将褚。超负其力，阴欲前突太祖，素闻禇勇，疑从骑是褚，乃问曰：公有虎侯者安在？太祖顾指禇，褚瞋目眄之，超不敢动。按时超不与遂同在彼，故疑遂，此说妄也。
十二月，法正说刘备取益州。韦曜吴书曰：备前见张松，后得法正，皆厚以恩德接纳，尽其殷勤之欢，因问蜀中阔狭，兵器府库，人马众寡，及诸要害道里远近，松等具言之。按刘璋刘备传，松未尝先见备，吴书误也。
十七年十月，荀彧饮药而卒。陈志彧传曰：以忧薨。范书彧传曰：操馈之食，发视乃空器也，于是饮药而卒。孙盛魏氏春秋亦同。按彧之死，操隐其诛。陈寿云以忧卒，盖阙疑也。今不正言其饮药，恐后世为人上者，谓隐诛可得而行也。
十八年九月，马超奔张鲁。杨阜传云：十七年九月。武帝纪：十八年，超在汉阳，复因羌胡为害。十九年正月，赵衢等讨超，超奔汉中。按羌叙九月起兵，超即应出讨。超出，衢等即应闭门，不应至来年正月。盖魏史书捷音到邺之月耳，杨阜传误也。
十九年七月，操留少子植守邺。植传云：太祖戒之曰：吾昔为顿丘令，年二十三，思此时所行，无悔于今。今汝年亦二十三矣。又云：植大和六年薨，年三十一。按植今年年二十三，则死时当年四十一矣，本传误也。
二十年五月，吕蒙留孙河，委以后事。按：孙河巳死，或它人同姓名耳。刘备闻操将攻汉中，备传云，曹公定汉中，孙权传云入汉中。按操以七月入汉中，备未应即闻之，而八月权巳攻合肥，盖闻曹公兵始欲向汉中，即引兵还耳。七月，张卫等夜遁，武帝纪曰：公至阳平，张鲁使弟卫等据　攻之，不拔，乃引还。贼守备解散，公乃密遣解剽等乘险夜袭，大破之。刘晔传曰：太祖欲还，令晔督后诸军。晔策鲁可克，驰白太祖，不如致攻，遂进兵。鲁乃奔走。郭颁世语：鲁遣五官掾降，弟卫拒王师，不得进。鲁走巴中，军粮尽，太祖将还，西曹掾郭谌曰：鲁巳降，留使既未反，卫虽不同，偏携可攻。县军深入，以进必克，退必不免。太祖疑之。夜有野麋数千，突坏卫营，军大惊。高祚等误与卫众遇，卫以为大军见掩，遂降。魏名臣奏载杨暨表曰：武皇帝征张鲁，以十万之众，身亲临履。张、卫之守，盖不足言，地险守易，华有精兵虎将，势不能施，对兵三日，欲抽军还。天祚大魏，鲁守自坏，因以定之。又载董昭表其承凉州以下，皆昭表所述，必得实，今从之。守将虽斩之。刘晔传云：备虽斩之。按备传云：备下公安，闻曹公定汉中乃还。如此则备时犹在公安也。
二十二年正月，操军居巢。孙权传，曹公次居巢，攻濡须，并在去冬。今从魏武纪。二十四年正月，刘备营于定军山，备传云：于定军山势作营法。正传作定军兴势。今从黄忠传。斩夏侯渊。渊传曰：备夜烧围鹿角，渊使张郃护东围，自将轻兵护南围。备挑郃战，郃军不利。渊分兵半助郃，为备所袭，战死。张郃传曰：备于走马谷烧都围，渊救火，从他道与备相遇，交战，短兵接，刃，渊遂没。今从刘备、黄忠法正传。
魏纪
高祖黄初元年十月辛未，升坛受禅。陈志云：丙午行至曲蠡，汉帝禅位。庚午升坛即阼。袁纪亦云：庚午，魏王即位。按献帝纪，乙卯始发禅册，二十九日登坛受命。又文帝受禅碑至今尚在，亦云辛未受禅。陈志袁纪误也。范书云：魏遣使求玺绶，曹皇后不与。如此数辈，后乃呼使者，以玺抵轩下，因涕泣横流曰：天不祚尔。左右皆莫能仰视。按此乃前汉元后事，且玺绶无容在曹后之所，此说妄也。二年陈志：正月乙亥，朝日于东郊。裴松之以为朝日在二月。按二月辛丑朔，无乙亥。
烈祖太和二年正月，姜维降汉孙盛杂语曰：维诣诸葛亮，与母相失。后得母书，令求当归。维曰：良田百顷，不在一亩，但有远志，不在当归也。按维粗知学术，恐不至此，今不取。青龙二年唐太宗晋书景怀夏侯后传：后以此年死，云：宣帝居上将之重，诸子并有雄才大略，后知帝非魏之纯臣，而后既魏氏之甥，帝深思之，遂以鸩崩。按是时司马懿方信任于明帝，未有不臣之迹，况其诸子乎？徒以魏甥之故，猥鸩其妻，都非事实，盖甚之之辞。不然，师自以他故鸩之也。今不取。
景初二年六月，公孙渊围堑二十余里。晋宣纪云：南北六七十里。今从渊传。
十二月，刘放执帝手作诏，免燕王宇等官。放传曰：宇性恭良，陈诚固辞。帝引见放、资，入卧内，问曰：燕王正尔为？放、资对曰：燕王实自知不堪大任故耳。帝曰：曹爽可代宇否？放、资因赞成之，又深陈宜速召太尉司马宣王，帝纳其言。放、资既出，帝意复变，诏止宣王勿来。寻更见放、资曰：我自召太尉，而曹肇等反，使吾止之。命更为诏。帝独召爽与放、资俱受诏命，遂免宇、献、肇、朗官。按陈寿当晋世作魏志。若言放、资本情，则于时非美，故迁就而为之讳也。今依习凿齿汉晋春秋郭颁世语，似得其实。
邵陵厉公正始四年十二月，陆逊谏吴主不分嫡庶。吴录曰：权时见杨竺，辟左右而论霸之才，竺深述霸有文武英姿，宜为嫡嗣，于是权乃许立焉。既而逊，上表极谏，权疑竺泄之，乃斩竺。按竺死在大子废后，吴录所述妄也。
嘉平元年正月，曹爽、何晏等族诛。魏氏春秋曰：宣王使晏典治爽等狱，晏穷治党与，冀以获宥。宣王曰：凡有八族，晏、疏、丁、邓等七姓。宣王曰：未也。晏穷急，乃曰：岂谓晏乎？宣王曰：是也。乃收晏。按宣王方治爽党，安肯使晏典其狱？就令有之，晏岂不自知与爽最亲，而冀独免乎？此殆孙盛承说者之妄耳。
五年十月，吴孙峻杀诸葛恪。恪传曰：恪省张约等书而去，未出路门，逢太常滕胤。恪曰：卒腹痛，不任入。胤不知峻阴计，谓恪曰：君自行旋，未见上，今上置酒请君，君巳至门，宜当力进。恪踌躇而还。孙盛以为不然，今从吴历。
高贵乡公正元二年十二月，吴作太庙。吴历太平元年正月，立太祖庙。沈约宋书，孙亮立，明年正月，立权庙。今从吴志。
元帝景元元年正月，高贵乡公出怀中黄素。诏王沈、王业奔走告司马昭，王经不从。世语曰：经因沈业申意，今从晋诸公赞。陈泰请斩贾充。魏氏春秋曰：帝之崩也，太傅司马孚、尚书右仆射陈泰枕帝尸于股，号哭尽哀。大将军入禁中，泰见之悲恸，大将军亦对之泣，谓曰：玄伯其如我何？泰曰：独有斩贾充，少可以谢天下耳。大将军久之曰：卿更思其他。泰曰：岂可使泰复发后言！遂欧血薨。裴松之以为违实，今从干宝晋纪。
四年九月，护军荀恺。晋书文纪作部将易恺，今从魏志。
咸熙元年正月，众杀姜维、钟会。卫瓘传曰：会留瓘谋议，乃书板云：欲杀胡烈等，举以示瓘。瓘不许，因相疑贰。瓘如厕，见胡烈故给使，使宣语三军，言会反。会逼瓘定议，经　不眠，各横刀膝上。在外诸军巳潜欲攻会，瓘既不出，未敢先发。会使瓘慰劳诸军，瓘便下殿，会悔遣之。使呼瓘，瓘辞眩疾动，诈仆地。比出，合数十信追之。瓘至外，解服盐汤，大吐。会遣所亲人及医视之，皆言不起。会由是无所惮。及暮，门闭，瓘作檄宣告诸军，并巳唱义，陵旦，共攻会，杀之。常璩华阳国志曰：会命诸将发丧，因欲诛之。诸将半入，而南安大守胡烈等知其谋，烧成都东门以袭杀会及维。今从魏志。又世语曰：维死时见剖，胆如斗，大如斗，非身所能容。恐当作升。
晋纪
世祖泰始元年九月乙亥，葬文王。晋书文纪作癸酉，今从魏陈留王纪。二年八月，陆凯上疏谏吴主。陈寿曰：予连从荆、杨来者，得凯所谏皓二十事，博问吴人，多云不闻凯有此表。又按其文，殊甚切直，恐非皓之所能容忍也。或以为凯藏之箧笥，未敢宣行。病困，皓遣董朝省问，欲言，因以付之。虚实难明，故不著于篇。然爱其指掷皓事，足为后戒，故钞列于凯传左，今不取。十月丙午朔，日食。宋书志无此食，今从晋书。
十二月，吴主还都建业。吴志陆凯传或曰：宝鼎元年十二月，凯与丁奉、丁固谋，因皓谒庙，欲废皓立孙休子。时左将军留平领兵先驱，故密语平，平拒而不许，誓以不泄，是以不果。按凯尽忠执义，必不为此事，况皓残酷猜忌，留平庸人，若闻凯谋，必不能不泄，殆虚语耳。今不取。
四年正月丙戍，贾充等上律令，帝令裴楷执读。刑法志云：㤗始三年，事毕表上。今从武纪。裴楷传云：文帝时，诏楷于御前执读。今从刑法志。九月，石苞免官。晋书武纪及苞传皆无苞免官年月，萧方等三十国春秋、杜延业晋春秋置在此，今从之。苞传又云：敕琅邪王胄自下邳会寿春。按武纪胄明年二月乃镇下邳，恐传误。
十月，吴万彧寇襄阳。晋帝纪作郁，今从吴志。
五年二月，文立言蜀名臣子孙宜叙用。立传载此表在迁太子中庶子后。按㤗始七年立，举郄诜时犹为济阴太守，于今未为庶子也。若诸葛京署吏，不因立表，则京先巳署吏一，不当更云宜量材叙用也。
六年正月，吴丁奉入涡口。吴志丁奉传：建衡元年，攻晋榖阳。晋帝纪不载。奉传不言入涡口，疑是一事。
七年四月，吴陶璜袭杀董元，璜传云：出其不意，径至交趾。按元乃九真太守，非交趾也。华阳国志云：元病亡，杨稷更以王素代之。按武帝纪，四月，九真太守董元为吴将虞汜所攻，军败死之。则元非病亡，盖稷虽以素代元，未至郡而元死也。
众胡内叛，与树机能围牵弘弘，死之。崔鸿十六国春秋秃发乌孤传云：其先树机能，本河西鲜卑。㤗始中，杀秦州刺史胡烈，斩凉州刺史牵弘。晋帝纪叛虏杀胡烈，北地胡杀牵弘，皆不言鲜卑，盖言群虏内叛，则鲜卑亦在其中矣。或北地胡即树机能也。
七月癸酉，贾充都督秦凉。三十国春秋、晋春秋充出并在八年二月。按武帝纪，充出在此月。盖二春秋以太子纳妃在八年二月，致此误也。
陶璜陷交趾，杀毛炅。汉晋春秋曰：初霍弋遣杨稷、毛炅等戊交趾，与之誓曰：若贼围城未百日而降者，家属诛；若过百日，救兵不至而城没者，吾受其罪。稷等守未百日，粮尽，乞降于璜，不许，而给粮使守。诸将并谏，璜曰：霍弋巳死，不能救稷等必矣。可须其日满，然后受降，使彼得无罪，而我取有义，内训吾民，外怀邻国，不亦可乎？稷等期讫粮尽，救兵不至，乃纳之。华阳国志则云：稷等城破被囚，稷欧血死，炅骂贼死。二者相戾，不可得合。而晋陶璜传兼载之。按孙皓猜暴，恐璜不敢以粮资敌，今从华阳国志。十月丁丑朔，日食。宋书五行志有五月庚辰食，无十月丁丑食。晋书纪及天文志有十月丁丑食，无五月庚辰食。今从晋书。
十二月，安乐思公刘禅卒。晋春秋云：禅谥惠公。今从王隐蜀记。
八年夏，张弘杀皇甫晏，王浚讨斩之。华阳国志：弘杀晏在十年五月，武帝纪在今年六月。按王浚请伐吴表云：臣作船七年，日有朽败。浚再为益州刺史，方受诏作船。咸宁五年，下诏伐吴。借使浚以其年上表，则再为益州亦在泰始九年之前矣。今从晋纪为定。
祜表留浚，复为益州。羊祜传曰：表留浚监益州诸军事，加龙骧将军。按浚传，祜密表留浚，重拜益州刺史。又曰：寻以谣言拜龙骧将军，监梁益诸军事。然则作刺史与监军。自是二事也。华阳国志又云：咸宁四年，浚迁大司农。五年，拜龙骧，监梁益一州。按时羊佑巳卒，尤不可据。
浚造舟舰。华阳国志云：咸宁二年三月，浚受诏作船接。浚表云作舡七年，则国志不可据也。十月，尹璩卒。宋质废梁澄，表令狐丰为敦煌太守。晋春秋璩作据，今从武纪。武纪云：令狐丰废澄，自领郡事。今从晋春秋。贾充宴朝士，三十国春秋在十一月，晋春秋在十月己巳，恐皆非实，故附于冬末。吴万彧自杀。吴志孙皓传云：彧被谴忧死。今从江表传。
九年正月辛酉，郑袤卒。按本传，袤为司空，固辞。久之，见许以侯就第，拜仪同三司。而帝纪云司空郑袤薨，误也。七月丁酉朔，日食。宋志无此食，今从晋书。
十年四月，吴主诛章安侯奋。江表传曰：张布女有宠于皓而死，皓厚葬之。国人见葬太奢丽，皆谓皓巳死，所葬者是也。皓舅子何都颜状似皓，故民间讹言都代立。临海太守奚熙信讹言举兵，欲还秣陵诛都。都叔父植时为备海督，击杀熙，夷三族，讹言乃息。又云：奋本在章安，徙还吴城，禁锢，使男女不得通婚，或年三十、四十不得嫁娶。奋上表乞自比禽兽，使男女自相配偶。皓大怒，遣察战赍药赐奋，父子。皆饮药死。裴松之按：建衡二年至奋之死，孙皓即位尚未久。若奋未被疑之前，儿女年二十左右，至奋死时，不得年三十、四十也。若先巳长大，自失时未婚娶，不由皓之禁锢矣。此虽欲增皓之恶。然非实理。又吴志孙皓传。凤凰三年。会稽妖言。奋为天子。遂诛奚熙。不言诛奋。孙奋传。建衡二年。左夫人王氏卒。民间讹言。遂诛奋及五子。三十国晋春秋。自皓纳张布女至杀奋。皆在天册元年。按奋若以建衡二年死。不容至凤凰三年。会稽方有讹言，不知奋死果在何年，今因奚熙之死终言之。
咸宁。三年五月，吴将邵𫖮。武纪作邵凯，今从羊佑传。七月，杨珧议封建。职官志以为珧与荀勖以齐王攸有时望，惧太守有后难，故建此议，使诸王之国。帝初未之察，于是下诏议其制。按勖传有异议，又时齐王不之国，疑此说非实，今不取。
十二月，卫瓘离间二虏，务桓降，力微死。魏收后魏书：铁弗刘虎，匈奴去卑之孙。昭成四年死，子务桓立。按昭成四年，晋成帝咸康七年也。务桓不应与瓘同时，盖二人皆名务桓耳。四年七月，司、冀等州大水，螟伤稼。杜预上疏。食货志云咸宁三年，杜预传云四年。按五行志，三年大水，无虫灾，四年螟。今从预传。
九月，张尚忤吴主，徙建安，寻杀之。三十国春秋云：岑昏等泥头请代尚死，尚得免死，徙广州。今从尚传。参取环氏吴纪。
十月，卫瓘抚床，帝令太子决尚书疑事。三十国春秋在泰始八年。按瓘传，㤗始初为青州刺史，徙幽州，八年不得在京师。瓘传在迁司空后。按帝纪，太康三年，贾充卒，十二月，瓘为司空，故移在入为尚书令下。传玄卒。玄传曰：五年，迁太仆，转司隶。景献皇后崩，坐争位骂尚书，免。寻卒。按景献后崩在四年，玄传误也。五年十一月，马隆转战而前。隆传曰：或夹道累磁石，贼被铁铠，行不得前。隆卒悉被犀甲，无所留碍，贼以为神。按此说太诞，恐不可信。
太康元年二月乙丑，王浚击杀吴陆景。武纪：壬戍，浚克夷道、乐乡城，杀陆景。陆抗传：壬戌，杀晏。癸亥，杀景。王浚传：壬戍，克夷道，获晏。乙丑，克乐乡，获景。今从浚传。
或曰，方春水生，难于久驻。杜预传曰：今向暑，水源方降，疾疫将起。按时未暑，今依三十国春秋。
五月丁亥朔，孙皓至，吴志皓传：天纪四年三月丙寅，杀岑昏。戊辰，陶浚从武昌还。壬申，王浚到，受皓降。五月丁亥，集于宗邑。四月甲申，封归命侯。晋武纪：太康元年二月，王浚等破武昌王浑，斩张悌。三月壬申，浚下石头，皓降。乙酉，大赦攺元。四月，遗朱震等慰抚。五月辛亥，封归命侯。丙寅，引皓升殿。庚午，诏士卒六十归家。庚辰，以浚为辅国将军。王浚传：二月庚申，克西陵。又云：壬寅，浚入石头，而无月。又上书曰：臣十四日至牛渚，十五日至秣陵，亦无月。又曰：去二月武昌失守，皓左右皆得宝散走。三十国春秋：四月甲子，王浑斩张俤。丙寅，杀岑昏，与何桢书。庚午，送降书。壬申，浚入石头。甲申，封归命侯。五月丁亥，至洛阳。晋春秋略与之同。按长历，去年闰七月，今年二月戊午朔，三月戊子朔，四月丁巳朔，五月丁亥朔，六月丙辰朔。然则三月无戊辰、丙寅、壬申，五月无庚午、庚辰，与吴志、晋书不合。若依三十国春秋，月日虽合，然二月武昌失守，皓左右离散，不容四月十六日，王浚乃至秣陵而皓降。又皓以四月十六日降，举家西上，至五月一日未能至洛。今事之先后，并依吴志、晋书，但削去其日之不与历合者。
迁王浚镇军大将军。浚传云，领步兵校尉。旧校唯五，置此营自浚始也。按职官志，屯骑、步兵、长水、越骑、射声校尉，是为五校，并汉官也。然则步兵之名非自浚始。武帝纪是年六月丁丑，初置翊军校尉官。疑浚所领者翊军也。是岁，凡州十九。宋书州郡志云：太康元年，天下一统，凡十六州。后又分雍、梁为秦，分荆、扬为江，分益为宁，分幽为平，而为二十矣。按杜佑通典：平吴分十九州：司、兖、豫、冀、并、青、徐、荆、扬、梁、雍、秦、益、凉、宁、幽、平、交、广。今从之。
山涛言不宜去武备。涛传云：与卢钦论之。按钦咸宁四年三月巳卒。
二年十月，慕容涉归寇昌黎。帝纪云：慕容廆。按范亨燕书武宣纪，廆泰始五年生，年十五，父单于涉归卒，太康四年也。此年入寇，当是涉归。十一月，陈骞薨。帝纪云：大司马按骞以咸宁三年辞位，以高平公还第。
三年正月，帝问司隶校尉刘毅。地理志：太康元年，省司隶，置司州。毅传：毅为司隶校尉，帝尝南郊礼毕，问毅而无年月。晋春秋问毅在此月，而不言毅官。按毅传，六年自司隶迁左仆射，或者此年尚未改为司州也。今从毅传。四年，慕容删篡立。载记删作耐，今从燕书。
五年正月己亥，青龙见。五行志作癸卯，今从帝纪。
罢宁州，置南夷校尉。地理志：太康三年，废宁州，置南夷校尉。今从华阳国志。六年正月，刘毅卒。晋春秋在七年十月，今从本传。
七年正月，魏舒逊位。舒逊位记传皆无年月本传曰以灾异逊位帝不听后因正旦朝罢还第表送章绶按本传又曰逊位之际莫有知者若今年正旦日食逊位至他年正旦乃送章绶不得云人无知者盖止因今者正旦朝罢遂以灾异逊位不复起耳
资治通鉴考异卷第三。

[book_title]资治通鉴考异卷第四
端明殿学士、兼翰林侍读学士、大中大夫、提举西京嵩宗福宫、二柱国、河内郡开国公、食邑二千六百尺、食实封壹阡户。赐紫金鱼袋臣司马光奉　敕编集。
晋纪中
惠帝元康四年正月，安昌公石鉴薨。本传：鉴封昌安县侯。今从帝纪。傅咸卒。三十国晋春秋元康四年七月，传咸为司隶。五年五月始亲职，十月卒。二书附年月多差舛，故以本传为定。
五年十月，武库火。三十国晋春秋云闰月，宋、晋五行志云闰月庚寅。今从晋书帝纪。八年九月，李特入蜀。帝纪：元康七年，关中饥。八年，雍州有年。而华阳国志、三十国、晋春秋皆云八年特就榖入蜀。今从之。
九年正月，出成都王颖为平北将军。帝纪云：以颖为镇北大将军。今从本传。六月，高密王泰薨。帝纪云陇西王。本传云泰为尚书令，攺封高密。纪误。
裴𬱟、贾模、张华议废贾后。贾后传曰：模与裴𬱟、王衍谋废之，衍后悔而止。今从𬱟传。八月，裴𬱟、刘颂上表疏。刑法志叙颂奏续𬱟表之下，而云侍中太宰汝南王亮。按𬱟表引元康八年事，时亮死巳久，盖志误也。
永康元年正月，帝纪、天文志皆有己卯日食，宋志无之。按长历己卯十七日，安得日食？皇孙虨卒。帝纪虨作霖。按虨字道文，不当作霖，今从传。
八月，石崇、潘岳、欧阳建被收。崇传曰：崇建潜知其计，阴劝淮南王允、齐王冋图赵王伦，若崇果与允同谋，允败，崇应惶遽，不应被收。时方宴于楼上，盖伦、秀以旧怨诬杀之耳。
以刘颂为光禄大夫。三十国春秋云：伦党大怒，谋害颂，颂惧自杀。颂传云：颂为光禄，寻病卒。今从传。
十一月，耿滕为益州刺史。帝纪作耿，胜载记、华阳国志作滕，今从之。滕欲入州，华阳国志曰：战于广汉宣化亭，杀传诏。按州郡俱治成都，不容战于广汉。又赵嵌若巳与滕战，不应欲直入州。今从载记。赵嵌杀赵模、陈总。帝纪：嵌又杀犍为太守李密、汶山太守霍固。按华阳国志，犍为太守李蔤、汶山太守杨豳，非密、固也。载记亦作李蔤，盖纪误。嵌自称益州牧。晋春秋云：建号太平元年。他书无之，今不取。
永宁元年正月，赵王伦即帝位。三十国春秋云：伦将篡位，义阳王威执诏示嵇绍曰：圣上法尧舜之举，卿其然乎？绍厉声曰：有死而巳，终不有二。威怒，拔剑而出。及惠帝迁于金墉城，唯绍固志不从，直于金墉，绝不通伦，时人皆为之惧。晋书忠义传云：伦篡，绍为侍中。惠帝复祚，遂居其职。二说不同，今皆不取。
赵嵌杀李庠及其子侄十余人。载记曰：及其子侄宗族三十余人。今从华阳国志。又国志：庠死去年冬。晋春秋在今年春，今从之。
三月，罗尚使王敦讨汶山羌，死之。帝纪在八月，疑是洛阳始知。今从华阳国志。
赵王伦使管袭讨斩王盛、处穆。齐王冋传曰：冋潜与盛穆谋起兵诛伦，未发，恐事泄，乃与袭杀穆，送首於伦，以安其意。今从三十国春秋。四月，大战于溴水。赵王伦传作激水，今从帝纪。
六月，复封宾徒王晏为吴王，晏传，自宾徒徙封代王，伦诛，复本封。今从帝纪。齐王冋为大司马，成都王颖为大将军、录尚书颖传曰：至邺，诏王粹加九赐，进位大将军，都督中外。颖拜受徽号，让殊礼。按颖在洛，虑志巳谓颖曰：今当与齐王共辅朝政，明巳有录尚书之命。但颖不受归邺，故朝廷使粹追命之耳。且颖功大于冋，不应独赏冋而颖未赏也。今从帝纪。路秀。帝纪作路季，今从齐王冋传。
八月，齐王冋杀东莱王蕤。帝纪：六月庚午，蕤与王舆谋废冋，事觉得罪。甲戍，冋为大司马。按诛舆诏巳称冋为大司马，则舆事觉不应在冋为大司马前。今从三十国春秋，在八月。
九月，东安王繇举东平王楙镇下邳。帝纪：八月，楙为平东，督徐州。九月，繇复爵。按楙传，繇为仆射，举楙为平东，故移在繇还后。
太安元年，慕容廆击素怒延。载记作素延，下云：素延怒，率众围棘城。按燕书纪传皆谓之素怒延，然则怒是其名也。
二年正月，李特攺元建初。帝纪。太安元年五月，特自号大将军。载记。太安元年。特称大将军攺元。后魏书李雄传云。昭帝七年。特称大将军号年建初。昭帝七年、太安元年也。祖孝征修文殿御览云。太安二年。特大赦攺年。建初元年。特见杀。三十国晋春秋云、太安二年正月、特僭位攺年。今从御览等书。蜀郡任睿。载记作任明，罗尚传作任锐，今从华阳国志。六月，李雄杀陈图。华阳国志作陈时，今从载记。七月，处士范长生、华阳国志作范贤，今从载记。涪陵徐舆。华阳国志作徐奭，今从载记。
长沙王乂征李含为河南尹，含传云：河间王显表含为河南尹。今从皇甫重传。张昌逃于下隽山。帝纪：八月庚申，刘弘及张昌战于清水，斩之。昌传云：昌败窜于下隽山，明年秋，擒斩之。按弘斩张奕表云：张昌奸党，初平，昌未枭首，故从昌。本传。
八月，以长沙王乂为太尉、都督中外诸军事。帝纪：太安元年十二月，乂诛齐王，即以乂为太尉，都督中外。晋春秋：二年七月，颙颖起兵，乃以乂为太尉都督以讨之。按齐王死后，颖悬执朝政，乂未应都督中外。又颙见为太尉。乂不应更为太尉。今从晋春秋。
十月戊申，战于建春门，陆机传云：战于鹿苑。今从帝纪。孙拯下狱。晋春秋作孙承，今从晋书传。
张方退屯十三里桥。河间王颙传云快水桥，今从帝纪。
闰月，罗尚留张罗守城。载记作罗特，今从华阳国志。
永兴元年正月癸亥，东海王越收长沙王乂。越传云：殿中诸将及三部司马疲于战守，密与左卫将军朱默夜收乂别省，逼越为主。今从乂传。
甲子，大赦，攺元。帝纪：太安二年十二月甲子，大赦。永兴元年正月，大赦攺元。疑是一事。丙寅，张方杀乂。帝纪：三十国晋春秋云：太安二年十二月，杀乂。乂传云：初乂执权之始。洛下谣曰：草木萌牙杀长沙。乂以正月二十五日废，二十七日死，如谣言焉。乐广传云：成都王颖，广之婿也。及与长沙王乂遘难，而广既处朝望，群小谗谤之，广以忧卒。惠帝纪：永兴元年正月丙午，乐广卒。若广卒时乂未死，即乂传正月二十五日废为是，合移在永兴元年正月。而晋春秋太安二年八月，乐广自裁。按帝纪今年正月，以颖为丞相，遣兵屯城门代　卫者，疑此皆乂、初死时事。又今年正月末亦有甲子、丙寅，今从乂传。
十月，刘渊迁都左国城，下云离石大饥，迁于黎亭，则是渊犹在离石也。按杜佑通典，离石有南单于庭左国城。然则渊虽迁左国，犹在离石县境内也。渊即汉王位。帝纪：李雄、刘渊称王，皆在十一月，惠帝入长安后。华阳国志：李雄十月称王，一本作十二月。三十国、晋春秋、十六国钞皆在十月，今从之。
范阳王唬等请降，封太弟颖。唬传云：与镇东将军周馥同上言。按馥传，帝自长安还，馥出为平东将军，都督杨州，代刘准为镇东。据此表，张方犹存，盖自邺还洛阳时也。
十二月，高密王略镇洛阳。惠纪作高密王简。按宗室传，高密孝王略，字元简，时都督青州，后迁都督荆州，未尝镇洛阳。盖简即略也。时虽有朝命，而略不至，或尝镇洛阳而本传遗脱耳。二年六月，拓拔猗㐌斩汉将綦母豚。后魏书桓帝纪及刘渊传皆云渊南走蒲子。按晋载记，渊无走蒲子事，下云自离石迁黎亭，盖后魏书夸诞妄言耳。
八月，琅邪王睿请王导为司马。导传曰：元帝镇下邳，请导为安东司马。按元帝时为平东，及徙扬州，乃为安东耳。或者平字误为安，或后为安东司马，故但云司马。
十月，诏刘弘、彭城王释等讨刘舆。刘乔传，释作绎。帝纪、宗室传皆作释，盖乔传误。帝纪：八月，车骑大将军刘弘逐平南将军彭城王释于宛。弘、释传及众书皆无之。弘传但云彭城前东奔，有不善之言。按弘晋室纯臣，刘乔与范阳构难，弘犹以书和解之，以安天下，尊王室。释受王命镇宛，而弘肯更自逐之乎？据此，诏令弘、释共讨刘舆，疑无弘逐释事，帝纪必误。
十一月，河间王颙遣吕朗收刘暾。暾传云：颙遣陈颜、吕朗率骑五千收暾。按暾匹夫，安用五千骑？盖朗时在洛颙，敇使收暾耳。说者欲大其事，故云尔。
十二月，王浚以突骑资刘琨，琨传云得突骑八百人。按刘乔传云：琨率突骑五千济河攻乔。疑八百太少，或因下又迎东海王之数，致有兹误，今阙疑。刘乔奔平氏，帝纪云：乔奔南阳。按地理志，南阳无平氏县，武帝分南阳置义阳郡，有西平氏县，或者南阳有东平氏而非县与？
吴王常侍甘卓弃官东归。卓传云：州举秀才，为吴王常侍，讨石冰，以功赐爵都亭侯。东海王越引为参军，出补离狐令。弃官东归，遇陈敏。敏传云：吴王常侍甘卓自洛至。按卓为常侍，不应讨石冰，为离狐令，不应自洛至。今从敏传。
光熙元年三月，李毅女秀守宁州城。怀帝纪：永嘉元年五月，建宁郡夷攻陷宁州，死者三千余人。李雄载记云：南夷李毅固守不降，雄诱建宁夷使讨之。毅病卒，城陷，杀壮士三千余人，送妇女千口于成都。王逊传云：李毅卒，城中奉毅女固守经年。华阳国志有毅卒年月及女秀守城事，今从之。六月，复羊后。后传曰：张方首至洛阳，即日复后位。按方传首巳久，不至今日，今从帝纪。司空越遣糜晃击河闲王颙。牵秀传云：颙密遣使就东海王越求迎，越遣将糜晃等迎颙。今从颙传。
李雄即帝位，攺元晏平。晋帝纪、三十国晋春秋皆云：永兴二年六月，雄即帝位。华阳国志：光熙元年，雄即帝位。后魏书序纪及李雄传皆云，昭帝十二年，雄称帝，即光熙元年也。十六国春秋钞：晏平元年六月，雄即帝位。十六国春秋目录：雄年号建兴二，晏平五，与华阳国志同，今从之。诸书雄攺元晏平，无大武年号，惟晋载记改元大武，无晏平年号。按雄国号大成，魏书雄传云：雄称帝号大成，攺年晏平。故三十国春秋误云攺年大成，载记转写误为大武。今从诸书云大武之号。
以范长生为天地太师。华阳国志：尊长生曰：四时八节，天地大师。今从晋载纪。八月，以范阳王唬为司空。唬传云为司徒，今从帝纪。
十二月，南阳王模杀河闲王颙。三十国晋春秋云：东海王越杀颙。今从颙传。怀帝永嘉元年二月，陈敏弟处劝敏杀顾荣等。敏传云：弟昶劝杀荣。按晋春秋：敏临死谓处曰：我贝卿时，昶巳先死。今从晋春秋。
七月，琅邪王睿镇建业。元帝纪曰：东海王越之收兵下邳，以帝都督扬州。越西迎大驾，留帝居守永嘉。初用王导计，始镇建业。按既都督杨州，不当犹镇下邳。又怀帝纪明言七月己未，睿都督扬州，镇建业，今从之。
九月，王导说睿引顾荣、贺循。导传曰，元帝镇建康，居月余，士庶莫有至者，会从兄敦来朝，导谓之曰，琅邪王仁德虽厚，而名论犹轻，兄威风巳振，宜有以匡济者。会三月上巳，帝观禊，敦导皆骑从。王敦传，东海王越诛缪播后，乃以敦为扬州刺史，其后征拜尚书，不就。周玘传，钱㻅闻刘聪逼洛阳，不敢进，乃谋反，时王敦迁尚书，与㻅俱西，欲杀敦，敦奔告元帝。怀帝纪：永嘉元年七月，琅邪王睿镇建业。三年三月，杀缪播。四年二月，钱㻅反。是时睿在建业巳三年矣，安得言月余？又睿名论虽轻，安有为都督数年而士庶莫有至者？陈敏得江东，犹首用周、顾以收人望，导为睿佐，岂得待数年然后荐之乎？然则导传所云，难以尽信，今刚去导，语及敦名而巳。
十一月，以王敦为青州刺史。晋春秋：王衍言于太传，越以王澄为荆州，敦为扬州，据吴楚以为形援。越从之。于是澄、敦同发，越饯之。敦传：自青州入为中书监，东海王越诛缪播后，始出为扬州。播死在永嘉三年三月，此年越在许昌，不在洛，故以晋书为定。
十二月，王弥、刘灵降汉。弥传曰：弥逼洛阳，败于七里涧，乃与其党刘灵谋归汉。按十六国春秋，灵为王讚所逐，弥为苟纯所败，乃谋降汉。今年春，灵巳在渊所，五月，弥乃如平阳。然则二人先降汉巳久矣。弥传误也。
以魏兴太守王逊为宁州刺史。华阳国志。以广汉太守王逊为宁州。按时广汉巳为李雄所陷，今从逊传。
二年正月丙午朔，日食。帝纪、天文志云丙子朔，误。今从长历。
刘渊遣刘聪等据太行，石勒等下赵、魏。石勒载记曰：元海使刘聪攻壶　命，勒率所统七千为前锋都督。刘琨遣护军黄秀等救壶，　勒败秀于白田，杀之，遂陷壶。　事在明年。今从十六国春秋。二月，西平太守曹祛、晋春秋作曹祗，今从张轨传。治中杨澹。晋春秋作张澹，今从张轨传。
七月，刘渊徙蒲子。刘琨答太传府书曰：潜遣使驿离间其部落，渊遂怖惧，南奔蒲子，杂虏归降，万有余落。琨传亦然。按时渊强琨弱，岂因畏琨而徙都？盖琨为自大之辞，史因承以为实耳。氐酋单征降汉。载记作氐酋大单于征。按当时戎狄酋长皆谓之大征，即光文单后之父。于衍字也。
十二月，成尚书令杨褒卒。载记云：丞相杨褒。今从晋春秋。
三年正月，宣于修之言于汉主。晋春秋作鲜于修之，今从载记、十六国春秋。夏，石勒败黄肃于封田。石勒载记肃作秀，封作白，今从十六国春秋及刘琨集。淮南内史王旷、十六国春秋作王广，今从帝纪。庞淳降汉。十六国春秋作刘敦，刘琨传作袭醇，今从帝纪。白部鲜卑。刘琨集作百部，今从后魏书、晋书。刘琨自将击刘虎。帝纪：七月，刘聪及王弥围壶，　琨使兵救之，为聪所败。王旷等及聪战，又败，庞淳以郡降贼。十六国春秋：渊五月，遣聪攻壶关，败韩述、黄肃。六月，晋遣王广等来讨。七月，战于长平，晋师败，刘敦以壶　降。按刘琨集载六月癸巳，琨答太传府书曰：聪、弥入上党，庞悙不能御。又曰：安居失利，韩述授首。封田之败，黄肃不还。浃辰之间，名将仍殄。又曰：即重遣江陶都尉张倚领上党太守，疾据襄垣。续遣鹰杨将军赵拟、梁余都尉李茂与倚并力，轻行夜袭。贼捐弃辎车，宵遁而退。追寻讨截，获三分之二。当聪弥之未走，乌丸刘虎构为变逆，西招白部，遣使致任，称臣于渊，残州困弱，内外受敌，辄背聪而讨虎，自四月八日攻围。然则琨讨虎以上事，皆在四月以前也。盖晋、汉二史皆据奏报事毕而言之，今依琨集为定。
十二月，李臻遣其子成击王浚。燕书王诞传成作咸，今从李洪传。四年七月，刘渊卒。十六国春秋：八月丁丑，渊召太宰欢乐等受遗诏，己卯卒，辛未葬。按长历，七月壬戍朔，十六日丁丑，十八日己卯。八月辛卯朔，无丁丑、己卯及辛未、辛未乃九月十一日。盖渊以七月卒，九月葬，十六国春秋误也。北海王义。载记作乂。按十六国春秋作义，今从之。
十月，刘琨以地与猗卢，怀帝纪：永嘉五年十一月，猗卢寇太原，刘琨徙五县居之。六年八月辛亥，刘琨乞师于猗卢，表卢为代公。宋书索虏传在永嘉三年，晋春秋在永嘉四年，且云猗卢率万余家避难，自云中入雁门。后魏序纪在穆帝三年，即永嘉四年也。琨集永嘉四年六月癸巳上太傅府笺云：卢感封代之恩，故知在四年六月之前。又琨与丞相笺曰：昔车骑感猗㐌救州之勋，表以代郡封㐌为代公，见听。时大驾在长安，会值戎事，道路不通，竟未施行。卢以封事见托，琨实为表上，追述车骑前意，即蒙听许，遣兼谒者仆射拜卢，赐印及符册。浚以此见责。戎狄封华郡，诚为失礼，然盖以救弊耳。亦犹浚先以辽西封务勿尘，此礼之失，浚实启之。浚遂与卢争代郡，举兵击卢，为所破。纷错之由，始结于此。雁门郡有五县在陉北，卢新并尘官国，甚强盛。从琨求陉北地，以并遣三万余家散在五县间，既非所制。又于琨残弱之计，得相聚集，未为失宜。即徙陉北五县著陉南。卢因移颇侵逼浚西陲，围塞诸军营浚，不复见恕，危弱而见罪责。以此观之，卢非避难而来也。琨遣猗卢兵归国。后魏序纪曰：刘琨乞师救洛，穆帝遣步骑二万助之。东海王越以洛阳饥荒，不许。按琨与丞相笺曰：琨倾身竭辞，北和猗卢，遂引大众，躬启戎行。即具白太传，切陈愚见，取贼之计，聪宜时讨，勒不可纵。而宰相意异，所虑不同，更忧苟晞、冯嵩之徒，而稽二寇之诛，遣使节抑挫臣鈗气。臣即解甲，遣卢众归国。若猗卢果遣众赴洛，琨、笺安得不言也？
十一月，加张轨镇西将军。帝纪云：安西。按惠帝永兴二年巳加轨安西将军，今从本传。五年正月，琅邪王睿使甘卓等攻周馥。帝纪：戊寅，睿使卓攻馥于寿春，馥众溃。未知其为命卓之日与攻日、溃日，故阙之。
三月丙子，东海王越薨。帝纪：五年正月，帝密诏苟晞讨越。乙未，越遣杨瑁、裴盾共击晞。三月戊午，诏下越罪状，告方镇讨之，以晞为大将军。丙子，越薨。晞传晞移告诸州，陈越罪状。帝恶越专权，乃诏晞施檄六州，协同大举，晞移诸征镇。帝又密诏晞讨越，晞复上表称李初至，奉被手诏，卷甲长驱，次于仓垣。五年，帝复诏晞陈越罪恶，诏至之日，宣告天下，率齐大举。晞表称辄遣王讚将兵诣项，越使骑于成、皋间获晞使，遂大构嫌隙。晋春秋：五年正月，上遣李初诏晞讨越。按越若巳得晞使，则帝亦不能自安，潘滔、何伦等不容晏然在洛。且滔等未去，则帝亦不敢明言。使晞讨越。年月事迹，既前后参差如此。今并置于越薨之时，庶为不失。四月，四十八王皆没于石勒。东海王越传云三十六王，今从帝纪。
六月丁未，刘聪封帝平阿公。帝纪，聪以帝为会稽公。载记、三十国春秋云平阿公，晋春秋云平河公，河字盖误。十六国、三十国晋春秋，明年二月乃封帝会稽公，盖先封平阿，后进会稽。帝纪阙略，今从诸书。秦王业南奔，密晋书：愍帝讳邺。又攺建邺为建康。按三十国晋春秋。愍帝名子业，或作业。又吴志：孙权攺秼陵为建业。取兴建基业为名，皆不为邺字。今从之。中书令李𫄠。阎鼎传作李恒，今从王浚传。
七月，王浚立皇太子。晋书：初无其名。刘琨与丞相笺曰：浚设坛场，有所建立，称皇太子，不知为谁。
九月，刘粲杀南阳王模。帝纪：八月，模遇害。按刘琨上丞相笺曰：平昌以九月遇祸，世子时镇陇右，故得无恙。今以为据。
十月，猗卢遣子六修助刘琨。晋春秋作利孙。按利孙即六修也，胡语讹转耳。六年七月，高乔、郝聿以晋阳降汉。刘琨传曰：属庞醇降于聪雁门，乌丸复反，琨亲出御之，粲乘虚袭取晋阳。按琨上太子笺曰：聪以七月十六日复决计送死，臣即自东下，率中山、常山之卒，并合乐平、上党诸军，未旋之间，而晋阳倾溃。十六国春秋亦云琨收兵常山，本传误也。
九月，贾疋等奉秦王业为皇太子。怀帝纪云：贾疋讨刘粲于三辅，走之，关中小定，奉秦王为太子。按贾疋等以永嘉五年攻刘粲于新丰，粲败还平阳，奉秦王入雍城。六年三月，刘曜弃长安走，秦王入长安，汉兵皆巳退矣。秦王为太子时，刘粲方在晋阳。怀纪误。
十月，猗卢遣其子六修及兄子普根等攻晋阳。十六国春秋云：遣子曰利孙宥六须。载记云：宾六须。刘琨集云：左右贤王。又云：右贤王扑速根。本从后魏书。箕澹十六国春秋、后魏书作姬澹，今从刘琨传。汉人杀卢志。刘聪载记：志劝太弟义作乱，被诛。按志劝成都王颖起义兵，谏颖攻长沙王乂，忠义敦笃，始终不亏，非劝人作乱者也。今从卢谌传。十二月，贾疋战死。帝纪曰：疋讨贼张连，遇害。疋传：天护攻之，疋败走，坠涧死。今从十六国春秋。假疾。陆眷石勒载记及后魏书作就陆眷，今从王浚传。末杯。后魏书作末破，今从王浚传。
王敦屯豫章，王澄传曰：时王敦为江州，镇豫章。按敦时为杨州刺史，都督征讨诸军，非为江州也。王机入广州，王澄死，周觊败，王敦镇豫章，机入广州。纪、传皆无年月。按卫玠传，玠依敦于豫章，以永嘉六年卒，故附于此。王如降于王敦。如降，亦无年月，明年有如余党入汉中，故附此。
愍帝建兴元年四月，琅邪王睿用郗鉴为兖州。刘琨集：建兴二年十一月壬寅朔，与丞相笺曰：焦求虽出塞乡，有文武胆干，苟晞用为陈留太守，独在河南，距当石勒，抚绥有方。琨以求行领兖州刺史。后闻荀公以李述为兖州，以素论门望，不可与求同日而论。至于胆干，可以处危权，一时之用，李述亦不能及求。而王玄年少，便欲共讨求。琨以求己与玄构隙，便召还。而州界民物甚不安服。述二千石及文武大姓连遣信使求刺史，是以遣兄子演代求领兖州事。往年春正月，遣诣邺，至是斩王桑，走赵固云云。今勒据襄国，逼近邺城，故令演转南。演今治在廪丘。而李述、郗鉴并欲争兖州，或云为荀公所用，或云为明公所用。大寇未殄，而自共寻干戈，此亦大溃也。辄敕演谨自守而巳。按王桑、赵固之败，及石勒攻邺，皆在永嘉六年。琨、笺又云，传长安消息，王上是秦王。又建兴二年十一月丙申朔。元年十一月壬申朔，十二月壬寅朔。然则琨发笺之日，建兴元年十二月壬寅朔也，传写误耳。
九月，荀藩薨于开封。帝纪曰：薨于荥阳。今从藩传。
二年正月，陈元达言女宠太盛。载记：元达等曰：臣恐后庭有三后之事。按立二后在明年，于时未也。
二月，刘琨移檄州郡。琨集檄首云三月庚午朔，五月甲戍。按石勒以壬申克幽州，盖时晋阳尚未知也。欲叙琨事毕，然后叙勒事，故置此。
三月壬申，石勒至蓟。三十国春秋先言癸酉勒取幽州，后言壬午勒晨至蓟。按刘琨表曰：勒以三月三日径掩蓟城。然则当言壬申是也。五月己丑，张轨薨。帝纪作壬辰，今从前凉录钞。前凉录钞又曰：葬建陵。盖张祚僭号后。追尊其墓耳。
六月，殷凯帅众向长安。晋春秋作假凯，今从曲允传。
三年三月，汉攺元建元。十六国春秋。建元元年在晋建兴二年。同编修。刘恕言：今晋州临汾县嘉泉村有汉太宰刘雄碑云：嘉平五年岁在乙亥二月六日立。然则改建元在乙亥二月后也。八月，杜韬遁走，道死。韬传云：韬逃遁，不知所在。晋春秋云：城溃，韬投水死。今从帝纪。以第五猗为安南将军。周访传云征南大将军。今从杜曾传。
四年正月，追谥吴王晏曰孝。本传，晏谥敬王。今从愍帝纪。汉太宰。河间王易。晋春秋易作士通，今从载记。
七月，汉三后之外佩后玺者七人。刘聪载记曰：四后之外，按时靳上皇后巳死，唯三后耳。云四，误也。十一月，侍中宗敞。帝纪作宋敞，今从晋春秋。
十二月乙卯朔，日食。帝纪、天文志皆误作甲申朔，宋志乙卯朔，与长历合，今从之。中宗建武元年五月壬午，日食。帝纪、天文志皆云五月丙子日食。按长厉是月壬午朔，无丙子，今以历为据。
十一月己酉朔，日食。帝纪、天文志皆云十一月丙子日食。按长历，十月、十二月皆巳卯朔，是月己酉朔，二十八日丙子。晋书元帝纪：十一月有甲子、丁卯，若丙子朔，则甲子、丁卯乃在十月。又刘琨集：是年三月癸未朔，八月庚辰朔，皆与长历合，今以为据。大兴二年，蒲洪降赵。三十国晋春秋洪降刘曜在太兴元年。按元年曜未都长安。晋书洪载记无年，但云曜僭号长安，洪归曜，故置此年。
三年六月，阎涉、赵卬等杀张实。晋书实传作阎沙、赵仰，又云实知其谋，收刘弘杀之。据晋春秋作阎涉、赵卬，又弘死在实被杀后，今从之。
四年十二月，以慕容廆为车骑将军、平州牧。燕书云：车骑大将军、平州刺史。按晋书载记，先拜平州刺史，寻加车骑州牧，今从之。
永昌元年十月，王敦以王谅为交州刺史。谅传：永兴三年，敦以谅为交州。按永兴三年即惠帝光熙元年也，谅传误。
肃宗大宁元年四月，王敦移镇姑孰，屯于湖。晋春秋及后魏书僭晋传云：屯芜湖。晋书明帝纪云：敦下屯于湖。今从之。六月，阮放卒。放传云，成帝幼冲，庾氏执政，放求为交州。下乃云逢高宝平，梁硕还，非成帝时也。放传误。
二年六月，温峤与右将军卞敦守石头。敦传云：王敦表为征虏将军，都督石头军事。明帝讨敦，以为镇南将军、假节。今从明帝纪。
诏有能杀钱凤送首，封五千户侯。晋春秋此诏在王导为敦发丧前，故云有能斩送敦首，封万户侯，赏布万匹。按此诏云敦以陨毙，是称敦巳死也，不应复购其首。今从敦传。七月，王含等水陆五万，敦传及晋春秋皆云三万，今从明帝纪。周光斩钱凤。晋春秋云：戴渊弟良斩凤。今从敦传。
三年二月，宇文乞得归遣兄子悉拔雄拒慕容仁。燕书征虏仁传作悉拔堆，后魏书宇文莫槐传作乞得龟，悉跋堆，载记亦作龟，燕书武宣纪作乞得归悉拔雄，今从之。四月，石瞻攻兖州，杀檀斌帝纪作石良，今从石勒载记。
显宗咸和三年二月，后赵攺元太和晋春秋云：勒即帝位，攺元太和。按勒建平元年始即帝位，今从勒载记。四月，温峤从弟充。晋春秋作从兄，今从晋书峤传。
五年六月，赵以翟斌为句町王。晋书、春秋作翟真。按秦亡后，慕容垂诛翟斌，斌兄子真北走，故知此乃斌也。
九月，赵王勒即帝位，载记云：自襄国都临漳，即邺也。按建平二年四月，勒如邺，议营新宫。三年，勒如邺，临石虎第。勒疾，虎诈召石宏还襄国，至虎建武元年九月始迁邺，是勒未尝都邺也。封彭城王子浚为高密王。宗室传作俊，今从帝纪。
十月，杨谦退保宜都。帝纪作阳谦，今从李雄载记。
七年正月，赵主勒大飨群臣。晋春秋云：陶侃遣使聘后赵，赵王勒飨之。按侃与勒必无通使之理，今不取。载记云：勒因飨高句丽、宇文屋孤使。今但云飨群臣。
九年十一月，石虎称居摄赵天王三十国晋春秋：虎即位，攺元永熙。陈鸿大统历云：石虎即位，攺建平五年为延兴，明年，攺建武。按三十国、晋春秋不记弘攺元，延熙虎之立，实延熙元年也，故误云永熙。弘既号延熙，虎安肯称永熙？陈鸿云：虎攺建平五年为延兴，即是弘逾年，不攺元也。恐云说误。咸康三年，赵庭燎油灌下盘，死者二十余人。载记云七人。今从三十国春秋。
七月，赵王虎杀太子邃。燕书文明纪云：咸康四年四月，石虎至燕城下，会邺使至，太子邃在后恣酒，入宫杀害。石主大恐，狼狈引还。又云：初，帐下吴胄使邺还，说四月浴佛日，行像诣宫，石太子邃骑出迎像往来驰骋，无有储君体。王曰：古者观威仪以定祸福，此子虎之副贰，而轻佻无礼，将不得其死然及石主东归，留邃监国，荒败内乱，以致诛戮。按十六国晋春秋杀邃皆在咸康三年，燕书恐误。今从十六国晋春秋。六年九月，燕王皝袭赵，略三万余家。燕书云：略燕、范阳二郡男女数千口而还。今从后赵燕载记。
八年正月己未朔，日食。天文志作乙未今从帝纪及长历
资治通鉴考异卷第四
通仕郎试太学正臣周固校正。

[book_title]资治通鉴考异卷第五
端明殿学士、兼翰林侍读学士、大中大夫、提举西京嵩宗福宫、二柱国、河内郡开国公、食邑二千六百尺、食实封。壹阡户臣司马光奉　敕编集。
晋纪下
康帝建元元年七月，桓温率众入临淮。帝纪温入临淮下云：庾翼为征讨大都督，迁镇襄阳。按翼传，翼先表移镇安陆，至夏口上表云：九月十九日发武昌，二十四日达夏口，始请徙镇襄阳。始诏加都督征讨诸军事，故知不在此月。
八月，燕王皝遣世子隽等击代。后魏宇纪：八月，慕容元真遣使请荐女无用兵事。今从燕书。
二年正月，宇文涉夜干慕容记载记作涉弈千，今从燕书。燕王皝，杀慕容翰。三十国春秋云：永和二年九月杀翰。燕书翰传：翰尝临陈，为流矢所中，病卧，岁时不出入，后渐差试马。按自讨宇文后，翰未尝预攻战，自建元二年正月至永和二年九月，巳逾年矣。三十国春秋恐误，今从载记翰传。
孝宗永和三年七月，赵王虎遣将击张重华，遂城长最。晋春秋作上最，今从重华传。
五年四月，拜慕容隽幽、平二州牧。隽载记云：幽、冀、并、平四州牧。今从帝纪。五月，石遵封世为谯王，废刘氏为太妃。晋春秋及十六国春秋钞皆云废太后为昭仪。今从载记。十六国春秋及载记又云：世立三十三日。按四月己巳至五月庚寅，凡二十二日。燕王俊讲武戒严。燕景昭纪集兵在四月，时石虎方死，诸子未争，十六国春秋在五月，故从之。而燕书载封奕、慕舆根言，俱指冉闵。按是时闵未篡赵，盖撰史者附会耳，故削云。
八月，禇裒退还河北，遗民二十余万，死亡略尽。裒传云：为慕容皝及符健所掠，死亡咸尽。按是时慕容皝卒巳逾年矣。永和六年，慕容隽始率众南征，石鉴即位后，蒲洪始有众十万。永和六年，洪死，健始嗣位，皆与裒不相接，今不取。六年闰月帝纪正月后云闰月，三十国、晋春秋皆云闰正月。按长历闰二月，帝纪闰月有丁丑、己丑。按是岁正月癸酉朔，若闰正月，即无丁丑、己丑，今以长历为据。三月，赵新兴王祗即帝位。晋帝纪，祗即位在闰月，三十国、晋春秋皆在三月。按十六国春秋祗称帝拜姚弋仲、苻健官，而不言苻洪，洪三月死，故疑祗以三月即位。
七年十一月，乐陵太守贾坚。燕书贾坚传。烈祖问坚年。对以受新命始及三载。烈祖悦其言。拜乐陵太守。按坚以去年九月获于燕。至明年始三年。若未为乐陵太守。岂能安集诸县。告谕逢钓。故知坚先巳为乐陵太守。非因问年而授。
八年正月，冉闵杀刘显。闵杀显，晋帝纪在正月，十六国春秋钞在二月，燕书在三月己酉，未知孰是。今从帝纪。
升平二年八月，郗昙为荀羡军司。帝纪谢万为豫州下云：郗昙为北中郎将，督五州军事、徐兖二州刺史。昙传云：荀羡有疾，以昙为军司。顷之，羡征还，除昙北中郎将。都督刺史。按帝纪十二月，北中郎将荀羡及慕容隽战于山茌，王师败绩。燕书十二月，荀羡寇泰山，杀太守贾坚。载记荀羡杀贾坚下云：败羡复陷山茌。故知八月昙未为徐、兖二州，恐始为军司耳。
哀帝兴宁元年闰八月，张天锡弑玄靓。帝纪，天锡杀玄靓自立在七月。今从晋春秋。十月，朱斌克许昌。燕书作朱黎，今从晋帝纪。
二年八月，慕容恪将取洛阳。帝纪慕容𬀩寇洛阳上云：苻坚别帅侵河南。按明年恪抜洛阳，坚亲将以备潼，　是未敢与燕争河南也。十六国春秋坚传亦无此举，帝纪恐误。
三年二月，桓冲监江州及荆、豫。帝纪云：冲领南蛮校尉。按江左唯荆州领南蛮，冲传亦无，盖纪因桓豁重出，今不取。
海西公太和二年正月，庾希免官。帝纪：是月，希有罪，走入海。按本传，海西废后，希始逃于海陵，此时才坐免官耳。
五月，秦使曹毂发使如燕朝贡，郭辩副之。燕建熙八年，皇甫真为太尉。燕书及载记真传，郭辩至燕，皆在真为太尉下。晋春秋在建熙十年八月，恐皆非是，故附于曹毂降秦下。四年十二月，王猛攻洛阳。燕少帝纪，此年十二月，王猛攻洛，明年正月，拔落十六国。秦春秋
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:47:33-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
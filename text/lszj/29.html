<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="世宗宪皇帝圣训序,至诚宪皇帝圣训目録,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,巻十六,巻十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,巻二十七,巻二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,世宗宪皇帝圣训全文在线阅读,世宗宪皇帝圣训全文在线下载,大玄古籍书库">
<meta name="description" content="全称《大清世宗敬天昌运建中表正文武英明宽仁信毅大孝至诚宪皇帝圣训》。36卷,乾隆五年。(1740)。敕编成书,有《四库全书》本及《十朝圣训》本行世。全书30余万字,为清世宗胤禛之言论集。胤禛在位时间虽不甚长,但正如《四库全书提要》所说:其“励精图治,日昃不遑。端拱九重而念周四海,为万世永赖之计,故理繁浩剧而不避其烦。厪一夫不获之心,故虑远防微而不遗于细。”临御治国事无巨细,均留意在心,皆有指示见解。按单位时间计算其言论甚多,且篇幅甚长。全书分为29类,包括圣德、圣孝、圣学、敬天、法祖、文教、武功附武备、敦">
<title>世宗宪皇帝圣训_乾隆_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">世宗宪皇帝圣训</span> <br/>
          作者： <span class="inputVal" id="bkauthor">乾隆</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,诏令,完结</span> <br/>
          字数： <span class="inputVal" id="bknum">[book_length]271458</span> <br/>
          说明： <span class="inputVal" id="bkdec">全称《大清世宗敬天昌运建中表正文武英明宽仁信毅大孝至诚宪皇帝圣训》。36卷,乾隆五年 (1740) 敕编成书,有《四库全书》本及《十朝圣训》本行世。全书30余万字,为清世宗胤禛之言论集。胤禛在位时间虽不甚长,但正如《四库全书提要》所说:其“励精图治,日昃不遑。端拱九重而念周四海,为万世永赖之计,故理繁浩剧而不避其烦。厪一夫不获之心,故虑远防微而不遗于细。”临御治国事无巨细,均留意在心,皆有指示见解。按单位时间计算其言论甚多,且篇幅甚长。全书分为29类,包括圣德、圣孝、圣学、敬天、法祖、文教、武功附武备、敦睦、用人、恤臣下、爱民、恤兵、察吏、训臣工、励将士、广言路、理财、慎刑、重农桑、厚风俗、治河附水利、蠲赈、积贮、谨制度、崇典祀、笃勋旧、褒忠节、绥藩服、弭盗等类目。是研究胤禛生平和思想的珍贵史料。有刻本及石印本、铅印本传世。</span> <br/>
          封面： <span class="inputVal" id="bkimg">Z_5497.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]世宗宪皇帝圣训
[book_author]乾隆
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,诏令,完结
[book_length]271458
[book_dec]全称《大清世宗敬天昌运建中表正文武英明宽仁信毅大孝至诚宪皇帝圣训》。36卷,乾隆五年 (1740) 敕编成书,有《四库全书》本及《十朝圣训》本行世。全书30余万字,为清世宗胤禛之言论集。胤禛在位时间虽不甚长,但正如《四库全书提要》所说:其“励精图治,日昃不遑。端拱九重而念周四海,为万世永赖之计,故理繁浩剧而不避其烦。厪一夫不获之心,故虑远防微而不遗于细。”临御治国事无巨细,均留意在心,皆有指示见解。按单位时间计算其言论甚多,且篇幅甚长。全书分为29类,包括圣德、圣孝、圣学、敬天、法祖、文教、武功附武备、敦睦、用人、恤臣下、爱民、恤兵、察吏、训臣工、励将士、广言路、理财、慎刑、重农桑、厚风俗、治河附水利、蠲赈、积贮、谨制度、崇典祀、笃勋旧、褒忠节、绥藩服、弭盗等类目。是研究胤禛生平和思想的珍贵史料。有刻本及石印本、铅印本传世。
[book_img]Z_5497.jpg


[book_title]世宗宪皇帝圣训序
自古人君有盛徳大业者其规画周详而诒谋悠逺则必敷之彝训以明定保之徴纪之简编以着经纶之迹非徒为一时事功计也亦将以示后嗣昭法守焉我
皇考世宗宪皇帝亶聪明睿智之资建中立极茂登上理御极十有三年体
圣祖之心以为心法
圣祖之政以为政祗承
郊
庙惇睦宗亲整饬官方修明法度正人心厚风俗文经武纬礼序乐和凡宏纲钜目罔不黙运于
深宫干健之精神以图其乂安而计其乆逺
圣谟洋洋有典有则或因人以立教或随事以敷言存之渊然而有条理发之涣然而无凝滞其与二帝三王都俞吁咈咨警诰诫之防曷以异焉允矣彪炳之
纶音治平之模范也可不谓至盛者欤既命大学士等详
慎纂辑恭成
世宗宪皇帝实録一百五十九卷复于编年系日之中分
备録恭成
圣训三十六卷仰惟
皇考德合天地明竝日月序防四时躬荷
圣祖仁皇帝积厚之贻善继善述故乃保泰持盈諴民阜物寓惇大于明作剂整肃以寛仁致治规条炳如星日岂第予小子朝乾夕惕之衷期于谨凛率由嗣守
丕绪继自今亿万斯年子孙臣庶沾被熙洽之泽者庶咸
有以遵
圣训之光昭而颂
鸿猷之允塞也谨序
乾隆五年十二月初七日

[book_title]至诚宪皇帝圣训目録
大清世宗敬天昌运建中表正文武英明寛仁信毅大孝
诏令奏议【诏令之属】
卷一
圣德
卷二
圣德
卷三
圣孝
卷四
圣学
卷五
圣治
卷六
圣治
卷七
圣治
卷八
敬天
卷九
法祖
卷十
文敎
卷十一
武功【附武备】
卷十二
敦睦
卷十三
用人
卷十四
恤臣下
卷十五
爱民
卷十六
爱民
卷十七
恤兵
卷十八
察吏
卷十九
训臣工
卷二十
训臣工
卷二十一
励将士
卷二十二
广言路
卷二十三
理财
卷二十四
慎刑
卷二十五
重农桑
卷二十六
厚风俗
卷二十七
治河【附水利】
卷二十八
蠲赈
卷二十九
蠲赈
卷三十
积贮
卷三十一
谨制度
卷三十二
崇祀典
卷三十三
笃勲旧
卷三十四
褒忠节
卷三十五
绥藩服
卷三十六
弭盗
【臣】等谨案
世宗宪皇帝圣训三十六卷乾隆五年
皇上恭编
御制序文刋布分三十九百十六则卷帙亦极
繁富盖我
世宗宪皇帝励精图治日昃不遑
端拱九重而念周四海为万世永頼之计故理繁治剧而不避其烦厪一夫不获之心故虑逺防防而不遗于细所由都俞吁咈
诰诫特详且癸邜
践阼以前侍
圣祖仁皇帝之日长上则政教之条制刑赏之权衡闻之最悉下则百度之利万物之情伪知之最深故
睿照无遗如金鉴澄明物来毕肖随时
诲示每泛应无穷而我
皇上问视
龙楼
亲聆
纶綍亦二十余载
御极以后
圣慕弥深追述
玉音始末尤能详备十三年中之记録积盈三十余
卷元元本本有自来矣
尧典禹谟流传简册
大圣人健行不息之心明作有为之政昭垂天壌炳然与日月齐光也乾隆四十八年八月恭校上
总纂官【臣】纪昀【臣】陆熊【臣】孙士毅
总　校　官【臣】陆费墀

[book_title]卷一
大清世宗敬天昌运建中表正文武英明寛仁信毅大孝至诚宪皇帝圣训卷一
圣徳一
雍正元年癸卯七月丙午
上谕诸王大臣及内外文武官员等朕惟自古帝王抚御寰区治化隆盛中外臣民纪功述徳颂祷情殷故天保之诗卷阿之什拟升恒于日月期纯嘏之弥长祝厘之词形诸歌咏者往往有之我
圣祖仁皇帝御极六十余年至治神功参两天地深仁厚泽超迈百王薄海内外无不食德饮和沦肌浃髓臣工黎庶无以致其感激爱戴之诚故每于
万寿圣节京师暨直省各建道场诵经祝寿总因圣祖仁皇帝恩德及人者至乆感人者至深诸臣于无可报答之中勉竭忱悃以普天同庆之心效华封称祝之意在诸臣亦借以自尽其心耳今朕嗣位之初夙夜祗惧不敢少懈所以立政图治者安能及
圣祖之万一尔诸臣工于朕诞日傥仍照从前建立道场则自此以后将成定例在京王公以下及部院等官未免从事靡文稽迟公事在外文武大吏亦恐科派属员贻累地方且以有用之财供无益之费既非朕以勤俭励有位之心又非朕以康阜期海内之意尚虚文而无禆实政朕甚无取焉特宣布中外于朕诞日毋得建立祝寿道场但冀内外诸臣各殚厥心勉襄化理勤修职业利济苍生以慰朕宵衣旰食之焦劳即不啻天保卷阿之祝颂矣若不遵谕防朕必加以处分不少寛贷
十一月丁酉
上谕礼部
孔子道冠古今爲万世师表薄海内外无不俎豆尊崇国学乃四方表率其制尤重
圣祖仁皇帝临雍释奠典礼优隆朕缵承大统景仰先型羮墙如见念国学爲造士之地圣教所被莫先于此恐歴歳既乆有应加修葺之处尔部防同工部详加阅视凡
文庙殿宇廊庑及讲堂学舍务须整理周备俾庙貌聿新以申景慕朕将亲诣焉
雍正二年甲辰二月辛酉
上谕礼部帝王临雍大典所以尊师重道爲敎化之本朕览史册所载多称幸学而近日奏章仪注相沿未改此臣下尊君之词朕心有所未安今释菜伊迩朕将亲诣行礼嗣后一应奏章记注将幸字改爲诣字以申崇敬
三月己卯大学士等以
皇上诚敬感协
天心甘雨应时合辞称贺
上谕曰诚敬二字朕之所勉朕能先天下之忧而忧诸卿必后天下之乐而乐也期卿等共勉之
四月癸亥总理事务王大臣议奏青海大防应献俘于
太庙恭请
皇上御午门受俘
上谕曰平定青海实乃
皇考留贻之功故防音到日恭告
景陵今造逆首恶吹拉克诺木齐阿尔布坦温布藏巴扎布等三人槛送来京朕令议献俘
太庙之礼以慰
列祖在
天之灵诸王大臣等乃议请受俘归功于朕非朕本意也可否祗行献俘不行受俘之礼诸王大臣等再察典礼具奏
六月甲午衍圣公孔传铎奏报阙里
圣庙灾六月初九日申时大雷电火自鸱吻中出先师大成殿及两庑俱燬
圣像神位移奉新建崇圣祠内幸得无恙
上谕内阁朕惟
孔子道髙德厚爲万世师表所以维世敎立人极者与天地同其悠乆朕临御以来思极尊崇之典用申仰止之忱今阙里
圣庙被灾岂朕尊师重道之诚有未至与朕在谅隂之中素服斋居无庸更事减膳撤乐谨拟亲诣国学文庙防申祭奠宣读告文以展朕局蹐不安之诚先期斋戒二日于二十七日不设卤簿朕素服前徃诸王大臣官员陪祀者亦皆常服从事仍遣官驰赴阙里告祭以慰
神灵幸新建崇圣祠无恙
圣像神牌不至露处朕心稍宁遣工部堂官一员防同该抚作速计材料工择日兴修务期规制复旧庙貌重新告成之日朕将亲诣行礼该部遵防速行
七月甲辰大学士等以松江提督髙其位折奏飞鸦食蝗请将原折发抄并宣付史馆
上谕曰若以飞鸦食蝗爲瑞则起蝗之初得无有由乎昨发下奏折与诸王大臣阅看者诚恐尔等体朕忧民之意不释于怀故将蝗不成灾之处令众知之非以爲瑞也其发抄及宣付史馆俱不必行
雍正三年乙巳正月戊辰
上谕内阁据钦天监奏称雍正三年二月二日庚午日月合璧以同明五星联珠而共贯宿躔营室之次位当娵訾之宫爲从来未有之瑞应请敕付史馆等语朕惟日月五星运行于天本有常度是以从古歴元可坐算而得然古称髙阳时五星防于营室汉帝时五星聚于东井宋祖时五星聚于奎史书皆纪以爲祥葢七政防合数虽一定而遭逢其时者实海宇升平民安物阜之防也若以爲德化所致朕方临御二载有何功德遽能致此嘉祥皆由我
皇考六十余年圣德神功际天蟠地爲千古不世出之君爲
上天第一笃爱之子所以纯禧骈集厯数绵长锡祚垂光至于今日覩此难逢之嘉瑞朕嗣统以来兢兢业业率由旧章惟以
皇考之心爲心以
皇考之政爲政宅衷图事罔敢稍越尺寸故邀
上天垂鉴仍如
皇考之御宇绥猷而锡以无疆之福也朕幸逢嘉防不但不敢自居亦且不敢自谦总由
上天申眷
皇考朕与天下臣民同在福佑之中当与天下臣民共庆之所奏着付史馆并颁示中外
二月己巳
上谕诸王大臣等据奏二月二日庚午日月合璧五星联珠爲亘古难逢之大瑞请陞殿庆贺等语朕惟
皇考六十余年敬
天勤民始终如一是以
上天申眷至于今日覩此嘉祥在
皇考爲福钟善庆之余在朕躬爲迎迓
天庥之始惟有兢兢业业竭力尽心永乆如一以仰答上天之眷佑以克承
皇考之猷期与大小臣工矢诚心而敦实政陞殿受贺不必举行但念
天瑞实因
皇考而致应遣官告祭
景陵以昭祥瑞之自应行典礼着该部具奏
庚午诸王大臣等复奏请
皇上陞殿受贺
上谕曰朕生平存心真诚内外如一昨颁谕防已悉朕意今诸王大臣等再申恳请是以有意谦让视朕矣
上天既赐嘉祥朕与内外臣工惟有益加敬谨以仰答上天昭示之恩承
皇考诒谋之远所奏陞殿庆贺不必行
四月己巳吏部议奏原任检讨董玘准其终养俟亲终服满来京补用
上谕曰凡人谁无父母爲人子者无不欲其父母常存今于告请终养疏内声明亲终服满补用爲人子者闻之何以爲情况该抚举董玘爲孝廉方正此人虽暂未録用朕但愿伊克尽子职常奉伊亲耳似此不仁之语朕不惟不忍降防亦不忍阅览将本发回着删去此具奏
癸未
上谕内务府今年京城附近地方虽雨水霑足然山东河南两省尚未得雨进膳肴羞宜爲撤减着每日只用菜蔬二器饼饵二器满菜二器用榼盛贮进御余物一槩不用
五月癸丑
上谕内阁朕轸念民生蠲租赐复不过行吾心之所安使斯民共霑实惠竝无一毫市恩之念欲以崇尚虚名也前蠲免江南苏松两府浮粮彼处士民感激朕恩爲朕祈福闻有诵经立碑葢造龙亭聚防演戏者虽或出于爱戴之诚然实非矢报君亲之理朕所望于天下者祗欲各安职业端本务实以生以养庶几家给人足共享升平仰报我
皇考之付托耳以云祈报莫大于此至于诵经礼懴诸事皆爲粉饰虚文即谓颂祷致防亦于朕躬毫无所益且聚众演戏盖造碑亭非徒糜费金钱兼恐有不肖官吏及里胥人等借名私派干没肥已贻累小民俱未可定此等陋俗
圣祖仁皇帝久已洞悉曾屡降
谕防禁止及朕临御以来晓谕天下人民务本重农力行节俭而聚众演戏诸事更属奢靡浪费苏松士民习于华侈今又爲此虚文以祈朕福甚非朕意着该督抚严行禁饬其碑亭建造之处槩行停止仍遍谕士民各归本业以副朕怀
八月癸酉
上谕内阁九卿等古有讳名之礼所以昭诚敬致尊崇也朕临御以来恐臣民过于拘谨屡降谕防凡与御名声音相同字样不必廻避近见各省地名以音同而改易者颇多朕爲天下主而四海臣民竭诚尽敬如此况孔子德髙千古道冠百王正彝伦端风化爲往圣继絶学爲万世开太平自天子以至于庶人皆受师资之益而直省郡邑之名有
圣讳字在内者古今相沿未改朕心深爲不安尔等防议凡直省地名有同
圣讳者或改读某音或另易他字至于常用之际于此字作何廻避一并详议具奏
九月壬寅顺天府府尹张令璜奏耤田嘉禾一茎九穗阖府士民公吁撰文立碑昭示奕禩
上谕曰耤田嘉谷虽有九穗之瑞但今岁畿辅地方被水小民乏食朕方修省之不暇所请撰文勒石不必行
十二月庚寅礼部等衙门遵
防议覆
先师孔子圣讳理应廻避惟祭
天于圜丘丘字不用廻避外凡遇姓氏俱加偏旁爲邱字如系地名则更易他名至于书写常用之际则从古体字
上谕曰今文出于古文若改用字是仍未尝廻避也此字本有期音查毛诗及古文作期音者甚多嗣后除四书五经外凡遇此字竝用邱字地名亦不必改易但加偏旁读作期音庶乎允协足副朕尊崇
先师至圣之意
雍正四年丙午八月丁卯
上亲祭
先师孔子
谕礼部侍郎三泰等曰仪注内开献帛进酒皆不跪朕今跪献非误也若立献于
先师之前朕心有所不安可记档案以后照此遵行
十月庚申诸王文武大臣等以
万寿圣节奏请庆贺
上谕曰朕即位以来事事效法
皇考当日
皇考圣诞未曾每岁行庆贺礼是以今年朕万寿节礼部奏请庆贺朕降防停止盖
皇考六十年来所行之事朕力能效法者无不遵奉施行其力所不能者则待朕黾勉于他日即如
皇考慎重武备每岁巡行边塞校猎讲武一事朕年来未一举行而庸劣无知之官员及怠惰不堪之兵丁颇有以朕之不往爲是者此皆愚贱之人偷安自便不知大体之论国家武备关系要不可一日废弛朕之不往乃朕不及
皇考之处朕自知之盖
皇考德盛化神睿思广运巡幸所至日理万几畧无旷缺与在宫中无异朕则从朝至夕殚竭心力尚恐经理未周实无暇及于校猎行围之事此朕不及
皇考者也
皇考神武天授挽强贯札之能超越千古众防古见之无不惊服而朕之技射又不及
皇考矣
皇考圣体康强如天行之常健春秋已髙犹不减壮盛之时而朕之精力又不及
皇考矣是以临边讲武之事未曾举行祗于前岁令皇子出口行围以习训练而武弁及旗员引见则皆试以技射而后用之朕欲俟经理政事悉皆得宜即当于农隙之时躬行狝狩之礼耳朕事事不及
皇考惟有洞悉下情之处则朕得之于亲身阅歴朕在藩邸四十余年凡臣下之结党怀奸夤缘请托欺罔防蔽阳奉隂违假公济私之习皆深知灼见可以屈指而数者是以今日宵旰忧勤爲世道人心长乆之计禁之不得不严训之不得不切非好爲辨论自取烦劳也其他宣猷敷政实不及
皇考之万一惟有事事黾勉效法而行如万寿节不行庆贺礼乃事之易行者着仍遵前防
雍正五年丁未二月甲子
上谕内阁三月十八日爲
皇考圣祖仁皇帝万寿圣节旧例于是日防诚斋肃禁止屠宰今应永逺遵行
至圣先师孔子师表万世八月二十七日爲圣诞之期亦应防肃致敬朕惟
君师功德恩被亿载普天率土尊亲之戴永永不忘而于诞日尤当加谨以展恪恭思慕之忱非以佛诞爲比拟也着内阁九卿防同确议具奏
闰三月乙酉
上谕内阁闻防试举人感朕特恩以今年爲朕五十万寿特于京城寺庙设立经坛以申颂祝之意此举甚爲虚妄朕临御天下孜孜求治凡所行之事惟以循理爲本诚以理之所在即
天意所在感孚黙应防于影响若朕所行悉合于理则问心无愧之处即可以对越神明而舆情之颂祝与否皆可置之不问也朕儆戒干惕之切无时或释举人乃平日读书明理之人当效法古之圣贤岂可爲此世俗诞妄之举且朕正念士子贫寒归途艰于资斧是以赏给路费今乃费于无用之地尤不能体朕之心矣其所设经坛即行禁止朕又闻各省督抚因朕今年五十万寿欲购覔玩好之物以爲进献者此举尤爲不可夫地方大吏偶有进献方物土产者不过借此以达其瞻仰之意而朕之酌量收纳又复随便分赐廷臣者亦所以联君臣上下之情若今年亦只照每年之例备办尚准其奏达朕前傥别有玩赏之物槩不寓目朕仰赖
皇考福庇在藩邸数十年所蓄器玩颇有及即位后见宫中传留古玩器皿皆质朴之物实无竒异爲人所罕见者言之于人亦令人难信视朕藩邸所藏尚属不逮朕深用抱愧于怀当日二阿哥在东宫时广蓄竒巧珍贵之物数倍于
皇考宫中之所有朕仰思
皇考恭俭至德实可垂法万世钦服之诚切于五内益觉二阿哥之所爲实属无益当爲鉴戒也朕既深知二阿哥之非若朕此时复留心玩好广收进献则将来子孙之贤而有识者岂不以此爲朕躬之累乎朕意欲俟暇时将宫中所有之物或系
皇考传留或朕藩邸旧蓄一一分晰标记以明
皇考之俭德俾世世子孙共知之又安肯多收玩好以滋朕心之愧乎朕澄清吏治令督抚诸臣共励亷隅即量予公费不过供其日用之需安有余资搜求玩器傥转索之于属员则又开下吏逢迎奔竞之渐尚望其秉公督率整饬官方乎朕心惟以民安物阜爲美荐贤举能爲贵傥督抚等秉公察吏实心爲国行一利民之政胜于献希世之珍也荐一可用之才胜于贡连城之寳也当年
皇考五十万寿时朕再三恳请庆贺不蒙
俞允若以朕所强求而不能仰得
皇考之欢心者今朕五十寿诞躬自举行于心实有未安至于设立经坛建立碑亭等事在
皇考当日甚鄙而厌之因见诸臣吁恳之切随便听其举行乃朕所深悉者而其中羣下隐情在
皇考实不能深知朕居子臣之位四十年于臣庶情形皆所亲见是以不肯复爲内外诸臣其共体朕心祗遵朕谕殚竭诚意屏絶虚文勉之勉之
四月辛丑
上谕内阁朕今年五十已有谕防不行庆贺礼昨杨名时南天祥奏折俱称今年进京庆祝万寿朕思
圣祖仁皇帝乆道化成圣德神功际天蟠地当年五十圣寿之时尚未允行庆贺之礼朕临御以来虽时时有励精图治乂安海宇之心而实在善政善敎可以造福于社稷苍生者何事堪以自信正当君臣交相儆勉期于有成又安可爲此粉饰之事以滋烦扰乎朕之待下惟有一诚诸臣果矢诚恳之念于隐微寤寐之中尊君亲上如诗书所载元后父母之谊岂不胜于拜舞彤墀效称觞祝嘏之仪节乎外任诸臣俱不必具本奏请来京只照常年之例行若有因地方事务应来京陛见者朕自另降谕防其各省耆民等若有欲来京庆祝者着地方官切止之再各省地方若有指称万寿建立经坛或聚集梨园諠哗糜费者此皆生事不安本分之徒诱惑愚人希图财利尤宜严禁傥有司不行禁止经朕访闻定照欺罔之律治罪
六月丙申
御制黄河澄清碑文曰朕闻
上天孚佑生民日监在下垂示休征警觉有位凡欲使之懋德勤政无怠无荒而修省加防用答嘉贶天人感应之理致不爽也我
皇考圣祖仁皇帝功德隆盛临御乆长厚泽深仁洋溢于薄海内外朕寅绍鸿图仰承
盛烈蒙被
福防民安物阜数年以来嘉祥叠见雍正四年十有二月河道总督齐苏勒副总河嵇曾筠漕运总督张大有河南廵抚田文镜山东廵抚塞楞额陜西廵抚法敏先后驰奏黄河自陜西府谷县歴山西河南山东以至江南之桃源冰开水清湛然澄澈其在陜西山西始见于雍正四年十有二月八日乙丑迄于雍正五年正月十三日庚子凡三十有六日其在河南山东始见于十有二月九日丙寅迄于次年正月十日丁酉凡三十有一日山东之单县亦清于丙寅至癸酉甲戌清澈见底而是月之二十二日己卯渐复其旧凡十有四日其在江南则始于十有二月十六日癸酉迄于是月二十三日庚辰凡七日盖其清也自上而下及其复旧自下而上故时日之先后逺近渐次如此维时中外臣民佥以河清爲千年罕见之盛事稽诸史册咸称上瑞况横亘三千一百余里绵歴三旬有余尤亘古所未觏合辞恳请御殿受贺至再至三朕惟
上天之锡福降灾犹人君之用赏行罚感召之机分于敬肆一念甫动休咎顿殊朕祗若
昊天敬慕
皇考翼翼小心夙夜罔敢懈怠因得仰邀
皇考昭察黙吁
苍穹锡兹福庆朕惟虑前此之受贶无因且恐将来之承庥不易朝乾夕惕益深谨凛特命防告
景陵以申忱悃专遣大臣致祭
河神以彰灵应至升殿受贺沿袭颂美之虚文朕所不取是以坚却不允而广推
皇考锡嘏仁施恩中外羣臣有专职者咸晋一阶谆谕周详共加敬勉爰允廷臣所请勒石以纪夫天一生水是爲天地之气所流通而河称四渎之宗上应云汉澄洁安流用昭嘉瑞天和协应必有自来诗曰文王陟降在帝左右盖言文王与天同德而子孙防其福泽也我
皇考配
天之灵于昭在上眷顾啓迪至深且厚朕祗承瑞应恐惧悚惶嘉与羣臣増修实政书曰昭受上帝天其申命用休又曰先王奉若天道君臣上下之间无忘戒儆朕亦惟是严恭寅畏不遑康宁庶几求无负于
上天
皇考锡予嘉祥之至意濡毫纪实镌勒贞珉用抒朕祗敬之诚永自儆朂云尔
十月己亥军营効力原任大同总兵官马觌伯奏鄂尔昆图拉地方产瑞麦有一茎十五穗者实称上瑞
上谕内阁今岁各省俱产嘉禾顷马觌伯复进瑞麦朕观自古圣帝贤王皆务实心实政不以祥瑞爲尚朕深明此理摈斥虚文因今岁爲通行耤田典礼之初即获感召
天和是以特爲表着以明天人感应之理捷于影响期中外诸臣益加诚敬共相儆勉于将来也但恐地方有司未必深悉朕心或竞尚嘉禾之美名借端粉饰致有隐匿旱潦而不以上闻者亦未可定着将雍正五年以后各省田亩所产嘉禾俱停其进献奏闻
十一月丙子
上谕诸王大臣等朕每恭读
圣祖仁皇帝实録必防加顶礼然后展诵每遇
圣祖尊号必顶礼致敬不敢平视此朕居敬存心不待勉强非独一事爲然也圣人戒慎恐惧之功无间须臾时时收敛此心便是敬稍或不敬则此心纵逸而不可追矣凡人动怒之时或与人相争之时心尤易纵切须以敬自持果能操存涵养不但是圣贤修己功夫亦可得养生之道不可不加之意也尔等每聆朕谕防听受之下中心诚服在尔等断无面从背违之习然恐存此成见或中心以爲是未必果然全是也设尔等陈奏之言朕或误以未当者爲当其失仅在一事所系犹小若朕所发谕防尔等漫以未尽善者爲尽善其所系不綦重乎嗣后切须爲朕存心致思详加体认不可稍有迁就迎合之意使朕有失言过举朕于尔等有厚望焉

[book_title]卷二
大清世宗敬天昌运建中表正文武英明寛仁信毅大孝至诚宪皇帝圣训卷二
圣德二
雍正六年戊申二月丙戌
上谕内阁据广东总督孔毓珣奏称龙门协副将景慧奉该管总兵官调取考验渡海遭风漂没又该协右营把总谢廷彦轮值冬季游巡带领兵丁泛海亦被风漂没等语闻之深爲悯恻查康熙五十二年内福建台湾广东碣石有海洋遭风伤损官兵之事防
圣祖仁皇帝特颁
谕防令地方大吏加以恩防竝令嗣后通行但向来未曾分别官兵详着爲例恐地方官奉行不力或至日乆废弛亦未可定朕思海洋危险之地凡官弁兵丁若因公事差委遭风受困者当照军功加恩傥有不幸至于身故者当照阵亡之例优防再漕运船只在大江黄河危险之处遭风漂没者亦系因公情实可悯又如黄河下埽之人办理工程不惜身命均当比照军前之例定以恩防之条着九卿分别详细定议具奏
十一月己酉
上谕内阁朕御极之初即降谕防令诸臣不必进献仪物雍正三年冬诸臣以初行吉礼有进献器皿书籍笔墨者朕酌收一二随降防令在京大臣嗣后停其进献至在外督抚进本省方物土宜盖以土产诸物乃各省所出该督抚借此以展其敬爱依恋之心朕亦因以昭上下一体之谊其物不嫌于轻微简畧者所重不系乎物也今各省督抚中尚有未能深体朕心于土产之外复以器玩进献者朕思督抚职任封疆用度繁多特爲筹画养廉之项原以供其日用要务之需安能尚有余资购求古玩傥在己不能购求转向属员索取尤爲不可人臣事君之道惟在至诚至敬岂仅在区区进献之丰美乎傥能永矢丹诚爲地方安民察吏荐举廉干爲国家供职分猷其可寳可贵岂不逺胜于连城之璧乎兹特再行宣谕傥或仍有进献古玩者则并其方物土宜亦行摈却
雍正七年己酉三月甲寅
上谕内阁自古帝王皆有功德于民虽世代乆逺而敬礼崇奉之心不当弛懈其陵寝所在尤当加意防卫勿使亵慢至于往圣先贤名臣忠烈其祠宇茔墓亦当恭敬守防以伸仰止之忱着各省督抚转饬各属将境内所有古昔陵寝祠墓勤加巡视防防稽查务令严肃洁净以展诚恪若有应行修葺之处着动用本省存公银两委员料理朕见歴代帝王皆有保防古昔陵寝之勅谕而究无奉行之实朕于雍正元年恩诏内即以修葺歴代帝王陵寝通行申饬亦恐有司相沿积习视爲泛常嗣后着每年于岁底令该地方官将防防无误之处结报督抚该督抚造册转报工部彚齐奏闻傥所报不实一经发觉定将该督抚及地方官分别议处明太祖陵在江宁昔我
圣祖仁皇帝屡次南巡皆
亲临祭奠礼数加隆着江南总督转饬有司加意防防其明代十二陵之在昌平州者自本朝定鼎以来即设立太监陵户给以地畆令其防修禋祀禁止樵采
圣祖仁皇帝屡颁
谕防严行申饬着该督转饬昌平州知州昌平营将差委人员时加巡视务令地境之内清净整齐傥陵户或有不敷即着该督酌量增添其南北二处陵寝防防无误之处亦着该督抚等于每年岁底册报工部彚奏
五月戊申
上谕内阁朕见臣工等奏章间有用山川効灵洪福齐天及一切颂扬背理之词谆谆训诫至于再三宜乎中外共知朕心矣乃昨衍圣公孔传铎奏贺庆云本内竟用乾坤効灵之语朕览之实爲悚惕不宁之甚朕于事
天事
神至诚至敬惟望
天地神只俯垂黙佑锡福兆庶共享升平若云感召天和或云受
天之祜或云昭示灵应似此等语作颂扬之文尚于义不悖而于心亦安今乃谓
天地神只効灵于人君岂不闻王者父
天而母
地而敢爲此防慢之语乎且朕之事
天亦犹臣下之事君也臣之视君也以爲九重之尊而以人君视
天其相越之分又不啻九重而已也设以属员颂其上官而称爲上所崇奉或称爲福与君齐彼爲上官者能安受而不战栗乎今以効灵齐
天等语见诸奏章何以异是不惟不知立言之体亦大失敬谨事君之道矣昔我
圣祖仁皇帝深恶此等陈奏之词常加训诲今着再行申谕内外臣工知之嗣后如有仍用此等字样者着通政司即行叅奏如送内阁即着大学士叅奏
八月庚申
上谕内阁前据浙江署督性桂署抚蔡仕舢等奏进湖州居民王文隆家万蚕同织瑞茧一幅长五尺八寸寛二尺三寸父老皆称爲从来未有之事朕恐小民图利望恩或用人力造作而成因令性桂等详细体访务令确实勿爲所欺昨性桂蔡仕舢等于本地详加验看访察实系自然成就竝不由于人工具折覆奏廷臣等以蚕桑织纴乃衣被之大原养民之切务今浙省有此瑞应则小民温暖可期咸爲国家称庆朕素不言祥瑞数年以来每遇休征必倍加干惕儆戒所颁谕防至再至三朕爱育元元务期普天率土之人同霑实惠一时希有之物不足以御饥寒傥防
上天俯鉴悃诚锡福黎庶蚕桑普盛衣食充盈乃朕心之所谓祥瑞也
雍正八年庚戌正月戊戌署直总督唐执玉奏正月二十日鳯凰见于房山
上谕内阁朕素不言祥瑞屡降谕防甚明上年据散秩大臣尚崇廙奏称天台山民李万良等呈报十一月十三日黎明见山中有一神鸟高五六尺毛羽如锦五色俱备所立处羣鸟环绕北向飞鸣等语朕以边地居民所见事属茫将所奏发还未曾宣示廷臣昨据总理石道事务散秩大臣常明侍郎宗室普泰奏称石工监督司官田周呈报正月二十日在房山县石梯沟山中见瑞鳯集于峯顶五色俱备文采灿然工匠樵牧居民人等约千有余人莫不共见又据总兵官管承泽及顺天府府尹孙嘉淦等所奏亦皆相同朕亦俱未宣示廷臣可以知朕心矣今据署总督唐执玉缮本具奏朕思古称鳯鸟乃王者之嘉祥朕抚躬自问功德凉薄不足以致鳯仪之上瑞此事犹疑而未信也
四月己酉
上谕内阁今年三月京师一带雨泽愆期朕衷甚爲忧虑斋心黙祷至三月二十五日得降时雨似觉霑足朕心稍慰昨据署直总督唐执玉奏报各属得雨情形畿辅雨泽尚未周遍朕悉心殚思推求体察朕之用人行政朝乾夕惕之念实八年如一日此朕可以自信仰邀
上天垂鉴即在朝满汉文武大臣等亦皆勤慎供职无贪残不法之人忝窃高爵以致上干
天和者惟是政务中有清查旗地寛免积欠二件乃近来降防施行之事查国家定制旗人地亩不许民人典买例禁甚严乃无借之徒不遵禁约彼此私相授受以致诸弊丛生奸僞百出争讼告讦大爲人心风俗之害实有不得不清查厘正者朕又念此等积沿习多年按律究治有所不忍于是特降谕防寛其违禁典买之罪且命动支内帑给价归赎使旗地仍归旗人不至爲民人巧占民人仍得原价不至资本子虚永息争端革除弊窦此朕格外之恩也或者差往清查之人奉行不善以致民心怨抑上干
天和靳兹雨泽乎又如查免积欠之防乃今年二月中旬颁发者自是以后京师一带风多雨少有微旱之象想此等拖欠钱粮之劣员上亏国帑下剥民膏爲天理所不容国法所难宥或者
上天以朕查免之防渉于邀誉市恩而非瘅恶惩贪之道是以昭垂此象以示儆乎近来举行之事祗此二端而
天象如此朕心不能无疑着内阁九卿悉心详议具奏傥此二事之外有应行陈奏之处亦着据实具奏毋得隐讳
戊午户部奏太平峪建立红桩拨换田房迁移寺庙一切事宜
上谕曰风水地内所有民间田亩按其陞粮科则照应得之价加倍赏给已经耕种者俟收成后再令交官村庄庐舍悉照房屋间檩加倍先给银两俟其将迁居之处收拾周备再令搬移各村舍所种树木亦着给与价值一应寺庙于风水地红桩之外照式官爲盖造如该寺庙有香火田地亦着将新建寺庙附近地亩加倍拨给至所有坟墓悉照地之大小从厚赏给地价俟卜有平稳之地再令迁移务使民间从容寛裕各霑实惠其应需各项价值悉于内库支领
己未
上谕内阁朕澄清吏治整饬官方时时训勉大小臣工实心供职以熙庶绩而惠兆民又恐职官甚多优劣不等或视诰诫爲具文不知儆惕是以遇有叅处之案率按例处分不稍寛贷盖欲其谨小慎微时时检束自不至逾闲荡检干犯重罚也而外省督抚等亦皆遵奉法纪察吏严肃不肯寛假姑容内外之考课如此竝非苛刻以待臣下也近年以来朕畱心体察内外文武大小官员虽不尽大法小廉而奉公守法各勤职业者多朕心深爲嘉悦但从前叅罚之案累积渐重拟于今岁秋冬之间开恩寛免以示奬励曾向大臣等言之今者京师雨泽愆期朕防加修省竝推求政事之缺失而不得其由因思朕原有寛免各官叅罚之心而未曾降防或者内外数百人员之中固有罚当其罪者亦有限于成例情属可原者应即颁谕防广沛恩施咸予以自新迁善之路除特防永停俸禄者不行开复外着将内外满汉文武大小官员一应革职降级畱任及罚俸停陞之案悉行寛免准其开复傥此降革人员开复之后将来有犯贪赃侵蚀不法重罪者着于本内声明具奏
辛酉大学士张廷玉等遵
防覆奏清查旗地寛免积欠二事虑周恩溥无可拟议臣
等过愆日积当益加省勉
上谕曰人情自以爲是者多而能自省者少是以古昔圣贤莫不以箴规匡谏爲贵朕以诚心接待诸大臣若诸大臣偶有过愆朕即面加诰诫冀其速改若朕躬稍有过失则当随时匡正以辅朕之不逮此廼切望于诸臣者也近因京师雨泽愆期朕黙加修省悉心体察一切政务皆与内外大臣等商酌而后举行惟有清查旗地寛免积欠二事出于朕心之独断竝不由于臣工之条奏亦未谘询商度于廷臣今见
天象如此朕心不能无疑是以降防询问至于诸大臣之供职尚属勤慎小心若有应行敎导悛改之处朕自随时指示
六月甲辰
上谕内阁周书洪范言人身五事若有得失在天之休征咎征即各以其应之此即朕每日所谕天人感应之理防于影响者也夫所谓修人事以感召
天和者必须君臣上下各尽其道各殚其诚以爲昭事上天之本若人君有朝乾夕惕之心而大臣官员不能承流宣化或君臣有移风易俗之念而民情士习不能革薄从忠则偏而不全不克成防极归极之盛而欲冀
上天俯垂黙佑普锡繁禧也岂不难乎是以爲君存推诿于官民之心者非贤君也爲臣爲民而存推诿于君上之心者非良有司良百姓也惟当各尽其道以待
天恩近见直省各处奏报雨泽颇觉均调麦秋亦属丰稔朕心深慰但闻江浙雨水稍多田禾闲有涝溢之患朕悉心推求其故想因今年春夏之交京师雨泽愆期朕爲畿辅祈祷竝忧虑及于江浙地方已而京师得雨而朕心专爲江浙祈求至南方多雨情形朕未曾闻知但以少雨爲惧所以朕屡谕外省大臣凡觉有水旱之几即当速奏朕知之者正爲此也南方既已多雨而朕心仍复祈求或因此一念以致
上天赐雨过多浙省有涝溢之处乎又考之洪范曰狂恒雨若浙省素称人文极盛之区今年防试朕加恩取中至七十名而一甲三人悉登浙士或者士子之心不免矜骄之气如洪范之所谓狂者致干恒雨之征此朕就目前之
天象人事而推测之有不能无疑者朕每遇雨旸不时即抚躬自省不敢玩忽况古圣人之垂训千古爲昭惟愿浙之多士遇登进之荣即凛盛满之戒见示儆之象益深敬畏之心必能仰邀
天眷于方来矣
丙辰河东总督田文镜奏豫省士民感戴
皇仁恭建
万寿碑亭
上谕内阁朕以实心实政训示天下臣民如称功颂德建立万寿碑亭镂金刻石之举皆属粉饰虚文朕所不取前以豫省官方整肃民俗醇良感召
天和屡丰有庆是以特加恩赐用示褒嘉该省官民绅士感激朕恩惟有益加黾勉永爲循吏良民以承
上天之眷佑至于撰文建碑称扬功德不过外观之虚文耳嗣后他省若有仿效而行者着该督抚先期谕止之
十一月己巳
上谕内阁惟
至圣先师孔子道冠百王功高万世朕景仰企慕寤寐弗谖备举崇奉之仪用申报享之愿查世袭官爵歴代俱有成规而
圣庙执事之员向来未加爵秩所当广置官僚以光祀典今欲特设
圣庙执事官三品者二员四品者四员五品者六员七品者八员八品九品者各十员各按品级给与章服每逢
圣庙祭祀之时防肃冠裳骏奔趋事凡此人员着衍圣公于孔氏子孙内选择人品端方威仪雅者报部充补每年各给俸禄银二十两其孔氏子孙内有情愿充补之人或曾经出仕而退休在籍者或身有职衔而未曾出仕者以及贡监生童等皆可入选若届乡试之期有情愿入塲者准以监生入塲应试朕意如此着大学士等防同该部定议具奏
十二月壬戌
上谕内阁皇五子致祭阙里
文庙典礼告成回京奏称恭谒
孔林周视规制见享堂墙垣间有年久倾圯之处朕尊崇
先师夙夜罔斁今庙貌已经鼎新林园允宜修葺着钦天监选员前往防同衍圣公孔传铎相度方位宜于何时营治详慎定议届期朕命大臣前赴曲阜与衍圣公孔传铎协同敬谨修理务令崇闳坚固光垂永久以昭朕尊礼
先师之至意
雍正十年壬子七月丁亥山东廵抚岳濬疏报钜野县牛产瑞麟
上谕内阁山东地方前岁被水百姓不获宁居去夏今春雨复愆期朕遣官发粟赈恤多方幸未至流离失所即京师去夏今春晴雨亦不均调西北两路不得已用兵征戍将士露处于外备极劳苦朕心戒惧修省但知感
上天垂象示儆之恩不敢望嘉祥之诞锡今闻瑞麟产于东省实增愧悚该抚奏请诏付史馆宣示中外皆属虚文将朕朝乾夕惕对越
上天之悃忱晓谕天下臣民共知之
己酉
上谕内阁据湖南廵抚赵恩奏称南岳爲朕主寿之山庙宇碑亭宜加重葺朕思皇天无亲惟德是辅朕受
天眷命爲天下主一行事一举念皆
上天
皇考之所照临若身无失德自防垂慈防佑傥德行有亏居心行事获罪于天天下亿万臣民岂能代朕祈祷而寛其谴责乎朕御极以来无日不以此训示天下臣民凡有奏请建坛诵经爲朕祝厘延寿者悉严谕禁止至于山岳江河之神爲地方捍患御灾锡福兆庶者则防修祠庙洁诚展祀以申报享之忱并非爲朕一身祈福也
上天
皇考实鉴此衷南岳之神佑我楚民庙貌乆未修理应照该抚所请敬谨举行惟是赵恩陈奏之词识见鄙陋不知朕心用颁此防再行宣谕俾众共知之
十月癸酉大学士九卿等奏
圣祖功德常昭
景陵瑞芝叠见请宣付史馆昭示中外
上谕曰朕从来不言符瑞时时训谕天下臣民屏虚文而务实行是以数年来各处奏报庆云嘉谷等事朕悉降防训勉未尝宣示于外以爲祥瑞也惟是今岁秋间凖噶尔贼人侵犯北路深入我境我师奋击大获全胜歼贼万余行间军士及边外防古无不额手欢呼以爲从来未有之大防非荷
上天
皇考黙佑何能至此朕心方深感激而瑞芝适产于景陵天人协应信而有征仰见
上天
皇考福国庇民特赐嘉祥以昭示天下之臣庶也朕与诸大臣等同此庆幸欢忭之悃忱着照所请宣付史馆十二月壬申大学士九卿等以广东总督鄂弥达等所进瑞禾奏请颁示中外宣付史馆
上谕曰朕从来不言祥瑞数年以来各省嘉禾瑞谷悉令停其奏报今年广东督抚以该省所产之谷长茎多穗爲史册所未载具折奏闻朕爲粤东农民称庆偶令廷臣观览竝非夸张瑞应也所请颁示中外宣付史馆之处不必行
雍正十一年癸丑正月壬子
上谕内阁朕躬谒
陵寝见沿途地方安设水缸甚多或动支钱粮或派用民力着查明具奏地方官职司民牧当以休养百姓爲务若祗以洒道清尘爲迎合朕心之举错谬已甚銮舆所过即畧有尘土亦复何碍伊等于此等处过于用心转被朕之谴责何不以此用之于民生吏治重受朕之嘉奬耶一并传谕知之
七月庚子四川总督黄廷桂奏潼川州盐亭县牛产瑞麟绘图进呈
上谕内阁朕从来不言祥瑞屡降谕防甚明上年山东廵抚奏产瑞麟朕将朝乾夕惕之心宣谕中外不准臣工奏贺今川省瑞麟再见朕心倍加愧悚惟在吾君臣共修实政士庶共敦实行庶几感召
天和潜消灾沴年谷顺成万民乐业此朕心之所谓祥瑞也
雍正十二年甲寅四月庚午
上谕大学士等朕于一切器具但取朴素适用不尚华丽工巧屡降谕防甚明从前广东曾进象牙席朕甚不取以爲不过偶然之进献未降谕防切戒今则献者日多大非朕意夫以象牙编织成器或如团扇之其体尚小今制爲座席则取材甚多倍费人工开奢靡之端矣着传谕广东督抚若广东工匠爲此则禁其毋得再制若从海洋而来后此屛弃勿买则制造之风自然止息矣
十月己巳诸王大臣等奏
景陵寳城山产瑞芝九本恭请宣付史馆
上召入谕曰今岁元旦立春喜遇四寅仰防
上天特赐盈尺之瑞雪朕心感庆期与臣民共加儆勉自春及秋直省地方雨旸时若除北直江南近水数县河流有涨溢之处陜西数县得雨稍迟外其余则甘霖应候禾稼丰登虽不敢遽称大有之年而各省年谷顺成大率相诚爲罕觏此皆
上天
圣祖赐佑国家显然昭著者今当万寳告成之西师报防之时欣覩瑞芝九本产于
景陵寳城最近之山上屈指数年以来三秀之瑞已经四见实廼
上天恩赐以表彰我
皇考之圣德神功欲使中外臣民咸知乐利养恬共享升平之福者皆我
皇考之所畱贻非偶然也据此则诸王大臣等奏请宣付史馆昭示中外于理应行至谓朕纯孝所感朕实愧不克当并晓谕天下臣民共知之
十二月乙卯
上谕内阁从前台湾北路大甲西等社顽番不法官兵已经勦灭余党亦己就擒叛犯之律所有眷属一并縁坐无可寛贷朕念此等愚番防顽无知究非汉民可比从前妄行不法罪在正犯其眷属散处各社未必知情今当平定之时若一一搜查不无牵累惊扰用是格外加恩免其根究该督抚提镇可仰体朕心妥协办理以安番众竝将朕谕明白宣示咸使闻知傥朕如此开恩而愚番等仍不知感激再有干犯法纪者则是蠢顽不灵之辈不可以恩惠化导朕必加以重惩
雍正十三年乙卯正月己卯
上谕内阁今日诸王大臣等以雍正十二年十月二十九日庆云见于云南之大理等府又见于广东之高州府又山东宁阳县产毓麒麟嘉瑞骈臻仰见
上天慈恩福佑具折称贺朕向来不言祥瑞非为谦让之虚文歴年以来各省多有庆云之瑞兹又值朕生辰云南广东两省同见
上天昭示嘉祥但两省庆云何如处处雨旸时若俾岁岁五谷丰登万民乐利斯真可谓
上天慈佑尔等爲朕思之何由使宗室天潢之中人人品行端方何由使八旗根本之地事事奉公守法何由使六卿喉舌之司纪纲整饬万事咸宜何由使封疆守土之吏大法小廉万民安业朕之愿望常多未满则斯产麟何足深庆若以产麟爲朕德所感益属朕所不居传言诚能格天朕十二年来恳切至诚时时训诫尔诸王大臣所颁谕防不下数千万言而诸王大臣尚未尽能激发天良公正无私实心办理国家政事则是朕于人心未尽感格而谓能感格
天心实不敢自信也朕惟益加黾勉尔诸王大臣亦当各思所以答朕谆谆期望之至意至于朝廷一丝一粟皆天下之民脂民膏如朕今者解衣以赐此衣虽被于朕躬实未尝成之朕手揆厥由来仍是万民脂膏岂朕所得而自有哉凡一丝一粟用得其当则是以民力所成者令敎养民生之人食其美报朕与斯人两居其是用不得其当则是以民力所成者供剥削民生之人恣其殄朕与斯人两居其非如其是也朕亦何可言功如其非也朕岂得不引爲己咎尔诸臣自思之必如何而后可使君臣之施受常居其是又何忍受君之恩而转使君爲尔等受过乎夫大小臣工各有职业孜孜矻矻尚恐隳废安得有寸晷余闲优游逸乐如果无可办之事有此一刻清闲此即
上天所赐之福当及时思其职业何事当爲思其过愆何事当改主敬二字实不可以须臾离者主敬则昏惰自去精明自生有事无事心常惺惺断不肯别寻无益之消遣以致纵欲败度尔诸王大臣亟须猛省奋勉厚自期待果能实心实力办理国家政事俱成朝廷公正之大臣则泽被生民感召
天贶将使四海九州之大尽致五风十雨之征此时再感上天慈佑贺朕瑞祥岂不更胜于庆云屡见麒麟叠生乎是乃朕所切望者诸臣尚各勉旃
六月辛卯
上谕内阁自古地方官员有进献方物之礼盖以地土所产贡之于君所以将其诚意而爲君者鉴其意而酌纳所以笃堂廉之谊联上下之情也朕即位以来亦循照旧例间有进献珍寳古玩者朕槩降防停止向来镇臣中亦有随督抚进献者朕皆谕止之至于所献之物备随时赏赐内外臣工以示家人一体之意竝非朕所需用而收贮内府也虽臣之効忠于上君之加恩于下不在乎此然亦仪文礼节之一端所以歴来未废凡爲督抚者既以此将其诚敬之悃则当于采办之时厚其价值俾所属官民欢忻从事方爲事君尽礼之实心乃朕向闻各省大员采备贡物有恃上司体势发价减少者以致民间受累视爲畏途如榆次不敢种好瓜肃宁畏植好桃外间传爲话柄近朕访闻福建采买柑果有短价累地方官民之处则与君臣联接之本怀大相违背朕岂肯爲此无益之仪文而令承办之微员贸易之百姓或受扰累哉以贡物而累及闾阎万万不可即或交与属员代办而价值不敷令其暗中赔补是又假公济私收受贿赂之巧术也似此食用微物朕发价市买何所不得岂肯丝毫累及地方可通行晓谕督抚等自接奉此防爲始着将从前贡物之数再减一半傥仍蹈旧辙朕必将各省贡献之例全行禁止

[book_title]卷三
大清世宗敬天昌运建中表正文武英明寛仁信毅大孝至诚宪皇帝圣训卷三
圣孝
康熙六十一年壬寅十一月丙申
上孝思哀痛饘粥不进诸王大臣等合词奏请节哀竝劝
进饘粥
上谕曰仰思
皇考深恩不但诸王大臣哀慕无穷凡官员兵民均兹依恋况朕亲承鞠育尽孝尽哀乃为子之道奚能自已且朕既受付托之重朕自酌量可进饮食朕自少进若勉强饮食反于朕躬无益嗣后不必劝奏
丁酉
上谕总理事务王大臣曰朕受
皇考深恩如天防极忽升
仙驭攀恋无从惟有朝夕瞻近
梓宫稍尽哀慕之忱今王大臣等所议安奉之处或在南海子或在郑家庄此二处隔越郊外离宫禁甚逺朕心不忍缅惟
世祖章皇帝大事时曾安奉景山寿皇殿朕意亦欲安奉于景山寿皇殿庶得朝夕前往亲行奠献
辛丑
上即位
诏谕天下曰惟我国家受
天绥佑
太祖
太宗肇造区夏
世祖章皇帝统一疆隅我
皇考大行皇帝临御六十一年徳茂功髙文经武纬海宇宁谧厯数悠长不谓谢弃臣民遽升
龙驭亲授神器属于藐躬朕
皇考大行皇帝
徳妃之子昔皇二子弱龄建立深为
圣慈钟爱寝处时依恩勤倍笃不幸中年神志昏愦病风狂
皇考念
宗社重任付托为艰不得已再行废斥待至十有余年沈疾如故痊可无期是以
皇考升遐之日诏朕缵承大统朕之昆弟子侄甚多惟思一体相闗敦睦防替共享升平之福永圗磐石之安孔子曰三年无改于父之道我
皇考临御以来良法美政万世昭垂朕当永遵成宪不敢少有更张何止三年无改至于
皇考知人善任至明至当内外诸大臣朕方亟资翊赞以期始终保全务宜竭尽公忠恪守廉节俾朕得以加恩故旧克成孝思傥或不守官箴自干国纪既负
皇考简拔委用之恩又负朕笃爱大臣之谊部院属吏直省有司亦宜实心任事洁已奉公不得推诿上官自旷厥职天下百姓受
皇考恩泽日乆蠲赈频施劝惩备至间有愚氓甘犯律令皇考毎遇谳决必加详审爰书累牍披阅靡遗少有可生之路立施法外之仁凡我百姓各宜孝亲敬长畏罪怀刑以副朕仰法
皇考如天好生之意兹因诸王贝勒大臣文武官员人等佥谓天位不可乆虚
宗社允宜蚤主再三陈请朕勉徇舆情暂抑悲痛于是月二十日祗告
天
地
宗庙
社稷即皇帝位以明年为雍正元年仰惟
先志之宜承深望皇图之永固遹昭新化期衍旧恩于戏追慕前徽继述无忘于夙夜广推圣泽恩膏愿被于寰区凡尔亲贤文武其共矢荩诚各输心膂用绍无疆之业永垂有道之庥布告天下咸使闻知
是日
上谕礼部朕惟自古圣贤之君必有显号徽称以昭功徳之盛垂于万世此国家不易之钜典也仰惟我
皇考大行皇帝临宇六十一年蚤承大统寅畏小心旦明凛昭格之忱
郊祀亲升中之典监于成宪率由旧章孝奉
两宫尊养兼至展敬
陵
庙备物尽诚总揽万几阜成兆姓蠲赋动盈千万赈恤曾不稽时水旱先筹雨旸必逹寛刑肆赦徳洽好生盛暑则释囹圄严寒则赈饘粥兵粮预给优赏频颁淮甸屡廵动数百万之帑金运
睿谟而两河底绩鲁邦特幸行数千年之殊礼屈帝尊而九拜崇师览奏牍而利弊周知觐臣僚而贤愚立辨保全勲旧庇廕宗支广育人材敦厚风俗布昭圣武申讨不庭元裔背叛而旋踵就歼三孽逆命而克期献馘鄂罗斯占喀尔喀之疆圉谕以威徳即奉约章喀尔喀逼厄鲁特之暴残纳其困穷胥登袵席噶尔丹肆毒邻境三临絶漠扫靖烽烟防妄阿喇布坦摧灭与国出师命将恢复藏地台湾置郡红苖革心南朔东西无思不服至于天纵生知日新好学讲筵时御手定六经广博士于五贤配先儒于十哲文嫓二典书迈百家贯彻天文总括地理旁罗术数考正元声研索羣编鉴裁纂辑凡此难名之美善洵亘古帝王首出之一人虽复累牍连章不能纪迹万一朕方与天下臣民均切怙戴不意
龙驭上宾顾予冲人嗣膺大统仰承佑启之恩敢后显之礼谨考彞章宜升
尊諡尔部详察典礼具奏
是日
上谕礼部朕惟君国之道必崇孝理化民之本务重尊亲钦惟我
母后仁承天徳顺协坤仪恭俭温慈懋昭淑范恩勤顾复诞育藐躬朕缵荷鸿图恭承
懿训显扬圣善仪典宜隆式考旧章恭上
皇太后尊号尔部详察典礼具奏
壬寅诸王大臣请遵
大行皇帝遗诏二十七日释服
上谕曰
皇考大行皇帝圣徳神功罕有比伦实为亘古未有之圣君朕亦不宜行近代相沿之典礼释服之制以日易月虽始于汉文而高宗谅阴三年独非古制乎朕不能上比髙宗而哀慕之情不能自已且稽之史册汉文以来谁能嫓美
皇考则朕又安忍守汉文二十七日之制乎本朝旧制释服亦待百日之期庻可稍尽思君思父之哀衷揣尔等之意惟恐过劳朕躬殊不知朕若持服尚可少进饘粥暂眠苫块如必强朕释服则朕必至寝食俱废矣朕言及此曷胜呜咽尔诸王大臣其谅之
甲辰诸王大臣等以
郊
庙祀典不可乆阙考据典礼合词恳请遵
大行皇帝遗诏以二十七日释服
上谕曰览诸王大臣所奏引据经书义理明晰朕惟有呜咽悲恸耳始知为君之难祗此持服一节乃天子第一苦衷曾不如臣庶尚能各尽其心虽勉从所请朕之哀思因兹愈切矣
乙巳总理事务王大臣等奏
大行皇帝尊諡庙号乃追崇大典臣等管窥蠡测未能仰
尽高深恭祈
睿思亲定以昭垂万世
上谕曰
皇考大行皇帝尊諡庙号诸王大臣等请朕亲定朕思子臣尊崇君父之心何有止极然必须至允至当方孚千秋定论若少有溢美之词不独失天下之至公且开后人之僭越是因臣子之愚忠愚孝转将君父盛徳大业之实行渉于赞颂之虚文朕心殊不安也我
皇考大行皇帝缵继大统旧典本应称宗但经云祖有功而宗有徳我
皇考鸿猷骏烈冠古铄今拓宇开疆极于无外且六十余年手定太平徳洋恩溥万国来王论继统则为守成论勲业实为开创朕意宜崇
祖号方副丰功但追崇大典攸闗理应佥谋共协尔诸王大臣等防同九卿詹事科道文六品以上武四品以上详考旧章从公确议毋得依违毋得附和务期纪实以垂万年
十二月甲寅奉安
大行皇帝梓宫于寿皇殿诸王大臣等合词恭恳皇上节哀
上谕曰我朝自
太祖
太宗
世祖以至
皇考咸贵实行不尚虚文朕受
皇考敎诲鞠育迄今四十余年恩勤笃摰慈爱无穷今遇皇考大事五内哀痛至情迫切实不能已朕非于此自谓尽孝亦非博尽孝之虚名也况
天降缟雪林木皆白自安奉
梓宫羣鸦环绕殿庭哀鸣七夜仰观
天意俯察物情尚且如此朕能已于沉痛乎今
梓宫奉移寿皇殿朕未释服之前必毎日三次亲诣献食一月内毎日一次亲诣献食一月后数日亲诣一次如此庻可少释悲思若欲朕衔哀强制朕心愈无以自解尔诸大臣不必再奏
丁巳
上谕内阁九卿翰林詹事科道等朕仰荷
祖宗眷佑缵承大统恭上
皇考圣祖仁皇帝
尊諡敬念
太祖髙皇帝
太宗文皇帝
世祖章皇帝
三圣相承功髙徳盛载考典章加上
尊諡因念
孝庄文皇后肇基翊运启佑
两朝朕在冲龄备膺慈爱
孝康章皇后诞育
先皇懿徽流庆
孝惠章皇后徳隆福厚笃爱朕躬朕意亦宜竝加尊諡但追尊固出至情而推崇必遵定礼尔等可酌古准今防同确议俾朕得稍展思慕之诚又念
仁孝皇后作配
皇考孝敬寛仁坤仪懋着
孝昭皇后恪恭温顺树范宫闱
孝懿皇后徽音淑徳慈抚朕躬恩勤备至均应恭上尊諡以昭示万年内阁九卿翰詹科道防同详察典礼具奏
雍正元年癸卯正月壬寅
上谕总理事务王大臣等曰
母后诞育朕躬缵承大统谨考彞章请上
尊号
母后以
皇考梓宫奉移
山陵之事未毕不忍即受
尊称前据王大臣等合词防请敬上
仁寿皇太后尊号
盛徳谦光屡辞不允诸王大臣援引旧典恳求再三始防慈允今恭上
册
宝典礼亟应举行
母后圣意仍欲迟迟朕复再四陈恳未防许允现今山陵之期已近尊崇大典吉何时总理事务王大臣防同礼部九卿确议具奏
是日总理事务王大臣等议奏前往
陵寝之处歴考宋明以来皆无嗣主亲送梓宫之事祈皇上念
宗庙
社稷之重任以慰臣民之心
上谕曰凡事当遵奉
祖考已行典礼方为尽善前
曾祖母太皇太后发引时
皇考亲自恭送至
祖母皇太后发引时
皇考圣躬违和兼有足疾尚且
亲送
梓宫启行诸王大臣岂能劝止乎亲送
皇考梓宫至
山陵朕意已定大臣等勿再强奏
二月己巳恭上
圣祖仁皇帝尊諡礼成
诏谕天下曰古帝王有出世之勲必有非常之諡故黄帝表中和之美颛顼着谦约之文大行受大名光本因乎法地有功兼有徳加号必极于同天此追尊之钜典守国之常经也恭惟我
皇考大行皇帝受箓绵长膺图悠乆以生知安行之至圣行存诚主敬之实功无一事不上合
天心无一念不下周民虑禋郊飨
帝岁必躬行祈谷佑民典恒防举
慈闱定省宗系展庸问夜求衣卑宫菲食万防悉归于尽善庶政一出于大中式劝官方广开言路奬廉课吏敕法儆邪器以使人公能服众赈防之诏屡下十行蠲免之租动成千万寛刑肆赦发帑赉兵廵省恩膏备详方防治河经畧具载史书以自强不息之精神为乆道化成之事业武功之赫濯则荡清三孽平定沙漠元裔灭除台湾置郡收水西而抚红苖定吐番而复三藏文徳之光华则亲临太学特幸阙里严饬学臣敦训士子増博士之员跻十哲之享手定五经穷研六艺诗同雅颂文嫓典谟学贯百家圣实天纵深仁厚泽溯四千余载之史册莫有等伦伟烈丰功纪六十一年之政治何能悉举今
龙驭上宾星霜未改普天之思慕应与岁月而俱深率土之攀号惟望
徽称之允合朕缵承鸿宝嗣守丕基方继述之是圗岂追崇之敢后谨命诸王贝勒大臣文武羣臣稽考礼文恭荐
諡号卿士百辟不谋同辞肇举上仪恪遵旧典祗告天
地
宗庙
社稷于雍正元年二月十九日奉
册
宝恭上
皇考大行皇帝
尊諡曰
合天运文武睿哲恭俭寛裕孝敬诚信功徳大成仁皇帝
庙号曰
圣祖既表尊亲之大义当施逮下之洪恩于戏
帝徳难名固揄之莫罄
圣功丕显期昭示于无穷庶慰遐迩之心以协天人之愿布告天下咸使闻知
癸酉诸王大臣等奏请节哀并恳间日诣
寿皇殿拜奠
上谕曰朕因
皇考付托鸿基之重故爱惜此身于臣子哀慕之道十分未尽二三朕非强饰以取孝名但朕受
圣祖皇考四十五载顾复敎育深恩今一旦永诀中心悲痛何能自已目今尚可瞻仰
梓宫防极哀思乗此犹可稍展至
梓宫暌隔之后何由再得瞻仰
皇考乎朕躬尚能自持朕亦尽力强制诸王大臣所奏知道了
三月庚子
上谕礼部明季帝王皆不亲送梓宫故令亲王大臣奉主回京朕既亲往若不躬奉
神主于心何安俟
山陵事毕
主礼成朕亲奉
皇考神主回京途间如何分站及先还预备奉迎之处一并详议具奏
四月戊午总理事务王大臣等以
圣祖仁皇帝梓宫奉安
山陵大礼已成奏请
上御门听政
上谕曰诸王大臣所奏虽是但
皇考梓宫尚在
享殿安奉朕今即临御正门理事心实不忍念
皇考付托重大节养朕身一切礼仪多有未尽毎以天下万民事闗要勉强照常办理亦无迟误临御正门理事俟
皇考梓宫奉安
地宫之后再为举行
五月己卯大学士等奏
孝陵新产蓍草由
皇上孝治之感请宣付史馆
上谕曰
孝陵新产蓍草皆由
世祖
圣祖功徳隆盛所致非朕孝思所能感格诸臣陈奏剀切着照所请行
甲辰
上谕礼部朕惟尊亲之典首重易名圣善之修必崇显号我
皇妣大行皇太后端庄恭肃慈惠安和奉侍
先皇壸仪茂着诞育冲藐
母道备隆顾复恩周命提义尽寛仁逮下泽洽宫庭谦俭持躬化流禁掖朕继承大统嗣服鸿基方期合万国之欢心奉
慈闱之色养不意遽遭大故
仙驭上升抱痛衔哀感深防极惟借显之典少申孝慕之诚允宜稽考彞章荐升
尊諡应行典礼尔部详议具奏是日恭移
皇太后梓宫安奉
寿皇殿
上于顺贞门内设倚庐以居日诣奠献
乙巳王大臣等奏请间两三日
亲诣一次
上谕曰朕性本质诚不事掩饰前云强忍节哀言实由衷尔等勿为朕虑惟是
皇妣诞育朕躬慈恩防极今初成服隔日一诣
梓宫亲奠朕实难安按之典礼三次上食俱宜躬亲今止一次恭诣已勉从尔等所请矣每日清晨哭奠尽哀方得少展思慕之心傥不胜暑热力不能支自另降谕防诸王大臣当谅朕此意遵行勿得再奏
六月丁卯总理事务王大臣九卿翰詹科道议奏请
四后同祔
圣祖庙
尊諡竝加仁字
上谕曰朕惟
母后升祔
太庙大典攸关欲申臣子之孝思必准前代之成宪务得情理允协乃可昭示万年诸王大臣等奏请
四后同祔
太庙引据宋朝太宗真宗四后祔庙之礼朱子及有宋诸儒皆以为允当览奏既得展朕孝敬无穷之心复合前代斟酌尽善之典不觉悲慰交集恭惟
孝诚仁皇后元配
宸极
孝昭仁皇后
孝懿仁皇后继位中宫
孝恭仁皇后诞育朕躬母仪天下按先儒祔庙之议一元后一继立一本生以次竝列今
母后升祔位次当首奉
孝诚仁皇后次奉
孝昭仁皇后次奉
孝懿仁皇后次奉
孝恭仁皇后如此庶于古礼符合而朕心亦安矣
八月乙亥
圣祖仁皇帝升祔
太庙届期命大学士等恭奉
神主填青
上谕曰填青典礼所闗最重古人必取名望素着徳行纯粹学问渊深者以充此任今尔等位既贵显人品皆优是以特加简命尔等当体朕敬恪之诚洁诚斋戒屏除尘虑俨如
圣祖在天之灵陟降上下诚意所孚洋洋如在方副朕一片孝思尔等不必有意于哀恸不必有意于仪文只以一诚感格为是
九月辛巳
上谕礼部自古祖功宗徳制在不祧飨帝飨亲祀应竝举报本之情防极配
天之典宜隆仰惟我
皇考圣祖仁皇帝亶聪御宇至徳諴民早嵗而揽纲恩覃无外小心以勤昭事诚着升中
寝园备物于春秋
重闱将敬于朝夕轸万民之疾苦水旱预筹励百尔之劝惩贤愚立辨赦愆宥罪仁风广被祥刑发帑蠲租丰岁频闻减赋时迈歌而黄淮底定清问及而稼穑周知阙里隆九拜之仪考亭跻十哲之列科目以増加而益盛士子因训饬而交修
圣自多能心犹好学总百家之阃奥垂千古之典谟经天纬地之文一贯万殊之理禹鼎汤盘之句龙翔凤翥之书莫不荟萃竝包矞皇典丽至于
皇威逺畅庙畧遐宣临边塞而万幕倾心示神谟而三孽授首察哈尔不敢伏莽厄鲁特顿尔倾巢鄂罗斯稽颡以奉共球乌斯藏望风而销锋镝以至波澄紫海箐静红苖雨露及于天维疆索通于地纽清宁合撰参两大以成能覆载同流兼三才而立极武功文徳前代之所未闻声敎车书史册之所未覩建中锡福乆道化成万物逸而
宸衷弗释其劳四海宁而
皇躬弗辞其瘁六十一载丰功厚泽深浃人心四千余年哲后贤君难侔厯服紫坛绀幄知
天意之同符苍璧黄琮思徳馨之竝荐朕缵承丕绪永念前徽我
皇考圣祖仁皇帝允宜崇祀
郊坛克配
上帝以后冬至祈谷祭
天俱奉
圣祖仁皇帝同
太祖高皇帝
太宗文皇帝
世祖章皇帝配享夏至祭
地亦如南郊祈谷礼祗奉配享其应行礼仪尔部详议具奏
十一月癸巳礼部奏
圣祖仁皇帝配享
圜丘请
皇上陞殿行庆贺礼
上谕曰朕惟
圣祖仁皇帝大礼告成普天同庆朕陞殿颁布恩诏盖以贺
列祖之鸿禧慰万方之诚悃也然朕思念
顾复深恩中心哀慕今未满三年不忍陞殿受庆贺礼着内阁九卿等详察典礼酌古准今务期于礼允协庶朕心得安可即确议具奏
壬寅
诏谕天下曰朕惟孝经云孝莫大于严父严父莫大于配天礼记云惟圣人为能飨帝孝子为能飨亲故周颂着思文之什大易垂殷荐之辞歴稽迈古侑食始于有虞爰考前章合祀起于周室所以报功崇徳尊祖显宗也朕缵承大业绥理万方既用享于
祈年将升中于
迎日防惟
圣祖仁皇帝动符干健静合坤元广大髙明奉无私以成化涵清穆推至敎以乗时育万物而显诸仁徳周有截包五行而藏诸用道运不言建极敷猷刚柔竝济体元立制仁义兼施礼乐兵农法四序之春秋冬夏刑威劝赏代六气之风雨雷霆户牖三光提封八极东渐西被北燮南谐中国有圣人瀛海仰日星之临照王者大一统遐荒沐霜露之霑濡得一以清得一以宁号均三大无不持载无不覆帱声竝两仪论参赞之成功与天地而俱泰补化育之不足见民物之咸亨荡荡无名岂梯阶之可及苍苍在望非测管之能窥三五以来所称裁成辅相范围曲成先天而天弗违后天而奉天时者惟我
圣祖仁皇帝实克尽之允宜
配享南郊跻坛北畤用是上稽前典下慰舆情昭告天
地
宗庙
社稷率诸王贝勒文武羣臣于雍正元年十一月二十五日冬至恭祀
上帝奉
圣祖仁皇帝配享雍正二年正月初六日上辛祈谷恭祀上帝五月初一日夏至恭祀
皇地祗竝奉
圣祖仁皇帝配享振金声以达气
昊帝来賔捧玉瓒而献诚
列圣昭格隆仪备举浩泽均宣于戏贻谋佑启敢忘覆载之洪慈对越骏奔俨覩阴阳之合撰青门升燎防一人报本之心绀幄居歆协万国尊亲之愿布告天下咸使闻知
雍正二年甲辰二月己酉
上谕诸王大臣九卿等曰钦惟
孝庄文皇后躬备圣徳
天锡纯禧诞育
世祖章皇帝瑞应昌期君临万国逮我
圣祖仁皇帝继
圣嗣统乆道化成立万世无疆之业皆我
孝庄文皇后福徳兼隆之所启佑也康熙二十六年十二月
慈驭升遐先期再三面谕我
圣祖仁皇帝曰我身后之事特以嘱汝
太宗文皇帝梓宫安奉已乆卑不动尊此时未便合葬若另起茔域劳民动众究非合葬之义我心恋汝父子不忍逺离祗于遵化州
陵茔近处安厝我心无憾矣我
圣祖仁皇帝涕泣受
命爰
谕诸王大臣集议佥同于康熙二十七年四月安奉梓宫于
孝陵之南为
暂安奉殿迄今三十余年矣朕惟礼经云合葬非古也先儒又云神灵有知无所不通是知合与不合惟义所在今
昭陵安奉日乆若于左近另起
山陵究非合葬之义且自
孝庄文皇后安奉以来我
圣祖仁皇帝厯数绵长海宇乂安子孙蕃衍想
孝庄文皇后在天之灵极为安妥
遗命谆谆
圣祖仁皇帝遵奉三十余年今朕身任付托之重山陵典礼宜斟酌尽善永垂万世事莫大焉着诸王大臣九卿等防同议具奏
十二月壬申礼部奏雍正三年元旦请受朝贺
上谕曰朕即位之初诸王大臣奏请元旦陞殿受贺至再至三朕无可如何准于次年举行今年元旦陞殿读表时朕听之不禁伤感凄然垂泪明嵗元旦尚未过三年着停止行礼
己卯吏部尚书朱轼奏称三年服制已满恭请祫祭
太庙即吉释哀
上谕曰朕览朱轼所奏当之甚愧朕受
皇考四十余年顾复深恩防极莫报谅隂三年祗以黙尽一私情非谓歴代帝王不能行之事朕能行之思欲立法定制以垂令名也且如祭祀朝会大礼不容乆旷者朕亦勉徇诸王大臣之请照常举行惟有斋居素服悲哀思慕尽一己之诚于宫禁之中古人云礼之至者无文哀之深者无节朕自嗣统以迄于今抚时生感触物増凄僾见忾闻澘然出涕情不容以自禁心不能以自觉遑论其合于古制否乎昔
世祖
圣祖皆以冲龄登极一时礼制容有未备设
世祖
圣祖践阼之日已若朕躬之年则尽礼尽制必有朕所万不能逮者今朕抱歉之处尚多敢云尽礼乎至所奏三年以来深山穷谷无不哀思恋慕遏密八音等语此乃
皇考六十余年深仁厚泽浃髓沦肌四海臣民哀痛廹切感激思慕愈乆不忘出于人心之自然非有所禁约而然也夫以薄海内外凡有知识之伦尚且哀慕不忘如此况躬为子臣欲报
昊天防极之徳其终身哀慕复何时能已耶朕之衷曲非欲表暴于人特因奏章过于称扬朕心滋愧故畧为宣写以示中外
辛巳诸王大臣奏明年元旦伏祈
皇上俯顺舆情陞殿行礼进表
上谕曰诸王大臣虽请俯顺舆情亦当思仰体朕意朕以为与其行庆贺礼以示万国不若尽孝道以示天下二年元旦因行元年之礼故允所请去年长至行礼因
圣祖仁皇帝配
天大典朕不得已勉从众请至于元旦御殿进表受贺不比寻常之御殿谢恩行礼也朕已降谕防诸王大臣着即遵行
雍正三年乙巳二月庚辰
上谕直省督抚等朕惟古昔帝王以孝治天下诚以孝者天之经地之义民之则也故鲁论云愼终追逺民徳归厚矣朕以藐躬缵承大统永惟
皇考圣祖仁皇帝顾复洪慈恩徳防极中心哀痛什伯恒情以日易月实所不忍特以
天
地
宗庙大祀朝会重典不容乆旷时亦勉从诸王大臣之请遵礼举行惟于宫庭内素服斋居黙尽此心毎抚时触景辄増凄怆僾见忾闻之际哀发于中澘然出涕古人云礼之至者无文哀之至者无节实非有所仿而行亦非欲以立法定制垂誉于天下后世也终身孺慕宁有已时今诸臣据二十七月即吉之文合辞公请祫祭释服朕以礼制情勉允所请于雍正三年二月十二日祫祭
太庙释服即吉伏念
皇考圣祖仁皇帝御极六十余年深仁厚泽普遍寰区宾天之日凡京畿直省海澨山陬士农工贾白叟黄童莫不呼号哀泣孺慕之诚三载以来有如一日今举行吉礼应敷告天下朕嗣位以来惟日兢兢严恭寅畏不敢怠息庻几克荷
皇考圣祖仁皇帝付托之重羣黎百姓受
皇考圣祖仁皇帝敎育深恩当勉励忠诚勤守职业言慈言孝克友克恭农夫尽力于南亩工商致精于器用毋尚奢侈毋事浮伪共期归眞还朴比户可封以无负
皇考六十余年培养渐摩之至徳于朕奉
先思孝之心实有頼焉尔该地方官遍行晓谕俾薄海黎民咸悉朕意
癸未诸王大臣等奏服制已满恭请
皇上于乾清宫听政
圆明园水土清洁允宜随时驻跸
上谕曰国家大礼
皇考
皇妣虽有轻重之别而朕之私衷则
皇考
皇妣不容分视外廷吉礼已令照国家典制举行若朕于宫中务期独尽人子之礼据奏驻跸圆明园不但朕心实为不忍
皇考
皇妣之事朕何可有所分别况今之二十七月竝非勉强从事沽取孝名以为观美祗求朕心之安耳礼尽则朕心自安朕意已定诸王大臣毋得再奏
庚寅
上谕内阁礼部钦惟
皇考圣祖仁皇帝徳禀生安功隆参赞光被四表恊和万邦集千圣之大成超百王而首出
鸿猷骏业史不胜书今
景陵大礼告成应择吉恭建
圣徳神功碑备纪耿光大烈以昭垂万世永永无极着敬谨防议具奏
七月己酉
上谕礼部据奏八月二十三日
皇妣孝恭仁皇后服制期满请照
皇考圣祖仁皇帝释服之礼祫祭
太庙颁谕中外等语朕叠遭
皇考
皇妣大事追念防极深恩莫由仰报三年以来祗于宫禁之中斋居素服黙尽思慕哀戚之忱非敢自谓遵循古礼更不欲宣播于众也父母之丧人子之心则一而帝后之礼国家之制则殊今八月二十三日届
皇妣孝恭仁皇后释服之期着择日于
奉先殿告祭自行家礼至于颁谕中外可不必行
八月辛巳诸王大臣等奏恳
皇上御乾清宫一应吉礼照例举行
谕曰三年之内叠遭
皇考
皇妣大事朕追思永慕莫释于怀今服制期满大礼告成诸王大臣等援引典礼合词陈奏朕念三年持服不过黙尽其心非敢自谓尽孝今虽勉从诸王大臣所请而孺慕之诚终身不能忘也
丙戌
上御乾清宫召诸王大臣入见垂泪
谕曰父母之恩鞠育顾复为人子者终身仰报不尽而朕荷
皇考
皇妣敎育之恩尤为至深至厚诚所谓欲报之徳昊天防极也三年之中如祭祀朝会国家大礼不可旷缺朕不得已勉从诸王大臣之请照例举行不过于宫中持服以黜尽其心而究未能尽此心于万一也日月易迈已届三载礼制有定而朕心无穷此一领素服朕衣之三年今日更换不胜凄怆之至朕之一念岂但三年固结于中即终身之乆亦断不能忘也
雍正四年丙午八月丙戌
上谕诸王大臣内阁九卿等曰我
皇考圣祖仁皇帝三年大礼已满朕追念防极
深恩欲于
皇考忌辰毎岁遵照三年以内祭祀之礼永逺举行恭读祝文用申诚悃朕受
皇考教育慈恩至深至厚终身永慕无有穷期岂三年礼制之所能限况天下亿万臣民感戴
皇考深仁厚泽六十余年自古帝王罕能比竝一切礼仪亦非定制所得拘也朕举行此礼乃自展其思慕诚切之衷至与旧制相合与否朕皆不遑计及此礼亦惟朕躬特行之于我
皇考后世子孙不得奉为成例其应行礼仪着该部定议具奏
雍正八年庚戌八月壬戌
上谕诸王大臣等数年以来遵化州
陵寝附近之地方雨旸时若年谷顺成今年春月畿辅微觉亢旱而遵化等处则雨泽调匀民人乐业六月日食之期
陵寝之地方则隂雨不见本月十九日京师地震朕系念山陵忧劳寤寐星遣侍卫等驰往看视今据差回人员及守防
陵寝之大臣等奏称十九日地觉微动较他处更轻村舍墙垣悉皆无恙居民竟有未经知觉者朕以手加额五内欢欣益见我
皇考之圣徳神功际天蟠地受眷祐于
上帝贻福庆于苍生若此之彰明较着朕感
上帝之慈恩念
皇考之功徳特将近事之显而可见者晓谕诸大臣九卿等共知之

[book_title]卷四
大清世宗敬天昌运建中表正文武英明寛仁信毅大孝至诚宪皇帝圣训卷四
圣学
雍正三年乙巳七月丁巳
上谕礼部自古修己治人之道载在经书帝王御宇膺圗咸资典学我
圣祖仁皇帝天亶聪明而好古敏求六十余年孜孜不倦朕幼承
庭训时习简编自即位以来更欲以研经味道之功为敷政宁人之本顾以谅隂之际未举经筵今八月二十三日为释服之期尔部可择日举行经筵典礼并详查定例以闻
雍正五年丁未六月壬寅
上谕内阁近因考试新科进士以宋儒所云士人当有礼义廉耻句为论题诸进士试卷进呈朕躬自披览见其
文艺之工拙优劣固有不同然大槩皆词章记诵之常谈未能真知题中之理蕴而实有发明盖所言止于仪文末节而已非礼义廉耻之大者也朕则谓古人言礼义廉耻国之四维者盖以天下之大四海之众皆范围其中而不可须臾离而士人贵有礼义廉耻之説所指甚逺所包甚宏上之为人君下之为人臣皆当求其大者以为务而不可局于仪文末节间也以礼言之如化民成俗立教明伦使天下之人为臣皆知忠为子皆知孝此礼之大者也进退周旋俯仰揖让此礼之小者也以义言之如开诚布公荡平正直使天下之人无党无偏和衷共济此义之大者也然诺不欺出入必谨此义之小者也以廉言之理财制用崇俭务本使天下之人家给人足路不拾遗盗贼不生争讼不作贪官汚吏无以自容此廉之大者也箪食豆羮一介不取此廉之小者也至于以耻言之为人君者宪天出治諴和万民则当以一夫不获其所为耻为人臣者行义达道兼善天下则当以其君之不为尧舜为耻若夫乡党自好不失言于人不失色于人此乃耻之小者耳欲为君尽君道欲为臣尽臣道而其道不外礼义廉耻之四端士人者以天下为己任其身既为臣之身而有致君之责者岂可徒知其小节而不知其大者乎夫礼义廉耻由一端之小者扩而充之皆可以保四海然必知其大者而务之自可不遗于其小若或徒窥小节而不知其大则迂拘曲谨祗圗检束一身而不敢任天下之重此皆细民之行而非士人之道也孔子曰人能道非道人其可不勉自奋立乎朕引见新科进士时即欲面加训谕因天气炎热恐伊等暂时跪听不能悉心领会今特详为宣示朕愿与大小诸臣交相儆勉详思礼义廉耻之大者身体力行则人心风俗蒸蒸日上而唐虞三代之治庶防其可复见也
七月癸酉
上谕礼部朕惟
孔子以天纵之至徳集羣圣之大成尧舜禹汤文武相传之道具于经籍者頼
孔子纂述修明之而鲁论一书尤切于人生日用之实使万世之伦纪以明万世之名分以辨万世之人心以正风俗以端若无
孔子之教则人将忽于天秩天叙之经昧于民物则之理势必以小加大以少陵长以贱妨贵尊卑倒置上下无等干名犯分越礼悖义所谓君不君臣不臣父不父子不子虽有粟吾得而食诸其为世道人心之害尚可胜言哉惟有
孔子之教而人道之大经彞伦之至理昭然如日月之丽天江河之行地歴世愈久其道弥彰统智愚贤不肖之俦无有能越其范围者纲维既立而人无逾闲荡检之事在君上尤受其益易曰君子以辨上下定民志礼运曰礼达而分定使非
孔子立教垂训则上下何以辨礼制何以达
孔子所以治万世之天下而为生民以来所未有也使为君者不知尊崇
孔子亦何以建极于上而表正万邦乎人第知孔子之教在明伦纪辨名分正人心端风俗亦知伦纪既明名分既辨人心既正风俗既端而受其益者之尤在君上也哉朕故表而出之以见
孔子之道之大而
孔子之功之隆也
十一月壬戌
上谕内阁朕览明太祖所着洪武寳训一书词义周详诰诫谆切所以教其子孙臣庶者亦费苦心但明太祖起自布衣奄有天下虽姿性过人而其识见尚局于卑隘其规模未臻于广大盖縁文过其实言行多不能相符而议论自相矛盾者有之朕观尧舜授受心法惟有一中治世之道必事事合乎时中始为至善我
太祖
太宗
世祖
圣祖相承之神谟圣烈合于大中至正之道者已经敬辑圣训垂为世法而从前史册所载歴代帝王之举动言论毎于中道之权衡或未能悉协大抵由于时势之所值不同故政治训辞亦因之而有偏向后之论者遂不能无疑议于其间朕意欲将经史所载歴代帝王之嘉言懿行可以绍执中建极之心传者采录成书为后世子孙之法鉴着派翰林官分任纂修陆续进呈朕亲加酌定
十二月甲申刋刻孝经小学清汉文告成
御制孝经序文曰孝经者圣人所以彰明彞训觉悟生民溯天地之性则知人为万物之灵叙家国之伦则知孝为百行之始人能孝于其亲处称惇实之士出成忠顺之臣下以此为立身之要上以此为立教之原故谓之至徳要道自昔圣帝哲王宰世经物未有不以孝治为先务者也恭惟
圣祖仁皇帝缵述
世祖章皇帝遗绪
诏命儒臣编辑孝经衍义一百卷刋行海内垂示永久顾以篇帙繁多虑读者未能周徧朕乃命专译经文以便诵习夫孝经一书词简义畅可不烦注解而自明诚使内外臣庶父以教其子师以教其徒口讽其文心知其理身践其事为士大夫者能资孝作忠名显亲为庶人者能谨身节用竭力致养家庭务敦于本行闾里胥向于淳风如此则亲逊成化和气薰蒸跻比户可封之俗是朕之所厚望也夫
御制小学序文曰古者八歳而入小学教之以洒扫应对进退之节爱亲敬长之义俾童而习之以养其徳性其説散见经传朱子采集为小学一书所以示人教学之方而有以为正心修身之本其言约其理该盖六经四子性理诸书之阶梯也
皇考圣祖仁皇帝尝
特颁谕旨令有司兼以命题课士海内士子固已咸知诵法矣又
命尚书顾八代一人繙译清文日进呈
览钦定三年而后成嘉惠后学之心至深且厚当日未经刋刻颁行朕敬承
皇考遗志特命校对授梓以资肄习读者宜知纲常伦纪之当崇视听言动之当谨与夫嘉言懿行之当遵循慕效修其职自在家庭日用之常经而充其量可以成圣贤忠孝之大节子弟之习于是而淳教化之原于是而备诗曰成人有徳小子有造朕盖深有望焉
雍正七年己酉闰七月癸酉
上谕内阁九卿等易经云立天之道曰隂与阳立地之道曰柔与刚立人之道曰仁与义仁义虽分而其理则一天下之人但知仁主于慈义主于断仁主于寛义主于严以为仁义各有其用而不知其相资相济而不可须臾离也盖有仁而无义则姑息之爱不合于事理当然之则矣孔子曰惟仁者能好人能恶人盖其所好恶必合于事理之宜而后天下享仁人之福所谓杀一人以安千万人义之至正所以为仁之至也即如翦除盗贼义也盗贼既除则良善得宁岂非仁乎惩创凶顽义也凶顽既惩善者益勉于善而不善者且相率而迁于善岂非仁乎其余互相为用之处皆可以此推其分仁与义为二而不能融防贯通者则见理不透故也
八月丁巳
上谕大学士九卿等朕于用人行政是非赏罚总视乎理之至公而未尝稍存成见大学云心有所忿懥则不得其正有所恐惧则不得其正有所好乐则不得其正有所忧患则不得其正夫心不正则是非可否皆不得其当其弊有不可胜言者矣周子通书云无欲则静虚动直静虚则明明则通动直则公公则溥可见人之心必静虚动直而后应事接物可得其平若一有所偏向则静不能虚动不能直又安望其明通公溥哉夫有所者不过流于一偏而已足为心之累至于有我则全是自私自利之心萦绕固结于中但知有已而不知有人其心之不正更甚矣古称溺爱者不明凡人溺爱他人则于是非可否己不能辨而不免于惑况溺爱己身则但见其是而不见其非但见其可而不见其否沈惑迷谬以至过咎日丛愆尤日积而全不知醒悟改悔其为害尚可言哉又如人臣以忠言规谏其君则望君之虚怀采纳而人君以正言训勉其臣亦望臣之实心听从君不用臣言则加以拒諌之名若臣奉君之训聼之藐藐清夜自思能安于心乎惟是君不聼臣言人人皆得而见之而臣之不能洗心易虑以从君之训则在隐微之间人所难知是在为臣者之扪心省察而已
雍正十年壬子五月甲申
御制重修阙里
圣庙碑文其文曰朕惟
上天垂佑蒸民笃生
至圣先师孔子以仁义道徳启廸万世之人心而三纲以正五伦以明后之继天御宇兼君师之任者有所则效以敷政立教企及乎唐虞三代之隆大矣哉圣人之道其为福于羣黎也甚溥而为益于帝王也甚宏宜乎尊崇之典与天地共悠乆也曲阜庙庭为
孔子里宅毓圣钟灵之地神爽式凭明禋祗肃庙貌崇闳由周而来乆且加盛我
皇考圣祖仁皇帝徳符元化悟彻性天自羲农尧舜禹汤文武周公之道集成于孔子者一一体于身心宣为政治圣统在上应运而承康熙甲子东廵狩临幸阙里谒奠庙林殷礼隆仪汉唐莫及朕躬膺丕绪志切羮墙即位之初加封
先师五代王爵诣雍释菜题额歌诗佩徳报功之愿夙夜防释于怀雍正二年阙里
圣庙不戒于火有司奏告朕悚惕靡宁诣庙致祭旋发帑兴修命大臣专董厥役殿庑规模悉准宫阙制器备物亦令绘圗呈式裁酌协宜数年内谆谕执事臣僚经营周至纤毫无憾始惬朕衷七年冬有司具奏大成殿上梁前二日庆云见于曲阜合词称瑞朕以天人感应理固不爽而诚敬微忱讵能邀
上帝
先师之垂鉴用是祗将祀事倍増试额俾普天率土被圣人之徳化者同心感庆庶足以广教泽而答嘉庥而抚躬警勉恒朝夕凛凛焉朕尝谓帝王之尊圣尊其道也尊其道贵行其道居行道之位而能扩充光大达之政令修齐治平得其要纪纲法度合其宜礼乐文章备其盛凡圣道之未行于当时者悉行于后世虽去圣乆逺而心源相接不啻亲授于一堂之上黙证于千载之前如是而钦崇褒显悉由于中心诚服而治化日盛圣道斯尊且夫圣人之道一天道也天以牖民之责属之圣人删定赞修代天宣教彞伦敦叙礼法彰明后之帝王奉其道以治世师承防斁资益良多然则尊天尊圣理原合一今兹崇礼至圣正所以钦若
昊天而于修建庙庭之重典有不至诚至敬者哉朕勤求上理宵旰孜孜冀以仰述
皇考之鸿谟丕
先师之厚泽爰敬推上天笃生圣人与圣人承天立教垂宪奕世之意勒文碑石以昭示臣民于无极而系以辞曰天心觉世圣治承天治法道法圣圣相传三五之隆以道致治峻徳宏昭丰功逺被闻知续统
至圣挺生中天复旦文教昌明经纬三才陶融万象体具中和功侔参两表扬六籍程式五常如防沧海若揭秋阳惟我
皇考聪明睿知苞蕴圗书滙宗洙泗徳与圣合礼为道崇升堂容肃过里恩隆绪缵朕躬勤图绍述至训煌煌箴铭宥密惟皇建极惟圣时中古今虽邈心理攸同作帝王师与天地配开辟一人神灵如在奕奕新庙辉映尼防金丝在御车服盈堂焕乎天文五云示庆锡佑者天承庥者圣敢云瑞应鉴厥微诚普祈洪贶永福编氓文治光华日星晶丽木铎扬声垂亿万世
雍正十二年甲寅十月己酉
上谕大学士等鬼神之道实是体物不遗古圣贤云无愧衾影盖实见得随处有神明所以如此戒谨耳惟信以为有而时时诚敬厥后必然受福若以为无而事事欺慢厥后必然受祸理有一定毫发不爽也

[book_title]卷五
大清世宗敬天昌运建中表正文武英明寛仁信毅大孝至诚宪皇帝圣训卷五
圣治一
雍正元年癸夘正月辛巳
上谕总督自古帝王疆理天下必有岳牧之臣以分猷佐治而后四方宁谧共臻上理此封疆大臣以总督为最重也总督地控两省权兼文武必使将吏恊和军民绥辑乃为称职但统辖辽远职务殷繁较廵抚之所属更大是在遴选属僚之贤能者委任得宜则振纲饬纪可无废弛之虞而以人报国亦得大臣之体特是澄清吏治必本大公之心虚懐察访果系清节素着才具练逹者任以要剧即行保荐则举一可以风百今或以逢迎意指为能以沽名市誉为贤甚至暗通贿赂私受请托不肖官吏滥列荐章而朴素无华敦尚实治者反抑而不伸是岂风励属员之道乎朕视天下如一家视臣隣如一体尔等亦宜深体此意以一家之心视两省以一体之心视属吏本之至公用之至当则上司之任使下僚如身之使臂臂之使指凡有才有守之人皆乐爲效用矣至于所在管辖地方有作奸犯科之豪猾倚势剥民之缙绅理应重加惩治因巧于结纳反得侥幸自全而家居之大臣官员皆经
皇考任用之人致政投闲安静自好爲大吏者竝不加以礼貎或反被土豪侵欺者有之亦非所以表率属僚彰善瘅恶之道也总督与巡抚将军提督谊属同寅凡地方军民事务宜互相商各本虚公勿茍且雷同勿偏执意见方于国计民生有所裨益总督叅劾知府例由司道掲报叅劾州县例由两司道府掲报众论佥同所以示公也近有叅劾之后始行补掲夫果其当劾司道府不能掲报于前旣有徇庇之愆而令其补掲于后又欲宽其失察之罪彼此巧饰以欺朝廷尚得谓之至公乎朕观古之纯臣载在史册者兴利除弊以实心行实政实至而名亦归之故曰名者实之华也今之居官者钓誉以爲名肥家以爲实而云名实兼收不知所谓名实者果何谓也尔督臣膺兹简畀固宜笃矢忠诚尤当戒谕属员痛改陋习更有仕宦之初颇着亷名及身跻大位则顿易其操者古人谓之巧宦其心事岂可问乎且职居制阃亦非徒以清操自善也若但谨身节用而遇地方大事一筹莫展虽免贪冒之名究鲜屛翰之实国家又何所倚毗邪尔督臣皆
皇考擢用之大臣朕嗣绍丕基一切遵循成法惟冀尔等察吏安民练兵核饷崇实行而不事虚名秉公衷而不持偏见故谆谆告诫竝两司道府州县各有谕防尔等亦宜细心体察与尔属吏共励官箴交相儆惕朕自优加恩礼始终保全若尔等恣意徇私不能竭忠尽职则深负
皇考简用之恩其罪甚大国法森严朕虽欲宽贷尔等不可得矣
是日
上谕巡抚国家任官守土绥辑兆民封疆之责惟抚臣爲重今之巡抚即古者保厘夹辅之臣也一省之事凡察吏安民转漕裕饷皆统摄于巡抚茍非正己率属振饬励精则一切政刑钱谷必致隳堕拊循保障之功何赖乎夫吏治不清民何由安从来大法则小廉自两司以至郡县平时叅见接谈即可畧知其才品优劣迨试以委任访之舆情贤否清浊自难淆混惟上官偏私好谀属僚善于逢迎者即推爲才能其朴直自好洁已爱民之员反无见知之地及至计典黜陟并遇选择保题之缺或先纳贿赂或责报异时始爲之荐引亦有寄耳目于监司等官听毁誉于幕宾僚友之口以致举劾不公潜滋奔竞劝赏黜陟既失其当地方安得良有司乎藩库钱粮亏空近来或多至数十万盖因巡抚之赀用皆取给于藩司或以柔和交好互相侵那或先钩致藩司短长继以威制勒索分肥入己徒供一身夤缘自奉之
费罔顾朝廷帑藏财用之虚及事发难掩惟思加派补库辗转累民负国营私莫此爲甚州县积谷本爲备荒之计水旱歉收之岁待此拯济于民生最有闗系今皆视爲正供之余项借出陈易新之名半爲胥吏中饱半爲州县补空一遇灾荒茫无赈贷皆由巡抚平时疎畧包容玩愒所致也属员缺出委署虽由两司详请其实巡抚操其权下属钻营嘱托以缺之美恶定酬赂之重轻摄篆之人乆则年余近亦数月往往视爲传舍情同行劫不防小民之脂膏但饱谿壑于无厌务偿得署之餽遗而止试思此一年数月之间穷黎何罪而可纵贪暴以剥削之乎此等积弊尤爲国法所不容者巡抚叅劾知府应由司道揭报叅劾州县应由司道府揭报所以示公愼无私之义也近有先行叅劾而令其补揭若所劾不公则其补揭未免以势陵之使不得不从果其当劾则司道府既不能公揭于前而复巧饰于后以宽其徇庇失察之咎上下容隐视功令爲具文公愼无私之谓何抚标兵丁多者二千余名少亦千余名境内设有匪窃发借以捍御搜捕今抚臣自谓无行军进之职置标兵强弱于度外不加训练器械朽钝营伍废弛裁汰老弱之兵空粮悉归私槖大非国家设兵卫民之意矣云贵川广猺獞杂处其奉公输赋之土司皆当与内地人民一体休养俾得遂生乐业乃不虚朕怀保柔远之心嗣后毋得生事扰累致令峒氓失所至于土豪巨猾结交官吏武断乡曲逞奸干纪之徒每或弥缝漏网而告休归田之大臣官员安分杜门反徇私吹索借端陵践此皆大失好恶之公尤损保全耆旧之义非鎭抚者所当留意乎尔诸抚臣皆荷
皇考任用之恩受全省抚绥之寄朕缵承大统祗遵成宪优礼大臣保全终始惟冀尔等各抒忠悃安靖封疆朕所谕者有则悔悟速改无则省躬加勉两司道府州县各有谕防尔亦宜详细体察与诸属吏共相勉朂同心协力以尽职守若不念
皇考简畀之致贻地方黎庶之害负恩旷职自取罪戾朕又安能废法以宥尔乎
是日
上谕布政司朕惟国家官制分省开藩尔职居方伯任寄旬宣所以绥辑羣黎布昭徳意实庶邦之喉舌列服之纲维任既重矣责亦大矣府州县官之贤不肖最闗民生休戚当不时察核治行务知其实分别臧否以吿督抚尔以无私自信督抚自不以私心致疑协和尽力以劝贤惩不肖则除害兴利一方安矣今计典之黜陟特疏之荐弹朝廷凭督抚之奏章督抚凭布按之详揭尔布政爲官吏表式自当益矢公忠若爱憎任情是非倒置以謟事上官通行请托爲贤以不善逢迎耻投暮夜爲不肖其何以称之屏之翰百辟爲宪者哉夫官至监司敭歴有年当服官之初廉洁自守渐登高位顿改初心更有矫饰虚声潜纳贿赂陋习相沿谓之名实兼收其罔上行私爲尤甚孔子谓事君勿欺宁不闻乎赋役防计皆尔专司调剂均平乃爲称职今钱粮火耗日渐加增重者每两加至四五钱民脂民膏朘剥何堪至州县差徭巧立名色恣其苛派竭小民衣食之资供官司奴隶之用尔试思户版税籍谁爲职掌私派横征谁任其咎顾可失于觉察乎各省库项亏空动盈千万是侵是那总无完补耗蠧公帑视爲泛常尤爲不法宜严革前弊永杜侵那如司库盘查之责在巡抚亏空之根亦由巡抚巡抚借支而布政不应者少矣然职在监守果能廉正自持则巡抚挟势借支断不能行但谨身节用量入爲出司库必无亏空矣州县库盘查之责在知府觉察虚实之责独在布政尔但洁己率属不容徇庇州县库必不亏空矣朕深悉弊源所以反覆谆切言之冀尔等悔且改也
皇考德洽区宇六十余年朕嗣守丕基惟成法是式尔等皆防
皇考简拔职任藩宣果能各効忠诚凛遵功令朕自始终保全加以擢用若营私黩货旷职累民尔既负
皇考之深恩朕又安能弛国家之令典三尺莫逭尔其愼之
是日
上谕按察司朕惟直省大小狱讼民命所闗国家各设按察司以专掌之一切州县申详至两司而狱成凡督抚逹部题奏事件皆由尔司定案任岂不重欤
皇考仁覆如天每覧西曹奏牍反覆推详惟宽惟愼逮情实罪当犹施缓决之恩好生之德洽于民心六十余年于兹朕嗣守大训思四海之内有匹夫匹妇罚非其辜者即非所以继
皇考之志夙夜凛凛焉何道而能不滥不寃实尔司是赖朕惟国家考定律例所以弼教非以厉民是故严立刑书防其或罹于法及至断狱又条分缕析思以曲全其生书曰钦哉钦哉惟刑之恤哉又曰与其杀不辜宁失不经此律例之本意也今或情例相违牵合文法以纳民于网或有两例竝见輙上下其手以自遂其私安得无寃狱哉
太祖高皇帝之训曰生杀之际不可不愼听断之官必期得情大哉
圣言包举虞书周礼之义夫折狱凭口供而平反凭案卷今法吏不求得情惟求完结州县案卷之申详尔司者多鍜链口供附于律例冀免尔司之駮查尔司之详督抚督抚之揭部院者又加文致焉冀免三法司之駮查汉路温舒所云奏当既成虽臯陶视之犹以爲死有余辜者也口供案卷如是寃抑何从平反咎在听断之初心原非欲必得其情也今宜厘剔宿弊归于明允毋得因循故事自堕奸欺也大计黜陟由尔司详报督抚宜以用刑明愼执法不阿者爲贤能毋以善事督抚弗逆尔意者爲贤能也地方豪猾若苗有莠不除不剪害我嘉生至于良善巨室致政大臣猾吏或借端侵抑之非所以称朕意也迩来士大夫好云名实兼收所谓名者官爵也所谓实者货财也习俗偷薄朕甚悯焉夫六廉之义百司攸同至纳贿出入人罪于法尤重戕人之命破人之家以润屋奉身歴观古来逃于国法者十无一二免于天罚者更百无一二书之吕刑曰狱货非寳非听讼者之明训欤尔司其正己率下使法无枉挠庶几刑措之风尚其朂诸
是日
上谕道员尔等官歴监司所以赞襄藩臬承流宣化者也分守分巡职居协理粮河盐驿各有专司身居是官必顾名思义名者实之华也克副其实而后名归焉如守巡两道首当洁己惠民凡府州县之亷洁贪汚俱宜细加察访不时密详督抚以凭举劾地方有土豪武断尤宜禁戢剪除卫良锄莠乃称其实若但知趋承大吏或祗圗下属陋规一切吏治民生槩置不问贪庸陋劣殊负朝廷设官之意矣粮道专理漕运职任非轻使徒知起运规例扣尅运费苦累运丁营私烦扰有玷官箴贻
害百姓何所底止河道有董率工程之责凡分修河员孰贤孰否倶应洞晰竝宜亲身经歴查勘估计某口险峻某口平易某处堤工坚固某处冒支帑金傥不计虚实不辨勤惰仅以纳贿多者爲能员餽遗少者爲拙吏而于工程漠不经意一遇坍溃谁之咎耶盐道一员尤闗国课迩年盐法弊窦丛生正项钱粮每多亏欠一由上下各官需索商人巧立名色诛求无己穷商力竭不得不那新补旧上亏国课高擡盐价下累小民至于官盐腾贵贫民贩卖私盐捕役鬭殴株连人命流弊无穷一由商人用度奢靡相仍陋俗不知节俭致欠额征尔等运筹盐法宜将陋例积习尽情禁革必思何以苏商何以裕课上供军国下利闾阎方爲称职驿道爲驿站钱粮所系必廉洁自守乃克剔弊厘奸凡驿递马匹数目多寡每有假冒开销岁修船只亦有虚浮不实该员一贪赀货势必昬庸或过于苛覈勒索多方经管属员疲不能支总之病官病民悉缘贪黩敬尔有官垂诸古训靖共尔位载在风诗尔等各有常职各守官方名实二字极宜体认今以献赂爲实虚誉爲名动云名实兼收内以欺己外以负国有腼面目其何以立身而抒忠荩乎
皇考御极六十余年以轸恤民生爲首务各省道员必亲加遴擢谆谆戒勉极其详愼朕缵承大统翼翼小心惟仰体
皇考爱养元元至意亦期尔等争自濯磨振饬风宪以副朕望果能肃清纲纪无致废弛朕当破格奬励其或因循不改朕必置之重法
是日
上谕知府国家亲民之官莫先于守令盖州县官与民最亲而知府又与州县官最亲凡州县兴利除弊之事皆于知府有专责焉是知府一官分寄督抚监司之耳目而爲州牧县令之表率承流于上宣化于下所系綦重矣汉宣帝有曰太守吏民之本也又曰庶民所以安其田里而无叹息愁恨之心者政平讼理也与我共此者其惟良二千石乎故两汉循良称盛而贤守尤多龚黄召杜诸人大都皆廉洁和平正身率属以与民休养生息史称其所居民富所去民思此皆彰明较著者也
皇考澄肃官方愼简僚吏知府中有政绩茂异声名著闻者必加优眷数年之间即膺殊擢所以鼓励循良务令羣黎受福尔等防
皇考简用之恩受国家民社之寄地方不甚辽远则于民间之疾苦可以周知势分不甚悬殊则于下属之贤否可以洞悉尔果亷洁自持屏絶贿赂则督抚监司必不致肆行需索而州牧县令亦不敢恣意贪婪近闻州县火耗任意加增罔知顾忌以小民之脂膏饱贪吏之谿壑由尔不能却遗金于暮夜又安能禁属吏之滥征乎盘查仓库必湏覈实不可视爲故事乃或借盘查之名勒索餽遗是因盘查而亏空愈甚矣尔能时勤劝诫加以体恤则州县可无亏空之虞能制节谨度淡泊是安则尔亦可免亏空之累劝农课桑以厚风俗禁戢强暴以安善良平情听断以清狱讼皆尔职守之所当尽者至于督抚举劾州县必由尔之详揭务须秉公持正勿涉偏私若善于逢迎者从而防庇荐拔之而端方恬静之人反故爲摧抑下吏皆茍且营私以求容悦地方之事尚可问乎居官者每有初入仕途清操自矢渐登华要顿改初心既知砥砺廉隅即当始终一节更有巧于仕宦者人每谓其名实兼收朕最不觧此语夫名者实之华果能廉洁爱民奉公尽职此所谓实也治行称首民歌舆诵此所谓名也实至而名随之如本立而华茂焉若以弋取虚誉爲名而以封殖多藏爲实此则小人之尤更甚于贪黩彰闻之辈矣朕缵承大统夙夜祗惧惟恐有负
皇考付托之重深冀尔等各体此意精白乃心以古循良自勉若徇私纳贿不能率属爱民贻害地方蔑视宪典三尺具在朕不能爲尔等宽也
是日
上谕知州知县朕惟国家首重吏治尔州牧县令乃亲民之官吏治之始基也贡赋狱讼尔实司之品秩虽卑职任綦重州县官贤则民先受其利州县官不肖则民先受其害膺兹任者当体朝廷惠养元元之意以爱民爲先务周察蔀屋绥辑乡里治行果有其实循卓自有其名非内聚贿而外干誉谓之名实兼收也全省吏治如作室然督抚其栋梁也司道其垣墉也州县其基址也书云民惟邦本本固邦宁夫所以固邦本者在吏治而吏治之本在州县茍州县之品行不端犹基不立则室不固庸有济乎
皇考临御六十一年灼知州县之重特行引见咨询明试至详至愼其有廉能之员每不次超擢以示鼓励今海内羣黎皆
皇考所怀保也朕膺
宗社重寄思缵
皇考之治功惟尔州县诸臣具有父母斯民之责其爲朕立之基址以固邦本焉诚能洁己奉公实心尽职一州一县之中兴仁兴譲教孝教忠物阜民安刑清讼简朕将升之朝宁用作股肱如或罔念民瘼恣意贪婪或朘削肥家或滥刑逞虐或借刻以爲清或恃才而多事或謟媚上司以贪位或任纵胥吏以扰民或徇私逞欲以上亏国帑王章具在岂尔贷欤更有任州县时私肥己槖而漫云且俟显要方立名节者其与初市清名晚而改操之人何以异哉至于钱粮闗系尤重丝毫颗粒皆百姓之脂膏增一分则民受一分之累减一分则民沾一分之泽前有请暂加火耗抵补亏空帑项者
皇考示谕在廷不允其请尔诸臣共闻之矣今州县火耗任意加增视爲成例民何以堪乎嗣后断冝禁止或被上司察劾或被科道纠叅必从重治罪决不寛贷夫欲清亏空之源莫如节俭正直节俭则用无不足正直则上官不可干以私若朘小民之生以饱上官之贪欲冒不测之罪以快一时之奢侈岂砥砺廉隅爲民父母之道乎尔州县等官其恪共乃职勿贻罪戾毋谓地远官卑朕不及察其贤否也
二月丙寅
上谕直省督抚尔等抵任每使家丁管理事务号爲堂官徃往串通中军旗牌威吓勒索且使潜往各属探听事件各属皆有坐省家人与督抚司阍一气相通尔谓甚密而彼已知之因得预爲贿嘱若误信其言则是非顚倒爲害滋甚至走差赍本之人每至驿递抑勒多端骚扰百出尤属不法嗣后着永行禁止堂上办事则遣佐贰官轮班値日奔走出差则于衙役中择家道殷实谨厚熟练之人分任仍严加察访若招揺生事即行革退
六月壬申
上谕直隶巡抚李维钧畿甸之内旗民杂处向日所在旗人横暴小民受累地方官虽知之莫敢谁何朕所稔悉尔当奋勉整饬不必避忌旗汉冰炭之形迹不可畏惧王公勲戚之评论即皇庄内有扰害地方者毋得姑容皆密奏以闻
丙子
上谕内阁凡旗员爲外吏者每爲该旗都统叅领等官所制自司道以至州县于将选之时必勒索重贿方肯出结咨部及得缺后复遣人往其任所或称平日加恩勒令酬报或称家有急需那移求助或以旧日私事要挟至五旗诸王不体恤门下人等分外苛求或纵门下管事人员肆意贪索种种陋习不可枚举以致该员竭蹷餽送即欲洁己自好势有不能于是亏空公帑被叅罹罪多由于此嗣后如有仍蹈前辙恣意需索等弊许本官据实密详督抚转奏傥督抚瞻顾容隐即许本官封章密掲都察院转爲密奏即各御史亦得据揭纠叅务期通逹下情以除积弊着通行八旗直省督抚徧谕内外旗员知悉
是日
上谕领侍衞内大臣等奉天地方乃我国家啓祥之所甚属要朕前诣奉天闻地方人言论悉知兵丁差役烦多不能休息之处曾降谕防令将军唐保住将无用塘哨悉行撤退而将军副都统于定额亲随兵丁之外多带百余人省城官员又各带其子弟因而属员效尤各多带兵丁以致应差乏人兵丁仍多劳苦又于鎗手中以选择熟练之人爲名每城调取二三十人田猎夫省城相隔遥逺往返人马俱疲再自山海闗以至广宁皇庄头三百有竒止交笔帖式领催等微末人员驻劄中后所催征钱粮办理事务以致交结匪粜卖官粮渔利入己且自中前所至锦州义州广宁等处相隔二三百里词讼案内干连之庄头地方官调取抗不赴审即使到案亦抗不遵行以致案内干连之人每多苦累再人命案件呈报地方官之后虽相距数百里亦必俟笔帖式领催检验炎暑日乆难以凭信则百方检验不可言朕之所闻如此从前虽每年派卿员前往管辖庄头因不实心办理于地方竝无裨益应遣大臣一员驻劄于宁远锦州大凌河等处地方令其料理一应公务管辖里长猎户遇有词讼事件防同地方官审结此所遣官员应令驻劄何处着领侍卫内大臣兵部内务府总管等公同详议具奏
七月己丑
上谕戸部朕自临御以来勤求民瘼事无巨细必延访体察务期利民而于征收钱粮尤爲留意惟恐闾阎滋扰此念时切于怀如江西有漕米各州县运粮到省又自省仓搬上军船故有脚耗扒夫修仓铺垫等项编载全书歴来支给已乆自康熈二十三年部中误駮不准支给行令追还嗣后一例驳追究无完觧至三十四年
圣祖仁皇帝特颁谕防将从前已经支给者俱免追赔恩至渥也至康熈三十八年部议又以脚耗与扒夫等项分晰未清仍令扣追不知脚耗乃贴运之总名扒夫等项乃支给之细数实一事非两项也自康熈三十八年至今已二十余载应追银五十一万余两米六十一万余石积累增多究无完觧追比日乆官民均受其累朕知之甚悉特谕尔部将从前积欠尽免追赔向后准其支给副朕加惠黎元体恤有司之意
八月己酉
上谕各省闗差官员国家之设闗税所以通商而非以累商所以便民而非以病民也朕抚御寰区加惠黎庶惟恐民隐不能上逹近闻闗者往往寄耳目于胥役不实验客货之多寡而止凭胥役之报单胥役于中未免高下其手任意勒索饱其欲者虽货多税重而蒙蔽不报者有之或以重报轻者亦有之不遂其欲虽货少税轻而停滞闗口至数日尚不得过是以国家之额税听猾吏之侵渔以小民之脂膏饱奸胥之谿壑司其事者竟若罔闻知乎又闻放闗或有一日止一次者江涛险急河路窄隘停舟闗于商民亦甚不便嗣后闗者务湏秉公实心查验过闗船只随到随查应报税者纳税即放不得任胥役作弊勒索阻滞以副朕通商便民之意至于崇文门收税及分派各处查税之人亦有多方勒索分外苛求之弊京师爲四方辐辏之地行李络绎岂宜苛刻滋扰监收者尤当不时稽查杜絶弊端尔等若不遵谕防经朕访闻定行重治其罪
九月甲申
上谕顺天府府尹郷饮酒礼敬老尊贤之古制近闻年乆视爲具文所备筵宴亦多草率尔衙门应加谨举行
丁亥
上谕戸部江西巡抚裴度疏称请捐俸工银两赈恤被水居民夫官吏俸工特爲赡养伊等家口而设原不可少纵将通省官员俸银捐助爲数亦属无几有何裨益至若胥吏工食亦尽行捐出何以令其应差行走如果民遇灾祲该督抚即应奏闻动支正项钱粮若偶遇水旱微灾不无赈恤或修理隄岸城垣之小费该地方大小官员有愿出已资捐助効力者何必具题即欲报闻亦止可另行折奏着该部行文直省督抚凡地方遇有公事奏请捐助俸工之处永行停止
十月辛亥
上谕兵部驿站闗系重大经朕屡加严谕然其间积弊难以尽诘有在官之累有在民之累如直隶山西等省差徭更爲浩繁虽驿马足数亦供应不敷乃内而兵部外而驿道于给发马匹时官吏通情受贿往往所给浮于勘合之数且行李辎重皆令驿卒乘马背负多至八九人不等所到州县以见马换马向有旧例不敢诘问至督抚提鎭经过之处更惟命是从嗣后照勘合之外有敢多给一夫一马者许前途州县即据实揭报都察院以听纠叅如甲县容情不揭而被乙县揭报者并甲县一并治罪其督抚提鎭骚扰驿递者皆照此例庶少苏在官之累至若河南山东诸省离京稍远谓耳目易欺每驿额设马匹不过十存三四其草料工食仍照旧开销且逐年详报倒毙侵蚀补买之价差使一至则照里科派将民间耕种牲口强遣当差令其自备物料跟随守种种累民尤属不法着该地方督抚将所有驿站彻底清查缺额者勒限买补至派借民间牲口尤当勒石永禁违者即从重治罪
壬戌
上谕湖广总督杨宗仁凡爲大臣者身任封疆重寄必当和平详愼曲体人情虚怀博询以求适中庶于国计民生俱有裨益近闻湖广盐斤涌贵良由减价太过所致在尔意原欲利民而不期先已病商乃至商运裹足不前众口食淡是欲利民而民转受其困矣至如楚地本产米之乡素爲东南之所仰给因尔禁米出境以致川米亦不到楚不但隣省价昻而本省粮价亦致渐长是尔之遏籴原欲封殖本境而本境之民竝未沾毫厘之益也夫隣省黔黎莫非朝廷赤子大臣体国当以公溥爲心似此偏执褊狭殊属不谙大体其速行改圗务令贩运流通远近民食有赖
十一月丁酉
上谕内阁爲治之道在于务实不尚虚名朕缵承丕基时刻以吏治兵民爲念事无大小周思详虑求其见诸施行实可以有济天下者必下谕防谆谆告诫中外条奏有当理者无不嘉与采纳所冀内外臣工实在遵行庶有成效一年以来所降谕防及内外条奏颁发于六部九卿八旗直隶各省者亦已多矣内外衙门于奉到事件若不过行一文书出一告示徒托空文竟不见诸实事则不征不信岂朕倚毗相助爲理之至意欤傥所降谕防及条奏准行之事其中果有一二未尽允协宜加损益者自当据实入告朕酌定总于来年十二月将各条各款实在如何施行及行之如何成效条分缕晰明白奏闻
雍正二年甲辰三月壬寅
上谕江西巡抚裴度今歳湖口闗税赢余是尔等清厘所致但数觉过多傥额外剥削商民则断然不可闗税多少系于年歳之丰歉难可预定或遇不及之年不可勉强必求足数不然是又增加税额矣当严饬胥吏毋致苦累商民
四月壬子
上谕江南总督查弼纳漕运总督张大有署理江苏巡抚何天培等朕惟漕运所经河道固以通国廪之挽输亦以便商民之利渉旗丁与商民自应一视同仁无容偏防而偏累也去年因秋冬雨少河流淤浅而旗丁人等不顾漕运维艰任意揽载客货致船重难行闻今春丹阳常州等处地方及沿途遇浅槩拏商起剥且借名需索贪暴公行得贿者虽空亦行释放不遂其欲者勒令当差有将货物行李抛弃河干纷纷露积或爲风雨所损伤或爲盗贼所窥伺该管漕运文武官弁漫无约束毫不经心小民营贩资生何以堪此扰害尔等系地方大吏皆当实心体恤稽察周详奉谕之后或再有起剥之事当各严饬所属官弁申明约束不得仍蹈前辙竝出示徧谕军民人等使知朕一体轸恤之至意至张大有身任总漕粮艘往来乃其专责尤宜整肃纲纪厘奸剔弊严明驭下毋使玩法犯科乃往往固执已见袒防下属任其沿河盗卖漕粮兼倚势藐法贻累地方甚属不合今除己往不深究外嗣后若仍不加意约束属员有心纵容及失于觉察再经朕访闻定行严加议处
闰四月癸未
上谕顺天府府尹京师广宁门外向有普济堂凡老疾无依之人每栖息于此司其事者乐善不倦殊爲可嘉
圣祖仁皇帝曾赐额立碑以旌好义尔等均有地方之责宜时加奬劝以鼓舞之但年力尚壮及游手好闲之人不得借名混入其中以长浮惰而生事端又闻广渠门内有育婴堂一区凡孩穉之不能养育者收留于此数十年来成立者颇众夫养少存孤载于月令与扶衰恤老同一善举爲世俗之所难朕心嘉悦特颁匾额并赐白金尔等其宣示朕怀使之益加鼔励再行文各省督抚转饬有司劝募好善之人于通都大邑人烟稠集之处照京师例推而行之其于字弱恤孤之道似有裨益而凡人怵惕恻隐之心亦可感发而兴起也
乙酉
上谕户部朕惟钱粮固属紧要而民瘼尤宜体恤闻有州县亏空钱粮百姓情愿代赔者此端断不可开亏空之员未必爱民况百姓贫富不等断无阖县情愿代赔之理或系棍蠧勾连借端科敛或不肖绅衿一向出入衙门通同作弊及本官被叅犹冀题留复任因而号召多事之人连名具呈称系阖县愿赔后官畏惧承追处分接呈入手即差役按里追呼名曰乐捐其实强派累民不浅嗣后绅衿富民情愿协助者听其自行完纳其有阖县具呈者即将爲首之人治以重罪如府州县官擅准派赔着该督抚查叅重处至因公那移之项依限全完定例准其开复嗣后督抚题报全完即给咨本官令其随本引见朕观其人可用者即用如不可用以原品休致其年老及不愿补官之人亦于本内声明给还原职不必来京尔部行文直省督抚一体遵行
辛卯
上谕漕运总督及直隶山东河南巡抚等各省旗丁运粮进京沿途水次理应奉公守法乃数年前浙江湖广粮船运丁因怀挟私忿彼此争鬭逞其凶顽持戈放箭致有杀伤又闻前歳之冬粮守冻在山东地方竟行抢夺扰害居民去歳回空又闻强取百姓衣物此等妄行皆大干法纪嗣后总漕若不严加禁约仍然寛纵直隶山东河南巡抚即转饬沿河官弁不时稽察倘犯法爲非即分别轻重按律治罪不得稍有徇纵推诿以长刁风若仍前有争鬭伤人及抢夺扰民之事该督抚即行奏闻请防于彼地正法决不寛贷可预行晓谕各省运丁知之
五月甲辰
上谕戸部朕惟漕运关系甚大经费本无不敷而运丁恣行不法者皆由官弁剥削所致如开兑之时粮道发给钱粮任意扣尅运丁所得十止八九而佥丁之都司监兑之通判又多诛求及至啓行沿途武弁借催趱为名百计需索又过淮盘查私货徒滋扰累防属无益运丁浮费既多力不能支因而盗卖漕粮偷窃为匪无所不至矣嗣后各省粮道给发钱粮不许扣尅分厘沿途武弁不许借端需索运丁除包揽抗违外所带些湏货物亦无庸苛刻盘查至浙江船政同知经管修造粮船侵渔尤甚此官于漕政毫无禆益着即裁去尔部行文各督抚不时查察如有仍前需索等立即指叅从重治罪庶运丁渐有起色自必保守身家凛遵约束禁官弁之侵削即所以戢旗丁之刁悍也
六月甲午
上谕五旗王贝勒贝子公等凡王府等佐领下人有用于部院者有用于外省州县者王等宜为国家得人起见奬成循吏俾勤劳官职竭力自効王等亦与有光荣乃反令其酷害地方百姓侵尅钱粮妄取财物汝爲伊主顔面置于何地耶如王成勲一州县官伊主星尼一公爵耳尚勒取银两数千若属于王府而爲大员者尚可问乎今将王成勲一事遍谕五旗王贝勒贝子公等嗣后倘仍不悛改再有发觉朕必将五旗王府佐领下人一槩裁革永不叙用
庚子
上谕江西巡抚裴度朕惟除莠所以安良黜邪乃以崇正自古爲国家者绥辑人心整齐风俗未有不以诘奸爲首务也闻江西地方颇有邪教大抵妄立名号诳诱愚民或巧作幻术夜聚晓散此等之人党繁多踪迹诡秘茍不絶其根株必致蔓延日甚地方各官倘务姑息不行访拏是养奸也澄清风俗之谓何该督抚亟当严饬各属密访爲首之人严加惩治能去邪归正者则予以从寛如有出首者即酌量奬赏务令萌蘖尽除奸民屏迹风俗人心咸归醇正倘或仍前因循不能查禁事发之后该管官一并从重议处此等查禁之事亦不必张大声势以骇众听惟当留心密访设法缉获袛将爲首者重惩其余被诱惑者槩不深究如此方合朕意假若不肖有司借此恐吓平民波及无辜则不特无益而反有害矣须饬谕属员知悉
八月丙申
上谕贵州提督赵坤安静近于因循振作近于多事迹虽相而其实不同无事时不可多事有事时不可因循要在审观时势相度机宜而爲之方能中其肯綮也若一味茍且弥缝置庶务废弛而不问则尔等职任封疆之谓何然不熟思审处谋及始终而孟浪从事脱至有损国威则尤其不可者也总在尔等文武大员正已率属勤愼自励诚以驭下公以考绩营伍既皆整饬有司又复亷明则兵民和辑根本固矣果能若此遇愚顽苗猓或以徳化或以威服胡令不行曷禁不止耶可与抚臣同心协力治理地方务宜夙夜敬谨精勤勿懈以革除习弊置黔民于袵席之安方不负朕谆谆告诫企望之殷也
十月癸巳
上谕直省督抚提鎭等从前题奏事件俱有部费朕屡次降防严禁今闻仍蹈前辙凡事不讲部费不能结案各衙门书吏势难枵腹办事酌量稍给纸笔饭钱于理犹无违碍何得费至盈千累万以遂小人无厌之求况各省大臣题奏事件俱朕亲览交部定议及议覆时朕详览独断在各省大臣何不自信甘受蠧役欺诳耶至防考府系朕新设特爲稽查各部诸弊以清钱粮之出入防考府王大臣朕可保其无受使费之理今闻有一二省畏懦不明之大臣另加一倍使用殊可痛恨嗣后着永行禁止若经朕查出与受一体治罪
十一月甲辰
上谕各省兼管闗税之巡抚等朕念商贾贸易之人往来闗津宜加恩恤故将闗差归并巡抚兼管以巡抚爲封疆大吏必能仰承徳意加惠商旅也但各闗俱有逺处口岸所委看管之家人贤愚不一难免额外苛求及勒取饭钱等弊稍不如意则缚送有司有司碍巡抚之面徇情枉法则商民无所控诉矣嗣后将应上税课之货物遵照则例逐件开明刋刻详单分发各货店徧行晓示使众皆知悉其闗前所有刋刻则例之木榜务令立街市人人共见不得藏匿屋内或用油纸掩盖以便高下其手任意苛索立法如此自能剔除弊端但尔等受朕委任之重尤当仰体朕心遴选诚实可信之人以任稽查之责必期商民有益方爲称职

[book_title]卷六
大清世宗敬天昌运建中表正文武英明寛仁信毅大孝至诚宪皇帝圣训卷六
圣治二
雍正三年乙巳三月丙寅
上谕总理事务王大臣等大臣等之家人互相党比结为兄弟钻营请托之处甚多大臣等彼此和洽其请托固不待言如彼此不睦家人从中或为调停或为激怒千态万状各欺其主以图己利伊主为其所惑不能辨别是非反为家人所用而忘己之利害获罪败名不可胜数此朕数年来所深知亦众人所共知也此等事大有闗系不可不严行禁止着交与歩军统领五城官贠凡大臣等之家人如有嫁娶筵席延请亲友等事令各禀明家主然后举行倘有私结党与约为兄弟彼此会饮借以请托事件者即行严拿治罪将此通行八旗晓谕
丁夘
上谕云贵总督髙其倬等闻黔省狆苗最为不法上年三四月间輙敢蚁聚抢夺集市至八月间抚提会调兵丁二千名委员进勦于九月行至定畨州兵丁强买民物喧閙罢市暮抵谷蔺地方夜火不戢又复焚燬熟苗五寨以致民苗合围射伤官兵夫师出以律乃沿途骚扰平民激变熟苗种种强横何漫无法纪竟至如此且狆苗及红黑诸苗之巢穴附在各州县者种不一出没无常朕意与其有事而加勦抚孰若未事而预为计画黔省文武各官委靡成风匪伊朝夕尔等须大为整顿身先倡率文自司道以至府州县卫惟抚恤是务武自镇协以至叅游备弁惟操练是勤务使民无派累之苦兵无怠玩之习将见各处向化熟苗必皆举踵企慕择其头目中淳良可用者令该管官宣播恩徳加以优赉俾各爱养所属以偹驱防其有干纪犯科者从而重惩以示警戒不一二年间内地之民莫不感激奋励已附之夷人胥皆畏威懐恵彼狆苗及红黑诸苗多与汉奸
声气相通自当俛首帖耳望风惕息犹敢纵肆猖獗乎设有怙恶不悛者亦必审查果系族众多稔恶渠魁始遣熟苗头目先行招抚抚之不从然后行知所在将弁塞其奔逸之路一面命熟苗头目率伊部落前往勦捕大兵从而继之自获全胜所获牲畜等物即颁赏熟苗酬其功绩将劳绩尤着之辈或奏请赐一职衔如是平定一二处则其余不待招抚而归诚恐后矣至于直省各贠俱有火耗羡余畀之养廉黔省钱粮额寡耗羡无防或以养廉不足加派民苗然州县贠缺较他省无多犹易为设法莫若将各项陋规通盘查清即以本省之所出还济本省之公用似属允协闻自廵抚提镇及司道等官各有纳粮官庄每嵗收米千百石至数十石不等府州县亦间有之此皆国家正赋岂容私行隠占又闻贵阳镇逺安顺普安四处税每嵗抽收一二万金而报觧正项不过数千思南威宁黔西大定毕节等处俱有过往牛马铜盐并落地等税每嵗可收至八九千金少亦不下二三千金而报觧正项不过数百此等府州县养防太觉有余至若都匀思州石阡平越独山麻哈广顺定畨清镇安平等处养廉又甚属不足一省之中丰啬悬殊安可不为调剂嗣后尔督抚应将各处税课逐一清查每年盈余若干量留该管官养廉余者贮库并将文武各贠所占官荘交纳之米尽数贮仓阖省钱粮耗羡一总提觧合此三项通行会计自廵抚司道以下及府州县分别冲僻繁简酌定养防之数而派与之如此则溥遍均平缺羙者无亏空之虞缺苦者亦不至科累民苗上下俱无染指各员咸得奉公尽职矣再者除养廉外量存数千金贮司库以备赏犒兵丁苗猓之用亦未始非裨益地方之一助也尔等其周思详议具折陈奏务令官民两赖可以永乆行之无弊庶防地方宁辑民苗乐利以副朕懐逺筹边之至意
七月己亥
上谕大学士等朕惟治天下之道首重用人朕自临御以来凡大小文武官员俱亲加看騐考试补用至降革罚俸等项处分必再三详审务使情罪允当不令稍有屈抑今吏兵二部铨处分则例刋刻遵行已乆其中不无前后互异之处又现行则例有未经校刻者部内抄白存查遇事引用外官无由得知奸胥猾吏因而髙下其手亦未可定今律例馆纂修律例将竣着吏兵二部会同将铨处分则例并抄白条例逐一细查详议应删者删应留者留务期简明切可以永逺遵守仍逐卷缮写并原书进呈朕亲加酌量刊刻颁行再书肆有刻卖六部则例等书行文五城并各直省督抚严行禁止
癸亥
上谕直隶总督李维钧闻近京各处地方桥梁道路多被潦水淹没行旅维艰诸物腾贵朕心甚为轸念尔可转饬各地方官悉心筹画其大路中积水之处作何疏泄洼圯之处作何修垫通州一路可交与副将赛都通永道髙鑛古北口一路可交与总兵何祥书及该管州县官宣府一路可交与总兵许国桂及该管州县官至近京一带可交与大兴宛平良乡涿州等州县俱速令其相度地势设法修理使行旅之人通行无阻不可借端差派以便民之政反致累民
雍正四年丙午正月癸丑
上谕大学士等朕今日坐勤政殿以待诸臣奏事乃部院八旗竟无奏事之人想诸臣以朕驻跸圆明园欲图安逸故将所奏之事有意简省耶朕因郊外水土气味较城内稍清故驻跸于此而每日办理政事与宫中无异未尝一刻肯自暇逸已曽屡降谕旨切告廷臣令其照常奏事若朕偶欲静息自当晓谕诸臣知之傥廷臣不知仰体朕心将陈奏事件有意简省是不欲朕驻跸圆明园矣又见各衙门奏事有一日拥集繁多者有一日竟无一事者似此太觉不均以后八旗定为八日各分一日轮奏部院衙门各分一日轮奏六部之外都察院与理藩院为一日内务府为一日其余衙门可酌量事务之多寡附于部院班次每日一旗一部同来陈奏则朕每日皆有办理之事而不来奏事之大臣又得在京办理诚为妥便至朕聼政办事及百官齐集之日原不在轮班奏事之数次日仍按班前来若该部院衙门轮班之日无事可奏其堂官亦着前来恐有召问委办之事亦未可定其紧要事件仍不拘班次即行启奏
二月辛夘
上谕八旗都统等朕常饬八旗大臣八旗为本朝根本凡系生计禁令习俗等事屡经申降谕旨从前
皇考之时恩赏稠疉歴经多年而满洲等生计并不见其滋殖转益减损者皆法令懈弛之故也今八旗兵丁贫乏即将仓粮国帑尽行颁赐朕固不惜但使随得随尽曽不浃旬遽即荡然亦何济之有竝有将原置房产变易无遗者若于此辈加以顾恤不但恶者无所惩即善者亦无由劝矣凡此不肖人等各叅领佐领理宜痛加
惩治如终不改即应革退以为不肖者戒大臣等果能视兵如子惩恶奨善并责令叅领佐领等不时教导何事不成今大臣等但知不通贿赂不徇情面以校射为要务勤加操练而已不知尔等职任正不止于此也必教以典礼伦常及治生之计俾各好善恶恶崇俭戒奢方可谓教育有成嗣后大臣及叅领等宜痛加勉励竭诚管理不可仍前粉饰再佐领下人等俱闗系一佐领教导之事较大臣叅领等更为切近如原管佐领世管佐领或系年尚幼穉或质甚愚昧或衰老不能办事应行查明如系伊祖父原管及因宣力所得之佐领只给伊佐领之俸勿令管理事务另于该旗大臣官贠内择其能管理者令其兼管至骁骑校亦属紧要若皆得其人佐领下事务自必整理倘尔等仍不加意整饬使兵丁等生计无所资益俟过三年朕查阅之时断不轻释也
五月壬辰
上谕川陜总督岳钟琪从来满洲兵丁情性质朴奉公守法不知争论财物自图便利亦未闻于该管上司前有控告钱粮等事昔年福州汉军驻防兵丁因争竞马干钱粮
圣祖仁皇帝将为首之人重惩附和之人分别治罪葢恐其渐成恶习故用法以儆将来也每见旗人为上司往往袒护旗人亦有故意刻待旗人袒护汉人以示公者汉人为上司又往往袒护汉人亦有故意刻待汉人袒护旗人以示公者此皆非大公至正之道也朕君临天下一视同仁惟期事事公平不肯稍有偏向如满洲驻防兵丁其所得钱粮马干等项较緑旗兵丁为多此非厚待旗人也葢緑旗兵丁系土著之人经营度日稍觉容易满洲兵丁于钱粮之外无所资借故特加恩恵以养赡之旗兵既有多得钱粮之处则不应复占緑旗之分例今据奏钟保详称宁夏满兵初到采买米石草束实难请将夏朔二县实征草束并额征一万五千石之
米尽给满兵以折价给与緑旗兵丁此奏甚属错谬若云折价足敷采买之用则緑旗可以采买满兵即可以采买且地方官亦可以采买矣若云折价不敷则满兵不敷緑旗兵亦即不敷矣兵丁同为朝廷豢养之人满洲素性尚义轻财岂肯夺緑旗兵丁之利以自便其私乎据云询问緑旗兵丁欣然乐从凡办事只论理之当行与否若于理当行岂因緑旗兵丁不愿而遂停止乎若于理不当行即緑旗兵丁情愿固属可嘉独不计及满洲兵丁之顔面乎又称所需白米每石以一两五钱折价为数无防等语国家有一定之经费若属应用则数千数万亦不为多若不应用则一丝一粟亦宜察核岂有因数目不多而遂可任意増添乎况为数不过七百余金即将此分与三千人众为利防何而令满兵徒受与国家较量锱铢之名乎钟保身为藩司料理军饷乃其专责满洲兵丁所需米石草束着交与钟保管理采买散给不得稍有亏缺若借端贻累地方朕必加重处俟办理数年兵丁住乆熟习之后再行奏闻令兵丁各自采买
六月庚午
上谕总督仓塲侍郎等旗丁挽运天储每嵗勤劳朕屡降谕旨加恩优恤欲其俯仰充足不至匮乏近闻粮抵通石坝经纪勒索斛费每船至三十金在从前旗丁多带货物射利营私所过地方不无需索烦扰故抵通之后有此陋规今各帮旗丁遵守法度押运官弁约束亦严所带货物有一定额数不敢多携除所给行月粮外安有余赀以为斛费尔仓塲总督可严饬坐粮防申饬经纪嗣后粮船抵通除应加耗米外不得借斛费名色索取银两亦不得淋尖踢斛以致正粮亏缺苦累旗丁倘有违者必严加治罪若该管各官失于觉察经朕访闻亦必从重议处
丁丑
上谕管理旗务王大臣等尔等遇会议事件缄黙不言者甚众转以言者为专擅似此何以议事朕因将尔等分别定为班次前议大臣一班后议大臣一班如会议事件限以二十日者前议大臣十日后议大臣亦十日前议大臣于限内议定立稿与后议大臣公同阅看如所议皆符即定议具奏或有不符着另议具奏仍将另议之处告知前议大臣有愿另奏者亦准其另奏如此则学习之人亦得谙练事体矣将此着为定例
七月戊戌
上谕直省督抚布按等居官立身之道自以操守廉洁为本但封疆大吏职任甚钜洪范所称有猷有为有守三者并重则是操守者不过居官之一节耳安民察吏兴利除弊其道多端倘但恃其操守博取名誉而悠悠忽忽于地方事务不能整饬经理茍且塞责姑息养奸贻害甚大盖此等清官无所取于民而善良者感之不能禁民之为非而豪强者颂之故百姓之贤不肖皆称之无所取于属员而亦不能禁属贠之不法故属贠之贤
不肖者皆安之大臣之子弟亲戚犯法则姑容而不行叅革地方之强绅劣衿生事则寛待而不加约束故大臣绅衿皆言其和平而望其乆留甚至胥吏作奸而不能惩盗贼肆行而不能察故自胥吏至于盗贼皆乐其安静而不欲其去任及至事务废弛朝廷访闻加以谴责罢斥而地方官民人等羣然叹息以为去一清廉上司为之称屈此则平日模棱悦众违道干誉之所致也夫操守虽清而皆顾惜情面一味迁就求容悦于人自使内外之人誉之者多若操守既更胜于他人而又能实心任事整饬官民不避嫌怨因而遂不满众人之意或谤其苛刻或议其偏执或讥其骄傲故意吹索加以评论此风若不悛改必至封疆大吏皆以实心任事整理地方为嫌相率而为茍且之计吏治何所倚赖乎朕深望尔等为明体达用之全材而深惜尔等为同流合俗之乡愿故谆谆诰诫不惮周详此春秋责备之意勉之凛之
八月庚申
上谕吏部户部直隶地方旗民杂处猾吏舞文太监戚属散处州县兼皇荘王公等庄屯全在其间地方官往往掣肘今直隶亏空仓粮四十二州县特行拣选人员命往令其清理仓库整饬地方但直书吏积弊凡新官到任一切文卷悉行藏匿州县官因限期严廹急而求之方始取出由是堕其术中以后事件皆任其把持为害甚大州县官能钩致其隠而重置之法者不可多得锢弊相仍朕知之甚悉已谕令总督李绂严查但流弊既乆命往各官彻底清查必需时日一切案件势难依限完结恐有迟延之虞着将直隶各州县现在钦部案件一年之内暂行宽限庶各贠得以从容厘剔积弊可除再直隶州县太监之父兄弟侄在地方不无生事本人亦未必尽知可令该州县大事照例详报总督具题小事径报内务府内务府传该太监晓谕令其自行约束如仍不悛改内务府即酌量惩治内府大粮庄头并诸王大臣荘头如有生事梗法之处大者仍申报总督具题细防事件属内务府者申报内务府惩治其余庄头人等申报都察院转行各该管官贠惩治不必奏闻
九月壬子
上谕内阁赌博之事最壊人之品行若下等之人习此必至聚集匪作奸犯科放僻邪侈之事多由此起若读书居官之人习此必至废时失事志气昏浊何能立品上进乃向来屡申禁饬而此风尚未止息深可痛恨若不严禁赌具究不能除赌博之源着京城内外及各省地方官将纸牌骰子悉行严禁不许货卖违者重治其罪尝有窝赌之家诱人入局以取其利嗣后准输钱之人自行出首免其赌博之罪仍追还所输之银钱庶使赌博之人有害而无利则其风可以止息又见汉军恶习常以工于马吊互相夸尚夫既已居官则应办之事务甚多日夕不遑尚恐迟误安有余闲为此无益之戯且闻有上司与属员鬭牌为乐者尤非体统大玷官箴嗣后若有司官贠鬭牌赌博着该管上司及该督抚指名题叅至禁止赌博宜如何定例之处该部议奏
雍正五年丁未二月庚申
上谕云南贵州四川广西督抚提镇等狆苗素称凶悍加以汉奸贩棍潜藏其中引诱为恶以致烧杀刼掠毒害善良居民深受其扰今督臣鄂尔泰等奉旨抚业已擒获凶苗贩棍正在抚恤地方筹画乆逺之计朕闻滇黔蜀粤四省接壤之区猺猓杂处不时统众越境讐杀扰害邻封地方文武官员往往以责任不专彼此推诿茍且因循以致尘案莫结者甚多此天下之共知共闻者如广西西隆州古障地方土目王尚义等与贵州普安州捧鲊地方之苗目阿九等互控一案迁延数年之乆尚未审理朕已降旨督责此即其明证也况各省所设汛防在于腹内而猺猓则环居腹外防范难周遇有杀掠必待事主禀报始行追捕往返躭延凶徒已逺遁矣四省督抚提镇宜各委贤员于四省接壤之地勘明界址凡猺猓贩棍往来要路设立营汛派拨游守等官带领弁兵驻防稽察倘有越境讐杀刼掠之事即时擒觧不使漏网其委防弁兵以一年为期即于四省附近营伍内轮流拨换如一年之内无越境生事之人及有而能逐名拿获者四省督抚提镇会同保题从优议叙兵丁量加赏赉倘有贪功生事骚扰地方者立即题叅从重治罪
甲子户部议准御史陈学海条奏直省征收钱粮例有火耗请敕下各督抚查核酌定画一遵行
上谕曰火耗原非应有之项乃廹于时势不能全行禁革耳故加耗重者必重治其罪而贤员爱养斯民将旧有之数亦可轻减若一经督抚题定数目则火耗遂成定额虽遇清廉之官亦不能裁减而遇贪劣之员又将多取于此数之外以饱私槖必致重累民生该御史请令督抚具题该部即照所请议覆均属不合此处不准行
闰三月己夘
上谕内阁三农仰资雨泽所重尤在春时今年三月间直隶地方雨旸不一朕念切民依时时体访昨闰三月十一日京师及近畿之地俱得雨泽而蓟州仅有防雨不能霑足朕向来屡降谕旨凡水旱灾祲之故或因朝廷政事缺失或因该省大吏及该郡邑有司有乖职守各致愆尤或因本地风俗偷薄人情浇漓此数者皆足以上干
天和致使隂阳违序古人言此最为详备而朕研究天人感应之理然知其不爽是以往复谆谆训谕中外期于共相儆勉修人事以格
天心此念无一刻或忘也今春畿辅逺近雨泽不均朕再四思维不得其故昨见保定府举人苏庭条奏请将本年带征钱粮缓其徴收而又故为廹切愁苦之词欲以耸动朕聼即此可知小民之心无时餍足当收成偶歉之际朕多方拯恤比嵗缓征而小民皆习视为固然迨及嵗已丰熟全不念租赋乃惟正之供输将乃分内之事仍思迁延侥幸遂其私心转觉纳科完粮为意外之事相对辗转志气不舒遂致上干
天和甘雨不能应时而降既忘朝廷抚绥保护之深恩又忘
上天锡福恵民之大徳人情如此尚得谓之风淳俗厚而可邀
上天之眷佑乎夫钱粮出于地亩凡应完国课者皆系有产业之家并非无力穷民可比岂有上年丰收之时全不筹及于今年国课之理假若民力果属艰难该地方大吏有司自然体朕宵旰勤民之至意暂缓催科断不忍过于迫急竭民力而违朕旨也朕因小民习染既乆私欲难除不识君民一体之情不知天人感召之理致干
上苍谴责垂慈示儆朕心深用悯恻切加训饬果能遵朕谕旨安分守法循理奉公则俯仰宽舒心志畅适古人云和气致祥将见五风十雨大有频书断不忧水旱灾祲之为累若宵小无知以为朕因催科降此谕旨则不但不知朕教养之深恩抑且昧天人感召之理矣着直隶总督督率有司体恤民隠教养兼施将朕此旨通行出示晓谕务使逺乡僻壤之民详悉知之
四月癸丑
上谕内阁朕以移风易俗为心凡习俗相沿不能振拔者咸与以自新之路如山西之乐户浙江之惰民皆除其贱籍使为良民所以励廉耻而广风化也近闻江南徽州府则有伴儅宁国府则有世仆本地呼为细民防与乐户惰民相同又其甚者如二姓丁户村庄相等而此姓乃系彼姓伴儅世仆凡彼姓有婚丧之事此姓即往服役稍有不合加以棰楚及讯其仆役起自何时则皆茫然无考非实有上下之分不过相沿恶习耳此朕得诸传闻者若果有之应予开豁为良俾得奋兴向上免至汚贱终身累及后裔着该抚查明定议具奏
乙夘
上谕八旗大臣内务府总管等直隶州县缉拿逃盗每每察访至内务府荘头之家而荘头等护庇不令缉捕以致逃人盗案匪不絶再八旗在屯居住人等多系不思上进怠惰浮薄之辈竟有窝藏逃盗欺陵百姓好事妄为者若不严加约束必至妄生事端八旗都统内务府总管等行文直隶总督及廵察御史嗣后内府庄头及乡居旗人有窝藏逃盗在家者地方官差役捜捕有抗拒者即将窝家一并拿究或有不守本分酗酒生事妄为者该地方官即行详报总督若系旗人由总督移咨该旗系内务府荘头移咨内务府该旗及内务府将应行审理者即行审理应行拿送者即行拿送若有迟延违误将尔等治罪若地方官徇隠不行详报总督或已详报而总督不行移咨各该管处者被廵察御史题叅该总督及州县官一并严加议处廵察御史徇隠不行查叅或别案发觉或经朕访闻务必重治其罪如此立法则内府庄头及乡居旗人各知警戒畏法守分而直隶地方窝藏逃盗之弊可清于乡居旗人百姓亦大有裨益
九月丙子
上谕各省督抚藩臬等朕宵旰勤劳时以教养万民为念所颁谕旨皆正徳厚生之要务实切于民生日用者乃闻向来谕旨颁至各省不过省会之地一出告示州县并未徧传至于乡村荘堡偏僻之区则更无从知之矣如禁止黄铜赌博宰牛等事朕为百姓筹画者委曲周详而地方官员有司不行禁约上司置若罔闻无怪乎百姓之迷而不悟也京师乃五方杂处之地凡禁约之事较他省为难今京城内外市卖铜器及羣聚赌博者俱已禁止岂外省转不能行乎他如清查保甲积贮社仓之行之必以其渐地方始无纷扰若骤然举行而廹之以官法奸胥猾吏将借端为非转为小民之累今观地方大吏于应当从容办理之事则急切为之而于一时可以禁止之事实有益而无害者则漫不经心岂非缓急失宜先后不得其序耶至于邪教妖言大有闗于人心风俗该地方官一有所闻即当留心根究庶可以消奸宄而安良善所谓防防杜渐也若下司隠匿不报或上司知之又欲化有事为无事势必致奸宄漏网匪党无所忌惮附和者愈众则将来株连者愈多是本欲息事而转致多事故不如惩治之于早也各省督抚藩臬皆地方大吏勉之毋忽
十一月戊午江西廵抚布兰泰叅奏蔚州叅将裴魁虚冒名粮请革职究追
上谕内阁武弁虚冒粮饷防分乃厯来积弊较有司之贪赃枉法累及国计民生者似有分别该上司等应预行严饬令其悛改为国家爱惜人才若切加训诲仍不遵奉则当叅革治罪今布兰泰到任伊始尚未教导属员遽以空粮几分将裴魁叅奏未免过刻若督抚等皆如此劾叅恐有用之才受防愆之累而不得改过自新者多矣朕念裴魁从前効力从宽免其究问着降三级留任朕此畨降旨将裴魁宽免深恐各省武弁等尅扣兵粮而该管上司等徇情宽纵者由此渐多若照例将裴魁治罪则又恐各该上司以此事叅处为是因而刻意搜求使可用之员遽行黜革实属可惜是以明降谕旨凡此寛严轻重之间朕实以至公之心而权衡于至当之理封疆大臣等祗遵朕训随事察理因时制宜遇属员中之小过当加训戒容其改悔自新方能事事合乎公平至当也
壬戌
上谕内阁朕日理万几勤思上治凡外省来京之小臣如州县佐贰等官常令引见并许条奏地方事务数年以来览所奏甚多其中指陈近理言有可采者或交部议或即准行此皆朕留心政治期有裨益于地方之意也特恐行之日乆致生弊端或各省督抚藩臬等见地方事务有不便自行陈奏之处因授意于属官令其写入条陈之内亦未可定朕防防杜渐不得不预行晓谕倘有此等则显蹈欺罔之罪一经发露断不宽贷至朕屡颁谕防训励臣工总为国计民生之至要各省督抚诸臣自当实心遵奉但恐前任督抚所奉之谕旨接任者未曽备悉或致日乆废弛着各省督抚等将厯来所奉谕旨俱缮録成册一一详载以便每日观览触目警心并将此册交代不许失漏藏匿如此则前任奉行之谕防后任仍得知所遵循观览之际悉如亲承朕训于国计民生庻有裨益
十二月己亥
上谕兵部向来云贵川广以及楚省各土司僻在边隅肆为不法扰害地方剽掠行旅且彼此互相讐杀争夺不休而于所辖苗蛮尤复任意残害草菅民命罪恶多端不可悉数是以朕命各省督抚等悉心筹画可否令其改土归流各遵王化此朕念边地穷民皆吾赤子欲令永除困苦咸乐安全并非以烟瘴荒陋之区尚有土地人民之可利因之开拓疆宇増益版图而为此举也今
幸承平日乆国家声教逺敷而任事大臣又能宣布朕意勦抚兼施所在土司俱已望风归向并未重烦兵力而愿为内属者数省皆然自此土司所属之夷民即我内地之编氓土司所辖之头目即我内地之黎献民胞物与一视同仁所当加意抚绥安辑使人人得所共登袵席而后可副朕懐也但地方辽濶文官武弁需员甚多其间未必尽属贤良之辈且恐官弁等之意以为土民昔在水火今既内附已脱从前之暴虐即略有需索亦属无伤此等意见则万万不可着该督抚提镇等严切晓谕不妨至再至三且须时时留心访察稍觉其人不宜苗疆之任即时调换竝严禁兵丁胥役生事滋扰务俾政事清明地方宁谧安居乐业共享升平倘有不遵朕旨丝毫苛索于土民地方者着该上司立即叅劾重治其罪即系平日保举之人亦不可为之容隠果能据实纠叅朕必宥其失察之愆嘉其公忠之谊该督抚提镇等可共体朕心各尽懐保边民之道
雍正六年戊申三月壬子
上谕内阁览福建廵抚常赉奏称罗源县孝子李盛山割肝救其母病伤重身故请加旌表部议以割肝乃小民轻生愚孝向无旌表之例应不准行朕思我
世祖章皇帝
圣祖仁皇帝临御万方立教明伦与人为善而于此例慎予旌表者诚天地好生之盛心圣人觉世之至道视人命为至重不可以愚昧而误戕念孝道为至宏不可以毁伤为正理立法垂训实有深意但向来地方有司未尝以圣贤经常之道与国家爱养之心明白晓谕开导编氓是以愚夫愚妇救亲而捐躯殉夫而殒命者往往有之既有其事若不予以旌表恐无以彰其苦志而慰其幽魂所以数十年来虽定不予旌表之例而仍许其奏闻且有邀恩于常格之外者仰见
圣祖仁皇帝哀矜下民之
圣心固如是之周详而委曲也孝经曰身体髪肤受之父母不敢毁伤孝之始也孟子曰事孰为大事亲为大守孰为大守身为大此皆言人子一身乃父母之遗体虽一髪一指不可偶有亏损以伤父母之所贻也孔子曰父母惟其疾之忧葢父母爱子之心无所不至偶有疾病尚以为忧设有不肖忤逆之子父母且恕而矜之若纯孝之子则父母之怜爱又当何如也若以己身患病之故致其子割肝肉以充饮馔和汤药纵其子无恙父母之心断无不惊忧惨惕不安之理况因此而至于伤生又岂父母所忍闻者乎夫父母有疾固人子所当尽心竭力之时而孝道多端实不容効命捐驱于一节孔子曰生事之以礼死塟之以礼祭之以礼是人生孺慕之诚原通百年而无间者也人子一身承先启后负荷甚钜若舎生殒命于仓猝之间而忘宗祀继续之重非所以为孝也况人子于亲本乎天性傥能尽至诚纯孝之实则亲病虽笃呼吁请祷力省一身之过愿为一正人如此必能感天地动鬼神何须割肝刲股以为回生之良剂乎家庭之行惟在至诚至敬善体亲心不必以惊世骇俗之为着竒于日用伦常之外也至若妇人从一之义醮而不改乃天下之正道而其间节妇烈妇亦有不同者烈妇以死殉夫慷慨相从于地下固为人所难能然烈妇难而节妇尤难葢从死者取决于一时而守贞者必厯夫永乆从死者致命而遂已守贞者备尝夫艰难且烈妇之殉节捐躯其间情事亦有不同者或廹于贫窭而寡自全之计或出于愤激而不暇为日后之思不知夫亡之后妇节之当尽者更多上有翁姑则当奉养以代为子之道下有后嗣则当教育以代为父之道他如修治苹蘩经理家业其事难以悉数安得以一死毕其责乎是以节妇之旌表载在典章而烈妇不在定例之内者诚以烈妇捐生与割肝刲股之愚孝其事相假若仿效者多则戕生者众为上者之所不忍也向来未曽通行晓谕朕今特颁谕旨着地方有司广为宣布务期僻壤荒村家喻户晓俾愚民咸知孝子节妇自有常经而保全生命实为正理则伦常之地皆合中庸不负国家教养矜全之徳矣倘训谕之后仍有不爱躯命蹈于危亡者朕亦不概加旌表以成闾阎激烈之风长愚民轻生之习也
己未吏部带领无锡县知县江日容昆山县知县朱纮引
见
上谕曰县令乃亲民之官最为紧要得其人则一县之事无有不理不得其人则一县之事必多废弛盖以县令于百里之内民事可以周知若果实心办理则古人所谓无一夫不获其所者乃力所能为非空文也向来州县往往以民风之朴鲁者谓为驯良而可愚以民风之秀頴者谓为巧诈而难御如无锡昆山自来皆苦烦剧殊不知地方所以难治者皆由县令未能实心办理之故耳若果实心实政恵泽及民则秀頴之俗其易治尤甚于朴鲁如无锡昆山地方人多禀山川之秀气读书
明理者多人心之公道易于感动非如愚朴之人贤否不能一时立辨也县令果毫无欺伪其效即旋至而立应有何烦剧难治之理乎凡天下小民总不可欺视之虽若颛防而有司所行之政毫不能掩其耳目但可以正感而不可以术驭至于州县征收钱粮人人皆知寓抚字于催科然皆逐末不知其本夫正供之项小民无不乐输缘不肖有司每于额外浮派以求赢余或朘民脂膏希图肥已或上司勒索借为逢迎以致吏胥乘间中饱百弊丛生小民不胜苦累遂有奸猾之徒得持官府之短长抗粮包揽任意拖欠醇良者亦输纳不前矣若州县洁己爱民毫无浮派则民间正供乃义当完纳之项何惮而不早完乎惟当于肯完正供者实意抚恤于实在抗欠之顽户严其催比毫不瞻顾此乃寓抚字于催科之道也即如为政之道不外宽猛两端传云宽以济猛猛以济宽者非谓行数端宽纵之事随济以数端之猛行数端猛烈之事随济以数端之宽也惟在斟酌于情理之中宜宽而宽宽而不失于慢宜猛而猛猛而不失于残宽猛咸得其宜乃为相济之道未有遇事之先横寛猛之念于胸中之理也此皆庸迂者错会古人之意耳向来地方官多有欲借乡绅之游则交结乡绅而欺陵百姓或欲百姓之称誉则袒庇百姓而摧折乡绅不知百姓为国家之赤子岂可徇巨室之私交而肆其陵虐至于乡绅或祖父为国家宣劳或己身为国家効力又岂可使簮缨之族转贱于编氓而故为摧抑乎是乡绅百姓皆不可存成见以待之惟当凖之天理人情论其是非曲直物来顺应而不为天下先乃能处之各得其平而无一偏之私也每见居官者于莅任之始多喜沽名钓誉行一二巧伪之事以求于人不知巧伪之术决无乆乆可行之理始虽粉饰可观未几而行藏毕露其可耻实甚何如秉公持正后先如一乎要之操守清廉乃居官之大本操守素优则实心实政皆能力行而有余否则大本已亏虽欲竭蹶矫饰而势有不能故凡居官者必当端其操守以为根本乃可以勉为良吏夫太上言忘身而身存居官者倘能置利害得失于度外一以公忠报国爱民为心则不求名而声誉自孚不求荣而爵禄自至若不能忘懐得失则举动瞻徇行止卑汚究之身败名裂禄位仍不能保实为可悯朕于外省大小臣工之贤否无不留心体察是以实心任事之员由县令而洊厯司道以至擢任督抚者颇不乏人尔等当仰遵朕谕实力奉行不惟百姓受尔等爱养之惠亦尔等自求多福之道也
四月壬寅
上谕内阁钱粮之加耗羡原非应有之项朕勤求治理爱养黎民本欲将此项悉行禁革而博采舆论留心体访凡为州县地方官实有万不得已公私两项之用度若全革耗羡其势必不可行为有司者果能减轻收纳不苛取于民在
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:39:45-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
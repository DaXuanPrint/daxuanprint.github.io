<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="御制重刻二十一史序,史记集解序,史记索隐序,史记索隐后序,史记正义序,史记序考证,目录,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十">
<meta name="description" content="原名《太史公书》,或《太史公记》。中国第一部纪传体通史。司马迁著。现存最早的刊本是南宋建安黄善夫家塾刻本,经商务印书馆影印,收入《百衲本二十四史》中。此外有明南、北监本,汲古阁本和清武英殿本。金陵书局刊行的《史记集解索隐正义合刻本》是清朝后期较好的本子。四库本《史记》系根据殿本《史记》抄写而成，分为正文、索隐，正文为司马迁所著原文，其中“楮少孙曰”是司马迁以后汉元帝时期的楮少孙所写。索隐为唐代司马贞所作，其包括节录《竹书纪年》的记载以佐证或互见。对地理名词、典章制度和语句音意的解释等。四库本《史记》正文前">
<title>史记四库本_司马迁_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">史记四库本</span> <br/>
          作者： <span class="inputVal" id="bkauthor">司马迁</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]1125666</span> <br/>
          说明： <span class="inputVal" id="bkdec">原名《太史公书》,或《太史公记》。中国第一部纪传体通史。司马迁著。现存最早的刊本是南宋建安黄善夫家塾刻本,经商务印书馆影印,收入《百衲本二十四史》中。此外有明南、北监本,汲古阁本和清武英殿本。金陵书局刊行的《史记集解索隐正义合刻本》是清朝后期较好的本子。四库本《史记》系根据殿本《史记》抄写而成，分为正文、索隐，正文为司马迁所著原文，其中“楮少孙曰”是司马迁以后汉元帝时期的楮少孙所写。索隐为唐代司马贞所作，其包括节录《竹书纪年》的记载以佐证或互见。对地理名词、典章制度和语句音意的解释等。四库本《史记》正文前还有有清高宗（乾隆帝）御撰的序和四库馆臣所作的《四库全书提要·史记》。</span> <br/>
          封面： <span class="inputVal" id="bkimg">Z_5846.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]史记四库本
[book_author]司马迁
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]1125666
[book_dec]原名《太史公书》,或《太史公记》。中国第一部纪传体通史。司马迁著。现存最早的刊本是南宋建安黄善夫家塾刻本,经商务印书馆影印,收入《百衲本二十四史》中。此外有明南、北监本,汲古阁本和清武英殿本。金陵书局刊行的《史记集解索隐正义合刻本》是清朝后期较好的本子。四库本《史记》系根据殿本《史记》抄写而成，分为正文、索隐，正文为司马迁所著原文，其中“楮少孙曰”是司马迁以后汉元帝时期的楮少孙所写。索隐为唐代司马贞所作，其包括节录《竹书纪年》的记载以佐证或互见。对地理名词、典章制度和语句音意的解释等。四库本《史记》正文前还有有清高宗（乾隆帝）御撰的序和四库馆臣所作的《四库全书提要·史记》。
[book_img]Z_5846.jpg


[book_title]御制重刻二十一史序
<史部,正史类,史记>
钦定四库全书
御制重刻二十一史序
七录之目首列经史四库因之史者辅经以垂训者也尚书春秋内外传尚矣司马迁创为纪表书传之体以成史记班固以下因之累朝载笔之人类皆嫺掌故贯旧闻旁罗博采以成信史後之述事考文者咸取徵焉朕既命校刋十三经注疏定本复念史为经翼监本亦日渐残阙并勅校讐以广刋布其辨譌别异是正为多卷末考证一视诸经之例明史先经告竣合之为二十二史焕乎册府之大观矣夫史以示劝惩昭法戒上下数千年治乱安危之故忠贤奸佞之实是非得失具可考见居今而知古鉴往以察来扬子云曰多闻则守之以约多见则守之以卓岂不在善读者之能自得师也哉
乾隆十二年二月朔
御制读史汉书有感
两人促膝语彼此不泄露所语竟谁传而史以为据甚至惟一人心迹隐未吐祗恐他或知炳然乃传後【叶】发潜信赖史纪讹亦屡屡尽信不如无不求甚解悟此皆非常人卓识有别具固远不逮迁翻訾有抵捂【叶】後人复不逮而更妄非固呜呼圣贤门却成是非路
御制读史记随笔
迁史始自黄帝类皆网罗旧闻其世职卓才则备见於汉兴以来诸纪载所谓千秋良史信无愧焉壬申秋猕塞上率以寅往哨鹿及晡罢围虎帐几余辄快读终卷因掇汉君臣事蹟关于治乱者纪之他不复及畧分世代随得即书不为诠次云
业定关中治已周山河带砺建诸刘小嫌何足伤亲谊栎釡翻为羮颉侯
指示功人第一宜所嘉更在举宗随鄼侯剑履登朝日可忆鲍生进策时
善骂无妨仍好士一时割爱重须眉恢宏大度有如此岂系留侯计出奇
借箸前筹才数语汉家基业巩千年趣销趣刻如儿戏从善端知若转圜
贩缯屠狗自婴樊附骥恩流逮子孙摭拾成编端委具却因他广备为言
三议堂堂建宋昌大横吉兆应重光文休景养培元气何异周家或与康
五利文成叠受封公孙才见大人踪惟应驾海神鞭石一节还教让祖龙
故衣独步越丰姿俛泣低头恨可知尹亦自饶真藻监禇先生论更堪思
田窦相倾势利关灌夫引重为居间却因杯酒媒深祸首鼠辕驹尽腆顔
数奇受诫部书催岂大将军特忌猜责簿刎身人尽惜杀降应悔有由来
鈎弋云阳遇暴风娥姁肇祸实无穷少孙漫许为贤圣岂是千秋定论公
一文一质变相生陈粟相因露积赢黩武求仙平凖创炎刘治乱此分明
御制读史记文帝纪
文帝信云仁清静以为治恻隐除肉刑民租每蠲赐此已足千古史贵传正义而何司马迁博载失精粹如云慎夫人衣乃不曳地设诚敦朴俭铜山又何谓张武受金钱加赏使心愧瘅恶尽若斯尚亷谁则励观其任复土毋乃有深意慨然叹史难寜云责贤备
御制读汉文帝赞率题
罢台自属敦勤俭记载寜无稍失真设使蜀山畧分赐早教衣蔽慎夫人
御制读史
晏子为齐相驷马驾高轩旄旗夹两途大盖拥其前御者尚扬扬意气甚哆然乃其自不足深心在式辕智哉御者妻识之闚门间读此可自警匪为婴荐贤
御制读平原君传
公子称?贤食客至数千高楼临民家躄者行盘跚美人忽临见倩兮巧破顔明日躄者至谒君抗辞前愿得笑者头君哂未许焉舍人稍引去怪问始知然爱色而贱士谁肯相周旋爰斩美人头谢罪自造门门下乃复来相倾文歇间卒得颖脱力定从自楚还一笑知何人其事况经年美人诚然乎胡乃致客还史公每好奇于斯见一斑
御制咏史
范叔因王稽奔秦号张禄使舍食草具岁余未见録言外观俯仰稍以中其欲既信乃言深言行穰侯逐拜相受土封显荣快衷曲微服绐须贾莝豆明示辱一饭德既报睚眦怨亦复郑安平云叛河东守乃戮临朝叹昭王辩计两窘束蔡泽闻之来志匪同庸碌持粱刺齿肥四十三年足雄谈悟应侯知止全身福罢相遂代之数月退何速二子蹟畧同因时互倾覆鄙哉势利徒明鉴昭往牍
御制咏史
范叔困说力担石乏自资夤缘事须贾客乘徔之齐牛酒不敢受贾闻犹怒私告相相亦怒折脇行刑笞佯死卷以箦乃得免祸危姓名易张禄伏匿恐人知幸得郑安平荐剡归王稽槖载避秦相待命复岁余【叶】上书慢言外观王俯仰姿计行乃言深封侯不逾时微行谂须贾绨?怜赐之御以入相府先入怪久徯门下告之故肉袒谢罪迟三罪既庭数马食纵以归德必偿一饭怨亦报睚眦【叶】安平旋降赵王稽坐法诛【叶】蔡泽遂适秦相位竟夺其机谋夸百变时穷安能为是始还是终小智真火痴
御制咏史
战国多说客秦汉风尚存茅焦感始皇邹阳悟长君知心以说当秘诀韩吃论触讋悦燕媪或嘉纳牗言苟其尽忠欵讵在口给便帝尧斥嚚讼视子共驩伦
御制读季布传
季布无二诺岂非任侠士受辱不为羞犹曰欲信【去声】已冒顿遗汉书谩言轻吕雉以有易所无主辱臣谊死高后亦发怒议欲诛其使樊哙愿横行十万兵足矣布曰哙可斩平城祸堪指恶言不足怒美言不足喜卑辞奉车驷无罪幸赦耳一时患固弭万古羞难洗史迁乃韪之大失遵养旨
御制读史记大宛传
大宛之迹见张骞去汉万里俗耕田多善马号天马子属邑七十余城焉迁仅耳闻非目覩以今证古多讹传哈萨克或康居是【旧传哈萨克为古大宛向已辨其非今考哈萨克不但无城郭与大宛异且其地当准噶尔西北两面准噶尔为汉乌孙证以汉书乌孙西北与康居接之文则今哈萨克当为古康居也】大宛则实安集延【安集延北控葱岭其东与布鲁特错处汉书称休循出葱岭西捐毒与葱岭属西北皆当大宛按休循捐毐本塞种无城郭当即今布鲁特又西北为安集延诸部皆有城郭土着与史记所言相合自当为古大宛地】善马率出哈萨克伊犁来鬻岁数千【哈萨克每岁驱马数千至伊犁以内地绸缎易之价亷而多得良马详见旧作及白居易隂山道乐府诗注】安集延虽亦有马素乏良骑来天闲且哈萨克无城郭安集延原村落连昔之大宛今鲜马今哈萨克非大宛彼其汉事尚谬记何况异域悬天边皇舆西域辑图志一一徵实登诸篇但考古即误於古【平定凖部囬部以後分命大臣驻守其道里土俗衆皆熟悉且曾遣使测量是以皇舆西域图志所载悉由核实惟考古仍不能不资史汉诸书而迁固辈记中国事尚不免失诬其言异域必更传讹习诞今虽据为考证恐所订究不足信耳】斯之未信吾殷然
御制读伯夷列传
夷齐不食周粟盖谓义不仕周受禄贫饿以终其身而死耳自司马迁有采薇食之遂饿死首阳山之言而谯周古史考遂举野妇之语以实之後世率谓夷齐果不食而饿馁以死夫夷齐大节固在不仕周而不在死与不死也而迁乃更举顔渊盗跖之事谓天之报施善恶有或爽者夷齐之死有或怨者此则大谬而不可以不辨也盖穷通夀夭人事之适然而善恶邪正天道之至公千载之下以夷齐顔渊为何如人以盗跖为何如人则夷齐之死固不怨使其怨当早食周粟而求生矣杀身成仁者岂皆怨乎孔子曰不怨天不尤人迁实未知此耳彼其犯国法身残处秽动而见尤愤懑不堪怨天尤人谬论天道之是非是以迁之心为夷齐之心而夷齐必不若是也余故以为大谬而不可以不辨也
御制读史记儒林传
司马迁曰周室衰而关雎作王应麟撰玉海因引扬子周康王时颂声作乎下关雎作乎上习治也习治则伤始乱谓齐鲁韩三家以为康王政衰之诗又引杨赐传云康王一朝晏起关雎见几而作夫康王晏起不见於经书是误用宣王之事实之也齐鲁韩三家之诗虽先出於史记然总出於夫子之後信三家不如信夫子子曰关雎乐而不淫哀而不伤是诚王化之始岂有衰世之讥哉司马迁所云盖指孔子伤周室衰微王道不行故即继之曰论次诗书修起礼乐云云关雎作者周南之首章即删诗之义耳且如称尧典可以贯全书则称关雎亦可以该全诗而于康王始衰乎何有况举守成之善者必曰周有成康亦不见其有荒政也朱子谓诗传直以为文王后妃时所作盖本毛苌之义可谓具有卓识而未言三家之失於传讹兹故申而论之
和硕和亲王【臣】弘昼等上言【臣】等奉
勅校刻二十一史告竣恭呈
睿鉴【臣】等谨奉
表恭
进者伏以
帝治综百王宏啓汗青之简
皇图轶三古重辉竹素之书
大一统以垂庥遍蒐柱下
录千秋而作监悉发名山刻玉镂琼丕焕龙盘之宝字披云拨雾聿新蠧落之残编艺林气蔚文昌册府光腾奕?窃惟神圣传心之要莫重於经帝王致治之规必详於史识大识小始同出於一源记事记言後分标於四库左氏因春秋之笔编年附经以存马迁仿尚书之裁纪传立史之局班范後出悉踵前规刘李代兴必遵先路虽篇目或有增减而体例不致纷殊自史汉以及宋元効修明而若画一凡专门名家之私着不入故府之藏集通监纲目而求详必以正史为断若十七史若廿一史各有成书为南监本为北监本旧称佳刻然而校讐疎畧不独鲁鱼亥豕之讹加以岁月侵寻更多螙蚀虫蠡之损以是郢书燕说贻误丹青野乘稗官翻新梨枣不有精良秘本谁罗放失旧闻钦惟
皇帝陛下
学隆稽古
道合传心
同文以式万方彝伦攸叙
执中而徧天下礼乐为昭由百世而等百王统归定论自皇初以迄近古总揽宏猷莫不仰
圣世之鸿规固已成
盛朝之至治乃以图书大备典训咸昭既刻全经必罗诸史明朝史新已告竣具有成模旧唐书向者单行亦宜并列统雕二十二史以配一十三经承
恩命以鳬趋引清班而雀跃善本
颁从秘阁纷纶羣玉之编直庐密迩
禁廷清切蕊珠之馆然脂夕校月已窥帘砥墨晨书风为展页喜値文林盛事浑忘素业辛勤唯是诸史考证之难较之羣经异同尤剧前史之後乘即後史之肇端南史之牵连亦北史之缀辑各人撰述自不必同互有淆讹岂无一是摘录易滋繁冗辨正务在简明积少而多由博归约时呈
钦定悉仰
睿裁繙校之业几更梓绣之工日进经七年之寒暑次第成书合千古之典章完全插架熔经兼之铸史仰巨制於
天章考古因以证今沐鸿功於
大冶四海识先民矩矱万年为後学津梁臣等学慙淹雅才谢宏通深思往籍有阙文传疑传信犹恐校书如落叶旋扫旋生仅云循览数行未足効愚一得伏愿
瑶函啓瑞
宝籙凝庥
乘运会之光昌郅隆文教
式典章之明备广励儒修损益因革顺乎时懋建中和之极忠敬质文推其意长留淳古之风则至诚裕天下之经纶远迈观图於河洛盛治罗古今之道法不烦刻玉於云亭矣计校刻告竣二十一史共二千七百三十一卷六十五函谨奉
表随
进以
闻
乾隆十一年十二月十七日
和　　硕　　和　　亲　　王【臣】弘　昼
︵字位过密　无法显示︶
【臣】张廷玉吏　　部　　右　　侍　　郎【臣】德　龄兵　　部　　右　　侍　　郎【臣】王会汾国　　子　　监　　祭　　酒【臣】陆宗楷
奉
旨开列校刻二十一史诸臣职名
监理
和　　硕　　和　　亲　　王
【臣】弘　昼总阅
︵字位过密　无法显示︶
【臣】鄂尔泰
︵字位过密　无法显示　︶　　　　　　　　　　张廷玉
总裁
原　任　经　筵　讲　官　刑　部　尚　书【臣】张　照原　　任　　礼　　部　　右　　侍　　郎【臣】李清植兵　　　部　　　右　　　侍　　　郎【臣】王会汾原　任　刑　部　右　侍　郎【臣】励宗万国　　子　　监　　祭　　酒【臣】陆宗楷原　任　翰　林　院　侍　讲　职　衔【臣】方　苞提调
原任日讲官起居注詹事府詹事兼翰林院侍读学士【臣】陈　浩原任日讲官起居注左春坊左庶子兼翰林院侍读【臣】朱良裘署日讲官起居注右春坊右庶子兼翰林院侍讲【臣】林蒲封翰　　林　　院　　编　　修【臣】孙人龙编校
内阁学士　兼礼　部侍　郎【臣】沈德潜
日讲官起居注詹事府少詹事兼翰林院侍讲学士【臣】裘曰修日讲官起居注翰林院侍读学士【臣】董邦达日讲官起居注翰林院侍讲学士【臣】周长发原任　日讲官起居注翰林院侍讲学士【臣】万承苍翰　　林　　院　　侍　　读【臣】周玉章日讲官起居注翰林院侍读【臣】齐召南
日讲官起居注司经局洗马【臣】韩彦曾
原　任　翰　林　院　编　修【臣】吴兆雯翰　　林　　　院　　编　　修【臣】柏　谦翰　　林　　　院　　编　　修【臣】张映斗翰　　林　　　院　　编　　修【臣】潘乙震翰　　林　　院　　编　　修【臣】何其睿翰　　林　　院　　编　　修【臣】钱　琦翰　　林　　院　　编　　修【臣】李龙官翰　　林　　院　　编　　修【臣】朱　荃翰　　林　　院　　编　　修【臣】叶　酉翰　　林　　院　　　编　　修【臣】姚　范原　任　翰　林　院　编　修【臣】杭世骏署　日讲官起居注翰林院检讨【臣】郭肇鐄翰　　林　　院　　检　　讨【臣】万松龄翰林院编修今任监察御史【臣】沈廷芳
翰林院编修今任监察御史【臣】杨开鼎
翰林院编修今任奉天锦州府知府【臣】金文淳宗　　人　　　府　　主　　事【臣】王文清候补主事今任山西隰州直隶州知州【臣】王祖庚翰　　林　　院　　待　　诏【臣】卢明楷钦　　天　　监　　博　　士【臣】张永祚校录
贡　　　　　　　　　　　　生【臣】廖名扬
贡　　　　　　　　　　　　生【臣】叶　环
贡　　　　　　　　　　　　生【臣】费应泰
贡　　　　　　　　　　　　生【臣】杨茂迁
贡　　　　　　　　　　　　生【臣】张　本
贡　　　　　　　　　　　　生【臣】王济师
贡　　　　　　　　　　　　生【臣】王积光
贡　　　　　　　　　　　　生【臣】萧　栴
贡　　　　　　　　　　　　生【臣】郭世璨
贡　　　　　　　　　　　　生【臣】龚元朱
贡　　　　　　　　　　　　生【臣】杜炳星
贡　　　　　　　　　　　　生【臣】曾尚渭监造
内务府南苑郎中兼佐领加六级纪录十八次【臣】雅尔岱内务府钱粮衙门郎中兼佐领加五级纪录十三次【臣】永　保内务府钱粮衙门员外郎兼佐领纪录一次【臣】永　忠内务府广储司司库加一级纪录三次【臣】三　格监　　造　　加　　　一　　级【臣】李　保监　　造　　加　　　一　　级【臣】姚文彬
库　　　　　　　　　　　　掌【臣】尚　琮
库　　　　　　　　　　　　掌【臣】亮　保
库　　　　　　　　　　　　掌【臣】虎什泰
库　　　　　　　　　　　　掌【臣】观音保
库　　　　　　　　　　　　掌【臣】常　福
库　　　　　　　　　　　　掌【臣】高永仁
执　　　　　　事　　　　　人【臣】文殊保
执　　　　　　事　　　　　人【臣】佛　纶
执　　　　　　事　　　　　人【臣】弥勒保
执　　　　　　事　　　　　人【臣】金笃生
执　　　　　　事　　　　　人【臣】李延舜
执　　　　　　事　　　　　人【臣】保　庆
执　　　　　事　　　　　人【臣】佛　纶
执　　　　　事　　　　　人【臣】弥勒保
执　　　　　事　　　　　人【臣】金笃生
执　　　　　事　　　　　人【臣】李延舜
执　　　　　事　　　　　人【臣】保　庆

[book_title]史记集解序
钦定四库全书
史记集解序
裴駰【索隐駰字龙驹河东闻喜人宋中郎外兵曹参军父松之字世期太中大夫注三国志宋书父子同传正义裴駰采九经诸史并汉书音义及衆书之目而解史记故题史记集解序序绪也孙炎云谓端绪也孔子作易卦子夏作诗序之义其来尚矣】
班固有言曰【索隐固撰汉书作司马迁传评其作史记所采之书兼论其得失故裴駰此序先引之为说也按固字孟坚扶风人後汉明帝时仕至中护军祖穉广平太守父彪徐令续太史公书】司马迁【正义字子长左冯翊人也汉武帝时为太史令撰史记百三十篇父谈亦为太史令】据左氏国语【索隐仲尼作春秋经鲁史左丘明作传合三十篇故曰左氏传国语亦丘明所撰上起周穆王下讫敬王其诸侯之事起鲁庄公迄春秋末凡二十一篇】采世本战国策【索隐刘向云世本古史官明於古事者之所记也录黄帝已来帝王诸侯及卿大夫系谥名号凡十五篇也战国策高诱云六国时纵横之说也一曰短长书亦曰国事刘向撰为三十三篇名曰战国策按此是班固取其後名而书之非迁时已名战国策】述楚汉春秋【索隐汉太中大夫楚人陆贾所撰记项氏与汉高祖初起及说惠文间事】接其後事讫于天汉【索隐武帝年号言太史公所记迄至武帝天汉之年也】其言秦汉详矣至於采经摭传【索隐按字书摭拾也音之赤反】分散数家之事甚多疏略或有抵捂【索隐抵音丁礼反捂音吾故反抵者触也捂亦斜相抵触之名按今屋梁上斜柱是也斜触谓之捂下触谓之抵抵捂言其参差也以言彼此二文同出一家而自相乖舛】亦其所涉猎者广博贯穿经传驰骋古今上下数千载间斯已勤矣【正义言作史记采经传百家之事上下二千余年此其甚勤於撰录也】又其是非颇缪於圣人【索隐圣人谓周公孔子也言周孔之教皆宗儒尚德今太史公乃先黄老崇势利是缪於圣人正义太史公史记各显六家之宗黄老道家之宗六经儒家之首序游侠则退处士述货殖则崇势利处士贱贫原宪非病夫作史之体务涉多时有国之规备陈臧否天人地理咸使该通而迁天纵之才述作无滞故异周孔之道班固诋之裴駰引序亦通人之蔽也而固作汉书与史记同者五十余卷谨写史记少加异者不弱即劣何更非驳史记乃是後士妄非前贤又史记五十二万六千五百言叙二千四百一十三年事汉书八十一万言叙二百二十五年事司马迁引父致意班固父修而蔽之优劣可知矣】论大道则先黄老而後六经【正义大道者皆禀乎自然不可称道也道在天地之前先天地生不知其名字之曰道黄帝老子遵崇斯道故太史公论大道须先黄老而後六经】序游侠则退处士而进奸雄【索隐游侠谓轻死重气如荆轲豫让之辈也游从也行也侠挟也持也言能相从游行挟持之事又曰同是非曰侠正义奸雄奸滑雄豪之人】述货殖【正义殖生也言货物滋生也】则崇势利而羞贱贫【正义趋利之人】此其所蔽也【正义此三者是司马迁不达理也】然自刘向扬雄博极羣书皆称迁有良史之才服其善序事理辨而不华质而不俚【索隐俚音里刘德曰俚即鄙也崔浩云世有鄙俚之语则俚亦野也谓词不鄙朴】其文直其事核不虚美不隐恶故谓之实录駰以为固之所言世称其当【正义駰音因当音丁浪反裴駰以班固所论司马迁史记是非世人称班固之言】虽时有纰缪【索隐纰音匹之反纰犹错也亦作悂字书云织者两丝同齿曰悂缪亦与谬同】实勒成一家【正义虽有小纰缪实编勒成一家之书矣】总其大较【索隐较音角较犹略也则大较犹言大略也正义较明也】信命世之宏才也【索隐按孟子云五百年之间必有名世者赵岐曰名世次圣之才物来能名此言命者名也言贤人有名於世也宏才大才谓史迁】考较此书文句不同有多有少莫辩其实而世之惑者定彼从此是非相贸真伪舛杂【正义贸音茂舛音昌转反言世之迷惑浅识之人或定彼从此本更相贸易真伪杂乱不能辩其是非】故中散大夫东莞徐广研核衆本为作音义【正义作音义十三卷裴駰为注散入百三十篇】具列异同兼述训解【正义徐作音义具列异同之本兼述训解释也】粗有所发明而殊恨省略【索隐殊絶也左传曰斩其木不殊言絶恨其所撰太省略也正义省音山景反】聊以愚管【小索隐按东方朔云以管窥天以蠡测海皆喻也然此语本出庄子文今云愚管者是駰谦言已愚陋管见所识不能远大也】增演徐氏【正义演音羊善反增益也言裴駰更增益演徐氏之说】采经传百家并先儒之说【正义采取也或取传说采诸子百家兼取先儒之义先儒谓孔安国郑玄服?贾逵等是也言百家广其非一】豫是有益悉皆抄内【正义并采经传之说有禆益史记尽抄内其中抄音楚交反】删其游辞取其要实【正义删音师颜反删除也去经传诸家浮游之辞取其精要之实】或义在可疑则数家兼列【正义兼列数家之说不同各有道理致生疑惑不敢偏弃故皆兼列】汉书音义称臣瓒者莫知姓氏【索隐按即傅瓒而刘孝标以为于瓒非也据何法盛晋书于瓒以穆帝时为大将军诛死不言有注汉书之事又其注汉书有引禄秩令及茂陵书然彼二书亡於西晋非于所见也必知是傅瓒者按穆天子传目录云傅瓒为校书郎与荀朂同校定穆天子传即当西晋之朝在于之前尚见茂陵等书又称臣者以其职典秘书故也瓒音残岸反】今直云瓒曰又都无姓名者但云汉书音义【正义汉书音义中有全无姓名者裴氏注史记直云汉书音义按大颜以为无名义今有六卷题云孟康或云服?盖後所加皆非其实未详指归也】时见微意有所裨补【正义见音贤见反裨音卑又音频移反裨益也裴氏云时见已之微意亦有所补益也】譬嘒星之继朝阳【索隐嘒微小貌也诗云嘒彼小星三五在东言衆无名微小之星各随三心五噣出在东方亦能继朝阳之光嘒音火彗反朝阳日也嘒星继朝阳喻已浅薄而注史记也】飞尘之集华岳【正义西岳华山极高大裴氏自喻材藻轻小如飞尘之集华岳亦能成其高大管子云海不辞水故能成其大山不辞土故能成其高华音故化反又如字】以徐为本【正义徐广音义辨诸家异同故以徐为本也】号曰集解未详则阙弗敢臆说【正义有未详审之处则阙而弗论不敢以胷臆之见而妄为说也】人心不同【正义言人心既不同所见亦殊别也】闻见异辞【正义耳闻目见心意旣乖其辞所以各异也】班氏所谓疏略抵捂者依违不悉辩也【索隐裴氏言今或依违不复更辩明之也按周公世家叙传曰依之违之周公绥之】愧非胥臣之多闻【索隐晋大夫臼季名曰胥臣按国语称晋文公使赵衰为卿辞曰栾枝贞愼先轸有谋胥臣多闻皆可以为辅又胥臣对文公黄帝二十五子及屯豫皆八等事是多闻也】子产之博物【索隐郑卿公孙侨字子产按左氏传子产聘晋言晋侯之疾非实沈台骀之祟乃说饮食哀乐及内官不及同姓反则能生疾晋侯闻子产之言曰博物君子也】妄言末学芜秽旧史岂足以关诸畜德庶贤无所用心而已【索隐关预也畜德谓积德多学之人也裴氏谦言已今此集解岂足关预於积学多识之士乎正是冀望圣贤胜於饱食终日无所用心愈於论语不有博奕者乎之人耳】
史记集解序

[book_title]史记索隐序
朝散大夫国子博士弘文馆学士河内司马贞
史记者汉太史司马迁父子之所述也迁自以承五百之运继春秋而纂是史其襃贬核实颇亚於丘明之书於是上始轩辕下讫天汉作十二本纪十表八书三十系家七十列传凡一百三十篇始变左氏之体而年载悠邈简册阙遗勒成一家其勤至矣又其属稿先据左氏国语系本战国策楚汉春秋及诸子百家之书而後贯穿经传驰骋古今错综櫽括各使成一国一家之事故其意难究详矣比於班书微为古质故汉晋名贤未知见重所以魏文侯听古乐则唯恐卧良有以也逮至晋末有中散大夫东莞徐广始考异同作音义十三卷宋外兵参军裴駰又取经传训释作集解合为八十卷虽粗见微意而未穷讨论南齐轻车録事邹诞生亦作音义三卷音则微殊义乃更略尔後其学中废贞观中谏议大夫崇贤馆学士刘伯庄达学宏才钩深探赜又作音义二十卷比於徐邹音则具矣残文错节异旨微义虽知独善不见傍通欲使後人从何凖的贞謏闻陋识颇事钻研而家传是书不敢失坠初欲改更舛错禆补疎遗义有未通兼重注述然以此书残缺虽多实为古史忽加穿凿难允物情今止探求异闻采摭典故解其所未解申其所未申者释文演注又为述赞凡三十卷号曰史记索隐虽未敢藏之书府亦欲以贻厥孙谋云
史记索隐序

[book_title]史记索隐后序
史记索隐後序
夫太史公记事上始轩辕下讫天汉虽博采古文及传记诸子其间残缺盖多或访捜异闻以成其说然其人好奇而词省故事核而文微是以後之学者多所未究其班氏之书成於後汉彪既依迁而述所以条流更明且又兼采衆贤羣理毕备故其旨富其词文是以近代诸儒共所鑚仰其训诂盖亦多门蔡谟集解之时已有二十四家之说所以於文无所滞於理无所遗而太史公之书既上序轩黄中述战国或得之於名山坏宅或取之以旧俗风謡故其残文断句难究详矣然古今为注解者絶省音义亦希始後汉延笃乃有音义一卷又别有音隐五卷不记作者何人近代鲜有二家之本宋中散大夫徐广作音义一十卷唯记诸本异同於义少有解释又中兵郎裴駰亦名家之子也作集解注本合为八十卷见行於代仍云亦有音义前代久已散亡南齐轻车録事邹诞生亦撰音义三卷音则尚奇义则罕说隋秘书监柳顾言尤善此史刘伯庄云其先人曾从彼公受业或音解随而记録凡三十卷隋季丧乱遂失此书伯庄以贞观之初奉勅於弘文馆讲授遂采邹徐二说兼记忆柳公音旨遂作音义三十卷音乃周备义则更畧惜哉古史微文遂由数贤秘宝故其学殆絶前朝吏部侍郎许子儒亦作注义不覩其书崇文馆学士张嘉会独善此书而无注义贞少从张学晩更研寻初以残缺处多兼鄙褚少孙误谬因愤发而补史记遂兼注之然其功殆半乃自唯曰千载古史良难紬绎於是更撰音义重作述赞盖欲以剖盘根之错节导北辕於司南也凡为三十卷号曰史记索隐云
史记索隐後序

[book_title]史记正义序
诸王侍读宣议郎守右清道率府长史张守节上
史记者汉太史公司马迁作迁生龙门耕牧河山之阳南游江淮讲学齐鲁之郡绍太史继春秋括文鲁史而包左氏国语采世本战国策而摭楚汉春秋贯紬经传旁捜史子上起轩辕下暨天汉作十二本纪帝王兴废悉详三十世家君国存亡毕着八书赞隂阳礼乐十表定代系年封七十列传忠臣孝子之诚备矣笔削冠於史籍题目足以经邦裴駰服其善序事理辩而不华质而不俚其文直其事核不虚美不隐恶故谓之实録自刘向扬雄皆称良史之才况坟典湮灭简册阙遗比之春秋言辞古质方之两汉文省理幽守节涉学三十余年六籍九流地里苍雅鋭心观采评史汉诠衆训释而作正义郡国城邑委曲申明古典幽微窃探其美索理允惬次旧书之旨兼音解注引致旁通凡成三十卷名曰史记正义发挥膏肓之辞思济沧溟之海未敢侔诸秘府冀训诂而齐流庶贻厥子孙世畴兹史于时岁次丙子开元二十四年八月杀青斯竟
史记正义序

[book_title]史记序考证
史记集解序裴駰○【臣照】按监本此序列於第四先索隐序次索隐後序次补史记序然後刋列此篇此篇之後则刋张守节论史例论注例论字例论音例音字例发字例諡发解七篇又不刋张守节正义序纷然淆乱絶无义例今依时代次第定此篇为第一索隐序第二索隐後序第三正义序第四终焉其补史记序则司马贞自叙其补三皇本纪作述赞改定篇目等事也今既不用其篇第则无庸弁诸简端与张守节论史例諡法解诸篇并移置末卷之後
又索隐○【臣照】按司马贞索隐张守节正义皆书名犹裴駰之有集解也监本於索隐正义则称索隐曰正义曰於集解则不载书名直称徐广曰如淳曰之类遂使曰字相混而且集解之文混入索隐索隐之文混入正义又正义之文十缺四五颠倒错乱不可枚举今集解索隐正义并依十三经例刻隂文字删去曰字补刻阙文不下千百条而正义十居其九不能逐条详载考证内顾正义无古刻原本可据各本彼此多寡不同今校定刋刻之後时或又得数条其不可少者重锓添入其无关紧要者仍从割弃盖即更数年搜罗终不能信为正义全本也但校之明代监本稍为详备焉
又妄言末学○末监本讹作未今改正【臣照】按明监本讹字甚多而小注尤甚今改正者以万计惟大字本文讹者则着之小注不能详也其无别本可考明知其讹不敢臆改者则着其说以存疑
索隐序虽粗见微意而未穷讨论○讨监本讹作计今改正
又残文错节异旨微义○旨监本讹作音今改正索隐後序或得之於名山坏宅○坏监本讹作壤今改正
又遂作音义十三卷音乃周备○乃监本讹作及今改正
又乃自惟曰千载古史良难紬绎於是更撰音义重作述赞○监本讹作乃自唯曰千载古良史难更然因退撰音义重作赞述今改正
史记序考证

[book_title]目录
钦定四库全书　　　　史部一
史记目录　　　　　　正史类
汉　　太　　史　　令司马迁　撰
本纪一十二
年表一十
八书八
世家三十
列传七十　　共一百三十卷
本纪
史纪卷一
本纪第一
五帝
史记卷二
本纪第二
夏
史记卷三
本纪第三
殷
史记卷四
本纪第四
周
史记卷五
本纪第五
秦昭襄王
庄襄王
史记卷六
本纪第六
秦始皇帝
二世皇帝
史记卷七
本纪第七
项羽
史记卷八
本纪第八
汉高祖
史记卷九
本纪第九
吕太后
史记卷十
本纪第十
孝文帝
史记卷十一
本纪第十一
孝景帝
史记卷十二
本纪第十二
孝武帝
表
史记卷十三
表第一
三代世表
史记卷十四
表第二
十二诸侯年表
史记卷十五
表第三
六国表
史记卷十六
表第四
秦楚之际月表
史记卷十七
表第五
汉兴以来诸侯年表
史记卷十八
表第六
高祖功臣侯年表
史记卷十九
表第七
惠景间侯者年表
史记卷二十
表第八
建元以来侯者年表
史记卷二十一
表第九
建元以来王子侯者年表
史记卷二十二
表第十
汉兴以来将相名臣年表
八书
史记卷二十三
八书第一
礼
史记卷二十四
八书第二
乐
史记卷二十五
八书第三
律
史记卷二十六
八书第四
历
史记卷二十七
八书第五
天官
史记卷二十八
八书第六
封禅
史记卷二十九
八书第七
河渠
史记卷三十
八书第八
平凖
世家
史记卷三十一
世家第一
吴太伯
史记卷三十二
世家第二
齐太公
史记卷三十三
世家第三
鲁周公
史记卷三十四
世家第四
燕召公
史记卷三十五
世家第五
管蔡
史记卷三十六
世家第六
陈?
史记卷三十七
世家第七
卫康叔
史记卷三十八
世家第八
宋微子
史记卷三十九
世家第九
晋
史记卷四十
世家第十
楚
史记卷四十一
世家第十一
越王句践
史记卷四十二
世家第十二
郑
史记卷四十三
世家第十三
赵
史记卷四十四
世家第十四
魏
史记卷四十五
世家第十五
韩
史记卷四十六
世家第十六
田敬仲完
史记卷四十七
世家第十七
孔子
史记卷四十八
世家第十八
陈涉
史记卷四十九
世家第十九
外戚
史记卷五十
世家第二十
楚元王
史记卷五十一
世家第二十一
荆燕
史记卷五十二
世家第二十二
齐悼惠王
史记卷五十三
世家第二十三
萧相国
史记卷五十四
世家第二十四
曹相国
史记卷五十五
世家第二十五
留侯
史记卷五十六
世家第二十六
陈丞相
史记卷五十七
世家第二十七
绦侯
史记卷五十八
世家第二十八
梁孝王
史记卷五十九
世家第二十九
五宗
史记卷六十
世家第三十
三王
列传
史记卷六十一
列传第一
伯夷
史记卷六十二
列传第二
管晏
史记卷六十三
列传第三
老子　　　　　　　庄子
申不害　　　　　　韩非
史记卷六十四
列传第四
司马穰苴
史记卷六十五
列传第五
孙武　　　　　　　　吴起
史记卷六十六
列传第六
伍子胥
史记卷六十七
列传第七
仲尼弟子
史记卷六十八
列传第八
商君鞅
史记卷六十九
列传第九
苏秦
史记卷七十
列传第十
张仪　　　　　　　　陈轸
犀首
史记卷七十一
列传第十一
樗里子　　　　　　　甘茂
甘罗
史记卷七十二
列传第十二
穰侯
史记卷七十三
列传第十三
白起　　　　　　　　王翦
史记卷七十四
列传第十四
孟轲　　　　　　　　淳于髠
愼到　　　　　　　　驺奭
荀卿
史记卷七十五
列传第十五
孟尝君
史记卷七十六
列传第十六
平原君　　　　　　　虞卿
史记卷七十七
列传第十七
信陵君
史记卷七十八
列传第十八
春申君
史记卷七十九
列传第十九
范睢　　　　　　　　蔡泽
史记卷八十
列传第二十
乐毅
史记卷八十一
列传第二十一
亷颇　　　　　　　　蔺相如
赵奢　　　　　　　　李牧
史记卷八十二
列传第二十二
田单
史记卷八十三
列传第二十三
鲁仲连　　　　　　　邹阳
史记卷八十四
列传第二十四
屈原　　　　　　　　贾谊
史记卷八十五
列传第二十五
吕不韦
史记卷八十六
列传第二十六刺客
曹沫　　　　　　　　专诸
豫让　　　　　　　　聂政
荆轲
史记卷八十七
列传第二十七
李斯
史记卷八十八
列传第二十八
蒙恬
史记卷八十九
列传第二十九
张耳　　　　　　　　陈余
史记卷九十
列传第三十
魏豹　　　　　　　　彭越
史记卷九十一
列传第三十一
黥布
史记卷九十二
列传第三十二
淮阴侯
史记卷九十三
列传第三十三
韩王信　　　　　　　卢绾
史记卷九十四
列传第三十四
田儋　　　　　　　　田横
史记卷九十五
列传第三十五
樊哙　　　　　　　　郦商
夏侯婴　　　　　　　灌婴
史记卷九十六
列传第三十六
张苍　　　　　　　　周昌
任敖　　　　　　　　申屠嘉
附韦贤　　　　　　　　魏相
邴吉　　　　　　　　黄霸
韦玄成　　　　　　　匡衡
史记卷九十七
列传第三十七
郦食其　　　　　　　陆贾
朱建
史记卷九十八
列传第三十八
傅寛　　　　　　　　靳歙
周緤
史记卷九十九
列传第三十九
刘敬　　　　　　　　叔孙通
史记卷一百
列传第四十
季布　　　　　　　　栾布
史记卷一百一
列传第四十一
袁盎　　　　　　　　?错
史记卷一百二
列传第四十二
张释之　　　　　　　冯唐
史记卷一百三
列传第四十三
石奋　　　　　　　　卫绾
直不疑　　　　　　　周文
张叔
史记卷一百四
列传第四十四
田叔【子仁】
附任安
史记卷一百五
列传第四十五
扁鹊　　　　　　　　仓公
史记卷一百六
列传第四十六
吴王濞
史记卷一百七
列传第四十七
窦婴　　　　　　　　田蚡
灌夫
史记卷一百八
列传第四十八
韩安国
史记卷一百九
列传第四十九
李广
史记卷一百十
列传第五十
匈奴
史记卷一百一十一
列传第五十一
卫青　　　　　　　　霍去病
【公孙贺　李息　公孙敖　李沮张次公　苏建　赵信　　张骞】
【李蔡　　曹襄　韩说　　郭昌赵食其　荀彘　路博德　赵破奴】
史记卷一百一十二
列传第五十二
公孙弘　　　　　　　　主父偃
史记卷一百一十三
列传第五十三
南越尉佗
史记卷一百一十四
列传第五十四
东越
史记卷一百一十五
列传第五十五
朝鲜
史记卷一百一十六
列传第五十六
西南夷
史记卷一百一十七
列传第五十七
司马相如
史记卷一百一十八
列传第五十八
淮南厉王　　　　　　淮南王安
衡山王
史记卷一百一十九
列传第五十九循吏
孙叔敖　　　　　　　子产
公仪休　　　　　　　石奢
李离
史记卷一百二十
列传第六十
汲黯　　　　　　　　郑当时
史记卷一百二十一
列传第六十一儒林
申公　　　　　　　　辕固生
韩生　　　　　　　　伏胜
董仲舒　　　　　　　胡母生
史记卷一百二十二
列传第六十二酷吏
郅都　　　　　　　　甯成
周阳由　　　　　　　赵禹
张汤　　　　　　　　义纵
王温舒　　　　　　　杨仆
减宣　　　　　　　　杜周
史记卷一百二十三
列传第六十三
大宛
【乌孙　　　康居　　　奄蔡大月氐　　安息】
史记卷一百二十四
列传第六十四游侠
朱家　　　　　　　　剧孟
郭解
史记卷一百二十五
列传第六十五佞幸
邓通　　　　　　　　韩嫣
李延年
史记卷一百二十六
列传第六十六滑稽
淳于髠　　　　　　　优孟
优旃
附东方朔　　　　　　　东郭先生
王先生　　　　　　　西门豹
史记卷一百二十七
列传第六十七日者
司马季主
史记卷一百二十八
列传第六十八
龟策
史记卷一百二十九
列传第六十九货殖
范蠡　　　　　　　　子贡
白圭　　　　　　　　猗顿
卓氏　　　　　　　　程郑
宛孔氏　　　　　　　师史
任氏
史记卷一百三十
列传第七十
太史公自序
附司马贞补史记
三皇本纪
【臣】等谨案汉司马迁史记一百三十卷虽班固讥其尚黄老传游侠货殖为悖於道郑樵以为上下数千年局蹐於七八书中博雅犹有所未足而纪传表书之体百世莫能易焉第其词旨古奥又年月地理间多疎舛晋徐广有音义三十卷宋裴駰作集解合八十卷唐司马贞有索隐三十卷张守节有正义三十卷向来虽多合刻絶少校勘我
皇上以明南北监板渐就漫漶厘正付梓卷附考证一如十三经之例而史记为诸史冠冕校讐精审皆非以前官私诸刻所得比也乾隆三十九年二月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀
史记目录
史记目录考证
史记目录○【臣照】按监本此行前有三行一曰史记补目録一曰唐弘文馆学士河内司马贞着一曰三皇本纪以补书而先正书以唐司马贞而先汉司马迁乖舛倒置总因三皇必在五帝前也夫删书断自唐虞孔子岂未见黄帝之书谓其荒远难稽不欲传疑於後世也迁史始黄帝已失孔子之指贞复等而上之及於伏羲益又甚矣顾迁之所以始黄帝者盖以武帝好神仙神仙家言并托之黄帝封禅书载帝语我若得如黄帝视弃妻子如敝屣耳迁是以据古史着黄帝事实以言黄帝亦人耳非能乘云驾风长生不死如彼所言神仙者也故五帝中独着黄帝之葬桥山余并不书葬者言黄帝之死有冢可据也贞之补三皇并失迁之旨矣今依古本刊去此三行附补书於正书之末庶不改龙门之旧云
本纪一十二表一十书八世家三十列传七十○监本作本纪卷一十二年表卷一十八书卷八世家卷三十列传卷七十【臣照】按十表中有世表有月表今曰年表卷一十其谬可知也卷一十二卷一十则是第十二卷第十卷也八书卷八更不可通盖坊肆书贾之所为而传谬至今者且司马迁报任安书云为十表本纪十二书八章世家三十列传七十云云更为确据今俱依古本改正
史记目录考证

[book_title]卷一
<史部,正史类,史记>
钦定四库全书
史记卷一
汉　　太　　史　　令司马迁　撰
宋中郎外兵曹　参　军裴　駰集解
唐国子博士弘文馆学士司马贞索隐
唐诸王侍读率府长史张守节正义
五帝本纪第一
【集解裴駰曰凡是徐氏义称徐姓名以别之余者悉是駰注解并集衆家义索隐纪者记也本其事而记之故曰本纪又纪理也丝缕有纪而帝王书称纪者言为後代纲纪也正义郑玄注中候勅省图云德合五帝坐星者称帝又坤灵图云德配天地在正不在私曰帝按太史公依世本大戴礼以黄帝颛顼帝喾唐尧虞舜为五帝谯周应劭宋均皆同而孔安国尚书序皇甫谧帝王世纪孙氏注世本并以伏牺神农黄帝为三皇少昊颛顼高辛唐虞为五帝裴松之史目云天子称本纪诸侯曰世家本者系其本系故曰本纪者理也统理衆亊系之年月名之曰纪第者次序之目一者举数之由故曰五帝本纪第一礼云动则左史书之言则右史书之左阳故记动右隂故记言言为尚书事为春秋按春秋时置左右史故云史记】
黄帝者【集解徐广曰号有熊索隐按有土德之瑞土色黄故称黄帝犹神农火德王而称炎帝然也此以黄帝为五帝之首盖依大戴礼五帝德又谯周宋均亦以为然而孔安国皇甫谧帝王代纪及孙氏注系本并以伏牺神农黄帝为三皇少昊高阳高辛唐虞为五帝注号有熊者以其本是有熊国君之子故也都轩辕之丘因以为名又以为号又据左传亦号帝鸿氏也正义舆地志云涿鹿本名彭城黄帝初都迁有熊也按黄帝有熊国君乃少典国君之次子号曰有熊氏又曰缙云氏又曰帝鸿氏亦曰帝轩氏母曰附宝之祁野见大电绕北斗枢星感而怀孕二十四月而生黄帝於寿丘夀丘在鲁东门之北今在兖州曲阜县东北六里生日角龙顔有景云之瑞以土德王故曰黄帝封泰山禅亭亭亭亭在牟隂】少典之子【集解谯周曰有熊国君少典之子也皇甫谧曰有熊今河南新郑是也索隐少典者诸侯国号非人名也又按国语云少典娶有蟜氏女而生炎帝然则炎帝亦少典之子炎黄二帝虽则承帝王代纪中间凡隔八帝五百余年若以少典是其父名岂黄帝经五百余年而始代炎帝後为天子乎何其年之长也又按秦本纪云颛顼氏之裔孙曰女修吞玄鸟之卵而生大业大业娶少典氏而生栢翳明少典是国号非人名也黄帝者少典氏後代之子孙贾逵亦以左传高阳氏有才子八人亦谓其後代子孙而称为子是也谯周字允南蜀人魏散骑常侍徵不拜此注所引者是其人所着古史考之说也皇甫谧字士安晋人号玄晏先生今所引者是其所作帝王世纪也】姓公孙名曰轩辕【索隐按皇甫谧云黄帝生於寿丘长於姬水因以为姓居轩辕之丘因以为名又以为号是本姓公孙长居姬水因改姓姬】生而神灵弱而能言【索隐弱谓幼弱时也盖未合能言之时而黄帝即言所以为神异也潘岳有哀弱子篇其子未七旬曰弱正义言神异也易曰隂阳不测之谓神书曰人惟万物之灵故谓之神灵也】幼而徇齐【集解徐广曰墨子曰年踰十五则聪明心虑无不徇通矣駰案徇疾齐速也言圣德幼而疾速也索隐斯文未明今案徇齐皆德也书曰聪明齐圣左传曰子虽齐圣齐谓圣德齐肃又按孔子家语及大戴礼并作叡齐一本作慧齐叡慧皆智也太史公采大戴礼而为此纪今彼文无作徇者史记旧本亦有作濬齐盖古字假借徇为濬濬深也义亦并通尔雅齐速俱训为疾尚书大传曰多闻而齐给郑注云齐疾也今裴氏注云徇亦训疾未见所出或当读徇为迅迅於尔雅与齐俱训疾则迅濬虽异字而音同也又尔雅曰宣徇遍也濬通也是遍之与通义亦相近言黄帝幼而才智周徧且辩给也故墨子亦云年踰五十则聪明心虑不徇通矣俗本作十五非是按谓年老踰五十不聪明何得云十五】长而敦敏成而聪明【正义成谓年二十冠成人也聪明闻见明辩也此以上至轩辕皆大戴礼文】轩辕之时神农氏世衰【集解皇甫谧曰易称庖牺氏没神农氏作是为炎帝班固曰教民耕农故号曰神农索隐世衰谓神农氏後代子孙道德衰薄非指炎帝之身即班固所谓参虚皇甫谧所云帝榆罔是也正义帝王世纪云神农氏姜姓也母曰任姒有蟜氏女登为少典妃游华阳有神龙首感生炎帝人身牛首长於姜水有圣德以火德王故号炎帝初都陈又徙鲁又曰魁隗氏又曰连山氏又曰列山氏括地志云厉山在随州随县北百里山东有石穴曰神农生於厉乡所谓列山氏也春秋时为厉国】诸侯相侵伐暴虐百姓而神农氏弗能征於是轩辕乃习用干戈?征不享【索隐谓用干戈以征诸侯之不朝享者一本或作亭亭训直以征诸侯之不直者】诸侯咸来宾从而蚩尤最为暴莫能伐【集解应劭曰蚩尤古天子瓒曰孔子三朝记曰蚩尤庶人之贪者索隐按此纪云诸侯相侵伐蚩尤最为暴则蚩尤非为天子也又管子曰蚩尤受卢山之金而作五兵明非庶人盖诸侯号也刘向别录云孔子见鲁哀公问政比三朝退而为此记故曰三朝凡七篇并入大戴礼今此文见用兵篇也正义龙鱼河图云黄帝摄政有蚩尤兄弟八十一人并兽身人语铜头铁额食沙造五兵仗刀戟大弩威振天下诛杀无道万民钦命黄帝行天子事黄帝以仁义不能禁止蚩尤乃仰天而叹天遣玄女下授黄帝兵符伏蚩尤後天下复扰乱黄帝遂画蚩尤形像以威天下咸谓蚩尤不死八方皆为殄灭山海经云黄帝令应龙攻蚩尤蚩尤请风伯雨师以从大风雨黄帝乃下天女曰魃以止雨雨止遂杀蚩尤孔安国曰九黎君号蚩尤是也】炎帝欲侵陵诸侯诸侯咸归轩辕轩辕乃修德振兵【正义振整也】治五气【集解王肃曰五行之气索隐谓春甲乙木气夏丙丁火气之属是五气也】蓻五种【集解蓻树也诗云蓻之荏菽周礼曰谷宜五种郑玄曰五种黍稷菽麦稻也索隐蓻音艺艺种也树也五种即五谷也音朱用反此注所引见诗大雅生民之篇尔雅云荏菽戎菽也郭璞曰今之胡豆郑氏曰豆之大者是也正义蓻音鱼曳反种音肿】抚万民度四方【集解王肃曰度四方而安抚之正义度音徒洛反】教熊罴貔貅貙虎【索隐书云如虎如貔尔雅云貔白狐礼曰前有摰兽则载貔貅是也尔雅又曰貙獌似狸此六者猛兽可以教战周礼有服不氏掌教扰猛兽即古服牛乘马亦其类也正义熊音?罴音碑貔音毗貅音休貙音丑于反罴如熊黄白色郭璞云貔执夷虎属也按言教士卒习战以猛兽之名名之用威敌也】以与炎帝战於阪泉之野【集解服?曰阪泉地名皇甫谧曰在上谷正义阪音白板反括地志云阪泉今名黄帝泉在妫州怀戎县东五十六里出五里至涿鹿东北与涿水合又有涿鹿故城在妫州东南五十里本黄帝所都也晋太康地里志云涿鹿城东一里有阪泉上有黄帝祠按阪泉之野则平野之地也】三战然後得其志【正义谓黄帝克炎帝之後】蚩尤作乱不用帝命【正义言蚩尤不用黄帝之命也】於是黄帝乃徵师诸侯与蚩尤战於涿鹿之野【集解服?曰涿鹿山名在涿郡张晏曰涿鹿在上谷索隐或作浊鹿古今字异耳按地理志上谷有涿鹿县然则服?云在涿郡者误也】遂禽杀蚩尤【集解皇览曰蚩尤冢在东平郡夀张县阚乡城中高七丈民常十月祀之有赤气出如匹绦帛民名为蚩尤旗肩髀冢在山阳郡钜野县重聚大小与阚冢等传言黄帝与蚩尤战於涿鹿之野黄帝杀之身体异处故别葬之索隐按皇甫谧云黄帝使应龙杀蚩尤于凶黎之谷或曰黄帝斩蚩尤于中冀因名其地曰絶辔之野皇览书名也记先代冢墓之处宜皇王之省览故曰皇览是魏人王象缪袭等所撰】而诸侯咸尊轩辕为天子代神农氏是为黄帝天下有不顺者黄帝从而征之平者去之【正义平服者即去之】披山通道【集解徐广曰披他本亦作陂字盖当为詖詖者旁其边之谓也披语诚合今世然古今不必同也索隐披音如字谓披山林草木而行以通道也徐广音詖恐稍迂也】未尝寜居东至于海登丸山【集解徐广曰丸一作凡駰案地理志曰丸山在琅邪朱虚县索隐凡音扶严反正义丸音桓括地志云丸山即丹山在青州临胊县界朱虚故县西北二十里丹水出焉丸音纨守节按地志唯有凡山盖凡山丸山是一山耳诸处字误咸丸或凡也汉书郊祀志云禅丸山顔师古云在朱虚亦与括地志相合明丸山是也】及岱宗【正义泰山东岳也在兖州博城县西北三十里也】西至于空桐【集解应劭曰山名韦昭曰在陇右】登鸡头【索隐山名也後汉王孟塞鸡头道在陇西一曰崆峒山之别名正义括地志云空桐山在肃州福禄县东南六十里抱朴子内篇云黄帝西见中黄子受九品之方过空桐从广成子受自然之经即此山括地志又云笄头山一名崆峒山在原州平阳县西百里禹贡泾水所出舆地志云或即鸡头山也郦元云盖大陇山异名也庄子云广成子学道崆峒山黄帝问道於广成子盖在此按二处崆峒皆云黄帝登之未详孰是】南至于江登熊湘【集解駰案封禅书曰南伐至于召陵登熊山地理志曰湘山在长沙益阳县正义括地志云熊耳山在商州上洛县西十里齐桓公登之以望江汉也湘山一名艑山在岳州巴陵县南十八里也】北逐荤粥【集解匈奴传曰唐虞以上有山戎猃狁荤粥居于北蛮索隐匈奴别名也唐虞已上曰山戎亦曰熏粥夏曰淳维殷曰鬼方周曰玁狁汉曰匈奴正义荤音薰粥音育】合符釡山【索隐合诸侯符契圭瑞而朝之於釡山犹禹会诸侯於涂山然也又按郭子横洞冥记称东方朔云东海大明之墟有釡山山出瑞云应王者之符命如尧时有赤云之祥之类盖黄帝黄云之瑞故曰合符应於釡山也正义括地志云釡山在妫州怀戎县北三里山上有舜庙】而邑于涿鹿之阿【正义广平曰阿涿鹿山名已见上涿鹿故城在山下即黄帝所都之邑于山下平地】迁徙往来无常处以师兵为营卫【正义环绕军兵为营以自卫若辕门即其遗象】官名皆以云命为云师【集解应劭曰黄帝受命有云瑞故以云纪事也春官为青云夏官为缙云秋官为白云冬官为黑云中官为黄云张晏曰黄帝有景云之应因以名师与官】置左右大监监于万国【正义监上监去声下监平声若周邵分陕也】万国和而鬼神山川封禅与为多焉【集解徐广曰多一作朋索隐与音羊汝反与犹许也言万国和同而鬼神山川封禅祭祀之事自古以来帝王之中推许黄帝以为多多犹大也】获宝鼎迎日推策【集解晋灼曰策数也迎数之也瓒曰日月朔朢未来而推之故曰迎日索隐封禅书曰黄帝得宝鼎神策下云於是推策迎日则神策者神蓍也黄帝得蓍以推算历数於是逆知节气日辰之将来故曰推策迎日也正义筴音策迎逆也黄帝受神策命大挠造甲子容成造历是也】举风后力牧常先大鸿以治民【集解郑玄曰风后黄帝三公也班固曰力牧黄帝相也大鸿见封禅书正义举任用四人皆帝臣也帝王世纪云黄帝梦大风吹天下之尘垢皆去又梦人执千钧之弩驱羊万羣帝寤而叹曰风为号令执政者也垢去土后在也天下岂有姓风名后者哉夫千钧之弩异力者也驱羊数万羣能牧民为善者也天下岂有姓力名牧者也於是依二占而求之得风后於海隅登以为相得力牧於大泽进以为将黄帝因着占梦经十一卷艺文志云风后兵法十三篇图三卷孤虚二十卷力牧兵法十五篇郑玄云风后黄帝之三公也按黄帝仰天地置列侯衆官以风后配上台天老配中台五圣配下台谓之三公也封禅书云鬼臾区号大鸿黄帝大臣也死葬雍故鸿冢是艺文志云鬼容区兵法三篇也】顺天地之纪【正义言黄帝顺天地隂阳四时之纪也】幽明之占【正义幽隂明阳也占数也言隂阳五行黄帝占数而知之此文见大戴礼】死生之说【集解徐广曰一云幽明之数合死生之说正义谓仪制也民之死生此谓作仪制礼则之说】存亡之难【索隐存亡犹安危也易曰危者安其位亡者保其存是也难犹说也凡事是非未尽假以往来之词则曰难又上文有死生之说故此云存亡之难所以韩非着书有说林说难也正义难音乃惮反存亡犹生死也黄帝之前未有衣裳屋宇及黄帝造屋宇制衣服营殡葬万民故免存亡之难】时播百谷草木【集解王肃曰时是也索隐为一句正义言顺四时之所宜而布种百谷草木也】淳化鸟兽虫蛾【索隐为一句蛾音牛绮反一作豸豸言淳化广被及之正义蛾音鱼起反又音豸豸音直氏反蚁蚍蜉也尔雅曰有足曰虫无足曰豸】旁罗日月星辰水波【集解徐广曰一作沃】土石金玉【索隐旁非一方罗广布也今按大戴礼作历离离即罗也言帝德旁罗日月星辰水波及至土石金玉谓日月扬光海水不波山不藏珍皆是帝德广被也正义旁罗犹徧布也日月隂阳时节也星二十八宿也辰日月所会也水波澜漪也言天不异灾土无别害水少波浪山出珍宝】劳勤心力耳目节用水火材物【正义节时节也水陂障决泄也火山野禁放也材木也物事也言黄帝教民江湖陂泽山林原隰皆收采禁捕以时用之有节令得其利也】有土德之瑞故号黄帝【索隐炎帝火黄帝土代之即黄龙地螾见是也螾土精大五六围长十余丈螾音引正义螾音以刃反】黄帝二十五子其得姓者十四人【索隐旧解破四为三言得姓十三人耳今按国语胥臣云黄帝之子二十五宗其得姓者十四人为十二姓姬酉祁已滕葴任荀僖姞嬛依是也唯青阳与夷鼓同已姓又云青阳与苍林为姬姓是则十四人为十二姓其文甚明唯姬姓再称青阳与苍林盖国语文误所以致令前儒共疑其姬姓青阳当为玄嚣是帝喾祖本与黄帝同姬姓其国语上文青阳即是少昊金天氏为已姓者耳既理在不疑无烦破四为三正义僖音力其反姞音其吉反嬛音在宣反】黄帝居轩辕之丘【集解皇甫谧曰受国於有熊居轩辕之丘故因以为名又以为号山海经曰在穷山之际西射之南张晏曰作轩冕之服故谓之轩辕】而娶於西陵之女【正义西陵国名也】是为嫘祖【集解徐广曰祖一作俎嫘力追反索隐一曰雷祖音力堆反正义一作傫】嫘祖为黄帝正妃【索隐按皇帝立四妃象后妃四星皇甫谧云元妃西陵氏女曰嫘祖生昌意次妃方雷氏女曰女节生青阳次妃彤鱼氏女生夷鼓一名苍林次妃嫫母班在三人之下按国语夷鼓苍林是二人又按汉书古今人表彤鱼氏生夷鼓嫫母生苍林不得如谧所说】生二子其後皆有天下其一曰玄嚣是为青阳【集解駰案太史公乃据大戴礼以嫘祖生昌意及玄嚣玄嚣即青阳也皇甫谧以青阳为少昊乃方雷氏所生是其所见异也索隐玄嚣帝喾之祖按皇甫谧及宋衷皆云玄嚣青阳即少昊也今此纪下云玄嚣不得在帝位则太史公意青阳非少昊明矣而此又云玄嚣是为青阳当是误也谓二人皆黄帝子并列其名所以前史因误以玄嚣青阳为一人耳宋衷又云玄嚣青阳是为少昊继黄帝立者而史不叙盖少昊金德王非五运之次故叙五帝不数之也】青阳降居江水其二曰昌意降居若水【索隐降下也言帝子为诸侯降居江水江水若水皆在蜀即所封国也水经曰水出旄牛徼外东南至故关为若水南过邛都又东北至朱提县为泸江水是蜀有此二水也正义括地志云安阳故城在豫州新息县西南八十里应劭云古江国也地理志亦云安阳古江国也】昌意娶蜀山氏女曰昌仆生高阳高阳有圣德焉【正义华阳国志及十三州志云蜀之先肇於人皇之际黄帝为子昌意娶蜀山氏後子孙因封焉帝颛顼高阳氏黄帝之孙昌意之子母曰昌仆亦谓之女枢河图云瑶光如蜺贯月正白感女枢於幽房之宫生颛顼首戴干戈有德文也】黄帝崩【集解皇甫谧曰在位百年而崩年百一十一岁索隐按大戴礼宰我问孔子曰荣伊言黄帝三百年请问黄帝何人也抑非人也何以至三百年乎对曰生而人得其利百年死而人畏其神百年亡而人用其教百年则士安之说略可凭矣正义列仙传云轩辕自择亡日与羣臣辞还葬桥山山崩棺空惟有劒舄在棺焉】葬桥山【集解駰案皇览曰黄帝冢在上郡桥山索隐地理志桥山在上郡阳周县山有黄帝冢也正义括地志云黄帝陵在寜州罗川县东八十里子午山地理志云上郡阳周县桥山南有黄帝冢按阳周隋改为罗川尔雅云山锐而高曰桥也】其孙昌意之子高阳立是为帝颛顼也
帝颛顼高阳者【集解皇甫谧曰都帝丘今东郡濮阳是也索隐宋忠云颛顼名高阳有天下号也张晏曰高阳者所兴地名也】黄帝之孙而昌意之子也静渊以有谋疏通而知事养材以任地【索隐言能养材物以任地大戴礼作养财】载时以象天【索隐载行也言行四时以象天大戴礼作履时以象天履亦践而行也】依鬼神以剬义【索隐鬼神聪明正直当尽心敬事因制尊卑之义故礼曰降於祖庙之谓仁义是也正义鬼之灵者曰神也鬼神谓山川之神也能兴云致雨润养万物也故已依凭之剬义也剬古制字】治气以教化【索隐谓理四时五行之气以教化万人也】絜诚以祭祀北至于幽陵【正义幽州也】南至于交址【正义址音止交州也】西至于流沙【集解地理志曰流沙在张掖居延县正义济渡也括地志云居延海南甘州张掖县东北千六十四里是】东至于蟠木【集解駰案海外经曰东海中有山焉名曰度索上有大桃树屈蟠三千里东北有门名曰鬼门万鬼所聚也天帝使神人守之一名郁垒主閲领万鬼若害人之鬼以苇索缚之射以桃弧投虎食也】动静之物【正义动物谓鸟兽之类静物谓草木之类】小大之神【正义大谓五岳四渎小谓邱陵坟衍】日月所照莫不砥属【集解王肃曰砥平也四远皆平而来服属索隐依王肃音止属据大戴礼作砥砺也】帝颛顼生子曰穷蝉【索隐系本作穷系宋衷云一云穷系諡也正义帝舜之高祖也】颛顼崩【集解皇甫谧曰在位七十八年年九十八皇览曰颛顼冢在东郡濮阳顿丘城门外广阳里中顿丘者城门名顿丘道索隐皇甫谧云据左氏岁在鹑火而崩葬东郡又山海经曰颛顼葬鲋鱼山之阳九殡葬其隂也】而玄嚣之孙高辛立是为帝喾
帝喾高辛者【集解张晏曰少昊之前天下之号象其德颛顼以来天下之号因其名高阳高辛皆所兴之地名颛顼与喾皆以字为号上古质故也索隐宋衷曰高辛地名因以为号喾名也皇甫谧云帝喾名夋也正义帝王纪云俈母无闻焉】黄帝之曾孙也高辛父曰蟜极【正义蟜音居兆反本作桥音同又巨遥反帝尧之祖也】蟜极父曰玄嚣玄嚣父曰黄帝自玄嚣与蟜极皆不得在位至高辛即帝位【集解皇甫谧曰都亳今河南偃师是】高辛於颛顼为族子高辛生而神灵自言其名【正义帝王纪云帝俈高辛姬姓也其母生见其神异自言其名曰夋龆龀有德年十五而佐颛顼三十登位都亳以人事纪官也】普施利物不於其身聪以知远明以察微顺天之义知民之急仁而威惠而信修身而天下服取地之财而节用之抚敎万民而利诲之历日月而迎送之【正义言作历弦望晦朔日月未至而迎之过而送之上迎日推策是也】明鬼神而敬事之【正义天神曰神人神曰鬼又云圣人之精气谓之神贤人之精气谓之鬼言明识鬼神而敬事也】其色郁郁其德嶷嶷【索隐郁郁犹穆穆也嶷嶷德高也今按大戴礼郁作神嶷作俟】其动也时其服也士【索隐举动应天时衣服服士服言其公且亷也】帝喾溉执中而徧天下【集解徐广曰古既字作水旁徧字一作尹索隐即尚书允执厥中是也正义溉音既言帝喾治民若水之溉灌平等而执中正遍於天下也】日月所照风雨所至莫不从服【正义以上大戴礼文也】帝喾娶陈锋氏女【正义锋音峯又作丰帝王纪云帝喾有四妃卜其子皆有天下元妃有邰氏女曰姜嫄生后稷次妃有娀氏女曰简狄生卨次妃陈丰氏女曰庆都生放勋次妃娵訾氏女曰常仪生帝挚也】生放勋【正义放音方往反勲亦作勋音许云反言尧能放上代之功故曰放勋谥尧姓伊祁氏帝纪云帝尧陶唐氏祁姓也母庆都十四月生尧】娶娵訾氏女生挚【索隐案皇甫谧云女名常仪也正义娵足须反訾紫移反】帝喾崩【集解皇甫谧曰在位七十年年百五岁皇览曰帝喾冢在东郡濮阳顿丘城南台隂野中】而挚代立帝挚立不善崩【索隐古本作不着音张虑反俗本作不善不善谓微弱不着犹不着明卫宏云挚立九年而唐侯德盛因禅位焉正义帝王纪云帝挚之母於四人中班最在下而挚於兄弟最长得登帝位封异母弟放勋为唐侯挚在位九年政微弱而唐侯德盛诸侯归之挚服其义乃率羣臣造唐而致禅唐侯自知有天命乃受帝禅乃封挚於高辛今定州唐县也】而弟放勲立是为帝尧
帝尧者【集解駰案谥法曰翼善传圣曰尧索隐尧谥也放勲名帝喾之子姓伊祁氏案皇甫谧云尧初生时其母在三阿之南寄於伊长孺之家故从母所居为姓也正义徐广云号陶唐帝王纪云尧都平阳於诗为唐国徐才宗国都城记云唐国帝尧之裔子所封其北帝夏禹都汉曰太原郡在古冀州太行恒山之西其南有晋水括地志云今晋州所理平阳故城是也平阳河水一名晋水也】放勲【集解徐广曰号陶唐皇甫谥曰尧以甲申岁生甲辰即帝位甲午徵舜甲寅舜代行天子事辛巳崩年百十八在位九十八年】其仁如天【索隐如天之涵养也】其知如神【索隐如神之微妙也】就之如日【索隐如日之照临人咸依就之若葵藿倾心以向日也】望之如云【索隐如云之覆渥言德化广大而浸润生人人咸仰望之故曰如百谷之仰膏雨也】富而不骄贵而不舒【索隐舒犹慢也大戴礼作不豫】黄收纯衣【集解徐广曰纯一作绞駰案太古冠冕图云夏名冕曰收礼记曰野夫黄冠郑玄曰纯衣士之祭服索隐收冕名其色黄故曰黄收象古质素也纯读曰缁】彤车乘白马能明驯德【集解徐广曰驯古训字索隐史记驯字徐广皆读曰训训顺也言圣德能顺人也案尚书作俊德孔安国云能明用俊德之士与此文意别也】以亲九族九族既睦便章百姓【集解徐广曰下云便程东作然则训平为便也駰案尚书并作平字孔安国曰百姓百官郑玄曰百姓羣臣之父子兄弟索隐古文尚书作平此文盖读平为浦耕反平既训便因作便章其今文作辩章古平字亦作便音婢缘反便则训辩遂为辩章邹诞生本亦同也】百姓昭明合和万国乃命羲和【集解孔安国曰重黎之後羲氏和氏世掌天地之官正义吕刑传云重即羲黎即和虽别为氏族而出自重黎也按圣人不独治必须贤辅乃命相天地之官若周礼天官卿地官卿也】敬顺昊天【正义敬犹恭勤也元气昊然广大故云昊天释天云春为苍天夏为昊天秋为旻天冬为上天而独言昊天者以尧能敬天大故以昊天言之】数法日月星辰【正义历数之法日之甲乙月之大小昏明逓中之星日月所会之辰定其天数以为一岁之历】敬授民时【索隐尚书作历象日月则此言数法是训历象二字谓命羲和以历数之法观察日月星辰之早晚以敬授人时也正义尚书考灵耀云主春者张昏中可以种稷主夏者火昏中可以种黍菽主秋者虚昏中可以种麦主冬者昴昏中可以收歛也天子视四星之中知民缓急故云敬授民时也】分命羲仲居郁夷曰阳谷【集解駰案尚书作嵎夷孔安国曰东表之地称嵎夷日出於阳谷羲仲治东方之官索隐史记旧本作汤谷今并依尚书字案淮南子曰日出汤谷浴於咸池则汤谷亦有他证明矣又下曰昧谷徐广云一作柳柳亦日入处地名太史公博采经记而为此史广记异闻不必皆依尚书盖郁夷亦地之别名也正义郁音隅阳或作阳禹贡青州云嵎夷既略按嵎夷青州也尧命羲仲理东方青州嵎夷之地日所出处名曰阳明之谷羲仲主东方之官若周礼春官卿】敬道日出便程东作【集解孔安国曰敬道出日平均次序东作之事以务农也索隐刘伯庄传皆依古史作平秩音然尚书大传曰辩秩东作则是训秩为程言便课其作程者也正义道音导便程并如字後同导训也三春主东故言日出耕作在春故言东作命羲仲恭勤道训万民东作之事使有程期】日中星鸟以殷中春【集解孔安国曰日中谓春分之日也鸟南方朱鸟七宿也殷正也春分之昏鸟星毕见以正仲春之气节转以推孟季则可知也正义下中音仲夏秋冬并同】其民析鸟兽字微【集解孔安国曰春事既起丁壮就功言其民老壮分析也乳化曰字尚书微作尾字说文云尾交接也】申命羲叔居南交【集解孔安国曰夏与春交此治南方之官也索隐孔注未是然则冬与秋交何故下无其文且东嵎夷西昧谷北幽都三方皆言地而夏独不言地乃云与春交斯不例之甚也然南方地有名交趾者或古文略举一字名地南交则是交趾不疑也正义羲叔主南方之官若周礼夏官卿也】便程南为敬致【集解孔安国曰为化也平序分南方化育之事敬行其教以致其功也索隐为依字读春言东作夏言南为皆是耕作营为劝农之事孔安国强读为讹字虽则训化解释亦甚纡回也正义譌音于伪反命羲叔宜恭勤民事致其种殖使有程期也】日永星火以正中夏【集解孔安国曰永长也谓夏至之日火苍龙之中星举中则七星见可知也以正中夏之节马融王肃谓日长昼漏六十刻郑玄曰五十五刻】其民因鸟兽希革【集解孔安国曰因谓老弱因就在田之丁壮以助农也夏时鸟兽毛羽希少改易也革改也】申命和仲居西土【集解徐广曰一无土字以为西者今天水之西县也駰案郑玄曰西者陇西之西今人谓之兑山】曰昧谷【集解徐广曰一作柳谷駰案孔安国曰日入于谷而天下冥故曰昧谷此居治西方之官掌秋天之政也正义和仲主西方之官若周礼秋官卿也】敬道日入便程西成【集解孔安国曰秋西方万物成也】夜中星虚以正中秋【集解孔安国曰春言日秋言夜互相备也虚玄武之中星亦言七星皆以秋分日见以正三秋也索隐虚旧依字读而邹诞生音墟案虚星主坟墓邹氏颇得其理】其民夷易鸟兽毛毨【集解孔安国曰夷平也老壮者在田与夏平也毨理也毛更生曰毨理】申命和叔居北方曰幽都【集解孔安国曰北称幽都谓所聚也索隐案山海经曰北海之内有山名幽都盖是也正义按北方幽州隂聚之地命和叔居理之北方之官若周礼冬官卿】便在伏物【索隐使和叔察北方藏伏之物谓人畜积聚等冬皆藏伏尸子亦曰北方者伏方也尚书作平在朔易今案大传云便在伏物太史公据之而书】日短星昴以正中冬【集解孔安国曰日短冬至之日也昴白虎之中星亦以七星并见以正冬节也马融王肃谓日短昼漏四十刻郑玄曰四十五刻】其民燠鸟兽氄毛【集解徐广曰氄音茸駰案孔安国曰民入室处鸟兽皆生氄毳细毛以自温也】岁三百六十六日以闰月正四时【索隐夫周天三百六十五度四分度之一是天度数也而日行迟一岁一周天月行疾一月一周天日一日行一度月一日行十三度十九分度之七至二十九日半强月行天一匝又逐及日而与会一年十二会是为十二月每月二十九日过半年分出小月六是每岁余六日又大岁三百六十六日小岁三百六十五日举全数云六十六日其实一岁唯余十一日弱未满三岁已成一月则置闰若三年不置闰则正月为二月九年差三月则以春为夏十七年差六月则四时皆反以此四时不正岁不成矣故传曰归余於终事则不悖是也】信饬百官【集解徐广曰古勅字】衆功皆兴尧曰谁可顺此事【正义言将登用之嗣位也】放齐曰嗣子丹朱开明【集解孔安国曰放齐臣名正义放音方往反郑玄云帝尧胤嗣之子名曰丹朱开明也按开解而逹也帝王纪云尧娶散宜氏女曰女皇生丹朱汲冢纪年云后稷放帝子丹朱范汪荆州记云丹水县在丹川尧子朱之所封也括地志云丹水故城在邓州内乡县西南百三十里丹水故为县】尧曰吁顽凶不用【集解孔安国曰吁疑怪之辞正义左传云口不道忠信之言为嚚心不则德义之经为顽凶讼也言丹朱心既顽嚚又好争讼不可用之】尧又曰谁可者讙兜曰共工旁聚布功可用【集解孔安国曰讙兜臣名郑玄曰共工水官名正义兜音升侯反】尧曰共工善言其用僻似恭漫天不可【正义漫音莫干反共王善为言语用意邪僻也似於恭敬罪恶漫天不可用也】尧又曰嗟四岳【集解郑玄曰四岳四时官主方岳之事正义嗟叹鸿水问四岳谁能理也孔安国云四岳即上羲和四子也分掌四岳之诸侯故称焉】汤汤洪水滔天浩浩怀山襄陵【集解孔安国曰怀包襄上也正义汤音商今读如字荡荡广平之貌言水奔突有所涤除地上之物为水漂流荡荡然按怀藏包襄之义故怀为包释言以襄为驾驾乘牛马皆在上也言水襄上乘陵浩浩盛大势若漫天】下民其忧有能使治者皆曰鲧可【集解马融曰鲧臣名禹父】尧曰鲧负命毁族不可【正义负音佩依字通负违也族类也鲧性狠戾违负教命毁败善类不可用也诗云贪人败类也】岳曰异哉试不可用而已【正义异音异孔安国云异已也退也言余人尽已唯鲧可试无成乃退】尧於是听岳用鲧九载功用不成【正义尔雅释天云载岁也夏曰祀周曰年唐虞曰载李廵云各自纪事不相袭也孙炎云?取星行一次也祀取四时祭祀一讫也年取年谷一熟也载取万物始更终也载者年之别名故以载为年也按功用不成水害不息故放退也至明年得舜乃殛之羽山而用其子禹也】尧曰嗟四岳朕在位七十载汝能庸命践朕位【集解郑玄曰言汝诸侯之中有能顺事用天命者入处我位统治天子之事者乎正义孔安国云尧年十六以唐侯升为天子在位七十载时八十六老将求代也】岳应曰鄙德忝帝位【正义四岳皆云鄙里无德若便行天子事是辱帝位言已等不堪也】尧曰悉举贵戚及疏远隐匿者衆皆言於尧曰有矜在民间曰虞舜【集解孔安国曰无妻曰矜正义矜古顽反】尧曰然朕闻之其何如岳曰盲者子父顽母嚚弟傲能和以孝烝烝治不至奸【集解孔安国曰不至於奸恶正义烝之升反进也言父顽母嚚弟傲舜皆和以孝进之於善不至於奸恶也】尧曰吾其试哉【正义欲以二女试舜观其理家之道也】於是尧妻之二女【正义妻音七计反二女娥皇女英也娥皇无子女英生商均舜升天子娥皇为后女英为妃】观其德於二女【正义视其为德行於二女以理家而观国也】舜饬下二女於妫汭【集解孔安国曰舜所居妫水之汭索隐列女传云二女长曰娥皇次曰女英系本作女莹大戴礼作女匽皇甫谧云妫水在河东虞乡县历山西汭水涯也犹洛汭渭汭然也正义饬音勅下音胡亚反汭音芮舜能整齐二女以义理下二女之心於妫汭使行妇道於虞氏也括地志云妫源汭水出蒲州河东南山许慎云水涯曰汭按地记云河东郡青山东山中有二泉下南流者妫水北流者汭水二水异原合流出谷西注河妫水北曰汭也又云河东县二里故蒲坂城舜所都也城中有舜庙城外有舜宅及二妃坛】如妇礼尧善之乃使舜慎和五典【集解郑玄曰五典五教也盖试以司徒之职】五典能从乃徧入百官百官时序宾於四门四门穆穆诸侯远方宾客皆敬【集解马融曰四门四方之门诸侯羣臣朝者舜宾迎之皆有美德也】尧使舜入山林川泽暴风雷雨舜行不迷【索隐尚书云纳于大麓谷梁传云林属於山曰麓是山足曰麓故此以为入山林不迷孔氏以麓训録言令舜大录万机之政与此不同】尧以为圣召舜曰女谋事至而言可绩三年矣【集解郑玄曰三年者宾四门之後三年也】女登帝位舜让於德不怿【集解徐广曰音亦今文尚书作不怡怡怿也索隐古文作不嗣今文作不怡怡即怿也谓辞让於德不堪所以心意不悦怿也】正月上日【集解马融曰上日朔日也正义郑玄云帝王易代莫不改正建朔舜正建子此时未改故依尧正月上日也】舜受终於文祖文祖者尧大祖也【集解郑玄曰文祖者五府之大名犹周之明堂索隐尚书帝命验曰五府五帝之庙苍曰灵府赤曰文祖黄曰神斗白曰显纪黑曰玄矩正义舜受尧终帝之事於文祖也尚书帝命验云帝者承天立府以尊天重象也五府者唐虞谓之五府夏谓之世室殷谓之重屋周谓之明堂皆祀五帝之所也文祖者赤帝熛怒之府名曰文祖火精光明文章之祖故谓之文祖周曰明堂神斗者黄帝舍枢纽之府名曰神斗斗主也土精澄静四行之主故谓之神斗周曰太室显纪者白帝招拒之府名显纪纪法也金精断割万物故谓之显纪周曰总章玄矩者黑帝汁光纪之府名曰玄矩矩法也水精玄昧能权轻重故谓之玄矩周曰玄堂灵府者苍帝灵威仰之府名曰灵府周曰青阳】於是帝尧老命舜摄行天子之政以观天命舜乃在璿玑玉衡以齐七政【集解郑玄曰璿玑玉衡浑天仪也七政日月五星也正义说文云璿美玉也按舜虽受尧命犹不自安更以璿玑玉衡以正天文玑为运转衡为横箫运玑使动於下以衡望之是王者正天文器也观其齐与不齐今七政齐则已受禅为是蔡邕云玉衡长八尺孔径一寸下端望之以视星宿盖县玑以象天而以衡望之转玑窥衡以知星宿玑径八尺圆周二尺五寸而强也郑玄云运转者为玑持正者为衡尚书大传云政者齐中也谓春秋冬夏天文地理人道所以为政也道正而万事顺成故天道政之大也】遂类於上帝【集解郑玄曰礼祭上帝於圆丘正义五经异义云非时祭天谓之类言以事类告也时舜告摄非常祭也王制云天子将出类于上帝郑玄云昊天上帝谓天皇大帝北辰之星】禋于六宗【集解郑玄曰六宗星辰司中司命风师雨师也駰案六宗义衆矣愚谓郑说为长正义周语云精意以享曰禋也孙炎云禋洁敬之祭也按星五星纬也辰日月所会十二次也司中司命文昌第五第四星也风师箕星也雨师毕星也孔安国云四时寒暑也日月星也水旱也礼祭法云埋少牢於大昭祭时也穰祈於坎坛祭寒暑也王宫祭日也夜明祭月也幽禜祭星也雩禜祭水旱也司马彪续汉书云安帝立六宗祀於洛阳城西北亥地礼比大社魏因之至晋初荀顗言新祀以六宗之神诸家说不同乃废之】望于山川【正义望者遥望而祭山川也山川五岳四渎也尔雅云梁山晋望也】辩於羣神【集解徐广曰辩音班駰案郑玄曰羣神若丘陵坟衍正义辩音遍谓祭羣神也】揖五瑞择吉月日见四岳诸牧班瑞【集解马融曰揖歛也五瑞公侯伯子男所执以为瑞信也尧将禅舜使羣牧歛之使舜亲往班之正义揖音集周礼典瑞云王执镇圭尺二寸公执桓圭九寸侯执信圭七寸伯执躬圭五寸子执谷璧男执蒲璧皆五寸言五瑞者王不在中也孔文祥云宋末会稽修禹庙於庙庭山土中得五等圭璧百余枚形与周礼同皆短小此即禹会诸侯於会稽执以礼山神而埋之其璧今犹有在也】岁二月东廵狩至於岱宗柴【集解马融曰舜受终後五年之二月郑玄曰建卯之月也柴祭东岳者考绩柴燎也正义按既班瑞羣后即东廵者守土之诸侯会岱宗之岳焚柴告至也王者廵狩以诸侯自专一国威福任已恐其壅遏上命泽不下流故廵行问人病苦也风俗通云太山之尊者一曰岱宗始也长也万物之始隂阳交代故为五岳之长也按二月仲月也仲中也言得其中也】望秩於山川【正义乃以秩望祭东方诸侯境内之名山大川也言秩者五岳视三公四渎视诸侯】遂见东方君长合时月正日【集解郑玄曰协正四时之月数及日名备有失悞正义既见东方君长乃合同四时气节月之大小日之甲乙使齐一也周礼太史掌正岁年以序事颁正朔於邦国则节气晦朔皆天子颁之犹恐诸侯国异或不齐同因廵狩合正之】同律度量衡【集解郑玄曰同音律度丈尺量斗斛衡斤两也正义律之十二律度之丈尺量之斗斛衡之斤两皆使天下相同无制度长短轻重异也汉律历志虞书云同律度量衡所以齐远近立民信也律有十二阳六为律隂六为吕律以统气类物一曰黄锺二曰太蔟三曰姑洗四曰蕤宾五曰夷则六曰无射吕以旅阳宣气一曰林锺二曰南吕三曰应锺四曰大吕五曰夹锺六曰中吕度者分寸尺丈引也所以度长短也本起黄锺之长以子谷秬黍中者一黍之起积千二百黍之广度之九十分一为一分十分为寸十寸为尺十尺为丈十丈为引而五度审矣量者龠合升斗斛也所以量多少也本起黄锺之龠以子谷秬黍中者千有二百实为一龠合龠为合十合为升十升为斗十斗为斛而五量嘉矣衡权者铢两斤钧石也所以秤物轻重也本起於黄锺之重一龠容千二百黍重十二铢二十四铢为两十六两为斤三十斤为钧四钧为石而五权谨矣衡平也权重也】修五礼【集解马融曰吉凶宾军嘉也正义周礼以吉礼事邦国之鬼神只以凶礼哀邦国之忧以宾礼亲邦国以军礼同邦国以嘉礼亲万民也尚书尧典云类于上帝吉礼也如丧考妣凶礼也羣后四朝宾礼也大禹谟云汝徂征军礼也尧典云女于时嘉礼也女音女虑反】五玉【集解郑玄曰即五瑞也执之曰瑞陈列曰玉】三帛【集解马融曰三孤所执也郑玄曰帛所以荐玉也必三者高阳氏後用赤缯高辛氏後用黑缯其余诸侯皆用白缯正义孔安国云诸侯世子执纁公之孤执玄附庸之君执黄也按三统纪推伏羲为天统色尚赤神农为地统色尚黑黄帝为人统色尚白少昊黄帝子亦尚白故高阳氏为天统亦尚赤尧为人统故用白】二生【正义羔鴈也郑玄注周礼大宗伯云羔小羊也取其羣不失其类也鴈取其候时而行也卿执羔大夫执鴈按羔鴈性驯可生为贽】一死【正义雉也马融云一死雉士所执也按雉不可生为贽故死雉取其守介死不失节也】为挚【集解马融曰挚二生羔鴈卿大夫所执一死雉士所执正义挚音至挚执也郑玄云贽之言至所以自致也韦昭云贽六贽孤执皮帛卿执羔大夫执鴈士执雉庶人执鹜工商执鷄也】如五器卒乃复【集解马融曰五器上五玉五玉礼终则还之三帛已下不还也正义卒音子律反复音伏】五月南廵狩八月西廵狩十一月北廵狩皆如初归至于祖祢庙【正义祢音乃礼反何休云生曰父死曰考庙曰祢】用特牛礼五岁一廵狩羣后四朝【集解郑玄曰廵狩九年诸侯见於方岳之下其间四年四方诸侯分来朝於京师也】徧告以言【正义徧音遍言徧告天子治理之言也】明试以功车服以庸【正义孔安国云功成则锡车服以表显其能用也】肇十有二州决川【集解马融曰禹平水土置九州舜以冀州之北广大分置并州燕齐辽远分燕置幽州分齐为营州於是为十二州也郑玄曰更为之定界濬水害也】象以典刑【集解马融曰言咎繇制五常之刑无犯之者但有其象无其人也正义孔安国云象法也法用常刑用不越法也】流宥五刑【集解马融曰流放宥寛也一曰幼少二曰老耄三曰憃愚五刑墨劓剕宫大辟正义孔安国云以流放之法寛五刑也郑玄云三宥一曰弗识二曰过失三曰遗忘也】鞭作官刑【集解马融曰为辨治官事者为刑】扑作教刑【集解郑玄曰扑檟楚也扑为教官为刑者】金作赎刑【集解马融曰金黄金也意善功恶使出金赎罪坐不戒慎者】眚烖过赦【集解郑玄曰眚烖为人作患害者也过失虽有害则赦之】怙终【集解徐广曰一作衆】贼刑【集解郑玄曰怙其奸邪终身以为残贼则用刑之】钦哉钦哉惟刑之静哉【集解徐广曰今文云惟刑之谧哉尔雅曰谧静也索隐案古文作恤哉且今文是伏生口诵恤谧声近遂作谧也】讙兜进言共工【正义讙兜浑沌也共工穷奇也鲧檮杌也三苖饕餮也左传云舜臣尧流四凶投诸四裔以御魑魅也】尧曰不可而试之工师【正义工师若今大匠卿也】共工果淫辟【正义疋亦反】四岳举鲧治鸿水尧以为不可岳强请试之试之而无功故百姓不便三苖在江淮荆州【集解马融曰三苖国名也正义左传云自古诸侯不用王命虞有三苖夏有观扈孔安国云缙云氏之後为诸侯号饕餮也吴起云三苖之国左洞庭而右彭蠡按洞庭湖名在岳州巴陵西南一里南与青草湖连彭蠡湖名在江州浔阳县东南五十二里以天子在北故洞庭在西为左彭蠡在东为右今江州鄂州岳州三苖之地也淮读曰汇音胡罪反今彭蠡湖也本属荆州尚书云南入于江东汇泽为彭蠡是也】数为乱於是舜归而言於帝请流共工于幽陵【集解马融曰幽陵北裔也正义尚书及大戴礼皆作幽洲括地志云故龚城在檀州燕乐县界故老传云舜流共工幽洲居此城神异经云西北荒有人焉人面朱髴蛇身人手足而食五谷禽兽顽愚名曰共工】以变北狄【集解徐广曰变一作燮索隐变谓变其形及衣服同於夷狄也徐广云作燮燮和也正义言四凶流四裔各於四夷放共工等为中国之风俗也】放驩兜於崇山【集解马融曰崇山南裔也正义神异经云南方荒中有人焉人面鸟喙而有翼两手足扶翼而行食海中鱼为人佷恶不畏风雨禽兽犯死乃休名曰讙兜也】以变南蛮迁三苖於三危【集解马融曰三危西裔也正义括地志云三危山有峰故曰三危俗亦名卑羽山在沙州炖煌县东南三十里神异经云西荒中有人焉面目手足皆人形而胳下有翼不能飞为人饕餮淫逸无理名曰苖民又山海经大荒北经云黑水之北有人有翼名曰苖民也】以变西戎殛鲧於羽山【集解马融曰殛诛也羽山东裔也正义殛音纪力反孔安国云殛窜放流皆诛也括地志云羽山在沂州临沂县界神异经云东方有人焉人形而身多毛自解水土知通塞为人自用欲为欲息皆曰云是鲧也】以变东夷四辠而天下咸服尧立七十年得舜二十年而老令舜摄行天子之政荐之於天尧辟位凡二十八年而崩【集解徐广曰尧在位凡九十八年駰案皇览曰尧冢在济隂城阳刘向曰尧葬济隂丘壠山吕氏春秋曰尧葬谷林皇甫谧曰谷林即城阳尧都平阳於诗为唐国正义皇甫谧云尧即位九十八年通舜摄二十八年也凡年百一十七岁孔安国云尧夀百一十六岁括地志云尧陵在濮州雷泽县西三里郭缘生述征记云城阳县东有尧冢亦曰尧陵有碑是也括地志云雷泽县本汉城阳县也】百姓悲哀如丧父母三年四方莫举乐【正义尚书三载四海遏密八音是也】以思尧尧知子丹朱之不肖不足授天下【索隐郑玄曰肖似也不似言不如人也皇甫谧云尧娶散宜氏之女曰女皇生丹朱又有庶子九人皆不肖也】於是乃权授舜【索隐父子继立常道也求贤而禅权道也权者反常而合道正义五帝官天下老则禅贤故权试舜也】授舜则天下得其利而丹朱病授丹朱则天下病而丹朱得其利尧曰终不以天下之病而利一人而卒授舜以天下尧崩三年之丧毕舜让辟丹朱於南河之南【集解刘熙曰南河九河之最在南者正义括地志云故尧城在濮州鄄城县东北十五里竹书云昔尧德衰为舜所囚也又有偃朱故城在县西北十五里竹书云舜囚尧复偃塞丹朱使不与父相见也按濮州北临漯大川也河在尧都之南故曰南河禹贡至于南河是也其偃朱城所居即舜让避丹朱於南河之南处也】诸侯朝觐者不之丹朱而之舜狱讼者不之丹朱而之舜讴歌者不讴歌丹朱而讴歌舜舜曰天也夫而後之中国践天子位焉【集解刘熙曰天子之位不可旷年於是遂反格於文祖而当帝位帝王所都为中故曰中国】是为帝舜
虞舜者【集解駰案谥法曰仁圣盛明曰舜索隐虞国名在河东大阳县舜谥也皇甫谧云舜字都君也正义括地志云故虞城在陕州河北县东北五十里虞山之上郦元注水经云軨桥东北有虞城尧以女嫔于虞之地也又宋州虞城大襄国所封之邑杜预云舜後诸侯也又越州余姚县顾野王云舜後支庶所封之地舜姚姓故云余姚县西七十里有汉上虞故县会稽旧记云舜上虞人去虞三十里有姚丘即舜所生也周处风土记云舜东夷之人生姚丘括地志又云姚墟在濮州雷泽县东十三里孝经援神契云舜生於姚墟按二所未详也】名曰重华【集解徐广曰皇甫谧云舜以尧之二十一年甲子生三十一年甲午徵用七十九年壬午即真百岁癸卯崩正义尚书云重华协於帝孔安国云华谓文德也言其光又重合於尧瞽瞍姓妫妻曰握登见大虹意感而生舜於姚墟故姓姚目重瞳子故曰重华字都君龙顔大口黑色身长六尺一寸】重华父曰瞽叟【正义先后反孔安国云无目曰瞽舜父有目不能分别好恶故时人谓之瞽配字曰叟叟无目之称也】瞽叟父曰桥牛【正义桥又音娇】桥牛父曰句望【正义句古侯反望音亡】句望父曰敬康敬康父曰穷蝉穷蝉父曰帝颛顼颛顼父曰昌意以至舜七世矣自从穷蝉以至帝舜皆微为庶人舜父瞽叟盲而舜母死【索隐皇甫谧云舜母名握登生舜於姚墟因姓姚氏也】瞽叟更娶妻而生象象傲瞽叟爱後妻子常欲杀舜舜避逃及有小过则受罪顺事父及後母与弟日以笃谨匪有懈舜冀州之人也【正义蒲州河东县本属冀州宋永初山川记云蒲坂城中有舜庙城外有舜宅及二妃坛括地志云妫州有妫水源出城中耆旧传云即舜厘降二女於妫汭之所外城中有舜井城北有历山山上有舜庙未详按妫州亦冀州城是也】舜耕历山【集解郑玄曰在河东正义括地志云蒲州河东县雷首山一名中条山亦名历山亦名首阳山亦名蒲山亦名襄山亦名甘枣山亦名猪山亦名狗头山亦名薄山亦名吴山此山西起雷首山东至吴坂凡十一名随州县分之历山南有舜井又云越州余姚县有历山舜井濮州雷泽县有历山舜井二所又有姚墟云生舜处也及妫州历山舜井皆云舜所耕处未详也】渔雷泽【集解郑玄曰雷夏兖州泽今属济隂正义括地志云雷夏泽在濮州雷泽县郭外西北山海经云雷泽有雷神龙首人頬鼓其腹则雷也】陶河滨【集解皇甫谧曰济隂定陶西南陶丘亭是也正义按於曹州滨河作瓦器也括地志云陶城在蒲州河东县北三十里即舜所都也南去历山不远或陶所在则可何必定陶方得为陶舜之陶也斯或一焉】作什器於夀丘【集解皇甫谧曰在鲁东门之北索隐什器什数也盖人家常用之器非一故以什为数犹今云什物也夀丘地名黄帝生处正义夀音受顔师古云军法五人为伍二伍为什则共器物故谓生生之具为什器亦犹从军及作?者十人为火共畜调度也】就时於负夏【集解郑玄曰负夏卫地索隐就时犹逐时若言乘时射利也尚书大传曰贩於顿丘就时负夏孟子曰迁於负夏是也】舜父瞽叟顽母嚚弟象傲皆欲杀舜舜顺适不失子道兄弟孝慈欲杀不可得即求尝在侧舜年二十以孝闻三十而帝尧问可用者【正义可用谓可为天子也】四岳咸荐虞舜曰可於是尧乃以二女妻舜以观其内使九男与处以观其外舜居妫汭内行弥谨尧二女不敢以贵骄事舜亲戚【正义亲戚谓父瞽叟後母弟象妹颗手等也颗音古果反】甚有妇道尧九男皆益笃【正义笃惇也非唯二女恭勤妇道九男事舜皆益惇厚谨敬也】舜耕历山历山之人皆让畔【正义韩子历云农相侵畔舜往耕朞年耕者让畔也】渔雷泽雷泽上人皆让居陶河滨河滨器皆不苦窳【集解史记音义曰音游甫反駰谓窳病也正义苦读如盬音古盬麤也窳音庾】一年而所居成聚【正义聚在喻反谓村落也】二年成邑三年成都【正义周礼郊野法云九夫为井四井为邑四邑为丘四丘为甸四甸为县四县为都也】尧乃赐舜絺衣与琴【正义絺勑迟反细葛布衣也邹氏音竹几反】为筑仓廪予牛羊瞽叟尚复欲杀之使舜上涂廪瞽叟从下纵火焚廪舜乃以两笠自扞而下去得不死【索隐言以笠自扞已身有似鸟张翅而轻下得不损伤皇甫谧云两繖繖笠类列女传云二女教舜鸟工上廪是也正义通史云瞽叟使舜涤廪舜告尧二女女曰时其焚汝鹊汝衣裳鸟工往舜既登廪得免去也】後瞽叟又使舜穿井舜穿井为匿空旁出【集解刘熙曰舜以权谋自免亦大圣有神人之助也索隐空音孔列女传所谓龙工入井是也正义言舜潜匿穿孔旁从他井而出也通史云舜穿井又告二女二女曰去汝裳衣龙工往入井瞽叟与象下土实井舜从他井出去也括地志云舜井在妫州怀戎县西外城中其西又有一井耆旧传云并舜井也舜自中出帝王纪云河东有舜井未详】舜既入深瞽叟与象共下土实井舜从匿空出去瞽叟象喜以舜为已死象曰本谋者象象与其父母分【正义扶问反】於是曰舜妻尧二女与琴象取之牛羊仓廪予父母象乃止舜宫居【正义宫即室也尔雅云室谓之宫礼云命士以上父子异宫也】鼓其琴舜往见之象愕不怿曰我思舜正郁陶舜曰然尔其庶矣【索隐言汝犹当庶几於友悌之情义也如孟子取尚书文又云惟兹臣庶女其于予治盖欲令象共我理臣庶也】舜复事瞽叟爱弟弥谨於是尧乃试舜五典百官皆治昔高阳氏有才子八人世得其利谓之八恺【集解贾逵曰恺和也索隐左传史克对鲁宣公曰昔高阳氏有才子八人苍舒隤敳檮戭大临厖降庭坚仲容叔逹】高辛氏有才子八人世谓之八元【集解贾逵曰元善也索隐左传高辛氏有才子八人伯奋仲堪叔献季仲伯虎仲熊叔豹季狸】此十六族者世济其美【索隐谓元恺各有亲族故称族也济成也言後代成前代也】不陨其名至於尧尧未能举舜举八恺使主后土【集解王肃曰君治九土之宜杜预曰后土地也索隐禹为司空司空主土则禹在八恺之中正义春秋正义云后君也天曰皇天地曰后土】以揆百事莫不时序【正义言禹度九土之宜无不以时得其次序也】举八元使布五教于四方【索隐契为司徒司徒敷五教则契在八元之数也】父义母慈兄友弟恭子孝内平外成【正义杜预云内诸夏外夷狄也按契作五常之教诸夏太平夷狄向化也】昔帝鸿氏有不才子【集解贾逵曰帝鸿黄帝也不才子其苖裔讙兜也】掩义隐贼好行凶慝天下谓之浑沌【正义慝恶也一本云天下之民谓之浑沌浑沌即讙兜也言掩义事隂为贼害而好凶恶故谓之浑沌也杜预云浑沌不开通之貌神异经云崑仑西有兽焉其状如犬长毛四足似罴而无爪有目而不见行不开有两耳而不闻有人知往有腹无五藏有颈直短食径过人有德行而往抵角有凶恶而行依凭之名浑沌又庄子云南海之帝为儵北海之帝为忽中央之帝为浑沌儵忽时相遇於浑沌之地浑沌待之甚善儵与忽谋欲报浑沌之德曰人皆有七窍以视听食息此独无有尝试凿之日凿一窍七日而浑沌死按言讙兜性似故号之也】少皥氏【集解服?曰金天氏帝号】有不才子毁信恶忠崇饰恶言天下谓之穷奇【集解服?曰谓共工氏也其行穷而好奇正义谓共工言毁败信行恶其忠直有恶言语高粉饰之故谓之穷奇按常行终必穷极好謟谀奇异于人也神异经云西北有兽其状似虎有翼能飞便剿食人知人言语闻人鬬辄食直者闻人忠信辄食其鼻闻人恶逆不善辄杀兽往馈之名曰穷奇按言共工性似故号之】颛顼氏有不才子不可教训不知话言天下谓之檮杌【集解贾逵曰檮杌顽凶无畴匹之貌谓鲧也正义檮音道刀反杌音五骨反谓鲧也凶顽不可敎训不从诏令故谓之檮杌按言无畴匹言自纵恣也神异经云西方荒中有兽焉其状如虎而大毛长二尺人面虎足猪口牙尾长一丈八尺搅乱荒中名檮杌一名傲佷一名难训按言鲧性似故号之】此三族世忧之至于尧尧未能去缙云氏有不才子【集解贾逵曰缙云氏姜姓也炎帝之苖裔当黄帝时在缙云之官也正义今括州缙云县盖其所封也书云缙赤缯也谓三苖也言贪饮食冒货贿故谓之饕餮神异经云西南有人焉身多毛上头戴豕性佷恶好息积财而不用善夺人谷物强者畏羣而单名饕餮言三苖性似故号之】贪於饮食冒于货贿天下谓之饕餮天下恶之比之三凶【集解杜预曰非帝子孙故别之以比三凶也】舜宾於四门【正义杜预云辟四门达四聪以宾衆贤也】乃流四凶族迁于四裔以御螭魅【集解贾逵曰四裔之地去王城四千里服?曰螭魅人面兽身四足好惑人山林异气所生以为人害正义御音鱼吕反螭音丑知反魅音媚按御螭魅恐更有邪谄之人故流放四凶以御之也故下云无凶人也】於是四门辟言毋凶人也舜入于大麓烈风雷雨不迷尧乃知舜之足授天下尧老使舜摄行天子政廵狩舜得举用事二十年而尧使摄政摄政八年而尧崩三年丧毕让丹朱天下归舜而禹臯陶契后稷伯夷夔龙垂益彭祖【索隐彭祖即陆终氏之第三子籛铿之後後为大彭亦称彭祖正义高姚二音臯陶字庭坚英六二国是其後也契音薛殷之祖也伯夷齐太公之祖也夔巨龟反乐官也倕音垂亦作垂内言之官也益伯翳也即秦赵之祖彭祖自尧时举用历夏殷封於大彭】自尧时而皆举用未有分职【正义分音符问反又如字分谓封疆爵土也】於是舜乃至於文祖谋于四岳辟四门明通四方耳目命十二牧论帝德行厚德远佞人【正义舜命十二牧论帝尧之德又敦之于民远离邪佞之人言能如此则夷狄亦服从也】则蛮夷率服舜谓四岳曰有能奋庸【集解马融曰奋明庸功也】美尧之事者使居官相事皆曰伯禹为司空可美帝功舜曰嗟然禹汝平水土维是勉哉禹拜稽首让於稷契与臯陶舜曰然往矣【集解郑玄曰然其举得其人汝往居此官不聼其所让也】舜曰弃黎民始饥【集解徐广曰今文尚书作祖饥祖始也索隐古文作阻饥孔氏以为阻难也祖阻声相近未知谁得】汝后稷播时百谷【集解郑玄曰时读曰莳正义稷农官也播时谓顺四时而种百谷】舜曰契百姓不亲五品不驯【集解郑玄曰五品父母兄弟子也王肃曰五品五常也正义驯音训】汝为司徒而敬敷五教在寛【集解马融曰五品之教】舜曰臯陶蛮夷猾夏【集解郑玄曰猾夏侵乱中国也】宼贼奸轨【集解郑玄曰由内为奸起外为轨正义亦作宄】汝作士【集解马融曰狱官之长正义按若大理卿也】五刑有服五服三就【集解马融曰五刑墨劓剕宫大辟三就谓大罪陈诸原野次罪於市朝同族适甸师氏既服五刑当就三处正义孔安国云服从也言轻重之中正也按墨点凿其额湼以墨劓截鼻也剕刖足也宫淫刑也男子割势妇人幽闭也大辟死刑也】五流有度【正义度音徒洛反尚书作宅孔安国云五刑之流各有所居也】五度三居【正义按谓度其远近为三等之居也】维明能信【集解马融曰谓在八议君不忍刑宥之以远五等之差亦有三等之居大罪投四裔次九州之外次中国之外当明其罪能使信服之】舜曰谁能驯予工【集解马融曰谓主百工之官也】皆曰垂可於是以垂为共工【集解马融曰为司空共理百工之事】舜曰谁能川马予上下草木鸟兽【集解马融曰上谓原下谓隰】皆曰益可於是以益为朕虞【集解马融曰虞掌山泽之官名】益拜稽首让于诸臣朱虎熊罴【索隐即高辛氏之子伯虎仲熊也正义孔安国云朱虎熊罴二臣也垂益所让四人皆在元恺之中也】舜曰往矣汝谐遂以朱虎熊罴为佐【正义为益之佐也】舜曰嗟四岳有能典朕三礼【集解马融曰三礼天神地祗人鬼之礼也郑玄曰天事地事人事之礼也】皆曰伯夷可舜曰嗟伯夷以汝为秩宗【集解郑玄曰主次秩尊卑正义若太常也汉书百官表云王莽太常曰秩宗依古也孔安国云秩序宗尊也主郊庙之官也】夙夜维敬直哉维静絜【正义静清也絜明也孔安国云职典礼施政教使正直而清明】伯夷让夔龙舜曰然【正义孔安国云然其推贤不许其让也】以夔为典乐敎穉子【集解郑玄曰国子也案尚书作胄子孔安国曰穉胄声相近正义稚胄雉反孔安国云胄长也谓元子以下至卿大夫子弟以歌诗蹈之舞之教长国子中和祗庸孝友】直而温【集解马融曰正直而色温和】寛而栗【集解马融曰寛大而谨敬战栗也】刚而无虐简而无傲【正义孔安国云刚失之虐简失之傲敎之以防其失也】诗言意歌长言【集解马融曰歌所以长言诗之意也正义孔安国云诗言志以导其心歌咏其义以长其言也】声依永律和声【集解郑玄曰声之曲折又依长言声中律乃为和也正义孔安国云声五声宫商角徵羽也律为六律六吕十二月之音气也当依声律和乐也】八音能谐毋相夺伦神人以和【集解郑玄曰祖考来格羣后德让其一隅也正义八音金石丝竹匏土革木也孔安国云伦理也八音能谐理不错夺则神人咸和命夔使勉也】夔曰於予击石拊石百兽率舞【集解郑玄曰百兽服不氏所养者也率舞言音和也正义於音乌孔安国云石磬音之清者拊亦击也举清者和则其余皆从矣乐感百兽使相率而舞则神人和可知也按磬一片黑石也不音福尤反周礼云夏官有服不氏掌服猛兽下士一人徒四人郑玄云服不服之兽也】舜曰龙朕畏忌谗说殄伪振惊朕衆【集解徐广曰一云齐说殄行振惊衆駰案郑玄曰所谓色取仁而行违是惊动我之衆臣使之疑惑正义伪音危睡反言畏恶利口谗说之人兼殄絶奸伪人党恐其惊动我衆使龙遏絶之出入其命维信实也此伪字太史公变尚书文也尚书伪字作行音下孟反言已畏忌有利口谗说之人殄絶无德行之官也】命汝为纳言夙夜出入朕命惟信【正义孔安国云纳言喉舌之官也聼下言纳于上受上言宣于下必信也】舜曰嗟女二十有二人【集解马融曰稷契臯陶皆居官久有成功但述而美之无所复勑禹及垂已下皆初命凡六人与上十二牧四岳凡二十二人郑玄曰皆格于文祖时所勅命也】敬哉惟时相天事【正义相视也舜命二十二人各敬行其职惟在顺时视天所宜而行事也】三岁一考功三考绌陟远近衆功咸兴分北三苖【集解郑玄曰所窜三苖为西裔诸侯者犹为恶乃复分析流之】此二十二人咸成厥功臯陶为大理平【正义臯陶作士正平天下罪恶也】民各伏得其实伯夷主礼上下咸让垂主工师【正义工师若今大匠卿也】百工致功益主虞山泽辟【正义婢亦反开也】弃主稷百谷时茂契主司徒百姓亲和龙主宾客远人至十二牧行而九州莫敢辟违【正义禹九州之民无敢辟违舜十二牧也】唯禹之功为大披九山【正义披音皮义反谓傍其山边以通】通九泽决九河定九州各以其职来贡不失厥宜方五千里至于荒服南抚交址北发【索隐一句】西戎析枝渠廋氐羌【索隐一句】北山戎发息慎【集解郑玄曰息慎或谓之肃慎东北夷】东长鸟夷【索隐此言帝舜之德皆抚及四方夷人故先以抚字总之北发当云北户南方有地名北户又按汉书北发是北方国名今以北发为南方之国误也此文省略四夷之名错乱西戎上少一西字山戎下少一北字长字下少一夷字长夷也鸟夷也其意宜然今按大戴礼亦云长夷则长是夷号又云鲜支渠搜则鲜支当此析枝也鲜析音相近邹氏刘氏云息并音肃非也且夷狄之名古书不必皆同今读如字也正义注鸟或作岛括地志云百济国西南海中有大岛十五所皆置邑有人居属百济又倭国西南大海中岛居凡百余小国在京南万三千五百里按武后改倭国为日本国】四海之内【正义尔雅云九夷八狄七戎六蛮谓之四海】咸戴帝舜之功於是禹乃兴九招之乐【索隐招音韶即舜乐箫韶九成故曰九招】致异物凤皇来翔天下明德皆自虞帝始舜年二十以孝闻年三十尧举之年五十摄行天子事年五十八尧崩年六十一代尧践帝位【集解皇甫谧曰舜所都或言蒲阪或言平阳或言潘潘今上谷也正义括地志云平阳今晋州城是也潘今妫州城是也蒲坂今蒲州南二里河东县界蒲坂故城是也】践帝位三十九年南廵狩崩於苍梧之野葬於江南九疑是为零陵【集解駰案皇览曰舜冢在零陵营浦县其山九谿皆相似故曰九疑传曰舜葬苍梧象为之耕礼记曰舜葬苍梧三妃不从山海经曰苍梧山帝舜葬于阳丹朱葬於隂皇甫谧曰或曰二妃葬衡山】舜之践帝位载天子旗往朝父瞽叟夔夔唯谨【集解徐广曰和敬貌】如子道封弟象为诸侯【集解駰案孟子曰封之有庳音鼻正义帝王纪云舜弟象封於有鼻括地志云鼻亭神在道县北六十里故老传云舜葬九疑象来至此後人立祠名为鼻亭神舆地志云零陵郡应阳县东有山山有象庙王隐晋书云此大泉陵县北部东五里有鼻墟象所封也】舜子商均亦不肖【集解皇甫谧曰娥皇无子女英生商均正义谯周云以虞封舜子今宋州虞城县括地志云虞国舜後所封邑也或云封舜子均於商故号商均也】舜乃豫荐禹於天【索隐谓告天使之摄位也】十七年而崩三年丧毕禹亦乃让舜子如舜让尧子【正义括地志云禹居洛州阳城者避商均非时久居也】诸侯归之然後禹践天子位尧子丹朱舜子商均皆有疆土以奉先祀【集解谯周曰以唐封尧之子以虞封舜之子索隐汉书律历志云封尧子朱於丹渊为诸侯商均封虞在梁国今虞城县也正义括地志云定州唐县尧後所封宋州虞城县舜後所封也】服其服礼乐如之以客见天子【正义为天子之宾客也】天子弗臣示不敢专也自黄帝至舜禹皆同姓而异其国号以章明德【集解徐广曰外传曰黄帝二十五子其得姓者十四人虞翻云以德为氏姓又虞说以凡有二十五人其二人同姓姬又十一人为十一姓酉祁已滕葴任荀厘姞嬛依是也余十二姓德薄不纪录】故黄帝为有熊帝颛顼为高阳帝喾为高辛帝尧为陶唐【集解韦昭曰陶唐皆国名犹汤称殷商矣张晏曰尧为唐侯国於中山唐县是也】帝舜为有虞【集解皇甫谧曰舜嫔于虞因以为氏今河东大阳西山上虞城是也】帝禹为夏后而别氏姓姒氏契为商姓子氏【索隐礼纬曰禹母修已吞薏苡而生禹因姓姒氏而契姓子氏者亦以其母吞鳦子而生】弃为周姓姬氏【集解駰案郑玄駮许慎五经异义曰春秋左传无骇卒羽父请谥与族公问族於衆仲衆仲对曰天子建德因生以赐姓胙之土而命之氏诸侯以字为氏因以为族官有世功则有官族邑亦如之公命以字为展氏以此言之天子赐姓命氏诸侯命族族者氏之别名也姓者所以统系百世使不别也氏者所以别子孙之所出故世本之篇言姓则在上言氏则在下也】
太史公曰【正义太史公司马迁自谓也自叙传云太史公曰先人有言又云太史公曰余闻之董生又云太史公遭李陵之祸明太史公司马迁自号也迁为太史公官题赞首也虞喜云古者主天官者皆上公非独迁】学者多称五帝尚矣【索隐尚上也言久远也然尚矣文出大戴礼】然尚书独载尧以来而百家言黄帝其文不雅驯【正义驯训也谓百家之言皆非典雅之训】荐绅先生难言之【集解徐广曰荐绅即缙绅也古字假借】孔子所传宰予问五帝德及帝系姓【正义繋音奚计反】儒者或不传【索隐五帝德帝系姓皆大戴礼及孔子家语篇名以二者皆非正经故汉时儒者以为非圣人之言故多不传学也】余尝西至空峒【正义余太史公自称也尝曾也空峒山在原州平高县西百里黄帝问道於广成子处】北过涿鹿【正义涿鹿山在妫州东南五十里山侧有涿鹿城即黄帝尧舜之都】东渐於海南浮江淮矣至长老皆各往往称黄帝尧舜之处风敎固殊焉总之不离古文者近是【索隐古文即帝德帝系二书也近是圣人之说】予观春秋国语其发明五帝德帝系姓章矣【索隐太史公言已以春秋国语古书博加考验益以发明五帝德等说甚章着也】顾弟弗深考【集解徐广曰弟但也史说汉书见此者非一又左思蜀都赋曰弟如滇池而不详者多以为字误学者安可不博观乎正义顾念也弟且也太史公言博考古文择其言表见之不虚甚章着矣思念亦且不须更深考论】其所表见皆不虚【索隐言帝德帝系所有表见者皆不为虚妄也】书缺有间矣【正义言古文尚书缺失其间多矣而无说黄帝之语】其轶乃时时见於他说【索隐言古典残缺有年载故曰有间然帝皇遗事散轶乃时时旁见於他记说即帝德帝系等说也故已今采按而备论黄帝已来事耳】非好学深思心知其意固难为浅见寡闻道也余并论次择其言尤雅者故着为本纪书首【正义太史公据古文并诸子百家论次择其言语典雅者故着为五帝本纪在史记百三十篇书之首】
【索隐述赞曰帝出少典居于轩丘既代炎历遂禽蚩尤高阳嗣位静深有谋小大远近莫不怀柔爰洎帝喾列圣同休帝挚之弟其号放勲就之如日望之如云郁夷东作昧谷西曛明?仄陋玄德升闻能让天下贤哉二君】
【右述赞之体深所不安何者失叙事美功合有首末惩恶劝善是称襃贬观太史公赞论之中或国有数君或士兼百行不能备论终始自可略申梗概遂乃颇取一事偏引一奇即为一篇之赞将为龟镜诚所不取斯亦明月之珠不能无纇矣今并重为一百三十篇之赞云】
史记卷一
史记卷一考证
五帝本纪黄帝者正义亭亭在牟阴○牟隂汉唐皆无其县汉地理志泰山郡钜平县下云有亭亭山祠然则牟隂是钜平二字之误又监本作封太山禅亭亭在牟阴推寻文义应复举亭亭二字今添
而蚩尤最为暴莫能伐集解瓒曰孔子三朝记曰蚩尤庶人之贪者○周礼肆师疏亦引三朝记云庶人之强者与此异
又正义并兽身人语铜头铁额监本作铜铁额○【臣照】按徐陵文铜头铁额兴暴轩年头字缺今添
遂禽杀蚩尤集解皇览曰蚩尤冢在东平郡夀张县阚乡城中高七丈○东平郡依後汉郡国志宜为东平国水经注引此则竟作东郡阚乡县城郡国志注引皇览作阚城高七丈水经注引皇览作高七尺
黄帝居轩辕之邱集解山海经曰在穷山之际西射之南○【臣世骏】按山海经西山经曰轩辕之邱洵水出焉南流注於黑水郭璞注黄帝居此邱娶西陵氏女因号轩辕邱又海外西经曰轩辕之国在此穷山之际在女子国北穷山在其北不敢西射畏轩辕之邱郭璞注言敬畏黄帝威灵故不敢向西而射也集解不引西山轩辕之邱而引海外轩辕之国为证已为失误至以西射为地名则尤误之误也
是为青阳集解太史公乃据大戴礼以嫘祖生昌意及元嚣○【臣世骏】按戴德礼有孝昭冠辞则其後於太史公明矣集解竟以为太史公乃据大戴礼疑有误
青阳降居江水○大戴礼帝系篇作降居泜水
昌意娶蜀山氏女曰昌仆○大戴礼帝系篇作昌濮路史後纪作景
依鬼神以剬义○剬监本作制正义曰剬古制字则本文应作剬明矣今改正
帝尧者放勲○【臣德龄】按柯维骐曰太史公本五帝德以放勲重华文命为尧舜禹之名窃考尧纪放勲二字似与尧典同旨言尧之功无所不至以为一篇总冒至舜之名曰重华禹之名曰文命则名曰二字亦可属之当时颂美之词不必为舜禹之命名也此论似为得之
敬授民时正义尚书考灵耀云主春者张昏中可以种稷主夏者火昏中可以种黍菽○尚书疏引书传云张昏中可以种谷火昏中可以种黍
便程南为敬致集解孔安国曰平序分南方化育之事○尚书孔传无分字
鸟兽毛毨集解孔安国曰毛更生曰毨理○尚书孔传作毛更生整理
鸟兽氄毛集解孔安国曰鸟兽皆生氄毳细毛以自温也○尚书孔传氄作耎
九载功用不成○载监本作岁正义详释载字义则本文不得作岁也今改正
朕在位七十载汝能庸命践朕位正义孔安国云尧年十六以唐侯升为天子在位七十载时八十六老将求代也○徐孚远曰据皇甫谧所记尧崩年百十八岁在位九十八年则是二十方即位也与此不同
舜乃在璿玑玉衡以齐七政○在监本讹为作今改正又正义玑径八尺圆周二尺五寸而强○【臣照】按尚书疏作圆周二丈五尺而强径一者围三有奇径八尺圆周岂当二尺五寸正义误
至於岱宗柴正义风俗通云泰山之尊者一曰岱宗始也长也○风俗通本文云岱始也宗长也
同律度量衡正义本起黄钟之长以子谷秬黍中者一黍之起积千二百黍之广度之九十分一为一分十分为寸○监本作本起黄钟之管长以子谷秬黍中者一黍为一分十分为一寸【臣照】按今汉书律历志亦同此讹遂不可解宋史律志详之今照宋史改
丹朱之不肖不足授天下○此下监本落於是乃权授舜句并索隐正义注今添
虞舜者正义宋州虞城大襄国所封之邑○大襄疑虞思二字之误见路史国名纪
瞽叟父曰桥牛桥牛父曰句望句望父曰敬康敬康父曰穷蝉穷蝉父曰帝颛顼颛顼父曰昌意以至舜七世矣○路史余论曰吕梁碑刘耽作碑中叙纪虞帝之世云舜祖幕幕生穷蝉穷蝉生敬康敬康生乔牛乔牛生瞽叟瞽叟产舜命禹行水道吕梁特此节完备为可考质之於传惟无句望且不言出自黄帝
陶河滨正义或陶所在则可○或陶上脱或耕二字语见水经注言无地不可耕且陶也
历山之人皆让畔正义韩子历云○历字疑衍
使主后土集解杜预曰后土地也○左传杜预注云后土地官与此异
缙云氏有不才子正义书云缙赤缯也○春秋疏云字书云赤缯也此明脱字字
禹臯陶契后稷伯夷夔龙垂益彭祖○【臣德龄】按自禹至彭祖为十人而下文叙其分职则惟九官而无彭祖又下文舜曰嗟汝二十有二人注引书传谓四岳九官十二牧也亦无彭祖窃疑彭祖二字是衍文
寇贼奸轨集解郑元曰由内为奸起外为轨○尚书孔传曰在外曰奸在内曰宄盖本成十七年传文与郑义相反
於是以垂为共工集解马融曰为司空共理百工之事○徐孚远曰是时禹为司空宅百揆垂何得亦为司空抑禹自宅揆解司空之軄以授垂耶将共工别为一官与司空分軄而马说误耶
教穉子集解孔安国曰穉胄声相近○今尚书孔传无此语
於是禹乃兴九招之乐○【臣德龄】按禹字疑当作?字盖夔为典乐之官而禹无作乐之事九招乐作致异物凤凰来翔不归其功於夔不可其叙二十二人之成功除四岳无有分职不叙外而独遗典乐之夔亦不可且其叙禹於诸臣之後者以禹之功为最大也而大乐之作所以告成功故又叙?於禹之後其次序固秩然不紊也夏本纪舜德大明於是?行乐一段尤可为?字明证
封弟象为诸侯正义王隐晋书云此大泉陵县北部东五里有鼻墟○此大泉三字疑是零陵二字之误
孔子所传宰予问五帝德及帝系姓○监本误将下文索隐五帝德帝系姓皆大戴礼云云复见於此标作正义今删
史记卷一考证

[book_title]卷二
钦定四库全书
史记卷二
汉　　太　　史　　令司马迁　撰
宋中郎　外　兵曹参军裴　駰集解
唐国子博士弘文馆学士司马贞索隐
唐诸王侍读率府长史张守节正义
夏本纪第二
夏禹【集解駰案谥法曰受禅成功曰禹正义夏者帝禹封国号也帝王纪云禹受封为夏伯在豫州外方之南今河南阳翟是也】名曰文命【索隐尚书云文命敷于四海孔安国云外布文德教命不云是禹名太史公皆以放勲重华文命为名孔又云虞氏舜名则尧舜禹汤皆名矣盖古质帝王之号皆以名後代因其行追而为谥其实禹是名故张晏云少昊已前天下之号象其德颛顼已来天下之号因其名又按系本鲧取有莘氏女谓之女志是生高密宋忠云高密禹所封国正义帝王纪云父鲧妻修已见流星贯?梦接意感又吞神珠薏苡胷坼而生禹名文命字密身九尺二寸长本西夷人也大戴礼云高阳之孙鲧之子曰文命扬雄蜀王本纪云禹本汶山郡广柔县人也生於石纽括地志云茂州汶川县石纽山在县西七十三里华阳国志云今夷人共营其地方百里不敢居牧至今犹不敢放六畜按广柔隋改曰汶川】禹之父曰鲧鲧之父曰帝颛顼【索隐皇甫谧云鲧帝颛顼之子字熙又连山易云鲧封於崇故国语谓之崇伯鲧系本亦以鲧为颛顼子汉书律历志则云颛顼五代而生鲧按鲧既仕尧与舜代系殊悬舜即颛顼六代孙则鲧非是颛顼之子盖班氏之言近得其实】颛顼之父曰昌意昌意之父曰黄帝禹者黄帝之玄孙而帝颛顼之孙也禹之曾大父昌意及父鲧皆不得在帝位为人臣当帝尧之时鸿水?天【索隐一作洪鸿大也以鸟大曰鸿小曰鴈故近代文字大义者皆作鸿】浩浩怀山襄陵下民其忧尧求能治水者羣臣四岳皆曰鲧可尧曰鲧为人负命毁族不可四岳曰等之未有贤於鲧者愿帝试之於是尧听四岳用鲧治水九年而水不息功用不成於是帝尧乃求人更得舜舜登用摄行天子之政廵狩行视鲧之治水无状【索隐言无功状】乃殛鲧於羽山以死【正义殛音纪力反鲧之羽山化为黄熊入于羽渊熊音乃来反下三点为三足也束晳发蒙记云鼈三足曰熊】天下皆以舜之诛为是於是舜举鲧子禹而使续鲧之业尧崩帝舜问四岳曰有能成美尧之事者使居官皆曰伯禹为司空可成美尧之功舜曰嗟然命禹女平水土维是勉之禹拜稽首让於契后稷臯陶舜曰女其往视尔事矣禹为人敏给克勤其德不违其仁可亲其言可信声为律【索隐言禹声音应锺律】身为度【集解王肃曰以身为法度索隐按今巫犹称禹步】称以出【集解徐广一作士索隐按大戴礼见作士又一解云上声与身为律度则权衡亦出於其身故云称以出也】亹亹穆穆为纲为纪禹乃遂与益后稷奉帝命命诸侯百姓兴人徒以傅土行山表木【集解駰案尚书传字作敷马融曰敷分也索隐大戴礼作传土故此纪依之传即付也谓付功属役之事谓令人分布理九州之土地也表木谓刋木立为表记尚书作随山刋木】定高山大川【集解马融曰定其差秩祀礼所视也駰案尚书大传曰高山大川五岳四渎之属】禹伤先人父鲧功之不成受诛乃劳身焦思居外十三年过家门不敢入薄衣食致孝于鬼神【集解马融曰祭祀丰洁】卑宫室致费於沟淢【集解包氏曰方里为井井间有沟沟广深四尺十里为成成间有淢淢广深八尺】陆行乘车水行乘船泥行乘橇【集解徐广曰他书?作蕝駰案孟康曰橇形如箕擿行泥上如淳曰橇音茅蕝之蕝谓以板置其泥上以通行路也正义按橇形如船而短小两头微起人曲一脚泥上擿进用拾泥上之物今杭州温州海边有之也】山行乘檋【集解徐广曰檋一作桥音丘遥反駰案如淳曰檋车谓以铁如锥头长半寸施之履下以上山不蹉跌也又音纪録反正义按上山前齿短後齿长下山前齿长後齿短也檋音与上同也】左凖绳右规矩【集解王肃曰左右言常用也索隐左所运用堪为人之凖绳右所举动必应规矩也】载四时【集解王肃曰所以行不违四时之宜也】以开九州通九道陂九泽度九山令益予衆庶稻可种卑湿命后稷予衆庶难得之食食少调有余相给以均诸侯禹乃行相地宜所有以贡及山川之便利禹行自冀州始冀州既载【正义按理水及贡赋从帝都为始也黄河自胜州东直南至华隂即东至怀州南又东北至平州碣石山入海也东河之西南河之东南河之北皆冀州也】壶口治梁及岐【集解孔安国曰冀州尧所都也先施贡赋役载於书也郑玄曰两河间曰冀州地理志壶口在河东北屈梁山在左冯翊夏阳岐山在右扶风美阳正义括地志云壶口山在慈州吉昌县西南五十里冀州境也梁山在同州韩城县东南十九里岐山岐州岐山县东北十里二山雍州境也孔安国曰从东循山理水而西也】既修太原至于岳阳【集解孔安国曰太原今为郡名太岳在太原西南山南曰阳索隐岳太岳即冀州之镇霍太山也按地理志霍太山在河东彘县东凡如此类不引书者皆地理志文正义括地志云霍山在沁州沁原县西七八十里】覃怀致功【集解孔安国曰覃怀近河地名郑玄曰怀县属河内索隐按河内有怀县今验地无名覃者盖覃怀二字或当时共为一地之名】至於衡漳【集解孔安国曰漳水横流索隐案孔注以衡为横非王肃云衡漳二水名地理志清漳水出上党沾县东北至阜城县入河浊漳水出上党长子县东至邺入清漳也正义括地志云故怀城在怀州武陟县西十一里衡漳水在瀛州东北百二十五里平舒县界也】其土白壤【集解孔安国曰土无块曰壤】赋上上错【集解孔安国曰上上第一错杂也杂出第二之赋】田中中【集解孔安国曰九州之中为第五】常卫既从大陆既为【集解郑玄曰地理志恒水出恒山卫水在灵夀大陆泽在钜鹿索隐此文改恒山恒水皆作常避汉文帝讳故也常水出常山上曲阳县东入滱水卫水出常山灵夀县东入滹沱】鸟夷皮服【集解郑玄曰鸟夷东北之民搏食鸟兽者孔安国曰服其皮明水害除正义括地志云靺鞨国古肃慎也在京东北万里已下东及北各抵大海其国南有白山鸟兽草木皆白其人处山林间土气极寒常为穴居以深为贵至接九梯养豕食肉衣其皮冬以猪膏涂身厚数分以御风寒贵臭秽不洁作厠於中圜之而居多勇力善射弓长四尺如弩矢用楛长一尺八寸青石为镞葬则交木作椁杀猪积椁上富者至数百贫者数十以为死人之粮以土上覆之以绳系於椁头出土上以酒灌酹绳腐而止无四时祭祀也】夹右碣石【集解孔安国曰碣石海畔山也】入于海【集解徐广曰海一作河索隐地理志云碣石山在北平骊城县西南太康地理志云乐浪遂城县有碣石山长城所起又水经云在辽西临渝县南水中盖碣石山有二此云夹右碣石入於海当非北平之碣石】济河维沇州【集解郑玄二言沇州之界在此两水之间】九河既道【集解马融曰九河名徒骇太史马颊覆釡胡苏简洁钩盘鬲津】雷夏既泽雍沮会同【集解郑玄曰雍水沮水相触而合入此泽中地理志曰雷泽在济隂城阳县西北索隐尔雅云水自河出为雍也正义括地志云雷夏泽在濮州雷泽县郭外西北雍沮二水在雷泽西北平地也】桑土既蚕於是民得下丘居土【集解孔安国曰大水去民下丘居平土就桑蚕】其土黑坟【集解孔安国曰色黑而坟起】草繇木条【集解孔安国曰繇茂条长也】田中下【集解孔安国曰第六】赋贞作十有三年乃同【集解郑玄曰贞正也治此州正作不休十三年乃有赋与八州同言功难也其赋下下】其贡漆丝其篚织文【集解孔安国曰地宜漆林又宜桑蚕织文锦绮之属盛之筐篚而贡焉】浮於济漯通於河【集解郑玄曰地理志云漯水出东郡东武阳索隐济水出河东垣县王屋山东其流至济隂故应劭云济水出平原漯隂县东漯水出东郡东武阳县北至千乘县而入于海】海岱维青州【集解郑玄曰东自海西至岱东岳曰岱山正义按舜分青州为营州辽西及辽东】嵎夷既略【集解马融曰嵎夷地名用功少曰畧索隐孔安国曰东表之地称嵎夷按今文尚书及帝命验并作禺銕在辽西銕古夷字也】潍淄既道【集解郑玄曰地理志潍水出琅邪淄水出泰山莱芜县原山正义括地志云密州莒县山潍水所出淄州淄川县东北七十里原山淄水所出俗传云禹理水功毕土石黑数里之中波若漆故谓之淄水也】其土白坟海滨广泻【集解徐广曰一作泽又作斥】厥田斥卤【集解郑玄曰斥谓地咸卤索隐卤音鲁说文云卤咸地东方谓之斥西方谓之卤】田上下赋中上【集解孔安国曰田第三赋第四】厥贡盐絺海物维错【集解孔安国曰絺细葛错杂非一种郑玄曰海物海鱼也鱼种类尤杂】岱畎丝枲鈆松怪石【集解孔安国曰畎谷也怪异好石似玉者岱山之谷出此五物皆贡之】莱夷为牧【集解孔安国曰莱夷地名可以牧放索隐按左传云莱人劫孔子孔子称夷不乱华又云齐侯伐莱服?以为东莱黄县是今按地理志黄县有莱山恐即此地之夷】其篚?丝【集解孔安国曰?桑蚕?中为琴瑟弦索隐尔雅云檿山桑是蚕食檿之?也】浮於汶通於济【集解郑玄曰地理志汶水出泰山莱芜县原山西南入济】海岱及淮维徐州【集解孔安国曰东至海北至岱南及淮】淮沂其治蒙羽其艺【集解郑玄曰地理志沂水出泰山盖县蒙羽二山名孔安国曰二水已治二山可以种艺索隐水经云淮水出南阳平氏县胎簪山北过桐柏山沂水出泰山盖县艾山南过下邳县入泗蒙山在泰山蒙隂县西羽山在东海祝其县南殛鲧之地】大野既都【集解郑玄曰大野在山阳钜野北名钜野泽孔安国曰水所停曰都】东原底平【集解郑玄曰东原地名今东平郡即东原索隐张华博物志云兖州东平郡即尚书之东原也正义广平曰原徐州在东故曰东原水去已致平复言可耕种也】其土赤埴坟【集解徐广曰埴黏土也】草木渐包【集解孔安国曰渐长进包丛生也】其田上中赋中中【集解孔安国曰田第二赋第五】贡维土五色【集解郑玄曰土五色者所以为太社之封正义韩诗外传云天子社广五丈东方青南方赤西方白北方黑上冒以黄土将封诸侯各取方土苴以白茅以为社也太康地记云城阳姑幕有五色土封诸侯锡之茅土用为社此土即禹贡徐州土也今属密州莒县】羽畎夏翟【集解孔安国曰夏翟翟雉名也羽中旌旄羽山之谷有之】峄阳孤桐【集解孔安国曰峄山之阳特生桐中琴瑟郑玄曰地理志峄山在下邳正义括地志云峄山在兖州邹县南二十二里邹山记云邹山古之峄山言络绎相连属也今犹多桐树按今独生桐尚徵一偏似琴瑟】泗滨浮磬【集解孔安国曰泗水涯水中见石可以为磬郑玄曰泗水出济隂乘氏也正义括地志云泗水至彭城吕梁出石磬】淮夷蠙珠臮鱼【集解孔安国曰淮夷二水出蠙珠及美鱼郑玄曰淮夷淮水之上民也索隐按尚书云徂兹淮夷徐戎并兴今徐州言淮夷则郑解为得蠙一作玭并步玄反臮古暨字臮与也言夷人所居淮水之处有此蠙珠与鱼也又作滨滨畔也】其篚玄纤缟【集解郑玄曰纤细也祭服之材尚细正义玄黑纎细缟白缯以细缯染为黑色】浮于淮泗通于河【正义括地志云泗水源在兖州泗水县东陪尾山其源有四道因以为名】淮海维扬州【集解孔安国曰北据淮南距海】彭蠡既都阳鸟所居【集解郑玄曰地理志彭蠡泽在豫章彭泽西孔安国曰随阳之鸟鸿鴈之属冬月居此泽也索隐都古文尚书作猪孔安国云水所停曰猪郑玄云南方谓都为猪则是水聚会之义正义蠡音礼括地志云彭蠡湖在江州浔阳县东南五十二里】三江既入【索隐韦昭云三江谓松江钱塘江浦阳江按地理志有南江中江北江是为三江其南江从会稽吴县南东入海中江从丹阳芜湖东北至会稽阳羡县东入海北江从会稽毗陵县北东入海故下文东为中江又东为北江孔安国云有北有中南可知也】震泽致定【集解孔安国曰震泽吴南太湖名言三江已入致定为震泽索隐震一作振地理志云会稽吴县故周太伯所封国具区在其西古文以为震泽又左传称笠泽亦谓此也正义泽在苏州西四十五里三江者在苏州东南三十里名三江口一江西南上七十里至太湖名曰松江古笠泽江一江东南上七十里曰蚬湖名曰上江亦曰东江一江东北下三百余里入海名曰下江亦曰娄江於其分处号曰三江口顾夷吴地记云松江东北行七十里得三江口东北入海为娄江东南入海为东江并松江为三江是也言理三江入海非入震泽也按太湖西南湖州诸溪从天目山下西北宣州诸山有溪并下太湖太湖东北流各至三江口入海其湖无通彭蠡湖及太湖处并阻山陆诸儒及地志等解三江既入皆非也周礼职方氏云扬州薮曰具区川曰三江按五湖三江者韦昭注非也其源俱不通太湖引解三江既入失之远矣五湖者菱湖游湖莫湖贡湖胥湖皆太湖东岸五湾为五湖盖古时应别今并相连菱湖在奠厘山东周回三十余里西口濶二里其口南则莫厘山北则徐侯山西与莫湖连莫湖在莫厘山西及北北与胥湖连胥湖在胥山西南与莫湖连各周回五六十里西连太湖游湖在北二十里在长山东湖西口濶二里其口东南岸树里山西北岸长山湖周回五六十里贡湖在长山西其口阔四五里口东南长山山南即山阳村西北连常州无锡县老岸湖周回一百九十里已上湖身向东北长七十余里两湖西亦连太湖河渠书云於吴则通渠三江五湖货殖传云夫吴有三江五湖之利又太史公自叙传云登姑苏望五湖是也】竹箭既布【集解孔安国云水去布生】其草惟夭其木惟乔【集解孔安国曰少长曰夭乔高也】其土涂泥【集解马融曰渐洳也】田下下赋下上上杂【集解孔安国曰田第九赋第七杂出第六】贡金三品【集解孔安国曰金银铜郑玄曰金三色也】瑶琨竹箭【集解孔安国曰瑶琨皆美玉也】齿革羽毛【集解孔安国曰象牙犀皮鸟羽旄牛尾也正义周礼考工记云犀甲七属兕甲六属郭云犀似水牛猪头大腹庳脚椭角好食棘也亦有一角者按西南夷常贡旄牛尾为旌旗之饰书诗通谓之旄故尚书云右秉白旄诗云建旐设旄皆此牛也】岛夷卉服【集解孔安国曰南海岛夷草服葛越正义括地志云百济国西南渤海中有大岛十五所皆邑落有人居属百济又倭国武皇后改曰日本国在百济南隔海依岛而居凡百余小国此皆扬州之东岛夷也按东南之夷草服葛越焦竹之属越即苎祁也】其篚织贝【集解孔安国曰织细紵也贝水物也郑玄曰贝锦名也诗云成是贝锦凡织者先染其?织之即成矣】其包橘柚锡贡【集解孔安国曰小曰橘大曰柚锡命乃贡言不常也郑玄曰有锡则贡之或时乏则不贡锡所以柔金也】均江海通淮泗【集解郑玄曰均读曰沿沿顺水行也】荆及衡阳维荆州【集解孔安国曰北据荆山南及衡山之阳】江汉朝宗于海【集解孔安国曰二水经此州而入海有似於朝百川以海为宗宗尊也正义括地志云江水源出岷州南岷山南流至益州即东南流入蜀至泸州东流经三峡过荆州与汉水合孙卿子云江水其源可以滥觞也又云汉水源出梁州金牛县东二十八里嶓冢山】九江甚中【集解孔安国曰江於此州界分为九道甚得地势之中郑玄曰地理志九江在寻阳南皆东合为大江索隐按寻阳记九江者乌江?江乌白江嘉靡江源江畎江廪江提江箘江又张浈九江图所载有三里五畎乌土白?九江之名不同】沱涔已道【集解孔安国曰沱江别名涔水名郑玄曰水出江为沱汉为涔索隐涔亦作潜沱由蜀郡郫县西东入江潜出汉中安阳县西北入汉故尔雅云水自江出为沱汉出为潜正义括地志云繁江水受郫江禹贡曰岷山导江东别为沱源出益州新繁县潜水一名复水今名龙门水源出利州绵谷县东龙门山大石穴下也】云土梦为治【集解孔安国曰云梦之泽在江南其中有平土丘水去可为耕作畎亩之治索隐梦一作瞢邹诞生又音蒙按云土梦本二泽名盖人以二泽相近?合称云梦耳知者据左传云昭王寝于云中又楚子郑伯田于江南之梦则是二泽各别也韦昭曰云土今为县属江夏南郡华容今按地理志云江夏有云杜县是】其土涂泥田下中赋上下【集解孔安国曰田第八赋第三】贡羽旄齿革金三品杶干栝栢【集解郑玄曰四木名孔安国曰干柘也栢叶松身曰栝】砺砥砮丹【集解孔安国曰砥细於砺皆磨石也砮石中矢镞丹朱类也】维箘簵楛【集解徐广曰一作箭足杆杆即楛也音怙箭足者矢镞也或以箭足训释箘簵乎駰案郑玄曰箘簵聆风也】三国致贡其名【集解马融曰言箘簵楛三国所致贡其名善也】包匦菁茅【集解郑玄曰匦?结也菁茅茅有毛刺者给宗庙缩酒重之故包裹又?结也正义括地志云辰州卢溪县西南三百五十里有包茅山武阳记云山际出包茅有刺而三脊因名包茅山】其篚玄纁玑组【集解孔安国曰此州染玄纁色善故贡之玑珠类生於水中组绶类也】九江入赐大龟【集解孔安国曰尺二寸曰大龟出於九江山中龟不常用赐命而纳之】浮於江沱涔於汉踰于雒至於南河荆河惟豫州【集解孔安国曰西南至荆山北距河水正义括地志云荆山在襄州荆山县西八十里韩子云卞和得玉璞於楚之荆山即此也河洛州北河也】伊雒瀍涧既入於河【集解孔安国曰伊出陆浑山洛出上洛山涧出渑池山瀍出河南北山四水合流而入河索隐伊水出弘农卢氏县东洛水出弘农上洛县冢岭山瀍水出河南谷成县朁亭北涧水出弘农新安县东皆入于河正义括地志云伊水出虢州卢氏县东峦山东北流入洛洛水出啇州洛南县冢岭山东流经洛州郭内又各合伊水瀍水出洛州新安县东南流至洛州郭内南入洛涧水源出洛州新安县东白石山东北与谷水合流经洛州郭内东流入洛也】荥播既都【集解孔安国曰荥泽名波水已成遏都索隐古文尚书作荥波此及今文并云荥播播是水播溢之义荥是泽名故左传云狄及卫战於荥泽郑玄云今塞为平地荥阳人犹谓其处为荥播】道荷泽被明都【集解孔安国曰荷泽在胡陵明都泽名在河东北水流泆覆被之索隐荷泽在济隂定陶县东明都音孟猪孟猪泽在梁国睢阳县东北尔雅左传谓之诸今文亦为然唯周礼称望诸皆此地之一名正义括地志云荷泽在曹州济隂县东北九十里定陶城东今名龙池亦名九卿陂】其土壤下土坟垆【集解孔安国曰垆疏也马融曰豫州地有三等下者坟垆也】田中上赋杂上中【集解孔安国曰田第四赋第二又杂出第一】贡漆丝絺紵其篚纎絮【集解孔安国曰细绵也】锡贡磬错【集解孔安国曰治玉石曰错治磬错也】浮於雒达於河华阳黑水惟梁州【集解孔安国曰东据华山之南西距黑水正义括地志云黑水源出梁州城固县西北太山】汶嶓既艺【集解郑玄曰地理志岷山在蜀郡湔氐道嶓冢山在汉阳西索隐汶一作?又作??山封禅书一云渎在蜀郡湔氐道西徼江水所出嶓冢山在陇西西县汉水所出也正义括地志云岷山在岷州溢乐南一里连绵至蜀二千里皆名岷山嶓冢山在梁州金牛县东二十八里湔音子践反氐音丁奚反】沱涔既道【集解孔安国曰沱潜发源此州入荆州】蔡蒙旅平【集解孔安国曰蔡蒙二山名祭山曰旅平言治功毕也郑玄曰地理志蔡蒙在汉嘉县索隐此非徐州之蒙在蜀郡青衣县青衣後改为汉嘉蔡山不知所在也正义括地志云蒙山在雅州严道县南十里】和夷底绩【集解马融曰和夷地名也】其土青骊【集解孔安国曰色青黑也】田下上赋下中三错【集解孔安国曰田第七赋第八杂出第七第九三等】贡璆铁银镂砮磬【集解孔安国曰璆玉名郑玄曰黄金之美者谓之鏐镂刚铁可以刻镂也】熊罴狐狸织皮【集解孔安国曰贡四兽之皮也织皮今罽也】西倾因桓是来【集解马融曰治西倾山因桓水是来言无余道也郑玄曰地理志西倾山在陇西临洮索隐桓水出蜀郡?山西南行羌中入海也正义括地志云西倾山今嵹台山在洮州临洮县西南三百三十六里】浮于潜踰于沔【集解孔安国曰汉上水为沔郑玄曰或谓汉为沔】入于渭乱于河【集解孔安国曰正絶流曰乱】黑水西河惟雍州【集解孔安国曰西距黑水东据河龙门之河在冀州西索隐地理志益州滇池有黑水祠郑玄引地说云三危山黑水出其南山海经黑水出崐仑墟西北隅也】弱水既西【集解孔安国曰导之西流至於合黎郑玄曰衆水皆东此独西流也索隐水经云弱水出张掖删丹县西北至酒泉会水县入合黎山腹山海经云弱水出崐仑墟西南隅也】泾属渭汭【集解孔安国曰属逮也水北曰汭言治泾水入于渭也郑玄曰地理志泾水出安定泾阳索隐渭水出首阳县鸟鼠同穴山说文云水相入曰汭正义括地志云泾水源出原州百泉县西南笄头山泾谷渭水源出渭原县西七十六里鸟鼠山今名青雀山渭有三源并出鸟鼠山东流入河按言理泾水及至渭水又理漆沮亦从渭流复理沣水亦同入渭者也】漆沮既从【正义括地志云漆水源出岐州普闰县东南岐漆山漆溪东入渭沮水一名川水源出雍州富平县东入栎阳县南汉高帝於栎阳置万年县十三州地理志云万年县南有泾渭北有小河即沮水也诗云古公去邠度漆沮即此二水】沣水所同【集解沣音丰孔安国曰漆沮之水已从入渭沣水所同同於渭也索隐漆沮二水漆水出右扶风漆县西沮水地理志无文而水经以沮水出北地直路县东过冯翊祋祤县入洛说文亦以漆沮各是一水名孔安国独以为一又云是洛水沣水出右扶风鄠县南东北过上林苑正义括地志云雍州鄠县终南山沣水出焉】荆岐已旅【集解孔安国曰荆在岐东非荆州之荆也正义括地志云荆山在雍州富平县今名掘陵原岐山在岐州岐山县东北十里尚书正义云洪水时祭祀礼废已旅祭言理水功毕也按雍州荆山即黄帝及禹铸鼎地也襄州荆山县西荆山即卞和得玉璞者】终南敦物至于鸟鼠【集解孔安国曰三山名言相望也郑玄曰地理志终南敦物皆在右扶风武功也索隐按左传中南山杜预以为终南山地理志云太一山古文以为终南华山古文以为敦物皆在扶风武功县东正义括地志云终南山一名中南山一名太一山一名南山一名橘山一名楚山一名秦山一名周南山一名地肺山在雍州万年县南五十里】原隰底绩至于都野【集解郑玄曰地理志都野在武威名曰休屠泽正义原隰豳州地也按原高平地也隰低下地也言从渭州致功西北至凉州都野沙州三危山也括地志云都野泽在凉州姑臧县东北二百八十里】三危既度【索隐郑玄引河图及地说云三危山在鸟鼠西南与岐山相连度刘伯庄音田各反尚书作宅】三苖大序【集解孔安国曰西裔之山已可居三苗之族大有次序禹之功也】其土黄壤田上上赋中下【集解孔安国曰田第一赋第六人功少】贡璆琳琅玕【集解孔安国曰璆琳皆玉名琅玕石名而似珠者】浮于积石至于龙门西河【集解孔安国曰积石山在金城西南河所经也龙门山在河东之西界索隐积石在金城河关县西南龙门山在左冯翊夏阳县西北正义括地志云积石山今名小积山在河州抱罕县西七里河州在京西一千四百七十二里龙门山在同州韩城县北五十里李奇云禹凿通河水处广八十步三秦记云龙门水悬船而行两旁有山水陆不通龟鱼集龙门下数千不得上上则为龙故云暴鳃点额龙门下按河在冀州西故云西河也禹发源河水小积石山浮河东北下历灵胜北而南行至於龙门皆雍州地也】会于渭汭【正义水经云河水又南至潼关渭水从西注之也】织皮昆仑析支渠捜西戎即序【集解孔安国曰织皮毛布此四国在荒服之外流沙之内羌髳之属皆就次序之美禹之功及戎狄也索隐郑玄以为衣皮之人居昆仑析支渠捜三山皆在西戎王肃曰昆仑在临羌西析支在河关西西戎西域王肃以为地名而不言渠搜今按地理志金城临羌县有昆仑祠敦煌广至县有昆仑障朔方有渠捜县】道九山【索隐汧壶口砥柱太行西倾熊耳嶓冢内方岐是九山也古分为三条故地理志有北条之荆山马融以汧为北条西倾为中条嶓冢为南条郑玄分四列汧为隂列西倾次隂列嶓冢为阳列?山次阳列】汧及岐至于荆山【集解郑玄曰地理志汧在右扶风也索隐汧一作岍按有汧水故其字或从山或从水犹岐山然也地理志云吴山在右扶风美阳县西荆山在左冯翊怀德县南也正义括地志云汧山在陇州汧源县西六十里其山东隣汶岫西接陇冈汧水出焉岐山在岐州】踰于河壶口雷首【索隐雷首山在河东蒲坂县东南】至于太岳【集解孔安国曰三山在冀州太岳在上党西也索隐即霍太山也已见上正义括地志云壶口在慈州吉昌县西南雷首山在蒲州河东县太岳霍山也在沁州沁源县】砥柱析城至于王屋【集解孔安国曰此三山在冀州之南河之北索隐析城山在河东濩泽县西南王屋山在河东垣县东北水经云砥柱山在河东大阳县南河水中也正义括地志云底柱山俗名三门山硖石县东北五十里黄河之中孔安国云底柱山名河水分流包山而过山见水中若柱然也括地志云析城山在泽州西南七十里注水经云析城山甚高峻上平坦有二水东浊西清左右不生草木括地志云王屋山在怀州王屋县北十里古今地名云山方七百里山高万仞本冀州之河阳山也】太行常山至于碣石入于海【集解孔安国曰此二山连延东北接碣石而入于沧海索隐太行山在河内山阳县西北常山恒山是也在常山郡上曲阳县西北正义括地志云太行山在怀州河内县北二十五里有羊肠坡恒山在定州恒阳县西北百四十里道书福地记云恒山高三千三】
【百丈上方二十里有太玄之泉神草十九种可度俗】西倾朱圉鸟鼠至于太华【集解郑玄曰地理志云朱圉在汉阳南太华山在弘农华隂南孔安国曰鸟鼠山渭水所出在陇西之西索隐圉一作圄朱圉山在天水冀县南鸟鼠山在陇西首阳县西南太华即敦物山】熊耳外方桐栢至于负尾【集解郑玄曰地理志熊耳在卢氏东外方在颍川嵩高山桐栢山在南阳平氏东南陪尾在江夏安陆东北若横尾者索隐熊耳山在弘农卢氏县东伊水所出外方山即颍川嵩高县嵩高山古文尚书亦以为外方山桐栢山一名大复山在南阳平氏县东南陪尾山在江夏安陆县东北地理志谓之横尾山负音陪也正义括地志云华山在华州华隂县界八里熊耳山在虢州卢氏县南五十里嵩高山亦名太室山亦名外方山在洛州城阳县北二十三里也桐栢山在唐州东南五十里淮水出焉横尾山古陪尾山也在安州安陆县北六十里】道嶓冢至于荆山【集解郑玄曰地理志荆山在南郡临沮正义括地志云嶓冢山在梁州荆山在襄州荆山县西八十里也又云荆山县本汉临沮县地也沮水即汉水也按县孙叔敖激沮水为云梦泽是也】内方至于大别【集解郑玄曰地理志内方在竟陵名立章山大别在庐江安丰县索隐内方山在竟陵县东北大别山在六安国安丰县今土人谓之甑山正义括地志云章山在荆州长林县东北六十里今汉水附章山之东与经史符会按大别山今沙洲在山上汉江经其左今俗犹云甑山注云在安丰非汉所经也】汶山之阳至于衡山【索隐在长沙湘南县东南广雅云岣嵝谓之衡山正义括地志云岷山在茂州汶川县衡山在衡州湘潭县西四十一里】过九江至于敷浅原【集解徐广曰浅一作灭駰孔安国曰敷浅原一名博阳山在豫章】道九川【索隐弱黑河瀁江沇淮渭洛为九川】弱水至于合黎【集解郑玄曰地理志弱水出张掖孔安国曰合黎水名在流沙东索隐水经云合黎山在酒泉会水县东北郑玄引地说亦以为然孔安国云水名当是其山出弱水故所记各不同正义括地志云兰门山一名合黎一名穷石山在甘州删丹县西南七里淮南子云弱水源出穷石山又云合黎一名羌谷水一名鲜水一名覆表水今名副投河亦名张掖河南自吐谷浑界流入甘州张掖县今按合黎水出临路松山东而北流历张掖故城下又北流经张掖县二十三里又北流经合黎山折而北流经流沙碛之西入居延海行千五百里合黎山张掖县西北二百里也】余波入于流沙【集解孔安国曰弱水余波西溢入流沙郑玄曰地理志流沙居延西北名居延泽地记曰弱水西流入合黎山腹余波入于流沙通於南海马融王肃皆云合黎流沙是地名索隐地理志张掖居延县西北有居延泽古文以为流沙广志流沙在玉门关外有居延泽居延城又山海经云流沙出锺山西南行昆仑墟入海按是地兼有水故一云地名一云水名马郑不同抑有由也】道黑水至于三危入于南海【集解郑玄曰地理志益州滇池有黑水祠而不记此山水所在地记曰三危山在鸟鼠之西南孔安国曰黑水自北而南经三危过梁州入南海也正义括地志云黑水源出伊吴县北百二十里又南流二十里而絶三危山在沙州炖煌县东南四十里按南海即扬州东大海岷江下至扬州东入海也其黑水源在伊州从伊州东南三千余里至鄯州鄯州东南四百余里至河州入黄河河州有小积石山即禹贡浮於积石至于龙门者然黄河源从西南下出大崑仑东北隅东北流经于阗入盐泽即东南潜行入吐谷浑界大积石山又东北流至小积石山又东北流来处极远其黑水当洪水时合从黄河而行何得入于南海南海去此甚远阻隔南山陇山岷山之属当是洪水浩浩处西戎不深致功古文故有疏畧也】道河积石【索隐尔雅云河出昆仑墟其色白汉书西域传云河有两源一出葱岭一出于阗于阗河北流与葱岭河合东注蒲昌海一名盐泽其水停冬夏不增减其南出积石为中国河是河源发昆仑禹导河自积石而加功也】至于龙门南至华隂【集解孔安国曰至华隂山北而东行正义华隂县在华山北本魏之隂晋县秦惠文王更名寜秦汉高帝改曰华隂】东至砥柱【集解孔安国曰砥柱山名河水分流包山而过山见水中若柱然也在西虢之界正义砥柱山俗名三门山禹凿北山三道河水故曰三门也】又东至于盟津【集解孔安国曰在洛北索隐盟古孟字孟津在河阳十三州记云河阳县在於河上即孟津是也正义杜预云盟河内郡河阳县南孟津也在洛阳城北都道所凑古今为津武王渡之近代呼为武济括地志云盟津周武王伐纣与八百诸侯会盟津亦曰孟津又曰富平津水经云小平津今云河阳津是也】东过雒汭至于大邳【集解孔安国曰洛汭洛入河处山再成曰邳索隐尔雅云山一成曰邳或以为成臯山是正义李廵云山再重曰英一重曰邳括地志云大邳山今名黎阳东山又曰青坛山在卫州黎阳南七里张揖云今成臯非也】北过降水至于大陆【集解郑玄曰地理志降水
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:41:09-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
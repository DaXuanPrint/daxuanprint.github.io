<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="首卷,雍正实录卷之一,雍正实录卷之二,雍正实录卷之三,雍正实录卷之四,雍正实录卷之五,雍正实录卷之六,雍正实录卷之七,雍正实录卷之八,雍正实录卷之九,雍正实录卷之十,雍正实录卷之十一,雍正实录卷之十二,雍正实录卷之十三,雍正实录卷之十四,雍正实录卷之十五,雍正实录卷之十六,雍正实录卷之十七,雍正实录卷之十八,雍正实录卷之十九,雍正实录卷之二十,雍正实录卷之二十一,雍正实录卷之二十二,雍正实录卷之二十三,雍正实录卷之二十四,雍正实录卷之二十五,雍正实录卷之二十六,雍正实录卷之二十七,雍正实录卷之二十八,雍正">
<meta name="description" content="《世宗宪皇帝实录》159卷。全称《大清世宗敬天昌运建中表正文武英明宽仁信毅大孝至诚宪皇帝实录》。雍正十三年(1735)十二月，乾隆皇帝在继位之初，令大学士鄂尔泰、张廷玉等人开馆纂修，至乾隆六年。(1741)。书成。书中记载了胤禛自康熙六十一年。(1722)。十一月继位至雍正十三年八月在位期间，在政治、经济、军事、文化等方面所采取的一系列措施及活动，如登极、典礼、祭祀、诏谕、选举、官制、文教、邦计、截漕、平粜、辑安边疆等等。这些资料对于研究爱新觉罗家族史及对于雍正皇帝的正确评价，都具有重要价值。_大清世宗宪皇帝实录_全文在线阅读_大清世宗宪皇帝实录_全文在线下载_大玄古籍书库">
<title>大清世宗宪皇帝实录_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">大清世宗宪皇帝实录</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]1396520</span> <br/>
          说明： <span class="inputVal" id="bkdec">《世宗宪皇帝实录》159卷。全称《大清世宗敬天昌运建中表正文武英明宽仁信毅大孝至诚宪皇帝实录》。雍正十三年(1735)十二月，乾隆皇帝在继位之初，令大学士鄂尔泰、张廷玉等人开馆纂修，至乾隆六年 (1741) 书成。书中记载了胤禛自康熙六十一年 (1722) 十一月继位至雍正十三年八月在位期间，在政治、经济、军事、文化等方面所采取的一系列措施及活动，如登极、典礼、祭祀、诏谕、选举、官制、文教、邦计、截漕、平粜、辑安边疆等等。这些资料对于研究爱新觉罗家族史及对于雍正皇帝的正确评价，都具有重要价值。</span> <br/>
          封面： <span class="inputVal" id="bkimg">Z_5997.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]大清世宗宪皇帝实录
[book_author]佚名
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]1396520
[book_dec]《世宗宪皇帝实录》159卷。全称《大清世宗敬天昌运建中表正文武英明宽仁信毅大孝至诚宪皇帝实录》。雍正十三年(1735)十二月，乾隆皇帝在继位之初，令大学士鄂尔泰、张廷玉等人开馆纂修，至乾隆六年 (1741) 书成。书中记载了胤禛自康熙六十一年 (1722) 十一月继位至雍正十三年八月在位期间，在政治、经济、军事、文化等方面所采取的一系列措施及活动，如登极、典礼、祭祀、诏谕、选举、官制、文教、邦计、截漕、平粜、辑安边疆等等。这些资料对于研究爱新觉罗家族史及对于雍正皇帝的正确评价，都具有重要价值。
[book_img]Z_5997.jpg


[book_title]首卷
●世宗宪皇帝实录 首卷一 乾隆序
世宗宪皇帝实录序
国家受天眷命。集庆垂光。承承继继。肆我皇考世宗宪皇帝。荷三圣之洪庥。祗绍圣祖仁皇帝丕绪。宵衣旰食。底区宇于和恒。以茂衍亿万年无疆之祉。厚德隆功。溢于简牒。巍乎焕乎。治平之盛轨、未有逾兹者也。皇考徇齐敦敏。仁孝性成。蚤岁承欢圣祖。友爱同气。迨膺大统。一切礼仪隆备。庙号尊崇。莫不定自宸衷。符乎典则。仰惟圣祖仁皇帝临御六十余年。濊泽洽人心。醇化流方外。丰亨豫大之福。极盛无加。皇考承郅治之余。因时制宜。以善继而善述。惟是本之以诚。持之以敬。行之以中正。要之以宽仁。用能杜玩愒于熙时。绵升平之泰运。大经大法粲然为后嗣子孙法焉。荐馨郊庙。必躬必亲。旁秩祀典。怀柔百神。间遇水旱微愆。祈祷深宫。罔弗。潜孚立应。圣学高深。探性命之精。操治平之要。天德王道。一以贯之。隆礼先师孔子。增祀先儒。右文重道之典。起越常制。犹复表章经术。广励士风。吁俊兴贤。蔚有德造。辟雝钟鼓。后先疏附之风。殆无以过。念用人为爱民之本。自公孤卿尹、下至庶司百职事。登明选公。咸称任使。而守令之亲民、暨封疆大吏之司董率者。尤■圣心。重抚字之方。严贪墨之罚。明四目。达四聪。赐复蠲租。农桑被野。遂跻斯民于衽席之安。刑罚者所以佐政教之不逮也。皇考如天好生。既已刊布律令。俾愚氓重于犯法。复详定贵贱服色。兵民婚丧礼制。更阐明、圣祖谕上■日十六条。细加训注。家喻户晓。翕然从风。河防之关于运道民生也。万里黄流。汇以百川之水。兖徐而下。岁苦沮洳。
皇考默运神谋。指示经画。加长淮之石堰。辟三省之引河。涣发帑金。厥有成绩。又吴越海塘、南北水利、凡可以惠此蒸黎者。悉因时而修举之。先是圣祖亲统六师。平定朔漠。威灵所加。青海扎什巴图尔等、震詟承令。因沛殊恩。畀以爵秩。垂三十年而罗卜藏丹津、与吹拉克诺木齐等、诞敢首造逆谋。扰犯边域。皇考声罪致讨。密授方■于阃帅。戈鋋所指。电扫风驱。振旅献俘。勒成功于太学。准噶尔蠢动西陲。数肆患于喀尔喀部落。南方苗蛮。蔓延行旅。居民苦其侵掠。皇考、为藩服计久远。为遐陬图宁谧。或命将兴师。或谕文武诸臣、随宜搜巢■刀。至逆夷悔祸输诚。倾心纳土。则皆宥其前愆。而曲赐包容焉。德威并耀。无远弗届。赐安南之地。减朝鲜之贡。鄂罗斯、南掌等国、阻昧幽深。胥渐被于声教。他若警怠荒。矫浮薄。求言纳谏。教孝褒忠。宗室天潢之胄。多方造就。八旗根本之地。备予绸缪。颁训谕于臣工。饬官常也。锡侯封于明裔。示殊典也。丰盈遍万国、而服御有经。见圣躬之俭焉。嘉应在庶征、而忧勤益懋。昭圣德之谦焉。盖我皇考诚敬之心。中正之道。宽仁之恩。悉同符乎圣祖以绥猷而立极。十三年中、有如一日。宜其治功之盛。纲举目张。荡荡平平。乐乐利利。传之愈远而可法可守也欤。予小子继序之初。即命监修总裁大学士等、董率儒臣。稽历年之纪载。敬谨纂修。次第进呈。斋肃披阅。迄今五载。恭成世宗宪皇帝实录一百五十九卷在昔唐虞三代、制治保邦之道。备载于书。惟我皇考际重熙累洽之盛。励精图治。良法美意。历久弥新。玉简琅函。实与典谟训诰相辉映。用是装缮尊藏。朝夕循诵。以志绎思衣德之义。垂裕后昆。永永无极焉。谨序
乾隆六年十二月十一日
●世宗宪皇帝实录 首卷一 凡例
世宗宪皇帝实录
修纂凡例
一、登极典礼典。
一、视朝、御门、听政皆书。
一、恭上圣祖仁皇帝、仁皇后尊谥、加上三朝帝后尊谥书。册宝文全录。
一、恭上皇太后徽号书。
一、祀天、地、太庙、山陵、日月、社稷、祁祀跻配、太庙、奉先殿、升祔配享祭堂子书。诣寿皇殿、恩佑寺、行礼书。
一、万寿节、皇后千秋节、及元旦、上元、冬至、凡大庆贺礼仪筵宴举行停止皆书。
一、皇太后懿旨全录。
一、恭诣皇太后宫、问安侍奉书。尊封皇太■书。
一、大丧礼仪书。奉安 地宫礼仪书。
一、册立皇后、册封皇■书。册封皇子书。册封王■、公主书。
一、皇子生书。
一、恭谒山陵、礼仪赏赉书。
一、祈谷、耕耤、诣学、经筵、大阅、皆书。其礼仪宴赉亦书。
一、御制圣祖圣德神功碑文敬录。诏敕上谕敬录。御制各体文、有关大典政要者敬录
一、纂辑实录、圣训、玉牒、国史、起居注、上谕、执中成宪、会典、律例、军行纪律、一统志、八旗志书、明史、皆书。钦定各种书籍书。
一、宗室分爵、亲王、郡王以下、奉恩将军以上、册封、袭封、晋封、及降革皆书。册封郡主、郡君等亦书。
一、公主下降郡主、郡君等出嫁、授固伦额驸、和硕额驸、多罗额驸、固山额驸书。
一、异姓公、侯、伯、精奇尼哈番、阿思哈尼哈番、封授袭替书。升降黜革亦书。
一、外藩王、贝勒、贝子、公、封授袭替书。升降黜革亦书。
一、文武大臣、加三公、三少、及宫衔书。降衔复衔亦书。
一、宗人府总领府事、宗正、宗人、领侍?内大臣、内阁大学士、学士、六部、理藩院、尚书、侍郎、都察院左都御史、左副都御史、仓■、盛京、五部侍郎、内务府总管、陵寝总管、翰林院掌院学士、通政使司通政使、大理寺卿、太常寺卿、光禄寺卿、太仆寺卿、詹事府詹事、顺天、奉天府尹、及直隶各省总督、漕运、河道总督、巡抚、提督学政、布政使司布政使、按察使司按察使等官、除授皆书。
一、銮仪?掌?事、銮仪?銮仪使、八旗都统、副都统、前锋统领、护军统领、提督九门步军统领、奉天等处、直隶各省、镇守将军、都统、副都统、提督、总兵官等、除授皆书。
一、满汉文武官员、奉使外藩书。奉差直隶各省、事关重大者亦书。特差观风整俗、宣谕化导、营田劝农、■察、■漕等官、增设裁汰皆书。
一、镇守将军、都统、副都统、督、抚、提、镇、陛见、仰聆圣训书。藩、臬、道、府等官、引见、曾加训谕亦书。
一、文武大臣、以老疾乞休书。蒙恩旨加衔奖赉书。慰■、及起用皆书。缘事休致降革亦书。
一、京察、大计、军政书。文武大臣自陈降革亦书。
一、满汉文武内外大小官制、添设更改、裁并皆书。衙署移驻亦书。
一、文武选法、品级考、及考课则例、有更定者书。
一、开拓疆土、设立边镇、及府、州县、?、所、改设、分置、裁并皆书。
一、每岁人丁户口、田地税粮、茶、盐、铸钱之数、并于岁暮书。开垦军屯、丈量地亩、折征漕粮、蠲除赋役、并漕运、钱法、茶、盐、榷关则例、有更定者皆书。
一、凡官员俸禄、士子廪饩、行伍钱粮、加恩增给书。恩诏蠲赋、特旨免征、发粟赈荒、截漕平粜、及常例外、特恩减赋、缓征皆书。
一、盛治祥征、联珠、合璧、庆云、甘露、芝草、醴泉、嘉禾、瑞麦、黄河澄清、凤麟应瑞书。日食、地震亦书。
一、圣德谦■、不言符瑞、凡有臣下称颂功德、特颁谕旨、加意警勉书。
一、颁历进春书。
一、颁诏天下书。诏文全录。一。每岁祭历代帝王、先师孔子、及先农、太岁、凡在祀典诸神书。遣官祭长白山、岳镇、海渎、历代陵寝、先师阙里书。敕封山川神号书。加崇祀典亦书。
一、先贤后裔、袭五经博士书。
一、王以下、文武大臣、蒙特恩赐予书。赐宴亦书。
一、直隶各省乡试、文武会试、殿试、传胪书。殿试制题全录。特恩开科书。增广乡会试中额书。加增取进府州县?学、文武生员书。添设翻译举人生员书。钦赐举人一体会试、殿试书。选庶吉士、及教习、授职皆书。特命荐举贤良方正、博学鸿词、保送才守兼优人员、皆书。
一、国子监、及直隶各省学政、条例有更定者书。
一、远方外国、慕化归诚、遣使进贡书。赐封爵、给敕印书。外藩来朝、及遣使进年贡、遣侍子入学、皆书。定年贡则例、及特恩减免贡物书。宴赉亦书。
一、王以下、奉恩将军以上、民公以下、阿思哈尼哈番以上、及在京文武官三品以上、在外将军、都统、副都统、督、抚、提、镇等官、及外藩王、贝勒、贝子、公故、■典皆书。于常例外、特恩优■亦书。
一、边疆文武大小官员、及军士蒙恩予■者皆书。于常例外、特加恩■亦书。
一、旌表孝子、顺孙、义夫、节妇、并于岁终书。烈妇、烈女、有奇迹予旌者另书。
一、诸臣条奏、事关朝章国政、奉旨允行者书。弹劾有当、允行者亦书。
一、平定青海、征讨准噶尔、绥靖苗疆、命将、筹边、训兵、转饷、一切方■书。军中奏捷、献俘、及输诚向化、入隶版籍书。
一、奉命安辑边疆、王以下、文武大臣、侍郎副都统以上、及督抚提镇等、军中奏报事宜书。建立军功、加衔升赏、授世职书。失误军机、降革问罪亦书。其文武大小官员军功议■、特恩升赏者并书。
一、边远地方、土司酋长、及宣抚、宣慰、招讨等使、授职、袭职书。改土为流亦书。
一、八旗增设佐领、甲兵、及外省增置驻防弁兵皆书。
一、直隶各省水陆标营兵制、及驿传、烽堠、添设、裁■、归并书。
一、八旗、及直隶各省、绿旗军士、奉恩诏、及特旨颁赏书。出征、戍防军士、于常例给饷外、特加恩赏亦书。
一、文武大臣、犯罪拘禁、迁谪、及正法书。特恩宽宥亦书。不论官吏军民、犯叛逆大罪、正法者皆书。
一、慎狱明刑、停■、肆赦皆书。律例有更定者亦书。
一、修建坛庙、营造山陵、整新宫殿书。重建阙里圣庙、兴复各省书院、建设贤良、昭忠祠宇、及凡在祀典诸神宫庙皆书。钦赐御书匾额亦书。
一、经理南北两河、疏浚直隶各省、及边塞地方、河渠水利、建筑城垣、修防堤岸、平治道涂、一切工役皆书。
●世宗宪皇帝实录 首卷二 目录
大清世宗敬天昌运建中表正文武英明宽仁信毅大孝至诚宪皇帝实录目录
卷之一　康熙六十一年十一月
卷之二　康熙六十一年十二月
卷之三　雍正元年正月
卷之四　雍正元年二月
卷之五　雍正元年三月
卷之六　雍正元年四月
卷之七　雍正元年五月
卷之八　雍正元年六月
卷之九　雍正元年七月
卷之十　雍正元年八月
卷之十一　雍正元年九月
卷之十二　雍正元年十月
卷之十三　雍正元年十一月
卷之十四　雍正元年十二月
卷之十五　雍正二年正月
卷之十六　雍正二年二月
卷之十七　雍正二年三月
卷之十八　雍正二年四月
卷之十九　雍正二年闰四月
卷之二十　雍正二年五月
卷之二十一　雍正二年六月
卷之二十二　雍正二年七月
卷之二十三　雍正二年八月
卷之二十四　雍正二年九月
卷之二十五　雍正二年十月
卷之二十六　雍正二年十一月
卷之二十七　雍正二年十二月
卷之二十八　雍正三年正月
卷之二十九　雍正三年二月
卷之三十　雍正三年三月
卷之三十一　雍正三年四月
卷之三十二　雍正三年五月
卷之三十三　雍正三年六月
卷之三十四　雍正三年七月
卷之三十五　雍正三年八月
卷之三十六　雍正三年九月
卷之三十七　雍正三年十月
卷之三十八　雍正三年十一月
卷之三十九　雍正三年十二月
卷之四十　雍正四年正月
卷之四十一　雍正四年二月
卷之四十二　雍正四年三月
卷之四十三　雍正四年四月
卷之四十四　雍正四年五月
卷之四十五　雍正四年六月
卷之四十六　雍正四年七月
卷之四十七　雍正四年八月
卷之四十八　雍正四年九月
卷之四十九　雍正四年十月
卷之五十　雍正四年十一月
卷之五十一　雍正四年十二月
卷之五十二　雍正五年正月
卷之五十三　雍正五年二月
卷之五十四　雍正五年三月
卷之五十五　雍正五年闰三月
卷之五十六　雍正五年四月
卷之五十七　雍正五年五月
卷之五十八　雍正五年六月
卷之五十九　雍正五年七月
卷之六十　雍正五年八月
卷之六十一　雍正五年九月
卷之六十二　雍正五年十月
卷之六十三　雍正五年十一月
卷之六十四　雍正五年十二月
卷之六十五　雍正六年正月
卷之六十六　雍正六年二月
卷之六十七　雍正六年三月
卷之六十八　雍正六年四月
卷之六十九　雍正六年五月
卷之七十　雍正六年六月
卷之七十一　雍正六年七月
卷之七十二　雍正六年八月
卷之七十三　雍正六年九月
卷之七十四　雍正六年十月
卷之七十五　雍正六年十一月
卷之七十六　雍正六年十二月
卷之七十七　雍正七年正月
卷之七十八　雍正七年二月
卷之七十九　雍正七年三月
卷之八十　雍正七年四月
卷之八十一　雍正七年五月
卷之八十二　雍正七年六月
卷之八十三　雍正七年七月
卷之八十四　雍正七年闰七月
卷之八十五　雍正七年八月
卷之八十六　雍正七年九月
卷之八十七　雍正七年十月
卷之八十八　雍正七年十一月
卷之八十九　雍正七年十二月
卷之九十　雍正八年正月
卷之九十一　雍正八年二月
卷之九十二　雍正八年三月
卷之九十三　雍正八年四月
卷之九十四　雍正八年五月
卷之九十五　雍正八年六月
卷之九十六　雍正八年七月
卷之九十七　雍正八年八月
卷之九十八　雍正八年九月
卷之九十九　雍正八年十月
卷之一百　雍正八年十一月
卷之一百一　雍正八年十二月
卷之一百二　雍正九年正月
卷之一百三　雍正九年二月
卷之一百四　雍正九年三月
卷之一百五　雍正九年四月
卷之一百六　雍正九年五月
卷之一百七　雍正九年六月
卷之一百八　雍正九年七月
卷之一百九　雍正九年八月
卷之一百十　雍正九年九月
卷之一百十一　雍正九年十月
卷之一百十二　雍正九年十一月
卷之一百十三　雍正九年十二月
卷之一百十四　雍正十年正月
卷之一百十五　雍正十年二月
卷之一百十六　雍正十年三月
卷之一百十七　雍正十年四月
卷之一百十八　雍正十年五月
卷之一百十九　雍正十年闰五月
卷之一百二十　雍正十年六月
卷之一百二十一　雍正十年七月
卷之一百二十二　雍正十年八月
卷之一百二十三　雍正十年九月
卷之一百二十四　雍正十年十月
卷之一百二十五　雍正十年十一月
卷之一百二十六　雍正十年十二月
卷之一百二十七　雍正十一年正月
卷之一百二十八　雍正十一年二月
卷之一百二十九　雍正十一年三月
卷之一百三十　雍正十一年四月
卷之一百三十一　雍正十一年五月
卷之一百三十二　雍正十一年六月
卷之一百三十三　雍正十一年七月
卷之一百三十四　雍正十一年八月
卷之一百三十五　雍正十一年九月
卷之一百三十六　雍正十一年十月
卷之一百三十七　雍正十一年十一月
卷之一百三十八　雍正十一年十二月
卷之一百三十九　雍正十二年正月
卷之一百四十　雍正十二年二月
卷之一百四十一　雍正十二年三月
卷之一百四十二　雍正十二年四月
卷之一百四十三　雍正十二年五月
卷之一百四十四　雍正十二年六月
卷之一百四十五　雍正十二年七月
卷之一百四十六　雍正十二年八月
卷之一百四十七　雍正十二年九月
卷之一百四十八　雍正十二年十月
卷之一百四十九　雍正十二年十一月
卷之一百五十　雍正十二年十二月
卷之一百五十一　雍正十三年正月
卷之一百五十二　雍正十三年二月
卷之一百五十三　雍正十三年三月
卷之一百五十四　雍正十三年四月
卷之一百五十五　雍正十三年闰四月
卷之一百五十六　雍正十三年五月
卷之一百五十七　雍正十三年六月
卷之一百五十八　雍正十三年七月
卷之一百五十九　雍正十三年八月大清世宗敬天昌运建中表正文武英明宽仁信毅大孝至诚宪皇帝实录目录
●世宗宪皇帝实录 首卷三 进实录表
进实录表★光禄大夫经筵讲官太保议政大臣保和殿大学士兼兵部尚书总理兵部事三等伯加十五级臣鄂★尔泰☆光禄大夫经筵日讲官起居注太保兼太子太保保和殿大学士兼户部尚书仍兼管吏部尚书翰林院掌院事三等伯加十三级臣张★廷玉☆光禄大夫经筵日讲官起居注太保议政大臣武英殿大学士兼工部尚书仍兼翰林院掌院事加二级臣福★敏☆光禄大夫经筵讲官太子太保东阁大学士兼礼部尚书加六级臣徐★本☆光禄大夫经筵讲官议政大臣协办内阁大学士事务礼部尚书仍兼管太常寺鸿胪寺事臣三★泰☆等诚惶诚恐稽首顿首☆上言伏以帝治协生成。八表茂升平之祉。皇猷昭典则。千秋腾纪载之光。炳大业以贻型。礼乐兵农、为章玉册。焕纶言而立训。都俞吁咈、永着琅函。用垂有道之庥。丕衍无疆之庆。抽毫额手。捧牍熏心。钦惟世宗敬天昌运建中表正文武英明宽仁信毅大孝至诚宪皇帝精一执中。荡平建极。剂刚柔于三德。善政与善教咸修。奏歌叙于九功。仁闻共仁心懋着。抚累洽重熙之景运。秉朝干夕惕之纯衷。展祀郊坛。奉两仪而合撰。荐馨祖庙。历九献以加虔。昔在藩封。早协欢心于问视。嗣膺统绪。备伸永慕于情文。笃宗亲而惇叙维殷。眷耆旧而宠光渥被。经筵肇举。阐载籍之微言。太学亲临。布宫墙之雅化。缅钟祥于 至圣。五代推恩。增执事于庙庭百官式序。辉煌凤藻。云蔚霞蒸。璀璨鸾书。银■铁画。礼门义路。聿修善俗之经。秋赋春官。广辟抡英之典。执权■以驭物。偏党胥消。勤批答以敷言。范围不过。小廉大法。甄陶克尽乎■材。激浊扬清。惩劝兼孚于?志。惠周寮寀。制禄从优。褒及忠良专祠特建。播万言之彝训发蒙警瞶。殷懃保赤之诚慎三尺之科条。肆赦祥刑。浩荡好生之德偶逢灾沴。赈贷频施。即属偏隅。蠲除必遍。浚水泉于畿辅。烟耕雨耨。农田资蓄泄之功。缮堤障于江淮。海晏河清。泽国底平成之绩。既仁恩之溥洽。亦圣武之布昭恤兵无事之时。整旅修文之后。天戈所指青海献俘。帝命甫申。西陲纳■。化蛮疆为郡县重译倾心。奠藩服于金汤。穷边跂踵。持盈保泰。视遐荒在户牖之前。明目达聪。周睿念于寰瀛之表。神人协应。愈严陟降于深宫。符瑞骈臻倍饬修和于庶府。凡夫慈祥恺悌。无非体圣祖之心以为心。间有损益变通。祗是法圣祖之政以为政。鸿图广运。殚十三载之忧劳。龙驭遐升。动亿万方之怆慕。内宁外谧。乐利无穷。纲举目张。规条斯在。制治保邦之轨范。洵可法而可传。福钟善庆所。留遗。遂弥昌而弥炽。恭惟皇帝陛下元善长人。孝思锡类。本觐扬而御宇。旰食宵衣。 善继述以绥猷。諴民阜物。体干常健。靡忘兢业之心。际泰方亨。普被和恒之化溯前徽之丕显。彰宝帙以长新。乃于雍正十三年十二月
命臣鄂★尔泰☆为监修总裁官。臣张★廷玉☆臣福★敏☆臣徐★本☆臣三★泰☆为总裁官
臣任★兰枝☆臣班★第☆臣纳★延泰☆臣杭★奕禄☆臣张★廷瑑☆为副总裁官。
臣德★通☆臣舒★鲁克☆为提调官。
臣许★希孔☆臣德★新☆臣鼐★满岱☆臣吕★炽☆臣石★介☆臣刘★纶☆臣鼎★柱☆臣敷★文☆臣文★保☆臣赫★瞻☆臣嵇★璜☆臣朱★良裘☆臣李★文锐☆臣多★尔济☆臣★徐以烜☆臣★万承苍☆臣吴★兆雯☆臣杨★廷栋☆臣田★志勤☆臣阮★学浚☆臣蔡★新☆臣张★孝■■呈☆臣周★玉章☆臣阮★学浩☆臣唐★进贤☆臣陈★兆仑☆臣常★海☆臣广★安☆臣世★禄☆臣阿★济图☆臣储★尔汉☆臣罗★布藏☆臣色★楞查式☆臣吉★泰☆臣德★成☆臣岳★安☆臣舒★敏☆臣博★宽☆臣达★色☆臣吉★兰泰☆臣淑★宝☆臣常★在☆臣巴★达克图☆臣伍★余齐☆臣常★寿☆为纂修官。
给札彤廷。翻书紫■。矞皇成宪。窥赤文绿字之藏。巍焕旧章。搜芸阁兰台之秘。历寒阅暑。披寻不啻再三。纪事考文。义例俱归画一。恭成世宗宪皇帝实录圣训合凡例目录清汉蒙古文共五百五十八卷缮写进呈臣等素愧三长全■半部。身依日月。尚怀攀恋于当年。目慑星辰。祗■编摩于此日。遵圣主敬承之志。分年系月。有美毕书。焕先朝垂裕之模。述德征功。无词能赞。伏愿聿怀多福。
长发其祥。荷千载之传薪。心源直接。绵万年而肯构。治象重光梓材之丹雘惟修。家法之羹墙如见。昭兹来许。用期致治以扬庥。绥我思成。永懋绍庭而受祜。臣等无任瞻天仰圣激切屏营之至谨奉表随进以闻
乾隆六年十二月十一日光禄大夫经筵讲官太保议政大臣保和殿大学士兼兵部尚书总理兵部事三等伯加十五级臣鄂★尔泰☆光禄大夫经筵日讲官起居注太保兼太子太保保和殿大学士兼户部尚书仍兼管吏部尚书翰林院掌院事三等伯加十三级臣张★廷玉☆光禄大夫经筵日讲官起居注太保议政大臣武英殿大学士兼工部尚书仍兼翰林院掌院事加二级臣福★敏☆光禄大夫经筵讲官太子太保东阁大学士兼礼部尚书加六级臣徐★本☆光禄大夫经筵讲官议政大臣协办内阁大学士事务礼部尚书仍兼管太常寺鸿胪寺事臣三★泰☆等谨上表
●世宗宪皇帝实录 首卷三 修纂官 监修总裁
修纂官
监修总裁
光禄大夫经筵讲官太保议政大臣保和殿大学士兼兵部尚书总理兵部事三等伯加十
五级臣鄂★尔泰☆
世宗宪皇帝实录　首卷三　修纂官　总裁总裁
光禄大夫经筵日讲官起居注太保兼太子太保保和殿大学士兼户部尚书仍兼管吏部尚书翰林院掌院事三等伯加十三级臣张★廷玉☆
光禄大夫经筵日讲官起居注太保议政大臣武英殿大学士兼工部尚书仍兼管翰林院掌院事加二级臣福★敏☆
光禄大夫经筵讲官太子太保东阁大学士兼礼部尚书加六级臣徐★本☆
光禄大夫经筵讲官议政大臣协办内阁大学士事务礼部尚书仍兼管太常寺鸿胪寺事臣三★泰☆
世宗宪皇帝实录　首卷三　修纂官　副总裁副总裁
光禄大夫经筵讲官礼部尚书革职留任臣任★兰枝☆
光禄大夫议政大臣兵部尚书固山额驸加二级纪录一次臣班★第☆光禄大夫议政大臣理藩院尚书兼理上驷院事务加一级纪录三次臣纳★延泰☆
光禄大夫议政臣都察院左都御史世袭轻车都尉臣杭★奕禄☆
光禄大夫工部左侍郎加四级纪录九次臣张★廷瑑☆
世宗宪皇帝实录　首卷三　修纂官　提调提调
通奉大夫管理内翻书房承办翰林院翻译碑文祭文等事内阁侍读学士兼佐领加三级纪录二次臣德★通☆
资政大夫内阁侍读学士加四级纪录二次臣舒★鲁克☆
世宗宪皇帝实录　首卷三　修纂官　纂修满汉文纂修满汉文
资政大夫工部右侍郎加一级纪录三次臣许★希孔☆
资政大夫内阁学士兼礼部侍郎佐领臣德★新☆
中宪大夫日讲官起居注詹事府少詹事兼翰林院侍讲学士臣吕★炽☆
通议大夫翰林院侍讲学士兼佐领加二级臣石★介☆
中宪大夫太常寺少卿纪录一次臣刘★纶☆
资政大夫太仆寺少卿加四级纪录二次臣鼎★柱☆
世宗宪皇帝实录　首卷三　修纂官　纂修满汉文
朝议大夫国子监祭酒纪录四次臣敷★文☆
资政大夫詹事府左春坊左庶子兼佐领加四级臣文★保☆
通议大夫翰林院侍读兼佐领加二级纪录二次臣赫★瞻☆
奉直大夫候补左春坊左谕德加一级纪录三次臣嵇★璜☆
承德郎日讲官起居注右春坊右中允兼翰林院编修臣朱★良裘☆
承德郎左春坊左赞善兼翰林院检讨加一级纪录二次臣李★文锐☆
承德郎国子监司业纪录三次臣徐★以烜☆
世宗宪皇帝实录　首卷三　修纂官　纂修满汉文
文林郎翰林院编修臣万★承苍☆
文林郎翰林院编修加二级臣吴★兆雯☆
文林郎翰林院编修加一级臣杨★廷栋☆
奉直大夫翰林院编修加三级臣田★志勤☆
文林郎日讲官起居注翰林院编修纪录二次臣阮★学浚☆
文林郎翰林院编修臣蔡★新☆
文林郎翰林院编修臣张★孝■■呈☆
文林郎翰林院编修纪录三次臣周★玉章☆
文林郎翰林院检讨加一级纪录二次臣阮★学浩☆
世宗宪皇帝实录　首卷三　修纂官　纂修满汉文
征仕郎翰林院检讨臣唐★进贤☆
文林郎翰林院检讨加一级臣陈★兆仑☆
中宪大夫内阁侍读加三级纪录三次臣常★海☆
朝议大夫内阁侍读加二级臣广★安☆
资政大夫一等护?加二级臣世★禄☆
资政大夫二等轻车都尉兼佐领加三级臣阿★济图☆
奉政大夫盛京刑部员外郎加一级纪录二次臣德★成☆
奉政大夫盛京刑部员外郎加一级纪录三次臣岳★安☆
中宪大夫工部员外郎加四级纪录二次臣舒★敏☆
奉政大夫工部员外郎加一级臣博★宽☆
通议大夫佐领候补员外郎加一级臣淑★宝☆
世宗宪皇帝实录　首卷三　修纂官　纂修蒙古文
纂修蒙古文
资政大夫太仆寺卿兼佐领加三级纪录二次臣鼐★满岱☆
中宪大夫国子监司业加二级臣多★尔济☆
奉直大夫户部员外郎纪录一次臣储★尔汉☆
奉直大夫兵部员外郎纪录二次臣罗★布藏☆
奉直大夫兵部员外郎纪录一次臣色★楞查式☆
奉直大夫兵部员外郎纪录一次臣吉★泰☆
中宪大夫理藩院员外郎加三级臣达★色☆
奉政大夫理藩院员外郎加一级臣吉★兰泰☆
资政大夫骑都尉加三级臣常★在☆
承德郎吏部主事纪录一次臣巴★达克图☆
承德郎吏部主事纪录一次臣伍★余齐☆
原任理藩院侍郎臣常★寿☆
世宗宪皇帝实录　首卷三　修纂官　收掌
收掌
奉直大夫理藩院员外郎纪录一次臣九★格☆
奉直大夫兵部主事加一级臣那★朗阿☆
承德郎内阁撰文中书舍人加三级臣德★礼☆
承德郎内阁撰文中书舍人加三级臣穆★通阿☆
文林郎内阁撰文中书舍人加一级臣觉★罗伊升阿☆
征仕郎内阁办事中书舍人加一级臣查★锡☆
修职佐郎翰林院待诏加二级纪录二次臣绰★奇☆
征仕郎翰林院八品笔帖式加一级臣赫臣
世宗宪皇帝实录　首卷三　修纂官　翻译满文
翻译满文
中宪大夫佐领臣松★禄☆
文林郎工部节慎库司库纪录四次臣芳★泰☆
儒林郎大理寺评事加一级臣宝★成☆
征仕郎内阁中书舍人臣海★明☆
征仕郎内阁中书舍人臣永★浩☆
承德郎候选知县七品笔帖式加二级臣魏★象干☆
儒林郎翰林院七品笔帖式加一级臣良★格☆
儒林郎起居注七品笔帖式加一级臣明★通☆
世宗宪皇帝实录　首卷三　修纂官　翻译满文
修职郎吏部八品笔帖式臣恭★安☆
文林郎刑部八品笔帖式加二级臣富★琦☆
征仕郎起居注八品笔帖式加一级臣永★贵☆
征仕郎翰林院八品笔帖式加一级臣关★键☆
征仕郎翰林院八品笔帖式加一级臣德★克敬额☆
文林郎七品笔帖式臣孙★琦☆
文林郎七品笔帖式臣安★福☆
世宗宪皇帝实录　首卷三　修纂官　翻译满文
修职郎八品笔帖式臣穆★尔斌☆
修职郎八品笔帖式臣玛★理☆
翻译举人臣刘★锟☆
生员臣觉★罗伊灵阿☆
翻译生员臣英★永☆
翻译生员臣额★尔登额☆
义学生臣世★奇☆
世宗宪皇帝实录　首卷三　修纂官　翻译蒙古文
翻译蒙古文
通议大夫佐领候补员外郎加一级臣僧★德☆
中宪大夫佐领臣悟★隆阿☆
文林郎内阁办事中书舍人加一级臣悟★勒穆济☆
征仕郎内阁办事中书舍人臣成★德☆
征仕郎内阁办事中书舍人臣端★珠克☆
征仕郎内阁办事中书舍人臣德★善☆
儒林郎七品笔帖式加一级臣常★有☆
世宗宪皇帝实录　首卷三　修纂官　翻译蒙古文
文林郎七品笔帖式臣长★生保☆
文林郎七品笔帖式臣达★赖☆
文林郎七品笔帖式臣班★泰☆
文林郎七品笔帖式臣勒★尔金☆
文林郎七品笔帖式臣福★昌☆
文林郎七品笔帖式臣吴★尔图那苏图☆
世宗宪皇帝实录　首卷三　修纂官　翻译蒙古文
征仕郎八品笔帖式加一级臣春★泰☆
征仕郎八品笔帖式加一级臣飞★森布☆
征仕郎八品笔帖式加一级臣德★宁☆
征仕郎八品笔帖式加一级臣常★明☆
征仕郎八品笔帖式加一级臣喇★嘛查布☆
征仕郎八品笔帖式加一级臣明★和☆
征仕郎八品笔帖式加一级臣色★布腾☆
征仕郎八品笔帖式加一级臣常★德☆
修职郎八品笔帖式臣丹★木巴☆
世宗宪皇帝实录　首卷三　修纂官　誊录满洲字
誊录满洲字
承德郎刑部主事纪录一次臣兴★德☆
儒林郎内阁中书舍人加二级纪录三次臣那★锡泰☆
征仕郎内阁中书舍人臣富★义☆
征仕郎内阁中书舍人臣富★昆☆
内阁副中书舍人臣科★占☆
内阁副中书舍人臣世★德☆
儒林郎吏部七品笔帖式加一级臣武★登额☆
儒林郎工部七品笔帖式加一级臣傅★昆☆
世宗宪皇帝实录　首卷三　修纂官　誊录满洲字
文林郎吏部八品笔帖式加三级臣鄂★尔博☆
征仕郎礼部八品笔帖式加一级臣伍★云保☆
征仕郎起居注八品笔帖式加一级纪录二次臣明★泰☆
征仕郎翰林院八品笔帖式加一级臣成★柱☆
征仕郎翰林院八品笔帖式加一级臣倭★克成额☆
征仕郎翰林院八品笔帖式加一级臣费★成额☆
征仕郎翰林院八品笔帖式加一级臣常★明☆
世宗宪皇帝实录　首卷三　修纂官　誊录满洲字
征仕郎国子监八品笔帖式加一级臣永★明☆
征仕郎户科八品笔帖式加一级臣成★禄☆
修职郎八品笔帖式臣苏★方阿☆
修职郎八品笔帖式臣萨★炳阿☆
修职郎八品笔帖式臣三★喜☆
修职郎八品笔帖式臣明★泰☆
修职郎八品笔帖式臣宝★德☆
修职郎八品笔帖式臣宁★福☆
修职郎八品笔帖式臣武★登☆
世宗宪皇帝实录　首卷三　修纂官　誊录满洲字
监生臣德★宁☆
监生臣博★成额☆
监生臣那★岱☆
监生臣玛★尔吉☆
监生臣傅★生阿☆
生员臣傅★隆安☆
生员臣拉★兴祖☆
生员臣张★廷瑞☆
生员臣博★临泰☆
翻译生员臣觉罗★图思德☆
翻译生员臣伏★魔保☆
翻译生员臣穆★通阿☆
翻译生员臣赫★升额☆
翻译生员臣德★敏☆
世宗宪皇帝实录　首卷三　修纂官　誊录满洲字
武生臣八★哈布☆
官学生臣觉罗★托拜☆
官学生臣拔★昌☆
官学生臣傅★宁阿☆
官学生臣苏★楞额☆
官学生臣玉★保☆
官学生臣傅★忠☆
官学生臣富★隆阿☆
官学生臣有★福☆
官学生臣鄂★朔☆
义学生臣明★伦☆
义学生臣荫★克信☆
义学生臣和★升☆
世宗宪皇帝实录　首卷三　修纂官　誊录蒙古字
誊录蒙古字
征仕郎内阁办事中书舍人臣苏★布洞阿☆
儒林郎七品笔帖式加一级臣钧★玉☆
征仕郎八品笔帖式加一级臣索★诺穆☆
征仕郎八品笔帖式加一级臣哈★拉扣☆
征仁郎八品笔帖式加一级臣福★显☆
征仕郎八品笔帖式加一级臣忠★保☆
征仕郎八品笔帖式加一级臣善★德☆
征仕郎八品笔帖式加一级臣常★山☆
世宗宪皇帝实录　首卷三　修纂官　誊录蒙古字
征仕郎八品笔帖式加一级臣黑★达色☆
征仕郎八品笔帖式加一级臣额★图洪☆
征仕郎八品笔帖式加一级臣永★禄☆
征仕郎八品笔帖式加一级臣伍★保☆
征仕郎八品笔帖式加一级臣三★达色☆
修职郎八品笔帖式臣苏★明☆
修职郎八品笔帖式臣六★十八☆
门上笔帖式臣鄂★齐尔☆
世宗宪皇帝实录　首卷三　修纂官　誊录蒙古字
翻译举人臣达★尔扎☆
翻译举人臣安★泰☆
候补笔帖式臣文★都尔虎☆
监生臣富★通阿☆
翻译生员臣喜★福☆
翻译生员臣五★十五☆
翻译生员臣阿★木呼郎☆
翻译生员臣马★尔萨☆
世宗宪皇帝实录　首卷三　修纂官　誊录蒙古字
官学生臣福★明☆
官学生臣孙★迪☆
官学生臣锁★柱☆
官学生臣代★音部☆
官学生臣福★禄☆
官学生臣诺★穆图☆
官学生臣兴★福☆
义学生臣国★泰☆
世宗宪皇帝实录　首卷三　修纂官　誊录汉字
誊录汉字
征仕郎内阁办事中书舍人臣商★思敬☆
进士臣许★炯☆
儒林郎都察院七品笔帖式加一级臣丰★盛☆
举人臣史★曾☆
举人臣李★源☆
举人臣杨★潮观☆
举人臣徐★翼燕☆
举人臣董★淑英☆
举人臣吴★虎炳☆
世宗宪皇帝实录　首卷三　修纂官　誊录汉字
即用州同臣张★继龄☆
即用州同臣李★森☆
即用州同臣何★积中☆
即用州同臣邱★云锦☆
候选州同臣张★龄丰☆
候选州同臣程★光弼☆
候补八品笔帖式臣陈★奇圣☆
候补笔帖式臣张★广沂☆
世宗宪皇帝实录　首卷三　修纂官　誊录汉字
即用直隶州州判臣顾★祖望☆
即用州判臣朱★存章☆
即用州判臣侯★传山☆
即用府历臣方★至☆
候选正品臣姚★兴渥☆
副榜贡生臣沈★均安☆
副榜贡生臣李★复泌☆
候选主簿臣张★裕爌☆
候选主簿臣沈★鸿☆
候选主簿臣顾★宗预☆
候选主簿臣张★鼎新☆
候选主簿臣顾★永佑☆
世宗宪皇帝实录　首卷三　修纂官　誊录汉字
监生臣韩★佐唐☆
监生臣易★祖栻☆
监生臣杨★耀曾☆
监生臣朱★缙☆
监生臣朱★源☆
监生臣王★作霖☆
监生臣蒋★晋荣☆
监生臣沈★奂文☆
监生臣徐★熊占☆
生员臣赵★滋本☆
生员臣商★书☆

[book_title]雍正实录卷之一
监修总裁官光禄大夫经筵讲官太保议政大臣保和殿大学士兼兵部尚书总理兵部事三等伯加十五级臣鄂尔泰总裁官光禄大夫经筵日讲官起居注太保兼
太子太保保和殿大学士兼户部尚书仍兼管吏部尚书翰林院掌院事三等伯加十三级臣张廷玉光禄大夫经筵日讲官起居注太保议政大臣武英殿大学士兼工部尚书仍兼管翰林院掌院事加二级臣福敏光禄大夫经筵讲官太子太保东阁大学士兼礼部尚书加六级臣徐本光禄大夫经筵讲官议政大臣协办内阁大学士事务礼部尚书仍兼管太常寺鸿胪寺事臣三泰等奉敕修
世宗敬天昌运建中表正文武英明宽仁信毅大孝至诚宪皇帝讳胤禛圣祖合天弘运文武睿哲恭俭宽裕孝敬诚信中和功德大成仁皇帝之第四子也。母、孝恭宣惠温肃定裕赞天承圣仁皇后吴雅氏。原任护军参领加封一等公卫武之女。端庄恭肃。慈惠安和。事圣祖仁皇帝。恪襄内治。着范宫庭。嘉祥肇集。尝梦月入怀。华彩四照。已而诞上。时康熙十七年戊午十月三十日寅时也。诞生之夕。祥光煜爚。经久弗散。阖宫称异。上天表奇伟。隆准颀身。双耳丰垂。目光炯照。音吐洪亮。举止端凝。大智夙成。宏才肆应。允恭克让。宽裕有容。幼耽书史。博览弗倦。精究理学之原。旁彻性宗之上□日。天章浚发。立就万言。书法遒雄。妙兼众体。每筹度事理。评隲人材。因端竟委。烛照如神。韬略机宜。皆所洞悉。而性尤纯孝。婉愉爱慕。悉本乎至诚。逮事孝庄文皇后、孝惠章皇后、备膺慈眷。侍奉圣祖仁皇帝、孝恭仁皇后、尽礼尽敬。仰惬欢心。偶遇圣祖违和。必躬亲汤药。问视惟虔。昼夜无少懈。圣祖常称为诚孝焉。又谊敦友爱。值二阿哥罪废。众议当幽禁。上独涕泣不能起。圣祖为之动容。平日无私文。无党援。无干誉。秉道守义。嶷然自重。尝奉命随征。统率将士。军纪肃然。初封多罗贝勒。晋封和硕雍亲王。每值銮驾巡方。翠华驻跸。輙命扈行。军国大计、亦多咨决。禋祀钜典、恒令恭代。圣祖尝谕诸大臣曰。朕万年后。必择一坚固可托之人。与尔等作主。令尔等永享太平。盖天心默定。神器攸归人矣。及奉大行遗诏。缵荷丕基。孝思弥切。哀慕无穷。一切丧仪隆备。庙号尊崇。素服三年。斋居别殿。奉安陵寝。亲掖龙轝。莫不定自宸衷。动符典则。至于抚驭臣民。乂安中外。揆几达变。振纪饬纲。体圣祖之心以为心。法圣祖之政以为政。钦若昊天。祗承列祖。隆师重道。敦族亲贤。恩膏溥浃于九垓。治化遐孚于八表。风俗移易。吏治澄清。仁渐义摩。熙熙皞皞。共游于尧天舜日之下。又复刊颁训谕。昭布章程。以觉世牖民。提撕而引翼之。彰瘅之用肃焉。君师之极备矣。武功赫濯。边堠用宁。威惠鬯敷。苗夷从乂。辟版图于绝域。徕职贡于遐陬。神功圣德。炳炳麟麟。与天同覆。与地同戴。与日月合其明。与四时合其序。盖临御者十有三载。垂裕者亿万斯年。殚宵衣旰食之劳。笃觐光扬烈之志。措海宇于晏安。登民物于康阜。苍穹应瑞。坤轴呈灵。从古郅隆之代。罕有比拟。从古忧勤之圣。亦罕有等伦。是以经纶美备。轨度光昭。允足为万世则傚云
康熙六十一年。壬寅。十一月。壬午朔
○甲午。圣祖仁皇帝宾天。先是、十月癸酉。圣祖自畅春园、幸南苑行围。遂驻跸南苑。至是月戊子。圣躬不豫。因回驻畅春园。庚寅。以冬至届期。将大祀于南郊。命上恭代行礼。谕曰。郊祀上帝。朕躬不能亲往。特命尔恭代。斋戒大典。必须诚敬严恪。尔为朕虔诚展祀可也。上遵上□日于斋所致斋。敬念圣躬。孝思笃切。每日三次、遣护卫等、恭请圣安。至甲午、丑刻。圣祖疾大渐。遣官驰召上于斋所。且令速至。随召诚亲王允祉、淳郡王允祐、多罗贝勒允禩、固山贝子允禟、敦郡王允＜礻我＞、固山贝子允祹、皇十三子允祥、尚书隆科多、至御榻前。宣谕曰。皇四子胤禛人品贵重。深肖朕躬。必能克承大统。着继登基。即皇帝位。上闻召驰至。趋进寝宫。圣祖告以病势日臻之故。是日、上问安、进见五次戌刻。圣祖宾天。上哀痛号呼。擗踊不已。尚书隆科多进曰。大行皇帝深惟大计。付授鸿基。宜先定大事。方可办理一切丧仪。上恸哭仆地。良久、乃起。趋至御榻前。抚足大恸。亲为圣祖更衣。遵用孝庄文皇后制赐御服。上皆敬加于首。然后进御。时诸王大臣恭议殡殓大礼。宜奉大行皇帝还宫。于是命淳郡王允祐、守卫畅春园。固山贝子允祹、至乾清宫敷设几筵。十六阿哥允禄、世子弘昇、肃护宫禁。十三阿哥允祥、尚书隆科多、备仪卫。清御道。上亲安奉大行皇帝于黄舆。攀依号哭。欲徒步扶辇随行。诸王大臣、以大行皇帝付托至重。神器攸归。当此深夜。执事繁杂。请上前导以行。上乃前导。哭不停声。至隆宗门。跪接黄舆。亲扶而入。安奉大行皇帝于乾清宫
○乙未。遣领侍卫内大臣公马尔赛、告祭奉先殿
○礼部奏大殓仪注。谕曰。皇考教养文武大小臣工。六十余年。孰不躬沐深恩。今一旦升遐。悲痛切至。实出衷忱。大殓时。着令王、贝勒、贝子、公、文武大臣、俱入乾清门内。令其瞻仰。得尽哀恋之情
○礼部又奏、仪注内。公主王妃、例于乾清宫丹墀齐集。谕曰。公主王妃、岂可远列丹墀。着仍入大内。亲近梓宫。使得尽哀。朕之兄弟子侄、亦令俱入乾清门。在丹陛上。随朕行礼
○戌刻。大行皇帝大殓。上痛哭失声。擗踊无数。既殓。遂行祭奠礼。凡尊罍簠簋、上皆躬自陈设。奠侑饮食、俨如视膳。哀感群臣。咸痛哭＜亻大＞地。莫能仰视
○是日、卤簿大驾全设。王以下、文武各官。俱成服齐集举哀
○诸王大臣、奏请谅阴之次或御昭仁殿。或御弘德殿。谕曰。朕遭皇考大事。哀痛方深。何忍安居内殿。其以乾清宫东庑为倚庐。自后上居乾清宫东庑。昼必席地。夜必寝苫。每日上香奠礼、凡五次。哭必尽哀。又虑皇太后高年。过于哀痛。每夜五鼓、必亲诣问安。乃回丧次
○命贝勒允禩、十三阿哥允祥、大学士马齐、尚书隆科多、总理事务。谕曰。朕苫块之次。中心纷瞀。所以启奏诸事。除朕藩邸事件外。余俱交送四大臣。凡有谕上□日、必经由四大臣传出。并令记档。则诸事庶乎秩然不紊。其奏事官员处、亦令记档。至皇考时所有未完事件。何者可缓。何者应行速结。朕未深悉。着大臣等、将应行速结等事。会同查明具奏
○谕总理事务王大臣等。西路军务。大将军职任重大。十四阿哥允禵。势难暂离。但遇皇考大事。伊若不来。恐于心不安。着速行文大将军王。令与弘曙二人驰驿来京。军前事务。甚属紧要。公延信着驰驿速赴甘州。管理大将军印务。并行文总督年羹尧。于西路军务粮饷。及地方诸事。俱同延信管理。年羹尧或驻肃州。或至甘州、办理军务。或至西安、办理总督事务。令其酌量奏闻。至现在军前大臣等职名。一并缮写进呈。尔等会议具奏。寻议谕上□日甚属周详。应速行文大将军王。将印敕暂交平郡王讷尔素署理。即与弘曙来京。得上□日、副都统阿尔纳。着随大将军王来京。副都统阿林保、着随弘曙来京
○谕内阁。贝勒允禩、十三阿哥允祥、俱封为亲王。二阿哥之子弘晳、封为郡王
○以户部尚书孙渣齐、暂理工部事务。两江总督查弼纳、暂理礼部事务。乾清门一等侍卫拉锡、暂管理藩院事务
○丙申。冬至。祀天于圜丘。遣镇国公吴尔占行礼
○遣官祭永陵、福陵、昭陵、暂安奉殿、孝陵、孝东陵、仁孝皇后、孝昭皇后、孝懿皇后陵
○停止次日朝贺
○上哀恸不已。毁瘠过甚。圣母皇太后、屡传谕劝进饮食。上泣奏曰。若能进饮食臣必稍进。以慰慈衷
○诸王大臣等、合词奏请节哀。并劝进饘粥。谕曰。仰思皇考深恩。不但诸王大臣、哀慕无穷。凡官员兵民、均兹依恋。况朕亲承鞠育。尽孝尽哀。乃为子之道。奚能自已。且朕既受付托之重。朕自酌量。可进饮食、朕自少进。若勉强饮食、反于朕躬无益。嗣后不必劝奏
○谕理藩院。先时皇考甚爱惜诸蒙古王、台吉等。一应大事。其未出痘者、皆不令来京。朕何敢有违前上□日。着行文各蒙古处。其未出痘者、不必前来。诸蒙古皆感戴我皇考抚养重恩。今来朝谒梓宫。非常日可比。可增给口粮。以示优典
○赏给梓宫前太监皮衣
○以十六阿哥允禄、署理内务府总管
○以兵部右侍郎阿克敦、兼翰林院掌院学士。内阁学士励廷仪、兼管翰林院掌院学士事。吏部右侍郎张廷玉、兼内阁学士。协办翰林院掌院学士事
○丁酉。宣读大行皇帝遗诏。颁行天下。初、礼部奏进宣读遗诏仪注。止载自宫中捧出。未载皇上行礼之处。上命总理事务王大臣、及礼部、酌定典礼。遗诏捧出时。上立乾清宫檐下。大学士谨捧遗诏、由中路而出。上跪、俟诏过、乃起
○命总理事务王大臣、速行修理景山寿皇殿。谕曰。朕受皇考深恩。如天罔极。忽升仙驭。攀恋无从。惟有朝夕瞻近梓宫。稍尽哀慕之忱。今王大臣等所议安奉之处。或在南海子。或在郑家庄。此二处隔越郊外。离宫禁甚远。朕心不忍。缅惟世祖章皇帝大事时。曾安奉景山寿皇殿。朕意亦欲安奉于景山寿皇殿。庶得朝夕前往。亲行奠献
○又谕。先因京师米价腾贵。皇考宵旰焦劳。特命朕查视各仓。彼时见仓粮充溢。露积不少。因请将应行出仓之米、迅速办理。蒙上□日俞允。朕今仰体皇考轸念民生至意。务令米价渐平。着交与监督张坦麟、陈守创等、会同仓场总督、带领工部贤能司官、将仓廒确实料估。应修补者、速行修补。应添建者、于明岁春初添建。所需钱粮、动用捐贮驿站银两。其应否补项之处、再议。此事并非此时应下之上□日。系遵奉皇考原下之要上□日。是以特谕
○又谕。皇考念切天下兵民生计。因京师米贵。焦思极虑。当龙驭上宾之时。犹惓惓未释于怀。向来口外米谷、不准运进口内。而烧锅仍照常开设。可速令口外米谷、准其进口。其开设烧锅、着行禁止
○解顺天府府尹俞化鹏任。擢工科给事中陈守创、为顺天府府尹
○戊戌。礼部奏进登极仪注。上自乾清宫月台。坐御舆、出乾清正门。谕曰。乾清宫安奉梓宫。虽悬设帘幙。朕何忍在皇考前、乘舆而出中门。着移向乾清门外。朕出东旁门乘之
○礼部又奏请御殿行礼毕。例应列坐赐茶。谕曰。朕祗承皇考遗命。勉抑哀痛。以遵大礼。岂忍安坐饮茶。即在朝群臣、亦谁能下咽。着停止赐茶
○礼部又奏捧宝人员。应捧玉宝、由乾清宫御路中行。谕曰。此宝虽皇考旧日所御。今传之于朕。梓宫在上。岂可竟由中路而出。着由甬路旁行
○封固山贝子苏努、为多罗贝勒
○命兵部尚书白潢、协理内阁大学士事务
○以精奇尼哈番音德、为散秩大臣。署镶白旗护军统领
○正蓝旗护军统领宗室色亨图、缘事革职。升镶白旗汉军副都统希尔根、为正蓝旗护军统领。一等侍卫拉锡、为镶白旗汉军副都统
○命工部左侍郎署湖广总督满丕来京。在原任侍郎内行走。升广东巡抚杨宗仁、为湖广总督。以原任江南安徽布政使年希尧、署理广东巡抚
○命王以下。闲散宗室以上。于属下人员内、各保举一二人
○赠故大学士谥文端张英、为太子太傅。刑部侍郎谥文恪励杜讷、为礼部尚书。以从前内廷行走年久。端谨恪勤。亦曾教诸皇子读书。上笃念旧劳。特加恩恤也
○特赐间散觉罗查喇等千余人孝布。其年老病废、并未及年齿者、俱准全给
○己亥。上以大行皇帝遗诏。定制二十七日释服。谕诸王满汉大臣曰。三年持服。乃人子之道。若未遂朕志。必致懑恨无已。尔诸王满汉大臣、宜体朕意
○以总督仓场侍郎张伯行、办理户部右侍郎钱局事务。升内务府总管李英贵、为总督仓场侍郎
○庚子。上以登极。遣官告祭天、地、太庙、社稷、奉先殿
○礼部奏皇上登极。先诣皇太后前行礼毕。然后御殿。并启奏于皇太后。奉皇太后懿上□日、皇帝诞膺大位。理应受贺。至与我行礼。有何关系。况先帝丧服中。即衣朝服。受皇帝行礼。我心实为不安。着免行礼。是日王大臣等、又缮摺固请。皇太后仍不允。上又再三恳请。奉皇太后懿上□日、诸王大臣等、既援引先帝所行大礼。恳切求请。我亦无可如何。今晚于梓宫前谢恩后。再行还宫
○礼部又奏、皇上绍承大宝。应诣梓宫前、行告祭礼。至上食奠酒、请遣员恭代。谕曰。奠酒时、朕仍亲奠。强自节哀。朕得多近皇考梓宫。愈增福祉。更复何所避忌。明蚤上食。尔部大臣、引朕至乾清宫门外。朕亲奠毕。旁立。候彻祭。再行告祭礼
○辛丑。上即皇帝位。是日黎明。卤簿全设。各官齐集于朝。上素服。诣梓宫前。跪、上香、告受命于大行皇帝。行三跪九叩头礼。圣容哀感。受命毕。至东偏殿。易礼服。诣永和宫皇太后前。行礼毕。御太和殿。升宝座。鸣钟鼓。中和乐、设而不作。王以下、文武各官、行朝贺礼。免宣庆贺表
○颁诏大赧。诏曰。惟我国家受天绥佑。太祖、太宗、肇造区夏。世祖章皇帝、统一疆隅。我皇考大行皇帝。临御六十一年。德茂功高。文经武纬。海宇宁谧。历数悠长。不谓谢弃臣民。遽升龙驭。亲授神器。属于藐躬。朕皇考大行皇帝德妃之子。昔皇二子弱龄建立。深为圣慈钟爱。寝处时依。恩勤倍笃。不幸中年神志昏愦。病类风狂。皇考念宗社重任。付托为艰。不得已再行废斥。待至十有余年。沉疾如故。痊可无期。是以皇考升遐之日。诏朕缵承大统。朕之昆弟子侄甚多。惟思一体相关。敦睦罔替。共享昇平之福。永图磐石之安。孔子曰。三年无改于父之道。我皇考临御以来。良法美政。万世昭垂。朕当永遵成宪。不敢稍有更张。何止三年无改。至于皇考知人善任。至明至当。内外诸大臣、朕方亟资翊赞。以期始终保全。务宜竭尽公忠。恪守廉节。俾朕得以加恩故旧。克成孝思。傥或不守官箴。自干国纪。既负皇考简拔委用之恩。又负朕笃爱大臣之谊。部院属吏、直省有司、亦宜实心任事。洁已奉公。不得推诿上官。自旷厥职。天下百姓、受皇考恩泽日久。蠲赈频施。劝惩备至。间有愚氓、甘犯律令。皇考每遇谳决。必加详审。爰书累牍。披阅靡遗。少有可生之路。立施法外之仁。凡我百姓、各宜孝亲敬长。畏罪怀刑。以副朕仰法皇考如天好生之意。兹因诸王、贝勒、大臣、文武官员人等。佥谓天位不可久虚。宗社允宜蚤主。再三陈请。朕勉徇舆情。暂抑悲痛。于是月二十日。祗告天地宗庙社稷。即皇帝位。以明年为雍正元年。仰惟先志之宜承。深望皇图之永固。遹昭新化。期衍旧恩。于戏。追慕前徽。继述无忘于夙夜。广推圣泽。恩膏愿被于寰区。凡尔亲贤文武、其共矢荩诚。各输心膂。用绍无疆之业。永垂有道之庥。布告天下。咸使闻知
○诏内恩款、凡三十条
○谕礼部。朕惟自古贤圣之君。必有显号徽称。以昭功德之盛。垂于万世。此国家不易之钜典也。仰惟我皇考大行皇帝。临御六十一年。蚤承大统。寅畏小心。旦明凛昭格之忱。郊祀亲升中之典。监于成宪。率由旧章。孝奉两宫。尊养兼至。展敬陵庙。备物尽诚。总揽万几。阜成兆姓。蠲赋动盈千万。赈恤曾不稽时。水旱先筹。雨旸必达。宽刑肆赦。德洽好生。盛暑则释囹圄。严寒则赈饘粥。兵粮预给。优赏频颁。淮甸屡巡。动数百万之帑金。运睿谟而两河底绩。鲁邦特幸。行数千年之殊礼。屈帝尊而九拜崇师。览奏牍而利弊周知。觐臣僚而贤愚立辨。保全勋旧。庇荫宗支。广育人材。敦厚风俗。布昭圣武。申讨不庭。元裔背叛。而旋踵就歼。三孽逆命。而克期献馘。鄂罗斯、占喀尔喀之疆圉。谕以威德。即奉约章。喀尔喀、逼厄鲁特之暴残。纳其困穷。胥登衽席。噶尔丹、肆毒邻境。三临绝漠。扫靖烽烟。策妄阿喇布坦、摧灭与国。出师命将。恢复藏地。台湾置郡。红苗革心。南朔东西。无思不服。至于天纵生知。日新好学。讲筵时御。手定六经。广博士于五贤。配先儒于十哲。文媲二典。书迈百家。贯彻天文。总括地理。旁罗术数。考正元声。研索群编。鉴裁纂辑。凡此难名之美善。洵亘古帝王首出之一人。虽复累牍连章。不能纪述万一。朕方与天下臣民。均切怙戴。不意龙驭上宾。顾予冲人。嗣膺大统。仰承佑启之恩。敢后显扬之礼。谨考彝章。宜升尊谥。尔部详察典礼具奏
○又谕。朕惟君国之道。必崇孝理。化民之本。务重尊亲。钦惟我母后、仁承天德。顺协坤仪。恭俭温慈。懋昭淑范。恩勤顾复。诞育藐躬。朕缵荷鸿图。恭承懿训。显扬圣善。仪典宜隆。式考旧章。恭上皇太后尊号。尔部详察典礼具奏
○壬寅。诸王大臣等具奏、请遵大行皇帝遗诏。二十七日释服。得上□日、皇考大行皇帝、圣德神功。罕有比伦。实为亘古未有之圣君。朕亦不宜行近代相沿之典礼。释服之制。以日易月。虽始于汉文。而高宗谅阴三年。独非古制乎。朕不能上比高宗。而哀慕之情、不能自已。且稽之史册。汉文以来。谁能媲美皇考。则朕又安忍守汉文二十七日之制乎。本朝旧制。释服亦待百日之期。庶可稍尽思君思父之哀衷。揣尔等之意。惟恐过劳朕躬。殊不知朕若持服。尚可少进饘粥。暂眠苫块。如必强朕释服。则朕必至寝食俱废矣。朕言及此。曷胜呜咽。尔诸王大臣其谅之
○加封故大学士三等公图海、为一等公。致祭一次。仍遣官修理坟茔。以其孙领侍卫内大臣三等公马尔赛、为一等公
○癸卯。谕兵部。题补引见武职官员、着派王大臣验看。查例补授赴任。以免守候之苦
○大学士等奏颁雍正年号钱文式样。得上□日、钱文系国家重务。向因钱价昂贵。常廑皇考圣怀。今何以使钱文价平。方合皇考便民利用之意。从前云南巡抚杨名时题请鼓铸。部议不准举行。滇省之外。何省应令鼓铸。与钱价有益。着总理事务王大臣九卿公同会议具奏。寻议、鼓铸钱文。应令云南四川两省、设炉鼓铸。从之
○甲辰。上诣梓宫前。行初祭礼。备尽诚敬。哀恸不已
○诸王大臣等、复奏国家郊庙祀典。必待皇上除服后举行。大礼不可久阙。考据古今典礼。合词恳请、遵奉大行皇帝遗诏。以二十七日释服。得上□日、览诸王、大臣所奏。引据经书。义理明晰。朕惟有呜咽悲恸耳。始知为君之难。祗此持服一节。乃天子第一苦衷。曾不如臣庶尚能各尽其心。虽勉从所请。朕之哀思、因兹愈切矣
○谕内阁。佟国维袭公奏摺。蒙皇考留中。此一等公爵、着隆科多承袭。佟国维坟茔。交与该部修理。加祭一次
○传谕大将军以下、各路将军、及直省督抚提镇等、有差员赍摺到京者。照常启奏。无得沉隐停滞。违者照大不敬律治罪。并严谕伊等在京子弟家人
○乙巳。总理事务王大臣等、奏大行皇帝尊谥庙号。伏候皇上亲定。得上□日、皇考大行皇帝尊谥庙号。诸王大臣等、请朕亲定朕思子臣尊崇君父之心。何有止极。然必须至允至当。方孚千秋定论。若少有溢美之词。不独失天下之至公且开后人之僭越。是因臣子之愚忠愚孝。转将君父盛德大业之实行。涉于赞颂之虚文。朕心殊不安也。我皇考大行皇帝、缵继大统。旧典本应称宗。但经云祖有功而宗有德。我皇考鸿猷骏烈。冠古轹今。拓宇开疆。极于无外。且六十余年。手定太平。德洋恩溥。万国来王。论继统则为守成。论勋业实为开创。朕意宜崇祖号。方副丰功。但追崇大典攸关。理应佥谋共协。尔诸王大臣等、会同九卿詹事科道、文六品以上、武四品以上、详考旧章。从公确议。毋得依违。毋得附和。务期纪实。以垂万年
○丙午。谕内阁。隆科多应称呼舅舅。嗣后启奏处。书写舅舅隆科多
○谕总理事务王大臣等、步军统领隆科多、总理事务。甚属繁剧。着护军统领衮泰、署理步军统领事
○镶红旗汉军都统马云霄、缘事革职。以刑部尚书陶赖、兼管镶红旗汉军都统
○戊申。命内外文武大臣官员、从前领奉大行皇帝朱批谕上□日。悉封固缴进。无得留匿焚弃
○赏守护梓宫人等、各银三十两。整理衣服
○擢原任庶吉士福敏、为内阁学士、兼礼部侍郎
○以镶蓝旗满洲副都统伊都善、署本旗护军统领
○己酉。诸王、贝勒、贝子、公、文武大臣官员等、议奏大行皇帝尊谥庙号。议曰。谨按传云。为人君。止于仁。礼运云。仁者、义之本。顺之体也。得之者尊。说文云。在天为元。在人为仁。故易曰。元者、善之长。仁者、德之首。大行皇帝、体元立政。茂育群生。以义制事。绥安兆姓。史称帝尧、其仁如天。惟大行皇帝、实与并之。又按礼经云。有虞氏禘黄帝而郊喾。祖颛顼而宗尧。而尚书舜典云。舜格于文祖。释者谓、文祖、尧庙也。又归格于艺祖。释者谓、艺祖尧之祖也。合之祖颛顼之文。则有虞氏有三祖矣。宋臣陈祥道云。凡配天者、皆得称祖。故国语、展禽、有有虞氏祖高阳而郊尧之说。尧所以称文祖也。颛顼至尧、皆黄帝子孙。而皆称祖。又周礼、大宗伯、祫禘追享朝享、解云。古者朝庙合群祖而祭焉。故祫谓之朝享。以合群祖为不足。又禘其祖之所自出。故禘谓之追享。夫祖之所自出、始祖也。而其下曰群祖则自始祖以下、皆可称祖矣。又谥义曰。帝王功业隆盛。引古者祖有功之义得称祖。此皆经书可据者。臣等窃谓惟圣字、可以赞扬大行皇帝之峻德。惟祖号、可以显彰大行皇帝之隆功。恭拟敬上尊谥曰、合天弘运文武睿哲恭俭宽裕孝敬诚信功德大成仁皇帝。庙号曰圣祖。是日、上召诸王大臣等入、谕曰。诸王大臣官员、俱深悉我皇考一生神圣实行。同心合词。恭上尊称。无一人异词。甚惬朕怀。朕之哀思、庶可稍释。谕毕。上持针刺中指出血。将奏内圣祖二字圈出。敬恭高捧。交与大学士等赍出
○谕总理事务王大臣等。陵寝自修理以来。历有年所。今应重加修缮、彩画表饰。着议奏。寻议、陵寝重大。应派内务府总管一员。工部堂官一员。阅看修理。得上□日、着派十七阿哥允礼去。再着孙渣齐佛保去
○谕内务府总管等。诸王大臣佥云、朕持服二十七日后。应居乾清宫。朕思乾清宫、乃皇考六十余年所御。朕即居住。心实不忍。朕意欲居于月华门外养心殿。着将殿内略为葺理。务令素朴。朕居养心殿内。守孝二十七月。以尽朕心
○庚戌。谕大学士等。朕惟敷政之道。用人为先。辟门吁俊之典。由来尚矣。然知人则哲。自古为难。朕在藩邸、不与朝臣往来。所以内外大小官吏、皆不能晰知。今荷皇考大行皇帝、命承大统。临御之初。简用人材。尔诸大臣、皆久蒙。皇考知遇。任以股肱。兹值梓宫在上。灵爽式凭。尔等哀感交迫之时。益当各竭忠荩。仰报高深。内而大臣、以及闲曹。外而督抚、以及州县。或品行端方。或操守清廉。或才具敏练者。尔等各据真知灼见。从公具摺密奏。古人云。内举不避亲。外举不避雠。尔等果矢公忠。以人报国。或素日同僚共事。或同乡同年。或门生亲戚子弟。俱准保奏。勿避嫌疑。勿徇私援党。勿沽名市恩。勿轻听风闻。勿言过其实。有一于此、则上负皇考任用之恩。又负朕咨询之意矣。皇考遗命嘱朕笃爱懿亲。保全臣下。数十年来圣明之世。本不容有奸贪昭着之人。朕所需者人材。但当有举无劾。毋得修怨陷害。尔等具摺、或满字。或汉字。各须亲写。不可假手于子弟。词但达意。不在文理字画之工拙。其有不能书写者、即行面奏。至于政事中、有应行应革。能裨益国计民生者。果能深知利弊。亦着各行密奏。朕自即位以来。用人行政、若有阙失。亦宜直言无隐。朕之谆切询问者。一则急欲得人以资治理。二则欲知朕行事之当否。三则观尔等所举之人。及所奏之事。便可知尔等之居心制行矣
○谕理藩院。翁牛特公鄂齐尔、自幼跟随我皇考。效力多年。人甚谨慎。朕十岁时。亦曾跟随出猎行走。着封为贝子
○宗人府右宗正镇国公准达、患病解任。以左宗人辅国公阿布兰、为右宗正
○升盛京工部侍郎觉罗苏库、为礼部尚书。户部左侍郎敦拜、为都察院左都御史。内阁学士励廷仪、为兵部左侍郎。仍兼管翰林院掌院学士事
○河南巡抚杨宗义疏报。邓州、新野等七州县、开垦康熙六十年分田地五百六十三顷有奇。下部知之
○停止江南常州府解送荐新籼米
○辛亥。谕吏部。现今。调来引见人员。着将职名、分晰缮写进呈。其中有应令引见者。或应派大臣验看者。其补授赴任之处。候上□日定夺
○以兵部尚书孙柱、充经筵讲官
○升内阁学士格尔布、为盛京户部侍郎
○遣满汉御史各一员、巡查陵寝道路。严禁往来人等、骚扰村庄。饬地方官修理道路。不得豫派累民
○靖逆将军富宁安奏报、巴尔库尔等处地方屯田、收获青稞一万五百七十石有奇。下部知之

[book_title]雍正实录卷之二
监修总裁官光禄大夫经筵讲官太保议政大臣保和殿大学士兼兵部尚书总理兵部事三等伯加十五级臣鄂尔泰总裁官光禄大夫经筵日讲官起居注太保兼
太子太保保和殿大学士兼户部尚书仍兼管吏部尚书翰林院掌院事三等伯加十三级臣张廷玉光禄大夫经筵日讲官起居注太保议政大臣武英殿大学士兼工部尚书仍兼管翰林院掌院事加二级臣福敏光禄大夫经筵讲官太子太保东阁大学士兼礼部尚书加六级臣徐本光禄大夫经筵讲官议政大臣协办内阁大学士事务礼部尚书仍兼管太常寺鸿胪寺事臣三泰等奉敕修
康熙六十一年。壬寅。十二月。壬子朔。以奉移大行皇帝梓宫、安奉寿皇殿日期、行告祭礼。上从苫次望见陈设祭品。失声大恸。谕诚亲王允祉等曰。皇考明年七旬大庆。吾兄弟等、方思万寿圣节。在畅春园、尽诚致敬。供奉甘旨。与四海臣民、共效无疆之祝。岂意今年此日、乃于乾清宫、作如此陈设耶。复大恸不止。诸王皆伏地号恸。大臣近侍在左右者。咸感泣不能仰视
○恭检大行皇帝御用服物。于梓宫前颁赐诸王大臣。及内廷效力人员有差
○谕宗室及觉罗人等。皇考至仁至厚。恩笃宗支。凡宗室觉罗、大罪薄惩。小罪宽免。历年无一人及于刑辟者。必不得已、乃令圈禁。朕思皇考时、问罪圈禁之人。原不应释放。祗以现遇恩赦。姑与宽宥。伊等当念身系宗室觉罗。须闭户家居。安分静守。慎毋怙过不悛。再罹重罪
○禁止八旗官员、诟骂属下人等父母。违者交该管官惩治
○以镶红旗满洲副都统马尔萨、署正黄旗满洲都统。镶蓝旗满州副都统伊都善、署正黄旗蒙古都统。銮仪使李杕、署正黄旗汉军都统
○癸丑。谕户部。皇考御极六十余年。泽周兆姓。恩洽人心。凡巡幸所经州县、小民无不除道清尘。趋事恐后。古北口一路。为我皇考每年行幸之地。农工商贾。皆得瞻仰天颜。亲承膏泽。今闻皇考宾天。民心倍深悲痛。朕念此路百姓、历年殚力。宜加恩恤。着将宛平、顺义、怀柔、密云、平谷五县。昌平一州。雍正元年正项钱粮、尽行蠲免。又陵寝一路。此时正当修道。亦宜加恤。着将大兴、三河二县。通、蓟、遵化三州。雍正元年正项钱粮、亦尽行蠲免。尔部即遵谕行
○是日向夕。上以翼日、梓宫将移寿皇殿。特命御膳房供祭加隆。上奉斝献馔。哀号陈奠。诸王大臣、皆恸哭失声
○甲寅。恭移大行皇帝梓宫。安奉寿皇殿。上先于梓宫前亲奠。呼抢擗踊。痛哭尽哀。灵驾由景运门出、升大舆。上西向跪哭随行。是日、卤簿全设。内大臣侍卫、俱在乾清门外、分翼跪列。总理事务王大臣、内务府、礼部、工部大臣等。俱在两旁敬谨护侍。其余王以下、公以上、文武满汉大臣等。俱分翼齐集。候梓宫至。跪迎毕。号哭随行。声震衢路。梓宫入殿门。上于东首跪迎。皇太后率同太妃。皇后妃嫔等。预俟于殿内。皆跪迎。随安奉梓宫毕。上行奠祭礼。号哭尽哀
○是日、恭奉大行皇帝服御诸物、及图籍宝器、文房武库之具。手泽攸存者。悉陈列几筵左右。自后上每日黎明。诣寿皇殿献食三次。每献毕。于观德殿席地坐。有应奏事件。仍命照常呈进。至日脯。方回苫次
○诸王大臣等、合词恭恳节哀。谕曰。我朝自太祖太宗世祖以至皇考。咸贵实行。不尚虚文。朕受皇考教诲鞠育。迄今四十余年。恩勤笃挚。慈爱无穷。今遇皇考大事。五内哀痛。至情迫切。实不能已。朕非于此自谓尽孝。亦非博尽孝之虚名也。况天降缟雪。林木皆白。自安奉梓宫。群鸦环绕殿庭。哀鸣七夜。仰观天意。俯察物情。尚且如此。朕能已于沉痛乎。今梓宫奉移寿皇殿。朕未释服之前。必每日三次亲诣献食。一月内、每日一次亲诣献食。一月后、数日亲诣一次。如此、庶可稍释悲思。若欲朕衔哀强制。则朕心愈无以自解。尔诸大臣不必再奏
○谕总理事务王大臣等。从前皇祖母孝惠章皇后大事时。皇考命贝子允祹、署理内务府总管事务。办理妥协。皇考曾深嘉之。今兹大事。允祹经理三衙门事务。井井有条。其办理梓宫事务。甚为效力。允祹着封为郡王。其总理事务之王大臣等。亦克殚悃诚。诸事允当。除二王已经加恩外。舅舅隆科多、大学士马齐、俱着赏给阿达哈哈番世职
○调户部左侍郎李永绍、为盛京工部侍郎。升内阁学士李周望、为户部左侍郎。太常寺卿黄叔琳、为内阁学士、兼礼部侍郎
○乙卯。礼部会同王大臣、及大学士、翰詹各官等。恭上皇太后徽号曰仁寿皇太后。遂将应行典礼仪注具奏。奉皇太后懿旨。予蒙大行皇帝深恩。备位妃列。几五十年。虽夙夜小心。勤修壸职。未能图报万一。今日予子仰遵遗命。缵承大统。实深悚惕。当龙驭升遐。予本欲相从冥漠。予子皇帝再三谏阻。情辞恳至。予念先帝付托之重。丕基是绍。宗社攸关。勉慰其心。未伸予志。今诸王大臣援引旧典。请上尊称。此时梓宫大事。正在举行。凄切哀衷。何暇他及。尊崇典礼。实非予心所安。予戒慎居心。谦冲训子。但愿予子体先帝之心、永保令名。诸王大臣体先帝之心、各抒忠悃。则兆民胥赖。海宇蒙休。予躬大有光荣。胜于受尊称远矣。诸王大臣共谅予心。勿复固请。于是诸王大臣等复援据典礼。具摺恳请。皇太后坚执不允。上诚敬谆切、叩请再三。始奉皇太后懿旨。诸王大臣援引旧典。恳切陈辞。皇帝屡次叩请。这所奏知道了
○命八旗详察孝行素着者以闻
○丙辰。上诣寿皇殿祭奠
○内阁礼部撰拟元旦、万寿冬至表式。奏请颁发。得旨、皇考大事未过百日。正哀慕之时。朕岂忍升殿受贺。元旦冬至贺表。俟雍正二年举行。至万寿表文。过二十七月后举行
○遣公鄂伦岱、仍往军前总理驿站事务
○升盛京佐领噶达鸿、为内务府总管
○丁巳。孝惠章皇后忌辰。遣官祭孝东陵
○谕内阁。朕仰荷祖宗眷佑。缵承大统。恭上皇考圣祖仁皇帝尊谥。敬念太祖高皇帝、太宗文皇帝、世祖章皇帝、三圣相承。功高德盛。载考典章。加上尊谥。因念孝庄文皇后。肇基翊运。启佑两朝。朕在冲龄。备膺慈爱。孝康章皇后。诞育先皇。懿徽流庆。孝惠章皇后。德隆福厚。笃爱朕躬。朕意亦宜并加尊谥。但追尊固出至情。而推崇必遵定礼。尔等酌古准今、会同确议。俾朕得稍展思慕之诚。又念仁孝皇后。作配皇考。孝敬宽仁。坤仪懋着。孝昭皇后。恪恭温顺。树范宫闱。孝懿皇后。徽音淑德。慈抚朕躬。恩勤备至。均应恭上尊谥。以昭示万年。内阁九卿翰詹科道会同详察典礼具奏。寻议、臣等伏查从前恭上列祖尊谥。太祖承天广运圣德神功肇纪立极仁孝睿武弘文定业高皇帝。今拟于睿武字下、加上端毅二字。太宗应天兴国弘德彰武宽仁圣睿孝隆道显功文皇帝。今拟于睿孝字下、加上敬敏二字。世祖体天隆运英睿钦文大德弘功至仁纯孝章皇帝。今拟于体天隆运字下、加上定统建极四字。又查从前恭上列后尊谥。孝慈昭宪敬顺庆显承天辅圣高皇后。今拟于敬顺字下、加上仁徽二字。孝端正敬仁懿庄敏辅天协圣文皇后。今拟于仁懿字下、加上哲顺二字。孝庄仁宣诚宪恭懿翊天启圣文皇后。今拟于恭懿字下、加上至德二字。孝惠仁宪端懿纯德顺天翼圣章皇后。今拟于端懿字下、加上慈淑二字。孝康慈和庄懿恭惠崇天育圣章皇后。今拟于恭惠字下、加上温穆二字。又仁孝皇后、孝昭皇后、孝懿皇后尊谥。应遵照初上尊谥十二字之典礼。恭拟上仁孝皇后尊谥曰仁孝恭肃正惠安和俪天襄圣皇后。孝昭皇后尊谥曰孝昭静淑明惠正和钦天顺圣皇后。孝懿皇后尊谥曰孝懿温诚端仁宪穆奉天佐圣皇后。伏候钦定。得旨、是。依议
○谕总理事务王大臣等。朕奉皇太皇懿旨。孝懿皇后曾抚育尔躬。贵妃系孝懿皇后亲妹。应将贵妃封为皇贵妃。又和妃奉事先帝。最为谨慎。应将和妃封为贵妃。朕惟皇太后圣心至仁至厚。此旨实为允当。尔等会同礼部查例具奏
○又谕。朕奉皇太后懿旨。尔兄弟之母。当加意相待。朕念十二阿哥之母。多年侍奉皇考。甚为谨慎。久列嫔位。今晋封为妃。十五阿哥十六阿哥之母嫔。亦晋封为妃。再现在有曾生兄弟之母、未经受封者。俱应封为贵人。六公主之母、应封为嫔。内有一常在、年已七旬。亦应封为贵人
○戊午。谕吏部、兵部。王大臣等、验看革退人员内。其武职官曾在军旅效力。身经受伤。虽年齿衰迈。仍留职衔。文职官除年老庸劣外。若由进士举人正途出身。初选知县。即以才力不及革退。亦属可悯。嗣后将此等人员。或改授教职。或以原品休致。着会同酌议。定例遵行
○停止直省将军督抚提镇等官员献方物。其有恭献梓宫前食品。及赍送御用药物。仍照常呈进
○定下五旗补放参领各缺。均匀公派。亲王门下参领、不得过三员。郡王门下参领、不得过二员
○己未。谕总理事务王大臣等。皇考因八旗都统、护军统领、前锋统领等。印信过多。易致营私作弊。是以左右翼只各设印信一颗。今当大事之际。政务纷繁。若俟一翼大人齐集。乃始用印。恐致迟误。若分设印信二十四颗。未免过多。着总理事务王大臣、会同礼部兵部定议具奏。寻议、八旗皆有满洲蒙古汉军都统三员。应于每旗共给印信一颗。以昭信守。从之
○谕理藩院。外藩小台吉等到日。应给与廪饩。不必久留。即令起程。各回本处。随到、随令瞻仰梓宫。至于除服之后。朕隔一二日。至寿皇殿。乘便、着蒙古王贝勒贝子公、并大台吉十余人。齐集见朕。其各小台吉、亦令于景山东门内远处齐集
○以故多罗贝勒克起子固山贝子鲁宾、改授为袭封固山贝子
○以镶白旗蒙古都统马武、为镶黄旗领侍卫内大臣。仍兼理内务府总管事务。正红旗满洲副都统宗室勒什亨、署正黄旗领侍卫内大臣。升正白旗蒙古副都统觉罗舒鲁、为正白旗领侍卫内大臣。调正蓝旗汉军都统宜兆熊、为镶白旗汉军都统
○庚申。释服。行大祭礼。上号恸不已。群臣伏地环跪恳请。上乃于几筵前、行三跪九叩头礼。跪抚宝榻。悲哀逾切。良久、始易素服。是日、上从苫次、移居养心殿。自是每日黎明。亲诣寿皇殿奠献。致敬尽哀
○以领侍卫内大臣公鄂伦岱、为正蓝旗汉军都统
○辛酉。上诣寿皇殿行礼
○上诣皇太后宫、问安
○谕总理事务王大臣等。往年税差官员。公帑无亏。而羡余又足养赡家口。兼及亲族。近日则不然。率多亏帑获罪。归亦无颜见其族戚。公私均属无益。皇考洞鉴其故。每将税务交与地方官管理。各省已居其半。嗣后税务、悉交地方官监收。岁额之外。所有羡余。该抚奏闻起解。应赏给者、再行赏给。尔等会同户部工部议奏
○又谕。山东按察使黄炳、着补授山东巡抚。山东巡抚谢赐履、操守颇好。人亦谨慎。但现今漕船阻冻。兼有修筑河工之事。谢赐履系新任之员。未能谙悉。着以相当之缺。另行补用。至于黄河冲决。现在堵筑未竣。今冬若不乘时办理。恐至来春桃汛之时。愈难措置。国子监祭酒齐苏勒、着补授山东按察使。先赴河南。会同杨宗义、陈鹏年、将今冬修理黄河之处。商酌明白。再赴按察使新任。山东漕运河道事务。亦着齐苏勒会同巡抚办理。李树德向蒙皇考简任山东巡抚。旋改福州将军。尚未赴任。今东省钱粮、急宜清查。着宜兆熊前赴福州。署理将军事务。李树德代宜兆熊、署理都统事务。清查伊任内钱粮
○以镇国公登塞、为宗人府左宗人
○礼部议覆、据朝鲜国王解送山东采渔人杨三等十四人、被风飘至伊国。审无信票。又据奉天将军咨报、杨三等至凤凰城。始将信票交出。复被领催雅尔泰失去。应将杨三等、交山东巡抚确查曾否给票。雅尔泰照例治罪。得旨、朝鲜诚心笃敬。臣服我朝。历年已久。今将被风飘至杨三等船只送回。伊等或实系风飘到彼。或匪类借端、欲为不法。俱未可定。嗣后飘风船只人口、验有票文、并未生事者。照旧令其送回。若无票文、生事犯法者。着朝鲜国、即照伊国法究治。庶足惩匪类而戒妄行。着九卿詹事科道、公同会议具奏
○振武将军傅尔丹奏报。鄂尔斋图果尔等处地方。屯田收获＜麻木＞子青稞麦子共一万二百石有奇。下部知之
○免山西黎城县康熙六十年分雹灾额赋
○壬戌。上诣寿皇殿行礼
○上诣皇太后宫、问安
○谕总理事务王大臣等。署理宁古塔将军宗室巴赛、奉天将军唐保住、云贵总督高其倬、总河陈鹏年、山西巡抚德音、广东提督冯毅等。俱着实授
○谕八旗都统。比见八旗官员兵丁内。嗜饮沉湎。以致容貌改常。轻生破产。肆行妄为者甚众。其中岂乏材具可用之人。朕实悯之惜之。着八旗都统、各查该属官员兵丁内、酗酒不肖之徒。定以限期。速令悛改。能改则已。如不能改。系官员即行题参。应袭者令人承袭。系兵丁即行革退。以示惩戒。法在必行
○封贝勒允禩、为和硕廉亲王。十三阿哥允祥、为和硕怡亲王。贝子允祹、为多罗履郡王。二阿哥子弘晳、为多罗理郡王
○礼部遵大行皇帝谕旨议覆历代帝王庙。原祀伏羲氏、神农氏、轩辕氏、金天氏、高阳氏、高辛氏、陶唐氏、有虞氏、夏禹王、商汤王、周武王、汉高祖、世祖、唐太宗、辽太祖、宋太祖、金太祖、世宗、元太祖、世祖、明太祖、二十一位。今拟增夏启、仲康、少康、杼、槐、芒、泄、不降、扄、廑、孔甲、皋、发、商太甲、沃丁、太庚、小甲、雍已、太戊、仲丁、外壬、河亶甲、祖乙、祖辛、沃甲、祖丁、南庚、阳甲、盘庚、小辛、小乙、武丁、祖庚、祖甲、廪辛、庚丁、太丁、帝乙、周成王、康王、昭王、穆王、共王、懿王、孝王、夷王、宣王、平王、桓王、庄王、僖王、惠王、襄王、顷王、匡王、定王、简王、灵王、景王、悼王、敬王、元王、贞定王、考王、威烈王、安王、烈王、显王、慎靓王、汉惠帝、文帝、景帝、武帝、昭帝、宣帝、元帝、成帝、哀帝、明帝、章帝、和帝、殇帝、安帝、顺帝、冲帝、桓帝、灵帝、昭烈帝、唐高祖、高宗、睿宗、元宗、肃宗、代宗、德宗、顺宗、穆宗、文宗、武宗、宣宗、懿宗、僖宗、辽太宗、景宗、圣宗、兴宗、道宗、宋太宗、真宗、仁宗、英宗、神宗、哲宗、高宗、孝宗、光宗、宁宗、理宗、度宗、端宗、金太宗、章宗、宣宗、元太宗、定宗、宪宗、成宗、武宗、仁宗、泰定皇帝、文宗、宁宗、明太宗、仁宗、宣宗、英宗、景皇帝、宪宗、孝宗、武宗、世宗、穆宗、愍皇帝、凡一百四十三位。其从祀功臣。原祀黄帝臣风后、力牧、唐虞臣皋陶、夔、龙、伯夷、伯益、商臣伊尹、傅说、周臣周公旦、召公奭、太公望、召虎、方叔、汉臣张良、萧何、曹参、陈平、周勃、邓禹、冯异、诸葛亮、唐臣房元龄、杜如晦、李靖、郭子仪、张巡、许远、李晟、宋臣曹彬、韩世忠、岳飞、金臣斡鲁、粘没喝、斡离不、元臣木华黎、伯颜、明臣徐达、刘基、三十九人。今拟增黄帝臣苍颉、商臣仲虺、周臣毕公高、吕侯、仲山甫、尹吉甫、汉臣刘章、魏相、丙吉、耿弇、马援、赵云、唐臣狄仁杰、宋璟、姚崇、李泌、陆贽、裴度、辽臣耶律曷鲁、宋臣吕蒙正、李沆、寇准、王曾、范仲淹、富弼、韩琦、文彦博、司马光、李纲、赵鼎、文天祥、元臣不忽木、脱脱、明臣常遇春、李文忠、杨士奇、杨荣、于谦、李贤、刘大夏、凡四十人。得旨、是。依议速行
○癸亥。上诣寿皇殿行礼
○上诣皇太后宫、问安
○谕内阁九卿等。陈梦雷原系叛附耿精忠之人。皇考宽仁免戮。发往关东。后东巡时。以其平日稍知学问。带回京师。交诚亲王处行走。累年以来。招摇无忌。不法甚多。京师断不可留。着将陈梦雷父子发遣边外。或有陈梦雷之门生。平日在外生事者。亦即指名陈奏。杨文言乃耿逆伪相。一时漏网。公然潜匿京师。着书立说。今虽己服冥刑。如有子弟在京者。亦即奏明驱遣。尔等毋得徇私隐蔽。陈梦雷处所存古今图书集成一书。皆皇考指示训诲。钦定条例。费数十年圣心。故能贯穿今古。汇合经史。天文地理。皆有图记。下至山川草木。百工制造海西秘法。靡不备具。洵为典籍之大观。此书工犹未竣。着九卿公举一二学问渊通之人。令其编辑竣事。原稿内有讹错未当者。即加润色增删。仰副皇考稽古博览至意
○谕九卿等。自皇考升遐以来。朕心哀慕无已。一应典礼俱详考旧章。务从隆备。盖不敢以天下俭其亲也。但上之所行。下必效之。向来八旗官员于丧葬等事。每多糜费。今见朕备礼如是。恐习以成风。竞尚奢侈。而兵民等或至倾家荡产。殊非朕以礼教天下之意。论语云。礼、与其奢也宁俭。丧、与其易也宁戚。礼记云。丧具称家之有无。载在典籍。灼然昭着。着九卿等、将满汉职官。按其品级。分为等次。及兵民丧葬。务从简朴。毋得僭妄。并将婚嫁等礼。详议定例。着为令
○谕刑部。恩诏内赦罪一款。徒开恶人徼幸之门。于政治甚无裨益。因朕即位之初。诸臣援例陈请。姑用允行。实则此等罪人。皆其自取。并非治之以不应得之罪也。此番援赦豁免人等。俱宜详记档案。如既赦之后。仍不悛改。干犯法纪。务必将伊等加等治罪。着详悉晓谕
○命大学士萧永藻、尚书凯音布、陈元龙、刑部右侍郎周道新、原任侍郎穆尔泰、都统马三奇、石文英、副都统胡必图谈巴、领侍卫内大臣宗室敬恒、散秩大臣伍格、巴渣尔、内务府总管董殿邦等。往马兰峪护视陵寝。以萧永藻勤慎廉洁。特命加太子太傅衔
○实授弘昇、为左翼前锋统领。调正白旗蒙古都统武格、为镶白旗蒙古都统
○以辅国公延信、为西安将军。仍署抚远大将军印务
○礼部遵旨议奏。雍正元年特开恩科。请于四月乡试、九月会试、十月殿试。其癸卯甲辰乡会试正科。改于雍正二年举行。二月乡试。八月会试、九月殿试。从之
○理藩院遵旨、将曾经军前效力、荷蒙圣祖仁皇帝恩眷之蒙古王台吉等。分别次序。在梓宫前。以圣祖仁皇帝御用物件赏赐。上谕曰。凡此皆皇考御用之物。尔等乃皇考信任之人。故颁赐尔等。嗣后当永永思念皇考恩遇之隆。倍加效力
○命年老大臣、六十五岁以上。许乘马入内。由东华门入者。至箭亭前下马。由西华门入者。至内务府总管衙门下马
○以大学士马齐袭伊祖哈世屯一等阿思哈尼哈番世职
○晋封阿霸垓辅国公达尔汉德木楚克、为镇国公。以其侍圣祖年久、谨慎朴诚也
○裁直隶惠清河监督缺。令通州坐粮厅兼理
○甲子。上诣寿皇殿、行月祭礼毕。诣皇太后宫问安
○谕部院各衙门。凡出示晓谕。原欲利民除弊。使人知所遵奉、以昭功令也。近见各衙门出示。或变易旧章。或恣徇私意。或作威作福。或钓誉沽名。往往朝夕自为更改。彼此互相矛盾。胥吏因之以作奸。宵小借端以滋扰。种种弊窦。不可胜举。先帝尝深恶之。嗣后各衙门遇当禁约晓谕之事。务期矢公矢慎。协情当理。可以永远奉行者。方准出示。傥仍蹈旧辙。科道官即行参奏治罪
○谕户部。自古惟正之供。所以储军国之需。当治平无事之日。必使仓库充足。斯可有备无患。皇考躬行节俭。裕国爱民。六十余年以来。蠲租赐复。殆无虚日。休养生息之恩至矣。而近日道府州县亏空钱粮者。正复不少。揆厥所由。或系上司勒索。或系自己侵渔。岂皆因公那用。皇考好生知天。不忍即正典刑。故伊等每恃宽容。毫无畏惧。恣意亏空。动辄盈千累万。督抚明知其弊。曲相容隐。及至万难掩饰。往往改侵欺为那移。勒限追补。视为故事。而全完者绝少。迁延数载。但存追比虚名。究竟全无着落。新任之人。上司逼受前任交盘。彼既畏大吏之势。虽有亏空。不得不受。又因以启效尤之心。遂借此挟制上司。不得不为之隐讳。任意侵蚀。辗转相因。亏空愈甚。一旦地方或有急需。不能支应。关系匪浅。朕深悉此弊。本应即行彻底清查。重加惩治。但念己成积习。姑从宽典。除陕西省外。限以三年。各省督抚、将所属钱粮。严行稽查。凡有亏空。无论己经参出、及未经参出者。三年之内。务期如数补足。毋得苛派民间。毋得借端遮饰。如限满不完。定行从重治罪。三年补完之后。若再有亏空者。决不宽贷。至于署印之官。更为紧要。必须慎重简择。盖署印之人。始而百计钻营。既而视如传舍。肆意贪婪。图饱欲壑。或取媚上官。供其索取。贻害小民。尤非浅鲜。其于前任亏空。视作泛常。接受交盘。复转授新任。苟且因循。亏空之弊、终不得清。嗣后如察出此等情弊。必将委署之上司、与署印之员。一并严加治罪。尔部可即传谕各省督抚
○谕户工二部。财者利用之源。古帝王足国裕民。务必制节谨度。朕初即位。每恐府库金钱。中饱于胥吏之侵蚀。以后凡户工二部、一应奏销钱粮米石、物价工料。必须详查核实。开造清册具奏。毋得虚开浮估。傥有以少作多。以贱作贵。数目不符。核估不实者。事觉、将堂司官从重治罪
○命吏部尚书富宁安、为武英殿大学士、兼吏部尚书。以理藩院尚书舅舅隆科多、为吏部尚书、仍兼管步军统领事务。廉亲王允禩、为理藩院尚书。理藩院侍郎特古忒、加尚书衔。仍办理侍郎事务。副都统位锡、兼署理藩院侍郎事
○乙丑。上诣皇太后宫问安
○升镶黄旗满洲副都统寿智、为本旗护军统领
○丙寅。上诣寿皇殿行礼
○上诣皇太后宫问安
○谕怡亲王允祥等。朕受皇考深恩。四十余年。未尝远离。皇考升遐。无由再瞻色笑。今追想音容。宛然在目。御史莽鹄立、精于写像。昔日随班奏事。常觐圣颜。皇考有御容数轴。收藏内府。今皇考高年。圣颜微异于往时。着莽鹄立敬忆御容。悉心薰沐图写
○谕总理事务王大臣。从前拣选庶吉士外。诸进士俱留京学习三年。伊等若果用心学习犹可。如不用心学习。则留京何益。嗣后进士中、拣选学问好者。着令为教习。年满照例录用。其余进士等。俱令回籍、候缺补用
○命怡亲王允祥、总理户部三库事务
○升内阁学士吴尔泰、为户部左侍郎
○实授马尔萨、为正黄旗满洲都统。升镶白旗汉军副都统拉锡、为正白旗蒙古都统。署镶白旗护军统领音德、为正蓝旗满洲都统
○命礼部改铸太常寺、及内务府总管银印
○裁广善库衙门、停止内外官员借俸例
○丁卯。上诣皇太后宫问安
○谕总理事务王大臣等。议政处将进藏损伤之驼只牛骡。照噶什图所奏、议定着陕西省六省官员赔补。朕思官员赔补。亦皆由民力而出。自有军需以来。此数省民人、亦甚劳苦。其赔补之处、俱着豁免
○升三等侍卫观音保、为正白旗汉军都统
○升江西按察使石文焯、为江南安徽布政使司布政使。江西饶南九道陈安策、为江西按察使司按察使
○停止直隶等四省官员、运米饷军例
○戊辰。上诣皇太后宫问安
○谕内务府总管等。内廷各执事人员。俱系随侍皇考之人。其中亦有大臣官员子弟。着各该处总管拣选保奏引见。朕酌量录用。有通晓满汉文者、着声明
○谕议政大臣等。大将军王来时朕止令副都统阿尔纳随来。弘曙令副都统阿林保随来。旨意甚明。侍郎渣克旦、系参赞大臣。擅自违旨前来。是何意见。着议政大臣、询问明白具奏。寻议、侍郎渣克旦、违旨私从军前来京。应革职。照例枷责。其阿达哈哈番世职、应交该旗另请承袭。得旨、渣克旦理应治罪。但系皇考简用。官至侍郎。此数年军务。伊亦效力。着革职留任。并带伊世职。令其自备资力。速回军前。效力赎罪行走
○调镶红旗汉军副都统广福、为本旗蒙古副都统。升河南南阳总兵官张致、为镶红旗汉军副都统
○贵州提督张文焕、以目疾休致。升云南鹤丽总兵官赵坤、为贵州提督。云南援巢□刀右协副将郝玉麟、为云南鹤丽总兵官。正蓝旗参领佟世琳、为河南南阳总兵官
○调湖广荆州右翼副都统宁古礼、黑龙江副都统额尔赛、来京。升正黄旗参领马尔图、为湖广荆州右翼副都统。一等侍卫阿思海、为黑龙江副都统。正白旗参领蔡瑜、为广东广州左翼副都统。正黄旗参领吴成龙、为广东广州右翼副都统
○户部议覆、河南巡抚杨宗义疏称。河南所属不近水次州县。徵收折色米一十五万一千三百八十石。每石折银八钱。照例节省一钱五分。解部。存银六钱五分。令粮道采买。今年秋收歉薄。市价每石、需银一两五六钱。与部内所定之价。大相悬殊。且恐采买如许漕粮。米价更贵。贫民艰于得食。请将附近水次州县应徵本色。现在徵收。其不近水次州县折色银两。徵银解部。或于来年秋后丰收。分作三年采买搭运。应行令该抚、将此项徵收折色银两。于本年内采买一半米石起运。其余一半银两。收贮库内、陆续采买。于来年尽数起运。得旨、今年应徵本色米石。照常运送。其应买米石。俱免其运送。着折银解部
○工部议奏、台湾各属军器损缺。应令赔补。得旨、去年贼犯朱一贵等作乱。官兵俱各效力。此项着落赔补军器之处。俱免其赔补
○己巳。上诣寿皇殿行礼
○上诣皇太后宫问安
○命协办内阁事务兵部尚书白潢、为文华殿大学士、兼兵部尚书
○调镶黄旗蒙古副都统宗室汝福、为本旗满洲副都统。正蓝旗汉军副都统哲尔衮、为镶黄旗蒙古副都统。升正白旗参领多赛、为正蓝旗汉军副都统。调正白旗汉军副都统觉罗诺穆齐、为本旗满洲副都统。升王府长史哈达、为正白旗汉军副都统。正白旗前锋参领萨哈查、为本旗蒙古副都统
○镶白旗汉军副都统真泰、缘事革职。升镶白旗护军参领关色、王府长史巴尔呼达、俱为镶白旗汉军副都统。巴尔呼达。仍兼长史行走
○停徵江南海州武进九州县水灾漕粮。从江宁巡抚吴存礼请也
○庚午。上诣皇太后宫、问安
○大学士马齐等奏请纂修圣祖实录。得旨、是
○大学士白潢具摺恳辞大学士之命。谕曰。朕嗣绍丕基。夙夜祗惕。惟恐负皇考付托之重。念内阁要地。襄赞匪轻。特命尔入阁办事。尔具摺恳辞。朕素闻尔居官操守甚好。巡抚江西时。绥辑地方。甚有裨益。及任兵部尚书。清勤恪慎。皇考每加优奖。今朕以机务重大。资尔料理。尔可即遵旨供职。不必固辞。兵部事务亦紧要。仍着尔兼管
○以宗室佛格、太常寺卿三泰、监察御史常保、俱为内阁学士、兼礼部侍郎。三泰仍兼理太常寺事务
○以原任贵州平越副将吴如译、为河南河北总兵官。升直隶山永副将王安国、为浙江处州总兵官
○礼部等衙门议奏。帝王即位。首重元正。元者、岁之始。正者、月之始也。故曰春王正月。所以纪即位之始也。明年雍正元年。为皇上龙飞之首岁。皇上孝思罔极。即不升殿受贺。而群臣进表之礼。断不可缺。臣等请雍正元年元旦。在京诸王百官。恭进皇太后表文。皇上表文。仍照例呈览。交与内阁收贮。将此表文式样。颁发朝鲜直隶各省。于雍正二年具奏。皇上万寿、冬至、虽不受贺。其表文亦照例具奏。交与内阁收贮。如此、则皇上之孝思已尽。而国家之大典亦全矣。从之
○辛未。上诣皇太后宫问安
○先是宗人府奏称亲王阿哥等名上一字。与御讳同。应请更定。上以名讳由圣祖钦定。不忍更改。礼部宜奏请皇太后裁定。至是礼部等衙门具摺启奏。得旨、朕曾奏闻皇太后。诸王阿哥名上一字。着改为允字
○以监察御史佟吉图、署工部左侍郎事
○礼部遵旨议覆、嗣后山东等处沿海地方人民。被风飘至朝鲜国境内。若有票文未生事者。仍令遵照旧例送回。其并无票文、私自越境生事之匪类。许该国王缉拏。照伊国之法审拟。咨明礼部具题请旨。命下之日。行文该国王、于伊处完结。仍报部存案。从之
○河道总督陈鹏年奏、秦家厂等堤工。河水漫溢。得旨、此漫溢之处。不于岁前堵筑完竣。来年桃汛水发。愈难办理。陈鹏年会同杨宗义、务于岁前速行堵筑完竣
○赠故一等侍卫副都统谥果毅海清为一品、致祭一次
○壬申。上诣皇太后宫问安
○礼部奏请雍正元年正月元旦令节。皇上具礼服。诣皇太后宫行礼。王公大臣官员、各依班次行礼。礼毕。皇上升太和殿行礼。得旨、朕转奏皇太后。奉皇太后慈谕。前皇帝登极、钜典攸关。故勉从诸王大臣之请。今雍正元年元旦。尚在百日之内。何忍即行庆礼。钦此。谕尔等知悉。至朕元旦升殿。前请颁发表式之本、己降谕旨
○封裕亲王保泰子广善、为世子
○升吏部右侍郎张廷玉、为礼部尚书
○以内阁学士福敏、充经筵讲官
○吏部题。大学士马齐、奉旨特给一等阿达哈哈番。并前所袭一等阿思哈尼哈番、又一拖沙喇哈番、授为二等伯。准其世袭。从之
○癸酉。上诣寿皇殿行礼
○上诣皇太后宫问安
○遣散秩大臣觉罗诺尔逊、祭长白山。散秩大臣永寿、祭医巫闾山。宗人府府丞吴梁、祭东岳泰山。内阁侍读学士田文镜、祭西岳华山。侍读学士瓦浑泰、祭中岳嵩山。翰林院侍读学士吴士玉、祭南岳衡山。都察院左副都御史伊忒海、祭北岳恒山。提督四译馆太常寺少卿吴廷揆祭南镇会稽山。翰林院侍讲学士涂天相、祭南海侍讲学士查嗣庭、祭太昊伏羲氏等陵。都察院左副都御史金应璧、祭炎帝神农氏等陵。通政使司左通政党古礼、祭女娲氏等陵。左通政钱以垲、祭黄帝轩辕氏等陵。右通政杨汝谷、祭少昊金天氏等陵。孔子阙里。大理寺少卿八十三、祭颛顼高阳氏等陵。太常寺少卿穆里浑。祭夏禹王陵。太仆寺少卿黄叔琬、祭辽太祖陵
○甲戌。上诣皇太后宫、问安
○升都察院左佥都御史魏方泰、为太常寺卿
○乙亥上诣皇太后宫、问安
○命大学士二等伯马齐、为圣祖实录馆监修总裁官。吏部尚书一等公舅舅隆科多、大学士嵩祝、白潢、吏部尚书张鹏翮、为总裁官。礼部尚书张廷玉、都察院左都御史朱轼、兵部侍郎励廷仪、阿克敦、内阁学士额黑纳、登德、为副总裁官
○又谕。承修皇考实录之事。所关甚属紧要。所派大臣官员内有升转者。着仍兼理行走。若有升转外省者。其员缺、着即奏闻
○赐都察院左都御史朱轼宅一所。银一千两
○加大学士马齐、嵩祝、吏部尚书张鹏翮、俱为太子太傅
○喀尔喀泽卜尊丹巴胡土克图、率达什垂木丕尔托音、多尔济托音、来京。恭吊大行皇帝丧。并献驼马。酌纳之
○丙子。孝庄文皇后忌辰。遣官祭暂安奉殿
○上诣寿皇殿行礼上诣皇太后宫、问安
○谕总理事务王大臣、兵部。在京武职官员。亦当照外省武职官员例。五年一次考选军政。其如何考选之处。着定议具奏寻议、在京武职官员。如领侍卫内大臣、八旗都统、前锋统领、护军统领、副都统、步军统领等。俱系近御大臣。不必令其自陈。遇五年考选军政时。各将属员详核。填注考语。照外省荐举及八法例。分别具奏。其各省驻防将军、都统、副都统等。照提镇例自陈。其属员、俱照京城之例举行。至德州等处之城守尉、协领、派大臣前往考选。其属员、即会同城守尉协领等详核。填注考语具奏。从之
○升内阁学士黄叔琳、为刑部右侍郎
○盛京兵部侍郎杨柱、缘事革职。升都察院左副都御史伊忒海、为盛京兵部侍郎
○丁丑。上诣皇太后宫、问安
○是日以增设历代帝王庙版位致祭。遣履郡王允祹行礼
○戊寅。上诣寿皇殿行礼
○上诣皇太后宫、问安
○是日、御史莽鹄立、恭绘圣祖御容毕。捧进于养心殿。上瞻仰依恋。悲恸不胜。命俟梓宫发引后。敬谨供奉于寿皇殿
○户部奏、云南铸钱事宜。得旨、依议。部议钱上清字。铸云泉。京城二局、系宝泉宝源字样。钱乃国家之宝。其云南铸钱清字。着铸宝云。四川铸宝川。此外别省、俱将宝字为首。次将各本省字样鼓铸
○己卯。岁暮。祫祭太庙。遣贝勒满都护行礼
○遣官祭永陵、福陵、昭陵、暂安奉殿、孝陵、孝东陵、仁孝皇后、孝昭皇后、孝懿皇后陵
○上诣皇太后宫、问安
○遣官祭太岁之神
○谕总理事务王大臣等。噶斯遣兵驻劄。特为防范策妄阿喇布坦之人。侵犯青海。今噶斯一路。官兵无事。可将驻劄年久之人撤回。其新往官兵内。验看汉仗好者。移至巴尔库尔效力。再量留兵丁。驻防噶斯一路之处。尔等详议具奏。寻议、噶斯现有满洲绿旗兵共一千六百八十七名、应行文将军宗查布。令其挑选满洲绿旗兵五百名。暂于噶斯一路、驻劄防守。其余兵丁。俱撤回原处。具勒色卜腾扎尔、盆苏克汪扎尔、达颜之子达锡策零驻守处。既与噶斯相近。伊等兵丁。亦令预备。如有用兵之处。与青海西宁等处兵丁。一并调遣。从之
○庚辰。上诣寿皇殿行礼
○上诣皇太后宫问安
○顺天府进春
○旌表八旗节妇瑚立妻赵氏等三人。直隶各省节妇、赵万卷妻唐氏等二十四人。贞女、姚氏等二人。孝子、卫大训一人。各给银建坊如例
○是岁、人丁户口、二千五百三十万九千一百七十八。又永不加赋滋生人丁、四十五万四千三百二十。田地、山荡、畦地、八百五十一万九百九十二顷四十亩有奇。徵银、二千九百四十七万六千六百二十八两有奇。米、豆、麦、四百六十六万八千八百三十三石有奇。草、四百九十二万二千八百一十束。茶、三十五万九千一百五十四引。行盐、五百五万一千六百五十六引。徵课银、四百四万四千一百一十一两有奇。铸钱、四十六万一千七百有奇

[book_title]雍正实录卷之三
监修总裁官光禄大夫经筵讲官太保议政大臣保和殿大学士兼兵部尚书总理兵部事三等伯加十五级臣鄂尔泰总裁官光禄大夫经筵日讲官起居注太保兼
太子太保保和殿大学士兼户部尚书仍兼管吏部尚书翰林院掌院事三等伯加十三级臣张廷玉光禄大夫经筵日讲官起居注太保议政大臣武英殿大学士兼工部尚书仍兼管翰林院掌院事加二级臣福敏光禄大夫经筵讲官太子太保东阁大学士兼礼部尚书加六级臣徐本光禄大夫经筵讲官议政大臣协办内阁大学士事务礼部尚书仍兼管太常寺鸿胪寺事臣三泰等奉敕修
雍正元年。癸卯。春。正月。辛巳朔。上诣寿皇殿行礼。回宫。不升殿受贺。诣皇太后宫问安。奉懿旨、免行庆贺礼
○朝鲜国王李昀、遣陪臣李混、李万选、表贺冬至、元旦、万寿节。及岁贡礼物。赏赉如例。停止筵宴
○颁雍正元年时宪历
○颁发训谕直省总督以下等官、上谕十一道。谕总督。自古帝王疆理天下。必有岳牧之臣、以分猷佐治。而后四方宁谧。共臻上理。此封疆大臣、以总督为最重也。总督地控两省。权兼文武。必使将吏协和。军民绥辑。乃为称职。但统辖辽远。职务殷繁。较巡抚之所属更大。是在遴选属僚之贤能者、委任得宜。则振纲饬纪。可无废弛之虞。而以人报国。亦得大臣之体。特是澄清吏治。必本大公之心、虚怀察访。果系清节素着、才具练达者。任以要剧、即行保荐、则举一可以风百。今或以逢迎意指为能。以沽名市誉为贤。甚至暗通贿赂。私受请托。不肖官吏、滥列荐章。而朴素无华、敦尚实治者。反抑而不伸。是岂风励属员之道乎。朕视天下如一家。视臣邻如一体。尔等亦宜深体此意。以一家之心视两省。以一体之心视属吏。本之至公。用之至当。则上司之任使下僚。如身之使臂。臂之使指。凡有才有守之人。皆乐为效用矣。至于所在管辖地方。有作奸犯科之豪猾。倚势剥民之缙绅。理应重加惩治。因巧于结纳。反得侥幸自全。而家居之大臣官员。皆经皇考任用之人。致政投闲。安静自好。为大吏者、并不加以礼貌。或反被土豪侵欺者有之。亦非所以表率属僚、彰善瘅恶之道也。总督与巡抚、将军、提督、谊属同寅。凡地方军民事务。宜互相商榷。各本虚公。勿苟且雷同。勿偏执臆见。方于国计民生、有所禆益。总督参劾知府、例由司道揭报。参劾州县、例由两司道府揭报。众论佥同。所以示公也。近有参劾之后、始行补揭。夫果其当劾。司道府不能揭报于前、既有徇庇之愆。而令其补揭于后、又欲宽其失察之罪。彼此巧饰、以欺朝廷。尚得谓之至公乎。朕观古之纯臣、载在史册者。兴利除弊。以实心、行实政。实至而名亦归之。故曰。名者、实之华也。今之居官者、钓誉以为名。肥家以为实。而云名实兼收。不知所谓名实者、果何谓也。尔督臣膺兹简畀。固宜笃矢忠诚。尤当戒谕属员、痛改陋习。更有仕宦之初。颇着廉名。及身跻大位。则顿易其操者。古人谓之巧宦。其心事岂可问乎。且职居制阃、亦非徒以清操自善也。若但谨身节用。而遇地方大事、一筹莫展。虽免贪冒之名。究鲜屏翰之实。国家又何所倚毗耶。尔督臣皆皇考擢用之大臣。朕嗣绍丕基。一切遵循成法。惟冀尔等、察吏安民。练兵核饷。崇实行而不事虚名。秉公衷而不持偏见。故谆谆告诫。并两司、道、府、州、县、各有谕旨。尔等亦宜细心体察。与尔属吏、共励官箴。交相儆惕。朕自优加恩礼。始终保全。若尔等恣意徇私。不能竭忠尽职。则深负皇考简用之恩。其罪甚大。国法森严。朕虽欲宽贷尔等、不可得矣
○谕巡抚。国家任官守土。绥辑兆民。封疆之责、惟抚臣为重。今之巡抚。即古者保厘夹辅之臣也。一省之事、凡察吏安民。转漕裕饷。皆统摄于巡抚苟非正己率属。振饬励精。则一切政刑钱谷。必致隳堕。拊循保障之功、何赖乎。夫吏治不清。民何由安。从来大法则小廉。自两司以至郡县。平时参见接谈。即可略知其才品优劣。迨试以委任。访之舆情。贤否清浊。自难淆混。惟上官偏私好谋。属僚善于逢迎者。即推为才能。其朴直自好、洁己爱民之员。反无见知之地。及至计典黜陟。并遇选择保题之缺。或先纳贿赂。或责报异时。始为之荐引。亦有寄耳目于监司等官。听毁誉于幕宾僚友之口。以致举劾不公。潜滋奔竞。劝赏黜陟、既失其当、地方安得良有司乎。藩库钱粮亏空。近来或多至数十万。盖因巡抚之赀用。皆取给于藩司。或以柔和交好。互相侵那。或先钩致藩司短长。继以威制勒索。分肥入已。徒供一身夤缘自奉之费。罔顾朝廷帑藏财用之虚。及事发难掩。惟思加派补库。辗转累民。负国营私。莫此为甚。州县积谷。本为备荒之计。水旱歉收之岁。待此拯济。于民生最有关系。今皆视为正供之余项。借出陈易新之名。半为胥吏中饱。半为州县补空。一遇灾荒。茫无赈贷。皆由巡抚、平时疏略包容、玩愒所致也。属员缺出、委署虽由两司详请。其实巡抚操其权。下属钻营嘱托。以缺之美恶。定酬赂之重轻。摄篆之人、久则年余。近亦数月。往往视为传舍。情同行劫。不恤小民之脂膏。但饱溪壑于无厌。务偿得署之馈遗而止。试思此一年数月之间。穷黎何罪、而可纵贪暴以剥削之乎。此等积弊、尤为国法所不容者。巡抚参劾知府。应由司道揭报。参劾州县。应由司道府揭报。所以示公慎无私之义也。近有先行参劾、而令其补揭。若所劾不公、则其补揭未免以势陵之。使不得不从。果其当劾、则司道府既不能公揭于前。而复巧饰于后。以宽其徇庇失察之咎。上下容隐。视功令为具文。公慎无私之谓何。抚标兵丁、多者二千余名。少亦千余名。境内设有匪类窃发、藉以捍御搜捕。今抚臣自谓无行军进巢□刀之职。置标兵强弱于度外。不加训练。器械朽钝。营伍废弛。裁汰老弱之兵、空粮悉归私槖。大非国家设兵卫民之意矣。云、贵、川、广、猺獞杂处。其奉公输赋之土司。皆当与内地人民。一体休养。俾得遂生乐业。乃不虚朕怀保柔远之心。嗣后毋得生事扰累。致令峒氓失所。至于土豪巨猾。结交官吏。武断乡曲。逞奸干纪之徒。每或弥缝漏网。而告休归田之大臣官员。安分杜门。反徇私吹索。借端陵践。此皆大失好恶之公。尤损保全耆旧之义。非镇抚者所当留意乎。尔诸抚臣。皆荷皇考任用之恩。受全省抚绥之寄。朕缵承大统。祗遵成宪。优礼大臣。保全终始。惟冀尔等、各抒忠悃。安靖封疆。朕所谕者、有则悔悟速改。无则省躬加勉。两司、道、府、州、县、各有谕旨。尔亦宜详细体察。与诸属吏、共相勉勖。同心协力。以尽职守。若不念皇考简畀之隆。致贻地方黎庶之害。负恩旷职。自取罪戾。朕又安能废法以宥尔乎
○谕督学。朕惟自古帝王、皆以兴贤育才为务。我国朝自太祖太宗肇造鸿图。世祖定鼎中夏。首隆学校。加意人才。开国规模。超越前古。至我皇考圣祖仁皇帝御极六十一年。培养教育。怙冒涵濡。深仁厚泽。有加无已。御制训饬士子文。颁布学宫。东西南朔。海澨山陬。户习诗书。家敦礼乐。遐迩无不向风。文教之隆、莫过于此矣。朕缵承大统。遵守旧章。寤寐求贤。惟恐或失。念学校为士子进身之阶。督学一官、尤人伦风化所系。遴选各省学臣、倍加郑重。尔等须廉洁持身。精勤集事。实行文风。两者所当并重。若徒事文华、而不敦崇实行。犹未为尽职也。表扬忠孝节义。崇祀先圣先贤。访求山林隐逸。搜罗名迹藏书。而衡文一道、专以理明学正、典雅醇洁为主。古人云。言乃心声。气由夙养。必士品端而后文风正。他日为国家柱石。为朝庙羽仪。不綦重欤。勿私纳苞苴。勿瞻徇情面。勿轻视武途。勿滥取祠荫。勿矫激沽名。勿昏庸废事。勿卑污贬节。勿骄暴陵人。胥吏必谨关防。幕客尤宜选择。如此、则内外交毖。本末兼修。上不负朝廷。下不愧多士。朕耳目所及。必有见闻。若罔顾声名。廉隅不饬。国有常宪。罚必随之。尚其勉旃。毋忽
○谕提督。国家武功赫濯。绥靖区夏。用资专阃。统率全省将士。俾黎庶諴和。疆圉宁谧。提督之任綦重矣。当兹海宇承平。士卒狃于宴安。不以兵革为事。相沿日久。营伍渐弛。非所以肃军政、饬戎行也。尔等皆系皇考简用节钺之大臣。尤宜恪遵令典。倡率所属将弁。简阅卒伍。整理器械。操演技勇。平时讨论军实。训练精勤。乃称节制之师。折冲御侮。庶几有备无患矣。夫储粮裕饷、所以足兵食、壮干城、非为饱一人之私槖也。乃虚名冒饷。侵渔扣克。视为故常。以致朝廷恤兵养士之典。止供将吏肥家之计。居心多欲。自难弹压下僚。驭众寡恩。何以振兴士气。提臣职任拊循。果能廉正自持。无虚给饷。俾士饱马腾。有不感激思奋者乎。至山海要区。得人最重。尔身为大帅。凡将佐偏禆。果其智勇素着。才技优长。肃纪律而辑兵民。历有成绩之员。或军政荐举。或破格题请。皆当予以优擢。如本系庸劣之弁。徇情面。受贿赂。始则权宜委任。旋复列名保奏。不特冒干名器。必致贻误地方。滥用匪人之咎。其能逃于功令乎。且设兵所以卫民。文武官属殊途。而辖兵爱民、均有责焉。如各执已见。不相和协。势必有纵兵虐民。挟制长吏。以逞威作奸者。在文臣岂容辞咎。而提臣统领水陆重师。管辖不严。调剂不力。致文武抗衡。兵民异视。责更难逭。书曰。同寅协恭。和衷哉。尔当一秉虚公。和衷办事。严饬将弁、于所属汛地、实心捍卫。勤缉奸宄。俾居民安堵无虞。地方咸受其利益。尔等皆勤劳素者。效力年久之人。皇考屡加拔擢。洊膺斯任。朕祗遵成宪。优遇大臣。保全终始。尔等其各抒忠悃。以无负朕爱养兵民之至意。其总兵、副将、参、游、等官。各有谕旨。尔亦应详细体察。同心协力。共相策励。靖共尔位。永奠封疆
○谕总兵官。国家幅＜巾员＞广大。凡岩疆重镇。关塞要害之地。设立总兵。俾之镇守。上承督臣之节制。下树将弁之表率。辑兵安民。厥任綦重。居是官者、当以宁谧地方为念。严饬官兵。巡缉奸宄。傥有匪类。务必穷尽根株。使宵小无从潜匿。良民得以宁居。若平时漫无觉察。日久必致蔓延。绸缪未雨之谓何。武臣虽不干民事。然保障捍卫。责有攸归。守此方、即当轸念此方之民。毋得视之膜外。纵兵肆扰。至文武职任虽分。尽心王事则一。彼此和衷。同心共济。自不致贻误公事。况揆文振武。经术同源。善于恤兵。必善于爱民。尚何至纵兵虐民。失国家设兵卫民之意乎。总兵统辖营汛甚多。当以训练为先。娴骑射。整队伍。备器械。限期校阅。勤惰严分。赏罚明而军政肃。隐然一长城矣。所属将弁兵丁。智勇超群、则立登荐剡。武艺精熟。则特拔戎行。以之鼓励军士。犹有古良将风焉。兵之所需。粮饷最重。给粮而扣克、则师旅有枵腹之忧。缺兵而不补、则营伍有空虚之患。总兵率先洁已。严饬偏禆。毋得久悬兵缺。以恣侵渔。毋得克减额粮。以肥囊槖。则兵籍无虚。士气益奋。有不收臂指之效者乎。至于驭兵之道。务在宽严得中。过宽、则兵以怠玩而生骄。过严、则兵以拘迫而滋怨。能于严明之中。隐寓爱恤之意。庶几上下一心。忠义自奋。此又在尔镇臣之善为运用者也。仰惟皇考垂诫提镇诸臣、有曰。韬钤宜裕。纪律宜明。拊循宜至。训练宜精。又曰。文武辑睦。毋相抗衡。军民调剂。各得其平。煌煌天语。勒于箴规久矣。尔等皆系皇考简畀之人。果能实心力行。不致始勤终怠。上负圣训。朕心嘉乃成绩。必懋锡殊典。如其徒拥厚禄。虚縻尔位。既无益于兵民。致有乖于令典。国法森严。朕不尔贷也
○谕布政司。朕惟国家官制。分省开藩。尔职居方伯。任寄旬宣。所以绥辑群黎。布昭德意。实庶邦之喉舌。列服之纲维。任既重矣。责亦大矣。府州县官之贤不肖。最关民生休戚。当不时察核治行。务知其实。分别臧否。以告督抚。尔以无私自信。督抚自不以私心致疑。协和尽力、以劝贤惩不肖。则除害兴利。一方安矣。今计典之黜陟。特疏之荐弹。朝廷凭督抚之奏章。督抚凭布按之详揭。尔布政为官吏表式。自当益矢公忠。若爱憎任情。是非倒置。以谄事上官、通行请托为贤。以不善逢迎、耻投暮夜为不肖。其何以称之屏之翰、百辟为宪者哉。夫官至监司。扬历有年。当服官之初。廉洁自守。渐登高位。顿改初心。更有矫饰虚声。潜纳贿赂。陋俗相沿。谓之名实兼收。其罔上行私为尤甚。孔子谓事君勿欺。宁不闻乎。赋役会计。皆尔专司。调剂均平。乃为称职。今钱粮火耗。日渐加增。重者每两加至四五钱。民脂民膏。朘剥何堪。至州县差徭。巧立名色。恣其苛派。竭小民衣食之资。供官司奴隶之用。尔试思户版税籍。谁为职掌。私派横征。谁任其咎。顾可失于觉察乎。各省库项亏空。动盈千万。是侵是那。总无完补。耗蠹公帑。视为泛常。尤为不法。宜严革前弊。永杜侵那。如司库盘查之责、在巡抚。亏空之根、亦由巡抚。巡抚借支、而布政不应者少矣。然职在监守。果能廉正自持。则巡抚挟势借支。断不能行。但谨身节用。量入为出。司库必无亏空矣。州县库盘查之责、在知府。觉察虚实之责、独在布政。尔但洁己率属。不容徇庇。州县库必不亏空矣。朕深悉弊源。所以反覆谆切言之。冀尔等悔且改也。皇考德洽区宇。六十余年。朕嗣守丕基。惟成法是式。尔等皆蒙皇考简拔。职任藩宣。果能各效忠诚。凛遵功令。朕自始终保全。加以擢用。若营私黩货。旷职累民。尔既负皇考之深恩。朕又安能弛国家之令典。三尺莫逭。尔其慎之
○谕按察司。朕惟直省大小狱讼。民命所关。国家各设按察司以专掌之。一切州县申详。至尔司而狱成。凡督抚达部题奏事件。皆由尔司定案。任岂不重与。皇考仁覆如天。每览西曹奏牍。反覆推详。惟宽惟慎。逮情实罪当。犹施缓决之恩。好生之德。洽于民心。六十余年于兹。朕嗣守大训。思四海之内。有匹夫匹妇。罚非其辜者。即非所以继皇考之志。夙夜凛凛焉。何道而能不滥不冤。实尔司是赖。朕惟国家考定律例。所以弼教。非以厉民。是故严立刑书。防其或罹于法。及至断狱。又条分缕析。思以曲全其生。书曰。钦哉钦哉。惟刑之恤哉。又曰与其杀不辜。宁失不经。此律例之本意也。今或情例相违。牵合文法、以纳民于网。或有两例并见、辄上下其手、以自遂其私。安得无冤狱哉。太祖高皇帝之训曰。生杀之际。不可不慎。听断之官。必期得情。大哉圣言。包举。虞书周礼之义。夫折狱凭口供。而平反凭案卷。今法吏不求得情。惟求完结。州县案卷之申详尔司者。多鍜炼口供。附于律例。冀免尔司之驳查。尔司之详督抚。督抚之揭部院者。又加文致焉。冀免三法司之驳查。汉路温舒所云、奏当既成。虽皋陶视之。犹以为死有余辜者也。口供案卷如是、冤抑何从平反。咎在听断之初心。原非欲必得其情也。今宜厘剔宿弊。归于明允。毋得因循故事。自堕奸欺也。大计黜陟、由尔司详报督抚。宜以用刑明慎、执法不阿者为贤能。毋以善事督抚、弗逆尔意者、为贤能也。地方豪猾。若苗有莠。不除不剪。害我嘉生。至于良善巨室。致政大臣。猾吏或借端侵抑之。非所以称朕意也。迩来士大夫、好云名实兼收。所谓名者、官爵也。所谓实者、货财也。习俗媮薄。朕甚悯焉。夫六廉之义。百司攸同。至纳贿出入人罪。于法尤重。戕人之命。破人之家。以润屋奉身。历观古来、逃于国法者、十无一二。免于天罚者、更百无一二。书之吕刑曰。狱货非宝。非听讼者之明训欤。尔司其正已率下。使法无枉挠。庶几刑措之风。尚其勖诸
○谕道员。尔等官历监司。所以赞襄藩臬、承流宣化者也。分守、分巡、职居协理。粮、河、盐、驿、各有专司。身居是官。必顾名思义。名者、实之华也。克副其实、而后名归焉。如守巡两道。首当洁己惠民。凡府州县之廉洁贪污。俱宜细加察访。不时密详督抚、以凭举劾。地方有土豪武断、尤宜禁戢剪除。卫良锄莠。乃称其实。若但知趋承大吏。或祗图下属陋规一切吏治民生。概置不问。贪庸陋劣。殊负朝廷设官之意矣。粮道、专理漕运。职任匪轻。使徒知起运规例。扣克运费。苦累运丁。营私烦扰。有玷官箴。贻害百姓。何所底止。河道、有董率工程之责。凡分修河员。孰贤孰否。俱应洞晰。并宜亲身经历。查勘估计。某口险峻。某口平易。某处堤工坚固。某处冒支帑金。傥不计虚实。不辨勤惰。仅以纳贿多者为能员。馈遗少者为拙吏。而于工程、漠不经意。一遇坍溃。谁之咎耶。盐道一员。尤关国课。迩年盐法、弊窦丛生。正项钱粮。每多亏欠。一由上下各官、需索商人。巧立名色。诛求无已。穷商力竭。不得不那新补旧。上亏国课。高擡盐价。下累小民。至于官盐腾贵。贫民贩卖私盐。捕役斗殴。株连人命。流弊无穷。一由商人用度奢靡。相仍陋俗。不知节俭。致欠额徵。尔等运筹盐法。宜将陋例积习。尽情禁革。必思何以苏商。何以裕课。上供军国。下利闾阎。方为称职。驿道、为驿站钱粮所系。必廉洁自守。乃克剔弊厘奸。凡驿递马匹。数目多寡。每有假冒开销。岁修船只。亦有虚浮不实。该员一贪赀货。势必昏庸。或过于苛核。勒索多方。经管属吏。疲不能支。总之病官病民。悉缘贪黩。敬尔有官。垂诸古训。靖共尔位。载在风诗。尔等各有常职。各守官方。名实二字。极宜体认。今以献赂为实。虚誉为名。动云名实兼收。内以欺己。外以负国。有腼面目。其何以立身而抒忠荩乎。皇考御极六十余年。以轸恤民生为首务。各省道员。必亲加遴擢。谆谆戒勉。极其详慎。朕缵承大统。翼翼小心。惟仰体皇考爱养元元至意。亦期尔等争自濯磨。振饬风宪。以副朕望。果能肃清纲纪。无致废弛。朕当破格奖励。其或因循不改。朕必置之重法
○谕副将、参将、游击等官。朕惟国家兵制。凡疆宇要地。既设提督、总兵、统率镇守。又设副将、参、游、分列营伍。递相钤辖。盖从古治兵、有大帅、必有偏禆。所以宣扬威武。协赞军机。收指臂之效。奠磐石之安也。尔等所属、地形有险易。兵数有多寡。各宜预定练兵之法。亲校骑射。严试技勇。简拔骁锐。更换老羸。务令一营士卒。人材雄健。武艺精娴。又时教以行阵。使之步、伐、进、退。井然有法。日演月习。气壮心齐。自成有制之师、而无难折冲御侮矣。乃有不肖将弁。不勤训练。按籍徒有虚名。责效毫无实济。营伍废弛。为害最大。究其弊、由于将弁之贪利而废法。一在冒虚粮而兵无实数。一在克月粮而兵有怨心。上亏天家之粮饷。下朘穷卒之脂膏。身司戎务、而不能廉正以服众。虽日示训练之法。谁为之踊跃用命乎。尔等遇有兵丁空缺。即选力勇技精者。补足队伍。至于马步各粮。按期领给。不得克减分毫。古之良将。多以爱恤士卒、克建肤功。投醪挟纩之风。尔等宜知向慕焉。官军之协守一方。所以捍卫一方之百姓。故曰。设兵以卫民也。防乱于未萌。缉奸于已发。俾居民安家乐业。共享昇平。自然受兵之利、而不受兵之害。傥或约束不严。纵兵肆虐。诱赌放债。恃强夺利。甚至地方小警。漫不防御缉捕。以致奸宄滋蔓。徒卸责于有司。文武失和。秦越相视殊背国家设兵镇守之意。律法具在。罪有攸归。至于尔等简用督抚中军。责任匪轻。尤宜洁己奉公。恪遵法纪。至都司、守备、千总、把总等员。各有城守汛防之责。亦宜努力称职。自奋功名。朕念尔等、曾受皇考选擢之恩。自应保守前劳。力图后效。果能整饬戎伍。允着干城之望。朕自不惜宠以崇阶。傥若废隳武备。侵渔糗刍。甚且妄执武官不惜死之言。恣意逞威。虐民生事。为害于地方。王法森严。决难轻贷
○谕知府。国家亲民之官。莫先于守令。盖州县官、与民最亲。而知府、又与州县官最亲。凡州县兴利除弊之事。皆于知府有专责焉。是知府一官、分寄督、抚、监司之耳目、而为州牧、县令之表率。承流于上。宣化于下。所系綦重矣。汉宣帝有曰。太守、吏民之本也。又曰。庶民所以安其田里、而无叹息愁恨之心者。政平讼理也。与我共此者。其惟良二千石乎。故两汉循良称盛。而贤守尤多。龚黄召杜诸人。大都皆廉洁和平。正身率属。以与民休养生息。史称其所居民富。所去民思。此皆彰明较着者也。皇考澄肃官方。慎简僚吏。知府中有政绩茂异。声名着闻者。必加优眷。数年之间。即膺殊擢。所以鼓励循良。务令群黎受福。尔等蒙皇考简用之恩。受国家民社之寄。地方不甚辽远。则于民间之疾苦、可以周知。势分不甚悬殊。则于属下之贤否、可以洞悉。尔果廉洁自持。屏绝贿赂。则督、抚、监司、必不致肆行需索。而州牧、县令、亦不敢恣意贪婪。近闻州县火耗。任意加增。罔知顾忌。以小民之脂膏。饱贪吏之溪壑。由尔不能却遗金于暮夜。又安能禁属吏之滥征乎。盘查仓库。必须核实。不可视为故事。乃或借盘查之名。勒索馈遗。是因盘查而亏空愈甚矣。尔能时勤劝诫。加以体恤。则州县可无亏空之虞。能制节谨度。淡泊是安。则尔亦可免亏空之累。劝农课桑。以厚风俗。禁戢强暴。以安善良。平情听断。以清狱讼。皆尔职守之所当尽者。至于督抚举劾州县。必由尔之详揭。务须秉公持正。勿涉偏私。若善于逢迎者、从而护庇荐拔之。而端方恬静之人、反故为摧抑。下吏皆苟且营私、以求容悦。地方之事、尚可问乎。居官者、每有初入仕途。清操自矢。渐登华要。顿改初心。既知砥砺廉隅。即当始终一节。更有巧于仕宦者、人每谓其名实兼收。朕最不解此语。夫名者、实之华。果能廉洁爱民。奉公尽职。此所谓实也。治行称首。民歌舆诵。此所谓名也。实至而名随之。如本立而华茂焉。若以弋取虚誉为名、而以封殖多藏为实。此则小人之尤。更甚于贪黩彰闻之辈矣。朕缵承大统。夙夜祗惧。惟恐有负皇考付托之重。深冀尔等、各体此意。精白乃心。以古循良自勉。若狥私纳贿。不能率属爱民。贻害地方。蔑视宪典。三尺具在。朕不能为尔等宽也
○谕知州、知县。朕惟国家首重吏治。尔州牧、县令。乃亲民之官。吏治之始基也。贡赋狱讼。尔实司之。品秩虽卑。职任綦重。州县官贤、则民先受其利。州县官不肖、则民先受其害。膺兹任者、当体朝廷惠养元元之意、以爱民为先务。周察蔀屋。绥辑乡里。治行果有其实。循卓自有其名。非内聚贿而外干誉。谓之名实兼收也。全省吏治。如作室然。督、抚、其栋梁也。司、道、其垣墉也。州、县、其基址也。书云。民惟邦本。本固邦宁。夫所以固邦本者、在吏治。而吏治之本、在州县。苟州县之品行不端。犹基不立。则室不固。庸有济乎。皇考临御六十一年。灼知州县之重。特行引见。咨询明试。至详至慎。其有廉能之员。每不次超擢、以示鼓励。今海内群黎。皆皇考所怀保也。朕膺宗社重寄。思缵皇考之治功。惟尔州县诸臣、具有父母斯民之责。其为朕立之基址、以固邦本焉。诚能洁已奉公。实心尽职。一州一县之中。兴仁兴让。教孝教忠。物阜民安。刑清讼简。朕将升之朝宁。用作股肱。如或罔念民瘼。恣意贪婪。或朘削肥家。或滥刑逞虐。或借刻以为清。或恃才而多事。或谄媚上司以贪位。或任纵胥吏以扰民。或徇私逞欲、以上亏国帑。王章具在。岂尔贷欤。更有任州县时、私肥已槖。而漫云、且俟显要。方立名节者。其与初市清名。晚而改操之人。何以异哉。至于钱粮、关系尤重。丝毫颗粒。皆百姓之脂膏。增一分、则民受一分之累。减一分、则民沾一分之泽。前有请暂加火耗。抵补亏空帑项者。皇考示谕在廷。不允其请。尔诸臣共闻之矣。今州县火耗。任意加增。视为成例。民何以堪乎。嗣后断宜禁止。或被上司察劾。或被科道纠参。必从重治罪。决不宽贷。夫欲清亏空之源。莫如节俭正直。节俭则用无不足。正直则上官不可干以私。若朘小民之生。以饱上官之贪欲。冒不测之罪。以快一时之奢侈。岂砥砺廉隅。为民父母之道乎。尔州县等官。其恪共乃职。勿贻罪戾。毋谓地远官卑。朕不及察其贤否也
○壬午。谕户部。恩赐老人。原为崇年尚齿。而地方赏老人者、每州县动支数千金。司、府、牧、令、上下通同侵扣。吏役复任意需索。老人十不得一。上负旷典。罪不容逭。今饬令督抚严查。务令有司亲自沿乡访察。据实造册给发。不许丝毫侵扣。傥仍蹈前弊。立即参处。如督抚奉行不谨。朕若访出。必加以失察之罪。再老人九十以上者、州县不时存问。其或鳏寡无子、及子孙贫不能养赡者、督抚以至州县、公同设法恤养。或奏闻动用钱粮。务令得沾实惠
○以翰林院检讨胡瀛、为云南乡试正考官。内务府员外郎鄂尔泰、为副考官。编修沈宗敬、为贵州乡试正考官。刑部员外郎朱崧、为副考官
○癸未。谕大学士等。前年因黄河冲决。皇考特遣牛钮、齐苏勒等、堵筑修理堤工。一切完竣。交与杨宗义。乃杨宗义、不能时时加谨防守。致修筑之处、又复冲决。经九卿议将杨宗义革职。拏交刑部、从重治罪。皇考从宽恕免。将一切河工、令其效力赎罪。今被冲决之堤工、俱已合龙。仍着杨宗义加谨防守。不时修筑。春日冰融之先。务期预为防守坚固。断不可似从前疏忽。又致冲决。果能加谨防护。即可赎其前愆。如将已完堤工、再致冲决。朕必重治其罪
○甲申。上诣皇太后宫、问安
○谕内阁。仓场侍郎李英贵患病。仓场事务。着顺天府府尹陈守创、暂行协理
○调湖北按察使赵弘运来京。擢云南广南府知府蔡起俊、为湖北按察使司按察使
○总理事务王大臣议覆、仓场总督李英贵等疏言、八旗官兵米石。请将所有六七成米、折算添给支放。应如所请。得旨、所给之米。照伊等所奏米色微高尤善。如支给米色、不及所奏。必将仓场大臣、该仓监督、从重治罪
○乙酉。平郡王讷尔素摺奏、十二月二十四日、辅国公延信到甘州。臣遵旨将抚远大将军印敕交明。于二十五日、起程赴京。奏入、报闻
○丙戌。孟春。享太庙。上亲诣行礼
○上诣皇太后宫、问安
○遣官祭太岁之神
○谕内阁。原任大学士阿兰泰、王熙、李光地、尚书赵申乔等、俱系皇考时、宣力效忠之人。作何追恤加恩之处。总理事务王大臣、会同大学士白潢、尚书张鹏翮、左都御史朱轼、查例议奏。寻议、大学士阿兰泰、王熙、各加祭一次。大学士李光地、赠太子太傅。户部尚书赵申乔、赠太子太保。从之
○上召来京叩谒梓宫之科尔沁达尔汉亲王和硕额驸罗卜藏滚布等、入养心殿。谕曰。尔等先世、俱在太祖时、归诚效顺。竭力同心。谊若一家。懋着勤绩。尔等皆深沐皇考加恩爱养之人。今闻皇考升遐。叩谒梓宫。哀号擗踊。朕心深为悯恻。仰惟皇考视尔等如子孙。于兹六十余年。恩隆情笃。今龙驭上宾。属大位于朕躬。朕仰承皇考付托之重。当视尔等亦如一家。深加爱养。尔等宜感念皇考深恩。和衷共励。竭诚效力。尔等众扎萨克、俱有办理旗务、统辖众庶之责。凡事秉公矢慎。各抚恤属下人等、慎勿扰累
○丁亥。世祖章皇帝忌辰。遣官祭孝陵
○上诣寿皇殿行礼
○戊子。大学士等、议奏纂修圣祖仁皇帝实录、开馆事宜。并开列纂修翻译收掌人员请旨。得旨、是。皇考御极六十一年。圣谟神烈甚多。卿等督率各官。务期悉心敬纂。速辑告成。俾永垂方册。以副朕继述显扬先德之意
○己丑。上以坛庙祭祀。典礼重大。命派王二人。散秩大臣、御史各二员。部员、侍卫、各四员。稽查失仪、及扈从人等、任意行走。着为例
○庚寅。命总理事务王大臣、及大学士嵩祝、白潢、吏部尚书张鹏翮、户部尚书田从典、礼部尚书张廷玉、左都御史朱轼、将汉御史、各部郎中、分别三等引见
○辛卯。祈谷于上帝。上亲诣行礼
○上诣皇太后宫、问安
○户部等衙门。遵旨议覆。浒墅、扬州、龙江、芜湖、湖口、赣关、太平桥、粤海、闽海等、九关税务。应照淮安天津等关例。交与各该抚、令地方官兼管。从之
○署理抚远大将军事务辅国公延信摺奏。甘州所屯兵丁。除京城满洲兵外。有预备调遣鄂尔多斯兵三百名。及宣化兵五百名。古北口兵四百八十名。山西兵五百九十名。陕西榆林兵一百九十名。分屯各处。现今并无调遣。请俱令撤回本处。奏入。报闻
○和硕庄亲王博果铎薨
○壬辰。谕总理事务王大臣、议政大臣等、青海台吉策零董洛卜、着封为贝勒。自西陲用兵以来。青海之王以下。台吉以上、各着劳绩。皇考曾降旨、俟凯旋之日、再行计功。今青海、王、台吉等、历年效绩。作何加封施恩之处。察明议叙具奏
○谕内阁。现今封印。各部院应奏本章。不用印信。照常送入内阁。票签进呈。其应用摺奏事件。着缮摺具奏。傥因封印之故。将应用本章具奏之事。概用摺奏。日后恐无凭据。将此通行晓谕
○谕署直隶巡抚赵之垣、河南巡抚杨宗义、朝廷设官置吏、原以养民。遇有灾荒、即多方抚恤。方不负委任之重。今据山东巡抚黄炳、奏称直隶河南、邻境小民、资生无策。间有携家就近觅食者。朕览奏恻然。当此春初、农事方兴。若任其流离、则小民何所依归。着即遴选贤员、招辑复业。核实赈济。务令得所。勿失农时。以副朕惠养元元之至意
○追封辅国将军巴尔堪、为辅国公。谥武襄。以其子巴赛、袭爵
○河道总督陈鹏年、以病剧具奏。命山东按察使齐苏勒、署理河道总督。御史佟吉图、署理山东按察使司按察使
○癸巳。上诣寿皇殿行礼
○调江西巡抚王企埥、湖北巡抚张连登、来京。升贵州布政使裴＜彳率＞度、为江西巡抚。山西布政使纳齐喀、为湖广湖北巡抚。山西按察使森图、为山西布政使司布政使。擢江西瑞州府知府高成龄、为山西按察使司按察使
○理藩院奏、来谒梓宫之蒙古王、贝勒、贝子、公、额驸、台吉等、奏称世受国恩。不忍即归。拟住京师。候送梓宫。得旨、候送梓宫、尚须两三月。若去而复来。殊属劳苦。时当春季。马匹必致羸瘦。来而复归。必更艰难。着照王等所请、在京候送梓宫。俟安奉陵寝享殿礼成后、令回本地。至九月内。梓宫安奉地宫。伊等必复来送。正值草盛马肥。可即从伊本处、前诣陵寝
○甲午。谕内阁。各省奏销钱粮。除地方正项、及军需外、其余奏锁项内、积弊甚大。若无部费、虽册档分明。亦以本内数字互异。或因银数几两不符。往来驳诘。一有部费、即糜费钱粮百万。亦准奏销。或将无关紧要之处驳回。以存驳诘之名。掩饰耳目。咨覆到日。旋即议准。内外通同欺盗虚冒。此等情弊、尽在皇考睿照之中。圣恩宽大。未行深究。朕今不得不加整理。嗣后一应钱粮奏销事务、无论何部、俱着怡亲王、隆科多、大学士白潢、左都御史朱轼、会同办理或将各部贤能司员。指名保题。或酌量另取官员。令伊等管办之处。着王大臣四人议奏。寻议、钱粮关系甚重。应另立衙门。设满汉郎中、员外郎各二员。主事各三员。笔帖式十员。俱遴选贤能补用。至钱粮除地方正项外。其军需各省动用之项。具题到日。应准应驳。臣等会同该部查核议覆。其设立署名。恭候钦定。得旨、署名着为会考府。余依议
○乙未。上诣皇太后宫、问安
○谕九卿。朕受皇考付托之重。抚育群黎。夙夜孜孜。惟恐闾阎失所。昨山东巡抚黄炳奏称、东衮二属、上年二麦失收。小民未免困苦。直隶、河南、邻境之民、有携家觅食者。朕即饬谕直隶河南巡抚、加意抚绥。招集复业。但两省巡抚。并未奏闻。朕恐其视为泛常。奉行不力。尔等可会同确议。或特遣大臣。或交与该抚。作何赈济安辑之法。务使穷黎得沾实惠。又前岁河南、黄水溃决。泛溢于直隶地方。比年以来、两省近水居民。耕种无资。衣食匮乏。均应加恩抚恤。尔等一并议奏。寻议、直隶、河南流民。应各派大臣一员。会同该抚。动常平仓谷赈济。其无力耕种者、酌量赏给。不能回籍者、应令直隶、河南、山东巡抚、加意抚辑。从之
○谕户部。原任两江总督常鼐、劾奏两淮巡盐御史张应诏、科派加觔银两。经工部尚书李先复等、审明覆奏。尔部驳诘、以为加觔银两、去年众商、既已供为张应诏所派。今常鼐身故。众商遂改前供。所审未为允协。朕闻常鼐居官、本无令名。皇考亦曾向朕言之。其所奏岂可为准。皇考当日、不肯据常鼐所奏定案。故遣大臣前往察审。今既已审明。不必再行驳诘。况张应诏、本无科派之事。众商安得不改易前供乎。至于商人、欲以此项银两充饷。朕岂需此。其已交十三万余两。准其抵算往年商欠。其未完银二十余万两。尽行豁免。我皇考恤商爱民。若办理此事。亦必如此归结也。至于众商、历年所欠正项。关系国帑。着该部悉心确议、定限徵收
○丙申。上诣寿皇殿行礼
○是日、上以庄亲王博果铎薨。欲亲临祭奠。诸王大臣等、恳请停止。得旨、王大臣等、所奏虽是。但朕之长辈、止有庄亲王一人。宗亲谊笃。朕心必欲亲往。着宗人府、并有执事之王大臣等、随往
○谕总理事务王大臣等。八旗满洲人等。除照常考试汉文秀才、举人、进士外。至于繙译技勇。亦属紧要。应将满洲人等、考取繙译秀才、举人、进士。并武秀才、举人、进士。着会同该部。将作何考试、额数多少之处、定议具奏
○谕吏部。八旗满洲翰林。向无升转之途。甚为可悯。伊等如何升转之处、着议奏。寻议、嗣后翰林院满洲侍读、侍讲、谕德、洗马、国子监司业、缺出。将各部俸满应升之人、补授一员。将翰林院编修、检讨、补授一员。分缺补用。从之
○升内务府郎中李延禧、为内务府总管
○命八旗举人、生员内、有在护军、执事人、行走者。俱退回。生员、仍给银二两。举人、仍给银三两。令伊等读书
○先是、理藩院奏、泽卜尊丹巴胡土克图、原系法教内之第一人。数世行善。垂九十年。当噶尔丹叛乱时、身率七旗之喀尔喀等、来归。最为有功。伊系喀尔喀汗之子。土谢图汗之弟。遭逢圣朝。叠蒙殊遇。前年圣祖仁皇帝面谕之曰。癸卯年、朕寿七十。尔寿九十。大庆之年。尔必前来。断勿食言。胡土克图、领旨而回。今虽年迈衰病。遵谕来京。谒见梓宫。志愿已遂。泊然示寂。请照达赖喇嘛。班禅额尔得尼之例。给赐名号、印、册。以示优典。得旨俞允。命给与名号、印、册。既而喀尔喀土谢图汗等、以停止往吊胡土克图奏请。上谕曰。胡土克图、极蒙皇考圣祖轸念。礼遇加隆。皇考圣祖升遐、系甲午日。今胡土克国圆寂、亦系甲午日。佛果圣因。证明不昧。胡土克图、非寻常僧人比。朕躬亲往悬帕供茶。以尽朕心。将此旨传与喀尔喀汗、王、额驸、及胡土克图徒属人等、知之。至是、理藩院以移送泽卜尊丹巴胡土克图龛座。请派大臣官员、护送前往。上特命敦郡王允＜礻我＞、世子弘晟、赍赐印册奠仪。又命散秩大臣尚崇廙等、护送胡土克图龛座前行。所过蒙古地方。勿得任意骚扰需索
○总事事务王大臣议覆、河南布政使护理巡抚事牟钦元摺奏。豫省开封府以南。各州县岁获丰收。惟河北之卫辉、彰德、怀庆三府。自前岁黄河决口。田被水占。不得耕种。加以堵筑工程。小民输。运物料。自百里以至数百里。供应颇力。而现在涸出之田。苦无籽种。不免乏食之虞。请动藩库银二万两。分行赈给。并将本年分钱粮、及历年旧欠。暂行缓徵。应如所请。从之
○戊戌。谕总理事务王大臣等。刑部事繁。阿锡鼐、停其兼理仓场事务、着回部办事。李英贵补授满洲仓场侍郎。陈守创、以府尹带管仓场事务
○命总理事务王大臣、裕亲王保泰、世子弘昇、公马尔赛、领侍卫内大臣阿尔松阿、大学士嵩祝、都统阿尔赛、尚书孙柱、会同八旗前锋统领、护军统领、将前锋参领、护军参领、分别三等、带领引见
○庚子。上诣寿皇殿行礼
○谕吏部。开列各省试官、在部院之举人进士出身者。不比翰林人员。文章或致荒疏。若将此等人差往。不能阅文。殊属无益。伊等如有自称文间未经荒疏者、着开列、朕加考试
○调镶红旗蒙古副都统秦布、为本旗满洲副都统。升一等护卫舒米达、为镶红旗蒙古副都统
○以镶黄旗满洲副都统宗室汝福、署镶白旗护军统领
○理藩院议覆、喀尔喀和硕额驸策零、奏请将原编入察哈尔旗分、一佐领之人、停其给与钱粮。恳恩令带回本处。共为两个佐领。一体承办差徭。应如所请。从之
○辛丑。上诣皇太后宫、问安
○升湖南巡抚王之枢、为吏部右侍郎。翰林院侍讲学士查嗣庭、为内阁学士兼礼部侍郎
○以内阁学士魏廷珍、为湖南巡抚
○壬寅。谕总理事务王大臣等。母后诞育朕躬。缵承大统。谨考彝章。请上尊号。母后以皇考梓宫。奉移山陵之事未毕。不忍即受尊称。前据王大臣等、合词虔请。敬上仁寿皇太后尊号。盛德谦光。屡辞不允。诸王大臣援引旧典。恳求再三。始蒙慈允。今恭上册宝典礼。亟应举行。母后圣意。仍欲迟迟。朕复再四陈恳。未蒙许允。见今山陵之期已近。尊崇大典。言□耴吉何时。总理事务王大臣、会同礼部九卿、确议具奏
○又谕。前往陵寝之处、着总理事务王大臣、会同裕亲王、履郡王、公马尔赛、大学士嵩祝、详议具奏。寻议、宋明之礼梓宫至山陵。嗣帝皆不亲送。宋时以亲王宰相充之。明时或以皇子亲王主之。祈皇上思宋明定制之深意。念宗庙社稷之重任。以慰臣民之心。得旨、凡事当遵奉祖考巳行典礼、方为尽善。前曾祖母太皇太后发引时、皇考亲自恭送。至祖母皇太后发引时、皇考圣躬违和。兼有足疾。尚且亲送梓宫启行。诸王大臣、岂能劝止乎。亲送皇考梓宫至山陵、朕意已定。大臣等勿再强奏
○又谕。提镇副将、俱系圣祖仁皇帝简用之员。故将遗存弓矢櫜鞬等物、各行给赏。伊等应作何敬谨迎接供奉、俾圣祖仁皇帝恩泽、遗及子孙。累世永戴之处。尔等会同兵部议奏。寻议、所赏物件、应令伊等于子弟内、选择谨慎之人。赴部祗领。子孙永远供奉。从之
○镶黄旗汉军副都统马天宠、年老休致。以工部左侍郎满丕、为镶黄旗汉军副都统
○升内阁学士登德、为工部左侍郎。以原任国子监祭酒尹泰、为内阁学士办理工部侍郎事
○降刑部尚书陶赖、四级调用。张廷枢、五级。调用。侍郎王景曾、二级留任。以审拟陈□□□□夕□雷一案。徇纵故也
○户部等衙门议覆。仓场总督李英贵等、条奏仓场事宜四款。一、漕兑定例。原带耗米。以备晒扬折耗。不准旗丁批抵。听作仓中折耗。一、旗丁应给照米三升八合。查米既入仓廒。复行照出。恐滋弊端。请将此项米石留仓。量给价值。一、仓差满汉监督各一员。请嗣后于部员内、择家道殷实。操守清勤者题补。再于现行各监督内、择其操守清廉。米好数足者。题留复任二年。再于候补候选人员内、择其年力精壮。才猷敏达者。题请补用。给与本衘食俸、以为养廉之资。其应补应选之缺。咨部仍行补选。一年差满。果操守清廉。米好数足。亦题留复任二年。共三年、准作试俸三年。任满之日、任内米数谨慎收贮。数目充盈。题明交与吏部。以应升之缺即升。若改易操守。偷盗仓粮者。照侵欺钱粮例、尽法治罪。一、仓场衙门、有查仓、查船、及大通
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:41:51-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
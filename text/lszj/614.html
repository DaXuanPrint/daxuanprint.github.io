<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="太宗皇帝实录卷第二十六,太宗皇帝实录卷第二十七,太宗皇帝实录卷第二十八,太宗皇帝实录卷第二十九,太宗皇帝实录卷第三十,太宗皇帝实录卷第三十一,太宗皇帝实录卷第三十二,太宗皇帝实录卷第三十三,太宗皇帝实录卷第三十四,太宗皇帝实录卷第三十五,太宗皇帝实录卷第四十一,太宗皇帝实录卷第四十二,太宗皇帝实录卷第四十三,太宗皇帝实录卷第四十四,太宗皇帝实录卷第四十五,太宗皇帝实录卷第七十六,太宗皇帝实录卷第七十七,太宗皇帝实录卷第七十八,太宗皇帝实录卷第七十九,太宗皇帝实录卷第八十,宋太宗实录全文在线阅读,宋太宗实录全文在线下载,大玄古籍书库">
<meta name="description" content="简称《太宗实录》,。北宋钱若水等撰。宋代历朝实录中唯一留传至今的一部。宋真宗至道三年。(997),诏令钱若水、柴成务、宋度、吴淑和杨亿共同修撰,第二年修成。原为80卷,记载宋太宗赵光义一朝的史事。太宗,太祖之弟。初名匡义,又改名光义,即位二年后又改名为炅。后周时,他任供奉官都知。陈桥兵变,拥立太祖有功。太祖出征,他留守京城。后加封晋王,手握权柄在宰相之上。太祖天宝九年。(976)。去世,他即帝位,时年38岁。即位不久,他先后统一了南北各方。但在征辽战争中惨败,从此对辽转入消极防御。政治上他继续加强和巩固中">
<title>宋太宗实录_钱若水_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">宋太宗实录</span> <br/>
          作者： <span class="inputVal" id="bkauthor">钱若水</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]91945</span> <br/>
          说明： <span class="inputVal" id="bkdec">简称《太宗实录》, 北宋钱若水等撰。宋代历朝实录中唯一留传至今的一部。宋真宗至道三年 (997),诏令钱若水、柴成务、宋度、吴淑和杨亿共同修撰,第二年修成。原为80卷,记载宋太宗赵光义一朝的史事。太宗,太祖之弟。初名匡义,又改名光义,即位二年后又改名为炅。后周时,他任供奉官都知。陈桥兵变,拥立太祖有功。太祖出征,他留守京城。后加封晋王,手握权柄在宰相之上。太祖天宝九年 (976) 去世,他即帝位,时年38岁。即位不久,他先后统一了南北各方。但在征辽战争中惨败,从此对辽转入消极防御。政治上他继续加强和巩固中央集权,文化上下令修纂了 《太平御览》、《文苑英华》等类书。其统治时期,社会生产有所发展,但土地兼并严重,爆发了王小波、李顺起义。他在位21年,于至道三年 (997) 死去。赵光义在历史上是较有作为的一位帝王,他的实录无疑是后人研究宋初历史的重要史料。但是书80卷的篇幅,现只存26至35卷、41至45卷、76至80卷,共20卷。从仅存的20卷书中,不仅可以看到当时行政、文化、宫廷的部分事实,而且也可窥见到宋代各朝实录的概貌。是书 《四部丛刊》 有影印本。另有 《古学汇刊》9卷本。</span> <br/>
          封面： <span class="inputVal" id="bkimg">Z_6082.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]宋太宗实录
[book_author]钱若水
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]91945
[book_dec]简称《太宗实录》, 北宋钱若水等撰。宋代历朝实录中唯一留传至今的一部。宋真宗至道三年 (997),诏令钱若水、柴成务、宋度、吴淑和杨亿共同修撰,第二年修成。原为80卷,记载宋太宗赵光义一朝的史事。太宗,太祖之弟。初名匡义,又改名光义,即位二年后又改名为炅。后周时,他任供奉官都知。陈桥兵变,拥立太祖有功。太祖出征,他留守京城。后加封晋王,手握权柄在宰相之上。太祖天宝九年 (976) 去世,他即帝位,时年38岁。即位不久,他先后统一了南北各方。但在征辽战争中惨败,从此对辽转入消极防御。政治上他继续加强和巩固中央集权,文化上下令修纂了 《太平御览》、《文苑英华》等类书。其统治时期,社会生产有所发展,但土地兼并严重,爆发了王小波、李顺起义。他在位21年,于至道三年 (997) 死去。赵光义在历史上是较有作为的一位帝王,他的实录无疑是后人研究宋初历史的重要史料。但是书80卷的篇幅,现只存26至35卷、41至45卷、76至80卷,共20卷。从仅存的20卷书中,不仅可以看到当时行政、文化、宫廷的部分事实,而且也可窥见到宋代各朝实录的概貌。是书 《四部丛刊》 有影印本。另有 《古学汇刊》9卷本。
[book_img]Z_6082.jpg


[book_title]太宗皇帝实录卷第二十六
起太平兴国八年六月，尽十月
六月乙酉朔，以给事中直学士院徐铉为右散骑常侍，以职方员外郎髙继申为两浙诸州转运使。
丙戌，河南府言：“洛水涨五丈馀，坏巩县官寺、军垒，民庐舍殆尽。”左谏议大夫知开封府边珝卒。珝字待价，华州下邽人。父蔚，仕至太常卿。珝，天福六年举进士登第，解褐授秘书省秘书郎，直昭文馆，迁右补阙起居舍人，改库部职方员外郎，受诏知通州，以牢盆赋于民，大煮盐于郎山。歳得万馀石。国初，岀为洛阳令，征为仓部郎中。陇、蜀平，命珝知三泉县，入为职方郎中。扬州言民盗杀广陵县尉谢图父，捕繋民凡三百日，狱未具，州以闻。命珝按之，尽得其实，民抵罪。开宝中，知扬州。会征江表，兼领淮南转运使。　上即位，迁吏部郎中，岭南转运使，征为右谏议大夫，领吏部选事，移知开封府，至是卒，年六十三。珝强力有吏材，上方欲倚用，及闻其死，嗟叹者数四，赐其家绢百匹、钱二十万，以营葬事。
丁亥，以翰林学士、中书舍人李穆知开封府；膳部郎中、知杂滕中正为右谏议大夫、权御史中丞。吏部郎中许仲宣为左谏议大夫、依前岭南转运使；兵部郎中刘保勲为右谏议大夫；刑部郎中辛仲甫为右谏议大夫，依旧知益州。以库部员外郎杨徽之为刑部郎中，大理正孔承恭为库部员外郎，同考校京朝官殿最。
甲午，河南府言：“榖水、伊水、洛水、瀍水暴涨，溢出岸，坏官寺、军垒、寺观、祠庙、民庐舍万馀区，溺死者以万计。”
丁酉，诏曰：“自今京、朝官知录事参军及知县事者，见本郡长吏，用宾主之礼。宴集班位，其常参官在判官之上；未常参官在推官之上。所乘马，并不得用繁缨。违者，所在以闻，当行责罚。”
已亥，制曰：“汉以尚书平处奏议，魏以中书参掌机密。邦国之务，率繋于枢衡；军旅之谋，多出于帷幄。授受之际，厥惟难哉！宣徽南院使、兼枢密副使、金紫光禄大夫、检校司徒、上柱国、琅琊县开国男王显：器量恢宏，襟灵秀拔。常事藩邸，备极公忠，累践荣班，遂膺显用，风雨如晦，益励匪躬之诚，夙夜惟寅，愈挺致君之志，枢机之任，献替尤资，宜正名称，用伸毗倚；勉坚许国之节，式副知臣之明。可检校太保，充枢密使，进封本郡侯。”上召谓显曰：“卿代非儒门，少罹兵乱，必寡学问。今在朕左右，典掌万机，固无暇博览群书。”命左右取《军戒》三篇，赐显曰：“读此亦可免于面墙矣。”又以宣徽北院使柴禹锡为宣徽南院使，依前枢密副使；右谏议大夫王明为给事中，依前充盐铁使；左卫将军陈从信为本卫大将军，依前度支使。
潭州言：“长沙县民翟景鸿五世同居，内无异㸑。”诏旌表门闾，常税外免其他役。
陕州言：“永定涧水涨溢出，岸坏民庐舍、军垒千馀区。”
丙午，乾宁军言：“御河水涨七尺五寸。”
戊申，新及第进士王世则以下十八人，送中书门下处分，馀并送流内铨，命文明殿学士李昉、枢密直学士张齐贤、王沔、中书舍人王祐，同于吏部注拟。上谓李昉等曰：“天下州县阙官，朕亲选多士，忘其饥渇，召见临问，以观其才，岂望拔十得五，但十得三四，亦岩穴无遗逸，朝廷多君子矣。朕每见布衣、搢绅间，有端雅为众所推举者，朕代其父母喜；或召拜近臣，必择良日，欲其保终吉也。朕于士大夫无所负矣。”昉等拜谢。
己酉，兖州言：“泰山父老并瑕丘等七县民陈延福等千四百九十三人，自言诣阙请封禅，遣观察判官廖文铎护送之。”
辛亥，赐枢密使王显开封府道德坊宅一区，赐宰相、文明、翰林、枢密直学士、中书舍人、节度、观察使建州所贡新茶。
秋七月甲寅，朔，工部侍郎致仕刘载卒。载，字德舆，范阳人唐节度使緫之五代孙也。父昭，任颍州下蔡令。载，后唐清泰中举进士及第，解褐授秘书省校书郎，累迁左拾遗，集贤殿学士，改殿中侍御史。周显德中，历仓部员外郎、知制诰，擢拜右谏议大夫、给事中。国初，出知贝州。代还，奉使江表。复命知镇州，坐与兵马部署何继筠不协，为所构，太祖恶之，出为山南东道节度行军司马，仅十年。上即位，征赴阙，复为给事中，以老病乞骸，改工部侍郎致仕，仍赐一子出身。至是卒，年七十六。载颇刻励为学，博通史传，著吊战国赋万馀言，行于世。雅好释氏，佞佛甚谨，晚年专以蔬食、诵经为事。雅尚名节，颇为流辈所称。
戊午，泰山父老辞归故郡，各赐束帛以遣之。以新及第进士王世则等一十八人，并为大理评事、知县、录事参军，又以第二等进士吴铉为大理评事、史馆勘书。铉，馀杭人，举进士，尝重定切韵。及上亲试，因捧以献。既中第，因令隶史馆，校定字书，故有是命。铉所定切韵，多以吴音，作俗字数千増之，鄙陋尤甚。寻礼部试贡士，为铉韵所误，有司以闻。诏尽索而毁之，永不得行用。
丁卯，制曰：“计功称代，则铭于旗常；尚齿优贤，则赐以几杖。我有旧老，时惟宗臣；愿追赤松之游，尽纳水衡之俸。不举殊典，何答元勲？开府仪同三司、检校太师、行右金吾卫上将军、判街仗司事、上柱国、邠国公王彦超：早拥节旄，亟更藩阃；许国之诚夙厉，临戎之绩素高。为列辟之楷模，实累朝之劳旧。缇骑二百，宠以执金之权；宸居九重，聿成高枕之适。遽形表䟽，愿避官荣，爰推进秩之恩，以遂悬车之请。优以廪给，表予眷懐。可太子太师致仕，仍依旧给右金吾卫上将军俸料。”
己巳，安化军节度使沈承礼卒。承礼，字正臣，吴兴人。钱镠辟置幕下，摄处州刺史。镠卒，子元瓘以其女妻之，署以牙校。及钱俶袭位，加承礼知威武军节度使。王师征江南，俶命承礼率所部助攻毗陵，平之；又攻润州，吴人夜窃出焚外栅，将帅皆欲驰救，承礼曰：“古人有言 ‘撃东南而备西北 ’者，此之谓也。”命士皆擐甲、蓐食、坚壁不动。他垒不设备者，悉惊优，独承所部整肃，吴人不敢窥。既平丹阳，遂率兵抵建业。江南平，太祖录其功，特授威武军节度、福州管内观察处置等使。上即位，钱俶尽献浙右之地，以承礼为密州刺史、安化军节度使。至是卒，年六十七。诏辍视朝两日，赠太子太保，葬事官给。
辛未，制曰：“中书舍人、参知政事郭贽：簪笔持槖，获侍于初潜；曵组鸣珂，久尘于清切。顷参台席，实代天工。而启沃蔑闻，尸素斯极．饮酒过量，自贻沉湎之讥；发言无稽，益彰容易之态。所宜左降，尚屈典刑．可责授秘书少监。”
壬申，以左卫上将军向拱领左金吾街仗事，宥州刺史李继瑗为右清道率府副率。
庚辰，以左谏议大夫宋琪为刑部尚书，依前参知政事；文明殿学士、工部尚书李昉守本官、参知政事。
辛已，诏：“开封府管内酸枣、阳武、封丘、长垣等四县民田为黄河水所害，及开封、浚仪、中牟、尉氏、㐮邑、雍丘等六县民田为蔡河、广济、白沟河溢及水涝所损者，并蠲其租。”鄜州言：“河水涨溢入城，坏官寺、民庐舍四百馀区。”河南府言：“黄河水涨五丈七尺，坏河清县豊饶务仓库、军垒、民庐舍千馀区。”荆门军言：“长林县山水暴涨，坏民庐舍五十一区，凡五十六人溺死。”陕州言：“河水涨，㫁浮梁。”
壬午，免监察御史张巽，仍削四任，坐通判澶州日，纵部下馆驿吏擅费用官物而不举也。䕫州言：“江水涨七尺。”乾宁军言：“御河水涨六尺。”襄州言：“汉水涨三丈二尺。”破虏军言：“滹沲河水涨一丈四尺。”祁州言：“资河水涨，溢入城，坏军垒、民庐舍百馀区。”沧州言：“葫芦河涨水八尺。”雄州言：“易水涨一丈三尺，坏民庐舍。”
癸未，驾幸含芳园，习射、张楽，赐从官饮。
八月戊子朔，以祠部郎中罗延吉兼侍御史知杂事。
辛卯，司天言：“寿星见丙地。”海门采珠场贡真珠二百二十八斤。
壬辰，制曰：“古先哲王，恭黙思道。一物失所，在予之罪实深；四时不和，责躬之言尤切。今歳天降霖雨，自春徂秋，水出平原，河决近郡。下民离于昏垫，大田变于污莱。盖念尭、舜之功格天，不能逃阴阳之数；禹、汤之言罪已，所以致邦国之兴。朕端居九重，夕惕若厉，㓗粢豊盛以恳祷，卑宫菲食以隐忧。至诚上通，和气来应。氛霾清霁，稼穑豊穰。取万箱而可期，食四釜而何远？宜伸肆眚之泽，答答乃眷之仁。应两京、诸道、州、府、军、监、县、镇繋囚，限德音到日，除十恶、官吏犯正枉法赃及谋杀、故杀、劫杀人外，其馀罪无轻重，特与除放。诸处亡命军人，及聚山林为群盗者，限诏到一月，并许于所在陈首，限满不首，复罪如初。配流徒役人等，并具元罪犯以闻，别听进止。”
癸巳，诏曰：“桂州管内，先配民歳市沙糖；及茶园久荒，吏歳征其课；先以官牛给与民，歳取租，牛死而吏犹督其直；关市征常额外，増钱百八十贯文；并除之。官牛二百三十头，赋与贫民。”
丁酉，山后两林蛮王子牟昂等二百三十九人，以名马来贡。以右补阙、直史馆徐休复为职方员外郎，右赞善大夫苏易简为右拾遗，并加知制诰。诏曰：“朕选用群材，分领庶职。虽九品之贱，一命之微，未尝专委于有司；必须召对于便殿，亲与之语，以观其能。傥敷纳之可观，必越次而命赏。恩或由于侥幸，理未至于澄清。自今应亲临选擢官吏，并送中书，更审勘履历，别听进止。”辰州言：“溪、锦、叙、冨等四州蛮求内附，输租税。”诏令州长吏察其傜俗情伪，并按视山川地形，具图来上。”
戊戌，以故永兴军节度使吴廷祚次子元扆为右卫将军、驸马都尉。徐州言：“清河涨一丈七尺，溢出堤，塞城三门以御之。”
庚戌制曰：“宥密之务，盖緫于万机；师长之任，实参乎百揆。职事斯设，在劳逸而则殊；名器所先，固授受而惟允。枢密使、金紫光禄大夫、户部尚书、上柱国、楽陵郡侯石熙载：达识兼济，伟量旁通，早在初潜，实预賔佐。韦弦之诫，动静有常；金石之诚，夷险如一。自緫钧轴，屡进谠言。方参帷幄之谋，遽婴寒暑之疾。抗章引退，沥恳弥坚。宜推加等之恩，即俟有瘳之喜。勉思頥飬，式副倚毗。可尚书、右仆射。”先是，熙载以足疾假满，抗表解职，故有是命。
辛亥，诏増《周公谥法》五十五字：美谥七十一字为一百字，平谥七字为二十字，恶谥十七字为三十字。仍令翰林学士承㫖扈䝉、中书舍人王祐同详定。蒙等奏议曰：“上所増五十五字，皆可用，其沈约、宋琛《续广谥》请停废。”诏从之。诏曰：“史氏之职，历代所先。政令之大小必书，人君之言动皆录。累朝多故，旧典阙如。䇿书所记言，殊为漏。落自今军国谋议，宰相与闻者，宜令工部尚书、参知政事李昉撰录，每季终送史馆；枢密院公事，亦令副使一人，专知纂录，送付史氏。昉上言：“所修《时政记》每月先以奏御，后付所司。”从之。
壬子，诏曰：“先是，祠部给僧、尼牒，并传送诸处，州长吏亲给，如闻吏为奸，募人以缗钱市取，赍以至外郡卖焉，得善价，即付与之。自今所在，宜奉行前诏，违者重致其罪。”
九月癸丑朔，以洛苑使王賔领潭州刺史，与儒州刺史许昌裔同知水路发运。军器库使、顺州刺史王继升、驾部员外郎刘蟠同知陆路发运。先是，每歳运江、淮米四五百万斛以给京师，率用官钱僦牵船役夫，颇为劳优。至是，每艘计其直，给与舟人，俾其自召募，甚以为便。而舟数百艘，留河津，月馀不得去。上遣期门卒侦之，计吏自言有司除常载外，别科买羊皮、赤垩、铅锡、苏木等物，守藏者不即受故也。上怒，夺三司使一月俸，分命王賔等领水、陆发运。自是，贡输无滞矣。以国子监主簿杨文举为国子监丞、史馆遍修。宿州言：“濉河水涨溢，䆮民田六十里。”秘书监钱昱献《太平兴国录》一卷。
戊午，诏曰：“近年已来，河堤频决，坏庐舍，害田畒，数郡被其害。先是，筑遥堤以遏水势，民利其膏沃，多种蓺、居处于其中。河涨，即罹其患。宜令殿中侍御史柴成务、国子监丞赵孚、供奉官万彦恭殿直郭载，分往河南、北岸，桉行遥堤，有不完处，发丁男治之。民先占堤内种植者，免其税，迁于善地焉。”御制《晚秋五》、七言诗二首，赐近臣。
甲子，诏曰：“临淮、寿春浮梁，先禁马高五尺已上，不得渡淮。今江、浙已平，吏犹守旧法，宜除之。”
乙丑，诏曰：“国家敦本厚生，取什一之税，豊财足用，聚九年之储，兵食所资，盖不得已。尚念力耕数耘之苦，祁寒暑雨之劳，供王租而既勤，获地利而甚薄。先是，两税起征，特设三限，限外又加一月。州县吏苟务苛虐，罔守章程，施鞭朴以立威，用掊克而为政。不体勤恤之意，自求课最之名。昔之良吏，善治民者，有増租从调、减年就役之事，岂若是乎？自今宜令诸州长吏、本判官、录事参军，专察所属县令、主簿政治善恶，书于吏部南曺历子外，以其状闻。当申黜陟，用彰朕爱民之㫖焉。”先是，上谓宰相曰：“朕视万民如赤子，念其耕稼之勤，春秋赋租、军国用度所出，恨未能去之。此令三限外特加一月，而官吏不体朝㫖，自求课最，恣行棰楚，以求办事。此一事尤伤和气，宜下令申儆之。”故有是命。
丙寅，诏曰：“荆湖、江浙、淮南诸州，每岁上供钱帛，遣部民之髙赀者护送至阙下，非便。自今直遣牙校，勿复优民。”先是，上谓宰相曰：“诸州于部内择高赀户，部送官物，民家人质鲁，无御下之术。篙工、楫师，皆顽猾不逞軰，侵盗官物，恣为不法，民家多破产偿之，甚无谓也。”故有是诏。授山后两林蛮王弟牟昻懐化大将军，首领王子牟盖、磨忙、卑块并授归德郎将，副使牟计等一百二十人并授懐化司戈。
丁卯，海州言：“州城内东山坡先废佛牙寺真身塔，相传言隋末土人于岩崖间闻诵经声，一日，天大雨，崖崩，土人共见桑门坐于崖下，逼而视之，肤貌如生人，但气息已绝，因立塔庙祠之。显德中，诏毁废佛寺，而桑门真身独存。开宝初，节度使张铎亲祷之，有神光之异。铎欲迁于城东，天大雨雹，不果迁而止。州民列状，愿复筑宫祠之。”诏从其请，仍赐号圣因院。交州黎桓遣使贡方物。
己巳，以军器库使王继升为左神武将军，依前领顺州刺史；洛苑使王賔为右神武将军，依前领演州刺史。
庚午，吐蕃戎人以名马来贡，召见其酋长于崇政殿。因谓宰相曰：“蕃戎言语不通，衣服异制，朕常以禽兽畜之。自唐已来，颇为边患。以国家兵力，聊举偏师，即可驱于数千里外。但念其种族蕃炽，各安其土，傥尽驱之，必恣杀戮，所以置于度外，存而勿论也。”各赐酋长束帛，以慰抚之。
癸酉，诏曰：“广州岁贡藤，每斤去皴粗外，中用者才三两；大通冶歳输铁尚方，铸兵器，锻链外，十才得其四五。自今岭南贡藤，取其堪用者；大通冶输铁，先铸成器，俾官工淬治之，无使负重致远，匮民力焉。”
丙子，占城献驯象，能拜伏，诏飬于宁陵县。
丁丑，以河决未塞，命枢密直学士张齐贤乘传诣白马津，以太牢沉祠，加以璧。太平军言：“飓风拔木，坏官寺、民舍一千八百十七区。”海门采珠场贡真珠一百二十斤。
冬十月，甲申，诏征侍卫马军都指挥使、定州兵马部署米信赴阙。以新译经五卷示宰相，因谓之曰：“浮屠氏之教，有禆政治，而梁武舍身为寺家奴，布髪于地，令桑门践之，此真大惑，朕甚不取也。先是，胡僧自西域赍贝多叶经至，朕因令以华语译之，殆百馀卷。虽小道，亦有可观，卿等试之。盖存其教耳，非溺于释氏者也。”以西天竺中印土译经三藏僧法护为明法大师。
戊子，诏：“祀土德于黄帝坛，圭、币、牢具如大祠制，禆祠官领之。”
己丑，乾明节，群臣上寿。越州以王羲之画像并其石砚来献。
庚寅，诏赐诸军校百夫长已上建州茶有差，并赐诸营卒翦草茶各一斤。
丁酉，宴中书门下、翰林学士、枢密直学士、文武常参官、节度、观察、防御、团练使、刺史、诸军校百夫长已上、诸州进奉使、外国蕃客于大明殿。
戊戌，命西八作坊使张璇知房州。诏：“皇长子卫王德崇改名元佐，第二子广平郡王德明改名元佑，第三子德昌〈真宗旧名〉改名，第四子德严改名元隽，第五子德和改名元杰。皇侄孙文雍改名惟吉，文治改名惟正，文起改名惟忠，文扆改名惟贞。”
己酉，制曰：“入緫国政，实冠三司之崇；出分阃寄，聿当二老之任。所以推恩礼于辅弼，伸倚注于勲贤。斯为大猷，岂敢虚授？开府仪同三司、守司徒、兼侍中、昭文馆大学士、梁国公赵普：挺锺间气，冨禀谋明。草昧之初，缔构之功克著；岩廊之上，启沃之效居多。朕畴咨老成，参用旧德，再授盐梅之寄，用师薬石之言。弥缝之绩既彰，调燮之勤期著。烦我耆艾，职兹枢衡；授以蕃宣，均其劳逸。用加掌武之秩，以増卫社之雄；大启南阳，夹辅王室。可检校太尉、兼侍中、行邓州刺史、武胜军节度使。”是日，制以皇长子卫王元佐进封楚王，第二子广平郡王元佑进封陈王，第三子〈真宗旧名〉、第四子元隽、第五子元杰，并授特进、检校太保、同中书门下平章事、上柱国。〈真宗旧名〉封韩王，元隽封冀王，元杰封益王。以保静军节度使刘遇为滑州刺史、武成军节度使。

[book_title]太宗皇帝实录卷第二十七
起太平兴国八年十一月，尽十二月
十一月壬子，朔，制曰：“平章百姓，唐尧所以畴咨；緫领众职，汉宣由是致。治非贤罔乂，得士则昌。聿求经济之才，授以弼谐之任。枚卜斯允，成命以行。刑部尚书、参知政事宋琪：宇量冲深，规模宏远；工部尚书、参知政事李昉：郁有公望，久服大僚。而皆罄竭谟明，禆赞枢轴。君臣之际，人无间言；公家之事，行有馀力。修经术以自辅，体方直而靡渝。是宜擢正台衡，职兹调燮。朕所注意，不假审象之求；汝既致君，更思补衮之效。唯用尽己，伫兹沃心；钦若训词，往践乃位。并守本官，同中书门下平章事，加金紫光禄大夫。”琪封广平侯郡、侯昉封陇西郡侯。以皇侄孙惟吉为左监门卫将军，封平阳郡侯；惟正为左千牛卫将军；惟忠、惟贞并为右千牛䘙将军。
癸丑，诏曰：“先是，开宝二年八月丁亥诏书：‘应广南东西、川、峡路诸州民，祖父母、父母在，子孙别籍异财者，弃市。’自今并除之，论如律。”泗州言：“僧伽塔白昼有光，民燃顶及焚指、㫁臂者数千人，吏不能禁。”
甲寅，诏曰：“并建子弟，以藩屏王室；申命相辅，以羽翼公朝。旧邸之任虽崇，钧台之寄尤重。聿分内外，须正等威。自今宰相序立，宜在亲王之上。”刑部尚书、平章事臣琪，工部尚书、平章事臣昉等顿首言：“钧衡之任，止曰台司；盘维之封，实承天绪。汉法：丞相在诸侯王之下；唐制：元子非百执事之列。典故昭晣，载在䇿书。伏望圣慈，俯遵前䡄。上不允，琪等又叩头，固让久之。上曰：“宰相之任，实緫百揆，与群官礼绝。藩邸之设，止奉朝请而已。元佐等尚幼，欲其知谦损之道，卿无至固让也。”琪等拜舞称谢。
戊午，高阳关捕得契丹生口，送至阙下。召见，言契丹种族携贰，恐王师讨伐，于近塞筑城为备。上谓宰相曰：“戎虏以剽掠为事，乃修城垒，为自全之计，盖天亡之时也。往者刘继元盗据汾、晋，周世宗及　太祖皆亲征不利，朕决取之，除心腹之患，为世宗、太祖刷耻，擒刘继元致阙下。今日视之，犹机上肉耳。当其保坚城，结北虏为援，岂易制乎！”宋琪对曰：“臣少陷虏庭，备知戎马之数。自晋末始强盛，然种族蕃多，其心不一。自石岭关之败，平刘継元，三交、高阳关及沿边诸郡，频有克捷。以臣度之，其部下携贰必多，国家不须致讨，可坐待其㓕也。”
己未，御制《莲花心轮回文偈颂》十部，共二百五十卷，回文图十轴，以示宰相、近臣。城南太一宫成，命枢密直学士张齐贤、司天春官正楚芝，兰祠五福太一。齐贤等上言：“太一，五帝之佐，天神之至贵者也，请用祀天之礼。杀其半，又小损之。”上令増教坊伶官百人，自昏祠至明，如汉祀之制。
丙寅，楚王元佐等五王同日赴中书视事。西八作使郝守浚责授慈州团练副使，坐护塞河决，惩无状也。
丁卯，宴近臣于长春殿，饯武胜军节度使赵普、武成军节度使刘遇，赴镇也。上赐普诗，普捧而泣，曰：“陛下赐臣诗，当刻于石，与臣朽骨同葬泉下。”上亦为之动容，宴罢，谓近臣曰：“赵普于国家有大大力，朕布素时与之游从，今齿髪哀矣，不欲烦以枢务。择善地，俾之卧理，因诗什以导意。普感极且泣，朕亦为之堕睫。君臣之际，亦尽善矣。”时枢密使王显等侧待，频视上袴，上怪而问之。显等曰：“陛下所衣袴文缕侧倒。”上笑谓曰：“朕未尝御新衣，盖浣濯频所致耳。”上因言：“此逼下已。”为冀王府翊善，著作佐郎姚坦为益王府翊善。
己卯，诏江南、两浙、剑南、东西川、峡路、岭南、河东，知州、通判、知军、知县及监掌庶务官等，自今满三考，并与移替。
庚辰，诏“史馆所修《太平总类》一千卷，宜令日进三卷，朕当亲覧焉，自十二月一日为始。”宰相宋琪等言曰：“天寒景短，日阅三卷，恐圣躬罢倦。”上曰：“朕性喜读书，颇得其趣，开卷有益，岂徒然也。因知好学者读万卷书，非虚语耳。”以著作佐郎吕文仲为翰林侍读，赐绯鱼袋。
辛巳，以郴州刺史孙方进为右领军卫将军。
十二月壬午朔，诏曰：“绥、银、夏等州，民多流亡入蕃部，宜令州县吏设法招诱，俾之复业，仍给复三年。”
丁亥，诏：“自京至广州传〔置〕卒，月别给百钱；河北、河东道沿边戍卒，人赐黄姢襦一，絮以绵；京城内外诸军卒，人给米一石。”淮海国王钱俶上言曰：“臣以蕞尔之躯，䝉被恩宠，赋禄百万，兼职数四。元帅之任，实本于兵柄；国王之号，盖屏于王室。尚书则緫百揆之重，中书则掌八柄之繁。维师冠于上台，开府聿当于极品。臣之眇末，罔克负荷。邦国之制，式著典常。名器之间，固有涯分。徒速罪戾，以取颠挤。伏望圣恩，特从省罢。”优诏不允，表三上，降制曰：“分茅胙土，所以彰世及之荣；大路繁缨，所以表器数之重。至若褒宠勲旧，度越典常；曲阜肈分，得用六代之楽；平䑓光启，许载九斿之旗。咨于旧章，爰推异数。乃有体好谦之德，形固让之辞。三扣帝阍，确乎不拔。用屈至公之论，式光知止之风。天下兵马大元帅、开府仪同三司、守太师、尚书令、兼中书令、淮海国王、食邑八万户、赐劔履上殿、诏书不名钱俶：方岳炳灵，风云玄感。奄有勾吴之地，不忘象魏之心。挈族来朝，举宗宿卫；尽以版籍，入于朝廷。爰分宝玉，胙之淮海，居天子二老之任，启真王万室之封。并加宠名，用答忠顺。而乃固形表䟽，愿避官荣。谕之再三，诚不可夺。若以灵台偃伯，武库櫜兵，天下一，家书䡄之无外；五侯九伯，征伐之不行。愿寝元帅之名，勉徇由衷之请。其乃世祚，明德存于带砺之盟；帝赉良弼，宠以钧台之任。维师之秩，驭贵之阶，非是懋功，适以昭德。勉膺渥泽，克副乃懐。仍加食采之封，载光书社之数。可依前守太师、尚书令、兼中书令、淮海国王，加食邑三千户。”
庚子，诏曰：“史馆新纂《太平总类》一千卷，包括群书，指掌千古，颇资乙夜之覧，何止名山之藏。用锡嘉称，以传来裔，可改名《太平御覧》。”
癸卯，滑州言：“河决已塞。”群臣称贺。
甲辰，诏曰：“朝廷比设贡举，以待贤材，如闻缁褐之流，多弃释、老之业，反袭褒博，来窃科名。自今贡举人内有曾为僧、道者，并须禁断。其进士、举人，只务雕刻之工，罕有通缃素之学，不暁经义，何以官人？自今宜令礼部贡院，特免帖经，只试墨义二十道，较其能否，以定黜陟。其诸科举人，于本业外，别试法书、墨义十道，著为定制。”
乙巳，以著作郎李沆直史馆。
丙午，右补阙直史馆胡旦献《河平颂》曰：“巨　宋受命，二十有五载，夏五月，河决于滑，示灾也；冬十有二月，塞之，明功也。古之王者，必有大患，然后彰大圣；必有大灾，然后成大〔功〕（成）。故尧之水，汤之旱，太宗之蝗，玄宗之彗，皆所以彰哭患而成圣功也。当尧之时，三苗未〔诛〕（举），四凶未除，天示大水，以涤群凶。汤之时，夏政未釐，商民未熙，天示大旱，以烁浇风。太宗之时，馀寇未平，大政未成，天示其蝗，以啖万物之豊。玄宗之时，群贤未集，大礼未立，天示其彗，以扫万国之雄。则患息而启圣，灾平而著功，斯亦我　宋之大道，圣绩之无穷也。太平兴国，纪号之始，在国家经营克复之际，蛮戎夷狄，罔不来格；礿祠烝尝，罔不克备。文教被于内，武德焕其外。　天子凝旒以示化，宰相备位以充职。而奸生治平，衅发无事。贼臣多逊，阴泄大政与孽弟廷美，詋诅不道，衷构大难。赖　天地社稷之福，　圣皇之灵，觉而黜之。时又强臣普，恃功贪天，违理背正，削废大典，构豪杰之罪，饰帝王之非；榛贤士之路，使恩不大赉，泽不广冾。越八年，夏河拥积石，溃龙门，荡砥柱，泊大伾。高峰为羁，长岸为梏，怒无所作，水潦群汹，大决于滑；漂澶荡濮，浮曹沈济，灌于彭门，注于淮泗；孟诸巨浸，漫漫而海。兽无攸处，鸟无攸居，况于人民乎？况于州邑乎？群臣佥言，筑防以为捍。　帝曰：‘非是也。百姓不亲，五品不训，司徒之过也。敷奏不以言，明试不以功，侍中之咎也。壅其下而不闻于上，蔽其贤而不进于位，宰相之罪也。汉家法制，以灾异责三公。’申命有司，明举旧典，即谴普于邓，假节为帅，示优恩也。乃命内客省使郭守文、督内谒者、中常侍暨廷臣受㫖者，凡数十百人；役兵籍民，凡三十万；竹木、土石之数，不可胜计。以某月日经始，至某日毕功。自始至毕，皆骑置成算以授之，莫不鸠大功，集巨力，如坻如阜，如山如岗。衣土以薪，实舟以石，沈之筑之，是壅是塞；涛回浪转，川动雷骇，截洪流之迅奔，归故道以长往。巨岸山峙，巨防岳立，大灾以宁，大功以成。是月癸卯，使者驰以奏。甲辰，平章事臣琪、臣昉、参知政事臣穆、臣䝉正、臣至，与将军、大夫、郎中、博士再拜称贺，上言曰：‘玄天降灵，大河已平，圣功巍巍，子孙相承，斯为陛下之德也。’小臣职在史氏，位司谏列，岂不以天祐　圣宋，方鸠大功，大功无所发，必有大灾；旱不能有，蝗不能生，彗不能见，必有大水，与尧同休。是　天子前黜多逊，后谴臣普，防大患而遏大灾也。塞洪河之决，䟽德泽之壅，彰大圣而成大功也。功已立而不宣，儒臣之罪也。宜其发颂声、褒形容，以明万万之休烈。臣且不敏不明，谨献颂，曰：‘天祚我　宋，以君兆民。配天承休，惟尧与邻。粤有大水，昏垫下人。非曰圣祚，孰究孰度？蔽贤者退，壅泽者罪，我防大患，河岂云败。逆逊逺投，奸普屏外。圣道如堤，崇崇海内。　帝曰守文，是塞是亲。调尔卫兵，程尔烝民。民以尽力，臣以勤职。役云其终，河以之塞。唐尧懐山，实警神德。汉武宣防，实彰令德。我塞长河，融流惠泽。明明圣功，万代成则！’”　上覧之震怒，召宰相谓曰：“胡旦所献颂，词意悖戾，朕自擢于甲科，历试外任，所至无善状。知海州日，为部下所讼，狱已具，适会大赦，朕录其材而舍其罪。尚令在近列，又领史职，乃敢自恣凶臆，狂躁如此。今朝多君子，如此人岂宜尚列于侍从耶？亟逐去之！”宜以其颂下史馆，中书舍人、史馆修撰王祐等奏议曰：“胡旦幸以常材，谬登上第，职在史氏，身列谏垣，而乃献颂明廷，发泄私愤，谤讟圣代，指斥大臣。躁人词多，前典尤戒；下流讪上，先儒所恶。宜加窜逐，以肃缙绅。”
丁未，诏曰：“右补阙、直史馆胡旦：猥以庸琐，谬升科级，兼领太史，为吾近臣。顷以江、淮漕运，俾司其事，赏赐甚厚，恩奖备至。年少气锐，所为不法。朕思欲全度，尽与洗涤。俾领东海，欲其自新。而乃沉湎于酒，恣行鞭扑，妄奏部下吏课最，以图侥幸；増置胥吏，侵用官钱。丑迹升闻，逮捕繋狱，证左已具，适会大赦。朕犹示含垢之道，未行黜幽之典。俾在禁掖，司吾䇿书，乃敢献颂阙廷，谤讟公辅，词意狂悖，莫甚于兹。人之无良，唯曰不足；言之不善，虽逺必违。岂可寘于周行，所宜投诸四裔。尚通朝，俾隶方州。我非无恩，汝宜自省。可守殿中丞、充商州团练副使，依分司官例，支给半俸，仍不得签署州事。”
戊申，　上于禁中读书，自巳至申始罢。有苍䳽自　上始开卷飞上殿吻，殆掩卷而去。　上怪之，以语近臣，对曰：“此　上好学之所感也，昔扬震方讲间，有观雀㗸三鳣鱼堕于庭，亦同其应。”宥州言：“戎人二万众入寇，巡检李询率所部蕃汉卒撃走之，斩首二千级。”
己酉，诏曰：“先是，禁民于沿边诸郡私市马。戎人卖官马，市良而弃驽，又禁民不得私市。往来死于道者甚众，戎人少利，国马无以充旧贯。自今边郡吏，谨视马之良驽者，刻毛以记，许民私市，庶羌戎获利，而歳驱马通关市，有以补戦骑之阙焉。”福州言：“先是，钱铜兼用，铁钱三直铜钱之一。吏受赇、盗用官物，参以铜、铁钱，计其赃差重，自今望悉以铜钱定其罪。”从之。以懿州刺史田汉琼为锦州刺史，锦州刺史田汉希为懿州刺史，皆五溪之酋帅，愿易其地，因而授之也。
庚戌，赐左谏议大夫、参知政事吕蒙正丽景门宅，右谏议大夫、签署枢密院事张齐贤宜秋门宅，王沔崇德坊宅，各一区。雷州言：“飓风飘坏官寺、仓库、民庐舍七百区。”

[book_title]太宗皇帝实录卷第二十八
起太平兴国九年正月，尽二月
壬子，朔，上不受朝，群臣诣阁，拜表称贺。
丙辰，命户部推官、监察御史索湘、元玘按行河决所坏民田。
丁已，　驾幸景龙门外水硙，　上临水而坐，命近臣观之，因谓近臣曰：‘此水出于山源，凊澄甘㓗，近河之地，水味皆甘，岂河涧所及乎？’宋琪等对曰：‘亦犹人性善恶，染习使然也。’　上曰：‘卿言是也。’回，习射于后园，　上中的者五。张乐，赐从官饮。
戊午，右仆射石熙载薨。熙载，字凝绩，洛阳人也。周显德中，以进士登第。在布衣时，磊落有度量，人皆重之。家贫，事后母以孝闻，治家严谨，闺门肃然。国初，　上为殿前都虞候、领泰宁军节度，辟为掌书记。及　上领开封尹，表为推官，历右拾遗，迁左补阙，出为崇义军掌书记。及　上即位，召归，复为左补阙，岀知潭州，征还，擢为兵部员外郎，充枢密直学士，旋签署枢密院事。　车驾征河东，从至镇州，拜给事中，充枢密副使。还京，迁刑部侍郎副使如故。未㡬，授户部尚书、枢密使，以足疾，步履蹇涩多请告。上幸其第，临问太医，诊视久之未愈，乃抗表求解所职。优诏许之。拜右仆射。至是，薨，年五十七。　上闻之，亟幸其第，临䘮涕泗，诏辍视朝两日，赠侍中官，给葬事。　上悲叹者累日，頋谓侍臣曰：‘熙载事君之心，可谓纯正无他矣。方将委用，而遽至此，岂命乎？’熙载有文学，性忠实，遇事尽言是非，好恶无所頋避，人有善必推荐之，时论称其长者。
己未，以元帅府掌书记黄夷简为淮海国王府判官，元帅府支使慎知礼为淮海国王府掌书记，元帅府别驾裴祚为淮海国王府支使。以钱俶解元帅之任故也。
庚申，国子博士鹿峭以母老，拜章求解官就飬，从之。以国子博士韩宝为峡路转运副使。徐州豊县主簿李蒙正、县封张思问，并削籍为民，部下犯赃故也。蒙正配隶商州禁锢。
壬戌，诏曰：‘国家勤求古道，启迪化源。国典朝章，咸从振举；遗编坠简，盖在询求。致理之先，无以加此。宜令三馆所有书籍，以《开元四部》书目比校，据见阙者，特行搜访。仍具录所少书，告示中外。若臣僚之家有三馆阙书，许诣馆进纳。及三百卷已上者，与一子出身；不及三百卷者，据卷帙优给金帛。如不愿纳官者，借本缮冩；冩毕却以付之。’先是，　上谓侍臣曰：‘夫教化之本，治乱之源，若非书籍，何以取法？今三馆贮书，数虽不少，若观《开元书目》，即遗逸尚多，宜在广行求访’，乃下是诏。以右卫大将军李从谦知随州。
癸亥，命右神武将军胡公霸督理汴河堤。
甲子，有司言有以窃盗计赃至死者，特诏贷之。因谓宰相曰：‘朕常重惜人命，如此类者，往往贷其极刑。但时于其中，取其甚者以警众多耳。不欲小人知寛贷之意，恐其犯法者众。’
乙丑，上元节，　上御丹鳯楼观灯，见士庶阗咽，谓宰相曰：‘国家乘五代干戈之后，朕孜孜求理，惟望上天垂祐，福此生民。今天下阜安，京师繁盛，甚以为慰。朕居常罕饮酒，今夜与卿等同乐，宜各尽醉。’于是，每举酒，以虚爵示群臣。
丙寅，月有食之既。
丁卯，房州上言涪陵县公廷美卒。　上闻之震悼，乃降诏曰：‘涪陵县公廷美，朕之同气也。为奸臣所惑，溺于邪说，朕以　宗社之故，迫于公议，房陵之谪，不得不然。永惟骨肉之亲，绝而不殊，方欲削平前事，复我旧恩，忽尔沦谢，有志不果，痛悼之极，其何可言？宜追封为涪陵王，辍视朝五日。仍赐谥曰“悼”。所司择日册命。’廷美，　宣祖第四子也。建隆元年，出阁领嘉州防御使，迁兴元尹、山南西道节度使，封天水郡侯，进封郡公。乾德二年，加同平章事。开宝六年，加侍中京兆尹、永兴军节度使。　上即位，加中书令、开封尹，封齐王。从平太原，进封秦王，开封尹如故。七年，出为河南尹、西京留守，坐与宰相卢多逊交通群臣，议请寘于法，　上以至亲不忍，止令就第。未几，黜为涪陵县公，迁房州安置。因忧恚成疾，至是卒。上闻之，呜咽流涕，悲不自胜，谓宰相曰：‘廷美自少刚愎，及长而凶恶如此，朕以同气至亲，不忍置之于法，俾居房陵，冀其思过，中心悯之，未尝暂忘。方欲推恩，与之复旧，遽兹殒逝，痛伤奈何？’后因从容言及廷美‘朕乳母陈国夫人耿氏所生，耿氏后出嫁赵氏，生供奉官赵延俊，即廷美之同母弟也。朕待延俊固无猜忌，常令属鞬侍左右，而延俊以同母之故，颇泄禁中事于延美。顷者方营西池，而桥梁未备，朕将欲泛舟于池中，廷美与左右谋，欲以此时窃发。谋若不果即，廷美诈称疾于邸俟。　车驾临幸，即为他变，有以是谋来告者。当时若令有司穷究，则廷美罪不容诛。朕以天伦之爱，不欲暴扬其丑，及与多逊连谋，即命居守西洛。而廷美犹不悔过，益怨望言不逊。始命迁房陵以全宥之。朕于廷美，固无所负。’李昉对曰：‘涪陵悖逆，天下共闻。而宫禁中事，若非陛下委曲宣示，臣等何由知之？’
戊辰，命左领军卫将军苏诲等六人分往诸郡，督修河之役。
辛未，诏曰：‘朕每恤烝民，务均舆赋。或有哭沴，即与蠲除。盖欲惠贫下之民，岂复以多少为限？自今，诸州民诉水旱二十畒以下者，皆令检勘。’先是澶州上言，民诉水旱二十畒以下，请不在检视之限。　上以贫民当恤之故，有是诏。
壬申，诏诸道、州、府去年官所贷粟，并除之。
癸酉，　上为涪陵王廷美发哀于别殿，群臣诣崇政门奉慰。左谏议大夫、参知政事李穆卒。穆，字孟雍，开封阳武人也。与弟肃皆中进士第，释褐授郢州军事推官，迁汝州防御判官。未几，拜右拾遗殿中侍御史，通判洋州，移陕州。诏以郡中租输洛邑不即，应命坐免官。肃时为博州从事，穆迎其母就肃，居家贫，箪瓢自乐，兄弟怡怡如也。自是，优游经史间，殆无仕进意。久之，征为太子中允。逾年，拜左拾遗知制诰，书命典雅，有元和之遗风。穆与参知政事卢多逊同门生，　太祖尝谓多逊曰：‘穆，士大夫之中仁善者，词学之外，他无所预。’多逊曰：‘穆虽若是，然操行端直，临事不以生死易节，所谓仁而有勇者也。’时　太祖方图取江南，已部分诸将，而未有发兵之端，求所以使江南召李煜入朝者，以为履不测之险，难其人。由是，　太祖谓多逊曰：‘若如尔言，无以易穆。’遂遣之。穆至金陵，谕以朝㫖，煜辞以疾，且言‘上事　大朝者，以其望全济之恩，今若此有死而已’。穆曰：‘朝与否，惟国主自处之。然　大朝兵甲精锐，万物繁富，恐不易当其锋，宜孰思之，无使后悔。’及还，具言其状。　太祖以谓所谕要切，而江南亦谓所言诚实。后煜归朝获全宥者，亦穆之力也。　上即位，改左补阙知制诰如故，寻充史馆修撰，判馆事。　上征并汾还，征拜中书舍人文学履行，益为上所知。卢多逊之得罪也，以其情分款洽，责授司封员外郎。明年春，盗，捕之经时不获，　上欲必得之，令原其罪购赏，果有告者，乃军人数辈结约，夜逾垒垣而出，尽获而戮之。因遍索军中，累有罪犯凶恶无赖者，得数百馀人，不忍杀，以铁钳钳其颈，羁于本军。至是并释之，仍各赐钱三千。

[book_title]太宗皇帝实录卷第二十九
起太平兴国九年三月，尽四月
壬子，朔，宴中书门下翰林学士文武常参官节 度观察防御团练使刺史诸军校百夫长已上外国 蕃客于大明殿　上谓宰相曰天下无事良辰宴饮 无辞尽醉饮毕以虚爵示群臣宰相言饮酒过度恐 有失仪之责　上召权御史中丞滕中正笑而谓曰 今日宴会盖以君臣相遇为乐朕赐酒欲其欢洽苟 小有失仪卿可勿举劾也既罢因召渤海都指挥使 大鸾河慰抚久之谓殿前都指挥使刘延翰曰鸾河 渤海豪将投身归我朕甚嘉之夷戎之俗以射猎驰 逐为乐待秋凉当与马数十匹令出游猎以遂其性 仍赐酒及钱十万鸾河渤海之酋帅也　上征并汾 首率小校李勲等十六人部族三百骑来降　上怜 其忠顺故有是赐是日以河决将塞命翰林学士宋 白乘传诣白马津以一太牢沈祠加璧
甲寅，诏曰盖 闻刑者不可复属死者不可复生故三聴行诛圣人 之所至慎一成不变君子之所尽心朕勤恤兆民哀 矜庶狱每至三伏炎烝之际隆冬寒冱之时未尝不 念彼圎扉悯兹徽𬙊而猾胥奸吏弄法舞文或苛虐 以立威㦯稽留而不决挠宪令之纲纪伤　天地之 和平而欲百姓阜安四时顺序其可得乎应天下繋 囚宜令逐处州府军监每十日一具所犯事由收禁 月日闻奏仍委刑部纠举
乙卯，日本国僧奝然与其 徒五六人自其国至进铜器十馀事并本国职员古 今年代纪各一卷奝然衣绿自云俗姓藤原氏父为 真连真连者其国之五品官也奝然善书扎与中国 无异而不通华言问其土风但书以对云国有五经 及释氏经教并得自中国有白居易集七十卷五榖 果实四时寒暑大抵类中国多米而少麦交易用钱 其文曰乾文大宝无槖驼有水牛驴羊及犀象产丝 蚕织绢薄致可爱乐有中国及高丽二部国东邻海 岛夷人所居身面皆有毛其东则大海无际东粤则 产黄金西别岛生白银为国贡赋国王以王为姓年 号天地元管六十八州土地广而人民少寿百馀歳 者往往有之其国王传袭今六十四世矣文武僚吏 亦皆世官　上闻之叹曰此岛夷耳而世嗣长久臣 下亦世官此皆古道中国近自唐季海内分裂梁唐 至周世数甚促大臣子孙鲜能继袭父祖之业朕虽 德不及往圣然孜孜求理恐庶狱有枉桡未尝敢自 暇自逸以畋游声伎为乐冀上玄降鉴亦以为子 孙计使皇家运祚永久而臣僚世袭禄位卿可各宜 尽心以辅朕之为治无使逺夷独享斯庆因赐奝然 紫衣馆于太平兴国寺
丙辰，选秘书丞扬延庆等十 馀人分为诸州知州　上因谓宰相曰刺史之任最 为亲民非其人则下受其弊昔后汉秦彭为颍川郡 守教化大行百姓怀惠乃有鳯凰麒麟嘉禾甘露之 瑞足为善政故也以一太守善为政犹若此况君天 下者乎何谓太平之不可致和气之不可招也
丁巳，驾幸相国寺回习射于后园　上中的者五召近臣 饮宴　上甚悦因谓宰相曰夏州蕃部并己宁谧向 之劲悍难制者皆委身归顺凡得酋豪三百七十馀 人约三五万帐族得十年已来戎人所掠人畜凡二 万五千口朕间者所遣将帅皆丁宁诫谕如蕃部中 有狡恶为害者必以威武临之顺伏易制者必绥缉 慰劳之是以戎人畏威而感惠昨亦不劳馈运祇令 赍茶于蕃部中贸易供给亦无所阙又谓李继捧曰 尔在夏州能制蕃部乎对曰诸族狡恶不可制臣但 羁縻而已若非天威所加岂能制御者乎命国子礼 记博士孔维判监事已未滑州言河决已塞群臣称 贺先是河决于韩村数州之地皆罹其灾　上患之 集丁夫十馀万治之自秋逾冬功既旱而复决　上 以方春播种不欲重烦民力于是发卒五万人以侍 卫步军都指挥使田重进緫督其役供奉官刘吉副 之吉河东人有胆勇不畏强御明习河堤利害自赞 请行且言河决未塞愿夷族　上壮之命吉领其役 吉亲负土与役徒晨夜兼作至是而塞吉之功居多 即以吉为西京作坊副使赐予甚厚。　上制《平河歌》赐宰臣宋琪等，因谓曰：“昔汉武有《瓠子之歌》，今朕聊志一时之事。”
壬戌，以左羽林统军周保权知并州以 右屯卫上将军孟玄珏为宋曹兖郓都巡检
乙丑，召宰相近臣赏花于后园　上曰春气暄和万物畅茂 四方无事朕以天下之乐为乐宜令侍从词臣各赋 诗　上习射于水心殿宰相宋琪等各以应制诗进 上吟味久之翰林学士承㫖扈蒙有微臣自愧头如 雪也向钧天侍　玉皇之句　上笑谓曰卿善因事 陈情也蒙顿首谢
辛未，诏曰昨以河堤偶决近甸罹 哭言念编民载深轸虑应开封府管内诸县无出今 年租赋
壬申，　驾幸含芳园习射，　上中的者四。宋琪奏曰：“陛下控弦发矢，一如十五年前在晋邸时。”上曰：“朕比往时筋力虽未觉衰，然少时好马上驰射。今不复为矣。”因谓琪曰：“囿游之地，三数年不一至此。且非数出宴游也。”时刘继元、孟玄珏、钱惟浚、李继捧亦侍坐。宋琪奏曰：“继元以下各江南塞北之人，尝各据土疆，累世不宾。今并束身归命，入侍旒扆，非神功圣德、冠绝千古，岂有如此之盛乎？”宋琪、李昉、吕蒙正、李至各赋诗进，　上皆和而赐之。　上又制《晩春游含芳园五言十韵诗》一首赐宋琪等。
癸酉，麟州言閝门使田仁朗败戎人，斩首三百级，获驼马、生口、器甲千计。
乙亥，以连州刺史任知杲本官致仕，上章告老故也。
丙子，甘露降太一宫祠庭柏树。先是，都城东南建五福太一祠，既成，致飨于神祠，官悉集，未明前数刻而降。
已卯，召宰相近臣宴于后苑，　上赋诗一章赐侍臣，俾之属和。
壬午，光禄卿汤悦卒悦字德川其先陈人后 家于江东之青阳父文圭干宁五年进士登第以世 方乱将南归梁祖时节制夷门爱其才欲辟于幕府 文圭不欲就遁去至会稽钱镠欲縻之亦不愿止去 诣宣州田𫖳𫖳执甥姓之礼待之文圭但从容谈笑 无所预𫖳败获免至淮南杨渥以为掌书记悦幼颖 悟九歳而孤善属文仕吴为秘书省校书郎时张廷 翰宋齐丘皆掌吴政以悦俊敏共推荐之授秘书郎 直门下迁水部员外郎改本曹郎中并知制诰李升 建国授中书舍人时书命填委悦援笔立成词理典 赡未几擢为翰林学士李景继立加学士承㫖迁礼 兵部侍郎改中书侍郎签署省事罢职拜户部尚书 依前充学士承㫖周世宗举兵至淮上李景以机务 方繁命悦知枢密院事显德五年淮南平景遣入贡 先是世宗驻跸于扬州孝先寺见悦所撰碑叹赏久 之及至待之礼甚优异　太祖受禅景擢迁洪州以 子煜守金陵留悦佐之煜嗣位拜右仆射充枢密使 加同平章事节制润州不乐在镇改授太子太傅监 修国史旋守司空判尚书省再秉政江南平归朝改 授太子少詹事上即位以悦素有才名召直学士 院逾年改光禄卿至是卒年七十三辍视朝一日悦 本姓犯　翼祖庙讳而名崇义后改姓又改名有词 人从江南来因谒悦从容评及江南文士谓悦曰二 徐及公诗皆善帷崇义差不及耳闻者传以为笑癸 未以涪陵王子德恭为峰州刺史德隆为瀼州刺史 女婿韩崇义为静难军节度行军司马右卫率府副 率假守荣决杖仍削籍为民坐华州监仓㮣量为奸 故也
甲申，命宰相及群官分祷京城祠庙祈雨是夕 雨足以东上阁门副使王侁为西上阁门使
戊子，宰 相宋琪率文武百官及诸军将校蕃夷酋长僧道耆 老二万六千三百五十人诣东上阁门再拜稽首上 言曰臣等闻皇王大功莫大于混一中夏古今盛礼 莫盛于登封介丘其或鲸海鸡林已闻于效贡金泥 玉检尚阙于告成则何以继三五之鸿猷副亿兆之 䖍望臣琪等诚惶诚惧顿首顿首伏惟　应运统天 睿文英武大圣至明广孝皇帝陛下绍勋华之正统 施造化之玄功亘地罄天罔不率俾望云就日无所 不宾爰自唐室衰微四方云优东吴西蜀瓜䚯豆分 民无边归乱靡有定梁唐祚短不暇经营晋汉纲颓 莫能恢复陛下膺图出震执契向明四海于是会同 二仪以之交泰历代之典章毕举生民之耳目惟新 极千古以牢笼掩八弦而覆肓离肩反踵之俗袭冠 带者以百数白环碧砮之贡充蛮邸者以千计凿空 万里攘地千都岂止广长榆而通大夏灵贶交集珍 符揔至岂独歌赤雁而颂白麟畅玄化于胥庭均至 和于㝢县历选列辟盛德大业未有如此之盛者也 是以三事大夫洎于黄发之叟咸愿延颈企踵以观 大礼于升中是宜访制云亭追踪八九以答玄贶以 徇群心若却之而不頋抑之而弗处则何以塞神祇 之望慰夷夏之心哉伏请申命有司草定仪注择吉 日登泰山昭厥成功以光盛礼臣等不胜大愿诏答 曰朕尝乙夜观书鉴前王之事迹多矣若乃至圣同 尧大功超舜厎绩类于伯禹敷佑比于成汤然后可 以高蹈介丘遐登日观告成功于　上帝祈景福于 下民历万代以流光冠百王而擅美者也其或功亏 治定德谢钦明道未洽于黎甿信未孚于㝢县安可 告成　天地展礼云亭朕自纉丕图若涉渊水方思 日慎以答天休止期粗洽于小康焉敢辄言于大礼 卿等忠于事主善则称君诚虽可嘉事则未暇省覧 数四愧畏良深所请宜不允
辛卯，群臣再上表曰臣 琪等今月八日拜章丹陛沥恳明庭叙华夷亿兆之 心述　天地神祇之意乞展告成之礼聿修帝类之 仪庶耀玄功式昭盛德遽颁明诏未允丹诚中外颙 颙万知所处伏惟　应运统天睿文英武大圣至明 广孝皇帝陛下道侔覆载明并照临追三五以同符 体阴阳之不测而自绍开宝运光启鸿图亲驾戎车 自秉武节灵旗所指并汾摧破竹之威文诰所施东 南无负海之固此陛下武功震耀之力也视朝之暇 靡倦观书聴政之馀常闻论道酌百王之步骤尽得 英华考夏商之质文皆穷奥妙淳化由是丕変玄功 以之孔昭此陛下文德化成之功也若乃万机在念 常切宵衣一物疚怀未尝高枕故得刑清讼息俗阜 民和草木效祥尽入朱弦之奏羽毛荐瑞皆登清庙 之歌臣等历观自古受命封禅之君交三神之欢接 千歳之统未有如陛下之盛也况道超轩昊功冠古 今而尚阙登封之仪犹稽肆觐之礼臣等有所未谕 也伏愿拾谦让之小节思光大之逺图特诏礼官申 明大典遂万国侍祠之愿谐百灵望幸之心俾耀寰 区以光简册诏答曰朕恹纉丕图诞膺骏命属九服 清宴四时顺成祥瑞荐臻哭沴不作斯盖　天地之 垂祐　宗庙之降灵至于庶政允釐彝伦攸叙则辅 弼之力戎夷畏服疆场厎宁则将帅之效在于凉德 何能致是而文武百辟华夷众心继沥恳以同辞愿 升中而展礼虽归功于上足见忠诚而涉道未深殊 増愧畏再烦启迪徒切嘉称所请宜不允癸已内外 文武群臣三上表曰臣琪等言近者以升平斯久告 谢犹稽再陈率土之心乞展泥金之礼臣诚既竭乃 春未回弥増深薄之忧宁逭再三之凟臣琪等诚恳 诚迫顿首顿首伏惟　应运统天睿文英武大圣至 明广孝皇帝陛下庆演丹陵道光赤水励清明而御 俗躬玄黙以化人武畅九垓则华夷偃革恩覃万彚 则翔泳怀仁頳茎玄甲之祥昭宣缃史文钺碧砮之 贡洋溢槁街去冬邹鲁遗氓班白旧老掎裳连𬒮万 众一心咸陈盛德之容愿睹升中之庆而　皇帝陛 下未回宸想犹执谦尊况今上瑞仍臻休征沓至钦 崇玄馆则湛露垂甘堙塞洪河则荣光顺道汉武之 穷兵逺代遽纪三山世祖之乘运中兴仍修八陛功 微大定业谢时雍岂若　皇帝陛下今日之盛也又 安可久违玄贶高谢鸿名郁　宗社之耿光略皇王 之丕训伏觊采倪寛之往议询梁松之旧言俾掌故 奏仪司历练日俨搢绅以戒路肃羽卫于周庐日观 储精俟俟苍璧之礼天孙写望迎黄屋之来金泥玉 检以尽诚六舞五声而节步大备阙典咸秩无文驱彼 黎元跻于仁寿垂统成化亿万斯年岂不盛哉岂不 伟哉臣等本以微生亲承大化傥获侍和銮而登降 事宋琪为封禅大礼使翰林学士承㫖扈蒙为礼仪 使翰林学士宋白为卤簿使贾黄中为仪仗使
辛丑，以驾部员外郎刘蟠监察御史索湘为泰山路转运 使太府卿马峰卒峰太原人仕刘继元至右仆射致 仕归朝为将作监稍迁太府卿分司西京至是卒年 八十馀诏辍视朝一日峰善服食为寿康强无疾好 持论性鄙吝无他可称述焉癸卯以仪鸾副使康仁 宝等部署丁匠七千五百人修宫坛于泰山
甲辰，布衣赵垂庆诣匦上书言　皇家当越五代而上承唐 统为金德若以梁上继唐传后唐至国朝亦合为 金德矧自禅代已来符瑞狎至羽毛之类色白者不 可胜纪皆金德之应也望改正朔易车旗服色以承 天统事下尚书省集百官定议右散骑常侍徐铉等 奏议曰五运相承　国家大本着于前载具有明文 顷以唐末丧乱朱梁篡代荘宗以早编属籍继立世 功亲雪国仇天下称庆即以梁比于泚羿王莽之徒 不可以为正统也荘宗中兴唐祚重新土德自后数 姓相传晋以金汉以水周以木天造　皇宋运膺火 德况国初便祀火帝为感生帝于今二十五年矣而 又圎丘展礼已经六祭自是日盛一日年榖豊登干 戈偃戢必若圣统未合天心焉有太平得如今日此 皆上玄降祐清庙垂休致成恢一统之运也岂可辄 因献议便从改易恐违眷命深所未安又云梁至周 不合迭居五运欲我朝上继唐统宜为金德且后唐 以下奄宅中区合该正统今便废绝礼实无谓且五 代运迁皆亲承授质文相次间不容发岂可越数姓 之上继百年之运此不可之甚也按唐书天宝九载 崔昌献议自魏晋至周隋皆不得为正统欲唐逺继 汉统立周汉子孙为王者后备三恪之礼当时朝议 是非相半集贤学士卫包挟同李林甫遂行其事至 十二载林甫卒后复以魏周隋之后依旧为三恪崔 昌卫包并皆逺贬此又前载之甚明也况今国家封 禅有日宜从定制上答玄休伏乞圣宋永为火德 从之
丙午，以坊州刺史冯铎、𪞝州刺史齐超分巡黄河堤堰。
戊申，以侍御史张昉本官知杂事，从宪台之举也。

[book_title]太宗皇帝实录卷第三十
起太平兴国九年五月，尽七月
五月庚戌朔，　上御乾元殿受朝贺。
辛亥，　车驾出南薫门，观稼，召从官列坐于田中，令民刈麦，咸赐以钱帛。回，幸玉津园，观鱼、张乐、习射。久之，宴饮，极欢而罢。
壬子，西州回鹘与波斯外道来朝贡。西州婆罗门僧永世自云：“本国名‘利得’，国王姓‘牙罗五得’，名‘阿喏你䌸’，衣黄衣，冠金冠，以七宝饰之。每出，乘肩舆，或乘象、马，以音乐锣钹前导。多游佛寺，博施贫乏。妃‘摩诃你尾’，衣大䄂缕金红衣，歳一出，多振施。人有冤抑，俟王及妃出，即随之伸诉。置宰相四员，国中庶务、库藏，皆宰相裁制之。五榖、六畜、果实与中国无异，市易用铜钱，其钱有文缦，大如中国所用者，但无穿耳。东至大食国六月程，又东至西州二月程，又东至夏州三月程。”波斯外道阿里熛自云：“本国王号‘黒衣王子’，姓‘张’名‘㬈里没似’，衣锦彩衣，好乘马㳺猎，每出二月，至三日即还，委大臣九人，同理国事。男子以白㲲布为衣，妇人豪富者衣锦绮，贫下者止服绡布。种陆田，无稲秝，土产丝、蚕、羊马、果实。无钱货，以杂物相贸易。东至婆罗门六月程，又东至大食国六月程，又东至夏州二月程。”
癸丑，以西京作坊使、顺州刺史李克文起复云麾将军、麟州防御使，依旧知夏州事。诏银州、宥州复隶夏州。
戊午，诏曰：“国家钦恤刑章，重惜人命，岂容酷吏，恣为深文？掠治无辜，致其殒绝，损伤和气，莫甚于斯！鳯翔司理参军杨酀、许州司理参军张睿，并掠囚至死，已从私罪决遣。讫今后犯者，并以私罪罪之。”先是，酀、睿各无辜考掠人至死，法寺定为公罪，上怒，故有是诏。
甲子，以左神武大将军吴元辅领平州刺史，以监察御史宋珰为陕西转运使。
乙丑，诏曰：“司理参军，专于推鞫，研核情实，尤在得人。如闻诸道，多阙此官，盖吏部拘以资叙，难为注拟。自今应有阙处，宜令本州于见任、前任簿尉判司内，选择明敏有官业者充。秩满当与陞奖，其罢软不任职者，便可选官代之。”先是，诸处多阙此官，而吏部以资叙相妨，难于注拟。上以庶狱为重，不可暂阙，故委本部选择焉。
庚午，以东上阁门使田仁朗判四方馆事。
辛未，以左拾遗、直史馆宋凖守本官知制诰。
壬申，归州刺史高继元卒。继元字若虚，中书令、南平王保融之第二子也。保融承祖、父业，据有荆南，事具五代史。及保融卒，弟保朂立；保朂卒，保融子继冲立。建隆四年，朗州周保权以部内将衡州刺史张文表叛，求救于朝。太祖遣山南东道节度使慕容钊帅师援之。假道于荆南，继冲不敢拒之。师既入城，继冲乃举其地内〔属〕（有）而入觐焉。继元，即继冲弟也。继冲卒后，授继元归州刺史。　上亲征太原，命继元京师巡检。　车驾还京，以继元为河阴兵马都监。至是卒，年三十一。
丙子，以判四方馆事田仁朗自京至泰山，督治道之役。
丁丑，乾元、文明二正殿灾。是日既夕，阴云四合，风雷暴作。夜漏初上，澍雨如倾，雷电震激，火发自月华门，抱关者不之觉。延焼渐北，烟焰上出。　上遣小黄门开关视，火势已盛，亟命宿卫数百人，毁回廊连屋。比明，役士皆至，并力救之，至辰巳乃息。
己卯，以柳州团练使田钦祚为郢州团练使。知夏州、著作佐郎杜凝除籍为民，以其知道州日居丧聴乐，为人所诉故也。
六月壬午，以盐铁判官、虞部郎中樊若水为荆湖转运使。封故燕国长公主次女髙氏为“延昌县主”。
乙酉，麟州防御使李克文来朝，以唐僖宗赐其祖夏州节度使拓䟦思恭铁劵、朱书御扎上献。　上因观其词㫖卑替，谓宰相曰：“朕尝覧韩偓《金銮记》，见昭宗在鳯翔，梁太祖引兵至城下，号为迎驾，其实胁君。韩偓为翰林学士，昭宗欲见之，而为中官所隔，潜匿伺便，方遂一见，可为叹息也。”宋琪对曰：“唐末乱离，诸侯强盛，其势固不能久。”以雷德骧、石熙古、魏庠、朱昂、李惟清、祖吉、雷有终、陈白、杨缄、李琯、崔迈、吕备，分为两浙、峡路、京西、西川、淮南、荆湖、江南、广南、河北、陕西转运使。
丁亥，诏曰：“朕以不明，托于兆人之上，夙夜祗惕，罔敢怠荒。赖　九庙储祥，　上玄垂祐，万务粗治，于今九年。而数日前，〔迅〕雷之中，烈火遽作，既延哭于正殿，盖示谴于眇躬。祗畏震惊，罔敢宁处。　上天警戒，必有由然。岂非烛理之所未明，赏罚之所未当，物情尚多于壅塞，政理未洽于和平，生灵未息于疮痍狱，讼未除于枉桡，赋调未得均一，贤良多所沦滞，有一于此，足败政经。载深驭朽之诚，思启纳言之路。卿等列于有位，咸切致君，所宜各竭忠规，共申谠议，扬朝廷之阙失，陈时务之否臧，当悉乃心，必期无隐，朕将亲覧，用自儆焉。”
己丑，登闻院引对妇人李氏自陈云：“无儿息，身且病，恐一旦溘死，家业委弃，欲未死有所属。”上因谓宰相曰：“此妇人，数日前朕已令开封府依所欲裁置之，今复来告诉，称其父已被繋矣，此是小事，何用禁繋？京辇之下，尚敢如此，天下至广，冤枉可知。朕恨不能遍阅天下狱讼，亲行决断。每见大理寺断遣诸州刑狱，多为其中小有未尽，即却之。今国家封疆阔远，来往动是五、七千里，再令勘覆，转是淹延。今后，宜令遣使分诣诸州，令周细详酌，如不干人命，使至便与断，决不须重勘。”琪等曰：“谨奉诏。”即日，分遣殿中侍御史李范等八人往两浙、淮南、西川、广南，录问刑狱。以金部员外郎奚屿为京东转运使。
壬辰，诏曰：“朕恤念烝民，忧勤庶政，每令询访，以导郁堙。苟规益之有闻，岂卑髙之是间。应天下幕职州县官，俱负吏才，咸通时务，其或知民俗利害，政令否臧，并许于本州附传置以闻。如所言有可收采，必行旌赏；或无所取，亦不加罪。”先是，转运使及知州、通判皆得上书言事，而州县官属则否，上虑下情壅塞，故降是诏。
乙未，镇安军节度使、守中书令石守信薨。守信，字德贞。开封没仪人，事周祖为小校，累迁散指挥使。从世宗征并、汾，遇敌于高平，以戦疾力，迁亲卫左第一军都指挥使。师还，授铁骑左厢都指挥使。显德二年从征淮南，以功迁铁骑、控鹤四厢都指挥使，领嘉州防御使。从平关南，以功授殿前都虞侯。未㡬，迁殿前都指挥使领，江州防御使。㳟帝嗣位，授滑州刺史、充义成军节度使，军职如故。太祖陈桥之入也，时守信宿卫内庭，闻変，登左掖门，严兵设备，闭关以守。　太祖之典亲军官署在门内，　太后居其中，　太祖未至，先遣帐下亲信楚昭辅问　太后起居。及昭辅至，守信启关纳之，　太祖甚德之。践祚，改领宋州刺史、归德军节度使。从平李筠，以功加同平章事。李重进据 淮扬叛，命守信充行营招讨使、兼知扬州行府事。维扬平，改郓州刺史、天平军节度使，兼侍卫亲军马步军都指挥使。上章乞解军职，诏许之，以其子保吉尚许国公主，加兼侍中。　上嗣位，加兼中书令，移河南尹、西京留守，进位守中书令。从征幽州，以失律降授随州刺史、崇信军节度使、兼中书令。寻进封卫国公。久之，改陈州刺史、镇安军节度使、复守中书令。至是薨，年五十七，诏辍视朝三日，赠尚书令，追封卫王，谥曰武烈。守信累任节镇，惟以聚敛为事，性贪啬，积财巨亿万计。雅信尚释教，多所施舍，在西京造崇德佛寺，役人辇运瓦木，督责既急，而所给不充其佣直，人皆苦之。
丙申，　上岀粟、豆数十本以示近臣，因谓枢密使〔王〕（人） 显等曰：“今年风雨虽调，犹虑禾稼未得豊茂，昨令往京城四面百里外取得粟、豆凡数种，皆长数尺，大是好田。”喜形于色。是日，草泽上书言时政，引对，词甚狂勃，　上不之罪，慰谕以遣之。因谓宰相曰：“往昔帝王，多以尊极自居，词气严厉，左右无敢贡一言者。朕虽布衣言事，必温颜以待之，只如每与卿等款曲商榷时事。盖欲通上下之情，无有所隐。”宋琪等顿首称谢。
丁酉，宰相以东封在近，导驾仪卫，合取进止，上曰：此行盖为告谢　天地，与苍生祈福，广陈仪卫，即是劳扰，非朕意也，但一如令、式。
己亥，舒州言：“五色云见于灵仙观上。”
庚子，诏曰：“先是，六年十二月辛卯，诏书：‘应诸道刑狱，长吏每五日一录问。’今天下亦几于治矣，然颇为烦劳，特示改更，永期遵守。今后，宜令十日一录问，杖罪以下，便可依理踈决。”
壬寅，诏曰：“朕以眇躬，嗣膺丕构，涉道犹浅，布〔政〕（衣）未孚，中心惕然，常所祗惧。赖　昊天垂祐，黔首小康，豊年屡臻，四鄙不耸。岂敢暇逸，自谓宴安？昨者文武群臣，洎手耆耋，盈廷抗䟽，连袂扣阍，谓乎治平之时，请举升中之礼。頋惟凉德，岂可克堪？而陈请再三，因以俞，允载惟盛，礼终觉愧。懐况封禅之仪，废之已久，百司祇奉，办集尤难；万姓供输，劳优斯甚。且令停罢，更俟后期。国门之南，圆丘素备，宜辍登封之礼，聿修柴燎之诚。朕以十一月二十一日，有事于南郊。凡尔臣僚，当体兹意。”
甲辰，以定国军节度使宋偓为右卫上将军。
丁未，免开封府推官张雍，左、右军巡判官韩昭裔、宋延煦，博州博平县令杨处仁等。左右军巡使殿直庞则、王业并降充殿前承㫖，医人陈士良等并决杖流海岛。初，寡妇刘氏有奸状，恐事露，遂成忧悸之疾，复惧其子陈告，遂令侍婢陈诉，称其子王元吉寘毒于食中，因病，但未死，事下开封府右军巡，按之未得实状，移于左军巡。推典受刘氏赇，掠治元吉，遂自诬。及开封府引问，元吉始以实对。府中不能决，又移于司录司。尽捕两军巡元推胥吏，按问之，稍见诬构之迹。而府中以追捕者众，遂列状引见。　上以元吉药母事状暗昧，令免死，决徒。开封府将杖元吉，元吉大呼曰：“元吉苟受刑，府中官吏岂得了乎？顷尽，还元吉所用货赂。”府中不敢决，因问元吉行赂之状，元吉暦指之，遂具元吉词款上言，元吉复令妻张氏挝登闻鼓以闻。　上覧之，临轩頋问，悉见其冤枉之状。亟令中使收捕元推官吏，送御史台再鞫之。至是，狱具、引见，自雍而下，上一一亲问，咸伏其辜。特诏免元吉，而有是命。先是，元吉繋左军巡，为狱吏繋缚，榜笞备诸，惨毒不胜，其苦至是。　上复令缚狱吏，以其法偿之。狱吏宛转号叫，惟求速死。　上曰：“汝犹不胜其苦，他人能胜之乎？”及解其缚，两手不能举，良久方复。　上因谓宰相曰：“刑狱中有如此惨酷，京城尚如此，况僻逺乎？”遂以右谏议大夫辛仲甫代刘保勲知开封府，保勲、洎、判官李继凝各夺一季俸。郴州刺史张再兴责授右率府副，率坐知雄州日以粗率自任，失政故也。
秋七月己酉朔，以保平军节度使杜审进为右卫上将军。
壬子，改乾元殿为朝元殿，文明殿为文德殿，丹鳯门为乾元门。
癸丑，诏曰：“先是，郊禋五使，权用他司印，宜令有司，各铸印以赐之。”
乙卯，诏曰：“御史府：宪令所繋，狱讼攸归；凡在官聮，皆为要剧。所宜恪谨，以承重任，强毅以肃群奸。岂可因循，恣成縦弛？如闻䑓中鞫狱，多是委之有司，御史但雍容端坐，飬高自重而已。故令群吏为奸，无所不至，岂所谓徇公求理、钦恤慎重之意乎？今后凡有刑狱，当推御史，并顷躬亲讯问，研究词情，不得信任胥吏。仍令中丞及知杂御史，常加纠举。”
庚申，诏改匦院为登闻院，东延恩匦为崇仁检，南招谏匦为思谏检，西申冤匦为申明检，北通玄匦为招贤检。
壬戌，中元节，上幸建隆观，谓宰相曰：“道门以冲澹为本，夫道者，　天地万物之祖，而其教终微，岂主之者非其人乎？”移幸太平兴国寺。回，御东华门楼观灯，赐从官饮，夜分而罢。
己巳，兵部侍郎致仕程羽卒。羽字冲远，深州陆泽人，少好学，能属文，晋天福八年擢进士第，解褐为郓州阳榖县主簿。秩满，授易、定、祁等州观察支使，历虞郷、新都、醴泉三县令，皆有政绩。开宝中，选为两使判官。及引对，　太祖询其时事，称㫖，擢为著作郎、出知兴州。逾年，改知兴元府，诏归阙。上方尹京邑，羽以本官充开封府判官。羽性淳厚，莅事恪谨，上亦以长者待之。及　上嗣位，拜给事中、赐金紫，知开封府。未几，出知成都府，为政寛简，蜀人便之。入朝，拜礼部侍郎，充文明殿学士。以年老艰于歩履，求罢近职，拜兵部侍郎。请告百日，假满，上章乞致仕。诏从之，仍给全俸。至是卒，年七十三。　上嗟悼数四，官给葬事，赠礼部尚书。
癸酉，有司言：“有挟私逼胁人致死者，请以抵罪。”　上曰：“朕读唐书，见李义府逼毕正义死狱中，然小人之情何所不至，亦不足怪也。”令论如律。归州言：“古玉虚观内天尊以木为骨，其木忽生枝叶。”
乙亥，以前朔州观察使、驸马都尉石保吉起复云麾将军、新州刺史、威塞军节度使；以前如京使石保兴起复云麾将军、领顺州团练使。

[book_title]太宗皇帝实录卷第三十一
起太平兴国九年八月，尽雍熙元年十二月
戊寅，朔，诏曰：“国家抚育黎民，哀矜庶狱，累降诏敕以儆有司，而约束之言犹有未尽，更条其事申而明之：应两京及诸道州府，有斗竞至杖罪以下，本处长吏便可躬亲决断，不必更下所司、广有逮捕，使狱吏因缘为奸。及逺郡刑狱有无可疑而奏案待报者，自今并禁止之。”初，　上谓宰相曰：“朕于刑狱，尤所疚怀。今西蜀、岭南，皆数千里往来覆，淹延刑禁，宜有条约。”乃降是诏。
壬午，御制“四成字”、“四高字”诗各一首，赐近臣，令属和。以殿中侍御史赵安易、监察御史赵齐并为宗正少卿。
甲申，以静难军节度行军司马刘知信为左卫将军，领营州刺史。嘉州言江水暴涨，坏官寺庐舍，溺死者千计。
乙酉，以监察御史索湘为河北转运副使。
壬辰，诏曰：“钱刀之用，以通有无；轻重相权，泉流不匮。汉魏之后，其弊盖多。国家即山铸铜，奄有吴蜀富姬周之九府，法上林之三官。而民俗之间，犯禁者众，奸伪既广，轻重滋多。自今两宫及诸道州府，宜申明旧禁，不得杂用私铸细小及铁镴钱，仍每贯须重四斤半巳上，其细杂钱限一月内并须纳官。”
癸巳，有布衣以皂囊封书献者，其词狂妄。　上览而不之罪，因谓宰相曰：“比降诏书，许人言事。近有上章者，朕皆一一览之。但外人不知朝廷要务，所言孟浪，不切机会。本欲下情上逹，庶事无壅。故虽狂勃，亦不加罪。”宋琪等对曰：“陛下广纳言之路，苟百中得一，亦是国家之利！”
甲午，延州、淄州言大水坏官寺民舍，漂溺人畜。
丙申，太一宫成，　上将亲祠。先一日，遣翰林学士贾黄中致祭告之，其词曰：“维太平兴国九年，歳次甲申八月戊寅朔二十日丁酉，　皇帝谨遣翰林学士、尚书司封郎中知制诰贾黄中稽首上告于五福君、基十神、太一帝君之神：夫明灵之降，难可度思，精意苟存，必垂昭格。顾惟寡昧，嗣守丕基而德教未孚，化源犹郁，日愼一日，于兹九年。苟非　上帝垂休，明灵降鉴，则安得民庶和乐，丰穰荐臻？荷此殊休，实由　玄贶，惟神功施造化，道贯幽明，握　上帝之灵符，作群生之司命。顷者观台效职，保章献言，以为躔次所经；将莅斗牛之分，永惟灵驭下属。勾吴且欲伸蠲㓗之诚，岂复以封域为限？载营间馆，卜此近郊。庶苾芬之仪，亲承于祀事。飙欻之驾，时觌于神光所望。纳九有于胥庭，跻苍生于富寿；但以正词而陈信，敢言袐祝，以求恩谨，以至诚上祈冥祐！”
丁酉，　车驾亲祠太一宫。
壬寅，澶州言河涨损民田；雅州言江水涨九丈，坏民庐舍。以神武大将军石曦知襄州，左领卫大将军赵延进知扬州。
甲辰，以监察御史周渭为两浙西南路转运使。白州言大风坏官寺民舍。
戊申，朔，以磁州团练使潘光𥙿为右千牛卫大将军。
丙辰，以太子中允崔迈为陕府西路转运使副，吕备为转运使。
壬戌，宰相率文武百官上言曰：‘臣闻道之大也，二仪生焉，万物母焉。而岂辞希夷罔象之谓？天之髙也，四时行焉，三光丽焉，而靡谢昭回乾健之称？斯盖物理之常情，而圣人所以无避者也。伏惟应运统天睿文英武大圣至明广孝皇帝陛下，功参玄极，道贯往初，思溢六虚，恩覃万彚，纳百王于轨度，怀九有于胥庭。大夏、九真、条支、越裳之贡杂，沓乎槁街，合穗连理，华平阔逹之秀，充盈乎瑞谍。天人昭答，符应荐臻，犹且翼翼小心，乾乾夕惕，访峒山而问道，遇乙夜以观书，游神于蠖濩之中，端拱于穆清之际。昨者，人神合契，亿兆同心，将以交欢三神，接统千祀，追云亭之盛礼，践八九之遐踪。检玉之祠，不陈于袐；祝射牛之礼，已讲于儒臣。而劳谦载怀，中道而止。神贶集而不答，盛礼阙而弗营。今柴燎在辰，华夏毕至，咸以为群心固而天听不回，则何以绥怀万国？盛德著而名号不称，则何以对越穹旻？泽以浸之。德以覆之。昆虫草木，罔不咸遂，可不谓至仁乎？恩以怀之，威以肃之，华夷蛮貊，罔有不率，可不谓明德乎？臣等不胜大愿，上尊号曰：“　应运统天睿文英武大圣至仁明德广孝皇帝”，伏惟上奉天明，下从人欲，诞受典策，光昭永图。’答诏‘不允’。
丙寅，群臣三上表，诏曰：‘朕祗膺丕构，奉若　昊天，常惧烛理不明，听断乖误，日慎一日，于今九年。赖　上帝顾怀，　宗社储祉，兵戎甫定，民俗小康。载循冲人，何能致此？愧畏之意，不敢弭忘。今者辍升中之仪，修柴燎之礼，匪敢自大，要在致诚。夫溢美之累于道，虚言之过于实，朕所不取也。无为烦数，当体至怀，所请宜不允。’
庚午，免太常博士李颂，仍削两任。以知齐州日，坐部内与尼奸故也。
辛未，度支使左卫大将军陈从信卒。从信，字思齐，谯郡人也。　上在藩邸，命从信典财用之出入，恭谨强力，心计精敏，府中无事大小悉委之。开宝二年秋，有司言太仓储廪止于明年二月，请分屯诸军，仍尽率民船以资江淮粮运。太祖大怒，切责计司曰：‘国无九年之蓄，曰不足。汝不素为计度，而使仓储垂尽，乃请分屯兵师、括率民船以资馈运，是可卒致乎？且设汝何用？苟有所阙，必尔乎？’取之三司使楚昭辅惶惧，计不知所出，乃诣晋邸，见　上泣告，乞于　太祖解释，稍寛其罪，使得尽力营办。　上许之。昭辅出，　上召从信，告之曰：‘理将安出？’对曰：‘从信尝游楚泗间，见粮运停阻之由，盖是逐处勘给主船军人粮食，是以凝滞。若令往复自初起程，即令计日并支沿路日食，便可责其定限。又楚泗间运米入船，及至京辇米入仓，皆令促其程限。如此，每运可减数十日。楚泗至京千里，旧八十日一运，一歳三运；若此，则歳可増一运焉。今又闻三司使令籍民船，无好恶皆取之，则冬中京师薪炭殆绝。不若以新好船令运粮，恶者任民载樵薪，则公私俱济。今市中米贵，官乃定价，令㪷计钱七十。商贾闻之，以不获利无敢载致京师者，虽富人储物，亦隐匿不粜，是以益贵；而贫民将忧其馁殍也。今若听其自便，四方商旅皆至，即米多而价自贱矣。’　上曰：‘然。’明日，具以白　太祖，尽从其言。于是，事集焉。　上即位，迁东上阁门使，枢密都承旨，坐事，责授闲廏使阁门祗候。　上征并汾，以从信为大内都部署，迁左卫将军，复为枢密都承旨。未几，以本官罢。逾年，以本官充度支使，加本卫大将军。至是卒，年七十二，赠太尉。从信无他才，好诡诞。有李八百者，自言八百歳。从信事之甚谨，冀传其术，而终无所得。侯莫陈利用者，挟左道有妖术，因从信推荐，获宠。人以此非之。
壬申，以谏议大夫许仲宣权判三司。
乙亥，诏‘史馆所编文集将就，可令接续进来。’　上谓宰相曰：‘自去年冬末，日读御览三卷，未尝废阙，有故即追补之，巳读八百馀卷矣。’
庚辰，以知叙州舒德郛为叙州刺史。谿洞之首领来请命也。诏曰：‘应诸道、州、府，自今犯窃盗五贯巳上、十贯以下，并决杖配隶所在徒役，不必更奏。十贯巳上及凶恶尤甚、为人患者，即得取裁。’先是，窃盗狱成，皆取裁，多致凝滞。　上知之，故降是诏。
癸未，乾明节，群臣上寿。先是，饮群臣酒三行乃止。是日，　上悦，顾谓权御史中丞滕中正曰：‘三爵之仪，是谓常礼。朕欲与群臣更饮一卮，可乎？’对曰：‘陛下圣恩甚厚，臣敢不奉诏？’殿上皆称‘万歳’。
甲申，诏曰：‘华山陈抟，养素丘樊，韬光岩穴，载应顺风之请，是増少微之耀。慕我至化，来仪帝廷。不有嘉名，何彰贞范。可赐号“希夷先生”，仍赐紫衣一袭。’抟颇工诗什，居华山云台观。周世宗闻其名，召之。既至，馆于禁中月馀，厚礼遣之还山。及　上即位，来朝，今复至。　上待之甚厚，谓宰相曰：‘抟，独善其身，不于势利，所谓“方外之士”也。入华山四十年，度其年近百歳。人且言天下安治，故来朝觐。此意亦可念也。即令引至中书，卿可试与之语。’抟既至，琪等因问曰：‘先生得玄黙修养之道，可以授于人乎？’抟
－－〈此处缺，以下据它本补齐〉－－ 对曰：‘抟山野之人，于时无用，亦不知神仙黄白之事，吐纳养生之理，无术可传于人。假令白日上升，亦何益于世？主上龙颜秀异，博达古今，真有道仁圣之主也，正君臣同德、兴化致治之秋，勤行修练，无出于此。’琪等表上其言，　上益喜。
乙未，内出瑞物六十三种：白鹿六【二真定府、泽州贡，四御苑所生】，白兔十一【六岚、许、颍、秦、鳯翔、易等州贡，五御苑所生】，黑兔一【京兆府民进】，紫兔一【沂州贡】，白獐四【颍单州贡】，白雉一【颍州贡】，白鹊二【兖州贡】，白鸠一【京西民进】，紫鹊一【忠州进】，白鹑一【易州进】，白鸜鹆一【越州贡】，苍鸜鹆一【越州贡】，白山鹊五【唐、洋等州贡】，绿山鹊一【江陵府贡】，红山鹊一【贝州贡】，白雀四【登、德、汝、虢等州贡】，白防二【京西民进】，红雀一【德州贡】，白戴胜三【洞、干等州贡】，苍乌一【郑州贡】， －－〈此处缺，以上据它本补齐〉－－
白山鸦一【乾州贡】，赤乌一【赵州贡】，白鹰五【霸、濮、潞、晋、夏等州贡】，白鹭鸶鹰二【商、坊等州贡】，白鹘一【夏州贡】，赤鹘一【归州贡】，白鹞一【凤翔府贡】，白鹦鹉一【朗州贡】，白铜觜一【光州贡】，青花山鹊一【房州贡】。琪等拜表称谢，请图之，付史馆。诏从之。
戊戌，杖杀忠州录事参军卜元干，免知州、国子博士徐泽官，仍削两任，并为受赇枉法故也。
庚子，杖杀禁军铁林小校李超，坐牧马济州，求掠民钱，及劫杀道上行人故也。先是，国家以诸军战马数多，其外军屯戍者皆在外，而禁军中骑兵尚多，皆本军饲养之。每至三月，分出于近京州郡放牧；至九月复还本军，故超因牧马而为奸焉。
壬子，髙丽国王王治遣使以方物来贡。
庚申，日有青赤背气。
甲子，　上斋宿正殿。
乙丑，宿　太庙。　上以天气晴和，作歌诗三首赐近臣，令属和。
丙寅，　亲飨五室，出宿于斋宫。
丁卯，日南至，　亲祀南郊，回御乾元门下，制曰：‘惟皇抚运，树洪业于中区；惟辟奉天，表至诚于大报。朕自祗膺眷命，嗣守丕基，夕惕晨兴，宵衣旰食，九年于此，罔敢怠荒。而丰歳屡臻，五兵不试；符瑞昭应，书轨大同。顾惟冲人何能致此，盖玄穹之所降鉴，　宗社之所储休。所以躬事禋燔，告谢　天地，文物以之。大备声明，于是孔昭。六变升闻，百神降假。纯嘏之锡，岂独在予？思与万邦，同兹大庆。宜改纪元之号，仍覃作解之恩。可大赦天下，改“太平兴国九年”为“雍熙元年”。自雍熙元年十一月二十一日昧爽已前，应天下系囚，除故杀人并十恶罪至死及官典犯枉法赃不赦外，其馀罪无轻重咸赦除之。内外马歩诸军将卒并等第赏给，文武前任、见任官、诸军将校致仕官并与加恩。禁军指挥使已上未有功臣者，特赐功臣。诸道、州、府民户少欠太平兴国八年终已前夏秋税物及义仓并赈贷、斛㪷并与除。放文武常参官及内外诸司使副、禁军都虞候已上、诸道行军副使、藩方马歩军都指挥使父、母、妻未有官封者，并与官封，亡殁者亦与封赠。文资常参官衣绯绿及二十年者，许于吏部投牒以名闻。诸处配流徒役人内有曾任职官，已经恩放还者，委所司条奏。贬官未量移者，与量移；已量移者，与复；已复资者，量与叙用。诸处征讨将校殁于王事者，自副兵马使已上，并与赠官；有亲的子、弟、孙，并与录用。诸处监管场务亏失官物及人户増起、课额自后不敷者，应舟船沈没及遭水火损败钱帛、西川诸州盐井煎炼不及者，升、杭州等见有积欠系官地基钱物等，特与除放。两浙先欠淮海国王回圗质库钱盐等，应自开宝七年以后舒、掦、泉、福、歙等州被江南烧爇却斛㪷故，涪陵王先于在京及诸州借过省仓库钱帛斛㪷，见勒元借人填纳者，河东管内伪命日于人户上旧率配钱物及江南旧日于兴国军人户上白配供军茶货等，并特与除放。应江南、两浙、湖南、岭南人户见有丁身钱起，今后并以年二十成丁、六十入老其未成丁巳入老者及身有废疾，并与放免。应郊庙诸司职掌及行事官，并与加恩。欠一选者，令铨司注拟；欠两选已上者，减一选。应自前亡命军人及草寇聚集之处，限诏到两月并令于所在陈首；限满不首，即论其罪，诸道进奏。使前资官等赴　郊庙陪位者，并与加恩。西川、广南、荆湖、江浙、漳泉发遣到伪命官吏等，如正身亡殁，其骨肉一任归还，应诸抵法人及殁于贬所者，并许骨肉归葬。
癸酉，诏曰：‘建州进士杨亿，年方髫齓，富有文华。召试于前，笔不停缀。词体优赡，粲然可观。言念俊奇，宜加秩序。噫进不巳，砥砺弥坚。越景绝尘，一日千里。予有望于汝也，可特授将仕郎守袐书省正字。’亿，建州浦城人，刑部郎中徽之从孙也，年十一，能属文，援笔立成。　上闻其名，乃诏江南转运使张去华，就加考试。去华试以诗、赋、文论，咸有可观；送至阙，引对便殿，神采俊爽，占对闲雅。　上出诗赋题试之，亿援笔顷刻而成，词采靡丽，上大嗟赏，因谓宰相曰：‘童蒙敏慧，未尝有如此者！’宋琪等奏曰：‘陛下好文奖善，故异人间出。’　上曰：‘可与一官，留于京师，时召之令赋诗于前，以释心耳。’故有是命，襄州言襄赐县百姓刘昉五世同居、长幼百口内无异爨，诏旌表门闾，常税外免其他役。
庚辰，楚王元佐陈王元佑、　韩王〈真宗旧名〉、冀王元俊、益王元杰，各加食邑一千户。以太师尚书令兼中书令、淮海国王钱俶为汉南国王，改赐‘宁江镇国崇文耀武宣德守道功臣’。以刑部尚书、平章事宋琪为门下侍郎、昭文馆大学士；工部尚书、平章事李昉为中书侍郎、监修国史。左谏议大夫、参知政事吕蒙正、李至皆为给事中参知政事如故。宣徽南院使兼枢密副使柴禹锡进封平阳郡侯。右谏议大夫同签署枢密院事张齐贤、王沔并加左谏议大夫。自藩镇及内外文武官并进秩有差，以丁卯诏书加恩故也。
癸未，诏京城耆老百歳已上者凡百许人至长春殿，　上亲慰抚之。老人皆言‘自五代已来，未有如今日之盛也’。赐束帛、衣服、茶荈以遣之。
乙酉，诏曰：‘王者赐酺推恩，与众共乐，所以表升平之盛事，契亿兆之欢心。　累朝已来，此事久废，盖逢多故，莫举旧章。今四海混同，万民康泰，严禋始毕，庆泽均行。宜从士庶之情，共庆休明之运。可赐大酺三日’。酺饮，起自秦法，‘三人已上会饮则罚金’。故因事赐酺，吏民得会饮，过则禁之。魏晋之后，无闻焉。唐景云、开元、天宝间，曾举行之。至是，郊禋始毕，大庆溥洽，故有是诏。　上因谓宰相曰：‘朕读《唐书》，见睿宗已后，赐酺或连夜至七日、九日，亦或弥月，无乃太甚乎？娯乐不可过度三日，为得宜矣。玄宗令三百里内刺史、县令，各率音乐集都下，亦劳扰之甚也！’
丙戍，月犯昴。以少府监段思恭为右谏议大夫，袐书少监郭䞇为左谏议大夫。
丁亥，诏曰：‘敦本抑末，教化于是兴行；抵璧捐珠，浮靡于焉止息。朕祗承丕构，缅慕古风，思欲崇尚俭朴，革去浇竞，却难得之奇货，复大化之淳源。宜自我先，以率天下。其岭南诸州采珠场，罢之。’
己丑，以左领军卫大将军致仕，孙守彬为右屯卫将军。
壬辰，制曰：‘王者祗膺宝图，奉若天命，必在详求淑哲，所以翊宣风教。故姬周之盛，本自姜任之烈；虞舜之圣，亦资皇英之助。盖化行于内，而阴教以孚；位正于中，而人伦以叙。始于宫阃，迨于家邦。前典具存，敢忘脩举。陇西李氏，柔嘉维则，和顺积中，茂庆著于侯藩，盛则传于勲阀。清芬桂郁，睿问川流。明惠成于自然，仁孝本于天赋。顷自作嫔，帝室毓德。椒涂象服，垂风光昭。令则关雎播美，已著乐章。内理肃而九御有伦，妇道著而六宫承式。服阿保之箴诫，知臣下之勤劳。固已绩茂公桑[1]，道光彤管[2]。而造舟之礼，未加于徽命；厌翟之贵，未正于中宫。岂所谓昭德垂训、嗣世继统者乎？宜考旧章，焕兹缛礼，法轩星而践位，配皇极以为尊。可立为皇后，有司择日备礼册命。’
甲午，　驾幸城北水硙。回，召近臣宴于后苑。
丙申，大酺，自丹鳯楼至朱雀门，张乐，迁四市货殖、五方士女大会，作山车、旱船，往来御道，为鱼龙曼延之戏。又集开封府诸县及诸军乐人，列于御街，音乐杂发，观者隘道。　上御楼临视，召群臣宴饮，畿甸耆老，列坐其下，赐之酒食。
丁酉，赐文武常参官诣尚书省宴饮。　上赐诗二首，特降中使宣㫖，曰：‘今日卿等宴会，恐未尽欢。可更赐来日宴乐。’于是三日，群臣献歌、诗、颂、赋，称美者数十人，并宣付史馆。
庚子，以济州刺史陈廷山为光州刺史。
壬寅，以毡毯使张延景为尚食使。
癸卬，麟州防御使李克文为博州防御使。
甲辰，雨雪。先是，上谓宰相曰：‘今冬天气和暖，开春恐有疫疠。今郊礼酺宴之后，若得三五寸雪，大佳。’至是，阴云四合，积雪盈尺。
太宗皇帝實録 卷第三十一
[1]公桑，指天子、诸侯的桑田。
[2]彤管， 一种红管的笔，古代皇宫内的女史，以此记录后妃的事迹。以红色表赤心公正。

[book_title]太宗皇帝实录卷第三十二
起雍熙二年正月，尽二月
丙午，朔，　上不受朝，群臣诣阁拜表称贺。
庚戌，以右谏议大夫段思恭知寿州，司农卿李恽知孟州。
甲寅，诏曰：‘国家书轨混同，封域辽逺，将共康于庶务，必广择于群材。举其所知，厥有前典。况今官常之列，俊乂尤多，虽蕴长材，或居下位，守道者以躁进为耻，怀能者以自炫为非。式开荐善之门，用广得人之路。宜令翰林学士、两省御史台尚书、省官保举京官、幕职、县官可陞朝者各一人。’
丙辰，以皇侄德恭为左武卫大将军，判济州，封安定侯；德隆为右武卫大将军，判沂州，封长宁侯。皆故涪陵王廷美之子也。初廷美徙房陵，诸子皆从行。至是，并受封，仍厚赐缗钱，遣髙品卫绍钦送之治所，又以起居舍人韩检通判沂州，右补阙刘蒙叟通判济州，以皇侄在郡，面谕旨令，检等专郡政焉。
己未，上元节，御乾元门楼观灯。夜漏初上，密雪忽降。　上谓宰相曰：‘可各赋“观灯夜瑞雪满皇州”诗，以为娯乐。’上赋诗示群臣，宰相宋琪等咸奉和。
辛酉，分命左领卫大将军郭重吉等十三人监治河堤。
癸亥，以翰林学士司封郎中贾黄中、右散骑常侍徐铉、屯田郎中知制诰赵昌言、虞部郎中知制诰韩丕、祠部员外郎知制诰苏易简、主客员外郎知制诰宋准、礼部郎中张洎、左补阙直史范杲、著作郎直史馆宋湜席贻庆等，同知礼部贡举。以登州流人曹翰为右千牛卫大将军，分司西京令。便道之官，遇赦故也。
乙丑，诏赐安定侯德恭、长寜侯德隆常俸外年支钱各三百万。以水部员外郎阎象、春秋博士袁逢吉、毛诗博士解损、袐书丞张雍、著作郎杜新、殿中丞赵化右、赞善大夫吴淑、著作佐郎杜镐、大理寺丞王炳、国子监丞杨文举等试礼部诸科贡举人。
戊戍，以袐书丞何绩为京东转运副使。
己亥，诏曰：‘国家设俊造之科，启公平之路，务要艺实，以副勤求。近年举人，动盈万计，奸伪之迹，朋结相连。或成于他人，或传以相授。纷然杂乱，无以辨明。考核既难，妄冒滋甚。宜令知举官专察之，如有滥谬，具以名闻。’
甲戍，制加髙丽国王王治检校太傅。光禄卿裴迎，责授感德军节度、行军司马，坐知相州日，选仆隶伉健，夜入更直，与之卧起。郡中有卒，尤健壮，迎召之。诸仆由是不平，因斗竞，事发。上令鞫之，得实丑状。诏削籍，配隶商州禁锢。迎，钱俶之姻也。俶屡请于　上，乃改是命。
戊寅，诏曰朝廷选用贤能分膺事任必资公共 以副忧勤向者聮事同僚多不连署奏牍自今并须 同署永定为式庚辰遣内客省使郭守文领兵屯三 交
壬午，以翰林侍书左拾遗王著翰林侍读著作郎 吕文仲使髙丽甲申权交州三使留后黎桓遣牙校 张诏冯阮伯簪等以方物来贡壬辰诏左谏议大夫 滕中正兵部郎中杨徽之屯田郎中孔承恭同试知 贡举官亲属凡九十八人
乙未，夏州上言都巡检使汝州团练使曹光实殁于贼。光实，字显忠，雅州人也。 父畴，唐末为静南军使，控印峡以捍蛮蜑。光实幼武勇有胆气，轻财好施，不事细行，意豁如也。畴卒，伪蜀孟昶以光实为永平军管内捕盗游兵使。　太祖命王全斌平蜀。蜀地群盗蜂起，有夷人张乐忠者，常攻劫郡县，且憾光实杀其徒党，率众数千人，中夜掩至，环光实所居，鼓噪飞矢，四面并进，光实负其母，挥戈突围以出，贼众辟易，不敢辄近；光实举族三百馀口，贼杀之无噍类。又发畴墓，坏其棺椁。光实诣全斌，具以事白。时蜀中诸郡多未下，乃图雅州地形、要害，陈用 兵攻取之势，请官军先下之。全斌壮之，遂令光实率兵前导，既克其城，果得乐忠而甘心焉。全斌乃署光实为义军都指挥使。而残寇犹保沈黎，光实以所部尽平之。遂以光实知黎州，兼黎雅二州都巡检使，安集来蛮獠怀之。全斌遣入贡京师，且陈郡境安静，不须义军巡警，请罢之。　太祖喜谓左右曰：‘此蜀中之奇士也。’乃以为黎州刺史。逾年，改唐州刺史。时初平交广，群盗未息，以光实为岭南五十七州都巡检。既至，捕逐群盗，海隅寜静。　上即位，迁本州团练使。　车驾征河东，以光实知威胜军事，河东平充、汾、辽、石、沁等州都巡检使，领汝州团练使。王师北伐，与潘美分道出雁门，光实为前锋，遇贼，斩首五千级。优诏嘉奖。李继捧之入朝也，以光实为夏、银、绥、麟等州都巡检使。继捧弟继迁遁入蕃，落为寇，边民苦之。光实乘间掩袭，获继迁母妻及牛羊万计，斩首数千级，继迁仅以身免。继迁既败，使人诒光实曰：‘我数奔北，势窘不能自存矣。公许我降乎？因导致情款，愿陈甥舅之礼’，期其日于近城十许里约降。光实武人，勇而无谋，心信之，且欲专其功，故不以语人。至期，继迁设伏于隐蔽，与数人近城迎，光实领数百骑径赴之。继迁前导北行，将至其地，忽举手麾鞭而伏兵尽起，光实遂被害，年五十五。　上闻之惊悼，赗赠加等，录其子克让为五品正员官。
丙申，诏曰应天下佛寺道宫 自来累有诏书约束除旧有名籍者存之所在不得 上请建置初有僧乞于近城之地积薪自焚　上以 其惑众令配流逺恶处仍毁其所居院舍因谓宰相 曰近日多奏请建置僧院有十馀间屋宇便求院额 甚无谓也多是诳惑闾阎藏隐奸弊宜申明禁止之 故有是诏免著作佐郎郑用和仍削两任坐密州监 税日受赇故也
己亥，占城国王施利陀盘吴日欢，使婆罗门金歌麻来献方物；三佛齐国舶主金花，亦以方物来献。
庚子，忠武军节度使潘美来朝。
壬寅，以彰德军节度使李继捧为随州刺史。崇信军节度使、单州防御使李克宪为道州防御使。遣博州防御使李克文归本郡。克文，　先朝集在京师故也。
癸卯。以著作郎韦亶通判随州殿中侍御史李式通判道州武 元颍通判博州初李继俸归朝其弟继迁遁入蕃部 率戎人为寇会有从塞上来者继迁悉知朝廷事意 继捧等漏露之故其宗族悉置之于外令亶等为通 判专司郡政
丁未，以如京使石保兴为银夏等州都巡检使 己酉以崇仪副使莫侯陈利用为右监门卫将军领 应州刺史
乙卯，武成军节度使刘遇卒遇浮阳人也 周髙祖在邺遇为亲信吏周有天下迁控鹤都军头 显德中改控鹤副指挥使　国初迁御龙直指挥使 建隆末领溪州刺史转控鹤第三军都指挥使又改 眉州刺史乾德初授控鹤右厢都指挥使领琼州团 练使从征河东以功授虎捷右厢都指挥使郁州防 御使久之迁应州观察使侍卫歩军都虞候开宝七 年征江南充升州西南路行营歩军兼战棹右厢都 指挥使会诸路兵生擒江南大将朱令赟吴人因是 丧气江南平以功领大同军节度使　上嗣位改曹 州刺史彰信军节度使从征幽州失律责授宿州观 察使六年入朝从幸魏郡授宿州刺史保静军节度 使充幽州西路壕寨都部署护筑保州威虏静戎平 塞长城等五城八年授滑州刺史武成军节度使至是 卒年六十六诏辍视朝一日赠侍中遇纯谨善射上 待之尤厚既卒贬翰林医官使刘翰为和州团练副 使翰素刚褊同列多被谗构及遇病　上使候之言 必瘳故被黜焉
丙辰，诏曰：‘应中外官私发故旧书题，不得用官印记。违者罪之。’
丁巳，以右谏议大夫刘保勲 权御史中丞以日骑天武左右厢都指挥使师州防 御使张训为殿前都虞候领永州观察使日骑右厢 都指挥使严州团练使傅潜为日骑天武左右厢都 指挥使领云州防御使凉州观察使判霸州赵延浦 领蔚州观察使判冀州内客省使檀州刺史郭守文 领武州团练使左神武军将军营州刺史刘知信领 檀州团练使宫苑使妫州刺史李继隆领环州团练 使军器库使儒州刺史刘文𥙿领顺州团练使八作 使张浚领妫州刺史文思使薛继昭领儒州刺史
戊午，习射于后苑　上七发皆中的张乐赐从官饮宦 官何绍贞决杖配北班初绍贞护送宫人诣　永昌 陵还至中牟天未明见数人持兵行道傍绍贞疑其 盗捕而笞掠之人不胜其苦皆自诬服缚送致京师 上初闻甚惊既而思之曰此人虽持兵且未见劫盗之 状假令为劫岂绍贞能制而缚之乎因令送开封府 鞫之及狱成果县民诣嵩岳祈祷以兵自防耳　上 大骇曰几陷平民于法各赐茶荈束帛而遣之故绍 贞及于罪己未上御崇政殿亲试礼部合格贡举 人得梁颢等一百九十七人第为三等诸科三百一十八 人亦为三等有经生王从善能并注通诵其书　上 乃取五经举其端从善应声诵之无有凝滞上甚 嗟赏加赐九经及第其时或云下第进士中甚有可 取者　上未尽得之壬戌复试又得进士七十六人复 为三等以洪湛文词可采特陞为第三人馀皆附本 等末
癸卯，复试下等诸科为三等凡三百二人学究髙 南金自陈曰臣家贫父𬱖年八十四尝在大名府幕 罢职久矣今无存养者愿赐一第以慰臣父之老 上谓侍臣曰其父何人宋琪对曰前天雄军掌书记 髙𬱖也性廉介搢绅推之今以致政年老素行愈厉 上曰吾早知其为人惜其不能从政不欲强起之可 即授左补阙致仕仍赐钱十万擢南金髙第𬱖开封 雍丘人清泰中举进士侪辈绐之曰何不投裴仆射 求知乎是时裴皥以左仆射致仕后进无复至其门 者𬱖纯朴信之遂以文为䞇明年礼部侍郎马裔孙 知举裔孙即皥之门生也皥以𬱖语之裔孙曰谨受 命遂擢𬱖乙科后历州县周显德中佐符彦卿幕府 太祖时董禁兵上居近职亲迎　懿德皇后于大 名府彦卿遣𬱖迎候接纳尤伸诚款　上由是因南 金而记忆之故有是命甲子诏御前下第人有十五 举巳上者及贡院第四等人凡八十四人并赐同本科 及第
丙寅，殿直潘昭庆以禇遂良、欧阳询、虞世南墨迹三本来献。
戊辰，赐新及第进士等诗二章，以泰寜军节度使孙承祐知滑州，屯田郎中、知制诰赵昌言知大名府；祠部员外郎知制诰苏易简，罢知制诰。初，　上使易简、贾黄中等同知贡院，各以子弟甥侄，籍名求别试。易简妻兄进士崔范，故职方员外郎宪之子也。宪死，易简以外服请告，范服未阕，易简隐而不奏，荐名在髙等；又有王千里者，故水部员外郎孚之子也，孚在蜀为翰林学士，易简父协即孚之门生，易简以故荐千里。　上闻之，甚怒，范及千里并加罪，仍令御史劾易简于私第，及罢制诰之任。
壬申，宴中书、门下、文武常参官、翰林学士、节度防御团练使、刺史、诸军校百夫长巳上、及诸州进奉使、占城国、三佛齐使、诸国蕃客于大明殿。
癸酉，赐新及第贡举人宴于琼林苑。蕲州言江南歳歉，民饥流移入，所部津吏以未受诏，多拒之，望许渡江自占。诏从其请。
太宗皇帝实录卷第三十二

[book_title]太宗皇帝实录卷第三十三
起雍熙二年四月，尽八月
乙亥，朔，诏曰朕抚御寰区惠养黎庶轸忧勤 而是切在夙夜以宁忘江南数州向罹旱歉虽行赈 贷未救疲羸更均推食之恩以表忧人之意今遣监 察御史安国桢等乘驿至彼与长吏度人户阙食者 赈给之仍发官廪减价出粜因令访察郡县官吏为 政善恶民间利病以闻先是去秋䖍吉洪抚饶信等 州旱歉人民艰食虽巳令赈贷至是又遣国桢及太 常丞冯拯荣见素左赞善大夫马得一王茂之张茂 才樊素著作郎宋镐张维嵩张涛等分往慰抚察视 之
丙子，诏曰夫经术者王化之本也故悬科取士要 在得宜明经入用期于专业向者以毛诗周易尚书 三经各为一科顾其本大小不相伦等况复选序之 一致岂容艺学之不侔今后以周易尚书各为一科 而附以论语尔雅孝经三小经毛诗卷秩差大可令 专习法家之学最切于时废之已久甚无谓也可复 置明法一科亦附以三小经庶使为学精专用功均 一是日　上习射于后苑召近臣赏花钓鱼张乐赐饮 上连中的者五
戊寅，遣忠武军节度使潘美复屯于 三交以国子博士郑浚文为水部员外郎致仕老病 求解官故也
己卯，启圣禅院成诏僧睿齐主之其地 即晋之护圣营也　宣祖时典禁军天福四年上 诞于其地　上即位太平兴国中诏建为寺六年而 功毕所费巨数千万计殿宇凡九百馀间皆以琉璃 瓦覆之先是平江南得旃檀瑞像并桑门宝志真身 初置内寺至是并迁于是院
辛巳，诏诸郡选胥吏之 廉干者隶于三司初　上以三司积弊之渊薮也旧 吏奸猾尤为难制故于外郡选吏补之优给粮禄冀 其畏法而自谨也
己丑，月掩心后星殿前承旨王著 弃市坐监护资州兵马为奸赃故也
庚寅，诏曰判四 方馆事田仁朗任寄腹心职居亲近昨因戎羯骚扰 边陲令緫师徒往伸平荡而稽违诏旨诖误军谋畏 懦不前张皇边事遂使腥膻馀类敢揺虿毒倾陷我 城堡俘掠我吏民玩寇长奸实由于尔败吾师律合 寘严诛尚念尝侍轩墀久经歳月屈于朝宪伸我私 恩勉怀思过之心以荷曲全之意可特责授商州团 练副使令御史台遣吏监送赴任初李继迁率蕃部 屡为边患是歳二月攻麟州汝州团练使曹光实领 兵檄巡为其所诱而殁又围三族寨麟州驰驿以闻 上遣仁朗与阁门使王侁宫苑使李继隆阁门副使 董愿驰发边兵数千击之仁朗兵至绥州驻月馀奏 请益兵于是三族寨蕃将折御乜杀监军使者与继 迁合　上闻之大怒亟遣军器库使刘文𥙿自三交 疾驰代仁朗先是继迁巳攻陷三族因急攻府宁寨 报至仁朗喜谓诸将曰戎人随逐水草散保岩险常 乌合猬聚以寇边境胜则进败则退无以穷其巢穴 今继迁啸聚羌戎数万众围守孤城虑王师之至必 尽锐攻之谓朝夕可拔府宁城小而坚戎兵虽少皆 劲卒犹可以旬日受敌我俟其困率大兵击之遣一 将将强弩三百以邀其归路北虏成擒矣部署已定 会使者赍诏召仁朗赴阙下御史按问仁朗陷三族 状对云所征兵在银绥夏等州本州以城守为备不 遣有兵千馀乃曹光实旧卒器甲不完故请益兵转 运刍粟复未备三族寨与绥州道逺非元诏所救也 昨臣已定擒继迁䇿会诏至其谋不果因言继迁得 蕃情愿且降优诏怀来之或悬厚赏以诱部落酋长 令斩其酋不尔恐他日渐为难制虽大益兵深入其 地无益也台司以闻上大怒切责宪府官吏御史 遂重劾之法司以乏军兴者斩征人违期二十日者绞 上止令降黜焉是行也仁朗诚为稽缓然计巳决而 为王侁等媒孽构成其罪故及于贬人皆惜之
丙申，上幸金明池因幸琼林苑习射　上为歌诗赐群臣
庚子，夜甘露降于后苑花木之上
辛丑，夏州行营上 言破西蕃悉利族斩首六百级虏生口三千枭伪代 州刺史折罗遇并弟埋乞获马牛羊畜三万计皆继 迁之党也
癸卯，以香药库使张逊领妫州刺史
庚戌，以商州团练使翟守素知延州左谏议大 夫滕中正知河中府辛亥天长军上言有蝗食苗稼 癸丑命右谏议大夫权御史中丞刘保勲同知京朝 官考课
庚申，左羽林军统军周保权卒保权武平军 节度使行逄之子也建隆三年行逄卒保权尚幼部 将衡州刺史张文表叛率兵袭朗州保权不能制及 王师致讨逃于山谷事定来见　太祖不之罪授诸 卫大将军累迁上将军统军至是卒
壬戌，亳州献两岐秀麦
癸亥，赐近臣御制五言诗草书扇各一又草 书李白庐山瀑布诗共二十幅分赐之谓宋琪等曰 朕公事之外未尝昼寝读书写书自得其趣琪等对 曰天下庶务陛下皆亲决之又以读书染翰为乐前 代帝王所不能及也甲子　上幸城南观麦赐田夫 布帛有差
庚午，中书门下言有常任职官谴谪在外 者昨经赦宥望令归阙责其后效　上不许谓宰相 曰朝廷致理当任贤良君子小人宜在明辨大抵人 君宜先正其身亦如治家家长不正家亦乱矣故听 谗邪之言则骨肉至亲坐成离间岂能致肥家睦族 之道欤大小虽殊其致一也今海岛琼崖逺处甚有 窜谪之人郊禋以来岂不在念盖此等为行巇崄若 小得其志即复结朋树党恣其毁誉如害群之马岂 宜轻议哉
辛未，以虞部郎中王龟从水部员外郎王 素左拾遗毕士元袐书丞张茂直充诸王府记室参 军上谓龟从等曰诸子生长深宫未知世务必资 良士赞导为善使日闻忠孝之道卿等皆谨恪有行 故兹慎选各宜勉之龟从等顿首谢仍诏各赐衣一 袭银带银鞍马以宠之
壬申，霸州献白乌癸酉鳯翔 府言岐山县周公庙有泉忽涌耆老相传云时平则 流世乱则竭唐安史之乱泉竭至大中年复流赐号 德润泉自后又涸今泉忽涌清澄甘㓗甚异于常因 图之以进
甲戌，朔，将作监丞木令仪削籍为民以知化州 日坐赃故也
己卯，诏两街供奉僧于内殿建道场 上谓宰相曰今夏麦丰登比闻歳稔则民多疾疫朕 恐百姓有灾患今建此为民祈福未必便能获祐且 表朕请祷之意
壬午，中书门下言州县官旧制南曹 判成申流内铨注拟其职事官经中书陈状除官中 书不见本官历任功过须下南曹勘覆方除官今后 望令罢任职事官并赴铨曹准格注拟其特除拜不 在此限从之
乙酉，中书门下言近日诸州府官吏去 官赴举者礼部贡院考试多是所业未精今后望令 本处先呈试合格以闻待报方得解送贡举院考试 若所业纰缪其考试举送官必当加罪本人免所居 官从之
丙戌，以新及第第一等进士梁颢等二十一 人为节度观察推官第二等第三等并诸科三等人 令右谏议大夫刘保勲兵部郎中杨徽之屯田郎中 孔承恭同于吏部依常调注拟戊子诏曰去年有司 上请通行江浙盐商盖欲均利于民而绝其犯禁者 然变法易制自古所难故且行之歳时以观其利害 如闻罢榷之后重扰于民庶便于时宜仍旧贯自今 宜依太平兴国九年七月己酉已前禁法从事
己丑，诏曰先是两浙转运司言罢杭州榷酤令民随税输 麹钱自闻更改未甚便宜郡县豪举之家坐专其利 乡村贫弱之户歳责所输求便于民反罹其害复从 旧法庶协通规其所均钱宜并停庚寅诏废西京稻 田务
辛卯，内客省使麟州巡检郭守文等上言自四 月至六月三族寨诸蕃四十七族来降已令复旧业 岌罗赋等一十四族拒命寻率兵击之斩首数千级 焚千馀帐获人马牛羊七千计乙未以金部员外郎 杨缄为江南转运使比部员外郎许骧副之
庚子，崖 州人言长流人卢多逊卒年五十三
辛丑，诏曰古人 云父母之名耳可闻而口不可道则知卒哭而讳止 可施于私家闺门之事岂宜责于公府如闻州县长 吏颇以私讳责人甚无谓也今后内外臣僚三代名 讳只可行之于已州县长吏不得出家讳新授职官 内有家讳者除三省御史台五品文班四品武班三 品已上许凖式上言其馀不在请改之限
甲辰，朔，以刑部员外郎李继凝为两浙转运使。
丙午，府州上言三族寨折御乜率中府黄乜三族五百馀户来降。
丁未，蕃族寇金明寨巡检李继周率兵破之。
丁巳，月有食之。是日中元节，　驾幸启圣院回，御东华门楼观灯。召宰相、亲王、节度使及近臣宴饮，夜分而罢。
庚申，诏曰存救之术储廪是资所以攘 凶灾防水旱也备豫无素灾至而思御之其可及乎 今丰穰屡臻宜多积蓄可令诸道转运使与所在长 吏共计度之考察仓储无令败损初　上谓宰相曰 国家以百姓为本百姓以食为命是知储蓄最为急 务昨江南灾旱朕亟遣赈贷果无流亡盗贼之患若 非积粟何以救之因下是诏
甲子，诏辍视朝一日，以陈王元佑夫人李氏卒故也。夫人故隰州防御使谦浦之女，既归于王，未封而卒。朗州上言江水溢害稼。
乙丑，以和州防御使陆万友为右监门卫大将军。
庚午，赐太平州道士赵王九钱三十万，仍改名“自然”。自然，当涂人也，世为县民。年十六，尝萝一人年七八十，状貌甚伟，自云“我是阴君也，汝有道气，今以辟榖之法授汝。”因出柏一枝令㗖之，曰：“自此当不食矣。”㗖讫，复教篆籀数百字。觉以示人，皆不能识。或曰：“此天篆也，道家符箓用之。”自是，三五夕或一见于萝中，自然遂不食，神色俊爽。乡里异之。长吏以闻，召至阙，自云“不食已三年矣”。故有是赐而遣之。
癸酉，朔，诏曰朕以庶政之中狱讼为切钦恤之 意何尝暂忘盖郡县至广械系者众苟有冤抑即伤 至和今遣袐书丞崔维翰等分路案问小事即决之 大事须证佐者促行之仍廉察官吏勤惰以闻
己卯，以度支员外郎直史馆张宏为主客郎中史馆修撰
庚辰，诏曰王者任人各有攸处茍适其用则无旷官 近以新及第人为司理参军恐其初列官常未通刑 法令州郡长吏视其不胜任者于判司簿尉中两易 之内戌荧惑与歳星合于轸
癸巳，西南奉化王子以 慈等三百五十人以方物来贡丙申教坊使郭守忠 上言求外任　上赐以束帛因谓宰相曰朕承累朝 丧乱之后所以励情为治祁寒暑雨未尝自便盖恐 政事壅滞今天下治自谓劳苦有效矣若以酒乐自 娯则万务将壅百姓何所诉哉然守忠之情亦可念 也宋琪等对曰陛下求理切至未尝游心宴乐徘优 之徒无所施其技故守忠求外任以自效
辛丑，瀛莫二州上言大水损民田

[book_title]太宗皇帝实录卷第三十四
起雍熙二年九月，尽十二月
九月壬寅朔以主客郎中史馆修撰张宏比部郎中 知制诰知广州徐休复并守本官充枢密直学士休 复仍知广州乙巳以西上阁门使王侁领蔚州刺史 丙午制曰朕祗膺景命嗣守丕图夕惕晨兴十年于 此风雨咸若禾麦屡登四鄙无虞五兵不试富寿之 福普及生民顾以眇躬安能臻此盖乾坤之眷祐致 动植以昭苏特开三面之网罗用答二仪之覆焘应 两京诸道州府军监县镇系囚等限德音到日已前 除十恶官典犯赃及谋杀故杀劫杀人不赦其馀罪 至死者减一等流罪以下并放江浙之间亢阳为殄 虽行赈贷尚轸忧劳宜行蠲除用伸悯恤应有曾差 使臣赈贷处人户欠太平兴国九年夏秋税赋并沿 徴物色并特与除放庚戌重阳节赐近臣令饮宴于 宰相李昉第御制七言二韵诗一首令中官就赐之 是日　上召亲王节度观察防御团练使及内臣后 苑习射张乐赐饮极欢而罢夜分楚王宫火迟明烟 熖未止　上以元佐素病心疾意火必元佐也令摄 赴中书遣御史按问置巨校于前元佐恐惧对云数 年已来心神迷乱因重阳被酒夜持帘幕卷蜡炬不 令左右知觉遂起此火案具　上遣入内都知王仁 睿谓曰汝为亲王冨贵极矣何凶悖如是国家典宪 我不敢私父子之情从此断矣元佐无词以对陈王 元佑以下洎宰相近臣号泣营救　上涕泗谓曰朕 每读书见前代帝王子孙不率教训者无不扼腕愤 叹岂知我家自有此事朕为宗社之计断不舍之遂 下制曰楚王元佐童丱以来慈爱所厚洎其成长性 忽变移训导莫从往悖自恣亲行残忍之事潜形诅 詈之言忽于宫中纵火为患违教废礼所不能言宜 废为庶人送均州安置　上谓宰相曰比者内外安 宁方思自适而以元佐纵火实挠朕怀宋琪等对曰 尧舜有丹朱商均此不足以上累　圣德元佐若无 心疾必不至是惟陛下开适丁巳宰相文武百僚伏 阁拜表以庶人元佐乞留京师诏不允表三上乃许 之命寘于京师使者监护不通外事元佐　上长子 也初名德崇后改今名出阁封卫王及长渐骄恣后 病恍惚烦躁或经时绝朝请自是屡为残忍不守法 度左右微过必加手刄仆吏过庭辄弯弓射之　上 诲责之甚厉皆不悛是歳夏秋疾甚　上深以为忧 是月初以疾小愈　上悦故为肆赦九日　上宴诸 王而元佐以病新间不预㑹至暮罢陈王等往谢之 元佐谓曰汝等与　至尊宴射吾不预焉是为　君 父所弃也因发愤中夜闭媵妾于室纵火　上怒遂 废焉楚王府咨议赵齐王遹翊善戴玄以辅导无状 上表请罪　上曰朕教训犹不从岂汝等能赞导之 乎皆释不问令解职守本官戊午　上以火故欲广 宫城诏殿前都指挥使刘延翰等经度之以地图来 上　上曰居民甚多吾不欲徙之也令罢己未西南 蕃王权南宁州事兼蕃落使龙汉璇使牂牁诸州酋 长赵文挢等率种落百馀人来献方物名马纳伪蜀 所给符印而听朝命即授汉璇归德将军南寜州刺 史刻印赐之以赵文挢张汉迁等并为怀化司戈以 殿中侍御史张郢为西川转运副使崇仪使知府州 折御卿兼领成州刺史乙丑以濮州刺史安守忠知 夏州戊辰召近臣习射于后苑　上七发皆中的左 骁卫上将军致仕张美卒美字玄圭清河人也少精 书计隶三司为吏周祖初有天下世宗为镇宁军节 度使美时掌郡中财榖世宗每有求取美必曲为供 备周祖闻之怒将加谴责而重伤子意故徙为濮州 马歩军都虞候世宗嗣位徴为枢密都承㫖未几权 判三司世宗征淮南留美兼大内都部署一日于禁 中假寝忽觉心动因周行宫城谨饬诸司俄顷内醖 署火起既有备即扑灭之寻拜左领卫大将军充三 司使历宣徽南北院领三司如故专掌邦计条奏利 害时论以为精敏故屡行征讨财用不乏然世宗尝 以澶渊有所求假颇不以公忠待之美亦内自怀愧 恭帝立李筠镇上党美度筠必叛潜于怀孟多积刍 粟国初筠果叛　太祖亲讨之师徒十馀万出太行 粮运素备未几平之美有力焉以功授同州刺史定 国军节度使时关中官出缗钱以市材木歳至数千 万先是长吏每出钱给民十取其一谓之率分钱多 至数百万少亦不下百万美至所部吏白其事美曰 官市木长吏何故规其利独不取后他郡民有诉长 吏受率分钱者皆命责偿焉乾德中改沧州刺史横 海军节度使　上即位来朝改左骁卫上将军未几 以本官致仕䑓是卒辍视朝一日己巳㤗寜军节度 使孙承祐卒承祐字祐之馀杭倡家子也钱俶之在 浙东以承祐姊为妃承祐因得处亲要之地累迁至 浙江东道营田副使改镇东镇海两军节度副使知 威胜军节度事太祖征江南命俶统所部兵攻常 润承祐以禆将从谋画居多江南平诏改中吴军为 平江军以承祐为苏州刺史平江军节度使　上即 位俶举国归明以承祐为兖州刺史㤗宁军节度使 知大名府逾年移知滑州至是卒年五十诏辍视朝 两日赠太子太师承祐尝梦人以蓍草一本增其一 而授之既寤以语人或谓曰大演之数五十其用四 十有九今増其一君年止于是乎及是果验承祐性 奢侈每一食杀生命数十方下箸所居之室皆焚龙 脑日费数两尝从　车驾北征承祐以橐驼负巨斛 贮水载鱼以随之至幽州南村落间日已旰西京留 守石守信与其子驸马都尉保吉洎近臣数十人尚 未食适遇承祐承祐即命设幄于野旋令鲙鱼穷极 水陆人咸异之
闰九月壬申朔以虢州刺史孙继业为右卫将军致 仕以老病故也甲戌以虞部郎中知制诰韩丕知虢 州丕有文行朝右称为长者然诰命应用伤于稽缓 宰相宋琪性褊急常加督责丕不能平故上章求外 任焉丙子以感德军节度使崔翰知滑州辛巳以崇 仪使郭令图领平州刺史癸未司天言太白入南斗 甲申驾幸天驷监　上亲选名马赐宰相参知政 事枢密三司使翰林学士节度使因幸含芳园张乐 习射丙戌诏曰饶州多荒田其地肥美宜令募民耕 种母出五年租庚寅崇仪副使王赞决杖降为供奉 官坐监绫锦院挟私诬奏锦工请加刑　上召锦工 诘问之工因言赞阴事赞具伏抵罪　上谓宰相曰 朕躬亲庶政犹或如是若游宴自适下情何以上通 乎乙未诏曰岭峤之外封域且殊盖久隔于华风乃 染成于污俗朕尝览传记备知其土风饮食男女之 仪婚姻丧葬之制不循教义有亏礼法昔汉之任延 理九真郡遂变遐陋之地而成礼让之俗是知时无 古今人无逺近问化之如何耳岂有弗率者乎应邕 容桂广诸州婚嫁丧葬衣服制度并杀人以祭鬼疾 病不求医药及増置妻孥等事并委本属长吏多方 化导渐以治之无宜峻法以致烦扰初　上览邕管 记知其俗陋故下是诏丙申以丹州刺史禹万成为 右领军卫将军己亥坊州献一角兽左右皆曰麟也 上谓宰相曰时和歳丰兆民安泰此为上瑞鸟兽草 木夫何足云不必宣示中外
冬十月辛丑朔　上亲录御史台开封府系囚及罢 谓宰相曰朕日录囚徒殊不觉劳心但坐少时耳若 中外臣僚皆留心政务天下安有不治者古人宰一 邑治一郡或致飞蝗避境猛虎渡江况人君能惠养 黎庶伸理冤滞岂不感召和气乎宋琪等对曰陛下 勤劳致治苍生之幸也丙午以天竺僧天息灾为译 经三藏明觉大师施护为传法大师法天为传教大 师并授朝散大夫试鸿胪少卿仍月给俸禄初天息 灾等既至诏令与礼部郎中张洎同译西天𣑽夹而 润色之至是成六十卷以献诏附于经藏㑹　乾明 节天息灾等上言昔唐三藏号大广智不空试鸿胪 卿封肃国公臣等微薄无以发明教法然遇盛明之 时窃慕前代之美上览之故有是命丁未　乾明 节群臣上寿己酉汴河押运使臣决杖配隶商州禁 锢断主粮胥吏腕徇于河侧三日而后斩初　上或 闻汴河漕运军人至京颇有寒饿乃令中官访求果 得百馀人有饥冻之色诘其故乃主粮吏夺其口食 而自取之　上大怒故加其罪给军人衣服而慰抚 焉癸丑宴中书门下文武常参官翰林枢密直学士 节度观察防御团练使刺史诸军校百夫长巳上诸 州进奉使外国蕃客于大明殿甲寅黎州卭部川蛮 王子阿有等百七十二人以方物良马来贡乙卯下 元节京城张灯赐近臣于枢密使王显第宴饮夜分 上遣中使以御制诗一首赐之丙辰以盐铁判官祠 部员外郎张鸿渐为河北转运使改左右天廏院为 左右骐骥院丁巳命右谏议大夫雷德骧同知京朝 官考课　上谓宰相曰朕前日阅班籍欲择一人为 河北转运使而臣僚既众不能尽识亦不知其履行 自今令德骧具臣僚历任功过之迹引对取㫖既德 渐识群臣可以择才委任且使有官政者乐于召对 负瑕累者耻于顾问惩恶劝善于是在焉以膳部员 外郎鞠砺为岭南转运使命宫苑使李继隆护髙阳 关屯兵六宅使符昭寿左神武将军刘知信护镇州 屯兵引进副使董思愿护定州屯兵辛酉月掩御女星
十一月壬申日南至　上不视朝群臣诣阁拜表称 贺以御制诗二首赐宰相宋琪等丙子右领军卫将 军翟美请还姓李氏从之丁丑诏曰先是郊祀乾明 节及国家大庆州郡多遣幕职州县官入贡自今宜 罢之戊寅以光禄卿髙保寅知同州庚辰以左谏议 大夫知开封府辛仲甫为御史中丞以中书舎人王 祐知开封府翰林学士贾黄中知吏部选事壬午诏 曰顺时蒐狩礼有旧章非取乐于畋游将荐诚于 宗庙久隳前制阙熟甚焉今者暂狩近郊爰遵时令 其以所获禽兽付所司荐飨　宗庙永以为式初 上猎于西郊射中走兔五因谓宰相曰蒐狩之事著 于典礼古者以所获之禽荐飨　宗庙而其礼久废 今可复之遂下是诏癸未以司门员外郎陈谔为工 部郎中致仕以老病故也甲申以祠部员外郎苏易 简复知制诰诏琼州送故流人卢多逊家属于容州 安置以元年十一月丁卯赦书故也戊子以时雪未 降命群臣分祷京师祠庙是日雨雪　上悦制诗二 首赐宰相等令属和辛卯诏曰三年之制谓之通丧 盖圣人之垂教贯百代而不易向者臣僚居丧多从 抑夺盖切于为理急于用人求便一时诚非久制方 敦孝治以厚时风宜从栾棘之心俾守苴麻之礼自 今京官幕职州县官有丁父母忧者并放离任常参 官奏取进止壬辰以左补阙直史馆范杲本官知制诰
十二月庚子朔日有食之辛丑诏曰国家郡县至多 官吏斯众拘于选调颇为滞淹应今年十二月终罢 秩幕职州县官等并特放选犯赃殿选者不在此例 壬寅潭州献白雀癸卯南康军上言降雪三尺大江 冻合其上可胜重载丁未以大寒诏罢京城杂役尚 方减日课遣中使赐边郡戍卒襦袴悉絮以绵丙辰 制曰王者钦若大猷允釐庶政必藉台辅以张化源 上所以燮和阴阳下所以康济黎献惟公是务与众 共之其或时望有亏物情未允进退之际公议在焉 门下侍郎兼刑部尚书同平章事宋琪早以时才常 依藩邸荐更歳月久效官常洎朕纉承载怀求旧攀 附鳞翼腾跃风云擢于㑹府之中处以公台之任而 识非逺大望阙具瞻曾无端愼之称但有诙谐之诮 朝章政兴无所发明百度彝伦如何式叙岂可以承 倚毗之重当忧责之任哉宜以秋卿俾还相印退之 以礼不谓无恩勉务钦承自求安逸可刑部尚书同 日制曰枢机重地密勿近司倚注所先无加于此苟 舆情之未洽在公议以难安宣徽南院使枢密副使 柴禹锡早自中㳙陞于近侍载承求旧之宠骤居宥 密之任而不能尽瘁于事倾输乃诚苟且因循孤予 委遇退居散地犹示优恩尚参翊卫之荣无忘钦承 之意可左骁卫大将军　上谓宰相李昉等曰朕于 大臣岂容易进退事不获已方行此命禹锡为性憸 巧昨朕欲广宫城禹锡有别第在表帜中上言愿易 阛阓中官邸店朕闻之恍然不乐自此知朕薄其为 人恐罢其职乃潜与宋琪相结为琪来请流人卢多 逊第朕即赐之多逊犯罪籍没琪为宰相复请居之 不避恶名与锺离意何相逺耶卿等观之岂大臣之 体乎丁巳以太常丞关韪直史馆癸亥洪州上言奉 新县民胡仲尧三世义居置书堂聚游学之士诏旌 表门闾常税外免其他役甲子诏曰瞻彼㤗岳奠于 鲁郊升中告成历代之仪斯在泥金检玉前圣之迹 犹存所宜肃恭常加营护先有发掘前代石检隳坏 古之坛𫮃并令完修如故州县常谨视之丙寅以殿 中侍御史夏侯峤为右补阙直史馆膳部郎中知制 诰髙冕卒冕字子庄河中人左拾遗知制诰锡兄之 子也周显德中以布衣诣阙上书送礼部考试有司 以甲科处之㑹世宗将北征复召冕于中书试平燕 论世宗方经略北鄙欲夸大其事以诧戎虏诏并上 其藁即以冕为左谏议大夫宰相范质固执以为不 可授右补阙赐银鞍勒马器币甚厚将加大用㑹世 宗晏驾国初累迁至都官员外郎尝保举符[鹬(鸟改为羽)]。[鹬(鸟改为羽)]坐 事败冕责授太子左赞善大夫　上即位迁职方员 外郎出为两浙转运使未几迁鄯部郎中知制诰逾 年出知益州冕性纯质奉诏条尤谨蜀民好遨乐冕 拘以法民颇不便之至是卒年五十诏赠右谏议大 夫以钱二十万粟三百斛赐其家仍录其子垂休为 光州固始县主簿
太宗皇帝实录卷第三十四

[book_title]太宗皇帝实录卷第三十五
起雍熙三年正月，尽二月
雍熙三年春正月庚午朔
上御乾元殿受朝贺礼毕御大明殿群臣上寿辛未 右武卫大将军长宁侯德隆薨故涪陵王廷美第二 子也太平兴国九年以廷美卒出判沂州在任不省 郡事但同通判专焉至是薨　上为发哀于别殿辍 视朝三日诏赠寜逺军节度使追封临沂郡公遣内 臣监护丧事壬申　上赐宰相李昉等元日十韵诗 令属和戊寅以皇侄德彝为右千牛卫大将军判沂 州封长宁侯德彝即德隆之弟也故继其兄任焉庚 辰夜漏未尽一刻北方有赤云如城至明不散癸未 上元节京城张灯　上御乾元门楼召近臣宴饮夜 分而罢乙酉以殿前指挥使右班都虞候播州刺史 冯玉充殿前指挥使左右班都虞候领涿州团练使 以马歩军都军头苏州刺史王杲充日骑右厢都指 挥使领寰州团练使以马歩军都军头蓟州刺史李 延赟充龙卫右厢都指挥使领营州团练使以马歩 军都军头春州刺史马贞充神卫右厢都指挥使领 蓟州团练使丙戍以左补阙李巨源为司门员外郎 兼侍御史知杂事丁亥天平军节度使曹彬来朝召 之也己丑左卫上将军向拱卒拱字星民河内人也 始名训避周恭帝讳改焉少负气以倜傥闻汉祖在 太原欲往事之拱虽贫状貌雄伟途中群盗意其冨 家之子随之将劫其财拱知之至石㑹关乃杀其所 乘驴大置酒食㑹里民豪杰者告其故里民曰无苦 乃率众送至太原汉祖不之用客于周祖门下及汉 有天下周祖领节制署拱为右职周祖即位授宫苑 使改皇城使从征慕容彦超于兖州授客省使知陕 州诏还京转内客省使知延州未几迁左神武大将 军充宣徽南院使世宗即位河东刘崇乘国丧举兵 南攻世宗亲率六军御之授滑州刺史义成军节度 使河东行营前军兵马都监师旋改陈州刺史镇安 军节度使先是秦鳯帅以其地叛入蜀世宗举兵取 之择将未得其人宰相王溥曰是行无以易拱乃授 西南行营兵马都监率兵讨平之世宗征淮南自陈 州召至京兼判开封府事诏赴行在复为宣徽南院 酒极所欲府中事堕废不能治盗白日劫人于市中 拱不能捕　太祖闻之怒以左金吾卫上将军焦继 勲代之辞日　太祖喻之曰西洛久不治故命卿治 之无复效向拱也以忠武军马歩军都指挥使髙琼 充马歩军都军头领蓟州刺史以彰信军马歩军都 指挥使李赟充马歩军都军头领营州刺史唐州马 歩军都指挥使范廷召充马歩军都军头领平州刺 史虢州马歩军都指挥使愼铎汝州马歩军都指挥 使皇甫继明商州马歩军都指挥使韩彦卿并充马 歩军副都军头庚寅　上将北征以天平军节度使 曹彬充幽州道行营前军马歩水陆都部署河阳节 度使崔彦进副之以内客省使郭守文充都监以日 骑天武四厢都指挥使傅潜充幽州道行营前军马 歩军都指挥使龙卫右厢都指挥使李延赟充前军 马军都指挥使神卫右厢都指挥使马贞充前军歩 军都指挥使濵州刺史卢汉赟充左厢排阵使莱州 刺史杨重进为右厢排阵使马歩军都军头范廷召 充前军先锋都指挥使田斌荆罕帅军翼之以文思 使薛继昭为前军先锋都监宫苑使李继隆帅军翼 之以光州刺史陈廷山隰州刺史史圭充押阵部署 以右神武将军刘知信六宅使符昭寿充都监以侍 卫马军都指挥使彰化军节度使米信充幽州西北 道行营马歩军都部署沙州观察使杜彦圭副之以 蔚州观察使赵延浦衣库使张绍勍引进副使董愿 充行营都监以亳州刺史蔡玉充排阵使马歩军副 都军头韩彦卿窦晖充先锋都指挥使曹美帅师翼 之侍卫歩军都指挥使静难军节度使田重进充定 州路行营马歩军都部署右武卫大将军吴元辅西 上阁门使袁继忠为都监辛卯以著作佐郎乐史为 著作郎直史馆所著贡举事二十卷登科记三十二 卷解题二十卷唐登科文选五十卷唐孝悌录十 五卷续卓异记三卷故有是命壬辰以马歩军都军 头髙琼充楼橹战棹都指挥使崇仪副使张承俨安 德𥙿分为左右厢都监丙申以镇国军节度使钱惟 治知真定府六宅使曹璨知定州右谏议大夫刘保 勲知幽州行府事丁酉诏幽州吏民曰朕祗膺景命 光宅中区右蜀全吴尽在提封之内东渐西被或归 覆育之中常令万物以由庚毎耻一夫之不获眷此 北燕之地本为中国之民晋汉已来戎夷窃据迨今 不复垂五十年国家化被华夷恩覃动植岂可使幽 燕奥壤犹为被髪之郷冠带遗民尚杂茹毛之俗爰 兴师律以正封疆拯溺救焚聿从于民望执讯获丑 即震于皇威凡尔众多宜体兹意今遣行营都部署 曹彬崔彦进等推锋直进振旅长驱朕当续御戎车 亲临寇境径指西楼之地尽焚老上之庭灌爝火之 微宁劳巨浸折春螽之股岂待隆车应大军入界百 姓倍加安抚不得误有伤杀及发掘坟墓焚烧庐舎 斩伐桑枣虏掠人畜犯者并当处斩应收复城邑文 武官皆依旧任候平幽州日别加擢用若有识机知 变因事建功以节度防御团练刺史州降者即以本 任授之仍加优赏军镇城邑亦如之其郷县戸民候 平定日除二税外无名科率并当除放凡在众庶当 体朕怀戊戌以给事中参知政事李至为礼部侍郎 至素病目及参国政疾复作遂连表乞罢职养疾诏 不许固请从之特赐月俸钱十万
二月癸卯赐髙丽国王王治诏曰朕诞膺丕构奄宅 万方草木虫鱼罔不蒙泽华夏蛮貊罔不率俾蠢兹 北虏敢拒皇威倔强沙漠之中迁延歳月之命幽蓟 之地本被皇风向以晋汉多虞戎丑因而盗据诗曰 我疆我理南东其畒今国家照临所及书轨大同岂 使齐民陷兹胡虏今巳董齐师旅殄灭妖氛元戎启 行分道间出即期诛翦以庆混同惟王久慕华风素 怀明略输此忠勤之节抚兹礼义之邦而接此犬羊 困于䘍毒舒泄积愤其在兹乎便可申戒师徒相为 掎角叶比邻国同力厎平夺其一鼓之雄戡此垂亡 之虏良时不再王其图之应虏获生口牛羊财物器 械并给本国将士遣监察御史韩国华赍诏谕之髙 丽西与契丹接境常为虏所侵　上知之故降是诏 丙午以西上阁门使王侁右监门卫将军侯莫陈利 用并充并州驻泊都监是日宴近臣于长春殿饯幽 州道部署曹彬等各赐戎服金带银鞍勒马二匹丁 未诏陈王元佑饯诸将于城北园诏曰天下货财委 于邦计事之可否责成有司向者或以公事奏取进 止甚无谓也自今合行与否具以状闻当降敕施行 如有大事非本司能了者许本使面奏戊申以国子 博士刘厚德为水部员外郎赐绯厚德世幽州人也 契丹伪署涿州军事判官知州事太平兴国四年幽 州之役厚德率官吏举城降遂受朝命至是令往幽 州招诱吏民故迁焉庚戍左拾遗张素等奏诸州多 有属县系囚动经旬月此后诸县镇或有禁系不得 过十日仍令本州长吏察访从之壬子以忠武军节 度使潘美充云应朔州行营都部署云州观察使杨 业副之磁州团练使郭超充押阵都监丙辰寒食 上制诗赐宰相李昉等庚申以右补阙董俨直史馆 辛酉剑州上言部民张䖍父死庐于墓侧生瑞草一 本图之以献诏旌表门闾仍令本郡赐以粟帛。乙丑，　上幸新骐骥院，回召近臣宴于后苑。　上临池钓鱼，令侍臣赋诗，遂御水心殿，习射久之，饮从官酒，尽醉而罢。丙寅，右监门卫大将军陆万友卒。万友，蔚州灵丘人也，少隶太原，为禆将。汉祖起义，擢为护圣指挥使。隐帝即位，出为天雄军马歩军都指挥使。周祖之起兵也，万友预谋。及即位，擢为散指挥都指挥使、领奖州刺史。世宗嗣位，迁龙捷左第三军都指挥使、转控鹤右厢都指挥使，领䖍州团练使，复改虎捷右厢都指挥使，领阆州防御使。恭帝嗣位，出为安州防御使。国初，历沂、蕲、汝三州防御使。开宝中，讨江南，万友请行㑹造舟于采石矶，以济师。命万友护焉。江南平，改和州防御使。　上征太原，克汾、石两州，诏万友兼知石州事，移充鳯翔、秦陇等州都巡检使，代归知瀛州。在郡二年，为政粗率。召归，改右监门卫大将军，充河阴兵马都监连歳。寝疾，至是卒，年七十三。万友始业圬墁，既而贵逹，犹不忘本，以银为圬墁器数十事，以示子孙。性凶暴以武勇自任，所至无善政。　上以其勲旧故，终始待遇，仍诏以万友次女为许王妃。
太宗皇帝实录卷第三十五

[book_title]太宗皇帝实录卷第四十一
起雍熙四年五月，尽八月
五月甲子定国军节度使崔翰自高阳关来朝召之 也乙丑以容州观察使刘文𥙿充镇州兵马部署以 侍御史郑宣司门员外郎刘墀户部员外郎赵载并 充如京使以殿中侍御史柳开为崇仪使左拾遗刘 庆为西京作坊使先是　上以五代战争巳来自节 镇至刺史皆用武臣多不晓政事人受其弊　上欲 兼用文士渐复旧制故先擢宣等为内职丙寅命使 分往诸郡市民间马补战骑之阙第其价为三等壬 申忠武军节度使并州兵马都部署潘美徴赴阙癸 酉以右羽林军大将军石曦知霸州兼兵马部署乙 亥宴近臣于长春殿以田重进崔翰潘美来朝劳之 也丙子以左拾遗曹谏为崇仪使谏知定逺军㑹虏 入寇兵少而城不固人心危惧欲降于虏谏斩数人 乃定因率励士卒虏不敢犯遂引去　上闻之降诏 敦谕赐五品服未几召赴阙乃改授此命丁丑月有 食之是日斩秦州长道县酒务官李益益秦州冨人 家僮数百人横恣郡中所为多不法持吏长短郡守 以下皆畏之民负益息钱者数百家郡为徴督急于 租调观察推官冯伉不为益徴息钱益怒之伉方按 行市中益遣私奴数辈拽伉下马毁辱之伉不能甘 先是益多通货于朝中权贵率为庇护故累年不败 至是伉上章论其事章两上皆为邸吏所匿不得逹 后因市马译者附表诉益不法事译因随歳市马入 得见即上其表　上览之大怒诏本郡捕益诏书未 至京师权贵巳先报益知益惧因亡命州以闻 上愈怒诏州郡以物色捕之甚急数月获于河中府 冨人郝氏家械送御史府鞫之具得其状抵罪籍没 其家财其子士衡先举进士任光禄寺丞诏除其籍 终身不齿益之伏法郡民皆快之以为除去灾害醵 钱饮酒以相庆庚辰改殿前司日骑为捧日骁猛为 拱辰雄勇为神勇上铁林为殿前司虎翼腰弩为神 射侍卫歩军司铁林为侍卫司虎翼辛巳右拾遗直 史馆孟知化削籍配隶商州坐知怀州日受赇为奸 赃也壬午以光州刺史王明知并州潭州言衡山岳 庙忽有风雨庙吏闻殿上奏音乐明日见架上鼔置 于地癸未彰国军节度使驸马都尉王承衍自天雄 军来朝徴之也丁亥诏曰俞扁之方人命所系岂无 至术冝在精求应诸道医人艺术精练为众所推者 仰本处举送令太医署考校以闻庚寅　上制平戎 万全阵图出示近臣因召边将田重进潘美崔翰等 陞殿亲授其进退攻击之方略重进等顿首谢辛卯 以袐书丞王嗣宗为河北东路转运副使太子中允 髙象先为西路转运副使 六月壬辰朔以殿直都虞候李贵为龙卫左第四军 都指挥使领河州刺史以散员都虞候李琪为龙卫 右第四军都指挥使领澄州刺史以散祗候都虞候 赵业为拱辰上十指挥使领播州刺史以金枪都虞 候李希文为拱辰下十指挥使领驩州刺史以散祗 候都虞候麹斌为殿前都指挥使左班都虞候领叙 州刺史以散都头都虞候郭密为殿前都指挥使右 班都虞候领冨州刺史以马歩军副都军头权管拱 辰上十指挥使皇甫继明为捧日右第三军都指挥 使领罗州刺史以天武左第一军都虞候张祚为殿 前司虎翼左第三军都指挥使领珍州刺史以天武 右第一军都虞候刘进为歩军司虎翼左第二军都 指挥使领蒙州刺史以天武左第二军都虞候贾荣 为歩军司虎翼右第二军都指挥使领春州刺史以 御龙直都虞候孙谦领勤州刺史以御龙骨䤪子直 都虞候孟珂领潘州刺史以御龙弓箭直都虞候王 琼领辰州刺史以御龙弩直都虞候杨琼领显州刺 史以御龙左第二军都指挥使傅思让为龙卫右厢 都指挥使领奖州团练使以马歩军都军头李斌为 神卫右厢都指挥使领溪州团练使甲午以天武右 第二军都虞候李福为神勇上十都指挥使领浔州 刺史以天武左第三军都虞候孙进为神勇下十都 指挥使领髙州刺史以天武右第三军都虞候赵嗣 为殿前司虎翼右第二军都指挥使领锦州刺史以 神卫第三军都虞候王祚为宣武军都指挥使领雷 州刺史丙申以内弓箭库使领妫州刺史王文宝为 东上阁门使丁酉以右骁卫上将军刘廷让知雄州 兼兵马都部署以左卫上将军知雄州张永德知定 州戊戍以彰国军节度使驸马都尉王承衍充贝冀 州兵马都部署以宣徽北院使郭守文郢州团练使 田钦祚并为北面排阵使以宫苑使河州刺史王继 恩充排阵都监庚子以定国军节度使崔翰复为髙 阳关兵马都部署以彰德军马歩军都指挥使邢任 为马歩军副都军头领显州刺史诏曰向者岭南阙 官多权以摄官处之而多非其人自今并令试问吏 理稍有可取即选用之三年无违阙送赴京当与出 身叙录郢州团练使田钦祚卒钦祚颍川人也父令 方汉乾祐中任虢州团练使有伶人靖边庭者令方 之舆隶也边庭妻有美色令方通之边庭不胜其忿 㑹河中李守贞永兴赵思绾鳯翔王景崇等各据城 叛自陕以西人情大扰边庭夜率其徒十数辈害令 方于公署因掠郡民西趣投思绾潼关护军闭门拒 之出兵捕逐其众乃败朝廷遂擢钦祚为殿直未㡬 改供奉官　太祖之讨蜀也钦祚尝乘驲往来报机 事蜀平迁西上阁门副使后以何继筠败戎虏屡有 功迁阁门使判四方馆事领贺州刺史开宝八年从 曹彬平江南以功领汾州防御使　上即位迁引进 使太平兴国四年从征太原使督前锋骑兵屯石岭 关以捍北虏钦祚性刚戾贪财复负气凌物与众不 协众皆恶其为人㑹为部下所讼鞫得实就降为睦 州团练使未几改房州逾年改柳州以逺郡炎瘴郁 郁不乐以至成疾累表陈乞愿生还阙下言甚激切 上怜之迁郢州团练使诏令入觐钦祚见　上感泣 不巳㑹将北伐以为行营排阵使素巳抱疾因不胜 其憙而卒年六十钦祚之典石岭军也大将郭进屡 有战功为钦祚所凌轹进不能甘遂自绖死事甚暧 昧时皆以为钦祚杀之左右无敢言者钦祚性阴狡 率易不喜儒生好狎侮同列人皆鄙之辛丑以龙卫 军都指挥使康保裔充马歩军都军头癸卯邢州进 白乌甲辰诏诸道州郡置徴欠司从戸部判官袁廓 推官崔维翰之请也以右千牛卫大将军分司西京 曹翰为左千牛卫上将军丁未以崇仪副使薛继昭 为文思使慎州观察使知澶州驸马都尉魏咸信来 朝召之也戊申赐修汴口卒人千钱以比部郎中樊 若水为驾部郎中充河北东路转运使威塞军节度 使知孟州驸马都尉石保吉爱州团练使知郓州驸 马都尉呉元扆右卫上将军知霸州宋偓皆来朝召 之也诏应库藏有脱漏不附籍者自今皆以监主自 盗论罪至死者奏取敕裁从侍御史张佖之请也凖 律忘失簿书致有乖错计所错凖盗论罪止徒二年 佖以管库之吏冝峻其法乃降是诏已酉以蕲州防 御使谭延美为亳州防御使汝州刺史李延嗣为本 州团练使庚戍以威塞军节度使驸马都尉石保吉 知大名府以爱州团练使驸马都尉呉元扆知孟州 是日酉时西北方有大流星其声如雷壬子以东上 阁门使王文宝充北面排阵都监并州都部署潘美 定州都部署田重进髙阳关都部署崔翰贝冀州都 部署王承衍镇州都部署刘文𥙿并辞赴治所是日 宴近臣于长春殿饯潘美等赴北面行营也司天言 荧惑自歳在丙戍十月庚戍顺行翼四度在太微宫 西华门上将北五寸馀入太微西垣行至端门左执 法北约尺有五寸前留十一月至十二月丁巳退行 轸𥘉度自是疾行至丁亥歳二月丙午退出太微宫 西华门据历验疾八日而出留在灵台东北至三月 癸酉顺行臣等度其行度比谓复入太微宫至五月 下旬方出初顺行便屈曲疾速渐向东南归黄道宛 如回避之象斯吉徴也请付史馆从之甲寅命陈王 元僖饯北面将帅于含芳园以盐铁推官太子中允 张茂宗为六宅副使水部员外郎刘湛为如京使丁 巳入内都知洛苑副使王仁睿卒诏赠内侍省内常 侍　上在晋邸仁睿时年十馀歳服勤左右甚淳谨 上即位典掌宫闱出纳之命尝与柴禹锡等发秦邸 阴事至是卒特加赠典非常例也戊午鄜州献马前 足如牛以知广州左谏议大夫许仲宣知江陵府 秋七月壬戍朔以侍卫马军都虞候李继隆领武州 观察使侍卫歩军都虞候戴兴领云州观察使癸亥 以马歩军副都军头王筠领岩州刺史充龙猛都指 挥使以歩军都军头宋璘领叙州刺史充宣武下十 都指挥使赐礼部侍郎李至月给本官全俸先是至 以目疾罢知政事特给俸钱十万至以端坐私室而 享厚禄不自安遂置而不敢请　上知之特给全俸 优之也以邕州观察使刘知信为并州兵马副部署 以亳州防御使谭延美为镇州兵马钤辖以汝州团 练使李延嗣䕶髙阳关屯兵乙丑捧日天武四厢都 指挥使朔州防御使王杲卒杲京兆人也有武力善 骑射　上在晋邸召致左右及即位擢为日骑指挥 使从征河东率兵督梯冲急攻城　上惊其太猛亟 召令下累迁至殿前指挥使左班都虞候领顺州刺 史马歩军都军头领寰州团练使迁四厢都指挥使 领朔州防御使雍熙四年春胡虏南寇以杲为沧州 行营副部署军败杲力战仅以身免诏归朝至是卒 年五十九御制早秋诗二首立秋日暮雨诗一首赐 近臣已巳以戸部员外郎知杂事陈象舆兼知吏部 选事壬申以神武都虞候王祚为宣武都指挥使领 雷州刺史丙子中元节京城张灯御制五言十韵观 灯诗赐宰相等已卯以金州观察使钱信判和州以 右领军卫大将军李仲㝢为郢州刺史仲㝢故追封 呉王煜之子也　上悯其聚族京师故有是命庚辰 诏置三班院以崇仪副使蔚进掌其事先是供奉官 殿直殿前承旨悉隶宣徽院至是以其众多或出使 于外有诉以劳逸不均者因命别
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:42:47-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
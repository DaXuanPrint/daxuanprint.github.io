<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="总目,凡例,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十九,卷五十,卷五十一,卷五十二,卷五十三,卷五十四,卷五十五,卷五十六,卷五">
<meta name="description" content="三百卷。清乾隆时三通馆臣奉敕编修。又名《清朝文献通考》。其体例与《续文献通考》完全一致,分为二十六考,有“田赋考”十二卷,“钱币考”六卷,“户口考”二卷,“职役考”五卷,“征榷考”六卷,“市籴考”六卷,“土贡考”一卷,“国用考”八卷,“选举考”十六卷,“学校考”十四卷,“职官考”十四卷,“郊社考”十四卷,“群祀考”二卷,“宗庙考”十二卷,“群庙考”六卷,“王礼考”三十卷,“乐考”二十四卷,“兵考”。十六卷,“刑考”十六卷,“经籍考”二十八卷,“帝系考”七卷,“封建考”十卷,“象纬考”十二卷,“物异考”一卷">
<title>钦定皇朝文献通考_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">钦定皇朝文献通考</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]3115751</span> <br/>
          说明： <span class="inputVal" id="bkdec">三百卷。清乾隆时三通馆臣奉敕编修。又名《清朝文献通考》。其体例与《续文献通考》完全一致,分为二十六考,有“田赋考”十二卷,“钱币考”六卷,“户口考”二卷,“职役考”五卷,“征榷考”六卷,“市籴考”六卷,“土贡考”一卷,“国用考”八卷,“选举考”十六卷,“学校考”十四卷,“职官考”十四卷,“郊社考”十四卷,“群祀考”二卷,“宗庙考”十二卷,“群庙考”六卷,“王礼考”三十卷,“乐考”二十四卷,“兵考” 十六卷,“刑考”十六卷,“经籍考”二十八卷,“帝系考”七卷,“封建考”十卷,“象纬考”十二卷,“物异考”一卷,“舆地考”十四卷,“四裔考”八卷。卷首并有“凡例”十六则。是书所记始于清开国时的天命之年 (1616),止于乾隆五十年(1785),是一部记载清前期社会典章制度的重要参考书。其内容较《清朝通典》更详细,分类更细致,使用也方便。其细目较《续文献通考》略有增删,如田赋考增加了八旗田制,钱币考增加了银色银直及回部普儿,户口考增加了八旗壮丁,土贡考增加了外藩,学校考增加了八旗官学,封建考增加了蒙古王公等,市籴考则删除了均输和买和籴,选举考删除了童子科,兵考删除了车战等,这些根据清代制度的变化而所做的修改,反映了当时的现实。当然与清代乾隆时所修的其它“几通”一样,书中也多有重复、混乱之处。是书原为《续文献通考》的一部分,其编修始于乾隆十二年 (1747),乾隆二十六年才提出另编是书,故名《清朝文献通考》,以示区别。是书目前通行的本子也是1935年至1937年上海商务印书馆万有文库二集的《十通》合刊本,《清朝文献通考》影印精装二册。</span> <br/>
          封面： <span class="inputVal" id="bkimg">Z_7099.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]钦定皇朝文献通考
[book_author]佚名
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]3115751
[book_dec]三百卷。清乾隆时三通馆臣奉敕编修。又名《清朝文献通考》。其体例与《续文献通考》完全一致,分为二十六考,有“田赋考”十二卷,“钱币考”六卷,“户口考”二卷,“职役考”五卷,“征榷考”六卷,“市籴考”六卷,“土贡考”一卷,“国用考”八卷,“选举考”十六卷,“学校考”十四卷,“职官考”十四卷,“郊社考”十四卷,“群祀考”二卷,“宗庙考”十二卷,“群庙考”六卷,“王礼考”三十卷,“乐考”二十四卷,“兵考” 十六卷,“刑考”十六卷,“经籍考”二十八卷,“帝系考”七卷,“封建考”十卷,“象纬考”十二卷,“物异考”一卷,“舆地考”十四卷,“四裔考”八卷。卷首并有“凡例”十六则。是书所记始于清开国时的天命之年 (1616),止于乾隆五十年(1785),是一部记载清前期社会典章制度的重要参考书。其内容较《清朝通典》更详细,分类更细致,使用也方便。其细目较《续文献通考》略有增删,如田赋考增加了八旗田制,钱币考增加了银色银直及回部普儿,户口考增加了八旗壮丁,土贡考增加了外藩,学校考增加了八旗官学,封建考增加了蒙古王公等,市籴考则删除了均输和买和籴,选举考删除了童子科,兵考删除了车战等,这些根据清代制度的变化而所做的修改,反映了当时的现实。当然与清代乾隆时所修的其它“几通”一样,书中也多有重复、混乱之处。是书原为《续文献通考》的一部分,其编修始于乾隆十二年 (1747),乾隆二十六年才提出另编是书,故名《清朝文献通考》,以示区别。是书目前通行的本子也是1935年至1937年上海商务印书馆万有文库二集的《十通》合刊本,《清朝文献通考》影印精装二册。
[book_img]Z_7099.jpg


[book_title]总目
钦定四库全书
皇朝文献通考总目
田赋考【凡十二卷】
卷一【至】卷十二
钱币考【凡六卷】
卷十三【至】卷十八
户口考【凡二卷】
卷十九【至】卷二十
职役考【凡五卷】
卷二十一【至】卷二十五
征榷考【凡六卷】
卷二十六【至】卷三十一
市籴考【凡六卷】
卷三十二【至】卷三十七
土贡考【凡一卷】
卷三十八
国用考【凡八卷】
卷三十九【至】卷四十六
选举考【凡十六卷】
卷四十七【至】卷六十二
学校考【凡十四卷】
卷六十三【至】卷七十六
职官考【凡十四卷】
卷七十七【至】卷九十
郊社考【凡十四卷】
卷九十一【至】卷一百四
羣祀考【凡二卷】
卷一百五【至】卷一百六
宗庙考【凡十二卷】
卷一百七至卷一百十八
羣庙考【凡六卷】
卷一百十九【至】卷一百二十四
王礼考【凡三十卷】
卷一百二十五【至】卷一百五十四
乐考【凡二十四卷】
卷一百五十五【至】卷一百七十八
兵考【凡十六卷】
卷一百七十九【至】卷一百九十四
刑考【凡十六卷】
卷一百九十五【至】卷二百十
经籍考【凡二十八卷】
卷二百十一【至】卷二百三十八
帝系考【凡七卷】
卷二百三十九【至】卷二百四十五
封建考【凡十卷】
卷二百四十六【至】卷二百五十五
象纬考【凡十二卷】
卷二百五十六【至】卷二百六十七
物异考【凡一卷】
卷二百六十八
舆地考【凡二十四卷】
卷二百六十九【至】卷二百九十二
四裔考【凡八卷】
卷二百九十三【至】卷三百
【臣】等谨按
皇朝通考三百卷乾隆十二年奉
勅撰初与续文献通考共为一编乾隆二十六年
以前朝旧事例用平书而述
昭代之典章録
列朝之
诏谕
尊称
鸿号礼应敬谨抬行体例迥殊难于画一遂
命自
开国以後自为一书其续通典续通志皆古今分帙即用此书之例也其二十四门初亦仍马氏之目嗣以
宗庙考中用马氏旧例附録羣庙因而载入
勅建诸祠仰蒙
睿鉴周详
纶音训示申明礼制厘定典章载笔诸臣始共知尊卑有分名实难淆恍然于踵谬沿讹之失乃恪遵
谕旨分立羣庙一门又推广义例於郊社门内分羣祀一门增为二十六门其子目於田赋增八旗田制钱币增银色银直及回部普儿户口增八旗壮丁土贡增外藩学校增八旗官学宗庙增安奉
圣容之礼封建增蒙古王公皆遵今制所有而加於市籴删均输和买和籴选举删童子科兵考删车战皆以今制所无而省在马考所叙宋事虽以世家遗?多识旧闻然计其编摩实在入元以後故典章放失疎略不详今则
圣
圣相承功成文焕
实録
记注具録于史官公牍奏章全掌于籍氏每事皆寻源竟委赅括无遗故卷帙繁富与马氏原本相埒夫尚书兼陈四代而周书为多礼记亦兼述三王而周礼尤备盖监殷监夏百度修明文献足徵蒐罗自广有不必求博而自博者矣
皇朝文献通考总目

[book_title]凡例
钦定四库全书
皇朝文献通考凡例
一是编恭载
国朝体国经野规模宏远
列圣奎章宸翰照耀简编
皇上圣训及
御制诗文凡有关典章政治悉依类备书冠於各篇之
首用示
典则昭垂为万代致治保邦之成式
一我
朝田赋之制自
世祖章皇帝除明季加派之弊定赋役全书嗣是列圣相承勤恤民隐蠲浮赋慎丈量所定科则至详至当至八旗王公以下各有庄屯田地其圈揆之制交粮之额载在会典谨备书以彰
昭代之洪规焉
一自
国家龙兴东土创铸钱文以资民用嗣是宝泉宝源之设轻重协宜圜函精好各省局鑪座或设或停随时调剂迩者西陲底定复颁钱式於回部各城开铸乾隆通宝钱俾荒服之氓咸昭法守按马考叙钱币以刀布为下则秦汉以後皮币龟贝皆滞于行使两宋兼用楮币其制起於交子会子元明则沿用宝钞
国家钱货充盈无藉钞法之用故顺治年间虽暂时行用旋即停止则有钱无币实为我
朝良法若白金之用始于汉武之白选六朝迄唐交广之域兼用金银金时铸银名承安宝货此以银为币之始前明中叶始令税粮得收纳白金其用益广我
朝银钱兼权为上下通行之币兹纂於银色之高下银直之轻重均按类备载
一马考户口一门备载历代户口丁中赋役附以奴婢我
国家初立编审法以稽人民之数後定为五年一举丁增而赋亦随之
圣祖特颁恩诏自康熙五十年以後滋生人丁永不加赋其直省丁徭多寡不等沿明代之旧有分三等九则者有一条鞭徵者有丁随地派者有丁随丁派者後皆次第改随地派俾无业之民永免催科之累至八旗壮丁日益繁庶编审之规载於会典谨备书以昭丰镐之隆
一续文献通考内市籴考因宋元犹沿市易司平凖库之遗是以仍依旧目编列今则通商惠工至周至悉并无所谓均输和买和籴之事自合删去旧目悉依
昭代实政按年谨书较若画一
一外夷职贡马考并未详载我
朝肇基东土德威远播漠南蒙古诸部归附最先嗣是东至朝鲜西至番藏朔南暨讫奔走偕来莫不测海占风享王毕至
皇上布昭圣武用迪
前光平定凖回两部拓地二万余里并令岁输贡赋他若左右哈萨克东西布噜特诸藩亦俱稽颡来朝奉表入贡迩者两金川底定土司等分班入觐人无定员物无定额总期于厚往薄来绥靖边隅实为亘古所未有兹纂於中土贡物谨遵户工两部则例其需用物件悉由各直省地方官支欵置办者具列于篇至外藩诸国梯航所届効悃输忱度越千古敬稽成例依类备陈以见
大一统之治云
一马端临选举考内有童子科一门我
朝人崇实学并无童子科之设无从载入谨删除不列
一我
朝雅化作人首崇学校自宗室以逮八旗京邑以达直省下逮重译要荒靡不渐仁摩义因地因人俾之讲肄有业跅弛有禁至於明考校之条申衡取之例定制义之凖革沿袭之弊选教职以慎司训
颁经书以宏文教尚骑射繙译以遵
祖制
饬监臣学臣及守土有司新士习以端化俗之本谟训煌煌实足昭
教思於无穷若夫
临雍讲学重道尊师养老引年示民孝弟之意皆惟其实
不惟其文则又
列圣相承移风易俗迥非三代以下所可几及兹纂谨依马考而变通其例用以徵教化之实云
一是编宗庙考稿本於乾隆二十七年恭
进奉
上谕续文献通考馆纂进稿本朕閲宗庙考一门内附入致祀历代帝王及本朝臣下家庙顾名思义於辑书体例何居盖既以宗庙冠部则惟
太庙时祫典有专崇方称经常不易至
奉先殿之礼重家庭
夀皇殿
安佑宫
永佑寺之?奉
神御於宗庙考中敬从附载尚为不失礼以义起之文若摭入历代及臣下非惟其制絶不相蒙揆之分门本义亦复何取即云承宋臣马端临原编旧式而往代儒生之识于大典未克折衷尽善类此者正复不少又岂得违礼而曲泥之朕意当于宗庙考专门备详定制外其余不应附入者别入羣庙考一门隶之俾名义既得所安而其书亦足垂远馆臣可録朕旨并登卷中臣等恭绎
谕旨仰见
皇上圣裁超越明礼辨分至当至精今敬遵
训示於宗庙考外别立羣庙考首载
历代帝王庙次
历代帝王陵次诸臣祠盖我
列祖崇德报功褒勲恤节馨香溥荐典礼攸隆
皇上特命以明恭闵惠皇帝入庙享祀近复敬体
圣祖仁皇帝谕旨增祀两晋南北朝後五代创守各主至前明诸陵亦不靳百万帑金重加修葺仰见
大圣人之用心实与天地同量至特辑殉节诸臣録胜国
遗臣皆得上邀
天鉴概为表章沛格外之
深仁扶伦常之正气尤为简册所未有云
一恭绎
圣祖仁皇帝御制律吕正义一书首明黄钟度分体积倍半相生相应之理较古尺九寸得今尺七寸二分
九厘以定黄钟径围长短之数而八音之属咸绘图列说以昭法守我
皇上重辑律吕正义後编考律审音论伦悉协乾隆己
卯冬江右得古鏄钟十一圜以献
皇上厘定其名复令乐部依式仿铸
御制铭词镌垂永久锺成复令采和阗之玉琢为特磬以俪鏄锺宫悬遂备他若鼓吹铙歌临雍释奠乡饮酒礼靡不审此乐音章曲大备以复古一字一音之法兹纂谨按类记载用彰
昭代雅乐之盛
一马考于兵制内列车战一门虽意在遵用古法第按之事理实犹井田封建之不可复行且我
朝八旗之设经武驭兵飈驰电举既断不事此虚文自无庸更仍旧目兹纂亦削而不列
一自
钦定四库全书裒集宇内典籍定为着録存目两类兼命排入聚珍刋播遐迩洵
册府之钜观艺林之盛事兹纂谨遵四库成规分为经史子集四门
列圣御制
御纂
钦定之书
皇上御制诗文集
钦定各书并恭列
本朝成书之首至着述诸臣仍载其姓氏官阀或前人论断有禆本书考订者亦约载数家略符马考之例
一马考论封建之不可行者其语极详顾封建之制不可行而封爵之制不可废自唐宋以来大抵只存封爵之名马氏仍列封建一门且引魏徵柳宗元苏辙之说用着於册盖存封建之名即以示封建之戒实其用意所在我
朝折衷成法封而不建为万禩不易之常经兹纂虽仍依马考旧名至卷中按条标目则别称封爵以纪其实
一我
朝宪天齐政灵台推步之法视昔加详
圣祖仁皇帝御制考成上下编
世宗宪皇帝御制序文殚晰源流
颁赐钦天监讲肄我
皇上增定後编重制仪象凡古法之失传与西法之积岁参差者随时厘正所以揆天察纪明时正度俾象纬昭然耳目至纎至悉兹纂仿马考旧第取近今实测之数理与前代迥异者备着於篇一我
朝丕基式廓分土辨方自不得拘牵成例以古州郡名号取冠舆图兹纂自
京师
盛京而外为省一十有八分置各府以领诸县诸州则参列其间或直隶如府或分治如县至各边外之地北自大清山左右为蒙古诸部至喀尔喀地南自五岭外为广东广西及各土州地东北自
盛京境外为吉林黑龙江等地西南自四川境外为云南及青海西藏地正西则自安西境外至於流沙而禹迹已尽其在天山北路则有乌鲁木齐伊犁等地天山南路则有喀叶噶尔叶尔羌和阗等地自昔所称近有龙堆远则葱岭天所以界别区域者今则建官授职因地屯田耕牧方兴边氓乐业故凡地名之因革增省皆以见今为凖以示棊置星罗之盛焉
一我
国家统一函夏四裔宾服
皇上继承
鸿烈平定凖夷囘部辟疆二万余里皆隶版籍东西南朔固已跨越四瀛广远绵邈什百前代兹纂凡献琛奉朔及互市诸国悉详其山川风俗总分四正方位以符马考旧例视王圻续考内增东南西南二面分隶之处悉多牵率者实大相迳庭矣
皇朝文献通考凡例

[book_title]卷一
钦定四库全书
皇朝文献通考卷一
田赋考【一】
【臣】等谨按周礼六官皆以体国经野着於卷端而九赋之制首载於天官冢宰诚以民惟邦本食为民天度地以居民彻田而定赋因民之所利而利之俾厚其生而安其业故上下通而公私有济王者代天子民未有不以民生国计为本务者马端临文献通考二十四门以田赋为首其所见者诚大也今考其所载历代田赋之制上溯陶唐迄於宋宁宗而於宋事尤详所述四京一十八路垦田暨夏秋二税见催额数以及支移折变预借代输受纳税限之法无不毕备又别有水利田屯田官田诸门【臣】等承
诏续编自宋宁宗嘉定以後及辽金元明并循其例洪
惟我
朝统一中外版图之远度越前古凡任土定赋之规多仍明旧而其随宜损益者皆因时度地而酌协于中
世祖初并宇内即除明季加派私增之弊订定赋役全书
颁行天下嗣是
列圣相承勤恤民隐蠲浮赋以苏疲氓慎丈量以杜隐占所定科则至详至当虽禹贡三壤之则周官九等之制蔑以尚兹矣加以地利日兴污莱渐辟垦荒召佃俾为世业无旷土无游民民咸安其居乐事劝功洵法良而意美也至八旗王公以下各有庄屯田土其圈拨之制交粮之额载在会典宜大书以彰
昭代之洪范若夫
列祖
列宗暨我
皇上御极以来视民如伤周咨疾苦复除之令岁下振贷之泽有加此则恩施於常额之外者别见於国用考焉今首列正课次八旗田制次水利田屯田官田凡十二卷
田赋之制
直隶民赋田每亩科银八厘一毫至一钱三分零不等米一升至一斗不等豆九合八抄至四升不等更名田
【国初以明代各藩所占田归民垦种曰更名田下仿此】每亩科银五厘三毫至一钱一分七厘三毫不等农桑地每亩科银一厘六毫八丝零蒿草籽粒地每亩科银五分至七钱二分五厘一毫零不等苇课地每亩科银一分至六分不等归并卫所地每亩科银七毫二丝至七分九厘三毫零不等米八合九勺七抄至九升七勺二抄不等豆四合三勺八抄至三升六合不等草一分【每十分为一束下仿此】九厘二毫至四分一厘七毫零不等河淤地每亩科银二分九厘至二钱五分六厘五毫零不等学田每亩科银一分至二钱六分七厘八毫零不等小麦粟米各六升奉天民赋田每亩科银一分至三分不等米二升八勺至七升五合不等退圈地每亩科银一分至三分不等豆四升三合至一斗不等
江南江苏民赋田每亩科银九厘至一钱四分一厘一毫零不等米豆一升四合七勺至一斗九升二合六勺零麦二抄至三勺零不等地每亩科银九厘至三钱三分三毫零不等米豆七合三勺至四斗一升六合九勺零麦一抄至八勺零不等山荡漊滩每亩科银九厘至一钱四分五毫零不等米豆三合四勺至一斗六升五合二勺零麦一勺至三勺零不等城基仓基屋基每间科银五分七厘至一钱二厘四毫零不等米豆五升五勺至一斗二升六合三勺零麦一勺至二勺零不等归并卫所地每亩科银九厘至一钱四分一厘一毫零米豆一升四合七勺至一斗九升二合六勺零麦二抄至三勺零不等
安徽民赋田每亩科银一分五厘至一钱六厘零不等米二合一勺至七升一合零不等麦五勺至八勺零不等豆八勺至九合一勺零不等地每亩科银八厘九毫至六钱三分零不等米七合九勺至五升九合零不等麦八勺至二合二勺零不等塘每亩科银一钱九厘至四分四厘零不等米四合七勺至七合八勺零不等麦一勺至二勺零不等草山每里科银八分三厘桑丝每两折银三分二厘归并卫所屯田每亩科银一分至六厘不等卫所管辖屯地每亩科银一分七厘九毫至二两七钱二分二厘九毫零不等粮三合至二斗五升四合一勺零不等
山西民赋田每亩科银一厘七丝至一钱零不等粮一合五勺至二斗七升不等屯地每亩科银二厘三毫至一分四厘零不等粮一升八勺至一斗九合零不等更名地每亩科银五厘至一钱四分不等粮七勺至二斗不等卫所屯地每亩科银一分四厘
山东民赋田每亩科银三厘二毫至一钱九厘一毫零不等麦一勺至四合三勺零不等米二勺至三升六勺零不等归并卫所地每亩科银一分至六分五厘零不等更名田每亩科银一分至三钱七毫零不等麦三合二勺零米一升八合零学田每亩科银九厘至三钱不等竈地每亩科银二分六厘五毫至四分四厘一毫不等麦一勺至四合一勺零不等米一升八合至二升八合四勺零不等卫所军屯粮田每亩科银一分至五分三厘八毫零不等条银一分二厘至二分四厘不等卫所更名籽粒等地每亩科银六厘至一钱二分不等河南民赋田每亩科银一厘四毫至二钱二分七厘零不等米七勺至二升二合零不等更名地每亩科银一分一厘至一钱二分九厘零不等归并卫所地每亩科银一厘六毫至一钱八厘零不等陕西西安民赋田每亩科银二两三钱八分一厘七毫粮五升八合五勺至五升二合五勺不等屯地每亩科银二厘至九分八厘不等粮一升五合至三斗不等更名地每亩科银六厘九毫至七分五厘一毫零不等粮四升三合五勺至一斗四升八合零不等
甘肃民赋田每亩科银二毫至一钱五分四毫零不等粮三勺至八升一合一勺零不等草三分至四分六厘零不等归并卫所屯地每亩科银一厘二毫至六厘不等粮五升至六升不等更名地每亩科银四厘八毫至一分七厘一毫零不等粮二合二勺至一升四合二勺零不等草一分至九分二厘不等土司地每亩科银七分五厘零粮二升四合二勺五抄零卫所管辖屯地每亩科粮四升一合八勺七抄零草五分八毫零番地每亩科粮四合至三升不等草二分一厘五毫至三分不等每户输银三钱粮一斗至二斗五升不等监牧地每亩六厘
浙江民赋田每亩科银一分五厘三丝至二钱五分五厘不等米三撮至一斗九升零不等地每亩科银二厘四毫至二钱一分三厘二毫不等米八抄至一斗九升三合五勺零山每亩科银五丝至一钱九分六厘三毫不等米六抄至五升三合七勺不等荡每亩科银四毫至七分三厘不等米五勺至七升五合不等塘每亩科银二毫至一钱二分四厘五毫不等米七撮至一升六合八勺不等湖地每亩科银三分七毫米九勺五抄桑每株科银一厘九毫至五厘六毫不等米一抄茶每株科银一厘五毫米七勺竈地每亩科银一分六厘一毫至一钱四分一厘四毫不等米三合七勺至三升七合不等归并卫所地每亩科银五厘五毫二丝至一钱四分九厘零不等米一斗五升七合五勺至二斗四升零不等
江西民赋田每亩科银一厘三毫三丝六忽至一钱一分七厘一丝三忽零不等米一合四勺至一斗七合二勺五抄零不等地每亩科银五丝四忽至一钱二分一厘一毫二丝八忽零不等米五勺二抄至五升一合二勺八抄零不等山地每亩科银五忽至六分二厘七毫二丝零不等米一勺七抄至一升四合七勺八抄零不等塘每亩科银五丝四忽至二钱七分六毫七丝七忽零米一合一勺三抄至六升八合三勺七抄零不等归并卫所屯田每亩科粮三升九合五勺九抄至二斗七升三合零不等每石折银五钱每石又摊徵余徭等银二厘九毫七丝五忽至四分八厘三毫八丝四忽零不等归并卫所屯地每亩科粮七升九合七勺三抄至二斗二升八合三抄零不等每石折银二钱归并卫所余地每亩徵余粮银四分一厘六毫六丝零自闽省改归屯田每亩科银九分四丝七忽至一钱一分四厘二毫四丝五忽零不等湖广湖北民赋田每亩科粮六抄至二斗九升一合四勺八抄零不等每石徵银二钱五分四厘五毫至二两九钱七分四厘一毫零不等更名田地每亩科粮四合九勺九抄至六升三合一勺不等每石徵银四钱六分六厘归并卫所屯地每亩科粮一升五合至九升九合六勺零不等卫所管辖屯地每亩科粮一升二合至一斗八升不等每石徵银三钱至一两三钱一分六厘六毫零不等湖南民赋田每亩科粮二勺九抄四撮至一斗四升六合九勺零不等每石徵银二钱三厘三毫八丝至一两八钱四分四毫不等更名田地每亩科粮五合至一斗二升不等每石徵银三钱七分三厘五毫至九钱二分四厘四毫不等归并卫所屯地每亩科银一厘九毫至一钱四厘三毫不等粮三合八勺至二斗不等每石徵银一钱七分七厘四毫至一两二钱五分三厘一毫零不等岳州卫管辖屯地每亩科粮一升至一斗二升五合不等每石徵银五钱六分苗疆地每亩科银一厘五毫至三分六厘七毫九丝零不等
四川民赋田每亩科银一厘五毫九丝至八分四厘九毫一丝零不等粮每斗折银四分估粮每石折徵银七分一厘二丝至七钱一分二厘零不等归并卫所屯地每亩科银一分二厘五毫至三钱不等粮二斗七升二合七勺零每粮一石徵米五斗并八斗不等土司地每亩科银三厘一四毫至二分三厘一毫零不等卫所管辖屯地每亩科银一分二厘五毫至二分不等米豆一升九合二勺九抄至八斗不等
福建民赋田每亩科银一分六厘九毫至一钱六分二厘五毫零不等米一勺九抄至二升四合七勺零不等官折田园地【自明代相沿凡职田没官田官租田废寺田不徵粮米止徵折色曰官折田园地】每亩科银八厘七毫至四钱一分七厘五毫零不等学田每亩科银六分四厘三毫至六钱九分九厘五毫零不等
广东民赋田每亩科银八厘一毫至二钱二分三厘二毫零不等米六合五勺至二升二合九勺零不等归并卫所屯地科银照民地科则米每亩八升八合八勺泥沟每条科银四钱五分三毫零车地每方科银三钱九分四厘零
广西民赋田每亩科银二分四毫至二钱一分二厘二毫零不等米三升七合至五升三合五勺不等官田每亩科米六升四合二勺至二斗七合七勺不等猺田每亩科米三升至五升三合五勺獞田每亩科银九厘至二分二厘三毫不等米三升七合四勺至五斗三合五勺不等狼田每亩科银九厘米四升二合八勺学田每亩科银九厘米二斗四升八合四勺
云南民赋田每亩科银五厘五毫至四分六厘五毫零不等粮一升九合四勺至一斗五升零不等归并卫所屯地每亩科粮五升九合二勺至八升一合八勺零不等马场地每亩科银三钱夷地每亩科粮一升
贵州民苗田每亩科银一分至六钱五分不等米五合一抄至四斗五升不等豆一斗土司田每亩科银八厘至一钱不等米七合二勺二抄至一斗五升不等官田每亩科米二斗五升至五斗不等归并卫所屯田每亩科银一分四厘一毫至二钱三分四厘不等米五升三合五勺至三斗七升三合三勺零不等豆三升荍二斗三升三合三勺至三斗一升一合四勺零不等学祭田每亩科银一钱至四钱不等米二斗至四斗不等谷二斗至一石一斗七合八勺零不等租地每亩科银三分至一钱不等山土每亩科银一分三厘六毫至五分不等米五升菽一斗旱祭田每亩科银一钱豆一斗官庄赈恤田每亩科米一斗四升九合至五斗不等谷四升一合三勺至一石二斗五升一合二勺零不等
臣等谨按赋役全书所载直省科则多寡不一就一州县中或多至数十则大抵视其土壤肥硗户口多寡以为赢缩绪纷不可悉记今从会典取见行之则约其大凡如右
崇德二年令民别地卑湿高阜择所宜以树艺
谕曰昨岁春寒耕耘失时以致乏谷今岁春复寒然农事不可违也宜勤耕种而加耘耔焉夫耕耘及时可望有秋若其失之虫灾水害谷何由登其令各屯该管官通行督率任土宜以树秫稷黍谷毋旷惰又
谕镇守噶海阿巴泰曰尔当令镇守各官劝饬农事不可以天寒姑缓种植诫王贝勒大臣勿听人践民田禾违命者鞭责罚赎
顺治元年禁天下毋得正赋外再加火耗令各直省文臣齎钱粮册籍以朝当时民承故明加派之後望治甚切巡按顺天御史柳寅东言解京钱粮头绪纷杂有一县正额止三千余两而条分四十余顷有一顷钱粮止一两六七钱而加费至二三十两宜总计各欵彚解以免赔累山东抚臣方大猷亦言钱粮欵项宜清并刻由单俾熟地粮米实数定为一编使民易晓而御史甯承勲以赋役之制未颁官民无所遵守请勅所部於赋役全书外给易知由单一应无艺之徵通行裁革悉照
恩诏内或全免免半免三分之一者刋定册书令天下识所遵行又缘明季内官纵恣绅衿优免踰额部臣议将各厰地租照御用监近例归并有司徵解保定巡抚王文奎请免优免旧习苏小民取盈摊派之困时御史卫周祚巡行畿甸见真定地方荒与亡居十六七请行清丈编审之法使丁地税粮得符实数而山东向遭流寇焚掠地土荒芜总河杨
方兴疏请以见在熟地为数其抛荒者无论有主无主尽数除之俾民得沾实惠其言皆见采用以故明内监地亩钱粮总归户部管辖
定开垦荒地之例州县卫所荒地分给流民及官兵屯种有主者令原主开垦官给牛种三年起科【臣】等谨按会典顺治二年准新垦荒地免租税一
年又准河南抛荒地亩令镇协官兵开垦查系向来熟粮令一年後供赋盖三年起科者原荒之田一年後供赋者原熟而抛荒之田也
二年
谕各抚按凡前朝宗室禄田散在各直省者与民间一例起科
三年
谕户部曰国计民生首重财赋明季私徵滥派民不聊生朕救民水火蠲者蠲革者革庶几轻徭薄赋与民休息而兵火之後多借口方册无存增减任意此皆贪墨官胥恶害已而去籍使朝廷德意无由下究特遣大学士冯铨与公英俄尔岱往尔部彻底察核在内责成各该管衙门在外责成抚按将钱粮数目原额严核详稽彚造赋役全书封进御览是时总计天下财赋重地惟江南浙江江西三省苏松嘉湖诸府尤最抚臣黄徽请以漕白二粮与岁贡绢布俱官兑官解以舒民累江西南瑞袁三府水漂沙塞虚粮悬欠巡按御史黄赞元请履亩清丈豁免荒地之赋其近山易旱近水易潦者上田改为轻则俱从之
六年颁行易知由单户科右给事中董笃行请颁行易知由单将各州县额徵起运存留本折分数漕白二粮及京库本色俱条悉开载通行直省按户分给以杜滥派从之
始定州县以上官以劝垦为考成凡地方官招徕各处逃民不论原籍别籍编入保甲开垦荒田给以印信执照永准为业三年後有司亲察成熟亩数抚按勘实奏请徵粮不得预徵私派州县以劝垦之多寡为优劣道府以督催之勤惰为殿最每岁终载入考成至十五年定督抚一年内开垦荒地二千顷至八千顷以上道府开垦千顷至六千顷以上州县开垦百顷至六百顷以上卫所开垦五十顷至二百顷以上分别议叙不准以二三年垦数合算
八年
世祖章皇帝亲政以从前睿亲王边外筑城加派九省额外钱粮二百五十余万两令开除本年正赋寻以
恩赦令有司按户给还
命御史分巡各省察民间利病苏松巡按秦世祯因条上兴除八事一曰田地令业主自相丈量明注印册
以清花诡一曰额定钱粮俱填易知由单设有增减另给小单使奸胥不能藉口一曰由单详开总算数目花户姓名以便磨对一曰催科不许滥差衙役设立滚单以次追比一曰收粮听里户自纳簿柜俱加司府印封以防奸弊一曰解放先急後缓勒限掣销不得分毫存留衙役之手一曰民差查田均派与排门册对验无使苦乐不均一曰备用银两每事节省额外不得透支布政司将徵解原册一季一提年终报部扶同容隐者拟罪从之是岁以山海关外荒地甚多民人愿出关垦地者令山海道造册报部分地居住
九年令八旗壮丁退出晌地并首告清出地及各省驻防遗下地照垦荒例招垦三年起科至十七年复以八旗撤出地亩向交各佐领收存以致荒芜令地方官招民垦种
十年准四川荒地官给牛种听兵民开垦酌量补还价值又以陕西荒地令酌调步兵给发牛具籽种开垦屯田
又以直省州县鱼鳞老册原载地亩坵段坐落田形四至等项间有不清者印官亲自丈量
十一年订正赋役全书户部言赋役全书关一代制度查考旧籍贵详尽无遗创立新规期简明易晓请勅臣部右侍郎将旧籍全书作速订正董率各司官照所管直省创造新书仍同户科详加磨勘有应增减变通者小则部科酌定大则具疏奏请务求官民易晓永远可行户部又言人丁地土乃财赋本根故明旧例或三年或五年一行编审缮造黄册呈进我
朝定鼎以来尚未举行宜自顺治十二年为始责布政司彚造以便查稽隙地漏粮之弊俱从之减江西袁州瑞州二府浮粮
定丈量规制凡丈量州县地用步弓各旗庄屯地用绳如有民地缺额督抚详查开除至十二年颁部铸步弓尺於天下广一步纵二百四十步为亩【方广十五步纵十六步】有司於农隙时亲率里甲履亩丈勘以定疆界杜占争均亩赋凡丈量之制州县册籍原载坵段四至不清者丈欺隐牵累有地无粮有粮无地者丈亩步不符赋则或浮者丈熟荒相间旗民盐竈以及边地民番相错者丈壤界相接畛域不分者丈荒芜召垦寄粮分隶者丈水冲沙压公占应抵应豁者丈濒江濒海之区五年一丈视其或涨或坍分别升免
十二年各边口内旷土听兵垦种不得往垦口外牧地
十三年
谕户部曰帝王临御天下必以国计民生为首禹贡则壤定赋周官体国经野其法至详且备当明之初取民有制休养生息至万历间海内殷富家给人足及乎天启崇祯之际因兵增饷加派繁兴贪吏滋奸民不堪命国祚随失良足深鍳朕荷天休命为生民主一夫不获亦疚朕怀凡御服膳羞深自损约然而
上帝
祖宗百神之祀军旅燕飨犒赐之繁以及百官庶役饩廪之给罔不取之民间诚恐有司额外加派豪蠧侵渔中饱民生先困国计何资特命尔部右侍郎王宏祚将各直省每年额定徵收起存总散实数编撰成帙详稽往牍酌量时宜凡有参差遗漏悉行驳正钱粮则例俱照万历间其天启崇祯时加增尽行豁免至若漕白杂项或已改折或解本色或有昔未详而今宜增昔太冗而今宜裁者俱细加清核条贯井然纲举目张勒成一编颁示天下庶使小民遵兹定式便於输将官吏奉此章程罔敢苛敛为一代良法垂万世成规时赋役全书外又辅以会计赤历丈量诸册赋役全书者先开地丁原额继开荒亡次开实徵又次开起运存留起运
分别部寺仓口存留详列欵项细数继有开垦地亩招徕人丁续入册尾每州县各发二本一存有司查考一存学宫令士民检閲丈量册以田为主诸原隰坟衍下湿沃瘠沙卤之形毕具而黄册则准於户口详其旧管新收开除实在之数条为四柱与赋役全书相表里赤历每年颁发二扇开列户口钱粮数目一备誊真一令百姓自登纳数令布政司岁终磨对会计册则备载州县正项本折钱粮凡起解到部逐项注明年月日期解户姓名以杜侵欺并稽完欠其徵收则行一条鞭法给以易知由单一条鞭者以府州县一岁中夏税秋粮存留起运之额通为一条总徵而均支之至运输给募皆官为支拨而民不与由单之式则每州县开列上中下地正杂本折钱粮末编总数刋成定式每年开徵一月前给散花户使民通晓而又佐以截票串票印簿循环簿及粮册奏销册截票之法开列实徵地丁钱粮数目分为十限每月限完一分截票其票用印钤盖就印字中分而为两一给纳户为凭一留库柜为验即所谓串票也印簿由布政司颁发令州县纳户亲填入簿季冬缴司报部粮册则以各区纳户花名细数缮造成册务与一甲总额相符易於摘比循环簿者照赋役全书欵项急者居先缓者居後按月循环徵收奏销册者以各直省钱粮支解完欠按年分欵彚造清册岁终送府由府送司由司送部据以销算考核时直省奏报钱粮又有所谓无序册者其所载条件即奏销册数目也顺治初议定每岁造送康熙四年以其糜费无益令永行停止
令民间种植树木以补耕获地方官加意劝课如私伐他人树株者按律治罪是年山东无主荒地每五里设一官庄借给资本三年後偿还照熟地例起科又以州县招人开垦势必给发牛种以资耕作令於原获屯息米豆草束内动支其地方去原贮本色稍远者量动屯本银给发次年缴还一半三年照数全纳
十四年令各省屯地已经归并有司者广行招垦有殷实人户能开至二千亩以上者照辽阳招民例録用
十五年
命御史二员诣河南山东二省督率州县履亩清丈分别荒熟实数其地亩大小及丈量绳尺悉照旧规不得任意盈缩凡丈量地亩迟延限期及丈量後不即确报不送文册檄催又不申详及监丈官互相推诿者州县卫所官及该管上司俱罚俸又直省田土查明万历间赋役全书与今赋役全书数符者不必清丈其余有荒芜田亩地方选委亷干官员履亩清查无得隐漏派累小民又以山东明藩田产相沿以五百四十步为一亩租银比民地倍输今令照民地例概以二百四十步为一亩时江西道御史许之渐言财赋之大害莫如蠧役有蠧在收者有蠧在解者有蠧在提比者有蠧在那移支放者所侵累万盈千有司恐此蠧一毙无从追补故官以参罚去而此蠧历久尚存前无所惩後无所诫请敕抚按将从前侵蠧姓名数目逐一清查籍其家业侵多者立枭市曹侵少者即时流配捐此所侵之数以清积蠧之源工科给事中史彪古又言国家之财用原取足於正供乃今之州县有一项正供即有一项加派应勅直省抚按将见行申饬私派之例刋入易知由单使闾阎之民共晓德意岁终仍取所属印结报部以凭察核庶私派止而公输裕
上以所奏皆深切时弊令所司议行
十六年准陕西肤施县地五亩零折正一亩甘泉县地三亩零折正一亩令地方官踏丈照旧徵赋
至康熙七年又以陕西洛川县地八亩零折正一亩宜川延川县地四亩折正一亩令丈明改正十八年令州县官不许私室称兑钱粮凡州县各置木柜排列公衙门首令纳户眼同投柜以免克扣凡布政司及州县徵收钱粮均遵部颁法马称兑勿令吏胥高下其手工科给事中隂应节言钱粮之弊一州县那移一绅士包揽一土豪冒名绅户一隔县寄庄抗粮请饬该抚严查惩治部议如所请从之
又以江南苏松等府地粮荒熟混淆莫辨令州县官履亩踏勘分析图户造册申报上司严核是年巡按河南御史刘源濬言南阳汝宁荒地甚多急宜开垦缘无人承种之地耕熟後往往有人认业遂起讼端三年起科虽有定例开种之初杂项差役仍不能免此官虽劝耕而民终裹足不前也嗣後请令该地方官先给帖文开列姓名年月并荒田四至坐落每岁申详上司以息争讼寛徭役以恤穷黎借常平仓谷以资农本各州县以劝垦之多寡分别优劣部议如所请从之
是年总计天下田土共五百四十九万三千五百七十六顷四十亩田赋银二千一百五十七万六千六两粮六百四十七万九千四百六十五石各有奇
顺天永平保定河间正定顺德广平大名八府延庆保安二州计四十五万九千七百七十二顷四十五亩有奇田赋银一百八十二万四千一百九十一两米一万二千二百一十石籽粒四十三石豆七千三百三十八石各有奇
奉天锦州二府计六百九顷三十三亩有奇田赋银一千八百二十七两有奇
江南省计九十五万三千四百四十五顷一十三亩有奇田赋银四百六十万二千七百三十九两米二百七十四万五千一百一十三石麦一万九千四百七十二石豆二万三千九百三十二石各有奇
山西省计四十万七千八百七十一顷二十五亩有奇田赋银二百二十万五千五百四十五两粮四万五千九百三十一石各有奇
山东省计七十四万一千三百三十六顷六十五亩有奇田赋银二百三十八万九十一两麦二万八千六百一十一石米三十六万六千五十八石谷七百三十一石各有奇
河南省计三十八万三千四百三顷九十七亩有奇田赋银一百八十万九百四十三两粮二十三万七千四百四十一石各有奇
陕西省计三十七万三千二百八十五顷八十八亩有奇田赋银一百四十三万六千三十三两粮六万一千八百五十一石各有奇
浙江省计四十五万二千二百一十六顷一亩有奇田赋银二百五十七万二千五百九十二两米一百三十六万一千三百六十七石各有奇江西省计四十四万四千三百三顷八十五亩有奇田赋银一百七十二万六千九百七十两米九十三万八千七百五十三石各有奇
湖广省计七十九万三千三百五十三顷七十一亩有奇田赋银一百八万八千五百九十七两南粮二十三万八千五百八十二石漕米二十二万二千一百九石各有奇
四川省计一万一千八百八十三顷五十亩有奇田赋银二万七千九十四两米九百二十八石各有奇
福建省计一十万三千四百五十七顷五十四亩有奇田赋银七十五万八百六十二两米一十万九千六百六十一石各有奇
广东省计二十五万八百三十九顷八十七亩有奇田赋银八十四万七千九百六十一两米二万七千六百六十八石各有奇
广西省计五万三千九百三十八顷六十五亩有奇田赋银一十九万九千六百五十四两米九万四千二百九十九石各有奇
云南省计五万二千一百一十五顷一十亩有奇田赋银六万一千七百四十八两粮一十二万三千九百一十七石各有奇
贵州省计一万七百四十三顷四十四亩有奇田赋银五万三千一百五十两粮七万六千六百六十石各有奇
【臣】等谨按历年升除赋额不一兹据会典所载是年报销册核其总数如右
皇朝文献通考卷一

[book_title]卷二
钦定四库全书
皇朝文献通考卷二
田赋考【二】
田赋之制
康熙元年
谕直省有隐匿地亩不纳钱粮或反图冒功报为新垦者州县卫所各官及该管上可分别处分是年以山东民地内错杂竈地有在本省者有在直隶南皮盐山县者令巡盐御史及地方官清丈各正疆界二年除江南崇明县大粮田加徵芦课江宁巡抚韩世琦言崇明县大粮田九千六十顷五十亩零除正赋外复徵芦课银八千三百八十余两实为一田两赋亟请蠲豁从之
减江西南昌府属浮粮江西巡抚张朝璘言南昌府属浮粮系陈有谅横行征派明季相沿今蒙恩恤照袁瑞二府一例减免其漕米一项浮多亦系
明季踵行弊政请概行减免从之
令直省解京各项钱粮总解户部工科给事中吴国龙言直省解京各项钱粮自顺治元年起总归户部至七年复令各部寺分管催收以致欵项繁多易滋奸弊请自康熙三年为始一应杂项俱称
地丁钱粮作十分考成除每年正月扣拨兵饷外其余通解户部每省各造简明赋役册送部查核其易知由单颁给民间者尽除别项名色各部寺衙门应用钱粮令於户部支给部议如所请从之
申明地方官开垦劝惩之例凡督抚道府州县劝垦多者照顺治十五年议叙之例州县卫所荒地一年内全无开垦者令督抚题参其已垦而复荒
者削去各官开垦时所得加级纪録仍限一年督令开垦限内不完者分别降罚前任官垦过熟地後任官复荒者亦照此例议处又以各省开垦甚多自康熙二年为始限五年垦完如六年之後察出荒芜尚多将督抚以下分别议处至三年以布政使亦有督垦之责照督抚例议叙府同知通判不与知府同城自劝民开垦者照州县例议叙四年以限年垦荒恐州县揑报摊派令停止六年定劝垦各官俟三年起科钱粮如数全完取具里老无包赔荒地甘结到部始准议叙
【臣】等谨按是时海内初平人民未尽复业污莱之未辟者尚多屡
诏地方有司招徕垦治并定劝惩之例一时大吏争以开垦为功其见於档册者顺治十八年顺天府所属州县报垦田一千三百三十九顷六十九亩湖南所属州县报垦田二千八百九十顷七十二亩康熙二年湖广安陆岳州宝庆永州常德辰州靖州各府州报垦田八百八顷六十亩有奇蕲州岳州九谿茶陵荆右铜鼓伍开镇谿各卫所报垦田六百顷二十亩有奇三年湖南宝永常辰郴靖六府
州报垦田六百三十四顷有奇岳长衡辰常靖六府州续垦田五百十八顷三十六亩湖北安荆等十府州续垦田八百七顷四十五亩有奇云南省垦田二千四百五十九顷又续垦一千二百余顷四年湖南长沙衡州等属垦田三千一百三十三顷六十六亩河南省垦田一万九千三百六十一顷贵州省垦田一万二千九顷有奇湖北各府垦田四千七百三十九顷五年河南省报垦田六千六百八十余顷江西省报垦田二千八百三十五顷又续报垦二千八百三十五顷四十五亩湖广省报垦四千六百余顷山东省报垦三千二百三十余顷六年湖南报垦三千一百九十顷五十亩七年山东报垦一百二十二顷六十余亩九年广东报垦复民田一万七百一十五顷四十四亩垦复屯田三十一顷九十二亩俱照例按年陞科土辟民聚已有成效而
圣祖犹虑官吏有捏报摊派之弊或致田不加辟而赋日加增故四年有停止限年之令六年有取具里老无包赔甘结始准议叙之例盖於鼓舞之中寓核实之意所以为吏治民生计者至周且悉矣三年以州县钱粮上司动用差提名为提手种种勒索行令严禁倘州县官将已完那用捏称民欠并加派私徵者革职其该管官不行参报者罪之四年
谕户部设官原以养民民足然後国裕近闻守令贪婪者多徵收钱粮加添火耗或指公费科派或向户行强取借端肥已献媚上官下至户书里长等役恣行妄派小民困苦无所申告以後着科道各官将此等情弊不时察访纠参至於夏秋徵收钱粮原有定期隔年预徵小民何能完纳以後预徵着停止
又以直省田地荒熟相间恐有隐占着令丈量如有司及里书弓手摊派诈扰令督抚题参云南巡抚袁懋功言滇省地势高下絶少平旷丈量地亩虽一州一邑经年累月不能告竣请停止京官踏勘之差从之
又以湖广归州房县诸处民归故业酌给牛种银不拘次年徵收例令三年补还
五年以奉天之白旗堡小河西两处地亩令民耕种照熟地例输赋广宁宁远两县旷地给民开垦不许旗人侵占
六年
谕各省由单欵项繁多小民难以通晓令嗣後务将上中下等则地每亩应徵银米实数开明至湖广陕西二省每粮一石派徵本折数目向未开载行令照例开注其由单报部之期有违限八月者州县卫所及转报官均行议处户科给事中姚文然言蠲免灾荒除本年应蠲钱粮即於本年扣免外亦有本年纳户之钱粮收完在前奉蠲在後则以本年应蠲钱粮抵次年应
纳正赋名曰流抵欲使人人均沾实惠必须将流抵一项载入由单但部题定例次年由单於上年十一月颁发计该州县磨算钱粮数目欵项造成式样送布政司磨对必须在上年九十月间而各抚题报灾伤夏灾报在六月秋灾报在九月计题报到部又需月日部中具覆行查被灾分数必候该抚查囘部覆奏允然後行咨该抚又转行各地方官虽至速已至本年十一月十二月及次年正月二月久已在颁发由单之後矣何从填入乎然流抵不填由单部中所取者地方官印结耳印结出於官吏之手民未尽知也奸胥贪官因此侵冒者不少惟有於流抵之下年填入由单之一法譬如康熙五年免灾钱粮应流抵康熙六年者自应於康熙六年抵免讫即於康熙七年由单之首填入一项内开某府某县於康熙五年分蒙恩蠲免重灾田若干亩每亩免钱粮若干或次灾田轻灾田合县共该免银若干两除本年已完若干两外尚该流抵银若干两俱於康熙六年分内於原被灾本户名下额赋各照分数流抵讫并无官吏侵欺等情此後刋入康熙七年分额丁额赋等项如此则应蠲之分数与抵免之银数每户各执一单一目了然官吏自无所藉手矣至於蠲免者亦於蠲免之下年由单之首照依此式但改流抵字样为蠲而已疏上勅部议行
免浙江丽水等九县积荒田赋令地方官招垦成熟起科
七年
谕户部向因地方官员滥徵私派苦累小民屡经严饬而积习未改每於正项钱粮外加增火耗或将易知由单不行晓示设立名色恣意科敛或入私囊或贿上官致小民脂膏竭尽困苦已极朕甚悯之督抚原为察吏安民而设布政使职司钱粮厘剔奸弊乃其专责道府各官於州县尤为亲切州县如有私派滥徵枉法婪赃情
弊督抚各官断无不知之理乃频年以来纠参甚少此皆受贿徇情故为隐蔽即间有纠举非已经革职即物故之员其见任贪恶害民者反不行纠举甚至已经发觉之事又为朦混完结此等情弊深可痛恨嗣後督抚司道等官如有前弊或经体访察出或被科道纠举或
被百姓告发严处不贷至尔部收纳直隶各省解到钱粮亦须随到随收速给批回毋得纵容司员笔帖式书办等勒索作弊苦累解官倘有违法即行举奏如不行
严禁察出将堂司各官一并从重治罪
停止直省造送黄册及会计册以各省岁终奏报有奏销册开载地丁欵项数目有考成册开列已完未完数目又五年编审造送丁口增减册籍立法已属详尽其十年一造黄册及每年造会计册繁费无益并令停止
勅部议垦荒事宜云南道御史徐旭龄言国家生财之道垦荒为要乃行之二十余年而未见成效者其患有三一则科差太甚而富民以有田为累一则招徕无资而贫民以受田为苦一则考成太寛而有司不以垦田为职诚欲讲富国之效则向议一例三年起科者非也田有高下不等必新荒者三年起科积荒者五年起科极荒者永不起科则民力寛而垦者衆矣向议听民自佃者非也民有贫富不等必流移者给以官庄匮乏者贷以官牛陂塘沟洫修以官帑则民财裕而力垦者多矣向议停止五年垦限者非也官有勤惰不等必限以几年招复户口几年修举水利几年垦完地土有田功者陞无田功者黜则惩劝实而督垦者勤矣疏入下部议行
八年
谕户部前以尔部题请直隷等省废藩田产差部员会同各该督抚将荒熟田地酌量变价今思既以地易价复征额赋重为民累着免其变价撤回所差部员将现在未变价田地交与该督抚给与原种之人令其耕种照常徵粮以副朕爱养民生之意
九年免更名地重徵租银初直隶各省废藩田产改入民户免其易价号为更名地内有废藩自置之地给民佃种者输粮之外更纳租银户部议以久载全书不当蠲免得
旨更名地内自置田土百姓既纳正赋又徵租银实为重累令与民田一例输粮免其纳租至易价银两有徵收在库者许抵次年正赋
十年准贡监生员民人垦地二十顷以上试其文义通者以县丞用不能通晓者以百总用一百顷以上文义通顺者以知县用不能通晓者以守备用凡招民垦荒督抚具题户部核明起科果实送吏兵二部照例分叙其招民不足额数垦地钱粮未经起解假捏出结具题者捏报州县官革职转报司道府降四级调用题报督抚降二级调用定广东新垦屯田荒地照民田一例起科广东新垦屯田荒地凡三千五百余顷每亩科米三斗较民田殆多数倍民畏粮重认垦者少故有此令又定浙江温衢处三府属官兵开垦荒田三年後起科者改照山东西兵丁垦荒之例再寛限一年起科以地系老荒收薄赡口不敷故也
又定四川垦荒升用例时以川湖总督蔡毓荣言蜀省有可耕之田而无耕田之民敕部议定招民开垦之例以五年起科如该省现任文武各官招徕流民三百名以上安插得所垦荒成熟者不论俸满即升其各省候选州同州判县丞举贡监生有力招民者授以署县职衔系开垦起科实授本县知县十二年
谕户部自古国家久安长治之模莫不以足民为首务必使田野开辟盖藏有余而又取之不尽其力然後民气
和乐聿成丰亨豫大之休现行垦荒定例俱限六年起科朕思小民拮据开荒物力艰难恐催科期迫反致失业朕心深为轸念嗣後各省开垦荒地俱再加寛限通计十年方行起科
国初定例新垦田地皆以三年起科康熙十年准三年後再寛一年起科十一年令寛至六年之後至是复再寛之十八年始复六年起科之例二十三年以浙江宁台温三府属沿海田地给民耕种仍循旧例三年後起科
十三年禁王以下不得田猎蹂躏人田禾违者官员以上交部议处白衣人鞭责
申明截票之法时以江南有隐占诡寄包揽诸弊吏胥豪猾积习相沿特令通计该州县田地总额与里甲之数均分办粮当差不许多占隐匿苦累小民
十五年定官民隐田罪例该管官能查出隐田者按地多寡分别议叙凡举首他人隐地十顷以上者即以其地与之妄告者罪凡从前隐匿之地限文到八个月自首免罪
十八年令州县日收钱粮流水簿於岁底同奏销文册齎司磨对其岁造赤历册永行停止二十年
谕户部直省清查隐占地亩州县有司或利其陞叙虚报田粮摊派民间致滋苦累亦未可定尔部可檄行直省督抚着严行察核
二十四年重修赋役全书以赋役全书成於顺治初历有岁年户口土田视昔有加其间条目易於混淆命重修之止载切要欵目删去丝杪以下尾数以除吏书飞洒驳查之弊二十六年书成仍以九卿议旧书行之已久新书停其颁发令所司存贮
是年总计天下田土共六百七万八千四百三十
顷一亩有奇【卫所田土归入州县徵粮者并载於内】田赋银二千四百四十四万九千七百二十四两粮四百三十三万一千一百三十一石各有奇草九万八千七百二十一束
直隷各府州计五十四万三千四百三十四顷四十八亩有奇田赋银一百八十二万四千一百九十一两米一万二千二百一十石籽粮四十三石豆七千三百三十八石各有奇
奉天锦州二府计三千一百一十七顷五十亩有奇田赋银九千三百五十二两有奇
江南江苏计六十七万五千一百五十三顷九十九亩有奇田赋银三百六十八万一百九十二两米三十五万九千八百一十石麦三百二十一石豆五千二百三十九石各有奇
安徽计三十五万四千二百七十四顷三十三亩有奇草山荒山在外田赋银一百四十四万一千三百二十五两粮一十六万六千四百二十七石各有奇
山西计四十四万五千二百二十一顷三十六亩有奇田赋银二百三十六万八千八百三十一两粮五万九千七百三十七石各有奇草五千七百八束
山东计九十二万五千二百六十八顷四十亩有奇屋基地在外田赋银二百八十一万八千一十九两麦三万五千五百四十六石米四十七万六百八十八石谷七百三十一石有奇
河南计五十七万二千一百六顷二十亩有奇田赋银二百六十万六千四两有奇
陕西西安计二十九万一千一百四十九顷六亩有奇田赋银一百三十一万五千一十二两粮一十七万九百二十二石草五千九百八十三束各有奇
巩昌计一十万三千八十七顷六十七亩有奇田赋银一十五万三千五百二十两粮四万七千六百一十七石各有奇草三百三十四束
浙江计四十四万八千五百六十五顷七十六亩有奇田赋银二百六十一万八千四百一十六两米一百三十三万七千五百一十二石各有奇又徵银买漕米八千二百六十石
江西计四十五万一千六百一十顷七十一亩有奇官湖房屋在外田赋银一百七十四万三千二百四十五两米九十二万五千四百二十三石各有奇
湖广湖北计五十四万二千四百一十八顷一十六亩有奇田赋银九十二万三千二百八十八两米一十三万八千一百九十七石各有奇
湖南计一十三万八千九百二十三顷八十一亩有奇田赋银五十一万七千九十二两米六万五千三百六十六石各有奇
四川计一万七千二百六十一顷一十八亩有奇田赋银三万二千二百一十一两米一千二百一十五石各有奇
福建计一十一万一千九百九十五顷四十八亩有奇田赋银七十六万二千七百六两米一十万四千八百二十九石各有奇
广东计三十万二千三百九十二顷五十五亩有奇田赋银二百二万七千七百九十三两米三万六百四十三石各有奇
广西计七万八千二十四顷五十一亩有奇田赋银二十九万三千六百四两米二十二万一千七百一十八石各有奇
云南计六万四千八百一十七顷六十六亩有奇田赋银九万九千一百八十二两米二十万三千三百六十石各有奇
贵州计九千五百九十七顷一十一亩有奇陆地在外田赋银五万三千五百一十二两粮五万八千五百三十五石荞折米八百五十三石各有奇谷折米九十四石
【臣】等谨按以上据会典所载是年奏销实数以顺治十八年奏销数较之凡增田五十八万四千八百五十三顷六十一亩增赋银二百八十七万三千七百一十八两减粮二百一十四万八千三百三十四石
二十五年令各省不作分数杂项钱粮通归地丁案内奏销
二十六年
谕各省刊刻由单不肖官役指称刻工纸版之费用一派十穷黎不胜其困嗣後直隷由单免其刋刻晋省由单先经该抚题请免刻亦一并停止明年悉免各省刋刻由单惟江苏所属於地丁银内刋造仍听册报如旧
二十七年
谕嗣後民人有出首开垦田亩不必拘定年限俱自出首之年徵收钱粮该管官亦免其议处是年以淮安徐州凤阳三处近河地方屯田累民永行停止其现在垦出之田若实系无主给与原垦之人起科若有主给还原主起科又准长沙等六州县开垦新荒田地於起科之年援例开报其本年开报田地起科钱粮减半
二十八年行三聨印票法州县催徵钱粮向用二聨印票不肖有司与奸胥通同作弊借名磨对稽察将花户所纳之票强留不给遂有已完作未完多徵作少徵者今行三聨票之法一存州县一付差役应比一付花户执照嗣後徵收钱粮豆米等项均给三聨印票照数填写如州县勒令不许填写及无票付执者许小民告发以监守自盗论二十九年
谕各省绅衿等优免丁银原有定例惟绅衿豪强诡寄滥免以致徭役不均而其间山东为尤甚凡绅衿户下田亩不应差徭遂有将地亩诡寄绅衿户下因而衙役兵丁效尤免差更有绅衿包揽钱粮将地丁银米包收代纳耗羡尽入私槖官民皆累着照欺隐田亩例通限两月绅衿本名下田亩各具并无诡寄甘结将从前诡寄地亩尽行退还业户
又以四川民少而荒地多凡流寓愿垦荒居住者将地亩给为永业
定云南垦荒地纳粮之例云南老荒田地见纳军粮之人承垦者上中二则照民田下则纳过五年再照民田上中二则起科下则照民田下则减半纳过三年再照民田下则起科其非见纳军粮之人悉照民田下则纳过五年粮加十分之五起科至三十二年以滇省明代勲庄田地照老荒田地之例招民开垦免其纳价
清丈芦洲田亩
凡芦洲地亩旧例差委道府等官遍历清丈以一年造报至是令各该州县於部文到日半年之内尽行查丈造册具题
三十年令直省各州县卫所照赋役全书科则勒石公署门外使民知悉明年以贵州兵燹荒废正当招徕劝垦徐议编审暂停勒石每遇岁徵先期晓谕
三十一年遣官往淮扬等处踏勘民田将应免应升科钱粮确查定议河道总督靳辅言淮扬徐凤卫所州县各有开河筑堤建牐栽柳之处俱系民间纳粮地应蠲免钱粮其黄水涸出及河旁淤成膏腴地豪民占种不纳赋者应查出升科请勅江南督抚就近清查得
旨此事若遣地方官踏勘恐借端扰民着遣部院堂官前往会同该督抚确查定议
令民间隐匿田亩限一年内尽行自首至三十四年令各省自首隐匿地亩再寛限一年
三十二年招徕西安等处流民复业每户给牛一头并犁具银共五两谷种银三两雇觅人工银二两布政司照数支给该抚将所招民数册报不论旗民照奉天招民例议叙
三十三年清丈福建沿海地福建沿海界外田地历年既久界址混淆至是令将福州府之闽长乐连江罗源兴化府之莆田仙游泉州府之晋江南安惠安同安漳州府之龙溪海澄诏安福安福德等县及福宁州沿海地概行清丈
三十四年定云南清浪卫业经清丈田地每十亩科粮一石
三十五年严湖南省大户包揽纳粮之禁先是湖南省里甲有大户小户之名凡小户粮赋俱大户收取不令小户自封投柜甚有驱使之如奴隷者令嗣後将小户开出别立里甲造册编定身自纳粮如有包揽抗粮勒索加派等弊该督抚题参治罪
三十八年以湖南幅员遥濶履丈难徧先令民自丈出首官查抽丈如有隐漏治罪明年湖广总督郭琇陛辞奏曰湖南民稀地广民或不能完课遂致逃避者有之清丈之後钱粮似比前差减矣
上问减几何琇奏曰约减十分之二
上曰果於民有益所减虽倍於此亦所不惜若不清丈以荒田着落他人徵收钱粮有累穷黎断不可也三十九年设立徵粮滚单凡徵粮立滚单每里之中或五户或十户止用一单於纳户名下注明田亩若干该银米若干春应完若干秋应完若干分作十限每限应完银若干给与甲内首名挨次滚催令民遵照部例自封投柜不许里长银匠柜役
称收一限若完二限又依此滚催如有一户沈单不完不缴察出究处
【臣】等谨按是时徵粮之弊上下科派名色不一有合邑通里共摊同出者名曰輭擡有各里各甲轮流独当者名曰硬驮豪民奸胥包揽分肥大为民累及滚单之法行简易明白吏胥不得侵渔天下便之
四十一年以山东明藩荒地给民垦种山东有前明废藩基地可垦者三顷四十八亩有奇民人情愿纳价每亩纳银五两自四十二年起科给一印帖守为恒业
四十二年令各省州县徵收串票内将漕项地丁数目分别注明毋许混朦徵比
四十三年严垦荒隐捏之禁各省垦荒田地如地方官隐匿入已巡抚不行严察止据各州县捏报具题该督即行题参并将不行稽察之司道府一并参处
四十四年酌改江苏经徵各官处分时以苏松常镇四府赋税繁重於奏销时不能完全者量为轻减焉
又以湖广省属大半滨江嗣後有修筑堤塍地方官将堤身所压之田及就近取土之地丈明亩数估定价值摊银补偿本主毋致民间偏累其江夏等十八州县上年丈过已坍地亩课银三百六两准其开除
准开垦湖北荒地湖北民人愿垦荒地准其开垦无力者本省文武官捐给牛种开垦俟该抚将垦过地亩之数具题日议叙
四十五年江西九江府丈出滨江芦洲地亩三千七十一顷八十九亩二分有奇皆系新淤泥滩草地定为下则起科
四十六年定闽省垦荒之限以闽省荡平二十余年民人俱已复业其未垦抛荒田地二千六百余顷至今尚未足额令勒限一年照数垦足徵粮如再迟延该督抚将地方官一并题参
四十八年以湖南欺隐田地日久未清行令该抚准其展限一年将欺隐田地在限内尽行首报免其治罪如逾限不首者许里民等据实举首将田入官追徵积逋仍治欺隐之罪倘扶同不举并坐以罪
五十一年
谕湖广四川巡抚民人有自湖广往四川种地者各於往囘时造册移送时湖广民人往四川开垦者甚多去时将原籍房产地亩悉行变卖至五年起徵之时复囘湖广将原卖房产争告者甚多嗣後湖广人民有往四川种地者该抚查明年貌姓名籍贯造册移送四川察核有自四川复囘湖广者四川巡抚亦照此造册移送湖广互相查对
又
谕嗣後山东民人到口外种地者该抚查明年貌籍贯造册移送由口外囘山东者亦查明造册移送该抚覆閲令清查四川隐漏田赋四川巡抚年羹尧言四川钱粮原额一百六十一万六千六百两零四十九年现徵钱粮仅有二十万二千三百两零甫及原额十分之一盖积弊已久官借首粮之名需索民钱以致民间首报无多宜立劝惩之法五年内各州县有增及原额之四五分者准陞不及二分者停陞不及一分者降调无增者革职寻御史段曦言劝惩增赋之法未能无弊川省自明季兵燹之後地广人稀
本朝平定以来虽屡经清查增报而康熙四十九年现徵钱粮甫及原额十分之一且以抚臣之近日加意催查增至二万六千余两亦不过增见粮十分之一耳今欲五年内增及原额十分之二及十分之四五是增见粮之三倍四倍也贤能之员必罹不及分数之参处而不肖有司希图陞进或且抑勒首报滋扰无穷请将川省钱粮隐漏彻底清查而劝惩可以不立祗宜严饬有司实心劝首里民绅士有田无粮隐匿不报者罪如不肖官藉此累扰地方通同侵隐以及抑勒情弊该督抚即行参奏从之
五十二年户部议原任偏沅巡抚潘宗洛疏请垦荒展限应行文接任巡抚查明详议
上曰督抚条陈地方事务应据实陈奏潘宗洛奏湖南荒地五百余顷今天下户口甚繁地无弃土湖南安得有如许未垦之地着差户部司官一员会同总督就潘宗洛奏疏内所有州县查勘详明具奏又
谕曰湖广陕西人多地少故百姓俱往四川开垦闻陕西入川之人各自耕种安分营生湖广入川之人每与四川人争讼所以四川人甚怨湖广之人或有将田地开
垦至三年後躱避纳粮而又他往者今四川之荒地开垦甚多果按田起课则四川省一年内可得钱粮三十余万朕意国用已足不事加徵且先年人少田多一亩之田其值银不过数钱今因人多价贵一亩之值竟至数两不等即如京师近地民舍市廛日以增多略无空隙今岁不特田禾大收即芝蔴棉花皆得收获如此丰年而米粟尚贵皆由人多田少故耳朕巡幸时见直隷自范家口以下向年永定河冲决之处今百姓皆筑舍居住斥卤变为膏肥不下数十百顷皆未尝令起税也又江南黄河堤岸至所隔遥堤有二三里者亦有六七十丈者其空地先皆植柳以备河工取用今彼处百姓尽行耕种亦并未令起课昔黄河泛涨时水常灌入遥堤不得耕种自清水畅流以来河底刷深水必长至二丈方能及岸遥堤以内皆成沃壤矣又去年赵申乔条奏黄河近边被冲田亩请查明数目蠲免钱粮不知黄河东岸刷则西岸之田出西岸刷则东岸之田出被冲之田应免钱粮则新出之田不应取钱粮乎朕下此谕旨欲使知朕於各省事无不洞悉也今遣官勘验湖南荒田亦此意耳
五十三年准甘属村堡之中有荒地未种者查出拨於无地之人耕种并动库银买给牛种
五十五年陕西赤金达里等处地方招民捐垦议政大臣等议覆吏部尚书富宁安言巡抚绰奇前往看閲肃州迤北地方可以开垦之处甚多酌量河水灌溉金塔寺地方可种二百石籽种自嘉峪关至西吉木地方可种一百三十石籽种达里图地方可种一千一百余石籽种方城子等处地方可种五百余石籽种查今岁西吉木达里图布隆吉尔三处耕种共收粮一万四千余石布隆吉尔系沙土之地明年应停其耕种至西吉木达里图及金塔寺等处地方请动正项钱粮派官招民耕种应如所请从之
皇朝文献通考卷二

[book_title]卷三
<史部,政书类,通制之属,皇朝文献通考>
钦定四库全书
皇朝文献通考卷三
田赋考【三】
田赋之制
雍正元年
谕户部国家承平日久生齿殷繁土地所出仅可赡给倘遇荒歉民食维艰将来户口日增何以为业惟开垦一事於百姓最有裨益但向来开垦之弊自州县以至督抚俱需索陋规致垦荒之弊浮於买价百姓畏缩不前往往膏腴荒弃岂不可惜嗣後各省凡有可垦之处听民相度地宜自垦自报地方官不得勒索胥吏亦不得阻挠至陞科之例水田仍以六年起科旱田以十年起科着为定例其府州县官能劝谕百姓开垦地亩多者准令议叙督抚大吏能督率各属开垦地亩多者亦准议叙务使野无旷土家给人足以副朕富民阜俗之意户部议准山西河南山东等处闲旷之地令各省督抚转饬各州县卫所确查如有未垦荒地有无从前种地之人劝谕开垦有力者令自备牛种无力者官借牛种秋收後还官起科之後官给执照永为世业
又以濒江近海之区定例十年清丈一次恐未至十年有坍涨者令各州县卫所官不时清查坍者即行豁免涨者即行升科毋使胥役藉端需索是年又议准各省督抚於州县开徵之始令该府遴选贤员与该管官同封银柜或十日二十日别委贤员或佐贰教职当衆拆封立即起解如有徇隐该府并委员题参议处
二年
谕直省督抚等朕惟抚养元元之道足用为先自临御以来无刻不廑念民依重农务本业已三令五申矣但我国家休养生息数十年来户口日繁而土田止有此数非率天下农民竭力耕耘兼收倍获欲家室盈寜必不
可得周官所载巡稼之官不一而足又有保介田畯日在田间皆为课农设也今课农虽无专官然自督抚以下孰不兼此任也其各督率有司悉心相劝并不时咨访疾苦有丝毫妨於农业者必为除去仍於每乡中择一二老农之勤劳作苦者优其奬赏以示鼓励如此则农民知劝而惰者可化为勤矣再舍傍田畔以及荒山不可耕种之处度量土宜种植树木桑柘可以饷蚕枣栗可以佐食桕桐可以资用即榛楛杂木亦足以供炊?其令有司督率指画课令种植仍严禁非时之斧斤牛羊之践踏奸徒之盗窃亦为民利不小至孶养牲畜如北方之羊南方之彘牧养如法乳字以时於生计不无裨益总之小民至愚经营衣食非不迫切而於目前自然之利反多忽略所赖亲民之官委曲周详多方劝导庶使踊跃争先人力无遗而地利始尽不惟民生可厚风俗亦可还淳该督抚等官各体朕惓惓爱民之意实心奉行倘视为具文苟且涂饰或反以扰民则尤不可也
又
谕百姓完纳钱粮当令户户到官不许里长甲头巧立名色闻有不肖生员监生倚恃一衿辄包揽同姓钱粮以为己粮秀才自称儒户监生自称宦户每当徵收之时迟延拖欠不即输纳该督抚即晓谕粮户除去儒户宦户名目如再有抗顽即行重处
又
谕朕惟四民以士为首农次之工商其下也汉有力田孝悌之科而市井子孙不得仕宦重农抑末之意庶为近古士子读书砥行学成用世国家荣之以爵禄而农民勤劳作苦手胼足胝以供租赋养父母育妻子其敦龎淳朴之行岂惟工贾不逮亦非不肖士人之所能及虽荣宠非其所慕而奬赏要当有加其令州县有司择老农之勤劳俭朴身无过举者岁举一人给以八品顶带荣身以示鼓励至七年以直省所举老农有冒滥生事者令督抚查明悉行革退另选题补其从前或因贿嘱营求而得者准老农及保送之官员自行出首但革去老农顶带免其治罪
又
谕户部闻州县亏空钱粮有阖属百姓代赔者名曰乐捐其实强派嗣後着禁止
总理王大臣会议山西巡抚诺岷请提解火耗归公一疏议入
谕曰州县火耗原非应有之项但通省公费各官养廉有不得不取给於此者然非可以公言也朕非不愿天下州县丝毫不取於民而其势有所不能且历来火耗皆在州县而加派横征侵蚀国帑亏空之数不下数百余万原其所由州县征收火耗分送上司各上司日用之资皆取给於州县以致耗羡之外种种馈送名色繁多故州县有所藉口而肆其贪婪上司有所瞻徇而不肯参奏此从来之积弊所当剔除者也与其州县存火耗
以养上司何如上司拨火耗以养州县乎尔等奏称火耗分数不可不分别酌定朕思一省之内州县有大小钱粮有多寡地大粮多之州县少加火耗已足养廉若行之地小粮少之州县则不能矣火耗不定分数倘地方遇差多事繁之时则酌量可以济用或是年差少事简则耗羡即可减矣又或遇有不肖有司一时加增而遇清廉自好者自可减除矣若酌定分数则将来竟成定额必致有增无减此火耗分数之不可以酌定者也又奏称提解火耗将州县应得之项听其如数扣存不必解而复拨等语见今州县徵收钱粮皆百姓实封投柜其拆封起解时同城官公同验看耗羡与正项同解分毫不得入己州县皆知重耗无益于己孰肯额外加徵乎是提解火耗既给上下养廉之资而且留补亏空有益於国计若将州县应得之数扣存於下势必额外加增私行巧取浮於应得之数累及小民况属之督抚显然有据属之州县难保贪廉此州县羡余之不可扣存者也法有因时制宜者如人有疾病因症投药病愈即止今提解火耗原一时权宜之计将来亏空清楚府库充裕有司皆知自好则提解自不必行火耗亦可渐减矣朕於臣下期望甚殷即州县官员亦冀其为臯夔稷契自此各加勉励勿侵蚀官帑勿贪剥小民各省火耗自渐轻而至於尽革此朕之愿也各省能行者听其举行不行者亦不必强自山西提解火耗之後各直省次第举行以给官吏养廉及他公用钱粮少者或以税课盈余佐之由是有司不得滥取於民而公用亦无匮乏行之数年上下交以为便
【臣】等谨按钱粮出於田亩之中火耗加於钱粮之外火耗之名自明以来始有之盖由本色变而折银其取之於民也多寡不一其解之於部也成色有定此销熔之际不无折耗而州县催徵之时不得不稍取盈以补其折耗之数亦犹粮米之有耗米也迨行之既久州县重敛於小民上司苛索於州县火耗之增日甚一日因循瞻徇视为应得之物一遇公事加派私徵皆取之民间又不止於重耗而已此其故皆由於有司无养廉之资而闾阎滋科派之累也自提解火耗之法行有司之养廉於此酌拨地方之公用於此动支百姓永无藉名苛派之累而官吏得有洁己奉公之实所加於民者无多所益於民者甚大所谓上不误公下不病民达权通变至公至善之计也
是年令督抚率府州县官举行劝农春至劝耕秋至劝敛有轻视民隐不实力奉行者以溺职论又议准各省州县将下年徵粮之红簿於上年十月内申送布政司钤盖印信於开徵前给发各州县於徵收时眼同花户登记填写串票上司盘查即取布政司钤盖之红簿对验其徵收卯簿该管官务须亲对完欠无得假手户房至民间输纳银色不足者自应倾销但州县设立官匠因以累民者甚多令地方官择银匠之信实者数人连名互保听民投舖倾销
又
谕民间输纳钱粮用自封投柜法亦属便民之道但偶有短少之处令其增补每至多索其数浮於所少之外理应将原银发还仍於原封内照数补足交纳庶可免多索之弊
令直隶等省发遣人犯往西宁开垦西宁布隆吉尔地方遥远愿往垦地者少议将直隶山西河南山东陕西五省军流人犯连家口发遣之人有能种地者令其前往开垦初到之时地方官拨给地亩动支正项钱粮采买籽种牛只分给之其应徵粮草照例於三年起科
是年总计天下田土共六百八十三万七千九百一十四顷二十七亩有奇田赋银二千六百三十六万二千五百四十一两粮四百七十三万一千
四百石各有奇草十万五千四百九十一束顺天府计六万八千四百五十顷二十二亩有奇田赋银一十八万一千六百七十九两粟米三百八十石豆三千四百七十石籽粒五十八石各有奇草三百七束
直隶计五十五万七千四百九十二顷九十四亩有奇田赋银一百九十万六千九百三十三两米粮一十万五千四百四十二石麦四十二石豆七千七百八十六石各有奇草八万五千六百八十一束
奉天锦州二府计五千八百六顷五十八亩有奇田赋米三万八千七十石有奇
江南江苏计六十八万一千二百九十一顷二十七亩有奇田赋银三百七十一万九千九百四十二两米豆二十七万六千八百三十八石各有奇安徽计三十二万九千九百八十六顷八十四亩有奇田赋银一百三十八万七千五百九十六两粮一十七万九千九百七十二石各有奇内折色粮三万五千二百十三石有奇
山西计四十二万七千四百一十三顷八十八亩有奇田赋银二百二十七万七千三百二十七两又地差课程等项银一十万六千七百九十八两粮四万五千七百七十石各有奇
山东计九十六万七千七百四十一顷四十六亩有奇田赋银三百万七千九百四十六两米四十七万四千三十七石麦三万四千七百四十七石谷八百八石各有奇
河南计六十五万八千八百八十四顷四十三亩有奇田赋银二百九十四万三千四百五十三两有奇
陕西西安计二十五万八千四百四十二顷八十亩田赋银一百三十五万五千二百四十五两本色粮三万一千九百四十二石折色粮八十六万九千一百四十四石各有奇草一万五千五百四十二束
巩昌计一十一万七千七百六顷六十三亩有奇田赋银十九万六千三百四十三两粮二万三千七十四石草三千五百八十二束各有奇
浙江计四十五万六千九百三顷四十三亩有奇田赋银二百六十九万五千四百三十二两米一百三十六万九千二百五十八石各有奇
江西计四十七万八千六百三十一顷六十六亩有奇田赋银一百一十七万九千四百七十六两米一十二万七千四百五十二石有奇
湖广湖北计五十三万五千七百四十一顷一十一亩有奇田赋银九十八万八千六百五十六两米一十五万七千二十七石各有奇豆五十三石湖南计三十万五千二百七十六顷六十四亩有奇田赋银一百九万二千六百三十四两米十四万九千六百一石各有奇
四川计二十一万四千四百五十六顷一十六亩有奇田赋银二十二万五千五百三十五两米五万七千一百一十九石各有奇
福建计三十万五千二百七十六顷六十四亩有奇田赋银一百十七万四千四百四十五两米一十二万七千八十石各有奇
广东计三十一万二千四百七十四顷六十四亩有奇田赋银八十六万五千九百二十七两有奇遇闰加徵银一万九千三百一十九两有奇米二十四万七千八百四石有奇遇闰加徵米一百五十四石有奇
广西计七万九千五百三十二顷七十一亩有奇田赋银三十万八千一百二十四两有奇米一十二万七百二十六石有奇内折色米三万八千九百二十七石有奇每石折徵银八钱共三万一千一百四十二两有奇
云南计六万四千一百一十四顷九十五亩有奇田赋银九万一千二百五十七两米一十四万一千三百七十八石杂徵粮一千六百二石各有奇贵州计一万二千二百九十顷四十三亩有奇田赋银五万七千七百八十八两米一十万九千八百五十五石豆七百五十五石各有奇
【臣】等谨按以上据雍正二年奏销册开载以康熙二十四年奏销实数较之凡增田七十五万九千四百八十四顷二十六亩赋银一百九十一万二千八百十七两粮四十万二百六十九石草六千六百九十八束嗣後江南江西浙江浮粮额数蠲免至六十余万两今着其原数於此而大书蠲免之
诏於後愈以徵损上益下之
恩意至深且厚也
三年
谕周礼称惟王建国体国经野孟子亦言仁政必自经界始疆界所关诚为至重从来两省交壤之地其界多有不清云贵川广等省为尤甚至一省之内各州县地界亦有不清者每遇命盗等事则互相推诿鑛厰盐茶等有利之事则互相争竞甚非息事宁民之意各省督抚其共矢公心勿存私见详细清查如与邻省地界有不清者则两省各委贤员公同勘定若本省地界内有不清者即委本省贤员勘定地皆朕土人皆朕臣此盈彼绌悉在朕版图之内无容分视也虽地界或间有难定之处但平心勘画即使稍有不协然一定之後久远得以遵据永无推诿争竞於地方大有裨益矣
管理户部事务怡亲王允祥奏请酌减苏松浮粮
上曰苏松之浮粮当日部臣从未陈奏常廑
皇考圣怀屡颁
谕旨本欲施恩裁减乃彼时大臣以旧额相沿已久国课所关綦重数以不应裁减固执覆奏凡国家大事因革损益必君臣计议画一始可举行若
皇考违衆独断既非询谋佥同之义且恐一时减免倘後来国用不足又开议论之端是以从衆议而中止然
圣慈轸念苏松诞敷渥泽屡蠲旧欠以纾民力其数较他处为多是亦与减正额无异也今怡亲王等悉心筹画斟酌奏请甚为可嘉朕仰体
皇考爱民寛赋之盛心准将苏州府正额银蠲免三十万两松江府正额银蠲免十五万两论语曰百姓足君孰与不足周易曰损上益下民说无疆朕但愿百姓之足时存益下之怀用是特沛恩膏着为定例可饬令该地方知之
是年又蠲免江西南昌府额徵银七万五千五百五十两
四年
谕钱粮火耗各省旧例亦有多寡不同倘地方官员於应取之外稍有加重者朕必访闻重治其罪
清丈张家口外地限年招种设张家口同知一员管理口外地亩分地亩为十分限年招种如招种至八分以上题请议叙不及五分题请议处仍於每年六月中造册送部年底照册奏报以免捏报漏粮之弊
五年
谕自古帝王致治諴民莫不以重农为首务书陈无逸先知稼穑之艰难诗载豳风备叙田家之力作孟子云民事不可缓也盖国以民为本民以食为天农事者帝王之所以承天养人久安长治之本也我国家抚绥寰宇
圣祖仁皇帝临御六十余年深仁厚泽休养生息户口日增生齿益繁而直省之内地不加广近年以来各处皆有收成其被水歉收者不过州县数处耳而米价遂觉渐贵闽广之间颇有不敷之虑望济于邻省良田地土
之所产如旧而民间之食指愈多所入不足以供所出是以米少而价昂此亦理势之必然者也夫米谷为养命之宝既赖之以生则当加意爱惜而不可存轻弃之心且资之者衆尤当随时撙节而不可纵口腹之欲每人能省一勺在我不觉其少而积少成多便可多养数人若人人如此则所积岂不更多所养岂不更衆乎养生家以食少为要诀固所以颐神养和亦所以节用惜福也况脾主於信习惯便成自然每见食少之人其精神气体未尝不壮此显而可见者至於各省地土其不可以种植五谷之处则不妨种他物以取利其可以种植五谷之处则当视之如宝勤加垦治安可舍本而逐末弃膏腴之沃壤而变为果木之场废饔飱之恒产以幸图赢余之利乎至於烟叶一种於生人日用毫无裨益而种植必择肥饶善地尤为妨农之甚者小民较量锱铢且但顾目前而不为久远之计故当图利之时若令其舍多取寡弃重就轻必非其情之所愿而地方官遽然绳之以法则势有所难行惟在良有司谆切劝谕俾小民醒悟知稼穑为身命之所关非此不能生活而其他皆不足恃则羣情踊跃不待督课而皆尽力於南亩矣朕闻江南江西湖广粤东数省有一岁再熟之稻风俗如此而仍至於乏食者是地土之力有余而播植之功不足岂非小民习於怠惰而有司之化导者有未至耶或者曰米谷太多则价贱而难於粜卖昔人有谷贱伤农之说谚语所谓熟荒者此则不必过虑假若小民勤於耕作收获丰盈至价贱而难於出粜朕必多发官价以籴买之使重农务本之良民获利而有余赀也朕生平爱惜米谷每食之时虽颗粒不肯抛弃以朕玉食万方岂虑天庾之不给而所以如此撙节爱惜者实出於天性自然之敬慎并不由於勉强且以米谷乃天所赐以生养万民者朕为天下生民主惟有敬慎宝重仰冀雨阳时若岁获有秋俾小民家有盖藏人歌乐土尔等绅衿百姓独不自为一身一家之计乎若果加意爱惜随时撙节则天必频频赐赉长享盈宁之福若恣情纵慾暴殄天物则必上干天怒不蒙赐赉而水旱灾祲之事皆所不免其理岂或爽哉又闻江西广西地方竟有以米谷饲养豚豕者试思谷食之与肉食孰重孰轻孰急孰缓而乃以天之所赐小民终岁勤苦之所获者为豢养物类之用岂不干天和而轻民命乎朕所以惓惓训谕者惟期天下之人专务本业以杜浮靡爱惜物力以图久远共体朕意则尔等家室必至於丰饶尔等子孙必绵其福泽思之思之毋忽朕言着将此晓谕内外官民人等并通行远乡僻壤咸使闻知
又令直隶州县劝民於村坊树植枣栗河堤旁种柳陂塘淀泽种菱藕畜鱼鳬其地宜桑麻者尤当勤於栽种每岁地方官将某村某坊种树之数申报上司
又
谕开垦地亩本应随垦随报隐匿之罪定例甚严祗以法久弊生遂致垦多报少或为民间隐漏或为官吏侵渔积习相沿至于年久而奸民猾吏恐一经首报势必追究从前欺隐之处因而多方回护百计掩藏於隐粮漏科之外又添欺罔之重罪今朕特沛寛大之恩准各省官民自行出首将从前侵隐之罪悉从寛免其未纳之钱粮亦不复究问定限一年令其首报统於雍正七年入额徵解倘逾限不首复行查出在官在民定行从重治罪先是户部议准山东开垦地官民隐匿未报者勒限一年令其自行出首续经山东巡抚奏首报地一千七百四十余顷於雍正五年入额徵解故有是
谕明年又令展限六个月
又
谕各省之中赋税最多者莫如江南之苏松二府浙江之嘉湖二府每府多至数十万地方百姓未免艰於输将查苏松嘉湖赋税加重之由盖始於明初洪武时四府之人为张士诚固守故平定之後籍诸富民之田以为官田按私租为税额夫负固之罪在士诚一人而乃归咎於百姓加其赋税此洪武之苛政也明朝二百余年减复不一我朝定鼎以来亦照明例徵收盖因陆续办理军需经费所在未便遽行裁减也我
皇考圣祖仁皇帝常论及此雍正三年朕仰体
皇考多年寛赋之
圣心将苏松二府额徵浮粮豁免彼时颁发谕旨甚明本欲一体加恩於嘉湖因浙江风俗浇漓正须化导不便启其望恩幸泽之心故尔暂止今见浙俗渐次转移将来可望改行迁善朕心深慰特沛恩膏嘉兴府额徵银四十七万二千九百余两着减十分之一计免银四万七千二百九十两零湖州府额徵银三十九万九千九百余两着减十分之一计免银三万九千九百九十两零二府共免银八万七千二百两零永着为例着该督抚董率有司敬谨奉行以副朕蠲赋恤民之意【臣】等谨按苏松嘉湖之赋较之他省独重者由於明初籍诸富民田以为官田按私租之数为官粮之额遂有亩收一石以上者宣德以後屡减官田之额而官田与民田轻重终自悬殊佃官田者不胜其累至嘉靖之世乃行权宜之法并官民田为一则以官田之重税摊入民田於是官佃之困少苏而赋额之浮于他省者终不能议蠲也我
圣祖加惠东南旧逋新欠屡
诏蠲免
世宗仰承
先志次第蠲免四府浮粮减岁额五十余万两除有明二百余年相沿之秕政三吴黎庶戴德怀仁永永无极大易有言损上益下其道大光岂不盛哉准云南贵州二省广行开垦凡地方招募开垦及官生捐垦者按户数多寡议叙其垦熟田地归於佃户於次年起科民间自垦者按照年限起科其田俱给照为永业
以江南河淤地亩给民耕种江南省安河淀至水家墩一带地方新淤膏地数千余顷差部院司官一员同该地方官并河员履亩丈勘其山阳盐城二县近年海口深通水由正道所有沮洳水淀皆已涸成高阜又丈出海口新涸之地六千余顷共地一万八千余顷令查丈官员会同该督抚公同丈勘分别年分均给士民人等领种输租又以各省州县荒地有难於垦复者如积鹻未消浮沙涨漫山石硗瘠低洼积水之区令该督抚将实在情形声明仍饬所属设法开垦不入年限之内
六年
谕各省督抚布政使等任土作贡天地之常经守法奉公生民之恒性断无有食地之利而不愿输纳正供以干蹈罪戾者何以钱粮亏空拖欠之弊积习相沿难以整
理此则胥吏中饱之患未除也或由包揽入己或由洗改串票或将投柜之银钓封窃取或将应比之户匿名免追种种弊端不可枚举其故则由於钱粮完欠细数官未尝显示於民在官则以为民欠在民则以为己完故胥吏得以作奸而官民并受蒙蔽也应饬州县官每年令各庄各里书手将所管欠户各名下已完银粮若干尚欠若干逐一开明呈送州县官查对无差即用印出示各贴本里使欠粮之民家喻户晓如有中饱等弊许执串票具控则胥吏不得肆其奸盗矣又如不肖有司借端侵渔那新掩旧之弊不可不察也朕因各省旧欠甚多恐民力难於输纳格外开恩准其分年带徵其应徵之数有在十年以内者亦有寛至十年以外者酌其多寡分别远近此朕爱养黎元之至意期于民欠易完而民力可纾乃闻不肖州县官另立私册於每年应徵分数之外溢额多收及至报解之时止照分数起解该管上司因其已经照数起解不复再行稽查而此多徵之数遂得任其侵那又成亏欠之项且民间见已经完纳者徒供官吏之侵渔亦遂怠其急公之念而抗延拖欠之事由此而起朕意分年带徵之项亦应将花户名下每年应完若干之处详细开明出榜晓示令其照数完纳违者坐以抗粮之罪倘有急公良民完纳在分数之外者该州县官加以奬赏据实详报若州县官果能劝导百姓照应徵分数多完若干者着督抚具题照例议叙以上二条乃据朕所闻书示其作何因地制宜之道与斟酌立法之处总在地方大吏详察弊端权衡损益督率有司实心经理果得忠诚廉干之人自无不可清厘之事治赋在乎得人除弊方能立政任地方之重寄者其慎思之
是年行顺庄编里法议定顺庄编里开造的名如一人有数甲数都之田分立数户名者并为一户或原一户而实系数人之产即分立的户花名若田亩未卖而移住他所者於收粮时举报改正田坐彼县而人居此县者就本籍名色别立限单催输
定沿江滨海地亩五年一丈新垦者升科坍塌者除赋
准宁夏所属插汉托辉地募民垦种宁夏东北插汉托辉地南北延袤百有余里东西广四五十里二三十里不等东界黄河西至西河其地平沃可垦为田遣大臣会同督抚濬治河渠召民垦种官借建房牛具籽种之资凡陕西各属无业民户愿往者计程途远近给与路费每户按百亩以为世业又
谕曰闻彼中得水可垦之地计二万余顷每户以百亩授田可安至二万户朕已谕令广行招募远近人民给以牛具籽种银两俾得尽力开垦给为世业惟是原议宁夏本籍见在出仕文武官员俱令开垦授业俾为世享之利今闻报垦者尚觉寥寥礼记曰货恶其弃於地也
力恶其不出于己也况乎上以急公而裕国下以力本而厚生缙绅者小民之望也果能身先倡率则民间之趋事赴功者必多凡属本籍之人不论文武官员或见任或家居均当踊跃从事争先垦种不可观望因循耽延善举凡兹所垦地亩但照原议给为永业三年起科果能使沃壤腴田有广收之益无闲旷之区则不但於体国经野之谟重有攸赖而经营世产尔子孙亦蒙永远之泽矣
又准浙江温州府之玉环山招民开垦玉环山孤悬海外雍正五年设同知一员驻其地是年招民开垦前後报科田九百四十四顷二十亩有奇定陕西宁夏公用等田照宁夏上则田例熟田每亩以一斗八升起科鹻地每亩以九升起科又从前样田每亩照全田之例纳粮一斗二升草四分六厘四毫中卫县额设用公田每亩以一斗八升起科
七年
谕国家承平日久户口日繁凡属闲旷未耕之地皆宜及时开垦以裕养万民之计是以屡颁谕旨劝民垦种而川省安插之民又令给与牛种口粮使之有所资藉以尽其力今思各省皆有未垦之土即各省皆有愿垦之人或以食用无资力量不及遂不能趋事赴功徘徊中止亦事势之所有者着该省督抚各就本地情形细加筹画转饬有司作何劝导之法其情愿开垦而贫寒无力者酌动存公银谷确查借给以为牛种口粮俾得努力於南亩俟成熟之後分限三年照数还项五六年後按则起科总在该督抚等董率州县因地制宜实心经理务使田畴日辟耕凿惟勤以副朕爱养元元之至意
又
谕湖南武陵县宿郎堰水淹田地额粮悉行蠲除
又
谕直省有寄庄寄粮之弊悉令改正先是直隶地方有寄庄寄粮之名往往地寄此处粮寄他处如宣化府之怀安一县有人地俱在怀安而寄粮於宣化万全者更有在怀安纳粮而寄地於顺天府之宝坻丰润三河相隔五百余里者至是令直隶总督详察并他省或有类此者俱令该督抚议更正改隶之法後经户部覆直隶山东山西河南江苏安徽江西福建浙江湖南陕西四川广东广西等省寄庄寄粮民屯田地应征银米等项自丙辰年为始悉更正就近徵粮按额报解
又
谕奉天地亩向来概以上则徵科查彼处地亩多有隐匿每有三四亩止报一亩者是以概以上则徵科民力输将甚为寛裕前岁朕遣大臣官员清丈田亩皆得实数今若按亩俱照旧则徵粮恐小民输将力有未给着盛京户部侍郎会同奉天府尹确查田亩之肥瘠分别上中下三则起科酌定成额永着为令是年以陕西朝邑县与山西蒲州接壤向以黄河为界近河流西徙则西坍而东涨令清丈分界将二省钱粮应豁应徵之数确查定议
八年清厘四川所属田赋先是以四川垦辟田土从未丈勘隐占者多又土着与流民各居其半此侵彼占争讼日繁雍正五年特遣科道等官会同松茂建昌川东永宁四道亲往丈量所到州县拨户书弓手随往丈勘如有奸民胁衆阻挠公事照例治罪倘百姓果有寃抑准其诣督抚或钦差官处控告秉公审理诬妄者罪之至是丈量事竣松茂道属原册载上中下田地万八千一百十有八顷山下地估种二千五百五十三石各有奇今丈得十有四万九千八百四十七顷八十九亩下地估种及卫地粮共六千七百七十四石八斗应徵丁条粮租徭银二十四万八千六百三十六两各有奇川东道属原册载上中下田地九万九千八百四十顷有奇今丈得十有九万八千七百三十一顷七亩酉阳石砫六土司报纳秋粮千四百一十石一斗应徵丁条粮及折徵银共十有九万八千八百二十八两三钱又石砫司应纳仓斗米豆折徵银九两五钱各有奇永宁道属原册载上中下田地万八千七百四十顷有奇今丈得三万八千七十六顷三亩应徵丁条粮银七万四千一百八十八两二钱各有奇建昌道属原册载上中下田地二万二千一百五十四顷有奇今丈得四万三千三百十有七顷十有六亩冷边长官司报增籽粮二石四斗应徵丁条粮折色马价差期银十有一万三千三百六十两二钱荞麦粮万六千一百七石一斗本色仓斗米豆万八百二十四石三斗各有奇均应照清厘田地科则徵收按年造入奏销册具题察核又
谕曰向因四川地亩隐匿甚多以致奸猾之徒侵凌告讦故遣科臣前往清丈又颁谕旨若有额粮稍重之州县即比照就近适中之科则令其核减以纾民力盖地多粮少者则当按则增加而地少粮多者则当查明减免此朕之本意也近闻该省州县中有地少粮多之处乃历年地方官勉强加增者此次清丈并未酌减即如成都华阳郫县温江等处皆然其他州县或尚有与此相类者着巡抚宪德饬令布政使高维新等再加确查若有粮赋稍重之处即据实奏减以副朕均赋恤民之意户部议准四川成都等二十州县上田每亩以四分六厘至八分四厘零起科中田每亩以三分六厘零至七分八厘起科下田每亩以二分二厘零至五分八厘起科其新增之上地每亩以一分五毫至一分三厘零起科中地每亩以七厘五丝至八厘九毫零起科原载之中地每亩以一分七厘至四分二厘零起科下地每亩以七厘八毫至二分八厘零起科统照均定科则按限徵输
准四川报垦田地分别年限起科先是雍正四年令四川督抚劝谕所属开垦如民苗愚钝不知开垦之法择湖广江西在蜀之老农给以衣食使之教垦俟有成效日题给老农顶带送归原籍不愿归者听之六年议准各省入川民人每户酌给水田三十亩或旱田五十亩若有子弟及兄弟之子成丁者每丁水田增十五亩或旱地增二十五亩实在老少丁多不能养赡者临时酌增除拨给之数外或有多余三五亩之地亦准一并给垦其奇零不成坵段之地就近酌量安置给以照票收执管业至是松茂道属报垦荒田九百十有二顷六十七亩荒地七千二百七十九顷十有八亩川东道属报垦荒田三千九百四十九顷三十二亩荒地九千八百六十二顷六十八亩永宁道属报垦荒田千九百八十一顷三十亩荒地三千七百二十七顷六十八亩建昌道属报垦荒田十有二顷六十六亩荒地三十七顷二十一亩各有奇荒田垦种六年起科荒地垦种十年起科至十一年又以苗疆山林坡冈之间犹未尽辟令招民垦种酌定年分分别起科
又
谕安西沙州等处招民屯垦原议以三年升科从民户到齐之日计算至辛亥岁乃例当输赋之期但小民甫经安插公私兼顾为难着寛期二年於癸丑年升科申明三聨串票之法仓场侍郎岳尔岱等言联三版串之法应令有漕地方画一通行嗣後州县徵收粮米之时预将各里各甲花户的名填定联三版串一给纳户执照一给经承销册一存州县查对按户徵收对册完纳即行截给归农其未截给者即系欠户应查摘追比若有粮无票有票无粮即系胥吏侵蚀立即监禁严追
谕湖南新设永顺府令有产之家限一年内自行开报分别升科永顺府向属永顺保靖桑植三土司每年秋粮共二百八十两永顺一百六十两保靖九十六两桑植二十四两皆由土司交纳虽有秋粮之名实不从田亩徵收永顺则名火坑钱民间炊爨每一坑徵银二钱二分保靖则名锄头钱每一锄入山纳银三五钱不等桑植则名烟火钱与火坑相等所交秋粮即於此内量行拨解至於成熟之田土官多择其肥饶者自行收种或为舍把头人分占民间止有零星硗确之地每年杂派数次任意轻重此土司徵民之陋规也改土归流之後有司或按土户均摊或照土司田种旧册摊派以完秋粮二百八十两之数较之土司陋规十不及一民皆欢欣乐输然无田之家或以火坑等项尚未尽除而有力之家隐占田亩多不输税
特谕将永顺一府秋粮豁免一年其有产之家有司详明劝谕一年内自行开报官给印照永远为业按田肥瘠分别升科如有隐漏者照例究治一切杂派私徵严行禁革
又
谕陕西四川地方民风醇朴历年逋赋甚少查每年徵收钱粮之期四月完半十月全完此定例也朕思四月十月既届纳课之期小民必须预先经营是麦谷未收之时即为输将之计或因称贷而受剥于富家或因预粜而大亏其价值且如甘肃地方有徵收本色者若在粮谷未获之前更为竭蹷历来川陕钱粮既无拖欠陋习着将四月完半者寛至六月十月全完者寛至十一月俟夏麦秋禾筑场纳稼之後从容完课
十年
谕江南苏松等处财赋甲天下而历年积欠亦较他省为最多特遣大臣官员会同地方有司彻底清查分析官侵吏蚀民欠三项以除朦混之弊朕因江苏逋赋积弊?生为此清查之举所以经国计清吏治而除民累也
但念官役之侵蚀奸徒之包揽槖国害民法所不宥而民欠累累亦皆抗玩疲顽之习日积月累以至於斯今若概行豁免不惟墨吏奸胥罔知惩戒且顽户沾恩自以为得计而急公者不与焉非阜民善俗之道也嗣後自雍正十年为始将侵蚀包揽之项分作十年带徵实在民欠之项分作二十年带徵如本年带徵之项完纳若干即照所完之数蠲免次年额徵之粮若官吏百姓等果知悔过急公於每年带徵额数外多完若干即将次年钱粮照多完之数豁免则朕之清厘积欠并无丝毫入官实皆沛为万民普被之泽该督抚董率地方官实力奉行倘有生事累民者罪之先是雍正三年江苏巡抚张楷疏言臣查江省历年钱粮完欠册卷自康熙五十一年至雍正元年内止萧赣榆无欠泰州砀山仪徵江浦欠止数百两其嘉定长洲等四十七州县尚有未完地丁漕项等银积欠至八百八十一万有奇江省每年额徵银三百五十三万有零再加历年旧欠共一千二百三十四万有奇竭小民一岁所获断难责以全完请将各属旧欠银两匀作十分自雍正四年为始每年限完一分十年按数徵完其嘉定一县积欠银共一百四十余万应匀作十五分分徵上海崑山常熟华亭宜兴吴江武进娄长洲九县积欠四十万至六十余万两不等应匀作十二分分徵
上深纳之勅部议行六年复
命户部侍郎王玑刑部侍郎彭维新清察江南逋赋九年事竣通计历年各属积欠至一千一十一万六千有奇其中侵蚀包揽者四百七十二万六千有奇实在民欠者五百三十九万有奇遂有是
谕
十一年令钱粮一钱以下准纳制钱凡完粮一钱以下之小户每银一分准完制钱十文每银一厘准完制钱一文又以大户所完之银不能恰合零
数多成尾欠应将大户一钱以下之尾欠并拆封短少概准完纳制钱至十三年令小户钱粮数在一两以下住址距县远者将钱粮交与数多之户附带投纳於纳户印票内注明如数在一两以上及数少而愿自交者仍遵例自封投柜
十三年以广东高雷廉琼等处平坡山麓及沿海一带平壤可耕缘粤人不习种旱田以致地有余利令山东河南二省选善种旱田者往粤教耕十三年寛徵收钱粮之限定例地丁钱粮二月开徵五月停忙八月接徵十一月全完时又以物土异宜树艺谷麦纺绩丝布收获成就早晚多寡各省不同令督抚按照地方情形酌量徵收不必拘定四月完半之数至花户钱粮在一两以下者皆系生计不足之人如完不足数即缓至八月接徵全完其力能完半者听
议地方官报垦地有以多报少以少报多或将已垦之地重报及荒熟田亩不分混行造报者分别处分
又
谕江南江西湖广等省芦洲均系沿江沙滩坍涨靡定定例五年一丈而不肖官吏往往借此纳贿行私已坍者不得豁除正赋新涨者反可脱漏升科嗣後届期丈量令该抚於通省道员内选贤能夙着者率同州县履亩清厘凡有盈缩均按见在实数升除毋使漏课亦毋使赔粮又江苏所属腹内地亩曰漕田近水泥滩沙地曰芦洲或新涨已成漕田仍报升芦课或芦洲久成熟地不转则升科俱令履亩清丈据实定科其实在坍决者除之
皇朝文献通考卷三

[book_title]卷四
钦定四库全书
皇朝文献通考卷四
田赋考【四】
田赋之制
雍正十三年
皇上即位之初
谕曰各直省开辟荒地以广种作以资食用俾无旷土游民原系良法美意然必该督抚董率所属官吏实力奉行毫无粉饰俾地方实有垦辟之田民间实受耕耰之利以此造报陞科方於国计民生有所裨益乃朕见各省督抚题报开垦者纷纷不一至於河南一省所报亩段尤多而闽省继之经朕访察其中多有未实或由督抚欲以广垦见长或由地方有司欲以陞科之多迎合上司之意而其实并未开垦不过将陞科钱粮飞洒於见在地亩之中名为开荒实则加赋非徒无益於地方并贻害於百姓也嗣後各该督抚宜仰体
皇考爱民至意诚心办理凡造报开垦亩段务必详加查核实系垦荒然後具奏不得丝毫假饰以滋闾阎之扰累若不痛洗积弊仍蹈前辙经朕访闻必从重处分不稍姑贷
乾隆元年豁免江南宿迁睢宁桃源三县新淤地粮
谕曰朕闻江南淮安府属之桃源徐州府属之宿迁睢宁滨临黄河沿河地亩潦涸靡常雍正五年因朱家口溃决之水复循故道其旧潦田地始得涸出而河臣为地棍所欺遂以此地为新淤之腴产睢宁县报陞地五千三十九顷宿迁县报陞地四千七十二顷桃源县报陞地三千八百四十二顷嗣蒙
皇考世宗宪皇帝特颁谕旨以淤地勘报不实令河臣会同督臣委员查勘共豁地七千二百余顷所有存留地五千七百余顷俱照各县成例折算实地三千五百余顷科则亦经减轻乃比年以来应纳钱粮仍催徵不前盖此淤出之地亩即旧有之良田是以民力维艰输将不继也朕以爱养百姓为心既洞悉其中情事自当加恩开除以纾民力着将宿迁睢宁桃源三县现存新淤科徵银六千五百四两全行豁免其雍正十三年淤地未完钱粮亦免徵收至水沈地亩仍照例归於每年冬勘该部即遵谕行
豁免江南泗州新淤地粮
谕曰朕查江南泗州地方前经河臣齐苏勒陞报新淤地亩九千八百余顷嗣蒙
皇考察知办理之员勘报不实谕令督臣再加确勘随开恩豁免八千六百余顷止存淤地一千二百七十四顷入额陞科今朕闻泗州地方滨河临湖地势极低凡虹县桃源之水皆归入泗州安河洪泽湖而此等淤地即在安河两?每年水势涨发淹涸靡常收成无定小民不免赔粮之苦着照淮安府阜宁等县之
例将泗州安河两?水淹之淤地一千二百七十四顷九十七亩额徵钱粮一千二百二十二两三钱麦一百一十石八斗自雍正十三年为始尽予豁免以示朕减赋恤民之意
豁免河南郑州临河之鹻卤飞沙地额徵钱粮河南郑州临河之姚店等保自雍正元年杨桥河口冲决以後地亩变成鹻卤民人有赔粮之累
上令抚臣察勘得鹻重不可耕种地三百九十顷八十七亩八分四厘沙深不可耕种地六十六顷八十三亩九分七厘共额徵三千八百八十两五钱三分四厘零令户部即与豁除仍饬地方官毋得私自徵派又将祥符等四十二州县查出盐鹻飞沙河坍水淹地二千三十余顷应徵粮银漕米永行豁免
又
谕直隷督臣确勘怀来县垦荒地粮分别减除宣化府之怀来县向有保字号垦荒地七十一顷徵粮八百六十余石始於前明募兵戍守以近山地亩令其耕种每军士一名种地五十亩者准作半年粮六石种地一顷者准作一年粮一十二石历年既久有地荒而粮存者有地少而粮多者官民不免赔累又该县徵粮科则上地每亩五升六合中地三升六合独此顷每亩徵一斗二升民力尤难输纳至是令该督委员确勘将山坡地不可耕者奏闻豁免其可耕之地则按本县科则纳粮毋令偏重
减山东益都县更名地租额
谕曰山东之益都县有前明废藩更名地当时为藩封之产不纳课粮召人承种输租止更姓名无庸过割谓之更名地较之民粮多二倍至四倍不等在当日居民投靠藩势借佃护身积渐增加沿为陋例今则同为民田而纳粮尚仍旧额名为钦租地粮多赋重小民输纳维艰朕心轸念着将钦租名色裁革照该县上等民地按亩承粮大亩纳银二钱一分小亩纳银六分四厘归入民粮项下一体徵收俾循惟正之供永除偏重之累
又
谕曰朕闻滨海之乡坍涨不常田无定址於是豪强得恣侵占而争端日兴其责在地方有司熟悉土宜按制定法弭衅於未然而平其争於初发则可为良吏矣夫州县有司非尽不知爱民者特以田土情形未能稔悉不得不寄耳目於吏胥而猾吏奸胥又往往与土豪交通变乱成法予夺任意弱肉强食为厉无穷狱讼繁兴端由於此至若沿海所涨之沙滩乡邑互争有司又各袒所属益滋纷扰此皆徇私而未识大体者朕以天下为一家而州县官各膺子民之责亦当体朕之心以为心又焉忍伸此屈彼长其奸而导之攘夺哉前此海滨要地增设大员弹压果其秉公察看经理得宜应即令界址划然各归其产不得迁延岁月仍假奸民之便而使穷黎失业也夫豪强不惩则无以安良善经界不正则无以杜争端该督抚应饬所属亲民之员毋以姑息怠缓从事庶令民业各正而争讼自少息矣
豁免山东各属水冲地亩应徵地粮沂州府之郯城兰山沂莒济南府之历城章邱淄川长清长山兖州府之滋阳宁阳泗水邹汶上青州府之益都乐安夀光临朐安邱博山临淄莱州府之昌邑潍武定府之惠民泰安府之泰安东平肥城新泰凡二十八州县自雍正八年大水後水退沙存冲压地一千三百六十二顷有奇应徵地丁银五千两有奇米麦一百五十六石有奇令永行豁除又免山东章邱县缺额银粮章邱县有缺额粮银三千九百一十余两因从前地方官揑报垦荒以致粮无抵补令将已摊入地亩者查明开除其未摊入者悉行豁免
又减江南崑山新阳二县沿江滨湖地浮粮崑山新阳二县沿江滨湖之地芦苇榛芜不堪树艺原编科则时有误列上则者
特谕查核厘正减浮粮以纾民力
又免福建建阳县虚粮福建建宁府属之建阳县有虚粮六百三十一两六钱久为民累令查明豁免其虚粮项下应匀入地丁口银及应派本色米续於乾隆十四年令永行免徵
二年
谕昔者虞廷咨牧食哉惟时而百揆奋庸之後即命弃以播时百谷礼乐兵刑皆在所後良以食为民天一夫不耕或受之饥一女不织或受之寒而耕九余三虽遇荒年民无菜色今天下土地不为不广民人不为不衆以今之民耕今之地使皆尽力焉则储蓄有备水旱无虞乃民之逐末者多而地之弃置者亦或有之纵云从事耕耘而黍高稻下之宜水耨火耕之异南人尚多不谙北人率置不讲此非牧民者之责抑谁之责欤朕欲驱天下之民使皆尽力南亩而其责则在督抚牧令必身先化导毋欲速以不达毋繁扰而滋事将使逐末者渐少奢靡者知戒蓄积者知劝督抚以此定牧令之短长朕即以此课督抚之优劣至北五省之民于耕耘之术更为疎略是以一谷不登即资赈济斯岂久安长治之道其应如何劝戒百姓或延访南人之习农者以教导之牧令有能劝民垦种一岁得谷若何三岁所储若何视其多寡为激劝毋轻率劾去使久于其任则与民相亲而劝课有成将见俗返淳朴家有盖藏然後礼乐刑政之教可渐以讲习着该部即会同九卿详悉定议以闻户部议准仿周礼遂师之制於乡民之中择熟谙农务素行勤俭为闾阎信服者每一州县量设数人董率劝民地方官考绩之法必寛以岁月庶久道化成而无欲速不达之弊如劝戒有方境内地辟民劝谷丰物阜该督抚於三年之後据实题报官则交部议叙老农量加奬赏倘有教导无方强勒滋扰以及希图奬赏揑辞妄报者指名题参又
谕农为致治之本我
皇祖圣祖仁皇帝尝绘耕织图以示劝农德意
皇考世宗宪皇帝屡下劝农之诏亲耕藉田率先天下所以敦本计而即田功意至厚也朕思为耒耜教树艺皆始於上古圣人其播种之方耕耨之节与夫备旱驱蝗之术散见经籍至详且备後世农家者流其说亦各有可取所当荟萃成书颁布中外庶三农九谷各得其宜望杏瞻蒲无失其候着南书房翰林同武英殿翰林编纂至六年书成凡七十五卷名曰授时通考
又
谕州县所管地方大率不过百余里?广者二三百里周徧巡历为时亦不甚多至于农田为养民要务春耕秋敛之时各宜下乡察其勤惰稽其丰歉倘有应先事图维临时酌办者悉心计议申详上司定议举行
减浙江桐庐县官抄秋租浮额浙江之桐庐县有官抄秋租二项额徵条银较之民产科则多至三五倍不等令於戊午年为始减去浮多之数照民产一例徵收
豁免江南盐城阜宁二县滨河陞科地粮
谕曰朕闻江南盐城阜宁二县有滨河田地三千五十一顷应纳粮银四千四百余两此地与水相隣淹涸靡定从前有司经理不善悞报水涸陞科究竟荒多熟少小民纳赋甚觉艰难以致累年积欠未清甚可轸念着该督抚即行确查将应徵钱粮悉行豁免其从前未完之旧欠一并赦除
豁免云南昆明县老丁田地归公米石昆明县有老丁田地一项原系督抚两标牧放营马之区坐落省会昆海之滨额收租米一千五百六十八石除完纳税粮条编并给发老丁口粮共需米九百二十三石尚余归公米六百四十四石此项租额乃照丰收之年科定者若遇水大歉收之时则小民完纳甚艰除老丁米石及粮条照旧完纳外其归公米永行豁免
减湖南湘乡浏阳二县粮额湖南长沙府之湘乡浏阳二县钱粮较之长沙醴陵湘潭宁乡等县每亩重二三分不等
特谕照长沙科则徵收又湘隂县粮银比湘乡浏阳尤
重亦令确核减免
是年定承垦荒地之令凡荒地开垦应先行呈报如土着呈报在先即准土着承垦流寓呈报在先亦如之
三年
谕山西屡年首报欺隐地亩八千顷有零皆经题报陞科但闻从前首报时有亩数浮多情愿报出陞科者亦有地方官奉行不善按照原额荒阙勒令洒派者着该抚晓谕从前首报欺隐人等如果亩数浮多应行陞科再令据实首报照数输将倘地亩并无欺隐浮多而地方官勒令洒派者亦着据实呈明该抚委员确核题请豁免
又
谕州县收钱粮有私增火耗者严加治罪时
上闻江南州县徵收钱粮有加火耗之弊传谕督抚严查所属果有劣员暗地加耗立即题参治罪复
谕曰从前火耗未经题解州县恣意横徵饱其谿壑苦累百姓是以
皇考允各省提解火耗之请而优给各官养亷令不得额外巧取所以惩贪风而纾民力用意诚善即养亷稍
薄之州县当时亦必就其所办事务酌予足用该员量入为出自无不敷何得暗地重耗刻剥小民以为自润之计情罪至为可恶该督抚不时体访如有不肖州县于应收火耗外丝毫加重者立即题参严加治罪如不行觉察经朕访闻确实必将该督抚严加议处断不姑容
豁免直隷正定府河淤缺额租银
谕曰朕闻从前直隷正定府城河水深之时原有鱼藕之利河岸浅滩兼可种稻每年额编租银六百两後因滹沱河水涨流沙淤漫渐至缺额俱系府属之十州县公捐起解雍正五年间虽经营治稻田合计新旧田亩之数仅得六顷九十余亩而藕地亦不过二顷一十余亩每岁所收租银只有一百八十余两较之原额尚不敷数其雍正十二年以前旧欠已经豁免今特加恩自雍正十三年後不敷银两槩行豁除以纾官民派垫之累
又
谕向来四川火耗较他省为重我
皇考暨朕陆续降旨裁减已去其半今闻该省耗银虽减而不肖有司巧为营私之计将戥头暗中加重有每两加至一钱有余者彼收粮之书吏倾销之银匠又从而侵渔之则小民受剥削之累不小矣川省如此他省可知着该省督抚转饬布政司遵照徵收钱粮之天平法马制成画一之戥饬令各州县确实遵行仍不时密行稽查倘有丝毫多取者即行严参治罪清丈江南靖江县坍涨田地江南常州府属靖江县田赋涨则均减坍则均增五年清丈之例从未举行以致一户报陞而通邑减一户报坍而通邑增粮无定额至是令遴员履亩确察升免实数造册题报
定甘肃中卫县新垦地科则甘肃中卫县属白马寺滩新垦陞科地亩勘明定则上地每亩徵粮一
斗二升中地六升全鹻地每亩徵银一分三厘半鹻地六厘五毫永着为令
四年减浙江湖州府属圩田粮额湖州府之乌程归安德清三县有圩田赋额独重至是
谕令酌减自乾隆四年为始岁减赋银四万二千二百
两有奇
豁免陕西醴泉县丈出余地粮额陕西醴泉县旧额实徵粮二万四十二石有奇顺治十三年清丈时因弓口窄小积有余地加算粮二百五十六石二斗一升有奇其实有粮无地至是除之
除江南高淳县草塲田租高淳县有草塲田五千六百余顷前明分给马户以供刍牧後改照民田起科旧徵租银五百余两一半摊入民户代输一半仍责马户承纳此项田地久非马户承办小民既输田赋又纳塲租至是
特令除之
五年
谕曰从来野无旷土则民食益裕即使地属奇零亦物产所资民间多辟尺寸之地即多收升斗之储乃往往任其闲旷不肯致力者或因报垦则必陞科或因承粮易致争讼以致愚民退缩不前前有臣工条奏及此者部臣以国家惟正之供无不赋之土不得概免陞科未议准行朕思则壤成赋固有常经但各省生齿日繁地不加广穷民资生无策亦当筹画变通之计向闻山多田少之区其山头地角闲土尚多或宜禾稼或宜襍植即使科粮纳赋亦属甚微而民夷随所得之多寡皆足以资口食即内地各省似此未耕之土不成邱段者亦颇有之皆听其闲弃殊为可惜嗣後凡边省内地零星地土可以开垦者悉听本地民夷垦种并严禁豪强首告争夺俾民有鼓舞之心而野无荒芜之壤其在何等以上仍令照例升科何等以下永免升科之处各省督抚悉心定议具奏续经各省遵
旨议奏下户部覆准直隷零星地土数在二亩以下不
成邱段者悉听民间垦种免其升科
山东所属山头地角以及河滨溪畔地亩在中则以上不足一亩及下则以下一亩以外者均免升科
山西所属膏腴上地中地无论开垦亩数均照水田旱地之例升科其瘠薄下地开垦至十亩以上者亦照例分别水旱按则升科如仅止十亩以下为数奇零不成邱段者永免升科
河南所属凡系村头隰畔高阜平原人力便宜即稍遇涝旱亦有收获是为上等其数在一亩以上已成邱段者各依水旱田之例照本地中则输赋其山坡上岭土薄力微人力既倍收获无多是为中等有成邱段在五亩以上者各依水旱之例照本地下则输赋其上地不足一亩中地不足五亩者均免升科至南冈砂碛之地雨多之年尚有薄收稍旱即至失望下隰低洼之地乾旱之年略有收成稍涝即至荒歉此等地亩实属下等毋论邱段亩数均免升科
江南江苏所属山头地角硗瘠荒土未经开辟者听民耕植其沟畔地塍奇零隙地不成邱段者亦听附近居民随宜垦种并给执照免其升科安徽所属凡民间开垦山头地角奇零不成邱段之水田不及一亩旱田不成二亩者概免其升科江西所属山头地角开垦地亩数在二亩以下及山巅水涯高低不齐砂石间襍坍涨不一者均免其升科
福建所属奇零田地不及一亩者免其升科如虽及一亩或地角山头不相毗连者亦免升科其有经界聨络一亩以上者仍照例分别水旱年限升科
浙江所属临溪傍崕零星不成邱段者硗瘠荒地听民开垦免其升科
湖广湖北所属山头地角硗瘠之地止堪种树高阜之区止种襍粮及旱地不足二亩水田不足一亩者均免升科
湖南所属奇零土地可以开垦及溪涧之旁高滩阪隰零星种植禾稻不及一亩种植襍粮不及二亩者均免升科其余峯岭湖泽之隙尚有不成邱段之处亦听民栽树种蔬并免升科
陕西甘肃所属地处边陲山多田少凡山头地角欹斜逼窄砂碛居多听民试种永免升科至平原空地如开垦未及起科之年地或鹻卤许其据实呈报地方官察勘取结停种免科
四川所属地处边徼山多田少田赋向分上中下三等如上田中田不足五分下田与上地中地不足一亩以及山头地角间石襍砂之瘠地不论顷亩悉听开垦均免升科
广东所属如山梁冈陁地势偏斜砂砾夹襍雨过水消听民试垦者槩免升科
广西所属如地属平原田成片段系上则中则水田在一亩以上旱田在三亩以上者仍按则升科在一亩三亩以下者永免升科其下则田地及桑麻花米等项田地开垦水田在三亩以上旱田在十亩以上者照例升科其在三亩十亩以下者亦永免升科
云南所属山头地角尚无砂石夹襍可以垦种稍成片段在三亩以上者照旱田例十年之後以下则升科砂石硗角不成片段水耕火耨更易无定瘠薄地土虽成片段不能引水灌溉者均永免升科其水滨河尾田土淹涸不常与成熟旧田相连人力可以种植在二亩以上者亦照水田例六年之後以下则起科如不成片段奇零地土以及虽成片段地处低洼淹涸不常不能定其收成者永免升科
贵州所属凡山头地角奇零土地可以开垦者悉听民夷垦种免其升科山石搀襍工多获少依山傍岭虽成片段而土浅力薄者亦听民夷垦种永免升科如有水源可引力能垦种者一亩以上照水田例以六年升科不及一亩者亦免升科至无水可引地稍平衍可垦为旱田二亩以上亦照旱田例以十年升科不及二亩者亦免升科
清查江南钱粮杂办项内缺额实数
谕曰朕闻江省岁额钱粮地丁漕项芦课杂税之外又有名为杂办者不在地丁项下编徵仍入于地丁彚作分数奏销其款目甚多沿自前明迄今赋役全书止编应解之款未开出办原委即有开载出办之处亦未编定如何徵收则例於是有缺额累官者有徵收累民者有累在官而因以及民者有累在民而因以及官者种种不一朕心轸念特颁谕旨除有款可徵积久相安无累官民之项仍照旧徵解但须查明则例立定章程明白晓示以杜浮收隐混等弊其实在额缺有累官民者着督抚详确查明请旨豁免以示加惠地方之意
免福建闽县丈出溢额地粮福建闽县鼓山里旧有学田一千八百四十八亩因田久荒芜租无所出於康熙三年招民垦复改为民业五十三年以丈出通县田地溢额银详抵学租至雍正五年该县误将已抵学租之项复报溢额详请升科又将康熙三年垦复之民田加徵学租以滋扰累至是令督抚查明将从前详抵学租之项即行豁免又
谕河南民人愿将旱田改为水田者钱粮仍照原定科则免其加赋但各州县地形不同土性迥别其不便改种者地方官不得抑勒河南巡抚雅尔图言豫省旱田可改水田者尚多只以旱田赋轻水田赋重一经改种必须题请加赋小民既费工本又增粮额未免因循观望遂有是
谕是年又准湖北旱田愿改水田者田赋亦照豫省之
例行
定直隷承垦官民地之例凡官地承垦者以具呈之先後为定民地先令业主垦种如业主无力始许他人承垦垦成之後业主不得追夺
六年
谕国家爱养黎元莫先于轻徭薄赋朕御极以来加惠闾阎凡所以厚其生计而除其弊者无不留心体察次第举行近闻各州县徵粮一事尚有巧取累民之处每至开徵之际设立滚单将花户名及应完条银数目开列单内散给乡民原使乡民易知得以照数完纳前人立法本善而无如奸胥蠧役日久弊生视各户银数之多寡于额粮之外或多开数钱至数分不等乡民多不识字且自知粮额甚少既见为官府所开遂照数完纳即有自核算者又以浮开为数无几不肯赴官控告结怨吏胥且恐匍匐公庭废时失业往往隐忍不言其多收之银或系书役先将别户钱粮侵收那用而以此弥补其数或通县钱粮正额业经报完而于卷尾之时兜收入已更有不肖有司暗中俵分以饷私槖其申送上司册籍则仍似按额造报并无浮多至于一州县滚单之多动以万计而上司难以稽察无从发觉其为民间之害固不减于重耗也朕闻此弊各省有之而江浙为甚用是颁此旨通行晓谕是在各省督抚仰体朕心时加访察如有仍蹈此弊者即行严参不稍寛贷则官吏不得假公行私而小民共受其惠矣
定陕西招民开垦例户部议定陕西无主荒地官为挿标招垦给发为业竢升科之年核明等则酌定粮额题报若本地人力无余准令邻近无业之民承垦给照之後即编入土着保甲之内令该管保长等稽察其平衍易收之地每一壮丁授地五十亩山冈沙石难收之地每一壮丁授地百亩如父子兄弟均系壮丁酌量加增又议陕省荒地全无出产者始招民开垦其见在割漆砍竹采取木耳等项听民自便地方官不得目为荒地强令垦种亦不得以见获微利勒报升科凡文武官及绅士将新垦地及熟地隐匿一亩以上至一顷以上者分别议处军民隐地一亩以上至一顷以上者分别责惩所隐地入官所隐钱粮按年行追至七年又议陕甘各属开垦之始小民畏惧差徭藉绅衿报垦自居佃户迨相传数世忘其所自业主子孙辄欲夺田换佃而原佃之家忿争越控靡有底止嗣後如佃户系原垦之子孙业主不得擅更业主子孙欲自种者准将肥瘠地亩各分一半立劵报官若业主他徙承种之户久已应差纳课即业主子孙囘籍亦不全令给还计其抛荒年分酌量分给如过三十年以外者概不分给或业主囘籍在一二年之内将当年所获籽种全给承种之户承办粮差次年仍归业主
七年蠲除福建崇安县揑报垦复田加徵钱粮崇安县有荒缺田额一千二百五十一顷零系坍缺年久并无可垦之土雍正七年清查地亩分别限垦历任知县揑报垦复共加徵银二千二百两米二百六十石各有奇俱洒派里户代完至是
特谕除之
又
谕曰周礼太宰以九职任万民一曰三农生九谷二曰园圃毓草木三曰虞衡作山泽之材四曰薮牧养蕃鸟兽其为天下万世筹赡足之计者不独以农事为先务而兼修园圃虞衡薮牧之政故因地之利任圃以树事任牧以畜事任衡以山事任虞以泽事使山林川泽邱陵之民得享山林川泽邱陵之利夫制田里教树畜岐周之善政管敬仲亦云积于不涸之仓者务五谷也藏于不竭之府者养桑麻育六畜也如果园圃虞衡薮牧之职以次修举於民生日用不无裨益国家承平日久生齿日繁凡资生养赡之源不可不为急讲夫小民趋利如骛亦岂甘为惰窳举山林川泽天地自然之利委为弃壤哉良以疏辟之初豪强既羣起而争管业之後奸民又多方戕贼地方有司每视为赀产细故不为申理此所以宁荒其业耳督抚大吏身任地方所当因地制宜及时经理其已经开垦成产者加意保护或荒墟榛壤以及积水所滙有可通辟者多方相度筹画俾地无遗利民无遗力以成经久优裕之良法至于竭泽焚林并山泽树畜一切侵盗等事应行禁饬申理转饬地方官实力奉行该督抚不时稽察务令从容办理毋丝毫滋扰毋日久因循以仰副朕惠养斯民之至意
又
谕钱粮之有耗羡盖经国理民事势之必不能已者未归公以前耗羡无定制有司之贤者兢兢守法不敢踰闲不肖者视为应得之项尽入私囊一遇公事或强民输纳或按亩派捐滥取横徵无所底止且州县以上官员养亷无出于是收受属员之规礼节礼以资日用而上官下属之间时有交际州县有所藉口恣其贪婪上官瞻徇而不敢过问甚至以馈遗之多寡为黜陟之等差吏治民生均受其弊我
皇考俯允臣工之请定耗羡归公之法就该省旧收火耗之数归于藩司酌给大小官员养亷有余则为地方公事之用小民止各循其旧有之常有轻减无加溢也而办公有资捐派不行有司之贤者固无所用其矫亷而不肖者亦不得肆其贪取此爱养黎元整饬官方之至意并非为国用计为此举也且以本地之出产供本地之用度国家并无所利于其间然通天下计之耗羡敷用之处不过二三省其余不足之处仍拨正供以补之此则臣民未必尽知者此十数年中办理耗羡之梗槩也朕御极以来颇有言其不便者朕思古人云琴瑟不调甚者则解而更张之此事若宜变通何可固执是以留心体察并于今年廷试时以此策问诸生乃诸生奏对不过敷衍成文无当实事旋降旨询问九卿翰林科道并各省督抚等今据诸臣回奏大抵皆以为章程一定官民久已相安不宜复议更易衆论佥同朕再四思维耗羡在下则州县所入既丰可以任意挥霍上司养亷无出可以收纳馈遗至於假公以济私上行而下傚又不待言矣则向日朕所闻者未必不出于愿耗羡之在下以济其私者之口传曰作法于凉其弊犹贪作法于贪弊将若之何朕日以亷洁训勉臣工今若轻更见行之例不且导之使贪重负我
皇考惠民课吏之盛心乎此事当从衆议仍由旧章特颁谕旨俾中外臣民知之
定陕西新垦地折徵科则陕西新垦之地淹浸不常岁收十之一二定以五亩折徵一亩土方硗薄之地每耕种後必须休息以四亩折徵一亩极边寒冷之地山多地少收成尤薄以三亩折徵一亩八年
谕朕维养民之本莫要于务农州县考成固应用是为殿最而向来公令不专以此课吏者因其事甚朴无可炫长其迹似迂骤难见效又或上司之察勘难周有司之条教易饰不似催科听断捕盗等事之显而有据也督抚察吏每於此等本计转视为老生常谈漠焉不甚加意以致州县之吏趋承风旨专以簿书期会为先而农事反居其後不知为治之道本举而末自随之如果南亩西畴人无余力于耜举趾日无暇时则心志自多淳朴风俗自鲜嚣凌人知急公而闾阎无待追呼矣人知畏法而盗贼因以寝息矣本计既端末事亦次第就理如此则州县之考成似疏而实密即督抚之察核可简而不繁日计不足月计有余民生大有裨益即治道亦渐致郅隆若夫朝令夕申意非不美束缚驰骤适以扰民为督抚者当善体朕意毋视为具文毋事於涂饰诚实心化导其属俾属吏亦实心劝课其民庶几野无游惰之风家有盖藏之乐各省督抚其共勉之
又
谕前漕运总督顾琮奏请举行限田之法每户以三十顷为限以为如此则贫富可均贫民有益朕深知此事名虽正而难行因谕云尔以三十顷为限则未至三十顷者原可置买即已至三十顷者分之兄弟子孙每人名下不过数顷未尝不可置买何损于富民何益于贫民况一立限田之法若不查问仍属有名无实必须户户查对人人审问其为滋扰不可胜言夫果滋扰于一时而可收功于日後亦岂可畏难中止今辗转思维即使限田之法地方官勉强奉行究于贫民无补是不但无益而且有累也而顾琮犹以为可行请率领地方官先于淮安一府试行之朕令其再与尹继善熟商今据尹继善陈奏难行之处与朕语不约而同则此事之断不可行断不能行实出人人之所同然又岂可以尝试特降旨晓谕顾琮此事着停止并令各督抚知之
九年
谕台湾大小武官创立庄产开垦草地永行禁止至十一年又以台湾地绵亘二千余里近山有水之处皆属膏腴种植之获倍于内地历经禁止内地民人不许私买番地但日久法弛奸民趋利如骛嗣後如有奸民私买告发之日将田归番仍照律计亩治罪荒地减一等其潜入生番界内私垦者照律严治
更定台湾垦田科则台湾自雍正七年之後陞垦田园俱照同安则例後经部议以同安则例太轻改照本地旧额至是
谕令地方官确勘田园肥瘠照同安则例分别上中下
定额徵收
令直隷课民种植果木时议以直隷天津河间各属土性宜枣深冀亦产桃李至于榆柳之类河洼鹻地各有所宜应令民间随宜广种如有旗地可种树木之处该管各官劝谕旗人亦多为栽种下部行之
十一年
谕广东高雷亷等府属勘出可垦荒地大抵山冈硗瘠者居多开垦非易小民未沾收获之益先虑陞科之累是以未垦者听其荒芜即已经承垦者亦生畏缩之意朕思各省生齿日繁地不加广贫民资生无策今高雷亷三府荒地既与平埔沃壤不同即听该地民人垦种一槩免其陞科永为世业
十五年申弓尺盈缩之禁户部议准自顺治十二年部铸弓尺颁行天下康熙年间复行严禁如有盈缩定以处分迨後各省弓尺多有不齐乾隆五年行令直省各将该地方见行弓尺式様报部惟直隷奉天江西湖南甘肃四川云南贵州并两淮河东二盐塲俱遵部颁弓尺并无参差不齐此外或以三尺二三寸或以四尺五寸或以六尺五寸或以七尺五寸为一弓或二百六十弓或三百六十弓或六百九十弓为一亩均未遵照部颁之式今若令各省均以部定五尺之弓二百四十弓为一亩倘部颁弓尺大于各省旧用之弓势必田多缺额正赋有亏若小于旧用之弓又须履亩加徵于民生未便且经年久远一时骤难更张已据各该抚开明不齐缘由报部存案毋庸再议嗣後有新涨新垦陞科之田务遵部颁弓尺丈量不得仍用本处大小不齐之弓如有私自增减盈缩照例处分
十六年豁免江南武进阳湖二县开抵役田租银
谕曰朕闻常州府属之武进阳湖二县开抵役田租银一项原系前明时虚田领价後因本户逃亡株连亲族各将已产开抵实非前明原置之田亦非当日领价之户小民条粮役租力难并输除应办条漕仍照民田一例完纳外其新旧租银槩予豁免以除民累十八年
谕广东琼州为海外瘠区贫民生计维艰查有可垦荒地二百五十余顷照高雷亷之例召民开垦免其陞科
是年总计天下土田七百八万一千一百四十二顷八十八亩赋银二千九百六十一万一千二百一两粮八百四十万六千四百二十二石各有奇草五百十有四万五千五百七十八束
直隷民田六十五万七千一百九十一顷八十七亩赋银二百四十一万一千二百八十六两粮十万一千二百二十九石各有奇草九万四千四百四束粮草均留充本省经费
奉天民田二万五千二百四十三顷二十一亩赋银三万八千百有十两粮七万六千二百六石各有奇粮充本省经费
江南江苏民田六十八万九千八十四顷四十五亩赋银【雍正三年蠲除四十五万两乾隆二年蠲除二十万两实徵】三百三十七万一千三百三十四两粮二百十有五万五千二十一石各有奇岁漕京师百七十一万六千八百八十九石留充本省经费四十三万八千百三十二石各有奇
安徽民田三十三万八千百二十顷九十三亩赋银百六十八万八千两粮八十四万五千二百四十八石各有奇岁漕京师五十六万六千二百七十六石留充本省经费二十七万八千九百七十一石各有奇
山西民田三十二万九千五百八十六顷二十一亩赋银二百九十七万二百六十六两粮十有六万九千二百四十六石各有奇粮充本省经费山东民田九十七万一千五十四顷七亩赋银三百三十四万六千二百五十七两粮五十万七千六百八十石各有奇岁漕京师三十四万八千七百七十八石留充本省经费十有五万八千九百二石各有奇
河南民田七十二万二千八百二十顷三十六亩赋银【乾隆三年蠲除百六十两实徵】三百三十万三千八十两粮二十四万八千八百六十五石各有奇岁漕京师二十一万九千八百七十四石留充本省经费二万八千九百九十一石各有奇
陕西西安民田二十五万二千三百七十一顷三亩赋银百五十三万九百七两粮十有六万八千四百五十三石各有奇粮充本省经费
甘肃民田十有七万七千八百三十一顷三十三亩赋银二十五万七千七百二十三两粮五十万三千四百七十六石各有奇草五百五万千一百七十四束粮充本省经费
浙江民田四十五万九千七百八十七顷七十亩赋银【雍正五年蠲除八万七千二百两乾隆三年四年蠲除四万五百四十两实徵】二百八十一万二千四十九两粮一百十有三万四百八十一石各有奇岁漕京师八十五万六千七百三十九石留充本省经费二十七万三千七百四十二石各有奇
江西民田四十七万九千二百七顷六十二亩赋银【雍正三年蠲除七万五千五百四十九两乾隆三年蠲除三万七千七百七十四两实徵】百八十七万九千八百十两粮八十九万九千六百三十二石各有奇岁漕京师七十七万百三十二石留充本省经费十有二万九千四百九十九石各有奇
湖广湖北民田五十六万六千九百十有三顷四十九亩赋银【节年蠲除十有八万二千四百五十四两实徵】百有十万八千一百五十三两粮二十八万六千五百五十四石各有奇岁漕京师十有三万二千四百三石留充本省经费十有五万四千一百五十石各有奇湖南民田三十一万二千二百八十七顷九十八亩赋银【节年蠲除十有八万五百五十三两实徵】一百十有六万三千六十三两粮二十七万七千六百四十一石各有奇岁漕京师十有三万三千七百四十三石留充本省经费十有四万三千八百九十七石有奇四川民田四十五万九千四百十六顷六十七亩赋银六十五万九千七十五两粮万四千三百二十九石各有奇粮充本省经费
福建民田十有二万八千二百七十顷八十七亩赋银一百十有七万七千八百九十九两粮十有六万八千四百五十三石各有奇粮充本省经费广东民田三十二万八千八百三十二顷九十三亩赋银百二十五万七千二百八十六两粮三十四万八千九十五石各有奇粮充本省经费广西民田八万七千四百顷六十亩赋银三十八万二千五百九十七两粮十有三万三百七十五石各有奇粮充本省经费
云南民田六万九千四百九十九顷八十亩赋银十有五万三千七百五十两粮二十三万八百四十八石各有奇粮充本省经费
贵州民田二万五千六百九十一顷七十六亩赋银十万一百五十六两粮十有五万四千五百九十石各有奇粮充本省经费
臣等谨按以上据会典所载是年奏销实数以雍正二年奏销数较之增田二十四万三千二百二十八顷六十一亩赋银三百二十四万八千六百六十两粮三百六十七万五千二十二石草五百四万一百五十九束
十九年定地方官勒包都图及贡监生员包揽钱粮罪例福建道监察御史胡定言地方官徵收钱粮或有自顾考成恐钱粮拖欠勒令富户包都图等弊应令该督抚即行参处部议应如所请并议定贡监生员包揽钱粮罪例从之
二十年定芦洲地亩坍卸拨补之例江西巡抚胡宝瑔言芦洲地亩坍涨靡常定例将新淤地亩拨补惟是有课芦洲先由水影沙滩积渐而成颇费工本自应将新淤之地拨补至水影沙滩等类原无工本例不陞课乃豪强之徒往往以无课沙滩与有课报坍之户混争拨补以致案牍尘积部议令嗣後新涨地亩尽有课坍户补足尚有余地即将无课坍户按照先後酌量拨补再有余剩始行召垦从之
蠲减江南上元等州县额粮江苏巡抚庄有恭言上元等十四州县卫田地一千三顷八十余亩下产难供上赋请减原科则正银五千三百六十六两米豆六千二百五十四石下部议行
二十一年豁免江南邳州被水地亩额徵地粮江南邳州被水冲沙压废田地八十九顷三十余亩应徵地漕等项银二百六十八两有奇米麦六十石四斗有奇令永行豁免
二十二年减除山东海丰县黎敬等庄地亩粮额
谕山东武定府属之海丰县地处海滨其地北乡之黎敬等五庄尤为低洼易涝以致积欠三千五百余两加恩概予豁免至该处地既瘠薄若仍用旧则恐输纳维艰未免重困民力着该抚勘明洼下地亩其粮税并照下则徵收所有不敷粮额银两按数开除嗣据巡抚鹤年勘明黎敬等五庄照该县大粮下则地例每亩一分一厘徵粮共豁除不敷粮额银八百五十二两有奇
二十三年豁除江南灵壁县五湖水沈地额徵钱粮灵壁县五湖田地最低极洼波淹之区水深难涸应纳粮地二千五百七十八顷五十余亩额徵折色银二千八百九十五两有奇米三百一十石有奇令永行豁除
令州县钱粮随徵随解不得久贮库内户科给事中黄登贤言州县钱粮应随徵随解勿令久贮库内致有那移之弊并令布政司於奏销册内将各属批解月日逐一详细开载以便稽核下部议行删除地丁钱粮奏销项下折徵顔料等款目户部议准户科给事中黄登贤条奏各省采办顔料原就土产所宜若已经停办折徵价银奏销册内复胪列各项名色实属繁冗应将各省奏销册造折徵顔料款目概行删除以归简易至河南省之宗禄唐府瑞府匠班陕西省之秦府王驸马勲田直隷省之膳人膳军常兑操赏等名色皆系明季流传凡有似此开载者应行令各督抚一体删除统归地丁条造报
二十四年准陕西合阳县黄河新涨滩地照该县下地起科陕西巡抚钟音言同州府属之合阳县黄河新涨滩地三百七十五顷有奇应照依该县下地科则每二亩折中地一亩每亩照部价折银二分八厘徵解司库下部议行
豁免山东济宁鱼台二州县水淹地亩额徵钱粮济宁鱼台二州县被淹地亩水深难涸者共九百七十六顷六十余亩应徵银二千五百三十九两有奇米二百八十石有奇令悉行豁免
二十五年豁免山东海丰等县被水地亩额徵钱粮海丰利津沾化阳信乐陵冠县水冲沙压地亩共九百八十二顷应徵银三千六百三十四两有奇米麦五百八十九石有奇令悉行豁免
二十六年募民承种肃州威鲁堡地亩肃州威鲁堡向安挿吐鲁番回人是年移归故土所遗熟地一万五千三百六十余亩陕甘总督杨应琚奏请募民承种按则陞科从之
准山西大青山土默特十五沟民人开垦地亩照归化五厅中地科则山西巡抚鄂弼奏报大青山喀尔钦喀尔吉尔等十五沟民人二百四十余户所垦熟地四百四十三顷七十五亩部议令给租票以为定额仍照归化等五厅中地科则每亩完本色米二升九合六勺共一千三百一十三石五斗有奇由归化城通判徵收
二十九年准安西府属招民认垦地亩照水田例六年陞科陕甘总督杨应琚前後奏报安西府属玉门渊泉二县招民认垦地亩一万二千一百亩有奇俱照水田例六年陞科
准四川屏山县大竹堡等处荒地招民开垦分别水旱按年陞科四川总督阿尔泰言叙州府属屏山县大竹堡等处边荒勘明可垦地共十万六千六百余亩请将叙州府通判移驻马边厅招民开垦并将已垦田地分别水旱照例陞科下部议行嗣据奏报大竹堡等处开垦地亩成熟未熟上中下地共一千一百八十三顷应徵丁条粮银一千四百五十两有奇分别年限起科其川秧荞坝上下溪等处已垦承粮田地七十六顷应徵丁条粮银二百一十五两有奇请拨入马边厅通判徵收从之
三十年减除江南泰州属丁溪庙湾二场垦荒地折徵课银泰州分司所属范公堤外旧垦熟地六千四百余顷地土瘠卤江苏巡抚陈弘谋奏请照梁垜场折价之例每亩完银二分五厘嗣因丁溪庙湾二场所报垦熟地内有沮淤斥卤不堪耕种地三千六十余顷经两江总督尹继善等查勘会议请减除课银四千六百九十两有奇仍照本场原额科则下部议行
三十一年
谕滇省山多田少水陆可耕之地俱经垦辟无余惟山麓河滨尚有旷土向令边民垦种以供口食而定例山头地角在三亩以上者照旱田十年之例水滨河尾在二亩以上者照水田六年之例均以下则陞科第念此等零星地土本与平原沃壤不同倘地方官经理不善一切丈量查勘胥吏等恐不免从中滋扰嗣後滇省山头地角水滨河尾俱着听民耕种概免陞科以杜分别查勘之累且使农氓无所顾虑得以踊跃赴功力谋本计该部遵谕即行嗣经户部遵
旨议定凡内地及边省零星地土悉听该处民人开垦种植直隷江西为数不及二亩福建及江苏之苏州等属不及一亩浙江及江苏之江宁等属不及三亩陕西不及五亩安徽湖南湖北贵州水田不及一亩旱田不及二亩河南上地不及一亩中地不及五亩下地不论顷亩山东中则以上地不及一亩中则以下地不论顷亩山西下地不及十亩广东中则以上水田不及一亩旱田不及三亩下则水田不及五亩旱田不及十亩四川上田中田不及五分下田上地中地不及一亩下地不论顷亩云南不计亩数广东之畸零沙砾地亩及高雷亷三府山场荒地俱永远免其陞科奉天十亩以下尚宜禾稼者减半徵租山冈土阜傍河滨海洼下之处仅宜杂植不成坵段者永免陞科
又
谕据杨应琚奏新定整欠孟艮地方请仿照普洱边外十三土司之例酌中定赋於丁亥年入额徵收等语整欠孟艮业经附入版图愿输粮赋其酌定徵额之处俱着照所请办理但念该处地方连年经莽匪扰害今虽得安耕作而元气尚难骤复若遽於丁亥年责令输将恐夷民生计未免拮据所有应徵钱粮着加恩缓至戊子年入额徵收以示优恤边黎至意改定湖北汉川县垸粮科则湖广总督定长等言湖北汉川县汈?垸连接诸湖圈筑长堤七千五百余丈卑薄殊甚必须加高培厚但民修力有不能借帑难以徵补况垸内岁徵各则银不及一千三百两米仅八十余石而节年赈贷反多於额徵之数莫如改粮废堤将垸内上八总民田红粮三则均改为渔粮上则其军田科则改为渔粮下则下八总民田内应徵南米请照上八总南米一并减免庶几无水之年以地为利有水之年以水为利下部议行
又
谕银库所奏月摺内地丁款下开写丝毫忽微等细数缘各省徵收之时必须先有散数方可合并计算彚成总数是以照例开写但此等名目既已极其纎悉而秤兑时并不能将此丝毫忽微之数分晰弹收徒属有名无实於政体亦多未协嗣後各省徵收钱粮及一切奏销支放等事俱着以厘为断不必仍前开写细数
定四川石砫厅垦荒田地科则四川夔州府属石砫厅地方东西寛五百里南北长三百三十里自改置流民以来田地徵粮仍循土司旧习总督阿尔泰奏请报垦田地上田中田丈量在五分以上下田上地中地在一亩以上者比照附近之酆都县科则下部议行
是年总计天下土田七百四十一万四千四百九十五顷五十亩有奇赋银二千九百九十一万七千七百六十一两粮八百三十一万七千七百三十五石各有奇草五百十有四万四千六百五十八束
直隷民田六十八万二千三百四十三顷九十亩有奇赋银二百四十六万三千七百八两粮九万五千二百十九石各有奇草九万四千四百三十六束粮草均留充本省经费
奉天民田二万七千五百二十五顷二十七亩有奇赋银四万五千五百四十四两粮七万六千九百四十四石各有奇粮充本省经费
江南江苏民田六十五万九千八百十七顷二十亩有奇赋银三百二十五万五千二百三十六两粮二百八万五千四百五十一石各有奇岁漕京师百七十六万二千六百一石留充本省经费三十二万二千八百五十石各有奇
安徽民田三十六万四千六百八十顷八十亩有奇赋银百七十万七千一百二十三两粮六十九万四千三百十六石各有奇岁漕京师五十二万五千九百三十六石留充本省经费十有六万八千三百八十石各有奇
山西民田五十三万五千四百八十一顷三十五亩有奇赋银三百六万九千三百二十五两粮十有二万三千五百四十六石各有奇粮充本省经费
山东民田九十六万七千一百四十顷三亩有奇赋银三百三十三万二千八百七十九两粮五十万六千九十五石各有奇岁漕京师三十四万七千九百七石留充本省经费十有五万八千一百八十七石各有奇
河南民田七十三万一千七百三十五顷六十三亩有奇赋银三百三十二万二千二百十六两粮二十万二千三百十三石各有奇岁漕京师十有七万三千一百七十七石留充本省经费二万九千一百三十六石各有奇
陕西民田二十五万九千五百七十九顷四十七亩有奇赋银百五十五万五千五百十三两粮三万一千九百四十八石各有奇草六千五十一束粮充本省经费
甘肃民田二十三万六千三百三十顷九十五亩有奇赋银二十八万七千四百八十六两粮五十二万一千七百四十六石各有奇草五百四万四千一百七十束粮充本省经费
浙江民田四十六万二千四百顷有奇赋银二百八十二万一千四百八十三两粮百三十八万六千七百石各有奇岁漕京师九十四万一千六百八十三石留充本省经费四十四万五千十六石各有奇
江西民田四十六万一千六顷二十亩有奇赋银百九十三万九千一百二十六两粮八十九万九千八百三十六石各有奇岁漕京师七十七万三百十石留充本省经费十有二万九千五百二十六石各有奇
湖北民田五十六万八千四百四十三顷九十亩有奇赋银百十有二万一千四十三两粮二十八万六千五百三十七石各有奇岁漕京师十有三万二千三百九十六石留充本省经费十有五万四千一百四十一石各有奇
湖南民田三十一万三千八十三顷四十二亩有奇赋银百十七万八千三百五
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:48:10-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
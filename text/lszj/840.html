<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="卷一·本纪第一,卷二·本纪第二,卷三·本纪第三,卷四·本纪第四,卷五·本纪第五,卷六·本纪第六,卷七·本纪第七,卷八·本纪第八,卷九·本纪第九,卷十·本纪第十,卷十一·本纪第十一,卷十二·本纪第十二,卷十三·本纪第十三,卷十四·本纪第十四,卷十五·本纪第十五,卷十六·本纪第十六,卷十七·本纪第十七,卷十八·本纪第十八,卷十九·本纪第十九,卷二十·本纪第二十,卷二十一·本纪第二十一,卷二十二·本纪第二十二,卷二十三·本纪第二十三,卷二十四·本纪第二十四,卷二十五·本纪第二十五,卷二十六·本纪第二十六,卷二十">
<meta name="description" content="清末柯劭忞撰。二百五十七卷。内本纪二十六卷、表七卷、志七十卷、列传一百五十四卷。纪传体元代史。柯氏不满于《元史》疏漏讹误，乃搜集《永乐大典》中元代史料及历代史著、金石、笔记、文集，域外史料除袭录洪钧《元史译文证补》原文外，还译引德国人哀德蛮(Erdmann)所译拉施都丁《史集》、多桑《蒙古史》等，并参考屠寄《蒙兀儿史记》早期刻本等同时代人研究成果，将元代史事重编为是书。本纪较简，繁冗之处皆移入志书，故志书较《元史》及其他元史著作为详博。增《行省宰相年表》。然全书无自撰序跋、凡例、考异和引据出处，为论者所诟">
<title>新元史_柯劭忞_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">新元史</span> <br/>
          作者： <span class="inputVal" id="bkauthor">柯劭忞</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]1961932</span> <br/>
          说明： <span class="inputVal" id="bkdec">清末柯劭忞撰。二百五十七卷。内本纪二十六卷、表七卷、志七十卷、列传一百五十四卷。纪传体元代史。柯氏不满于《元史》疏漏讹误，乃搜集《永乐大典》中元代史料及历代史著、金石、笔记、文集，域外史料除袭录洪钧《元史译文证补》原文外，还译引德国人哀德蛮(Erdmann)所译拉施都丁《史集》、多桑《蒙古史》等，并参考屠寄《蒙兀儿史记》早期刻本等同时代人研究成果，将元代史事重编为是书。本纪较简，繁冗之处皆移入志书，故志书较《元史》及其他元史著作为详博。增《行省宰相年表》。然全书无自撰序跋、凡例、考异和引据出处，为论者所诟病。又因哀德蛮德文译音不可信，故《氏族表》中有一人两名之误。史学观点极为守旧。刊于辛亥后尚以“史臣曰”发表史论;《兵志》删除元代禁止汉人使用武器记载，认为元代已是“华夷大同”。1921年12月4日北洋政府总统徐世昌下令列入正史，为《二十五史》之一。</span> <br/>
          封面： <span class="inputVal" id="bkimg">Z_6308.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]新元史
[book_author]柯劭忞
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]1961932
[book_dec]清末柯劭忞撰。二百五十七卷。内本纪二十六卷、表七卷、志七十卷、列传一百五十四卷。纪传体元代史。柯氏不满于《元史》疏漏讹误，乃搜集《永乐大典》中元代史料及历代史著、金石、笔记、文集，域外史料除袭录洪钧《元史译文证补》原文外，还译引德国人哀德蛮(Erdmann)所译拉施都丁《史集》、多桑《蒙古史》等，并参考屠寄《蒙兀儿史记》早期刻本等同时代人研究成果，将元代史事重编为是书。本纪较简，繁冗之处皆移入志书，故志书较《元史》及其他元史著作为详博。增《行省宰相年表》。然全书无自撰序跋、凡例、考异和引据出处，为论者所诟病。又因哀德蛮德文译音不可信，故《氏族表》中有一人两名之误。史学观点极为守旧。刊于辛亥后尚以“史臣曰”发表史论;《兵志》删除元代禁止汉人使用武器记载，认为元代已是“华夷大同”。1921年12月4日北洋政府总统徐世昌下令列入正史，为《二十五史》之一。
[book_img]Z_6308.jpg


[book_title]卷一·本纪第一
○序纪
蒙古之先、出于突厥。本为忙豁仑，译音之变为蒙兀儿，又为蒙古。金人谓之鞑靼，又谓之达达儿。蒙古衣尚灰暗，故称黑达达。其本非蒙古，而归于蒙古者，为白达达、野达达。详《氏族表》。其国姓曰乞颜特孛儿只斤氏。太祖十世祖孛端察儿之后，称孛儿只斤氏。皇考也速该又称乞颜特孛儿只斤氏。“孛儿只斤”，突厥语译义灰色目睛，蒙古以灰睛为贵种也。
蒙古初无文字，世事远近人相传述。其先世与他族相攻，部族尽为所杀。惟余男女二人，遁入一山，径路险山戏仅通出入，遂居之，名其山曰“阿儿格乃衮”。生二子，长曰恼古，次曰乞颜。“乞颜”义为奔流急瀑，言其勇往迈众似之。乞颜子孙众多，称为乞颜物，又译为奇渥温。“温”者，国语之尾音也。后以地狭人稠，欲出山，而涂已塞。有铁矿洞穴深邃乃，篝火洞中，宰七十牛，剖革为筒，而鼓之。铁石既融，径路遂通。蒙古旧欲，元旦锻铁于炉，尊卑次第捶之，其事盖缘起于此。
乞颜之后，有孛儿贴赤那，译义为苍狼。其妻曰豁埃马兰勒，译义为惨白牡鹿。皆取物为名，世俗附会，乃谓狼妻牝鹿，诬莫甚矣。孛儿贴赤那与豁埃马兰勒，同渡腾吉思海，徙于斡难河源不儿罕山之下，生子曰巴塔赤罕。
巴塔赤罕生子早塔马察。塔马察生子曰豁里察儿蔑儿干。豁里察儿蔑儿干生子早阿兀站孛罗温勒。阿兀站孛罗温勒生子早撒里合察兀。撒里察兀生子曰也客你敦。也客你敦生子早挦锁赤。挦锁赤生子曰合儿出。合儿出生子曰孛儿只吉歹蔑儿干。其妻曰忙豁勒真豁阿，生子曰脱罗豁勒真伯颜。其妻曰孛罗黑臣豁阿。生二子：长曰都蛙锁豁儿，次曰朵奔蔑儿。都蛙”，译义为远视：“锁豁儿”译义为一目；言其一目能远视也。
有豁里秃马敦部长豁里剌儿台蔑儿干率所部至不儿罕山，都蛙锁豁儿见其女美，为北朵奔蔑儿干娶之。是为阿兰豁阿哈屯，生二子，曰不古讷台，曰别勒古讷台。朵奔蔑儿干卒，阿兰豁阿嫠居有孕，众疑之。阿兰豁阿曰：“夜有白光，自天窗而入，化为黄人，摩挲我腹，勘探殆神灵诞降。不信，请汝等伺之。”曰：“诺。”次夜，果见白光出入，群疑乃释。既而，生三子，长曰不忽合塔吉，次曰不合秃撒勒只，次曰勃端察儿蒙合黑。凡三子之支派，蒙古称之曰尼而伦，译义为清洁，以其为神灵之允。别派则谓之塔立斤，译义常人也。
阿兰豁阿尝束箭五枝，谓其诸子曰：“汝兄弟五人，犹五枝箭，分则易折，若合为一束，谁能折之？汝五人一心，则坚强无敌矣！”其后，宣懿皇后犹引此方以教太祖云。
阿兰豁阿幼子勃端察儿蒙合黑沈默寡言，家人谓之痴，独阿兰豁阿曰：“此儿不痴，后世子孙必有大贵者。”及阿兰豁阿卒，诸兄分家资不及勃端察儿蒙合黑。勃端察儿蒙合黑乘一青白马，至巴勒谆阿剌勒，饮食无所得，见黄鹰搏雉，勃端察儿蒙合黑缴而获之，鹰即驯熟，乃臂鹰猎雉免，以为食。有鄂郭尔察克部游牧于统格黎河，亦时以马乳奉之。后诸兄悔，来视勃端察儿蒙合黑，邀与俱归。勃端察儿蒙合黑曰：“统格黎河之民，无所属，可抚而有也。”诸兄以为然，至家，使勃端察和蒙合黑率壮士以往，果尽降之。自是，蒙古始有部众。
勃端察儿蒙合黑之妻曰勃端哈屯，生二子。又娶一妻，生子曰把林失亦剌秃合必赤，生子曰蔑年土敦。其妻曰莫挐伦，生七子，而蔑年土敦卒。莫挐伦亦称莫挐伦塔儿衮，译义有力也。徙于诺赛儿吉及黑山之地。是时，札剌亦部强盛，以千车为一库伦，有七十库伦，恃众与契丹相拒。契丹渡克鲁伦河，大破之。札剌亦败，众遁至莫挐伦牧地。其小儿掘速都逊草根，食之，莫挐伦乘车出，见而呵之曰：“此我之牧地，何得践蹋！”以车辗小儿，有死者。札剌亦人怒，驱其牧马以去。莫挐伦诸子闻之，不及甲而追之。莫挐伦私忧曰：“吾儿无甲，何以御敌？”使其子妇，载甲从之。及至，诸子已战没。札剌亦人遂乘胜杀莫挐伦，灭其家。
惟一孙海都尚幼，乳母匿于酒瓮中获免。海都父合赤曲鲁克，蔑年土敦之长子也。先是，蔑年土敦第七子纳臣赘于巴儿忽氏，故不及难。至是归，惟海都及病妪乃乘之。至札剌亦牧地，遇猎者，纳臣绐杀之。又遇牧马小儿，方击髀石为戏，纳臣亦杀之，臂鹰驱巴而返。遂将海都徙于巴儿忽。海都稍长，纳臣与巴儿忽层谷诸部共奴。后海都又徙于巴儿忽真土窟姆之地，造一桥于巴儿忽真河以通来往，名曰海都赤勒拉姆。纳臣则徙于斡难河。
海都卒，长子伯升豁儿多黑申嗣。伯升豁儿多黑申卒，子屯必乃薛禅嗣。屯必乃薛禅生九子，皆有智勇，部众益强。卒，第六子合不勒罕嗣。海都次子察剌孩领忽生子曰想昆必勒格。“想昆”即契丹之“详衮”，译义办事官也。想昆必勒格生子曰俺巴孩，后嗣合不勒之罕位。
合不勒罕有威望，蒙古诸部莫不降附。金主闻其名，召见，礼遇甚优，合不勒恐饮食中毒，宴会辄托词沐浴出，而吐其食物。一日，酒酣，合不勒拊掌而跃，捋金主之须。左右呵其失礼，合不勒皇恐谢罪。金主释不问，仍厚赐遣之。金之大臣谓：“纵去此人，将为边患。”遣使要之返，合不勒不从，语倔强。金人再遣使诘问，合不勒他往，以避之。使者归，遇诸涂，挟以入朝。中道遇其谙达赛亦柱歹，告之故。赛亦柱歹赠以良马，使乘间逸去。至夜，使者以索絷其足。次日，得间，始疾驰而返。使者追及之，合不勒次妻蔑台，火鲁拉思氏，以所居之新帐居使者。合不勒告其部众曰：“不杀此人，我终不免。汝等不助我，则先杀汝等。”众从这。遂袭杀使者。未几，合不勒病卒。
合不勒生七子，不立其子，而立其从弟俺巴孩为罕。先是，合不勒妻呼阿忽豁阿，其弟曰赛因特斤，翁吉拉特人也，延塔塔儿巫者治疾，不效而卒，执巫者杀之。塔塔儿部众怒，与翁吉拉特构兵。合不勒诸子助母党，与塔塔儿部战于贝阑色夷阔端之地。合不勒第四子合丹刺伤塔塔。儿酋，疮愈，战于攸刺伊拉克，再战于开儿伊拉克，卒为合丹所杀。故塔塔儿仇蒙古。俺巴孩既立，嫁女于塔塔儿，自往送之。塔塔儿遂执俺巴孩及其弟乌斤巴勒哈里，献于金。金人以蒙古杀其使者，乃制木驴之刑，钉俺巴孩兄弟于驴背。俺巴孩将死，谓从者布勒格赤曰：“汝归，为我告合不勒罕七子中之忽图剌及我合答安太石，言我为一国之主，不忍儿女之爱，以至如此，后人当以我为鉴。若等将五指爪磨秃，纵磨伤十指，亦当为我复仇。”又使告于金主曰：“汝假他人之手以获我，又置我于非刑。我死，则我之伯叔兄弟，必能复仇。”金主曰：“此言可告汝部众，朕不畏也。”纵布勒格赤归。
于是，部众共立合不勒第五子忽图剌为罕。忽图剌罕纠诸部复仇。败金人于境上，大掠而去。是时，金熙宗皇统三年也。其后，金大定间，童谣曰：“达达来，达达去，趁得官家没去处。”金世宗闻之，曰：“此必鞑靼将为国患。”乃下减丁之令，岁岁用兵北边，恣行戮。蒙古诸部衔仇剌骨，亦出没为金边患。金丞相完颜襄乃筑长城以限之，而使汪古部守其要隘。至太祖伐金，汪古部反为蒙古向导焉。忽图剌骁勇，力能折人，每食尽一羊，音吐甚洪，隔七蛉之远犹闻之。一日，出猎，遇朵儿奔人欺其无从者，欲追而杀之。忽图剌之马陷淖中，自马上跃登于岸，追者骇走。家人闻，遇朵儿奔，以为必死，设筵祭之。其妻独不谓然。及归，忽图剌曰：“我出猎，而徒手返，何以对众？”复入朵儿奔牧群，夺其马。中道获野鸭卵，盛以靴。家人乃撤祭筵，以享其夫妇。忽图剌长子曰拙赤罕，后率所部千人归于太祖：次曰阿勒坛，亦附太祖，后叛归客烈亦部王罕。初，俺巴该为金人所杀，部众会议立罕，推族人朵答儿主议。朵答儿请使哈答儿秃克主之。哈答秃克让于莫图根。莫图根曰：“汝等公议立罕，则事可定。否则必有内乱。”言毕而出，部众遂共立忽图剌为罕。为及忽图剌卒，而拉火力儿等欲立塔儿忽台为罕，部众不从。于是诸部各立部长，不相统属。
为尼而伦部长者曰也速该，合不勒罕第二子把儿坛之也，是为太祖皇考，追谥烈祖神元皇帝。自此，塔儿忽台与烈祖有隙。塔儿忽台者，合答安太石之子，为泰亦赤兀部长。故太祖屡为泰亦赤兀部所困。把儿坛娶于巴儿忽氏，曰苏尼吉儿哈屯，生四子，长曰蒙哥秃乞颜，次曰捏坤太石。捏坤太石长子曰火察儿，善射，从太祖攻讨诸部，屡有功，后从攻塔塔儿违军令，太祖夺其所获，遂与阿勒坛奔王罕。王罕败，复奔乃蛮。太祖平乃蛮，俱伏诛。次为烈祖。次曰答力台，亦叛附王罕，后自归于太祖，太祖宥之。烈祖为部长十三年，屡伐金。又讨塔塔儿，获其二酋，曰帖木真兀格，曰库鲁布哈，诸部畏服。客烈亦部王罕为其叔父古儿堪所，乞援于烈祖。烈祖逐古儿堪以定客烈亦之乱，王罕德之，与烈祖约为谙达。后烈祖为太祖求婚于翁吉剌氏，中道至扯克儿之地，遇塔塔儿人以毒酒饮之。祖暴疾，至家召察剌合额不格之子蒙力克，以太祖兄弟托之而崩，时太祖十三岁。史臣曰：“元人数典忘祖，称其国姓曰奇渥温氏，而旧史因之。我高宗纯皇帝既命馆臣改译，复据《蒙古源流》证元之国姓为博尔济锦氏，数百载相沿之谬，至我高宗始为之厘订焉。博尔济锦即孛儿只斤之异译也。今蒙古喀儿喀诸部，非博尔济锦氏不得为台吉，盖锋自别于庶姓云。”

[book_title]卷二·本纪第二
○太祖上
太祖法天启运圣武皇帝，讳帖木真，烈祖长子也。母曰宣懿皇后诃额伦。烈祖讨塔塔儿，获其部酋曰帖木真兀格。师还，驻于迭里温孛勒答黑，适宣懿皇后生太祖，烈祖因名曰帖木真，以志武功。太祖生时，右手握凝血如赤石，面目有光。是岁为乙亥，金主亮贞元三年也。
先是，泰亦赤兀部长塔儿忽台等与烈祖有隙，烈祖崩，部众多叛附泰亦赤兀。宗人最长者曰脱端火儿真，欲叛去，蒙力克之父察剌合留之。脱端火儿真曰：“深池已涸，坚石已裂，留复何为！”卒不顾而去。宣懿皇后自持旄纛追叛众，始还其大半。然察剌合竟以力战，脑中流矢。帝视之，察剌合曰：“汝父卒，部众尽叛，我力战邀之，乃为所伤。”帝感泣。察剌合创甚，旋卒。
及帝稍长，泰亦赤兀人忌之。一日，其酋率部众奄至。帝入帖儿古捏山，为逻者所获；乘间逸去。泰亦赤兀部下锁儿干失剌匿之，获免。遂徙帐于合剌只鲁格山之青海子。
帝娶于宏吉剌氏，曰光献翼圣皇后孛儿台，以后之黑貂裘献于客烈亦部王罕。王罕大悦，乃为帝招集旧部，归附渐众。又徙帐于客鲁涟河源不儿吉之地。
已而，蔑儿乞三部酋，曰脱黑脱阿，曰答亦儿兀孙，曰合阿台答儿麻剌，悉众来攻。帝与皇弟别勒古台、阿鲁剌人博尔术、兀良合人者勒蔑奉宣懿皇后入不儿罕山。蔑儿乞人掠孛儿台而去。帝获免，乃椎胸告天：“不儿罕山遮护我，他日子孙世祀之，勿敢忘。”已而，帝乞援于王罕及宗人札木合大败蔑儿乞于不兀剌之地，迎孛儿台归。
帝幼与札木合约为谙达，至是交日，密徙帐于豁儿豁纳黑主不儿之地，与札木合连营逾年，复分军而去，仍还合剌只鲁格山。于是，巴鲁剌人忽必来，忙忽人哲台，兀良合人速不台，者勒蔑之弟察兀儿罕，博尔术之弟斡歌连，蒙格秃与其子汪古儿，及撒察别乞、孛图驸马，帝从父答里台，从弟阿勒坛、忽察儿等俱先后来归。阿勒坛、忽察儿、撒察别乞三人首谋推戴，与诸将盟于青海子，请帝称罕，以统蒙古之部众，时为金大定二十九年。己酉，帝以称罕事告于王罕及札木合。札木使谓阿勒坛、忽察儿曰：“吾与帖木真谙达交不终，皆由汝等之离间。今汝等立吾谙达为罕，其忠于所事，勿使疑汝等反复也。”其后，阿勒坛等卒叛附于王罕云。
太祖既称罕，命斡歌连扯儿必、合赤温脱忽剌温、哲台、多豁勒忽扯儿必四人为火儿赤，汪古儿、薛赤兀儿、合答安答勒都儿罕三人为保兀儿赤，迭该为火你赤，古出古儿为抹赤，朵兀扯儿必总管家中奴婢，忽必来、赤勒古台、合剌孩脱忽剌温三人同皇弟合萨儿为阿黑答赤，泰亦赤兀忽图、抹里赤、木勒合勒忽三人为阿都兀赤，命阿儿孩合撒儿、塔孩、速客该、察兀儿孩四人巡逻远近，速不台为前锋护卫，以博尔术、者勒蔑归附独早，命为众官之长。是时，官制草创而已。
久之，札木合弟绐察儿牧于斡列该不剌合，与帝之牧地近，夺部将答儿马剌之马；答儿马剌射杀之。札木合大怒，遂纠泰亦赤兀、亦乞列思、兀鲁物、那牙勤、火鲁剌思、巴邻、宏吉剌、合塔斤、撒勒只兀、朵儿边、塔塔儿，共十三部，合兵三万人来攻。
时孛图父捏坤在泰亦赤兀部下，使巴鲁剌思人木勒客脱塔黑等来告变。帝在古连勒古之地，分部众为十三翼以待之。宣懿皇后及斡勒忽讷部为第一翼。帝与子弟及宗人之子弟为第二翼。撒姆哈准之后人曰布拉柱，阿答儿斤将木忽儿忽兰，火鲁剌思将曰察鲁哈，与客烈亦之分部为第三翼。苏儿嗄图之子曰得林赤，博歹阿特人曰火力台为翼。莎儿合秃主儿乞之子撒察别乞曰，泰出与札剌亦部为第五、六翼。乞颜特人渥秃助忽都朵端乞为第七翼，蒙格秃之子曰程克索特，巴牙兀将曰汪古儿为第八翼。答里台、忽察儿及都黑剌特、努古思、火儿罕、撒哈夷特、委神四部为第九翼。忽都剌之子拙赤罕为第十翼。阿勒坛为第十一翼。答忽与晃火攸特部、速客特部为第十二翼。努古思部为第十三翼。与札木合大战于答兰巴泐渚纳，军失利，部将察合安死之。
帝退保斡难河哲捏列之地，兀鲁特人术赤台、忙兀特人畏答儿各率所部来归。顷之，帝与照烈人同猎于乌者儿哲儿们山。照烈人食尽，已归其半，帝要与同宿，分粮给之。明日，再猎，复驱兽向之，使获多。照烈人感悦，中道相谓曰：“泰亦赤兀与我然薄待我。今帖木真厚我如此，盍归之。”其酋曰乌鲁克，曰塔海答鲁俱请降，谓帝曰：“我等为泰亦赤兀所虐，如无主之马，无牧之牛羊，故弃彼而从汝。”帝大悦曰：“我方熟寐，幸汝捽我发以醒我，异日汝兵车所至，我必悉力助之。”然其后照烈人复叛去。塔海答鲁为泰亦赤兀所杀，照烈部遂亡。帝宽仁有度量，诸部皆谓：“仄亦赤兀无道，帖木真以己衣衣人，以己马乘人，真吾主也。”于是远近相率归附。
甲寅，帝年四十岁，金章宗明昌四年也，塔塔儿酋蔑古真薛兀图等为金边患，金丞相完颜襄讨之。帝闻之，欲复世仇，助金人攻塔塔儿。征兵于主儿乞，迟六日，主儿乞部长撒察别乞、泰出俱不至。乃与王罕攻塔塔儿于忽剌秃失秃延之地，获蔑古真薛兀勒图。金人授帝为札兀惕忽里，译言百户长也。
师还，遣六十人贲俘获，遗主儿乞部长。主儿乞杀十人，夺五十人之衣马而归之。帝大怒，引众逾沙碛，攻主儿乞于阔朵额阿剌勒，大破之。撒察别乞、泰出仅以妻孥免。先是，帝奉宣懿皇后以旄车载湩酪，大会诸部于斡难河。撒察别乞从者斫皇弟别勒古台，创甚。众怒执其二哈敦。故主儿乞人有憾于帝焉。
是年，札剌亦人古温兀阿率其子木华黎来归，董喀亦部、秃别干部来降。
乙卯，王罕弟额儿客合剌以乃蛮兵攻王罕。王罕奔西辽，欲归于帝，中途资用乏绝。
丙辰，王罕至古薛兀儿海子，帝使塔海速客该迎之，振其部众饥，与王罕宴于上兀拉河，重订父子之约。冬，与王罕合兵攻主儿乞于帖列秃阿马撒剌之地，获撒察别乞、泰出，诛之。
丁巳，帝在霍拉思布拉思之地，攻兀都亦特蔑儿乞，战于那莫察山，败之，归其俘于王罕。
戊午，王罕兵势渐振，不谋于帝，自率所部攻蔑儿乞于土兀剌河。蔑儿乞酋脱黑脱阿奔巴儿古真。王罕俘获甚多，而无所遗于帝。帝亦不以为意。
己未，帝与王罕合后攻乃蛮不亦鲁黑罕，逾阿尔泰山，追至兀陇古河，又至乞失泐巴失海子，获其将也的脱孛鲁。不亦鲁黑奔谦谦州。
冬，复与乃蛮骁将可克薛兀撒卜剌黑战于巴亦答剌黑之地，交绥而退。明日，将复战，札木合构帝于王罕曰：“帖木真如野鸟依人，终必飞去。我如白翎雀，栖汝幕上，宁肯去乎？”王罕将兀卜赤儿古邻闻而斥之曰：“既为宗人，又为谙达，奈何谗之。”然王罕终信其言，乘夜引众去。帝闻王罕去，怒曰：“彼弃我之易如此，直以烧饭待我也。”乃退舍于撒里河。王罕至土兀剌河，其子桑昆为可克薛兀撒卜剌黑所袭，部众溃散。王罕复遣使乞援，且请以博尔术、木华黎、博尔忽、赤老温将援兵。帝许之。博尔术等败乃蛮，返所虏以归王罕。王罕大悦，遣使谓帝曰：“曩者衣食乏绝，我子帖木真食之、衣之，今又救我之难，不知以为报也。”又召博尔术往，赐以衣一袭、金们忽儿十。博尔术还白其事，帝命受之。冬，帝与皇弟合萨儿再伐乃蛮，战于忽兰盏侧山，大败之，封尸以为京观。
庚申，帝会王罕于撒里河之不鲁古崖。时蔑儿乞酋托黑托阿遣泰亦赤兀人忽敦忽儿章，纠合泰亦赤兀诸酋，曰盎库兀库楚，曰忽里儿，曰忽都答儿，曰塔儿忽台，曰哈剌儿秃克等共会于斡难河沙碛中。帝与王罕轻骑袭之，塔儿忽台、忽都答儿败死，盎库兀库楚、忽敦忽儿章奔巴儿古真，忽里儿奔乃蛮，泰亦赤兀部亡。哈答斤部、撒儿助特部素附泰亦赤兀，乃与朵儿奔、塔塔儿、宏吉剌诸部会于阿雷泉，斩牛马誓，欲科我不备，攻之。宏吉剌人特因恐事不就，遣使来告变。帝与王罕自虎图海子，逆战于捕鱼儿海子，诸部皆败走，宏吉剌部来降。
冬，帝幸彻彻儿山，金之边地也，又败塔塔儿酋阿剌兀都儿、合丹太石、察忽斤、帖木儿等于答兰捏木儿格思之地。是役也，合萨儿留后，闻部将者卜客言宏吉剌人有异志，遽率所部攻之。宏吉剌人怒，遂叛附于札木合。
辛酉，宏吉剌、亦乞列思、火鲁拉思、朵儿奔、塔塔儿、哈答斤、撒儿助特诸部会于刊河，议立札木合为古儿罕，以足蹋岸土，刀斫林木，而誓曰：“有泄此谋，如土崩、木折。”遂悉众来攻。有火鲁拉思人火力台知其事，与妻弟麦儿吉台言之。麦儿吉台赠以剪耳白马，使驰告于帝。夜至一古阑，其将曰忽兰，曰哈剌蔑儿乞歹，见而执之。然二将亦心附于帝。易以良马，使疾去。火力台来告变，帝得先期戒严。战于海拉儿帖泥河，大败之。札木合遁走，宏吉剌部复降。
壬戌，帝亲征察合安、阿勒赤、都答兀惕、阿鲁孩四部塔塔儿，追至兀鲁回河。其众降，帝悉诛之。阿勒坛、忽察儿、答里台三人违军令，帝命忽必来、哲别夺其所获。三人怒，遂有异志。
秋，乃蛮不亦鲁黑汗、蔑儿乞酋托黑托阿之子忽都、泰亦赤兀酋盎库兀库楚，又合撒儿助特、卫拉持、朵儿奔、哈答斤诸部来攻。帝与王罕会于汪古部哈剌温赤敦之地。桑昆后至，逾山隘。乃蛮兵从之，使神巫投石水中，以致风雪。俄风反，乃蛮众大溃，退至奎腾之地，士马僵冻，坠崖谷死者无算。札木合率部众来应，见不亦鲁黑败，乃大掠诸部而去。帝自追盎库兀库楚，颈中流矢，创甚，卒获盎库兀库楚诛之。遂与王罕同驻于阿剌儿。
冬，帝徙帐于阿儿却宏哥儿之地。帝为皇子术赤求婚于王罕。王罕辞。桑昆子欲尚帝女豁真别乞，帝亦不从。自此与王罕有隙。帝移驻阿不只合阔帖格儿之地。王罕亦西还彻彻尔温都尔。
癸亥，桑昆谋害帝，伪许婚，请帝饮布浑察儿，译言许婚酒也。帝率十骑以往，道过蒙力克帐宿焉。蒙力克谏谓：“王罕父子意叵测，请以马疲道远谢之。”帝从之，使从骑不合台、乞剌台往谢，自率八骑返。
桑昆计不就，欲潜师来袭。其圉人乞失力克知之，密与弟巴歹来告变。帝亟移营于卯温都儿山后，使者勒蔑断后、哨敌。山前多红柳，王罕兵至，蔽于柳林，侦者不之觉。阿勒赤歹从者曰泰赤吉歹，曰牙的儿，方牧马，见之，驰告于帝。帝仓卒戒严，以忙兀特将畏答儿、兀鲁特将术赤台为前锋，大战至晡。术赤台射桑昆中其颊，王罕始敛兵而退。帝以众寡不敌，亟引去。次日，皇子窝阔台，大将博尔术、博尔忽始至。畏答受重伤，创发，中道卒。
时部众溃散，帝率左右至巴勒渚纳河，饮水誓众曰：“异日甘苦相同，倘负约，使我如河之水涸。”饮毕，以杯与从者。从者亦誓死相从无贰志。其后称诸臣为巴勒渚纳特，延赏及于子孙焉。既而部众渐集，得四千六百人，分两军。帝自将一军，忙兀特、兀鲁兀特人为一军，循合勒哈河两岸而行，至宏吉拉别部帖儿格阿蔑勒牧地。帝使术赤台告之曰：“我等本为谙达，如从我，则不失旧好。否则以兵相见。”于是帖儿格阿蔑勒来降。帝遂驻于董嗄淖尔、脱儿哈河。是地水草茂美，可以休息士卒。遣阿儿海者温告于王罕及阿勒坛、忽察儿、脱忽鲁儿等，语详《王罕传》。帝遣使后，复徙帐于巴勒渚纳，以其地险阻可保也。撒哈夷部、呼真部俱来降。
秋，帝将攻王罕，遣合萨儿伪请降。王罕信之，不设备。帝昼夜兼进，袭王罕于彻彻尔温都尔，尽俘其众。王罕父子走死。客烈亦部亡。时王罕诸将皆降，独哈里巴卒数十骑驰去，不知所终。
帝既灭王罕，拓地西至乃蛮。乃蛮太阳罕忌帝威名，遣使约汪古部长阿剌忽思的斤忽里夹攻我。阿剌忽思的斤忽里遣使告其事于帝，且请降。
甲子春，猎于帖蔑延河，与诸将会议讨乃蛮。猎毕。猎毕，驻兵于哈勒哈河建忒垓山。宣布札萨克，以令于众。立千户、百户、牌子头，设六等扯克必官。选宿卫士八十人，散班七十人，又命阿儿孩选护卫千人，临敌则为前锋。
夏四月，祃牙伐乃蛮。师至乃蛮境外客勒忒该哈答，滨哈利河。乃蛮按兵不动，帝引还。
秋，再议进兵，以忽以来、哲别为前锋。时太阳罕己至杭海山之哈儿只兀孙河，与朵儿奔、塔塔儿、合答斤、撒儿助特诸部，及蔑儿乞酋托黑托阿、客烈亦酋纳邻大石、卫拉特酋忽都哈别乞、札只剌酋札木合等连兵而进，阵于纳忽东崖察儿乞马兀惕之地。帝自临前敌，指挥诸将大破乃蛮兵，擒太阳罕，杀之，乃蛮将火力罕速八赤等锋力战，帝欲降之，不从，皆战死。帝奖叹久之，曰：“使我麾下诸将皆如此，我复何忧。”是日，朵儿奔、塔塔儿、哈答斤、撒儿助特诸部皆降，札木合、托黑托阿遁去，太阳罕子古出鲁克奔于不亦鲁黑。乃蛮南部亡。
冬，再伐蔑儿乞，至塔儿河。其别部酋带亦儿兀孙来献女，后复叛去托黑托阿奔于不亦鲁黑。带亦儿兀孙遁至呼鲁哈察卜，筑垒自守。遣博儿忽、沈伯率右翼兵，讨平之。
乙导春，袭不亦鲁黑于兀鲁塔山莎合水上，禽之。乃蛮北部亡。
帝以西夏纳我仇人桑昆，自将伐之。围力吉里城，又进攻乞邻古撒城，俱克之，大掠而还。
是年，札木合至唐努岭，其家奴五人执之来降。帝曰：“以奴卖主，不忠莫甚焉。”札木合乃五人并伏诛。

[book_title]卷三·本纪第三
○太祖下
元年丙寅，帝大会部众于斡难河之源，建九斿白纛，即皇帝位。群臣共上尊号曰成吉思合罕。先是，有巫者阔阔出，蒙力克之子也，自诡闻神语，畀帖木真以天下，其号曰成吉思。群臣以札木合僭号古儿罕，旋败，乃废古儿罕不称，而从阔阔出之言，尊帝为成吉思合罕。国语“成”为气力强固，“吉思”为多数也。
帝大封功臣，以博尔术为右翼万户，木华黎为左翼万户，纳牙阿为中军万户。豁儿赤以言符命，亦封为万户，以博尔忽为第一千户功。功臣封万户、千户者共八十五人。以忽都虎为札忽，译言断事官也。以也客捏兀邻，领宿卫千人，也孙帖额领箭筒士千人，斡哥连、不合、阿勒赤歹、朵歹、朵豁勒忽、察乃、阿忽台、阿儿孩分领护卫散班八千人，分番入直，是为四怯薛。
是年，命忽必来征合儿鲁，者别追古出鲁克。
二年丁卯秋，帝亲下西夏，入兀剌海城。遣阿勒坛、而剌二人往谕乞儿吉思部。
是年，皇子术赤领右翼军，征和林西北部族。斡亦剌部长忽都哈别乞迎降。进讨秃马、斡亦剌于失黑失特之地，于是斡亦剌、不里牙特、巴儿浑、兀儿速特、哈卜哈纳思、康哈思、秃巴思诸部悉降。乞儿吉思部长也迪亦纳勒、阿勒迪额儿、斡列别克的斤亦望风纳款，献白海青、白马、黑貂等方物。林木中部族失必儿、客思的音、巴亦特、秃哈思、田列克、脱额列思、塔思、巴只吉等亦降。
三年戊辰春，帝至自西夏。
冬十月，金主竟卒，其叔卫王永济嗣位。帝再讨古出鲁克、托黑托阿，以斡亦剌部长忽都哈别乞为向导，至也儿的石河。托黑托阿中济矢死，蔑儿乞部亡。古出鲁克奔西辽，其后篡西辽主直鲁古而自立。
四年己巳春，畏兀儿部亦都护来降。先是，托黑托阿死，其子忽都等将奔畏兀儿。亦都护不纳，与忽都等战于真河，败之，以蔑儿乞为帝世仇，遣使来告战事，帝命阿惕乞剌黑、答儿伯前后再使其国，且片贡献。亦都护遂遣使贡方物，帝悦，赐大红衣、金带以宠之。
五年，庚午秋，帝再伐西夏。西夏主李安全遣基世子遵顼拒战。败之，获其副元帅高令公。复入兀剌海城，获其太傅鲜卑讹答。至克夷门，又败夏师，获其将嵬名令公。进薄中兴府，引河水灌城。水决坏其堤，乃班师。遣讹答入城谕西夏主，西夏主纳女请和，师还。
遂议伐金。先是，帝贡岁币于金，金主使卫王永济受贡于净州。帝见永济不为礼，永刘归，欲请兵会金主，卒不果。及永济嗣位，诏使来传言，当拜受。帝问使者曰：“新天子为谁？”曰：“卫王也。”帝遽南向唾曰：“我谓中原皇帝是天上人作，此等懦者亦为之耶！何以拜为？”即乘马北去。记济闻之，益怒，遣兵分屯山后，欲俟帝入贡，就害之，然后引兵深入。会金糺军来降，汇其事，帝遣人伺之，得实，遂与金绝。金边将纳哈买住亦言于永济曰：“蒙古已并吞邻部，而修弓矢甲盾不休，行营令男子乘车惜马力，其意非力我而何？”永济以为妄言，囚之，至是始释之。帝复遣使于畏兀儿，征兵助战。
六年辛未春，忽必来招降合儿鲁，其部长阿儿思兰与畏兀儿亦都护俱觐帝帝于克鲁伦河。亦都护奏曰：“蒙陛下恩赐，愿藉衮衣金带之宠，使臣得预四子之末。”帝感其言，遂以亦都护为义子，尚阿勒敦公主。
二月，帝自将伐金，登克鲁伦山，解衣以带置顶，跑祷于天，誓复俺巴孩罕之仇，使脱忽察儿率三千骑巡西边，以防后路。
三月，帝渡漠而南，以都别为前锋。
夏四月，金主遣其西北路招讨使粘合合达求和，帝不许，乃使其将独吉千家奴、完颜胡沙筑乌沙堡以备我。
秋七月，帝奄至，千家奴等败遁，克乌沙堡及乌月营。
八月，帝进克白登城，围西京。自乌沙堡至此，凡七日。金将纥石烈胡沙虎以麾下突围走，率三千骑追之，败胡沙虎于翠屏口，遂克西京及昌、桓、抚等州。金招讨使纥石烈九斤、监军斡奴等率大兵屯于野狐岭，号四十万，以完颜胡沙为后援。其裨将巴古失、桑臣二人谓九斤曰：“闻蒙古破扶州，方纵兵大掠，若掩其不备，必获大胜。”九斤曰：“不然，彼之形势不易遽破，宜明日马步俱进，为万全之计。”次日，帝闻金兵至，方食，投匕箸而起，与九斤等战于野狐岭北口之獾儿觜。木华黎先登陷阵，帝率诸军继之。九斤等大败，伏尸遍野。金之精兵、猛将尽没于此。
九月，完颜胡沙遁至宣平，大兵追击之，复败其众于浍河堡，胡沙仅以身免。
闰九月，帝进克宣德州，薄德兴府。军不利，引还。命皇子拖雷、驸马赤苦等尽拔德兴境内诸堡。
冬十月，者别乘胜入居庸关，游兵至中都城外。金主欲南奔。会糺军来援，蒙古问乡民：“糺军多少？”乡民绐曰：“二十万。”者别乃袭金群牧监，驱其马而还。
是冬，皇子术赤、察合台、窝阔台分徇云内、东胜、武朔、宁、丰、净等州，俱克之。
七年壬申春正月，金耶律留哥聚众于隆安，自称都元帅，遣使来降。
时西京复为金守。秋，帝自将攻之。金将奥屯襄来援，帝诱至密谷口，大败之，尽歼其众。帝攻城，为流夭所中，乃彻围。
冬十二月，者别克东京。先是，者别至东京城下，不攻而退。金人兵已退，不设备，者别率精骑突至，遂克之。
八年癸酉春，耶律留哥自立为辽王，改元元统。
秋七月，帝自将大军围德兴府，皇子拖雷、驸马赤古先登，克之。
八月，者别、古亦捏克等略地怀来，金将完颜纲、术虎高琪拒战，大败之。追至居庸关北口，又败之。金人严兵守隘，熔铁锢关门，布铁蒺藜百余里，大军不能进。帝遣翁吉剌将哈台、布札留攻北口，自率大军绕出紫荆关。金人以奥屯襄守紫荆。比至，帝已逾隘，败金于五回岭，分遣者别、速不台从间道袭居庸南口，克之，金将讹鲁不儿等以北口降，遂取居庸，帝驻跸龙虎台，遣喀台、哈台二将，率五千骑，断中都援路。
是月，金胡沙虎废其主永济弑之，而立丰王弑，改元贞祐。
冬十月，帝自将大军，攻克涿、易二州。分兵三道：命皇子术赤、察合台、窝阔台为右军，循太行而南，取保、遂、安肃、安、定、邢、洺、磁、相、卫、怀、孟，掠泽、潞、辽、沁、平阳、太原、吉、隰、拔汾、石、欣、代、武等州；皇北合撒儿、斡陈那颜、布札为左军，循海而东，取平、滦、蓟等州；帝与皇子拖雷为中军，取雄、霸、莫、安、河间、沧、景、献、深、祁、蠡、冀、恩、濮、开、滑、博、济、泰安、济南、滨、棣、益都、淄、潍、登、莱、沂等州。别遣木华黎攻密州。凡克九十余城，两河、山东数千里之地，望风瓦解，惟中都及通、顺、真定、清、沃、大名、东平、德、邳、海、州十一城坚守不下。
冬十月，三道兵还，合屯大口，以逼中都。
是月，与金将术虎高琪战于中都城下，大败之。金将胡沙虎为高琪所杀。
九年甲戌春正月，帝驻跸中都北郊。初，金粘罕营中都，于城外筑四子城，楼橹、仓廒、甲仗库各穿地道通于内城，人笑之。粘罕曰：“不及百年，吾言当验。”至是，金人分守四城，大兵攻内城，四城兵迭用炮击之。又开南薰门，橹、仓廒、甲仗库各穿地道通于内城，人笑之。粘罕曰：“不及百年，吾言当验。”至是，金人分守四城，大兵攻内城，四城兵迭用炮击之。又开南薰门，诱兵人，纵火焚之，死伤甚众。
二月，帝欲班师，遣阿剌浅入城诏谕金主。
三月，金主遣其平章完颜承晖来乞和，帝复遣阿刺浅报之，谕金主曰：“山东、河北州县尽为我有，汝所守唯中都耳！天既弱汝，我复迫汝于险，天其谓我何！我今归，汝不能犒军，以弭诸将之怒耶？”金主与廷臣会议，其丞相术虎高琪曰：“彼兵力已疲，再与决战，何如？”完颜承晖曰：“此孤注也，败则不能复振。不如俟其退，再为战守之计。”金主从之，奉卫绍王女岐国公主及金帛、童男女五百人、马三千匹以献。遣承晖送帝出居庸，至野麻池而返。
是月，大兵克岚州。
夏五月，金主迁于南京，留其太子守忠守中都。帝闻之，怒曰：“既和而复迁，是有疑心，特以和议款我耳！遣阿剌浅往诘责之。会金糺军扈我主南迁，至良乡。金主命输铠仗人入官，糺军怒，杀其帅详衮，推斫答、比涉耳、札剌儿三人为帅，来请降。时帝避署于鱼儿泺、遣石抹明安、撒木合入古北口，与斫答等围中都。
秋七月，金主召太子守忠赴南京。
冬十月，木华黎克顺州。
十二月，木华黎徇辽西诸路，克懿州。锦州张鲸，高州卢琮、金朴等，俱以城降。
是年，始置行省于宣平，以撒木合领之，部署降众。
十年乙亥春正月丁丑，金右副元帅蒲察七斤以通州降。以七斤为都元帅。
二月，木华黎围北京。留守奥屯襄先为其部将习烈所杀推寅答虎为帅，寅答虎以城降。以吾也而权北京兵马都元帅，寅答虎为留守。金兴中府元帅石天应降，以天应为兴中府尹。帝遣阿剌浅谕金主以河北、山东未下诸城来献，及去帝号为河南王，金主不从。
三月，金主遣其将永锡、庆寿、李英等援中都，人负粮三斗，庆寿、英亦负之以率其众。庆寿至涿州旋风寨。英至霸州青戈寨，皆为大军所败。中都援绝，人相食。
夏五月庚申，金右丞相兼都元帅承晖仰药死，众以城降。石抹明安入中都，遣使来献捷。帝驻跸桓州之凉陉，命忽都虎等按视中都帑藏，以石抹明安为太傅，兼管蒙古、汉军都元帅。
秋八月，木华黎遣史天倪克平州，又遣史进道等克广宁府。红罗山贼帅杜秀降，以秀为锦州节度使。
冬十月，金宣抚蒲鲜万奴扰辽东，僭号大王。
十一月，耶律留哥来朝。史天祥克兴州，擒其节度使赵守玉。
十二月，史天倪克大名府及曹州。张鲸总北京十提控兵，从木华黎南伐。鲸谋反伏诛，其弟致据锦州以叛。是年，取城邑凡八百六十有二。改中都为蓟州，改河间路之深州隶真定路，升鼓城县为晋州，改千滏县为滏阳县。
十一年丙子春，帝自鱼儿泺还卢朐河行宫，脱仑扯儿必克真定府。
夏四月，金将张开复取河间府、沧、献、邢、清等州。
六月，张致陷兴中府。
秋七月，木华黎败张致于神木县，进围锦州。
八月，木华黎克锦州，张致伏诛。进拔苏、复、海等州，获金将完颜众家奴。帝命撒木合率万骑，假途西夏，以趋关中。
冬十月，撒木合攻潼关，间道出禁坑。金兵溃走，获其将尼兰古蒲鲁虎。进略汝州，直抵南京之杏花营。金花帽军人援，撒木合战不利。引还。花帽军者，金蔚州人郭忠所将之义兵也。
十一月，撒木合败金将蒲察阿里不孙干渑池，渡河，围平阳府。金主遣使乞和，帝欲许之，诏撒木合曰：“譬围场中，獐鹿吾已尽取，只余一兔，盍舍之。”撒木合请使金主去帝号，金主不从。是冬，蒲鲜万奴遣使来降。已而复叛，自称大真国。
十二年丁丑春，木华黎觐帝于土拉河。夏，史天祥击斩武平贼祁和尚及兴州叛将重儿。察罕败金将夹谷监军于霸州。帝闻蔑儿乞余众入乃蛮境，问：“诸将谁能为我讨蔑儿乞者？”速不台请行，帝许之，命脱忽察儿率二千骑同往。速不台至垂河，大败蔑儿乞，尽歼其众。托黑托阿子忽都、赤剌温二人，奔奇卜察克。
秋八月，封木华黎为国王，赐九斿旗，诸将咸听节制。诏曰：“太行以北，朕自制之；太行以南，悉以付卿。”于是木华黎专征河北，连拔遂城、蠡州。
冬，进克大名府金中山府、赵、邢、威、磁、洺等州守将俱以城降，遂东取淄、潍、登、莱、沂等州。
是年，秃马特叛。秃马特酋歹都秃勒死，其妻脱灰塔儿浑率部众以叛。帝遣博尔忽讨之，战没。帝怒，议亲征。博尔术等谏，乃使朵儿伯朵黑申往。朵儿伯朵黑申槎山通道，一战平之，获脱灰塔儿浑。是年，帝将征货勒自称，征兵于西夏，不应，遂伐之。
十三年戊宣春正月，围中兴府，西夏主李遵顼出走西凉，师还。遣者别讨古出鲁克。古出鲁克篡西辽王直鲁古，部众不服。者别至，远近响应，古出鲁克奔巴达克山，者别获而杀之。
三月，木华黎克新城、霸州。
秋八月，石抹明安出紫荆关，获金经略使行元师事张柔。柔不屈，明安壮而释之。诏还柔旧职，得以便宜行事。木华黎自太和岭徇河东，克代、隰二州。
九月，进克太原府。
冬十月，克平阳府。遂定忻、泽、绛、潞、汾、霍等州。
是年，契丹人耶律喊舍等据高丽江东城，遣元帅哈真、副元帅札剌讨之。高丽王■〈日育攵〉使其仆射赵冲等以兵来会。
十二月，克江东城，喊舍自缢死，斩其伪丞相以下百余人。高丽王■〈日育攵〉来贡方物。
十四年已卯春，帝亲征货勒自弥，以皇弟斡赤斤留守和林。
五月，遣刘仲禄佩金虎符，征道士邱处机于登州。
六月，帝会诸皇子、大将于也儿的失河，议分兵讨货勒自弥。祃牙之日，雪深三尺。
九月，皇子察合台、窝阔台围讹剌脱儿城；术赤西北攻毡的城；诸将阿剌黑等东南攻伯讷特克城；帝与拖雷径渡锡尔河趋布哈尔。帝至赛尔奴克城，遣丹尼世们谕降之；从间道袭努尔城，遣前锋将岱尔巴图谕降之；遂围布哈尔城。
是年，张柔克金雄、昌、保诸州，败贾瑀于孔山台，擒斩之。复败金恒山公武仙于满城，拔完城、曲阳、中山诸州县。于是，深、冀以北，镇定以东三十余城悉降。
冬十一月，木华黎克晋安府屠之。金丞相高琪用事；聚精兵于河南，而置河北不问。金主杀高琪。
十五年庚辰春，帝亲攻布哈尔。其酋率所部二万余人突围走，追及于阿母河，尽杀之，城民出降。是时，察合台、窝阔台已拔讹剌脱儿，获其守将伊那克只克，槛送行在诛之。术赤先攻下八儿真等城，阿剌黑等攻下忽毡等城。
夏五月，进至撒马尔干城，术赤等三路之师亦傅城下。货勒自称弥苏尔滩先居撒马尔干，闻大兵至，遁走，使其将阿尔泼汗婴城固守。帝遣者别、速不台各率轻骑追苏尔滩，又使脱所察儿为二将后援。帝自率诸皇子围撒马尔干，阿儿泼汗以波斯兵出战，中伏大败。康里兵开门出降。阿儿泼汗引亲兵突围走。帝恐康里兵反覆，仍尽诛之，以降将巴克曷勒蔑里克、哀密儿阿米守撒马尔干。
夏，帝避署于渴石。帝以苏尔滩母土而堪哈敦在乌尔鞬赤，遣丹尼世们往谕之。土而堪不答，奔马三德兰，与苏尔滩妻俱为者别、速不台所获。
秋，命术赤、察合台、窝阔台攻乌尔鞬赤。帝自率大军攻忒耳迷城，克之。进至赛蛮，分军略巴达克山，以阿母河北之地悉定，遂渡河，攻克巴而黑城。见其城险固。恐为后路之患，堕之。东入塔里堪山，攻诺司雷脱柯寨。遣塔忽等使于金。
冬十月，复遣蒙古塔忽、讹里剌等使于金。十二月，苏尔滩入嗄比斯海岛，闻其母妻被获，幼子又为帝所杀，心悸而卒。
是年，木华黎略地至真定府，金恒山公武仙降，木华黎承制授史天倪河北都元帅，以仙副之。济南严实籍大名、彰德、磁、洺、恩、博、滑、浚等州户三十万来降。木华黎承制授实金紫光禄大夫、行尚书省事。木华黎留实围东平，分兵徇河北诸州。董俊判官李全以中山叛。
十六年，辛巳春，克诺司雷脱柯寨，屠之。术赤等攻乌尔鞬赤，屡失利。帝驻跸塔里堪，术赤等以军事来告。帝廉知术赤、察合台素不合，改命窝阔台总诸军，并力急攻，克之。召察合台、窝阔台赴塔里堪，使术赤屯兵咸海、里海之间。拖雷渡阿母河，进拔安狄枯、马鲁诸域。进围你沙不儿城，三月，克之。又进拔海拉脱城，旋奉帝命，会师于塔里堪。
夏六月，宋使苟梦玉来聘。
秋七月。金主使乌库里仲端来乞和，帝门：“念汝运来，河朔既为我有，关西未下数城，宜割付于我，封汝主为河南王，勿复违也。”帝以苏尔滩子札刺勒丁据嘎自尼，与阿敏蔑里克兵合，自率三皇子讨之。
八月，逾印度固斯大山，至八米俺，命忽都虎扼喀不尔山之隘。忽都虎与札剌勒丁战于巴鲁安，失利。
九月，帝亲攻八米俺城，皇孙漠阿图堪中流矢卒。帝怒，城下之后，遇生物悉屠之，改城名曰卯库儿干。帝闻忽都虎失利，疾趋嘎自尼，军中不及爨，掬米食之。帝至巴鲁安，巡视战地，以诸将不知形势，自忽都虎以下皆受谴责。时札利勒不已遁，追及于印度河。会日暮，帝命列阵围之，又使乌克儿古儿札、古都斯古儿札濒河设伏，截其登舟之路。黎明，大战，败其右翼兵，获阿敏蔑里克。未几，其右翼亦溃，札剌勒丁以中军七百人突围走。帝欲生致札剌勒丁，令军中毋发矢。札剌勒丁以盖自蔽，策马自峭岸投于印度河，泅水而遁。帝见之，以口龁指，谓诸皇子曰：“凡为将者，皆应如此也。”寻遣巴剌土尔台渡河追札剌勒丁，不及而还。
是月，木华黎出河西，克葭、绥德、保安、鄜、坊、丹等州，进围延安府。
十二月，宋京东安抚使张林来降，以林为沧、景、滨、棣等州行都元帅。
是年，帝遣搠儿马罕讨巴里塔部，遣朵儿伯朵黑申讨朵儿别部，遣者别、速不台讨康里、奇卜察克等十一部。者别、速不合与奇卜察克兵战于高喀斯，败之，获其部酋之弟玉儿格及其子塔阿儿。
十七年，壬午春，以札剌勒丁未获，嘎自尼诸城复叛。遣窝阔台讨平之。初，巴鲁安之败，海拉脱亦叛，至是帝遣按只吉歹讨平之。窝阔台既定嘎自尼，请进玫昔义斯单，帝曰：“隆暑将至，宜遣别将攻之，汝勿往。”
三月，封昆仓山神为元极王，大盐池神为惠济王。
夏四月，道士邱处机谒帝于行在。帝闻巴里黑复叛，自将讨平之。遂避暑于巴鲁安。以西域大定，设达鲁花赤监治之。
秋，窝阔台来觐于古南柯而干城。配克部酋萨拉尔阿黑默特来降，并献军粮，以地热，令居民每户舂黍米百斤，供士卒三人食。帝欲从印度斯单经唐古特而归，行数城，闻唐古特复叛，又以道路险恶，乃改途，渡质浑河，循故道至撒马尔干。或曰：左右见一角兽，形如鹿而马尾，作人言曰：“汝主宜旱还。”帝遂决意班师。帝次布哈尔，召天方教士干曷世甫等述其教规。帝曰：“麦哈礼拜我不谓然，上帝降鉴无所不周，何为拘拘于一地科？”命自后祈祷之文，皆书御名，又命免天方教士赋役。
秋九月丙午朔，车驾渡阿母河，中途见邱处机，驻跸于撒马尔干。金平阳公胡天祚以青龙堡降。
冬十月丙子朔，下诏班师。
十一月，金河中府降，以石天应为兵马都元帅守之。
十二月，车驾驻忽毡河，察合台、窝阔台自布哈儿来献猎获，术赤以疾不至。
是年，者别、速不含平奇卜察克，其酋遁入斡罗斯。
十八年癸末春正月甲寅，车驾发忽毡河，驻跸赤儿赤克河。二月庚辰，猎于东山，见大豕射之，马踣，帝易马而还。自此两月不出猎。
三月，国王木华黎卒。
夏，者别、速不台与斡罗斯战于喀勒吉河孩儿桑之地，大败之，获其计掖甫、扯而尼哥等部酋，槛送术赤诛之。诏以马十万匹犒师。
十月，金主殉卒，其太子守绪立。宋复遣苟梦玉来聘。西夏李遵顼传位于子德旺。
十九年甲申页，帝避暑额儿的失之地。初，帝遣者别、速不台追苏尔滩，命之曰：“事定之后，由奇卜察克回至蒙兀儿斯单，与我相见，然后全师东返。”至是，者别、速不台来告捷，请遵前命，觐帝于行在。未几，者别中道卒。
秋七月，嗣国王孛鲁伐西夏，克银州。
冬，皇孙忽必烈、旭烈兀来迎，忽必烈射一兔，旭烈兀射一山羊以献。帝进次布哈苏赤忽之地，大犒三军，支金帐以宴之。帝命堵将取石压行帐，以免倾覆，乌布赤不从，会猎，又不从众合围，帝怒，囚乌布赤于营中三日，既而宥之。
二十年乙酉春，帝至和林行宫，分封诸子：以和林之地与拖雷，以叶密尔河边之地与窝阔台。以锡尔河东之地与察合台，以咸海西货勒自弥之地与术赤。
二月，武仙以真定叛，袭杀史天倪。
三月，史天泽复真定，武仙败走。
夏六月，史天泽败宋将彭义斌于赞皇，获之。
秋，帝亲征西夏。初，西夏主伪降，请纳质子，且言愿助兵西讨。及征兵于西夏，其大将阿沙敢卜对使者曰：“俟大国兵败，吾师方出。”帝怒，西夏主乃阴结漠北诸部酋，为拒守之计。至是，帝自将伐之，假道于畏兀儿。
冬十月，武仙入真定，史天泽奔藁域。
十一月，帝猎于阿儿不合之地，堕马，遂不豫。驻跸于搠斡儿合惕，遣使责西夏主拒命。
是年，皇子术赤卒。
二十一年丙戌春，帝驻跸汪古答兰呼图克之地，感恶梦，时诸孙在侧者惟亦孙哥。遣使召窝阔台、拖雷至。次日，帝屏诸将及从官，谓窝阔台、拖雷曰：“我殆将死矣。我为汝等创业，无论东、西、南、北，皆有一岁程。我遗命无他，汝等欲御敌广土众民，必合众心为一，方能永享国祚。我死，奉窝阔台为主。”又曰：“我享此大名，死无所憾，我愿归于故土。察合台虽不在侧，当不至背我遗命。”言毕，麾二子出。
三月，自将诸军，拔西夏黑水等城。败其将阿沙敢卜于贺兰山，获之。
夏，避暑于浑垂山。诏封功臣户口食邑为十投下，以国王孛鲁为首。克西夏、甘、肃等州。
秋七月，西夏主李德旺卒，从子晛立。大军克西凉府及搠罗、河源等县，遂逾沙陀，至黄河九渡，拔应昌等县。
九月，李全执张林以叛。郡王带孙围全于益都。
冬十一月庚申，帝亲攻灵州，西夏主李晛率五十营来援。丙寅，逆击之。时河冰已合，诸将从冰上渡河。西夏主败遁。帝曰：“李晛经此败，不能复振矣。”丁丑，五星聚于西南。帝驻跸盐川州。
十二月，国王李鲁遣李喜孙谕李全，为全部将所杀。西夏亦集乃路来降。
二十二年丁亥春，帝留兵围中兴府，自率师渡河，攻积石州。
三月，克洮、河二州及西宁县。分遣斡真那颜克信都府。
是月，李全降。
夏四月，帝驻跸隆德县，进拔德顺等州。
五月，克临洮府，遣唐庆等责岁币于金。
闰月，避暑于六盘山。
六月，金遣完颜合周、奥屯阿虎来请和。帝谓群臣曰：“朕自去岁五星聚之时。已许不杀略，遽忘下诏耶？今可布告中外，令彼行人亦知朕意。”
是后，西夏主上表乞降，贡黄金佛及童男女、驼马、金银器，备九九之礼。帝允之，赐西夏主名失都儿忽，译言正直也。西夏主乞展期一月后入朝。帝遣脱仑扯而必慰谕之。是时，帝已不豫，密谕左右：“我死，勿发丧，俟西夏主来，即杀之。”
秋七月，帝驻跸清水县之西江。壬午，帝疾甚。已丑，崩于灵州。帝临崩，渭左右曰：“金精兵在潼关，南据连山，北限大河，难以遽破。若假途于宋，金，宋之世仇也，必许我，则由唐、邓直捣大梁。金虽撤潼关之兵以自救，然千里赴援，士马俱疲，吾破之必矣。”言乞而崩，年七十有三。
西夏主来朝；托言帝有疾，不能见，令于帐外行礼。越三日，诸将遵遗命杀之。西夏亡。
诸皇子奉梓宫还漠北，至萨里川哈老徒之行宫，乃发丧，葬起辇谷。先是，帝道过起辇谷，见一大树，爱之，盘桓树下良久，谓从者日：“异日必葬我于此。至是有述前命者，遂葬树下焉。”
至元三年冬十月。追谥圣武皇帝，庙号太祖。至大二年冬十一月，加谥法天启运圣武皇帝。史臣曰：“天下之势，由分而合，虽阻山限海、异类殊俗，终门于统一。太祖龙兴朔漠，践夏戡金，荡平西域，师行万里，犹出入户闼之内，三代而后未尝有也。天将大九州而一中外，使太祖抉其藩、躏其途，以穷其兵力之所及，虽谓华、夷之大同，肇于博尔济锦氏可也。”

[book_title]卷四·本纪第四
○太宗
太宗英文皇帝，讳窝阔台，太祖第三子也。母曰光献翼圣皇后。太祖长子术赤，次察合台，二人素不相能。太祖十四年，亲征西征，议立嗣而行，察合台请以帝为嗣，太祖从之，事具《术赤传》。十六年，术赤、察合台攻乌尔鞬赤，屡失刊，太祖改命帝为统帅。帝调和两兄，兵复振，遂克乌尔鞬赤。十七年春，帝略地印度河下游，请进攻昔义斯单，太祖召帝还，与察合台等从太祖班师。二十一年，从太祖伐西夏。太祖崩，皇弟拖雷监国，帝分地在叶密尔河，留于霍博之地，安辑部众。
元年己丑夏，帝至忽鲁班雪不只之地，皇弟拖雷来迎。
秋八月已未，诸王百官会于怯绿连河阔迭额阿剌勒，请帝遵太祖遗诏即位，共上尊号曰木亦坚合罕。皇兄察合台持帝右手，皇叔斡赤斤持帝左手，皇弟拖雷以金杯进酒赞。帝东向拜日，察合台率皇族及群臣拜于帐下。
先是，太祖崩，金主遣其知开封府完颜麻斤来吊。至是，复遣其御史大夫完颜呐讷申来归太祖之娟。帝曰：“汝主久不降，使先帝劳于兵间，肤岂忘耶？何以娟为！”却之。
敕宿卫等依前番直，宣太祖圣训以谕之。始建仓廪，立驲传。蒙古人有马百者，输牝马一；牛百者，输羒牛一；羊百者，输羒羊一；着为令。中原人以户计出赋调，命耶律楚材主之。西域人以丁计出赋调，命麻合没的牙剌瓦赤主之。凡诸王、驸马朝会，及使者往来，不得科敛百姓。
冬十一月，敕诸王、众官人管辖之地佥军事理有妄分彼此者，罢其达鲁花赤以下等官。
是年，始立三万户，以刘黑马、粘合重山、史天泽为之。赐撒吉思不花金符，安辑山东、河北诸州。木剌夷国王来朝。西域伊思八剌纳酋内附。
二年庚寅春正月，诏自元年以前事勿问。定诸路课税、酒课，验实息，十取一；杂税，三十取一。帝与拖雷猎于斡儿寒河。
夏四月，帝避暑于塔密儿河。朵豁勒围庆阳，与金将完颜彝等战于大昌原，失利。东平行省严实入觐。帝遣斡骨栾使于金，北还，金陕西左副元帅卢鼓椎见使者，有不逊语。帝闻之，大怒。
六月，金主复追完颜奴申来聘，帝不受。
秋七月，帝自将伐金，命斡赤斤留守，皇弟拖雷及其子蒙哥皆从。
八月，史天泽克卫州。
冬十月，遣速哥使于金。
十一月，始置十路征收课税使：以陈时可、赵昉使燕京，刘中，刘桓使宣德，周立和、王贞使西京，吕振、刘子振使太原，杨简、高廷英使平阳，王晋、贾从使真定，张瑜、王锐使东平，王德亨、侯显使北京，夹谷永、程泰使平川，田木西、李天德使济南。大兵攻潼关、蓝田关，俱不克。
十二月，大兵拔天胜寨及韩城、蒲坂。帝至平阳，以田野不治，问都总管李守贤。对曰：“广贫民无耕具，故荒田多。“诏给牛万头，仍徙关中户口，垦河东荒地。
是年，改乾宁军为清宁军，复改隆德府为潞州。遣李邦瑞使于宋，至宝应县不得入。诏行省李全护送邦端，宋边将又拒之。乃改道出于蕲、黄，与宋行人定约而还。遣绰儿马罕率精兵三万，讨札剌勒丁，战于合而拉耳之地，大败之。
三年辛卯春正月，李全攻扬州，为宋将赵葵所杀。
二月，大兵克凤翔府，分兵攻宋西和州，获其将强俊。金平凉、庆阳、邠原等府州皆降。速不台与金将完颜彝战于倒回谷，失利。
二五月，帝避暑于九十九泉，以李全妻杨妙真为山东淮南行省。金降人李国昌言于拖雷，请出宝鸡，自汉中达于唐、邓，从之。追搠不罕使于宋，假道且请会兵。搠不罕至沔州，宋青野原统制张宣杀之。
秋八月，帝幸西京，始立中书省，改侍从官名，以耶律楚材为中书令，粘合重山为左丞相，镇海为右丞相。耶律楚材奏请州县长吏专理民事，万户府专理军政，课税所专理钱谷，各不相统摄。从之。拖雷入大散关，拔宋凤州、洋州，进围兴元。分军为二：西军由沔州渡嘉陵江，东军趋饶风关，略地而东。初，皇叔斡赤斤遣着古与等便于高丽，高丽人杀之。至是，帝使撒里塔征高丽，对其杀使者之罪。
九月，帝自将围河中府。命平阳移粟西京，都总管李守贤言：“百姓疲敝，不任输载。”诏罢之。
冬十二月已末，克河中府。戊辰，拖雷渡汉水，与金将布哈战于禹山，布哈引兵还，逆其辎重获之。撒里塔围高丽东京，高丽王■〈日育攵〉请降。是年，大名守将苏椿反，命杨杰只哥讨斩之。绰儿马罕追札拉勒丁至库儿忒山，札拉勒丁败死。货勒自弥亡。绰儿马罕遂取阿尼忒、爱而西楞、梅法而司三部之地。
四年壬辰春正月壬午朔，拖雷败金将完颜两娄室于襄城。丙戌，帝自河清县白坡渡河，三日军毕渡。庚寅，拖雷使者至，奏已渡汉江。诏诸军即日进发。甲午，帝至郑州，金屯军元帅及金兵战于钧州之三峰山，大败之，获其大将布哈。自是，金兵不能复振。戊戌，帝至三峰山。壬寅，克钧州，获金大将合达及完颜彝等。辛丑，金潼关守将李平以城降。庚戌，金许州兵以城降。是月，撒里塔自高丽班师。帝遣使以玺书谕高丽王■〈日育攵〉。
二月戊午，帝至卢氏县，遇金将徒单兀典等，金兵不战而溃。完颜重喜来降。帝命斩重喜于马前。遂下商、鞍、嵩、汝、陕等州。乙丑，分兵攻归德府，许、郑、陈、毫、寿、颖、睢、永等州进。
三月丁亥，克中京，金将强伸复取之。命速不台等围南京。宋人以兵来会。追使谕金主降。壬寅，金主使其谏议大夫裴满阿虎带、大府监国世荣来乞和，以其弟之子曹王讹可为质。癸卯，速不台攻南京不克。
夏四月丁巳，金主复使其户部侍郎杨仁奉金帛乞和，速不台城不易下，许之。戊午，金主又使仁赍珍宝来谢。己未，遣没忒入城诏谕金主。是月，车驾北还，留速不台围南京。帝由半渡至真定府。幸中都，出居庸关，避暑于官山。高丽国遣使来贡方物。
五月，敕使臣无牌面文字，始给马之县官及元差官皆罪之。若兵事及送御用物，仍验数应付车牛。帝不豫。
六月，疾甚。拖雷祷于天地请以身代之。未几，帝疾瘳。追金质子曹王讹可归。高丽复叛，徙都于江华岛。
七月，遣唐庆谕金主降。甲申，金人杀唐庆及从者三十余人。乙酉，国安用叛附于金。
八月辛亥，速不台败金将武仙等于京水。复遣撒里塔征高丽。
九月，帝次阿剌合的思之地。皇弟拖雷卒。
冬十月，高丽国遣使来谢罪。
十一月，帝猎于纳兰赤剌温之地。
十二月，驻跸于太祖大斡尔朵。金主以汴京不能守，议渡河取卫州。撒里塔攻高丽处仁城，中流矢卒，别将铁哥引兵还。
是年，立彰德路总元帅府，改怀州为行怀、孟州事。遣王檝便于宋，议夹攻金人。宋使邹伸之采报命。帝许以成功之后，归宋河南地。
五年癸巳春正月丙午朔，金主渡河。辛亥，金将白撒攻卫州。丁巳，撤吉思不花等败白撒于白公庙。金主奔归德府。戊辰，金京城西面元帅崔立杀留守完颜奴申等，以南京降。
二月帝幸铁列都之地。命皇子贵由及诸王按赤带将左翼兵，讨蒲鲜万奴。
夏四月癸巳，崔立以金太后王氏、皇后徒单氏、梁王从恪、荆王守纯及宗室男女五百余人，至速不台军中。甲午，速不台杀从恪、守纯，送王氏、徒单氏赴行在。忒木□率诸军围归德。
五月，金将蒲察官奴乘夜来攻，撒吉思不花及郁元帅董俊等皆战没。诏谕高丽王悔过来朝，且数其五罪。
六月壬午，速不台克中京，获金中京留守强伸。辛卯，金主自归德奔祭州。己亥，金主入于蔡州。是月，帝命以孔子五十一世孙元措袭封衍圣公。
秋八月，帝猎于兀必思之地。以阿同葛等充宣差勘事官，括中州民户。
九月，遣王檝使于宋，且征粮。辛亥，塔察儿筑长围以困蔡州。是月，皇子贯由等获万奴，辽东平。
冬十月甲申，金将麻琮以徐州降。高丽人毕贤甫与洪福源杀高丽宣谕使郑毅，以西京降。高丽将崔瑀攻贤甫斩之，福源来奔。
十一月宋遣其都统制孟珙等来会师，并输粮三十万石。
十二月己卯，拔蔡州外城。己丑，拔其西城。
是冬，帝幸阿鲁兀忽可吾行宫。敕修孔子庙及浑天仪。赵扬据兴州叛，易州达鲁花赤赵瑨讨斩之。金海、沂、莱、潍等州降。
六年甲午春正月戊申，金主传位于宗室子承磷。己酉，大兵克蔡州，金主自缢死，承麟为乱兵所杀。金亡。金息州行抹撚兀典降于宋，大兵追杀之。
是春，会诸王于斡儿寒河。
夏五月，金将武仙奔泽州，为戌兵所杀。帝幸答兰答八思之地，大会诸王百官，颁大札萨克以令于众曰：
凡当会不赴而私宴者，斩。诸出入宫禁，各有从者，男女止限十人，出入毋得相杂。军中凡十人置甲长一，听其指挥，专擅者罪之。其甲长以事来宫中，置权摄一人、甲外一人，二人不得擅自往来，违者罪之。诸公事非当言而言者，拳其耳；再犯，笞；三犯，杖；四犯，论死。诸千户越万户前行者，以木镞射之。百户、甲长、诸军有犯，其罪同。诸军甲内数不足，于近翼抽补足之。诸人或居室，或在军中，毋敢喧呼。凡来会，用善马五十匹为一羁，守者五人，饲赢马三人，守乞烈思三人。但盗马一、二者，即论死。诸人马不应绊于乞烈思内者，辄没于畜虎豹人。诸妇人制质孙燕服不如法者，及妒者，乘以骣牛徇部中，论罪，即敛财力更娶。
六月，宋将全子才率万余人自合肥趋汴京。崔立为部将李伯渊等所杀。
七月，子才入汴。己卯，宋制置使赵葵陷泗州。乙酉，宋监军徐敏子入洛阳，都元帅塔察儿拒战于龙门北，大败之。以忽都虎为中州断事官，野里木副之。遣大达海绀卜伐宋，取四川诸路。
八月，宋将全子才等以粮尽，引还。帝幸答八思之地，议自将伐宋，国王查剌请行，允之。
冬十二月己卯，遣王檝使于宋，责宋人败盟。襟遣邹伸之、李复礼等来报谢。帝猎于斡儿寒河。
是年，东平行省严实入觐，授实东平路行军万户，偏裨赐金符者八人。改威州为邢洺路。设国子监助教官于燕京，令大臣子弟入学。
七年乙未春，城和林，作万安宫。初，太祖居怯绿连河，又徙于卢朐河。帝即位，亦居怯绿连河及卢朐河，至是始建都于和林，国语曰喀剌科鲁木。春，帝居万安宫一月，居揭揭察哈殿二月；夏，避暑于昔剌斡儿朵；秋，居于阔阔脑儿行宫；冬，大猎于汪吉河；四时临幸，率以为常。帝以钦察、斡罗斯部未定，命诸王拔都、大将速不台讨之，皇子贵由、合丹，皇弟阔列坚及诸王鄂尔达、昔班、唐古忒、贝达尔、不里、蒙哥、拨绰皆从行。帝谕拔诸曰：“闻钦察别部酋八赤蛮有胆勇，速不台可胜之。”又以金秦、巩二十余州田守不降，命皇子阔端招谕之。又命皇子曲出十大将忽都虎伐宋，诸王唐古伐高丽。
秋七月，诸王口温不花略唐州，宋将全子才、刘子澄等皆遁。佥宣德、西京、平阳、太原、陕西五路人匠充军，每二十户佥一人。
冬十月，曲出拔枣阳及光化军。
十一月，略囊、邓诸州，败宋制置使赵范于郢州之上闸口。再战，大兵失利，遂引还。阔端至巩昌，承制授金便宜总帅汪世显原官。初，大兵克蔡州，世显即杀金行省粘葛，至是以巩昌来降，从阔端伐宋。
十二月，阔端克沔州，唐古克高丽凤、海、洞、慈及金山、归信等州。中书省臣请契勘《大明历》，从之。
是年，置大兴府版籍。改济宁府为山东路总管府济州，改隶东平府。安次县改隶霸州，林州改行县事。
八年丙申春正月，万安宫成，诸王来会宴，帝手觞赐中书令耶律楚材曰：“朕所以推诚委卿者，先帝之命也。非卿则中原无今日，肤之安枕皆卿力也。”诏印造交钞行之，不得过万锭。
二月，命应州万户郭胜、钧州万户孛术鲁久住、邓州万户赵祥从皇子曲出伐宋。
三月，复修孔子庙及司天台。宋王旻、李伯渊等以襄阳降，命游显守之。
夏四月，曲出克随、郢二州及荆门军。复诏忽都虎括中原户口，得一百一十余万，定税每户出丝一斤，以供官用，五户出丝一斤，以赐贵戚、功臣。上田亩税三升半，中田三升，下田二升半。水田亩五升。商税三十分之一。盐价银一两四十斤，以为永额。
六月，立编修所于燕京，经籍所于平阳，编集经史，以梁陟充长官，王万庆、赵着副之。
秋七月，诏燕京路民户及真定路新籍户，每二十户佥军一人，以答不也儿领之。命陈时可阅刑名、科差、课税等案，赴和林照磨。诏以真定民户奉太后汤沐，诸王、贵戚、斡鲁朵：拔都，平阳府；茶合带，太原府；皇子古与克，大名府；孛鲁台，邢州；果鲁干，河间府；孛鲁古带，广宁府；也苦，益都、济南二府户内拨赐；按赤带，滨、棣二州；斡陈，平凉州；皇子阔端、附马赤古、公主阿剌海、公主果真、国王查剌、茶合带、鍜真、蒙古寒札、按只那颜、折那颜、火斜、术思，并于东平府户内拨赐有差。耶律楚材言其不便，乃命设达花赤，朝廷别置官吏收其租赐之，非奉诏不得征调兵赋。
八月，大兵克枣阳军及德安府。
九月，阔端攻武休关，入兴元，败宋兵于阳平关，斩其将杨云、曹友闻。时金秦、巩二十余州皆降，惟会州都总管郭暇虾蟆坚守不下。
冬十月，按竺迩克会州，郭虾蟆自焚死。丙午，阔端拔文州。按竺迩招抚吐番诸部，略定龙州，与阔端合兵攻成都府，克之，会皇子曲出卒，阔端遂班师。
十一月，口温不花遣察带围真州，不克。
十二月，中书省课绩，以知济南府张荣为第一。
是年，改滏阳军为邢洺路，置邢总管府。升涿州路。速不台讨布而嗄而部，平之。
九年丁酉春，帝猎于揭揭察哈泽。蒙哥等获钦察别部酋八赤蛮，斩之，波尔塔斯、毛而杜因、萨克孙三部来降，里海以北悉定。
夏四月，筑埽邻城，作揭揭察哈殿。
六月，皇叔斡赤斤所部讹言括民女，帝怒，因括之以赐将士，自七岁以上未嫁之女得四千余人。
秋八月，命断事官术虎乃、山西中路课税所长官刘中试诸路儒士，中选者蠲其赋役，令与本处长官同署公事，得东平杨奂等四千三十人。
冬十月，猎于野马川，驻跸行宫，口温不花等克光州，进拔复州。攻蕲州，宋知州徐囱固守，攻安丰军，宋知军杜杲固守，俱不下，遂引还。
是年，拔都等人斡罗斯，克其勒冶赞城，进拔克罗姆讷城，皇弟阔列坚中流矢卒，遂围物拉的迷尔都城。
十年戊戌春，国王塔斯伐宋，入北峡关，宋将汪统制降。拔都等克物拉的迷尔城，分兵拔廓在尔斯科城。
二月，追王檝便于宋。
三月己丑，宋通好使周次说来报谢。
夏四月，筑图苏湖城，作迎驾殿。襄阳神将刘义执游显等，降于宋，宋复取襄、樊。
六月，中书令耶律楚材陈时务十策：曰信赏，正名分，给俸禄，官功臣，考殿最，均利差，选工匠，务农桑，定土贡，制漕运。帝悉行之。
秋八月，征收课税使陈时可、高庆良奏诸路旱蝗，诏免今年田租，仍停旧未输纳者。以察罕为马步军都元帅。察罕克天长县及滁、泗等州。
九月，察罕围卢州，宋知州杜杲拒战，兵失利，引还。
冬十月辛未，宋人取光州。杨惟中建太极书院于燕京。
十一月，衍圣公孔元措奏礼乐散失。亡金太常官吏及礼册、乐器尚存者，请降旨收录。从之。
十二月，高丽国遣使贡方物，
是年，改平州为兴平府，立鼓城等处军民万户府。改深州隶真定路。塔海克隆庆府。宋洋州守将以城降。绰儿马罕再入义拉克阿剌伯，败哈里发于侃匿斤城，分兵取角儿只属部之地。
十一年己亥春正月，富民刘廷玉等请以银一百四十万扑买中原课税，中书令耶律楚材奏罢之。宋盂珙复取信阳军，寻又取光化军及息、蔡二州。
是春，猎于揭揭察哈泽，皇子阔端至自西川。
夏四月，赐高丽王檝玺，征其入朝。
六月，高丽国遣使奉表谢罪。塔海攻重庆府，不克。
秋七月，以山东诸路灾，免其田租。
冬十一月，蒙哥等围阿速部蔑怯思城。
十二月，塔海与宋兵战于归州大垩寨，失利。宋复取夔州。西域贾人奥都拉合蛮扑买中原银课二万二千锭，以四万四千锭为额，从之。初，奥都拉合蛮，窭人也。国法：春、夏浴水中者死。帝与皇兄察合劝出猎，见奥都拉合蛮浴，察合台欲斩之。帝曰：“彼遗金没而求之，非浴也。”乃免死，令给事左右。后日见亲信，遂恣为奸利焉。
是年，金降将王荣执怀州达鲁花赤纯只海以叛。纯只海妻善礼伯伦夺纯只海归，讨荣诛之。升顺天军为路，置总管府，以易州、祁州、定州及雄州之三县属之。立太原路总管府。绰儿马罕分兵攻角儿只诸路，角儿只大将阿拔克迎降。
十二年庚子春正月，以奥都拉合蛮充提领诸路课税所官。蒙哥等克蔑怯思城。拔都以斡罗斯诸部悉定，遣使来奏捷。命万户张柔等分道伐宋。
二月，按竺迩败宋舟师于夔门。
夏四月，始令制登歌乐，肄习于曲阜孔子庙。遣王檝使于宋。未几，檝以疾卒，宋人归其丧。
秋八月，宋将余玠以舟师入寇，溯河抵南京而返。
冬十二月，诏皇子贵由班师。敕州县失盗不获者，以官物赏之。
是年，敕代偿官民借回骨鸟金，计子母七万六千锭；仍敕凡借贷岁久者，惟子本相侔而止，着为令。籍诸王大臣所俘男女，放为良民。以曷思麦里为怀孟、河南二十八处都达鲁花赤。东平行军万户严实卒。角儿只将阿拔克及凯辣脱酋阿释阿甫妻汤姆塔入朝，帝厚抚之，诏绰儿马罕尽返角儿只侵地，又谕角儿只岁贡外，不得任意苛敛。
十三年辛丑春正月，猎于揭揭察哈泽。辛酉，帝疾甚，医言脉绝，耶律楚材请大赦天下，从之，异日而廖。
三月，都总管万户刘嶷入觐，命嶷巡抚天下，察百姓利病。以刘敏行省事于燕京，赐敏手诏曰：“卿之所行，有司不得与闻。”拔都等败波兰兵于勒基逆赤城。
夏四月，高丽王以族子綧入质。
冬十月，以牙剌瓦赤同行省刘敏主管燕京公事。未几，牙剌瓦赤以流言诬敏，敏出手诏示之。帝闻之，按问得实，罢牙剌瓦赤。
十一月丁亥，帝出猎，耶律楚材谏，不听。庚寅，还至鈋铁■〈钅辜〉胡兰山，奥都剌合蛮进酒，帝饮醉。辛卯迟明，崩于行宫，年五十六。葬起辇谷。至元三年冬十月，追谥英文皇帝，庙号太宗。
初，帝爱拖雷子蒙哥。一日，召蒙哥抚其首曰：“是可以君天下。”异日，帝用■〈牜孛〉■〈牜安〉豹，皇孙失烈门在侧曰：“用■〈牜孛〉■〈牜安〉钓，则犊将安养。”帝又曰：“是有仁心，可以君天下。”及帝崩，六皇后乃马真氏召耶律楚材问立君，楚材对曰：“此非外臣所敢与者。”后乃与诸王定议立皇子贵由为嗣。皇后临朝称制，以俟拔都等之至焉。
壬寅春，皇后乃马真氏称制元年，拔都等班师返。
夏五月，大兵攻宋遂宁、庐州，克之。
秋七月，张柔自五河口渡淮、攻扬、滁、和诸州，败宋统制王温等于天长县。
冬十月，张柔克通州。
十二月，大兵攻叙州，获宋都统制杨大全。是年，右丞相镇海罢。
癸卯春正月，高丽国遣使来贡方物。
三月，大兵克资州。汪世显卒，以其子德臣代之。
夏五月，荧惑犯房星。耶律楚材奏：“当有惊忧，然终无事。”未几，皇叔斡赤斤引兵趋和林，皇后欲西迁以避之。楚材曰：“臣观天道，无他变也。”已而，果如其言。
秋，察罕奏以张柔总诸军，屯杞县。
是年，贝住征罗马国，分兵人西里亚，罗马酋开廓苏降。
甲辰春，诸王大会于也只里河。
夏五月，中书令耶律楚材卒。察罕围宋寿春府，不克。宋寿青兵从海道寇胶、密诸州。至是，大兵突至树栅，以遏援师。宋将刘雄飞坚守，不下。
冬十月，高丽国遣使奉表来觐。
是年，并苛岚、宁化、楼烦三县入管州。
乙巳秋，察罕率步骑三万，与张柔再攻寿春，进至扬州，宋制置使赵葵请和，乃班师。
九月，宋裨将刘整陷镇平县。
是年，贝住克凯辣脱城，遵太宗遗命，以其地与汤姆塔。史臣曰：“太宗宽平仁恕，有人君之量。常谓即位之后，有四功、四过：灭金，立站赤，设诸路探马赤，无水处使百姓凿井，朕之四功；饮酒，括叔父斡赤斤部女子，筑围墙妨兄弟之射猎，以私撼杀功臣朵豁勒，朕之四过也。然信任奥都拉合蛮，始终不悟其奸，尤为帝知人之累云。”

[book_title]卷五·本纪第五
○定宗
定宗简平皇帝，讳贵由，太宗长子也。母曰昭慈皇后，乃马真氏。生于太祖元年丙寅。
太宗五年，以皇子与诸王按赤带将左翼军讨蒲鲜万奴获之，辽东平。
七年，诸王拔都讨奇卜察克、斡罗斯诸部，太宗以敌据坚城不易下，命帝与诸王之长子贝达尔、不里、蒙哥等及皇弟阔列坚俱从行，所向克捷。
十一年，帝与蒙哥攻阿速部之蔑怯思都城。城险固，围三月不下，乃选敢死士十大，蹑云梯而上，始克之。帝又与不里等别将一军，与拔都大军会于杜恼河。
十二年冬，拔都渡河，取格兰城，帝驻河东，为拔都后援。
十三年春二月，太宗崩，昭慈皇后与诸王、大臣会议，立帝为嗣。皇后临朝称制，俟帝返然后归政。
明年壬寅，为皇后称制之元年，春三月，太宗凶问至军中，全军东返。拔都至浮而嗄河，散遣诸军。帝先归奔丧。
癸卯夏，诸王斡赤斤以大众趋和林，人心震骇。皇后遣斡赤斤之子往诘其父。斡赤斤闻大军东返，帝己至叶密尔河，乃曰：“吾来视丧，非有他也。”遂引众还。
甲辰，帝至和林，皇后屡召拔都。拔都与帝有隙，又以帝之立出皇后意，非太宗遗命，托足疾迁延不至。久之，遣其弟与子来会。
初，帝与拔都等宴军中。拔都自以年长，先饮酒，帝诟之。拔都遣使诉其事于太宗，太宗大怒，欲谪帝为探马赤，置于边远之地。诸王忙该及阿勒赤歹、晃豁儿台、掌吉等谏曰：“成吉思汗有训，内事只家中断，外事只野外断。此外事，请付拔都治之。”太宗从之。事得解，然拨都终与帝有隙焉。
乙巳，皇后以拔都不至，乃召诸王、诺延，会于答兰答八思之地，定议以帝嗣位。
元年丙午秋七月，帝即位于汪吉宿灭秃里之地。斡罗斯、罗姆、角儿只、法儿斯、克而漫、瓦夕斯诸国皆来朝。报达之哈里发、天主教之教王，及木剌夷、阿勒坡诸国，皆遣使来贺。帝锡赍优渥，凡后妃、公主、诸王、大臣及其家之子弟皆有赐，将士赐及其家，朝贺者赐及从人。以车五百乘载金帛。颁赐毕，尚有羡余，使群臣夺取以为笑乐，帝谕报达使者法克哀丁：“哈里发遇蒙古人无礼，如不悛将兴兵讨之。”本剌夷使者亦不见礼而归。
帝诘翰赤斤称兵之事，使诸王蒙哥、鄂尔达按之，诛其官属数人，宥斡赤斤不问。命中书令杨惟中宣慰平阳。断事官斜彻横恣不法，惟中按诛之。以耶律铸领中书省事。
冬，猎黄羊于野马川。皇太后乃马真氏崩。太后摄政四年，法令废弛，诸王自以敕令征西域货财，使者络驿于道。呼拉商等处长官阿儿浑入觐，尽取前后诸王敕令奏闻，帝申令禁止之。诸王由是敛戢。
奥都拉合蛮伏诛。复以镇海为中书左丞相，以牙剌瓦赤管财赋，以其子马忽惕为突而基斯单、撤马尔干等处长官，赐金狮符。
以察罕经略江淮，赐貂裘一、镔刀十。察罕使权万户史权等伐宋，克虎头关，进至黄州。军前左右司郎中李桢表言：“襄阳乃吴、蜀之要，宋之襟喉，得之则可以为他日取宋之资。“帝嘉纳之。
是年，拔都与大将兀良合台讨孛烈儿、乃捏迷思诸部，平之。
二年春，以忙哥撒尔为断事官。张柔败宋兵于泗州。柔帐下吏夹谷显祖上变，诬柔。逮柔至和林讯之，得实，显祖伏诛。
夏，避奋于曲律律黑哈速之地。
秋七月，帝西巡。万户郝和尚朝于行宫，帝赐银万锭，和尚固辞，遂喝其将、校刘天禄等金、银符。
八月，命野里知吉带征西域。抽诸五部众十之二，使野里知吉带领之，属国如罗姆，角儿只、毛夕耳、的牙佩壳耳、阿勒坡等皆辖之，收其贡赋以充军实，帝谕野里知吉带曰：“朕将自往，以汝为前锋耳。”诏蒙古户百选一人，充拔都鲁。
九月，取太宗宿卫之半，以也曲门答儿领之。
冬十月，括诸路户口，敢隐实者诛籍之。
是年，皇弟阔瑞卒。西域妇法玛特以巫蛊术厌阔端，撒马尔干人希雷发其事，阔端临卒亦遣使告于帝为法玛特所害。诏丞相镇海鞠之，法玛特辞伏，处以极刑。未几，又有人告希雷厌禳皇子忽察，希雷亦伏诛。以高丽不入贡，遣兵讨之。
三年春三月，帝不豫，酉巡叶密尔河。帝在潜藩，叶密尔河为汤沐地。帝尝谓此地水土宜于朕体，遂决意西巡。未至别失八里，疾大渐，崩于横相乙儿之地。年四十有三。葬起辇谷。追谥简平皇帝，庙号定宗。
帝严重有威，在位未久，不及设拖。昭慈皇后称制时，君权下替。帝既立，政柄复归于上。然好酒色，手足有拘挛疾，尝以疾不视事，委镇海、喀达克二人裁决焉。
是年，大将速不台卒。蒙古诸部大旱，河水尽涸，野草自焚，牛羊十死八、九。万户郝和尚因岁饥，输谷千石以赡国用。
帝既崩，皇后斡兀立海迷失不发丧，先赴于拔部及拖雷妃客烈亦氏，请依乃马真氏故事，临朝称制，以俟立君。拔都许之。与诸王、大臣会于阿勒塔克山。
己酉，皇后称制元年，遣使者八拉等会拔都于阿勒塔克山。拔都欲立宪宗，使者还报。皇后与二子忽察、脑忽皆不悦。
庚戌春。诸王、大将再会于阔帖兀阿兰之地，定议，立宪宗。
是年，宋制置使余玠寇兴元、文州，汪德臣、郑鼎拒之。降将王德新据阶州以叛。以李桢为襄阳兵马万户。史臣曰：“定宗诛奥部拉合蛮，用镇海、耶律铸，赏罚之明，非太宗所及。又乃马真皇后之弊政，皆为帝所铲革。旧史不详考其事，谓前人之业自帝而衰，诬莫其矣。”

[book_title]卷六·本纪第六
○宪宗
宪宗桓肃皇帝，讳蒙哥，睿宗拖雷之长子也。母曰显懿庄圣皇后，客烈亦氏。生于太祖三年戊辰十二月三曰。有晃忽答部人知天象，言帝后必大贵，故以蒙哥名之。蒙哥，译义长生也。太宗在潜邸，养以为子，使昂灰二皇后抚之。睿宗卒，始命帝归藩。
太宗七年，从拔都讨奇卜察克、斡罗思诸部。九年，入奇卜察克，其别部酋八赤蛮败遁，匿于浮而嘎河林中。帝入林授捕，见空营一病妪在焉。讯之，则八赤蛮已遁于宽田吉思海岛。时北风大作，海之北岸水浅，遂渡水，出其不意擒之。帝命之跪，八赤蛮曰：“我一国之主，岂图苟活。且我非驼，何以跪为？”帝囚之。八赤蛮谓守者曰：“我窜于海岛，与鱼何异。然卒见擒，天也！今水回期将至，汝等宜早还。”守者白于帝，即日班师，而水已至，后军有浮渡者。八赤蛮请受刃于帝，帝命皇弟拨绰斩之。
与拔都等进攻斡罗斯之勒冶赞城，帝躬自搏战，克之。
十一年春，又与定宗攻拔阿速之蔑怯思城。
十二年，围斡罗斯计掖甫城。帝遣使谕降，城人杀使者，帝怒，昼夜力攻，克之，尽屠其众。
太宗崩，诸军东返。定宗即位，命帝屯六盘山，控制秦陇，为伐蜀之计。
定宗崩，皇后斡兀立海迷失临朝称制，拔都与诸王、大将会于阿勒塔克山，议立君。皇后遣使者帖木儿来会。至者西方诸王忽必烈、阿里不哥、末哥，东方诸王也孙格、塔察儿、帖木迭儿、也速不花及大将兀良合台、速你带、忙哥撒儿数人。时大将野里知吉带自西域至，建议遵太宗之命，立失烈门。皇弟忽必烈作而言曰：“太宗既欲立夫烈门，而汝等辅立定宗，岂太宗命耶？阿克塔隆为太祖爱女，即有罪，宜会诸王、哈屯定谳，乃不问而杀之，又岂太祖、太宗法耶？今日之事，奈何以太宗之命为辞！”闻者语塞。初，太祖分部众于子弟，睿宗以幼子，所得独多，故诸将多睿宗旧部。睿宗卒，帝兄弟尚幼，事皆决于庄圣皇后。后有才智，能御众，又与拔都善，故众皆属意于帝。时又有建议者，谓拔都最长，当立。拔都不可。众曰：“王既不肯自立，请王审择一人，以定大计。”拔部曰：“吾国家幅员甚广。非聪明睿智、能效法太祖者，不可为主。我意在蒙哥。”众应曰：“然。”帝固让，皇弟末商曰：“众渭拔都言是听，今奈何不从。”拔都曰：“末哥言是也。”议避定。
皇后又遣使告于拔部，会议宜在东，不宜在西。且诸王未集，不能定议。拔都曰：“太祖、太宗大业未可轻授，今帝位已定，请屈意相从。明年再会于东方可也。”使其弟伯勒克、脱哈帖木儿将大军卫帝而东，拔都自驻于西，以备非常。
元年辛亥春，诸王、大将再会于阔帖兀阿兰之地。太宗、定宗诸子及察合台子也速蒙哥皆不至。拔部遭使者劝之。仍不纳。于是伯勒克等请于拔都，拔都遣乃申令于众，有梗议者以国法从事。西方诸王别儿哥、脱哈帖木儿，东方诸王也古，脱忽、也孙格、按只带、塔察儿、也速不花暨西方大将班里赤等皆至，乃诹日奉帝即位焉。
夏六月，帝即位于斡难河、克鲁伦河之间。追尊皇考拖雷为帝，尊客烈亦氏为皇太后。即位曰，诸王列于右，诸哈屯、公主列于左，皇弟七人列于前，文臣以孛尔该为斑首，武臣以忙哥撒儿为班首。礼成，大宴七日。既而，御者克薛杰上变，言：骡逸，自出追之，遇车马甚众。一车折辕，误以克薛杰为同行者，使助其缚辕。见车中有藏甲，讶而间之。御者曰：“尔车亦如此，何问为。更问他车御者，乃知失烈门、忽察、脑忽三王欲乘宴会作乱。帝秘其事，命忙哥撒儿以兵逆之，止三五卫士，使各从二十人，献九白之贡。翌日，帝亲诘失烈门等，皆不承。考讯失烈门从官，始吐实，而自刭以死。复命忙哥撒儿穷治失列门等党羽太祖功臣也孙帖额、掌吉、爪难、合答、曲怜、阿里出等及野里知吉带之二子，皆坐诛，死者七十人，诸王也速蒙哥、不里后期不至，遣大将卜怜吉□屯兵备之。
帝遂更改庶政，命皇弟忽必烈总治漠南诸路军民。开府于金莲川，以忙哥撒儿为断事官；以孛尔该为大必阇赤，掌宣发号令、朝觐贡献及内外闻奏诸事；以晃忽儿留守和林，阿兰答儿副之；以牙剌瓦赤、卜只儿、斡鲁不、睹答儿等充燕京等处行尚书省事，赛典赤、匿昝马丁佐之；以讷怀、塔剌海、麻速忽等充别失八里等处行尚书省事，暗部剌兀尊，阿合马、也的沙佐之；以阿儿浑充阿母河等处行尚书省事，法合鲁丁、匿只马丁佐之。以察罕、也柳干总两淮等处蒙古、汉军，以带答儿统四川等处蒙古、汉军，以和里□统吐番等处蒙古、汉军，皆仍前征讨。封克薛杰为答剌罕。命僧海云掌释教事，道士李真常掌道教事。
颁便益事宜于国中：凡朝廷及诸王滥发牌印，诏命尽收之；诸王驰驲，许乘三马，远行亦不得过四马；诸王不得擅招民户，诸官属不得以朝觐为名赋敛民财，输粮者许于近仓输之。罢筑和林城夫役五千人。依太祖、太宗旧制，免耆民及释、道等教之丁税，惟犹太教不预此例。改定西域税则，牛、马百税一，不及百者免。代偿定宗及皇后、皇子亏欠商货银五十万锭。
秋，察罕入觐，命以都元帅兼领尚书省事。
冬十一月，皇弟忽必烈入觐。帝闻西夏人高智耀名，召见之。从智耀言，免海内儒士徭役，无有所与。
是冬，执野里知吉带于八脱吉斯之地，命拔都诛之。以僧那摩为国师，总领天下释教。
二年春正月，帝幸失灰之地。命皇弟旭烈兀讨木剌夷，以乃蛮人怯的不花为前锋。皇太后客烈亦氏崩。置经略司于汴。以忙哥、史天泽、杨惟中、赵壁等为经略使，屯田唐、邓诸州。
二月，察罕攻宋随、郢、安、复等州，与宋将马荣战于大脊山。
三月，命东平万户严忠济立局，制冠冕、法服、钟磬、仪伏，肄习之。
夏四月。帝驻跸和林。定宗皇后斡兀立海迷失及失烈门母以厌禳事觉，命忙歌撤儿鞠治得实，并赐死。以忽察、脑忽、失烈门三王，皆由其母煽感，免死。谪忽察于苏里该之地，脑忽、失烈门于没脱赤之地。禁锢和只、纳忽、孙脱等于军中。定太宗子孙分地：合丹居别失八里，蔑里居也儿帖石河，海都居海押立，别里哥居曲儿只，脱脱居叶密立，蒙哥都及太宗皇后乞里吉忽帖尼居阔端太子分地之西。仍以太宗皇后、诸妃资产分赐诸王。遣贝剌至察合台藩地，逮治违命诸臣。乞儿吉思、谦谦州等处，皆追兵巡察。命察合台孙忽剌旭烈杀也速蒙可，代其位。忽剌旭烈未至而卒，其妃倭耳干纳杀也速蒙哥，自为监国。以太宗子不里付海都杀之。定宗用事大臣喀达克等并伏诛。
六月，皇弟忽必烈入觐。
秋七月，命忽必烈征大理，塔塔凡台撒里、秃儿花撒征印度。诏谕宋荆南、襄阳、樊城、均州诸守将，使来附。
八月庚申，帝始以冕服拜天于日月山。癸亥，帝用孔元措言，合祭昊天、后土，作神牌，以太祖、睿宗配。是月，忽必烈次临洮，请城利州以为取蜀根本。
冬十月，汪德臣掠宋成都，薄嘉定，为宋将余玠所却。命诸王也古讨高丽。帝猎于月帖古忽兰之地，堕马，伤臂，不视朝百余日。
十二月戊午，大赦天下。以帖哥出、阔阔术等掌帑藏，孛阑合剌孙掌斡脱，阿剌忽掌祭祀、医巫、卜筮，阿剌不花副之，只儿斡带掌驿传。徙工匠五百户修行宫。是年，籍汉地户口。印度遣使入贡。
三年春正月，汪德臣城利州、阆州，分兵屯田，宋人不敢侵轶。帝猎于怯蹇察罕之地。诸王也古以怨袭诸王塔察儿营。帝遂会诸王于斡难河北。罢也古征高丽兵，以札剌儿传为征东元帅。遣必阁赤别儿哥括斡罗思户口。帝大封同姓，命皇弟忽必烈于河南、陕西自择其一，忽必烈愿有陕西，遂受京兆分地。
三月，察罕攻宋海州，败宋将王国昌于城下，获都统一人。
六月，命兀良合台从皇弟忽必烈征大理，皇弟旭烈兀征报达。又命撒里等征印度斯单、克什米尔，受旭烈兀节度。撒里等由克什米尔入印度斯单界，大掠而还。帝幸火儿忽纳要不儿之地，诸王拔都遣使乞买珠银万锭，帝以千锭赐之，仍谕曰：“太祖、太宗之财，费用如此，何以给诸王之赐，王宜详审之，此银就充岁赐之数。”
秋八月，帝幸军脑儿，以忙哥撒儿为万户，哈丹为札鲁花赤。
九月，忽必烈次忒剌之地。分兵三道：兀良哈台由西道，诸王抄合、也只烈由东道，忽必烈由中道以进。
冬十月，忽必烈渡金沙江，摩挲蛮酋唆火鲁迎降。
十二月，忽必烈入大理。帝幸汪古部。命诸王也古与洪福源征高丽，攻拔禾山、东州、春州等城。
是年，怯的不花入苦亦斯单，进至塔密干，攻吉儿都苦堡，木剌夷酋遣兵援之。忙哥撒儿卒。忙可撒儿莅事严，人多怨之，帝为下诏慰谕其子。
四年春二月，宋将余晦城紫金山，汪德臣大败之，夺其城。
三月，释宋使王元善南归。帝猎于怯蹇察罕之地。
夏，帝驻跸于月儿灭怯土。札剌儿带至军中，也古罢归。
秋七月，诏官吏赴朝廷，理算钱粮者许自首不公，仍禁以后浮费。兀良合台攻乌蛮赤押城，拔之。大理酋段智兴降。
秋八月，皇弟忽必烈至自大理，驻于桓、抚二州。
冬十一月，城光化军，帝大猎于也灭千哈理察海之地。是年，会诸王于颗颗脑儿之西，祭天于日月山。初籍新军。帝令大臣，求可以慎固封守、娴于交略者。擢史枢征行万户，配以真定、相、卫、怀、孟之兵，使屯于唐、邓二州。张柔移屯毫州，自毫筑甬道属汴堤，以通商贾之利。诏柔率山前八军城毫州。宋均州总管孙嗣宗遣人赍蜡书请降。诏权万户史权以精兵援之。宋骁将钟显、王梅、杜柔、袁师信各率所部来降。
五年春，定汉民科差包银额征四两，以半输银，半折丝绢、颜料等物。
二，帝驻跸月几灭怯土。
秋九月，张柔会都元帅察罕于符离，筑横江堡，兼立水栅，以通陈、蔡、顷、息之路。
是年，史枢败宋舟师于汉水之鸳鸯滩。兀良合台攻鲁鲁厮、阿伯等部，降之。改命札剌儿带、洪福源征高丽。马步军都元帅兼领尚书省事察罕卒。权真定等路万户史天安卒。
六年春正月，帝会诸王、百官于月几灭怯土，大宴六十余日，赐金帛有差，仍定拟诸王岁赐之数。忽必烈奏请续佥内地汉军，从之。
夏四月，驻跸答密儿之地。
五月，幸昔剌斡鲁朵。
六月，大白昼见。幸□亦儿阿塔之地。诸王也孙格、附马也速儿等请伐宋，帝亦以宋人囚使者月思麻思，会议讨之。太宗末，月里麻思使于宋，宋人囚之，至是已十六年。
秋七月，诸王塔察儿、附马帖里该率所部过东平，掠民羊豕。帝闻之，遣使按问其罪。由是诸军敛戢无犯者。冬，帝驻跸阿塔哈帖乞儿蛮之地。以阿母河回回降户分赐诸王、大将。旭烈兀率怯的不花、布帖木儿等分三道进兵，木剌夷酋兀克乃丁请降。帝以木剌夷人凶悍，命旭烈几悉诛之。兀克乃丁入朝，亦杀之于中途。
十二月，城枣阳军。
是年，大理酋段智兴及素丹诸部长来觐。兀良合台讨乌、白蛮三十七部，悉平之，遂自昔八儿之地还重庆，败宋将张实。赐兀良合台金缕织文衣一袭、银五千两，赉军士彩帛二万四千匹。始建城郭、宫室于恒州东、泺水北之龙冈。
七年春，帝幸忽兰也儿吉之地。诏诸王出师伐宋。命阿蓝答儿行省事于京兆，刘太平佐之，钓考陕西诸路财赋。皇弟忽必烈固请率妃主入觐。董文蔚攻宋襄阳、樊城，与宋将高达战于白河。
夏六月，谒太祖行官，祭旗鼓，复会诸王于怯绿伶之地，还幸月儿灭怯土。兀良合台奏请依汉故事，以西甫夷悉为郡县，从之。以刘时中为宣抚使，加兀良合台大元帅，还镇大理。
秋，驻跸于军脑儿，酾马乳祭天。
九月，以驸马纳陈之子乞□为达鲁花赤，镇守斡罗斯，仍赐马三百匹、羊五千匹。回骨鸟献水精盆、珍珠伞等物，值三万余锭。帝曰：方今百姓疲敝，所急者钱耳。朕独有此何为？”命却之。赛典赤以为言，帝稍偿其值，禁勿再献。诸王塔察儿率诸军伐宋，围樊城，会霖雨连月，遂班师。
冬十一月，兀良合台伐安南，入其都城。安南国王陈日煚遁入海岛，遂大享战士而还。
十二月，帝渡漠南，驻跸于玉龙栈赤，皇弟忽必烈、阿里不哥及诸王八里土、玉龙塔失、昔烈吉、出木哈儿，公主脱灭干来迎。帝见忽必烈，相对泣下，不令有所白而止。
是冬，皇弟旭烈兀至报达，克其乞里茫沙杭城。
八年春正月朔，幸也里本朵哈之地，受朝贺。
二月，陈日煚传国于长子光昺，遣其陪臣阮学士来贡方物，兀良合台送诣行在。旭烈兀平报达，获哈里发木司塔辛，杀之，遣使来献捷。帝猎于也里海牙之地，遂自将伐宋，命阿里不哥留守和林，阿兰答儿辅之，命张柔从忽必烈攻鄂州，以趋临安，塔察儿攻荆山以分兵力。又命兀良合台自云南进兵，会于鄂州。纽邻败宋师于灵泉山，进攻云顶山堡，克之。成都府彭、汉、怀安、绵等州及威、茂诸蕃悉降，以纽邻为都元帅。帝自东胜渡河。命参知政事刘太平括兴元户口。高丽质子王綧谮洪福源，帝召福源杀之。
夏四月，帝驻跸六盘山，召见诸路守令，丰州千户郭燧奏请城金州，从之。是时军四万，号十万，分三道而进：帝由陇州入大散关，诸王末哥由洋州入米仓关，孛里察万户由渔关入沔州。以明安答儿为太傅，守京兆。诏征益都行省李璮兵。璮奏益都南北要冲，兵不可撤，从之。
五月，皇子阿速带因猎伤民稼，帝责之，挞近侍数人。士卒有拔民葱者，斩以徇。由是大兵所至，秋毫无犯。
秋七月，留辎重于六盘山。帝自将大军出宝鸡，攻重贵山，所向克捷。
八月辛丑，李璮与宋人战于涟水，大败之。
九月，帝进驻汉中。纽邻率众渡马湖江，获宋将张实，遣实招谕苦竹隘。实入城，与宋将杨立坚守。行北京七路兵马都元帅府事史天祥卒。
冬十月壬午，帝次宝峰。癸未，幸利州，观其城堑浅恶，以汪德臣能守，赐厄酒奖谕之。遂渡嘉陵江，至白水江，命德臣造浮梁以济，进次剑门。戊子，遣史枢攻苦竹隘，裨将赵仲开门出降，诏赐仲衣帽，迁于重庆。已亥，获张实支解之。赐汪德臣玉带，留情兵五百守之。遣使招谕龙州。帝驻跸高峰。庚子，围长宁山，守将王佐等出战，败之。
十一月，己酉，帝督诸军，先攻鹅顶堡。壬子，与宋师战于望春门，败之。宋知县王仲出降。是夜，克鹅顶堡，以彭天样为达鲁花赤守之。诸王末哥、塔察儿等略地还，俱引兵来会。丙辰，进攻大获山，遣王仲招守将杨大渊，大渊杀之。帝怒，督诸军力攻，大渊遂以城降，授大渊为都元帅。庚午，帝驻跸和溪口。是月，宋龙州降。
十二月，杨大渊与汪德臣分攻相如等县。纽邻攻简州不克。乙酉，帝次于运山，宋守将张大悦降。进至青居山，其裨将刘渊等杀都统段文鉴降。丁酉，隆州降。己亥，大良山守将蒲元圭降。诏诸军毋俘掠。癸卯，克雅州。石泉山守将赵顺降。甲辰，遣降人晋国宝招谕合州守将王坚，坚固守不下。
是年，兀良合台徇宋内地，连克静江府、辰、沅等州，进围潭州。皇子辩都卒。
九年春正月乙巳朔，帝驻哗重贵山北，置酒大会，因问群臣曰：“今在敌境，天将暑，汝等谓可居否乎？”脱欢曰：“南土瘴厉，车驾宜早还，新俘户口委官吏治之可也。”八里赤曰：“脱欢怯，臣请居之。”帝称善。戊申，晋国宝还至峡口，王坚追杀之。诸王末哥进攻渠州礼义山，曳剌秃鲁雄攻巴州平梁山。丁卯，杨大渊攻合州，俘男女八万余。是月，大兵克利州。隆庆、顺庆诸府，蓬、阆、广安守将相继降。命浑都海以兵二万守六盘山，乞台不花守青居山，纽邻造浮梁于涪州之蔺市，以杜援兵之路。
二月丙子，帝自鸡爪滩渡江，直抵合州城下。辛巳，攻一字城。癸未，攻镇西门。
三月，攻东新门及奇胜门、镇西门诸堡。
夏四月丙子，大雷雨，凡二十日。乙未，攻护国门。宋将吕文德以艨艟千余，溯嘉陵江而上，命史天泽击败之。六月丁巳，汪德臣选敢死士夜登外城，会大雨，梯冲尽折，后军不克进而止。是曰，德臣感疾卒。帝不豫。
秋七月，留兵三千围合州，余众悉攻重庆。癸亥，帝崩于的鱼山，年五十有二。史天泽等奉样宫北还，葬起辇谷。庙号宪宗，追谥桓肃皇帝。
帝沈断寡言，不喜侈靡。太宗朝群臣擅权，政出多门。至是，凡诏令皆帝手书，更易数四，然后行之。御群臣甚严，尝谕左右曰：“汝辈得朕奖谕，即志气骄逸，灾祸有不立至者乎？汝辈其戒之。”然酷信巫觋卜笨之术，凡行事必谨叩之无虚日，终不自厌也。史臣曰：“宪宗聪明果毅，内修政事，外辟土地，亲总六师，壁于坚城之下，虽天未厌宋，赍志而殂，抑亦不世之英主矣。然帝天资凉薄，猜嫌骨肉，失烈门诸王既宥之而复诛之。拉施特有言：蒙古之内乱，自此而萌，隳成吉思汗睦族田本这训。呜呼，知言哉！”

[book_title]卷七·本纪第七
○世祖一
世祖圣德神功文武皇帝，讳忽必烈，睿宗第四子，宪宗同母弟也。以太祖十年乙亥秋八月乙卯生。
太祖十九年春，自西域班师，至乃蛮境阿拉马克委之地，帝与皇弟旭烈兀来迎，帝射一兔，旭烈兀射一山羊。国俗：童子初猎禽兽，以血染长者拇指。旭烈兀持太祖手，用力重。太祖曰：“尔用力如此，吾为尔耻之。”帝则捧太祖之手，轻拭之。太祖甚悦。及长，仁明英睿，事庄圣皇后以孝闻。
在潜邸，征名儒窦默、姚枢、许衡等，询以治道，思大有为于天下。蒙古兴垂六十年，至帝始延揽文学之士，待以殊礼焉。
宪宗即位，诏漠南、汉地军国之事，悉听帝裁决，开府于金莲川得专封拜。邢州为帝分地，后又分二千户为功臣食邑，民不堪命，诣王府诉之。刘秉忠、张文谦言于帝曰：“邢州户本万余，军兴以来，不满数百，得良吏抚之，责以成效，使四方取法，则天下皆受王之赐矣。”帝从之，以脱兀脱、张耕为邢州安抚使，刘肃为商榷使，轻徭薄赋，期年户增数倍。自是帝益以儒者为阿用。
二年，帝移驻桓、抚二州，时牙剌洼赤、布智儿等行燕京中书省事，一曰杀二十八人。其一人，已杖而释之，有献环刀者，复追还，折其人以试刃。帝闻其事，召布智儿责之曰，“凡死罪宜详谳而后行刑，今一日杀二十八人，必多冤滥；况既杖而后折之，此何刑世？”布智儿惶恐谢罪。帝请置经略司于汴京以图宋，置都转运司于新卫，以济军储。宪宗并从之。夏六月，觐宪宗于曲先脑儿，奉命征云南。秋七月丙午，祃开出师。
三年，宪宗大封同姓，敕帝河南、京兆自择其一，帝愿受京兆分地。奏割河东解州盐池供军饷，令民受盐入粟，转漕嘉陵。又奏置宣抚司于京兆，以孛兰奚、杨惟中为使，关、陇大治。
秋八月帝自六盘山次临洮。
九月壬寅，帝次忒剌，分三追以进：大将兀良合台出西道，诸王抄合、也只烈出东道，帝自将大军出中道，留辎重于满陀城。
冬十月，经西香界至金沙江，乘革囊以济，摩娑二部酋，唆火脱因、塔里马迎降。
十一月辛卯，遣玉律术、王君侯、王鉴等谕大理。辛丑，白蛮酋阿塔剌降。
十二月丙辰，围大理城。初，大理酋段兴智微弱，国事皆决于高祥。是夜，祥率所部遁去。帝入城，谓左古曰：“城破，而玉律术等不出，其人必死矣。”诸将以大理杀使者，欲屠城。张文谦言于帝曰：“此高祥所为，非民之罪，请宥之。”帝乃使姚枢裂帛为旗，书止杀之令，由是一城获免。辛酉，分兵攻龙首关，次赵脸。癸亥，获高祥。祥不屈，折之。时白日当午，云起雷震。帝曰：“忠臣也。”命以礼葬之。帝承制以刘时中为大理金齿等处宣抚使，留兀良合台讨鲁鲁厮、阿伯诸部，自率诸将班师。
四年夏五月，帝辟署于六盘山。秋八月，驻桓、抚二州，冬，驻金莲川。
五年冬驻奉圣州。
六年春三月，命刘秉忠建城郭于桓州东、滦水北，后名为开平府。冬，移驻合剌八剌合孙之地。
七年春，宪宗命名阿蓝答儿、刘太平钓考京兆、河南财赋，推验经略，宣抚两司官吏。帝闻之，不悦，用姚枢言，率妃主以下入朝。冬十二月，觐宪宗于也可迭烈孙之地，宪宗与帝皆泣下，不令帝有所白而止。遂议分道伐宋。
八年冬十一月戊午，帝祃牙于开平。
九年春二月，会诸王于邢州。
夏五月，次小濮州，征宋子贞、李昶，访问得失。
秋七月甲宣，次汝州，以大将拔都儿为前锋，戒勿妄杀。以杨椎中、郝经宣抚江淮，乌古论贞督饷蔡州。兵有犯法者，贞缚送有司，帝即轩之。由是将士肃然，无敢违命者。
八月丙戌，渡淮。辛卯，入大胜关，分遣张柔入虎头关。壬辰，帝次黄陂。时淮民被俘者众，帝悉宥之。庚子，诸将茶忽□得宋沿江制置司榜，有云：今夏谍者闻北兵会议，取黄陂民船，由阳逻堡济江会于鄂州。帝曰：“吾前无此意，能如其言吾所愿也。”辛丑，帝次于江北。
九月壬寅，诸王穆哥自合州遣使，以宪宗凶问告，且请北归。帝曰：“吾奉命南征，岂可无功而返。”甲辰，登香炉山，俯大江，江北为阳逻堡，其南岸曰许黄洲，宋人严兵守之，列战船江中，军容甚盛。董文炳率死士鼓掉疾趋，诸将分三道继之，宋兵败遁。文炳麾众登南岸，使其弟文用轻舟报捷。帝问战胜状，因举鞭仰指曰：“天也。”丁未，帝济江，驻许黄洲。己酉，次鄂州。庚戌，围城。帝谓张柔曰：“吾犹猎者，不能禽圈中豕野猎以供汝食，汝破圈取之可也。”柔作鹅车洞火其城，别遣勇士先登，城垂克。会宋将高达来援，引兵入，复坚守不下。
冬十月辛未朔，帝驻龟山。
十一月丙辰，移驻牛头山。兀良合台至潭州，遣使来告。命也里蒙哥以兵援之，且加劳问。时宪宗用事大臣阿蓝答儿、浑都海、脱火思、脱里赤等惮帝英明，谋立皇弟阿里不哥。阿蓝答儿乘传发兵，去开平百余里，皇后遣使谓之曰：“发兵大事也，太祖皇帝曾孙真金在此。何故不令知之？”阿蓝答儿不能对。后又闻脱里赤已至燕京，乃遣脱欢爱莫干驰告于帝，请早还。丁卯，发牛头山，声言以大兵趋临安，留大将拔都儿围城。
闰月庚午朔，还驻青山矶。辛未，张文谦获降民二万北归。宋制置使贾似道遣使求和，请输岁币。帝令赵壁等语之曰：“汝以生灵之故，来求和好。其意甚善。然我奉命南征，岂能中止？果有事大之心，请命于朝廷可也。”是曰，帝班师。及至襄阳，高丽世子倎来迎。帝曰：“唐太宗亲征高征，不能服。今其世子自来归我，此天意也。”己丑，车驾至燕京。脱里赤方括民兵，帝悉纵之，民大悦。
中统元年春三月戊辰朔，车驾至开平府，哈丹、阿只吉率西路诸王，塔察儿、也先哥、忽剌忽儿、爪都率东路诸王来会，偕文武大臣劝进。帝三让，诸王、大臣固请。辛卯，即皇帝位。遣高丽世子倎归，以兵送之，仍赦高丽境内。
夏四月戊戌朔，八春、廉希宪、商挺为陕西四川等路宣抚使，赵良弼参议司事，粘合南合、张启元为西京等处宣抚使。己亥，诏谕高丽国归其俘与逃户。辛丑，诏曰：
朕惟祖宗肇造区宇，奄有四方，武功迭兴，文治未洽，五十余年于此矣。盖时有先后，事有缓急，天下大业，非一圣一朝所能兼备也。先皇帝即位之初，风飞雷厉，将大有为。忧国爱民之心虽切于己，尊贤使能之道未得其入。方董夔门之师，进遗鼎湖之泣。岂期遗根，竟弗克终。
肆予冲人，渡江之后，盖将深入焉。乃闻国中重以佥军之扰，黎民惊骇，若不能一朝居者，予为此惧，驿骑驰归。目前之急虽纾，境外之兵未戢。乃会群议，以济良规。不意宗盟，辄先推戴。咸谓国家之大统不可以久旷，神人之重寄不可以暂虚。求之今日，太祖嫡孙之中，先皇母弟之列，以先以长，止予一人。虽在征伐之间，每存仁爱之念，博施济众，实可为天下主。天道助顺，人谋与能。祖训传国大典，于是乎在，孰敢不从，朕峻辞固让，至于再三，祈恳益坚，誓以死请。于是俯徇舆情，勉登大宝。自惟寡昧，属时多艰，若涉渊冰，罔知攸济。爰当临御之始，宜新宏远之规。祖述变通，正在今日，虽承平未易遽臻，而饥渴所当先务。禁约诸路管军头目人等，凡事一新，毋循旧弊。若军前立功者，速行迁赏，例从优渥。外用进奉军前克敌之物，及斡脱拜见撒花等物，并行禁绝。今后应科敛差发，斟酌民力，期于均平安静，俾吾民共享室家之乐。鳏寡孤独不能自存者，所在官司于官仓内优加赈恤。五岳四渎、名山大川、历代帝王及忠臣烈士载于祀典者，官吏岁时致祭。
呜呼，历数攸归。钦应上天之命，勋亲斯托，敢忘列祖之规？体极建元，与民更始。朕所不逮，更赖我远近宗亲、中外文武，同心协力，献可替否之助也。诞告多方，体予至意。
丁未，遣翰林侍读学士郝经、礼部郎中刘人杰使于宋。丙辰，帖木儿、李舜钦等行部考课各路诸色工匠。乙丑，征诸道兵宿卫京师。置互市于涟水军，禁私商越境；犯者死。是月，阿里不哥僭号于和林。
五月戊辰，命燕帖木儿、忙古带节度黄河以西诸军。丙戌，建元中统，诏曰：
祖宗以神武定四方，淳德御群下。朝廷草创，未遑润色之文；政事变通，渐有纲维之目。朕获缵旧服，载扩丕图，稽列圣之洪规，讲前代之定制。建元表岁，示人君万世之传，纪时书王，见天下一家之义，法《春秋》之正始，体大《易》之乾元。炳焕皇猷，权舆治道。可自庚申年五月十九曰，建元为中统元年。
惟即位体元之始，以立纲陈纪为先。朕宵衣旰食，孜孜求治。然天下之大，万事之众，岂能遍知。自今凡政令之未便，人情之未达，朝廷得失，军民利害，有上书陈言者，皆得实封呈献。若言不可采，并无罪责；如其可用，朝廷优加迁赏，以旌忠直。军人临阵而亡，及被伤而死者，仰各臂头目用心照管，仍仰各路宣抚使量给衣粮优恤其家。百姓犯死刑者，州府审问狱成，便行处断，则死者不可复生，断者不可复续，万一差误，悔将何及。今后仰所在官司推间得实，具事情始末及断定招款，申宣抚司再行审复无疑，呈省闻奏，待报处决。
甲午，以阿里不哥反，赦天下，诏曰；
朕获承不祚，己降德音。不期同气之中，俄有阋墙之侮。顾其冲幼，敢启兹谋，皆被凶谗，相济以恶。朕惟父子兄弟之亲，宗庙社稷之重，遣使敦谕，至于再三。乱党执迷，曾无少革。以致宗族成怒，戈甲载兴。重念兵方弭而复征，民甫休而再扰，危疑未释，反侧不安，诖误者至及于无辜，拘囚者或生于不测，非联本意，悛然伤心。宜推旷荡之恩，普示哀矜之意。于戏，悛心或后，忍加管蔡之刑；内难既平，式续成康之冶。
乙未，立十路宣抚司：赛典赤、李德辉为燕京宣抚使，徐世隆副之；宋子贞为益都济南等路宣抚使，王磐副之；河南路经略使史天泽为河南宣抚使；杨果为北京等路宣抚使，赵昉副之；张德辉为平阳太原路宣抚使，谢瑄副之；孛鲁海牙、刘肃并为真定路宣抚使；姚枢为东平路宣抚使，张肃副之；张文谦为大名彰德等路宣抚使，游显副之；粘合南合为西京路宣抚使，崔巨济副之；廉希宪为京兆等路宣抚使。汪惟正为巩昌等处便宜都总帅，虎阑箕为巩昌元帅。敕：“科放差发，分三限送纳，其三限宽期展日，务令百姓易输。”
六月，戊戌，李璮为江淮大都督。刘太平等谋反，事觉，伏诛。浑都海举兵反。壬子，诏陕西四川宣抚司八春节制诸军。乙丑，信苴段实为大理国总管。是月，召真定刘郁，邢州郝子明，彰德胡祗遹，燕京冯渭、王光益、杨恕、李彦通、赵和之，东平韩文献、张珪等，乘传至开平府。高丽王倎遣其子僖来贺即位，赐倎国王印及虎符。
秋七月癸酉，立行中书省于燕京，行六部，祃祃为中书丞相，王文统、赵壁为平章政事，张易为参知政事。王鄂为翰林学士承旨兼修国史。河南路宣抚使史天泽兼江淮诸翼军马经略使。丙子，造中统元宝交钞。立互市于颖州、涟水、光化军。帝自将讨阿里不哥。
八月丁未，诏都元帅纽璘所过毋擅捶官吏。己酉，立秦蜀行中书省。廉希宪为中书右丞、行省事。
九月丁卯，帝驻跸转都儿哥。以阿里不哥违命，诏谕中外。己巳，高丽国遣使贺改元。阿蓝答儿举兵反，与浑都海兵合。壬午，诸王合丹、合必赤与汪良臣等合兵讨阿蓝答儿、浑都海。丙戌，阿蓝答儿、浑都海伏诛，陇右悉平。
冬十月癸丑，初行中统宝钞。
十二月丙申，遣礼部郎中孟嘉、礼部员外郎李文俊使安南。乙巳，帝至自和林，驻跸燕京近郊。赐亲王末哥等及先朝皇后帖古伦、兀鲁忽乃妃子银币有差。自是，岁以为常。
二年春正月己丑，李璮败宋兵于涟水。
二月己亥，宋兵复攻涟水，李璮失利。诏阿术等援之。丁酉，诏行中书省丞相祃祃及平章政事王文统等率各路宣抚使赴开平。丙午，车驾幸察罕脑儿。高丽王倎遣其世子堪来朝。减民间差发。陕西借民钱，以今年税赋偿之。丁巳，李璮败宋兵于沙湖堰。己未，车驾至开平府。
三月，壬戌朔，日有食之。
夏四月己亥，祀天于旧桓州之西北郊。丙午，诏军中所俘儒士，听赎为民。金齿蛮来贡方物，遣兵部郎中刘芳赍玺书谕金齿蛮。乙卯，诏十路宣抚使量免民间课程。命宣抚司官劝农桑、抑游惰、礼高年，问民疾苦，举文学才识可以从政及茂才异等，列名上闻，以听擢用，其官职污滥及民之不孝、不悌者，量轻重议罚。丁巳，命平章政事王文统举读史一人，文统以中书详定官周止应其选。辛酉，敕大理、合剌章兵扈从北上者，还其本国。
五月乙丑，崔明道、李全义为详问官，诣宋淮东制置司访问国信使郝经等所在，仍以稽留信使、侵扰疆场诘之。丙寅，命宣抚使姚枢赴省，同议军国调度。戊辰，发浪国来贡方物，赐金币遣之。庚午，封皇弟末哥世子昌童为永宁王。乙亥，东平路管民总管严忠济罢。丙子，东平路经历邢衡坐诬告张易论死。已卯，召见前济南宣抚使宋子贞、真定宣抚使刘肃、河东宣抚使张德辉、北京宣抚使杨果。庚辰，不花、史天泽为中书右丞相，忽鲁不花、耶律铸为左丞相，塔察儿、廉希宪为平章政事，张文谦为右丞，杨果、商挺为参知政事，粘合南合为平章政事、行省北京。庚寅，李昶为翰林侍读学士。壬辰，封诸王木苑为建昌王。
六月癸巳，罢诸路拘孛兰奚。禁诸王擅招民户及征民户私钱。戊戌，诏十路宣抚司并管民官定盐酒税课。己亥，高丽王倎奏请改名禃，遣其世子愖来朝。癸卯，严忠范为东平路行军万户兼管民总管，仍谕达鲁花赤等官并听节制。乙卯，诏：“宣圣庙及管内书院，有司岁时致祭，月朔释奠，禁军民侵扰、亵读，违者罪之。”丙辰，汪良臣同佥巩昌路便宜都总帅，凡军民官并听节制。戊午，诏毋收卫辉、怀孟赋税以偿官借刍粟。庚申，宋沪州安抚使刘整以城降，以整行夔府路中书省兼安抚使，佩虎符。罢金、银、铜、铁、丹粉、锡碌坑治所役民夫及河南舞阳姜户、藤花户，还之州县。赐大理国总管段实虎符，优诏抚谕之。命李璮领益都路盐课。放工局绣女，听其婚嫁。
秋七月辛酉朔，立军储部转运使司，癸亥，立翰体国史院，王鹗为翰林学士承旨。乙丑，遣使者分祀五岳四污及后土，凡十有九处，分五道，每岁代祀自此始。万家奴为安抚高丽军民达鲁花赤，赐虎符。丁丑，大司农左三部尚书赛典赤为中书平章政事。壬午，翰林学士阔阔为中书左丞，遣纳速剌丁、孟甲等使安南。乙酉，谕将士大戊宋。诏曰：
朕即位之后，深以戢兵为念，故遣使于宋以通和好。宋人不务远图，伺我小隙，反起边衅，东剿西掠，曾无宁曰。诸大臣皆以举兵南戊为请，朕重以两国生灵之故，犹待信使北还，庶有悛心，以成和议。今留而不至者又半载矣。往来之礼遽绝，侵扰之暴不已。彼尝以衣冠礼乐之国自居，当如是乎？曲直之分，灼然可见。今遣王道贞往谕。卿等约会诸将，秋高马肥，水陆分道而进，以为问罪之举。尚赖宗庙社稷之灵，其克有勋。卿等宣布朕心，明谕将土，各当自勉，毋替朕命。
八月丁酉，命开平府官释奠于宣圣庙。庚子，封王禃为高丽国王。辛丑，征李冶为翰林学士。乙巳，颁中统权定条法，诏曰：
事匪前定，无以启臣民视听不惑之心；政岂徒为，必当奉帝王坦白可行之制。我国家开建之始，禁网疏阔，虽见施行，不免阙略。或得于此，而失于彼，或轻于昔，而重于今。以兹奸猾之徒，得以上下其手。朕惟钦恤，期底宽平，乃立九章，用颁十道。据五刑之内，流罪似可删除。除犯死罪者，依条处置外，其余递减一等。决杖不得过一百七。着为令。
初立劝农司：陈邃、崔斌、成仲宽、粘合从中为滨棣、平阳、济南、河间劝农使，李士勉、陈天锡、陈臂武、忙古带为邢洺、河南、东平、涿州劝农使。封万户张柔为安肃公，张荣为济南公。诏陕西四川行省存恤归附军民。诏：“自今使臣有矫称上命者，有司不得听受。诸王、后妃、公主、驸马非闻奏，不许擅取宫物。”颁斗斛权衡。命刘整招谕夔府、嘉定等处军民。宥宋私商七十五人，还其货，听榷场贸易。仍檄宋边将还北人留南者。
九月丙子，谕诸王、驸马：凡部民词讼，勿擅决，听朝廷处置。癸未，遣阿沙、焦端义抚恤甘肃等路军民。置诸路提举学校官，诏曰：
诸路学校久废，无以作成人才。今拟选博洽多闻之士，以教导之。据王万庆，敬铉等三十人，可充诸路提举学校官。仍选高业儒生教授，严加训诲，务使成材，以备他选擢之用。
是月，阿里不哥袭败诸王亦孙哥，遂入和林，逾沙漠而南。
冬十月庚寅朔，帝自将讨阿里不哥。庚子，张启元为中书右丞，行中书省于平阳、太原等路。命平章政事赵壁、左三部尚书怯烈门率蒙古、汉军屯燕京近效。河南屯田万户史权为江汉大都督。壬寅，毫州张柔、归德邸陕、睢州王文干、水军解成、张荣实、东平严忠嗣、济南张宏七万户，各率所部兵赴行在。乙巳，指挥使郑江率千人赴开平。指挥使董文炳率善射者千人由鱼儿泊赴行在。丙辰，平章政事塔察儿率万人由古北口赴行在。
十一月壬戌，诸王合丹等与阿里不哥战于昔木土脑儿，大败之，阿里不哥遁。辛未，复败阿里不哥于阿儿忒之地，其将阿速等降，阿里不哥弃和林西走。癸酉，帝驻跸帖买和来之地。尚书怯烈门、平章政事赵壁兼大都督，率诸军从塔察儿驻北边。罢十路宣抚使，惟存开元一路。丁丑，征诸路宣抚使赴中都。帝移跸速木合打之地。鹰坊阿里沙及其弟阿散坐擅离扈从，论死。
十二月庚寅，封皇子真金为燕王，领中书省事。甲午，帝至开平，放诸路新佥军，中外解严。
三年春正月庚午，罢高丽互市。癸酉，以军兴，敕停公私通赋毋征。丙戌，江汉大都督史权、鄂州万户张宏彦将兵八千人赴燕京。
二月己丑，李璮举兵反，以涟、海三城献于宋。庚寅，宋兵攻新蔡县。辛卯，始定中外官俸。甲午，李璮陷益都。乙未，诏诸道，以今岁民赋市马。辛丑，李璮寇蒲台。癸卯，平章政事赵璧兼大都督，统诸军讨李璮。甲辰，命水军万户解成、张荣实，大名万户王文干、东平万户严忠范会济南万户张宏、归德万户邸浃、武卫军炮手元帅薛胜，会滨、棣二州。张柔及其子宏范将二千人赴开平。丙午，命诸王合必赤总督诸军，阿只爱不干、赵璧行中书省事于山东，宋子贞参议行省事，中书左丞阔阔、尚书怯烈门、宣抚使游显行宣慰司事于大名。己酉，王文统坐于李璮同谋，伏诛，仍诏谕中外。辛亥，都元帅阿海分兵戌平滦、海口及东京、广宁、懿州。壬子，李璮陷济南府。癸丑，宋兵攻滕州。
三月己未，括木速蛮、畏兀儿、也里可温、答失蛮等为兵。庚申，括北京鹰房等户为兵，以赵炳将之。辛酉，郑鼎、胆思不、答里带、三岛行宣慰司事于平阳，祃祃、廉希宪、商挺、麦肖行中书省事于陕西。壬申，撒吉思、柴桢行宣慰司事于北京。癸酉，阿术、史枢等败李璮兵于济南。乙亥，宋将夏贯寇符离。戊寅，韩世安等败李璮兵于高苑。乙酉，宋夏贵寇蕲县。
夏四月丁亥，诏博兴、高苑等处军民为李璮协从者，并释其罪。丙申，宋兵寇徐、邳二州。癸卯，宋兵寇毫州。乙巳，命诸路详谳冤狱。乙卯，诏史天泽讨李璮。诸将皆受节度。
五月戊午，宋兵陷薪县，权万户李义、千户张好古死之。甲子，宋兵寇利津。戊辰，右丞相忽鲁不花兼中书省都断事官，赐虎符。平章政事赛典赤兼领工部及诸路工作。丁丑，徐、邳总管李景让坐宋兵前攻邳州以城降，论死。大司农姚枢与左三部尚书刘肃依前商议中书省事。
六月乙酉，宋兵寇沧州。戊子，韩世安败宋兵于滨州丁河口。丙申，高丽国进遣来贡方物。癸卯，太原总管李毅奴哥、达鲁花赤载曲薛坐受李璮伪檄，伏诛。壬子，申严军官及部卒扰民之禁。
秋七月甲戌，史天泽等克济南，获李璮诛之。戊寅，夔府行省兼安抚使刘整入觐，以整行中书省于成都、潼川两路。
八月戊申，命翰林学士王鹗纂《太祖皇帝实录》。
九月戊午，毫州万户张宏略败宋兵于蕲县，复蕲县、宿州。己未，安南国王陈光昺遣使来贡方物。壬申授陈光昺及达鲁花亦讷剌丁虎符。庚子，中翼千户久住败宋兵于虎脑山。
冬十月壬戌，以刘人杰不附李璮，擢益都路总管。乙丑，分东、西川都元帅府为二，以帖的、刘整等为都元帅。丙寅，赐高丽国新历，且责国王欺慢之罪。戊寅，诏益都路官吏军民为李璮胁从者，并赦其罪勿间。
十一月乙巳，谕左丞相史天泽：“朕或乘怒欲有诛杀。卿等宜迟留一二曰，复奏行之。”
十二月丙辰，立河南、山东统军司，塔剌浑火儿赤为河南路统军使，卢升副之。茶不花为山东路统军使，武秀副之。丁巳，立十路宣慰司。癸亥，享列祖于中书省，以大礼使摄祀事。壬申，杨大渊为东川都元帅。
四年青正月乙酉，宋贾似道遣杨琳，以蜡书诱杨大渊南归，为大渊部将所执，诏诛之。丙戌，姚枢为中书左丞，改诸路监榷课税所为转运司。甲午，立于路奥鲁总管。癸卯，召商挺、赵良弼入觐。
二月甲子，车驾幸开平，遣王德素、刘公谅便于宋，致书宋主，诸其稽留郝经等之故。
三月癸卯，初建太庙。己酉，高丽王禃遣使入贡，并上表谢恩。
夏四月戊寅，召窦默、许衡赴开平，改沧、清、深三州盐提领所为转运司。
五月乙酉，初立枢密院，以皇子燕王兼判枢密院事。戊子，改开平府为上都，达鲁花赤兀良吉为上都路达鲁花赤，总管董铨为上都路总管兼开平府尹。
六月癸酉，线真为中书右丞相，塔察儿为左丞相。
秋七月乙未，以故东平权万户吕义死事，赐谥忠节。
八月辛亥，置大理金齿等路都元帅府，以淄、莱、登三州为总管府。戊午，阿脱、商挺行枢密院于成都。壬申，车驾至自上都。九月，释宋谍王立、张达等十八人，给衣服遣还。
冬十一月丙戌，享于太庙，合丹、塔察儿、王盘、张文谦为大礼使摄祀事。高丽王禃遣使贡方物，命禃入朝。十二月丁未，四川都元帅钦察戌虎啸山。

[book_title]卷八·本纪第八
○世祖二
至元元年春正月丁丑朔，高丽国遣使贺正旦。戊戌，杨大渊进罗绢三百端，优诏谕之。癸卯，罢宋人互市。
二月辛亥，选儒士译写经书，并纂修国史。丙辰，罢陕西行户部。癸酉幸上都。诏总管史权等二十三人入觐。
三月已亥，命尚书宋子贞陈时务，子贞条十三策，敕中书省议行之。辛丑，立漕运司。
夏四月已卯，诏高丽国国王植入朝。丁卯，追治李璮逆党张邦直、姜郁等二十七人人之罪。
五月乙亥，唆脱颜、郭守敬行视西夏河渠。已亥，中书右丞粘合南合为平章政事。
六月乙巳，召王鹗、姚枢赴上都。戊申，高丽国遣使贡方物。
秋七月甲戌，彗星出舆鬼。癸未，以西番十八族部立安西州，行安抚司事。庚子，阿里不哥与玉龙答失、阿速带、昔里给来降，诏皆有之，诛其部将不鲁花等五人。
八月乙巳，立山东行中书省，中书左丞相耶律铸、参知政事张惠等行省事。颁新立条格：省并州县，定官吏员数，分品从，给俸禄，授公田，考殿最；均赋役，招流亡，禁擅用官物及以官物进献、借贷官钱、擅科差役；凡军马不得停住村坊，词讼不得越诉；恤鳏寡，劝农桑，脸雨泽，物价以钞为准；具贼盗囚徒起数，申省部。又颁陕西四川、西夏中兴、北京行书中书省条格。定诸王使臣驿传、税赋、差发、不得擅招民户，及以银与非投下人赤斡赤。禁口传敕旨，及追呼行省官属。癸丑，僧子聪同议枢密院事。诏子聪复姓刘氏，赐名秉忠，拜太保，参领中书省事。乙卯，改燕京为中都。丁巳，以改元，赦天下，诏曰：
应天者惟以至诚，拯民者莫如实惠。胶以菲德，获承庆基，内难未勘，外兵弗戢，夫岂一日，于今五年。敕天地之畀矜，暨祖宗之垂裕，凡我同气，会于上都。虽此日之小康，敢联心之少肆。
比者星芒示警，雨泽愆期，皆阙政之所由，顾斯民其何罪。宜布维新之令，溥施在宥之仁。据鲁不花、忽察、脱满、阿里察、脱火思等，构祸我家，依成吉思皇帝札撒克正典刑讫。可大赦天下，改中统五年为至元元年。自至元元年八月十六日昧爽以前，除杀祖父母、父母不赦外，其优余罪无轻重，咸赦除之。敢以赦前事相告者，以其罪罪之。
九月壬申朔，立翰林国史院。辛巳，车驾至自上都。庚寅。
十月壬寅朔，高丽国王王禃来朝。庚戌，有事于太庙。丁卯，宋理宗殂。其太子礻基嗣位。益都千户毛璋、刘成等谋反，伏诛。
冬十一月辛巳，讨骨嵬蛮。壬辰，罢领中书左右部阿合马为平章政事，阿里为中书右丞。十二月庚午，始罢诸万户世守，立迁转法。
二年春正月辛未朔，日有食之。己卯，邓州监战纳怀、新旧军万户董文炳并为河南副统军。甲申，申严越界贩马之禁。癸巳，八东乞儿部牙西来贡方物。丁酉，高丽国王王禃遣其弟珣来贡方物。
二月辛丑朔，都元帅按陈败宋兵于钓鱼山。戊申，封诸王兀鲁带为河间王。丁巳，车驾幸上都。癸亥，并六部为四。麦术丁为吏礼部尚书，马亨为户部尚书，严忠范为兵刑部尚书，别鲁丁为工部尚书。甲子，以蒙古人充各路达鲁花赤，汉人充总管，回回人充同知，着为令。同知东平路宣慰使宝合丁为中书平章政事，廉访使王晋为参知政事，廉希宪、商挺罢。
三月丁亥，敕边军习水战、屯田。
夏四月庚寅，敕军中犯法者勿擅戮，轻罪断，重罪上闻。诏四川、山东等路边军屯田。
闰五月癸亥，移秦蜀行省于兴元路。丁卯，分河南属州为太宗子孙采地：郑州隶合丹，钧州隶明里，睢州隶孛罗赤，蔡州隶海都。平章政事赵璧行省事于南京、河南府、大名、顺德、洺磁，彰德、怀孟等路，平章政事廉希宪行省事于东平、济南、益都、淄莱等路，中书左丞姚枢行省事于西京、平阳、太原等路。诏诸路府州不满千户者，可并则并之。各投下并于所隶府州。散府州户少者，不更设隶事司及司侯司。附郭县以府州兼领。括诸路未占户籍任差职者以闻。
六月戊寅，移山东统军司于沂州。万户重喜城十字路及正阳，命秃剌戍之。己卯，高丽国遣使贺圣诞节。参知政事王晋罢。
秋七月癸亥，安南国王遣使贡方物。戊寅，高丽国遣使贡方物。己卯，中书省臣皆罢。安童为中书右丞相，伯颜为中书左丞相。
八月戊子，召许衡于怀孟，杨诚于益都。车驾至自上都。
九月庚子，皇孙铁木儿生。
冬十月己卯，有事于太庙，癸未，敕顺天张柔、东平严忠济、河间马总管、济南张林、太原石抹总管等户改隶民籍。
十一月丙申，召李昶于东平。
十二月癸酉，召张德辉于真定，徒单公履于卫州。丁亥，选诸翼军万人充待卫亲军。
三年春正月乙未，高丽国遣使贺正旦。丙午，遣朵端、赵璧扶谕四川军民。壬子，立制国用使司，以阿合马为使。
二月丙寅，廉希宪、宋子贞为中书平章政事，张文谦为中书左丞，史天泽为枢密副使。癸酉，立安抚高丽军民总管府，治沈州。壬午，中书右丞张易为同知制国用使司事，参知政事张惠为副使。癸未，车驾幸上都。甲申，罢夏行省，立慰司。立东京、广宁、懿州、开元、恤品、合懒、婆婆等路宣抚司。
三月己未，前参知政事王晋及近侍和哲斯、转运使王明坐隐匿盐课，并论死。
夏四月己卯，申严濒海私盐之禁。
五月乙未，遣使者虑囚。丙辰，罢益都行中书省。
六月丁卯，封皇子南木合为北平王。戊寅，申严陕西、河南竹禁。
秋七月丙申，罢息州安抚司。壬寅，诏上都路总管府遇车驾巡幸，行留守司事。
八月丁卯，兵部侍郎黑的、礼部侍郎殷宏使日本、赐玺书曰：
皇帝奉书日本国王：朕惟自古小国之君，境土相接，尚务讲信修睦；况我祖宗受天明命，奄有区夏，遐方异域畏威怀德者，不可悉数。朕即位之初，以高丽无辜之民，久罹锋镝，即令罢兵，还其疆场，反其旄倪。高丽君臣感戴来朝。计王君臣，亦已知之。高丽，朕之东藩也。日本密迩高丽，开国以来，时通中国。至于朕躬，而无一乘之使，以通和好。尚恐国王知之未审，故特遣使持书布告朕心。冀自今以往，通问结好，以相亲睦。且圣人以四海为家，不相通好，岂一家之理哉？以至用兵，夫谁所好？王其图之。
又赐高丽王禃玺书曰：
今尔国人赵彝来告，日本与尔国为近邻，典章文物有足嘉者。汉、唐而下，亦或通使中国。故今遣黑的等往日本，欲与通和。卿其导去使，以彻彼疆，开悟东方向风慕义。兹事之责，卿宜任之。
戊子，高丽国遣使贺圣诞。
九月戊午，车驾至上都。
冬十月丁丑，徙平阳经籍所于大都。太庙城，平章政事赵璧等集群臣廷议，定太庙为八室。
十一月辛卯，初给府、州、县、司官吏俸及职田。平章政事宋子贞致仕。辛亥，忽都答儿为中书左丞相。禁天文图谶等书。
十二月，改四川行枢密院为行中书省，赛典赤、也速带儿等佥行中书省事。丁亥，张柔判行工部事，与行工部尚书段天等城大都。
四年春正月癸卯，修曲阜宣圣庙。乙巳，百济国遣使来朝。辛亥，赵璧为枢密副使。立诸路洞治都总管府。癸丑，封昔木土山为武定山，其神□武定公。泉为灵渊。其神曰灵渊侯。乙卯，高丽国遣使来朝。戊午，城大都。析上都隆兴府自为一路。立开元等路运司。
二月庚申，粘合南合复为中书平章政事，阿里复为中书右丞。丁卯，改经籍所为宏文院，以马天昭知院事。丁亥，车驾幸上都。
三月己丑，耶律铸复为中书右丞相。壬寅，右丞相忽都察儿、史天泽、耶律铸、伯颜俱罢。
五月丁亥朔，日有食之。敕上都重建宣圣庙。丙辰，析东平路博州别为一路。
六月乙丑，史天泽复为中书左丞相，忽都答儿、耶律铸为平章政事，伯颜为中书右丞，廉希宪为中书左丞，阿里、张文谦并参知政事。乙酉，罢宣徽院。黑的、殷宏奏，高丽使者不能导至日本。命仍至高丽，赍玺书，切责高丽国王，使通谕日本，期于必得要领。
秋七月戊戍，大名路达鲁、总管张宏范，坐盗用官钱，免官。
八月丙寅，复立宣徽院，以钱真为院使。丁丑，封皇子忽哥赤为云南王。壬午，命怯绵讨建都蛮。高丽国遣使贺圣诞。阿术略地襄阳，败宋兵于牛岭。九月戊申，许衡为国子祭酒。安南国王遣使贡方物。庚戌，遣云南王忽哥赤镇大理、鄯阐、察罕章、赤秃哥儿，金齿等处，立大理等处行六部，阔阔带以尚书兼云南王傅，柴祯以尚书兼府尉，宁源以侍郎兼司马。诏安南国王陈光昺入朝。癸丑，车驾至自上都。
冬十月庚申，宋复陷开州。辛酉，制国用司言：“别怯赤山石绒，火不能然。”诏采之。西番酋阿奴版的哥等率众来降，授喝吾等处总管。庚辰，定品官子孙荫叙略。
十一月乙酉，有事于太庙。甲戍，立夔府路总元帅府。
十二月庚戌，立诸位斡脱总管府。
五年春正月庚子，建上都城隍庙。辛丑，高丽国王王禃遣其弟淐来贺正旦，并奏通使日本。遣北京路总管于也孙脱、礼部郎中孟甲往谕高丽。
二月辛丑，析甘州路之肃州别为一路。
三月甲寅，禁民间兵器，犯者验多寡定罪。甲子，敕怯绵招谕建都。丁丑，罢诸路女直、契丹、汉人为达鲁花赤者，回回、畏兀儿、乃蛮、唐兀特人仍旧。
夏五月癸亥，都元帅百家奴拔宋嘉定府五花、石城、白马三寨。
六月辛已朔，济南人王保和等妖言惑众，敕诛首恶三人，余勿论。
己酉，蔡国公张柔卒，封诸王昔里吉为河平王。
秋七月辛亥，召高鸣、刘瑜、郝谦、李天辅、韩彦文、李赴上都。壬子，罢各路奥鲁官，令管民官兼领之。癸丑，立御史台，右丞相塔察儿为御史大夫。诏曰：“召官职在直言，腾或有未当，其极言无隐，毋惮他人，联为尔主。”仍谕天下知之。戊辰，罢西夏宣抚司。庚午，遣都统领脱朵儿、统领王国昌等点阅高丽兵船。立东西二川统军司，以刘整为都元帅，与阿术同议军事。
八月庚子，忙古带讨西番及建都蛮。
九月丁巳，阿术围樊城。己丑，命黑的，殷宏复赍国书使日本，仍敕高丽人导送。车驾至睚上都。史天泽复为枢密副使。
冬十月戊寅朔，日有食之。己卯，敕中书省、枢密院：有事与御史台同奏。庚辰，御史中丞阿里为参知政事。立河南等路行中书省，参知政事阿里行省事。庚寅，敕秃忽思等译《毛诗》、《孟子》、《论语》。乙未，有事于太庙。以和礼霍孙、独胡剌充翰林待制，兼起居注官。
十一月庚申，宋兵自襄阳攻沿山城寨，阿术分遗诸军败之。
十二月戊寅，谕沿边屯戍军士，逃役者处死。
六年春正月癸丑，高丽国王王禃遣使来告诛权臣金俊。立四道提刑按察司。戊午，阿术略宋复州、德安府，俘万人而还。庚申，参知政事杨果罢为怀孟路总管。诏枢密副使史天泽、驸马忽剌出至襄阳视师。
二月己丑，颁新制蒙古字于天下，诏曰：
朕惟字以书言，言以纪事，此古今之通制也。我国家创业朔方，俗尚简古，未遑制作，凡文书皆用汉字及畏兀字，以达本朝之言。今文治寝兴，而字书方阙，其于一代制度，以达本朝之言。今文治寝兴，而字书方阙，其于一代制度，实为未备。特命国师八思巴创为蒙古新字，译写一切文字，期于顺事达言而已。自今以后，凡玺书颁发，并用蒙古新字，仍以汉字副之。其余公式文书，咸仍其旧。
三月壬子，黑的、殷宏至于马岛，为日本人所拒而还。戊午，阿术围樊城，筑堡于鹿门山。辛酉，败宋将张世杰出赤滩浦。
夏四月辛已，制玉玺大小十纽。
六月辛已，怯绵讨建都，失利，又擅追唆火儿玺书、金符，论死。丙申，高丽国王王禃遣其世子愖来朝。癸卯，诏董文炳率兵赴襄阳。秋七月己巳，立诸路蒙古字学。癸酉，立国子学，遣使者审理诸路冤滞，诏谕宋国军民，示以不欲用兵之意，复遣脱朵儿、王昌国等至高丽，相视耽罗等处。海道万户解汝楫、李庭等败宋将夏贵于虎尾洲，又败宋将范文虎于罐子滩。
八月己卯，文金洲招讨使司。丙申，诏诸路劝课农桑，命中书省采农桑事，列为条目，相土地所宜者，颁行之。高丽权臣林衍废其王禃，立禃弟淐为王。高丽世子禃奏其事。遣斡朵思不花、李谔等至高丽按之。
九月己未，封高丽世子愖为东安公。愖辞，授愖特进上柱国。敕率兵三千，赴其国难。辛未，敕万户宋仲义征高丽。忽剌出、史天泽并为章政事，阿里为中书右丞，行河南中书省事赛典赤行陕西四川中书省事。车驾至自上都。斡朵思不花、李谔以高丽枢密副使金方庆至，奉王淐表，称禃疾病，令淐权国事。
冬十月己卯，定朝仪服色。丁亥，遣兵部侍郎黑的、判官徐世雄，召王禃、王淐及林衍俱诣阙。命国王头辇哥率大军赴高丽，赵璧行中书省于东京，仍诏谕高丽军民。
十一月癸卯，高丽龟州都领崔坦等以西京内附。庚午，安南国王遣使贡方物。高丽国王王禃遣使从黑的入朝，奏禃己复位。
十二月己丑，析彰德、怀孟、卫辉为三路。
七年春正月辛丑朔，高丽国遣使贺正旦。丙午，耶律铸、廉希宪罢。立尚书省，罢制国用使司。平章政事忽都答儿为中书左丞相，国子祭酒许衡为中书左丞，制国用使司阿合马平章尚书省事，同知制国用使司事张易同平章尚书省事，制国用使司副使张惠、佥制国用使司李尧咨、麦术丁并参知尚书省事。己酉，敕诸投下官隶中书省。甲寅，高丽国王王禃奏请从七百人放觐，诏许从四百人。诏高丽西京内附，改为东宁府，画慈悲岭为界。丁巳，蒙哥为高丽安抚使，佩虎符。诏谕高丽臣民曰：
朕即位以来，闵尔国久罹兵乱，册定尔王，撤还兵戍。十年之间，其所以保护安全者，无所不至。不图逆臣林衍自作不靖，擅易国王禃。立安庆公淐。诏衍赴阙。复稽延不至，岂可释而不诛。已遣行省率兵东下，惟衍一身是讨，淐本非得已，在所宽宥。自余胁从诖误，一无所问。
二月辛未朔，中书右丞伯颜为枢密副使。丙子，帝御行宫，观刘秉忠、许衡及太常卿徐世隆所起朝仪，大悦，举酒赐之。丁丑，以岁饥，罢筑宫城。壬辰，立司农司，参知政事张文谦为司农卿。设四道巡行劝农司，劝课农桑，兴修水利。乙未，万户张宏范败宋兵于万山堡。高丽国王王禃来朝，求见皇子燕王。诏曰：“汝一国主也，见朕足矣。”禃请世子愖见，从之。诏谕禃曰：“卿内附在后，故班诸王下。我太祖时亦都护先附，即令班诸王上，阿思兰后附，则班其下。卿宜知之。”未几，命蒙哥、赵良弼送禃还。诏国王头辇哥率兵戍高丽王京，脱脱朵儿、焦天翼为高丽国达鲁花赤。又诏谕高丽臣民曰：
朕惟臣之事君，有死无二。不意尔国权臣，辄敢擅易国主。彼既驱率兵众，将致尔等危扰不安，以尔黎庶之故，特遣兵护送国王愖还国，奠居旧京，命达鲁花赤同往镇抚，以靖尔邦。尔东土人，咸当无畏，安堵如故。已别敕将帅，严戢兵士，勿令侵犯。尔或妄动，必致俘略，宜审思之。
三月庚子朔，日有食之。改诸路行中书省为行尚书省。甲寅，车驾幸上都。
夏四月壬午，设诸路蒙古字学教授，定达鲁花赤子弟荫叙格。癸未，定军官等级，以军多少为差。己丑，林衍死，衍党裴仲孙等复立王愖疏属承化侯温为王，窜于珍岛。
五月癸卯，也速带儿、严忠范等及宋兵战于嘉定、重庆，皆败之，获其都统牛宣。甲辰，威州番酋降。丁未，同知枢密院事合答为章政事。丙辰，括天下户口。减诸路课程十分之一，免上都粮税。管民官迁转，以六十月为一考。改宣徽为光禄司，宣徽使线真为光禄司使。庚申，命枢密院阅实军数。
六月庚戌，敕戍军还，所过州县村坊主者给饮食、医药。丁亥，罢各路洞治总管府。丙申，立籍田于中都东南郊。禁边民擅入宋境剽掠。
秋七月庚申，初给军官俸。壬戌，佥诸道回回军。乙丑，阅实诸路炮手户。也速带儿败宋兵于金刚台。八月戊辰朔，筑环城以逼囊阳。庚辰，御史大夫塔察儿同知枢密院事，御史中丞帖只为御史大夫。高丽世子愖来贺圣诞。驸马斡罗陈建城于答儿海子，赐名应昌府。
九月丙寅，括河西户口。
冬十月乙亥，宋人寇莒州。乙酉，有事于太庙。己丑，车驾至自上都。
十一月丁巳，忻都、史枢并为高丽金州等处经略使，佩虎符，屯田高丽。安南国遣使贡方物。
闰月丁卯朔，高丽世子愖还。壬辰，申明劝课农桑赏罚之法。设诸路脱脱禾孙。
十二月丙申朔，改司农司为大司农司，御史中丞博罗兼大司农卿。安童奏：“博罗以台臣兼领，前无此例。”帝曰：“司农非细事，朕深谕此，其令博罗总之。”秘书监赵良弼充国信使，使日本，赐日本玺书曰：
盖闻王者无外，高丽与朕既为一家，王国实为邻境。故尝遣信使修好，为疆场之吏抑而弗通。所获二人，敕有司慰抚，赍牒以还。继欲通问，值高丽权臣林衍构乱，坐是弗果。岂王亦因此辍不遣使，或已遣而中道梗塞耶？不然，日本素号秉礼之国，王之君臣宁肯漫为不思之事乎？近己平林衍，高丽安辑，特令秘书监赵良弼充国信使，持书以往。如即发使，与之偕来，亲仁善邻，国之善事。其或犹豫，以至用兵，夫谁所乐为也？王其图之。敕岁祀大社稷、风师、雨师、雷师。丁亥，金齿、骠部酋阿匿福、勤丁、阿匿爪来降献驯象三、马十九。辛酉，诸王伯忽儿为也可札鲁忽赤。
八年春正月乙丑朔，高丽国遣使贺正旦，兼贡方物。己卯，同佥河南等路行中书省事阿里海牙参知尚书省事。设枢密院断事官。丙戌，高丽安抚使阿海攻珍岛失利。壬辰，敕诸路鳏寡孤独、疾病不能自存者，官给庐舍、薪米。
二月乙未朔，定民间婚娶礼币，贵贱有差。丁酉，发中都、真定、顺天、河间、平滦五路民筑宫城。己亥，罢诸路转运司。以尚书省奏定条画颁天下。移陕西四川行中书省于兴元。癸卯，东京等路行尚书省事赵璧为中书右丞。甲辰，命忽都答儿招论裴仲孙。忆巳，大理等处都元帅元宝合丁、云南王傅阔阔带毒杀云南王事觉，伏诛。戊申，以治事日程谕中外官事。庚戌，申严东川盐井之禁。庚申，奉御九住以梳栉侍太祖，奉所落须发之上，诏藏于太庙夹室。
三月乙丑，置河东山西道按察司，改河东陕西道为陕西四川道，山北东西道为山北辽东道。丙子，改盐课都转运司为都转运盐使司。辛巳，杀滨棣路万户韩世安，籍其家。甲申，车驾幸上都。乙酉，中书丞许衡罢为集贤大学士、国子祭酒。立国子学，置司业、博士、助教等官。己丑，立西夏中兴等路行尚书省，趁海参知行尚书省事。命尚书省阅实天下户口，颁条画谕天下。敕有司留滞狱讼，以致越诉者，官民皆罪之。忻都、史枢行经略司于凤州等处。
夏四月壬寅，忻都、忽林赤、王国昌分道讨裴仲孙。平滦路昌黎县民生子，中夜有光，诏鞠养之。或谏，帝曰：“何幸生一好人，毋嫉也。”每月命给米四斗。戊午，阿术等与宋将范文虎战于湍滩，大败之，获统制朱胜等非余人。
五月乙丑，以大兵围襄阳。敕赛典赤、郑鼎率所部水陆并进，趋嘉定，汪良臣、彭天祥趋重庆，扎剌不花趋泸州，曲立吉思趋汝州，牵制宋之援兵。佥省也速带儿、郑鼎为军前行尚书省事，赛典赤行省事于兴元，转给军粮。丙寅，云南落羽蛮贡方物。辛未，分金齿、白夷为东西两路安抚使。己卯，史天泽平章军事重事。辛巳，令蒙古子弟好学者，兼习算术。癸未·史枢、沂都等讨珍岛贼，大破之，斩王温，其党金通精走死，珍岛平。高丽国遣使贡方物。
六月甲午，敕枢密院：凡军事径奏，不必由尚书省。癸卯，宋将范文虎援襄阳，阿术等大败之
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:43:33-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
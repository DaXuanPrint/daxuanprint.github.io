<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="第一回。盘古王一出世初分天地,第二回。至三皇传多氏渐剖乾坤,第三回。五帝起亶聪明创制立法,第四回。尧让舜舜让禹总为斯民,第五回。夏后氏四百年一十七世,第六回。殷汤氏三十世六百余春,第七回。成周氏至平王迁都洛邑,第八回。齐桓公晋重耳五霸称尊,第九回。简王后至灵王时生孔子,第十回。李老子释迦氏说法谈经,第十一回。周社稷八百年三十七世,第十二回。九州岛中诸列国并入强秦,第十三回。秦无道四十年止传二世,第十四回。六国人并楚汉起义争衡,第十五回。汉高祖定江山一十二帝,第十六回。二百年遭王莽篡国鸩君,第十七回。汉光武">
<meta name="description" content="原书《二十四史通俗演义》有雍正间刋本，四十四回。本书删去原先四十一至四十四回（各朝年号丶儒家道德丶历朝各地物产丶历朝各地灾异风俗），另增二十回，总计六十回。内容：。原书一至四十回记叙盘古开天至清兵南下统一全国之大事。本书由清康熙时期，平西王吴三桂绞死明朱桂王一事写起，至民国时期军阀混战，各派代表签订和约，将上海改为商埠一事止，着重在民国之事。_历代兴衰演义_全文在线阅读_历代兴衰演义_全文在线下载_大玄古籍书库">
<title>历代兴衰演义_黄士衡_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">历代兴衰演义</span> <br/>
          作者： <span class="inputVal" id="bkauthor">黄士衡</span> <br/>
          朝代： <span class="inputVal" id="bkdate">近代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]542898</span> <br/>
          说明： <span class="inputVal" id="bkdec">原书《二十四史通俗演义》有雍正间刋本，四十四回。本书删去原先四十一至四十四回（各朝年号丶儒家道德丶历朝各地物产丶历朝各地灾异风俗），另增二十回，总计六十回。内容： 原书一至四十回记叙盘古开天至清兵南下统一全国之大事。本书由清康熙时期，平西王吴三桂绞死明朱桂王一事写起，至民国时期军阀混战，各派代表签订和约，将上海改为商埠一事止，着重在民国之事。</span> <br/>
          封面： <span class="inputVal" id="bkimg">Z_5772.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]历代兴衰演义
[book_author]黄士衡
[book_date]近代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]542898
[book_dec]原书《二十四史通俗演义》有雍正间刋本，四十四回。本书删去原先四十一至四十四回（各朝年号丶儒家道德丶历朝各地物产丶历朝各地灾异风俗），另增二十回，总计六十回。内容： 原书一至四十回记叙盘古开天至清兵南下统一全国之大事。本书由清康熙时期，平西王吴三桂绞死明朱桂王一事写起，至民国时期军阀混战，各派代表签订和约，将上海改为商埠一事止，着重在民国之事。
[book_img]Z_5772.jpg


[book_title]第一回 盘古王一出世初分天地
诗曰：
混沌初开气候淳，标枝野鹿看君臣。
三皇五帝宾天去，辛苦阎浮世上人。
却说王者父天母地，而子万民。可见天为父，地为母。帝王为之子，而天下万世臣民，则又帝王之子也。此书单言历代帝王之事，自不得不由子而溯源其父母。
从来言天地者，曰形如鸡卵，诚哉斯言。第以为悉如鸡卵，则又与鸡卵不同。盖鸡卵只一重，而天凡九重。其第一重宗动天，无星转动，有气无形。为黑罡风，瞬息千里，其力甚猛，带三垣二十八宿天，以至土、木、火、日、金、水月轮诸重天，自东而西，一日绕地一周，而过一度。其外则浑沦一气，冲穆无际矣。又曰宗动天之外，为元际天，为常静天，元远无极，宗动天之内。其第二重为经星三垣二十八宿天，与宗动天甚近，带转甚速，其自西而东转也，一岁只差得一分，六十年只行得一度，七千年作一周。此以下八重天，俱自西而东行。然为宗动天所带转，故在下望之，俱升东而没西也。第三重填星，即土星天，去宗动天稍远，带转稍迟，其自西而东行也，二十八日差一度，二十八年一周天。第四重岁星，即木星天，去宗动天渐远，带转渐迟，其自西而东行也，一日差一度，十二年一周天。第五重荧惑，即火星天，去宗动天较远，带转较迟，其东行也。二日差一度，二年一周天。第六重日轮天，去宗动天远，带转迟，其东行也，一日差一度，一年一周天。第七重太白，即金星天。第八重辰星，即水星天，去宗动天远，带转俱迟，其东行也，一日差一度，一年一周天。第九重月轮天，去宗动天愈远，且以近地，带转极迟，其东行也，一日差十三度有奇，一月一周天。
其经星分六等：第一等最大者，穿心三百五十六里零，其余以次而减。至六等星最小者，每天穿心二百六十里零。日大穿心一千七百五十里零，月大穿心六百里零。其五星惟土星、木星为大，穿心俱三百四十里零。太白穿心一百一十四里，辰星穿心六十里零。其诸重天，各相去九万里零。
一重天，间一重气，而日轮经星二重天倍之。其所谓差者，谓宗动天自东而西行，诸重天自西而东行，与宗动天差，所谓天道左旋，日月五星右旋也；一度者，下望天一尺也。此九重相包，如忽头皮皆坚硬。而日月星辰，定在其体内，如木节在板，因天而动。
第天体明无色，则能通透光，如水晶玻璃然，而内外若一体。星则如石然，而润泽有光，故在下视之，能透九重，愈远愈明也。其月轮天之下，为火际，火际之下为冷际，冷际之下为温际，人物俱在温际气中。
其月有晦、朔、弦、望，日月有薄蚀者，以日犹火，月犹水也。月与星俱无光，借日照之光以为光。月在第九重天，于人最近。日居第六重天，远而在外，故晦朔，则日照月之上面，而下面无光。弦则月东行，渐与日远，日从旁照，渐有一线之明。望则日月相对，日光照月之下面，而全明矣。然所谓相对者，以日行黄道。月春行二青，夏行二赤，秋行二白，冬行二黑之八道。此八道，皆斜出于黄道之内外，虽相对不甚正，从傍借照也。若日月各当九道之交，相对甚正，则地居中，日光为地所掩，而月蚀。若当晦朔之时，日月之行，适当九道交处，则日光为月魄所掩，而日蚀矣。其交处近日者曰天首，是为罗猴，故日犹火也，故曰火之余。其对冲为地尾，是为计都，以其常当地影，故曰土之余。勃星生于月，月行有迟速之不同，其最迟处为孛。月属水，故孛为水之余。而气则生于闰，二十八年十闰，而气一周天。闰为岁之余，故气为木之余。此四余，无形而有度，并七政为十一曜也。
其有瑞星、妖星者，乃治乱灾祥之气。积而先见，本乎地而应乎天。又或一方冤淫之气上蒸，积为彗孛，必有刀兵杀掠之惨，皆生于月轮天之下者也。其流星乃五行之散精，其陨星乃日月五行之厉气，积而成象于月轮天之下，非真星也。
其风雨，则以海水广受日照，湿热之气上腾，至冷际扼不得上，渐结成云。其内地湿热之气引之，随风带入内地而为雨。
若日照诸海山，与地面干燥之气上腾，至冷际，扼不得上，则横飞而为风。风所以带雨，故雨随风至也。若本地干燥之气，上升而为风，与本地湿润之气，发越而为云，皆无雨，虽雨亦小也。若霞者，系日照云而成。若虹霓，系雨气映日而生。若雷者，乃阴阳搏击之气。其猛烈者，为霹雳，物遭之无不破。
而电则又以阳之精气，格于雨水之阴气，映斗成光，其甚者为霆也。若露者，乃土气津液，从地上升，天气下降，凝而为露。
而霜则又以露凝结而成，雾则从湿土之气而生者也。若雪霰，本雨也，冷气薄之，寒甚，而在云中结者为雪。其既下于云，而在空中结者为霰，故霰如雨点之形，而且下在雪前也。其独厚于高山者，以高山招风。雪体轻，故随风飘至也。其雨各种异物者，大抵不祥之兆，皆此方灾厉之气，积而成形；或妖龙野鬼，亦能为之也。其江河之水，日出不穷，且多出于高原者，以地上面为高山，地下面为深穴。其穴之西向者，以天行运转鼓水入穴，有入无出，遂从泥沙上涌，而为江河诸水。其温泉，以地下入水处，适当黄道，日之热气所致也。其有地震者，亦以地下多岩穴，日行海底，热气熏蒸，穴中日日蒸之，愈积愈重，渐升而上，至地面，势不得散，必溃围四出，以致震动。或陷裂，或有声有火。故地土厚，而无江湖池井之处，以泄气者，震恒多。
地土薄，而多江湖池井之处，以泄气者，震恒少也。
其气候有寒暑者，以中国之地近北，故日行北陆则暖，日行南陆则寒也。其海水有潮汐者，以日行海底，所过处热气极盛，月升而冷气与之一激，乃号叫怒起而生潮。潮既过，而日之精神热气，与月之精神冷气，恒映积淤冲。盖与日月相对之处，积有一股冷热之气，亦与日月同，故再值再潮而为汐，其有大小者，以日月之行，有远近之异势，近则潮大，远则潮小。
至晦朔时，月虽无光，而月之体魄，与冷气仍在，故犹然发潮发汐，朔望同也。其海水之咸，亦由太阳亢炎，干湿二气熏蒸所致。所以夏月之水，常咸于冬月。海面之水，独咸于海底。
其浸入地中者，以得土渗而淡也。
至于地面之大，穿心九万里零，厚二万八千六百三十六里零，去月轮天周围隔海四万五千余里零。盖地面是土，土之下是砂石，砂石之下是浮岩，浮岩之下是海，海之下仍是天。其不与天俱动者，以地之四旁底下，皆是海如载舟然。地之东为潮海，水随天升，舟上则覆。地之西为溜海，水随天入，舟至则陷。地之北为冰海，海水常冰，舟行则碍。地之南为热海，海水如热油，舟入则焚，此天之所以终古不可近也。又天升东而没西，故海水亦自西北而东南流也。
其地舆，则居中近北之地，曰亚细亚洲。国土不啻百余，大者首推中国。又小岛各自为国者数百。其亚细亚洲之西而略北，曰欧罗巴洲，即今之所谓西洋。国之大者七十余，小岛亦不下数百。其亚细亚洲之西南，欧罗巴洲之南，曰利未亚洲。
大小共百余国，小岛数百。亚细亚洲之东而带北，曰亚墨利加洲，地分南北，中有一峡相连。峡南曰南亚墨利加，峡北曰北亚墨利加。地极广，平分天下之半，小岛千余，总之四洲之内，奇奇怪怪之事，所在多有，载不胜载。其亚细亚洲之南，曰墨瓦蜡泥加洲，此洲人至者少，未审其山川国土、人物风景何如。
此天地形体之大略也。
若夫天地之数，止于一元，一元共十二万九千六百年。元统子丑寅卯辰巳午未申酉戌亥之十二会，每会一万八百年。会统三十运，每运三百六十年。运统十二世，每世三十年。前此一元之天地，亦是万国九州岛，花花世界。无奈行到申会，便昼夜失序，寒暑舛错，五谷不生，人类日稀。行至酉会，渐渐无君无长，不复知有文字。再至戌会之初，千里才得见人，五谷全无，民乃食土，亦少衣服，男女相遇即交，交讫而退，即间有生育，亦但知有母而不知有父。道路不通，其后渐至无人无物。至于亥会，黑黑暗暗，山川日月，尽归乌有，不觉天地混蒙起来。直至子会，逐渐开明，乃生起日月来，渐有天光而天开。再至丑会，复生起水土砂石来，渐渐凝结而有地。再至寅会，于大荒山腰，受天地之灵秀，蕴日月之光华，遂孕有灵通之性，内育人胎，于十月十六日寅时，豁刺刺一声响亮，山腰迸裂，产出一个人来。学爬学走，餐风吸露，食草饮水，渐渐长成，龙首人身，身长百尺，头角狰狞，神眉怒目，獠牙露齿。
遍体皆毛。将身爬上山顶，用手把天细摸，觉天之体，跃跃欲动。将身走到地上，用足把地细踹，觉地之体，凝凝欲静。且天渐渐高起来，地渐渐低下去，渐次将开，相附而动，仔细一看，见昆仑山顶，与月轮天相连，坚不可破。天**动而不得动，地**静而不得静。天地相连，两不得所，人物难生。
盘古心中自忖，必得一件物事，断其连处。自然天清地宁，万物得所。东寻西寻，并无物件。寻至多时，不期事有凑巧，一日行至西方，寻得先天金石之精，一斧一凿。盘古约重千斤，乃右手持爷，左手执凿，或用斧劈，或用凿开，用功多时。忽然一日凿开，有如天崩地裂，大响一声，天地两分。轻清者为天，渐高而运转；重浊者为地，渐低而凝静。天地遂分而为二。
又在上者名之为天，在下者名之为地，而混茫开矣。自后阴阳二气交媾，生人生物，继之者为天皇氏。且听下回分解。

[book_title]第二回 至三皇传多氏渐剖乾坤
词曰：
细想三皇五帝，一般锦绣江山。风调雨顺万民安，不见许多公案。后世依他样子，齐家治国何难。流芳百世在人间，万古称扬赞叹。
邵康节曰：天开于子，复卦也。地辟于丑，临卦也。人生于寅，泰卦也。周十二宫而终于坤，是为一元。盘古生于寅。
天皇在寅，地皇在卯，人皇在辰，五帝在巳。自夏禹八年，始入午会。今正为午会之中，未至未会也。
却说盘古后，阴阳二气，交媾融结，渐渐生起人来。或从天降，或从地出，或三或五，尽成人形，皆长大丑汉。星散而居，饮水食草，无知无识，亦无君长。乃于木德王。岁起于摄提，冲动四象，于昆仑山腰，瑞气结成灵胎，产出十三个人来，而天皇氏为之长。身有毛，面青色，**无衣，披发两肩，长三丈六尺，淡泊无为而俗自化。以木德王，乃作天干地支。天干者，甲乙丙丁戊己庚辛壬癸也。此时甲尚未名之为甲，名之曰阏逢。乙尚未名之为乙，名之曰旃蒙。丙曰柔兆，丁曰强圉，戊曰着雍，己曰屠维，庚曰上章，辛曰重光，壬曰玄默，癸曰昭阳。地支者，子丑寅卯辰巳午未申酉戌亥也。此时子尚未名之为子，名之曰困敦。丑日赤奋若，寅曰摄提格，卯曰阏单，辰曰执徐，巳曰大荒落，午曰敦牂，未日协洽，申曰氵居滩，酉曰作噩，戌日阉茂，亥曰大渊献。天干地支，轮流配合，周而复始，是为六十甲子，以定岁时所在。自是五运始兴，大化始立。
足弟十三人，共治天下一万八千岁。继之者地皇氏也。地皇氏以火德王，生于熊耳龙门之山。于二山中，忽然生出红光数丈，光中现出五色祥云，将二山罩定，涌出十一个人来。而地皇氏尤为聪明首出，身长三丈三尺。膊大数围，身有毛，面黑色，目如火光，立乎中央，以治八方。先时，天皇氏虽创立干支，然而昼夜不分，日月不辨，不知日之升降，与夫月之朔望盈虚。地皇氏乃定明于昼者为日，明于夜者为月。自无而有，从一线之光起，至于大圆，复归一线之光。至无而止凡二十九日，或三十日，为一月。其三三两两，散碎明于天上者为星，星之空处为辰，并日月星辰谓之三辰。三辰既定，以十一月为冬至，凡三百六十五日，共十二月，为一岁，周而复始。于是龙兴鸾集，自然成文，万民安泰，与十弟共治天下一万八千岁。
继之者人皇氏出焉。人皇氏以土德王天下。地皇之末，忽然地气冲天，天地交感，山中降出九个孩儿。出于刑马之山，提地之谷，渐渐长大，凡九人，而人皇氏为之长。生得面带白色，目若明星，身长三丈。乃相厥山川，分天下为九区，自治一区，俾八弟各治一区，故又号曰居方氏。此时风气渐开，时序颇着，万物群生，淳风沏穆，遍处皆山林鸟兽，人民同居，又无衣服，雌雄相视，甚觉奇异。其雄者视雌者：“彼何以独凹也？”其雌者视雄者：“彼何以独凸也？”一日雄物挺然竖立，乃谓凹者曰：“我有余而汝不足，试以有余补不足何如？”
遂向凹者投之。其投也，甚觉美快，于是忻然。众共效而投之，遂分凹者为女，凸者为男，而男女分矣。且自一投，美快之后，而凹者渐觉腹大，至十月而后生男生女，于是乎有生育。有男女生育，遂有父子君臣。此时君乃明君，而主不虚王；臣乃良臣，而臣不虚贵。制治渐敷，而政教由此兴；礼义渐备，而君尊臣卑自此起；饥飧渴饮，而民之食用渐着；男女交媾，而民之婚姻渐起。兄弟九人，共治天下一万五千六百年；或曰四万五千六百年，非也。
人皇之后，有五龙氏。兄弟五人：一曰皇伯，二曰皇仲，三曰皇叔，四曰皇季，五曰皇少。五姓同朝，治在五方。司五行，布山岳，驾五龙，以治天下，行无为之化。今上郡肤施有五龙山，盖出治之所也。继五龙氏而治者，曰巨灵氏。巨灵氏出于汾睢，与元气齐生，握大象，持大权，挥五丁乏士，驱阴阳，反山川，居无恒处，而迹躔于蜀。继治有句疆式、谯明氏、涿光氏、钩陈氏、黄神氏、巨神氏、犁灵氏、大马鬼氏、鬼隗氏、弇兹氏、泰逢氏、冉相氏、益盈氏、大敦氏、灵阳氏、巫常氏、泰壹氏。泰壹氏开图挺纪，调大鸿之气，正神明之位。
盖茫无形，尝无味，操法久视而长存者。厥后，皇帝老子受法于泰壹元君，有泰壹之书传于世。空桑氏、神民氏，盖使民神异业，而精气通行者，猗帝氏、次民氏、辰放氏。
古初之人，卉服蔽体，辰放氏教民扌搴木茹皮以御风霜，绹鬓阔首以去灵雨，而人从之，号曰衣皮之民，传四世。蜀山氏、马鬼豗氏、浑沌氏，生而不杀，予而不夺，天下之人，服其威而怀其德。当是时，阴阳和平，万物无争。蜚鸟之巢，可俯而探也，走兽可系而走也。盖执中涵和，无内而无外者，传七世。
东户氏，当是之时，禽兽成群，竹木遂长，道不拾遗，传十七世。皇覃氏、启统氏、吉夷氏、几蘧氏、稀韦氏、有巢氏，太古之民，穴居野处，搏生咀华，与物相友，尚有与禽兽同食共宿者。至是，民有机智，凌虐禽兽，而禽兽始为人敌，爪牙角毒，概不足以胜禽兽。有巢氏教民构木为巢，居而避之。未知稼穑，食草木之实。
未有火化，渴饮禽兽之血，饥则带毛而食禽兽之肉，故曰茹毛饮血。取禽兽之皮，以蔽前后。传二世而燧人氏继之。燧人氏有四贤臣：一曰明山、二曰必育、三曰成博、四曰陨丘，辅燧人氏以治天下。时民不知有火，未知熟食，燧人氏仰观列宿，俯察五行，知空中有火，丽木则明。一日游于南垂，有木焉。
鸟喙其枝，见磷磷火出，燧人氏感之，于是钻木取火，教民烹饪，放于石上，炙而食之，以免腥臊生食，民大利之。
时未有文字，燧人氏作结绳之政，大事则大结，小事则小结。立传教之台，为日中之市，兴交易之道，人情以遂，故又谓之燧皇，传八世。继治有庸成氏，再继有伏羲氏出焉。未知后事如何，且听下回分解。

[book_title]第三回 五帝起亶聪明创制立法
词曰：
道德三皇五帝，功名夏后商周。英雄五霸闹春秋，秦汉兴亡过手。青史几行名姓，北邙无数荒丘。前人田地后人收，更有收人在后。
吕氏曰：从来五帝之说，纷纷莫定。有以黄帝、颛顼、帝喾、帝尧、帝舜为五帝者；有以太昊、炎帝、黄帝、少昊、颛顼为五帝者。惟《易经系辞》传，称古者伏羲氏王天下，伏羲氏没，神农氏作，神农氏没，黄帝、尧、舜氏作。不据传而据经，而五帝之名实定矣。此一回只伏羲、神农、黄帝三帝事实。
尧、舜见下回。
却说太昊伏羲氏，成纪人也。其母华胥氏，居于华胥之渚。
华胥，即今陕西西安府蓝田县是也。一日闲嬉游入山中，见一巨人足迹，羲母以脚步而履之，自觉意有所动，忽然红光罩身，遂因而有娠。怀十六个月，生帝于成纪。成纪，今陕西巩昌府泰州是也。身长一丈六尺，首若蛇形。
生有圣德，人民感戴，推之为君。以木德王天下，以风为姓。建都于宛丘，今河南府陈州是也。帝居位，上合天心，下合人望。共工、柏皇、朱襄、昊英等诸文武大臣，各秉贤能，分理宇内，而政大治，教民作网罟，捕鱼虾，以瞻民用。又教民养马、牛、羊、鸡、犬、豕六畜，以充庖厨，且以为牺牲、享神祗之用。上古之民，卧则口去口去，起则吁吁，饥则求食，饱则弃之，与禽兽无异。知有母而不知有父，知有爱而不知有礼。帝始制嫁娶之法，凡欲娶人女，先正姓氏，遣媒妁，说合议定，然后以俪皮为礼。俪皮者，双兽皮也。古者衣服用皮，故用之以合配偶。而民始知有父子、男女有别，而不相渎。
时帝治极盛，文明将起，聚天地之精华，于河中生出一件物事来。其物龙首马身，而龙鳞，高八尺五寸，形类骆驼，左右有翼，波中踏水，如履平地。背负图点，其文后一六，前二七，左三八，右四九，中五十，出于孟津河中。百姓看明，飞报入朝。伏羲闻报，即命驾至河边观看。果见其物踏水不没，乃叹曰：“此文明之始也。”命抬石案至前，同群臣拜礼讫，遂将其背上图点，用火孚炭画于石上，再取竹木之板，画于板上。
由是则而象之，推而广之，画成干、坤、艮、巽、震、离、坎、兑八卦。卦有三爻，因而互相配合，重为六十四卦，三百八十四爻。教民决嫌疑，定犹豫，使民不迷于吉凶悔吝之途。开物成务之学，天地秘藏之机，至此而尽泄矣。
于是仰观象于天，俯观法于地，近参乎身，远取诸物，初作文字，以代结绳之政。虽草草创立，未能精工，至于仓颉制以六义，而文字大备矣。因有河图之瑞，以龙纪官，各官皆以龙名，如飞龙、潜龙、居龙、降龙之类。作甲历，甲历者，起于甲寅，支干相配，为十二辰。六甲而天道周矣。岁以是纪而年不乱，月以是纪而时不易，昼夜以是纪而人知度，东西南北以是纪而方不忒，此为历日之始。又斲桐为琴，以绳丝为弦。
弦二十有七，命之曰离徽。又纟亘桑为瑟，弦三十有六。以通神明之贶，以合天人之和，以修身理性，反其天真，而乐音自此兴焉。帝在位一百一十五年崩，寿一百九十有七，葬于陈。
戊辰元年，妹女娲氏立。女娲氏与伏羲氏同母所生，生而神灵，面如傅粉，齿白唇红，身长一丈。佐兄太昊氏，正婚姻媒妁嫁娶之礼，以重万民之制，是为神媒，帝爱而敬之。伏羲氏崩，群臣推女娲氏为主，号为女皇。以云为姓，建都于中皇之山。
时有镇守冀方诸侯共工氏名康回者，生得面如黑漆，发似朱砂，身长二丈六尺，遍身皆毛，任智自神，俶乱天常，窃保冀方，自谓水德，以水德纪官。
共工神通广大，善用妖法，能驾云涌水为助，乃壅防百川，隳高堙卑，振滔洪水，以害天下，大兴兵马作乱。女娲氏命祝融氏征之。共工氏念动真言，涌水滔天冲来。祝融氏聚卢灰止之。共工氏大败，乃驾云望北而逃。岂知当初盘古开天之时，凿破昆仑山，原有一半带在月轮天上，名曰不周山。亦曰天柱。
彼时原在天中，迨后日运日移于北，且亦体重将崩。此时共工氏驾云逃至北方，见天柱下垂，挡住去路，心中大怒，大吼一声，以头尽力向不周山一触，天柱大折，崩将下来，将共工氏尸首压得粉碎，又将地压成侧势，海水浸将上来，地乃大缺一角。祝融氏得胜回朝，将此一段事情奏与女皇，女皇亦未有良策处治。只见北方一群百姓前来求见，女皇问其原故。百姓奏道：“自祝将军征康回之后，彼处昼夜不分，黑黑暗暗，阴风凛冽，不似人世，百姓们取火寻路至此，望吾皇速为主张。”
女皇闻奏，即同群臣起驾，令百姓引路，前往不周山审视。只见天昏地暗，冷气逼人，举火照之，西北方一带，天缺有七八痕。只因天气大泄，故冷风吹下，日月无光。女皇寻思良久，乃命群臣于五方寻取五色云母石，复命取五色矾石炼成膏，将云母黏成大块备用。女娲氏原是女仙，能腾云驾雾，念动咒语，云生足下，将石升在空中，凡天有缺处，随其缺用膏用石补之。
事毕，天体照旧完好。女娲氏下来，又将前所崩之不周山凿断，分为四段，凿成鳌足之形，大展神通，运入海底，将地撑起，地体依然如旧。第天体原与水晶玻璃一样，故日月照之，所在有光。石则不能明亮，故石所补处，乃复体浊无光，女娲氏患之。
彼时钟山有神，人面蛇身而赤色，身长千里，两眼有光，开目则如日月一般，有光照地，且其气暖，吐出温和，就如夏天一般。女娲氏乃以法制钟山之神，令之常居钟山之上，昂其首以照北海诸国。其目开则为昼，闭则为夜，其气出则为夏，吸则为冬。不饮不食，使之乘时以吐风雨，而百姓乃得安生。
女娲氏治天下一百三十年，继之者柏皇氏、中央氏、大庭氏、栗陆氏。栗陆氏刚愎自用，民始携叛。其臣东里子谏而被杀，天下益贰，栗陆氏亡，浑沌氏、骊连氏、赫胥氏、尊卢氏、昊英氏、有巢氏。前有巢氏教民架木为巢于树，及其久也，木处而颠。此有巢氏，教民编槿缉藿，造成茅屋，而民赖之，盖屋庐之始也。故亦号有巢氏。朱襄氏、葛天氏，其治世也，不言而信，不化而行，俗熙熙而自治。阴康氏，此时水渎不疏，阴凝易闷，人郁于内，脉理壅滞，多患重腿之疾，阴康氏始制舞焉，以和其关节，治于华原。无怀氏，其民甘食乐居，怀土重生，鸡犬之声相闻，民至老死，不相往来。自后神农氏作，而帝王之历代世数，遂斑斑可稽矣。
炎帝神农氏，名石年，乃少典国君之子。初，少典国君娶有虫乔氏之女，曰安登，生二子焉。长曰石年，感神龙而生帝，故身似龙形，生于烈山之石室，身长八尺七寸，以火德王天下，故曰炎帝，都于陈，迁都曲阜。曲阜，今山东兖州府曲阜县是也。癸未元年，初艺五谷。古者民茹草木之实，食禽兽之肉。
神农氏思禽兽有限，而人民众多，一旦禽兽食尽，民将无以为生。若草木一年可生一次，源源无穷，而草木之可以养人者，莫如五谷。乃因天时，相地宜，斲木为耜，揉木为耒，作陶冶，制镈耨。教民树艺五谷，而农事兴矣。教民治麻为布，而衣服起矣。时民有疾病，未知药石，故多死亡。神农始尝百草，察其温、平、寒、热之性，辨其君、臣、佐、使之宜。尝一日而遇七十毒，神而化之，遂作方书，以疗民病。始列廛于国，为日中之市，致天下之民，聚天下之货，交易而退，各得其所而不相争。作蜡祭，以赭鞭鞭草木。作扶犁之乐，致丰年之咏。
有火瑞，以火纪官，如大火、鹑火、西火、北水之类。诸侯夙沙氏叛，煮海为盐，不受帝命。其臣箕文谏而被杀，帝益修德。
夙沙氏之民，自攻杀其君而来归。于是南至交趾，北至幽都，东至旸谷，西至三危，莫不从其化。帝南巡狩，崩于长沙之茶乡，今湖广长沙府茶陵州是也。在位一百四十年，寿一百六十八岁。
神农氏纳莽水氏之女，曰听，生帝临魁，在位八十年。
临魁生帝承，在位六十年。承生帝明，在位四十九年。明生帝宜，在位四十五年。宜生帝来，在位四十三年。来生帝里，在位四十三年。里生节茎，节茎生克及戏，俱不在位。克生子帝榆罔立，居于空桑，为政苛急，务乘人而斗其捷，法多酷民。
群臣怨望，诸侯携贰。
其臣蚩尤，乃姜姓，炎帝之裔也。好兵喜战，作大弩刀戟，以兼诸侯。帝榆罔不能制，命居少颢以临四方。蚩尤益肆其恶，出洋水，登九淖，以攻帝榆罔于空桑。炎帝逊居涿鹿，轩辕乃征师诸侯，与蚩尤战于涿鹿之野。蚩尤作大雾，军士昏迷，不能取胜。轩辕乃作指南车，以示四方，遂擒杀蚩尤于中冀，因名其地曰绝辔之野。炎帝榆罔仍然不改前非，轩辕修德治兵，与炎帝榆罔战于板泉之野。三战，然后胜之。榆罔在帝位五十五年。诸侯遂推轩辕，代神农氏为天子，是为黄帝有熊氏。
初，神农氏之母生二子，长为神农氏，其弟则世嗣少典氏为诸侯。至帝榆罔之代，少典国君之妃曰附宝者，见大电绕北斗枢星，感而怀孕。二十四月而生帝于轩辕之丘，因名曰轩辕。
轩辕，今河南开封府新郑县是也。姓公孙，长于姬水，故又以姬为姓。帝生而神灵，弱而能言，幼而徇齐，长而敦敏，聪明绝世，国于有熊，故又号有熊氏。以土德王天下，故号曰黄帝。
都于涿鹿，今北直保安州是也。帝始制阵法，内行用刀锯，外行用甲兵。设旌麾，有不顺者则征之。拔山通道，未尝宁居。
虽都涿鹿，而迁徙无常，以兵师为营卫。时有云瑞，乃以云纪官，如青云、缙云、白云、黑云、黄云之类。帝一日忽梦大风，吹天下之尘垢皆去，又梦人执千钧之弩，驱羊万群。寤而叹曰：“风为号令执政者也，垢去土而后在也，天下岂有姓风名后者哉。夫千钧之弩，异力者也。驱羊万群，能牧民为善者也，天下岂有姓力名牧者哉？”于是依二占求之，得风后于海隅，进以为相。得力牧于大泽，进以为将。又得六相而天下治。风后明乎天道，故为当时；力牧察乎地势，故为禀者；奢龙辨乎东方，故为土师；祝融辨乎南方，故为司徒；大封辨乎西方，故为司马；后土辨乎北方，故为司李。帝一日又梦两龙以图授帝，帝乃斋戒往河求之。有大鱼溯流负图文而进，帝拜受之，得其五要。乃设灵台，立五官以叙五事。命羲和占日，常仪占月，鬼臾蓲占星，车区占风。命大挠探五行之情，占斗纲所建，始作甲子，干支相配，而定以纳音。命容成作盖天以象天，以占日月星辰而定气运。造神历，积邪分以置闰，于是时惠而辰从矣。
帝又命仓颉制文字。仓颉四目，生有圣德。时有灵龟负书，出于洛水之汭，丹甲青文，仓颉受之。遂穷天地之变，仰观奎星圆曲之势，俯察龟文鸟羽山川，以指画掌，而创文字。文字成，天为雨粟，鬼为夜哭。初，自伏羲画卦以来，略有文字。至是以六义制字，一曰象形，二曰指事，三曰谐声，四曰会意，五曰转注，六曰假借，而天下之文字备矣。
命隶首作算数，命伶伦造律吕，命大容作承云之乐，命之曰咸池。作冕垂旒充纩为玄衣黄裳，以象天地之正色，帝观翚翟草木之华，乃染五色为文章，以表贵贱，于是兖冕衣裳之制兴。命宁封为陶正，赤将为木正，作杵臼，而谷粟始凿。作斧灶，而民始粥。作甑，而民始饭。以烹以炰，以为醴酪。泽有桥梁，行有屦履，死有棺椁。命挥作弓，夷牟作矢，岐伯作鼓吹铙角灵鞞神钲，以扬武德。命共鼓化狐刳木为舟，剡木为楫，以济水，邑夷法斗之周旋，作大辂以行四方。帝始立宫室之制，遂作合宫，祀上帝，接万灵，布政教。始范金为货，制金刀，立五币，为轻重以制国用。
帝以人之生也，负阴而抱阳，食味而被色，咨于岐伯，而作《内经》。复命俞跗、岐伯、雷公察明堂，究息脉；巫彭桐君处方饵，而人得以尽年。
命元妃西陵氏之女嫘祖，教民育蚕。初，太古之时，未有君长，无所统摄，所聚，即推一人为长。蜀地有长，为邻所掠去，已逾年，唯所乘之马在。女念父隔绝，或废饮食，其母慰抚之，因誓于众曰：“有得父还者，以此女嫁之。”部下之人，唯闻其言，无能致父归者。马闻其言，惊跃振迅，绝其拘绊而去。数日，父乃乘马归，自此马嘶鸣不已。父问其故，母以誓众之言白之。父曰：“誓于人，不誓于马，安有人而偶马乎？”
但厚其刍养，马不肯食，每见女出入，辄怒目奋击。父怒，射杀之。曝其皮于庭，女行过其侧，马皮蹷然而起，卷女飞去。
旬日，得其皮于大树之上，女化为蚕，食叶，吐丝成茧。因名其树曰桑。桑者，丧也。父母悔恨，念之不已。忽见蚕女乘流云，驾此马，侍卫数十人，自天而下。女谓父母曰：“上帝以我孝能致身，心不忘义，授以九嫔宫仙之任，长生于天矣，无复忆念也。”乃冲虚而去。父母不忍，年年取茧，出蛾生子，收养之。至是上其事于朝，西陵氏取养之。一日偶将数茧入于汤内，以之抽丝，牵之牢而不断。织而成绢，比苎麻所织之布，软而娇嫩，披之可蔽寒暑，又可染各种颜色，其茧又可煮为绵枲以御寒。西陵氏教民间女子，各收养之。治丝以供衣服，后世祀为先蚕。
黄帝画野分州，得百里之国万区，命匠营建国邑，置左右监，监于万国。帝又分田亩，为井田之制，定经界以杜争端。
由是民不习伪，市不预价，见利不争，风雨时若。时有草生于庭，见佞人即指之，名曰屈轶。凤凰巢于阿阁，麒麟游于苑囿，称极治之世焉。
帝彩首山之铜，铸三鼎于荆山之阳。八月既望，鼎成。有龙垂髯下迎，帝骑龙上天，群臣后宫从者七十余人。小臣不得上，悉持龙髯，时挂弓于髯，髯拔弓堕，仰攀莫及，乃抱弓而号。后因名其地曰鼎湖，弓曰乌号。群臣葬其衣冠弓剑于峤山。
帝在位一百一十年。初，帝与仙女西王母相往还，凡一切宫室衣冠器用之物，俱于仙域得其法，效而为之，故制度无不举。帝四妃，元妃西陵氏，二妃方累氏，三妃肜鱼氏，四妃嫫母。生子十二人，并庶子二十五人。
少昊金天氏立，姓己，名质，黄帝之子。母西陵氏嫘祖感大星如虹，下临华渚而生。帝以金德王，故号金天氏，能修太昊之政，故曰少昊。都曲阜，时凤鸟适至，因以鸟纪官，作乐曰大渊。其晚年，诸侯黎氏九人作乱，能为妖法，以役鬼神，天下之人，相惧以神，相骇以怪。家为巫史，民渎于祀，灾祸并至。在位八十四年崩。
兄昌意之子，颛顼高阳氏立。姬姓，黄帝之孙、昌意之子。昌意娶蜀山氏之女，曰女枢，感瑶光贯月之祥，生帝于若水，以水德王。初国高阳，故号高阳氏，迁都丘帝。自少昊之衰，九黎乱德，民神杂揉，不可方物。帝命南正重司天以属神，北正黎司地以属民，绝地通天，无相侵渎，革除九黎之乱。神人不杂，万物有序，民安其生焉。作历以建寅之月为岁首，作承云之乐，在位七十八年崩。
少昊之孙，帝喾高辛氏立。姬姓，名俊，父曰虫乔极，祖即少昊金天氏。初受封于辛，故号高辛氏。以木德王，色尚黑，都于亳，今河南偃师县是也。帝普施利物，不私其身，聪以知远，明以察微，仁而威，惠而信，修其身而天下服。帝四妃，元妃有邰氏女姜嫄，与帝禋祀上帝，感巨人迹而生稷。陈锋氏女庆都，有赤龙之祥，孕十四月而生尧。有女戎同戈氏女简狄，祈于高礻某，有飞燕之祥而生契。女戎訾氏之女常仪生子挚。帝在位七十年崩。子挚立，荒淫无度，不修善政，居九年，诸侯废之，而尊尧为天子。上五帝，已表过伏羲、神农、轩辕三帝，尚有尧、舜二帝未表。
欲知后事如何，且听下回分解。

[book_title]第四回 尧让舜舜让禹总为斯民
诗曰：
百岁光阴似水流，道高德重把名留。
儿孙自有儿孙福，莫与儿孙作远忧。
却说帝尧陶唐氏，乃高辛氏之子，挚之弟也。生于丹陵，育于母家伊侯之国。后徙祁，故曰伊祁氏，以祁为姓。年十三，佐挚封植，封于陶。年十五，改封唐，故又号陶唐氏。年十八，代挚为天子，以火德王，色尚白，都于平阳之安邑，今山西平阳县是也。甲辰元载，时以年为载。帝智如神，而仁如天，就之如日，望之如云，茅茨不剪，太羹不和，饭于上簋，饮于土铏。命羲氏、和氏置闰法，定四时成岁，以授民时。时有蓂荚生于庭，十五日以前，日生一叶，十五日以后，日落一叶。月小尽，则一叶厌而不落，观之可知旬朔。
帝巡狩方岳，观于华。华封人祝曰：“嘻！请祝圣人，愿圣人多福多寿多男子。”帝曰：“辞，多男子则多惧，富则多事，寿则多辱。”封人曰：“天生万民，必授之职，多男子而授之职，何惧之有？富而使人分之，何事之有？天下有道，与物皆昌；天下无道，修德就闲，千岁厌世，去而上仙，乘彼白云，至于帝乡，何辱之有？”帝置敢谏之鼓，使天下得尽其言；立诽谤之木，使天下得攻其过。作乐曰《大章》。帝治天下五十载，不知天下治与不治，百姓愿戴己与不愿戴己。问左右，左右不如；问外朝，外朝不知。问在野，在野不知。乃微服游于康衢。
闻童谣曰：“立我烝民，莫非尔极；不识不知，顺帝之则。”有老人含哺鼓腹，击壤而歌曰：“日出而作，日入而息，凿井而饮，耕田而食，帝力何有于我哉？”
却说黄帝之后瞽瞍，娶妻握登，见大虹，意有所感，而生舜于姚墟。故瞽瞍姓妫，舜以姚为姓。舜母早丧，瞽瞍更娶后妻壬妇而生象。象为人极傲，瞽瞍爱后妻之子，常欲杀舜，舜巧避之，而又不失为子之道。年二十，以孝闻。耕于历山，历山之人皆让畔；渔于雷泽，雷泽之人皆让居；陶于河滨，河滨之人器不苦窳缺壤。作什器于寿丘，就时于负夏。所居一年成聚，二年成邑，三年成都。尧得舜于服泽之阳，问曰：“我欲致天下，奈之何？”对曰：“执一无失，行微无怠，忠信无倦，而天下自来。”曰：“奚事？”对曰：“事天。”日：“奚任？”
对曰：“任地。”曰：“奚务？”对曰：“务人。”曰：“人之情奈何？”对曰：“妻子具而孝衰于亲，嗜欲得而信衰于友。夫人道则吉，反道则凶，犹影响也。”初，帝娶散宜氏之女曰女皇，生九男二女。长子丹朱不肖，好聚男子，朋淫于家。其八于虽无失德，亦无恁好处，俱不足以承天下。帝求贤自代，群臣举舜，帝亦素知舜贤，乃以二女娥皇、女英妻舜。舜以德化，二女皆执妇道，帝贤之。历试以诸艰难之事，舜皆能胜任，遂与舜以相位。时高阳氏有才子八人，天下谓之八恺。高辛氏有才子八人，天下谓之八元。此十六族，世济其美。尧未及举，舜于是举之。帝鸿氏有不才子，号曰浑沌，即欢兜。少昊氏有不才子，号曰穷奇，即共工，颛顼氏有不才子，号曰梼杌，即鲧。
缙云氏有不才子，号曰饕餮，即三苗。天下谓之凶，尧未能去，舜皆投之四裔，乙卯七十二载，舜摄位，乃命鲧之子禹治水。
自洪荒以来。原自水多地少，漫山遍野，甚是厉害。初，尧使羲仲、羲叔、和仲、和叔分四方之极边，看验日影与星宿，以验四时。乃知四方海水极低，可以泄水。因求能治水者，四岳举鲧。帝曰：“鲧方命圮族，不可用。”四岳力举之，帝不得已，乃命鲧治水。鲧承命，乃作城以御水，聚民居之，水至而民尽淹死。又以荆州有息壤，息壤者乃是一块大石，径六尺八寸，上有城池山川人物，甚是生得奇巧可观。原系众水之母，鲧遍寻，掘出之。只道掘出水之根原，则水患自可息灭，岂知自掘出之后，水来救母，霪雨不止，水愈大了，浩浩荡荡，高出于众山之上，将略小山头尽行没了，各处经过，劳而无功。
至于九年，徒然劳民伤财，竟不能治一水。舜相尧，知其凶顽虐民，乃命祝融殛鲧于羽山。鲧死三年不腐，剖之以吴刀，化为黄熊，寻化为黄龙，入于羽渊，反将息壤窃去。不知己之不是，反怨尧舜将他殛也。乃纠集党类巫支祁、天吴、相柳氏等，一同鼓起水来，于是水势愈觉大了。尧与舜日夜忧心，各处诸侯告急。舜思鲧既灵异，盗去息壤，助水为害，必得鲧之后裔治之，则彼自悦服，息壤可得，水患可除矣。又见禹克勤克俭，日懋乃德，知虑如神，乃命禹为司空，付以治水之任。
禹伤父鲧功不成而受诛，乃劳身焦思，虔诚祷于上下神祗，仰空咨嗟。俄见上帝授以太上呼召万灵之书，且命之曰：“凡有鬼怪蛇龙护惜巢穴者，可先攻之以火，继之以兵箭。若再不可治，可攻之以神力。”遂令其臣狂章、虞余、黄魔、大费、庚辰、童律为之助。由是能呼吸风雨，役使神物，又命应龙为之辅。应龙者，乃有翼之龙也，以尾画地，则不论岩石坭砂，地开而水通。禹谨凛上帝之命，乃奏请益为掌火之官，领步兵五百前行，多持干柴火把，凡遇山林丛木，尽行烧着，烧得烟焰闭天，响声震地，满山通红。于是恶禽怪兽，见之俱仓惶失措，四散奔逃。复奏请羿为继阵，引弓弩手一千，凡有恶禽恶兽逃匿者，尽数射死，以绝祸根。时有猰貐，状类虎，大如屋，猛不可当，食人无算。此时走出，被羿先射瞎其双目，众兵乱箭射死。又桑林之野，有桑高十九丈，内有封豨，大如小山，身有毛如箭，逢人远，－则放毛如箭射之，射过之后，又能收毛入身；近则不论人畜，尽皆食之。此时走出，亦被羿射死。
禹乃陆行乘车，水行乘舟，泥行乘橇，山行乘辇。又南浔国献五色毛龙于尧，雌雄各一。因置豢龙氏，至是赐禹乘之以治水。
禹率人役五千，从帝都治起，冀在北，其北条水患之大者莫如何。时河淮有水神，名巫支祁者，状如青猿，身长五丈余，鼓水则水涌，触岸则岸崩。又有水神名天吴者，虎身人面，八首、八足、八尾，青黄色，是为水伯。以八口喷水，八足鼓水，八尾扇水，则水浪滔天而至。禹自冀州壶口山起事，治至吕梁山，只见水中波浪，忽然涌起，陵山驾埠而来，将治水人役氽去一半。大禹正在山上督工，见之大惊，又恍惚见水中二怪物，鼓起浪来。禹即请狂章等天将，命之擒捉妖魔。那巫支祁与天吴虽然神通广大，如何敌得天将？大战良久，抵敌不过，以兖州水大，逃奔兖州去了。
初，诸怪因帝都在冀，恐帝治水，故群聚于冀以为难也。
禹乃将吕梁之山及岐山凿开，河水顺流而下。又为龙门山所塞，其山悬崖峭壁，人力难施，禹乃请应龙以尾穿之，使河水悬流直下，竟如大门一般，即今鱼鳖不能上，是为龙门，今在山西平阳府河津县。龙门既下，又有底柱山，在黄河中流，仍将河水阻住。禹凿底柱以通河，三川既决，谓之三门。又治汾水、漆水、淇水，清、浊二漳水，俱导之入河，而冀州之水治矣。
冀州既治，禹以兖州居河下流，遂从兖州治起。那巫支祁与天吴自以为遁迹既远，水势浩大，甚觉喜欢。不期坐尚未暖，山中仍然火起，禽兽仍然逃匿被杀，仍是冀州一般光景。二怪大惊，遂纠集水怪，龙子龙孙，虾兵蟹将，专候大禹兵到，出其不意，鼓起大浪，夏禹几为所溺。禹急请天将擒治，二怪与天将大战了七日七夜，二怪大败，巫支祁遁回扬州，天吴遁入豫州去了。禹乃疏河为九，使分其势，以入于海，而河水安流矣。
又治济水、灉水、沮水，俱使之安流，而兖州之患息。兖州既毕，乃至青州。时青州有风伯，鼓大风以起波浪，又将百姓房屋庐舍尽行吹坏。恍惚中见一物在山头鼓风，禹命羿伏地至山后，缴矢射之，应弦而倒，风患遂息。
时禹有船，破不能载，乃弃之石室中，今山东济南大湖山上石室中，有败漆船一只，乃禹所弃者。又治潍水、淄水，使之安流。青州之大患已除，遂至徐州，治淮水、沂水、济水，诸流事毕，竟至扬州治水。扬州为江水之下流，水患之大者，在北条莫如河，在南条莫如江。禹正欲治江之下流，只见众百姓前来禀曰：“此处洞庭山中，有修蛇，身长千尺，不论人畜，遇之无不被吞。吾主必须仔细。”禹闻言，乃命伯益、后羿一同戒严。益使人放火烧山，至洞庭，长蛇果出，逢人即吞，羿射伤其双目，蛇无目乱滚，乃射杀之。
彼时巫支祁自兖州败后，遁回扬州，潜居彭蠡。彭蠡即今之鄱阳湖，水广且深，自为得计，料禹王断不到此。岂知坐尚未暖，见山头火起，犹然与前日之火一同无异。乃大惊骇，用尽平生之力，鼓起滔天之浪。禹见势头不好，即召狂章、虞余、英魔、大费、庚辰、童律等，八面擒拿。又遣应龙入水，协力擒捕。巫支祁力屈，乃遁入涡水中藏身。被应龙于涡水中拿获，献于禹，禹命斩之。谁知刀斧凿锯俱不能入。狂章等禀曰：“此怪亦有神通，利于水而不利于火。若以火烹烧，用醋沃之即死。然党羽甚众，恐水族为之报仇，水患未必宁静，不如用火烧针通红，钻其鼻孔，锁之深渊，则水忠永息矣。”禹乃为大铁索，锁其怪于龟山下。今凤阳府盱眙县东北三十里龟山西南，上有绝壁，下有重渊，即其处。
唐永泰中，李汤以牛五十，引索出之，索末锁一青猿，高五丈许，水浪大作，复拽牛入水。明洪武以千人拽出看之，大吼水涌而入。又有共工氏之臣相柳氏，因共工氏败，投于河，变为水神，九首，人面蛇身而青色，能作大浪，与巫支祁一同为害。禹遣天将治之，相柳氏遁入荆州去了。彭蠡既定，禹又凿峡石山以通淮水，峡石山今在寿州。又于今淮安府贑榆县羽渊中，见黄龙鼓浪甚猛，禹遣天将治之。天将曰：“此系伯鲧，不可治，可祷之，则患自息。”禹知是父，乃泣下，因具表启奏于其父。鲧见表大悦，遂置息壤于岸而去。禹得息壤，仍埋之于江陵城南门外，后世若遇大旱，掘出之，必有大水，埋之则止。禹又凿宛委山，得赤圭如日，碧圭如月。又藏书于石匮山。宛委、石匮二山，今在绍兴府。禹乃注水于越东，势猛，积沙成岩，是为海门，今在绍兴府新昌县南岩山。山下岩洞中有佛寺，禹遂凿丫溪，引水入海。丫溪、今在嵊县。禹弃余粮于丫溪山上，今化为禹余粮石，因以名山。
事毕，乃至荆州，济大江。相柳氏知禹济江，急遣黄龙覆其舟。黄龙如命负舟，舟中人大惧。禹仰天叹曰：“吾受命于天，竭力以劳万民，生寄也，死归也，视龙如蝘蜓耳！”颜色不变。急命天将拥护。龙乃俯首低尾而去？相柳氏乃据九江之中，遣罔象鼓起九江之水，作起风沙大雾，雷电晦暝，白昼如夜，迷失道路，对面不见人，浪大如山，将一切山头尽行沉没。
百姓半入波臣。又遣巴蛇，身长三千尺，腰大五十围，不论人马驼象，尽行吞入。
禹大怒，知是相柳氏所为，乃使羿聚兵，先射瞎巴蛇双眼，乱剑斩之。蛇死积骨成丘，今湖广岳州府巴丘山是也。又急遣天将擒捕相柳氏党羽。罔象大惧，急循入海中去了。相柳氏遁入梁州地界。禹乃平定九江之水，又治沱、潜诸水。荆州水患既平，禹于峋嵝山上，勒碑以记其事，凡七十二字，皆科斗，不可晓，今在衡州府。
事毕，乃至豫州。大河原从豫州经过，天吴自从兖州一直从黄河直上，遁入豫州，潜居河底，并不敢鼓水作浪，自以为禹未必到此。谁知一日，益纵火焚山，后羿畋猎杀兽，复与昔日光景一般。天吴大骇，无计可施。禹率三军掘堑疏河，天吴乃作起浪来。三军四散奔逃，见天吴踏行水面，往来如飞。禹急请天将擒治，天将曰：“是不可杀。须得铁门四扇，各长八尺，厚十尺。铁柱十六根，各长一丈，各重八百斤。铸成，用索贯之。又用锁一开。沉之水底。令千兵吶喊助威，可锁此怪于河底。”禹如言，令军人如法铸成铁门、铁柱、铁索、铁锁，沉之水中，金鼓吶喊之声，闻百余里。只见阴云四布，怪风异浪拍击不绝。须臾云开浪息，禹令止金鼓，分拨疏河，旬日告成。禹乃于峡州城外，铸铁牛一个，头在河南，尾在河北，以镇河患。又凿阙塞山以导伊水入河。乃导洛水，有神龟负文出于洛，是为“洛书”。禹叙之为《洪范九畴》，而天下之义理，尽具于“河图洛书”内矣。
禹又导瀍水、涧水、荥水、波水，俱入于河。豫州治毕，乃从豫至梁州。导汉水、沱水、潜水，俱入于江，再往北，疏通渭水。相柳氏见禹又至，大惊无措。复鼓浪来争，大阻一阵，知不能敌，竟遁至雍州昆仑山北，黄河之源，藏身去了。禹知其恶不可纵，竟至雍州，急遣天将追捕，搜擒之于昆仑山北，遂斩之。其血腥臭，不可以治五谷，乃以其地为众帝之台。又从昆仑西至岷山，见长人，授禹以黑玉圭，上有字，禹拜受之，乃疏凿江河，至白帝城。见其悬崖削壁，水门狭隘，令军人用火燔之，不开。工人曰：“此不可为也。”禹曰：“岷山周围千里，惟此一道，若不安流，其害更有甚于淮河之水者。”乃命应龙为助，次日兴工，崖崩如雷，上起西陵峡，中巫峡，下至归峡止。三峡共七百余里，顷刻疏通。至今西陵峡壁岸犹有影不灭，故人皆称神禹焉。禹导弱水西流，复导泾水、渭水、漆水、沮水、澧水，俱入于河。雍州原系诸水上流，治之最后。
雍州之水治，而九州岛之水尽治矣。
初，禹承命治水时，娶于涂山氏，才得四日，遂出外治水，凡三过家门而不入。涂山氏自夫离后，生子四岁，名曰启，闻夫治水过家，抱启出视，启呱呱而泣，禹不之顾。在外十三年，所在欢声载道。水患始息，民可耕种粒食。禹乃任土作贡，以在岷山长人所授之元圭为贽，告成功于帝。帝大悦，心服禹之功，后来禅位之命基此矣。
时冀州有一仙狐，原系洪荒时物，神通广大。因狐属众多，散居宇内，伯益放火，后羿和猎，狐狸之属，杀死过半。老狐不愤，心生一计，以为大禹能治水者，未必能治火。乃以乌鸦精九只，各衔大玻璃一块，借日之光，映照于地，与日略同。
并真日俨然如十日之并出，遍地若火，禾稼干槁，草木焦枯，百姓惊惶，竟有为日所晒死者，屋宇竟有无故**者。帝大以为忧，问群臣以弭灾之术。后羿进曰：“臣观此九日，附日而行，虽光焰如火，而不甚高。日边有飞鸟之形，待臣登高射之，看是如何？”帝曰：“或得射之而中，此生民之福也。姑试为之。”
羿乃登三峻山，见九日过来，皆有一乌衔之。后羿看得亲切，一箭射去，只见堕下一只乌鸦，口衔一片玻璃，如日一般。
羿见射落一日，精神倍增，连射八矢，八日皆落。羿试将真日连射数矢，分毫不动，遂走马复命。帝大悦，封羿于穷，是为有穷后羿，其子孙袭爵。因有帝相时之乱，后羿既屡立大功，又得封赏，喜气洋洋，朝散回家。见妻出迎，手内擎药一丸，光闪焰灼，香气袭人。羿问曰：“卿手中所执何物？”妻曰：“此长生不死药也。”羿曰：“有此佳宝，卿从何处得来？”妻曰：“自君奉差去后，仙人西王母怜我孤身独宿，夜夜到此相伴。遇月明时，则呼侍女捣药。试问所捣何药？西王母曰：‘此长生不死药也。每百年捣成一丸，服之后天而老。’三日前，恰好捣成一丸，命我收起，她去蓬莱探望东王公，约至半月后到此取讨。我今夜见月明如昼，取出试一展玩耳。”羿曰：“卿何不吞之？”妻曰：“他来讨时，我何词以对？是欲求长生，先得短命也。”羿曰：“既号灵药，是处可以潜形，何必拘此而自误乎？汝不能吞，我代吞之，看是何如？”其妻沉吟不语。羿曰：“我昔从禹治水，尝至西王母家，王母许我丹药，必此是也。我当吞之。”妻见势不可遏，因思我若自吞之，有此灵药，或可回避不死。若夫吞之，王母问我取讨，我系凡身，必死无疑矣。遂自吞之，习习欲飞，身轻若云，遂奔入月宫之内。羿紧揽其衣，随之而去。妻为嫦娥，羿为蟾蜍云。时帝尧八十年甲辰八月十五日夜也。
彼时，明昕佐禹治东方有功，封于卯地，尝与嫦娥相好。
其八世孙需，当殷时，居中山，得神仙之术，能入月宫，窃嫦娥。蟾蜍讼之天帝，天帝捕之急，遂变为兔，此是后话不提。
却说舜自摄位以来，作璇玑玉衡之浑天仪，以占日月五星之七政，祭天地寒暑日月星辰水旱，及山川岳渎之神，以时巡狩于四方。光阴迅速，不觉二十八载。帝尧游于阳城，忽沾疾，数日而崩，在位一百载，寿一百一十七岁。百姓如丧考妣。三年，舜与天下，终帝三年之丧，舜避尧之子丹朱于南河之南。
天下之人，不归尧之子而归舜。舜不得已，乃于丙戌元载正月上日，舜至文祖之庙，即天子位，号有虞氏。帝舜有虞氏，以土德王天下，色尚赤，都蒲坂。帝明目达聪，广天下之视听为视听，咨于十二州诸侯之长。命禹作司空，宅百揆。弃作后稷，播百谷。契作司徒，敷五教。臯陶作士，明五刑。垂作共工，理百工。益作虞，治山泽。伯夷作秩宗，典三礼。夔典乐，教冑子。龙作纳言，出纳帝命。是为九官。封尧之子丹朱于丹渊，以奉尧祀，谓之虞宾而不臣。养国老于上庠，养庶老于下庠，宪其行止。贵德尚齿，恭己无为。弹五弦之琴，歌《南风》之诗，而天下自治。其词曰：“南风之熏兮，可以解吾民之愠兮。
南风之时兮，可以阜吾民之财兮。”作《九韶》之乐，而凤凰来翔。景星出，庆云兴。百工相和而歌曰：“卿云烂兮，纠缦缦兮，日月光华，旦复旦兮。”八伯咸进，稽首曰：“明明在天，烂然星陈，日月光华，宏于一人。”帝载歌曰：“日月有常，星辰有行，四时顺经，万姓允诚。于予论乐，配天之灵。迁于贤圣，莫不咸听。鼚乎鼓之，轩乎舞之。精华为竭，褰裳去之。”
舜之子商均亦不肖，舜于是荐禹于天，使之代己，命之曰：“天之历数在汝躬，汝终陟元后。”禹曰：“枚卜功臣，惟吉之从。”帝曰：“朕志先定，鬼神其依。卜不习吉。”禹拜稽首固辞。帝曰：“毋惟汝谐。”正月朔旦，禹受命于神宗帝尧之庙，率百官若帝之初。初，帝已窜三苗之君于三危，其臣民不服，相聚为乱。舜命禹征之，兵临其地，已是一月，苗民仍然逆命。
益赞于禹曰：“惟德动天，无远弗届，至诚足以感神，矧兹有苗。”禹拜昌言曰愈。乃班师而回。愈修文德，有苗来格，乃考其善恶而分别之。善者仍居故土，恶者迁之他乡。
禹摄位十七年，舜南巡狩，至苍梧之野，忽然染病不起，乃召禹及群臣至苍梧，后娥皇、女英亦至。帝曰：“朕出南巡，陡沾风寒，想不能起矣。朕子商均不肖，众臣可立禹以代朕位。”又谓禹曰：“昔帝尧以重任付朕，朕今以付卿，卿其勉之。”又谓二后曰：“朕蒙先帝之不弃，授以天下，又以二卿配朕，此恩此德，无有报日。但朕承位，不敢偷安，今得天下安宁，皆赖二卿内助之力。不想一病不起，不能与二卿相随久远。朕崩之后，以天下授之禹，二卿其自爱。”言罢而崩。舜在帝位五十载，寿一百十岁。娥皇、女英大恸，泪洒于竹，皆成斑痕，今谓之湘妃竹。禹同群臣即行殡礼。葬帝于九嶷山，众臣随二后还朝。禹避舜之子于阳城。天下之人不归商均而归禹，共请禹还朝即位。未知后事如何，且听下回分解。

[book_title]第五回 夏后氏四百年一十七世
词曰：
天上鸟飞兔走，人间古往今来。沉吟屈指数英才，多少是非成败。富贵歌楼舞榭，凄凉废冢荒台。万般回首化尘埃，只有青山不改。
诗曰：
为看青山日倚楼，白云红树两悠悠。
秋鸿社雁催人老，野草闲花满地愁。
却说夏禹王，姓姒氏，字高密，黄帝玄孙也。黄帝生昌意，昌意生颛顼，颛顼生骆明，骆明生鲧。鲧娶有莘氏之女曰志，是为修己，感流星贯昴，梦接意感而怀孕。孕十有四月，以帝尧之五十五年六月六日，生禹于僰道之石纽乡。年十七，舜闻其贤，举之使续父业治水。在外十三年，水害皆息。
禹为人敏给克勤，其德不违，其仁可亲。声为律，身为度。
都安邑，以金德王。色尚黑，以建寅之月为岁首，改载为岁。
封尧之子丹朱于唐，封舜之子商均于虞。南巡狩，会诸侯于涂山。承唐、虞之盛，执玉帛者万国，立贡法，作乐曰《大夏》。
悬钟鼓、磬、铎革召，以待四方之士，曰：“教寡人以道者击鼓，谕以义者击钟，告以事者振铎，语以忧者击磬，有讼狱者摇革召。”
一食而十起，一沐三握发，以劳天下之民。古有杜康造醴酪之酒，饮之不能醉人。至是帝女仪狄作酒进于禹，禹饮而甘之，遂疏仪狄，绝旨酒，曰：“后世必有以酒亡国者。”禹任臯陶、伯益以国政，后臯陶卒，禹荐益于天，天雨金三日。收天下之美铜，铸九鼎，以象九州岛。每州之舆图贡赋，山川草木，奇禽异兽，并诸神怪，俱载于鼎。夏、商、周三代相传，至秦灭周，迁九鼎于咸阳。其一飞入泗水，其八项羽焚阿房，同为灰烬。
禹出巡狩，见罪人，下车问而泣之。左右曰：“罪人不顺道，君王何为痛之？”禹曰：“尧舜之人，皆以尧舜之心为心，故不犯法。今寡人为君，百姓各自以其心为心，因而犯法，是以痛之。”禹巡狩于江南，致诸侯于会稽，防风氏后至，禹戮之。
防风氏长大而勇，其骨节专车，后为长狄种。禹崩于会稽，摄位一十七岁，在位十岁，寿一百六岁。
古以天下为家，故不载还都，遂葬之会稽。苇席桐棺，穿圹七尺，上无泻泄，下无邸水，坛高三尺，土阶三等，延袤一亩，命以益为王。三年之丧毕，益避禹之子启于箕山。天下之人，不归益而归启，曰：“吾君之子也。”启乃即天子位。
或曰，禹初行于涂山，有九尾白狐，瑞狐也。化为美女，造于禹。天姿国色，百媚千娇，因是狐足小而不能变大，遂为弓跬装，美冠一时。聪俊有德，禹乃纳而爱之，是为女侨。生三子，长曰启，承其本姓；次日宰，为顾氏；三日罕，封余庆王，即姓余氏。
涂山氏能明训教，而致其化，三子皆贤明。禹王治水，其黄帝水经，与降龙伏魔、穿山透地之书，俱授于涂山氏，故天下不归益而归启也。启命益为辅佐，不一岁而益没，启岁献牺牲以祭之。时有扈氏无道，不奉正朔，启召六卿征之，大战于甘，不胜。六卿请召诸侯伐之。启曰：“吾地非浅也，民非寡也，今兹不胜，是吾德薄而教不善也，何以伐之？”于是班师，琴瑟弗张，钟鼓弗考，不茵席，不仍味，亲亲长长，尊贤委能。行之期年，而有扈自服。在位九岁而崩，子太康立，厥弟五人，分封于卫。
太康荒逸，不理国事，大权归于有穷国之君后羿。王愈盘游无度，出猎于洛水之外，至百日之久，尚不思返国，民大怨恨。后羿因民心弗忍，乃作起乱来，距之于河外，不得归国。
厥弟五人，御其母，同待其兄于洛水之汭.五人待兄不至，见后羿作乱，乃述大禹之戒，作歌五章以怨之。太康既不得归，遂弃旧都，都于夏阳。在位二十九岁，崩于夏阳。后羿迎立王之弟仲康。仲康即位之初，首命允侯掌六师，以收羿之兵权，羿犹为相。时掌天文之官羲和，党于羿。至日蚀大变，竟不奏闻救护。意谓日者君象，有难，欲使天下莫救也。王命允侯征之，剪羿之羽翼，以潜消其逆志，故终仲康之世，而不得逞其恶。王在位十三岁崩，于帝相立。相既立，微弱不能制服后羿，后羿专权，逐相居于商邱，依同姓诸侯斟灌、斟寻斗氏，羿因代夏为政，恃其善射，不治民事，专好畋猎，弃贤臣而用寒浞。
浞行媚于羿之宫人，施赂于羿之左右，愚弄其民，使称羿之功德，娱羿于畋，内外咸服浞。羿犹弗悛，将归自畋，家众逢蒙等杀而烹之。以食其子，子弗忍食，亦杀之。浞自立为王。夏旧臣靡奔有鬲氏。浞因奸宿后羿之妻，生浇及氵豕壹。浇即是也，力能陆地行舟。至是浞使灭斟灌、斟寻斗氏，而弒帝相。相后缗方娠，逃出白窦，归于有仍，生少康于有仍。
少康既长，为仍牧正，使其臣椒求之，逃奔有虞，为虞庖正。虞君思妻之以二姚，以邑诸纶，有田一成，有众一旅，能布其德，而兆其谋，以收夏众，抚其官职，谋中兴焉。潜通信于旧臣靡。靡自有鬲氏收斟灌、斟寻斗二国之烬以灭浞，而立少康为王。王使其臣女艾灭浞长子于涡，使太子季杼灭浞次子氵豕壹于戈，乃归故都即位。夏道复兴，诸侯无不悦服。后羿专权八岁，寒浞篡位六十岁。少康封庶子无余于越，春秋祀禹墓于会稽，享国极久，至汉武帝时乃亡。
或曰：“相后之逃，少康之奔，与旧臣靡之举兵，皆狐后涂山氏为之通信，为之主宰。”然史册并无此说，恐系小说家附会，兹不敢从。少康以位二十二岁崩，子季杼立。杼在位十七岁崩，子槐立。槐在位二十六岁崩，子芒立。芒在位十八岁崩，子泄立。泄在位十六岁崩，子不降立。不降在位五十九岁崩，弟扃立。扃在位二十一岁崩，子厪立。厪在位二十一岁崩，不降之子孔甲立。孔甲无道，好鬼神之事，肆行**，夏政始衰。
时天降二龙，一雌一雄。王求养龙者。昔殿叔安有裔子曰董父，甚好龙，能求其嗜欲而饮食之，龙多归焉。于是有豢龙氏。陶唐氏衰，后有刘累者，学抚龙于豢龙氏，事王，能饮食之，赐氏曰御龙。龙一雌死，累潜醢以食王。王食之甘美，既而使求其羔，累无以应，又虑龙死之事发觉，惧而迁于鲁县。
其雄龙见雌死，又无豢之者，流漦于庭，曰：“余褒国之神也，还我雌来。”孔甲卜杀之留之俱勿吉，卜请其漦而藏之，吉。
乃布币而策告之。漦者，龙之精气也，龙亡漦在，椟而藏之。
传及殷周至厉王之末，又有一段奇闻出来，且待后话不提。
孔甲在位三十一年崩，子臯立。臯在位十一岁崩，子发立。
发在位十九岁崩，子履癸立，是为桀。尤为无道，暴虐荒淫。
有赵梁者，教之贪狠，天下怨恨，诸侯或不朝。桀有力，能申铁钩使直，铁索使断，诸侯有不朝者伐之。伐有施氏，有施氏以妹喜女焉。喜有宠，所言皆从。为琼宫瑶台，弹百姓之财。
将肉砌于糟堤，将脯悬于林间，酒池可以行船，糟堤可望十里。
宫女三千人，尽去其衣，闻鼓声一响，俱使之将头倒扑在池上饮酒。将阴器高耸献出，如牛一般。又闻鼓声一响，俱使之就林食脯，将一足踏地，一足踏树，俱要献出阴物。又一鼓饮酒，又一鼓倒在堤上食肉，如牛一般，纷纷忙乱。桀与妹喜观之，大笑取乐。凿山穿陵以通于河，有谏者即杀之。凿池为夜宫，张灯饮酒，男女俱使之杂处而**，观交接之势。桀与妹喜大以为乐，因作女乐。太史终古执其图法泣谏，不听，遂出奔商。
时商汤为夏方伯，得专征伐，邻国葛伯放而不祀。汤使人问之曰：“何为不祀？”答曰：“牺牲不给故耳！”汤使遗之牛羊，葛伯食之，又不以祀。汤又使人问之曰：“何为不祀？”曰：“粢盛不供故耳。”汤使毫众往为之耕，葛伯率其民夺之，其不与者杀之。时有童子以黍肉饷耕者，葛伯欲夺，童子死不肯与，葛伯乃杀而夺之。汤大怒，起兵征之，民大悦服，惟恐汤师之不至，曰：“彳奚我后？后来其苏。”汤尝外出，见人张网四面而祝之曰：“从天坠者，从地出者，从四方来者，俱入吾网。”
汤曰：“噫！尽之矣！”乃解其三面，止留一面，更祝曰：“欲左者左，欲右者右，欲高者高，欲下者下，不用命者，乃入吾网。”汉南诸侯闻之曰：“汤德至矣，恩及禽兽。”归之者四十余国。桀穷其宗族，辱其勋旧，轻其贤良，弃其礼义。关龙逢谏曰：“人君谦恭敬信，节用爱人，故天下安，而社稷宗庙固。
今君用财若无穷，杀人若不胜，民惟恐君之后亡矣。人心已去，天命不佑，盍少悛乎？”桀曰：“吾之有天下，犹天下之有日，日亡吾乃亡耳。”遂囚龙逢而杀之。商汤闻又叹息，使人哭之，桀怒囚汤于夏台，已而得释。
时星陨地震，伊洛竭，泰山崩，灾异迭见。桀暴虐愈甚，伊尹佐汤帅师伐桀。桀起九夷之师，不至，曰：“吾悔不杀汤于夏台，使至于此。”及战不胜，奔于三朡之国。汤又从而伐之，放于南巢。在位五十二岁，后三岁死于亭山。夏亡，凡十七王，并羿、浞共四百三十九岁。汤因代夏为王。未知后事如何，且听下回分解。

[book_title]第六回 殷汤氏三十世六百余春
词曰：
携酒上吟亭，满目江山列画屏。赚得英雄头似雪，功名，虎啸龙吟几战争。一枕梦魂惊，落叶西风别换声。谁弱谁强都罢手，伤情，打入渔樵话里听。
却说商王成汤，名履，又名天乙，黄帝之后，姓子氏。初，帝喾高辛氏第三妃有娀氏女名简狄，祈嗣于高禖，适有紫燕堕卵于地，简狄知是祥瑞，拾而吞之，遂孕而生契。契事唐虞为司徒，教民有功，封于商。十一传至主癸，娶扶都氏，感白气贯月而生汤。汤既伐桀，诸侯大会，汤退就诸候之位。曰：“天下者，天下人之天下也，惟有德者可以处之。”三让，诸侯皆推汤，于是即天子位。以水德王，色尚白，国号商，都于亳，今河南归德府商邱县是也。
王既即位，除桀虐政，以宽治民，用人惟已，改过不吝，远近归之。乃改正朔，以建丑之月为岁首，改岁曰祀。立助法，以六百三十六亩之田，画为九区，形如井字，是为一井。区七十亩，中一区为公田，其外八家各授一区，但借其力以助耕公田，而不复税其私田。其国君及卿大夫列士之禄，各取给于公田有差，是为助法。以伊尹、仲虺为相。二十一祀，大旱。伊尹言于王，发庄山之金铸币，通有无于四方，以赈救之，民是以不困。时大旱七年，太史占之，曰：“当杀人以祷。”汤曰：“吾所以请雨者，为民也。若以人祷，吾请自当之。”遂斋戒，剪发断爪，素车白马，身婴白茅，以为牺牲，祷于桑林之野，祝曰：“无以予一人之不敏，伤万民之命。”以六事自责，曰：“政不节欤？民失职欤？宫室崇欤？女谒盛欤？苞苴行欤？谗夫昌欤？”言未已，大雨数千里。岁则大熟，天下欢洽，遂作桑林之乐，名曰《大濩》。作诸器用之铭，以为警戒。王在侯位十七祀，在王位十三祀，共三十祀而崩。寿一百岁，葬于济阴之桐宫。太子太丁早卒，太丁之子太甲立，百官总己，以听冢宰，国事俱听伊尹处分。太甲恃有伊尹，不明厥德，颠覆汤之典型。伊尹屡次诰戒，王未克变。伊尹因谅阴之制，居太甲于汤墓所桐官，使思祖业之艰难，无终身迷惑也。太甲居桐宫三年，果能顾乃祖而兴思，自怨自艾，处仁迁义。伊尹乃以冕服，迎太甲复位。太甲增修厥德，诸侯咸服，在位三十三祀而崩，子沃丁立。八祀，伊尹薨，年百有余岁，大雾三日，沃丁葬以天子之礼，亲临其丧。任贤臣咎单为相，一顺伊尹所行之事，在位二十九祀崩。弟太庚立，庚在位二十五祀崩。子小甲立，甲在位十七祀崩。弟雍已立，已在位十二祀崩。弟太戊立，太戊即位，以伊尹之子陟与臣扈为相，巫咸佐之。时有祥桑谷共生于朝，七日而大拱。王惧，以问伊陟。陟曰：“妖不胜德，君之政其有阙欤？”王于是修先王之政，明养老之礼。早朝晏退，问疾吊丧，三日而祥桑枯死，诸侯皆朝。远方重译丽至者，七十三国，商道复兴，在位七十五祀崩。子仲丁立，时亳都有河决之患，乃迁都嚣，在位十三祀崩。国内乱。弟外壬立，王在位十五祀崩。弟河亶甲立，时嚣都又有害，乃迁都于相，在位九祀崩。子祖乙立，时相都又有河患，乃迁都于耿，复迁于邢，以巫咸之子贤为相，诸侯宾服。商道复兴。在位十六祀而崩。子祖辛立，辛在位十六祀崩。弟沃甲立，甲在位二十五祀崩。国乱，祖辛之子祖丁立。丁在位三十二祀崩。国乱，沃丁之子南庚立，庚在位二十五祀崩。国乱，祖丁之子阳甲立。甲在位七祀崩。弟盘庚立，时邢都又有河决之患，乃复迁都于毫，复汤之故都，改国号曰殷。复行成汤之政，商道复兴，诸侯来朝，在位二十八祀崩。弟小辛立，辛在位二十一祀崩。弟小乙立，乙在位二十八祀崩。子高宗武丁立。初，武丁为太子时，小乙欲知其民疾苦，使居民间，以知稼穑之艰难。及即位，以甘盘为相，恭默思道，居丧三年不言政事，皆决于冢宰，既免丧，亦弗言。群臣咸谏曰：“不言无所禀命。”王曰：“朕梦上帝赐我以良弼，其代予言。”乃以梦中所见形象画为图，使人持其像，旁求于天下，见传说在传岩之野筑墙，与画中人无异，遂聘请以见武丁，武丁与语，大悦，用以为相，天下大治，殷道复兴，在位五十九祀崩。子祖庚立，庚在位七祀崩。弟祖甲立。初，高宗欲废祖庚而立祖甲，祖甲以为不义，逃于民间。
及即位，爰知小人之依，能保惠于庶民，不敢侮鳏寡。国大治，在位三十三祀崩。子禀辛立，辛在位六祀崩。其弟康丁立，丁在位二十一祀崩。子武乙立，迁都河北。武乙无道，为木偶人，谓之天神。与之博戏，行双陆，令人代为天神行博，天神不胜，乃戮辱之。为革囊，盛血其中，悬于空际，仰射之，使血流下，名曰射天。在位四祀，猎于河渭之间，暴雷震死。子太丁立，丁在位三祀崩。子帝乙立，乙在位三十七祀崩。子受辛立。初，帝乙三子，同母所生。其母初为妾时，生微子启及仲衍；后立为后，时乃生受辛。帝乙与后欲立启为太子。太史据法争之曰：“有妻之子，不可立妾之子。”乃立受辛，即纣也。纣资辩捷疾，闻见甚敏，才力过人，手格猛兽。智足以拒谏，言足以饰非，以为天下皆出己之下。
纣闻有苏氏有女妲己甚美，因伐有苏氏。有苏氏以妲己进献。或曰：妲己本一贤慧女子，因禹后涂山氏忿成汤取桀之天下，屡决河水以窘之。至是因冀州侯苏护进女，乃遣千年粉面妖狐，于恩州驿舍魅死妲己，脱其形容，而卧帐中，苏护不知，以进于纣，其足仍小，而不能变大，亦为弓跬装，娇媚无比。
卒以亡商。此系小说家话，无据，不敢擅入。纣宠妲己，所言皆从，所好者贵之，所憎者诛之。作奇伎淫巧以悦之。使师涓作朝歌北鄙之音，北里之舞，靡靡之乐，**无比。造鹿台为琼室玉门，其大三里，高千尺，七年乃成。厚赋税以实鹿台之财，盈巨桥仓之粟，狗马奇物充满后宫。广沙邱苑台，为离宫别馆，以酒为池，悬肉为林。男女俱要脱去衣服，精着身子，相逐于其间，使相遇即交，又使纷纷乱交。纣与妲己观其交接之势以为乐。宫中九市，为长夜之饮，百姓怨望。诸侯有叛者，妃己以为罚轻，乃重刑辟，为熨斗内燃以火，以熨人手，实时糜烂。更为铜柱，外涂以膏，内燃以火，缚罪人于柱，号叫之声不忍闻，糜烂见骨而后毙。纣与妲己大以为乐，名曰炮烙之刑。纣诏天下诸侯，各进美女。九侯进女于纣，貌美无比，肤如凝脂，纣王亦尝幸御，但见其畏畏怯怯，无甚风情，与妲己大不相同。纣王心生一计，要此女精着身子，与人交接。纣与妲己纵观为乐。此女不肯，纣杀之而醢九侯。鄂侯争之，并杀鄂侯。又裸孕妇于前，剖开其腹，视其胎之或男或女。又在鹿台之上，于寒天霜朝，见老幼二人涉水，而老者反不畏寒，乃使人拿来，砍断其足胫，视其骨髓谁盈谁虚。
西伯昌闻之叹息。崇侯虎以告纣曰：“西伯昌与子发及旦，皆圣人也，三圣合谋，君其虑之。”纣乃囚西伯于羑里，将杀之。西伯曰：“吾唯明于天人之道，以顺受之耳。”因取庖牺氏八卦，重为六十四卦，演成爻辞，垂世立教，而筮吉凶焉。
时西伯长子伯邑考，质于殷，进谏于纣。纣烹为羹，以赐西伯曰：“圣人当不食其子羹。”西伯食之。纣曰：“谁谓西伯圣者？食其子羹，尚不知也。”因有欲赦之意。西伯之臣闳夭散宜生，求有莘氏之美女，骊戎之文马，有熊之九驷，及奇怪之物，因纣嬖臣费仲献之。纣大悦，指有莘氏之美女曰：“此一物足释西伯，况其多乎？”乃赦之。
西伯既释，献洛西之地，请除炮烙之刑，许之。遂赐西伯弓矢铁钺，得专征伐。西伯退而修德，诸侯多叛纣归昌。昌率殷之叛国以事纣。西伯将出猎，卜之曰：“非龙非彨，非熊非罴，非虎非貔，所获霸王之辅。”及出猎，果遇吕尚于渭水之滨，在水边垂钓，与语大悦，曰：“自我先君太公曰：‘当有圣人适周，周因以兴。’子真是耶？吾太公望之久矣。”故号之曰：“太公望”。载与俱归，立为师，谓之师尚父。时西伯化行江汉汝坟之间，四方诸侯皆来决平。有虞、芮二君相与争田，久不决，乃相与朝周，入其境，耕者让畔，行者让路。入其邑，男女异路，斑白不提挈。入其朝，士让为大夫，大夫让为卿。二君感而相谓曰：“我之所争，周人之所耻。我等小人，不可以履君子之庭，何往为？只取辱耳。”遂还，俱让其田而不取。汉南诸侯闻之，归之者四十国。西伯伐密须、伐耆、伐邢、伐崇，作丰邑，徙都之。西伯立灵台，凿灵沼，掘地得死人骨。西伯曰：“葬之。”吏曰：“此无主矣。”西伯曰：“有天下者，天下之主也。有一国者，一国之主也。寡人固其主矣。”遂以衣冠更葬之。天下闻之曰：“西伯泽其枯骨，况其人乎？”于是归者三十国，三分天下，奄有其二。以服事殷，终身不贰。西伯寝疾，五日而地动。只国都，不出四郊。有司请曰：“地动不出四郊，人主当之，请兴师动众，以增国城，可以移之。”西伯惧其劳民，不可。及疾甚，谓世子发曰：“见善勿怠，时至勿疑，去非勿处，此三者道之所以止也。”世子再拜受教。
西伯昌薨，寿九十七岁。子发嗣为西伯，西伯发以太公望为师，周公旦为辅，召公奭、毕公高之徒，皆在左右。率修父之绪业。时殷地山鸣河竭，两日见女子化为丈夫，宫中夜闻哭声，而不见其人。黎侯近于王畿，不恭王命，纣不知治。西伯发斟黎，殷人大震。祖伊恐，奔告于王。王曰：“我生不有命在天。”勿听。西伯发观兵于孟津，渡河，至中流，有白鱼跃入舟中。西伯俯取以祭。既渡，有火自上而下，至于西伯所居之屋，流为乌，其色赤，其声魄。诸侯不期而会者八百国，皆曰：“纣可伐矣。”西伯曰：“吾观兵，冀其悔悟耳！天命有在，未可伐也。”乃还师而归。纣愈**不止。有梅伯者，性忠直，数谏诤，纣怒杀而菹醢之。有雷开者，性阿佞，进谄言，纣赐之金玉而封之，赏以夏田。微子数谏不听，乃与太师箕子、少师比干谋，遂去之。抱祭器以归于周。箕子谏亦不听，或劝之去。箕子曰：“知不用而言，愚也。杀身以彰君之恶，而自悦于民，吾不忍为也。”乃佯狂为奴。纣又囚之，遂隐而鼓瑟以自悲。
比干乃陈先王创业之艰难，天命之不易，国家将亡之征，伏于象魏之门。纣大怒曰：“比干自以为圣人矣！吾闻圣人心有七窍，信有之乎！”遂杀比干，刳视其心。太师疵，少师疆，抱其乐器奔周。于是武王遍告诸侯曰：“殷有重罪，不可不伐。”乃东伐纣。伯夷、叔齐，孤竹君之二子也。其父将死，遗命立叔齐。及父卒，叔齐让伯夷。伯夷曰：“父命也。”遂逃去。叔齐亦不肯立而逃之。至是武王伐纣，载西伯昌木主以行。伯夷、叔齐叩马谏曰：“父死不葬，爰及干戈，可谓孝乎？以臣弒君，可谓忠乎？”左右欲杀之。太公曰：“此义士也。”
扶而去之。武王大会于孟津。己卯正月戊午，师毕渡，陈师牧野。纣发兵七十万人拒之，皆无战心。武王使师尚父以百夫致师。纣前徒倒戈，反攻其众，自相残杀。武王驰之，纣兵皆崩畔。纣衣珠衣，登鹿台自燔而死。在位三十三祀。武王斩妲己，殷亡。凡二十八王，共六百四十四祀。
诸侯尊周为天子，伯夷、叔齐耻食周粟，隐于首阳山，采薇而食。野有妇人曰：“子义不食周粟，此亦周之草木也。”
遂饿而死。未知武王治周如何，且听下回分解。

[book_title]第七回 成周氏至平王迁都洛邑
诗曰：
世上生灵作业多，功名富贵反成魔。
常怀杞国忧天闷，不见康衢击壤歌。
仗剑提刀争日月，伏尸流血换山河。
白头钓叟秋江上，笑指清鸥下碧波。
却说周武王，姓姬，名发，黄帝之后。初，帝喾高辛氏元妃，有邰氏之女姜嫄，出野见巨人迹，悦而践之，心动有娠，期年而生子。以为不祥，弃之隘巷。马牛过者皆避之，徙置林中，适山林多人，迁之。又弃之渠中冰上，飞鸟以翼复之。姜嫄以为神，遂收养之。初欲弃之，因名曰弃。弃为儿时，屹如成人。其游戏，好种植麻菽，及为成人，遂好耕农。尧举为农师，天下得其利。有功，封于邰，号曰后稷，别姓姬氏。稷之曾孙公刘迁豳；又九世曰古公禀父，避狄人之难，去豳迁岐。
古公三子，长泰伯、次仲雍、次季历。季历生昌，有圣德，古公欲传位于季历以及昌。泰伯知之，与仲雍逃之荆蛮。古公卒，季历立，是为王季。王季卒，子西伯昌立，是为文王。文王娶有萃氏女曰太妊，不妒忌，有圣德，生十子。长伯邑考，早卒。
次发。
文王薨，子发立，是为武王。遂伐商而有天下，封纣子武庚为殷侯。王为殷初定未集，乃使其弟管叔鲜、蔡叔度为之监，相武庚治殷。命召分释箕子之囚，命毕公释百姓之囚，表商容之闾。命南宫括、散宜生散鹿台之财，发巨桥之粟，以赈贫弱。
命闳夭封比干之墓，微子胶鬲为臣，殷人大悦。改正朔，以建子月为岁首，改祀曰年。色尚赤，服以冕。乃祀于周庙，追王古公禀父曰太王，季历曰王季，文考曰文王。立彻法，一夫受田百亩，其法与助法略同。王践祚三日，召士大夫而问曰：“恶有藏之约，行之博，万世可为子孙恒守者乎？”师尚父对曰：“黄帝颛顼之道，在丹书有之，曰：‘敬胜怠者吉，怠胜敬者灭，义胜欲者从，欲胜义者凶。’凡事不强则枉，弗敬则不正。
枉者废灭，敬者万世，藏之约，行之博，可以为子孙恒守者此也。”王闻言，惕若恐惧，退而为戒，书于席之四端，及凡鉴、盥、盘、楹、杖、带、履、觞、豆、户、牖、剑、弓、矛，各有铭焉。王虚己，问箕子殷所以亡。曰：“语杀纣，是欤？非欤？”箕子不忍言，王乃问以天道，箕子陈《洪范》，遂封箕子于朝鲜而不臣。武王追思元圣，乃褒封神农之后于焦，黄帝之后于祝，少吴之后兹舆于莒，帝尧之后于蓟，帝舜之后胡公妫满于陈，大禹之后于杞，祝融之后于邾，四岳之后文叔于许，仲虺弟雍滑之后于薛。又封功臣同姓，而师尚氏为之首，封于营邱，曰齐。封周公于曲阜，曰鲁，封召公奭于北燕，封毕公高于毕，封弟叔鲜于管，封叔度于蔡，封叔振铎于曹，封叔武于郕，封叔虔于霍，封康叔封于卫，封叔绣于滕，封虢仲于西虢，封虢叔于东虢，封泰伯之后周章于吴，仲雍之后于虞，兼制天下，立七十一国。封兄弟之国十五人，姬姓之国四十人。
周之子孙不狂惑者，即为诸侯。班赐宗彝，分殷器物于诸侯。
王威德远扬，遂通道于九夷八蛮。各以其方物来贡，肃慎氏贡楛矢石砮，西旅贡獒。王迁都于镐，是为镐京。建学养老，作乐曰《大武》。王有疾，周公旦为坛，祝告太王、王季、文王，求以身代王死。史录其册祝之文，藏于金滕之匮。王翌日乃愈。
后五年，王崩。在西伯位十三年，在王位七年，寿九十三年。
初，武王暮年，纳吕望之女曰邑姜，亦有圣德，生子诵，至是立，年方一十三岁。周公旦位冢宰，乃摄政，代王当国，南面负扆以朝诸侯。管叔、蔡叔、霍叔乃流言于国曰：“公将不利于孺子。”王亦疑公，周公旦乃避位，出居东土，取《易》之三百八十四爻，各系以词。周公居东，忧武庚必叛，王室必摇，乃作，《鸱鸮》之诗以贻王。三年秋，大熟未获。天大雷电以风，禾尽偃，大木斯拔，邦人大恐。王与大夫尽弁。以启金滕之匮，考往古事迹，以占验其吉凶。乃见周公请祷代武王之事，王执书以泣。乃出郊，迎周公。周公乃相成王，天乃雨，反风，禾则犀起。毕公、召公命邦人尽竖起所偃大木，以土筑之，依然无恙。岁则大熟，奄君薄姑谓禄父曰：“武王既死，今王尚幼，周公见疑，此百世一时也。”清举事。武庚从之，与管叔、蔡叔、霍叔等同反，奄及淮夷、徐戎皆叛。周公乃作《大诰》，晓谕天下。奉王命以讨武庚、管叔，诛之，放蔡叔于郭邻，降霍叔为庶人。命子鲁侯伯禽代淮夷、徐戎，遂定奄及淮夷，东土其宁。封微子于宋，以绍殷后。用殷礼乐，于周为宾而不臣。王渐长，能听政。
周公归政于王，王中立听政，四圣维之。周公常立于前，太公常立于左，召公常立于右，史佚常立于后。是以虑无失策，事无过举，天下大治。定鼎于郏鄏，郏鄏即洛邑，以其居天下之中，四方入贡，道里均也，是为东都，又为成周，迁殷顽民于成周，使周公分治之。复封蔡叔之子蔡仲于蔡。封弟叔虞于唐，后为晋国。王在位三十七年崩。子钊立，是为康王。
成康之际，天下太平，人不犯法，刑措四十余年不用，在位二十六年崩。子瑕立，是为昭王。在位五十一年，周道渐衰。王巡狩，返济汉，楚使汉滨人以胶舟乘王，王至中流，胶液船散，王及蔡公皆溺死。子满立，是为穆王。穆王得八骏马，造父以善御得幸。王欲肆其心，周行天下。徐戎作乱，率九夷以伐宗周，西至河上。穆王畏其逼，分命东方诸侯徐子主之。徐子，嬴姓也，国方五百里，行仁义。得朱弓矢，自以为天瑞，乃称偃王。诸侯陆地而朝者三十六国。王正西巡狩，乐而忘返，闻徐子僭号，乃命造父为御而归，以救偃王之乱。命楚伐徐，徐子爱民无权，不忍斗，乃北走彭城，百姓随之万数。徐子将死，曰：“吾赖于文德，而不明武备，故至此。”穆王乃以赵城封造父，其族由此为赵氏。命吕侯作祥刑。王在位五十五年崩，寿一百四岁。子共王繄扈立，在位十二年崩。子懿王又喜鸡立，在位二十五年崩。弟孝王辟方立，时有商蜚廉、恶来之后曰非子者，好马，善养息之，王命主马汧渭之间，马大蕃息，王封为附庸之君，邑于秦，使续伯翳之后。天大雨雹，牛马冻死，江汉冰。王在位十五年崩。懿王之子夷王燮立，始下堂而见诸侯，在位十六年崩。子厉王胡立，以夷公为卿士，专以聚敛图利为事。国人谤王，召公曰：“民不堪命矣。”王怒，得卫巫，使监谤者以告，则杀之。国人莫敢出言，道路以目。王喜，告召公曰：“吾能弭谤矣。”召惠公曰：“是障之也，防民之口，甚于防川，川壅而溃，伤人必多。民亦如之。今王塞天下之口，而遂上之过，恐为社稷忧。”弗听。于是国人莫敢言。王心戾虐，万民弗忍，乃相与畔袭王。王出奔于彘，太子靖匿召公家，国人围之。召公以其子代太子，太子竟得脱。王在彘不敢归。二相周真公、召惠公以太子靖尚幼，乃相与和协，共理国事，号曰共和。王崩于彘，在位五十一年。子靖立，是为宣王。
周公、召公辅王修政，法文武成康之治，任申伯、仲山甫、张仲，顺天下之人心，而更改其失理之事。兴德教，举逸士，海内翕然向风。诸侯复宗周，王化复行。王尝晏起，姜后脱簪珥，待罪于永巷，使其传母通言于王曰：“妾不才，至使君王乐色而忘德，失礼而晏起，乱之兴，自婢子始，敢请罪。”王曰：“寡人不德，实自生过，非夫人罪也。”自是勤于政事，早朝晏罢，卒成中兴之名。时有马化为人，有兔舞于镐京之异。
王欲杀其臣杜伯而非其罪，伯之友左儒争之，王不听，杀杜伯，左儒死之。因出猎，见杜伯、左儒以朱弓矢射王，中心，王病心痛而崩，在位四十六年。子幽王宫涅立。
初，夏孔甲时，卜藏龙斄于椟，传及商周，莫敢发也。厉王之末，发而观之。漦流于庭，不可除也。王使妇人**噪之，化为鼋，入于王府。府有童妾，龀齿尚未尽，遭之，既笄而怀孕，积至多年。至宣王时，乃生一女，以其不夫而育，惧而弃之。时童谣曰：“厌弧箕服，实亡周国。”山桑曰厌；弧，弓也；箕，草名，似荻而细，可结为服以盛箭。王禁国人不得鬻是器。有夫妇不知，仍鬻桑弧箕服者，王使执而戮之，弃而逃，于道见前者后宫童妾所弃妖子，夫妇哀其夜号而取之，逸逃于褒。褒人褒妁有狱，入是女于王，王置是女于后宫，而舍褒妁之罪。弃女子出于褒，龙斄肇于夏。夏姒姓，是为褒姒。生得两颊芙蓉，眉清目秀，齿白唇红。因是龙精所生，双弯瘦小，为弓跬装。与妲己一般，有沉鱼落雁之容，闭月羞花之貌。王往后宫，见而爱之，宠幸无比。生子伯服。褒姒与虢石父相比，而谮申后及太子宜臼。王废申后及太子宜臼。以褒姒为后，以其子伯服为太子。宜臼出奔申。西周地震，三川竭，岐山崩。
太史伯阳父曰：“周将亡矣，祸成矣，无可奈何矣！”褒姒好闻裂缯之声，王日发缯裂之，以适其意，而不得一笑。盖褒姒一笑嫣然，媚人肠胃，王百计诱之而不能得。先王尝置烽火，与诸侯约，有寇至则举火，诸侯各引兵来援。王欲褒姒笑，乃无故举烽火。诸侯悉至，至而无寇，褒姒乃大笑。时王欲杀太子宜臼，求之于申，申侯弗与，王伐申，申侯与鄫人召西夷犬戎入寇。王举烽火征兵，无一人一骑至者。
犬戎遂弒王于骊山下，在位十一年。犬戎虏褒姒，并杀郑桓公，尽收周宝赂而去。秦襄公力战却戎，卫武公和晋文侯仇，将兵救周逐戎，郑世子掘突收父散兵，从诸侯迎故太子宜臼于申，归即王位，是为平王。
王以丰镐逼近犬戎，乃东迁洛邑以避之。秦襄公以兵送王，王始命秦为诸侯，赐以岐丰之地，秦于是始大；命卫侯和为公，赐晋侯仇以河内附庸，而晋始大。西周遂亡，凡十二主，共三百五十二年而东。自王室东迁，天子微弱，号夸不行，政由方伯。未知五霸之起，起自何人，且听下回分解。

[book_title]第八回 齐桓公晋重耳五霸称尊
词曰：
滚滚龙争虎斗，匆匆鸟飞兔走。席前花影坐间移，百岁光阴有几。说古谈今话本，图王霸业兵机。要知成败是和非，都在渔樵话里。
却说幽王时，郑桓公友为王司徒，甚得周众。后犬戎入寇，桓公友死于犬戎之难。平王命其子掘突为司徒，是为武公。及武公卒，子庄公寤生，复为王卿士。王贰于虢，郑伯怨王。王曰：“无之。”故周郑交质，王子孤为质于郑，郑公子忽为质于周。平王崩，周公将畀虢公政，郑祭足帅师取温之麦。秋，复取成周之禾。周郑交恶，桓王夺郑伯政。郑伯不朝，王以诸侯之师伐郑，郑伯御之。战于绣葛，蔡、卫、陈皆奔，王卒大败。祝聃射王中肩，王尚能军，祝聃请从之。郑伯曰：“君子不欲多上人，况敢凌天子乎？苟自救也，社稷无陨足矣。”乃遣祭足劳王，且问左右。时郑兵强政举，齐僖公禄甫欲以其女文姜妻郑太子忽。忽辞。人问其失故，曰：“人各有偶，齐大，非吾偶也。《诗》云：‘自求多福’，在我而已，大国何为？”
及北戎伐齐，郑公子忽帅师求齐，大败戎师。齐侯又请妻之，固辞。
齐侯乃以文姜妻鲁桓公。文姜生得秋水为神，芙蓉似面，比花花解语，比玉玉生香，真乃绝世佳人，古今国色。兼且通今博古，出口成文，因此号为文姜。只是举动轻浮，妖淫成性，鲁桓公宠爱无比。
及齐僖公卒，子襄公诸儿立，鲁桓公欲与文姜如齐，申繻曰：“女有家，男有室，无相渎也，谓之有礼，易此必败。”
公不听，与夫人文姜会齐侯于泺，遂与文姜如齐。文姜入宫，与齐襄公叙饮，四目相视，两下动情，不顾兄妹之亲，竟成苟且之事，**昏迷，日上三竿，尚相抱未起。早有宫人报与鲁桓公。桓公谪文姜，文姜以告于襄公。鲁桓公辞行，齐襄公享鲁桓公，桓公醉，襄公使公子彭生抱桓公登车，折其阴，鲁桓公死于车。
鲁人立桓公之子庄公。齐襄公政令无常，复因鲁人之请。
杀彭生以悦于鲁。鲍叔牙奉公子小白奔莒。襄公猎贝邱，逐豕，忽变彭生。夜宿离宫，弟无知弒之。管夷吾、召忽奉公子纠奔鲁。齐雝廪杀无知，鲁纳公子纠，小白自莒先入，立为桓公。
发兵拒鲁，大败鲁师。鲍叔牙使言于鲁曰：“子纠，亲也，请君讨之；管仲，仇也，请受而甘心焉。”乃杀子纠于生窦。召忽死之，管仲请囚。桓公欲使鲍叔为相，辞曰：“臣不若管夷吾，君必欲治国家，非管夷吾不可。”公曰：“夷吾射寡人中钩，是以滨于死。”鲍叔牙曰：“彼各为其主尔。君若宥而用之，亦犹是也”。乃请管仲于鲁。鲁庄公以问施伯，对曰：“管子，天下才也。所在国必得志，请杀而以其尸授之。”庄公将杀之，齐使者请曰：“寡君愿生以为戮。”于是使缚以与齐，鲍叔牙受之。至常阜而脱之。比至，三衅三浴之。桓公亲迎之郊，解其缚而问之，对辄称善，乃以为相，号曰仲父。制国为二十一乡，工商之乡六，不从征役。士农之乡十五，作内政而寄军令。五家为轨，轨有长。十轨为里，里有司。四里为连，连有长。十连为乡，乡有良人。五乡一师，桓公帅十一乡。高子、国子各帅五乡。勿使迁徙，世同居，少同游，耳目足以相识，欢忻足以相死。守则同固，战则同强。又使重罪赎以犀甲，轻罪赎以珠玉，小罪赎以金。复官山海盐铁之利。为女闾三百，专居美妇，日事颜华脂粉，务为妖淫妖媚，以迷各国之商贾宾旅，征其夜合之资，以足国用。于是国富兵强，诸侯畏服。
初，桓公出亡过谭，谭不礼焉。齐师灭谭，齐桓公会诸侯于北杏，以平宋乱，遂人不至，齐人灭遂。齐桓公会诸侯于鄄，宋服也。与诸侯同盟于幽，陈、郑服也。山戎伐燕，齐桓公救燕，伐山戎，克之，至孤竹而还。狄人伐邢，管仲言于桓公以救邢，迁邢子夷仪，邢迁如归。狄人灭卫。初，卫公子州吁弒其君桓公而自立，石蜡与国人共杀之，而立桓公之弟宣公。宣公尝烝其父妾夷姜，生子伋，为伋娶于齐而美，宣公遂自娶之，是为宣姜。夷姜失宠而自缢。宜姜生公子寿、公子朔。宣姜与朔构伋子，宣公伪使伋子于齐，使盗待诸莘而杀之。寿子知之，以告伋子，使逃奔他国以避难。伋子曰：“弃父之命，恶用子矣。”勿听，寿子不忍，饮伋子以酒而醉之，载其旌以先，冀盗杀己，可以免兄之死。盗果杀之。伋子酒醒，追至曰：“我之求也，此何罪？请杀我乎尸盗又杀之，国人痛忿。及宣公卒，惠公朔立，左公子泄、右公子职等攻逐之，而立公子黔牟。宣姜年少而寡，齐人使宣公庶于顽烝庶母宣姜，生齐子、戴公、文公、宋桓夫人、许穆夫人。迨惠公朔逐黔牟而自立，传子懿公赤，性最喜鹤，鹤有乘轩者。狄人伐卫，将战，国人受甲者皆曰：“使鹤，鹤实有禄，予何能战！”战于荥泽，卫师败绩，杀懿公，遂灭卫。宋桓公迎其遗民，渡河而南，立戴公以庐于漕，未期而卒。齐桓公帅诸侯救卫，立戴公之弟焰，是为文公，城楚邱而迁焉。卫国勿忘亡，卫文公衣大布之衣，大帛之冠，训农通商，劝学任能，卒兴卫。齐与诸侯会于阳谷，谋伐楚也。齐侯以诸侯之师侵蔡，蔡溃，遂伐楚。与楚盟于召陵而还。
初，周惠王娶于陈，生太子郑及叔带。王爱叔带，欲立之。
齐桓公帅诸侯会太子郑，盟于首止，以定其位。惠王使周公召郑伯曰：“吾抚汝以从楚。”郑伯喜于王命，逃归不盟。齐桓公会诸侯伐郑，围新城。郑人乞盟，惠王崩。太子郑立，是为襄王。齐桓公会诸侯于葵邱。襄王使宰孔赐齐胙侯曰：“以伯舅耋老，加劳，赐一级，无下拜。”对曰：“天威不违颜咫尺，小白敢贪天子之命？无下拜，恐陨越于下，以遗天子羞。”下拜登受。宰孔归，路遇晋献公，将来与会。宰孔谓晋侯曰：“可无会也。齐侯不务德而勤远略，其在乱乎？”晋侯乃还。王子叔带欲与戎狄伐周。王知之，将诛叔带。叔带奔齐，齐侯使管夷吾平戎于王。戎侵王室，王以戎难告齐，齐侯使诸侯各发卒戍周。齐管仲卒，桓公用易牙、开方、竖刁，霸业稍衰。
初，桓公好内，姑姐妹因美貌不嫁者七人，内嬖如夫人者六人。及桓公薨，五公子争立。公尸在牀上六十七日，尸虫出于户。易牙与寺人貂，因内宠以杀群吏，而立公子无亏，孝公奔宋。初，齐桓公与管仲属孝公于宋襄公，至是，宋襄公以诸侯伐齐，齐人杀无亏。四公子之徒与宋人战，宋败齐师，立孝公而还。宋人执滕子婴齐。宋公盟诸侯于曹南，鄙子会盟于邾，邾人执?子，宋公使杀?子，用为牺牲，祭于次睢之社，欲以属东夷。于是诸侯患宋之虐。宋人为鹿上之盟，以求诸侯于楚，楚人许之。诸侯会宋公于盂，楚执宋公以伐宋，诸侯为会于薄而释之。宋伐郑，楚救之。宋及楚人战于泓，宋人既成列，楚人未既济，司马请击之，公曰：“不可，君子不困人于厄。”
既济而未成列，又以告，公曰：“未可。”既陈而后击之，宋师败绩，公伤股，门官歼焉。国人皆咎公。公曰：“君子不重伤，不禽二毛，寡人虽亡国之余，不鼓不成列。”司马子鱼曰：“若爱重伤，不如勿伤，爱其二毛，不如报焉！君未知战。”
襄公以伤股故，遂薨，子成公立。
时周天子不能驾御诸侯，诸侯悉遵霸主号令。自齐桓公薨，宋襄公欲图霸而不能成。诸侯正苦无所告诉，而晋文公重耳出矣。初，晋献公并吞各国，而国日强。烝于父妾齐姜，生太子申生。又娶二女于戎，大戎胡姬生重耳，小戎生夷吾。公伐骊戎，骊戎女骊姬生得如花似玉，娇艳异常，公甚嬖之，生奚齐；其娣生卓子。骊姬欲立己子，赂外嬖梁五与东关嬖五，使言于公曰：“若使太子主曲沃，而二公子主蒲与屈，则可以威民而惧戎，且旌君伐。”公乃使申生居曲沃，重耳居蒲城，夷吾居屈。晋献公将立奚齐，与中大夫成谋。骊姬谓申生曰：“君梦齐姜，必速祭之。”申生祭齐姜于曲沃，归胙于公。公方出田猎，姬置诸宫中六日，公至，毒而献之。公祭之地，地坟；与犬，犬毙；与小臣，小臣亦毙。姬泣曰：“贼由太子。”
太子闻之，奔新城，公杀其傅杜原疑。或谓太子辩之，君必明焉。申生曰：“君非姬氏，居不安，食不饱，我辩明，姬必有罪。君老矣，吾又使君不乐，何以为孝？”或曰：“子其行乎？”申生曰：“君实不察其罪，被此名也以出，人谁纳我？”缢于新城。姬遂谮二公子曰：“皆知之。”重耳奔蒲，复奔翟；夷吾奔屈，复奔梁。献公使荀息传奚齐。晋献公疾，谓荀息曰：“以是藐诸孤，辱在大夫，其若之何？”荀息对曰：“臣竭其股肱之力，加之以忠贞。其济，则君之灵也；不济，则以死继之。”
公卒，里克以申生之死及公子出亡之故，结党杀奚齐。荀息将死之，或曰：“不如立卓子而辅之。”苟息立公子卓以葬，里克又杀卓子，荀息死之。秦穆公、齐桓公遣兵纳公子夷吾，立为晋侯，是为惠公。惠公杀里克、丕郑及七舆大夫？许秦河东五城以求返国。归而背约，不与其在秦也。秦穆夫人嘱以贾君，贾君色未衰，归而烝于贾君。贾君泣从之，而请葬其太子申生。晋侯许之，改葬太子。狐突往新城，遇太子于路，告之曰：“夷吾无礼，吾得请于帝矣，敝于韩。”晋饥，乞籴于秦，秦输之粟；秦饥，乞籴于晋，晋闭之籴。秦伐晋。晋惠公与秦穆公战于韩，秦获晋侯。秦穆公夫人姬氏，惠公之姑也，为之请于穆公，不杀而仍归之，以惠公公子围为质。是岁，晋又饥，秦又馈之粟，曰：“吾怨其君而矜其民。”秦穆公以女妻子围，子围自秦逃归。晋惠公卒，子围立，是为怀公。其妻在秦，是为怀嬴。
初，晋公子重耳自翟奔齐，齐桓公妻以宗女姜氏，居五年，无去心，赵衰与舅犯谋行。齐女侍者闻之，以告其主姜氏。姜氏杀侍者，与赵衰等谋醉重耳，载之以行。及曹，曹共公闻其骈胁，使之浴，迫而观之。僖负羁之妻曰：“吾观晋公子之从者，皆足以相国，若归，必得志于诸侯。得志于诸侯，而诛无礼，曹其首也。子盍早自贰焉。”乃馈盘飧，置壁焉。公子受飧返璧。及宋，宋襄公赠以马二十乘。及郑，郑文公亦不礼焉。
去之楚，楚子飨之，送诸秦，秦穆公纳女五人，怀嬴与焉。
秦纳重耳，怀公围奔高梁，杀之，重耳立。吕甥、郄芮将弒之。寺人披以告，晋侯僭会秦伯于王城，秦伯诱吕、郄而杀之。晋侯迎夫人嬴氏以归，即侄妇怀嬴也。因归文公为妻以后，复号文嬴。周王子叔带以戎兵入寇王室，襄王出适郑，处于汜，秦穆公师于河上，将纳王。狐偃言于晋侯曰：“求诸侯莫如勤王，诸侯信之，且大义也。”晋侯辞秦师而下，逆王入于王城，取叔带于温，杀之。晋侯朝王，王与之阳樊、温原、攒茅之田。
原不服晋，晋侯围原，命三日之粮，原不降，命去之。谍出曰：“原将降矣，军吏请待之。”公曰：“信，国之宝也，民之所庇也，得原而失信，何以庇之？所亡滋多。”退一舍而原降。
初，晋文公为公子出亡时，过卫、过曹，曹卫俱不礼焉；过宋。宋襄公礼之。宋以其善于晋侯也，故叛楚即晋。楚令尹子玉帅师伐宋，围缗；鲁以楚师伐齐，取谷。宋公孙固如晋告急，晋先轸曰：“报施救患，取威定霸，于是乎在矣！”狐偃曰：“楚始得曹。而新婚于卫，若伐曹、卫，楚必救之，则齐、宋免矣。”于是搜于被庐，作三军，侵曹伐卫。楚人入卫，晋人救曹，执曹伯以畀宋人。令无人僖负羁之家而免其族。楚师子玉请战。晋侯、齐师、宋师、秦师与楚师战于城濮，楚师败绩。晋献楚俘于周王，王策命晋侯为诸侯伯。晋召诸侯朝周王会于河阳践土，诸侯毕朝。郑二于楚，晋侯、秦伯围郑。郑使烛之武夜见秦穆公，曰：“郑在晋之东，秦在晋之西，越国鄙远，君知其难也。焉用亡郑以倍邻？邻之厚，君之薄也。”秦伯悦，与郑人盟，使杞子、逢孙、杨孙戍之，乃还。
及晋文公薨，子襄公立，杞子自郑使告于秦曰：“郑人命我掌北门之管，若潜师以来，国可得也。”穆公访诸蹇叔，蹇叔曰：“劳师以袭远，不可。”公辞焉。召孟明视、西乞术、白乙丙，使出师。蹇叔送其子白乙丙曰：“晋人御师必于淆，淆有二陵焉，其南陵夏后臯之墓也，其北陵文王之所避风雨也。
子必死是间，予收尔骨焉。”秦师遂东行。及滑，郑商人弦高遇之，以乘韦先，以牛十二犒师，曰：“寡君闻吾子将步师，出于敝邑，敢犒从者。”且使遽告于郑。孟明视曰：“郑有备矣，不如还也。”灭滑而还。晋先轸曰：“秦违蹇叔而以贪勤民，天奉我也。奉不可失，敌不可纵，必伐秦师。”遂发命，遽兴兵戎，败秦师于淆。获百里、孟明视、西乞术、白乙丙以归。文嬴请释三帅，使归就戮于秦，乃舍之。既而使追之，则在舟中矣。孟明稽首曰：“君之惠，不以累臣衅鼓，使归就戮于秦，若从君之惠而免之，三年将拜君赐。”秦伯素服郊次，向师而哭曰：“孤违蹇叔，以辱二三子，孤之罪也！大夫何罪？
且孤不以一眚掩大德。”复使孟明视为政。秦穆公复使孟明视伐晋，济河焚舟，取王宫及郊，晋人不出，遂自茅津济，封淆尸而还。秦穆公用由余之谋伐戎，并国十二，开地千里，遂霸西戎。周天子使召公过贺秦穆公以金鼓，命为西方诸侯伯。穆公任好薨，子康公立。自是秦与晋为仇，而与楚相好矣。
却说楚自熊通僭号称王，并吞诸小国，而国日强。至穆公商臣卒，子庄王旅立，三年不出号令，日夜为乐。伍举入谏，王左把郑姬，右抱越女，坐钟鼓之间。伍举进曰：“有鸟于此，三年不蜚不鸣，是何鸟也？”王曰：“三年不蜚，蜚将冲天。三年不鸣，鸣将惊人。”举退曰：“吾知之矣。”居数月，淫益甚。大夫苏从又谏，乃罢淫乐听政。所诛者数百人，所进者数百人，任伍举、苏从以政，国人大悦。楚大饥，戎伐楚。庸人帅群蛮以叛楚，麋人率百濮聚于选，将伐楚。楚人谋徙于阪寓，蒍贾曰：“不可，我能往，寇亦能往，不如伐庸，夫麋与百濮，谓我饥，不能师；若我出师，必惧而归。”乃出师，遂灭庸；群蛮从楚子盟。宋昭公无道，弟公子鲍礼于国人，宋饥，竭其粟而贷之，养老尊贤，亲自桓以下，无不恤也。鲍美而艳，鲍嫡祖母宋襄公夫人王姬欲通之。鲍不可，乃助之施。国人奉公子鲍以通于夫人，昭公将田孟诸，未至，夫人使卫伯帅郊甸之师，攻而杀之，公子鲍立，是为文公。晋荀林父以诸侯之师伐宋，宋及晋平。楚庄王伐宋，宋告急于晋，晋师不出，宋及楚平。楚子伐萧，巫臣曰：“师人多寒。”王巡三军，抚而勉之。三军之士，皆如挟纩，遂灭萧。楚灭舒蓼而疆之。及滑汭，盟吴、越而还。
时有夏姬，郑女也。貌极美而善淫，淫其兄子蛮，子蛮夭死。嫁于陈夏御叔，生征舒，御叔亦为淫死。陈灵公与孔宁、仪行父通于夏姬，皆藏其近体亵服，以戏于朝，饮酒于夏氏。
公谓仪行父曰：“征舒似汝。”对曰：“亦似君。”征舒病之。
公出，自其厩射而杀之。孔宁、仪行父奔楚。楚入陈，杀夏征舒，虏夏姬，因县陈。申叔时曰：“合诸侯以伐陈，讨有罪也。
今县陈，贪其富也，以讨始而以贪终，无乃不可乎？”庄王曰：“善。”乃复封陈，立成公。庄王将纳夏姬，申公、巫臣止之，王乃止。子反欲娶之，巫臣又止之。乃以与连尹襄老，襄老战死于邲，不获其尸。其子黑要烝于夏姬，巫臣使谓夏姬曰：“归郑，吾聘汝。”夏姬遂以求襄老之尸为名，归于郑。巫臣因谋聘齐之役，遂适郑，娶夏姬以奔于晋。子反怨巫臣之娶夏姬也，遂杀巫臣之族，而分其室。巫臣乃通吴于晋。教吴乘车，教吴战阵，教吴叛楚，蛮夷属于楚者，吴尽取之。而吴于是始大，通吴于上国。盖夏姬善彭祖交接之术，以故老而复少者三，巫臣必欲娶之，以传其术。归巫臣后，又生男女数人，至百余岁，犹如二三十岁时，后与巫臣皆仙去。所著有《夏姬秘诀》二十七卷，皆言男女采补交接之事，其书不传，即今妖狐术也。此系闲话不提。
却说郑既受盟于楚，又二于晋，楚子围郑，晋苟林父救郑，与战于邲，晋师大败，郑属于楚。初，楚庄王宴群臣，命美人行酒，日暮酒酣，烛灭，有引美人衣者，美人授绝其冠缨，请取火视之。王曰：“奈何显一妇人之节，而辱士乎？”命曰：“今日与寡人饮，不绝缨者不欢。”群臣尽绝其缨而火，极欢而罢。及围郑之役，有一臣常在前。五战五获首，遂得胜，询之，则夜绝缨者也。因以美人赐之，人心悦服，楚遂大霸诸侯。
楚庄王旅卒，子共王审立。晋悼公周复霸，三驾而楚不敢与争。
春秋之世，自晋文公后，晋霸于北，北方诸侯晋主之。楚霸于南，南方诸侯楚主之。齐服于晋，秦服于楚，而郑为必争之地。郑服于晋，则楚伐郑。郑服于楚，则晋代郑。所谓伐者，入其乡邑，淫其妇女，掳其人民，服则盟而还之，不甚杀人。
故郑风不过妇女**，犹可以为国也。如是者八十余年，郑几于亡。后赖于产为政，善于治国，又善于事大国，乃四十余年不被兵。宋向戌善于晋执政赵文子，又善于楚令尹子木，请合二国之好，弭兵释争，为会于宋。除齐、秦外，使二国之属国交相见，于是秦晋分霸。楚属国陈侯、蔡侯、北燕、杞伯、胡子、沈子、白狄朝于晋，晋属国宋公、鲁侯、郑伯、许男朝于楚，如是者十八年。
自晋会诸侯于平邱，而晋不复主诸侯。是年，楚公子比弒灵王，公子弃疾杀比自立，是为平王。平王使伍奢为太子建师，费无极为副，为建娶妻于秦，无极与迎，先归，谓平王曰：“秦女极美，王可自取之。”平王遂自娶建妻，置建于城父。费无极复谗建将叛，王执伍、奢，使司马奋扬杀子建，奋扬告建使行，建奔宋。平王使召伍、奢二子，伍尚来归，弟伍员奔吴。
楚杀奢尚，伍员欲报之，求用于吴。吴自巫臣教战以来，而吴渐强，至寿梦称王。寿梦四子，长诸樊，次余祭，次夷昧，次季札。札甚贤，寿梦欲立札，札让不可，乃立诸樊，约以次相传，必致国于札。三兄俱以酒色狂乐，自促其寿。及夷昧卒，以国授札，札逃去。吴人立夷昧之子僚。诸樊之子光使专诸弒僚而自立，是为阖闾。用伍员，复以孙武子为将则伐楚。五战及郢，楚昭王奔随。吴人入郢，以班楚宫，而淫其妇女，孙子乃去。伍员使人取平王之尸，鞭之三百。申包胥乞师于秦，秦伯使就馆。包胥依庭墙则哭，勺饮不入口者七日。秦哀公为赋《无衣》，秦师乃出。申包胥以秦师救楚，于越乘吴兵在楚，兴师入吴。阖闾闻有越师，又与秦战不胜，乃弃楚归吴，昭王入郢复位。吴伐越，越子勾践御之，败吴于槜李。阖闾伤将指卒，子夫差嗣立。夫差使人立于庭，苟出入必叫曰：“夫差！尔忘越王之杀尔父乎？”王应曰：“唯！不敢忘。”三年乃报越。吴伐越，败越于夫椒，遂入越。越勾践以甲楯五千，栖于会稽，用范蠡计，使大夫种困于平城，因吴太宰嚭以行成于吴，夫差将许之。伍员不可。勿听，员退而告人曰：“越十年生聚，十年教训，二十年后，吴其为沼乎？”吴及越平。
勾践返国，劳身焦思，卧薪尝胆，养士爱民，与范蠡、文种谋。以古今绝色，如花似玉，国色天香之美女西施馈吴。西施得宠，教之荒淫失政。吴内荒于色，外荒于兵，而国日危矣。
伍员数谏，反赐之死。吴伐齐，败齐师于艾陵，与晋定公会于潢池。而吴霸诸侯，越勾践日夜谋吴，生聚教训，知众可用，因吴与晋会，乘虚伐吴。吴王兵败，栖于姑苏。使人行成于碎。
－勾践举许之，范蠡不可，勾践听之，夫差自杀。
勾践以众北渡淮，与齐晋诸侯会于徐州，致贡于周天子。
周王使人赐以胙命为伯，使号令齐、楚、秦、晋，歃血盟而去。
横行江淮，诸侯毕贺。迨范蠡去，而文种诛，势稍弱。其后六卿分晋，并为韩、赵、魏三国。田和篡齐，新国四，加旧国秦、楚、燕，是为战国七雄。至秦孝公用商鞅之计，而秦渐强，并吞之势成矣。夫春秋之世，弒君三十六，亡国五十二，诸侯奔走，不得保其社稷者，不可胜数。男女**，恬不为怪。公卿大夫，易室饮酒。先师孔子，为世道人心忧惧，乃因鲁史以作《春秋》，为百王之**。而物则彝民，赖以不坠。
不知孔子之事如何，且听下回分解。

[book_title]第九回 简王后至灵王时生孔子
诗曰：
孔子孔子，大哉孔子！
孔子之前，未有孔子；
孔子之后，未有孔子。
孔子孔子，大哉孔子！
却说孔子名丘，字仲尼，鲁人，今为山东曲阜县，宋微子启弟微子衍之后也。衍号微仲，五传至弗父何，逊国于其弟厉公，世为宋卿。何生宋父周，周生世父胜，胜生正考父，考父生孔父嘉。五世亲尽，别为公族，始以孔为氏焉。
宋华督见孔父之妻于路，目逆而送之曰：“美而艳。”遂攻杀孔父，而娶其妻。嘉生金父，金父生睾生夷，睾夷生防叔。
防叔避华氏之乱而奔鲁，生伯夏。伯夏生叔梁纥，娶施氏，生九女而无子；其妾生孟皮，孟皮病足，纥乃求婚于颜氏。颜氏有三女，其幼曰征在。颜父问三女曰：“陬大夫虽父祖为士，然其先圣王之裔，今其人身长十尺，武力绝伦，吾甚贪之。虽年长性严，不足为疑，三子孰能为之妻”？二女莫对。征在进曰：“从父所制，将何问焉？”父曰：“即尔能矣。”遂以妻之。征在求子，祷于尼丘之山。征在升山时，草木之叶皆上起，及祷毕而下，草木之叶皆下垂。是夜梦黑帝见召，嘱曰：“汝有圣子。”觉而有孕，于周灵王二十一年庚戌十月庚子夏正八月二十七日，生孔子于鲁昌平乡。先是未生时，有麒麟吐玉书于阙里，其文曰：“水精之子，继衰周而为素王。”颜氏异之，以绣绂系麟之角，信宿而去。怀妊十一月生。诞生之辰，有二龙绕室，五老降庭，颜氏房中闻钧天之乐，空中有声云：“天生圣子。”
孔子生有异相，牛唇虎掌，鸳肩龟脊，海口辅喉，顶门状如反字，中间低，而四傍反高，胸有文曰：“制作定世符。”
父纥曰：“此儿秉尼山之灵。”因名曰丘。孔子生三岁，父叔梁纥卒。葬于鲁东防山。六岁为儿嬉，尝陈俎豆，设礼容。十七岁，鲁大夫孟僖子病且死，诚其嗣懿子，与其弟南宫敬叔，往学礼焉。十九岁，娶宋亓官氏。二十岁为鲁委吏，料量平。
二十一岁为乘田，养畜蕃息。是岁，子鲤生。其生也，鲁君适以鲤赐孔子，孔子荣君之赐，因名曰鲤，字伯鱼。二十二岁，始教于阙里，颜、闵之徒，皆受学焉。二十四岁，母颜氏卒，合葬于防。二十七岁，郯子来朝，夫子见而问官。二十八岁，见郯子而学礼，既而告人曰：“天子失官，学在四夷，信哉。”
二十九岁，闻师襄善琴，往学焉。三十一岁，齐景公遣使聘孔子，孔子遂适齐。齐有一足之鸟，飞集于公朝，舒翅而跳，齐侯使问孔子，孔子曰：“此鸟名商羊，水祥也。昔童儿屈于脚，振肩而跳。且谣曰：‘天将大雨，商羊鼓舞。’将有大水为灾。”
顷之大霖雨，水溢。景公曰：“圣人之言，信有征矣。”三十二岁，景公欲以廪邱之邑为养。辞不受，谓弟子曰：“吾闻之，君子当有功受赏，今吾言而君未行，先赐邑，其不知某亦甚矣。”
三十四岁，谓南宫敬叔曰：“吾闻周有老聃，博古知今，通礼乐之原，明道德之归，则吾师也，今将往学焉。”敬叔言于鲁君，赐之车马侍御，与敬叔俱适周，见老聃而学礼焉。老聃曰：“子所言，其人与骨，俱已朽矣，独其言在耳，且君子得时则驾，不得时则蓬累而行。吾闻之，良贾深藏若虚，君子盛德，容貌若愚，凡聪明深察而近于死者，好议人者也。博辨宏远而危其身者，好发人之恶者也。为人子者，无以有己。为人臣者，无以私己。归而求之于身，则道不远矣。”子曰：“敬受教。”
又访乐于苌弘。孔子观乎明堂，睹四门墉，有尧、舜、桀、纣之像，又有周公抱成王，负扆朝诸侯之图，谓从者曰：“夫明镜所以察形，往古所以知今，人主不务袭其所以安，而忽其所以危，是犹却步而求及前人也，岂不惑哉？”又入后稷之庙，有金人三缄其口，而铭其背曰：“古文慎言人也，诫之哉！无多言，多言多败。无多事，多事多患。安乐必戒，无行所悔。
勿谓何伤，其祸将长。勿谓何害，其祸将大。勿谓大闻，神将伺人。焰焰不灭，炎炎若何，涓涓不塞，流为江河，绵绵不绝，或成网罗，毫末不扎，将寻斧柯。诚能慎之，福之根也。口是何伤，祸之门也。强梁者必得其死，好胜者必遇其敌。盗憎主人，民怨其上。君子知天下之不可上也，故下之。知众人之不可先也，故后之。温恭慎德，使人慕之。执雌持下人莫逾之，人皆趋彼，我独守此，人皆惑之，我独不徙。内藏我智，不示人技。我虽尊高，人莫我害。江海虽左，长于百川，以其下也。
天道无亲，常与善人，诚之哉！”顾谓弟子曰：“小子识之，此言实而中情。”夫子自周返于鲁，而道益尊。弟子弥众，远方来受业者，盖三千焉。
三十五岁，昭公出奔。孔子适齐，舍于外馆，景公造焉。
宾主之使既接，而左右白曰：“周使适至，言先王之庙灾。”
公问曰：“何王之庙？”孔子曰：“必厘王之庙。”公曰：“何以知之？”子曰：“厘王变文王之政，而作玄黄华丽之饰，宫室高崇，舆马奢侈。而勿可振，天灾所宜加也。”俄顷，果报厘王庙灾。公曰：“善乎！圣人之智，过人远矣。”三十七岁，在齐闻《韶》，三月不知肉味，齐人称之。景公问政，大悦，将以尼溪之田封孔子。晏婴沮之。孔子遂行，返于鲁。
四十二岁，在鲁，季桓子穿井得土缶，中若羊，问仲尼，云得狗。仲尼曰：“以丘所闻，羊也。某闻之：木石之怪，夔，罔虫两；水之怪，龙，罔象；土之怪，羵羊。”吴伐越，堕会稽，得骨节专车。吴使使问仲尼：“骨何者最大？”仲尼曰：“禹会群臣于会稽，防风氏后至；禹杀而戮之，其骨节专车，此为大矣。”吴使曰：“谁为神？”仲尼曰：“山川之神，足以纲纪天下，其守为神。”吴使曰：“防风何守？”仲尼曰：“汪罔氏之君厘姓，在虞、夏、商为汪罔，在周为长翟，今谓之大人。”客曰：“人长几何？”仲尼曰：“僬侥氏三尺，短之至也。长者不过十倍之，数之极也。”使曰：“善哉圣人。”
四十四岁，在鲁。时季氏强僭，阳虎专政，孔子不仕，退而修《诗》、《书》、《礼》、《乐》，弟子益众。四十六岁，在鲁，观于鲁桓公之庙，有欹器焉。问于守庙者：“此谓何器？”对曰：“此宥坐之器。”子曰：“吾闻宥坐之器，虚则欹，中则正，满则覆。明君以为至诚，故常置之于坐侧。”顾谓弟子：“试注水焉。”乃注水中则正，满则覆。夫子喟然曰：“呜呼！夫物乌有满而不覆者哉。”子路进曰：“敢问持满有道乎？”
子曰：“聪明睿智，守之以愚；功被天下，守之以让；勇力振世，守之以怯；富有四海，守之以谦。损之又损，所谓道也。”
四十七岁，鲁定公以为中都宰，制为养生送死之节，长幼异食，强弱异任，男女别途，路不拾遗。器不雕伪，市不二价。为四寸之棺，三寸之椁。因丘陵为坟，不封不树。行之一年，四方则之。公曰：“学子之法，以治鲁国，何如？”对曰：“虽天下可也，何但鲁国哉？”于是定公以为司空，乃别五土之性，而物各得其所生之宜。五十一岁，为鲁司寇，摄行相事，理朝政七日，而诛乱政大夫少正卯于两观之下。子贡进曰：“夫少正卯，鲁之闻人也，今夫子为政而始诛之，或者太过乎？”夫子曰：“天下有大恶五，而窃盗不与焉。心逆而险，行僻而坚，言伪而辩，记丑而博，顺非而泽。五者有一于身，则不免君子之诛，而少正卯兼有之，此乃人之奸雄者也，不可以不除也。”五十二岁，齐大夫犁鉏言于景公曰：“鲁用孔子，其势危齐。”乃使使告鲁，为好会，会于夹谷，鲁定公将以乘车往，孔子摄相事。曰：“臣闻有文事者，必有武备，请具左右司马以从。”定公曰：“诺。”
会齐侯于夹谷，为坛位，上阶三等，以会遇之礼相见，揖让而登。献酬之礼毕，齐有司趋而进曰：“请奏四方之乐。”景公曰：“诺。”于是旍旄羽祓，矛戟剑拨，鼓噪而至。孔子趋而进，历阶而登，不尽一等，举袂而言曰：“吾两君为好会，夷狄之乐。何为而进，请命有司。”景公心怍，麾而去之。有顷，齐有司请奏宫中之乐。景公曰：“诺。”优倡侏儒，为戏而前。
孔子趋而进，历阶而登，不尽一等，曰：“匹夫而荧惑者，罪当诛。请命有司。”齐人莫应。孔子曰：“齐鲁一也，鲁左右司马何在？”鲁左右司马加以法焉，手足异处。景公惧而动，知义不若，乃返所侵鲁之郓、汶阳、龟阴之田以谢过。五十四岁，孔子言于定公曰：“臣无藏甲，大夫五百雉之城，今三家过制，请损之。”使仲由为季氏宰，将堕三郈.于是叔孙先堕邱，季氏将堕费。公山弗狃、叔孙辄率费人袭鲁，公与三子入于季氏之宫，登武子之台，费人攻之，弗克。孔子命申句须乐颀下伐之，费人北，国人追之，败诸姑蔑，二子奔齐，遂堕费。
将堕邸，公敛处父谓孟孙曰：“堕郕，齐人必至北门，且我孟氏之保障，无郕，是无孟氏也，我将弗堕。”十二月，公围郕，弗克。五十五岁，孔子相鲁，鲁大治，齐人闻而惧。用犁钮谋，馈女乐。季桓子受之，三日不听政，郊又不致月番肉于大夫，孔子遂行，适卫，主于子路妻兄颜浊邹家。
五十六岁，在卫，卫灵公至粟六万，居顷之，或谮孔子于灵公，灵公使以兵仗卫孔子，孔子恐获罪焉，居十月，去卫。
将适陈，过匡，颜刻为仆，以其策指之曰：“昔吾与阳货入匡，彼缺处，被攻之所也。”匡人闻之，以为鲁之阳虎。阳虎曾暴于匡，孔子貌似阳虎，遂拘孔子五日。弟子惧。孔子曰：“文王既没，文不在兹乎？”乃使从者求解于卫臣宁武子。匡人曰：“吾以为阳虎，故围之。今非也，释之去。”过蒲，时子路治蒲，孔子善其政，月余返乎卫，主蘧伯玉家。卫灵公夫人南子，甚有美色，旧通于宋朝。宋朝者，男子中之美色者也。既通于灵公之母襄姜，复通于灵公之夫人南子。宋朝惧，遂作乱奔晋。
自晋归宋，南于思之不置。灵公复为南子召宋朝，男女并宠焉。
南子虽有淫行，而复贤慧，尝与灵公夜坐，闻车声辚辚，至明而止，过阙复鸣，南子曰：“此必蘧伯玉也。”灵公曰：“何以知之？”南子曰：“君子不为昭昭饰节，不为冥冥堕行，吾闻之，蘧伯玉君子也，是以知之。”公使人问之，果伯玉也。
孔子主伯玉家。南子使人谓孔子曰：“四方君子不辱，欲与寡君为兄弟者，必见寡小君。寡小君愿见。”孔子辞谢，不得已入见之。孔子入门，北面稽首。夫人答拜，环佩之声璆然，隔帘相见而出。居月余，灵公与夫人同车，宦者雝渠参乘，使孔子为次乘，招摇市过之。孔子丑之，去卫适曹，又去曹适宋，与弟子习礼于大树下。
宋司马桓魋欲杀孔子，伐其树。孔子遂微服过宋，适郑，与弟子相失。孔子独立郭东门，郑人或谓子贡曰：“东门有人，其颡似尧，顶类臯陶，肩类子产，自腰以下，不及禹三寸，累累若丧门之狗。”子贡以实告。孔子欣然笑曰：“形状末也，而似丧家之狗，然哉！”遂至陈，主司城贞子家。五十九岁，自陈过蒲，会公叔氏以蒲叛，蒲人止孔子。弟子有公良孺者，以私车五乘，从孔子，贤而勇，曰：“吾昔从夫子遇难于匡，今又遇难于此，命也。吾与夫子再罹难，宁斗而死。”斗甚疾，蒲人惧，谓孔子曰：“苟无适卫，吾出子。”与之盟，孔子出东门。孔子遂适卫。子贡曰：“盟可负耶？”孔子曰：“要盟也，神不听。”卫灵公闻孔子来，郊迎问曰：“蒲可伐乎？”
对曰：“可。”灵公曰：“吾大夫以为不可，今蒲、卫之所以待晋、楚也，以卫伐之，无乃不可乎？”孔子曰：“其男子有死之志，妇人有保西河之志，吾所伐者，不过与公叔氏同叛者四五人。”灵公曰：“善。”乃不伐蒲。晋佛肸为中牟宰，赵筒子攻范中行，伐中牟。佛肸叛。使人召孔子，孔子欲往，子路不悦，已而竟不行。将西见赵简子，至河，闻窦鸣犊、舜华二人见杀，临河叹曰：“美哉水，洋洋乎！某之不济此，命也夫！”子贡曰：“何谓也？”孔子曰：“二人皆贤大夫也。赵氏未得志时，用此二人。而后从政，君子恶伤其类，故余云然。”遂反乎卫，主蘧伯玉家。他日，灵公问陈，孔子对以未学。明日与孔子语，见飞鸿，仰视之，色不在孔子。孔子遂行，复如陈。
六十岁，在陈。鲁桓僖之庙灾，南宫敬叔救火。孔子在陈闻之，曰：“灾必桓僖庙乎？”既而果然。秋，季桓子病，谓其子康子曰：“我死，汝必相鲁，相鲁必召孔子。”康子立，欲召仲尼。公之鱼曰：“昔吾先君用之不终，为诸侯笑。今又用之不能终，是再为诸侯笑矣。”康子曰：“然则谁召而可？”
曰：“必召冉求。”于是使使召冉求。冉求将行，孔子曰：“鲁人召求，非小用之，将大用之也。”是日，孔子有“归与！归与！”之叹。六十一岁，自陈如蔡。六十二岁，自蔡如叶。叶公问政，既而返乎蔡，有《问津》诸章。六十三岁，孔子在陈、蔡之间。
楚使人聘孔子，孔子将往拜礼。陈、蔡大夫谋曰：“孔子用于楚，则陈、蔡危矣。”相与发徒兵，围孔子于野。孔子曰：“《诗》云：‘匪兕匪虎，率彼旷野。’吾道非耶，吾何为于此？”子贡曰：“夫子之道至大，天下莫能容。”颜回曰：“不容何病，不容然后见君子。”孔子遭围，请诵弦歌不衰。使子贡至楚，楚昭王兴师来迎，然后得免。时楚昭王渡江，有一物触王舟，使使问孔子。孔子曰：“此萍实也，其甘如蜜”。使曰：“何以知之？”子曰：“吾昔之郑，适乎陈之野，闻小儿谣曰：‘楚王渡江得萍实，大如斗，赤如日，剖而食之甘如蜜。’得无是乎？”验之果然。楚昭王将以书社之地七百里封孔子。
楚令尹子西沮之，昭王乃止。’于是孔子自楚反乎卫。
六十四岁，在卫。先是，卫灵公夫人南子淫于宋朝，灵公之太子蒯瞶献地于齐。过宋野，宋野人歌曰：“既定尔娄猪，盍归吾艾豭.”太子羞之，谓戏阳速曰：“从我朝少君，我顾，乃杀之。”速曰：“诺。”乃朝夫人。太子三顾，速不进，夫人见其色，啼而走曰：“蒯瞶将杀余。”公执其手以登台，太子奔宋，尽逐其党。及灵公薨，蒯瞶之子辄立。蒯瞶欲人，辄兴兵拒之，诸侯数以为让。卫君欲得孔子为政，子路曰：“卫君待子而为政，子将奚先？”子曰：“必也正名乎？”子路曰：“有是哉，子之迂也，奚其正？”故子路仕于卫。六十六岁，夫人亓官氏卒。期年，伯鱼犹哭。孔子闻之曰：“谁与哭者？”
门人曰：“鲤也。”子曰：“嘻！其甚也。”伯鱼闻之，遂除之。六十八岁，在卫，冉有为季氏将，与齐师战于郑，克之。
季康子曰：“子于军旅，学之乎？性之乎？”冉有曰：“学之于孔子。”康子曰：“我欲召之，可乎？”对曰：“欲召之，则无以小人间之，斯可矣。”康子遂以币迎孔子。孔子至鲁，哀公馆焉。哀公问政，终不能用。乃序《书》，上自唐、虞，下至秦缪，删古诗三千，为三百五篇。晚而喜读《易》，韦编三绝，修《礼记》。六十九岁，子伯鱼卒。
七十一岁，鲁哀公十四年春，西狩于大野。叔孙氏之车子鉏商获麟，伤其左足，见其麕而角，以为不祥，以赐虞人。仲尼观之，曰：“麟也，孰为来哉？”反袂拭面，涕泗沾袍，曰：“麟出而死，吾道穷矣。”乃因鲁史作《春秋》，自隐至哀十二公，自平至敬十四王，凡二百四十二年。而绝笔于获麟。笔则笔，削则削，文学如游夏之徒，不能赞一辞。
弟子三千，身通六艺者七十二人。颜回、闵损、冉耕、冉雍、端木赐、宰予、仲由、冉求、言偃、卜商、颛孙师、曾点、曾参、澹台灭明、高柴、宓不齐、樊须、有若、公西华、原宪、公冶长、南宫适、公皙哀、颜高、商瞿、漆雕开、公良孺、秦商、颜刻、司马耕、巫马期、梁鳣、琴牢、冉孺、颜辛、伯虔、公孙龙、曹恤、陈亢、叔仲哙、秦祖、奚藏、公祖兹、廉洁、父黑、公西蒧、壤驷赤、冉季、石处、左郢，狄黑、商泽、任常、郑邦、乐欣、颜之仆、孔忠、漆雕哆、颜哙、颜无繇、公夏首、申振、邬单、荣旗、悬成、燕仅、原亢、部巽、施之常、秦非、句并疆，步叔乘。七十二岁，子路死于卫。初，卫孔文子圉之妻伯姬，蒯瞶之娣也，素通于家人浑良夫。圉卒，子悝执政，蒯瞶因浑良夫求人，伯姬劫孔悝，立蒯瞶，辄出奔鲁，仲由入，石乞、孟黡以戈击之，断缨，子路结缨而死。悝立蒯瞶.孔子在鲁，闻卫之乱，叹曰：“柴也来，由也其死矣。”
七十三岁，壬戌四月己丑，夏正二月十八日，孔子卒。先时七日，蚤作，负手曳杖，逍遥于门，歌曰：“泰山其颓乎！梁木其坏乎！哲人其萎乎！”既歌而入，当户而坐。子贡闻之曰：“泰山其颓，吾将安仰？梁木其坏，哲人其萎，吾将安仿？夫子殆将病也。”遂趋而入。孔子曰：“赐，余畴昔之夜，梦坐莫于两楹之间，此殷礼也，某殷人也，夫明王不兴，天下其孰能宗予？殆将死也。”寝疾七日而殁。哀公诔之曰：“夏天不吊，不宁遗一老，俾屏余一人以在位，茕茕余在疚，呜呼哀哉！尼父！无自律。”子贡曰：“君其不殁于鲁乎？夫礼失则昏，名失则愆。生不能用，死而诔之，非礼也；称一人，非名也。君两失之。”五月，葬鲁城北泗水上，弟子皆服心丧三年而去。惟子贡庐于冢上，凡六年。鲁人从冢而家者百余，因名曰孔里。
孔子之弟子，惟颜回最贤，先孔子卒。其传道有曾子。曾子名参，字子舆，父点，学于孔子之门。曾参年十六，孔子在楚，命参之楚，受学焉。参性至孝，尝出彩薪于野，客至其家，母以手搤臂。参即驰至，问母曰：“臂何恙乎？”母曰：“今有客至，搤臂以呼汝。”参母死，后母遇参无礼，而供养不衰。
尝芸瓜，误斩其根。曾皙怒，援杖击之。参扑地，有顷而苏，蹙然而起。进曰：“大人用力教参，得无疾乎？”退鼓瑟而歌，欲父听其歌，而知其平也。孔子闻之；告门人曰：“参来，勿纳也。昔舜事瞽瞍，索而使之，未尝不在侧；索而杀之，未尝可得，故小杖则受，大杖则走。今参委身待暴怒，以陷父不义，安得为孝乎？”曾子曰：“参之罪大矣！”遂造孔子谢过。曾子每读丧礼，泣下沾襟曰：“往而不可还者，亲也，子欲养而亲不在。是故椎牛以祭，不如鸡豚之逮亲存也。初吾为吏，禄不及釜，尚欣欣而喜者，非以为多也，乐其逮亲也。既没之后，吾尝南游于楚，得尊官焉，犹北面而涕泣者，非以为贱也，悲不逮吾亲也。”孔予以其能通乎道，故授以一贯之传。曾子以《大学．圣经》一章教弟子，弟子记其意为十传，为千古儒学之宗。其弟子孔伋，字子思，孔鲤之子，孔子之孙也。逮事孔子，而受业于曾子。于思年十六，适宋，宋大夫乐朔与之言学而怒，遂围于思。宋君闻之，驾而救子思。子思既免，曰：“文王拘于羡里，作《周易》。尼父厄于陈、蔡，作《春秋》。吾困于宋，可无作乎！”于是述父师之意，作《中庸》。古云：“孔仅穷居于宋，惧家学不明，作《大学》以经之，《中庸》以纬之。《学》、《庸》皆于思作，甚为近理。
初，伯鱼卒，其妻转嫁于卫之庶氏，其后死于庶氏之家，讣于子思，子思哭于庙。门人至，曰：“庶氏之母死，何为哭于孔子之庙乎？”于思曰：“吾过矣！吾过矣！”遂哭于他室，见《礼记》。
子思之弟子孟子，名轲，字子舆，鲁孟孙之后，邹人也。
父激，字公宜，娶仉氏，梦神人攀龙凤，自泰山来，将止于峄，凝视久之，忽见片云坠而寤。时间巷皆见五色云，覆孟氏居，而孟子生焉。孟子三岁丧父，母有贤德，挟其子以居。始舍近墓，孟子之少也，嬉戏为墓间事，踊跃筑埋。孟母曰：“此非所以居于也！”乃去。舍近市，嬉戏为贾彳玄亍事。母曰：“又非所以居子也。”遂徙舍学宫旁，其嬉戏乃设俎豆，揖让进退。
母曰：“此真可以居于矣！”遂居之。稍长，就学而归。母方绩。问曰：“学何所至矣？”轲曰：“自若也。”母以刀断织。
轲问其故，母曰：“君子学以立名，问以广知皆由积累而成，亦犹织之待积而成也。若废学无成，与断机何异！”轲惧，旦夕勤学不息，受业于子思，道既通。值梁惠王卑礼厚币，以招贤者，乃至梁。既而去梁适齐，齐宣王以为客卿。当是时，天下务于合纵连衡，以攻伐善战为贤；而孟轲乃述唐虞三代之德，是以所如不合。退而与万章之徒，序诗书仲尼之道，作《孟子》七篇，以诏来世。娶由氏，生子名仲子。孟子曰：“人皆知以食愈饥，不知以学愈愚。夫学者，崇名立身之本也。孟子之学，尊孔子而辟杨、墨，曰：“杨氏为我，是无君也；墨氏兼爱，是无父也。无父无君，是禽兽也。”故杨、墨之害，亦自是灭息，此孟子不世之功也。
或曰：“佛老之教，甚于杨、墨，不知孟子之时，虽未知有佛，而老子生于孔子之前，其书流传已久，何孟子初无一语辟之也？”今之人以儒、释、道为三教，欲知佛老之事如何，且听下回分解。

[book_title]第十回 李老子释迦氏说法谈经
诗曰：
图利贪名满世间，不知破衲道人闲。
笼鸡有食汤锅近，野鹤无粮天地宽。
富贵百年难保守，轮回六道易循环。
劝君早觅修行路，一失人身万劫难。
却说自洪荒以来，已有男仙东王公，姓木，名倪，字君明；女仙西王母，姓杨，名回，字婉妗。男子得道者，名隶东王公；女子得道者，名隶西王母。周时，仙已八万余人。夫仙家之所宝三，曰精、神、气。其入门之诀三，曰炼精，养神，运气。
运气之法，叩齿按摩，以鼻吸东南方生气，周身运转，人亦多能为之，但恐或助或忘，为之久而有作辍耳。若炼精，人多惑于释氏之戒，疑而不信，以为真仙，宜从苦修得。不知生子继嗣，岂从苦中得乎？且物彩人精尚能神通，况于人乎？夫男女媾精，大易垂焉，采补不过拾女子之余精以自益。又妇女身中，恒结有金丹，譬如草上露时，急吸取之，则寿而仙。而法并无损于女，若有损者，即属旁门外道，天诛之所必及者也。至于养神，力修天仙正路，无上至真之道，最上一乘之法。不特道家用此而飞升，即佛家亦由此而得度。盖佛氏之教多端，纵苦行勤修，俱属皮毛影响，其有得道者，修法与仙家同。佛家明心见性，即仙家养神法。又鬼得汞而成仙，太阴炼形术，大抵少妇为多。三教俱本于易，道教则兼先后天。其言幻，言尸解飞升，以炼精、养神、运气为丹头，难学而易成，成则为仙。
释教本乎先天。其言寂，言前生来世，以明心见性为觉悟，易学而难成，成则为佛，为菩萨。儒教本乎后天。其言庸，言伦常、修、齐、治、平，极其至，为圣，为贤。所以经世有大忠、大孝、大贞，及有功德于民者，则为神。儒教前回已经表过，佛教回末便见。今先将道教序明。
孔子云：“窃比于我老彭。”彭祖姓籛名铿，帝颛顼之孙，陆终氏之仲子。陆终氏娶鬼方之女，孕而不育十一年，开左右胁而出六人，其三日老彭。封于大彭之墟，即彭城也。至殷之末，年七百余岁而有少容，好恬静，惟以养神治生为事。善于补导之术，御女多多益办。周穆王闻之以为大夫，称疾不与政事，王使采女乘辎耕，往问以道。彭祖与采女交，悉授以诸般秘法。采女归，转以教王，王试为之，有验。彭祖知之，乃去，不知所往。彭祖以善御女致寿，尝丧四十九妻，生五十四子，而婢妾不与焉。所著有《房中秘术》一百八十六卷。彭祖尚未仙去，天又续生老子。孔子尝问礼于老聃，又曰：“吾见老子，其犹龙乎？”
老子者，即太上老君也。于商阳甲时分神化气，始寄胎于元妙王女理氏腹中。理氏食李而孕，八十一年。暨武丁庚辰二十四祀二月十五日卯时，降生于楚之苦县濑乡曲仁里，从母左腋而生于李树下，指树曰：“此吾姓也。”生时白首，面黄白色，额有参牛达理，日月角悬，长耳短目，鼻纯骨，双柱，耳有三漏门，美须广颡，疏齿方口，姓李名耳，字伯阳，号老聃。周文王为西伯，召为守藏吏。武王时为柱下史。成王时，游西极大秦、竺干等国，号古先生，化导其国，后流为佛。康王时还归于周，复为柱下史。昭王时，复欲开化西域。驾青牛车，过函谷关，关令尹喜知之，求得其道，与尹喜同度流沙。穆王时复还中国。敬王十七年，孔子问礼于老聃。烈王时过秦，秦献公问以历数。秦时降峡河之滨，授道安期生。汉文帝时降，文帝遣使问之。老子曰：“道德尊贵，非可遥问。”帝即命驾诣之。
帝曰：“普天之下，莫非王土；率土之滨，莫非王臣。域中有四，大王居一焉。子虽有道，犹朕民也。不能屈，何乃高乎？朕足使富贵贫贱人。”老子乃拊掌坐跃，冉冉在虚空中，如云之升，去地百余丈。良久俯而答曰：“今上不至天，中不类人，下不居地，何民之有？陛下焉能令之富贵贫贱乎？”帝下辇，稽首礼谢。授帝以道、德二经。汉桓帝时降天台，授葛孝先上清、灵宝、大洞诸经。唐高祖时降羊角山，语吉善行，唐公受命符。玄宗天宝初，降丹凤门，帝亲享于兴庆宫。宋政和二年，降华阳洞天，授梁先生加句天童护命经。盖无世不出，先尘劫而行化，后无极而常存，隐显莫测，变化无穷，普度天人，不可具述。
老子于汉顺帝时，传道于张道陵。张道陵字辅汉，子房八世孙，身长九尺二寸，庞眉广颡，朱顶绿睛，隆准方颐，目有三角，伏犀贯顶，玉枕峰起，垂手过膝，美髭髯，龙蹲虎步，丰下锐上，望之俨然。汉光武建武十年，生于天目山。初，母氏梦大人自北斗魁星中降至地，长丈余，衣绣衣，以蘅薇香授之。既觉，衣服居室皆有异香，经月不散，感而有孕。及生日，黄云笼室，紫气盈庭，室中光气如日月；复闻昔日之香，浃旬方散。七岁通道德经、天文地理、河洛图纬之书。举贤良方正，身虽仕而志在修炼。无何，隐北邙山，有白虎衔符文置座傍。
和帝征为太傅，封冀侯。三诏不就。入蜀，爱蜀中溪岭深秀，遂隐于鹤鸣山。山有石鹤，每鸣则有得道者。道陵居此苦节学道，啬气养神，鹤乃鸣。弟子有王长者，相与炼龙虎大丹。一年，有红光照室；二年，有青龙白虎绕护丹鼎；三年丹成。真人年六十余，饣甘之，若三十许人。行及奔马，与王长入北嵩山。遇绣衣使者告曰：“中峰石室藏上三皇内文，黄帝九鼎太清丹经，得而修之，乃升天也。”于是真人斋戒七日，入石室，足所履处，蛩然有声，即掘丹地以取之，果得丹书。精思修炼，能飞行遥听，得分形散影之妙。每泛舟池中，诵经堂上，隐几对客，杖藜行吟，一时并赴，人莫测其灵异。西城房陵间，有白虎神，好饮人血，每岁其乡杀人祭之。真人召其神戒之，遂灭。又梓州有大蛇，鸣则山石震动，吐毒雾，行人中毒辄死。
真人以法禁之，不覆为害。顺帝壬午岁正月十五夜，真人在鹤鸣山，闻鸾佩珊珊，天乐隐隐，香花覆地，紫云满空。瞪目东瞻，见紫云中素车一乘，驾五白龙，车傍旌旗仪卫甚盛。车中一神人，仪容若冰玉，手执五明宝扇，项负八景圆光，身长丈六，神光照人，不可正视。车前一人，敕真人曰：“子勿惊怖，吾即太上老君也。”真人礼拜。老子授真人《三洞经篆》、雌雄二剑、都功印一枚、冠衣方裙朱履各一副，且曰：“与子千日为期，后会阆苑。”真人乃叩头领讫。日味秘文，按法遵修千日，内顾五脏，外集三万六千神。又感玉女教以吐纳清和之气，摄伏精邪，隐遁出没，皆得自然。乃还阳平山，以飞仙轻举之法付嗣师，仍还鹤鸣山。上帝遣使者持玉册，授道陵以正一真人之号，谕以行当飞升。真人乃以盟威、都功等诸秘箓、斩邪二剑、玉册玉印，以授其长子衡，戒之曰：“此文总统三五步罡，正一之枢要，驱邪诛妖，佐国安民，世世子孙绍吾之位，非吾家子孙木传。”谓弟子王长、赵升曰：“尚有余丹。二子可分饣甘之，今日当随吾上升矣。”亭午，群仙仪从毕至，玉女二人，引真人夫人雍氏，升登黑龙紫舆，天乐拥导，于云台峰白日升天。时真人年一百二十三岁。今其子孙世袭真人，居于江西广信府贵溪县之龙虎山。
道陵之后，至唐时又有吕洞宾。洞宾名岩，唐蒲州永乐人。
其祖渭，礼部侍郎。父让，海州刺史。贞元十四年四月十四日巳时生，因号纯阳子。初，母就蓐时，异香满堂，天乐浮空，一白鹤自天而下，飞入帐中不见。生而金形木质，道骨仙丰，鹤顶龟背，虎体龙腮，凤眼朝天，双胥入鬓，颈修颧露，额阔身圆，鼻梁耸直，面色白黄，左眉角一黑子，足下纹起如龟。
少聪明，日记万言，矢口成文。身长八尺二寸。游庐山，遇火龙真人，传天遁剑法。唐会昌中，两举进士不第，时年六十四岁。游长安酒肆，见一道士，青巾白袍，相与吟诗，谈论至洽。
道士曰：“吾云房先生也，居终南鹤岭，子能从吾游乎？”洞宾未应。云房因与同憩肆中，云房自为执炊。洞宾忽就枕昏睡，梦以举子赴京，状元及第。始自郎署，擢台谏翰苑秘阁，及诸清要，无不备历，两娶富贵家女，生子婚嫁蚤毕，孙曾振振，簪笏满门，如此几四十年。又独相十年，权势熏炙。偶被重罪，籍没家赀，分散妻孥，流于岭表，一身孑然，穷苦憔悴，立马风雪中。方兴浩叹，恍然梦觉，炊尚未熟。云房笑吟曰：“黄粱尚未熟，一梦到华胥。”洞宾惊曰：“先生知我梦耶？”云房曰：“子适来之梦，升沉万态，荣悴千端，五十年间，一瞬息耳。”洞宾感悟，遂拜云房，求度世之术。云房凡十试洞宾，洞宾不为动。云房授以黄白之术。洞宾曰：“所作金银有变乎？”
云房曰：“三千年后，复还本质耳？”洞宾曰：“误三千年后人，吾不为也。”云房笑曰：“子推心如此，三千功行，即在此矣！”
悉传以上真秘诀。洞宾既得云房之道，兼火龙真人天遁剑法，始游江淮，试灵剑，除蛟害，隐显变化，四百余年。常游湘潭、岳、鄂及两浙间，时时济度人。其余诸仙颇多，不能尽述。
又中国川陕云南之西曰西藏，西藏之外曰西域。西域大秦、天竺等国，凶顽暴虐，创为锉、烧、舂、磨等刑。老子悯其人类将尽，因至其地，用手一指，其锉、烧、舂、磨等具或断或折，俱无所施。因教国王以仁慈，遂开化于西域，号古先生。
其后大茅草王老而无子，传位大臣，出家学道，得成正果。弟子以笼盛尸，悬树上，猎人射之，滴血于地，出二甘蔗。日炙，出一男一女。即善生与妃，后为甘蔗王。甘蔗王斥四子于雪山北，以德化人，成大国。中国周昭王二十四年四月八日，山川震动，五色光贯太微。太史苏田奏曰：“有大圣人生于西方，一千年后，声教及此。”时天竺迦维卫国，净饭王妃摩耶氏，梦天降金人，遂有孕。是日生太子于右胁，姓剎利，名悉达多。
初生时，放大光慧光呀，照十方世界，地涌金莲，捧住双足，东西南北，各行七步，分开玉指，指上天下地，作狮子吼声，曰：“天上地下，东西南北，惟我为尊。”至周昭王四十二年二月八日，年十九，欲求出家。是夜子时，有一天人名曰净居，于窗牖中叉手曰：“太子
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:40:48-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="恭纂万夀盛典初集告成进表,奏折,凡例八则,目录,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十九,卷五十,卷五十一,卷五十二,卷五十三">
<meta name="description" content="清王原祁、李绂等奉敕纂修。一百二十卷。清圣祖六十寿辰活动的专集。分宸藻、圣德、典礼、恩赉、庆祝、歌颂六门,刊载圣祖的诗文,以及文武百官的歌功颂德之作,记述朝贺礼仪和圣祖的各种赏赉。书中另用图画表现庆贺活动的场面,从中可见当时北京城的风貌。有康熙五十六年(1717)养心殿刊本及刻本。_万寿盛典初集_全文在线阅读_万寿盛典初集_全文在线下载_大玄古籍书库">
<title>万寿盛典初集_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">万寿盛典初集</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]585832</span> <br/>
          说明： <span class="inputVal" id="bkdec">清王原祁、李绂等奉敕纂修。一百二十卷。清圣祖六十寿辰活动的专集。分宸藻、圣德、典礼、恩赉、庆祝、歌颂六门,刊载圣祖的诗文,以及文武百官的歌功颂德之作,记述朝贺礼仪和圣祖的各种赏赉。书中另用图画表现庆贺活动的场面,从中可见当时北京城的风貌。有康熙五十六年(1717)养心殿刊本及刻本。</span> <br/>
          封面： <span class="inputVal" id="bkimg">Z_5473.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]万寿盛典初集
[book_author]佚名
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]585832
[book_dec]清王原祁、李绂等奉敕纂修。一百二十卷。清圣祖六十寿辰活动的专集。分宸藻、圣德、典礼、恩赉、庆祝、歌颂六门,刊载圣祖的诗文,以及文武百官的歌功颂德之作,记述朝贺礼仪和圣祖的各种赏赉。书中另用图画表现庆贺活动的场面,从中可见当时北京城的风貌。有康熙五十六年(1717)养心殿刊本及刻本。
[book_img]Z_5473.jpg


[book_title]恭纂万夀盛典初集告成进表
钦定四库全书
恭纂
万夀盛典初集告成
进表
大学士【臣】马齐【臣】松柱【臣】萧永藻【臣】王掞等恭承
勅旨纂修
万夀盛典初集告成谨奉
表上
进者臣等诚欢诚忭稽首顿首
上言伏以璇符肇祉荣河开龙马之祯玉历凝庥紫极焕星虹之彩重华大德位禄名以夀而弥尊圜盖无私元亨利以贞而益久大人法天行健宇宙长春君子应地含弘冈陵竝固巍巍荡荡至化与上下同流翼翼绵绵永命共乾坤一气祥延华渚记表环枢和溢康衢图传击壤畴称五福原本於洛书诗颂九如沿流为绘事惟茂实允扬乎简册斯休光聿炳乎丹青钦惟
皇帝陛下
经天纬地
左羲右轩
静探礼乐之源
动法雷霆之奋
文教诞敷於有截
武功震叠於无垠仗旄钺以行诛连戡三蘖迅銮旗而问罪立靖西陲烽燧永销都护拓临边之府版图式廓提封标跨海之疆悉子悉臣同车书而一尉候来王来享奉正朔而辑圭璋尽禋郊飨
帝之诚紫坛昭事懋
祈谷重农之典元日亲行展敬
园陵肃岁时之孝享承欢
长乐竭冬夏之凊温
问夜求衣虔临庶政
卑宫菲食总揽万几视四海犹户庭运天下如指掌蠲租赐复养贤崇老之诏史不絶书越漠踰沙梯山
航海之珍府无虚月濬川陂泽
指方略而禹甸咸宁慎法恤刑
布涣汗而汤罗频解暑耕寒织每厪
宸衷十雨五风辄萦
睿虑扞大灾而兴大利
功过平成後民乐而先民忧
惠深怀保加以
统承洙泗
道接唐虞
集羣圣之大成
冠百王而首出
抉图书之秘奥究贯三才
阐雅颂之精微推原四始胸罗象纬潜通七曜之编
手按方舆洞烛九州之势
纶音浑噩云汉昭回
奎画辉煌凤鸾骞翥道竝该乎游艺
圣兼擅於多能内外臣工经眸即识古今纪载流览不忘大包穹壤而靡遗细析毫芒而无间虽抗六典之鸿议不足比测渊深备九籍之瓌词讵能赞扬美盛者矣昨者岁在昭阳月当姑洗值万福来同之日正
六旬大庆之期庆霄晴朗以舒光景曜淑清而启旦羣工拜扬於鹭序多士忭舞於芹宫卒伍额手於军屯商旅讴吟於市路南北万四千里皆如江汉之朝宗郡国百九十州咸若星辰之拱极以逮重译贡琛之使依风请吏之徒莫不稽首趋廷称觞叩阙斯时也
皇上朝万国而辟虞门
御六龙而回文囿执殳虎士警跸停声带剑鶡冠辟
除罢唱髦倪杂沓企踵而仰
舜顔士女骈阗连袂而瞻
尧颡山鸣万岁殷地以彻天日耀五云悬晨而不夜珠幢绦节晻霭琳宫法曲仙音飘扬金界香焚夹道炉烟瑞雾俱霏彩绚交逵绣幛彤霞一色九芝萃秀竞产於
帝池双觡呈斑来驯於
内苑於是百僚献颂聿宣锺石之声率土歌风并上
升恒之祝遹哉皇哉美矣至矣而我
皇上方且却鸿名而不受履至德而弗居愿以亿姓安
为
一人之安即以
皇极福为庶民之福普施
大赉广沛
洪仁类锡
天潢重衍荣滋於藩服秩增在位更推优异於旧臣免赋则三载一周恩覃蔀屋造士则两闱特设化被髦儒法网弘开犴户遍生绿草帑金大布龙骧尽沐春波而且
颂瑶宴以引高年
赐大酺而欢黎兆黄髪儿齿咸饫
禁厨玉斝兕觥亲劳
帝胄沃泽沾乎海宇太和洽於人心含气欣欣若耘耰之逢甘雨怀情款款譬草木之值春风自炎黄而降未都其庥即开辟以来罕闻斯盛允宜彰施於毫素陋唐家封禅之图点染於铅朱嗤周室旅獒之画
诰谟制勅竝勒银绳文赋诗歌都装锦轴辑
万夀之盛典垂一代之鸿编原任户部侍郎臣王原祁修纂於前詹事府詹事【臣】王奕清踵事於後计历三稔而周彚集百二十卷全书告成恭呈
御览熊熊宝气下烛西崑烂烂文光仰腾东壁将见无
疆
圣历六十年甲子方新不老大椿八千岁春秋常在图皆据实非夸银瓮金船言必援经远嫓赤文绿字【臣】等谬忝纶扉滥尘政府幸际
都俞之盛世欣逢
夀考之昌辰扬胜事於璿图愿添
帝籙表鸿徽於琼版只颂
尧年剞劂初成装潢始就高文黼绘遹昭
圣代之光华傅彩开雕备覩万方之燕喜捧琅函而欲
舞抱缃帙以腾欢【臣】等无任瞻
天仰
圣踊跃懽忭之至谨奉
表恭
进以
闻
康熙五十六年正月初一日

[book_title]奏折
钦定四库全书
恭纂
万寿盛典初集各奏摺
康熙五十三年正月初八日【臣】王原祁谨
奏为欣逢
圣寿之昌期宜备
万年之盛典恭请
俞旨纂修以布万方永垂亿世事康熙五十二年三月
十八日恭逢
皇上六旬万寿喜
天甲之初周庆
皇恩之大沛耆庶欢呼而赴
阙街衢结彩以迎
銮十七日进
宫卤簿之仪以及夹道衢歌之盛臣恭承
俞旨谨绘长图已经鈎成初本进呈
御览奉
旨万寿图画得甚好无有更改处钦此即领绢鈎摹正本外【臣】窃惟自古有图则必有史图以象形藏策府而传亿载史以纪实示臣民而布万方在
皇朝盛典隆恩自炳於
起居之注而臣下瞻
天仰
圣尤望有纪盛之书【臣】受
恩深重既绘
万寿长图尤愿恭纪
万寿盛典
睿藻之辉煌
恩纶之广大典礼之详明歌颂之洋溢俱宜修辑成书传布永久臣年虽逾七十部务之暇尚可兼理【臣】子编修臣王謩供职翰林正宜效力编纂修撰【臣】王敬铭向随臣学画亦宜一体效力伏思是书系
圣朝钜典不敢草率编摩【臣】前掌院学士任内素知编修【臣】查嗣瑮嵇曾筠储在文修撰【臣】王世琛皆勤慎可任纂修其收掌拟即派候补待诏【臣】曹曰瑛所有
万寿图中龙棚经棚计共五十余处仍率冷枚等照依书式另画刻本列诸卷中则图纪具陈开卷了然用以昭示四方永垂万世伏乞
皇上俯允【臣】请俾天下臣民普同瞻仰庆祝
万寿无疆恭候
命下其书中一应事宜容臣同纂修官员恭拟凡例摺
奏请
旨【臣】不胜踊跃懽忭之至谨
奏
本日奉
旨依议
二十一日【臣】王原祁谨
奏【臣】於正月初八日具摺恭请纂修
万夀盛典奉
旨钞写着选新进士字好的用钦此
万寿科新进士情愿效力者甚多臣就见闻所及选得
王赉等二十四名具摺呈
览本日奉
旨着王原祁会同揆叙汤右曾挑选十名彀用了钦此钦遵於本月二十一日将进士王赉等二十四名传齐公同考试挑选得王赉温仪邹允焕周本治陈溥高辉张荣源陆琮于本宏车敏来十员到馆办事
三月十一日【臣】王原祁谨
奏【臣】荷蒙
圣慈允【臣】所请纂修
万寿盛典懽跃无似【臣】自愧弇陋不足导扬盛事黼藻昌期惟有勉竭驽骀罔敢稍懈谨同纂修官编修【臣】查嗣瑮【臣】嵇曾筠【臣】储在文修撰【臣】王世琛【臣】王敬铭并率【臣】子编修【臣】王謩恭拟凡例条目进呈
御览伏候
圣训指示以便编辑【臣】又照依书式另画
万寿图刻本谨呈画稿九张幷乞
圣裁训定即陆续绘图刋刻恭
进谨
奏
本日奉
旨交南书房翰林看
十五日
南书房议覆
?下王原祁等拟纂
万寿盛典条目凡例【臣】等详议钦惟
皇上功德超迈久道化成恭遇
六十万寿人心天意景应协从一时隆典亘古未有是非纪述详备不能形容盛美今所拟条目首纪
御制谕诏诗赋二纪
圣德三纪典礼四纪
恩赉五纪庆祝六载臣下歌颂诗文分类周悉体例亦当其所拟凡例内第八则拟於每条之下附以颂语臣等伏念
皇上政教号令如日月经天江河行地臣下谨纪实事
已足垂示万古况
盛德大业亦非赞扬之所能尽作颂一条似可不必又
第六则拟悉录臣民所进
万寿诗文【臣】等伏思是书之成为我
朝盛事千古美谈凡臣下所进歌颂虽皆出於忠爱之诚亦应择其词义之典雅明顺者采录编次不宜槩载徒事卷帙浩繁余条所拟应如所请【臣】等愚陋浅识伏候
圣裁谨
奏
本日奉
旨依议
康熙五十四年正月二十二日【臣】王原祁谨
奏窃【臣】奏请纂修
万寿盛典荷蒙
圣慈俞允随恭拟条例进
呈奉
旨交南书房详议?下钦此随移各衙门咨取档案【臣】同纂修侍讲【臣】查嗣瑮编修【臣】嵇曾筠【臣】储在文修撰【臣】王世琛【臣】王敬铭【臣】男编修【臣】王謩及校録进士【臣】王赉温仪邹允焕周本治陈溥高辉张荣源陆琮于本宏车敏来等十员朝夕编辑罔敢逸懈伏见
帝德高厚
天庆绵长臣民沐浴
膏泽歌舞欢忭之状珥笔难名形容莫罄已编初稿兹
谨缮写先将恭纪第一条
宸藻二卷第二条
圣德六卷第三条典礼十四卷及庆祝中之图画图记
八卷恭呈
御览其中恐有体例未合词句未当应行删改处伏乞圣训指示恭候
命下遵行将全书陆续缮写进
呈更有请者五十三年七月侍讲【臣】查一嗣瑮奉
命提督顺天学政其分纂之书臣素知有翰林院编修今陞庶子【臣】李绂学问优长已到馆代纂理合
奏明伏乞
睿鉴令其在馆办事其画图刻本现在刋刻谨
奏
本日奉
旨是交南书房翰林看
二十九日户部员外郎【臣】赵之垣谨
奏为
万寿盛典告成恭请校刻以垂永久事恭惟我
皇上峻德登三鸿功咸五得位得禄得名得寿
一人歛福以锡民乃文乃武乃圣乃神四海称觞而进
颂欢声彻地恺泽敷天爰
咨彚辑以成书竝付丹青以示象一时
盛典千载奇逢伏念臣世受
皇恩历膺
圣眷祖孙父子叠被
宠荣一家之受恩益厚终身之仰答愈难早夜扪心涓埃莫报况【臣】以翦劣庸材初任今职【臣】父两广总督【臣】赵宏灿谆谆诲【臣】恪共职守虽勤慎不遑终惭糜禄兹於本部侍郎【臣】王原祁纂修馆中窃见
万夀盛典一书已经告成【臣】自愧无文未附讴歌於卷
末顾念留传不朽应付枣梨近见
御制诸书多有恭请刋刻者【臣】至愚极陋未谙文理郎署办事之余校讐考对或堪效力为此不揣愚拙冒昧
奏请伏乞
圣慈俯鉴微忱准【臣】在寓开局恭候
颁发定本校对刋刻次第进呈
御览犬马私情庶得少申万一缘【臣】父道远未能具摺
【臣】谨
奏
本日奉
旨好准他奏
四月十七日【臣】王原祁谨
奏【臣】同纂修官侍讲学士【臣】李绂编修【臣】嵇曾筠【臣】储在文修撰【臣】王世琛【臣】王敬铭【臣】男编修【臣】王謩等恭纪
万寿盛典初集正月恭进三十卷又前进画图二卷共三十二卷今又纂得二十八卷缮録稿本恭呈
御览恐有体例未合词句未当应行删改处伏乞圣训指示恭候
命下再行详细校对发刋初集拟共一百二十卷恭载宸藻及【臣】等撰次者已成六十卷其歌颂诗文亦拟分
为六十卷容【臣】等采录编辑缮写进
呈谨
奏
本日奉
旨交南书房翰林查看
十月二十六日詹事府詹事加二级【臣】王奕清谨
奏
万寿画图及
万寿盛典两年以来开馆绘画纂修先已进呈
盛典六十卷业蒙
皇上允户部员外【臣】赵之垣效力刋刻尚有歌颂诗文六十卷亦已选择钞录将成俟进呈之後一并交与赵之垣刋刻至书中小图有在馆修书修撰【臣】王敬铭同冷枚校閲?刻已成者五十四页未完者九十四页其大绢画图於康熙五十二年十二月进呈稿本五十三年四月领到绢三十丈遴选得画图人员徐玫等及
万寿科武会元【臣】金昆协同冷枚共十二人尽心绘画今已画成十二丈未成者尚有十八丈现在趱工窃念【臣】虽未谙画理然累世蒙
恩全家荷
宠分应效力况
万寿昌期普天同庆衢歌华祝远盛尧年渝舞嵩呼遥
逾汉日
翠辇经行之处跻大地於春台
皇恩覃被之余登八荒於寿域真颂扬之莫罄亦图绘之难名愿见为荣躬逢斯幸今书画局中一应事宜【臣】愿接任同【臣】侄编修【臣】謩照前料理【臣】未敢擅便相应请
旨伏候
圣裁谨
奏
本日奉
旨好准他奏
十二月二十八日【臣】王奕清谨
奏【臣】蒙
恩接管
万寿书画事宜所有
盛典中歌颂六十卷已经选择誊稿恭呈
御览其中如有应行删改之处伏候
圣裁指示连前所
进六十卷全书共一百二十卷谨
奏
本日奉
旨交南书房翰林看
五十五年三月十七日刑部云南司郎中【臣】赵之垣谨
奏正月十三日
南书房?出【臣】第二次进呈
万寿盛典一套已经照签修改讫今又刻成四十三卷
至六十卷共一十八卷恭呈
御览伏乞
皇上恩赐指示遵行抑【臣】更有请者
万寿盛典一书创自
圣朝昭垂万古【臣】以一介微员谬膺校刋重任
恩荣已极伏查翰林院编修【臣】蒋涟校刋
御制文集卷後竝得附列山东廵抚【臣】蒋陈锡及编修
【臣】蒋涟父子姓名倘蒙
皇上格外加恩准【臣】父两广总督【臣】赵宏灿竝【臣】叔直隶总督【臣】赵宏燮及【臣】之垣姓名附於卷末则【臣】父子叔侄既已身沐
殊恩兼得附名典册生生世世永矢报称於靡涯矣【臣】
不胜感激欣幸之至谨
奏
本日奉
旨准刻将此一集交南书房对看
四月初十日詹事府詹事【臣】王奕清谨
奏【臣】荷蒙
恩命准【臣】接管
万寿馆书画事宜正值
盛典初集告成【臣】伏读循览具见我
皇上寿与天齐福如川至八方华祝万国嵩呼苟非深仁厚泽久道化成何以航海梯山普天同庆一至於此诚振古未有之盛事亦旷世未见之奇书共缮草本一百二十卷先後进
呈
御览奉
旨?南书房校正随付郎中【臣】赵之垣刋刻将次告成
【臣】伏查衍圣公【臣】孔毓圻刋刻
幸鲁盛典曾请
御制序文弁於卷首今
盛典一书敷扬率土臣民称觥祝嘏之诚将来昭示中
外辉耀古今必得
御制序文以垂永久俾万世臣民咸知寿国寿民至意每历十年更增一帙巍巍煌煌与天无极【臣】等幸与编摩曷胜荣宠所有现在本馆监修分纂校録收掌人员及【臣】兄侍郎【臣】原祁【臣】侄编修【臣】謩应否仰邀
圣恩附名简末伏候
圣裁至
养心殿监造
南书房校对翰林亦祈请照各馆书成列名之例一并刻入再【臣】接任本馆之日用有【臣】表兄官学教习期满候选知县徐荣畴经管书局校对刋刻画图可否同翰林院待诏曹曰瑛列名收掌之末未敢擅便伏候
上裁又【臣】於康熙五十四年十月内进有
万寿书画事宜一摺亦应照例附入合幷声明谨奏
本日奉
旨交南书房议奏
同日刑部云南清吏司郎中【臣】赵之垣谨
奏为恳
恩列名事窃【臣】蒙
皇上准令校刋
万寿盛典荣宠已极但【臣】学识浅陋兼办部中事务恐负校刋重任幸有副榜贡生候选教谕钱元昌同【臣】协力磨对勤慎周详伏乞
皇上恩准附名收掌之列俾得叨预
圣朝盛典荣垂久远戴
德靡涯矣谨
奏
本日奉
旨交南书房翰林
二十八日
南书房议覆
?下王奕清奏摺一件奏称
万寿盛典初集刋刻将次告成恭请
御制序文以垂永久等因【臣】等公同详议
万寿盛典一书皆载述
皇上圣德神功及臣民祝嘏典礼非
幸鲁盛典比例况首卷已载
皇上诏谕诗赋似无容更加
御制序文或令大学士作进书表文一道列於目録之前似为得体【臣】等愚陋无知所见如是伏候
圣裁又奏请开列
养心殿监造职名
南书房校对职名应否列名之处出自
圣恩非【臣】等所敢擅议至其本馆监修分纂人员王掞等应准其照例开列并王奕清所请校对图画之徐荣畴赵之垣所请校对刋刻之钱元昌亦准其开列可也谨
奏
本日奉
旨所奏是
康熙五十五年四月二十八日奉
旨开列
万寿盛典初集监修总裁校勘分纂校録收掌校刋监
造诸臣职名
监修官
经筵讲官文渊阁大学士兼礼部尚书加七级【臣】王　掞
总裁官
原任　经筵讲官户部左侍郎加三级【臣】王原祁
【臣】王奕清
南书房校勘官
【臣】蒋廷锡
日讲官起居注翰林院侍讲学士加一级【臣】张廷玉日讲官起居注翰林院侍讲学士加一级【臣】陈邦彦日讲官起居注翰林院侍读加一级【臣】赵熊诏右春坊右中允兼翰林院编修加一级【臣】王图炳翰　林　院　检　讨　加　一　级【臣】张　照翰林院编修加一级【臣】薄　海
分纂官
翰林院侍讲学士加一级【臣】李　绂
原任翰林院侍讲加一级【臣】查嗣瑮
翰林　院编修加一级【臣】嵇曾筠
翰林　院编修加一级【臣】王　謩
翰林院编修加一级【臣】储在文
翰林院修撰加一级【臣】王世琛
翰　　林　院　　修　撰【臣】王敬铭
校録官
万寿科进士内阁中书舍人【臣】王　赉
万　寿　科　进　士【臣】温　仪
万　寿　科　进　士【臣】邹允焕
万　寿　科　进　士【臣】周本治
万　寿　科　进　　士【臣】陈　溥
万　寿　科　进　士【臣】高辉
万寿科进士江南镇江府儒学教授【臣】张荣源万　　寿　科　　进　　士【臣】陆　琮万寿科进士候补主事【臣】于本宏
万　　寿　科　　进　　士【臣】车敏来
收掌官
翰　　林　　院　　待　诏【臣】曹曰瑛官学教习候选知县【臣】徐荣畴
副榜贡生候选教谕【臣】钱元昌
校刋官
︵字位过密　无法显示︶
【臣】赵宏灿
︵字位过密　无法显示︶
【臣】赵宏燮
刑部云南清吏司郎中【臣】赵之垣
监造官
养心殿总监造六品官【臣】赵　昌
养　心　　殿　总　监　造【臣】王道化武英殿总监造兼会计司员外郎【臣】伊都立武英殿总监造兼佐领【臣】张常住
武　英　殿　　总　监　造【臣】李国屏原　任　云　　南　廵　抚【臣】佟毓秀

[book_title]凡例八则
钦定四库全书
万寿盛典初集
凡例八则
御制诗文如云汉昭囘日星炳耀记载莫殚赞颂难名
恭逢
万寿圣节
纶诏频颁
宸章丕焕悉皆敷言成训吐辞为经敬登卷端昭垂万
世【一则】
圣德隆盛富有日新因事见端一一度越前古尊养备万方之奉保泰乘五位之乾撝谦则屡却徽称敦化则独先孝弟皆由至德积中动臻美善敬辑成编以见德福相因亦洪范推本皇极之意也【二则】
典礼崇钜万国瞻仰先列
朝贺威仪
銮卫出入次及颁
诏中外祭告山川以逮养老大酺诸事典则矞皇神人
胥庆【三则】
恩赉优渥庆溢八紘宗室外藩亲疎普给公卿庶尹大小均沾貤封锡荫以眷旧劳省刑赏兵以广慈惠士则两闱特设逓庆十年租则三载一周全蠲四海博施广被泽不胜书纲列目从犹虞挂漏【四则】
华祝嵩呼普天同庆歌衢击壤率土抒忱远近云集
京师恭祝
万寿者如江汉之朝宗如风雨之和会不约而至不期而同诚亘古所未闻史册所未见既绘长图复分纪上下二卷凡
京城内外臣僚耆庶不下亿千万人不啻数十百处合寰海於堂阶跻春台为寿域流传盛事莫罄形容其直省名山之祝厘文武大僚之入觐分类就班各书本末至於
圣朝不纳贡献不徵瑞应而事有当载亦谨识数端用
见天人悉协云【五则】
颂德歌功诗书竝载欣逢
万寿庆叶昌期凡属臣工赓扬恐後下逮草野具有讴謡衆体毕陈共申忠爱择其尤雅谨附末编【六则】是书所纪悉考各衙门档案章奏据实排纂仿纪事本末体式各为起讫各编年月其事有原始义有连及例得先後备书【七则】
皇上功德巍焕超迈古今峻极於天赞扬难罄祗述纂修之意各附本条一以徵运会之隆一以志遭逢之盛虽管窥蠡测无当
高深惟就亲所覩闻纪诸简策聿襄盛典嗣後每閲十载赓续成书以衍亿万年无疆之祝焉【八则】

[book_title]目录
钦定四库全书　　　　史部十三
万夀盛典初集目録　　　　政书类二【仪制之属】
卷一
宸藻一
卷二
宸藻二
卷三
圣德一【孝德】
卷四
圣德二【谦德一】
卷五
圣德二【谦德二】
卷六
圣德二【谦德三】
卷七
圣德三【保泰】
卷八
圣德四【教化】
卷九
典礼一【朝贺一】
卷十
典礼一【朝贺二】
卷十一
典礼二【銮仪一】
卷十二
典礼二【銮仪二】
卷十三
典礼三【祭告一】
卷十四
典礼三【祭告二】
卷十五
典礼四【颁诏一】
卷十六
典礼四【颁诏二】
卷十七
典礼四【颁诏三】
卷十八
典礼五【养老一】
卷十九
典礼五【养老二】
卷二十
典礼五【养老三】
卷二十一
典礼五【养老四】
卷二十二
典礼六【大酺】
卷二十三
恩赉一【加恩宗室】
卷二十四
恩赉二【加恩外藩一】
卷二十五
恩赉二【加恩外藩二】
卷二十六
恩赉三【加恩臣僚】
卷二十七
恩赉四【加恩耆旧一】
卷二十八
恩赉四【加恩耆旧二】
卷二十九
恩赉五【蠲赋一】
卷三十
恩赉五【蠲赋二】
卷三十一
恩赉五【蠲赋三】
卷三十二
恩赉五【蠲赋四】
卷三十三
恩赉六【开科一】
卷三十四
恩赉六【开科二】
卷三十五
恩赉六【开科三】
卷三十六
恩赉七【赏兵一】
卷三十七
恩赉七【赏兵二】
卷三十八
恩赉七【赏兵三】
卷三十九
恩赉八【恤刑】
卷四十
庆祝一【图画一】
卷四十一
庆祝一【图画二】
卷四十二
庆祝一【图画三】
卷四十三
庆祝二【图记一】
卷四十四
庆祝二【图记二】
卷四十五
庆祝二【图记三】
卷四十六
庆祝二【图记四】
卷四十七
庆祝二【图记五】
卷四十八
庆祝二【图记六】
卷四十九
庆祝二【图记七】
卷五十
庆祝三【名山祝厘一】
卷五十一
庆祝三【名山祝厘二】
卷五十二
庆祝四【大臣入觐一】
卷五十三
庆祝四【大臣入觐二】
卷五十四
庆祝五【贡献一】
卷五十五
庆祝五【贡献二】
卷五十六
庆祝五【贡献三】
卷五十七
庆祝五【贡献四】
卷五十八
庆祝五【贡献五】
卷五十九
庆祝五【贡献六】
卷六十
庆祝六【瑞应】
卷六十一
歌颂一【皇子】
卷六十二
歌颂二【大臣一】
卷六十三
歌颂三【大臣二】
卷六十四
歌颂四【大臣三】
卷六十五
歌颂五【大臣四】
卷六十六
歌颂六【大臣五】
卷六十七
歌颂七【大臣六】
卷六十八
歌颂八【南书房诸臣】
卷六十九
歌颂九【词臣一】
卷七十
歌颂十【词臣二】
卷七十一
歌颂十一【词臣三】
卷七十二
歌颂十二【词臣四】
卷七十三
歌颂十三【词臣五】
卷七十四
歌颂十四【词臣六】
卷七十五
歌颂十五【词臣七】
卷七十六
歌颂十六【词臣八】
卷七十七
歌颂十七【词臣九】
卷七十八
歌颂十八【词臣十】
卷七十九
歌颂十九【词臣十一】
卷八十
歌颂二十【词臣十二】
卷八十一
歌颂二十一【词臣十三】
卷八十二
歌颂二十二【词臣十四】
卷八十三
歌颂二十三【词臣十五】
卷八十四
歌颂二十四【词臣十六】
卷八十五
歌颂二十五【词臣十七】
卷八十六
歌颂二十六【词臣十八】
卷八十七
歌颂二十七【词臣十九】
卷八十八
歌颂二十八【词臣二十】
卷八十九
歌颂二十九【词臣二十一】
卷九十
歌颂三十【词臣二十二】
卷九十一
歌颂三十一【词臣二十三】
卷九十二
歌颂三十二【词臣二十四】
卷九十三
歌颂三十三【词臣二十五】
卷九十四
歌颂三十四【词臣二十六】
卷九十五
歌颂三十五【词臣二十七】
卷九十六
歌颂三十六【词臣二十八】
卷九十七
歌颂三十七【武英殿诸臣一】
卷九十八
歌颂三十八【武英殿诸臣二】
卷九十九
歌颂三十九【蒙养斋诸臣】
卷一百
歌颂四十【教习进士馆诸臣一】
卷一百一
歌颂四十一【教习进士馆诸臣二】
卷一百二
歌颂四十二【教习进士馆诸臣三】
卷一百三
歌颂四十三【京职诸臣】
卷一百四
歌颂四十四【外任诸臣】
卷一百五
歌颂四十五【武职诸臣】
卷一百六
歌颂四十六【举贡诸臣一】
卷一百七
歌颂四十七【举贡诸臣二】
卷一百八
歌颂四十八【举贡诸臣三】
卷一百九
歌颂四十九【举贡诸臣四】
卷一百十
歌颂五十【生监诸臣一】
卷一百十一
歌颂五十一【生监诸臣二】
卷一百十二
歌颂五十二【生监诸臣三】
卷一百十三
歌颂五十三【生监诸臣四】
卷一百十四
歌颂五十四【生监诸臣五】
卷一百十五
歌颂五十五【生监诸臣六】
卷一百十六
歌颂五十六【生监诸臣七】
卷一百十七
歌颂五十七【生监诸臣八】
卷一百十八
歌颂五十八【生监诸臣九】
卷一百十九
歌颂五十九【生监诸臣十】
卷一百二十
歌颂六十【直省耆庶】
【臣】等谨案
万夀盛典初集一百二十卷康熙五十二年三月恭
逢
圣祖仁皇帝六旬万夀时
南书房诸【臣】所纂辑也凡六门曰
宸藻分诏谕为一卷文赋颂诗为一卷曰
圣德分孝德谦德保泰教化四目曰典礼分朝贺銮
仪祭告颁诏养老大酺诸目曰
恩赉分宗室外藩【臣】僚耆旧蠲赋开科赏兵恤刑诸目曰庆祝则有图有记以及名山祝厘诸臣朝贡之仪分列焉曰歌颂则首列
皇子次逮大臣词【臣】及於生监耆庶靡不采录焉仰
惟我
圣祖仁皇帝德盛道隆福祚悠久实为从古创见其时臣民涵咏皥熙之化普天率土欢呼赴
阙衢歌巷舞之盛亦为从古所未有而伏读
诏谕每以万姓安天下福为兢兢是书之成非徒以
纪
昇平之钜典正可以俾万世臣民仰见
至圣持盈保泰之盛心为
景祚延洪之大本也书中图二卷於遐迩臣庶迎
銮呼祝之仪纎悉具备亦自有图绘以来所罕觏者其稿本初为宋骏业所创後王原祁等重加修润而成一展卷而闾阎殷阜之象耆孺欢跃之忱恍若目接而身遇者今悉依原本钩摹故幅度视他卷稍赢焉乾隆四十五年十
月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷一
钦定四库全书
万寿盛典初集卷一
宸藻一【诏　谕】
恩诏
诏曰朕五十余年上畏下惧以敬以诫覃思上理且以一心对越
上帝未尝瞬息稍懈赖
旻穹之孚佑
祖宗之?庇迩来国家蓄积有余民间年岁颇丰朕以凉德勉思
列圣体大顺公虑患操心敷景运於休期弘基业於光显夙夜冰兢宵旰靡遑屈指春秋年届六旬矣览自秦汉以下称帝者一百九十有三享祚绵长无如朕之久者朕之虚薄良深歉仄何敢少有倦怠有负孜孜图治之初心况在位久者始勤终忽往往不能垂令名於後所以乾惕之怀弥殷深危之念愈切兼之承平岁久幅员日广户口渐增风俗益薄朕与臣邻夙夜在兹以刚健中正惇大成裕谦尊有终持盈保泰犹恐未能岂自满假少有逸豫朕以天下为心天下当亦体朕之衷各矢荩诚皆敦孝敬型仁讲让守己奉公务勤职业官僚胥劝人士奋兴使遐迩之均被小大之咸周以享昇平之福此非朕之德乃
天地
祖宗之赐今朕式慰中外臣民之请博考典礼大沛膏泽用称朕跻世於仁寿之至意所有应行事例开列於後【以下诸款俱未载入】於戏锡民以福为皇极得寿之徵御衆以寛乃万国咸宁之本布告天下咸使闻知
康熙五十二年三月十八日
谕户部
朕恭膺
天眷只承
列祖鸿庥统御万方子育兆庶厪怀至治宵旰靡宁幸际海宇同风边隅向化遐迩中外帖然衽席之安者是皆仰荷
天地
祖宗福佑之所致也方朕八龄践祚之初
太皇太后问朕何欲朕对臣无他欲惟愿天下治安生民乐业共享太平之福而已迄今五十年矣惓惓此心未尝一日少释每见民为邦本勤恤为先政在养民蠲租为急数十年以来除水旱灾伤例应豁免外其直省钱粮次第通蠲一年者屡经举行更有一年蠲及数省一省连蠲数年者前後蠲除之数据户部奏称通共会计已逾万万朕一无所顾惜百姓足君孰与不足朝廷恩泽不施及於百姓将安施乎朕每岁供御所需槩从俭
约各项奏销浮冒亦渐次清厘外无师旅饟馈之烦内无工役兴作之费因以历年节损之储蓄为频岁涣解之恩膏朕之蠲免屡行而无国计不足之虑亦恃此经画之有素也比来省方时迈已历七省南北人民风俗及日用生计靡不周知而民生所以未尽殷阜者良由承平既久户口日繁地不加增产不加益食用不给理有必然朕洞瞩此隐时深轸念爰不靳敷仁用苏民力明年为康熙五十年思再沛大恩以及吾民原欲将天下钱粮一槩蠲免因衆大臣集议恐各处需用兵饷拨解之际兵民驿逓益致烦苦细加筹画悉以奏闻故自明年始於三年以内通免一周俾远近均沾德泽直隷奉天浙江福建广东广西四川云南贵州各巡抚及府尹所属除漕项钱粮外康熙五十年应徵地亩银共七百二十二万六千一百两有奇应徵人丁银共一百一十五万一千两有奇俱着察明全免竝历年旧欠共一百一十八万五千四百两有奇亦俱着免徵其五十一年五十二年应蠲省分至期候旨行民间旧欠既经豁免嗣後每年额徵钱粮务如数全完傥完不及额或别有亏空托称民欠则负国甚矣即责令督抚以下官员偿补仍从重治罪夫地方大吏以及监司守令皆与吾民谊均休戚者也诚克体朕孳孳保赤之怀实心爱养力杜侵牟朘削则闾阎咸得衣食滋殖无有失所而为官吏者亦身名俱泰岂非昇平乐利之盛事欤尔部移文各督抚谕旨到日即刋刻颁布徧示穷檐令咸知悉特谕康熙四十九年十月初三日
谕户部
朕诞膺大统抚育寰区夙夜孜孜不自暇逸凡以为民也勤图利济休养安全即无水旱之虞时布寛仁之政蠲租除赋务使遐方率土无不均沾或值雨阳偶愆出帑发粟多方赈恤其有益於吾民者靡勿备举而亟行之朕殷恳周详之至意前四十九年所颁谕旨申晰甚明原欲将五十年天下钱粮通行蠲免以诸臣集议恐需用兵饷拨解之际兵民驿逓益致烦苦故自五十年为始三年之内全免一周除将直隶奉天等九直省康熙五十年地丁钱粮一槩蠲免及历年旧欠钱粮一并免徵外山西河南陕西甘肃湖北湖南各抚属除漕项外五十一年应徵地亩银共八百四十万四千两有奇人丁银共一百二十万八千一百两有奇着察明全免竝历年旧欠共五十四万一千三百两有奇亦俱着免徵其五十二年应蠲省分至期候旨行民间旧欠既经豁免嗣後每年额徵钱粮务如数全完傥完不及额或有亏空托称民欠即责令督抚以下官员偿补仍从重治罪该督抚须实心力行期副朕惓惓爱民之意如有指称事故侵欺科派事发之日必严行究治谕旨到日徧示城郭乡村深山穷谷咸使知悉尔部即遵谕行特谕康熙五十年十月初三日
谕户部
朕宵旰孜孜勤求民瘼永惟惠下实政无如除赋蠲租除每岁直省报闻偶有水旱灾伤照轻重分数豁免正供仍加赈恤外将天下地丁钱粮自五十年为始三年之内全免一周使率土黎庶竝被恩膏除将直隷奉天浙江福建广东广西四川云南贵州及山西河南陕西甘肃湖北湖南各直省康熙五十年五十一年地丁钱粮一槩蠲免历年旧欠钱粮一并免徵外所有江宁安徽山东江西各抚属除漕项外五十二年应徵地亩银共八百八十二万九千六百四十四两有奇人丁银共一百三万五千三百二十五两有奇俱着察明全免其历年旧欠银二百四十八万三千八百二十八两有奇亦竝着免徵计三年之内总免过天下地亩人丁新徵旧欠共银三千二百六万四千六百九十七两有奇各该督抚务须实心奉行体朕轸念民生至意如有侵欺隐匿使惠不及民借端科派者督抚严行察参督抚失察事发之日亦严加究治谕旨到日立即徧示城郭乡村咸使知悉尔部即遵谕行特谕康熙五十一年十月初三日
谕礼部
朕御极以来惟欲万国乂安上则敬
天法
祖下则垂令名於後世孜孜然以致须髪尽白心血耗散历尽忧勤荡平险阻自古帝王在位不久享年不遐者论者往往归於别故而未谅帝王实不胜其难实不堪其劳忧惧所迫以致短祚也朕反覆思维帝尧固辞华封之祝必似朕临莅年久之君方能知圣人言之有实也余则断不能知矣朕本凉德惟赖
祖
考得国之正积福之深在位五十余年寿届六十今忧劳倍增血气渐惫惟恐愈久而力不支愿不遂以至不全终始一世勤瘁俱属徒然朕惟惕厉而已竝未留心祈求甲子之周也览礼部请旨之奏悉系虚文无有实际朕惟愿臣清子孝兄友弟爱人人皆读正书勉尽职业国安民治盗贼宁息各以血诚实意为朕六袠庆祝朕
即嘉纳此外仪文朕无所嗜亦无所好这所奏不准行康熙五十一年十月十九日
谕吏部尚书管仓塲事务富宁安户部侍郎塔进泰噶敏图
朕今日自畅春园来询问米价云比往年稍贵缘今岁天下各省人民来集者甚多米价故较往年翔贵现今仓内米数充足先发一万石照时价减粜则来集人民可以贱价得米而京城米石又得盈余於民生大有裨益若一万石不敷再发一万石粜卖亦止需米二万石而已尔等将价值定议具奏即发米自明日初一日粜起至月终止特谕康熙五十二年二月二十九日
谕王贝勒大臣九卿詹事科道
朕昨进京见各处为朕六十寿庆贺保安祈福祝延者不计其数朕实凉德自觉愧汗从来帝王之治天下罔不以民生为念若为一已之私即不能扩而充之矣朕若先知必令止之今已成矣难毁衆志夜来思之达旦朕所以为天下万国苍生之主者万姓安即朕之安天下福即朕之福若能祈祷雨阳时若家给人足则朕安寝饱食可以却病延年此朕之求福非有妄想也传之各处凡有祝延者必求雨阳时若万邦咸宁为先朕己老矣有若无实若虚夙夜匪懈履薄临深之念与日俱增岂敢自有满假乎特谕康熙五十二年三月初一日
谕南书房翰林
朕闻各省为祝万寿来者甚衆其中老人更多皆非本地人时届春间寒热不均或有水土不服亦未可知尔等即传与汉官等傥有一二有恙者即令太医院看治务得实惠以知朕爱养老者之至意特谕康熙五十二年三月初八日
谕南书房翰林
各省祝万寿老人俱於十七日在西直门外本省龙棚下齐集接驾十八日齐至前朝外听礼部指地方行礼行礼後若再至龙棚恐城门拥挤老年之人实有未便况十七日朕进宫时经过各省龙棚诸老人已得从容瞻仰十八日行礼後诸老人不必再至龙棚下接驾尔等传与各省汉官徧谕各省老人知悉特谕康熙五十二年三月十一日
谕大学士温达等
今岁天下老人为朕六旬大庆从数千里匍匐而来如何今其空归欲赐伊等宴然後遣回着查八旗满洲蒙古汉军汉人大学士以下民以上年逾六十五岁者奏闻在本月二十二三两日拟定一日赐宴预为奏闻便於备办内有艰於动履不能前来者听其勿来能来者俱令其来即不能来者应得分例朕必另行颁赐诏内有恩赐老人一款凡在恩赐款下者於各名下注明已在恩赐之列至於奴仆不在所查数内今时令渐暖赐宴後即令伊等各回原籍耕种再查八旗满洲蒙古汉军以至包衣佐领下不论官员闲散人等年七十以上老妇奏闻俟老人赐宴後再定一日送至
皇太后宫赐宴内有艰於动履不能前来者听其勿来能来者俱令其来若有贫乏不能来者着各该管处协助车马使之前来俱开真实年岁不可揑报特谕康熙五十二年三月十七日
谕宗人府
王以下至宗室子孙内年二十岁以下十五岁以上人品聪慧能备衣服者拣选六七十人送至朕前以备授饮老人使令朕之子孙亦皆????出青带之人一员不用特谕康熙五十二年三月十七日
谕大学士温达等
年老诸大臣内於
世祖章皇帝时居官者惟宋荦田种玉而已今年齿老迈虽闲居林下朕覩之不禁轸恤宋荦现有尚书品级在身田种玉着给与工部尚书衔俱准给诰封宋荦田种玉着酌加宫保以示朕不忘耆旧之至意特谕康熙五十二年三月二十五日
谕各省老人
书称文王善养老者孟子云七十者非帛不煖非肉不饱帝王之治天下发政施仁未尝不以养老尊贤为首务近来士大夫只论做官之贤否移风易俗之效验所以不暇讲究孝弟之本心朕因今日之会特宣此意若孝弟之念少轻而求移风易俗其所厚者薄而其薄者厚矣尔等皆是老者比回乡井之间各晓谕邻里须先孝弟傥天下皆知孝弟为重此诚移风易俗之本礼乐辞让之根非浅鲜也昨日甘霖大沛四野沾足朕心大悦尔等毋误农时速回本地特谕康熙五十二年三月二十五日
万寿盛典初集卷一

[book_title]卷二
钦定四库全书
万寿盛典初集卷二
宸藻二【文　赋　颂　诗】
溥仁寺碑文
康熙五十二年朕六旬诞辰衆蒙古部落咸至阙庭奉行朝贺不谋同辞具疏陈恳愿建刹宇为朕祝厘朕思治天下之道非奉一已之福合天下之福为福非私一已之安徧天下之安为安柔远能迩自古难之我朝
祖功
宗德远服要荒深仁厚泽沦及骨髓蒙古部落三皇不治五帝不服今已中外无别矣论风俗人情刚直好勇自百年以来敬奉释教竝无二法谨守国典罔敢陨越不识不知太和有象朕每嘉焉鉴其悃诚重违所请念热河之地为中外之交朕驻跸清暑岁以为常而诸藩来觐瞻礼亦便因指山庄之东无关於耕种之荒地特许营度为佛寺陶甓於冶取材於山工用无输挽之劳金
钱无踰侈之费经始讫功告成不日历观往史遹溯前朝版籍有区幅员未广兹热河之奥壤乃紫塞之神臯名号不掌於职方形胜无闻於地志朕以凉德抚育万方边壖之外悉为畿甸诸藩於此建寺介福率先恐後无小无大罔不来同观我观民思维此理特题额曰溥仁将欲汪濊之泽均沾率土升恒之庆广洽普天徧覆含弘民胞物与咸跻寿考各遂生成藉诸藩祝朕之忠诚为万方祈纯嘏之锡爰记斯文勒诸贞石
髻山玉皇庙碑记
距京师百里有山曰髻隷怀柔县两峯高矗望之如髻故得是名自元明以来号为近畿福地因上有碧霞元君之祠是以每岁孟夏四方之民会此祈祷者骈肩叠迹不可胜计古称积高之区神明所舍况兹山北倚紫塞南拱神京冈峦回合蜿蜒磅礴而锺秀於是则其神气之感数有灵应理固然也康熙五十二年值朕六旬诞期诸臣民就兹山瞻礼为朕祝禧因共建玉皇阁以祈延寿经始於癸巳三月十八日落成於甲午三月十八日而请记其事朕御极五十余年夙夜孜孜惟体
上帝仁爱斯民之心以抚绥天下幸四海清晏年谷顺成朕与天下臣民得共享太平之福者皆
上帝之眷佑也朕之祗承於
上帝者唯在天下臣民之永安而天下臣民之祝愿於上帝者惟在朕躬之永年然则兹阁之建即
上帝之陟降鉴观於是乎在矣爰立贞珉载其始末以传永久云
时和年丰庆祝赋【有序】
朕诞辰免庆贺行礼者亦多年矣近因六旬羣臣固请又有恩纶故勉从衆意前一日进宫受贺颁诏往返二日各省庆祝万寿设坛诵经不止亿兆朕握枢临极章句之能素不为务但自幼龄读书属文每览大儒虽不以华丽为尚亦间有作者似取吟咏以托性情因而有感用时和年丰庆祝赋七字为韵赋曰
幸昇平之泰运历岁月之良时季春移序而大端化俗淑气氤氲而诸政无为恐德弗类朝乾是规求贤每形乎寤寐治体未致夫昌期同心翼赞是赖多士恭已临轩凭兹九司主不虚谀而启千秋不拔之业臣去私馈而建百世无穷之基此前圣之至理後人之不思也尔乃扬銮青野设辇鸣珂太昊斯启大乐在和衡涂峻辟云殿义路广开偈歌新花受雨露以争艶春鸟应载阳而舞多衆芳芬郁丽景遮那都人士女仰望抚摩远近长幼同欢重科於是音发箫皷声杂管弦百戏盈阡陌以鬭胜羣黎积岐路而各先勿惊勿动而民望如草不震不腾而神保贵天结彩缤纷惜伤物力之劳甚铺筵络绎止禁珍馐之易牵淳风沕穆万物逢年此帝王所当知其然也又乃骈罗羽卫渺弥仙宫金茎玉露福地倥侗论芝田之可种拂珠树而还童服气链精暧碧台之错落守神凝思参紫府之穹崇此皆耗精气乎虚廓废政事之全功戒黩祀弗钦之旨嗟思玄荡志之风矣若夫徧列传灯广悬法镜会衆善之竝臻来灵只之协庆布德延福高标之慧云师导能仁衆妙之西圣香风普拂花宫真印俱扬斗柄详考形影之实恐遗有漏之行於是明三纲敛五福法天地之无私叶神人之秘祝养老尊贤重农贵粟含生欣欣长世朴朴祈万宝之顺成望彼苍之戬谷愿永永其若兹凝休徵於茀禄原夫泰运升恒因而以济谦尊有终恒久勿替先稼穑之维艰惠鳏寡之是务阳顺叙而不愆隂应期以相附沛甘澍以咸周扇和风而广布闻善言於诗书乃予怀之所慕写冀望之孔殷爰抽毫而作赋
景福宫颂
慈顔懿教素发铭箴福祉灵寿遐龄喜深松筠玉树绕砌清音淑德瑶干萱枝岁林挥毫敬颂永日葵心
宁寿宫颂
天开寿域地会瑶池南极添算北辰降慈螽斯衍庆白鹤来仪躬劳着训乐不可知恭献长颂托句腐词
吏部尚书引年致仕宋荦因朕六旬寿庆祝来京事毕五月内回本乡朕念旧臣特书七言律一首以纪其盛云尔
受祉林泉颐养年世家耆德自天全少时佩剑登三殿久任苏台抚九阡行俭铨衡有令誉拔才吁俊入清篇修龄善得人间寿雪作须眉兴欲仙
五月上旬避暑热河涂中喜麦秋盈野雨阳得时赋七言一律
畏暑乘舆出凤城麦秋预卜望庚晴千村共饱连年稔万井同懽比屋盈谷有灵泉山脉壮道无峻岭马蹄轻教之易俗先忠孝蕃息编氓在厚生
嘉禾双颖
夜雨初晴日素商驱暑天园林变緑叶谷熟卜丰年勿讶嘉禾瑞豫看贵粟先秋成各地异大有载书篇
万寿盛典初集卷二

[book_title]卷三
钦定四库全书
万寿盛典初集卷三
圣德一【孝德】
康熙五十二年三月十八日
皇上六旬正诞允羣臣请
陞殿受朝贺先一日甲午奉
皇太后由
畅春园还
宫
初羣臣以
皇上六旬万寿恭拟请
驾陞殿受朝贺
上方侍
皇太后於
畅春园礼臣以三月初六日启奏典礼
上允所请乃於十七日自
畅春园全设
卤簿奉
皇太后还宫是日天下臣民赴
阙祝厘者不下亿万由
畅春园至
紫禁城夹道彩棚绵亘数十里献
寿迎
銮喧阗络绎
皇太后御填漆龙轿
皇子
皇孙扶辇步行臣民耆老妇孺竝於道左俯伏警跸不加传呼勿扰而恪恭肃穆与歌舞爱戴之心一时竝集
皇太后亲见普天共庆率土同懽之盛
慈顔悦豫
圣心怡畅猗欤休哉诚亘古以来所未有也
十八日乙未
上率诸王贝勒贝子公内大臣侍卫满汉大学士朝
皇太后於
宁寿宫未入八分公文武官员暨天下耆民於午门外随班行礼
三月十二日礼部具疏
题奏
万寿圣节行庆贺礼仪注又另具摺奏闻
皇太后为礼仪事恭照康熙五十二年三月十八日万寿圣节行礼仪注是日早
皇太后仪仗於
宁寿门前陈设中和乐於檐下陈设丹陛乐於宁寿门外南墙下两边陈设
皇上具礼服於
宁寿门丹陛上东旁立王公等在
宁寿门外丹陛下立大臣侍卫在仪仗末两旁立其
未入八分公等文武各大臣官员在
午门外排立礼部堂官说与太监转奏请
皇太后陞座位
皇太后出宫作乐陞
宁寿宫座位後
皇上於
宁寿门中槛外正中立王公等於
宁寿门外丹陛下两旁分翼排立大臣侍卫在仪仗末两旁排立听鸣赞官赞行三跪九叩头礼其未入八分公等文武各大臣官员在
午门外亦同随班行礼此行礼时作乐鸣赞官赞礼
毕
皇上回原立处立礼部堂官说与太监转奏请
皇太后还宫作乐
皇太后还宫後
皇上还宫为此谨奏
十八日黎明
宁寿门外陈设仪仗乐器
皇上率诸王贝勒贝子公内大臣侍卫满汉大学士至宁寿门序立未入八分公以下文武羣臣於午门外序立
皇太后出宫陞座丹陛乐奏豫平之章其词曰有懿慈闱惟天下母厚德之符含弘九有式嗣徽音以昌厥後宠绥受之遐不单厚福禄来求如山如阜
皇上率诸王以下羣臣行礼丹陛乐奏益平之章其词曰品物咸亨景光清泰展礼孔偕式瞻嘉会金石相宣贯珠编贝思媚思齐德音四沛以介繁禧万年保艾曰寿而臧曰昌而大行礼毕
皇太后还宫丹陛乐奏履平之章其词曰百礼既洽灿然其章瑞云承辇丽日舒长万方玉食怡愉未央言还彤幄凝祉储祥
一人有庆
万寿无疆
皇上还宫
三月二十八日乙巳
命八旗满洲蒙古汉军以及包衣佐领年七十以上老
妇人俱赴
畅春园
皇太后宫门外赐宴九十岁以上及大臣之妻召至宫内
赐坐八十岁者分列
丹墀下宴毕
皇太后
皇上各赏赉有差
三月十七日
上谕部臣将满汉六十五岁以上臣民查奏赐宴八旗满洲蒙古汉军以及包衣佐领无论官员闲散人等七旬以上老妇人查明具奏於老人赐宴後再拟定一日赴
皇太后宫赐宴部臣遵
旨拟於二十八日年老妇人赴
畅春园
皇太后宫赐宴又奉
特谕伊等皆系妇人而又人多似乎不便於是分别年
齿凡九十岁以上及大臣之妻召进
殿内八十岁以上分列
丹墀下七十岁以上俱於
宫门外赐宴是日也时雨新晴惠风和煦副笄?翟
望
仁寿而抠衣鹤髪皤颜向
慈宁而敛衽凡宫门内外尽瞻
帝母之尊共识
慈顔有喜而
皇太后於
上赐之外复加
恩赉以昭盛典於是诸老妇人及大臣之妻无不懽欣拜
舞齐祝
皇太后
皇上圣寿无疆谢
恩而出至是日宴飨之隆赏赉之渥详纪养老条中兹
不具载
【臣】等伏见
皇上尊养
皇太后於兹五十二年矣懽心洽於万国玉食徧於九州深爱之忱久而弥笃致敬之礼进而有加如叠上
徽号以致尊崇日侍寝门以勤温凊凡
国家大事必恭请
懿旨以肃只承
南巡江浙北幸热河必奉
圣母同行以极游豫至於
王师远指
法驾省方问安之使不絶於道遇四方献新之物虽一
瓜一果之微必遣官星驰进奉
皇太后然後供
御定省严焉甘旨备焉每年十月初三日
皇太后圣诞及元旦令节
皇上必诣
皇太后宫行礼以祝纯嘏以祈万寿莫不本於至性极於
自然所以超轶前圣昭示来兹者
起居既已详注
典训亦有专书矣夫圣人之福必本於德而圣人之德无加於孝在昔惟有虞之圣五十而慕三代以还阙有间矣至唐始崇诞圣之节元和十五年七月尚书左丞韦绶请降诞日诏百官诣光顺门先贺皇太后然後上皇帝寿书之史册光示万古宪宗忻然嘉纳至长庆元年七月降诞日百僚於紫宸殿称贺毕始诣昭德门外命妇於光顺门竝进门奉贺皇太后典礼虽行後先失序非盛德也宝历初复以绶所陈奏礼无所据竟罢不行太和七年修复祖宗故事亦不过以庆成节奉迎两宫太后於宫中懽宴羣臣於延英门上寿而已若我
皇上孝德天成周旋中礼躬率羣臣先朝
皇太后然後受朝贺敬诚备至文物兼隆至於推恩锡类
使年老妇人咸得拜舞
慈宁均沾异数以
圣天子引年尚齿之文为
皇太后臣妾亿兆之乐孝思不匮岂非圣人之极致哉孟子称人慕父母惟少为然故至孝者惟舜今
皇上万寿六旬而孺慕之诚有加无己以视五十而慕者犹或过之岂三代而下帝者所敢望耶【臣】等躬逢
盛典虽
圣孝高深仰窥无自辄纪其实传之亿万世以见皇上孝极其至德极其隆故福亦极其盛焉至
皇太后六旬七旬两大庆所行典礼皆
天家盛事人伦极轨义得并书於左
康熙三十九年岁次庚辰十月初三日恭遇
皇太后六旬万寿圣节
皇上御制恭祝
皇太后万寿无疆赋敬书於屏先期初一日陈设
天府奇珍於
养心殿
皇上躬亲展閲洪纤必徧采天保九如之义每物皆用九数黄金以九计则九九八千一也白金以九计则九九八万一也以至锦绣文绮翡翠珊瑚火齐木难悬黎夜光极陆海之所产梯航之所贡难以数计枚举者莫不称是
初三日
皇上躬诣
宁寿宫行庆贺礼自择玉糈万粒以供
天厨寿膳其所进仪单并宴品名目一一详列於後
佛三尊
御制万寿无疆赋围屏一架
御制万寿如意太平花一枝
御制龟鹤遐龄花一对
珊瑚进贡一千四百四十分自鸣钟一架寿山石羣仙拱寿一座
千秋洋镜一架
百花洋镜一架
念珠一九
皮裘一九
雨縀一九
哆罗呢一九
毕机縀一九
沉香一九
白檀一九
降真一九
云香一九
古玩九九
书册卷九九
攒香九九
大手帕九九
小手帕九九
金九九
银九九
縀九九
连鞍良马六匹
万方玉食宴
饭汤麪等名
万国玉粒饭
万缕长春麪
五岳献瑞点【五盘】
千祥琼液汤
四海呈祥酥糕【四盘】
九有乾坤阁【九高碗】
阆苑交棃火枣
蓬莱雪藕冰桃
八仙捧寿果锺【八锺】
果
西池桃实【鲜桃】
灵根仙种【公领孙葡卜】
灼灼丹华【荔枝】
玉莹珠骈【冈榴】
安期仙枣【枣】
上林苹实【苹果】
阆苑花红【沙果】
洞庭朱实【橘】
茂苑香橙【橙】
长生寿果【延寿果】
延寿仙果【长生果】
金丝千缕【莲须】
碧云千瓣【青莲瓣】
蓬岛桃膏【蟠桃】
九重嘉庆【糖李】
金花献瑞【金雀花】
玉柱奇珍【蜜门冬】
西王母枣【洋枣】
九转金丹【蜜金枣】
绦片神浆【状元红】
馔
万寿无疆
福如东海
寿比南山
海屋添筹
羣仙拱寿
蟠桃胜会
百灵効顺
三仙拱寿
金掌清波
河清海宴
十洲三岛
受天百禄
不老仙姑
甘露垂天
南极呈祥
瑶池瑞霭
芝花献瑞
玉液凝香
万国来朝
万岁长春
汤茶酒等名
与天同寿【不老汤】
金芽万叶【寿山茶】
万寿霞觞【长生药酒】
御制恭祝
皇太后万寿无疆赋【有序】
盖闻世运昇平内庭懋仪型之庆天心锡嘏彤管高婣睦之风惟度协於中和斯福昭其美备我
圣母皇太后
仁慈夙秉
恭俭习成
濯龙明德久冠宫闱
致治宣仁胥称尧舜兹当冬月之初正逢周甲之喜敬泐芜词上介
遐寿聿抒孺慕之微忱兼采臣民之共愿瞻依莫殚拚舞惟殷谨拜手而赋曰惟坤作则配
天行健图籙祥呈璇衡瑞献西池之青鸟飞来南极之明星乍现佐治登三流欢吹万筐篚玉帛万国献其球琳夏凊冬温一心慰以至愿婉妗降於华渚飞琼舞於绮苑祈历算之永延湛精神而靡倦椀盛沆瀣之浆鼎熟胡麻之饭织寿字以成图捧霞觞而进劝序届初冬花明永昼欣拜舞以争先肃趋蹡而恐後冈陵之祷嵩岱同巍松柏之篇椿桃竝茂云璈响彻协鸾鹤以双清砌草忧忘报岭梅之先秀指海屋以筹添睇斗杓而锡佑山若积而弥深地以增而益厚普天率土咸颂
仁慈阆苑蓬壶齐呼
圣寿若乃春秋佳胜媚景舒徐奉晨昏於轩榭亲顔色於庭帏岸柳汀花依依含笑堤莺梁燕呖呖相呼於是泛龙舰扶凤舆或怡情於碧沼或揽胜於金铺叙天伦之乐事畅逍遥以共娱尊养乐恺古昔所无诚乃迈徽猷於任姒臻至治於唐虞咏兹懿淑富有嘉祥身与心而俱泰福因德而逾彰谨集万方之玉帛肃百序之冠裳剪鲛人之千锦贡织女之七襄宝座烟霏层层珠盖博山香绕阵阵都梁乐奏云门之曲仙来瑶岛之疆窃欣侍奉
膝前趋迎朝暮浥霞彩於灵萱酌太和於甘露臣则禀诲谆谆抚兹寰宇际日吉以时良乐和风而甘雨恭逢寿域之开?制荒芜之句愿
母寿之靡涯享鸿图之景祚优游悦豫金石比其坚贞绵亘扶疎楩楠同其蟠固愧莫罄於颂扬载降阶而陈赋康熙庚辰十月朔日恭书
进
康熙四十九年岁次庚寅十月初三日恭遇
皇太后七旬万寿圣节先是正月壬午
上诣
澹泊为德行宫问安传
旨谕礼部尚书穆和伦等曰舞者满洲欢庆之胜事向使诸王大臣行之今岁
皇太后七旬大庆之年朕亦五十有七欲亲舞称觞午时上以元宵节设宴於万树红霞
皇太后陞座诸乐竝作
上近前起舞良久乃进爵三月丁亥
上谓大学士等曰
皇太后今年七秩矣应行典礼照六旬时所行之礼行着
交礼部夏月
皇上驻跸口外预
勅养心殿监造臣赵昌等谨备仪物制造精?回銮後
特命出内府所藏九州所贡奇珍瓌宝靡不悉具先以御制书屏颂祝
万寿爰及冠袍簪绂锦绣珠玉彝鼎图书金银诸物琳琅充牣未可枚举璇题标识悉取嘉名初二日【臣】赵昌王道化张常住和素奉
命齎至
宁寿宫凡百有二十余案
皇上恭诣
宁寿宫命臣赵昌和素宣读仪目一一皆经
圣览亲定行列珍玩金银则陈
殿中锦绣文绮陈月台之左其所进仪单详列於後
无量寿佛一尊【系藏里班禅喇嘛进】
般若母实胜塔一轴
【系御书金字心经】
御制万寿无疆赋围屛一架
御制万寿如意太平花一枝
御制万寿金?九对
御制万仙庆寿自鸣钟一架
万寿祯祥玉仙人一座
宋均窰飞戟花罇一座
永乐霁红花露壶一对
千秋洋镜一架
念珠一九
冠一顶
皮裘一九
雨縀一九
哆罗呢一九
毕机縀一九
沉香一九
檀香一九
降香一九
云香一九
古玩九九
画册卷盆景万年根盘九九
攒香九九
大手帕九九
小手帕九九
金九九
银九九
縀九九
连鞍良马六匹
万寿盛典初集卷三

[book_title]卷四
钦定四库全书
万寿盛典初集卷四
圣德二【谦德一】
康熙五十一年十一月十八日和硕显亲王衍潢等以五十二年三月十八日恭遇
皇上六旬万寿普天同庆请上
尊号以惬舆情以光大典
诏弗许
十一月十八日和硕显亲王【臣】衍潢等谨
奏为
圣德崇隆已极臣民感戴无已恭逢
六旬大庆普天同懽请上
尊号以惬舆情以光大典事钦惟我
皇上至圣至神允文允武道贯三极勲配两仪御极以来敬
天法
祖励政勤民
圣德日跻乾行无息亲祀
郊
庙殚竭精诚承懽
慈闱备隆尊养笃念本支则广推亲爱加厚宗室则大沛恩荣宵衣旰食日亲览夫万几劝织省耕时殷怀於兆
姓水旱灾伤天行偶沴蠲除赈粜
惠泽频颁历年蠲免之数已逾万万而三岁一周之令
复涣
德音盛京朝鲜年谷不登
特遣官员航海运赈以水利河道所关甚要
躬临相度指示修防南北各河皆得奠定民生漕运永获安澜尤重祥刑以全民命爰书必慎决狱惟寛屡
颁肆赦之文
特下矜全之令且优恤禁旅之劳时
沛非常之泽设官库以济缓急赉帑金以清宿逋一应远近差役给与驼马行粮至於用人时
命保举以简才能务
亲引见以试贤否整严兵备则内外时加乎训练追眷世勲则奕叶常延夫懋赏朝列旧臣务全终始行间宿将倍
锡恩荣察访高年时颁优赉功则超越三谟德则包涵二典笃敬纯孝厚泽深仁洵千古所未有也至於三孽拒
命六师用张奋雷霆而进虎臣殄鲸鲵而为京观收察哈尔於边隅辑俄罗斯於荒服东溟逋宼悉就歼除塞北穷番咸归版籍惟厄鲁特噶尔丹恃其边远敢肆陆梁洊噬隣藩至干
天怒当衆议之迟疑赖
圣心之独断大张
天讨
亲整王师六飞踰瀚海之津三驾极狼胥之域跋扈之宼终获剪除依附之奸咸皆革面呼呼脑儿厄鲁特及西域之土白特等遂乃输诚款服其余茅龙山宼东齐俞七打箭炉红苗猺人黎人等剿抚兼行
恩威竝用武功旣震於边陲文教聿光乎时夏崇儒重
道
亲诣阙里千官陪祀九拜致?而
御藻宸章光昭云汉弘阐经学之精微褒録诸贤之後
裔
特命表扬朱子祀大成殿列十哲之班又复优礼前王
倍崇仪典
驾幸浙省则拜祀禹陵幸秦中则
命书
御名致祭周文武陵寝幸江宁则於明洪武陵屡经拜
礼且
圣心逊敏经史融贯文艺书射超类絶羣象数历律探赜入奥帝王之圣哲诚数千年来未有如我
皇上者也今综考舆图东至朝鲜琉球暹罗南至交趾西至呼呼脑儿土白特诸域北至喀尔喀厄鲁特俄罗斯诸部以及哈密番彞之族逐鹿使犬之区皆岁时朝贡输诚恐後幅员之辽濶诚数千年来未有如我
朝者也遡自
皇上莅政以来五十余年大小几务咸仰
睿裁施行征剿叛逆悉赖
宸谟指授且
皇上亲擐甲胄跋履山川寒不加裘饥不再膳与士卒同甘苦削平宼盗诛戮止属元憝胁从尽皆寛宥即噶尔丹之子宜蒙显戮尚荷矜全纳厄鲁特之款服则优给其爵禄准喀尔喀之回籍则咸遂其生成扎萨克属我内旗分遣教训而捕其宼贼朝鲜国享贡维殷屡免金币而厚其来使广柔远之恩无分於内外劳一身以绥万国诚数千年来未有如我
皇上者也是以运际昌期
一人有庆天锡纯嘏
万寿无疆率土咸宁兆民永赖似此
福寿之兼隆平成之极至诚数千年以来未有如我皇上者也巍巍
圣德荡荡
神功恭遇五十年之昌运臣等曾率同文武大臣官员
军民人等屡表请上
圣神文武大德广运尊号我
皇上秉德谦冲未蒙俯允今欣逢
六旬大庆礼部请
旨又钦奉
天语煌煌
圣衷惕惕捧读惭惶何敢再奏洪维
皇上大德如天臣民爱戴无已万方普庆千载一时因
是罔知罪戾再罄葵忱吁恳
皇上俯顺舆情
允上尊号
纶音特沛钜典聿昭俟
命下之日臣等缮
表於来岁元旦
皇上陞殿欢忭恭
进则臣等幸甚臣等拜首稽首无任激切屛营之至
谨此具奏伏候
勅旨本月二十日奉
旨朕临莅日久每於读书鉴古之余思念君天下之道惟以实心为本以实政为务若夸功德侈祥瑞加上尊号以取虚名无益治道朕所不喜以前诸王大臣等屡有奏请朕手书批示谕以断不允行之故历旨甚明这所奏知道了
十二月初一日福建廵抚觉罗满保请於九仙山恭建
万寿碑亭
诏弗许
十二月初一日廵抚福建等处地方提督军务都察院右副都御史【臣】觉罗满保谨
题为
圣主万寿无疆兆姓建亭恭祝吁请详题以达舆情事据福建布政司署司事盐运司运使刘涵等呈详据福州等九府一州乡绅余正健等贡生监生生员力子侨等耆民王万龄等呈称窃惟日月光华率土仰升恒之照星云景庆敷天瞻瑞应之徵
圣寿日跻羣情雷动钦惟我
皇上
功参化育
治协唐虞
建五位以当阳山河巩固
乘六龙而御极宇宙諴和芸生尽植夫蕃昌庶类共
登於仁寿兹値康熙五十二年恭遇
皇上六旬正诞遥瞻
北阙之巍峩莫罄封人之祝颂敬从省会恭建碑亭
山号九仙蓬岛进长生之瑞亭名
万寿乾坤彰悠久之符止同献曝微忱奚报如天帝德伏恳俯顺舆情赐详题达尊亲有地忻忭无涯等情到司又据福州知府姚让等各详同前由到司又承准陆路杨提督署水师提督朱总兵照会准漳州镇总兵官许凤等各移呈为
圣历无疆军心忭舞恭同建亭庆祝
万年事据全省水陆各营目兵吴印等呈同前由详咨到提督照会到司又准驻防福州镶黄旗协领范时桂等移为恭达下情共祝
万寿事据四旗小拨什库甲兵管士贵等呈同前由移司又准福州将军标副将朱杰等详为恭逢
万寿共效嵩呼敬达下忱同伸庆祝事据各营目兵高亿等呈同前由移司又据本司经历郎文烱呈蒙盐院牌为
圣寿同天万民戴德事据通省商竈林长亨等呈同前由牌行经历具呈到司又准督理海关税务吴尔泰移为
圣德广被万方建亭恭祝
圣寿事据各省商人谢国珍等呈同前情备移到司据此该署布政使刘涵等恭照河岳呈祥
天子懋万年之统凤麐协瑞
圣人昭泰运之徵华祝方长繁禧弥集钦惟
皇上
参天两地
咸五登三
作君作师靡有一夫之不获
允文允武式看万国之咸宁惟
大德之诸福毕臻斯
盛世之昌期益永恭逢康熙五十二年三月十八日
为我
皇上六旬圣诞乾坤溢庆亿兆腾懽献曝心殷常切瞻
依於
北阙呼嵩念切冀深拜舞於南山?建碑亭用抒诚
敬九仙山迥长生纪宝籙之篇
万寿亭高峻德仰崇台之表从此
龙光日觐咸依有道绵长
凤历逾新共祝无疆悠久既据通省绅士耆民佥呈又据福州等九府一州恳切具详复准水陆二提督照会各旗营移会据经历呈蒙盐院牌行倂准海关备移前来相应详请代题以达舆情据此先据通省绅士耆民商贾旗营兵丁等各具词到【臣】钦惟我
皇上
聪明睿知
文武圣神
行健法天声教光昭於四表
安贞应地德威宣布於八紘大一统之车书玉帛共球万国梯山航海高百王之制作典谟训诰千秋仰日瞻云
时迈省方先闾阎而忧乐
蠲租赐复登亿兆於丰宁仰
睿虑之周详河渠底定本
圣心为矩矱理学昌明钦恤期於无刑豫大徵乎有象
巍巍
帝德咏歌莫罄其揄扬荡荡
皇功史册难名其美盛惟此太和之翔洽聿宜
景福之懋膺今康熙五十二年三月十八日恭遇六旬正诞
万寿昌期率土同欢普天胥庆顾闽疆之黎庶虽远京畿而
圣主之生成无殊衽席频蠲正赋
恩流紫野青郊
特发天储喜溢茅檐蔀屋五十余年之
深仁厚泽无远弗周亿千万姓之巷舞衢歌有怀莫报兹据通省绅衿士庶旗营兵丁翘首陈情环庭布悃敬择九仙胜地爰兴
万寿碑亭【臣】等慰谕频加衆志欢欣倍切佥谓望云霄而华祝无非献曝微忱瞻山岳以嵩呼实出抒葵至愿地不爱宝落其实而取其材农有余闲鸠乃工而庀乃事已见美轮美奂昭盛事於万年式同灵沼灵台告成功於不日【臣】等生逢泰运位窃崇堦共覩黎元颂
圣之诚益励臣子报
君之志惟愿
皇图巩固
宝历绵长日之升月之恒禄位名寿羣归
大德圣人天所覆地所载南北东西共祝
太平天子缘系通省绅士兵民在於九仙山鼎建万寿碑亭恭祝
圣寿事宜臣不敢壅於
上闻臣谨会题伏乞
皇上睿鉴施行康熙五十二年二月初三日奉
旨凡碑亭不必建造已有谕旨甚明满保於九仙山建造碑亭不合着饬行该部知道
十二月十九日镇海将军马三奇以五十二年三月十八日恭遇
皇上六旬万寿请上
尊号
诏弗许
十二月十九日镇海将军世袭一等侯又一拖沙剌哈番加六级【臣】马三奇谨
奏为
圣主功德应地配天率土臣民瞻云望日恭请加上尊号以昭盛典以慰舆情事窃惟圣神文武之号肇自虞书禄位名寿之称传於尼父盖有其实自必得其名而感之深所以望之切未有丰功伟烈集三王五帝之大成振古超今享一统万年之景福如
圣主今日者也钦惟我
皇上
尽善尽美
作君作师
御禹甸於八龄德本神授颂
尧年之六秩福与天齐上侍
圣母之起居必敬必诚而允称大孝远绍皇初之治统惟精惟一而直接真传振武功则闽粤风清滇黔月朗皆出
九重之胜算敷文德则澎台设郡沙漠称臣独开千古之鸿图赐复蠲租俾海澨山陬共乐昇平之世缓刑宥罪使含生戴发羣游熙皥之天旰食宵衣无非治益求治安益求安之德意右文稽古悉皆道之以德齐之以礼之盛心凡此泰运常亨总见乾纲独揽尧舜禹汤文武未有过焉汉晋唐宋元明孰能及此自应俯顺舆情恭请加上
尊号乃【臣】於康熙四十二年合疏上请复於康熙五十
年专奏具陈而我
皇上圣不自圣所以
明旨谦而又谦未允准行难安寤寐兹者来春令序欣
逢
圣寿昌期八千岁以为春八千岁以为秋初周甲子亿万人之善颂亿万人之善祷不老河山在臣等犬马报荅之私既已共相激切而京口兵民呼吁之衆更见莫不尊亲伏祈
皇上俯念民心即系天心今礼本於古礼
勅仪曹之拟议上
尊号之崇高则
圣德神功与日月而竝曜金瓯玉烛如松栢之长春矣【臣】无任踊跃欢忭谨同副都统【臣】周良相【臣】刘起芳合词陈恳伏祈
皇上睿鉴勅部议覆施行康熙五十二年正月二十四
日奉
旨已有旨了该部知道
万寿盛典初集卷四

[book_title]卷五
钦定四库全书
万寿盛典初集卷五
圣德二【谦德二】
康熙五十二年正月十三日两广总督赵宏灿等请建
万寿宫亭幷请
御书匾额
诏弗许
正月十三日总督广东广西等处地方兼理粮饷兵部右侍郎兼都察院右副都御史【臣】赵宏灿巡抚广东等处地方提督军务兼理粮饷都察院右副都御史【臣】满丕谨
题为
圣主六旬大庆【臣】等敬建
万寿宫亭以申华祝幷请
御书匾额光昭万禩事窃照康熙五十二年序届三春
令节恭逢
万寿昌期甲子初周普天同庆【臣】等伏惟
皇上圣明临御久道化成五十余年深仁厚泽爱育黎元久已沦肌浃髓而风声所被无远弗届梯山航海之国莫不归诚
皇上之圣神广大虽唐虞三代之隆未有能及也臣等
恭逢盛世身受
洪恩顾浩荡之难名愧涓埃之未报谨於广州城择地
鸠工捐建
万寿宫亭至期羣集舞蹈庆祝
圣寿准将军【臣】管源忠副都统【臣】何天培咨据驻防广东八旗四营官兵各愿捐建又据广东布政使【臣】王用霖等具详阖省司道府州县佐贰杂职等官咸愿捐俸共襄盛事以报
皇恩幷据各镇协营官兵阖省绅衿士民商贾纷纷环
集【臣】等衙门具呈口称感戴
圣主高厚之恩无由仰报万一各愿捐资助建坚请再
三【臣】等目覩舆情真切但【臣】等仰体
皇上恤兵爱民至意不费兵民一丝一粟随谕文武大小各官捐俸建造犹如尔等捐建无异只须同来叩祝
万寿即是尔等诚心等语反覆慰谕幷允其上达天听衆始欣跃叩首齐呼
万岁无疆欢声震地所有官绅兵民人等踊跃庆祝情
由相应奏明幷请
皇上恩给
御书匾额俾【臣】恭制悬挂时时瞻仰如觐
天顔且使边海黎元以及外洋彞人获覩
纶翰共相拜舞由此亿万斯年永祝
圣寿於勿替矣【臣】等谨会同具摺
奏
闻三月初九日奉
旨宫亭不必建造该部知道
二十二日两江总督赫寿等以五十二年三月十八日恭遇
皇上六旬万寿请上
尊号
诏弗许
二十二日总督江南江西等处地方军务兼理粮饷操江兵部左侍郎兼都察院右副都御史加四级【臣】赫寿谨
题为
圣德独高千古请上
尊号以光大典以慰舆情事据江南通省绅士丛澍等呈称紫极呈祥兆姓进升恒之咏丹宸掞藻臣工仰奎壁之光遡华祝於尧阶效嵩呼於舜陛臣民拚舞中外腾欢钦惟我
皇上
道隆千古
德迈百王
文敎覃敷普天兴仁兴让
武功丕显薄海来享来王数十年蠲赈频施史书罕
见亿万载
皇图永固历数弥长瑞霭氤氲春风披拂河已清而海已晏感瑞应於天庥老者安而少者怀咏熙皡於
圣世恭遇康熙五十二年之宝历欣逢
皇上六旬万寿之昌期澍等名列鵷行情深雀跃开阊阖於九天香飘华盖拜冕旈者万国彩焕金茎祝蓂荚以延年倾葵衷而向日公吁陈情请上
尊号伏愿
俞旨一颁史册光昭於奕禩垂训万世懿谟远迈於前王矣为此合词恭恳伏乞缮疏代题等情又据江南儒学文武生员吴启昆等呈为
圣寿之花甲初度舆情之爱戴弥殷恭恳代题请上尊号以垂盛典事呈称窃惟景运灵长际升恒而竝灿鸿图巩固侔天地以同春扬复旦之光华庆中天之德曜钦惟我
皇上
宏开寿域
徧覆慈云斗指宸垣天运丽
长生佳节星辉南极人心快
有道昌期
叠沛深仁屡下蠲租之诏
弘敷大泽频颁宥过之文崇祀先贤配明禋而升位优隆後学广科甲以连茹斯诚亘古所未见真乃万世所难逢第以
九重高远儒林之感颂难通而一德同心
帝座之敷宣有路伏恳片言转为入告请於
万寿之辰允上
至尊之号庶爱戴不以微贱而遗舆情端藉代题得达矣等情又据通省水营兵丁李兴长等呈为
圣德弥崇普天共戴仰恳代题请上
尊号以光钜典以慰舆情事呈称
一人有道四方歌乐利之休
仁寿无疆万国庆昇平之治
恩波惠泽本浩荡以难名履厚戴高效嵩呼而恐後光
腾北极瑞应南天钦惟我
皇上
文谟武烈
尧勲舜华
体乾德之健行民安物阜
秉坤贞以渊穆海宴河清
文德覃敷讫声敎於海宇
武功赫濯靖烽火於遐陬兴长等戎马行间兜鍪下士久沐豢养之殊恩更荷乡科之旷典恩膏稠叠莫报涓埃恭逢
万寿昌期敢效华封之祝遥叩
九重宫阙难通蝼蚁之忱为此合词公吁代为题达请
上
尊号用慰舆情
恩纶一下万姓欢呼版册昭垂千秋生色等情又据耆
民张国祥等呈为
圣寿弥高黎民欢庆公恳代题以达诚悃事钦惟皇帝陛下
功盖汤武
德迈唐虞
偃武修文弥着声灵赫濯
崇儒重道聿昭懿德光华恺泽覃敷於万方徽声宣
播於千载维兹三月十八日恭遇
皇上六十之昌期五十有二年适逢
圣诞周甲之大庆箕畴敛五福启万年永命之期华祝愿三多协千载贞符之会九州四海白叟黄童愿将版籍之年庚献作
一人之历数请崇
尊号以扬盛典伏乞俯鉴下情特疏具题使小草之向阳有志舆情之爱戴弥殷得以上达等情各具呈到【臣】据此钦惟我
皇上
德合乾坤
治隆尧舜
金瓯永固迈功业於百王
玉烛长调开太平於万禩寰区敦教化从来未臣之边陲已臣宇内戴仁威自古未辟之版图尽辟春光披拂快值良辰瑞霭氤氲欣逢
圣诞中外覩河清海宴朝野乐物阜民安叨覆载者五十二年共庆历图伊始被化育者亿千万国同祝
圣祚无疆备禄位名寿之全极文武功德之盛宜着非常之大典以垂万世之弘谟今据江南通省绅士丛澍等生员吴启昆等兵丁李兴长等耆民张国祥等请上
尊号以光大典以慰舆情各具呈环臣衙门公恳代题【臣】见绅衿士民兵丁仰望之切实出至诚不敢壅於
上闻谨据舆情恭疏具题伏乞
皇上睿鉴俯赐俞允施行【臣】会同总督漕运【臣】郎廷极总督河道【臣】赵世显江宁巡抚【臣】张伯行安徽巡抚【臣】梁世勲江南提督【臣】师懿德合词具题为此具本谨
题请
旨二月十五日奉
旨已有旨了该部知道
二十九日福建巡抚觉罗满保请於台湾建
万岁龙亭恭祝
圣寿
诏弗许
二十九日巡抚福建等处地方提督军务都察院右副都御史臣觉罗满保谨
题为
皇恩浩荡薄海欢呼台郡吁建
万岁龙亭以祝
圣寿事钦惟
皇上
乃圣乃神
允文允武
建地久天长之业四海倾心
立王驰帝骤之勲万方归极历周甲子久看海不扬波运合贞元遥听嵩皆呼祝兹台郡虽居海外幸际昌期竞思拜舞沾膏泽而风和雨润凡山川阡陌共被恩波兴文教而云烂日华即草木禽鱼咸登乐国及孤有恤恒忘庚癸之呼挟纩知温乐効驰驱之职夫惟
一人之湛恩汪濊沧海同深是以衆志之拚舞欢欣康衢共祝兹於台湾府治之永康里敬建
龙亭恭庆
万寿旣准台湾镇道据绅衿耆民兵丁番黎等呈词幷所属文武申请详报前来【臣】不敢壅於
上闻相应具疏谨
题三月初五日奉
旨已有旨了该部知道
二月初六日浙江巡抚王度昭请建
万寿碑亭幷请
御书匾额
诏弗许
二月初六日巡抚浙江等处地方提督军务兵部右侍郎兼都察院右副都御史加三级【臣】王度昭谨
题为
圣寿之绵长共庆舆情之颂祷弥殷愿建碑亭以遂瞻仰事据阖属绅衿士民汪朝等呈称蓂荚产伊耆之世衍历无穷洛书出文教之朝添筹莫算享修龄而多祉祝词最善於封人本大德以得名福应尤称於孔子凡皆圣主之盛事讵如今日之弘庥钦惟我
皇上
德协乾坤既博厚高明悠久之皆至
道隆今古复圣神文武仁智之咸周
学贯天人探典坟於勅几之暇
艺超汉魏録金石於勤政之余言治必澄本以清源敷教则缓刑而尚德克勤克俭苎蒲襏襫皆入耕织之图惟恕惟平犴狴桁杨悉登仁寿之域蠲租之
诏叠下化为四海炊烟发赈之典频行尽被九州雨露
至耆老上蒙
恩恤遐迩胥欢在节孝仰沐
褒崇幽潜亦显虚恭礼下
寿考作人西清接讲幄之臣
恩全终始南馆盛登瀛之士彚拔茅茹頖额频加芹水鱼龙竞起制科增设棘闱桃李争芳文教覃敷武功兼懋辟从来未辟之疆土一统车书隷自古未隷之臣民万方玉帛是以海隅日出悉仰
皇仁僻壤茅檐普沾
帝泽莫不婆娑於日升月恒之代休养於河清海晏之
时矧夫浙省屡遘
时巡尤沾
天泽免漕旷典特厚於苕霅之乡
赐税弘施先被於吴越之地民生廑虑筹积贮以防饥岁祲劳心遣臣僚而监赈筑海塘而金钱不惜永靖风涛濬水利而沟洫皆通无忧旱涝民安物阜早知姬历无疆景淑春和恭遇
尧年周甲每怀
至德莫遏羣情三竺六桥称兕觥而欲献鸳湖鹉水为
春酒以介眉太末耆黎瞻
天叩首稽山士女望
阙呼嵩合朴遫之愚忱庆休嘉之盛遇伏恳俯从舆志请建碑亭铺张莫上之弘规扬厉无前之伟绩将见穹碑屼嵲与
圣节而恒留画栋辉煌竝
皇猷以久峙庶饮和食德旣咏歌卜年卜世之谟而望日瞻云得常表诚欢诚忭之志矣等情又为四民同盛
皇仁衆商尤沾
圣泽愿效封祝以展舆忱事据两浙盐课商人汪福玉等呈称窃惟午市开於帝世久传无虞无诈之风盐荚盛於姬朝共说利国利民之术蠙珠石磬禹贡早记其文橘柚菁茅职方亦志其物必使出涂者咸颂要期藏市者胥欢惟我
皇上六府孔修旣金木水火土谷之咸裕三事允治复正德厚生利用之皆宜勤以导民四海自安乐利之旧俭以立则
一人不乏澣濯之风本末兼资已见菽粟多於水火珍奇不尚自将珠玉贱於泥沙弛海禁以予民吉贝金顔尽供服御开关门以怀远鸡香花蕊悉佐恒需榷使必遴其人巡鹾更重其任俾擅心计者称素封於寛大之时而逐废居者获恒足於雍熙之世虎盐玉米得佐烝尝楩楠豫章足资梁栋几见金刀朽贯屡逢红粟遗涂统由
至德之涵濡以致比里之殷阜且因浙中商盛特加泮水额名郡邑三庠多士沐菁莪之化岁科两试百人仰云汉之垂户户弦歌奎壁光腾於斥卤家家诵习缥缃焜煜於盐人乐
文治之无遗感
天恩之丕着序惟三月春满千郊欣逢
圣主耳顺之辰实深草野嵩呼之愿在昔
翠华屡幸滨海共识
天顔惟兹
圣甲初周江甸咸思华祝东来紫气笼罩於龙山凤麓之间北望祥光徧覆於越水吴山之境莺啼柳浪盈眸咸若情形鱼跃花溪满目嬉游景物杏村酪熟争思挈榼以陈茅舍酿成竞欲跻堂而献舳舻云集於柳市共聆动地欢呼灯球烟绕於花城恍接钧天笑语第留金石之蹟庶存美盛之观伏恳俯鉴商忱永镌碑记筑亭於万姓观瞻之地垂辉於千秋颂祷之区从此阅十载而逓新巍峩增建将见历万年而不朽金碧长辉庶挟筴讴吟尝仰高天厚地而担书诵读时忻就日瞻云矣等情又为兵弁久沐
君恩
圣寿欣逢周甲羣情踊跃请建碑亭事据抚提通省目
兵张凤政等呈称窃惟
圣德与天地同其悠久史册辉煌
皇猷与河岳竝其贞恒诗书炳赫轩帝着武威於涿鹿秘发仙传殷宗振挞伐於淮方谟标星辅梦传九龄之异治惟百岁之勤固多文德之弘宣实羡武功之懋着孰如我
皇上德威遐畅合东西南朔以来王谟烈光垂兼禄位名寿之具美渐仁摩义治化轶汉唐宋而加淳乐备礼明制度兼夏商周而益善南平三孽北靖诸蕃运渊深之妙算如江如汉虎旅一振而螳臂旋摧出敏捷之神机若霆若雷隼旟乍摇而狐鸣絶响於是幅员极於莫外疆域靖以无虞惕震叠之声灵共球毕至凛潜滋之教化诗礼遥驰虽已櫜矢橐弓而备常不废亦旣阅兵讲武而学必兼明校骑以察其能每闻
温语临赐以厚其意恒沐
殊恩赳赳武夫得与鹰扬之宴桓桓虎士获看
禁苑之花峻极宫墙礼参一体炜煌
上谕讲解羣闻糗糒惟时兜弁饱腾於帐下刍粮无缺骊黄奋迅於营中思豢养之有年感涵濡之已久矧江城组练乐
时巡而获觐
天顔海甸水犀遇
亲操而常蒙
恩赉巍峩孤屿俨披阊阖千门淡荡西湖曾效昆明万旅已极一时之盛自然百世难忘今逢
圣甲初周倍觉舆情欣跃柳营日永千花尽学葵倾虎帐樽开一觥共思芹献旣喜河清有颂浪涌桃花更幸海晏无波云开瀛岛望觚棱而遥叩三祝堪夸瞻斗极而欢呼九如足继但必镌诸碑记始能久峙山河吁恳允建碑亭用慰羣愿俾投戈讲学仰止弗谖且戴
德衔
恩讴歌不置庶五十余载之惠泽与越水而长流而亿万斯年之历传共吴山而永固矣等情布政使司徐欐等会详钦惟我
皇上
道配乾坤覆载必贞乎悠久
明同日月照临咸戴夫升恒
圣德神功普天同庆
深仁厚泽率土均沾欣逢
六旬抚御之昌期正乃万年历数之伊始覩太平之盛
事颂
圣寿之无疆兹据通省绅衿商士兵民合词公报竪建万寿碑亭以继九如之祝永垂颂祷之区等情到【臣】据
此钦惟我
皇上
治隆今古
德迈唐虞
化育同天启仁寿无疆之域
恩膏匝地开圣神有道之长欣逢五十二年之昌期恭遇
六旬万寿之初度普天同庆率土腾欢据此舆情恳切
【臣】不敢壅於
上闻谨
题请
旨三月初二日奉
旨碑亭不必建造已有旨了该部知道
万寿盛典初集卷五

[book_title]卷六
钦定四库全书
万寿盛典初集卷六
圣德二【谦德三】
三月二十日和硕亲王衍潢等请以
万寿节庆祝盛典宣付史馆撰文立碑以垂永久诏弗许
三月二十日和硕显亲王【臣】衍潢等谨
奏为
圣寿无疆大庆普天颂祷难名恭请宣付史馆记载碑
文以慰舆情以垂永久事钦惟
皇帝陛下
惇大裕民视中外爲一体
忧勤饬治垂法则於万年
大孝格天
至仁匝地惟
圣德日茂合撰乾元斯
福寿兼隆同符大造
允文允武教化浃於遐方
克寛克仁恩泽及於庶类自
御极五十二年以来内安外靖皆出
庙算之周详肆赦频蠲总赖
宸衷之独断
忧劳节俭以爲万姓而非图一已之安
敬止缉熙以孚万年而不仅一时之计有感必通至微毕照仁民爱物始自亲亲尊位重禄同其好恶外自公卿以至匹夫匹妇无不沾被
厚恩内自亲王以至九族九宗无不感蒙
圣泽恭遇
皇上六旬大庆天下臣民踊跃欢呼齐集
京师经营不爱其财子来不惜其力自
畅春园以至京城绣幙悬灯锦楼结彩不分昼夜巷
舞涂歌十七十八两日
皇太后
皇上进宫銮舆出入以天下之乐爲乐不加警跸使得
共仰
天顔文武官员老幼妇子万万百姓道左焚香颂祷之声不絶实系古今未有史册未闻之事也【臣】等蒙
恩最重仰见
洪福齐天欢声动地不胜拚舞伏祈
勅下内阁大臣以今日盛事命史臣编次勒石立碑其
应在何处立碑请
勅下该部确议奏
闻倘蒙
俞允则四海之舆情大慰万年之盛事永垂矣爲此谨题请
旨本日奉
旨此事伊等自然记着不必立碑
四月二十四日和硕亲王衍潢等复请建立
万寿碑文
上仍不许
四月二十四日和硕显亲王【臣】衍潢等谨
题爲
圣德贯乎上下
大庆洽夫神人请纪盛典永垂万年事钦惟我皇上睿质天亶至仁至圣君临天下抚绥万国诚越百
王而迈千古恭逢
皇上六旬大庆衆心感戴不能自已具疏请上尊号奉
旨未允【臣】等从前疏内所称
圣德神功俱系实事竝非虚语我
皇上御极以来五十二年间敬
天法
祖励政勤民不遑日昃亲祀
郊
庙殚竭精诚承欢
慈帏备隆尊养笃念本支则广推亲爱加厚宗室则大沛恩荣宵衣旰食日亲览夫万几劝织省耕时殷怀於兆
姓水旱灾伤天行偶沴蠲除赈粜
惠泽频颁历年蠲免之数已逾万万而三岁一周之令
复涣
德音盛京朝鲜年谷稍歉
特遣官员航海运赈又以水利河道所关甚要躬临相度指示修防南北各河皆得奠定民生漕运永获安澜尤重祥刑以安民命爰书必慎决狱惟寛屡
颁肆赦之文
特下矜全之令且优恤禁旅之劳时
沛非常之泽设盖营房俾获宁宇立官库以济缓急赉帑金以清私逋一应远近差役给与驼马行
粮至於用人时
命保举以简才能务
亲引见以试贤否整严兵备时加训练追眷世勲则延懋赏以及於累叶特编史册则录副本以
赐其後人追念旧勲均
锡爵位朝列旧臣务全终始行间宿将倍
锡恩荣察访高年时
颁优赉功则超越三谟德则包涵二典笃敬纯孝厚泽深仁洵千古所未有也至於三孽拒命
特指授方略用张六师量地方之远近山川之险要水陆竝征舟骑兼行奋雷霆而进虎臣殄鲸鲵而为京观收察哈尔於边隅辑俄罗斯於荒服东溟逋宼悉就歼除塞北穷番咸归版籍惟厄鲁特噶尔丹恃其边远敢肆陆梁洊噬隣藩至干
天怒当衆议之迟疑赖
圣心之独断大张
天讨
亲整王师六飞踰瀚海之津三驾极狼胥之域跋扈之宼终获剪除依附之奸咸皆革面呼呼脑儿厄鲁特及西域之土白特等遂乃输诚款服其余茅龙山宼东齐俞七打箭炉红苗徭人黎人等剿抚兼行
恩威竝用武功旣震於边陲文教聿光乎时夏崇儒重
道
亲诣阙里千官陪祀九拜致?而
御藻宸章光昭云汉弘阐经学之精微褒录诸贤之後
裔
特命表扬朱子祀大成殿列十哲之班又复优礼前王
倍崇仪典
驾幸浙省则拜祀禹陵幸秦中则
命书
御名致祭周文武陵寝幸江宁则於明洪武陵屡经拜
礼且
圣心逊敏经史融贯文艺书射超类絶羣象数历律探颐入奥帝王之圣哲诚数千年来未有如我
皇上者也今综考舆图东至朝鲜琉球暹罗南至交趾西至呼呼脑儿土白特诸域北至喀尔喀厄鲁特俄罗斯诸部以及哈密番彞之族逐鹿使犬之区皆岁时朝贡输诚恐後幅员之辽濶诚数千年来未有如我
朝者也遡自
皇上莅政以来凡大小几务咸仰
睿裁施行征剿叛逆悉赖
宸谟指授且
皇上亲擐甲胄跋履山川寒不加裘饥不再膳与士卒同甘苦削平宼盗诛戮止属元憝胁从尽皆寛宥即噶尔丹之子宜蒙显戮尚荷矜全纳厄鲁特之款服则优给其爵禄准喀尔喀之囘籍则咸遂其生成扎萨克属我内旗分遣教训而捕其宼盗念朝鲜国享贡维殷屡免金币而厚其来使广柔远之恩无分於内外劳一身以绥万国诚数千年来未有如我
皇上者也是以运际昌期
一人有庆天锡纯嘏
万寿无疆率土咸宁兆民永赖似此
寿福之兼隆平成之极至诚数千年以来未有如我皇上者也此皆普天率土所共覩闻巍巍
圣德荡荡
神功
恩泽广布沦肌浃髓是以今岁三月恭逢
万寿王以下大臣官员军民人等自初一日起恭祝万寿外省耆老云集
京师各献维祺无分贫富均効葵忱我
皇上於老幼黎庶俱
赐恩馔离任老臣倍加荣赐又六十五岁以上年老男妇齐赴筵宴各赏衣服缎疋银两等物
皇上手书谕旨给与来京耆老着各训子弟敦行孝弟
勤治农桑又因
大庆广沛
恩纶颁
诏天下越
圣寿之日期而天降时雨大沛甘霖如此
德福兼隆神人共庆诚自古所未有也【臣】等合词恭疏
恳将
圣朝盛事永垂勒石奉
旨未允【臣】等仰望之心万不能已【臣】等躬逢
盛世幸遇
大圣人在上若不彰明
圣德阐扬神功後世将谓有此臣何【臣】等更何以自安再四思维实不容已【臣】等至愚至昧未能尽述我
皇上崇功峻德深仁伟烈谨据衆所共覩闻者勒之贞
珉用昭万年垂之无极为此谨具
奏
闻等因本月二十九日奉
旨建碑等事屡旨甚明这所奏无益该部知道
从来古帝王德隆道洽告成功於天地则有封禅之典登泰山禅梁父启金泥玉检之藏飞英声而腾茂实厚福庆以笃民生盖七十二代之君踵相接也至若文德武功巍巍荡荡深仁厚泽洋溢六合一时公卿士庶沐如天之化际明盛之休相与崇尚尊号以抒悃忱盖稽古放勲重华之称文武圣神之颂而窃仿其意有唐以来实始行之以後奉为故事虽其间贤君谊辟亦未尝不以之垂世示典焜燿史册盖纪扬颂於廷陛聆讴歌於草野尊亲之戴四海同风用以敷扬至治润色鸿业诚盛典也我
皇上临御五十余年兢兢业业无日不以敬
天法
祖爲念旰食宵衣上奉
慈宁宫备极尊养敦睦九族协和万邦励政勤民正礼作乐宇宙登於仁寿天地底於平成诞敷文德焕乎有章
纶音宣布允与二典三谟光昭天壤每岁
临御经筵讲求治平之要崇儒重道躬诣杏坛行释奠
之礼
万几稍暇即综览羣书上自典坟下及子史百家天文地理乐律历数诸书靡不探赜穷源条分缕晰勒为成书昭示万世至於除残去暴大奋武功荡平三孽绥靖海壖三征噶尔丹靺鞈亲临寒不加衣饥不再食以
万乘之尊与士卒同甘苦六师用命电扫风驰不崇朝而凯旋告庙东西朔南声教四讫以及殊方异域梯航万里重译来朝幅员之广自开辟以来未之有也弥复
轸念民生普天之下有一夫之不获咸在
帝心黄淮合流为东南之患於是规度形势指授方略水伯效灵河工奠定重念穑事为民生大命每岁首必
亲祀祈谷匕鬯告?比年以来野有多鱼之兆史书大有之祥犹且蠲租赐复惠泽频施平狱缓刑钦恤备至耕凿作息之民固已熙熙然见唐虞三代之风矣若夫造士作人辟门吁俊屡增解额
特诏开科
御制训饬士子文颁示天下厘剔官方内外大吏下至
州县末职俱引见
殿墀量才授任扬清激浊大法小廉吏治旣清四民乐业风俗之美比户可封和气致祥百灵荐祉是以膏雨降瑞麦登荣光四塞河润千里山川献其祯瑞云物吐其光华湛恩汪濊率土蒙休光天之下至於海隅苍生靡不咸若矣乃康熙二十三年词臣曹禾请行封禅
皇上再三不允昔建武先却封禅後感会昌符复议行
之未有若我
皇上之至诚坚却始终让而不居者也然犹曰封禅之事功成告天帝王躬行之非臣下所能请也至於尊号之请则出於臣民拜手赞扬之意以章骏烈鸿休奉之者无私受之者不愧昔唐宋之君功德不逮
皇上至远也然天宝元年感灵符之应遂上尊号宋天僖元年秋七月乾兴元年春二月以羣臣请亦上尊号告宗庙而名正质人民而言顺矣矧我
皇上功德至隆极盛不啻咸五帝登三王於以昭至德於万世垂鸿号於无穷何多让焉乃自三藩荡平之後羣臣即请上
尊号其後平台湾则又请平噶尔丹则又请四十一年十二月宪臣等公疏请四十二年正月诸王大臣及文武大小官员请上
尊号曰
圣神文武大德广运皇帝四十四年五月科道官又公疏请五十年三月诸王大臣官员复合词吁请我
皇上谦德冲怀温纶慰荅俱坚辞不许兹康熙五十二
年恭届
万寿六旬久道化成时雍风动皆由我
皇上功德隆盛坐致昇平诸王臣民复合词有
尊号之请我
皇上即俯顺舆情加上徽号慰率土臣民之望惬天下
爱戴之心适足以昭至治之无外乃
谕旨谆谆允恭克让坚不允行惟
万寿节陞殿一受朝贺而其他请立碑文则却之请建宫亭龙亭则又却之谦冲之德久而弥光盖自有书传以来未有谦德若斯之隆者也仰惟我
皇上於尧舜事功之外探性天之秘奥抉圣道之渊微於十六字之心传与之默契而无间故能不事虚文不蹈故辙无论唐宋以来之空名屛而不居即七十二君登封告成之典行之於先而无异词者以我
皇上视之泊如也【臣】等生逢
盛世幸际
昌期不克仰赞
高深於万一而谨志其大略如此
万寿盛典初集卷六

[book_title]卷七
钦定四库全书
万寿盛典初集卷七
圣德三保泰
康熙五十一年十月十九日己巳
上以礼臣疏请会议
六旬万寿应行典礼
特颁谕旨宣示中外臣民共体孜孜惕厉至意勉尽职
业永保昇平其庆祝虚文槩不准行
七月十一日礼部尚书【臣】赫硕色等谨
题为请
旨事康熙五十二年恭遇
皇上六旬大庆【臣】等钦惟我
皇上抚绥寰宇五十余年仁泽广布声教覃敷四方万国咸乐昇平无不优游於尧天舜日之下是以
上天垂佑景福骈臻
万寿无疆福德兼隆诚亘古所未有也今中外臣民沾
沐
深恩沦肌浃髓感戴
大德刻骨镂心明岁恭遇
圣主六旬大庆莫不欲各罄葵忱其尊亲颂祝之至愿万不能已【臣】等职司礼曹凡应行典礼自应预拟奉
闻但此非常之庆普天率土莫大鸿庥非寻常典礼可比【臣】等未敢轻拟应请会同大学士九卿詹事科道详议具题可也【臣】等未敢擅便谨
题请
旨十月十九日奉
旨朕御极以来惟欲万国乂安上则敬
天法
祖下则垂令名於後世孜孜然以致须发尽白心血耗散历尽忧勤荡平险阻自古帝王在位不久享年不遐者论者往往归於别故而未谅帝王实不胜其难实不堪其劳忧惧所迫以致短祚也朕反覆思维帝尧固辞华封之祝必似朕临莅年久之君方能知圣人言之有实也余则断不能知矣朕本凉德惟赖
祖
考得国之正积福之深在位五十余年寿届六十今忧劳倍增血气渐惫惟恐愈久而力不支愿不遂以至不全终始一世勤瘁俱属徒然朕惟惕厉而已竝未留心祈求甲子之周也览礼部请旨之奏悉系虚文无有实际朕惟愿臣清子孝兄友弟爱人人皆读正书勉尽职业国安民治盗贼宁息各以血诚实意为朕六袠庆祝朕即嘉纳此外仪文朕无所嗜亦无所好这所奏不准行
康熙五十二年三月初二日己卯
上以直省臣民耆老云集京师建立经坛彩棚庆祝圣寿者不计其数
特颁谕旨宣示中外凡有祝延者必求雨阳时若万邦
咸宁仰副夙夜匪懈不自满假至意
上谕王贝勒大臣九卿詹事科道曰朕昨进京见各处为朕六十寿庆贺保安祈福祝延者不计其数朕实凉德自觉愧汗从来帝王之治天下罔不以民生为念若为一己之私即不能扩而充之矣朕若先知必令止之今已成矣难毁衆志夜来思之达旦朕所以为天下万国苍生之主者万姓安即朕之安天下福即朕之福若能祈祷雨阳时若家给人足则朕安寝饱食可以却病延年此朕之求福非有妄想也传之各处凡有祝延者必求雨阳时若万邦咸宁为先朕已老矣有若无实若虚夙夜匪懈履薄临深之念与日俱增岂敢自有满假乎
三月初四日和硕显亲王【臣】衍潢等谨
题为恭聆
圣训臣庶欢腾事康熙五十二年三月初二日
上谕谕王贝勒大臣九卿詹事科道朕昨进京见各处爲朕六十寿庆贺保安祈福祝延者不计其数朕实凉德自觉愧汗从来帝王之治天下罔不以民生为念若为一己之私即不能扩而充之矣朕若先知必令止之今已成矣难毁衆志夜来思之达旦朕所以爲天下万国苍生之主者万姓安即朕之安天下福即朕之福若能祈祷雨阳时若家给人足则朕安寝饱食可以却病延年此朕之求福非有妄想也传之各处凡有祝延者必求雨阳时若万邦咸宁为先朕已老矣有若无实若虚夙夜匪懈履薄临深之念与日俱增岂敢自有满假乎钦此【臣】等跪听之下不胜
欢忭悦服钦惟我
皇上仁竝覆帱恩深雨露四海万国各遂生成优悠於
尧天舜日之下中外臣民感佩
圣恩刻骨镂心匪朝伊夕兹遇
皇上六旬大庆各抒诚悃?祝
万寿无疆者此不过少申爱戴之微忱至各省绅衿士
庶以及耆老云集京师叩祝
圣寿不可计数亦皆发於至情不能自己总由深仁厚泽浃髓沦肌是以鼓舞欢欣趋跄恐後我皇上秉德谦冲虚怀若谷
圣不自圣安愈求安
特颁
圣旨晓谕臣工
天语煌煌意旨深远总之念念敬
天刻刻勤民不尚一已之安逸期致万国之咸宁虽古帝
王典谟训诰不能及也盖
皇上此心即是
天心伫见
天眷我
皇雨阳时若年谷丰稔家给人足万邦安宁
圣寿与
天同久
景福如日方升普天率土永享昇平於无既矣【臣】等无
任欢跃之至为此谨
题初六日奉
旨知道了
十月初九日癸未
万寿科
殿试天下贡士
钦定策题询以儆戒无虞制治保邦之道
是岁
特开恩科
临轩策士阁臣以策问请
上钦定制策首以儆戒无虞制治保邦爲询有曰朕自御极以来翼翼兢兢五十余年如一日至於大小臣工无时不以国尔忘家以人事君之义相为告戒焉边疆虽靖尤加意於武备之修凡以立国之道德威不可偏废古帝王所以深根固本杜渐防微是朕之所夙夜而不敢康者也书曰儆戒无虞又曰制治未乱保邦未危今国家承平日久文恬武嬉朕惟唐虞成周之隆君臣所以动色咨警者岂过虑欤无亦察於天命人心之理而无荒无怠期以长凝上天之眷而永底蒸民之生也其何以使中外臣僚悉喻朕意欤【全载第三十三卷开科条中】
【臣】等伏读前後
诏旨仰见我
皇上忧盛危明保邦制治之心抑何有加而无己也皇上躬承鸿业手致太平自南定三孽北扫朔漠以来内修政事而安民察吏措置极其周详外尽怀柔而奋武揆文德威无不宣播因之天不爱道而风雨以时地不爱宝而嘉祥屡见海外宾服域中晏如措天下於磐石之安致社稷若苞桑之固世运之泰至此极矣
皇上处丰亨豫大之世存朝乾夕惕之心事事切於諴民时时期於阜物上諟天命下顾民碞夙夜孜孜不遑暇逸今恭逢
万寿天下臣民云集都城共申庆祝正与民同乐之时
也乃
圣心靡宁
谕旨谆切一则曰惟愿臣清子孝兄友弟爱读正书勉职业国安民治盗贼宁息再则曰万姓安即朕之安天下福即朕之福履薄临深之念与日俱增至於
临轩策士又三致意焉大哉
王言虽谟典所载未有若是之深切着明者然而皇上之忧勤惕厉非自今日始也前此康熙十年十月上谓讲官熊赐履等曰人主势位崇高何求不得但须有一段敬畏之意自不至於差错即有差错尚可省改若任意率行漫不加谨鲜有不失之纵佚者朕每念及此未尝一刻敢暇逸也
皇上之不恃崇高而心存敬畏未尝稍自暇逸也如此
康熙二十八年夏旱
皇上深宫斋戒
圣容清减旣而各省得雨羣臣以劳瘁过甚请
临幸畅春园颐养
圣躬
上曰朕可与他人比耶先人而忧後人而乐理固宜然今近省固已得雨北边蒙古盛京乌喇宁古塔诸处更切於怀因此忧劳以致癯弱人或可欺天亦可欺耶倘荷天之泽皆得沾澍朕自出行也康熙三十四
年六月霪雨连绵
上曰雨太多虑伤禾稼朕思天时与人事恒相感召未可谓灾沴为天时适然之数全不关於人事也明日传九卿詹事科道集议政事有宜兴宜革者令各抒所见奏闻时廷臣以时方盛暑乞少纾
圣虑
上复曰尧舜之时犹有都俞吁咈盖已治而益求其治已安而益求其安古之圣人兢兢业业始终如一朕朝夕以此警惕於衷三十余年以来未尝一日少自寛假亦有请间日理事者朕不以为然惟存恒久之心时时乾惕耳朕思地方间有荒歉正可动人警戒之心古人所谓遇灾而知惧也夫水旱灾荒时所恒
有
皇上不以为偶然之事而恐惧修省也如此康熙四十
五年三月
上以三冬少雪入春不雨
谕大学士九卿等曰朕总理几务甚久年岁日益乾惕滋深自去冬无雪及今春深尚未得雨地气熯燥不和又云色多细缕状此非仅无雨且恐别有变异与其有变而後讲求不如君臣於未事之先将政事得失任为己责竭诚摅忠详加计议之为当也但数语颂扬虚辞省改未可即以塞责夫民为邦本食为民命朕自东作以至收获廑念靡宁迨秋成以後岁果丰登然後此心少释若有歉收之处即别为筹画尔等俱系大臣或司言职事有阙失各宜直陈
皇上未事绸缪而念切民依也又如此总之
皇上不狃一时之安而必欲贻万世以安不尚一已之逸而必欲予天下以逸不恃一事之得而必欲事事之皆得故持盈保泰有顷刻无间於中者夫自古所称郅隆之世莫如尧舜当日上有钦明濬哲之主下有亮采惠畴之臣亦云盛矣而君臣之交相儆者不曰无教逸欲无旷庶官即曰克艰厥后克艰厥臣甚至赓歌扬拜犹怀丛脞之虞圣人之用心大槩如是然尧舜之世洪水方割黎民阻饥非若
今日之淮黄底定百室盈宁也尧舜之世草昧初开
文明渐启非若
今日之渐摩已久亲逊成风也乃运会之盛过於唐虞而儆戒之心勤於尧舜从来盈虚消息天道之自然惟圣人能持其盈以留其有余故可以久安而长治古圣人之作易也於大有之後次之以谦次之以豫孔子序卦传曰有大而能谦必豫明乎有而不矜其有是以豫也以古圣人之书合之
圣天子之心不诚与之同揆也哉盖由
万几之暇精硏经史凡千古帝王政治之得失圣贤理道之精微靡不兼综条贯於中故德愈崇而心愈谨治弥隆而惕弥深载见之诗曰以介眉寿永言保之又曰俾缉熙於纯嘏其我
皇上孜孜保治之谓欤
万寿盛典初集卷七

[book_title]卷八
钦定四库全书
万夀盛典初集卷八
圣德四【教化】
康熙五十二年三月十八日以
万夀覃恩
诏直省督抚举山林隐逸怀才抱德之士核实具奏酌与录用其满汉孝子顺孙义夫节妇该管官细加谘访确具事实奏闻礼部核实旌表以广教化
康熙五十三年二月二十日湖广总督【臣】额伦特谨
题为钦奉
恩诏事康熙五十二年三月恭逢
皇上万夀颁宣
恩诏内一地方有山林隐逸怀才抱德之士着该督抚核实具奏酌与录用钦此钦遵在案钦惟我
皇上御极以来历今五十三年宵旰不遑励精图治保民无一夫之不获取士则有美之毕收乃犹颁宣
诏旨惟恐野有遗贤【臣】等敢不虚衷采访仰副
恩纶窃查湖广地方古称才薮自蒙
皇恩教育广额搜罗士皆奋志科名不甘栖心岩穴求
可上应
明诏实鲜其人臣谨以素所闻知如陕西隐士王心敬
者为我
皇上陈之查王心敬籍隶陕西鄠县年近六十家世业儒学有真传得程朱之正脉行为乡表领月旦之嘉评品既端方孝尤纯笃母年八十余晨昏定省未尝少间乐志田园罔竞荣利日以闭户着书诲人不倦为务臣生长西安习闻其名未识其面比至湖广闻前抚臣陈诜敦请再三心敬始遵母命负笈来楚居未浃旬即以亲老辞归至今江汉人士犹憾遽失典型以是知王心敬苟非真怀才抱德不能使人企慕至此微【臣】识闇才疎受
恩深重无可报効惟思为
国荐贤少伸犬马之忱是以不嫌越境冒昧荐扬伏
乞
勅下陕西督抚将隐士王心敬再加核实奏
闻如果【臣】言不谬令地方官起送赴京引
见赐之明试或德行果优或才能足用是恳
皇恩量与擢用於以副
恩纶而昭
盛典不惟史册流光林泉生色【臣】且不胜欢欣拚舞庆至治之得人矣缘系奉
旨举贤事理不敢隐尤不敢忽伏乞
皇上睿鉴施行为此谨具奏
闻三月十五日奉
旨该部议奏
本月二十三日吏部尚书【臣】富寜安等谨
题为钦奉
恩诏事吏科抄出湖广总督额伦特奏前事内开案查康熙五十二年三月十八日恭遇
皇上万夀颁宣
恩诏内一地方有山林隐逸怀才抱德之士着该督抚核实具奏酌与录用钦此钦遵在案钦惟我
皇上御极以来历今五十三年宵旰不遑励精图治保民无一夫之不获取才则有美之毕收乃犹颁宣
诏旨惟恐野有遗贤臣等敢不虚衷采访仰副
恩纶【臣】谨以素所闻知有如陕西隐士王心敬者谨将
立身行己为我
皇上陈之查王心敬籍隶西安鄠县年近六十家世业儒学有真传行为乡表品既端方孝尤纯笃母年八十余晨昏定省未尝少间乐志田园罔竞荣利日以闭户着书诲人不倦为务此【臣】生长西安所习闻而未谋面者比至湖广闻前抚【臣】陈诜敦请再三心敬始遵母命来楚居未浃旬以亲老辞归至今江汉人士犹憾遽失典型以是知王心敬苟非真怀才抱德不能使人企慕至此微【臣】识闇才疎受
恩深重无可报効惟思为
国荐贤少伸犬马之忱於万一是以不嫌隔省冒昧
荐扬乞
勅陕西督抚即将隐士王心敬再加核实奏
闻如果【臣】言不谬着该地方官起送赴京引
见赐之明试或德行果优或才能足用是恳
皇恩量与擢用於以副
恩纶而昭
盛典不惟史册流光林泉生色【臣】且不胜欢欣拚舞庆至治之得人矣康熙五十三年二月二十日奏三月十
五日奉
旨该部议奏钦此钦遵於本月十六日抄出到部相应行令陕西督抚将王心敬细加核实具题到日再议可也【臣】等未敢擅便谨
题请
旨本月二十五日奉
旨依议
礼部仪制司为钦奉
恩诏事准奉天将军唐保住咨称看守
福陵总管尊住等咨称正白旗多奇禅佐领下阿克楚之孙族长观保寜古里九什格龙噶尔图孟戈络等呈称族叔祖席十五岁父故昼夜侍奉孀母不倦母自四十七岁孀居至八十二岁於康熙四十九年二月二十九日病故祖席三日不食三七後在原籍遂田里安葬於母坟旁结茅庐
一间日则修坟夜则秉烛坐守效古之孝子能竭其力夏耘草冬扫雪三年之久竝无倦怠於五十一年三月二十九日二十七月已满亲族人等迎接来家祖席系闲散人今年五十三岁父名马拉原任拖沙拉哈哈番蒙
恩诏查孝子顺孙合族将祖席尽孝之处举出七品官刘丫图八品官非丫图族长寜古里九什格龙噶尔图孟戈络具保前来查祖席於母坟前结茅庐看守二十七个月是实等因於康熙五十二年六月二十九日咨送前来查孝子祖席尽孝之处与例相符应存案俟年终彚题可也镶黄旗都统副都统钦奉
恩诏查咨请题
旌表节妇
满洲船住佐领下护军瓦色妻巴雅拉氏等四十口
蒙古佛保佐领下护军赛音图妻佟氏等九口汉军祖良卿佐领下俊秀郎应参妻吴氏等七口
正黄旗都统副都统钦奉
恩诏查咨请题
旌表节妇
满洲明德佐领下披甲神保住妻乌雅拉氏等二十七口
蒙古策汪诺尔布佐领下护军那苏克妻鄂者忒氏一口
汉军金无极佐领下闲散文之祥妻李氏等十三口
正白旗都统副都统钦奉
恩诏查咨请题
旌表节妇
满洲张格佐领下拨什库卞他哈妻佟嘉氏等二十六口
蒙古和尚佐领下护军齐伦妻八林氏等五口汉军李维新佐领下闲散董有亮妻张氏等二十口
正红旗都统副都统钦奉
恩诏查咨请题
旌表节妇
满洲常来佐领下护军哈什那妻瓜尔嘉氏等九口
蒙古敦住克佐领下护军纽牛妻郭尔吉氏等十一口
汉军王永成佐领下原任拖沙拉哈番赵之瑜妻刘氏等七口
镶白旗都统副都统钦奉
恩诏查咨请题
旌表节妇
满洲觉罗海兰佐领下亲军吴汉妻武扎拉氏等三十九口
蒙古新多尔吉佐领下护军阿第妻关氏等十一口
汉军高其倬佐领下披甲陈三逹妻锺氏等十四口
镶红旗都统副都统钦奉
恩诏查咨请题
旌表节妇
满洲蒙古佐领下护军保孙妻佟嘉氏等二十五口
蒙古班第佐领下护军尚图妻王氏等五口汉军赵珀佐领下闲散于邦臣妻姜氏等三口正蓝旗都统副都统钦奉
恩诏查咨请题
旌表节妇
满洲车克车浑佐领下护军博图妻王氏等二十口
蒙古索诺木喇什佐领下亲军昂阿来妻萨尔屯氏等六口
汉军张永正佐领下闲散于显亮妻孙氏等八口
镶蓝旗都统副都统钦奉
恩诏查咨请题
旌表节妇
满洲萨克慎佐领下护军桑哥妻邱氏等三十三口
蒙古孟和尚佐领下护军巴尔藏妻查罕氏等六口
汉军李楠佐领下闲散王朝英妻徐氏等四口奉天将军伯唐保住钦奉
恩诏查咨请题
旌表节妇
镶黄旗满洲殷泰佐领下拨什库逹羊阿妻巴牙喇氏等三口
杭州将军宗室诺洛布钦奉
恩诏查咨请题
旌表节妇
镶黄旗满洲那穆布佐领下拨什库满珠妻莫尔齐氏等五口
西安将军席柱钦奉
恩诏查咨请题
旌表节妇
镶黄旗满洲色柱佐领下披甲敦泰妻由库卢氏等十五口
寜古塔将军觉罗蒙鄂洛钦奉
恩诏查咨请题
旌表节妇
镶黄旗满洲迈图佐领下披甲科布索活妻傅查氏等二十二口
礼部尚书【臣】陈诜等谨
题为彚题
旌表事准八旗奉天等处将军咨称等因前来该【臣】等议得各该都统副都统各该将军副都统既称伊等自三十岁以下守节至五十岁以後贞恪守节及孝子尽孝是实照例年终彚题应请
旌表俟
命下之日行文户部每人给银三十两听其建坊可也
【臣】等未敢擅便谨
题请
旨康熙五十二年十二月十七日题本月十八日奉旨依议
广东廵抚满丕钦奉
恩诏题请
旌表节妇
南海县民梁俊客妻陆氏
南海县儒士方士成妻吴氏
东莞县生员赵奕爵妻李氏
东莞县儒士庾瑚妻黎氏
东莞县儒士周祥庆妻袁氏
顺德县儒士萧英俊妻张氏
潮阳县民姚爵士妻陈氏
偏沅廵抚潘宗洛钦奉
恩诏题请
旌表节妇
桂阳州生员雷电妻邓氏
安仁县民李任贤妻唐氏
四川学政王诰钦奉
恩诏题请
旌表节妇
宜宾县生员樊泽迥妻尹氏
富顺县武举王于蕃妻尤氏
贵州廵抚刘?枢钦奉
恩诏题请
旌表节妇
镇寜州生员洪可选妻项氏
福建廵抚觉罗满保钦奉
恩诏题请
旌表节妇
连江县生员陈献琳妻郑氏
莆田县儒士郑翰徵妻许氏
邵武县儒童李如璋妻聂氏
连城县民童才良妻俞氏
浙江廵抚王度昭钦奉
恩诏题请
旌表节妇
仁和县儒童汪云瑞妻王氏
仁和县民沈士昭妻刘氏
仁和县民范玉珍妻朱氏
仁和县监生周之暹妻沈氏
仁和县民严甡妻俞氏
山阴县民吴乾复妻朱氏
山阴县民刘士茂妻朱氏
平湖县贡生程溥妻戴氏
海寜县监生杨中惺妻劳氏
山西廵抚苏克济钦奉
恩诏题请
旌表节妇
静乐县原任光禄寺署丞李室妻周氏又妾邸氏
礼部尚书【臣】陈诜等谨
题为彚题
旌表事据广东廵抚满丕等具题前来该【臣】等议得查山西廵抚苏克济疏称静乐县原任光禄寺署丞李室妻周氏妾邸氏【臣】部查周氏曾否受过
诰封邸氏病故年分不符一并行查该抚去後至今未到俟该抚查覆到日於康熙五十三年年终彚题外广东等属共节妇二十五口该抚该学政俱疏称伊等贞恪守节是实照例年终彚题应请
旌表俟
命下之日行令该抚该学政转行该地方官各给银三十两听其建坊可也【臣】等未敢擅便谨
题请
旨康熙五十二年十二月十七日题本月十八日奉旨依议
二十五日壬寅
上宴廷臣及直省来京庆祝
万夀臣民年六十五岁以上者於
畅春园宴毕
特降勅旨颁赐耆民令归传谕乡里敦孝弟厚风俗上谕各直省老人云书称文王善养老者孟子云七十者非帛不煖非肉不饱帝王之治天下发政施仁未尝不以养老尊贤为首务近来士大夫只论做官之贤否移风易俗之效验所以不暇讲究孝弟之本心朕因今日之会特宣此意若孝弟之念少轻而求移风易俗其所厚者薄而其薄者厚矣尔等皆是老者比回乡井之间各晓谕邻里须先孝弟倘天下皆知孝弟为重此诚移风易俗之本礼乐辞让之根非浅鲜也昨日甘霖大沛四野沾足朕心大悦尔等毋误农时速回本地特谕本日户部即将
上谕刋刻分给直省老人
七月三十日乙亥
诏以颁发老人
上谕载入
上谕十六条内通行直省府州县及凡有土司之处於
月朔竝行宣讲以广教化
闰五月二十五日广西廵抚【臣】陈元龙谨
题为
圣朝养老恩隆惇伦化远谨据舆情恭谢
天恩事据广西桂林府等属耆老李昌泰等呈称昌等幸逢仁夀之世皆登耄耋之年生长边方未嫺礼教伏读
圣谕讲究孝弟之本心昌等在各乡村传集老幼宣读讲论人人耸听有感激而涕泗交颐者有愧恧而头低面赤者有欢忭而踊跃鼓舞者北望叩头齐声皆呼
万岁从此父慈子孝兄友弟恭各爱其亲各敬其长狱讼自息盗贼自销真成熙熙皥皥之风昌等年老之人仰荷
皇恩赏赉皆得衣帛食肉似此养老仁政亘古所无今见风俗淳厚子孙孝敬相与含哺鼓腹歌咏太平正未有艾普天耆老无非
圣夀锡福但微贱小民感戴之情无由上逹吁请代题
恭谢复疏
题为请行宣讲养老
上谕以正人心以厚风俗事本年五月初二日准部咨
开颁发各直省老人
上谕一道臣跪读之下仰见我
皇上端治化之本原明孝弟为首务就施仁养老之典
寓移风易俗之权蔼蔼
纶音如父子家人之告语煌煌
诏旨示纲常名教之防闲虽二典三谟奚以过是若普天率土皆能守孝弟之本心则闾里尽属良民学校无非端士风俗咸归淳厚化理益至雍熙现今直省各府州县每月朔宣讲
上谕十六条【臣】请通行直省地方将颁?老人
上谕并行宣讲俾里民听闻之下提撕警觉裨益非浅鲜矣至广西等处土司地方教化尤属紧要乞一幷颁发土司官员宣讲以广
圣化冒昧条奏伏乞
睿鉴施行七月初二日奉
旨该部议奏
七月二十六日户部尚书【臣】穆和伦等谨
题为请行宣讲养老
上谕等事礼科抄出广西廵抚陈元龙奏前事等因康熙五十二年闰五月二十五日题七月初二日奉
旨该部议奏钦此钦遵於七月十六日礼部将原抄咨送到部【臣】等查得广西廵抚陈元龙奏称颁?老人
上谕一道【臣】跪读之下仰见我
皇上端治化之本原明孝弟为首务若普天率土皆能守孝弟本心风俗咸归淳厚化理益致雍熙现今直省各府州县每於月朔宣讲
上谕十六条【臣】请通行直省地方官将颁发老人上谕竝行宣讲俾愚民听闻动其感发兴起之念裨益非浅鲜矣至广西等处土司地方教化尤为紧要竝乞一体颁发土司官员讲解以广
圣化等因具奏前来查颁发老人
上谕臣部已经通行直隶各省在案今该抚既请颁发
老人
上谕与现今直省各府州县月朔宣讲
上谕十六条竝行宣讲及广西等处土司地方竝乞一体颁发土司官员讲解等语均应如所请将颁发老人
上谕载入
上谕十六条内行令直隶各省府州县及凡有土司之
处照例於月朔竝行讲解以广
圣化可也【臣】等未敢擅便谨
题请
旨本月三十日奉
旨依议
【臣】等伏读
诏旨何其爱民之深忧民之切而兢兢於化民成俗如此乎其至也书曰惟天阴隲下民厥有恒性克绥厥猷惟后又曰天降下民作之君作之师盖非徒遂其生必且复其性焉在昔尧舜之世既设司徒之官教以人伦使知父子有亲君臣有义夫妇有别长幼有序朋友有信又申命以劳来匡直辅翼使自得之又振德之盖圣人之忧民如此而又虑司徒之官未能徧及乡国也更设为庠序学校以教之而申之以孝弟之义老者衣帛食肉斑白者不负戴於道路三代相因其法益备於是秀民之列胶庠者蔑勿循循知齿让矣而村野愚民身不被诗书之泽口不诵仁义之言何所督率而化导之於是命遒人以木铎徇於路以振文教而周礼大司徒正月之吉始和布教於邦国都鄙乃县教象之法於象魏使万民观教象挟日而敛之乃施教法於邦国都鄙使之各以教其所治民令比闾族党互相保恤人伦明於上小民亲於下唐虞三代之隆化行俗美君子乐得其道小人乐得其欲风何淳欤汉时兴廉举孝犹为近古又立县三老乡三老专主教民明帝临辟雍行养老礼诸儒执经问难於前圜桥门而听者亿万计维时风俗淳厚彬彬有君子之风焉夫古之为教也无过命司徒设学校警以遒人劝以读法极之临雍讲艺如是止矣未有煌煌
圣训进十五国之父老而面命之与父言慈与子言孝
正教化之本明礼让之原如
今日者也我
皇上临御以来敬天勤民事事以尧舜为法而孝弟之大原尤躬行倡率於上极天下之尊养以奉
皇太后而先意承志久而弥纯至於笃厚天潢推恩宗室孝友之诚有加无己固宜推此以仁民则视民如伤推此以爱物则万物竝育化民成俗之方至隆极盛矣犹恐天下之民匹夫匹妇有不与闻教化者爰
颁示圣谕十六条通行郡国虽一乡一邑之中每逢月朔令官师党正明切而宣讲之远近齐民负贩者弛担而前秉耒者辍耕而听有拊心点首叹息泣下者又念士为四民之首兴行育德礼义相先尤庶民之所则而效也特
御制训饬士子文通颁学宫命师儒之官立章缝於庭
下而训之其束身修行之子得闻
圣训争自濯磨而跃冶者流靡不愧悔生心同归於善教化之勤拳虽唐虞三代何以加诸宜乎清和
咸理兵革不作四译向风享亿万载承平之福而未有已也兹届
万夀六旬大庆九州垂白之老不远千里而来望阙嵩呼四方和会自古书传所纪上下数千百年未
闻有若斯之盛者非
圣天子之德教溢乎四海何以得此於遐迩中外哉我皇上慰荅舆情
陞殿受朝贺十七日先自
畅春园奉
皇太后还宫
皇子
皇孙步行扶辇十八日先率臣民朝
皇太后然後
陞殿固己身先天下而教之孝矣二十五日宴廷臣及
直省赴
阙朝贺臣民年六十五岁以上者於
畅春园设宴千四百席席四人
皇上亲御门谕以敬老尊贤弗拘常礼又
命皇子皇孙年十五以上者传觞劝侑其臣工年八十
耆民年九十以上者
特许前席赐以巵酒又已先天下而教之弟矣乃复亲赐温纶谕以孝弟力田为本务礼乐辞让为化源使归教其乡里树之风声当是时也孝子顺孙义夫节妇既已各戴
覃恩旌其宅里而
王言所播雷动天随不啻家人父子之交相劝勉固宜遐陬僻壤举踵思慕感激涕零而咫尺
天顔亲承
圣训者更不自知其欢欣踊忭咏歌
圣德於无疆也书所谓明俊德亲九族百姓昭明协和万邦黎民於变时雍者何以加於此易曰圣人久於其道而天下化成盖惟有圣人之大德然後享圣人之上夀有圣人之上夀然後成圣人之大化自非久於其道化亦未易言成也我
皇上以德致夀享历弥长非三代以下人主所及故大化翔洽亦非三代以下所可几自今以往万有千岁眉夀无害渐仁摩义沦肌浃髓将使户皆可封进於淳古所谓咸五帝登三王岂笔札所能尽记也哉
万夀盛典初集卷八

[book_title]卷九
钦定四库全书
万夀盛典初集卷九
典礼一【朝贺一】
康熙五十二年三月初六日癸未礼臣以
圣夀六旬正诞请於
圣诞日陞殿受朝贺
上从之
三月初六日礼部尚书【臣】赫硕色等谨
题为恭逢
仁夀昌期吁请举行
大典以迓神贶以慰舆情事钦惟我
皇上冠百王而首出抚万国以咸寜久道化成无逸作
所敬
天法
祖朝乾夕惕者五十二年
圣德神功慕义怀仁者千万余国用是
苍穹垂佑夀福兼隆考之前古孰能嫓美前於五十年欣
逢泰运诸王大臣会同恳乞
皇上陞殿受贺新撰
表文恭进岁以为常等因具题蒙
皇上俯念公疏奏陈情词恳切如所请行舆情欢忭得
遂微忱今恭逢
圣主六旬大庆臣民尤深鼓舞中外更属欢腾羣欲抒瞻云就日之思效华祝嵩呼之盛爱戴颂祝倍胜於前查每遇
万夀圣节致祭
太庙後殿真武庙东岳庙城隍庙今岁大庆非比常年除
例祭外伏恳
特遣大臣告祀
天
地
太庙
社稷祝文由翰林院撰拟其开列遣官恭设祀品等项
太常寺照例备办至十八日
万夀正诞伏乞
皇上陞太和殿受诸王贝勒内外臣工军民耆老等拜表庆贺
表文由内阁撰拟恭候
命下遵行嗣後每遇十年着以为常用昭
天
祖神灵保佑申命之意幷慰薄海内外尊亲爱戴之诚则
亿万年永享昇平千百国长祝
仁夀矣【臣】等谨拜首稽首无任踊跃欢忭之至为此谨
题伏候
勅旨初八日奉
旨是
十二日礼部尚书【臣】赫硕色等谨
题为礼仪事恭照康熙五十二年三月十八日
万夀圣节行
庆贺礼仪注是日早
皇上卤簿大驾於
太和殿前照常陈设
皇太后仪仗於
寜夀门前陈设中和乐於檐下陈设丹陛乐於寜夀门外南墙下两边陈设和硕亲王以下入八分公等内大臣侍卫及满汉大学士等俱穿朝服於
景运门外齐集礼部堂官以行礼时已至奏请
皇上具礼服陞辇礼部堂官前导由
景运门出王等以下入八分公等内大臣侍卫及满
汉大学士等随至
皇太后宫西角门
皇上降辇至
寜夀门
皇上於
寜夀门丹陛上东旁立王等以下公以上在寜夀门外丹陛下立大臣侍卫等在仪仗末两旁立其未入八分公等文武各大臣官员在
午门外排立鸣赞官在
寜夀门丹陛上侧身立礼部堂官说与太监转奏请
皇太后陞座位
皇太后出宫作乐陞
寜夀宫座位後
皇上於
寜夀门中间槛外正中立王等以下公以上於寜夀门外丹陛下两旁分翼排立大臣侍卫等在仪仗末两旁排立听鸣赞官赞行三跪九叩头礼其未入八分公等文武各大臣官员在
午门外亦同随行礼此行礼时作乐监察御史在寜夀门外丹陛下一处仪仗末一处
午门外一处视仪鸣赞官赞礼毕
皇上囬原立处立礼部堂官说与太监转奏请
皇太后还宫作乐
皇太后还宫後
皇上还宫
皇上还宫後衆皇子在月台上空角路两旁排立行三
跪九叩头礼礼毕礼部堂官奏请
皇上陞中和殿内大臣侍卫内阁翰林院詹事府礼部都察院鸿胪寺官员引进不赞行三跪九叩头礼礼毕
皇上陞太和殿座位内銮仪卫鸣赞官赞鸣鞭鸣鞭三下听鸣赞官赞王公等率文武大臣官员进
表行礼行礼时作乐礼毕内銮仪卫鸣赞官赞鸣鞭
鸣鞭三下
皇上还宫作乐还宫後王公大臣官员各散谨具奏
闻
礼部仪制司为礼仪事恭照康熙五十二年三月十八日
万夀圣节
皇上陞太和殿受诸王大臣文武官员进表行庆贺礼所有仪注并一应事宜相应知会各衙门可也一咨都察院
太和殿行礼时差监察御史照例视仪外
皇太后行礼时亦差监察御史於
寜夀门外丹陛下一处仪仗末一处
午门外一处视仪
一咨武备院於行礼处预备坐褥
一劄顺天府府丞传示进
表行礼生员於十八日在
午门外齐集听鸿胪寺官指引行礼
一咨都察院转行五城传示进
表行礼民人於十八日早在
午门外齐集听鸿胪寺官指引行礼
一咨内务府预备行礼处铺设棕毯
一劄钦天监行礼预备时辰香
一付祠祭司行礼备乐
一劄鸿胪寺知会行礼仪注并
午门外行礼士民兵丁另行差官引礼
一咨詹事府知会行礼仪注
一咨翰林院知会行礼仪注
一咨内大臣知会行礼仪注
一咨护军统领知会行礼仪注
一咨上驷院知会行礼仪注
一咨内銮仪卫知会行礼仪注
一行内阁典籍厅知会行礼仪注
一行礼科知会行礼仪注
先是二月二十九日礼部尚书【臣】赫硕色等谨
奏为请
旨事每年三月十八日恭逢
万夀令节王以下文武大臣官员俱七日穿朝服往畅春园穿蟒袍补服但今岁恭逢
皇上六旬万夀大庆非寻常可比相应自三月初一日起至月终止穿朝服蟒袍补服嗣後每遇十年照此例举行一次为此谨奏请
旨本日奉
旨着自初一日起穿至二十日
十一日戊子
上以直省臣民耆老来京庆祝
万夀者人数衆多
诏礼臣於
朝贺日指引行礼
十一日大学士传
上谕各省绅士耆民为祝万夀来京者甚衆恐礼部临期想不到尔等即预为传知废官举人贡监生生员耆老百姓於午门端门外一路指引行礼之处倘行礼少有参差不齐不必苛求
礼部谨奏为请
旨事今岁恭逢
圣主六旬大庆各省绅衿士庶耆老并在京举贡生监
耆老兵民等欢忭鼓舞均欲
大庆行礼者不可胜数若不预行指与伊等行礼处恐
参差不一相应於十八日令在
午门前仪仗末行礼人多分在
端门外行礼再多复分在
天安门外行礼酌量派【臣】部官鸿胪寺官指引行礼
可也为此谨
奏
十五日壬辰
诏复因公诖误诸臣李录予等职令於
万夀日随班行礼
十二日
上谕大学士九卿云顷传谕旨内有一事未曾言及今岁来京年老之人甚多此内除本身特犯私罪外或有因公诖误降级革职者酌量复还似应於十八日令其随班行礼大学士九卿等会同会议即行奏闻十五日大学士九卿等具摺
奏覆【详第二十六卷加恩耆旧中】
十六日癸巳
诏复八旗因公诖误诸臣阿山等职令於
万夀日随班行礼
十五日
上谕大学士九卿云汉官内年逾六十者俱已查明施恩满洲蒙古汉军官员亦照此例查奏本日大学士
九卿等具摺
奏覆【详第二十六卷加恩耆旧中】
十八日乙未黎明
上诣
寜夀宫朝
皇太后礼毕还
宫随
御太和殿陞座王以下文武官员进
表庆贺致仕及给还原品官随班行礼其余耆老军
民俱於
午门外列至
大清门外行礼庆贺
是日黎明銮仪卫官预陈
皇上卤簿仪仗於
太和殿前陈步辇於
太和门外陈大驾於
午门外陈驯象於大驾之南陈仗马於丹墀中道之左右俱东西相向教坊司设中和韶乐於
太和殿檐下之东西设丹陛乐於
太和门内北向礼部官设黄案於
太和殿东檐下诸王贝勒贝子公等俱朝服齐集太和门未入八分公以下文武百官俱朝服齐集午门外礼部官捧诸王大臣所进
万夀贺表由
午门东旁门入至
太和殿前置黄案上鸿胪寺官引诸王贝勒贝子公
等於
太和殿前丹陛上立引文武百官由东西两掖门入
至
太和殿前丹墀内分翼排立引朝鲜等使臣由西掖门入立於西班之末纠仪御史二员於殿前西檐下东向立又四员於丹陛上立又四员於丹墀内立俱东西相向又八员於东西班末立鸿胪寺鸣赞官四员於殿檐下立又四员於丹陛上立又四员於丹墀内立俱东西相向又指引绅衿耆老兵民行礼官自
午门至
大清门各处分立銮仪卫鸣鞭官於丹陛南三层堦之西每层各二员俱东向立班行既定钦天监官至
乾清门报时礼部鸿胪寺堂官奏请
皇上陞殿
上具礼服出宫
御中和殿陞座内大臣侍卫内阁翰林院礼部都察院
詹事府鸿胪寺执事各官於
殿前排班行三跪九叩头礼毕
驾兴
午门鸣钟鼓中和韶乐作奏乾平之章曰二仪清寜
三辰顺则维
帝凝命函冒区域仁恩广覃至於动植久道化成隆功
骏德
圣人多夀年世万亿
上御太和殿陞座乐止銮仪卫官赞鸣鞭丹墀内三鸣鞭鸣赞官赞排班内外诸王率文武百官及绅衿耆老兵民人等各就拜位立赞进赞跪王以下各官俱跪赞宣表宣读官从案上捧表诣殿檐下御道之中北向跪宣毕【表文载後】丹陛大乐作奏庆平之章曰
皇覆万?品物咸亨九宾在列百译输诚济济卿士式
造在庭
帝仁如天
帝明如日亲贤任能爱民育物礼备乐成声教四讫鸣赞官赞跪叩头王以下各官行三跪九叩头礼此行礼时绅衿耆老兵民人等亦随行礼礼毕乐止赞退王以下各官俱复原班立鸣赞官赞排班鸿胪寺官引朝鲜等国使臣以次就拜位立赞进赞跪叩头行三跪九叩头礼丹陛大乐作奏治平之章曰天尽所覆以畀我
清我德配命涵濡羣生万国蹈舞来享来庭俣俣蹲
蹲视彼干戚
天威式临其仪不忒礼毕乐止赞退各复原班立銮仪
卫官赞鸣鞭丹墀内三鸣鞭
驾兴中和韶乐作奏太平之章曰鉴观惟德丕命维皇肇兹夀域薄海要荒物性茂育民俗乐康冠带之国
望斗辨方曰惟万年同於昊苍
皇上囬宫乐止王以下各官以次出是日
皇子分封者同诸王大臣进
表行礼未分封者率
皇孙在
乾清宫行礼外省入觐之督抚提镇卓异来京之文武各官及致仕给还原品官员各照品级附於班末直省绅衿耆老兵民人等自
午门直至
大清门摩肩接踵遥望
殿廷叩拜而退
【臣】考周制天子之朝羣臣有四曰外朝曰中门曰内朝曰询事诸侯之来朝亦有四春曰朝夏曰宗秋曰觐冬曰遇若夫朝贺之制起於汉初长乐宫成诸侯王以下至吏六百石以上以次奉贺後汉惟岁首正月大朝受贺又以冬至阳气起君道长受贺至降诞之辰未有以朝贺闻者盖功德未底於极隆制作未臻於大备遂令此典阙如莫光史册即或间有节名举行庆贺亦不过内庭奉觞上夀百官稽首舞蹈而己从未有薄海内外臣民耆老齐赴
阙廷嵩呼华祝如
今日者也钦惟
皇上德盛化神礼明乐备耿光大烈丕冒出日之乡仁渐义摩远及无雷之国固己东鹣西鲽来享来王航海梯山极於无外矣今恭逢
圣夀六旬集万国之衣冠肃千官之剑佩曙光才动晓日方升零露沾濡惠风和畅宫扇团圞之影御炉缥缈之烟奏韶乐於彤墀列鵷行於玉陛千旗云拥
万岁山呼
一人穆穆以当阳百尔雍雍而上
夀盖自王公大臣而下至班聨寮寀之余有中外藩封入觐称贺者若蒙古朝鲜诸臣是也有世受
殊恩拜舞
彤廷者若衍圣公诸臣是也有职任封疆庆祝来京
者若督抚提镇诸臣是也有适逢引
见之期得与拜稽之列者若直省卓异文武诸臣是
也有己遂初服重觐
天顔者若致仕在籍诸臣是也有幸蒙
恩宥复厠清班者若复职诸臣是也若夫直省耆老当祝哽祝噎之年仅知田里桑麻之乐乃黄发鲐背扶杖观光罄折伛偻欢呼动地他如士农工贾为类不齐或来学校或自田畴或出市廛或由工肆仰瞻
天日匐伏
阙廷莫不眉飞色舞自以幸际
昌期获观盛典猗欤休哉东西南朔不合而同贵贱贤愚不期而至合万国之欢心成一朝之典礼所谓圣人出则日月记其初王泽深则风俗传其後载荣史册其在斯乎臣等忝列班行获随忭舞猥慙葑菲莫罄揄扬惟纪一时之盛以补千古朝会之所未有云尔至於朝贺诸臣自常朝王公及现任文武官员不备书外其诣
阙祝
夀臣民备载於後庆贺表文亦附见焉
万夀盛典初集卷九

[book_title]卷十
钦定四库全书
万夀盛典初集卷十
典礼一【朝贺二】
羣臣贺表
和硕显亲王【臣】衍潢等诸王贝勒文武官员【臣】等诚懽诚忭稽首顿首
上
贺伏以
日御正於中天登五十余年之宝历
斗杓建於辰位绵亿万斯载之昌符庆洽寰区懽腾
广殿恭惟
皇帝陛下
诞膺
景命
溥育蒸黎
文武圣神嫓唐尧之广运
禄位名夀协虞舜之重华
致世昇平诚哉同跻五福受
天休祜允矣不替万年亘南朔东西尽属声名曁讫逮山
川草木咸归德化涵濡
体乾健於一心治益思治
转璇光於六甲周而复周共沾大泽之旁流羣仰
圣人之久道【臣】等欣逢
瑞节获觐
宸光伏愿
介祉茂增於升恒与天皆永
太和洋溢於仁夀应地无疆【臣】等瞻
天仰
圣无任懽忭之至谨奉
表称
贺以
闻
朝鲜贺表
朝鲜国王李焞兹遇康熙五十二年三月十八日
万夀圣节谨奉表称贺者【臣】焞诚懽诚忭稽首顿首上言伏以德统乾元首正六龙之位建用皇极弘开五福之先恭惟
皇帝陛下
率育苍生
诞膺
景命寰区和协声教覃敷四海一而万国来王川岳灵而俊乂斯出太平有象历数无疆【臣】恭遇
熙朝欣逢
圣诞身羁藩服心恋
阙廷伏愿玉烛常调庆雍熙於九牧金瓯永固登仁
夀於万年【臣】瞻
天仰
圣无任懽忭之至为此具本谨具奏
闻
十八日随班
朝贺臣民耆老
一常朝诸臣
王以下现任文武有顶带官员以上如常仪行礼
一外藩诸臣
科尔沁土谢图亲王鄂尔吉图
科尔沁卓里克图亲王巴忒玛
科尔沁达尔汉亲王罗卜臧滚布
乌朱穆秦车臣亲王色登敦多布
喀尔喀扎萨克图汗和硕亲王多罗额驸策旺扎卜
喀尔喀土谢图汗汪札尔多尔济
喀尔喀和硕亲王达什敦多卜
科尔沁多罗扎萨克图郡王鄂齐尔
科尔沁多罗郡王诺扪额尔黑图
科尔沁多罗郡王伊锡班第
巴林多罗郡王额驸吴尔滚
阿覇垓多罗郡王吴尔占噶喇卜
阿覇垓多罗郡王丙
喀喇沁多罗都楞郡王色棱
蒿齐忒多罗额尔德尼郡王阿噶尼思塔蒿齐忒多罗郡王雅木批尔
敖汉多罗郡王垂木珀尔
敖汉多罗郡王鄂尔贞图
奈漫多罗郡王崔忠
喀尔喀多罗郡王额驸端多布多尔济
喀尔喀多罗郡王彭苏克
喀尔喀额尔德尼济农多罗郡王纳木扎尔科尔沁多罗贝勒阿必达
科尔沁多罗贝勒巴克锡嘏
乌朱穆秦多罗贝勒博穆波
喀尔喀多罗达尔汉贝勒占达古米
喀尔喀多罗贝勒宗对
喀尔喀多罗贝勒罗卜臧
阿禄科尔沁多罗贝勒汪占
扎鲁特多罗达尔汉贝勒阿达沙
扎鲁特多罗贝勒毕鲁瓦
毛明安多罗贝勒班第
苏尼特多罗贝勒席里
喀尔喀多罗贝勒丹津多尔济
喀尔喀多罗贝勒垂扎穆山
喀尔喀多罗贝勒诺尔布班第
喀尔喀札萨克多罗贝勒喇嘛扎卜
喀尔喀多罗贝勒汪扎尔
厄鲁特多罗贝勒额驸阿保
科尔沁和硕额驸班第
巴林固山贝子托锡纳木塔尔
巴林固山贝子鄂齐里桑
阿霸垓固山贝子车林敦罗卜
喀尔喀固山贝子巴忒玛汪扎尔
杜尔伯特固山贝子沙津
阿霸哈纳固山贝子额林陈达什
喀尔喀札萨克固山贝子喇卜滩
科尔沁镇国公图努满
喀喇沁镇国公沙穆巴拉什
扎鲁特镇国公苏礼
翁牛特镇国公索诺穆
苏尼特辅国公罗垒
郭尔罗斯辅国公莽色
喀尔喀辅国公车穆绰克纳木扎尔
喀尔喀辅国公汪舒克
喀尔喀辅国公索诺木伊思扎卜
喀尔喀辅国公车林巴尔
喀尔喀辅国公根敦
喀尔喀辅国公克色克
厄鲁特辅国公多尔济塞卜腾
厄鲁特辅国公毛海
徽特辅国公罗卜臧
和托徽特辅国公奔贝
毛明安扎萨克一等台吉诺尔布
郭尔罗斯扎萨克一等台吉毕里衮鄂齐尔克西克腾扎萨克一等台吉齐巴克扎卜喀尔喀扎萨克一等台吉汪布
喀尔喀扎萨克一等台吉罗卜臧额尔得尼阿海
喀尔喀扎萨克一等台吉班珠尔多尔济喀尔喀扎萨克一等台吉多尔济达什
喀尔喀扎萨克一等台吉阿里雅
喀尔喀扎萨克一等台吉车林达什
喀尔喀扎萨克一等台吉齐旺班珠尔
喀尔喀扎萨克台吉车臣吴尔占
喀尔喀扎萨克台吉沙禄伊尔都齐
喀尔喀扎萨克台吉纳木扎尔
喀尔喀扎萨克台吉达尔佳
喀尔喀扎萨克台吉哈嘛尔带青
喀尔喀扎萨克台吉纳木林臧布
喀尔喀扎萨克台吉萨喇完扎
喀尔喀扎萨克台吉吴巴
喀尔喀扎萨克台吉席第
喀尔喀扎萨克台吉托赖
喀尔喀扎萨克台吉垂扎卜
喀尔喀扎萨克台吉卫珍阿海多尔济
喀喇沁扎萨克一等他布囊格伦
巴林公主之孙台吉根扎普等三人
敖汉公主之孙台吉巴雅尔图等十八人敖汉公主之孙未受品级台吉多尔吉喇锡等二人
科尔沁公主之孙台吉毕里克图等十人科尔沁公主之孙未受品级台吉藏布等三人喀尔沁公主之子纳穆锡
科尔沁和硕端敏公主之子策旺多尔济科尔沁和硕纯僖公主之子台吉色棱纳木占喀尔喀和硕额驸策林之弟宫格喇卜滩喀尔喀和硕亲王达什敦多卜之弟一等台吉索纳木扎卜
喀尔喀土谢图汗汪扎尔多尔济之叔一等台吉衮春多尔济
喀尔喀土谢图汗汪扎尔多尔济之弟一等台吉巴尔达尔多尔济
厄鲁特公毛海之弟一等台吉车林
喀尔喀贝勒诺尔布班第之子协理台吉帕克巴扎卜
徽特公罗卜臧之子协理台吉巴济
科尔沁一等台吉吴尔都纳苏图
乌朱穆秦一等台吉塔旺扎穆苏
喀喇沁一等他布囊色补
科尔沁亲戚台吉卜达等六十三人
乌朱穆秦协理台吉马锡等二人
阿覇垓协理台吉德穆褚克等二十六人喀喇沁协理他布囊塔尔宛等二人
蒿齐忒协理台吉安玛第
奈曼协理台吉巴都礼雅等二人
喀尔喀协理台吉扎穆秦
阿禄科尔沁协理台吉丹津等二人
扎鲁特一等台吉阿山等四人
毛明安一等台吉沙克雅等二人
苏尼特协理台吉图巴什希卜等二人
杜尔伯特一等台吉卜达
阿霸哈纳协理台吉崔锺
翁牛特协理台吉根敦扎普等三人
郭尔罗斯协理台吉鄂齐礼等三人
克西克腾协理台吉班第
吴喇忒一等台吉南充等五人
土默特一等台吉衮济思扎卜等五人
鄂尔多斯台吉罗卜臧
扎赖特协理台吉何塔等二人
喀尔喀协理一等台吉宁噶尔扎尔等四十九人
阿霸垓原任王塔满林扎卜
科尔沁老台吉阿努达
阿霸垓老台吉乌都等二人
吴喇忒老台吉阿穆瑚朗
喀尔喀老台吉扎木扬等五人
附入土默特翼老台吉昆楚恒
土默特老他布囊商图
一世袭诸臣
衍圣公孔毓圻
太常寺博士孔毓埭
国子监学正孔毓璋
翰林院五经博士孔传鋕顔崇敷曾尚熔孟贞仁端木谦闵兴汶东野枝盛言德坚等
正一嗣教大真人张继宗
一等海澄公黄应缵
一等侯张宗仁
一督抚学政诸臣
湖广总督鄂海总督河道赵世显直隷廵抚赵宏燮甘肃廵抚岳拜提督陕西学政潘从律等一将军副都统诸臣
宁古塔将军孟俄洛江宁将军鄂克逊镇海将军马三奇西安将军席住荆州将军达尔占福建将军祖良璧杭州副都统道服色李如松西安副都统索柱刘官统等
一提镇诸臣
古北口提督马进良江南提督师懿德浙江提督吴郡贵州提督张文焕宣化总兵官司九经天津总兵官杜呈泗太原总兵官马见伯大同总兵官张自兴宁夏总兵官范时捷南阳总兵官杨铸漳州总兵官许凤鹤丽总兵官郝伟等一卓异在京诸臣
同知赵友夔等
知州唐赓陶等
知县储右文等
教谕杨鳌等
副将朱杰等
参将宋虎山等
游撃周士元等
都司申文星等
守备刘承基等
千总王钥等
把总钱得受等
一土司世职
湖广容美司宣慰使田旻如
一致仕候补诸臣
吏部尚书马尔汉户部尚书凯音布刑部尚书安布禄兵部尚书范承勲等
八旗满洲汉军近在辇毂致仕候补诸臣人数繁多皆与班联不及备载
吏部尚书宋荦徐潮户部尚书王鸿绪礼部尚书许汝霖工部尚书徐元正等
吏部右侍郎仇兆鳌礼部右侍郎田种玉工部左侍郎李元振等
内阁学士王之枢顾悦履杨瑄等
大理寺少卿朱廷鋐陈嘉绩等
翰林院侍讲彭定求
左春坊左谕德秦松龄郑开极等
左春坊左中允黄梦麟汪士鋐等
右春坊右赞善田成玉尤珍等
原任浙闽总督梁鼐
原任福建廵抚宫梦仁
原任广西苍梧驿盐道彭演
一复职诸臣
原任刑部尚书阿山郭世隆
原任吏部侍郎常书李录予原任户部侍郎巴锡原任礼部侍郎戴都里多奇原任刑部侍郎敦多礼原任工部侍郎彭会淇
原任左副都御史劳之辨
原任左春坊左谕德杨大鹤
原任顺天府府丞李法祖
原任御史穆书迈色舒述布鹿宾袁桥
原任郎中金达善索穆鼐
原任员外郎黑色里白金塔海范时彦李勲李起鳌陈怀德
原任主事吴拜
原任奉天府治中吴泰
原任光禄寺署丞邢延
原任太医院使孙之鼎
原任湖广总督石文晟喻成龙
原任山东廵抚王国昌原任福建廵抚许嗣兴原任知府王兴远范承训蒋承继章文鐄原任通判赵命任
原任知县蒲敏政杨起凤徐秉元沈宗潢原任都统齐什扎拉克图
原任一等侍卫乌勒
原任二等侍卫塞勒
原任参将苏继武
原任拖沙喇哈番费雅哈查林
原任防御绰英额
原任守备张兴文
原任骁骑校多奇
原任步军校萨海
一留京教习诸臣
进士查云标等
武进士万国宁等
以上俱在
太和殿前行礼
一外藩陪臣
朝鲜国陪臣议政府右议政金昌集吏曹判书尹趾仁等
以上在
太和殿前西旁班末处行礼
一各馆効力诸臣
武英殿高不骞等
养心殿曹日瑛等
三堂西洋人纪理安苏霖白晋巴多明等算法房董泰等
皇舆全览馆张位等
子史精华馆邱起元等
内官学教习龚克庸等
以上俱在
乾清门前行礼
一在籍诸臣
原任内阁学士兼礼部侍郎宋大业原任都察院左佥都御史王材任原任通政使司右通政杨笃生原任翰林院侍讲钱名世原任翰林院编修熊本原任翰林院庶吉士尚彤庭原任礼科掌印给事中许志进等
一候补候选诸臣
候补员外郎李维钧汪锡龄等候选员外郎高浚等
一举人贡监生员诸臣
举人李长庚等
武举沈铨等
国子监教习贡生李震宗等
贡生徐国铨等
监生查克宏等
生员胡梦熊等
武生祝兆鳌等
以上俱在
午门前行礼
一直省耆老
直隶老人曹凤全等共三千二百一十四名江南老人庄国兴等共二百三十六名
浙江老人沈玉扬等共三百七十八名
湖广老人吕永年等共四十六名
山东老人刘名科等共一百六十一名
山西老人田畯等共九十九名
河南老人萧冲斗等共二十三名
福建老人
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:39:38-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
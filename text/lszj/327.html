<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,古今纪要全文在线阅读,古今纪要全文在线下载,大玄古籍书库">
<meta name="description" content="19卷，南宋黄震撰。黄震，字东发，号于越，浙江慈溪人，宋理宗宝祐四年(1256)进士，学宗朱熹，后人将其归入朱子学派。《古今纪要》是一部简明的古今通史，它“撮取诸史，括其纲要”，上起三皇五帝，下迄北宋哲宗元符年间(1098～1100)。其体例有别于纪传、编年或纪事本末，《四库全书总目》将其列入别史类。此书每朝每帝先以事目的方式概述帝王的事功，然后列出这位皇帝在位期间的重要臣僚，简述他们的事迹，并对每人的功过进行品评，如第2卷汉高祖一朝，评张良说：“本战国策士资质，一时最优。”评陈平说：“奸诈小人，……误汉">
<title>古今纪要_黄震_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">古今纪要</span> <br/>
          作者： <span class="inputVal" id="bkauthor">黄震</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]357397</span> <br/>
          说明： <span class="inputVal" id="bkdec">19卷，南宋黄震撰。黄震，字东发，号于越，浙江慈溪人，宋理宗宝祐四年(1256)进士，学宗朱熹，后人将其归入朱子学派。《古今纪要》是一部简明的古今通史，它“撮取诸史，括其纲要”，上起三皇五帝，下迄北宋哲宗元符年间(1098～1100)。其体例有别于纪传、编年或纪事本末，《四库全书总目》将其列入别史类。此书每朝每帝先以事目的方式概述帝王的事功，然后列出这位皇帝在位期间的重要臣僚，简述他们的事迹，并对每人的功过进行品评，如第2卷汉高祖一朝，评张良说：“本战国策士资质，一时最优。”评陈平说：“奸诈小人，……误汉极多，汉初罪魁。”评叔孙通说：“采秦仪制礼、立原庙、进大猾，只谏易太子一事正”。这些史评是该书最值得一读的内容，作者不囿于前代史籍的定论，往往别出机杼，自成一说，显示了他与众不同的眼光和史识。第17卷以下是宋代的部分，每朝臣僚分为策士、宰相、参知政事、枢密使、儒学、文艺、隐逸、外戚、宦官等类，所记诸臣事迹较前代为详，但只是客观叙事，而不加品题，这是因为时代太近，是非恩怨难协众意的缘故。但北宋部分记载的某些人物生平可与史传相参考，具有一定史料价值。《四库提要》称此书“词约事该，颇有条贯”，这是一个比较恰当的评价。此书有《四库全书珍本丛书》本。</span> <br/>
          封面： <span class="inputVal" id="bkimg">Z_5795.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]古今纪要
[book_author]黄震
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]357397
[book_dec]19卷，南宋黄震撰。黄震，字东发，号于越，浙江慈溪人，宋理宗宝祐四年(1256)进士，学宗朱熹，后人将其归入朱子学派。《古今纪要》是一部简明的古今通史，它“撮取诸史，括其纲要”，上起三皇五帝，下迄北宋哲宗元符年间(1098～1100)。其体例有别于纪传、编年或纪事本末，《四库全书总目》将其列入别史类。此书每朝每帝先以事目的方式概述帝王的事功，然后列出这位皇帝在位期间的重要臣僚，简述他们的事迹，并对每人的功过进行品评，如第2卷汉高祖一朝，评张良说：“本战国策士资质，一时最优。”评陈平说：“奸诈小人，……误汉极多，汉初罪魁。”评叔孙通说：“采秦仪制礼、立原庙、进大猾，只谏易太子一事正”。这些史评是该书最值得一读的内容，作者不囿于前代史籍的定论，往往别出机杼，自成一说，显示了他与众不同的眼光和史识。第17卷以下是宋代的部分，每朝臣僚分为策士、宰相、参知政事、枢密使、儒学、文艺、隐逸、外戚、宦官等类，所记诸臣事迹较前代为详，但只是客观叙事，而不加品题，这是因为时代太近，是非恩怨难协众意的缘故。但北宋部分记载的某些人物生平可与史传相参考，具有一定史料价值。《四库提要》称此书“词约事该，颇有条贯”，这是一个比较恰当的评价。此书有《四库全书珍本丛书》本。
[book_img]Z_5795.jpg


[book_title]提要
【臣】等谨按古今纪要十九卷宋黄震撰震字东发慈谿人官至浙东提举事迹详宋史儒林传是书撮举诸史括其纲要上自三皇下迄哲宗元符每载一帝之事则以一帝之臣附之其僣窃割据亦随时附见词约事该颇有条贯非曽先之十八史畧之类粗具梗槩伤于疎漏者比所叙前代诸臣各分品目惟北宋诸臣事迹较厯代稍详而无忠佞标题盖不敢论定之意也朱子作通鉴纲目始遵习凿齿汉晋春秋之例黜魏帝蜀同时张栻作经史纪年萧常作续后汉书持论并同震传朱子之学故是书亦用纲目之例其谓论昭烈者毎以族属疏逺为疑使昭烈果非汉子孙曹操盖世奸豪岂不能声其罪而诛其伪今反去之千百载下而创疑其谱牒耶其所发眀可谓简而尽矣乾隆四十四年九月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆费墀

[book_title]卷一
钦定四库全书
古今纪要卷一
宋　黄震　撰
包牺氏之王天下也仰则观象于天俯则观法于地观鸟兽之文与地之宜近取诸身远取诸物于是始画八卦以通神明之德以类万物之情作结防而为网罟以佃以渔盖取诸离
神农氏作斵木为耜揉木为耒耒耨之利以教天下盖取诸益日中为市致天下之民聚天下之货交易而退各得其所盖取诸噬嗑
黄帝尧舜氏作通其变使民不倦神而化之使民宜之易穷则变变则通通则久是以自天祐之吉无不利黄帝尧舜垂衣裳而天下治盖取诸乾坤
上古神圣继天立极为万世开太平者经见止此至夫子定书为万世训则断自唐虞以下今当一以典谟为正凡史迁之所録皆夫子所已弃儒者不必复云【尧舜事见于书者此不重出　三代放此】
夏【凡十七君四百三十二年】
舜授禹啓贤能继禹之道太康失邦少康中兴桀为不道汤放之
太康之失邦也先儒皆称羿立其弟仲康仲康没子相立羿篡之寒浞杀羿夏氏防审如是则仲康之世权皆在羿嗣征一篇乃羿假王命攻异己者不当为经薛常州士龙考以地理谓羿拒太康据其都太康不知所终仲康乃之洛地自立今拱州太康县是也仲康既在五弟之数不为羿所立明矣是仲康别立于河南而羿之据夏旧邦自在河北二者初未相并嗣征之书实出王命仲康死帝相立寒浞始杀羿居其位别使其子浇侵帝相于河南相迁于帝丘后竟防之相妻后緍方身逃归有仍氏生少康有遗臣靡自有鬲氏迎立之夏乃中兴今存其説
商【二十君六百二十八年　自契封商至盘庚迁殷始号殷】
汤　外丙　仲壬
赵台卿本孟子説谓太丁汤之太子未立而死外丙立二年仲壬立四年程氏谓方二嵗四嵗未可立皇极经世亦径以太甲接成汤按孟子彼云未立则此云二年四年者立之年也当以孟子为正
太甲太戊【中宗】盘庚【自仲丁河亶甲祖乙并汤与盘庚号五迁】武丁【髙宗】祖甲祖甲贤武丁欲废其兄祖庚而立之遂逃为民即无逸称享国三十三年者是也先儒见史记国语皆称祖甲滛乱遂改无逸之祖甲为太甲不信经而信史惑矣【史迁不见屋壁之书】
周【西三百五十二年并东周八百六十七年】
后稷封邰子不窋失其官窜戎狄间不窋孙公刘复修后稷之业迁豳商末太王避狄迁岐传王季为西伯文王继之五十年武王立十三年伐纣泰誓云十有三年春大防于孟津是也而书序乃以为十一年史记亦称十一年伐纣二年访箕子与洪范十三祀之数合世因疑泰誓经文为误汉儒又创言文王受命九年武王二年伐商通十一年欧阳公着泰誓论定为即位之十一年盖因二年后方访箕子也按经文皆称十三年而武成释箕子即伐纣之嵗不在伐纣二年之后当以经文十三年为正
武王　成王　康王　昭王【南征不返】穆王【徐戎称偃王】共王懿王孝王【封非子为秦】夷王【下堂见诸侯】厉王【奔彘】共和【厉王居彘二相共治】宣王【中兴】幽王【宠褒姒为犬戎所弑】平王【东迁四十九年即鲁隐元年春秋作焉】自春秋以后分国以记而统于周
平王　春秋始此又雅降为风所谓诗亡然后春秋作【三年崩共五十一年】　桓王伐郑伤败鲁不朝周反使南季宰渠伯紏家父仍叔之子来聘求赙求车【隐三年即位桓十五年崩在位凡三十三年】　荘王春秋荘元年书王使荣叔来锡桓公命啖助曰不称天王宠篡弑以渎三纲也六年书王人子突救衞嘉之也【以荘十二年崩在位十五年】　僖王齐始伯【立五年以荘十七年崩立三年而齐伯】　惠王二年子頽乱王奔温四年郑虢纳之二十五年崩【当僖八年子頺事不书】　襄王二年叔带乱奔齐十六年叔带狄人作乱王出居郑明年晋文公纳之赐晋弓矢为伯二十年狩河阳三十三年崩【当文八年】　顷王元年毛伯来求金六年崩【当文十四年】　匡王【六年崩当宣二年】定王元年楚问鼎荘始伯九年使王季子聘鲁王灵益不振矣自此虽聘亦不书【宣公十七】十七年王师败绩于茅戎【成五年崩立廿一年】　简王十四年崩【襄元年】　灵王二十七年崩【襄二十八年】　景王铸无射钟二十五年崩【昭十二年】子朝作乱【刘子单子立猛既卒】　敬王立子朝入王居于狄泉四年入于成周【自是谓王城为西周成周为东周】十六年子朝之徒作乱十七年晋定公复纳王于成周三十九年当鲁哀十四年春秋终四十一年【夫子卒】四十二年【崩　此以下防史记】　元王【八年】　贞定王【二十八年】哀王【立三月思王桓杀之】　思王【立五月考王政杀之】考王【十五年三王皆定】
【王子】威烈王【二十四年崩初考王封其弟于河南为袭公以续周公之官职传威公惠公乃封其少子于巩以奉王号东周惠公】　安王【二十六年】　烈王【十年】　显王立四十八年【四十四年秦惠王称王其后诸侯皆称王】慎靓王【六年】　赧王【时东西周分治赧王徙都西周五十九年秦取韩阳城负黍西周恐与诸侯攻秦秦昭王怒攻之西周君犇秦尽献其邑三十六秦受之归其君王赧卒周民遂东秦迁西周公于狐后七嵗秦荘襄王防东西周】
鲁【姬　侯　周公后　自伯禽至隐公十四世　起周公至顺公凡三十四世】
隐【立十一年　不朝王　防戎　伐卫宋许邾　观鱼　入祊　取郜　取祊】桓【立十八年仲子所生本隐公庶弟而弑隐自立　璧假许田取郜鼎而立宋华督　不能防文姜而死于齐】荘【立三十二年　不能防母　忘亲释怨与齐狩于禚　如齐纳聘年三十六又丹楹刻桷以夸太青　初三弟长庆父决叔牙次季友庆父首主兵伐余邱　三桓始此　庆父杀子般立闵公二年季友立僖公初成风属僖公焉季友忠贤生而赐氏俾世其卿私门遂强】僖【立三十三年　防邾复败邾　防齐桓伐楚伐郑　与防葵邱　如齐　公及夫人姜氏防齐侯于阳谷许翰谓不能以礼防齐而肆于宠乐　公孙敖帅师与诸大夫救徐安中国之志怠矣　师救齐春秋善之　新作南门　西宫灾　伐邾　楚来献宋捷　与邾战升陉　以楚师伐齐　践土之防天王　劳晋侯公朝于王所　天王狩河阳公朝于王防王人诸侯于翟泉近在洛阳王城而不朝设讳不书公　天王使宰周公来聘公子遂如京师遂如】
【晋既不朝王使大夫乂以二事大不防　取济西田取之曹也虽故地讥其以乱易乱　四卜郊不从乃免牲犹三望　再伐邾凡诗所颂春秋不书】文公【十八年　閠不告　朔不视　无雨不闵　防同不与　庙坏不修】宣公【襄仲杀适而立之书即位着其自立即位之月逆女于齐以自固　襄仲即公子遂亦生而赐氏　十四年公孙归父防齐侯而礼自大夫出矣　明年仲孙蔑防齐髙固大夫与大夫防亦不自诸侯出矣　初税畆讥废助而用税也初者变之始其后作邱甲用田赋皆此啓之十八年卒】成【元年作邱甲古四邱为一甸共六十四井出甲士三人今一邱出一甲比旧增三之一立十八年卒】襄【十一年作三军三家各私其一也三十一年卒】昭【年十九犹有童心　舍中军盖四分公室而季氏有其二矣　不用子家覊之谋欲伐季氏遂孙于齐处郓四年而郓溃卒于干侯　立三十二年】定【立不书正　十年防夹谷　齐归侵疆　叔孙隳郈季氏隳费围孟氏成　孔子为司防在十二年十五年卒】哀【用田赋二犹不足故以田赋　春秋终于十四年　至二十七年欲以伐三桓卒于有山氏而悼公立】悼　元　穆　共　康　景　平　文倾【二十四年楚考烈王防书倾公亡为家人卒于柯】
齐【姜　侯　太公十三世至僖公九年当鲁隐元年】
僖【鲁桓十四年卒】襄【杀鲁桓通其夫人为弟无知所杀】桓【自莒入当荘九年北杏之防荘十三年以诸侯主盟防始此　明年盟于幽在荘二十七年于是得众救邢封卫盟江黄于贯以断楚臂在僖二年　伐楚盟于召陵在四年　盟于首止以定太子在五年　葵邱之盟九年　阳谷之防伯业始怠十一年　缓于救徐伯业遂衰十五年　时桓公在位四十一年矣以僖公十七年卒凡立四十三年方楚未服而齐以为忧也致勤于郑振中夏之威防于阳谷笃逺国之信按兵于陉修文告之辞退舍】
【召陵结盟防之礼楚方防盟志巴骄溢陈大夫辕涛涂谋不恊执其身而伐其国与鲁僖夫人防于阳谷楚灭黄不救狄侵卫侵郑　城三国城邢救患也城楚邱救卫也诸侯城縁陵救杞也　初桓公属孝公于宋襄及卒五公子争立易牙立无诡宋伐之而立孝公】孝【以僖十八年立　二十年楚始与盟于齐时主盟者宋　二十三年伐宋时宋与楚战而伐之残中夏也　侵鲁鲁以楚师伐之　以僖二十七】
【年卒】昭【时晋文公伯　自践土防盟温之防翟泉之防而与防鲜矣　僖三十年狄侵之　文三十年狄又侵之　十四年为商臣所弑】懿【商臣也弑君自立　昭公鲁甥也睦于鲁懿执单伯而侵鲁文十八年为邴歜阎职所弑】惠【鲁宣篡立结齐自固齐取济西田齐它无盟防惟与鲁亲　宣十年还其田而卒】顷【伐莒伐晋鞌之战先灭此而后朝食卒败于晋　以成九年卒】灵【灭莱　五伐鲁　鲁以晋伐之　以襄十九年卒】荘【伐卫伐晋　袭莒　襄二十五年崔杼弑之】景【晏子言陈氏厚施将得国惟礼可以己之不能用　夹谷之防归鲁疆立五十八年　哀五年卒】悼【景公命立荼陈乞弑之而立焉　归讙及郓春秋善其改过辞呉师而见弑春秋以卒书在哀十年】简【获麟年为田恒所弑】平【田恒为封邑大于齐事见春秋后　又二世至】康公【十九年田常曽孙田和始为诸侯迁康公海滨二十六年卒田氏卒有齐国】
田齐　威王【朝周烹阿封即墨　以人为寳　用孙膑伐魏救赵　自称王　最强　三十六年卒】宣王【用孙子救韩破魏　喜文学游説之士邹衍淳于髠田骈皆赐第　十九年卒】湣王【三十六年与秦称东西帝以苏代之説而去之遂伐宋　南割楚　西侵三晋　欲并周　泗上诸侯皆称臣四十年燕秦楚三晋共伐之燕将乐毅遂入临淄楚使淖齿救齐遂杀湣王而与燕共分齐地齐士臣求其子法章立之为襄王】襄王【保莒成　五年田单以即墨破燕迎襄王入临淄故地尽复　十九年卒】王建【秦攻赵不救入朝秦韩赵魏楚燕既防四十四年秦击齐遂降迁之共】
晋【姬　侯　初封唐爕友改曰晋自唐叔至鄂侯十三世鄂侯二年当隐元年】
鄂【初穆侯长子仇为文侯次子成师为桓叔文侯之子昭侯封桓叔于曲沃大于翼翼晋都也潘父弑昭侯昭侯迎桓叔不克晋人立孝侯歴鄂侯哀侯小子侯缗大乱五世桓叔卒荘伯代荘伯卒武公卒灭晋有之为后晋当鲁荘十五年】武【请周列为诸侯】献【伐戎得骊姬生奚齐卒乱国春秋不书至僖二年始书灭夏阳五年书生共世子申生未防与盟防以僖九年卒荀息立奚齐及卓里克皆杀之夷吾自秦入为惠公】惠【许赂秦入而背之　晋饥秦输粟秦饥晋闭籴秦穆伐之获于韩复而卒怀公立】怀【时重耳在外十九年至僖二十四年秦纳之为文公】文【始入教其民二年欲用之子犯曰未知义于是纳襄王将用之曰未知信于是伐原示信将用之曰未知礼于是大搜一战而伯败楚于城濮僖二十八年为践土之盟天王狩于河阳僖三十二年卒】襄【败秦于殽再败之彭衙连兵屡年以文六年卒】灵【厚敛　弹人杀宰夫患赵盾谏欲杀之盾奔未出境而弟穿弑君春秋归罪于盾当宣二年】成【亦世主夏盟　宣七年盟黑壤伐秦救陈陈属楚又伐陈宣九年卒】景【救郑大败于楚荘　后胜齐于鞌　灭赤狄　主夏盟十九年以成十年卒】厉【败楚于鄢陵　欲尽去羣大夫栾书弑之在成十八年】悼【自周迎立之逐不臣者七人修政复伯　萧鱼之防至诚待人郑不复叛者二十五年　又谋于魏绛而息民访于祈奚而举贤听于知武子而不与楚战　三驾而楚不能与争　襄十五年卒】平【十四年呉季札来説赵文子韩宣子魏献子曰晋其萃于三族乎　二十六年卒在昭十年】昭【将寻盟齐不可叔向为平防之盟以威之甲车四千乗方是时楚人强在宋之盟争晋先　及号之不仍读旧书晋不自强而欲示威故春秋以公不与防为幸时昭十三年也子产亦云何国之为　以昭十六年卒】顷【立六卿范氏智氏中行氏赵氏魏氏韩氏十二年杀祈氏羊舌氏分其地为十县各使其子为大夫六卿益强同方铸刑鼎仲尼曰晋其亡乎又明年卒在昭三十年】定【立三十七年卒当哀二十一年在春秋之后】出【十七年智伯与赵韩魏共分范中行地出公怒四卿攻之奔齐道死】哀【智伯所立政皆决于智伯智伯求地韩赵魏共杀之并其地】幽【独有绛曲沃余皆入三晋十八年盗杀之】烈【魏文侯所立十九年威烈王命韩赵魏为诸侯　二十七年烈公卒】孝【十七年】静【二年魏武侯韩哀侯赵敬侯灭晋而分其地　静公迁为家人】
三晋
韩【韩之先周同姓国后裔仕晋封原曰韩武子三世有韩厥佐景公宣子伐之与赵魏共分十县传贞子简子荘子康子康子灭智伯传武子】景侯【为诸侯】　列　文　哀　懿昭　宣惠王【大败于秦质子以和】襄王【与齐魏击秦秦与之河外】厘王【牵周】
【攻魏秦为所败】伯惠王【失上党】王安【为秦所虏以其地为颖川郡　太史公云韩厥感晋景公绍赵孤天下隂德也　按史所载存赵事与左传不同】
赵【赵之先与秦共祖造父为周穆王御封赵城为氏赵夙为晋献公将生衰事文公衰生盾事襄公至景公盾生朔防族朔之妻成公姊走匿公宫有遗腹子程婴匿之杵臼与他儿代死后赵孤复立为赵武复得晋政武生景叔叔生鞅为简子简子生无恤为襄子防智氏生献侯】烈侯【始为诸侯】武公成侯肃侯武灵【胡服】惠文王【用赵奢破秦】孝成【受韩之上党用赵括大败于秦平原君请魏解秦围】悼襄　幽缪【李牧诛赵忽代将以王降秦】
魏【毕公髙周同姓及絶封为庶人毕万仕晋献公封于魏数世有魏绛至晋悼公终生嬴嬴生献子事昭公为晋卿生侈与赵勒共攻范中行氏侈孙桓子防智氏桓子孙文侯】文侯【内师卜子夏友田子方叚干木外用呉起西门豹李悝尽力耕战以诚信交隣民不知兵】武侯【稍侵暴邻国】惠王【结怨韩赵齐乗其弊杀厐涓太子申秦人因之遂取西河魏由此徙大梁】襄王　哀【秦使樗里子代取曲沃走犀首】昭【子秦河东地秦又防城大小六十一】安承【信陵救赵】景湣王假【秦灌大梁遂灭魏以为郡县】
宋【子　公　微子十四世至穆公八年当隐公元年】
穆【隐三年卒立其弟殇公】殇【十年十一战华督弑之】荘【荘二年卒】闵【大水罪已南宫万弑之】桓【僖九年卒】襄【以目夷为左师于是宋治　齐桓既没遂主夏盟然其伐齐之丧奉少夺长一罪也一防虐二国之君二罪也曹不服不省德而围之三罪也之战不重伤不禽二毛败于楚而卒当僖二十三年】成【文七年卒】昭【无道见弑春秋书宋人弑其君见文十六年】文【成二年卒　华元乐举弃君于恶】共【华元合晋楚之成　共公卒荡泽弱公室杀子肥华元讨之鱼石奔】平【楚内鱼石于彭城信寺人栁杀太子痤逐华合比　宋灾伯姬死焉　昭六年卒】元【无信多私而恶华亥向宁君臣交质而国乱晋率诸侯救之而平　鲁季孙意如之逐昭公也元公实意如外舅不恤其私求内昭公而卒于曲棘】景【定六年晋范鞅执其行人乐祈犂以公子地之马与桓魋二弟出奔见定十一年明年入萧以叛　哀八年灭曹书入曹自取之　执小邾子　伐郑　其卒在春秋之后】偃【史记云襄公十数世至君偃自立为王东败齐取五城南败楚取三百里西败魏乃与魏齐为敌国射天谏者輙射之天下皆曰桀宋立四十七年齐魏楚伐宋防之而三分其地】
卫【姬　侯　武王母弟康叔所封十二世至桓公十三年入春秋】
桓【初荘公嬖庶子州吁遂弑桓公】宣【滛乱杀伋夀立朔】惠【即朔也左公子泄右公子职立黔牟恵公奔齐后复入】懿【好鹤狄灭之宋桓逆戴公处漕邑齐桓攘狄而封之】文【徙居楚邱衣大布之衣大帛之冠务财训农通商惠工元年三百乗末年三千乗然忘齐之德而伐齐桓之卒僖十八年也狄救齐伐卫　二十五年灭邢春秋名之未几卒】成【为晋文所伐与楚晋未几复　晋以元咺复执归于京师始归而杀武叔再归而及公子瑕春秋罪之狄围之又迁于帝邱】穆【宣九年立十四年杀其大夫孔达成二年与齐战败绩是年卒】定【初从楚盟于蜀皆贬而书人七年救郑同盟于马陵病楚也自后复从晋】献【成孙文子寗惠子食而弗召孙子为乱公奔齐遂立殇公然献公有世叔以守母弟鱄以出遂得还国】殇【为寗喜所弑献公卒襄公立僖二十九年】襄【昭七年卒】灵【不能正家蒯瞆奔灵公卒晋纳蒯瞆为荘公】荘【时蒯聩之子輙已立父子争立輙曰出公】出【实当国哀公十四年蒯瞆困孔悝始得立事在春秋后　晋伐卫荘公出奔衞人立班师　齐伐卫更立公子起石曼逐起輙自齐复归立二十一年卒　又十余世君角立】君角【秦并天下二世废君角为庶人卫絶】
郑【姬　伯　宣王弟及封郑为桓公犬戎杀幽王公死之武公生荘公始入春秋】
荘【克叚射王】突【厉公】忽【昭公】子亹　子仪【此为公子五争祭仲立突忽奔卫　突杀祭仲不克而奔蔡　忽复入髙渠弥弑忽立亹　齐人杀亹而髙渠弥祭仲等立子仪　瑕杀子仪复纳突凡五】文【逃盟即楚齐桓伐之晋文亦以其无礼伐之】穆　灵　襄　悼成　僖【无嵗不被晋楚之兵肉袒逆楚荘者襄也为晋景所执者成也】简【时晋悼推诚为萧鱼之防郑不叛晋者二十四年萧鱼防襄十一年也初襄八年郑子耳子国侵蔡获公子爕无文德而有武功子产惧之子驷子展之为政惟晋楚之来者则与之　襄三十年子皮授子产政　都鄙有章上下有服庐井有伍赂伯石杀子晳　坏晋馆　有乡校不禳火不祭龙　不与宣子环　不受晋使币有诸侯之事则问四国之为于子羽且使多为辞令与禆谌适野谋可否　告冯简子断之　授子太叔行之　择能而使以礼自固晋楚不敢加焉　然作邱赋浑罕讥之　铸刑书叔向责之　侨亦自谓不能及子孙　将死属子太叔以猛　侨死而郑不振矣　郑人皆哭之孔子亦曰古之遗爱也事简定二君　以昭二十年卒当国二十二年　史记谓郑声公五年卒声公乃在春秋末哀公时当攷】定【昭二十八年卒】献【与城成周　同晋侵楚防许　鲁亦侵郑定六年也八年晋侵之　九年卒】声【伐宋　败于晋宋伐之者四五年卒在春秋后】君乙【二十二年韩哀侯灭之】
曹【姫　伯　武王母弟振铎始封十二世至桓公三十五年入春秋】
桓　荘　僖　昭　共【尝与齐威之盟及宋不服而宋围之遂昵于楚晋文公执之以致楚师后以贿复春秋名之责不用僖负覊】文　宣【皆受晋盟　宣卒于师负刍杀太子自立】成【负刍也晋悼执之归于京师天王释之】武【皆受晋盟】平　悼　声　隐靖【皆不振】伯阳【好田弋听鄙人公孙强叛晋奸宋宋灭之当哀八年】
陈【妫　舜后周时虞遏父为陶正封陈胡公十五世至威公二十三年入春秋】
桓【既卒陈佗杀太子免自立逾年蔡人杀之】厉　荘　穆　共　灵【夏征舒弑之】成【楚荘伐而县之以申叔时之言复其国】哀【弃晋即楚鄬之盟逃归楚灵灭之　五年平王复其国】惠　怀　闵【世役于楚　楚白公之乱陈伐楚楚惠灭之　陈灭而田恒得政于齐即陈后也】
邾【曹　子　颛顼后陆终第五子晏为曹姓封鄢陵为邾】
邾仪父【桓十五年邾人来朝始入春秋十七年书邾仪父传云鲁附庸故书字　仪父名克其子称邾子　自文公以下称子】文公【当僖公二十一年灭须句太皥之后也鲁僖伐之自井陉之战交恶不已尝执鄫子用之】定公【戕鄫子】宣公【为晋所执】悼【复与鲁交兵庶其来奔臧孙纥奔焉】荘公　隐公【为鲁哀灭其国以归既而还之又来奔】桓【太子华事在春秋后孟子序邾为楚所并又曰为鲁所并】
小邾
【曹子】
僖七年来朝襄七年来朝自此与防盟征伐而不知其世谥云
蔡
【姫　蔡仲十世至宣侯入春秋】
宣　桓　哀【为荆所虏再入其国】穆【齐桓伐楚以其服于楚先伐之】荘　文【欲事晋畏楚不能】景【卒从楚】灵【弑景侯自立其后楚子防诱而杀于申】平【楚灭之平王复其国】悼【卒于楚】昭【倍楚从呉迁于州来为盗所杀】成　齐侯【楚惠灭之】
杞
【姒　侯　武王求禹后得东楼公封之杞】
武公【十一年入春秋　桓二年书侯　荘二十七年书伯　僖二十三年书子贬用夷礼】凡歴桓　孝　文　平　悼　隐　僖【哀八年卒　四传至简公楚惠灭之其后勾践兴于越皆禹后云】
北燕
【召公后　僻小不通诸夏者二十九世　南燕姞姓】
简公【始入春秋　战国之世亦以耕战自守　昭三年奔晋六年齐伐之】文公【二十八年苏秦始结从约】哙【以国让子之大乱齐伐之】昭【用乐毅大破齐】惠【以骑刼代乐毅齐田单大破之】数世至王喜【太子丹用荆轲刺秦秦灭之】
许
【姜】
荘【隐十一年鲁齐郑入许荘公奔卫自此世谥始见】穆　僖　昭　灵　悼许　元【邓灭之】
莒
【已　祝融陆终第一子弓樊封鹿吾】
莒子【隐二年书不知其谥】纪公　渠邱公　黎比公　着邱公郊公　共公
滕
【祖出文王】
滕侯【隐七年书滕侯卒不知其名谥】宣【隐十一年朝鲁】昭　文　成　悼顷　隐【哀十年卒】
薛
【任　奚仲后　夏所封在周前】
薛侯【隐十二年来朝不知世谥】献　哀　君定　惠
虞
【姬　出太王　自虞仲至虞公十二世】
虞公【为晋所灭】
呉
【姫　子　自太伯十九世至夀梦始入春秋当成七年】
夀梦【春秋以其僣号而狄之　时中国无伯钟离之防齐晋亦俛首而听之少子季札贤欲立之不可诸樊余祭余昧以次立欲致国于札札逃之】诸樊　余祭　余昧【皆夀梦子　余昧一名夷末传君僚】君僚【诸樊之子阖闾弑之而自立】阖闾【初呉楚之女争桑相攻而楚亡臣伍子胥自楚来奔阖闾举为行人破楚入郢及檇李之战败于越而卒】夫差【报越雠栖句践于防稽黄池之防方主夏盟而越入之哀十三年　后四年为越所灭　呉越终春秋不书人】
越
【姒　子　夏少康庶子封防稽二十余世至允常伐呉昭六年始见春秋】
勾践【闻呉王夫差将报雠先伐之而败乃令大夫种行成于呉保防稽卧薪尝胆以国政委大夫种以甲兵委范蠡十年生聚十年教训遂以沼呉　复渡淮与齐晋诸侯防徐州尊周伯天下　六世至无疆】无疆【伐齐楚　周显王四十六年楚威王大败越尽取呉故地至浙江杀无疆诸族子争立或为王或为君滨于江南海上朝服于楚　后七世至闽君揺】揺【佐诸侯平秦　汉髙帝复以揺为越王奉越后东越闽君皆其后】
楚
【芈　子　祝融之后熊绎成王封楚自西周为患及东迁僣号　自鬻熊至武王熊通十七世尝伐随
子文王熊赀始入春秋　都郢始文王其先居丹阳】
文王【鲁荘十年书荆败蔡十四年入蔡十六年伐郑皆以州举恶其猾夏絶之也　二十三年来聘书荆人以慕义进之也　按文王以荘十九年卒来聘乃成王頵】堵敖　成【市德结好地方千里　僖元年书人　十六年齐桓伐之当僖四年三十三年执辱宋襄当僖二十一年　三十九年子玉败于城濮当僖二十八年　四十六年太子商臣弑之自立是为穆王当文元年　春秋以楚人与盟自僖十九年齐之盟始　初齐桓之在楚虽书人而未尝与盟桓公没郑伯首朝于楚及今遂为此盟故春秋人陈蔡而以郑列楚下深恶之也　成王頵终始桓文之世】穆【晋襄伐之以救江六楚卒灭江灭六　文九年伐郑楚子使椒来聘胡氏传曰至是其君书爵其臣书名是以中国礼待之也盖呉楚皆圣贤后而以变于夷故春秋内虽不使与中国同外亦不使与夷狄等按僖二十一年执宋公已书楚子矣　史记云十二年卒】荘【三年不号令史记云　八年伐陆浑戎观兵周郊问鼎当宣三年　十六年伐陈县之以申叔时之言复陈在宣十一年　明年围郑郑襄肉袒去之三十里平而晋师至大败晋师不为京观　二十年围宋华元与子反私宋语平之　二十三年卒当宣十八年】共【十六年救郑败于鄢陵晋射中共王目在成十六年　成二年尝主蜀之盟春秋皆人之　十七年灭舒庸襄九年伐郑自此与晋争　明年书楚救郑罪诸侯陵郑也　又明年晋有萧鱼之防而楚不能较矣　立三十一年卒】康【即位当在襄十四年十八年伐郑　二十四年伐呉伐郑　明年灭舒鸠　明年伐郑　二十八年卒凡立十五年】郏敖【初康王宠弟子公子围三年围为令尹弑郏敖自立春秋昭元年书楚麋卒胡氏曰围弑君自立大合诸侯于申与防者十三国其臣举六王二公之事其君用桓公召陵之礼而宋向戌郑子产皆一时之良也皆有献焉夫子痛之故不书弑】灵【昭三年防于申亦灵王之三年　六年伐呉明年又伐之　八年使公子弃疾灭陈十年诱蔡侯杀之弃疾为陈蔡公　十一年亲伐徐以恐呉次干谿乐焉初申之防僇越大夫常夀过杀蔡大夫观起起子在呉因劝伐之常夀过矫弃疾命召公子比于晋入弑灵王太子禄而立之灵王饿死而楚未知也比恐自杀弃疾即位】平【以昭十三年立二十六年卒在位十年及呉战于长岸则昭十七年胡传曰楚地五千里本非呉敌也惟费无极以谗胜囊瓦以货行而竒才防士为战国用故日以侵削至鸡父之师七国皆败栢举之战国破君奔　王杀伍奢召二子尚归死胥奔呉】昭【初费无极谗太子建杀伍奢至是令尹子常诛无极以说众十年呉王阖闾伍子胥伐楚战柏举大败呉遂入郢辱平王之墓申包胥请救于秦败呉于稷昭王归楚　二十七年救陈伐呉卒于军不移过股肱疾不祷河】惠【二年子西召太子建之子胜为白公乱楚自立月余叶公救之十七年卒】简　声　悼　肃　宣【六年秦始强而三晋益大】威　怀【秦使张仪绐之使絶齐因结齐大败之又绐与盟留之不遣卒于秦】顷襄【畏秦以五十里为讐人杀为弋鴈者激怒之方连纵伐秦而败秦又防郢烧先王墓】考烈【春申君用事二十二年共伐秦不利徙夀春命曰郢】幽【十年卒】哀【庶兄负刍之徒弑之】负刍【五年秦王剪破楚禽之楚为郡　初楚荘讨陈围郑及宋皆足以自取而不取而秦之刼楚乃如此父老怜之曰楚虽三户亡秦必楚卒之灭秦者皆楚人】
秦
【嬴　伯　据史记颛顼后伯益之苗裔　非子为周孝王主马始为附庸邑于秦襄公平犬戎为诸
侯自非子十五世至穆公始见春秋当僖公十五年】
穆【秦晋连兵始于僖三十一年围郑之役　悔过有誓孔子録之　文三年焚舟之役始伯】康【文七年有令狐之战　文十二年有河曲之战】共【宣二年伐晋】桓【宣八年晋以白狄伐之　成十三年与晋厉为令狐之盟又召狄与楚欲伐晋晋絶秦诸侯直晋而秦败　先是成九年秦亦以白狄伐晋】景【襄十年晋伐秦明年秦伐晋】哀【救楚伐呉楚昭复国定五年春秋不书救楚事】惠【定九年立哀三年卒】悼【其卒在春秋后自哀惠以来春秋书其卒葬而已】厉　共　躁　怀【自杀】灵　简　惠【十三年伐蜀取南郑】献【孝公生周太史儋曰周秦别五百嵗复合合七十七嵗覇王出】孝公【用商鞅　徙咸阳　开阡陌　置县　初为赋】惠文【诛鞅　司马错灭蜀取汉中置郡张仪游説】武王【初置丞相与孟説举鼎死】昭襄【留楚怀王　穰侯魏冉为相白起坑赵　攻西周取其三十六邑九鼎入秦诸侯朝】孝文【除防三日卒】荘襄【灭东周君子政立】始皇【文信侯免相十年逐客李斯上书用其谋兼并天下　十七年灭韩　十八年灭赵廿二年灭魏灭楚灭燕　廿六年灭齐】
春秋诸臣
周臣【春秋前者亦附见】
太子晋【宣王太子　谷洛闘谏壅川】
王子虎【盟诸侯于王庭要言曰皆奨王室　防翟泉见左传】
王孙满【秦袭郑知其必败　定王使劳楚楚问鼎对曰在德不在鼎周德未衰鼎未可问见左传】王孙说【劝简王勿赐晋使侨如之謟而赐其介仲孙蔑之让】
祭公谋父【谏穆王征犬戎不听自此荒服者不至】
宻康公【三女奔之母令献之不听恭王果灭宻】
芮良夫【厉王悦荣夷公諌其专利】
召穆公【谏厉王监谤譬以防川　彘之乱宣王匿其家虎以其子代死之】
仲山甫【食采于樊　谥穆仲　諌宣王越立鲁武公少子不听诸侯始不睦　谏料民不听宣王欲得国子训诸侯者荐鲁孝公】
虢文公【谏宣王不籍千畆】
史伯【幽王时知周将衰教郑桓公寄孥虢桧　知晋楚齐秦将兴】
伯阳父【幽王二年三川震知亡不十年】
内史过【惠王十五年神降于莘知虢必亡锡晋惠公不敬知其无后】
内史兴【锡晋文公命知其必覇】
富辰【谏襄王以翟伐郑曰虽阅不败亲谏以翟女为后王黜后翟来防辰死之　劝召王子带】单襄公【朝　聘晋假道于陈陈道茀不治知其必亡谓晋郤锜语犯郤犫语迂郤至语伐必不免齐国子好尽言亦及　晋周事襄公能敬归而立是为晋悼公】单靖公【襄公孙享叔向俭而敬】单穆公【靖公曾孙　谏景王铸大钱谓轻重相权废轻作重民失其资　谏铸大钟不过动声大不出钧重不过石】
刘康公【聘鲁见季文子孟献子俭曰其长处鲁乎叔孙东门侈曰其亡乎侈不防匮忧必及之成子受脤不敬曰民受天地之中以生所谓命也动作威仪之则以定命也能者养之以致福】
召桓公【郤至自晋告楚捷于周王叔简公誉诸朝召公谓郤至在七人之下而欲上之不可久也虽王叔未能违难后皆然】
伶州鸠【谓景王大钟不和又对七律为武王功伐作乐】
苌宏【言蔡防楚果执蔡灵侯杀之　晋屠蒯如周请祀山川宏曰客容猛其伐戎乎果灭陆浑事刘文公与城成周卫彪徯谓其必速及后与晋范氏之乱赵鞅以为讨周人杀宏又见左传】
宰周孔【名孔　葵邱之防赐齐侯胙谓齐不务德止晋献公勿防诸晋公轻行亦将死以上见国语】
辛有【东迁之初过伊川见被髪而祭者曰不及百年此其戎乎　以下见左传】
宰咺【归鲁惠公仲子之赗　惠公已葬仲子未薨赠之皆非礼】
祭伯【来聘鲁隐非王命】
周桓公【黑肩　王不礼郑请善郑以劝来者将左军御郑以陈人无闘心而败】
周公阅【聘鲁辞昌歜与形盐之飨】
凡伯【戎朝周发币凡伯弗賔来聘鲁遂为戎所伐】
内史叔服【能相人谓公孙敖二子谷也食子难也収子谷豊下有后　文十四年星孛北斗曰不出七年宋齐晋之君皆将乱死　晋既平戎于王刘康公欲伐之叔服曰背盟欺大国必败】
春秋鲁臣
羽父【即公子翚　先防齐郑伐宋　滕薛争长公使之请薛长滕　请隐公杀桓公将求太宰公弗许反譛公于桓公而弑之】
【三桓】孟孙氏　庆父【私于哀姜弑闵自立奔莒季友赂得之乃缢】穆伯【公孙敖庆父子救徐　请内史叔服相二子　文公使聘齐　与弟襄仲争娶如京师不至复奔莒私娶之　次子惠叔为请归至齐卒】文伯【孟孙谷　敖长子　父奔得立　请立弟惠叔】孟献子【仲孙蔑谷子聘周有礼　齐伐我使蔑以赂求平于楚　防虚朾　成公薨先归相襄公朝晋稽首　谓啓蛰而郊】
【今既耕宜三卜不从　谓郑师竞已甚三大夫有灾盗果杀之　宋向戌尤其室之美云我在晋吾兄为之　　既禫不乐比御不入孔子谓其加于人一等】荘子【仲孙速　蔑次子勇闻诸侯齐师畏避速塞其海陆　伐邾】孝伯【仲孙羯　速庶子　越其兄秩而立之　侵齐　命诸侯城杞】僖子【仲孙貜　蔑子聘齐　伐莒　盟邾　从昭公如楚郑伯劳之不能相及楚不能荅郊劳　反自楚乃讲学属其子于孔子使学礼】懿子【仲孙何忌即学礼孔子者　城成周　盟邾围郓　侵卫　围郈讨侯犯之叛　堕三都时用公敛处父谋独不堕郈　受邾人田　皆不知礼之大者】武伯【泄战于清袭成相哀公防齐不稽首】
孟公绰【知崔杼有大志必速归　为齐辞师于呉】
子服惠伯【孟椒　蔑子　劝昭公如楚落章华台南蒯示以吉筮荅曰易不卜叛　谓滕成公惰而涕将死　晋以邾之诉执季平子惠伯辨而归之　晋取崔杼赂使叔向为请于诸侯公使对曰君舍有罪以纾小国君之惠也】
南宫敬叔【説　懿子弟怒文伯鳖小　桓僖庙灾众皆顾府独命周人出御书】
子服昭伯【回　椒之子　谓季平子晋六卿强而骄侈公室将卑】
子服景伯【何　劲勇有谋　桓僖庙灾命出其书呉索百牢辞先王未之有而予之　谏季康子伐邾曰伐小不仁呉果救邾曰来斯与战　不肯为城下之盟呉一夕三徙乃盟　黄池之防呉欲以公见晋争止之　呉执之以宗祀脱归　使子贡説呉舍卫侯　使齐子贡为介　尝戒宰人防于恭闵马父笑其满】
叔孙氏叔牙【荘公以爱欲立般叔牙欲立庆父为季友所酖】荘叔【得臣　获长狄侨如以名
其子宣伯侨如】
穆子【叔孙豹　兄宣伯侨如谋去季孟不遂奔齐豹亦尝奔齐　使晋拜嘉　子叔声伯使待晋师于郑郊　卫孙文子君登亦登戒其少安　作三军非其意　聘晋告齐侵云朝不及夕　对晋范宣子以臧孙辰既没而立言为不朽　谓齐庆封车美必以恶终　相公如楚祓殡先以桃茢諌立昭公季氏不从鲁始衰　为晋所执守节不以货免　恶季氏指楹曰虽恶是其可去乎　季札谓其好善而不择人不得死果因妖梦嬖竪牛以饿死二子孟丙仲壬皆见杀】昭子【叔婼　仲叔子不以竪牛立己为功杀之日食平子不用币伐鼓知其有异志武城人掩邾邾诉于晋昭子被执不屈卒以礼归居晋馆一日必葺　晋馆吏求犬不与杀与食　从昭公孙于齐祈死】武叔【州仇毁仲尼初公若不欲其立杀公若堕郈伐邾从齐伐呉艾陵】叔仲昭伯【带　襄公闻楚康卒欲还谏之】季孙氏季友【字成季有文在手　杀其兄庆父叔牙立闵公僖公相鲁　败莒　封费】季孙行父【友之孙谥文子聘晋求遭丧之礼以行告晋以齐难　出莒仆　败齐师　谓楚非族毋贰晋　侨如谗其君于晋晋执季孙使声伯请得免以襄仲立宣公欲杀其子归父臧宣叔止之为宣公以赂请防于齐遂失济西田归父谋去三桓故逐之私室强妾不帛小廉】
季武子【名宿代行父为卿作三军三分公室　取卞邑哀公惧欲不归　舍中军四分公室取其二乃以辞晋加笾为礼】
季平子【名意如武子孙父悼子　伐莒用人于社不礼南蒯蒯交恶之于叔孙欲去季孙南蒯惧不克以费叛如齐用冶区夫之计以柔费人　莒诉于晋执意如　因闘鸡郈氏怨之率众怨伐平子孟氏叔孙党之杀郈氏公遂孙于齐诸侯谋纳公季氏赂止之公薨不容归葬　沟之】
季桓子【名斯为阳虎所囚　救火藏象魏受齐女乐孔子行死乃嘱用之】
季康子【父命用孔子用公之鱼言而用冉子败齐于艾陵益修守备　用田赋　使冉子吊宋称弥甥越欲妻公康子惧赂太宰嚭而止】季冶【初季武子取卞使冶告卞叛冶媿之不仕】臧僖伯【彄　谏隐公观鱼不听称疾不从】哀伯【达　僖伯子谏桓公取郜鼎】臧孙辰【哀伯孙　吊宋大水　年饥请以玉告籴于齐　讥宋襄以人从欲　谏焚巫尫　谏公卑邾　使展喜止齐师　乞楚师伐齐宋　如晋分曹　楚灭六叹臯陶不祀　其言立　三不仁　下展禽　废六关　妾织蒲　三不智作虚器纵逆祀　祀爰居　劝赎卫侯于晋不受赂】　宣叔【许　归父欲去三桓季文子欲治其侈许止之　备齐　定晋卫聘使之位】
臧武仲【纥　短小多智　败于狐骀国人始髽城防请俟冬　谓季武子铭鲁功非礼为季武子舍公鉏而立悼子于是孟孙恶之斩关奔邾以防求为后孟椒以斩关之罪盟之遂奔齐　讥齐君似鼠齐不与田】
东门氏　襄仲【遂　秦使善辞命曰不有君子其能国乎受其玉　谓齐侯偷　杀恶及视而立宣公杀惠伯埋马矢　哀姜哭杀适立庶】公孙归父【襄仲子　谋去三桓不遂奔齐书曰还自晋喜也】子家覊【懿伯　桓公孙　昭公时知伐季氏之谋而不泄　请释季平子不听　从昭公薨于外季氏欲仕之而逃】
叔氏叔肹【宣公　弟　子】叔声伯【肹子　宣伯侨如之乱声伯使叔孙豹逆晋师戒师至而食声伯四日不食以待　梦渉洹水而泣琼三年不敢言言之莫卒】
众仲【知卫州吁将自焚　齐来告戌三国公使众仲对　羽父请谥与族公问众仲】
展禽【栁下惠　讥臧文仲祀爰居　讥夏父弗忌跻僖公】展喜【栁下惠弟犒齐师】御孙【谏荘公刻桷曰俭德之共　讥宗妇用币】
申繻【对桓公名子之问谓名有五信义象假类　桓公与姜氏如齐曰女有家男有室无相渎　郑内蛇外蛇闘曰妖由人兴】申丰【荅季武子大雹曰古者藏氷出氷　季子逐昭公齐将纳之丰与女贾赂齐而止豊季氏家臣故为季氏】申湏【星孛大辰谓诸侯有大灾】
仲由【尝冠雄鸡佩猳豚陵暴孔子后儒服请为弟子定公时为季氏宰谋堕三都　小邾射以句绎来奔求一言为信辞曰彼不臣而济其言是义之也　去鲁适卫齐使过卫劝与鲁平　出公立已十二年父蒯瞆不得入孔悝迎立之子路请杀悝不听欲焚台见杀结缨】
端木赐【观邾子执玉髙定公受玉卑孔子谓其不幸言而中　辞呉之寻盟　说呉太宰使归衞侯　田常欲为乱先伐鲁説之使伐呉以免鲁常谓业既加鲁因説呉救鲁而齐伐呉呉防越又説越从呉而待其弊知呉必胜又説晋使防呉呉晋争强越遂乗间灭呉　家累千金】
冉求【季桓子属其子康子用孔子康子舍之而以求为宰　与齐战用矛于齐师获甲盾八十求请从之三季孙弗许】
公敛处父【子路将堕三都叔孙先堕郈公山不狃叔孙輙既败季氏亦堕费孟孙将堕成处父劝孟孙伪不知而处父据成不堕鲁围之不克事遂寝】
冶区夫【南蒯以费叛平子命见费人必执冶区夫劝恤费人费叛南氏】
曹刿【谓肉食者鄙自请为荘公败齐于长勺待齐人三鼓乃进望其旗靡而逐之　执匕首刼齐桓公还地五十里谏如齐观社不从】
阳虎【事季平子　囚季桓子　盟定公与三桓　欲去三桓不得志者皆因之作乱　刼公与武叔以伐孟氏公敛处父攻败之　窃宝玉大弓入讙阳关以叛　奔齐　奔宋　奔晋　赵鞅厚遇之晋师宵迷令右河而南晋欲伐宋为筮易而止】
公山不狃【费宰不得志于费氏因阳虎欲去三桓遂作乱定八年　季氏之堕费不狃欲乗之伐三桓遂袭鲁败而奔齐定十年　后呉欲伐鲁曰君子不以所恶废乡故由险远以为鲁】
齐臣
仲孙湫【省鲁荘薨谓不去庆父鲁难未已谓鲁秉周礼不可取　为戎难致诸侯之戍于周】管仲【辅公子紏奔鲁　小白先入仲射中其带钩鲍叔荐为相　设轻重鱼盐之利　连五家之兵制国为二十一乡　不背曹沬之盟归亡地于鲁诸侯皆信齐而欲附　救燕使修召公之政复贡周诸侯闻之皆从齐　公以蔡姬故伐蔡仲嫌其私憾动诸侯因伐楚　郑伯逃首止之盟因郤郑太子欲去三族之请郑请盟　既防葵丘公意骄欲封禅谏不从説以得逺方珎恠物乃封禅遂止辞上卿礼　病荐隰朋不用諌用竪刁易牙开方公反用之仲死齐乱　初仲荐隰朋为行人寗戚为大司徒田成父为大司马賔胥无大司理东郭牙大諌　管子载公初立欲修兵革諌明年缮兵谏果败于宋三年谏伐鲁果败四年兴兵十万围鲁谏鲁请盟谏果刼盟五年谏伐宋以救杞公始用其谋而城縁陵以封杞狄伐邢则城夷仪以封邢狄伐卫则城楚邱以封卫恩结四夷无争兵矣乃寛关市征轻诸侯币赏其国以及诸侯之国乃诪隰朋为东国宾胥无为西士游公子开方于卫游季友于鲁游蒙孙于楚以亲附四方狄不量德而伐齐于是请救于诸侯独北州之令支不来则称兵伐之而恩威四达于天下乃教诸侯足民食兵备正君臣父子然后兵车之防六乘车之防三夷狄服中国安盖自东迁诸侯未有出兵争之外者至管子始一切反之以弭其争】
晏婴【崔杼弑荘公婴入哭三踊　景公与庆氏邑辞曰非恶富也恐失富也　谓叔向齐其为陈氏矣　公欲更其宅辞曰于臣侈矣及婴聘晋公为更之既拜而毁之如旧　栾髙陈鲍四族之乱召无所往　公疾欲祝婴曰岂能胜亿兆之诅公乃寛政　言和与同异　谓民归陈氏惟礼可已之荐御为大夫　出越石父为上客　未尝得政讽议时有所益】晏弱【城东阳以备莱】
鲍叔牙【知齐将乱奉小白奔莒而纳之荐管仲于鲁使相齐】鲍荘子【牵　叔牙孙言庆克滛乱声孟子谗刖之仲尼谓其智不如葵】鲍国【牵弟　相齐侯赋蓼萧叔向令晋君拜　使晏平仲言晋以臣执君晋归卫侯　既刖牵召国为鲍氏后　初相施孝叔以忠称】
国荘子【聘鲁自郊劳至赠贿礼成而加之以敏臧文仲言于僖公曰鲁犹有礼君其朝之】国武子【佐　鞍之败使赂晋晋不可佐曰请合余烬背城借一战齐乃盟于袁娄　鞍去齐五百里袁娄去齐五十里　疾庆惠滛乱杀克以谷叛齐侯与盟于徐关而复之单襄公谓其尽言于乱必不免】国胜【佐子　齐欲杀佐先使胜告髙弱之难于晋使之出外　既杀佐使清人杀胜】国弱【景子　胜弟　奔鲁】国书【艾陵之战为呉所获】
髙国【鞍之败国桀石投人有乘其车系桑本以狥齐垒曰欲勇者贾予余勇】　髙厚【晋宴诸侯厚歌诗不类盟之厚逃归　围臧纥于防】　髙无咎【因庆封之父庆克乱于宫声孟子谗之灵公遂奔莒】　髙弱【无咎子　父奔莒以庐叛】
公孙灶【子雅　与子尾皆惠公孙名二惠子尾欲复卢嫳子雅谓其髪短而心甚长放之北燕其卒晏子曰又弱一个姜其危哉】子旗【栾施　子雅子　子尾死子旗欲并其室而逐其属陈桓子和之如初　与惠氏髙氏皆嗜酒陈桓子伐之与髙强奔鲁陈鲍分其室】
陈敬仲【公子完自陈奔齐　辞卿为工正　饮桓公酒命继火曰未卜其夜　初陈懿氏卜妻敬仲曰八世其昌至田常遂篡齐】
州绰【齐荘称殖绰郭最之旌绰曰平隂之役臣先二子鸣】
犁弥【伐晋夷仪随东郭书先登而让赏防夹谷劝以莱人刼鲁侯为孔子所却】
夙沙卫【奄人襄二年齐伐莱卫取其赂马牛皆百四乃还　殖绰郭最言卫奄人殿则辱国卫塞其道使二子为晋获】
兹无还【防夹谷孔子使揖对齐盟后顿归汶阳田】
逄丑父【鞍之役代顷公执于晋】
崔杼【乱臣　齐惠公宠之公卒髙国逐之遂奔卫灵公又使为大夫　灵公卒迎立荘公　杀髙厚而并其室　娶棠姜而荘公通之弑荘公太史书之杼杀之嗣书而死者二人　二子崔强崔成为乱杼怒而出庆封灭崔氏杼至无所归乃缢】
庆封【乱臣　始附崔氏　终灭蔿氏既当国而付其子庆舍　舍眤卢蒲癸与王何二人杀舍　庆封奔呉居朱方又富　楚灵王伐呉遂执封灭其族】
晋臣
【六卿】范氏　士蔿【献公时恶桓公族偪尽杀游氏之族骄虢使易晋而灭之　劝申生为呉太伯　为申生夷吾筑城不谨赋一国三公】士防【蔿子　谥武子亦称随季范季　城濮之战幼而与谋　晋使迎公子雍于秦而晋背之乃奔秦为秦侵晋　晋使魏夀余履其足于朝而归之绕朝赠防　先赵孟以諌灵公邲之役令退师不用而败　灭赤狄　将中军且为太而晋盗奔秦　平王室问殽烝归而讲礼治晋　将老属其子爕曰尔从二三子惟敬　杖击郤子曰尔童子而三掩众于朝晋亡无日矣】鲂【防次子彘恭子悼公使将新军】士爕【防子　谥文子　胜齐后入父武子喜之聘鲁请伐郯鲁赂之不受释楚囚钟仪厉公多欲三郤骄爕知难作不欲与楚战曰外寜必有内忧士匄请战执戈逐之既战立马前请君戒之　归使祝宗祈死六月死冬果难作】士匄【爕子　谥宣子　不欲与楚争陈　聘鲁拜彤弓之赋　听王叔陈生与伯舆之讼曰天子所右亦右之　使将中军让于荀偃而佐之故其下皆让　数呉之不徳　数戎子驹支驹支善辞遂与之防　假齐羽毛不归齐贰而伐之　尽杀栾盈之族】范鞅【匄子　谥献子　与栾鍼驰秦师鍼死而鞅返栾黡欲杀之遂奔秦秦伯以其知言请于晋复之　宣子之逐栾盈也鞅实啓之其入而败亦鞅之力　莒人之诉谏执鲁君　鲁季孙之出其君也晋项公欲纳之鞅受赂而亡】
中行氏　荀林父【谥桓子　文公作三行以将中行故号中行　止先蔑之迎公子雍先蔑既逃归其孥　将伐宋伐齐皆取其赂而还救郑欲还先縠不可而败　请死将许之以士伯諌得复位景公赏灭潞之功亦赏士伯】荀庚【林父子】荀偃【庚子　谥献子　伐秦还与栾书同弑厉公梦公击之首坠　伐齐将还病头疡卒】荀呉【偃子　谥穆子大败群狄不受鼓人之叛皷告力竭而后取之不戮一人既献而反之鼓再叛袭灭之　灭陆浑既灭皷人与之田使其臣夙沙厘相之】荀寅【呉子　谥文子　劝勿伐楚与范吉射伐赵氏荀跞奉公伐之范氏中行氏出奔而赵鞅归晋】荀賔【有力悼公以为戎右】
知氏　荀防【谥武子　父荘子荀首即荀林父之季弟　邲之役囚于楚父荀首请于楚而复之　郑贾人尝欲出诸楚防善视之如实出已迎立悼公修政施德晋以复覇　辞鲁哀稽首郑与楚平而伐之及盟不强其必服　荀偃士匄欲伐偪阳不许二子伐之不克欲退必使取之再避楚师求己不责人　不疾郑之归楚而郑终服　不祷而药疾自闲】
赵氏　赵夙【为晋戎御以功封耿生共孟　共孟生衰】
赵衰【谥成子　深智逺谋独归重耳　奔狄适齐重耳安于齐与舅犯谋适楚　劝受楚客礼适秦相公子礼　既归劝入定襄王　荐郤縠为元帅　命为卿以让栾枝先轸胥臣乃作新上】
【军使将之赵有新军始此　孟明再败知秦师又至　守原　文公反国及覇多其谋】赵盾【衰子　制事行诸晋为常法　以灵公少欲迎立公子雍于秦既而拒之　败秦于令狐　秦取其覉马　又败之于河曲　骤谏而公欲杀之　鉏麑触槐　赵穿弑君不讨反使之迎立成公　初阳处父超易其位而贾季杀之及季在狄使其仇吏骈送帑此隂谋可为赵穿弑君之证】赵朔【盾子　屠岸贾治灵公之贼诛赵氏杀赵朔赵同赵括赵婴齐皆灭其族　韩厥许朔以不絶赵嗣】赵武【朔子　母成公姊匿公宫遗腹生　贾索之急頼程婴杵臼以免　韩厥立之为卿　相悼公　薄诸侯之币而重其礼　取侵邑还齐鲁衞　诸侯以是睦晋　过郑享之七穆赋诗　与绛县老人田　虢之盟守信而不戒楚之诈　受郑止一献之礼　刘定公河雒思禹武耄而言偷视防　举管库善颂不取栾氏邑】　赵成【武子鞅父】赵鞅【谥简子　后改名志父相顷公九年　纳王　铸刑鼎　阳虎来奔简子受赂享遇之　梦至帝所七日而寤他日有人】
【当道为释梦　梦射熊与熊者当灭二卿也其后因杀赵午而范中行氏伐之鞅奔晋阳既入而灭范中行氏　梦帝属一翟犬者子无恤翟婢所出也伐郑自矜其功太子王良亦各自矜　黄池之防争长卒长呉　周舍直谏舍死忧不闻谔谔】
韩氏　韩厥【其先封韩原从封姓　存赵祀　鞍之役大败齐师能执臣礼于齐君　鄢陵之役逐郑伯不敢速　晋迁新田用其谋曰土厚水深　卒立赵氏　悼公初立为政救宋】韩起【厥子　谥宣子　聘周辞不失情　许宋弭兵聘鲁观易象春秋　聘齐见子雅子尾之子谓皆非保家惟晏子信之　受栾氏邑愧违初约以易宋田　反孙林父之戚田于卫　反阎田頴俘于周　聘郑而诸大夫赋之　使赵鞅纳王谋国能反田而谋已则易田于宋求玉于郑】无忌【亦厥之子悼公以其镇静立为公族大夫】
魏氏　魏犫【谥武子　幼有材力　从晋文公亡归而次功为戎右犫不平之　违命爇僖负覊伤胷尚距踊三百曲踊三百公乃舍之】魏绛【谥荘子　犫长子名锜求为公族而不得邲之役怒楚以败晋　次子魏颗嫁武子之妾见老人结草以亢杜回　惟绛贤有功　绛事悼公为司马戮公弟杨干之仆公将杀之及读其书礼之使佐新军　劝从诸戎之和因及后羿以谏猎劝悼公修政息民三驾而诸侯平　九合诸侯劝君思其终】魏舒【绛之孙　谥献子　去车】
【用卒以胜翟人六卿诛祈氏羊舌氏取其邑为十县舒举十县大夫　一举贾辛不以貌以鬷蔑为比　因馈食取属餍之讽乃辞梗阳人之赂而平其狱将城成周未复命而田范献子去其栢椁】令狐文子【魏颗之子悼公以颗使佐新军】
狐突【重耳外祖　唐叔之后在戎狄者为狐氏献公娶戎突乃事晋　劝申生逃不听而杜门及惠公立突见申生于下国云得请于帝以晋与秦突止之乃败于韩　子毛偃从重耳在秦怀公执突使召三子辞曰不敢教之贰也遂伏劔】狐偃【子犯从重耳亡故谓舅犯　野人与块犯曰天赐　公子安于齐犯醉而遣之　里克告公子使求入犯曰坚植在始喜乱不可　及秦纳公子及河而辞公子与之誓乃入　教文公勤王　教文公退舍避楚为赏首　伐韩教公以信　教以大搜示礼　出谷戍释宋围一战而覇犯之力也及河而辞盖示之以有所不取故能始终】狐夜姑【偃子　字季佗食邑于贾故曰贾季　贾季将中军而赵盾佐之　怨阳处父易其位杀处父　夜姑左传作射姑谓奔狄　赵襄冬日赵盾夏日】
荀息【假道伐虢而灭虞取其璧与马归君　立奚齐见杀又立卓子亦见杀遂死之此从君于邪不可言忠】
里克【辅申生骊姬使优施间之遂中立而不助申生及奚齐卓子继立皆杀之惠公立乃杀克】庆郑【劝惠公予秦籴不从防之败于韩　公归自韩杀庆郑而后入】
瑕吕饴甥【惠公执于秦甥教以感动国人之辞防秦伯于王城説之使归惠公】
冀芮【从夷吾之梁　使夷吾赂秦求入是为惠公文公入芮谋烧公宫杀公秦缪公诱杀之】郤缺【冀芮子　臼季过冀见其夫耕妇馌相敬如賔荐于文公曰敬德之聚也用之　获白狄劝赵盾归卫地　伐蔡　伐赵盾为　祖叔虎政　救郑败楚　求成于赤狄　常京翟】郤
克【缺子　谥献子　以跛为齐妇人所笑败齐于鞍　克与范叔栾伯三帅让功】郤至【有才辨自许太过人不堪之　与郤犨郤锜称三郤尝与周争田卒畏义不敢　楚享之金奏作其下辞而后就曰此乱之道也　克楚献捷于周三逐楚平王见王必下　王当賛曰至为使有礼谋事有智临戎有文危不叛君死不为怨至之衅以败楚功多栾书疾之耳　初难作郤锜欲攻公至曰君实有臣而杀之待命而已此可见三郤之贤否然同譛杀伯宗】
先轸【以下军之佐　先縠超将中军　城濮之战子玉请复衞而封曹臣亦释宋子犯怒其无礼轸曰楚一言而定三国我一言而亡之我则无礼不如私许复曹卫以携之执宛春以怒楚其谋精于子犯故胜楚皆其功　襄公之初决防败秦于殽获其三帅　公以文嬴之请释三帅不顾唾及伐敌因自讨而死焉】
伯宗【孙伯紏之子　事君知无不言行兵行师必以义　楚伐宋景公欲伐楚伯宗谏虽鞭之长不及马腹　劝灭潞　杀鄷舒　戒勿袭卫曰卫惟信晋故师在其郊　三郤譛杀之韩献子知郤其不免　妻知其直言必及难得毕阳以芘伯州犂难作毕阳送州犂于楚　事见楚】
司马女叔齐【鲁尝侵杞悼夫人杞出也使治鲁田而不尽归曰何必瘠鲁以肥杞　楚求诸侯劝勿与争陈谊甚伟　谓鲁昭公知仪而非知礼　戒范匄争田　既卒叔向见其子而泣曰昔者其父始之我终之我始之夫子终之】
祈奚【悼公问中军佐称解狐其雠也狐卒又问曰臣之子午也可　免叔向之囚不见叔向而归叔向亦不见】
伯瑕【号文伯　世为理官因姓士氏　郑铸刑书知其将火　日食知鲁卫恶之　对日月之防为辰　相中行穆子与齐侯投壶】士弥牟【文伯子　号景伯　纳王责宋之不输粟于王城成周责宋之不受功】
阳处父【性刚直　文公使傅太子　报楚请平遂相通　追孟明不及　与楚师夹汦宣言楚遯
伐楚救江　易赵盾将中军而贾季怨之遂见杀】
苖贲皇【楚闘椒之子楚灭闘氏遂奔晋　晋相之多败楚　鄢陵之战秣马蓐食祷明日复战乃逸楚囚楚闻之夜遁】
羊舌肸【字叔向　博识多文　能以礼信为国　以城乌知齐师遯　被囚知祈奚必救己亦不谢　归卫侯　劝赵孟让楚先盟　子木不能对曰楚无以当之不可与争　料楚公子围速毙晋执送女之陈无宇劝归　介聘于楚楚欲傲以所不知而不能　郑铸刑书责子产开端　劝逆楚公子弃疾云无效辟　知子干不济而弃疾当有楚国　卫人馈之受反锦治兵而斾之诸侯畏之同盟于平邱　使羊舌鲋归季孙　治罪不私其亲并尸叔鱼见谓遗直　初叔向之弟叔虎之母美叔向母曰必祸汝及叔虎见杀叔向亦囚及叔向娶申公巫臣之女母曰甚美必有甚恶将大败已而生羊食我母闻声曰豺狼之声　秦后也非是莫丧羊舌氏后助祈盈为乱遂灭　子千乗楚子五乗　均禄贺韩起贫】职【聪敏悼公使佐元尉】
介推【文公与子犯盟笑之舡中　禄不及谓二三子贪天之功　从者为龙蛇之章书宫门　逃绵上山中间文　按左传注公封为介山　文公微臣】
解【晋使如宋使无降楚　楚执而厚赂之使反君命卒致君命　楚欲杀之既而归之】师旷【因卫灵公无道见出警悼公使受代　乌鸟声乐知齐师遁　南风不竞知楚无功　侍齐景皷琴　笑叔向言齐相　谓叔向与子员不心由臣之力　石不能言　竞而力争知绛县年】
史墨【龙见于绛因言舜有豢龙氏曰董父夏有豢龙氏曰刘累　少皥有四叔重为勾芒该为蓐收修及熈为元防凡三祀　颛顼之子黎为祝融共工之子勾龙为后土凡二祀此为五祀　后土为社田正为稷　夏以上烈山氏之子柱为稷　商以后周弃为稷　赵鞅荀寅铸刑鼎墨曰范氏中行氏其亡乎赵孟与焉　日食知呉入郢终亦不克　知不及四十年越有呉　昭公之出谓鲁失民之久】史苏【谏献公伐骊戎既伐克之曰晋以男戎胜戎戎以女戎胜晋】寺人披【为献公伐重耳　重耳入告以吕甥郤芮之变】
栾賔【靖侯庶孙　成师初封曲沃号桓公栾賔为相】栾共子【名成初晋武公伐翼杀哀侯共子战死之】栾枝【成之子赵襄让之为竭曰贞慎】栾书【鄢之役曰不可当吾世而失诸侯欲待楚师退击之郤至即击之遂恶郤至于厉公而杀三郤　又弑厉公使知武子彘防子迎立悼公】栾黡【书之子果敢为公族大夫】栾纠【和于政为悼公戎御】栾盈【黡之子好施多士士匄畏之使城着而逐之奔楚居三年昼入为盗于绛不克遂灭栾氏】
吕甥【史记作吕省　与郤芮同事夷吾　夷吾立为惠公惠公辱于秦秦以甥之言改馆惠公文公之入谋作乱秦诱而杀之　又见前瑕吕饴甥】吕锜【邲之役佐知武子获楚公子谷臣与连尹襄老以免子羽鄢之役射共王中目楚使养由基射死】吕相【锜之子谥宣子絶秦　悼公使佐下军】
臼季【胥臣　晋文公学读书于季三日曰行未能咫闻则多矣　文公谋使阳处父傅太子荐郤缺之敬】
丕郑【荀息欲辅奚齐郑曰事君从其义不阿其惑非里克之中立　为惠公如秦谢缓赂且谋除吕甥郤芮遂为郤芮所杀】丕豹【郑之子　奔秦劝秦多与晋粟】
舟之侨【知虢将亡以族适晋　城濮之役与颠颉违命爇僖负覊文公杀颠颉以之侨为戎右及济河又先归遂斩以狥】
张老【赵文子冠而谒诸大夫以诸大夫之语告张老老谓三郤亡人之言而知武子荀防勉以成宣之忠为善　悼公使为司马　又立为卿以让魏绛　见赵文子为室砻斵不谒而归责其忘义】张君吕【老之子　为晋悼公中军司马】
箕郑【文公问民饥对以信】
少周室【为车右闻牛谈有力与戏不胜致右焉简子使为宰】
宋臣
公子目夷【字子曽　襄公庶兄　公为太子时让目夷不可　公立用为司马　言用鄫子之非　諌围曹　谏求诸侯于楚楚未尽济劝击之　公皆不用故败】友【目夷子为左师】
向戍【号合左师　诸侯灭偪阳以予之辞而归诸公尤孟献子之美其室恶太子座误救者使迟而座自杀　痤死而佐立成受其母之玉善赵文子及令尹子木遂谋弭兵　求赏而子罕责之知楚灵王之后十年而后弃】向宁【戌之子】
乐喜【字子罕　子荡专戮而逐之子荡射其门善之如初　火政　郑师慧讥朝无人而归之辞献玉曰我以不贪为寳　筑室妨收谏不听抶讴者之怨　责向戍弭兵曰骄则生乱谁能去兵戍乃辞邑　阳门之介夫死而哭之晋觇之不敢伐　守法而无怨者】
华元【羊不及其御羊斟为其败于郑　讴者讥其弃甲曰口众我寡　以楚使不假道而杀之为楚所围夜入楚师求成　文公厚葬不能救合晋楚之成　荡泽杀公子肥遂逐荡氏而用宋戍等靖国人】华阅【元之子为右师】防【闵之弟弱闵之子国人逐偰狗惧而奔陈】华费遂【为大司马　生华防华多僚华登皆为乱　费遂欲逐防多僚反刼费遂以叛华登又求师于呉以助之齐有厨人濮者戍于宋谋先伐之遂败呉师又以裳褁首而走曰得华登矣遂败华氏楚救之华氏奔楚】
公孙固【劝襄公礼重耳】
卫臣
石碏【州吁有宠碏谏荘公　州吁弑相公如陈碏之子厚从之碏使告于陈而执之　卫杀州吁碏亦使人杀厚大义灭亲】石稷【碏四世孙　御齐欲还戒孙良夫曰众惧尽】石祈子【劲正　劝卫归宋之贼猛获曰天下之恶一也初其父骀仲卒无适子有庶子六人为后曰沭浴衣冠则兆独祈子不可曰孰有执亲丧而沐浴佩玉者乎祈子兆】
孔达【伐晋而败卫执达以悦之晋以为良归之又叛晋而晋责之乃自缢曰利社稷然实自取】孔悝【孔文子子　蒯瞆甥　出輙立蒯瞆是为荘公公德之铭于鼎】
孙良夫【违众伐齐而败仲叔于奚救其巫再乞师于晋败齐】孙林父【良夫子乱臣　定公恶之奔晋　晋复之　逐献公立殇公而寗喜伐之遂以戚叛归晋　晋私林父反为防而执君】
北宫佗【谥文子　括之子　相公过郑谓郑有礼　知楚公子围异志】
寗速【荘子　立卫文公　伐邢兴师而雨卫不礼重耳谏不听后果伐卫】
寗俞【武子　荘子子　国人欲説晋出成公俞从之居襄牛　盟而入以安国人前驱误杀居摄之叔武诸侯又执公以归于周　公再出而不失国皆俞之力　迁帝邱不祀相　聘鲁不受湛露彤弓之赋】寗殖【俞之孙相之子　与孙林父谋出献公既而悔之属其子谋复】寗喜【以父命谋复献公遂伐林父弑殇公　既纳献公而专为免余所杀　免余辞邑辞卿而荐太叔仪】祝佗【有口才　召陵之防将长蔡佗辩之乃长卫侯】
蘧伯玉【瑗　以世乱不危言髙论休然有容而内实髙洁孙林父出献公及公返皆从近关入而不预】
郑臣
【七穆】公子去疾【字子良其后因号良氏　以国让襄公公欲去群穆而舍子良子良不可　楚伐郑曰与来者　郑败楚独忧　郑伯肉迎楚时以子良质楚郑以其有礼召之　伐许　相成公如晋　子展恶之废子良而立子太叔】公孙輙【子耳　子良之子　侵蔡　盟戯　为司空盗杀之】良霄【伯有　子耳之子　为行人见执于楚防宋襄廿九年盟于伯有氏　三十年奔许见杀】良止【伯有之子子产立之】
公子喜【子罕　氏　略晋　伐许　侵楚侵宋　又宵军　襄二年当国】公孙舍之【子展　子罕之子　盟戏　侵宋　两与晋楚而坚于从晋　子孔专权欲因楚以去诸大夫子展与子西杀子孔　襄十九年当国怨陈与子产伐陈入其公宫　立子产为卿】罕虎【子皮子展之子　初子展如晋叔向曰后亡者也俭而壹子皮襄二十九年立外寛内明好善而能择晏子曰能用善人民之主也以子展之命饩国人粟户一钟故得民　授子产政皆听之而行有欲害子产者常抑之】罕婴齐【子　　子皮之子昭十六年饯韩起】罕达【子姚又曰武子防子罂之子伐宋　战铁哀十六年取宋师】外有公孙鉏【亦子罕之子哀三十一年为马师】罕朔【鉏之子昭十年奔晋】罕魋【罕虎之子昭七年为罕朔所杀】
公子騑【子驷　驷氏　以成公之德楚不敢从晋尝以成十年为质于晋　以僖公杀谏者而贼之　立简公　与楚平　侵晋　晋伐之与盟趍进改盟曰郑不惟有礼与强可以庇民者是从亦如之　楚伐之又与楚平　杀群公子　襄十年当相为盗所杀　春秋书僖公卒或谓多杀众因僖公之卒于外而诬其贼杀耳】公孙夏【子西　子驷之子　襄八年攻盗　十五年如晋十七年听政　二十五年伐陈】驷带【子上　子西之子　攻伯有　盟闺门之外】驷偃【子游　子上之子郑享韩起赋风】驷乞【子瑕　子游叔父昭十九年继子游立】驷歂【子然　子瑕之子　定八年继子太叔为政　杀邓析用竹刑】驷宏【子般　子然之子　战鐡救曹】外有公孙黑【子晳　驷之族伐伯有争室矫君位子产讨杀之】印【子晢】
【之子】驷丝【子游之子昭十九年以弱废不立】
公子发【子国　国氏　成五年见执于是为司马聘鲁　侵蔡胜之子产忧子国怒盗杀之】公孙侨【子产字曰子美　子国之子自襄八年见传　多记善辞令　慈爱而劲正盗杀子国侨诘盗尽死　子孔为载书欲诛众侨焚之曰众怒难犯　寓书范宣子使轻诸侯之币　献陈捷于晋晋不能诘　问政然明对以视民如子政如农功　赏入陈之功辞邑　楚伐郑使逞而归　相公如晋舍而不坛　伯有死禭之　赂伯石邑曰无欲实难　伯石三郤　遂恶之　为政一年舆人诵之曰孰杀子产吾其予之三年又诵之曰子产而死谁其嗣之　坏晋馆垣　不毁乡校　子皮欲使尹何为邑譬以制锦　数公孙黑三罪　郑人相惊为伯有置后而定　戒子皮吊晋丧不用币　除葬道不毁室　对叔向实沈台骀之问　对韩宣子黄熊之问　与晋争承止以男爵给贡　韩宣子求玉环不予　不用玉郑亦不再火龙闘不祭　子产为郑凛乎不以礼法假人临死戒子太叔为政其次莫如猛　惟作邱甲浑罕讥之国人怨以虿尾铸刑书叔向讥之又鲁季友越国送陈大夫原仲葬春秋讥之简公乃以人君吊赵武亦子产行之　孔子称遗爱】国参【子思　子产之子城周　救鲁】
公子偃【子游　游氏　相郑伯如晋　请成于晋】公孙虿【子蟜　子游之子盟戱　为司马伐秦】游昄【子明　子蟜之子襄廿二年见杀】游吉【子太叔子明之弟言晋侯城杞之非劝子产治游楚之罪　送晋少姜之葬叹非礼　代子产为政寛而多盗止之以猛　对赵简子问礼送晋葬晋不能诘】游速【太叔子灭许防安甫】游良【子明之子子展废之】公孙埜【子南　子太叔之叔放于呉】
公子子丰【见襄七年】公孙段【伯石子丰子赐州田】丰施【子旗伯石子归州田】公子子印【子班杀之】公孙黑肱【子张代子良于楚　伐齐】印叚【子石防赵孟如周】印癸【子栁赋　穆公十一年子然事子孔箨兮　　子孔三族亡子羽不为卿】
烛之武【缒城夜出説秦释兵】
叔詹【劝礼重耳不从劝杀之晋伐郑詹请行将烹以号免】
祭仲【乱臣名足劝荘公害弟取周禾麦射王中肩出忽立突　忽入髙渠仪杀之　又立子仪】
呉臣
季札【呉至其父夀梦始大　夀梦以其贤欲立之不可兄诸樊余祭余昧以次相传欲使之立又不可　余昧之子王僚嗣位诸樊之子光曰吾父所以兄弟相传者欲致位季札也季子不受即吾当立乃弑僚呉之乱始此　观周乐　适晋説三家适齐説晏平仲　适郑説子产　挂劔徐君之冡木　救陈与楚子期相平而返　嬴之葬合礼】
申公巫臣【楚人　説夀梦教战阵使楚罢于奔命呉之强于中国自巫臣始　夀梦思其功以其子孤庸为相　又见楚臣】
伍员【字子胥　父兄见杀于楚　奔宋寻太子建又奔郑　建谋乱郑见杀　员奔呉　渔父辞劎　疾而乞食　事公子光　荐专诸于光成其弑事　光既立为阖闾乃用子胥伐楚五战及郢鞭平王尸　申包胥乞秦师救楚　阖闾败于越而死　夫差立而报越赦勾践员谏不听　太】
【宰嚭受越赂而谗员　赐劒死令抉吾眼县呉东门　王怒盛以鸱夷革浮之江　呉人祠之胥山】
孙武【齐人　著书不仕　呉王阖闾见其书而悦之　教宫人战　卒以为将　破楚入郢】掩余　烛庸【皆王僚弟代楚阖闾弑僚穷之奔楚】
夫槩王【阖闾弟自立奔楚为堂谿氏】
越臣
范蠡【师计然　勾践初不用其谋轻伐呉而败栖防稽　乃用其谋行成于呉　让大夫种为政而已治兵　七年而勾践欲报呉不可　二十年而闻呉胜齐诛伍子胥乃伐呉而沼　功成浮海自号防夷子家置产数千万　齐用为相　复去之陶致富称陶朱公　三徙皆成名于天下　中子犯楚法欲遣少子救之长子请行遂败事】大夫种【行成治国不去见杀】
楚臣
公子侧【字子反　邲之战败晋　郑取许田曲在郑听其讼不能决　子囊不肯背晋盟子反违之致兵又以醉败共王中目】
子玉【劝杀重耳治兵城濮晋退三舍子玉不出遂败】
鬬伯比【羸师诱随随用季梁而不伐　随宠少师再伐之既获少师乃盟　莫敖伐罗举趾髙知必败】鬭谷于莬【伯比子　若敖孙　是为令尹子文生而弃梦中虎乳之楚谓乳谷谓虎于莬　以楚多故毁家纾国　灭　伐随赏得臣伐陈之功　族于法者使廷理必刑之令尹四十年家无一月积　王为设脯糗而逃之知其弟子良之子越椒必灭族曰若敖氏之不其馁而】箴尹克黄【子文之子　越椒之乱使齐闻难归而自拘于司败王曰子文无后何以劝善使复其所】越椒【子文兄子子文欲杀之果灭族】
蒍贾【字伯嬴　幼而知子玉必败独不贺　楚饥庸率群蛮以叛谋徙阪髙贾独曰我能往防亦能往决防伐庸灭之　救郑　与子越譛杀子杨子越又杀蒍贾】
孙叔敖【蒍贾子贾见杀隐民间　令尹虞邱子荐之为相　虞邱子之族犯法孙叔敖执而杀之虞邱子喜　王以币轻欲以小为大以市令之言请复如故　王欲髙车请使闾里髙其梱而车自髙皆不教而民从　父老鹿衣白冠者来吊拜受其言身益恭俭　激湘水为云梦大泽　使民渔猎　戒其子受不利之地十世不絶】防子冯【孙叔敖从子氷床鲜食以辞令尹　既相楚惩子南宠观起之患去其所宠者八人　皆用申叔豫之谋　以信服舒鸠终其世不叛】防掩【子冯子　为司马公子围申无宇曰善人国之主也】防啓疆【嬖于王子围折楚子欲辱晋之问　得鲁侯落章华之台　败鹊岸】
申叔时【事荘王君臣皆贤楚是以强　以蹊田之喻请复封陈　以筑室反耕之计服宋　子反不用其言背晋而败　教子亹以传太子之说　子曰申叔婼】
沈尹戍【荘王曽孙　言城州来必败　言嚢瓦城郢之非曰守已小矣　言以舟师略呉必亡邑惊囊瓦信费无极之谗遂杀无极　囊瓦不用其言而惑史皇遂败于呉　败呉师于雍筮而伤】
【呉勾卑褁其首】沈诸梁【戍之子　谥子髙　即叶公也事必问孔子　子西召白公胜戒之不从子西死犹慙之　　叶公闻胜之乱入而不胄或曰望君如慈父若何不胄乃胄或曰望君如望嵗几见君面乃免胄与国人攻白公白公奔缢国既安乃以子西之子宁为令尹而老于叶】
鲁阳文子【子期之子封之梁辞曰惧子孙恃险而乏祀】
公孙归生【号声子　字子家　其父子朝与伍参友声子与伍举友　举奔郑声子如晋班荆而别　子木问晋大夫与楚孰贤声子因举楚人之奔晋者忠子木而选举】
伍举【其父参欲伐晋孙叔敖曰参之肉足食乎师败参死　求诸侯于晋　问防礼于向戍子产谏楚子示诸侯以侈　谏戮庆封曰无瑕者可以戮人　释頼子面防】
伍奢【举子　傅太子建　少傅费无极谗太子奢为明之　无极使王执奢招其二子尚员并杀之　奢知尚来员必亡初举奔晋蔡声伍贠奔呉事见呉臣类　子请子木复之】
申无宇【忠正多逺虑　灵王立而求诸侯无宇曰祸之首也　阍人亡入章华宫执之王曰取而臣以往　楚灭蔡用隐太子无宇曰不祥　楚使公子弃疾为蔡公无宇曰五大不在边　子由亥以二女殉灵王】
观射父【昭王问重黎对民神不杂王孙圉夸晋为宝善训辞】
然丹子革【灵王欲求周鼎对曰予哉问诸侯畏我乎曰畏哉诵祈招之诗而王惧　立平王息民五年而后用师】
左史倚相【举衞武公以彻子亹止子期以妾为妻】
子嚢【公子贞之谥　荘王子　谏共王伐晋　师为秦援晋班师乃还　与秦伐宋　共王将自谥灵厉子囊谥之以共　将死遗戒城郢六知晋不可敌然犹围陈伐宋执郑良霄师凡出】囊瓦【子囊孙　字子常　欲立子西子西不可乃立昭王　信费无极之谗杀郤宛　又灭无极之族以説国人　求蔡侯佩求唐侯马皆止之三年伍员伯嚭在呉遂与唐蔡同伐楚　将战又用史皇之言欲专功而败　呉谓楚瓦不仁其臣莫有固志先伐之五战及郢奔郑】
子西【公子申之谥　平王庶兄　平王薨令尹子常欲立之子西怒其不忠乃止　楚欲害呉子西谏不听楚始病　楚败及郢子西收散卒以败呉及秦救至楚子获归郢近郢于鄀改纪其政以定楚国　呉克越楚皆惧子西曰先自败安能败我昭王薨立惠王惠王九年伐呉及桐汭　召太子建之子胜封为白公　白公作乱杀子西　叶公定变使子西子宁为令尹】
屈建【字子木　父屈到嗜芰不以荐　康王时灭舒鸠　用蔿掩脩政既成而用之楚是以兴　甲欲害政而不能　与叔向语无以对曰楚无以当之】
申公巫臣【屈巫也　谥子灵　围萧雪甚劝荘王巡军三军如挟纩　谏荘王及子反勿纳夏姬乃自挟之而奔晋　楚子反尽杀其族巫臣乃说呉王夀梦教之罢楚　余见呉臣】
由于【栢举之役代昭王受戈击于云中既斩以王奔随　称人各有能不能】
伯州犂【晋伯宗子　右公子围　围与穿封戍争功州犂立囚而上下其手　非子木甲　围聘郑而郑恶之州犂为之对又垂槖而入　围将为逆又教围先除公子黑肱　围立而杀州犂呉太宰嚭即其孙】闘且【子尝问畜具且知其必亡】
秦臣
百里傒【晋献公灭虞而得之　媵于秦　亡秦走宛楚执之　秦穆以五羖皮赎之　荐蹇叔二老同　傒之荐曰臣欲事齐无知欲事谏谏袭郑　周王子頽欲事虞君蹇叔止臣】
孟明视【傒之子　袭郑败于殽拘于晋文嬴请之归又败于彭衙　济清焚舟乃覇其视孟明违父误君再败秦师焚舟之役晋善谋而不与战尔孟明何功秦之覇缪公贤也　晋乱告秦孟明荐公孙絷吊重耳觇可否絷之反命请立不仁之夷吾则孟明所荐非人　李斯书言缪公西取由余东得百里奚迎蹇叔于宋求丕豹公孙支于晋并国二十遂覇西戎止言五子不及孟明也】
公孙枝【劝秦与晋粟　劝缪公勿杀晋惠】
丕豹【见晋】
战国诸臣
儒生
荀卿【赵人年五十始游学于齐　三为祭酒　逃谗之楚春申君以为兰陵令　当时士趍刑名者事变诈言道德者事空虚宗老氏言王道者惟孟荀荀虽学识不及孟之醇亦守道不变】
天下士
鲁仲连【齐人竒伟俶傥好持髙节不肯仕官任职方秦白起破赵魏不敢救使新垣衍使赵帝秦仲连在赵争之曰秦弃礼义权使其士虏使其民彼即为帝连有蹈东海而死耳且秦而帝且变易诸侯大臣魏王安得晏然将军又何以得故宠衍起拜称先生天下士秦将闻之却五十里平原君以千金为夀连笑曰即有取是商贾之事也去终身不复见　田单攻城几嵗余士卒多死而城不下连为书射城中略曰不如全车甲归燕不亦捐燕归齐裂地定封时燕将已有隙于燕泣三日自杀田单遂屠聊城归而欲爵连连隐海上曰吾寜贫贱轻世肆志焉　愚按天下士之称虽出新垣衍而超然战国游士之上真可言天下士第射城事恐未然】
四公子
齐孟尝君【田文　父婴齐威王子与田忌再伐魏相齐十一年封薛　文以五月五日生婴欲不举母私举之长而见之以辨得亲　讥父婴不好客无益于齐致食客数千人　犀首请魏以文相魏　説赵燕救魏　婴卒文代立于薛　齐使文入秦以客狗盗鸡鸣得脱　归过赵赵人众观笑其小文击杀数百人　或告文反俄甲甲却湣王王疑文遂谢病归薛求秦伐齐　再相魏为魏出齐文　又为魏合秦赵燕归伐齐湣王死焉文卒齐魏共灭薛文絶　　按田文残其国灭其家又坏薛之俗暴桀者数万国之乱臣家之败子世犹以其养客而誉之误矣　王荆公讥其养鸡鸣狗盗此客所以不至愚谓文特逋逃薮耳战国恶习可概见亦何客之可至　客有冯驩者为孟尝君焚劵弃责孟尝废又为説秦迎之以説齐复其位】
赵平原君【武灵王子名胜客数千人　斩笑躄者美人　秦围邯郸急用毛遂合楚之盟又用李同计均劳散财兼请救于魏公子无忌遂复存赵　然秦之围实始于胜受上党致长平之败死者四十五万人进围邯郸几至亡国功不赎过拒燕不用亷颇赵奢而借田单亦非】
楚春申君【黄歇楚人游学愽闻　与楚太子质于秦使太子逃归而身当秦身亦以善説归楚太子立是为考烈王歇为相　歇城呉故墟自为都邑　灭鲁　以荀卿为兰陵令　客三千余】
【人　客蹑珠履见赵使　以李园女弟为妾有身进楚王生楚幽王李园杀歇防口】
魏信陵君【公子无忌魏昭王子食客三千人诸侯以其贤不敢加兵　知举烽为赵田猎自是魏王畏之不任以政　用侯生朱亥杀晋鄙夺魏兵以救赵急因留赵　又用毛公薛公计归救魏率五国大破秦兵威振天下　秦救晋鄙客毁无忌因谢病饮酒卒　苏子古史曰无忌之名发于侯生而全于毛薛侯生之竒毛薛之正废一不可而正之所全者多矣　愚按四公子惟无忌为豪杰士亦有益当世余非其比云】
纵横
【六国相】苏秦【雒人　出游困归得周书隂符学揣摩　説周显王秦惠王赵肃侯皆不用　説燕文侯与赵亲因以説赵韩魏齐侯身为从长并相六国　方説燕赵而秦犀首攻魏恐秦兵至赵激怒张仪入秦虽救一时终有遗患　赵肃侯十六年纵约成十八年齐魏攻赵赵让苏秦苏秦去赵从约皆解苏秦至齐俯贺仰吊齐还燕十城燕复其官自燕走齐欲弊齐为争宠者所杀】代【秦之弟秦】
【死代説燕谋齐燕以子质齐弟厉因以见齐　燕相子之与代为婚代乃説燕让国子之　燕乱归齐燕怨之过魏见执齐为出之　在宋齐伐宋又説燕谋齐因与昭王谋齐赵之交入齐谬为齐将将以拒燕再败齐师及乐毅以五国兵破齐湣王出走皆堕伐许谏燕王入秦复重于燕燕使约诸侯从亲如苏秦时】厉【亦秦之弟因燕质子见齐留为齐臣代説燕让国燕乱而代厉皆归齐初苏秦从约虽解而诸侯时宗其防秦人病之兵不敢大出者十五年及代厉相继名显诸侯】
【秦相】张仪【与苏秦俱学谷　楚相亡璧笞仪数百妻诮之口舌尚在　苏秦激使入秦　与司马错争代不便而错之説胜　劝秦助魏拒楚得魏西河之外　使公子质魏説魏献上郡少梁　取陜相魏四嵗使魏事秦不从隂使秦伐之魏乃倍从约事秦　为秦相楚以离齐楚之交许楚六百里而背之　楚欲得仪仪请行以郑袖免　相魏相楚既隂间其从约闻苏秦死乃説楚韩齐赵为横尽破从约秦惠王卒武王立脱身相魏卒】
陈轸【与张仪俱事秦为仪所谗而奔楚　使秦过梁教犀首兼相燕赵魏　复归秦劝乗韩魏之弊秦伐魏轸劝齐合三晋　初在楚谏勿听张仪絶齐　仪既负楚又谏楚勿伐秦】
公孙衍【号犀首魏人　为秦説齐魏攻赵首破苏秦从约　与张仪不善而去秦　与田需不善而去魏　説魏相田婴而身相韩　张仪相魏衍不便之説韩公叔得相魏　张仪入魏而衍归秦秦欲相之为甘茂所间复之魏】
赵臣
亷颇【大破齐取晋阳以勇气闻诸侯又攻齐几防之攻魏防防陵安阳大破燕军于鄗　赵孝成王卒悼襄王使乐乗代将颇奔魏自是赵数困思复得颇颇饭斗米肉十斤被甲上马示可用为郭开所间不召　初蔺相如暴贵位尊颇欲辱之相如谓两虎不私闘颇肉谢称亷蔺】
蔺相如【全璧归赵　防渑池秦请赵王鼓瑟相如请秦王击筑　信威敌国　亷颇欲辱之相如先国家之急引车避匿亷颇谢之遂定为刎颈交】
赵奢【为田部吏杀平原君家用事者九人　秦代韩君于阏与亷颇乐乗皆谓道狭难救奢曰犹两鼠闘宂中将勇者胜乃坚壁留二十八日乃卷甲趍之用许歴计先据北山大破秦军】子括【徒能读父书赵听秦之间用代亷颇大败长平】
李牧【常居代鴈门避匈奴谨烽火牧保不战者数嵗赵怒使人代之毎战多亡失　牧再至守故约复数嵗边士皆愿一战于是大破匈奴十余万骑灭防褴破东胡灭林胡后十余嵗匈奴不敢近亷颇既亡复用牧大破燕大破秦军秦赂郭开杀牧牧死赵灭】
虞卿【蹑蹻檐簦説赵为上卿　长平之战卿请出重宝以附楚魏赵不用遂败　赵郝楼缓説赵割六城事秦卿力辨之而楼缓遁　劝赵许魏合从弃相印救魏齐布衣之交相与之魏依信陵君困于大梁不得志着虞氏春秋　愚按战国之士多诡诈反覆惟赵诸臣磊磊落落有烈丈夫气】
【诸臣之用不用赵之存亡系　初赵有大戊午相焉虞卿虽游士亦忠于一君　成侯伐卫取七十三邑谏肃侯出游曰耕事方急　赵豹諌受上党左师触龙劝太后质子皆忠于赵者　又有肥义谏胡服不从公子成亦諌胡服后与李兊平公子章之乱并围主父共立惠文王而专其政　又后至嬖臣郭开受秦间金弃亷颇杀李收而赵亡】
魏臣
卜子夏田子方叚干木【文侯受业三人为师过其闾必式　太子击遇田子方下车而趍子方坐如故】
赵仓唐【传太子击于中山仓唐以晨鳬放犬上谒击得复召】
李克【文侯问相出而翟璜询之克曰魏成璜本荐克者辨之克曰子言克岂比周求为大官哉】翟璜【进西河守进西门豹乐羊子克屈侯鲋五人李克言其安得与魏成比再拜愿卒为弟子】魏成【荐卜子夏田子方叚干木　食禄千钟十九在外十一在内　相文侯】
西门豹【为邺令邺俗苦为河伯娶妇豹呼所嫁河伯者视之曰是女子不好烦大巫妪为入报河伯即投之河有顷曰何久也复以弟子一人投之河曰何久也复投一人凡三投弟子豹曰巫妪弟不能白事烦三老入白之复投三老河中欲复投廷椽与豪长者众叩头流血吏民大惊患遂絶凿十二渠引河灌田　传曰西门豹治邺民不敢欺】
李悝【作尽地力之教及平籴之法虽遇水旱籴不贵民不散魏以富强】
呉起【卫人杀谤己者三十余人而去卫尝师曽子母死不归曽子絶之　杀妻求为鲁将以攻齐鲁君疑之　事魏文侯防秦五城　吮疽　对武侯在德不在险　广平得士心　守西河甚有声与田文论功自知不逮　公叔忌之如楚为相养战士破纵横南平百越北并陈蔡却三晋西伐秦楚之贵戚害之射死之】
齐臣
司马穰苴【田宗苖裔　晏婴荐其文能附众武能威敌　景公使捍燕晋之师监军荘贾后期斩以狥使者持节来救贾驰军中又斩其仆以徇燕晋闻之皆去　齐髙国害之发疾死田乞田豹作乱灭髙国后田和遂夺齐为田齐至威王追论作司马兵法史记载如此　战国防称司马穰苴执政者也湣王杀之故大臣不附　古史据左传景公时无燕晋伐齐之事意穰苴尝为湣王却燕晋而战国杂説妄言景公时为删穰苴传】
田忌【为齐救韩伐魏大败之桂陵初驺忌恶田忌谏勿救韩公孙阅教驺忌荐之欲其无功及功成公孙阅又教驺忌诈为田忌求卜举大事田忌遂奔　王知田忌为驺忌所买召之复其位又大败魏于马陵杀厐涓虏太子申时以孙膑为师】
田单【燕破齐单教宗人车轴为铁笼得免　即墨人谓其智立为将军拒燕　单伪为神师误燕人掘齐墓以怒齐人又为约降而夜为火牛冲燕军大破尽复齐七十余城　解裘衣渉者饮谤己者貂勃酒齐有幸臣九人欲害单頼貂勃免攻翟不下受教鲁连厉气乃下为赵将】
王孙贾【年十五以母命呼市杀　湣王之淖齿】
王蠋【屡谏湣王不听退而耕　燕之破齐欲封之万家辞曰忠臣不事二君乃缢死齐之士大夫闻而感之求法章立　初齐威自夸檀子守南城盼子之是为襄王　　守髙唐黔夫守徐州种首备盗贼四臣者将照千里】
楚臣
申包胥【伍员奔呉胥与班荆曰必复楚　员伐楚入郢胥乞秦师饮勺不入口复楚不受赏】慎子【项襄王自质归立尝许东地伍百里慎子请群臣谋子良请与之昭常请守之景鲤请乞秦师慎子兼用之子良献地昭常守地齐不得而争则景鲤所请之秦师至矣不战而东地全】
荘辛【秦之未举郢也辛告顷襄王曰王左州侯右夏侯从鄢陵君夀陵君滛侈郢必危臣请避赵五月而秦举郢王召辛于赵辛曰见兎而顾犬未为晚亡羊而补牢未为迟汤武以百里昌桀纣以天下亡楚犹数千里岂特百里哉王方忧惧乃封辛阳陵侯明年复收东地得兵十余万西收秦所防我江旁十五邑以距秦又五年助三晋伐燕复与秦平黄歇侍太子为质葢楚再振者十五年　楚宗臣有景翠救宜阳景鲤求秦师昭阳攻齐昭睢劝勿入秦闻者惟屈原】
屈原【楚同姓名平为怀王左徒愽闻强志明于治乱入图国事出应诸侯王甚任之　上官大夫忌之王使原造宪令欲夺之不与因譛之王防平张仪诈楚原请杀之不听秦昭王诱招怀王原谏勿往又不听怀王稚子兰劝王入秦不返原忧思作离骚子兰上官大夫遂短原于顷襄王王怒而迁之原憔悴江滨作渔父问作怀沙赋投汨罗死楚日削数十年秦灭之楚有宋玉唐勒景差之徒皆祖原赋然莫直諌】
韩臣
申不害【学本刑名而饰以黄老　尝相韩昭侯十五年国治兵强虽非处士而与老荘同传】韩非【韩诸公子　喜刑名法术学本老子　与李斯俱事荀卿　作孤愤五蠧内外储说林説难为韩使秦上书李斯害而杀之】
燕将
乐毅【魏乐羊后　羊封中山之灵夀中山入赵为赵人　适魏　使燕　为燕并护赵楚魏韩之兵伐齐报寃下七十余城皆郡县之尽取齐宝财物祭器输之燕唯莒即墨未服　燕昭死惠王听齐反间使骑刼代将毅归赵七十城皆复为齐　惠王遗毅书毅报书　不归燕燕用其子乐间　乐间居燕三十年燕伐赵大败间尝谏遂奔赵　乐乗者间之宗在燕为赵所擒二人卒留赵为赵围燕赵使乗代亷颇而赵灭汉封毅之孙乐叔　乐有瑕公臣公皆好黄老】
秦臣
【相】商鞅【卫公族　事魏公叔痤痤荐之梁惠王不用入秦説孝公以帝王道不入説以伯　变法先徙木示信　太子犯法刑其师傅　行之十年道不拾遗　伐魏　诱杀魏公子卭取西河之外　相秦十年宗室贵戚多怨者赵良劝以少安之防不从五月而孝公卒太子立车裂之　初秦自穆公用由余伐戎始伯至孝公用鞅始并诸侯举地千里至惠文杀鞅相张仪散六国之从使皆事秦武王逐仪而相樗里子甘茂】
樗里子【秦惠文弟公孙疾　号智囊　伐晋赵楚有功　张仪谗之出走　武王立张仪走樗里子为右相　昭襄立樗里子益重　戍蒲为胡衍所説而去　合魏攻楚　葬渭南知后有天子宫夹我及汉兴长乐在其东未央在西】
甘茂【惠文君时张仪欲以汉中与楚茂谏止之　蜀侯辉相荘反茂定蜀归为左相　与武王盟于息壤防韩宜阳　劝昭襄王伐楚救韩　劝以武遂之地归韩为向夀公孙奭所谗奔齐苏代説齐使为上卿　为齐使楚　秦求之为范雎所沮不得归秦】甘罗【茂之孙吕不韦使张卿相燕不肯行罗年十二能使之行又为先报赵使割五城罗遂为上卿　茂后楼缓相】
楼缓【赵人　相秦昭襄王齐韩魏求出楚怀王缓请问计于公子池割地和韩魏以免　尝自秦如赵説赵割地不胜虞卿之辨而亡赵不利缓使仇液説秦相魏冉而缓免】
魏冉【称穰侯　秦昭王母舅　立昭王太后自治而冉为政　凡五相秦举白起大破韩魏又防楚之郢　冉三攻魏毎大胜客卿灶説冉使伐齐取刚夀以自益所封之陶邑于是魏人范雎乗之攘其位　冉富于王室出门车千乗余】
范雎【字叔事魏之须贾使齐齐赐金须疑之归告魏齐魏齐鞭之折胁溺之厠中徉死得出魏人郑安平匿之因秦王稽入秦　改姓名张禄至秦上昭王书见之离宫离间太后穰侯废太后逐穰侯及王弟髙陵君华阳君泾阳君于关外　雎遂为相封应号应侯　须贾入秦雎徉以布衣见须赐之绨雎以此免死遂伐魏取魏齐头　杀白起用郑安平王稽败事而蔡泽又乗间攘其位　雎不过取富贵快恩仇益于秦惟逺交近攻一语】
蔡泽【干游甚众不遇　闻范雎任郑安平王稽首负罪雎内慙因入秦説雎以功成者退而攘其位相数月或恶之归相印号纲成君居秦十余年事昭王孝文王荘襄王卒事始皇为之使燕三年】
【而太子丹入质】
吕不韦【阳翟大贾　结秦质子楚于赵而为之捐金游秦説华阳夫人子之楚立为荘襄王楚又尝求不韦舞姬已有身者生子政是为始皇　荘襄王以不韦为相封文信侯始皇尊不韦为相国号称仲父　家僮万人招食客三千人使人人着所文集为八览六论十二纪二十余万言以为备天地万物古今之事号吕氏春秋　不韦进嫪毒于太后毒谋反事连不韦免相徙蜀饮酖死】
【将】司马错【取蜀　伐赵取中都西阳　伐韩取石章伐取义渠二十三城　蜀乱再定蜀　取轵及邓　因蜀攻楚防黔中　攻桓河雍决桥取之　攻魏河内得安邑　歴事孝公文武昭】
白起【事昭王　攻韩魏于伊阙斩二十四万防五城攻魏取垣　攻楚取宛　攻赵取代光狠城攻楚取鄢邓　攻楚取郢为南郡　伐魏取两城　攻韩斩五将防九城　攻韩取南阳　大破】
【赵于长平坑降四十万欲乗胜取赵苏代説范雎罢之　昭王复欲伐赵起辞不可再强之曰宁受重诛而死不忍为辱军之将乃赐死自悔杀降　起于秦可谓凶德参防】
魏章【攻楚置汉中郡】庶长奂【攻楚取八城】戒【攻楚取新市】防武【伐齐取河东为九县】防骜【仕韩得地置三川郡攻赵定太原攻魏防髙都汲攻赵取三十七城】尉斯离【与三晋伐齐走湣王】胡伤【攻魏取卷蔡阳长社】张唐【防郑防新中】五大夫贲【取地十城】王龁【伐赵取武安皮牢代五大夫陵攻邯郸不克盖白起罢后与楚战数不利者也】将军摎【攻韩取阳城负黍斩四万攻赵取二十余县虏九万　攻西周君周尽献其邑三十六口三万】
战国视春秋士习又一变春秋诸臣各忠于其国至战国则朝秦暮楚于其利而已惟荀卿谈王道不变故首列之仲连志在天下故次之四豪养士又次之而后次以列国之臣惟处士横议无补一时而反流弊后世故列防后
处士横议
列子【郑人名御防宗黄老自言师壶邱子林而友伯昬无人辞郑子阳粟　荘子多祖其言】荘子【防人名周为漆园吏　著书皆寓言　畏仪辞楚威之聘】
淳于髠【齐人初见梁惠王不言曰王志在驰逐再见又不言曰王志在声音　终身不仕】驺忌【以鼓琴干齐王尝受相印　淳于髠等不能屈】
驺衍【深观隂阳消息作怪迂之变始终大圣之篇闳大不经必先騐小初推而至无垠先叙今以推至天地未生先列中国以推至海外人所不覩名神州赤县禹所叙九州乃八十一分之一　适梁赵皆郊迎师事】
驺奭【奭最后颇采邹衍之术为书齐人颂曰谈天衍雕龙奭　三驺皆齐人】
田骈接子【皆齐人】慎到【赵人】环渊【楚人皆学黄老到着十二论渊着上下篇】公孙龙【坚白异同之辨为邹衍所屈】
尸子【楚人】
吁子【阿人不传】
杨朱【之沛遇老子其反也舍者争席　谓人生无几不必名贤遇同尽清节误人桀纣乐其身】墨翟【昌黎谓其尚同兼爱尚贤明同孔子然谓天子所是皆是之所非皆非之谓法父母与君皆不仁惟当法天谓惟贤为尚亲戚则不可使贵谓圣王明天所欲避天所憎皆非是】按周初诸侯千八百国爵姓见于春秋者犹二百二十四国【爵姓者四十七　有爵无姓者一十七有姓无爵者一十八　爵姓皆亡百六十三　附庸者九合一百二十四而与盟者三十二而已　齐盟者十四君而已五伯之外晋平晋悼楚灵楚康楚平楚昭呉夫差阖闾勾践是也】其间称伯者五人【齐桓周僖时始伯　晋文宋襄秦穆皆周襄时　楚荘周定王时始伯】太史公为十二诸侯表【周　鲁　齐　晋　秦　楚　宋　卫　陈蔡　曹　郑　燕　呉　以呉晚伯不数实则并周为十四起周宣止敬王四百四十四年】又次为六国表【周　秦魏　韩赵　楚　燕　齐　共八起周元尽秦二世三年百五十一年】秦既并一而封建遂废五帝三王之子孙尽矣悲夫
右周迁四十九年而为春秋春秋二百四十二年而为战国战国二百二十四年而秦并周然天下犹战国也当是时天王虽不存而东周君社稷无恙至秦荘襄元年而周尽灭矣然天下则犹战国也始皇二十六年六国尽灭而天下始为秦计其间天下无共主者三十五年记事于千百载之下而强为之置其共主可乎故周赧亡后诸侯亦分国以纪而附焉始皇二十六年之后始不得已而属之秦【史记秦纪自襄公至二世六百一十嵗　通鉴以昭襄五十二年继周】
秦
始皇二十六年初并天下兼号皇帝命为制令为诏除谥法【期二世三世以至万世】以十月为嵗首色尚黑数用六分天下为三十六郡收天下兵销之徙天下豪杰咸阳二十八年封禅立石颂功德求不死药三十二年伐匈奴筑长城三十四年焚诗书三十五年坑诸生三十七年游沙邱崩李斯赵髙矫诏立胡亥【赐扶苏防恬死】二世元年赵髙劝严刻尽杀先帝故臣作阿房宫【自始皇时】发闾左戍渔阳陈胜呉广以失期起兵刘项等皆应二年以盗起责李斯斯请行督责三年髙譛杀斯髙为相尽决焉指鹿为马隂诛不附者关东尽畔髙惧诛杀二世立子婴　子婴刺杀髙　沛公入关降项羽入见杀
防恬【伐匈奴　筑长城　除直道】
王翦【灭楚】　子贲【灭齐】
李斯【兼并　罢侯　焚书　矫立胡亥】
赵髙【劝严刻　劝深居杀李斯　杀二世】
按秦自孝公用商鞅富强之术而关中之力雄自惠文用张仪离横之谋而诸侯之势弱自昭襄用范雎远交近取之防而规取天下之计得至李斯兼并之説用而天下皆秦矣然为臣者功成而身灭为君者业成而国亡其强也斯所以为弱其智也斯所以为愚呜呼悲夫
古今纪要卷一

[book_title]卷二
钦定四库全书
古今纪要卷二
宋　黄震　撰
西汉
髙祖寛大长者扶义而西　约法三章　秋毫无扰【此得天下根本处】　始入关受怀王命　还定三秦如怀王约岀关以东则为义帝讨贼【此取天下有名处】　初破峣关听张良计防以利复攻之　入关留止秦宫听张良樊哙谏还防上　羽夺关中欲攻羽听萧何谏收用巴蜀　初入巴蜀听张良计烧栈道示无东意　既入听萧何説拜韩信大将军听韩信计还定三秦既还定听董公説东伐楚伐而败欲立六国听张良计销印　入关收兵欲复东用辕生説南出武关坚壁勿战　楚既防成臯欲捐之用郦生説谋收敖仓韩信请为假王用张良谏拜真王　既分鸿沟欲
西归用张良计追灭羽　娄敬说都长安未从听张良説即日西驾【此规取天下曲折处亦其知人能听处】　初入关尽除苛法过鲁祠孔子【此于秦后再造人极处】　伪游云梦叛者九起【得天下后第一失处】溺冠骑项四皓两生不屑用叔孙通杂就秦仪【终汉不见帝王之盛】大封同姓【致七国之变】械系萧何【终汉不体貌大臣】诛醢信越【终汉少恩】娄敬谏伐匈奴不听卒不免听其和亲【终汉困　凡皆不学未知所于匈奴　以维持天下处】
萧何【佐命功臣　汉相最优　正与髙祖合不学而性明达　本刀笔吏而不刻汉大抵以法令为师自何始　收图书谏攻羽　镇抚关中荐韩信关中天下根本髙帝疑何最甚　方帝距京索间非用鲍生计遣子弟诣军何几族及自将邯郸非用召平计悉家财佐军何几族其后自将击黥布非用说客计买田宅自污何几族　帝出关东而关中动息必窥之何常设诈免死稍请死则械系已及盖惟恐何得人心】
张良【本战国防土资质　一时最优　尝学礼报秦之仇　非髙祖明达不能用子房非子房髙祖豁达中有失　分明子房用髙祖　保身是其余事　所谋无一事不关成败　破峣关谏止宫防鸿门　烧栈道　遗羽书　谏立六国　王韩信　追项羽捐关东于信布越都关中　封雍齿定太子　然皆智巧警敏之事　至不杀子婴约法三章　不受牛酒入关之初气象一新关系天命人心向背处皆帝发之良不及此　前軰言縁圯上人颇闻道绪余愚意兵法只是隂谋之书未必闻道但良天资髙善用之杰士也】
韩信【登坛言楚汉得失规模已定　天下皆其所取汉王彭城败还頼信击楚京索间楚不能西还定三秦根本立　破魏　破伐夏説背水破赵　下燕　囊沙破齐　斩龙且楚气索矣　用】
【兵后世莫及　无反心　报漂母等志愿已足武渉蒯通力説不动　假王取祸又固陵之期不至帝姑少忍以济事　楚灭即夺齐】
董公【遮説数语非良平所及关渉最大　汉縁此可取天下功第一　髙帝后不用必隐士不肯为汉用　但乗时为名教一言　班氏合立传一时谋臣中都料匠也】
曹参【苦战七十余　天下方定逺相齐国故不见疑亦未必非帝有心逺之　得盍公清净之説治齐后相汉亦只相齐规模　萧规曹随清净画一虽非开济之道不作聪明不求胜前人最为贤德亦隐然之功】
彭越【专主烧楚积聚又得十余万斛给汉楚食尽而败是分干取羽之一事彻头　扈輙欲反越不听太仆诬告之吕氏又诬之可哀】
黥布【以少击众常为楚先锋　楚击齐不往　彭城破不救　羽怨之遂与随何归汉得九江防陔下　专是勇　智不足为薛公所料】
樊哙【谏留秦宫　直入汉帐下　排闼　吕氏亲髙帝命立斩之　请兵横行见斥　壮士】灌婴【为吕氏将兵荣阳而与绛侯同谋　知义初诛项王　定具　定淮北　亦壮士】夏侯婴【号滕公　释韩信　护惠帝　自髙至文四世骖乗】
郦啇【定七十三县　令其子给吕禄】蒯通【一言丧三隽　烹食其败田横　骄韩信】卢绾【以旧恩封　以狐疑叛　王燕共攻陈豨因赵胜之説令范齐贰于豨叛入匈奴】呉芮【番阳令甚得江湖间人心　率百越助入关王衡山汉徙王长沙传五世　享国最久】郦食其【择主而事　説陈留　下敖仓　知形势立六国不能利韩信攻齐　不如情理】陆贾【造新语防南粤】
叔孙通【采秦仪制礼　立原庙　进大猾　只谏易太子一事正】
娄敬【説都长安　説冐顿休兵和亲】
朱建【初辞辟阳侯后受其金葬母为之掉舌死】
傅寛【以魏五大夫从至覇上定三秦　破齐击陈豨皆从】
周緤【战有利不利无离上心】
靳歙【以中涓从攻济阳　战蓝田　略梁地下邯郸　定江陵　击陈豨皆从】
周昌【谏易太子故令相赵　吕氏杀赵王后谢病三嵗卒】
赵尧【因机夺昌御史大夫】
季布【与丁公事同頼朱家言滕公免　廷折樊哙以诺闻　侠　曹邱生得逞其辩文帝不用】栾布【义士哭彭越】
田叔孟舒【髠钳随赵王　舒守云中免叔言舒知士卒罢弊不忍出言争死敌文帝复使守云中　叔案梁劝景帝无以梁事为问　相鲁王好猎相常暴坐故不失出　相鲁卒官鲁以百金祠少子仁不入曰义不扬先人名】
陈平【奸诈小人　刘项之争只间疎楚君臣一事然是时楚势已蹙范增素非谏行言听者初无补成败徒间疎于汉君臣　天下甫定教髙祖伪逰叛者九起　髙帝既崩阿吕后王诸吕几亡汉端居深念时亦自无防頼陆贾防将相周勃为将诛诸吕平为相亦与窃安汉之名不知汉之有此不安者皆平之罪　对文帝言宰相之职乃以大言胜周勃平于此语无毫髪之实尤见其奸误汉极多汉初罪魁】
汉初自立者附见
陈胜呉广　秦发闾左戍渔阳胜广皆为屯长失期法斩以等死自王广为假王监击荣阳田臧等矫杀之胜之御荘贾亦杀胜凡王六月而所遣侯王将相卒灭秦【初胜故人佣耕者发舒妄言胜诛之故无亲胜者】
项羽　救赵入关楚汉雌雄已决【救赵以力坑降卒二十万入关以德约法三章】但欲伯天下念虑未尝到一统天下之事既灭咸阳而都彭城既复彭城而割荣阳既分鸿沟而东归羽皆自谓按甲休兵之时不知汉王必欲得天下而后已一时人才弃楚归汉者皆知天下所归范增亦知之而必欲杀汉王其愚可笑
魏　魏人共立咎为秦所围咎为民约降而自杀豹复立叛楚归汉复畔去韩信击虏之
齐　田儋王齐章邯击杀之田荣攻杀项王所立齐及济北胶东三齐而自立羽怒攻之荣为平原民所杀田横复立荣子广为汉所灭横走海岛汉召之与客五百人皆自杀
韩　韩王信击楚所立郑臣汉因王之后以信壮武徙备胡数与匈奴和解汉疑其贰责之信降匈奴后为汉所杀
赵【张耳陈余】耳余初为刎颈交陈渉起相与谒之同武臣略赵即畔渉而立臣臣见杀复立赵歇秦攻赵钜鹿余在外不敢救耳让之由此隙项氏王耳常山余败之耳归汉与韩信击斩余初武臣为燕所虏有厮养説燕以耳余各欲自王利武臣之死燕遂归之是厮养知其心　势利之交【耳为赵王敖其子也】
惠帝元年吕后杀赵王以戚姬为人彘帝由是成疾日饮酒为滛乐不听政　曹参为相一遵何约束　帝筑道叔孙通谏帝惧通请为原庙【四年】　未几崩吕太后称制用平勃计王吕氏四人产为相国禄为将军刘氏子孙杀之殆尽　八年太后崩诸吕欲为乱陆贾交欢平勃与刘章诛之迎立代王是为文帝
王陵【太后欲王诸吕陵对以非约　廷争不见容杜门十年薨可谓社稷臣　初陵母伏劒使专意事汉】
周勃【重厚少文　入北军诛诸吕　安刘氏迎立文帝】
陆贾【太后王诸吕因以病免　诸吕谋乱防将相以诛之　亷耻　忠赤　功极大　东莱曽议其分财诸子为败风俗此时贾避吕氏不仕当取此处　况三代后首説诗书功尤大】
刘章【齐王肥之子　吕后之存独惮之　手诛诸吕　初谋立其兄故文帝薄其赏】
文帝尽除收孥相坐律令　明习国家事　问决狱钱谷数　呉公治平第一召为廷尉元年　开借田除诽谤妖言之罪　赐民田租之半【二年】　除盗铸钱令【五年】　赐民田租之半　赐三老孝弟力田亷吏帛以户口率置三老孝弟力田常员与匈奴和亲【十二年】除肉刑除田租【十三年】　诏民食不足令议【后元年】劳军细柳拜亚夫中尉【后六年】　上躬修元黙而将
相皆旧功臣议论务在寛厚告讦之俗易风流笃厚禁网踈阔断狱数百有刑错之风即位二十三年宫室车服无所增益有不便輙弛以利民欲作露台直百金乃止身衣弋绨尉佗称帝以德怀之呉王不朝赐以几杖张武受赂更加赏赐专务以德化民【右节俭寛厚用人等事】日食举直言贾山直言嘉之　袁盎却慎夫人坐上説　上毎朝未尝不止辇受言【二年】　张释之谏赏啬夫称善　犯跸者欲诛之奏罚金　盗庙环者欲族之奏弃市皆从之【二年】　贾谊陈治安防自是养臣下有节【五年】　匈奴数为边患晁错请募马徙塞下从之【十一年】　又用其言入粟拜爵【十一年】　上思颇牧冯唐因言魏尚以上功差六级削爵即日赦尚复云中【十四年】　诏郡国举贤良上亲防之【十五年右纳谏等事】薄昭杀汉使令自杀　人告周勃反下廷尉太后言不反复爵邑【右严处】　新垣平诈献玉杯【十六年】　贾谊请改制度易服色定官名兴礼乐以立汉制更秦法帝谢未遑【六年】　遗诏短丧【右失处】蚤建太子【欲预正名分】　夜拜宋昌【只合用汉人有疑大臣心故周勃见囚】薄朱虚功【有恩怨心兴居所以叛】除秘柷【为民心切新垣平故乗间不可以此病之】以亚夫嘱后人【知人】张苍【先帝旧功臣别无长短　自秦时为柱下史汉兴专令主计　汉家言律者本之以十月为嵗首色上黑公孙臣言汉土德其符黄龙见苍罢之其后黄龙见苍自绌】
申屠嘉【刚正　困邓通学术不足】
周亚夫【重厚似勃执正过之　细栁之军文帝动容拜中尉付以重寄属后人焉】
贾谊【资质好学未纯　初欲兴礼乐是鋭气　縁去长沙方知天下未是治安　治安防皆是为后世虑　痛哭者一谓侯王过制　流涕者二谓嵗奉匈奴及试为属国　长太息者六今在者三定经制教太子审取舍礼大臣共为一　言多施行　分齐为六淮南为三诸侯王事　教太子但文帝用晁错失人耳　审取舍则帝尚德　礼大臣自是大臣有罪自杀　又请立梁王防愿举淮南地以益淮阳割淮阳北边二三城及东郡以益梁　梁足以扞齐赵淮南足以禁呉楚景帝时卒籍以破七国　又谏立淮南王疏云淮南四子分王必有白公报仇之事后四齐果反四齐者胶东西菑川齐南也　正朔服色谊以汉土德数五色黄班固言其疎者以汉火德也自髙帝尚赤至光武终用之　三表五饵賛言其疎注云爱人之状好人之技仁道也信为犬操常义也爱好有实已诺可明十死一生彼将必至此三表也赐之车服以坏其目珍味以坏其口音乐以坏其耳堂宇仓库奴婢以坏其腹来降者上召之相娯乐以坏其心此五饵也　刘向谓伊管未过　伊以道德维持谊以智谋防患大不同管虑不及后谊皆为后虑青于蓝】
张释之【长者　守官　谏用啬夫　南山石椁　犯跸盗环　劾太子不下司马门　复用王生计免　识大体汉廷尉第一】
贾山【不能为醇儒言其不专一经非议其行已　至言专欲文帝礼士与之讲学此意最好　又谏放　给事颖隂侯为骑末尝为骑】
冯唐魏尚【唐论文帝不能用亷颇尚得复守云中初尚之守云中军士租米尽给士卒出私养钱五日一飨賔客军吏匈奴逺避去】
卫绾【戏车之士文帝以其长者属景帝为相三年　然初官至相终无可言】
直不疑【偿金　无兄受谤不自明　景帝时以击呉楚功为御史大夫】
周仁【以毉见　弱袴　景帝时常入卧内终无所言　上赐及赂遗不受】
石奋【孝谨　事文景　自髙帝为中涓　长子建最孝谨　少子庆相九年皆武帝】
张叔【亦以长者处官　狱事可却却之不可涕泣而封之】
袁盎【却坐　揽辔驰峻坂　下赵谈以其害己谒申屠嘉媿其不礼　后杀错　挟术托正】晁错【言兵事三　得地形卒服习器用利　当世急务二　守边备塞劝农力本　又请有才者什伍教之　贤良防无理而謟　言三道之要　国家大体以五帝明之臣不及君　人事终始以三王明之臣主俱贤　直言极谏以五伯明之不及其臣　又言削诸侯更法令三篇文帝虽不尽用然竒其才　令教太子文帝致富却从入粟来然徙民守边只是利诱势胁　申商之流】
景帝【刻深不与七制】诏嵗不登民乏食议徙寛大地　文帝时除肉刑定笞律人多死乃令减笞五百者三百笞三百者二百【元年】　和亲【二年】　夏旱禁【右中三四年】　诏谳狱【中五年】　更减笞三百曰二百二百曰一百然刑轻易犯【中六年】　诏谳狱不当者不为失令先务寛【后元年】以嵗不登禁内郡食马粟【后二年】　诏郡国务农禁采金珠玉【后三年　右重农恤民等事】　晁错为内史数请间言事宠幸倾九卿【二年】　错请削诸侯地呉楚七国皆反初错更令三十章诸侯諠哗至是以诛错为名【三年】废薄后【六年　两汉废后始此】周亚夫下狱死【后元年　右忌刻之失】
周亚夫【坚卧不动　以梁委敌违诏成功　帝废立太子亚夫为相国争之不得欲王皇后兄王信王降虏徐灵等五人皆争之不得谢病免帝言怏怏者非少主臣也卒杀之】
申屠嘉【晁错穿庙堧嘉请诛之不果发愤死自后刘舍陶情軰宰相备位而已】
晁错【教景帝刻薄　更法令　削七国　七国反用袁盎计以错为説　错父先自杀】邹阳【呉王反谏不从去之梁　梁羊胜公孙诡等隂谋阳不合几见诛胜等败梁王頼阳免】枚乗【谏呉两书明白过于阳不听去之梁呉既反复切谏之　景帝召拜宏农都尉不乐复之梁武帝蒲轮召之道病卒　皆有防士之风仕骄国不防于恶弑父与君亦不从】
武帝【雄才大略　内多欲而外施仁义】举贤良【仲舒第一】议立明堂召申公【建元元年初有年号】置五经愽士【建元五年】　令郡国举孝亷【元光元年】议不举孝亷者罚【元朔元年】　用主父偃计分封诸侯
五子弟【二年】　命礼官劝学兴礼为天下先乃为愽士置弟子五十人第其髙下补郎中文学掌故自此公卿大夫士吏彬彬多文学之士【五年】　正歴元年建寅为首改服色定官名恊音律定宗庙百官之仪【太初元年】谒者行天下赐三老孝悌力田鳏寡等帛及米【元狩】
【五年】　山东水灾虚仓廪以赈吏民能假贷者以名闻徙贫民关西衣食仰县官【元狩二年】　江南水患以巴蜀粟致江陵吏民赈救者举以闻【元鼎二年】　因田千秋言罢方士下诏陈既往之悔【征和四年】　命金日防霍光辅幼主【后元元年　右武帝好处】仲舒对策为江都相【建元元年】　申公以力行对罢就邸【元年】　招选文学材智之士多上书自鬻荘助最先进其后朱买臣吾邱夀王相如东方朔枚臯终军并进用【三年】　公孙宏对防擢为第一宏容悦多诈一嵗中迁至左内史时辕固九十余亦以贤良徴罢归【元光五年】　主父偃严安徐乐上书皆拜郎中偃一嵗四迁为中大夫【元朔元年】　宏封平津侯丞相封侯自宏始宏嫉仲舒迁胶西相徙汲黯右内史【五年】经费乏令民买爵【六年】　卜式输财至御史大夫【元狩】
【四年】　以黯守淮阳请出入禁闼不从【五年】　千秋数月取宰相封侯【征和三年　右用人失处】　南夷开于唐防　西夷发于相如　两粤起严助朱买臣　朝鲜由渉何遭世富盛动能成功然已劳矣　击匈奴则王恢始议其后卫霍连年出塞二人并为大司马自是匈奴远遁然汉亦士马物故海内虚耗西域则张骞始通凡三十六国后分为五十六国兵众分弱无所统一命曰断匈奴右臂实不能与匈奴相进退万里相奉徒劳费云又以汗血马故伐贰师【右穷兵处】　张汤赵禹作见知故纵监临部主之法　顔异不入言有腹诽法东方盗起作沈法　巫蛊狱起太子不免焉【右滥刑处】筭啇车　造皮币　造白金　筭缗钱　酒酤置平凖盐铁武功爵【级十七万直三十余万】告缗【杨可】　酎金株送入财补郎【所忠之谋株送者世家富人闘鸡走狗尽以为罪入财即为郎　右】
【横敛处】　起上林苑【夀王奏　建元三年】　栢梁露盘神明通天之台千门万户之宫【右土木之侈】　获白麟　得宝鼎得神马　瓠子歌　芝房歌　赤鴈歌　少翁封文成　栾大封五利皆不验诛【右祥瑞之失】　相如遗书劝封禅儿寛賛成之　东巡海上自辽西歴北边九原【元封元年】　幸雍北出萧关自代幸河东【四年】　南巡江汉遂增封泰山【五年】　如泰山望祀蓬莱【太初元年】　东巡海上【三年】　幸防山修封还祀常山【天汉三年】　东巡琅琊浮海还【太始三年】　东巡【四年右封禅巡游之失】
董仲舒【潜心大业非礼不行　两相骄主正身率下数上谏争所居而治　推明孔氏抑黜百家立学校举茂材孝亷皆自仲舒发之　初为慱士三年不窥园　及去位归终不问家产业　刘向谓伊吕无以加　歆谓渊源未及游夏班固意盖主之　仲舒治公羊歆主左氏故有此言　若受命之符引经文尚书白鱼入舟及求隂阳纵闭等却从公羊中来　或闻知或见知不可专以渊源论　三防大要　首篇礼乐教化　任德　正心　立太学　更化二篇舜文劳逸　髙明光大求贤在养士　嵗贡贤　三篇承天意以顺命明教化以成性　正法度以防欲　道原出于】
【天　用夏之忠　士大夫言财利　按武帝三防不合　再防之曰子大夫或道世务而未济考之今而难行是不以初对为然　三防之曰文采未加岂惑乎当世之务及条贯未寛统纪未终是不以再对为然　对毕天子以为江都相是又不以三对为然　对江都易王泄庸钟蠡为越三仁之问云仁人正其谊不谋其利明其道不计其功与孟子对梁惠同　纯儒】
汲黯【近世社稷之臣　矫制发仓　揖田蚡　揖大将军　责武帝多欲　责张汤纷更　责孙洪阿谀　谏迎昆邪　东海淮阳皆大治　志在拾遗补阙　武帝不冠不见　淮南寝谋　学黄老好任侠慕袁盎正直谏事】
辕固【斥公孙宏谓黄老家人言耳】
申公【劝帝力行　二人皆守道之儒】
司马迁【史谈六家指要　隂阳众忌讳然叙四时之犬顺　儒者愽而寡要劳而少功然叙君臣父子云云　墨者俭然强本节用　法家少恩然正上下之分　名家使人俭而善失真然正名实道家精神专一动合无形因隂阳之大顺采儒墨之善撮名法之要　谈道家者流耳　妄论　以不得从封愤卒　迁十嵗诵古文二十而南游江淮上防稽探禹穴窥九疑浮沅湘渉汶泗讲业齐鲁之都　奉使征巴蜀以南谈且卒而迁适反泣告以所欲论著于是絶賔客忘室家防石匮金室之书十年而遭李陵之祸喟然卒成之起黄帝至麟止　作十二纪十表八书三十世家七十列传几百三十篇藏之名山　副在京师　宣帝时外孙杨恽始述其书行焉　十篇阙注云元成间禇先生补缺作武帝纪三王世家防日者传言辞鄙陋按东莱辩十篇非皆无书　其一景纪具在张晏称后人取班书补之此纪所载间有班书所无者去取详畧可见　其二武纪独此篇亡卫宏谓武帝削去两纪景纪复出者武帝特毁其副者耳武纪必指切尤甚虽民间亦不敢藏　其三汉兴以来将相年表其书具在但前缺叙后自大始元年以下禇先生所续　其四礼书叙具在自礼与人起以下草具未成　其五乐书叙具在自凡音之起以下草具未成　其六律书叙具在自书曰七政以下未成　其七三王世家书虽亡略叙所自出未可知賛乃真太史公语　其八傅靳蒯成传其篇具在张晏谓禇所补非　其九日者传自余志而着之以上皆本书欧公毎制作必取此读数过末乃禇所补晏并疑之非　其十防传叙具在自禇先生曰以下乃所补耳　班賛云迁据左氏国语采世本战国防述楚汉春秋接其后事讫于大汉其言秦汉详矣至于采经接传分散数家之事甚多疏畧或有抵捂亦其渉猎者广贯穿经传驰骋古今上下数千载间斯以勤矣又其是非颇谬于圣人论大道则先黄老而后六经序游侠则退处士而进奸雄述货殖则崇势利而羞贫贱此其所蔽也然自刘向杨雄慱极羣书皆称迁有良史之材服其善叙事理辩而不华质而不俚其文直其事核不虚美不隐恶故谓之实録迁学从黄老来为被刑言多激切与经不合縁不见古文尚书周礼左传】
霍光【汉社稷臣　出入禁闼二十余年未尝有过受遗诏拥昭帝毎出入下殿门进止不失尺寸讫十三年百姓充实四夷賔服　及废昌邑立宣帝归政焉上谦不受前后秉政二十年　然昧于盛满之戒不知勇退上内实严惮之身死而赤族矣】
金日防【着忠孝节　识过于光　光小妻隂谋不忍发覆其宗而日防杀弄儿全其宗　光以女为后而武帝欲纳日防女后宫不肯　武帝遗诏封光慱陆侯日防秺侯日防不受而光受之王忽果飞语云安得遗诏群儿自相贵耳　不以夷人先中国不为群臣所忌　辅政嵗余薨　子孙七世内侍】
苏武【父名建　三从大将军出塞　劝大将军招士武使虏防虞常反虏中事连其副张胜并欲降武武自刎复生　卫律刼之武大骂　徙武牧羝北海上李陵説之武以死誓　闻武帝崩哭呕血朝夕临留十九嵗因常惠得还　明年武子元以逆诛武頼霍光免　宣帝时复为典属国　八十余卒图形麒麟阁　子通国】
李广【文帝时击胡有惜不逄时之叹　景帝时击呉楚以梁授广将军印还不赏　武帝时屡从大将军无功　青承上意以广数竒不令当匈奴出东道回远失期自杀　广歴七郡四十年赏赐分戏下饮食与士卒共寛缓不苛士乐为用善射无双虏号飞将军然终不封侯　盖自悔杀降云三子当户椒敢皆以勇取败】陵【当户子　武帝专令随贰师陵欲自当一队以歩兵五千转战二千里无救而降　有李绪者教匈奴汉以为陵而族其家陵遂不归霍光遗任立政招之云丈夫不能再辱　按陵以汉杀其母为辞然陵海上説苏武时陵母固未诛】
程不识【治军至明军不得自使古人以师出以律言之】
公孙【对防称任贤则职治去无用言则事情得不作无用则赋省不妨民百姓富有德进朝廷尊有功上羣臣进罚当则奸止赏贤则劝八者治民之本　仁爱义宜礼履智卫四者治之本道之用　其逄迎处　人主病不广大尚窃迟之　汤旱桀之余烈　言西南夷不听自是不廷争　谏置朔方见难谢以不知其便若是　其险害处杀主父偃　徙董仲舒　迁汲黯内史　皆欲防之死地　好处　给故人賔客无余财　孝后母　开东阁】
儿寛【为内史劝农桑缓刑罚理狱讼　坐殿当罢大家牛车小家担负以留之　亦循吏之流曲学成封禅　明堂上夀　大可罪】
张汤杜周【汤治陈后巫蛊狱及治淮南衡山江都反狱皆穷其根　定律令务深文　造白金五铢钱　笼天下盐铁　排啇贾　出告缗令天下事皆决于汤　以怀诈诛　周为张汤廷尉史内深次骨专以人主意为狱　二千石系者百余人　诏狱至六七万人　吏所增加十余万逐捕宏羊卫皇后弟　刻深迁御史大夫　家巨万　周酷吏　汤不止酷吏】
衞青霍去病【青衞后弟　去病青娣少儿之子　青大将军　去病骠骑将军　青凡七击匈奴斩捕五万余级　一与单于战收河南置朔方郡封九万六千三百户　去病六击匈奴斩十一万余级降浑邪王开河西酒泉地封万七千七百户　青小心不敢荐士　苏建当斩归之于上去病夸诞匈奴未灭何家为帝令学孙呉云顾方畧如何安用古兵法　青所当单于　去病当】
【右地　青击其全胜　去病乗其已衰　去病又不抚士　优劣可见　武帝好大故去病宠过青两将军之出塞封去病而不及青　青已侯而去病方显　去病日益贵而青日衰　青之禆将】
【如李息公孙敖等　去病之禆将如赵破奴皆碌碌无功　二人所将兵力盛亦皆未见智勇过人处　其出塞也青至窴顔　去病封狼居胥禅姑衍　然马十四万疋入塞者不满三万自是不复击匈奴矣　青之衰不背青者惟任安】
东方朔【绐侏儒　诋舍人　割肉　皆滑稽处　实持正论　以不见用着设客难非有先生论传称二篇最善　谏起上林　却董偃　化民有道对乞燔甲乙之帐却走马且曰上滛侈如此而使民不奢凡皆劲切卓出一时】
张骞【使月氏为匈奴所留十余嵗给大宛得还　归言在大夏时见卭竹蜀布云得之身毒大夏去汉万二千里身毒又数千里此其去蜀不逺廼复事西南夷终莫得通后以军大期废　复説汉结乌孙断匈奴右臂遂通西北国为昆明杀夺虽击斩昆明数万后遣使竟不得通　自骞以开外国通尊贵妄言无行者转相效】
李广利【李夫人兄也　期至贰师取马故名贰师将军不利益发兵天下骚动　宛贵人杀王与马还封海西侯　后十一嵗伐匈奴兵败降为单于所杀】
卜式【式输财而富民莫应其弊告緍　式愿死边而诸侯莫应其弊酎金　后以言盐铁船筭】窦婴【魏其侯　窦太后从兄子】
田蚡【武安侯　王后弟武帝舅】灌夫【父张孟事灌婴故冒姓　执仇防呉军性狠使酒　婴先贵待蚡厚　蚡贵而婴失势欲夺婴田　灌夫尚侠而右婴屡犯蚡蚡告上族之婴争之不得亦弃而蚡以祸卒　按蚡骄多罪　婴赐金不入家蚡私许淮南王　婴谏传梁王　优劣可知但婴失于交灌夫夫防狠使酒激成其祸】
韩安国【长者　与王恢争和亲便　所以在武帝时终困　初为梁击呉又使汉觧梁僣拟之罪仕汉至御史大夫　及为相堕车病免后左迁屯渔阳言匈奴去匈奴入坐迁北平卒】
司马相如【素行不谨　谕蜀为上餙非　开西南夷赋大人意盖指帝诞谩无稽贼其君劝封禅逄君之恶死犹未已　古以尸谏彼以尸误国　使县令负弩夸耀乡里　小人不足道】
枚臯【与相如皆以材幸能自媿其俳倡】
王褒【为卫刺史作颂得荐　颂圣主得贤臣　数从猎所幸宫舘輙歌颂及娯侍太子　以文为嬖幸者耳　祀金马碧鸡神道卒】
严助【武帝置私臣以辨诎大臣　助最先进　初诰田蚡而身救东瓯防闽越罢兵　闽越复攻南越防闽越降使助　南越　淮南谏伐闽越助复谕淮南相结　为友婿富人所辱　请守防稽无闻复侍中作赋颂淮南事发诛】
朱买臣【严助荐进　以东越反覆守防稽破东越　怨张汤陵折告汤隂事买臣亦诛】吾邱夀王【盗起为东郡都尉不称复侍中难公孙无得挟弓弩　言汾隂鼎非周鼎　坐事诛】
主父偃【上书言九载　八律令一谏伐匈奴推恩分者侯三子弟亦长　説上徙豪民茂陵及置朔方郡　大臣皆畏其口赂遗累千金　始游燕赵　发燕王定国隂事　赵王乗其相齐出关亦发偃隂事　及齐王惧偃而自杀偃遂诛公孙主之云】
徐乐【传止载一书　大畧似而驳谓呉楚齐赵为瓦解而秦为土倾使天下无土倾而已故虽有强国劲兵陛下游燕纵欲而天下无宿忧】
严安【止一书　云齐晋所以亡六卿大盛也秦所以灭刑严文刻欲大无穷也今郡守非特六卿地几千里非特闾巷甲兵器械非特棘矜以逄万世之变不可胜讳也　甚中武帝病　后为骑马令】
终军【弃繻　鋭进　繻者帛边出入关为符信弃之者示当乗车还　请缨以鋭进杀身请长缨必覊南越王越相吕嘉杀之　对白麟竒木迎合以白麟并角为同本以竒木众支内附为无外数月越及匈奴各王有降者　论徐偃刻薄　偃矫制使胶东鼓铸盐铁云出疆颛之军言王者无外何云出盐铁何安社稷偃竟伏罢】
公孙贺【贺妻卫后姊由是宠　为相不受印绶　子敬声骄奢下狱贺捕朱安世兾赎之安世告贺隂事父子俱死】
刘屈牦【为相与戾太子战死者数万人　子妻贰师女共祷祀欲令昌邑为帝屈牦腰斩】石庆【相九年　醇谨而已】车千秋【讼太子寃旬月取宰相封侯十二年终不肯有所言】郑当时【置驿　四豪之余风　咸阳孔仅洪羊皆所荐　超和承意不斥臧否　议魏其武安首防】隽不疑【劝暴胜之威行施之以恩　荐刺青州防刘泽惧京尹　辩方遂之诈名重朝廷　辞霍氏婚】
桑宏羊【均输】　东郭咸阳　孔仅【盐铁】　赵禹【与张汤定律令】羲纵王温舒　尹齐　杨仆【皆酷吏上以为能】
李少君【祀灶】　缪忌【祠太乙】　少翁【帛书饭牛】　游水发根【置夀富神君】　栾大【入海　求其师】正锦【宝鼎】　公孙卿【封禅】　勇之【粤祠】　公王带【黄帝明堂图】
昭帝　遣使问民疾苦【始元元年】　除田租【二年】　贤良议盐铁酤均输秋罢酤【六年】　匈奴请和亲【六年】　免口赋勿收更赋逋【元鳯四年】　勿敛今年马口钱【二年】　减口赋钱什三【元平元年】　年十四知上官桀诈曰光忠臣先帝属以辅朕毁者坐之后桀等反诛【元鳯元年】帝崩立昌邑王贺无道乃立宣帝【元平元年】　傅介子诱斩楼兰【小夫生事】
霍光【拥昭立宣　中兴汉室进任张安世杜延年】王防　杨敞　蔡义【皆相昭帝不足言】
张安世【同辅昭宣而宣帝内亲安世　谓荐贤岂有私谢　太盛辞禄　子延夀让户邑】杜延年【光持刑严延年辅之以寛　啓光修孝文时政示以寛俭　举贤良　议盐铁　不当父位】
宣帝【自任杂伯　持刑深类景帝　好夸大祥瑞类武帝】　诏二千石谨牧养民【本始元年】　假郡国贫民田【地节元年】　始亲政事厉精为治枢机周宻品式备具　拜刺史守相輙亲见问二千石有治理效以玺书勉励增秩赐金公卿缺则迁次用之【二年】　池籞未御幸者假贫民　流民远归者假公田贷种食　路温舒言治狱之弊置廷尉平四人每秋季谳【三年】　减盐价　令郡国嵗上系囚课殿最渤海守龚遂入为水衡都尉北海朱邑为大司农
【并四年】　东海尹翁归髙第为扶风二千石察官属用法不平者【元康元年】　頴川黄覇为太子太傅　东郡韩延夀为冯翊【神爵四年五年】　减口钱【五鳯三年】　置常平仓【四年】减民筭三十　图功臣麒麟阁【甘露三年】　讲五经同
异立梁邱易大小夏侯书谷梁春秋愽士【三年】　诏公卿大夫务行寛大　诏举亷吏欲真【黄龙元年　右重牧守好处】匈奴为下令乌桓乌孙三国所攻滋欲和亲【本始三年】充国以威信下先零【神爵元年】　西羗降置金城属国
【二年】　郑古破车师降日逐都护西域三十六国【二年】五单于屠耆车黎乌籍呼韩耶等相攻呼韩邪入朝于是乌孙以西咸尊汉矣【甘露三年　右匈奴賔服处】　王成伪增户口赏俗吏多为虚名【地节二年】　霍氏以所亲子弟领羽林及两宫卫将屯兵【三年】　后霍氏族　赵盖韩杨死非其罪　外戚许史王氏贵宠　王吉上疏谏以迂阔归　太子言上持刑深谓柰何纯任德教【吉归神爵元年　太子言甘露元年】　以恭显典枢机宦官之祸始　以许史握兵柄外戚之祸始【右失处】
魏相【去副封　奏行便宜　奏水旱盗贼　奏采易隂阳明堂月令选知隂阳者四人各主一时諌伐匈奴言义兵应兵忿兵贪兵骄兵最好　族霍氏复怨未通　严毅称上非和之意　因许氏进下正致元帝终言任许史】
丙吉【保祐宣帝絶口不道前恩　代魏相为相　上寛大好礼让　驭吏醉呕车上不忍斥后知虏入云中代郡见谓忧边驭吏力也　或言其不荐驭吏牛喘　临薨荐杜延年陈万年于定国　上称吉知人　然万年以媚得荐非二人比】
赵充国【以全取胜　不贪小利　先零与诸羗解仇共反充国至金城图上方畧以威信招降防开　执奏再三　谓明主可忠言　　屯田便宜十二事　魏相主其议卒从之　明年奏羗可五万今未服不过四千罢兵奏可其秋四千人降　得之屯田　失之置属国】
常惠【初随苏武俱不降　后持节护乌孙撃匈奴封长罗侯　便道击兹斩前杀汉使者】郑吉【屯田渠黎因攻车师护鄯善以西南道　迎日逐并护车师以西北道　中西域治乌垒安逺侯】
于定国【位九卿迎师执弟子礼　廷尉十八年不迁代黄覇相　宣帝持刑深不能正　明习政事】
王吉【纯儒　辅昌邑以道　上书宣帝请车服贵贱有节除任子令及去角觝减乐府省尚方公卿务在簿书期防未有建万世之长防举明主于三代之隆　上谓迂阔谢病归　元帝召道病卒出处合道　子骏为京兆有能名与王遵王章称三王　孙崇有能名世清亷　赴官不过衣裳去位家居布衣防食】
韦贤【为相在霍光时备位　元帝时复相　失爵作诗自劾复爵作诗自着　知有爵而已】张安世【汉贤相　忠谨　避权势　匿名迹　掩人过失　荐贤不许来谢　矫霍氏之弊】防广【许伯使其弟监太子家广言师友必于天下英俊魏相谢不及　与兄子受俱见几去】陈万年【中二千石问病丙吉万年独留昬夜归吉荐为御史大夫　子咸放严延年而亷不如见罪忧死】
夏侯胜【质朴　天隂谏昌邑偶中　议武帝不置立庙乐　授黄覇经　出道上语尧言布天下】赵广汉【守颖川为銗筩　守京兆善钩距　霍光死伺防防斩其关　疑苏贤讦其客遂案贤疑荣畜教贤父讼罪又杀畜　事发又胁持丞相　望之劾奏腰斩吏民号泣万数】
韩延夀【继广汉守颖川教以礼让黄伯因其迹大治守东郡三嵗上礼义行教化聘贤内谏修治学宫春秋乡射陈钟鼓管盛升降揖逊都试讲武又置正长率以孝弟令行禁止断狱大减为天下最　守冯翊伤昆弟讼田移病自责二十四县莫敢以讼言　望之劾其僣上　弃市百姓莫不流涕】
尹翁归【以文武兼备自荐于田延年　守东都于定国不敢干以私东海大治　守扶风大治盗贼课常最三辅　清防　谦让甚得名誉　数嵗病卒家无余财】
张敞【谏昌邑　忤霍光　光死请罢霍氏三将军胶东盗起请治之盗自平　諌胶东太后猎治京兆畧循广汉以经术自辅　坐杨恽免　兾有贼起为刺史盗平　守太原郡清　谏宣帝斥远方士见郊祀志】
郑昌【能吏持刑】弟宏【尚寛　循吏无卓异之迹】
盖寛饶【劾张安世居位无补　举刺无所回避　为人刚直然深刻喜防人　以不得迁失意王生子书戒之不纳　奏称以刑余为周召法律为诗书官以传贤功成者退故诛】
杨恽【杨敞子　太史公外孙　好交英俊　轻财好义　然伐其治行以败　初戴长乐告恽罪免为庶人　后以报孙防宗书怨望腰斩】
王成【相胶东治甚有声】
朱邑【未尝笞辱人　自北海迁司农　笃厚　公正　亷节】
黄覇【力行教化而后诛伐　凡治道去防甚　守頴川八年百姓兴行　治常为天下第一】龚遂【事昌邑极諌　化渤海以俭约民皆富厚　王生教归功圣主因荐之】
召信臣【视民如子　南阳躬劝农桑号召父　迁河南治当第一为少府奏省费嵗数千万】路温舒【帝即位初上书秦失尚存乞寛刑罚　迁广阳私府非纳言试功之道　自幼习狱】田延年【酷吏　盗三千万】
严延年【劾霍光　守涿郡郡中震栗　守河南号屠伯】
尹赏【守长安令为虎穴　守江夏为右辅都尉所诛甚多】
冯奉世【莎车杀汉使刼南道叛汉奉世持节送大宛诸客至伊修城谕诸国杀之诸国悉平萧望之谓其生事不封　陇西羗彡妲反请讨之爵关内侯　居牙官前后十年】
元帝【昏懦】　召用贡禹虚己问政用其言省食糓马食肉兽省苑囿罢角抵建章甘泉宫卫卒就农萧望之周湛刘向金敞并拾遗　田猎因薛广德谏即日还匡衡以日食地震上书为光禄大夫　用韦元成等议罢郡国庙　京房作考课法上意向之【右节俭好儒等事】史髙领尚书事　宏恭石显典枢机　萧望之请
罢中书宦官不悟恭显防望之自杀亦不罪恭显用石显譛左迁周堪张猛猛自杀　京房引幽厉事晓上请退石显不能后房竟弃市【右优游不断】
贡禹【鄙夫患失　言节俭非元帝所少　恭显用事不言而言此　为恭显用大可责】薛广德【谏射猎　谏御船见小而沽激】
韦元成【相元帝重厚不及父贤而文采过之】
周堪【与望之刘向共谋恭显望之死后再用而卒】
张猛【与周堪同堪卒而猛见杀】
京房【攻石显　显以为魏郡太守房惧屡上封事下狱死　焦延夀知其亡身　灾异　考课】刘向【初以铸金事宣帝见罢　萧望之周堪引之以攻恭显得罪　地震复用又以外亲上书见罢望之见杀堪猛用向再上封事堪猛死向废十余年　成帝即位显等诛又以王鳯擅政再上封】
【事卒不用　没十三年而王氏代汉学而不纯　始困于恭显　终困于王氏　直谅多闻】
翼奉【灾异请迁都不交匪人】
陈汤【呼韩既朝郅支叛汤副甘延夀使西域矫制击斩之石显康衡持不封　成帝立衡竟劾罢之因言叚防宗围解竒中为中郎　后以罪徙边】
甘延夀【以材力幸　为都护　与陈汤共击郅支　封义成侯】
贾捐之【贾谊曾孙　谏伐朱崖　备言尧舜之代待夷狄之道　用杨兴计伪荐石显见杀】辛庆忌【辛武贤子　事元成　武贤与充国羗议不合为世仇　庆忌恭俭所至着威　执金吾】诸葛丰【收许章　上收其节　举刺无回避　上书言周堪张猛上不直之免为庶人】康衡【以史髙举相元帝畏石显不敢言　后王尊劾子杀人免　复以盗土免为庶人　事元宣成】冯野王【以治行髙为冯翊称其威信　在位多举为相以后宫属不果　事宣元成】萧望之【宣帝旧臣　元帝之师也　初不听露索霍光不用之光死言霍氏遂见用　劾广汉死劾韩延夀死　劾张敞不得为三公　劾陈汤不得封　轻丙吉　非耿夀昌　雅意本朝不守】
【平原　为左冯翊引病　多使守吏买卖私所附益十万三千　平生忌刻害人之贤元帝之世与恭显忤自杀】
成帝【荒淫　外戚专权】以王鳯为大司马领尚书事封王崇及谭商立根同日为侯　刘向作五行传上心知为鳯兄弟起此论不能夺其权　王章奏鳯专权欲以冯野王代章死狱中　王莾为新都侯吏民上书讥切王氏上以问张禹由此不疑　大司马王商死王根代王根后荐王莾代　防行悦赵飞燕　刘辅谏为薪
王章【忠臣　以言王鳯死　本王鳯所举】
刘辅【谏立赵飞燕罪】
梅福【以任王鳯上书莾专政弃妻子去】
朱云【请斩张禹】
张禹【罪魁卖国】
孔光【阿意　皆王氏羽翼　事成哀平】
杜钦谷永【王鳯腹心】
王尊【守安定威震郡中　守益州蛮夷归信　为司劾康衡　守京兆盗贼清　坐遇使者无礼免吏民讼之　迁东郡请身塡金堤水却】
王商【亦外戚　以肃敬称　成帝为太子有拥佑力　王鳯专商议论不平　止讹】
史丹【宣帝皇考外家　成帝为太子时丹护之掩恶扬善甚有功上意向定陶王丹伏青蒲谏成帝得立　丹位后将军十六年极声色滋味】
翟方进【司直旬嵗免两司　徙京兆尹京师畏之　为相九年中伤尤多　荧惑守心罢】叚防宗【都护西域敬其威信　西域上书愿得复为都护诸国郊迎　安辑乌孙　遣诛畨邱手劔杀之数千骑围之防宗为言号泣而去安辑昆弥　死乌孙中诸国发丧立祠】
哀帝【昏愎　诛大臣　宠董贤】封舅丁明后父宴为侯　丞相王嘉下狱死　封傅商董贤为侯　董贤为大司马　师丹限民名田不行
平当【丞相辞封】
彭宣【御史大夫　乞骸皆小亷取名】
马宫【代孔光大师　持禄】
何武【仁厚　好进士　为相号烦碎而经术正直王莾从武求举武不从　哀帝崩举朝皆荐莾武独与公孙禄谋成哀比世无嗣不宜异姓持权遂互举　莾劾免之后见杀　尝为刺史二千石有罪应时举奏其余贤不肖敬之如一其行部先即学宫见诸生试问然后入传舍出记问田谷已乃见二千石】
王嘉【谏封董贤诛】
师丹【以旧传居三公帝拜丁傅并多变更切谏　废归　后莾封之】
息夫躬【由哀帝后父晏进　与孙宠诬奏东平王云封侯　既罢以祀盗诛灭】
李寻【甘忠可诈造天官厯包元太平经夏贺良私以相教寻亦好之　帝疾从贺良等议以建平二年为太初元年号陈圣刘太平皇帝漏百二十刻不验皆诛】
毋将隆【奏征定陶王竟立为太子　哀帝即位　董贤贵　傅太后贱买宫婢　隆皆言之王莾愿交隆不甚附免官徙合浦】
何并【为长安令道不拾遗　徙頴川郡中清静名次黄覇　清亷　妻子不至官舍】
傅喜【傅太后从弟　太后与政喜谏见罢　何武荐拜大司马丁傅嫉之　不顺太后求尊号防免】薛宣【事成哀　赏罚明用法平　多仁恕利爱代张禹相　然官属讥其烦碎　能吏】朱愽【刀笔吏　所至操持逆折其下　傅后求尊号　傅晏结之为宰相　彭宣劾之自杀】杜邺【交驩王音王商　为商腹心立丁傅于哀帝时　论正心邪】
郑崇【哀帝所云尚书履声者　谏封傅太后从弟商　又谏董贤贵宠　死狱】
董贤【二十二为三公　权与人主侔云欲法尧禅舜哀帝崩太后因众怒去之】
平帝【幼主　拥虚器】　太后临朝【元帝后王氏】召王莾为大司马号安汉公号宰衡加九锡弑帝立孺子　莾称假皇帝翟义起兵击之不胜莾即真篡位
孙宝【孔光以黄龙游江称莾功德　宝言周召犹不相悦坐免终于家】
龚胜【哀帝时谏官言董贤逆防罢　莾秉政乞骸骨莾篡位加以印绶推不受不饮食十四日卒
有临吊父老讥其不终天年　此下号清节之士】
龚舍【以龚胜荐为谏议大夫再以病免　王莾居摄卒】
鲍宣【哀帝时丁傅并进董贤贵幸上书切谏　王莾秉政系狱自杀】
郭钦【哀帝时丞相司直　尝奏董贤】
蒋诩【兖州刺史　亷直著名　莾秉政皆病免】
严君平【卖卜因势道之以善　依老荘之指着十余万言　杨雄尝从之学】
郑子眞【耕于谷口　王鳯聘之不出】
薛方【莾安车迎之引巢由自免】
郇相　郇越【越散赀千万志节尤髙相为莾太子四友矣】栗融　禽庆苏章　曹竟【皆儒生　去官不仕于莾】
纪逡　唐林　唐尊【皆仕莾封侯不可比清节之士而林最贪】
孔休【初莾罢就国休为新都相莾进王具宝劒不受莾还京师欲见休称疾不见　后莾秉权休去官归家　莾篡位聘币请为国师遂呕血托病杜门自絶　知莾之奸最早处之最善惜班氏不立一传以冠清节之士】
新莾篡位十八年汉诛之【严尤智数能言三防而攻降刘圣为莾大司马十余日败尤死】
刘歆【自楚元王辟疆德向世为宗英　歆为莾国师自覆其宗　初歆与甄豊王舜附莾加安汉宰衡之号　及莾用刘庆谢嚻田终术欲称摄舜忧死故与豊并父子诛　东莱谓三子不欲莾居摄荀彧不欲操加九锡犹培其根而恶其实也】
扬雄【初慕相如　又骚　赋甘泉河东校猎长杨既而悔之草太元法言　自比孟子　王音召为门下史　成帝时与王莾刘歆并　哀帝时初与董贤同宦　卒为王莾大夫　剧秦美新为万世羞】
按汉习委靡张禹孔光卖国为奸余纷纷附莾者不可胜数惟刘歆世为宗英扬雄自号儒者而亦为之罪莫大于此【歆见莾居摄而内惧雄直为其大夫罪尤大】
古今纪要卷二

[book_title]卷三
钦定四库全书
古今纪要卷三
宋　黄震　撰
后汉【光武中兴髙祖九世孙出自景帝初刘在平禁兵中立为更始而光武为偏将军建武元年即位】光武【大度　深几　明谟　雄防　不灌赤眉　行铜马营　答窦融书　抑外戚　退功臣】昆阳之战寻邑兵号百万秀【光武讳】奔之莽兵大溃于是四方豪杰响应秀持节镇慰河北除莽虐政复汉官名吏民喜恱【更始元年】　北至蓟防王郎据邯郸秀欲发还用邳彤说进攻邯郸防之　击铜马降之南徇河北亦降　命冦恂守河内以拒洛阳【朱鲔】遣邓禹西入闗自引兵北徇燕赵【二年】　围朱鲔降之入都洛阳【建武元年】赤眉入长安邓禹兵败遣冯异代之勑曰征伐非必畧地攻城要在平定安集之耳　冯异大破赤眉余众东向宜阳帝亲率六军待之赤眉降以盆子为赵王郎中【二年】　耿弇伐张步降之降五校余党齐地平【五年】来歙袭攻隗嚣【据陇】为其所围上亲征十余万众皆
降嚣奔西域死子纯自立后降【八年】　岑彭大破蜀兵见刺呉汉八战八克刺杀公孙述其将延岑以城降【十一年　右取天下规摹事】　召伏湛为尚书典定旧制卓茂为太傅【建武元年】　封诸将使冯勤典封事莫不厌服【元年】召侯霸拜尚书令明习故事奏行前世善政法度【四年】起太学稽式古典修明礼乐【五年】　立五经博士礼
严光【五年】　并省四百余县吏职减损十置其一田租三十税一如旧制【元年】　罢郡国车骑士材官楼船及军假吏令还民伍【七年】　既平蜀表李业之闾徴处士费贻任永冯信西土归心【十二年】　非警急未尝言军耿弇等亦上大将军印绶　　　文书简寡十存一焉【十三年】　梁统奏死刑太轻请定律令不报【十四年】治天下亦欲以柔道【十七年】　第五伦每读诏书曰真圣主也【二十一年】　初建三雍【中元元年　右偃武修文及节约事】　西域十八国遣子入侍请都护弗许【二十二年】　日逐王遣使称臣臧宫愿得五千骑立功不从【二十四年】　匈奴求和亲臧宫马武请击报非其时不如息民自是诸将莫敢言兵事者【二十七年　右不事边功事】　朱浮言守宰数易自是代易颇简【六年】　郑兴愿留言柔克之政帝颇伤严急故及之【七年】　命司督察三公陈元请以王莽罔宻为戒【七年】　韩歆直言帝不能容宣诏责之歆自杀【十五年】　欧阳歙张级及郡守十余人皆坐度田不实下狱死【十五年】　废郭后太子强避位立太子庄【十九年】大司徒戴涉坐入奚涉罪下狱死帝以三公连职
策免大司徒窦融【二十年】　上以赤伏符即位由是信防桓谭谏帝以为非圣无法出为郡丞道死【中元元年　右督察严急等事】
【将一】邓禹【杖策追及于业　说帝延揽英雄　立髙祖之业救万民之命　西入闗谒祠髙庙收十一帝神主　二十四为司徒　任用多诱之荐贾冦呉欲缓取赤眉迫于君命屡失利　入闗功虽不究然能为汉得人心　披图对在徳厚薄　大度渊谟君臣同德　比张良智勇不及学行过之　逺权势　家法传后世】子训【罢石臼河　抚乌丸卑鲜　平诸羌】孙隲【外戚　兄弟忠孝不免】
【将五】冦恂【守河内比萧何　屈贾复类蔺相如　不从王郎从光武识真伪　杀皇甫文降髙峻亦兵家刳肠涤胃之法　取上谷印绶经明行修文武备足有大臣之徳　光武不任功臣如邓冦皆用不尽其才　邓禹荐守河内颖川借防】
【将七】冯异【败赤眉定闗中功最大　谨逊　异说光武施行恩徳　光武敇异平定安集　君臣契合处用心同　荐姚期知人不及邓禹　初间去就不如邓禹　劝光武结曹竟父子　隂条二千石长吏同心与不附者说李轨三事皆权术　用兵智计亦髙】
【将六】岑彭【以诚信降朱鲔　以智计破秦丰　移檄江南班行诏命　邓让等遣使入蜀绕出延岑军后述大惊　持军秋毫无犯　荆门事一由征南公　彭见刺呉汉因之平蜀】
【将三】贾复【勇　破青犊五校　自请击郾　征伐未尝败数与诸将溃围解急　身被十二创以其轻敌希令逺征　每论功复未尝言　剽甲兵敦儒学以功臣不为祖　参议大事惟复与邓禹李通】
【将二】呉汉【质厚少文　邓禹荐其勇智有谋　北击郡贼常为先锋　初说彭宠以幽州兵从光武北发十郡兵斩幽州牧苖曾而发其众　收其守长而鬲县五姓降　八战八克斩公孙述而蜀平　北击匃奴　
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:40:56-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,咸淳遗事卷上,咸淳遗事卷下,提要,卷上,卷下,咸淳遗事全文在线阅读,咸淳遗事全文在线下载,大玄古籍书库">
<meta name="description" content="历史著作。2卷。撰者不详,当为宋故老遗臣。或以为元人偶得当时邸报排比而成。记南宋度宗咸淳元年(1265)至八年之事。于尊崇赐命诸政典记载颇详,并备录学士院所行制命之词,而朝廷大政多阙略不载。所记遗闻琐记多史所未备,足资考订。原本久佚,清四库馆臣从《永乐大典》辑得遗文,编为2卷。有《墨海金壶》、《粤雅堂丛书》等本。_咸淳遗事_全文在线阅读_咸淳遗事_全文在线下载_大玄古籍书库">
<title>咸淳遗事_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">咸淳遗事</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]49056</span> <br/>
          说明： <span class="inputVal" id="bkdec">历史著作。2卷。撰者不详,当为宋故老遗臣。或以为元人偶得当时邸报排比而成。记南宋度宗咸淳元年(1265)至八年之事。于尊崇赐命诸政典记载颇详,并备录学士院所行制命之词,而朝廷大政多阙略不载。所记遗闻琐记多史所未备,足资考订。原本久佚,清四库馆臣从《永乐大典》辑得遗文,编为2卷。有《墨海金壶》、《粤雅堂丛书》等本。</span> <br/>
          封面： <span class="inputVal" id="bkimg">Z_5904.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]咸淳遗事
[book_author]佚名
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]49056
[book_dec]历史著作。2卷。撰者不详,当为宋故老遗臣。或以为元人偶得当时邸报排比而成。记南宋度宗咸淳元年(1265)至八年之事。于尊崇赐命诸政典记载颇详,并备录学士院所行制命之词,而朝廷大政多阙略不载。所记遗闻琐记多史所未备,足资考订。原本久佚,清四库馆臣从《永乐大典》辑得遗文,编为2卷。有《墨海金壶》、《粤雅堂丛书》等本。
[book_img]Z_5904.jpg


[book_chapter]四库本

[book_title]提要
【臣】等谨案咸淳遗事二卷不着撰人名氏宋艺文志不着録惟明文渊阁书目载有此书一册核其词意疑宋之故臣遗老为之也其书于尊崇锡命诸政典纪载颇详并备録学士院所行制命之词而朝廷大政乃多阙畧不载或兵火之余收仅存之案牍排比成编欤然其遗闻琐记多史氏之所未备虽识小之流亦足以资考订而明鉴戒也考度宗咸淳纪号尽于十年而永乐大典载是书自即位改元迄于八年而止尚缺其后二年不知何时散佚其文字亦多脱误不尽可读以宋代遗编颇存旧亊外问絶无本不可竟使之湮没谨厘其文编为二卷备史籍之一种焉乾隆四十六年三月恭校上
总纂官【臣】纪昀【臣】陆锡熊【臣】孙士毅
总　校官【臣】陆费墀

[book_title]咸淳遗事卷上
景定五年甲子春二月辛未雨土行都大火时大元世祖皇帝之至元元年也秋七月甲戍彗出栁芒角烛天长十余丈自四更从东方见日高方敛如是者月余杨栋谓是蚩尤旗非彗也遂遭论去国己夘丞相贾似道叅政杨栋同知叶梦鼎佥书姚希奏事上曰彗出于栁彰朕不德夙夜疚心惟切祗惧宰臣奏曰陛下勤于求治有年于兹宁有阙失寔臣等辅政无状所致上贻圣忧臣见上疏乞罢免可以上弭天灾上曰正当相与辅承阙失止囬天意台臣交章言星变灾异皆公田不便民间愁叹不平之所致乞罢公田以荅天意贾似道亦丐辞右相位上曰言事易任事难自古然也使公田之説不可行则卿建议之始朕已沮之矣惟其上可免朝廷造楮之费下可免浙西和籴之公私兼济所以举意命卿行之今业已成矣一嵗之军饷仰给于此若遽因人言而罢之虽可以快一时之异议如国计何如军饷何卿能任事亦当任怨礼义不愆何恤人言卿宜安心毋孤朕倚毗之意于是羣议遂息先是都漕刘良贵浙漕吴势卿陈尧道曹孝庆合奏限田之法自昔有之置官戸逾限田归并飞走之弊囬买官田可得一千万每嵗则有六七百万之入其于军饷沛然有余可免和籴可以住楮弊可以饷军可平物价可安富室一事行而五利兴寔为无穷之利上然之似道遂以自己浙西万为公田倡嗣荣王继之赵孟奎以自陈投卖自是朝野无敢言者初议以官品逾限田外官买之除二百以下者免余各买三分之一立价以租一石者偿十八界防四十楮不及者减价数租多则银绢各半又多则度牒告身准直登仕郎三千楮将仕郎千楮校尉万楮承信郎万五千楮承节郎二万楮安人四千楮孺人二千楮于是浙西六郡各有専官平江则包恢成公防嘉兴则潘墀李补焦焕炎安吉则谢奕赵与訔王唐珪马无演常州则洪穮刘子庚镇江则章坰郭梦熊江隂则杨班黄伸并俟竣事各转一官守臣并以主管公田繋衔其公田每嵗秋租输之官仓特与减饶二分或水旱则别议放数其间毗陵澄江一时迎合止欲买数之多凡收六七斗者皆作一石及收租之际元额有亏则取足于田主及归附以来元无底籍田主又将止収四五斗者抵换元卖田数以致米数不敷遂成抛荒遗害农民迄今嗟怨
冬十月忠王即皇帝位是为度宗诏以明年为咸淳元年诏曰皇天眷佑下民而作之君王者改元视始而正其本朕以菲质获承至尊防不在初永爲嗣德之义悠未有艾益谨继防之谋蠲贡式以清化原施旷防而导和气内则収召众正以立邦家之基外则抚循三军以固封疆之守期底寜于方夏用固毖于成功率循旧章靡遑他务将更端于嗣嵗用改厯以纪年永惟冲人祗遹丕宪奉显谟而纉服寔同奠庙之初躬达孝以尽伦爰法寿皇之制况咸平淳熈之际皆泰和极盛之时乃辑嘉名式新纪厯庻几咸乐利而致天下和平之福一风俗而延运祚长逺之休嘉与函生共陶圣化其以明年正月一日改爲咸淳元年赦文曰帝王统羣生寔任抚绥之寄春秋正五始况承付托之初仰惟先皇丕承前烈缵绪十有三圣光绍寜宗享国四十一年逺继仁祖子民若保事帝如临以江海之量容羣言以雨露之仁渗漉九有时和屡格敌难乍消日引月长乆于其道蚤朝晏罢遹求厥寜圣躬莫殚于焦劳冲遂愆于节适兴言菲质共侍宸廷解匪遑所期日间抱弓何及讵意天摧惊闻凴几之言俾奉纉圗之重恪承恳极勤抚多方创钜痛深且嬛嬛而在疚投艰遗大尤懔懔以弗胜惟天地之德好生惟祖宗以仁立国矧属君临之初政式循覃霈之旧章可大赦天下云云于戏天付有家在予必稽谋而疾敬德父有天下归于子惟永念而弗弃基庻能慰六军万姓之同心于以荅中国四裔之望治尚頼忠贤硕辅文武百僚叶济康功共扶昌运
翌日降内批曰予惟章圣嗣统之初复秦王官爵盖太宗意而章圣克承之故济王生前之官先皇已自追复而有未复所赠官爵乃留以遗后之人即章圣践阼赠秦王大师中书令之典也所当继志以慰永懐可追复元赠少师保静镇海军节度使仍令所属讨论坟茔之制目下増修余照先帝端平元年六月十二日指挥【按通鉴宋寜宗嘉定十七年史弥逺矫诏废皇子竑爲济王而立沂王子贵诚即理宗也又理宗端平元年太常少卿徐侨尝侍讲开陈友爱大义帝悟乃复命竑官爵有司检视墓域以时致祭】
又降内批曰恭禀慈训先帝尝欲照故太师崇宪靖王加两镇防数于太师嗣荣王治命不可违也令学士院择日宣鎻降制其制曰朕初绍丕圗恪遵慈训棠棣孔懐之爱仰沐先皇行苇内睦之仁孰加叔父抚绍熈一时之令典有宪靖拜节之殊荣曩友则其兄防未酬于素志言犹在耳令爰属于眇躬如对咫顔用孚羣听具官与芮聨晖皇极【阙二字】縂磐元王帝弟之最尊多阅义理河间宗室之大雅独备温文厚叙亲贤时维昭著耸民瞻之赫赫莫重建旄训公族之振振有华袭爵式相好矣礼亦宜之粤予宅揆之初追感尽伦之义承而弗德望而弗至恶乎用情敬其所尊爱其所亲庻几达孝况承治命具有旧章是用端防涓辰扬庭涣号衮衣赤舄仍冠槐司寳甲雕戈加崇将膺组不移于泮水新麾増焕于云安顺考邦彞三公乃兼两镇特优宗老累朝不过数人并衍爰田申陪真食敢望驭贵惟以笃亲于戏稽汉制之兼郡连城用彰殊礼慨唐宗之大衾长枕能不怆懐式示蕃厘以绥茂渥可特授武康寜江军节度使依前太师判大宗正事嗣荣王加食邑一千户寔封四百戸尊谢皇后曰皇太后宫曰慈福太后兄谢奕封郡王侄堂塈垕皆节度使
立全氏为皇后后理宗母慈宪夫人侄孙全昭孙女其制曰王位在德元所以接千嵗之统后职聼内治所以形四方之风朕肇摠乾纲仪圗坤载文王爲世子问安尝共至于寝门太姒嗣徽音思媚益仰承于京室禀奉慈闱之命延登中壸之贤涓选刚辰诞扬涣号全氏冲和而淑茂懿敏而静专【阙】圗史之遵动中佩环之节仰惟圣父谨择储妃兴懐慈宪之家我之所自出爰得元良之配因不失其亲袆褕粲入觐之仪衿帨盛来嫔之礼天作之合人无间言而能谦毖自将柔恭有恪寒温随甘防之适夙夜期警戒之成汉观锡名钟在太孙之爱唐宫临藻増多慈母之欢朕丕绍帝圗敬敷明则怡怡愉愉而奉太后兹惟即位之初雍雍肃肃而惠宗公端属御家之始矧明扬于亲训仍申谕于躬谓子事母妇事姑既无违礼则男正外女正内当举上仪加重翟以玉笄范盘螭于金玺式遵隆防茂建鸿名于戏朕承长乐之顔后则佐馂于东内朕奉清庙之祀后则亲蚕于北郊闗睢有正始之基葛覃为节用之本顺夫隂阳之义则家理侔于天地之行则物宜庸基化原永绥福履可立为皇后仍令有司择日备礼册命
贾似道为山陵使防理宗梓宫渡江殡于绍兴之殡宫似道自上即位累辞相印至是遂归绍兴私第去之后三日上遣都官牟濚赍御笔宣谕促还其书曰予夜不安枕未明求衣专俟师相归处分万几之事今兹三日矣所降谕防今差牟濚用致予意勉促师相速囬宜谅深毋事臯缓继以似道未至复命陈昉再赍御笔宣促其书曰师相镇安夷夏绥抚生民怡然泰和之世今师相舍机政而归锦里谁与予膺镇安抚绥之任此岂泛泛悠悠越日与时从臣犹未有的囬之报更命陈昉亲行代予勉谕师相速还朝堂至意所在幸兾矜体两使既至越似道犹辞不已复奉表囬退相印丐祠然后敢还上欲其囬乃曲从之降内批曰贾似道援引故事毅然去国极力勉留累防恳切渡江归里其以数从臣宣召者亦既至再亲笔由庚置徃者日不下六七端殿从臣朝列今已八遣囬阙之期未闻纳禄之请随至所頼师相力勉陈诣又必以得祠为期予亟欲师相之还朝姑为雅志之是徇可依前太师镇东军节度使魏国公醴泉观使兼侍读仍奉朝请令学士院降制上又遣近臣同福王至其第邀请及制书至越似道又奉表辞太师上复不允遣使赐御笔曰师相盛烈元勲允合维垣之显拜高懐雅志今因宅揆而力辞陈请甚坚执谦难夺予惟成王初政方有頼于经邦周公为师曾何嫌于作辅至勤累防再徇陈辞虽重咈于予然愈成于厚德姑仍旧品益壮贤猷式慰仰成弥深嘉叹似道奉诏再辞乃从之将入朝闻有防令百官班迎于郊似道又上表固辞上望其来乃降内批从之其文曰公衮来归朝绅迎候羣臣有请宜遵仁庙之旧章师相力辞且援先朝之近比欲成谦志宜徇忱辞于是似道始入朝既至有防师相谒吿日不请归班令閤门独贠引见似道闻命又上防力辞上乃许以谒告日仍举朝仪遂降褒谕诏曰惟冲人之凉菲倚师相以经纶洊秉台衡益隆朝栋笃前人光烈作周孚先暨乃僚同心惟説纳诲资良猷之忠告慕庆厯之盛时欲推车之必行若和羮之相济此开忱布公之道而集思广益之规頋机务贤劳或俾当于谒告则疑丞佐列宜无废于在朝嘉叹昌言亟从来请既见乃再拜右丞相降内批曰师相忠存体国志切爱民比造阙庭来防经幄国势底定人心翕孚予惟机务不可以久隳朝野佥期于再入合延新命严肃具瞻师相可依前太师右丞相兼枢宻使魏国公仍加防令学士院日下宣鎻
咸淳元年【乙丑】春正月元旦日下御笔曰予以寡昧嗣承基绪惧德弗心为忧危永惟古今天下治乱各有攸召然未有用君子而不治用小人而不乱者泰否二卦着此审矣要其所以为泰否者特小人之一徃一来隂阳之一内一外其几甚可危也今予初服正书所谓自贻哲命之时惟有爱防善如元气屏絶憸壬如邪沴庻几自治之道因念我朝以贤立国自咸平作兴培植以来大者光明俊伟小者靖共岂弟数世流衍邦家奠安熙丰以后一起一仆汔为奸慝所胜逮至孝宗尤为笃意由乾道及淳熙彬彬軰出号为极盛不惟在上者为人物之依归而在下者可为儒学之表倡正人正道相为彪炳虽绍熙庆元嘉定间用之不尽皆此时防飬之功治象于此可以槩见予荷丰芑诒谋之泽环视在列防匪俊乂寔先帝简防以敷遗者若不待梦寐以求则涧阿空谷矣繄尔服休服采之臣尚体予意必保固凝聚而无遐心必搜求荐逹而无隐情必期于立政而不习于立名必勤于相厉而不致于阿附使根植壮而有益蕃之望气全而无可乘之隙闻于下者皆知今日杜羣枉之门开众正之路莫不懐忠信厉亷隅以待举而士大夫之习为之丕变是亦正人心之一机也审此则奚愧于咸淳之纪元方二祖之盛际惟予以怿诏斥贡羡余其文曰朕嗣临大统承保先帝受命民为邦本所闗务先惠飬惟郡国贪残之吏旧染污习茧丝之取不尽不止痛哉甚者矫防奉贡称曰羡余此又借公上之名以甚其毒者我朝自艺祖干德之诏列圣守以为家法朕用寳之以警无良继自今如吏之罪无所贷敢有修贡羡为名者以盗之罪罪之
上幸太学陞邵雍司马光从祀其诏曰卲雍天挺人豪英迈盖世司马光有德有言有功有烈朱熹賛之与周张二程俱雍述经世书发先天奥防而内圣外王之学寔闗吾道光着通鉴贻后世治法而真履寔践之美为儒宗师盖非前代诸儒或以章句文词得祀于学者比朕将临辟雍因思朱熹所賛已祀其四尚遗雍光非缺典欤令学宫列诸从祀以示奨崇
吕文德授少保制曰朕绍纂丕圗睠时英杰属大事当一面乆著绩于干方立少保曰三孤首防防于进律况辑瑞颁朝之日乃聼鼙思帅之初爰简刚辰诞列辟具官吕某沉雄有守英果无前家传筹畧于渭濵世擅勲名于江表以左防军陈计纳防下南郡以定荆州为大司马清野奏功分武昌而督右郡以其苖裔念兹成功志清汉鄂之氛埃耳洗岷峨之凄怆据荆出益未尝忘北方之圗首蜀尾吴亟欲重上流之势锡之双节整我六师足食足兵惟征惟筑敌行如鬼饮江复梗于投鞭将通于神获丑不劳其折棰兹嵗华之晏粲喜邉信之平宁朕涖政方新倚毗惟旧惟孝祖初膺于大统惟吴璘特表于殊庸绣黼在裳焕贰公之典册雕戈导节兼旧镇之威仪申衍戸封陪多采邑壮矣军容之重煌乎命秩之隆式循昭代之彞章勿替先皇之殊遇惟明于信人者善继其志惟忠于事主者不二其心朕歴观古人可騐今日周亚夫将兵再世迄能守节以有勲郭子仪受命先朝惟以効忠而永誉予欲固封疆之备尔思齐阀阅之劳茂对宠光益恢远畧可授少保依前职任加食邑七百戸寔封三百戸文德上表固辞且乞归田里上答之曰览奏能体予谕不复以防送先帝灵驾为请且为寛頋是圗备见忧爱之切亚保之除予嗣服之初礼貌旧勲之意比已专使将防谅己深悉又曰省所奏乞归田里事具悉昔周元臣年九十犹秉旄晋之宅牧上流者临邉四十一载威信以乆而益孚勲绩以乆而益茂睠我贰公之彦夙隆方面之功定江汉以告成兼益荆而用武臂指列屯之聼令精神千里之折冲朕每谓贤于长城卿乃曰未能保障冯异不伐虽嘉陈谊之髙方叔壮猷难狥逊能之请秋防伊尔勉为朕留所请宜不允文德复上表辞上又批荅曰卿七年分阃一忱为国此予所深知也近师相奏卿又结约成都之叛将及勦除大理之残宼畴昔之忠贯日月功髙古今愈隆而愈着矣安危佩于一身其可言去来奏卷还宜体眷意文德遂始拜命上即位之初尤重经帷众臣赐御笔曰予嗣大歴服惟懐永圗学古于训乃有获与治同道防不兴是用首辟经帷示思先务诸贤旧从防者无非天下端士比复旁起望于时者以益学而勤嘉谋啓告俾学日益而治日隆则予以怿于是殿讲黄万石礼部尚书卢马廷鸾给事中留梦炎礼部侍郎李伯玉赵汝暨皆得轮直奏事经筵各尽所学是嵗上以谅阴命宰臣试进士依廷试例赐出身有差擢阮登炳为第一
诏陞温州改为瑞安府严州为建德府宜州为庆逺府忠州为咸淳府
二年【丙寅】春临安府士人叶李萧至等上书诋贾似道专政似道因求退相位上勉留之降御笔曰元臣硕辅惟祖宗之付予惇德精忠惟社稷以为悦经纶万化消伏羣隂纪纲正而君子有所依精神强而敌人知所畏既克底定遹观厥成【阙二字】为相二十六年岂曰成功即退彦博维师书四十考又何拘满之疑屡谕忱兾囬冲守四封安堵而善治欲其迓续众贤聚朝而正脉欲其坚凝矧予菲凉倚重师相如汉朝虑轻而頼有德如周王思艰而惟旧人期万年其永欢此先帝之所属可乆则贤人之德用翊相于升平至公以天下为心愿恒保于明哲益隆柱石増耀旂常所请宜不允政姚希得亦上表留似道奉御笔曰辅臣列衔请留师相议论其可畏当破千载谬论之非也此与予同一爱国之心至于典礼固为后世故事然有时异事殊不可同日语矣师相勉为国事留而辅予以秉庻政此亦可为后世法也愿毋固执于是似道又上表乞并相上复不之许降御笔曰予先力勉师相以佐天下之重洪济艰难先帝命元勲宅百揆示委任之专也一相经纶于上众贤叶賛于下庙堂有翕受之公朝廷有肃和之美景定之治敷遗后人此委任之効也奏篇遽上复以更命一相为请予览悚惕且并相之弊先朝训戒昭如日星予其敢违先训况师相守文应变之全才开忱布公之宏模谓如孤立无助何太谦乎予观泰否消长之机惟体统一则可以杜絶憸慝书不云乎任贤勿贰幸念先帝垂裕之谨思冲人仰成之忱勿执谦逊以一观聼宗社生灵永永扶植师相虽劳而天下安矣所请宜不允
姚希得奏辞潭州安抚上不允降御笔曰省卿所奏具悉惟长沙千里之雄选以为屏君子万夫之望用之则行卿以当代钜臣两朝硕德有凭有翼在前疑后丞之间所试所瞻皆方伯连率之职惟重湖通川陜之气脉九郡控蛮猺之喉衿中兴以来厥寄攸重逺则有珙近则有葵【按汉东公孟珙以寜武军莭度使致仕兾公赵葵为武安军莭度使】率以殿帷而领藩服前修祖述夫岂考槃在涧之时美政咸懐尚体求牧与刍之意朕命惟允尔行勿迟
王爚乞觧罢叅政不允诏曰朕若稽祖考彞训谕至切矣再牍恳辞以疾尚以去为髙哉二三执政犹吾股肱其闗于国体之重乃者君臣一心相与喜起庻绩惟熙今朕无斁其康事尔惟求朕攸济以敉寜武圗功禆阙失而举纲维勿俾徴珪专美于唐朕言已再卿其勉之沿江制置使马光祖亦上表乞致仕上不允囬御笔曰朕观采薇车攻之诗服勤王事不敢懐归忠臣之诣也矧商颷既髙天壍当防无日不申警至于惜分隂庻克有备无患若曰保身之荣于卿则得之矣岂朕北门管钥之意乎蹇叔之方未惩楚兵之谋始伏益懋干方之略勿陈知止之言所请宜不允
冬十月诏行郊祀诏曰礼脩肆大舜所以致嗣位之恭祀秩肇称成王所以昭受命之敬朕以菲质仰绍庆基粤从遗大以投艰惕若临深而履薄永惟万事于今三年常对明威敢忘先训式克勤劳王家惟既増修国政加璧以聘老侧席以待贤杜羣枉以为明令四方毋来献我其夙夜允懐济时之思心之忧危每轸奉诏之虑疆埸曷繇而庻定年谷奚自以屡丰防知于兹其何能淑惟天惟祖宗之畀付在上在左右之鍳观盍掲防于始郊以荅贶于初服念其难其愼曽防可告神明之功而有报有祈盍为大芘黎元之地卜云日以至吉适当月而禫文頋予何言惟恐德弗攷古之制无以卑废尊是用裒对刚辰仪圗款谒躬斋精而殷荐命誓戒以具修唯帝孚佑下民敢私祝厘归福之美其尔典聼朕命各肩展采错事之忱朕以今年十一月十七日款谒于南郊咨尔攸司各乃职相予肆祀毋或不恭太史奏十一月十六日夜月食乃改郊复下诏曰朕嗣大歴服稽古礼文命惟时几益思谨宪毖祀于上下式敬在初既孚号于前期将蒇事于长至念天威之明畏常若鍳观适月食之推占敢忘儆戒遹观旧制常改始郊惟干德上甲之肇祀盖疑近晦隆兴元日之展采允叶履端兹参二祖之规克接三才之奥裒对孟陬之吉导廸嗣嵗之和肆而徧羣神率循舜典大报而就阳位宜用夏正载防休辰尚迪彞训所有南郊行礼改用来年正月一日其文武官封赠奏荐及诸军赏给等并照隆兴二年典于今年冬至日举行
三年【丁夘】春正月己丑朔有事于南郊黎明肆赦其文曰朕嗣受丕基式循典虞典之于帝率惟正月上日之初周邦之单厥心祗若昊天成命之始永懐先哲敷遗冲人既付中国民忱敉圗之匪易无疆大歴服凛持守之惟艰頋菲薄惧弗克胜而兢业未知攸济三陲庻定益思戒备于不虞八蜡虽通犹虑丰穣之难必无日不惕頼天之灵井络奏勲寖恢旧宇腊霙呈瑞寔兆有年遹求厥寕敢曰能享载稽隆兴之诏仰法至道之规维泰畤之肇禋于孟春之朔旦以大报本式敬用休然念黍稷非馨必至治而神明感牲醴以告必嘉德而民力存笃其棐忱惟予寔意盖常崇节敛之制广赈贷之仁屏逺憸壬申儆贪墨凡立政立事灼知厥若庻在宫在庙不显亦临敷前人之大功乃建鸿号秩元祀之缛礼乃宿熙坛相维辟公初见宗祖恭馆奉币长发其祥大室祼圭既备乃奏一忱而对越辑众正以伻从肃巾车五路之容涖甘泉八觚之址绚阳曦于嘉旦溢瑞气于崇霄迪惟恭庻几宴享于是被衮而荐鬯升邱而燔柴合法两仪协乾坤之交泰陟配二后昭功德之兼隆賔八卿于桂尊穆东皇于瑶席神鸮吉而髙游詹星彪而殒幄燕祉皇天冯冯翼翼介寿文母怡怡愉愉迄用有成俾尔单厚饬躬奉币以防嘉气敢专乡于蕃厘行庆施惠以及兆民盍丕承于洪造予其大赉咸予维新可大赦天下云云于戏克相上帝宠绥四方惟始和而观治象爰建皇极敷锡五福惟好生以洽民心盖春者德之元而祭者泽之大尚赖股肱爪牙之励翼岳牧侯卫之布宣永敷万国之勿替亿年之敬
壬辰执绥官礼部侍郎陈宗礼奏郊祀在辂玉音问答録付史馆
上幸辟雍谒先圣并侑曽子子思配享子张封陈国公升十哲伯鱼列从祀
上以郊见礼备诏有司拟上皇太后尊号丞相贾似道等拟进寿和二字复诏有司详具仪礼其诏曰享帝于郊祀既成于报本介福于母德莫大于鸿名迪爱敬之丕彞侈荣懐之钜庆皇太后道参悠久性秉寛柔体仁静于躬行茂寔履吉广顺惠于内治允叶坤元丕徽范以厚伦賛圣谟而与子頋惟质夙荷隆防恭肆于熙坛孚训仰承于太极受天佑而防祖武惟冲菲之弗胜事地察而通神明辑休嘉之并贶寔惟保佑敢后尊崇裒四海之心稽累朝之盛典用申景铄祗上鸿称叙畴曰寿以居先亿年多祉育物以和而为大万宇皆春式昭平格之功永奉怡愉之乐皇太后宜恭上尊号曰寿和皇太后其令有司详具仪礼上册寳册文曰维咸淳三年嵗次丁邜正月某日皇帝臣禥谨稽首再拜言曰臣闻嗣宅丕后于前人莫重于大报以致享聿懐多福于上帝尤重于隆至眷以推尊睠凉菲之弗胜毎寅畏以自度繄我慈极方寸之泽流于无垠锡予昌期景长之禄同于有载属诹吉于元日以有事于阳垓曽徽明德以荐馨时保小心而敬事讵曰能格愈不敢康荷后皇之临暨祖宗之孚佑始为乂安百姓兾防嘉气以获丰年今已祀郊上元盍推申休而尊明号用昭积庆之本恪纾归美之忱皇太后殿下静尃而柔明端穆而厚裕亦莫不庶如天保之升恒无为而成同中庸之位育遡正始播二南之化既垂宪贻万世之传重开景运于艰难寔济先皇之兢业汉家累治固由衣练以称贤周室复兴端赖脱簮而有助冝扬防于汗竹式作则于涂椒改纪以来流徽深着谋深丰水而尤资母训之力娶择嵞山而获同子职之供防斯勤斯鬻以闵斯至矣尽矣不可加矣迨夫全付所覆遹求厥寜越天棐忱何由而頋諟惟皇作极何由而灵承克俾冲人率循丕式自贻哲命厥德之嗣在初敷时绎思于父之道无改凡答先训之实皆兹迪教之功方今逺格迩安而治象熙内修外攘而政理饬宫中府中俱为一体卿从民从是谓大同奉祀事孔昭其敢专乡于已念亲恩惟厚尤当不忘于天肇举鸿仪祗宏嘉典然极九州之奉曷表中心必加万世之名庻昭懿则乃诏礼氏乃命宰臣采实徽以揆殊光笃熙序而申景铄以寿为五福之首而和乃百嘉所生裒形容之辞伸推崇之诣意存归胙忱寓介眉餐金相于未央奉玉巵于长乐辑是穣简溢为怡愉拊瑟戛球声既昭于物备函璧衮绣瑞毕至而光舒以俾艾而炽昌以成元亨而利正臣不胜大愿谨奉玉册金寳上尊号曰寿和皇太后伏惟寿和皇太后殿下涣膺钜典深巩丕基慈者仁之原惟仁则寿元者一之谓惟一斯和备之则禄名位有兼隆之符等天地而逾久充之则声气形有交应之象合宇宙以长春逺齐乔松之龄如在唐虞之际雍容懽佩允观河清岳静之期鞠跽称觞同庆泉醴露甘之瑞长居太极祗奉懽顔臣禥寔欢寔抃稽首拜手谨言
荣王与芮进封福王黄氏封隆国夫人
贾似道太师平章军国重事其制曰三公坐而议政莫先军国之宏纲九经所以尊贤丕奉朝廷之茂典朕仰成元老劢相我家卿飬志不违兾娱慈侍留行虽切未谕至懐若稽勲德之殊褒厥有平章之重事遹崇体貌诞播丝纶具官贾某心贯两仪道髙众望安社稷以为悦建武之元重开以仁义为事君贞观之言既效上追先帝之遇敬保冲人之初简修进良而羣枉消开忱布公而百度饬政刑明于间暇益固本根德威成于安强寖恢疆宇曰雨曰旸之顺叙宜郊宜庙之洽熙综名实以新泰长之亨治礼乐以介坤元之寿有冯有翼永言宗祏之焉依惟孝惟忠亦既君亲之兼尽廼慕循陔之乐屡辞宅揆之繁朕惟柱石之臣可有遐心彞鼎之功盍加异数昔元祐之制治倚彦博之维垣视国为家书四十之考服人以德慑万里之冲其作孚先防俾専美仍进公孤之秩特为廊庙之逰三日一朝以便防衣之奉多闻建事更陪广厦之咨理内御外谋焉就之賛元经体识其大者人才进退国论否臧凡系安危率惟裁决若时导教训之益申以畴爵邑之防迈昔参骞为今衡旦于戏国之将兴尊师重傅式隆四海之具瞻天之欲治舍我其谁懋建万世之长防以拟任贤勿贰之绩以恢主善协一之规光昭前闻永扶昌运可特授太师平章军国重事
叶梦鼎右丞相其制曰太防上台之象开德宣符北极次辅之躔出度授政朕上稽干则首正皇纲寔维阿衡既任天下之重仪圗山甫式遹东方之归若时登庸兹仍俾乂念无逾于旧学遂分理于繁机载揆刚辰诞扬丕号具官叶某气和而德粹识逺而谟明有公辅之才当大事而能断多保厘之绩虽小物以克勤简在先朝扬于二府是为艾骨鲠之望允也股肱心膂之臣习于正人敢忘受业之后率时昭考爰念继犹之初肆予思艰往求攸济宻藏弥缝之用迄底鬷假之平忠既报于原陵曰宅乃牧政遂成于青社以粒我民有嘉勤劳深切注想父臣不改朕心乃知方今建大政兴太平一本春秋尊上公之义聚众思广忠益允頼旦夕弼厥辟之谋必左右大夫国人皆曰贤则朝廷百官逺近正于一乆矣金瓯之覆幡然衮衣之来每懐朕即帝位之时维公暨汝兹当爰立作相之日寔帝赉予君臣遇合夫岂偶然祖宗付托庻其在此笙镛斯叶岩石具瞻昔彦博提军国之纲而臣光膺机衡之位有谋则就用成元祐之隆同气相求兹推西洛之老乃延登于端揆以光绍于前修特超赐位之阶仍縂本兵之柄申陪多赋并衍真畬于戏先王敷求哲人是为后嗣之辅天子动无过举必繇右弼之咨适当四年既效之期共翊万世无疆之业予欲逺法尧舜之道汝亦昌言予欲诞保文武之民汝其猷训同跻于治惟暨厥心可特进右丞相兼枢宻使
留梦炎枢宻使制曰朕圗功于武成务惟几斗极一星式应天枢之象筹胜千里允咨人杰之真政途加已试之庸使领陟久虗之选诞扬垣綍敷告大庭具官留某端重而裕和髙明而宻察陈尧舜之道正冠臯伊之伦魁有猷有为独得寛大之体同爱同敬尽根忠孝之心重在本朝间于两社盖烈考所以燕翼子而元老所以暨乃僚一体相须四方其训于基命宥宻之地肆其靖之若劝行仁义之言亦既效矣厥今遣采薇之戍役备车攻之修攘主善为师既谋谟于庙堂之上爽邦由哲尚绸缪于牖戸之间用集众思爰度同德睠西枢之明陟亚右揆以同升二人深相知在秦府表留之日众贤防不肃有周家相逊之风精神可以折冲气运应于亨复重我兵本若时真儒昔曽在景祐之元庠在庆厯之盛皆以英彦而冠宥庭遹追艺祖之【阙】用成今日之懿相尊等尔益増重于事权国庶几乎将永清于科申陪井干真衍圭畬于戯帝王之道出万全莫先于理内以御外春秋之义大一统莫严于内修而外攘惟协心为能济谋惟长虑为能立事务行所学以懋乃猷可特授枢宻使
贾似道上表力辞太师遂改太傅供职
侍读陈宗礼给事中包恢侍读赵顺孙危昭德并陞殿讲范东叟陞右史王应麟除礼部侍郎各以明堂防数转官有差
太傅平章表上十箴其略曰心为一身之主道为一心之主作存道心德胜则性于德气胜则性于气作尊德性以位为忧不以天下为乐作思艰难以一人治天下不以天下奉一人作崇节俭枢机所发荣辱之主作谨言动毫厘之差千里之谬作审万几巧言如簧小雅刺之作察迩言繁缨假人春秋讥之作惜公噐酣酒为色荒之媒作戒彞酒左道乃乱政之门作屏异端臣似道一缕血忱因辞述意陛下不以其愚克永观省是臣区区追先帝之遇而报陛下之心也防尘助成于沧海萤爝増辉于太阳斐然成章不知所裁惟圣明留意焉上覧奏复书曰师相元勲硕德粹学鸿名以真儒传正学羽仪庙堂领袖旃厦忠言嘉猷沃于朕心若无逸立政之书周公所以诲成王者惟日望之十箴之来上肃容披诵正大渊奥表里六经朕曷敢不勉谨当书绅佩服列为屏障以代韦犹恐寡昧未足以进于帝王之盛更觊师相时惠药石之言终始扶翼俾万年其永观是为冲人至望敬以奏篇与无逸圗并陈座右朝夕观览期于躬行力践庻克绍祖烈仍録付史馆以示朕崇重师训之至意
赐吕文德奬谕诏曰朕懋采薇治外之勤谨彻桑未雨之备日申儆军实无竞维人天毖我成功所助者顺狡焉鞑靼窃防开城裒凶鞠顽弗顾佛貍之防折冲制难靡忘钜鹿之思卿防虑通于神明忠忱卫于社稷奋鹰扬之勇卯诏辰行率虎阚之师风驱电击我环攻而气倍彼株困而技穷氊裘之援莫前金汤之险遄复肤功甚骏胜势用张巴夔西土之喉衿既克敉定襄峡上流之唇齿尤肆窥觎恃吾有以待之惟卿独能平耳以身督战先事情百将一心凡屐履之间当任四牡三防从枕席之上过师运竒伐谋并力逐北俾投鞭之众逺遁而阻隘之羣一空迄奏肃清之勲深嘉扞御之略荆州运蜀而用武朕方观葛亮之规模江浒出车而告成卿尚圗召虎之事业益恢疆宇丕耀旂常文德拜诏因上奏欲于大礼合奏换京官恩泽改授次子师夔上从其请降御笔曰朕思文德忠勲岂在中兴功臣下宜与比援而师夔已知閤门事且屡典开阃绰着声称其守汉阳实当曹世雄闻变弃城之后委有竒节非其他保任比若祗换授京官不但师夔积阶累功竟成虗掷亦非朕所以优待忠勲之意今畀自特防超授朝奉大夫除正郎差遣
秋八月诏申饬诸邉阃帅守曰朕夙夜惟邉是忧未尝不日讨军寔而申儆之睠尔别阃暨于縂戎守将多先帝旧臣所与戮力戡难者平时好以众整好以暇亦防或不戒谋所以称意岂待论而后乃然朕今每饭未尝不在钜鹿下况谍间裒凶鞠顽之久欲逞志于我朕惟风寒不止数处一物不牢俱受其弊寔允頼熊罴之士干城其民用保乂于王家尔尚一乃心力求所以事事备万一敌人昧于一来决使之不得飏去以应佛貍死夘之防而朕忧以寛时乃懋哉
九月诏以广安军改为寜西军
冬十月赵葵卒
十一月戊子雷贾似道上表引退其畧曰臣独念平时怙一是而众嫉起守公法而私怨丛绵力不足以胜弊奸血忱适足以来口语熏心忧畏无嵗不疾必指牖下以为归最后先皇帝鍳临责切以臣之谨虑而从之者将许以终事而退拟俟有请而飚御已賔天矣哀号擗踊痛不得以身代也恭遇陛下正干位继离照访落小毖之时惟当奉恤钦若一委而去其于凭几之言宁不有负是用恫身屏息以俟复土登祔之后乞此余生归老闲寂亦曰先帝之终陛下之始揆之臣心固已粗谓两尽无何还越意可奉轻轩以闲居安菟裘而终老矣陛下眷意殊特召趣纷至朝绅貂使交彻于道奎札勉谕日每十数终复动以先帝之恩临之以东朝之防叔父之重将命勉督不置暨后叨授节侍经之幄必谓上相印憇赐第则留京犹越也由是儆若以往无敢差池宣对未几再覩迁播臣于是时凌兢欲仆形躯精爽皆非己所得有顷之又罹霜露之病证状与常时殊众医相视愕眙自分永陟今古臣推其故殊在于溢物盈则人厌之人盈则天厌之臣可违天而不自厌之亟请削公师极品而陛下从之无难则圣固以灼见于此视疾宣问趣防频烦必令少安东第而后造朝又浃辰扶曵倾欹瞻觐殿陛陛下怜之而见者莫不共异之夫以攘臂下车已窃羞为士者之笑冯妇况于膏上盲下可不危二竖之逃秦缓乎又曰戊子之夕雷发非时其占曰大臣专政臣讵可偃然而不知天威之当惧乎臣在先帝时屡有天时难必人事好乖之説臣亦尝告之陛下矣今天且厌之陛下欲不承天意得乎臣本欲更俟陛下视事之时有请兹若有以廹之者遂不可缓欲望圣慈亟从所请免至再三有具文取进止上不之允乃以来章缄之且批荅曰予恃师相如心膂非特左右手然风采犹昔骇闻驾言亟以亲笔导意兹又复来奏为之叹不能已又周公之诗曰恩斯勤斯师相之勤劳于予父子者惟天惟祖宗照临之久矣予曩于侍侧耳熟焉今又日亲相励翼期于亹亹者固不待周公自为之声言也苏辙之賛韩曰天之生是人也将使之任天下之重是宜终自处乎忧患之域而行乎利害之涂矣予每以辙为知言今举以方师相之劬瘁师相不以予为知己乎乃戊子之夕天若儆予为届练期哀慕不寕方将与师相共圗所以侧身销变尤未可舍我而去也前书转意未白兹亲染翰并置来奏湏止嗣音幸体至意叶梦得亦上表乞罢相上不允赐诏曰朕惟雷主阳君之象也神光流于天道至教所以儆戒躬敬怒畏威夕惕若厉以干天和在易之震曰恐惧修省于益曰迁善改过寔頼旧学良弼训于朕志卿有协恭之谟有思职之勤若天棐忱惟旦暨奭其济乃述必大故事引爕调之愆朕闻淳熙之诏有曰一人有过岂宜移寘大臣克谨天戒廸惟祖训是宪卿其陈善格非正朕不逮仪圗消沴导和之实矧内外治孔殷懋思时几相饬之义毋复有陈所请宜不允

[book_title]咸淳遗事卷下
四年【戊辰】春正月
闰月戊辰大风雷雨是日杨淑妃降生皇子上乃降徳音告中外曰朕以菲质嗣宅绵区天地祐我邦家实兆无疆之业祖宗施于孙子永垂有道之基每寅念于继承曷克臻于蕃衍乃嵗当丰茂时属泰亨先鳦至以应禖繄熊占之叶梦积善必有余庆夙着天庭命吉在厥初生是膺帝祉维诏王居门之月后烈祖流虹之辰居然诞弥允也显相【缺】太后之乐将侈爱于緑车耸国人之观竚备仪于朱芾夫重嗣续者礼必具举辑荣懐者泽必旁流丰水贻谋仁已深于数世孟春行庆惠斯徳于兆民式契驩心肆颁宥典以笃非常之祜以覃大赉之恩降诞皇子依典礼可降徳音云云于戏华封之请祝者三胥有多男子之望皇极之锡数维五是亦作父母之心聿同浃洽之霑共庆延洪之盛
元兵围襄阳守臣吕文焕告急于朝诏遣髙达赴援赐奨谕曰朕惟总士卒之重防九重之严非有重望孰寄心膂卿以忠义见称督励将士往捍上流敌忾为多兹乃委以此任卿其亟往勿替朕命
贾似道上表乞廵边上不之许降御笔曰朕以凉菲统理万方率惟师相一乃心徳力任天下重用底于治兹覧来防遽以上流之行为请师相一忠体国靡殚于勤图乂思艰尤见大节然师相岂可一日而轻朝廷经制西事当在庙堂自泉流濒以感于天下今军国大务丛于师相之身坐运胜筹用师袵席师相平日计之熟矣谢太傅指授未尝临边处置得宜千里之外应之何以逾度逺计为辞况我朝制度未闻以辨章廵边正不可以裴度出使比也师相其深长思之虽跬歩之近亦不可舍去谨勿复请以重朕忧
叶梦鼎上表乞归田里不允赐御笔曰师文王之大国五年必为政于天下朕临御愿治于今五年此正天命至难谌之日民心防常懐之时君子小人消长之机中朝外敌盛衰之一念及此凛如渊氷丞相受先帝之殊知有大臣之雅量爰自旧学登于上台仪刑百僚箫勺群慝辨章元老总提宏纲二三股肱叶规同力延英盛夏方欲讲天下之事科防秋尤宜先天下之忧舎而去之谁与领此趋进有度精神煜然何嫌何疑欲解机政畏天命而悲人穷聚君子以强中国尽展所学弼予一人不但为政于五年亦永右弼于万世幸孚隆睠勿复再陈
诏行科举曰国家用儒之效与三代比隆朕绍休圣绪于今五年粤若恭黙之时亦既选士未遑亲防兹将进于庭而问焉恭惟仁祖临轩之初太史奏云瑞名臣軰出施之事业硕大光明朕甚慕之先帝道乆仁洽凡今宗工献臣莫非丰水涵濡之泽燕贻我后頋惟天下之才无穷长育而新美之亦有无穷之用思昔敷纳以言明庶以功兴贤举能出长入治所取皆有用之实爰自以文设科视古寖异然经术词章所以觇济时之蕴徒文乎哉学问粹而器识宏其文浑厚雅正实用于是乎见朕既临雍表章儒先首崇善化以风四方矧景运维新叶于五纬聚奎之嵗尔多士其必跃然兴起矣盍饬操履以培其本明理义以浚其源勿事穿凿以称作人之实意羣有司尚亦公尔考择明尔鉴裁俾抱负器能之士惟朕时举庶得贤立太平之基式克廸前人之光其率朕志无斁
冬十月上临轩亲防试进士其试题曰天下之生乆矣防古之初绍天阐绎由皇而帝由帝而王岂不同条共贯欤而其大经大本率惟自身而家自家而国其事可得闻欤人有常言天下虽大治之在道四海虽广治之任心夫自道心一语舜以命禹实为千万世人主之心法根于其心发于其政仁义礼乐皆其具也当此之时则至治已曰善为化者其道宻庸其功同大大道为公其是之谓同欤三代令王同得其全治之所由粹汉唐诸君同得其偏治之所由驳或粹或驳吾将安考道不行千载无善治道不明百世无真儒而群圣人之道仅载之空言岂心法不而治法随之欤惟我艺祖以何物最大质之元臣上接三圣心之印洞开诸门正如我心用肇造区夏丕式于后之人朕获承至尊休徳廼念为君之难望道未见顾惟万一宗异情同理思与宇内共臻斯治然志洽而未治躬化而未孚其故安在欲省赋敛而官与胥为蠧民是上泽壅于下流而莫之省忧也何以厚民生奸者舞法贪者壊法便文自营非为公家忠计者也何以饬吏治见大夫无可使者深诏执事非不荐人才也应令者多序绩者鲜抑徼幸之门戢浮竞之俗非不正士习也而一私纒绕攘攘熙熙利往利来朕独安取非不尊屏恶也今或以随声是非为公论以纵释有罪为可喜非不贱货贵徳也今或隂事于牟撷或尝试于贡奉是人心独未尝古也闗楮本以权钱也弊轻多奸是奉吾诏不谨也今或官涎益馋有因之以为利者矣推排本以平赋也旦暮吏来吾乡并縁为奸今或强宗巨室有不可问者矣兴言在兹未烛厥理朕所为祗祗兢兢夙兴晨虑于今五年每下诏书凡以为民而未有恩志岂朕之心然而千万人之心未之或然欤心犹慊于道故未能措时于理欤昔孝祖龙飞防士首及于循尧之道期于不下堂而治欿然于古之弗及必于综核名实为大务此朕家法也繄欲立治以道立道以心举事事物物一是为实之归以庶几乎二祖之道徳风烈何若而可今朕详延四方之士始防于廷子大夫其据古以对靡有所隠用宏理本朕将亲覧焉是嵗廷对之士五百三名擢陈文龙为第一各赐出身有差
上以边患召沿江安抚使朱禩孙赴阙引见禩孙上殿奏事上曰卿此来专欲以蜀事付卿禩孙奏臣职在驰驱敢不东西惟命上曰当今财用甚为可忧禩孙奏曰祖宗时以全天下事力备西北二边渡江以后半天下事力备三边今日又以东南一隅之地备四边事力可知上首肯复问曰蜀中境土如何禩孙奏曰六十余州今止有二十余州所谓二十余州者又皆荒残或一州而存一县或一县而存一乡古人虽一成一旅尚能祀夏未尝有不可为之事然曰兵曰财一无所出内则仰望朝廷科降外则仰荆阃应援内外脉络相通臣方展布上曰然朕甚以蜀为忧欲复版圗得以无负先帝付托须卿一行禩孙曰陛下率宁人疆土忧顾如此臣敢不鞠躬尽瘁尽力以为报塞至于成败利钝虽诸葛亮尚谓不能逆睹臣亦岂能自必惟知尽忠而已上曰云项清居如何禩孙奏曰项已防并入成都今惟清居最要须是清居防去然后渠广无忧夔路方可捍蔽上首肯曰卿为朕一行旦晩便出命凡有申请卿可禀平章奏来朕当从行
五年己巳春正月皇子赐名降制曰受祉【缺】于子莫先名爵之荣立爱始于家莫大宫闱之庆荷皇穹之锡羡肆上圣之发祥属逢嵗籥之周爰廸邦彛之懿其颁賛册以告昕庭皇子赐名昰体性茂淳识知岐嶷金相玉质早占硕大之祥络襁绮龆日奉怡愉之乐惟礼有册名于外寝更宜屏植于胜衣暨考我朝之彛昉自神祖之盛初带韣而祝式应于宫及在襁而封廼授以节盖履常之兆载夙建侯之仪斯皇朕思宗庙之尊培本根之辅是用差谷旦锡嘉名言纁斯裳亲秩杓星之位有鞗斯革陈仪夀轸之都封国若予之初与邑介尔之禄繄累圣之泽太母之慈衍厥庆源裒时茂渥于亲亲之重社稷兹率厥常防防以御家邦必授之职有俶宗庙之建尚加徳器之成祗对荣懐永绥福履可授检校太尉武安军节度使益国公食邑三千戸实封一千户丙子叶梦鼎去国
已夘以江万里为左丞相其制曰国家所以兴尊师而重傅冡宰所以立佐王而经邦闻昔上公廸予明训曰若稽于祖则胥对秉于国成猗我泰陵号称盛际三贤谋政推重徳以总宏纲二人同心维名臣而居左辅睠时求旧视昔承休聿符考卜之谋暨登厥典之望诞扬賛册敷告大庭具官江某髙卲而懐忠魁宏而廸哲其为人好善有忧天下之风将以道觉民有思匹夫之志克笃贤人之蕴简在圣考之知贻厥孙谋访予落止尚记衣冠从游之伟再陪帷幄决胜之筹尔有嘉谋嘉猷我其立政立事上下勤恤夙夜浚明告孺子以微言皆无逸七月之戒诏长者以理效犹神爵五鳯之时用则有成灼知厥若岂予防克谓督弗忘成汤初年盖已得仲氏吕尚既老盍入相有周矧元勲尝暨于乃僚而国人亦望其来相体特勤于加旅式遄其归义有頼于同舟实相以济维大人之能文乃平生之素志徳无朋比无援其矫哉不倚政为师教为友其休焉如容防哉乃言观其所丽是用登之端揆賛我辨章次乃分隶于治机总持乎枢柄爰陟文阶之峻同陪表海之封丕绍前闻允副兹选于戏太平之辅常思为国以持盈有道之君能使乐用而忘老气合则元祐之业可大识虑定则绍圣之祸不萌欲至万年以遇交修之日各秉大节务培长治之基往奋厥庸同底于道可特授金紫光禄大夫左丞相兼枢宻使依前南康郡开国公加食邑一千户实封四百户
马廷鸾右丞相其制曰星辰象官也辅弼所以佐北斗之政君臣同体也股肱所以成元首之功爰立听朝率作兴事咸有一徳既主善以为师笃棐二人尚敷心而悉命繄汝惟允于右实宜载布明纶于拱着具官马某行应世表徳茂儒宗仁义与王言皆本朝忠厚之懿经术断国论有前人淳灏之风蚤迪令猷式符昌厯祗遹文考化成以观乎丈敷遗后人辅翼以归诸道暨予小毖服在大僚共济时艰用乂厥辟风云之防得再时几之奚穷惟予立武四鄙用宁岂忘绸缪之计惟予立政三隅用穆奚谨鬷假之求廼贰筹帷廼参政本职近则委寄弥大望隆故畀付甚严今春秋尊上公亦既任重朝夕辅台徳尚頼协恭思皇我家莫盛元祐咨师岩以大事分宰辅以繁机惟我有臣兹率厥典若时元老称汝曰贤惟周公惟君陈所期同底于道之治举臯陶举伊尹兹为不仁者逺之惩非正毋干其间相逊乃和之至爰登次辅兼总本兵以増秩益封以同徳度义于戏开忱而布公道既防君子之真元谋政而阶太平是陪国家之夀脉尔其穆穆乃位賛賛曰襄惟徳之明彰有常之吉惟识之裕受无疆之休勉思古人以称朕意可特授正议大夫右丞相兼枢宻使依前鄱阳郡开国公
三月庚申上既命并相乃赐贾似道御笔曰今朕为师相已命并相分理机务师相可自今六日一朝一月两赴经筵此即师相所谓留而逸者也
陈纬直秘阁
九月辛酉有事于明堂升陪理宗配享礼毕上易服御紫宸殿受百官贺黎明肆赦
贾似道等奏恭奉御笔朕恭荐初禋升陪烈考袛奉慈极愈当尊崇合加上夀和皇太后尊号可令有司讨论典礼以闻臣等恭惟夀和皇太后殿下克谐内治宻賛中兴多夀多福膺万年之至养极和极顺为六合之太平方牺牲玉帛之荐陈格神祗祖考之安乐况心存雝肃所以圣咏于诗徳备正中于其福着于易考二经之言论并四美以推崇今恭拟増圣福二字为尊号更合取自圣裁于是命有司奉玉册金寳加上尊号曰夀和圣福皇太后
杨栋侍读学士
夏贵上表辞免防江制置副使上不之允赐诏曰充国之为汉将已老而自谓亡逾亷颇之思赵人虽老而亦称可用卿结髪百战贾勇三军夙负壮猷屡收多绩輙从蜀右往镇江干防数处风寒可无索裘之虑第二层门户兹为击柝之防亡逾老成奚用多逊
贾似道奏乞廵边上不许赐手诏曰朕倚师相如左右手岂可轻去载覧亲疏所请以三月相期机务之重虽一日不可旷况三月乎师相畴昔宣力四方至今边陲之民诸大将已下固已惮威服徳制胜虽身在内其敢有越厥志况内外孰轻孰重朕惟内抚则外宁一身而二任则择其重者且士大夫布满中外诗书谋帅若縠也可师相一指顾间是矣何必逺役耶勿复重陈以副朕懐
冬十月己丑吕文徳除少傅宁武保康军节度使进封崇国公其制曰周以宗祀来四方之仪汉以明堂受诸神之祀乃者躬饬厥典着定其常飨帝飨亲允恊孝思之则尽情尽物迄臻熙事之成惟元祐有以分边阃而均厘绍兴有以督诸将而朌馂肆奨防用洽旧彛具官吕某忠毅沉雄耆厐福艾王事靡盬天地可对此心我武惟扬戎狄顿落其胆于蕃四国兹曰三孤属以季秋禋于路寝皇矣上帝溥临中坛戎有良翰越在外服予阅庶旄翠旌之仗则思秉节之劳予登鸾和铃之车则思纪旂常之绩肆敌王忾简在朕心治外可告神明敢忘加劳除封斯致孝享畴实曰多用肇锡于国封仍申陪于邑采诞敷贶施特重褒康于戏有事于文武而赐齐侯爰受之胙来甸于江汉而赐召虎载扬于休上公于五列最崇师干以三命维吉思荅景贶益展壮犹可依前少传宁武保康军节度使京湖安抚制置大使兼屯田大使兼四川防应大使兼判鄂州军州事兼管内劝农营田使兼湖广总领兼侍衞马军都指挥使进封崇国公加食邑八千六百户食实封二千九百户文徳拜表辞曰臣叨承圣恩分阃十载力绵任重福过灾生一病七月顾惟上流保障之重调度方殷实非可以卧治所合罄沥忱悃仰干天听乞赐终惠时髦俾臣俯遂休致使便医药以毕余生实拜天地隆厚之赐十有一月丁夘吕文徳特除少师依旧武宁保康军节度使进封卫国公依所乞致仕其制曰经营江汉允懐召虎之劳圗定荆襄俄告吕防之病若将革矣良用惕然垂车之请莫囬进律之恩宜厚其颁言綍以谂廷绅具官吕某忠义本于天资智勇谓之人杰蚤从在渭符非熊非彲非虎非罴之占亦既归周负有冯有翼有孝有徳之望曩自大将之召拜许先帝以驱驰险阻备尝缓急可任战城濮次于城濮克虎牢戍于虎牢八千防淮淝余众弃甲五月渡泸水深入不毛今则画郊圻固封守于方城汉水之间执鞭弭属櫜鞬于夏口武昌之上掎角此防折冲如神用勣贤长城惟天助顺取辟告庙社不日成功朕每动皷鼙之思深念旂常之绩黄河如带顾申誓之莫穷神武挂冠胡抗章之太遽营星未艾卓地若何是用遂尔雅懐缓其佚景孤卿之位陞以亚师列爵之封改而大夏以旌其节以介其年于戏定边事而角巾与归东里纳侯印而加绋果瘉博阳尚体眷勤勉亲医药可特授少师依旧武宁保康军节度使进封卫国公致仕食邑食实封如故
十有二月壬申朔吕文徳卒遗表上上为之恸奉防赠太傅依条与致仕遗表恩泽仍令户部支赐赠银绢一千两疋戊戌降制书曰问将无逾老臣云倚干方之畧遗奏不及家事无忘纳书之忠宜厚恤章诞攽恩綍具官吕某一身是胆束髪从戎计多兵权应猎遇渭濵之兆口占牋疏有抚定荆州之劳生聚十年守卫中国士卒同其甘苦草木知其威名锡盾雕戈双节掌总军旅篆车絺冕贰公是为孤卿居然防江面之风寒俄尔告营中之星陨良翰凋谢我心防伤以功名自终死且不朽而禭赠加厚礼亦宜然进之正一品之崇于以为九京之贲噫熟知疾状莫如前代之视卫公名堕涙碑徒使故人之思羊祐谅其英爽歆此宠灵可特赠太傅余如故
六年【庚午】春正月诏曰继今谨择慈良分命牧养其有才堪选使各表章以闻内而侍从给舍外而制总监司各举所知务抚其实有缺则选所举县令于民最近讵宜阙官比比皆然为病甚矣监司其亟选辟茍非其人议各官举者罪
甲寅吕文徳赐谥武忠诰曰秉节制军事乆宣维翰之劳听鼓鼙思帅臣遽覧告终之奏蔽自朕志锡以美名具官吕某结髪从戎奋身许国入探虎穴盛年呉下之防出展龙韬晚嵗渭濵之望营垒信其号令草木知其威名梯栈半空扪参歴井舳舻千里据水断桥在洞庭则有掩虏之功在夏口则有益城之助扞我南国之纪寛吾西顾之忧惟能防数处之风寒于是有十年之生聚每思相度督战授李愬入蔡州之方犹望汾阳果存庶囬鹘知懐恩之诈将星俄陨予日慨思既疏之以公圭之封复遂之以帝傅之秩厥推节惠可后涣颁曰武者谓御侮以折冲曰忠者谓忘家而虑国合是二美贲于九原噫李继隆之北伐有功始膺显号韩世忠之中兴佐命乃副徽称尚其爽灵歆此休宠寻又进封和义郡王诰词曰安边在良将适中外之多艰封爵劝有功举国家之盛典丕昭眷注防间幽明具位吕某沉毅有谋忠勇无敌挽天河而洗甲乃其夙心专方面而建麾次有威绩间闗于百战之际从容乎万全之谋简在先朝书于太史既草木之威名尚在岂山河之盟誓可忘功大难酬礼有阙典爰进王封之秩以隆上郡之名和以表其全师保胜之功义以明其殉国忘家之节萃兹二美贲于九原噫抚髀以思亷颇虽莫追于既往图形而颂充国克懋劝于方来英爽犹存宠光未艾三月诏禁珠翠销金其文曰羣臣之言崇俭者屡矣朕听其言而行之者亦屡矣其言尤不置是不容不周思熟虑求以置身于无过之地也然必自宫掖始斯可以息人言其珠翠销金之饰实崇俭之大者逺而艺祖以至列圣家法可考一越乎此皆祸所伏近而先帝率而从之尤表表在人耳目朕乌可不仰遵诒谋其自宫禁敢以珠翠销金为首饰服用必罚无贷臣庶之家亦宜体悉工匠犯者一如景祐之制定从重典
江万里罢相
重修成天厯成太史局序其事上奏曰咸淳六年王正月诏太史局重修新厯成赐名成天厯重授时也圣宋继天立极寳厯无疆自建隆应天厯之造距至于今日凡更厯十有九列圣绍承是正厯纪若稽乾象为之捐益迎送消息防有差忒夫厯者天施地生人事之纪也治厯者以气朔为本立纪而推其复观天而顺其应定闰而归其余诹经稽千载可推汉志曰至朔同日谓之章至朔同在日首谓之蔀蔀尽六旬谓之纪嵗朔又复谓之元凡十九嵗曰章为闰者七四章嵗七十六曰蔀为闰二十有八蔀嵗一千五百二十曰纪三纪嵗四千五百六十曰元四分厯以八十章为纪太初厯以八十一章为纪曰统曰纪増减不同为章则一自逺古以来章而蔀蔀而纪纪而元而嵗月日时俱复循环无穷必究其所起而后可言厯律起黄钟厯起甲子嵗冬十一月甲子夜半朔旦冬至无大余无小余日月闰余皆从所起章主于天九地十之合故十九章章数始于一故厯必起于三纪毕尽无大余小余之末由下而推上之数以极其初起于三纪毕尽之终由上而推下之数亦必起于三纪毕尽之始汉志曰以前厯一元太初四千六百二十嵗至于元封七年复得阏逢摄提之嵗仲冬十一月甲子朔旦冬至日月在建星是由元之始推而至于元之再建也厯数求于太逺则失之迂太近则失之浅尽十九章之一又四其章而蔀又二十而蔀者三于四千五百六十年究章蔀元之初与复不失之浅亦不失之迂矣章蔀纪元余分之所积以千百年计犹可运之掌上乆则非巧厯所能计分至启闭之迟速始也差于忽之际乆则积日累月而不能正必观天象稽中星顺其所应以求气之正章至十九年七闰当毕蔀纪与元皆章之积二十四气有节有中中朔相承其月为常有节无中其月当闰自一起数天之元也因天之厯天之则也以闰归余天之成也天道不逺人事相贯恭惟圣上聪明宪天一似帝尧景纬清明隂阳和理乃迎日推防调厯式序以前民用其年庚午当闰日官以厯来上属以秘书省备前泰州通判元震言厯以无中为闰中在月初则前月闰是嵗闰当十月越十有一月则至朔同日始与一章七闰之法合于是命局官邓宗文谭玉章元徳刘茂祖审订而厘正之君子以治厯明时取其革而当也故名成天实自庚午始为将千万年与天地相为无穷矣臣尝谓厯天地人之纪圣人又天地人之宗主也尧考星定闰在执中舜察文齐政在审已孔子作春秋系年系月系日纪二百四十二年之行事其意以天道乃人事之应不可不谨也如此臣待罪北门承诏为之序序所以更厯之意臣不佞谨再拜稽首裁沥愚忠以备一覧
夏六月贾似道以疾上表乞闲上不允奏凡四上赐御笔曰天生师相助朕躬师相当以国家为家天下为身以安社稷为悦药饵有间时游庙堂家居之乐无以异此若必释辨章之【缺】而遂内祠之奉则朕与国人何所恃頼一日二日万几宁无旷弛之虑师相其念之重念之丞相马廷鸾枢宻赵顺孙给事中章鉴台諌侍从宗室检校少保节度使与【缺】等三十六员皆上奏乞留平章似道乃止
七年【辛未】春正月诏曰朕欲耆夀俊在厥服寤寐以之汤汉洪天锡屡召不至频以老以瞆辞朕亦谅其徳矣听之舆论乃其未能谅朕之徳也年髙而徳愈卲听重而心实聪奚其病疾驱以副朕药石之意仍令郡守臣以礼勉谕俾勿固辞
皇子昰进封建国公制曰发祥帝武毓秀天支日角珠庭挺生嶷嶷之质画堂甲观时奉愉愉之懽若稽剪鬌之辰宜有植旄之典子授之职乃迟越于累年父尚于慈宁小卑于品秩惟名以徳命为义道以谦尊而光美哉始基诒尔多福是用逺法祥符之正式近取绍兴之徽章太微钩陈之庭周庐以翼星纪须女之分焘后攸宜乃分金仗之班乃畀环圭之宠与之采邑实以租腴以成王室之强以表人伦之厚于戏天被尔禄【缺三字】廸之蕃防养圣功遹观育徳之茂钦承猷训益迓恩荣可特授左卫上将军进封建国公
秋九月上官涣上封事曰臣闻天下之患莫大于玩敌夫敌情叵测变诈不常彼之为谋何尝一日忘我哉时出以相困多方以见挠以伺吾可乗之隙夫茍幸其乍退而不思方来之忧熟于习见而姑为苟安之计防虑踈略备御单虚一旦出我不意溃裂四出使吾左支右吾之不暇而天下事去矣隋人取陈其为计曰量彼收获之际微集士马声言掩袭废其农时彼既聚兵我便解甲再三若此彼以为常犹豫之顷我乃济师后周谋呉议臣献防亦谓江北可挠之地二千里备东则挠西备西则挠东但以轻兵挠之彼必大发以来应数大发则民困而国竭一不大发则我获其利今之敌情何必异此其可玩而视之乎大抵事变之来出于创见则人情易以警接于习熟则人情易于玩警则操心危而虑患深玩则安其危而利其菑此势之所必至也敌欲致吾之玩而不可得一或玩焉是堕其计中矣自洛师言旋敌警始烈破荡荆襄蹂践淮蜀江面震动国势阽危此时此意凛凛乎朝不谋夕之忧矣我是以修浚城池申严备御攻守之具多出新意而又坚壁清野以待之故近年边城仅仅自保然非泰山四维长城万里之势也朝廷之上但见边烽虽警未几而自息敌骑虽来未几而自退遂谓黔驴之技仅止此耳而不知彼计愈深后忧方大前年纵横于安黄之境去春盘旋乎舒蕲之郊曽不逾时襄又告警来则如入无人之境去则曽无后顾之忧我之将帅方以败而为功待其去而奏防最是间谍不明探报不的贼已入境犹未知其所向往往探听于避敌之人况望其知军戎万里情乎疆风寒荡无限隔闗隘险阻视若坦途边民困于流离事力窘于酬应揆今事势正如厝火积薪之下遇风中流之时茍非日夜警惕殚智毕力以为拓里撑表之计则隋周之谋彼将逞于我可不念哉今日守边之务固非一端而其大者有三焉一曰固江防长江国之门户也天限南北頼有此险每嵗哨骑之来径至江滨江北诸路闭门自守无复藩篱之卫幸而敌谋止是刦掠万一果有它志重兵临江内地宁不震恐乎如京口如龙湾如采石舟师粗整尚堪调用池阳而上大槩踈卤每隘不过二三千人船三四见之使人寒心卒有警急能拒敌乎近令上下三流措置逰击一军固得古人游兵循江上下勦击之意汉阳池口渐成规模然地分阔逺赴援良难兵船单寡且虑抽调谓宜将沿江闲慢隘口人船并归要隘分俾之防托一处有警则令旁近隘分并力救御更宜行下制阃相度上流事体不可茍简塞责如或人船欠阙作急区处务要缓急可恃庶几三流气势増壮首尾掎角而江面可保矣二曰强兵力兵者国之爪牙也本朝恃兵立国东南财赋大半耗于养兵尺籍伍符其数非不多也姑以两淮言之官兵不下十七八万每年防边又调江上诸军以赴之而常有敷布不周之虑盖縁嘉定以来州县往往増筑城壁自谓备御宻于先朝而不知备多力分反贻后患而况冗占既多虚籍不补终嵗役使不休平时无以养锐一旦有警乃欲责其先登防阵之勇可乎宜严督制阃招填缺额痛革役占精于简练抚以恩意仍于中选一二万人作一大屯专为防应之用至如诸地流民亦可团结强壮以助声势庶几兵力稍震而攻守可恃矣三曰储帅才帅阃国之藩翰也故将军之遣礼重推毂良将之择恃以安边其责可谓重矣非有文武全材之望志虑忠纯之人不在兹选是故有光弼以代子仪则气色为之精明有仲淹以代范雍则西贼为之破胆用得其人则必能讨军实厉将士必能运帷筹必能防保障一或非才宁不败乃公事耶今之分阃于外者固不乏人而二矛重弓之备不可不早图也谓宜平居无事预思储防内而侍从台谏外而藩臣各许荐举如得深沉有谋之士晓畅军事之人或置在上流或使镇江面付以事任试其材能以为登坛授之备庶几缓急有人为上所使亦不至仰勤拊髀之思矣江防固则根本安兵力强则声势壮帅才得则事功集外治之事莫切于此皆今日之所当加意者也恭惟艺祖皇帝躬甲胄肇造区夏髙宗皇帝匹马渡江克济中兴访筹防于风雪盛寒之时阅边报于夜分已寝之后艰难辛苦以为子孙万世之计其所望于陛下者深矣可不焦心劳思栗栗危惧以保有金瓯之业哉今日君臣上下非不以忧边为职而未免视为常程喜听有内长江之言而幸以自寛厌闻事势危廹之语而诋以誉敌枢庭本兵之地属乆而不除除而未至是岂祖宗别置防事以议边事之意乎二三大臣每日上殿不过对细事数条而退是岂祖宗开天章召问御边大略之意乎幸茍安之嵗月无靠实之规模日玩一日嵗玩一嵗窃恐他日之患或出于防虑之所不及岂不大可畏哉臣愿陛下日与二三大臣留意边事共惜分隂如立课程亟图实政常若祸至之无日凛然大敌之在前念念在兹事事有偹敌虽强不足为吾患矣
是嵗上试进士张镇孙以下赐出身有差御制诗赐之诗曰临轩再防匪虚文要语诒谋敢勿遵昭假天心惟致敬封培邦本在深仁详延喜见洋洋对来誉知为蹇蹇臣始进便当思逺到防须华国有儒珍
九月己巳全皇后降生皇子羣臣称贺
诏淮西催造战船上又以襄围未解遣殿前指挥使范文虎帅师赴援
十有二月夫人俞氏降生皇子
八年【壬申】春诏曰朕惟有虞之时明功实以定徳公执量以程能官于其职者盖终身不易而考察之法必于三载之后又积而三之至九载始进其有功者而其不能者退之兹万世不易之典汉之为吏者长子孙亦有遗意朕既未能法于古而博聚贤隽制官授职甚有望焉比年吏习日偷人懐一切怠忽荒政乃防畏畏岂独无一心劳职不懈于位如古之人哉咎在夫计日待迁而任事之日浅也夫任事日浅则功不能成计日待迁则人无固心以无固心之人而乏功能之可纪博观内外胡可谓治天下之情乐进陟而苦留滞仅习其事乃未克究则又望而之他于是吏胥习玩益得以执其柄而复有取足于愿欲惟引去之为急私尔忘公既不可以训虽欲任之其能乆乎终亦相率而为伪也若稽祖武自艺祖有罢嵗月序迁之制列圣相承一是不越如任中丞者十二年班尚书者十年典诰命者二十余年居经筵三司者各十余年守齐州者十七年前后守西山者二十余年守河北者亦如之盖不可一二数也嘉祐有察能乆其官者元祐有再任乃陞一职资序之法以至绍兴九年隆兴元年之诏可谓深切着明当是时人无固滞之叹国享得人之效何其盛也兹当正嵗率作兴事继今内而郎曹外而牧守以上更不数易以隳实政厥有治状昭著自宜奨异固无嫌于乆也凡未显擢者固不以此限咨尔有位咸知朕意
夏马廷鸾罢相
秋九月祀明堂诏曰崇节俭而国用犹屈斥贪残而民瘼未苏坚壁相持虮虱生于介胄连营乆戍牛马疲于转输深恻于懐未烛厥理匪借髙穹之祐曷臻广宇之安卜用辛之吉既有典常戒先甲之期防不祗肃我将我享亦惟治内外而始忧勤有报有祈庶几去灾害而来福祉朕以今年九月有事于明堂咨尔攸司各扬乃职相予肆祀毋或不恭
是嵗贾似道为大礼使胡美人之兄胡显祖带御器械为太常理直驾宿太庙之翌日壬戌质明上将升玉辂大雨如注显祖检讨开禧登辂遇雨乗逍遥子典故上闻上于是冐雨乗逍遥子直入和宁门百官愕然莫知所以礼成肆赦似道奏臣充大礼使而陛下举动不得预闻乞罢政即出嘉防门待罪于浙江亭上遣中使降御笔勉留之曰乃者用辛大报款原庙祼大室气景晏温神祗祖考之安乐于此可验暨将事于总章质明而雨俄即开霁至躬执圭币以展孝思星月明洁天宇肃清神既介享端闱昕御泽霈霶流朕方归福东朝以奉怡愉之乐忽覧奏牍师相乃以遇雨引咎翩然出闗骇愕傍徨防知所措乃若避法驾而不御此朕所以尽寅畏之实而不害其为熙成矣师相岂可借此以言去耶其勉为朕留似道乞去不已三降御笔勉留仍镌罢胡显祖官及出其妺胡美人付妙净寺为尼似道乃还朝次日羣臣称贺上曰合宫蒇事上天孚佑此皆二三大臣显相之功似道奏曰熙事告成兹盖陛下圣徳格天所致臣使领失职礼合引去陛下不惟赦之复使之留上曰朕为小人所误今幸师相肯留似道复奏曰臣深虑累犯天威之不可贷又以恩眷有加强顔就列糜捐以报实惟素心保全末路更祈勿替最是赫然天断勇决无疑遂使却辂之讥转而为合辞之賛臣以为懐奸防上之诛正于一时去防逺色之徳垂于万世有君若此谁忍负之上亦再三逊谢而罢
[book_chapter]标点本

[book_title]提要
【臣】等谨案：咸淳遗事二卷，不着撰人名氏。宋艺文志不着録，惟明文渊阁书目载有此书一册。核其词意，疑宋之故臣遗老为之也。其书于尊崇锡命诸政典，纪载颇详，并备録学士院所行制命之词，而朝廷大政，乃多阙畧不载。或兵火之余，收仅存之案牍，排比成编欤？然其遗闻琐记，多史氏之所未备，虽识小之流，亦足以资考订而明鉴戒也。考度宗咸淳纪号尽于十年，而永乐大典载是书，自即位改元迄于八年而止，尚缺其后二年，不知何时散佚。其文字亦多脱误，不尽可读。以宋代遗编，颇存旧亊，外问絶无本，不可竟使之湮没。谨厘其文，编为二卷，备史籍之一种焉。乾隆四十六年三月恭校上。
总纂官。【臣】纪昀。【臣】陆锡熊。【臣】孙士毅
总校官。【臣】陆费墀

[book_title]卷上
景定五年 甲子
春二月辛未，雨土，行都大火。时大元世祖皇帝之至元元年也。
秋七月甲戌，彗出柳，芒角烛天，长十馀丈，自四更从东方见，日高方敛，如是者月馀。杨栋谓是蚩尤旗，非彗也，遂遭论去国。
已卯，丞相贾似道、参政杨栋、同知叶梦鼎、佥书姚希得奏事，上曰：“彗出于柳，彰朕不德。夙夜疚心，惟切祗惧。”宰臣奏曰：“陛下勤于求治，有年于兹，宁有阙失？实臣等辅政无状所致，上贻圣忧，臣见上疏乞罢免，可以上弭天灾。”上曰：“正当相与辅承阙失，止回天意。”台臣交章言：“星变灾异，皆公田不便，民间愁叹不平之所致，乞罢公田，以答天意。”贾似道亦丏辞右相位，上曰：“言事易，任事难，自古然也。使公田之说不可行，则卿建议之始，朕已沮之矣。惟其上可免朝廷造楮之费，下可免浙西和耀之扰，公私兼济，所以举意命卿行之。今业已成矣，一岁之军饷仰给于此，若遽因人言而罢之，虽可以快一时之异议，如国计何？卿既任事，亦当任怨，礼义不愆，何恤人言。卿宜安心，毋孤朕倚毗之意。”于是群议遂息。先是，都漕浏良贵、浙漕吴势卿、陈尧道、曹孝庆合奏：“限田之法，自昔有之。置官户，逾限田，严归并飞走之弊，回买官田，可得一千万亩，每岁则有六七百万之入，其于军饷，沛然有馀。可免和耀、可以杜楮弊、可以饷军、可平物价、可安富室，一事行而五利兴，实为无穷之利。”上然之。似道遂以自己浙西万亩为公田倡，嗣荣王继之，赵孟奎以自陈投卖，故朝野无敢言者。初议以官品为逾限田外，官买之际，二百亩以下者免，馀各买三分之一。立价以租一石者，偿十八界㑹四十楮，不及者，减价数，租多则银绢各半，又多则度牒、告身，准直 —— 登仕郎，三千楮；将仕郎，千楮；校尉，万楮；承信郎，万五千楮；承节郎，二万楮；安人，四千楮；孺人，二千楮。于是浙西六郡，各有专官：平江则包恢、成公䇿；嘉兴则潘墀、李补、焦焕炎；安吉则谢奕、赵与訔、王唐圭、马元演；常州则洪穮、刘子庚；镇江则章坰、郭梦熊；江阴则杨班、黄伸。并俟竣事，各转一官，守臣并以主管公田繋衔。其公田每岁秋租输之官仓，特与减饶二分，或水旱，则别议放数。其间毗陵、澄江，一时迎合，止欲买数之多，凡收六、七斗者，皆作一石，及收租之际，元额有亏，则取足于田主，及归附以来元无底籍田主，又将止收四五斗者，抵换元卖田数，以致米数不敷，遂成抛荒，遗害农民，迄今嗟怨。
冬十月，忠王即皇帝位，是为度宗，诏以明年为咸淳元年。[1]诏曰：“皇天眷佑，下民而作之君，王者改元，视始而正其本。朕以菲质，获承至尊，罔不在初，永为嗣德之义，悠未有艾，益谨继绳之谋。蠲贡式以清化原，施旷恩而导和气，内则收召众正，以立邦家之基，外则抚循三军，以固封疆之守，期底寜于方夏，用固毖于成功。率循旧章，靡遑他务，将更端于嗣岁，用改历以纪年。永惟冲人，祗遹丕宪，奉显谟而纉服，实同英庙之初，躬达孝以尽伦，爰法寿皇之制，况咸平淳熙之际，皆泰和极盛之时，乃辑嘉名，式新纪历，庶几咸乐利而致天下和平之福，一风俗而延运祚长逺之休，嘉与函生，共陶圣化，其以明年正月一日，改为咸淳元年。”赦文曰：“帝王统群生，实任抚绥之寄，《春秋》正五始，况承付托之初。仰惟先皇，丕承前烈，缵绪十有三圣，光绍寜宗，享国四十一年，逺继仁祖，子民若保。事帝如临，以江海之量，优容群言，以雨露之仁，渗漉九有，时和屡格，敌难乍消，日引月长，久于其道，蚤朝晏罢，遹求厥寜，圣躬莫殚 于焦劳，沖候遂愆于节适，兴言菲质，共侍宸廷，解𢃄匪遑所期，日间抱弓何及，讵意天摧，惊闻凭几之言，俾奉纉图之重，恪承恳极，勤抚多方，创巨痛深，且嬛嬛而在疚，投艰遗大，尤懔懔以弗胜，惟天地之德好生，惟祖宗以仁立国，矧属君临之初政，式循覃霈之旧章，可大赦天下。云云。於戏！天付有家传在予，必稽谋而疾敬德，父有天下归于子，惟永念而弗弃基，庶能慰六军万姓之同心，于以答中国四裔之望治，尚赖忠贤硕辅，文武百僚，叶济康功，共扶昌运。”
翌日，降内批曰：“予惟章圣嗣统之初，复秦王官爵，盖太宗意而章圣克承之。故济王生前之官，先皇已自追复，而有未复所赠官爵，乃留以遗之后人，即章圣践阼，赠秦王太师、中书令之典也。所当继志。以慰永懐。可追复元赠少师、保静镇海军节度使。仍令所属讨论坟茔之制，目下増修，馀照先帝端平元年六月十二日指挥。”〈【按《通鉴》，宋寜宗嘉定十七年，史弥逺矫诏，废皇子竑为济王，而立沂王子贵诚，即理宗也。又理宗端平元年，太常少卿徐侨，尝侍讲，开陈友爱大义，帝悟，乃命复竑官爵，有司检视墓域，以时致祭】〉又降内批曰：「恭禀慈训，先帝尝欲照故太师、崇宪靖王加两镇恩数，于太师、嗣荣王，治命不可违也。令学士院择日宣锁降制。”其制曰：“朕初绍丕图，恪遵慈训，棠棣孔懐之爱，仰沐先皇，行苇内睦之仁，孰加叔父？抚绍熙一时之令典，有宪靖拜节之殊荣，曩友则其兄，恩未酬于素志，今言犹在耳，事爰属于眇躬，如对咫颜，用孚群听。具官与芮，聨晖皇极〈 阙二字 〉总磐，元王帝弟之最尊，多阅义理，河间宗室之大雅，独备温文，厚叙亲贤，时维昭著，耸民瞻之赫赫，莫重建旄，训公族之振振，有华袭爵，式相好矣，礼亦宜之。粤予宅揆之初，追感尽伦之义，承而弗德，望而弗至，恶乎用情，敬其所尊，爱其所亲，庶几达孝，况承治命，具有旧章。是用端策涓辰，扬庭涣号，衮衣赤舄，仍冠槐司，宝甲雕戈，加崇将𨱆，膺组不移于泮水，新麾増焕于云安，顺考邦彝，三公迺兼两镇，特优宗老，累朝不过数人，并衍爰田，申陪真食，敢望驭贵，惟以笃亲。於戏！稽汉制之兼郡连城，用彰殊礼，慨唐宗之大衾长枕，能不怆懐！式示蕃釐，以绥茂渥。可特授武康寜江军节度使，依前太师、判大宗正事、嗣荣王，加食邑一千户、实封四百户。”
尊谢皇后曰皇太后，宫曰慈福。[2]太后兄 —— 谢奕，封郡王；侄 —— 堂、𡌴、塈、垕，皆节度使。
立全氏为皇后[3]。后，理宗母 —— 慈宪夫人，侄孙全昭孙女。其制曰：“王位在德元，所以接千岁之统，后职听内治，所以刑四方之风。朕肇总乾纲，仪图坤载，文王为世子，问安尝共至于寝门，太姒嗣徽音，思媚益仰承于京室。禀奉慈闱之命，延登中壸之贤，涓选刚辰，诞扬涣号。全氏沖和而淑茂，懿敏而静专，〈 阙 〉图史之遵，动中佩环之节，仰惟圣父，谨择储妃，兴懐慈宪之家，我之所自出，爰得元良之配，因不失其亲，袆褕粲入觐之仪，衿帨盛来嫔之礼，天作之合，人无间言，而能谦毖自将，柔恭有恪，寒温随甘㫖之适，夙夜期警戒之成，汉观锡名，锺在太孙之爱，唐宫临藻，増多慈母之欢，朕丕绍帝图，敬敷明则，怡怡愉愉而奉太后，兹惟即位之初，雍雍肃肃而惠宗公，端属御家之始，矧明惕于亲训，仍申谕于眇躬，谓子事母，妇事姑，既无违礼，则男正外，女正内，当举上仪，加重翟以玉笄，范盘螭于金玺，式遵隆旨，茂建鸿名。於戏！朕承长乐之颜，后则佐馂于东内，朕奉清庙之祀，后则亲蚕于北郊，《闗睢》有正始之基，《葛覃》为节用之本，顺夫阴阳之义则家理，侔于天地之行则物宜，庸基化原，永绥福履。可立为皇后，仍令有司择日，备礼册命。”
贾似道为山陵使，䕶理宗梓宫渡江，殡于绍兴之殡宫。似道自上即位，累辞相印，至是遂归绍兴私第，去之后三日，上遣都官牟溁赍御笔，宣谕促还，其书曰：“予夜不安枕，未明求衣，专俟师相归，处分万几之事，今兹三日矣，所降谕旨，今差牟溁，用致予意，勉促师相速回，宜谅深𠂻，毋事皋缓。”继以似道未至，复命陈昉再赍御笔宣促，其书曰：“师相镇安区夏，绥抚生民，怡然泰和之世，今师相舍机政而归锦里，谁与予膺镇安抚绥之任？此岂泛泛悠悠，越日与时，从臣犹未有的回之报，更命陈昉亲行，代予勉谕师相，速还朝堂，至意所在，幸冀矜体。”两使既至越，似道犹辞不已，复奉表回退相印，丐祠，然后敢还，上欲其回，乃曲从之，降内批曰：“贾似道援引故事，毅然去国，极力勉留，累䟽恳切，渡江归里，其以数从臣宣召者，亦既至再，亲笔由庚置往者，日不下六七，端殿从臣朝列，今已八遣，回阙之期未闻，纳禄之请随至，所赖师相，力勉陈请，又必以得祠为期，予亟欲师相之还朝，姑为雅志之是徇。可依前太师、镇东军节度使、魏国公、醴泉观使、兼侍读，仍奉朝请，令学士院降制。”上又遣近臣同福王至其第邀请，及制书至越，贾似道又奉表辞太师，上复不允，遣使赐御笔曰：“师相盛烈元勲，允合维垣之显拜，高懐雅志，今因宅揆而力辞，陈请甚坚，执谦难夺，予惟成王初政，方有赖于经邦，周公为师，曾何嫌于作辅，至勤累䟽，再徇陈辞，虽重咈于予𠂻，然愈成于厚德，姑仍旧品，益壮贤猷，式慰仰成，弥深嘉叹。”似道奉诏，再辞，乃从之，将入朝。闻有旨令百官班迎于郊，似道又上表固辞，上望其来，乃降内批从之，其文曰：“公衮来归，朝绅迎候，群臣有请，宜遵仁庙之旧章，师相力辞，且援先朝之近比，欲成谦志，宜徇忱辞。”于是似道始入朝，既至，有旨：“师相谒告日，不请归班，令阁门独员引见。”似道闻命，又上䟽力辞，上乃许以谒告日，仍举朝仪，遂降褒谕，诏曰：“惟冲 人之凉菲，倚师相以经纶，洊秉台衡，益隆朝栋，笃前人光烈，作周孚先暨，乃僚同心，惟说纳诲，资良猷之忠告，慕庆历之盛时，欲推车之必行，若和羮之相济，此开忱布公之道，而集思广益之规，顾机务贤劳，或俾当于谒告，则疑丞佐列，宜无废于在朝，嘉叹昌言，亟从来请。”既见，乃再拜右丞相，降内批曰：“师相忠存体国，志切爱民，比造阙庭，来游经幄，国势底定，人心翕孚，予惟机务不可以久隳，朝野佥期于再入，合延新命，严肃具瞻。师相可依前太师、右丞相、兼枢密使、魏国公，仍加恩。令学士院日下宣锁。”
咸淳元年 乙丑
春正月元日，御笔曰：“予以寡昧，嗣承基绪，惧德弗类，心为忧危，惟古今天下治乱，各有攸召，然未有用君子而不治，用小人而不乱者，《泰》《否》二卦，著此审矣。要其所以为泰否者，特小人之一往一来，阴阳之一内一外，其几甚可危也。今予初服，正《书》所谓自贻哲命之时，惟有爱䕶善类如元气，屏绝憸壬如邪沴，庶几自治之道。因念我朝，以贤立国，自咸平作兴培植以来，大者光明俊伟，小者靖共岂弟，数世流衍，邦家奠安，熙丰以后，一起一仆，汔为奸慝所胜，逮至孝宗，尤为笃意，由乾道及淳熙，彬彬軰出，号为极盛，不惟在上者为人物之依归，而在下者可为儒学之表倡，正人正道，相为彪炳，虽绍熙、庆元、嘉定间，用之不尽，皆此时涵飬之功，治象于此可以概见。予荷丰芑诒谋之泽，环视在列，罔匪俊乂，实先帝简㧞，以敷遗者，若不待梦寐以求，则涧阿空谷矣。繄尔服休服采之臣，尚体予意，必保固凝聚而无遐心，必搜求荐达而无隐情，必期于立政，而不习于立名，必勤于相属，而不致于阿附，使根植壮而有益蕃之望，气类全而无可乘之隙，闻于下者，皆知今日杜群枉之门，开众正之路，莫不懐忠信，厉廉隅以待举，而士大夫之习，为之丕变，是亦正人心之一机也。审此，则奚愧于咸淳之纪元，方二祖之盛际，惟予以怿。”
诏斥贡羡馀。[4]其文曰：“朕嗣临大统，承保先帝，受命民为，邦本所闗，务先惠飬，惟郡国贪残之吏，旧染污习，茧丝之取，不尽不止，痛哉甚者，矫䖍奉贡，称曰羡馀，此又借公上之名，以甚其毒者，我朝自艺祖乾德之诏，列圣守以为家法，朕用宝之，以警无良，继自今如赃吏之罪无所贷，敢有修贡羡为名者，以盗赃之罪罪之。”
上幸太学，升邵雍、司马光从祀。[5]其诏曰：“卲雍天挺人豪，英迈盖世；司马光有德有言，有功有烈，朱熹赞之，与周、张、二程俱。雍述《经世》书，发先天奥旨，而内圣外王之学，实闗吾道；光着《通鉴》，贻后世治法，而真履实践之美，为儒宗师，盖非前代诸儒，或以章句文词得祀于学者比。朕将临辟雍，因思朱熹所赞，已祀其四，尚遗雍、光，非缺典欤？令学宫列诸从祀，以示奖崇。”
吕文德授少保。制曰：“朕绍纂丕图，眷时英杰，属大事当一面，久著绩于干方，立少保曰三孤，首䟽恩于进律，况辑瑞颁朝之日，乃听鼙思帅之初，爰简刚辰，诞扬列辟。具官吕某，沈雄有守，英果无前，家传筹略于渭濵，世擅勲名于江表，以左䕶军陈计纳䇿，下南郡以定荆州，为大司马清野奏功，分武昌而督右郡，以其苖裔，念兹成功，志清汉鄂之氛埃，耳洗岷峨之凄怆，据荆出益，未尝忘北方之图，首蜀尾吴，亟欲重上流之势，锡之双节，整我六师，足食足兵，惟征惟筑，敌行如鬼，饮江复梗于投鞭，蛮通于神，获丑不劳其折棰，兹岁华之晏粲，喜邉信之平宁，朕莅政方新，倚毗惟旧，惟孝祖初膺于大统，惟吴璘特表于殊庸，绣黼在裳，焕贰公之典册，雕戈导节，兼旧镇之威仪，申衍户封，陪多采邑，壮矣军容之重，煌乎命秩之隆，式循昭代之彝章，勿替先皇之殊遇，惟明于信人者，善继其志，惟忠于事主者，不二其心，朕历观古人，可验今日，周亚夫将兵再世，迄能守节以有勲，郭子仪受命先朝，惟以效忠而永誉，予欲固封疆之备，尔思齐阀阅之劳，茂对宠光，益恢远略。可授少保，依前职任，加食邑七百户，实封三百户。”[6]文德上表固辞，且乞归田里，上答之曰：“览奏，能体予谕，不复以䕶送先帝灵驾为请，且为寛顾是图，备见忧爱之切，亚保之除，予嗣服之初，礼貌旧勲之意，比已专使将旨，谅己深悉。”又曰：“省所奏乞归田里，事具悉。昔周元臣年九十，犹秉旄𨱆，晋之宅牧上流者，临邉四十一载，威信以久而益孚，勲绩以久而益茂，眷我贰公之彦，夙隆方面之功，定江汉以告成，兼益荆而用武，臂指列屯之听令，精神千里之折冲，朕每谓贤里长城，卿乃曰未能保障，冯异不伐，虽嘉陈谊之髙，方叔壮猷，难徇逊能之请，秋防伊迩，勉为朕留，所请宜不允。”文德复上表辞，上又批答曰：“卿七年分阃，一忱为国，此予所深知也，近师相奏，卿又结约成都之叛将，及剿除大理之残寇，畴昔之忠贯日月，功髙古今，愈隆而愈著矣，安危佩于一身，其可言去？来奏卷还，宜体眷意。”文德遂始拜命。
上即位之初，尤重经帷众臣，赐御笔曰：“予嗣大历服，惟懐永图，学于古训，乃有获，与治同道，罔不兴，是用首辟经帷，示思先务诸贤，旧从游者，无非天下端士，比复旁起，望于时者，以益所学，而嘉谋启告，俾学日益，而治日隆，则予以怿。”于是殿讲黄万石、礼部尚书卢𨱆、马廷鸾、给事中留梦炎、礼部侍郎李伯玉、赵汝暨，皆得轮直，奏事经筵，各尽所学。
是岁，上以谅阴，命宰臣类试进士，依廷试例，赐出身有差，擢阮登炳为第一。
诏陞温州，改为瑞安府；严州为建德府；宜州为庆逺府；忠州为咸淳府。
二年 丙寅
春，临安府士人叶李、萧至等上书诋贾似道专政，似道因求退相位，上勉留之，降御笔曰：“元臣硕辅，惟祖宗之付予，惇德精忠，惟社稷以为悦，经纶万化，消伏群阴，纪纲正而君子有所依，精神强而远人知所畏，既克底定，遹观厥成，〈 阙二字 〉为相二十六年，岂曰成功即退，彦博维师书四十考，又何拘满之疑，屡谕𠂻忱，冀回冲守，四封安堵而善治，欲其迓续，众贤聚朝而正脉，欲其坚凝。矧予菲凉，倚重师相，如汉朝虑轻而赖有德，如周王思艰而惟旧人，期万年其永欢，此先帝之所属，可久则贤人之德，用翊相于升平，至公以天下为心，愿恒保于明哲，益隆柱石，増耀旗常，所请宜不允。”参政姚希得亦上表留似道，奉御笔曰：“辅臣列衔，请留师相，议论其可畏，当破千载谬论之非也，此与予同一，爱国之心，至于典礼，固为后世故事，然有时异事，殊不可同日语矣。师相勉为国事留，而辅予以秉庶政，此亦可为后世法也，愿毋固执。”于是似道又上表，乞并相，上复不之许，降御笔曰：“予先力勉师相以佐天下之重，洪济艰难，先帝命元勲，宅百揆，示委任之专也，一相经纶于上，众贤叶赞于下，庙堂有翕受之公，朝廷有肃和之美，景定之治，敷遗后人，此委任之效也。奏篇遽上，复以更命一相为请，予览悚惕，且并相之弊，先朝训戒，昭如日星，予其敢违先训？况师相守文应变之全才，开忱布公之宏模，谓如孤立无功，何太谦乎？予观泰否消长之机，惟体统一，则可以杜绝憸慝，《书》不云乎：‘任贤勿贰’，幸念先帝垂裕之谨，思冲人仰成之忱，勿执谦逊，以一观听，宗社生灵，永永扶植，师相虽劳，而天下安矣，所请宜不允。”
姚希得奏辞潭州、安抚，上不允，降御笔曰：“省卿所奏，具悉。惟长沙千里之雄，选以为屏，君子万夫之望，用之则行，卿以当代巨臣，两朝硕德，有凭有翼，在前疑后丞之间，所试所瞻，皆方伯连帅之职，惟重湖通川陕之气脉，九郡控蛮猺之咽喉，中兴以来，厥寄攸重，逺则有珙，近则有葵〈 按汉东公孟珙，以寜武军莭度使致仕，冀公赵葵为武安军莭度使 〉，率以殿帷而领藩服，前修祖述，夫岂‘考盘在涧’之时，美政咸懐，尚体‘求牧与刍’之意。朕命惟允，尔行勿迟。”[7]
王爚乞解罢参政，不允，诏曰：“朕若稽祖考彝训，谕至切矣，再牍恳辞以疾，尚以去为髙哉？二三执政，犹吾股肱，其闗于国体之重，迺者君臣一心，相与喜起庶绩惟熙，今朕无斁其康事尔惟求朕攸济以敉寜武圗功，禆阙失而举纲维，勿俾徴、圭专美于唐，朕言已再，卿其勉之。”沿江制置使马光祖亦上表乞致仕，上不允，回御笔曰：“朕观《采薇》《车攻》之诗，服勤王事，不敢懐归，忠臣之谊也。矧商𩙪既髙，天壍当防，无日不申警，至于惜分阴，庶克有备无患，若曰保身之荣，于卿则得之矣，岂朕北门管钥之意乎？蹇叔之方未惩，楚兵之谋始伏，益懋干方之略，勿陈知止之言，所请宜不允。”
冬十月，诏行郊祀，诏曰：“礼脩肆类大舜，所以致嗣位之恭，祀秩肇称成王，所以昭受命之敬，朕以菲质，仰绍庆基，粤从遗大，以投艰惕，若临深，而履薄，永惟万事，于今三年，常对明威，敢忘先训，式克勤劳王家，惟既増修国政，加璧以聘老，侧席以待贤，杜群枉以为明，令四方毋来献，我其夙夜允懐济时之思，心之忧危每轸奉诏之虑，疆埸曷繇而庶定，年谷奚自以屡丰，罔知于兹，其何能淑，惟天惟祖宗之畀付，在上在左右之鉴观，盍掲䖍于始郊，以答贶于初服，念其难其愼，曽㣲可告神明之功，而有报有祈，盍为大芘黎元之地，卜云日以至吉，适当月而禫，文顾予何言，惟恐德弗类，考古之制，无以卑废尊，是用裒对刚辰，仪圗款谒，躬斋精而殷荐，命誓戒以具修，唯帝孚佑下民，敢私祝釐归福之美，其尔典听朕命，各肩展采错事之忱，朕以今年十一月十七日，款谒于南郊，咨尔攸司，各扬乃职，相予肆祀，毋或不恭。”太史奏十一月十六日夜月食，乃改郊，复下诏曰：“朕嗣大历服，稽古礼文，敕命惟时几，益思谨宪，毖祀于上下，式敬在初，既孚号于前期，将蒇事于长至，念天威之明畏，常若鉴观，适月食之推占，敢忘儆戒，遹观旧制，常改始郊，惟乾德上甲之肇祀，盖疑近晦，隆兴元日之展采，允叶履端，兹参二祖之规，克接三才之奥，裒对孟陬之吉，导迪嗣岁之和，肆类而遍群神，率循帝典，大报而就阳位，宜用夏正，载涓休辰，尚迪彝训，所有南郊行礼，改用来年正月一日，其文武官封赠奏荐，及诸军赏给等，并照隆兴二年典，于今年冬至日举行。”
三年 丁卯
春正月己丑朔，有事于南郊，黎明，肆赦，其文曰：“朕嗣受丕基，式循𢑴典，《虞典》之类于帝，率惟正月上日之初，周邦之单厥心，祗若昊天成命之始，永懐先哲，敷遗冲人，既付中国民，忱敉圗之匪易，无疆大历服，凛持守之惟艰，顾菲薄惧弗克胜，而兢业未知攸济，三陲庶定，益思戒备于不虞，八蜡虽通，犹虑丰穣之难必，无日不惕，赖天之灵，井络奏勲，寖恢旧宇，腊霙呈瑞，实兆有年，遹求厥宁，敢曰能享，载稽隆兴之诏，仰法至道之规，维泰畤之肇禋，于孟春之朔旦，以大报本，式敬用休，然念黍稷非馨，必至治而神明感，牲醴以告，必嘉德而民力存，笃其棐忱，惟予实意，盖常崇节敛之制，广赈贷之仁，屏逺憸壬，申儆贪墨，凡立政立事，灼知厥若，庶在宫在庙，不显亦临，敷前人之大功，乃建鸿号，秩元祀之缛礼，乃宿熙坛，相维辟公，初见宗祖，恭馆奉币，长发其祥，大至祼圭，既备乃奏，俨一忱而对越，辑众正以伻从，肃巾车五路之容，莅甘泉八觚之址，绚阳曦于嘉旦，溢瑞气于崇霄，迪惟严恭，庶几宴享，于是被衮而荐鬯，升邱而燔柴，合法两仪，协乾坤之交泰，陟配二后，昭功德之兼隆，賔八卿于桂尊，穆东皇于瑶席，神鸮吉而髙游，詹星彪而殒幄，燕祉皇天，冯冯翼翼，介寿文母，怡怡愉愉，迄用有成，俾尔单厚，饬躬奉币，以䝉嘉气，敢专乡于蕃釐，行庆施惠，以及兆民，盍丕承于洪造，予其大赉，咸予维新，可大赦天下。云云。於戏！克相上帝，宠绥四方，惟始和而观治象，爰建皇极，敷锡五福，惟好生以洽民心。盖春者德之元，而祭者泽之大，尚赖股肱爪牙之励翼，岳牧侯卫之布宣，永敷万国之欢，勿替亿年之敬。”[8]
壬辰，执绥官 —— 礼部侍郎陈宗礼，奉郊祀在辂，玉音问答，录付史馆。
上幸辟雍，谒先圣，并侑曽子，子思配享，子张封陈国公，并十哲、伯鱼列从祀。
上以郊见礼备，诏有司拟上皇太后尊号，丞相贾似道等拟进寿和二字，复诏有司详具仪礼，其诏曰：“享帝于郊，祀既成于报本，介福于母，德莫大于鸿名，迪爱敬之丕彝，侈荣懐之巨庆，皇太后道参悠久，性秉寛柔，体仁静于躬行，茂实履吉，广顺惠于内治，允叶坤元，丕徽范以厚伦，赞圣谟而与子，顾惟眇质，夙荷隆恩，严恭肆类于熙坛，孚训仰承于太极，受天佑而绳祖武，惟冲菲之弗胜，事地察而通神明，辑休嘉之并贶，实惟保佑，敢后尊崇？裒四海之欢心，稽累朝之盛典，用申景铄，祗上鸿称，叙畴曰寿以居先，亿年多祉，育物以和而为大，万宇皆春，式昭平格之功，永奉怡愉之乐。皇太后宜恭上尊号曰寿和皇太后。其令有司详具仪礼，上册宝。”册文曰：“维咸淳三年，岁次丁卯，正月某日，皇帝臣禥，谨稽首再拜言曰：臣闻嗣宅丕后，于前人莫重于严，大报以致享，聿懐多福，于上帝尤重于隆，至眷以推尊。眷凉菲之弗胜，毎寅畏以自度，繄我慈极方寸之泽，流于无垠，锡予昌期景长之禄，同于有载，属诹吉于元日，以有事于阳垓，曽徽明德以荐馨，时保小心而敬事，讵曰能格，愈不敢康，荷后皇之溥临，暨祖宗之孚佑，始为乂安，百姓冀䝉嘉气，以获丰年，今已祀郊上元，盍推申休而尊明号，用昭积庆之本，恪纾归美之忱。皇太后殿下静专而柔明，端穆而厚裕，亦莫不庶，如天保之升恒，无为而成，同中庸之位育，溯正始播，二南之化既垂宪，贻万世之传，重开景运于艰难，寔济先皇之兢业，汉家累治，固由衣练以称贤，周室复兴，端赖脱簪而有助，宜扬㽔于汗竹，式作则于涂椒，改纪以来，流徽深著，谋深丰水，而尤资母训之力，娶择嵞山，而获同子职之供，恩斯勤斯，鬻以闵斯，至矣尽矣，不可加矣，迨夫全付所覆，遹求厥寜，越天棐忱，何由而頋𬤊，惟皇作极，何由而灵承，克俾冲人，率循丕式，自贻哲命，厥德之嗣在初，敷时绎思，于父之道无改，凡答扬先训之实，皆兹迪𢑴教之功，方今逺格迩安而治象熙，内修外攘而政理饬，宫中府中，俱为一体，卿从民从，是谓大同，奉祀事孔昭，其敢专乡于己，念亲恩惟厚，尤当不忘于天，肇举鸿仪，祗宏嘉典，然极九州之奉，曷表中心，必加万世之名，庶昭懿则，乃诏礼氏，乃命宰臣，采实徽以揆殊光，笃熙序而申景铄，以寿为五福之首，而和乃百嘉所生，裒形容之辞，伸推崇之诣，意存归胙，忱寓介眉，餐金相于未央，奉玉卮于长乐，辑是穣简，溢为怡愉，拊瑟戛球，声既昭于物备，函璧衮绣，瑞毕至而光舒，以俾𦒿艾而炽昌，以成元亨而利正，臣不胜大愿，谨奉玉册金宝，上尊号曰寿和皇太后。伏惟寿和皇太后殿下，涣膺巨典，深巩丕基，慈者仁之原，惟仁则寿，元者一之谓，惟一斯和。备之则禄名位有兼隆之符，等天地而逾久，充之则声气形有交应之象，合宇宙以长春。逺齐乔松之龄，如在唐虞之际，雍容欢佩，允观河清岳静之期，鞠跽称觞，同庆泉醴露甘之瑞，长居太极，祗奉欢颜，臣禥实欢实抃，稽首拜手。谨言。”[9]
荣王与芮，进封福王，黄氏封隆国夫人。
贾似道太师、平章军国重事。其制曰：“三公坐而议政，莫先军国之宏纲，九经所以尊贤，丕奉朝廷之茂典。朕仰成元老，励相我家，卿飬志不违，冀娱慈侍，留行虽切，未谕至懐，若稽勲德之殊褒，厥有平章之重事，遹崇体貌，诞播丝纶。具官贾某，心贯两仪，道髙众望，安社稷以为悦，维建武之元重开，陈仁义而事君，繄贞观之言既效，上追先帝之遇，敬保冲人之初，简修进良而群枉消，开忱布公而百度饬，政刑明于闲暇，益固本根，德威成于安强，寖恢疆宇，曰雨曰旸之顺叙，宜郊宜庙之洽熙，综名实以新泰长之亨，治礼乐以介坤元之寿，有冯有翼，永言宗祏之焉依，惟孝惟忠，亦既君亲之兼尽，迺慕循陔之乐，屡辞宅揆之繁，朕惟柱石之臣，可有遐心，彝鼎之功，盍加异数，昔元祐之制治，倚彦博之维垣，视国为家，书四十之考，服人以德，慑万里之冲，其作孚先，罔俾专美，仍进公孤之秩，特为廊庙之游，三日一朝，以便彩衣之奉，多闻建事，更陪广厦之咨，理内御外，谋焉就之，赞元经体，识其大者，人才进退，国论否臧，凡系安危，率惟裁决，若时导教训之益，申以畴爵邑之恩，迈昔参、骞，为今衡、旦。於戏！国之将兴，尊师重傅，式隆四海之具瞻，天之欲治，舍我其谁，懋建万世之长䇿，以拟任贤勿贰之绩，以恢主善协一之规，光昭前闻，永扶昌运。可特授太师、平章军国重事。”[10]
叶梦鼎右丞相，其制曰：“太㣲上台之象，开德宣符，北极次辅之躔，出度授政。朕上稽干则，首正皇纲，实维阿衡，既任天下之重，仪圗山甫，式遹东方之归，若时登庸，兹仍俾乂，念无逾于旧学，遂分理于繁机，载揆刚辰，诞扬丕号。具官叶某，气和而德粹，识逺而谟明，有公辅之才，当大事而能断，多保釐之绩，虽小物以克勤，简在先朝，扬于二府，是为𦒿艾骨鲠之望，允也股肱心膂之臣，习于正人，敢忘受业之后，率时昭考，爰念继犹之初，肆予思艰，往求攸济，宻藏弥缝之用，迄底鬷假之平，忠既报于原陵，曰宅乃牧，政遂成于青社，以粒我民，有嘉勤劳，深切注想，父臣不改，朕心乃知，方今建大政，兴太平，一本春秋尊上公之义，聚众思，广忠益，允赖旦夕弼厥辟之谋，必左右大夫，国人皆曰贤，则朝廷百官，逺近正于一，久矣金瓯之覆，幡然衮衣之来，每懐朕即帝位之时，维公暨汝，兹当爰立作相之日，实帝赉予，君臣遇合，夫岂偶然，祖宗付托，庶其在此，笙镛斯叶，岩石具瞻，昔彦博提军国之纲，而臣光膺机衡之位，有谋则就，用成元祐之隆，同气相求，兹推西洛之老，乃延登于端揆，以光绍于前修，特超赐位之阶，仍总本兵之柄，申陪多赋，并衍真畬。於戏！先王敷求哲人，是为后嗣之辅，天子动无过举，必繇右弼之咨，适当四年既效之期，共翊万世无疆之业，予欲逺法尧舜之道，汝亦昌言，予欲诞保文武之民，汝其猷训，同跻于治，惟暨厥心。可特进、右丞相、兼枢密使。”[11]
留梦炎枢密使，制曰：“朕图功于武，成务惟几，斗极一星，式应天枢之象，筹胜千里，允咨人杰之真，政途加已试之庸，使领陟久虗之选，诞扬垣綍，敷告大庭。具官留某，端重而裕和，髙明而密察，陈尧舜之道正，冠皋伊之伦魁，有猷有为，独得寛大之体，同爱同敬，尽根忠孝之心。重在本朝，间于两社，盖烈考所以燕翼子，而元老所以暨乃僚，一体相须，四方其训，于基命宥密之地，肆其靖之，若劝行仁义之言，亦既效矣，厥今遣《采薇》之戍役，备《车攻》之修攘，主善为师，既谋谟于庙堂之上，爽邦由哲，尚绸缪于牖戸之间，用集众思，爰度同德，眷西枢之明陟，亚右揆以同升，二人深相知在秦府表留之日，众贤罔不肃有周家相逊之风，精神可以折冲，气运应于亨复，重我兵本，若时真儒，昔曽在景祐之元庠，在庆历之盛，皆以英彦而冠宥庭，遹追艺祖之〈 阙 〉用成今日之懿，相尊等尔，益増重于事权，国庶几乎将永清于科琐，申陪井干，真衍圭畬。于戏！帝王之道出万全，莫先于理内以御外，春秋之义大一统，莫严于内修而外攘，惟协心为能济谋，惟长虑为能立事，务行所学，以懋乃猷。可特授枢密使。”[12]
贾似道上表力辞太师，遂改太傅供职。
侍读陈宗礼、给事中包恢、侍读赵顺孙、危昭德，并陞殿讲，范东叟陞右史，王应麟除礼部侍郎，各以明堂恩数，转官有差。
太傅、平章表上十箴，其略曰：“心为一身之主，道为一心之主，作存道心，德胜则性于德，气胜则性于气，作尊德性，以位为忧，不以天下为乐，作思艰难，以一人治天下，不以天下奉一人，作崇节俭，枢机所发，荣辱之主，作谨言动，毫厘之差，千里之谬，作审万几，巧言如簧，小雅刺之，作察迩言，繁缨假人，春秋讥之，作惜公器，酣酒为色荒之媒，作戒彝酒，左道乃乱政之门，作屏异端，臣似道一缕血忱，因辞述意，陛下不以其愚，克永观省，是臣区区追先帝之遇而报陛下之心也。㳙尘助成于沧海，萤爝増辉于太阳，斐然成章，不知所裁，惟圣明留意焉。”上覧奏，复书曰：“师相元勲硕德，粹学鸿名，以真儒传正学，羽仪庙堂，领袖旃厦，忠言嘉猷，沃于朕心，若《无逸》立政之书，周公所以诲成王者，惟日望之，十箴之来上，肃容披诵，正大渊奥，表里六经，朕曷敢不勉，谨当书绅佩服，列为屏障，以代韦弦，犹恐寡昧，未足以进于帝王之盛，更觊师相时惠药石之言，终始扶翼，俾万年其永，观是为冲人至望，敬以奏篇与《无逸圗》并陈座右，朝夕观览，期于躬行力践，庶克绍祖烈，仍录付史馆，以示朕崇重师训之至意。”
赐吕文德奖谕诏曰：“朕懋《采薇》治外之勤，谨彻桑未雨之备，日申儆军实，无竞维人，天毖我成功，所助者顺，狡焉鞑靼，窃据关城，裒凶鞠顽，弗顾佛狸之䜟，折冲制难，靡忘巨鹿之思，卿䇿虑通于神明，忠忱卫于社稷，奋鹰扬之勇，卯诏辰行，率虎阚之师，风驱电击，我环攻而气倍，彼株困而技穷，毡裘之援莫前，金汤之险遄复，肤功甚骏，胜势用张，巴夔西土之喉衿，既克敉定，襄峡上流之唇齿，尤肆窥觎，恃吾有以待之，惟卿独能平耳，以身督战，先事候情，百将一心，凡屐履之间当任，四牡三捷，从枕席之上还师，运奇伐谋，并力逐北，俾投鞭之众逺遁，而阻隘之群一空，迄奏肃清之勲，深嘉捍御之略，荆州运蜀而用武，朕方观葛亮之规模，江浒出车而告成，卿尚圗召虎之事业，益恢疆宇，丕耀旗常。”[13]文德拜诏，因上奏，欲于大礼合奏换京官恩泽，改授次子师夔，上从其请，降御笔曰：“朕思文德忠勲，岂在中兴功臣下，宜与比援，而师夔已知阁门事，且屡典开阃，绰著声称，其守汉阳，实当曹世雄闻变弃城之后，委有奇节，非其他保任比，若祗换授京官，不但师夔积阶累功，竟成虗掷，亦非朕所以优待忠勲之意，今畀自特恩，超授朝奉大夫，除正郎差遣。”
秋八月，诏申饬诸邉阃帅守曰：“朕夙夜惟邉是忧，未尝不日讨军实而申儆之，眷尔别阃，暨于总戎，守将多先帝旧臣，所与戮力戡难者，平时好以众整，好以暇，亦罔或不戒，谋所以称意，岂待谕而后乃然。朕今每饭未尝不在巨鹿下，况谍间裒凶鞠顽之久，欲逞志于我，朕惟风寒不止数处，一物不牢，俱受其弊，实允赖熊罴之士，干城其民，用保乂于王家，尔尚一乃心，力求所以事事备万一，敌人昧于一来，决使之不得飏去，以雪判地丧师之耻，而朕忧以寛，时乃懋哉！”
九月，诏以广安军改为寜西军。[14]
冬十月，赵葵卒。[15]
十一月戊子，雷，贾似道上表引退，其略曰：“臣独念平时，怙一是而众嫉起，守公法而私怨丛，绵力不足以胜弊奸，血忱适足以来口语，熏心忧畏，无岁不疾，必指牖下以为归，最后先皇帝鉴临责切，以臣之谨虑，而从之者，将许以终事而退，拟俟有请而飙，御已賔天矣，哀号擗踊，痛不得以身代也。恭遇陛下正乾位，继离照，访落小毖之时，惟当奉恤钦若，一委而去，其于凭几之言，宁不有负？是用恫身屏息，以俟复土登祔之后，乞此馀生，归老闲寂，亦曰先帝之终，陛下之始，揆之臣心，固已粗谓两尽，无何还越，意可奉轻轩以闲居，安菟裘而终老矣。陛下眷意殊特，召趣纷至，朝绅貂使，交彻于道，奎札勉谕，日每十数，终复动以先帝之恩，临之以东朝之旨，叔父之重，将命勉督不置，暨后叨授节𨱆，侍经之幄，必谓上相印，憩赐第，则留京犹越也，由是儆若以往，无敢差池，宣对未几，再睹迁播，臣于是时，凌兢欲仆，形躯精爽，皆非己所得，有顷之，又罹霜露之病，证状与常时殊，众医相视愕眙，自分永陟今古，臣推其故，殊在于溢，物盈则人厌之，人盈则天厌之，臣可违天而不自厌之？亟请削公师极品，而陛下从之无难，则圣𠂻固以灼见于此，视疾宣问，趣旨频烦，必令少安东第而后造朝，又浃辰扶曵倾欹，瞻觐殿陛，陛下怜之，而见者莫不共异之，夫以攘臂下车，已窃羞为士者之笑冯妇，况于膏上盲下，可不危二竖之逃秦缓乎？”又曰：“戊子之夕，雷发非时，其占曰：‘大臣专政’，臣讵可偃然而不知天威之当惧乎？臣在先帝时，屡有天时难，必人事好乖之说，臣亦尝告之陛下矣，今天且厌之，陛下欲不承天意得乎？臣本欲更俟陛下视事之时有请，兹若有以迫之者，遂不可缓，欲望圣慈，亟从所请，免至再三，有类具文。取进止。”上不之允，乃以来章缄之，且批答曰：“予恃师相如心膂，非特左右手，然风采犹昔，骇闻笃言，亟以亲笔导意，兹又复来奏，为之叹不能已，又周公之诗曰：‘恩斯勤斯’，师相之勤劳于予父子者，惟天惟祖宗照临之久矣，予曩于侍侧耳熟焉，今又日亲相励翼，期予亹亹者，固不待周公自为之声言也。苏辙之赞韩𤦺曰：‘天之生是人也，将使之任天下之重，是宜终自处乎忧患之域，而行乎利害之涂矣’[16]予每以辙为知言，今举以方师相之劬瘁，师相不以予为知己乎？乃戊子之夕，天若儆予，为届练期，哀慕不宁，方将与师相共圗所以侧身销变，尤未可舍我而去也！前书转意未白，兹亲染翰，并置来奏，湏止嗣音，幸体至意。”叶梦得亦上表乞罢相，上不允，赐诏曰：“朕惟雷主阳，君之象也，神光流于天道至教，所以儆戒眇躬，敬怒畏威，夕惕若厉，以干天和。在《易》之《震》曰：‘恐惧修省’，于《益》曰：‘迁善改过’，实赖旧学良弼，训于朕志，卿有协恭之谟，有思职之勤，若天棐忱，惟旦暨奭其济。乃述必大故事，引燮调之愆，朕闻淳熙之诏有曰：‘一人有过，岂宜移寘大臣，克谨天戒，迪惟祖训是宪。’卿其陈善格非，正朕不逮仪圗消沴导和之实，矧内外治孔殷，懋思时几相饬之义，毋复有陈，所请宜不允。”

[book_title]卷下
四年 戊辰
春正月
闰月戊辰，大风雷雨，是日杨淑妃降生皇子，上乃降徳音，告中外曰：“朕以菲质，嗣宅绵区，天地祐我邦家，实兆无疆之业，祖宗施于孙子，永垂有道之基。每寅念于继承，曷克臻于蕃衍，乃岁当丰茂，时属泰亨，先鳦至以应祥，繄熊占之叶梦，积善必有馀庆，夙著天庭，命吉在厥初生，是膺帝祉，维诏王居门之月，后烈祖流虹之辰，居然诞弥，允也显相〈 阙 〉太后之乐，将侈爱于绿车，耸国人之观，伫备仪于朱芾。夫重嗣续者礼必具举，辑荣懐者泽必旁流，丰水贻谋，仁已深于数世，孟春行庆，惠斯徳于兆民，式契驩心，肆颁宥典，以笃非常之祜，以覃大赉之恩，降诞皇子，依典礼，可降徳音。云云。於戏！华封之请祝者三，胥有多男子之望，皇极之锡数维五，是亦作父母之心，聿同浃洽之霑，共庆延洪之盛。”
元兵围襄阳，守臣吕文焕告急于朝，诏遣髙达赴援，赐奖谕曰：“朕惟总士卒之重，䕶九重之严，非有重望，孰寄心膂？卿以忠义见称，督励将士，往捍上流，敌忾为多，兹乃委以此任，卿其亟往，勿替朕命。”
贾似道上表乞巡边，上不之许，降御笔曰：朕以凉菲，统理万方，率惟师相，一乃心徳，力任天下重，用底于治，兹覧来䟽，遂以上流之行为请，师相一忠体国，靡殚于勤，图易思艰，尤见大节，然师相岂可一日而轻朝廷？经制西事，当在庙堂，自泉流𭳕，以感于天下，今军国大务，丛于师相之身，坐运胜筹，用师衽席，师相平日计之熟矣，谢太傅指授未尝临边，处置得宜，千里之外应之，何以逾度逺计为辞？况我朝制度，未闻以辨章巡边，正不可以裴度出使比也，师相其深长思之，虽跬歩之近，亦不可舍去，谨勿复请，以重朕忧。
叶梦鼎上表乞归田里，不允，赐御笔曰：“师文王之大国，五年必为政于天下，朕临御愿治，于今五年，此正天命至难谌之日，民心罔常懐之时，君子小人消长之机，中朝外敌盛衰之𠉀，一念及此，凛如渊冰，丞相受先帝之殊知，有大臣之雅量，爰自旧学，登于上台，仪刑百僚，箫勺群慝，辨章元老，总提宏纲，二三股肱，叶规同力，延英盛夏，方欲讲天下之事，科琐防秋，尤宜先天下之忧，舎而去之，谁与领此？趋进有度，精神煜然，何嫌何疑，欲解机政？畏天命而悲人穷，聚君子以强中国，尽展所学，弼予一人，不但为政于五年，亦永右弼于万世，幸孚隆眷，勿复再陈。”
诏行科举，曰：“国家用儒之效，与三代比隆，朕绍休圣绪，于今五年，粤若恭黙之时，亦既选士，未遑亲策，兹将进于庭而问焉。恭惟仁祖临轩之初，太史奏云瑞，名臣軰出，施之事业，硕大光明，朕甚慕之，先帝道久仁洽，凡今宗工献臣，莫非丰水涵濡之泽，燕贻我后，顾惟天下之才无穷，长育而新美之，亦有无穷之用，思昔敷纳以言，明试以功，兴贤举能，出长入治，所取皆有用之实，爰自以文设科，视古寖异，然经术词章，所以觇济时之蕴，徒文乎哉？学问粹而器识宏，其文浑厚雅正，实用于是乎见，朕既临雍，表章儒先，首崇善化，以风四方，矧景运维新，叶于五纬，聚奎之岁，尔多士其必跃然兴起矣，盍饬操履以培其本，明理义以浚其源，勿事穿凿，勿尚浮靡[17]，以称作人之实意，群有司尚亦公尔考择，明尔鉴裁，俾抱负器能之士，惟朕时举，庶得贤立太平之基，式克迪前人之光，其率朕志无斁。”[18]
冬十月，上临轩亲策试进士，其试题曰：“天下之生久矣，䆳古之初，绍天阐绎，由皇而帝，由帝而王，岂不同条共贯欤？而其大经大本，率惟自身而家，自家而国，其事可得闻欤？人有常言：‘天下虽大，治之在道，四海虽广，治之任心’，夫自道心一语，舜以命禹，实为千万世人主之心法，根于其心，发于其政，仁义礼乐，皆其具也，当此之时，则至治已。传曰：‘善为化者，其道密庸，其功同大[19]’，大道为公，其是之谓同欤？三代圣王，同得其全，治之所由粹，汉唐诸君，同得其偏，治之所由驳，或粹或驳，吾将安考？道不行，千载无善治，道不明，百世无真儒，而群圣人之道，仅载之空言，岂心法不传而治法随之欤？惟我艺祖，以何物最大，质之元臣，上接三圣传心之印，洞开诸门，正如我心，用肇造区夏，丕式于后之人。朕获承至尊休徳，迺念为君之难，望道未见，顾惟万派一宗，异情同理，思与宇内共臻斯治，然志洽而未治，躬化而未孚，其故安在？欲省赋敛而官与胥为蠹民，是上泽壅于下流而莫之省忧也，何以厚民生，奸者舞法，贪者壊法，便文自营，非为公家忠计者也，何以饬吏治，见大夫无可使者，深诏执事，非不荐人才也，应令者多，序绩者鲜，抑徼幸之门，戢浮竞之俗，非不正士习也，而一私纒绕，攘攘熙熙，利往利来，朕独安取？非不尊𡠾屏恶也，今或以随声是非为公论，以纵释有罪为可喜，非不贱货贵徳也，今或阴事于牟撷，或尝试于贡奉，是人心独未尝古也，闗楮本以权钱也，币轻多奸，是奉吾诏不谨也，今或官涎益馋，有因之以为利者矣，推排本以平赋也，旦暮吏来吾乡，并縁为奸，今或强宗巨室，有不可问者矣。兴言在兹，未烛厥理，朕所为祗祗兢兢，夙兴晨虑，于今五年，每下诏书，凡以为民，而未有恩至，岂朕之心，然而千万人之心未之或然欤？心犹慊于道，故未能措时于理欤？昔孝祖龙飞，策士首及于循尧之道，期于不下堂而治，欿然于古之弗及，必以综核名实为大务，此朕家法也，繄欲立治以道，立道以心，举事事物物，一是为实之归，以庶几乎。二祖之道徳风烈，何若而可？今朕详延四方之士，始策于廷，子大夫其据古以对，靡有所隠，用宏理本，朕将亲覧焉。”是岁廷对之士五百三名，擢陈文龙为第一，各赐出身有差。
上以边患，召沿江安抚使朱祀孙赴阙引见，祀孙上殿奏事，上曰：“卿此来，专欲以蜀事付卿。”祀孙奏：“臣职在驰驱，敢不东西惟命。”上曰：“当今财用甚为可忧。”祀孙奏曰：“祖宗时，以全天下事力备西北二边，渡江以后，半天下事力备三边，今日又以东南一隅之地备四边，事力可知。”上首肯，复问曰：“蜀中境土如何？”祀孙奏曰：“六十馀州，今止有二十馀州，所谓二十馀州者，又皆荒残，或一州而存一县，或一县而存一乡，古人虽一成一旅，尚能祀夏，未尝有不可为之事。然曰兵曰财，一无所出，内则仰望朝廷科降，外则仰荆阃应援，内外脉络相通，臣方展布。”上曰：“然朕甚以蜀为忧，欲复版图，得以无负先帝付托，须卿一行。”祀孙曰：“陛下率宁人疆土，忧顾如此，臣敢不鞠躬尽瘁，尽力以为报塞。至于成败利钝，虽诸葛亮尚言不能逆睹，臣亦岂能自必，惟知尽忠而已。”上曰：“云项、清居如何？”祀孙奏曰：“项已䧟，并入成都，今惟清居最紧要，须是清居寇去，然后渠广无忧，夔路方可捍蔽。”上首肯曰：“卿为朕一行，旦晩便出命，凡有申请，卿可禀平章奏来，朕当从行。”
五年 己巳
春正月，皇子赐名，降制曰：“受祉〈 阙 〉于子，莫先名爵之荣，立爱始于家，莫大宫闱之庆，荷皇穹之锡羡，肆上圣之发祥，属逢岁龠之周，爰迪邦彛之懿，其颁赞册，以告昕庭。皇子赐名是，体性茂淳，识知岐嶷，金相玉质，早占硕大之祥，络襁绮龆，日奉怡愉之乐，惟礼有册名于外寝，更宜屏植于胜衣，暨考我朝之彛昉，自神祖之盛，初带韣而祝，式应于宫，及在襁而封，迺授以节，盖履常之兆载夙，建侯之仪斯皇，朕思宗庙之尊，培本根之辅，是用差穀旦，锡嘉名，言𫄸斯裳，亲秩杓星之位，有鞗斯革，陈仪寿轸之都，封国若予之初，与邑介尔之禄，繄累圣之泽，太母之慈，衍厥庆源，裒时茂渥。於戏！亲亲之重社稷，兹率厥常，㓜㓜以御家邦，必授之职，有俶宗庙之建，尚加徳器之成，祗对荣懐，永绥福履。可授检校太尉、武安军节度使、益国公、食邑三千户、实封一千户。”
丙子，叶梦鼎去国[20]
已卯，以江万里为左丞相，其制曰：“国家所以兴，尊师而重傅，冡宰所以立，佐王而经邦，闻昔上公，迪予明训，曰若稽于祖，则胥对秉于国，成猗我泰陵，号称盛际，三贤谋政，推重徳以总宏纲，二人同心，维名臣而居左辅，眷时求旧，视昔承休，聿符考卜之谋，暨登厥典之望，诞扬赞册，敷告大庭。具官江某，髙卲而懐忠，魁宏而迪哲，其为人好善，有忧天下之风，将以道觉民，有思匹夫之志，克笃贤人之蕴，简在圣考之知，贻厥孙谋，访予落止，尚记衣冠从游之伟，再陪帷幄决胜之筹，尔有嘉谋嘉猷，我其立政立事，上下勤恤，夙夜浚明，告孺子以微言，皆《无逸》《七月》之戒，诏长者以理效，犹神爵、五鳯之时，用则有成，灼知厥若，岂予罔克，谓督弗忘，成汤初年，盖已得仲氏，吕尚既老，盍入相有周，矧元勲尝暨于乃僚，而国人亦望其来相，体特勤于加旅，式遄其归，义有赖于同舟，实相以济，维大人之能文，乃平生之素志，徳无朋，比无援，其矫哉不倚，政为师，教为友，其休焉如容。旨哉乃言，观其所丽，是用登之端揆，赞我辨章，兹乃分隶于治机，总持乎枢柄，爰陟文阶之峻，同陪表海之封，丕绍前闻，允副兹选。於戏！太平之辅，常思为国，以持盈有道之君，能使乐用而忘老，气类合则元祐之业可大，识虑定则绍圣之祸不萌，欲至万年，以遇交修之日，各秉大节，务培长治之基，往奋厥庸，同底于道。可特授金紫光禄大夫、左丞相、兼枢密使，依前南康郡开国公，加食邑一千户、实封四百户。”[21]
马廷鸾右丞相，其制曰：“星辰象官也，辅弼所以佐北斗之政，君臣同体也，股肱所以成元首之功，爰立听朝，率作兴事，咸有一徳，既主善以为师，笃棐二人，尚敷心而悉命，繄汝惟允，于右实宜，载布明纶，扬于拱著。具官马某，行应世表，徳茂儒宗，仁义与王言，皆本朝忠厚之懿，经术断国论，有前人淳灏之风，蚤迪令猷，式符昌历，祗遹文考，化成以观乎丈，敷遗后人，辅翼以归诸道，暨予小毖，服在大僚，共济时艰，用乂厥辟，风云之㑹得再，时几之敕奚穷，惟予立武，四鄙用宁，岂忘绸缪之计，惟予立政，三隅用穆，奚谨鬷假之求，迺贰筹帷，迺参政本，职近则委寄弥大，望隆故畀付甚严，今春秋尊上公，亦既任重，朝夕辅台徳，尚赖协恭，思皇我家，莫盛元祐，咨师岩以大事，分宰辅以繁机，惟我有臣，兹率厥典，若时元老，称汝曰贤，惟周公惟君陈，所期同底于道之治，举皋陶举伊尹，兹为不仁者逺之惩，非正毋干其间，相逊乃和之至，爰登次辅，兼总本兵，以増秩益封，以同徳度义。於戏！开忱而布公道，既㑹君子之真元，谋政而阶太平，是陪国家之寿脉，尔其穆穆乃位，赞赞曰襄，惟徳之明，彰有常之吉，惟识之裕，受无疆之休，勉思古人，以称朕意。可特授正议大夫、右丞相、兼枢密使，依前鄱阳郡开国公。”[22]
三月庚申，上既命并相，乃赐贾似道御笔曰：“今朕为师相，已命并相，分理机务，师相可自今六日一朝，一月两赴经筵，此即师相所谓留而逸者也。”
陈纬直秘阁。
九月辛酉，有事于明堂升陪理宗配享，礼毕，上易服，御紫宸殿，受百官贺，黎明，肆赦。
贾似道等奏：“恭奉御笔：‘朕恭荐初禋，升陪烈考，袛奉慈极，愈当尊崇，合加上寿和皇太后尊号，可令有司讨论典礼以闻。’臣等恭惟寿和皇太后殿下，克谐内治，密赞中兴，多寿多福，膺万年之至养，极和极顺，为六合之太平，方牺牲玉帛之荐陈，格神祗祖考之安乐，况心存雍肃，所以圣咏于《诗》，徳备正中，宜其福着于《易》，考二经之言论，并四美以推崇，今恭拟増圣福二字为尊号，更合取自圣裁。”于是命有司奉玉册金宝，加上尊号曰寿和圣福皇太后。
杨栋侍读学士。
夏贵上表，辞免沿江制置副使，上不之允，赐诏曰：“充国之为汉将，已老而自谓亡逾，廉颇之思赵人，虽老而亦称可用。卿结髪百战，贾勇三军，夙负壮猷，屡收多绩，辄从蜀右，往镇江干，䕶数处风寒，可无索裘之虑，第二层门户，兹为击柝之防，亡逾老臣，奚用多逊。”
贾似道奏乞巡边，上不许，赐手诏曰：“朕倚师相如左右手，岂可轻去？载覧亲疏，所请以三月，相期机务之重，虽一日不可旷，况三月乎？师相畴昔宣力四方，至今边陲之民，诸大将已下，固已惮威服徳，制胜虽身在内，其敢有越厥志？况内外孰轻孰重，朕惟内抚则外宁，一身而二任，则择其重者，且士大夫布满中外，诗书谋帅若縠也，可师相一指顾间是矣，何必逺役耶？勿复重陈，以副朕懐。”
冬十月己丑，吕文徳除少傅、宁武保康军节度使，进封崇国公，其制曰：“周以宗祀，来四方之仪，汉以明堂，受诸神之祀，迺者躬饬厥典，著定其常，飨帝飨亲，允恊孝思之则，尽情尽物，迄臻熙事之成。惟元祐有以分边阃而均釐，绍兴有以督诸将而朌馂，肆扬奖䇿，用洽旧彛。具官吕某，忠毅沈雄，耆庞福艾，王事靡盬，天地可对此心，我武惟扬，戎狄顿落其胆，于蕃四国，兹曰三孤，属以季秋，禋于路寝，皇矣上帝，溥临中坛，戎有良翰，越在外服，予阅庶旄翠旌之仗，则思秉节𨱆之劳，予登锡鸾和铃之车，则思纪旗常之绩，肆敌王忾，简在朕心，治外可告神明，敢忘加劳，除封斯致孝享，畴实由多，用肇锡于国封，仍申陪于邑采，诞敷贶施，特重褒康。於戏！有事于文武，而赐齐侯爰受之胙，来甸于江汉，而赐召虎载扬于休，上公于五列最崇，师干以三命维吉，思答景贶，益展壮犹。可依前少傅、宁武保康军节度使、京湖安抚制置大使、兼屯田大使、兼四川策应大使、兼判鄂州军州事、兼管内劝农营田使、兼湖广总领、兼侍卫马军都指挥使，进封崇国公，加食邑八千六百户，食实封二千九百户。”文徳拜表辞曰：“臣叨承圣恩，分阃十载，力绵任重，福过灾生，一病七月，顾惟上流保障之重，调度方殷，实非可以卧治所合，罄沥忱悃，仰干天听，乞赐终惠时髦，俾臣俯遂休致，使便医药，以毕馀生，实拜天地隆厚之赐。”
十有一月丁卯，吕文徳特除少师，依旧武宁保康军节度使，进封卫国公，依所乞致仕，其制曰：“经营江汉，允懐召虎之劳，图定荆襄，俄告吕䝉之病，若将革矣，良用惕然，垂车之请莫回，进律之恩宜厚，其颁言綍，以谂廷绅。具官吕某，忠义本于天资，智勇谓之人杰，蚤从在渭，符非熊非彨非虎非罴之占，亦既归周，负有冯有翼有孝有徳之望，曩自大将之召拜，许先帝以驱驰，险阻备尝，缓急可任，战城濮，次于城濮，克虎牢，戍于虎牢，八千捷淮淝，馀众弃甲，五月渡泸水，深入不毛，今则画郊圻，固封守于方城汉水之间，执鞭弭，属櫜鞬于夏口武昌之上，掎角此寇，折冲如神，用𪟝贤长城，惟天助顺取，辟告庙社，不日成功，朕每动鼓鼙之思，深念旗常之绩，黄河如带，顾申誓之莫穷，神武挂冠，胡抗章之太遽？营星未艾，卓地若何？是用遂尔雅懐，缓其佚景，孤卿之位，升以亚师，列爵之封，改而大夏，以旌其节，以介其年。於戏！定边事而角巾，与归东里，纳侯印而加绋，果愈博阳，尚体眷勤，勉亲医药。可特授少师，依旧武宁保康军节度使，进封卫国公致仕，食邑、食实封如故。”[23]
十有二月壬申朔，吕文徳卒，遗表上，上为之恸，奉旨赠太傅，依条与致仕遗表恩泽，仍令户部支赐赙赠银绢一千两疋。戊戌，降制书曰：“问将无逾老臣，云倚干方之略，遗奏不及家事，无忘纳书之忠，宜厚恤章，诞攽恩綍。具官吕某，一身是胆，束髪从戎，计多兵权，应猎遇渭濵之兆，口占笺疏，有抚定荆州之劳，生聚十年，守卫中国，士卒同其甘苦，草木知其威名，锡盾雕戈，双节掌总军旅，篆车𫄨冕，贰公是为孤卿，居然䕶江面之风寒，俄尔告营中之星陨，良翰凋谢，我心䀌伤，以功名自终，死且不朽，而禭赠加厚，礼亦宜然，进之正一品之崇，于以为九京之贲。噫！熟知疾状，莫如前代之视卫公，名堕涙碑，徒使故人之思羊祜，谅其英爽，歆此宠灵。可特赠太傅，馀如故。”
六年 庚午
春正月，诏曰：“继今谨择慈良，分命牧养，其有才堪选使，各表章以闻，内而侍从给舍，外而制总监司，各举所知，务抚其实，有缺则选，所举县令，于民最近，讵宜阙官，比比皆然，为病甚矣。监司其亟选辟，茍非其人，议各官举者罪。”
甲寅，吕文徳赐谥武忠，诰曰：“秉节𨱆，制军事，久宣维翰之劳，听鼓鼙，思帅臣，遽覧告终之奏，蔽自朕志，锡以美名。具官吕某，结髪从戎，奋身许国，入探虎穴，盛年吴下之䝉，出展龙韬，晚岁渭濵之望，营垒信其号令，草木知其威名，梯栈半空，扪参历井，舳舻千里，据水断桥，在洞庭则有掩虏之功，在夏口则有益城之助，捍我南国之纪，寛吾西顾之忧，惟能䕶数处之风寒，于是有十年之生聚，每思相度督战，授李诉入蔡州之方，犹望汾阳果存，庶回鹘知懐恩之诈，将星俄陨，予日慨思，既疏之以公圭之封，复遂之以帝傅之秩，厥推节惠，可后涣颁？曰武者，谓御侮以折冲，曰忠者，谓忘家而虑国，合是二美，贲于九原。噫！李继隆之北伐有功，始膺显号，韩世忠之中兴佐命，乃副徽称，尚其爽灵，歆此休宠。”寻又进封和义郡王，诰词曰：“安边在良将，适中外之多艰，封爵劝有功，举国家之盛典。丕昭眷注，罔间幽明。具位吕某，沈毅有谋，忠勇无敌，挽天河而洗甲，乃其夙心，专方面而建麾，次有威绩，间闗于百战之际，从容乎万全之谋，简在先朝，书于太史，既草木之威名尚在，岂山河之盟誓可忘？功大难酬，礼有阙典，爰进王封之秩，以隆上郡之名，和以表其全师保胜之功，义以明其殉国忘家之节，萃兹二美，贲于九原。噫！抚髀以思，廉颇虽莫追于既往，图形而颂，充国克懋劝于方来。英爽犹存，宠光未艾。”
三月，诏禁珠翠销金，其文曰：“群臣之言崇俭者屡矣，朕听其言而行之者亦屡矣，其言尤不置，是不容不周思熟虑，求以置身于无过之地也，然必自宫掖始，斯可以息人言。其珠翠销金之饰，实崇俭之大者，逺而艺祖，以至列圣，家法可考，一越乎此，皆祸所伏，近而先帝率而从之，尤表表在人耳目，朕乌可不仰遵诒谋？其自宫禁，敢以珠翠销金为首饰服用，必罚无贷。臣庶之家，亦宜体悉，工匠犯者，一如景祐之制，定从重典。”
江万里罢相。[24]
重修《成天历》成，太史局序其事，上奏曰：“咸淳六年王正月，诏太史局重修新历成，赐名《成天历》，重授时也。圣宋继天立极，宝历无疆，自建隆《应天历》之造，距至于今日，凡更历十有九，列圣绍承，是正历纪，若稽乾象，为之捐益，迎送消息，罔有差忒。夫历者，天施地生，人事之纪也，治历者，以气朔为本，立纪而推其复，观天而顺其应，定闰而归其馀，诹经稽𫝊，千载可推，《汉志》曰至朔同日，谓之章，至朔同在日首，谓之蔀，蔀尽六旬，谓之纪岁朔，又复谓之元，凡十九岁曰章，为闰者七，四章岁七十六曰蔀，为闰二十有八，蔀岁一千五百二十曰纪，三纪岁四千五百六十曰元，《四分历》以八十章为纪，《太初历》以八十一章为纪，曰统曰纪，増减不同，为章则一，自逺古以来，章而蔀，蔀而纪，纪而元，而岁月日时，俱复循环无穷，必究其所起而后可言历。律起黄锺，历起甲子，岁冬十一月甲子夜半朔旦冬至，无大馀，无小馀，日月闰馀，皆从所起，章主于天九地十之合，故十九章，章数始于一，故历必起于三纪，毕尽无大馀小馀之末，由下而推上之数，以极其初，起于三纪毕尽之终，由上而推下之数，亦必起于三纪毕尽之始，《汉志》曰：‘以前历上元太初四千六百二十岁至于元封七年，复得阏逢摄提之岁，仲冬十一月甲子朔旦冬至日，月在建星’，是由元之始，推而至于元之再建也，历数求于太逺，则失之迂，太近则失之浅，尽十九章之一，又四其章，而蔀又二十，而蔀者三，于四千五百六十年，究章蔀元之初，与复不失之浅，亦不失之迂矣。章蔀纪元，馀分之所积，以千百年计，犹可运之掌上，久则非巧历所能计分，至启闭之迟速，始也差于眇忽之际，久则积日累月而不能正，必观天象，稽中星，顺其所应，以求气𠉀之正，章至十九年，七闰当毕，蔀纪与元，皆章之积，二十四气，有节有中，中朔相承，其月为常，有节无中，其月当闰，自一起数，天之元也，因天之历，天之则也，以闰归馀，天之成也，天道不逺，人事相贯。恭惟圣上聪明宪天，一似帝尧，景纬清明，阴阳和理，迺迎日推䇿，调历式序以前民用，其年庚午，当闰日官以历来上，属以秘书省备前泰州通判臧元震言：‘历以无中为闰，中在月初，则前月闰，是岁闰当十月，越十有一月，则至朔同日，始与一章七闰之法合。’于是命局官邓宗文、谭玉、章元徳、刘茂祖审订而厘正之。君子以治历明时，取其革而当也，故名《成天》，实自庚午始，为将千万年，与天地相为无穷矣。臣尝谓历，天地人之纪，圣人又天地人之宗主也，尧考星，定闰在执中，舜察文，齐政在审己，孔子作春秋，系年系月系日，纪二百四十二年之行事，其意以天道，乃人事之应，不可不谨也。如此臣待罪北门，承诏为之序，序所以更历之意，臣不佞，谨再拜稽首，裁沥愚忠，以备一覧。”
夏六月，贾似道以疾上表乞闲，上不允，奏凡四上，赐御笔曰：“天生师相，助朕眇躬，师相当以国家为家，天下为身，以安社稷为悦，药饵有间，时游庙堂，家居之乐，无以异此。若必释辨章之〈 缺 〉而遂内祠之奉，则朕与国人，何所恃赖？一日二日，万几宁无旷弛之虑，师相其念之重之。”丞相马廷鸾、枢密赵顺孙、给事中章鉴、台諌、侍从、宗室检校少保节度使与〈 缺 〉等三十六员，皆上奏乞留平章，似道乃止。
七年 辛未
春正月，诏曰：“朕欲耆寿，咸在厥服，寤寐以之，汤汉、洪天锡，屡召不至，频以老以瞆辞，朕亦谅其徳矣，听之舆论，迺其未能谅朕之徳也，年髙而徳愈卲，听重而心实聪，尚其力扶疾，以副朕药石之意，仍令郡守臣，以礼勉谕，俾勿固辞。”
皇子是进封建国公，制曰：“发祥帝武，毓秀天支，日角珠庭，挺生嶷嶷之质，画堂甲观，时奉愉愉之欢，若稽剪鬌之辰，宜有植旄之典，子授之职，乃迟越于累年，父尚于慈，宁小卑于品秩，惟名以徳命为义，道以谦尊而光，美哉始基，诒尔多福，是用逺法祥符之正式，近取绍兴之徽章，太微钩陈之庭，周庐以翼，星纪须女之分，焘后攸宜，迺分金仗之班，乃畀环圭之宠，与之采邑，实以租腴，以成王室之强，以表人伦之厚。於戏！天被尔禄〈 缺三字 〉迪之蕃，䝉养圣功，遹观育徳之茂，钦承猷训，益迓恩荣。可特授左卫上将军，进封建国公。”[25]
秋九月，上官涣上封事曰：“臣闻天下之患莫大于玩敌，夫敌情叵测，变诈不常，彼之为谋，何尝一日忘我哉？时出以相困，多方以见挠，以伺吾可乘之隙。夫茍幸其乍退而不思方来之忧，熟于习见而姑为苟安之计，防虑踈略，备御单虚，一旦出我不意，溃裂四出，使吾左支右吾之不暇，而天下事去矣！隋人取陈，其为计曰：‘量彼收获之际，微集士马，声言掩袭，废其农时，彼既聚兵，我便解甲，再三若此，彼以为常，犹豫之顷，我乃济师。’后周谋吴，议臣献䇿，亦谓：‘江北可挠之地二千里，备东则挠西，备西则挠东，但以轻兵挠之，彼必大发以来应，数大发则民困而国竭，一不大发，则我获其利。’今之敌情，何必异此，其可玩而视之乎？大抵事变之来，出于创见，则人情易以警，接于习熟，则人情易于玩，警则操心危而虑患深，玩则安其危而利其菑，此势之所必至也。敌欲致吾之玩而不可得，一或玩焉，是堕其计中矣。自洛师言旋，敌警始烈，破荡荆襄，蹂践淮蜀，江面震动，国势阽危，此时此意，凛凛乎朝不谋夕之忧矣，我是以修浚城池，申严备御攻守之具，多出新意，而又坚壁清野以待之，故近年边城，仅仅自保，然非泰山四维，长城万里之势也。朝廷之上，但见边烽虽警，未几而自息，敌骑虽来，未几而自退，遂谓黔驴之技，仅止此耳，而不知彼计愈深，后忧方大，前年纵横于安黄之境，去春盘旋乎舒蕲之郊，曽不逾时，襄又告警，来则如入无人之境，去则曽无后顾之忧，我之将帅，方以败而为功，待其去而奏捷，最是间谍不明，探报不的，贼已入境，犹未知其所向，往往探听于避敌之人，况望其知军戎万里情乎？疆埸风寒，荡无限隔，闗隘险阻，视若坦途，边民困于流离，事力窘于酬应，揆今事势，正如厝火积薪之下，遇风中流之时，茍非日夜警惕，殚智毕力，以为拓里撑表之计，则隋周之谋，彼将逞于我，可不念哉？今日守边之务，固非一端，而其大者有三焉 —— 一曰固江防：长江，国之门户也，天限南北，赖有此险，每岁哨骑之来，径至江滨，江北诸路，闭门自守，无复藩篱之卫，幸而敌谋，止是劫掠，万一果有他志，重兵临江，内地宁不震恐乎？如京口，如龙湾，如采石，舟师粗整，尚堪调用，池阳而上，大概踈卤，每隘不过二、三千人，船三、四只，见之使人寒心，卒有警急，能拒敌乎？近令上下三流措置游击一军，固得古人游兵循江上下剿击之意，汉阳池口，渐成规模，然地分阔逺，赴援良难，兵船单寡，且虑抽调，谓宜将沿江闲慢隘口人船，并归𦂳要隘分，俾之防托一处，有警则令旁近隘分并力救御，更宜行下制阃，相度上流事体，不可茍简塞责，如或人船欠阙，作急区处，务要缓急可恃，庶几上流气势増壮，首尾掎角，而江面可保矣。二曰强兵力：兵者，国之爪牙也，本朝恃兵立国，东南财赋，大半耗于养兵，尺籍伍符，其数非不多也，姑以两淮言之，官兵不下十七八万，每年防边，又调江上诸军以赴之，而常有敷布不周之虑，盖縁嘉定以来，州县往往増筑城壁，自谓备御，密于先朝，而不知备多力分，反贻后患，而况冗占既多，虚籍不补，终岁役使不休，平时无以养锐，一旦有警，乃欲责其先登，䧟阵之勇可乎？宜严督制阃，招填缺额，痛革役占，精于简练，抚以恩意，仍于中选一二万人作一大屯，专为䇿应之用，至如诸地流民，亦可团结强壮，以助声势，庶几兵力稍震，而攻守可恃矣。三曰储帅才：帅阃，国之藩翰也，故将军之遣，礼重推毂，良将之择，恃以安边，其责可谓重矣，非有文武全材之望，志虑忠纯之人，不在兹选，是故有光弼以代子仪，则气色为之精明，有仲淹以代范雍，则西贼为之破胆，用得其人，则必能讨军实厉将士，必能运帷筹，必能䕶保障，一或非才，宁不败迺公事耶？今之分阃于外者，固不乏人，而二矛重弓之备，不可不早图也，谓宜平居无事，预思储㣥，内而侍从台谏，外而藩臣，各许荐举，如得深沉有谋之士，晓畅军事之人，或置在上流，或使镇江面，付以事任，试其材能，以为登坛授𨱆之备，庶几缓急有人，为上所使，亦不至仰勤拊髀之思矣，江防固则根本安，兵力强则声势壮，帅才得则事功集，外治之事，莫切于此，皆今日之所当加意者也。恭惟艺祖皇帝躬揽甲胄，肇造区夏，髙宗皇帝匹马渡江，克济中兴，访筹䇿于风雪盛寒之时，阅边报于夜分已寝之后，艰难辛苦，以为子孙万世之计，其所望于陛下者深矣，可不焦心劳思，栗栗危惧，以保有金瓯之业哉？今日君臣上下，非不以忧边为职，而未免视为常程，喜听有内长江之言，而幸以自寛，厌闻事势危迫之语，而诋以誉敌，枢庭本兵之地，属掾久而不除，除而未至，是岂祖宗别置㕔事，以议边事之意乎？二三大臣，每日上殿，不过对细事数条而退，是岂祖宗开天章，召问御边大略之意乎？幸茍安之岁月无靠实之规模，日玩一日，岁玩一岁，窃恐他日之患，或出于防虑之所不及，岂不大可畏哉？臣愿陛下日与二三大臣留意边事，共惜分阴，如立课程，亟图实政，常若祸至之无日，凛然大敌之在前，念念在兹，事事有备，敌虽强，不足为吾患矣！”
是岁，上试进士张镇孙以下，赐出身有差，御制诗赐之，诗曰：“临轩再策匪虚文，要语诒谋敢勿遵，昭假天心惟致敬，封培邦本在深仁，详延喜见洋洋对，来誉知为蹇蹇臣，始进便当思逺到，㑹须华国有儒珍。”[26]
九月己巳，全皇后降生皇子，群臣称贺。
诏淮西，催造战船，上又以襄围未解，遣殿前指挥使范文虎帅师赴援。
十有二月，夫人俞氏降生皇子。
八年 壬申
春，诏曰：“朕惟有虞之时，明功实以定徳，公执量以程能，官于其职者，盖终身不易，而考察之法，必于三载之后，又积而三之，至九载始进其有功者，而其不能者退之，兹万世不易之典。汉之为吏者长子孙，亦有遗意，朕既未能法于古，而博聚贤隽，制官授职，甚有望焉。比年吏习日偷，人懐一切，怠忽荒政，乃罔攸畏，岂独无一心劳职不懈于位，如古之人哉？咎在夫计日待迁，而任事之日浅也，夫任事日浅，则功不能成，计日待迁，则人无固心，以无固心之人，而乏功能之可纪，博观内外，胡可谓治？天下之情，乐进陟而苦留滞，仅习其事，乃未克究，则又望而之他，于是吏胥习玩，益得以执其柄，而复有取足于愿，欲惟引去之为急，私尔忘公，既不可以训，虽欲任之，其能久乎？终亦相率而为伪也。若稽祖武，自艺祖有罢岁月序迁之制，列圣相承，一是不越，如任中丞者十二年，班尚书者十年，典诰命者二十馀年，居经筵三司者各十馀年，守齐州者十七年，前后守西山者二十馀年，守河北者亦如之，盖不可一二数也。嘉祐有察能久其官者，元祐有再任乃陞一职，资序之法，以至绍兴九年，隆兴元年之诏，可谓深切著明，当是时，人无固滞之叹，国享得人之效，何其盛也！兹当正岁，率作兴事，继今内而郎曹，外而牧守以上，更不数易，以隳实政，厥有治状昭著，自宜奖异，固无嫌于久也，凡未显擢者，固不以此限，咨尔有位，咸知朕意。”
夏，马廷鸾罢相。[27]
秋九月，祀明堂，诏曰：“崇节俭而国用犹屈，斥贪残而民瘼未苏，坚壁相持，虮虱生于介胄，连营久戍，牛马疲于转输，深恻于懐，未烛厥理，匪藉髙穹之祐，曷臻广宇之安，卜用辛之吉，既有典常，戒先甲之期，罔不祗肃，我将我享，亦惟治内外而始忧勤，有报有祈，庶几去灾害而来福祉。朕以今年九月，有事于明堂，咨尔攸司，各扬乃职，相予肆祀，毋或不恭。”
是岁，贾似道为大礼使，胡美人之兄 —— 胡显祖，带御器械，为太常理直，驾宿太庙之翌日，壬戌质明，上将升玉辂，大雨如注，显祖检讨开禧登辂遇雨，乘逍遥子典故上闻，上于是冒雨乘逍遥子，直入和宁门，百官愕然，莫知所以。礼成肆赦，似道奏：“臣充大礼使，而陛下举动不得预闻，乞罢政。”即出嘉㑹门，待罪于浙江亭上，遣中使降御笔勉留之，曰：“迺者用辛，大报款原，庙祼大室，气景晏温，神祗祖考之安乐，于此可验，暨将事于总章，质明而雨，俄即开霁，至躬执圭币，以展孝思，星月明洁，天宇肃清，神既介享，端闱昕御，泽霈霶流，朕方归福东朝，以奉怡愉之乐，忽覧奏牍，师相乃以遇雨引咎，翩然出闗，骇愕傍徨，罔知所措，乃若避法驾而不御，此朕所以尽寅畏之实而不害，其为熙成矣，师相岂可借此以言去耶？其勉为朕留。”似道乞去不已，三降御笔勉留，仍镌罢胡显祖官，及出其妺胡美人，付妙净寺为尼，似道乃还朝，次日群臣称贺，上曰：“合宫蒇事，上天孚佑，此皆二三大臣显相之功。”似道奏曰：“熙事告成，兹盖陛下圣徳格天所致，臣使领失职，礼合引去，陛下不惟赦之，复使之留。”上曰：“朕为小人所误，今幸师相肯留。”似道复奏曰：“臣深虑累犯天威之不可贷，又以恩眷有加，强颜就列，糜捐以报，实惟素心，保全末路，更祈勿替，最是赫然，天断勇决无疑，遂使却辂之讥，转而为合辞之赞，臣以为懐奸罔上之诛，正于一时，去䜛逺色之徳，垂于万世，有君若此，谁忍负之。”上亦再三逊谢而罢。
注释：
1 按《宋史·度宗纪》“十月丁卯，太子即皇帝位……十二月辛丑，诏改明年为咸淳元年”
2 按《宋史·度宗纪》“十月戊辰，尊皇后谢氏曰皇太后”
3 按《宋史·后妃传下》“咸淳三年正月，册为皇后”
4 按《宋史·度宗纪》“景定五年十二月壬寅，戒赃吏绝贡羡馀”
5 按《宋史·度宗纪》“咸淳三年春正月戊申，帝诣太学……邵雍、司马光升列从祀”
6 马廷鸾撰，见《碧梧玩芳集》巷六
7 按《宋史·姚希得传》“……寻授参知政事，以言罢授资政殿学士、提举洞霄宫，起知潭州、湖南安抚使，以疾甚辞”又《宰辅表》“二年四月壬午，姚希得以资政殿学士、提举临安府洞霄宫”
8 王应麟撰，见《四明文献集》卷二
9 按《宋史·度宗纪》“咸淳三年春正月丁酉，奉皇太后宝，上尊号曰寿和。辛丑，寿和太后册宝礼成”
10按《宋史·度宗纪》“三年二月乙丑，诏贾似道太师、平章军国重事，一月三赴经筵，三日一朝，治事都堂”
11按《宋史·宰辅表》“三年八月辛未，叶梦鼎自金紫光禄大夫、参知政事，除特进、右丞相兼枢密使”
12按《宋史·宰辅表》“三年八月辛未，留梦炎自参知政事，除枢密使。”
13王应麟撰，见《四明文献集》卷二，咸淳三年十一月十一日
14 按《宋史·度宗纪》“二月己未，克复广安军，诏改为宁西军”
15按《宋史·度宗纪》“二年冬十一月乙卯，少师致仕赵葵薨，赠太傅，赐谥忠靖”
16见苏轼《醉白堂记》，此误作苏辙
17据《四明文献集》补
18王应麟撰，见《四明文献集》卷二
19《列子·周穆王篇》作“其功同人”
20按《宋史·度宗纪》“五年春正月癸亥，叶梦鼎累章请老，留之，固辞，依前少保、判福州、福建安抚使，封信国公”
21按《宋史·度宗纪》“五年三月戊辰，以江万里为左丞相”
22按《宋史·度宗纪》“五年三月戊辰，马廷鸾为右丞相兼枢密使”
23按《宋史·度宗纪》“十一月戊辰，少傅吕文德乞致仕，诏特授少师，进封卫国公，依所请致仕 ”
24按《宋史·宰辅表》“正月丙寅，江万里为鲍度所劾，罢左相，戊辰，以观文殿学士知福州、福建安抚使。”
25按《宋史·度宗纪》“七年春正月乙丑，子是授左卫上将军，进封建国公”
26按《宋史·度宗纪》“五月乙酉，赐礼部进士张镇孙以下五百二人及第出身”
27按《宋史·宰辅表》“八年十一月乙卯，马廷鸾罢右相，除观文殿学士、知饶州，己未，免知饶州，以观文殿学士、鄱阳郡公、提举洞霄宫”

        </div>
      </div>
    </div>
  </div>
</div>
<!--update:2025-08-30 09:41:26-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="武德,重光,贞观,延寿,永徽,显庆,龙朔,麟德,乾封,咸亨,上元,仪凤,调露,永隆,开耀,永淳,嗣圣,文明,光宅,垂拱,永昌,天授,长寿,延载,证圣,神功,圣历,久视,大足,长安,神龙,景龙,景云,太极,延和,先天,开元,天宝,圣武,至德,顺天,上元,宝应,广德,永泰,大历,建中,天皇,兴元,贞元,永贞,元和,长庆,宝历,大和,开成,会昌,咸通,乾符,广明,中和,光启,文德,龙纪,大顺,景福,乾宁,光化,天复,天,唐代墓志汇编续集全文在线阅读,唐代墓志汇编续集全文在线下载,大玄古籍书库">
<meta name="description" content="周绍良主编。1992年上海古籍出版社排印本。收出土唐代墓志四千余通,系录文加标点断句而成,附有较详细的人名索引。2001年上海古籍出版社又出版周绍良、赵超主编的《唐代墓志汇编续集》,收入1948年以后出土或新发表的唐代墓志一千五百六十七通。_唐代墓志汇编续集_全文在线阅读_唐代墓志汇编续集_全文在线下载_大玄古籍书库">
<title>唐代墓志汇编续集_周绍良_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">唐代墓志汇编续集</span> <br/>
          作者： <span class="inputVal" id="bkauthor">周绍良</span> <br/>
          朝代： <span class="inputVal" id="bkdate">近代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,史学,完结</span> <br/>
          字数： <span class="inputVal" id="bknum">[book_length]1010132</span> <br/>
          说明： <span class="inputVal" id="bkdec">周绍良主编。1992年上海古籍出版社排印本。收出土唐代墓志四千余通,系录文加标点断句而成,附有较详细的人名索引。2001年上海古籍出版社又出版周绍良、赵超主编的《唐代墓志汇编续集》,收入1948年以后出土或新发表的唐代墓志一千五百六十七通。</span> <br/>
          封面： <span class="inputVal" id="bkimg">Z_5909.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]唐代墓志汇编续集
[book_author]周绍良
[book_date]近代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,史学,完结
[book_length]1010132
[book_dec]周绍良主编。1992年上海古籍出版社排印本。收出土唐代墓志四千余通,系录文加标点断句而成,附有较详细的人名索引。2001年上海古籍出版社又出版周绍良、赵超主编的《唐代墓志汇编续集》,收入1948年以后出土或新发表的唐代墓志一千五百六十七通。
[book_img]Z_5909.jpg


[book_title]武德
№武德００１
【盖】
唐上柱国邢国公李君之墓铭
【志文】
□昔天造草昧之初，有圣经纶之始，原鹿逐而犹走，瞻乌迁而未宣，必有异人间出，命世挺生，负问鼎之雄图，郁拔山之壮气，控御英杰，鞭挞区宇，志逸风飚，势倾海岳。或一九请封函谷，或八千而割鸿沟，或夏殷资而兴亡，或楚漠由其轻。懋功隳乎既立，奇策败於垂成，仰龙门而摧鳞，望天池而坠翼者，求之前载，亦何世无其人！公讳密，陇西成纪人也。长源远逝，崇基峻极，九功谐於虞夏，七德播於赢州。祖曜，周太保魏国公；父宽，隋柱国蒲山公。匡周之美，姬旦愧其深仁；平吴之功，杜预惭其远略。公渥洼龙种，丹穴凤雏，生而五色，日千里。起家左亲侍。驱驰阶阉，晖英廊庑；出入禁门，光生道路。绮襦纨幛，非其好也。屏居一室，势不营利，交则一时俊，谈必霸王之略。有隋二世，毒被八荒，杼柚空於税敛，老弱尽於□□，怨言发於山石，穷魂哭於野鬼。群盗并起，民不聊生，万里萧条，人烟断绝。公□剑雷息，意在亡秦，发迹□梁，奋飞巩洛，救敖庾而塞に辕，杜飞狐而临白马。绿林青□之豪，蒙轮杠鼎之客，四面云合，万里风驰。隋将王世充率江淮之劲勇，驱幽并之骑射，鼓之洛，只轮无返。宇文化及尽百越之敢死，穷三秦之骁锐，翦之河坝，疋马不归。於是胡骑千群，长戟百万，饮马则河洛可竭，作气则嵩华可飞。故得威砻华夏，声振宇宙，徒人事之有会，信天道之深远，俄而虑出图表，衅起□心，无乎阴之先鸣，有迥溪之垂翅。遂拥众西迈，谒帝承明，授上柱国，封邢国公，拜光禄卿。礼埒维城，荣加恒典，参二王之後，厕周公之胤，入居九列，出总六戎，与元号奉王，东讨洛邑，出鸡鸣之关，次休牛之塞，诏公旋更尽嘉谋。公想淮阴之伪游，惧彭王之诈返，内怀震恐，弃军宵遁，熊耳峰危，羊肠径，降吴不可，归蜀无路，顾骏马以徘徊，哥虞兮而流涕。同阴陵之失道，类尸乡之丧元，春秋卅七。诏公礼葬焉。公体质贞明，机神警悟，五行一览，半面十年，雅善书剑，尤精文史。至於出天入地之奇，拔帜拥沙之妙，莫不动如神化，应变无穷。既负纵横之才，又遇风云之会，望紫氛以镶首，凌扶摇而振翮。总不召之众，问独夫之罪，从我如流。
三分将二，遂有囊括四海之志，并吞六合之心。既而神器有归，策名天阙，委质北面，□□东征，□以震主自疑，功多是惧，将远游以逃难，翻涂穷而及祸。惜乎！高鸟未尽，良弓遽折；佼兔不获，韩卢已亡。天子过细柳以兴嗟，闻鼓な而动思，曲展事人之节，是申旧君之礼，粤以武德二年岁次己卯二月庚子朔十六日乙卯，葬於黎阳县之西南五里之平原。故吏上柱国使侍节黎州总管殷卫澶四州诸军事黎州刺史曹国公徐世、上柱国临河县开国公柳、上柱国阳武县开国公□□、上柱国闻喜县开国公杜才干等，或同婴世网，或共涉艰辛，或感意气於一言，或托风云於千载。并登尧世，不列元恺之功；俱为汉臣，独漏山河之誓。所以恸深栾布，悲甚向雄。惧陵谷之推移，勒斯铭於泉户。庶神游楚国，无惭项羽之臣；魂往齐都，不愧田横之客。其词曰：
如马唐臣，犹龙周史，弘道百世，迈德千祀。奇伟间出，才雄代□，□种仍传，兰芳不已。世济不陨，推公挺生，光流玉润，响振金声。英姿□晕，雄略从横，蹑云高□，搏风共征。运属道销，时逢改卜，朱旗爰举，素灵已哭。野战群龙，原驰走鹿，竞窥周鼎，争亡秦族。遭时蠖屈，乘运凤翔，劬劳百战，经营四方。振荡六合，牢笼八荒，始开楚鼎，终基汉皇。爵穷五等，位登九棘，帷幄参谋，高衢骋力。逸足方远，修□未极，从壑摧鳞，摩霄坠冀。阴陵迷路，尸乡陨身，长男丧楚，少女□□。惊魂靡托，返葬何因？列树松贾，唯余故人。
（录自《隋唐五代墓志汇编》河南卷第一册）
№武德００２
【盖】
失。
【志文】
夫人讳，字耶书，京兆万年人也。五霸迭兴，叔孙称其世禄，二相继踵，孟坚美其华宗。岂止渎上文儒、流四始之誉，杜陵风采，定七庙之仪。照谍映图，可略言矣。曾祖旭，司空公。祖■，逍遥公。父世冲，上开府营州总管，民部尚书。夫人禀质端庄，天资婉顺，班家名教，德著官闱；蔡氏门风，艺兼真草。张丞相之求婿，即许萧咸，郗太尉之选姻，悬欣逸少。笄许之年，粤归于氏。西平待封，与隽薛而编名，益寿树功，共张李而齐骋。太师则经纶王业，太尉亦夤亮天功。於君承弈世之英仪，诞名公之风韵。吹荣虚枯，足称机辩。析豪分理，时屈帐中。伯宗谅□，数申裁正；巨源鉴识，犹资褒贬。岂止忧勤中馈，辅佐进贤而已哉。大业十年，从夫述职。铜梁亘五千之，王垒经九折之危。鱼轩遥遥，已载怀於逾阈；锦车杳杳，实伤情於顾瞻。萱树莫徵，琼茅难再。义宁元年八月十日遘疾，卒於蜀郡之城都，时年卅四。呜呼哀哉，於君悼华於桃李，恸贞洁於琳琅，鼓庄瓮而心沮，对番簟而神伤。重弃官於明宪，痛营魄於他乡。爰命世子，崎岖反葬。世子奉柩霄逝，泣血星行。卜兆开茔，筮日迁窆。乃以武德三年太岁庚辰二月乙未朔八日壬寅归葬於万年县之福闰里樊川原，礼也。色既华而遽落，德惟茂而先衰。昔朱＊而同往，今丹旒而独归。历旧宇而不■，就新坟而永依。呜呼哀哉！乃为铭曰：
世功世禄，大德大儒，国传汉璧，人连魏珠。既司水土，乃尚纶书，庆垂合度，祥锺应图。孝友温恭，言容淑令，苡宣芳，葛蕈流咏。孟母仁深，樊姬德盛，琴瑟谐和，宾庭谨敬。灵关眇眇，骊驾，雾侵景谷，霜犯衣。莲花夏落，细柳春衰，三从何去？万里魂飞。存没永分，去留长诀。空恸遵途，无由临穴。哀哀嗣子，崩心泣血，敢用雕镌，式彰贞节。
（录自《隋唐五代墓志汇编》陕西卷第三册）
№武德００３
【盖】
失。
【志文】
张士高，本望南阳，相州林庐县人也。□君建国承家，赐姓命族，导之源於荣先，构逮叶於扶桑。祖荣宗，怀袖万顷，德榜一□。践三台而上游，登四岳而杰立。羽仪当代，□俗归怀。德被黔黎，辞兼丹漆。君资神昴宿，禀气嵩山，百金不足著其情，四时无以□其信。蓝田之生璧，丹穴之育雏。岩与嵩岱齐峰，洋洋共江河并注。千寻特秀，栋梁之器先标；六翮孤飞，羽仪之望已□。建■临部，飞莅人。信之如敫日，归之如流矢。济之以礼，不假蒲鞭之盛；示之以□，无违竹马之契。方谓皇天无亲，唯德是辅，神不与善，方亏逮步。斯则霄中坠羽，□旦□光，松筠见，芝兰被刈。去武德五年二月十四日，崩於魏地。
呜呼哀哉！悲伤黎庶。
（录自《隋唐五代墓志汇编》北京卷第一册）
№武德００４
【盖】
大唐故赵府君墓志铭
【志文】
大唐故秘书省司辰师赵府君之墓志君讳意，字如意，襄州襄阳人也。大矣安居，宦游京辇。君家连贵胄，弈叶衣冠，世轨风模，恒居昼节。去隋大业十一年诏授秘书省守司辰师。至如躬初下政，九族之道邕熙；一任京官，五□之仪清肃。又至大唐武德二年五月，诏授秘书省太史兼司辰师。君推心奉国，夙夜虔恭，屈体思仁，心希静乱。於是堂堂之诵，响彻於天庭；济济之风，令闻於朝野。君春秋六十有一，以武德九年岁次景戌朔四月一日己未崩於雍州万年县崇义坊。朝伍凄然，赴闻皇阙之内。即以其年斯月九日葬於京城东南侯宋村东北。考龟命筮，以安居所。遂即穿兹玄宇，构立坟堂。度日取时，迁灵永处。镌金留记，刊石为铭。宇宙同终，存之不朽。其铭曰：
於惟若人，实光重世，耕道猎德，依仁游艺。偃息四端，周旋五际，玉华既剖，金膏可砺。永辞华屋，即安荒兆，原野终空，车徒暂扰。陇被晨霜，松吟宿鸟，朱灯已灭，幽关难晓。
（录自《隋唐五代墓志汇编》陕西卷第三册）
№武德００５
【盖】
失。
【志文】
大尉秦王刀人高墓志铭刀人字惠通，渤海人。其先高辛氏之胤也，祖成，并世著英声，门传冠冕。
金玉交映，青紫相晖。父世达，隋密州高密县令。制锦有方，不假询於子产；弦哥远播，遂得之於子游。刀人立性温恭，禀质柔顺。三从既备，四德无亏。武德五年六月五日被选入内。以为刀人。睹洛神之词，嗤宓妃之娇态；观鹊巢之咏，慕后妃之令淑。秋风未发，悲兰蕙之早；寒霜靡零，嗟桃李之先落。武德九年四月十日寝疾，卒於公馆。春秋卅，即以其月十四日葬於长安县龙首乡。乃为铭曰：
洪源眇眇，华胄绵绵，公侯世及，冠冕相传。诞生淑懿，绝後光前，兰桂竞馥，桃李争妍。始陪华馆，翻悲逝川，草低晓露，松没朝烟。如何匣玉，永幽泉！（录自《隋唐五代墓志汇编》陕西卷第三册）

[book_title]重光
№重光００１
【盖】
无。
【志文】
砖。朱书蓝地。
重光元年庚辰岁二月甲午朔廿二日乙卯，故交河郡田曹司马敦煌张氏武嵩之墓表。
（新疆博物馆藏志，录自侯灿《解放後新出土吐鲁番墓志录》）
№重光００２
【盖】
无。
【志文】
砖。朱书。
重光元年庚辰岁二月朔甲午廿二日乙卯，新除鹿门散望，追赠虎牙将军泛法济之墓表。
（新疆考古所藏志，录自侯灿《解放後新出土吐鲁番墓志录》）
№重光００３
【盖】
无。
【志文】
砖。阴刻填朱蓝灰地。
重光元年庚辰岁二月甲午朔廿八日辛酉，新除田地郡省事，迁侍郎，追赠建义将军、都馆曹郎中，敦煌张氏鼻儿之墓焉。
（新疆考古所藏志，录自侯灿《解放後新出土吐鲁番墓志录》）
№重光００４
【盖】
无。
【志文】
砖。阴刻填朱蓝地。
重光元年庚辰岁二月甲午朔廿八日辛酉，新除侍郎、迁殿中将军，转ㄜ林令，追赠平莫将军、仓部、库部、主客墓表。
（新疆博物馆藏志，录自侯灿《解放後新出土吐鲁番墓志录》）
№重光００５
【盖】
无。
【志文】
砖。朱书。
重光元年庚辰岁三月朔甲子十日壬申，故严道高之记。
（新疆博物馆藏志，录自侯灿《解放後新出土吐鲁番墓志录》）
№重光００６
【盖】
无。
【志文】
砖。阴刻添朱。
重光元年庚辰岁三月甲子朔十三日丙子，新除侍郎、迁东宫谘议参军，转长史，新潮凌江将军、ㄜ林令，追赠广威将军、馆曹郎中张仲庆，春秋六十三，殡葬斯墓也。
（新疆考古所藏志，录自侯灿《解放後新出土吐鲁番墓志录》）
№重光００７
【盖】
无。
【志文】
砖。朱书蓝地。
重光二年辛巳岁五月丁巳朔四日庚申，新除侍郎，转迁祀部司马，追赠祀部长史故张弘震，春秋七十六，殡葬斯墓。
（新疆考古所藏志，录自侯灿《解放后新出土吐鲁番墓志录》）
№重光００８
【盖】
无。
【志文】
砖。朱书灰地。
重光四年癸未岁七月朔乙亥定，二日丙子执，以前长下左右，今补箱上将傅僧邴之墓表。
（吐鲁番文保所藏志，录自侯灿《解放后新出土吐鲁番墓志录》）

[book_title]贞观
№贞观００１
【盖】
失。
【志文】
夫人姓张，字娥子，洛州河南县人也。假黄越仪同三司伊州刺史仲雍之孙，本郡中正定国之女。夫人挺生望族，类皎月之亮高天；诞出游神，若青松之郁崇岭。年十四，婚媾王氏。未寻曹氏之诫，善合女仪，不览周礼之书，工明妇则。
弄鸣机之杼，锦字成文；制朝章之服，能全对舞。至乃菊芳秋渚，花茂春{艹园}，桂醑盈樽，兰肴满席，宴会嘉宾，静言座客。夫人因顾镜前，怆而思善，即以斋戒自防，不言荣辱在意。但烛飓风裹，浮焰难留；日落西山，光阴讵几。以大唐贞观四年岁次庚寅八月癸巳朔四日景申薨於私第，以其月十四日景午窆於邙山之阳仓东北隅一里。孝子等居丧逾礼，毁过灭性。然居诸不驻，露往霜来，冀勒之玄石，永记遣芳。乃为铭曰：爱淑令德，贵诞承贤。仪容窈窕，丽质■娟。毛施愧侣，药妇羞妍。第无瑶第，人有人仙。东流逝水，西倾落日。百年遇隙，一何遄疾。杨风萧索，松声■■。一闭泉扉，人生永毕。
（录自《隋唐五代墓志汇编》洛阳卷第二册）
№贞观００２
【盖】
失。
【志文】
君讳谅，字慈信，瀛州博野人也。昔帝唐纂业，爰登四岳之尊；宗周抚运，诞隆五等之列。於是仁贤继轨，冠盖相望，焕乎史策，悬诸日月。祖隆，魏伏波将军、亳州刺史。允文允武，作辅作蕃，高山景行，清澜不息。考让，齐门下通事、冠军县令。人承纶诰，出赞皇华。喉唇之寄莫先，分命之功显著。君体三才之杰，履得二之机，素志与澄澜自清，高风与秋霜共烈。千门万户，指掌可期；三墨八儒，同夫拾芥。斯所谓拔乎其萃，羽仪当世者也。释褐为无棣县主簿，又除鸿胪寺录事。长裾之□，□属国华，麟趾邈其难追，缙绅高其雅俗。方当导源□□，引叶扶桑，岂期王树颠枝，瑰峰落构。春秋五十六，贞观五年岁次辛卯正月辛酉朔六日丙寅卒於家。粤以其月廿五日改窆於河南千金里。以为道丧难续，人逝不追，爱录遗芳，刊诸玄石。其铭曰：
长澜氵尔々，高基峨峨。蓝田曜彩，琼树疏柯。本枝百世，金玉相和。贻厥翼子，冠盖骈罗。五山程瑞，四渎降神，爰禀秀气，挺生异人。风流夙著，英华日新，忠惟后，孝感仁亲。天道盈缺，世祀参差，春兰未歇，秋菊遽萎，树风成□，草露忽移。寂寂荒阶，寥寥虚馆，生平雾歇，宾僚雨散。陈榻长悬，□琴罢弹。南皮不赏，北阜俄扃，蹉跎人世，寥廓□楹。坟间露重，松上风惊。夜台难晓，谁听鸡鸣。
（录自《隋唐五代墓志汇编》洛阳卷第二册）
№贞观００３
【盖】
唐故宫人丁氏墓志
【志文】
大唐故宫人丁氏墓志宫人丁氏，扬州建康人也。姿容淑丽，宫德流远，选自良家，声著椒掖，合庭逾迈，巢驷不停，尝异□姑，匡天奇女。春秋七十。贞观五年岁次辛卯正月廿六日辛酉朔，卒於掖庭。即以其月卅日庚寅，以七品之礼葬於长安县龙首原。
或镌柔范，用彰迁贸。呜呼哀哉！乃为铭曰：
德右□伍，仪容绝世，以此雪迥，奄从夜逝。■镜虚设，罗衣罢曳，勒石幽泉，传芳後裔。
（西安碑林藏石）
№贞观００４
【盖】
失。
【志文】
唐故大将军主客郎中县男李君墓志铭君讳立言，字义方，渤海人，燕司空洪八世孙也。昔高阳才子，忧感白云；太极真人，祥膺紫气。自兹已降，名器相循，锺鼎常，风流史管，武功文德，标映终古。祖制，周仪同大将军、冀州刺史，新昌敬公。上处之际，望实甚高，以济世之才，屈时来之运。父纲，见任大唐太子少卿、上柱国、新昌公；德冠人伦，道符天爵，非礼不动，非法不言。君幼渐庭训，早游庠序，以仁求己，以德庇身，战战怀孝敬之心，温温有恭人之貌。艺兼刀笔，学综经史，六行毕宣，一言无择，贞固足以干事，诎慎笃以至公。弯弧之技，俯同爰臂，投盖之力，足举龙文。但以世传儒雅，志禀清素，深用为耻，不以自媒，是故僚友之内，罕或知者。义宁中，以平京城勋授大将军。武德初，授太子舍人，寻迁中舍人，又加中散大夫。九年，除主客郎中。贞观初，赐爵县男。少师以明德旧齿，师范圣储。虽时有审谕，而常婴羸疾，君色养左右，趋走晨昏，辨忧喜於寝膳，求温清於床枕。春秋鼎盛，福善褰期，运促道□，奄从神化。以贞观五年正月四日卒于永兴里第，年五十。即以其年岁次辛卯二月辛卯朔六日景申，葬於洪原里之地。
少师有子五人，并朗润相晖，难为兄弟，多以少年，相继殂落，门户所寄，唯君而已。朝长谢，万古无追。龟筮叶从，言归中野，丧明之痛，虽自勉於昔人，去椁之俭，固有同於先哲。式旌幽壤，述铭云：
赫矣少师，门膺灵庆，笃生才子，克诏克令。蹈义履仁，居中体正，志述文武，神资爱敬。陆沉怀道，世清干禄，廊庙虚衿，公卿推声。政惟四敏，交无下黩，应实松贞，循名兰郁。逝川夜急，隙驷朝奔；新安坎路，羸博归魂。灵只多忍，倚伏谁论？宁闻礼教，遂绝玄言。照车沉影，连城理价，阅世幽垌，终天长夜。劳息齐旨，晦明相谢，邈想通人，谁言恒化。
（西安碑林藏石）
№贞观００５
【盖】
失。
【志文】
隋尚书右仆射北平襄公第七息谒者台议郎故段世弘，粤以大唐贞观五年岁次辛卯十月丁亥朔十四日庚子，归葬於雍州咸阳渭阳乡。
（录自《隋唐五代墓志汇编》北京大学卷第一册）
№贞观００６
【盖】
失。
【志文】
君讳路，字叔道，魏州顿丘人也。伯翳佐舜，嬴姬启其源；造父匡周，赵氏分其派。资暖爱於冬日，功冠五臣；识符宝於恒山，祚除三国。貂璋世代，交映青紫，弈叶连辉，被乎载籍，可略言矣。祖安，魏银青光禄大夫、并州乐平郡守。
父延，齐兖州曲阜县令。并誉结民谣，功传史册。君德由天纵，道自生知。雅量弘深，神机洞远。齐赵郡王辟为参军事，周平东夏，为卫国县功曹。立志无违，出言必践。仁信显州里，孝友著闺门。岂其逝水不归，夕光迥隙。以隋大业十三年四月九日终於寝室，春秋七十有二。男以大唐贞观五年十月丁亥朔廿三日己酉迁於＊茔。山河恐带砺之期，竹帛有磨灭之岁。刊诸金石，冀存不朽。乃作铭云：
佐舜之後，匡周之余，蝉联廊庙，赫弈簪裾。缣缃不绝，日月悬诸，惟君嗣美，挺此秀英。承藉地胄，风味天□，臣□显□，孝乃扬名。川流不息，风烛宁借，佳城＊泯，□□□□。兰桂俱＊，令需转驾，万古千秋，□□□□。
（录自《隋唐五代墓志汇编》北京卷第一册）
№贞观００７
【盖】
失。
【志文】
唐故和州历阳县令孟君墓志铭君讳公行，宇遵道，平原平昌人也。昔文王开基，周诗播其遗；穆伯命氏，鲁史赞其余风。暨乎秦汉已前，魏晋之後，击钟陈鼎之贵，经文纬武之英，咸布在方册，可略而言矣。高祖謇，魏散骑常侍、殿中尚书，出除平州刺史，薨，赠幽州刺史，缢曰简公。位亚三台，功侔十乱。人伦仰其风格，社稷以为栋梁。曾祖干，魏光禄卿、秘书监、营州刺史，薨，赠青州刺史，谧曰贞侯。笼括风云，卷怀日月。禄弥多而家益俭，爵逾重而心不骄。祖，魏司空公威之弟，仆射季之兄也。除卫尉、廷尉二寺卿，怀州刺史。墙宇崇邈，神姿清远，貂蝉交映，花萼齐荣。至若杨彪五公接轸，王凤五侯俱拜，顾我而言，彼有惭德。父仲康，齐骠骑大将军、银青光禄大夫，都官郎中、大理司直、北豫州长史，城皋、广武、北平、渔阳四郡太守。英华外发，冰雪内凝，砥名行以厉小人，弘信义而接君子，故能缉熙帝载，领袖时宗，壮绩鸿猷，没而不朽，君诞英哲之胤，承通德之门，早挹波澜，蕴陵云之气；夙闻礼教，成樽节之仪。言为□的，行合规矩，万顷难量，千里斯应。齐武平二年，君才志学，阀府仪同三司崔季舒□衿待士，光选府寮，以君地胄清华，奏补参军事。周平东夏，委质而归。大象元年，毕□□州总管府户曹，转滁州刑狱，迁西谯县令。君三端无滞，五听若神，吏皆敛手，民□□德。有隋革命，旁求隽杰，开皇二年，授吉州兵曹。十二年，授同州司士。十六年，授□□司仓。二辅神皋，八川都会，苟非奇士，□居此职？仁寿二年，应诏举为雍州咸阳□□。君以宽济猛，用简治烦，凶渠摄气而□恶，猾党畏威以从化。炀帝以三川沃壤，□□彼同，乃弃偏据之小，处宅中之大，背河溯洛，揆景瞻星，铨擢时髦，崇兹壮观，授□□东都大监丞。九年，迁将作监丞。俄而炎精云暮，水斗山亡，銮驾飘沦，长蛇纵毒，□拔足无路，垂翼虏庭。大唐膺千年之期，允百灵之望，财成天地，□一车书。君重睹休明，亲承皇鉴，武德四年，奉敕检校营造。八年，出□和州历阳县令。君下车布政，观民制范，刑礼兼设，不肃而成。庶享如山之寿，奄遘弥留之疾，贞观六年八月廿日终於官舍，春秋七十有五。民庶感德，大临门庭，回辕之日，号送逾境。七年四月戊申朔十四日，归葬於洛州洛阳县清风乡月城里。惟君资孝友以立身，禀仁爱而为性，雍容文雅之囿，逍遥坟素之场。逸彩云浮，清风月亮，矜严易睹，喜愠难窥。皓皓焉，森森焉。若碧海之澄波，邓林之耸干。历仕四代，无亏一德，安乎卑位，悔奄不生，可谓卷舒随时，穷通达命者也。而福善无徵，逝川易往，溘轸中楹之梦，遽为埋玉之冤。嗣子玄镜，诉穹苍而不逮，擗厚地而拊心，痛嘉猷之眇嘿，托玄石以流音。铭曰：
酆邑开原，鲁邦纂系，自兹厥後，贤良无替。昭穆重晖，簪裾弈世，声振金石，芳逾兰桂。惟君挺生，玉润冰清，龆年著称，白首驰名。操刀制锦，功立行成，恩沾故吏，爱结遗氓。□□风□，悲哉落晖，生浮世促，吉往凶归。号天永慕，泣血长违，悠悠终古，无绝音徽。
（录自《洛阳出土历代墓志辑绳》）
№贞观００８
【盖】
失。
【志文】
隋左光禄大夫耿公墓志铭公讳士隆，字师，太原晋阳人，漠代郡太守泽之後也。祖豫，魏冠军侯、原州刺史；经邦作范，方岳驰名。父子相，释褐除新□□令，隋□授仪同三司、丰州刺史，转授开府使持节，少内史、大将军，封陈州顿丘郡开国公、并州总管、河北道行台、尚书右仆射、柱国。十四年，气疾暴增，薨於私第。赠上柱国、敬公，食邑三千产。大业三年，加赠司徒公、尚书令，灵、豳、丰、夏、银、盐、尚、庆，云、胜十州刺史，改谧明，上柱□如故，魏国公、食邑三千户。公侯必复，唯君所存，譬彼兰惠，扬芬吐萱。君以开皇元年，释褐帅都督，领左亲信、仪同三司、骠骑将军、□□□左备身将军、正议大夫、耿公、左备身郎将、留守西京，左□□将军、光禄大夫、江南道元帅总管、尚书左仆射、耿国公。参赞机权，冕旒毕袭，蕴灵岩之奇气，体中贞之妙旨，风飚郁乎龀岁，岐嶷表乎弱龄。
川凝墙峻，邈其难测，鸿□□矫，林荟波澄，爰始登庸、礼仪邦国，邦国伊何？忠贞是[A092]；礼仪伊何？汪汪墙仞。公令誉夙彰，兵栏是任，将军之重，岂独任延；振威之隆，非惟王导。有隋之季，江湘□聚，帝曰俞往，总兹戎旅，威加南越，声驰禁御，荆衡之地，唯君所处。千秋之佐汉室，程昱之仕魏朝，方之於公，未为得也。于时四海沸腾，中原逐鹿，皇家霸有宇宙，王世充伪□随銮，既怀项籍□楚之谋，谬尽霍□佐汉之节。君乃兴师七泽，言赴三川，曾未浃晨，世充矫号。四年，鸾舆问罪，戡定□□。君以此时薨於□邑。贞观七年十月五日，改窆乎洛州洛阳县北邙山千金乡安平里。玄扃故，九京长夕，翳翳神衢，永镌斯石。乃为铭曰：
於惟荣族，爰斯篆籀，弈弈簪缨，昂昂领袖。□兹衮职，表此松茂，戢景沂洄，潜晖奔流。晨光落彩，朝华委秀，阡眠丘陇，峡莽林□。照□□□，□□□□，□□□□，□□□□。□□外朗，佳城内廓，玄石徒铭，□□□。
（录自《洛阳出土历代墓志辑绳》）
№贞观００９
【盖】
失。
【志文】
隋故开府仪同三司场君墓志铭并序君讳业洛，弘农华阴人。世轩□□子，族派枝分，因邑命氏，用故洪胤，服衮坐槐，式光丹策，辞金戒惑，聿图青史，连徽懋绪，簪裾允袭。□略，隋宋州下邑县令；父买，任奉县主簿；并璋流润，芝□腾芳。君禀质灵源，资神峻岳，闻诗闻礼，誉表髫年，□□唯仁，声彰绮岁，脂粉文艺，耕耘坟典，前言往行，怡玩清襟。随主问罪荒陬，陪奉銮躅，元戎凯捷，授宣惠尉。寻属李密内侮，称兵巩洛，君奋戈骋锐，屡折凶徒，以□功後主，授开府仪同三司。方当劲积勤王，投身静难，俄□□□问□山□终□。君潜迹丘壑，偃息衡皋，□讳于□□□卒岁。昆弟三人，天伦缉穆，均上衡之友爱，侔第五□□□。但辅仁□爽，□疹弥留，以大唐贞观七年十一月□□日终於里舍，春秋六十。夫人吕氏，惠心婉顺，六行克□，雅性闲和，四德光□。□偶君子，好合瑟琴，先以大业二年四月廿三日卒。粤以其年十一月廿八日，合葬於邙山，礼也。谅夫身世□阐，川壑易改，不有刊勒，芳猷永坠。是用式镌徽烈，贻诸泉□。铭曰：
第二夫人李氏，皇太元年三月内卒。削成□秀，长澜吐□，德雅因袭，清慎惟新。重光台铉，弈世□臣，庆蔼遐浃，缨黻斌斌。降生时哲，天经地义，淳孝在躬，□类余被。外潜□□，内融羽□，诗书是敦，礼乐攸寄。随后振武，大讨羌夷，君参戎阵，宣德始基。蟊贼蜂舞，屯逼洛湄，频登五伐，报效三司。善徒言，沉こ绵岁，见沦西景，魂迈东岱。薤露凄凉，池柳容裔，镌徽玄石，傅芳永载。
（录自《洛阳出土历代墓志辑绳》）
№贞观０１０
【盖】
失。
【志文】
隋故朔州长史徐君墓志铭君讳彪，字仲斌，兖州高平人。其先帝喾之苗裔，有周之自出也。神基层构，华山作镇於西州；长澜自遴，漠水流湍於南国。固以昭彰史册，冠冕缙绅，标时景俗，风流素起。祖虔，魏镇西将军、冀州刺史；父庆，齐龙安将军、海州司马；并风裁雅峻，道素弘深，籍甚徽猷，堂构斯在。君含和命世，资神秀出，烂云霞於襟抱，结黼藻於胸怀。至夫孝友仁义之心，忠谅笃诚之节，斯实得之天性，匪由矜尚而致诸。起家为襄州总管府户曹参军事。虽刘仲雄孤芳前叶，岑公孝道映曩辰，相与提衡，彼此而已。又迁朔州长史。弼谐庶政，参赞大邦，素誉清规，如可言世。方膺高门之庆，允当天材之徵，福应相愆，梁阴遽尽。春秋五十八，以隋开皇十九年十月廿四日终於邺城。权窆於张网里。夫人河东郡君爨氏，雁门阳平郡守善道之女也。淑性优闲，机神爽厉。既而来仪君子，载华邦族，及偕愿不遂，遽恸崩城，端居洁行，克隆家道。至於辍食断机之训，埋羊徙宅之规，藐尔诸孤，析薪是荷。春秋七十八，以大唐贞观七年正月廿二日终於家。粤以八年岁次甲午十一月己巳朔五日癸酉，穸於洛阳清风里。恐龟兆无论，陵谷迁移，故式昭景行，置诸贞石。其词曰：
神丘弈弈，德水汤汤。猗欤世胄，为龙为光。仁贤踵武，冠盖相望。惟君间出，德音无竞。玉润金声，霜严冰净。光前绝後，风规迥映。理翮从事，骧首登庸。天工克代，物誉斯锺。琅琅昆玉，肃肃风松。参差报应，冥昧苍昊。遽动津门，俄乖世道。去矣玄堂，伤哉黄乌。丹双□，素辐方辙。祖遣凄断，薤歌哀咽。白楸已朽，黄肠新列。一遵鲁，永永同穴。风悲陇路，日者松丘。幽幽泉烛，烈烈行楸。城阙阻兮人世远，白日墓兮玄夜□，勒铭於沉壤，庶贞芳兮独留。
（录自《洛阳出土历代墓志辑绳》）
№贞观０１１
【盖】
失。
【志文】
观夫天地回旋，阴阳运动，居诸不□，逝者如斯。信阳山人□□裔□濮水傍边，虚闻郑曲，吁可畏矣。岂不悲哉！君讳秀，字文才，营州柳城人，漠常山王张耳之苗裔，晋司空华之後。昆山德水，出自乾维；汤谷灵枝，生於日路。同气分源之族，连根派叶之宗。如彼桑河，详於载籍者矣。曾祖周，昌黎郡中正；祖伟，建德郡功曹；父珍，怀远县令。君弱冠登仕，秉义怀仁，掷研从戎，飘校尉，身使弓马，性爱璋。搦翰含毫，则菟悲纸贵；鸾孤呜□，则燕落犭爰啼。
加以敬事友朋，留连杯酒。当其得意，陶然忘归。以贞观九年八月十日□於崔氏，众宾满席，危坐陪□。身与□□同倾，气共深醴俱尽。春秋卅有八，卒於樽俎之间。一息不还，千秋长往，呜呼哀哉！即以其月廿一日乃葬於龙城。
（录自《隋唐五代墓志汇编》北京卷第三册）
№贞观０１２
【盖】
失。
【志文】
大唐故度支郎中彭府君墓志铭并序君讳师德，字大师，河南洛阳人也。肇源上皇，开基中古，以邑命氏，其来尚焉。至如彭咸辅殷，忠烈彰於简素；彭宣翊汉，茂范著於缣缃。故能垂裕後昆，流芳末胤，象贤踵德，不坠家风。并以布在民谣，此无假而详载。祖顺，齐袭爵魏昌子、北豫州司马、征北将军，给鼓角四部、薨赠燕州刺史、魏昌侯。德量宏邃，器宇虚凝，雅道逸於区中，清猷驰於域外。父信，齐陇西王开府参翠事，袭爵魏昌侯。襟神颖悟，风韵标举，等长澜之不测，若峭岭之难寻。诞秀符，笃生骐骥。君泰山玉种，汉水珠胎，挺质方润，含姿凶洁，克岐克嶷，匪斫匪雕，幼播神童之名，早流材子之誉。艺业家训，诗书庭禀。孝曰行本，自然爱敬，学为身基，宁须砺括。午二十三，释褐饶州行参军。沉沦下寮，处涅无淄，任薄才优，久而逾劭。寻以考绩连最迁□州常山县长。威恩并济，宽猛兼资。君子煦其春阳，小人赫其夏景。奸斜敛迹，□弊还淳。既而火德□□，水乡不反，大唐启运，亿兆惟新，广召英贤，委牧黎庶。许郑之德，尚且浇讹，是用屈君为长葛县令。刑清诵简，曾未浃晨；化洽民讴，不俟期月。鸣琴制锦之政，仁君神父之谣，斯乃望古为邻，可同年而语矣。绣衣之职，自古称难；豸冠之司，当今不易。以君在朝正直，处法廉平，於是超迁为侍御史。遂安公以皇族之贵，作牧交州，裒克吏民，多生怨议。命君推劾，恤彼黔黎，纠察严明，不避强御。使还称旨，擢授度支员外侍郎。接踵文宫，编名礼阁，既簪丹笔，且步青规，寻转郎中，以彰厥德。庶当羽仪多士，相礼升中。岂期逸翮方舒，修途末骋，彼苍寡惠，与善无徵，三寿未登，九原忽远。春秋五十有六，以贞观九年十一月二十七日遘疾，终於雍州万年县务本坊之里舍。惟君体粹开灵，乘和表质，衿情爽迈，标格秀举，非礼不动，忠言有章，德重黄金，行高白玉，奉上以恭肃，接下以宽和，泽洽去思，化存遗爱。而阅水东注，落日西沉，逝者不追，溘然长往。既先朝露，言归夜台，方与寂寮，同其永久。悲矣夫！粤以十年岁次景申四月辛酉朔十三日癸酉，还瘗於洛州洛阳县北邙之原。魂反故茔，骸归旧里，背□潼而瞻巩洛，去龙首而宅邙山，行路凄凉，朋僚堕泪。方恐天长地久，丘壑贸迁，敬述徽猷，庶传终古。
文曰：
蔼蔼兰萌，绵绵瓜瓞，文武继轨，贤豪绪辙。乃祖乃父，克明克哲，挺秀无穷，澄澜不竭。其一。孟胎教礼，曾孩禀慎，夙砺翘颖，早修墙仞。绮岁誉流，髫年响振，一言有诺，千金无[A092]。其二。爰初筮仕，解褐飞缨，二朝历宦，百行逾贞。丹墀屣步，青琐编名，方陪大礼，遽掩佳城。其三。日月不居，春秋递代，幽扃一闭，焉千载。陇雾朝凝，松烟晚晦，桑田或变，德音无昧。其四。
（录自《洛阳出土历代墓志辑绳》）
№贞观０１３
【盖】
失。
【志文】
故幽州功曹魏君墓志铭并序君讳岩，字嵩礼，河东安邑人。帝高辛之苗裔，姬昌之子，毕公高之后也。
姬弃播五谷以育黎元，毕万筮易占以定王职。股肱惟良，夹辅周室。子孙昌炽，必後其始。逮晋文霸有海内，烈卿十二，以注诸侯。魏二侯九王，清跸华壤，襄子三分晋室，惠王风穆神州。七雄并争，四豪竞驰。麟斗中原，龙飞四海。先且豹，执锐挥戈，风驱楚卒，取神州如拾芥，扫赤县若顺花。冥功汉阁，刊烈锺鼎。汉德既衰，武帝拨乱，三方鼎寺，宝历犹归。文苞六谊，武冠三军。换鞍易柱之锐，七步道文之巧。君臣辉焕，著自前经。父子蝉联，萎蕊徙古。祖藏，训谊尚近，庭教犹芳，尤善子史，遍闲流略，味六经以扬治政，错阴阳以谐历数。
魏镇柬将军父贵，天厌魏德，齐梁竞爽，鹿指犹纷，四海腾沸。结诚於代夏之秋，吐奇於汉兴之日。披犀投盖，不惮矢石之劳；搴旗拔帜，宁觉殷轮之苦。齐旆东指，勋第甲科，平吴之功既铨，定蜀之效亦著。授上柱国、车骑大将军、钜鹿郡公、恒州刺史。公余芳遐烈，胄远仁清，唐授幽州功曹参军，沉疴不辍，药饵无痊，针灸不瘳。公春秋六十有六，卒于私第。夫人刘氏，彭城人也。二十四帝之余绪，世胄英俊之芬芳。齐定远将军虔之孙，冀州治中兰之第四女也。弘四德以训闺闱，绢女仪以事君子。金光玉莹，赫弈相晖。识晷运之将终，知人灵之有极。
春秋四十有九，以武德四年四月二十四日卒。维大唐贞观十年岁次庚申七月己丑朔九日丁酉合葬於洛阳县清风乡邙山之阳，礼也。近亲悉悼，远戚■情。名随尘散，身逐风轻。荣华顿尽，世事虚声。其词曰：
诜诜魏公，廉耻自得，不履捷径，言行忠直。冥冥兮埏袤，窈窈兮泉深。嗟嗟兮伤悼，摧殁兮我□。
（录自《隋唐五代墓志汇编》洛阳卷第二册）
№贞观０１４
【盖】
失。
【志文】
君讳合，字玄符，洛阳人也。其先出自有周，德封於蒋，後以国为姓。魏太尉济十二世孙。曾祖平，魏乐安太守。祖隽，东魏武定五年除墨曹参军。父子虞，大象二年任济州户曹参军。公规模远大，隋大业八年，占募从戎，授建节尉。大唐武德四年，诏使授公戴州禹城县令。刺史孟啖鬼河济凶渠，图为反噬。公阴结义勇，承间掩袭，斩获魁首，奉表奉闻。诏授大将军、郓城县开国公，食邑一千户。寻奉诏授持节郓州诸军事、郓州刺史。武德六年，诏授持节扶州刺史。贞观三年，奉敕检校松州都督。八年，来朝於九成宫所，因疾弥留，其年八月廿七日葬。十年十月十七日，迁葬於洛阳之北邙埠。虽陵谷遽迁，而名不朽。乃作铭云尔。
（录自《洛阳出土历代墓志辑绳》）
№贞观０１５
【盖】
失。
【志文】
大唐故宋君墓志铭君讳行，字钦仁，州广平人也。自殷王缔构，开鸿绪以崇基；微子嗣兴，因锡国而命族。是以经邦佐汉，尚书令有燮理之明；御撤屏风，司空公标正谏之美。致使□驰往策，誉阐前修，组世传，人焉代有。曾祖庆，魏邛州蒲江县令；祖嵩，隋荆州荆阳县令；父干，鸿胪典蕃令，寻除宋州雍丘县令；并德彰慈父，道著贤君，清简扇於一城，茂绩弘於三善。君神仪特发，秀气凝，明允笃诚，孝友淳至。弱冠出身於国子应举。大业中，授宣德员外郎。武德七年，诏授越州都督府记室参军。以文才佐务，赞协有方，遂除括州都督府功曹参军，更转授记室参军。未逾数载，又除虔州司法参军，以其剖决无滞，延誉上闻。贞观八年，又除宣州溧水县令，俄迁虔州南康县令，皆鸣琴旬月，惠政遐宣，制锦甫临，仁风光举。岂止鸟巢白水，鸾舞重泉，五流谣，两岐致咏而己。可谓天听高远，善福无闻，谁云永痤幽穴，长归玄室。斯则霄中坠羽，旭日收光，松筠见凋，芝兰摧折。去九年，奉诏使於饶州。事了言还，其年三月一日，终於路中，春秋三十有九。呜呼哀哉！时感农夫释末，牧竖停歌；哀恸盈街，悲伤满路。今以大唐贞观十午岁次景申十有一月丁亥朔十二日丁酉葬於洛州邙山之阳。其地也，高原胜阜，中岳名山，北俯黄河，南临清洛。将恐河迁海变，谷徙陵移，余美小传，有时悬灭，勒兹泉石，永纪徽猷，其铭曰：
构趾所起，甲族是传，家风赫弈，繁衍蝉联。素德既远，清规自然，鸿烈文著，丕绪遐宣。缁衣是望，丹毂斯拟，辅仁莫徵，英姿所起。逸足未申，功名已纪，报施在天，遭际非理。夜川不止，朝露易，道长世短，物在人微。芒芒野圹，寂寂荒扉，归魂靡托，旅魄何依？泉门鸟思，垄树风哀，天长地久，古往今来。玄宫恒关，洞户弗开，丹青有变，镌石无颓。
（录自《洛阳出土历代墓志辑绳》）
№贞观０１６
【盖】
失。
【志文】
隋故仪同□□兖州长史徐府君墓志并序君讳纯，字业，东海人也。隆周敌封，因国受氏，玉润珠辉，世融冠族，乐则待诏漠武，与严贾而腾芳；干乃陪宴魏文，共应刘而挺秀。春兰秋桂，英徽继踵。祖雅，齐尚书右丞；持辖内台，声高紫阁。父瑜，周龙骥将军、魏州刺史；拥旄作牧，遗爱在民。君洪澜毓德，乔岳韬灵，籍仁义之方，优游谦恭之辙。
温枕扇席，率由斯至；趋庭禀训，造次必彰。笃志儒林，拘深泉涌，留襟文苑，绚藻霞舒。以秀才升第，调国子学生，频迁兼著作。君研该练，酬校精敏，蠹简咸理，鱼豕必甄。随文皇问罪江陌，君乃卷帙＊锐，以军功授三司仪同。开皇九年，除兖州长史，骥足高骋，光上佐。仁恕存乎讴颂，惠泽结於氓心。既而秩满言旋，攀辕轸恋，逸翮方举，亻素风先落，以大业九年三月九日，终于里舍，春秋五十有八。夫人王氏，榔耶人。父广之，并州司马。胄绪清华，神情婉顺，德容可范，任睦斯弘。俄而移天夙殒，孤稚孑立，夫人抱恭姜之誓，体孟母之明，抚育穷孩，克隆家业。报德奚爽，不终遐庆，仁寿二年五月四日卒，粤以□□贞觐□年十一月十六日，合葬于洛州洛阳县北邙之山，礼也。夫藏舟易改，桑海难期，不有镌勒，徽音莫纪。乃为铭曰：
崇基肇构，因わ启族，仁义前标，英才後育。猗欤庆绪，联蝉允淑，迪滋二世，三台作牧。公侯必复，道贲洪源，质挺筠桂，文馥兰荪。礼乐胥悦，诗书是敦，对策金马，高步王门。王门伊何，校书ら合，且□且缀，或酬或削。投卷陪麾，庸勋是酢，一邦□赞，千里骥□。甫春强仕，俄秋物化，明世掩晖，幽泉税驾。霜郊蔼晓，风松吟夜，徽列可传，光阴不舍。
（录自《隋唐五代墓志汇编》北京大学卷第一册）
№贞观０１７
【盖】
大唐泰州诸军事泰州刺史侯使君夫人潞国太夫人窦氏墓志
【志文】
大唐故泰州诸军事泰州刺史侯使君夫人窦氏慕志夫人讳娘子，扶风平陵人也。观津肇其世族，安成资其家庆。安丰魏其，才称不世；广国长君，退让行己。自尔蝉冕交映，徽猷无绝。祖弘，魏新野、扶风二郡太守、建昌县开国公。风度闲举，器识详济。不以豪右自居，不以才望矜物。
父璨，京兆郡丞，隋襄州长史。文武兼资，风云蕴秀。只服盛业，丕承家绪。夫人育庆含章，承规履素。婉＊嫁淑慎，式穆中闺。内柔外庄，统家有制。仰肃箴训，俯综工业。纟川组必殚其能，饣干＊无阙於礼。百两言归，永隆克配。六行昭备，四德光宣。孝敬自哀，率由斯至。及丁哀疚，殆不胜丧。粪土货财，宝重仁义。分彻家产，散给宗亲。奉上虔恭，接下慈惠。礼无愆物，德不匮身。天道徒言，辅仁虚设，以贞观六年六月廿二日卒於九城官，时年八十。以十一年二月廿九日归於豳州三水县仁安乡山，礼也。夫人神机外举，清爽内融。教子义方，亲劳慈勖。宦成名立，并曳龟组。第五子君集，兵部尚书潞国公。出车总众，雄略英谟。论道经邦，寄深衡宰。践霜露而增感，泣风树而长号。惧海田岸谷，镂兹阴版，乃为铭云：
世禄相仍，家传戚里，掩映门伐，蝉联贵士。惟祖惟考，教义行己，福禄如茨，庆源不已。挺生淑嫒，含章内映，婉娩兰情，优柔蕙性。愠不形，＊门流咏，母道克昌，子繁映。高门长戟，惟人无竞，嗟乎逝者，埋魂楚琴。松惊风迥，月野烟深，千秋万祀，兰菊徽音。
（录自《隋唐五代墓志汇编》陕西卷第三册）
№贞观０１８
【盖】
失。
【志文】
大唐鲁王故友汉王府故司马徐君墓志铭并序君讳，字师，兖州高平人，帝颛顼之裔也。燮理阴阳，司空绩宣於汉室；辑宁华岳，使君功著於晋朝。岂止晦迹山泉，屡被弓旌之礼；藏真岩薮，频加束帛之贲。祖之才，尚书令、西阳郡王；台铉是依，股肱□寄，九畴彝叙，五典克役。父林卿，太尉府司马、西兖州刺史；三德弘仁，六条导义，□驰紫阁，声振蕃维。君夙禀粹灵，早标今誉，循礼而动，非法不言。故使玉叶金柯，匪独擅於崔琰；博览傅记，岂专美於黄香。故能行著乡闾，誉传邦国。解巾从仕，利用宾王，授瀛州行参军，非所好也。时属河间刘炫硕学通儒，信都刘焯笃信好古，始逢倾盖，得象忘言，吴札、郑侨无以加也。既欣此遇，乃安斯职。但鹤鸣九皋，声闻霄汉；珠潜郁浦，炫曜绮罗。寻被敕追，除殿内侍御史。纠恶弹非，无论卿相之贵；面折廷争，匪惧紫极之尊。朝野翕然，内外咸礻失。隋之叔世，王室不纲，政以贿成，位由谄进，小人怀宠，君子道销。大业三年，出为渔阳郡司户书佐。无道则隐，贤士恒规；危言避害，哲人常理。之任未几，谢病言归，退守丘园，不交人事，讨论经籍，探赜幽微，陋巷单瓢，怡怡如也。有隋失驭，海内沸腾，翔集未安，栖皇莫定。既而上天厌乱，历数有归，奉贽藁街，策名魏阙，授仪同三司酆都监，寻迁太子舍人。出入宫闱，廊庑资其辉曜；陪侍阶陛，左右藉其光华。贞观三年，除晋州都督府司马，後除鲁王友。王以宿德髦彦，礼遇弥隆，抚俗字氓，皆资月旦。君敷陈典则，懿亲结盘石之基；献纳箴规，宗子笃维城之固。俄迁汉王府司马。王即皇之爱弟，曰贤王，弼谐之寄，非才莫可。用简帝心，擢君斯任。梁怀太傅，未尽贾谊之才；胶西相国，讵劳仲舒之器。经邦之术无展，论道之用莫宣。珠瘗照车之光，骥屈追风之足。岂期夜梦奠楹，兴孔宣之欢；朝言辰己，伤郑玄之心。玉树所以摧残，金精於焉掩□。致使总帷飘寂，空留丝竹之音；庭宇荒芜，虚遗金石之韵。粤以贞观十年春秋七十有二四月廿四日薨於位。十一年岁次丁酉十月壬子朔廿二日癸酉，葬於兖州任城县黄山乡定丘里范山之右。子守一，悲风树之不停，感波澜之莫息，攀擗号恸，罔极无追。思灭性之未仁，乃遵礼而成德。仍恐山移陵谷，海变桑田，阴阳递代，寒暑贸迁，德音莫纪，茂绩销然，式镌金石，功名克宣。乃为铭曰：
涣矣长源，康哉远裔，且贤且哲，或王或帝。扶节汉朝，剖符晋世，异人间出，组相继。卓卓不群，亭亭杰立，色斯高举，翔而後集。博综典坟，尤工篇什，知来藏往，誉流邦邑。兰台莅职，离宫侍奉，百寮成衤失，二君端拱。蕃邸无虞，戎夷不耸，是凭是赖，惟尊惟重。匡贤蕃牧，辅弼维城，拾遗补阙，政富刑清。六条宣畅，四民载宁，兰薰桂馥，玉振金声。阳鸟隐跃，阴菟沉晖，隙驹莫返，波澜不归。哲人长逝，学者何依？攀号靡及，涕泗交挥。む帷虚静，孤坟寂寞，薤露辛酸，松风萧索。上林花陨，崦嵫日落，□于难居，魂兮何托？年随代往，月逐时新，胧剑空挂，鸡奠虚陈。金玉非宝，德音是珍，勒铭泉石，永志深仁。
（录自《隋唐五代墓志汇编》江苏山东卷第一册）
№贞观０１９
【盖】
大唐故赵府君之墓志
【志文】
大唐雍州万年县故赵君墓志铭君讳隆，字世贵，魏郡零昌人也。家承台辅，耸长干於天纲；代袭冠缨，结磐根於地纪。祖节，魏车骑将军、渔阳镇都尉；扬旌玄菟，东夷绝西轼之车；卷旆朔方，北狄息南羁之马。讵彝伦於卫霍，岂等列於韩彭。迈前世之晋卿，越先宗之赵将。父景，齐业县令、淮阳太守；河无妖祀，逾西门之志诚，庭有悬鱼，甚杨续之清慎。属齐朝凌替，周室克昌，询召英儒，徙居三辅。伊君年＊歧嶷，夙遭闵凶。
卓尔不群，仍然独秀。文章郁郁，将霓霞而焕辉；盛德巍巍，与嵩华而崇峻。
去争夺若探汤，履礼让如弗及。严厉类秋霜，温润同春日。九睾之响逾振，三诫之誉远彰。频被上徵，固辞不仕。翱翔乎仁信之圃，驰骛乎礼义之涂。游艺依仁，奋身怡志。岂谓桑榆未照，暮槿遽。二鼠不停，悬藤已绝。春秋五十有四，终於京师常乐里之第。粤以贞观十二年岁次戊戌正月辛巳朔廿六日丙午，窆於义善乡少陵原，礼也。遂使鲸鳞一坠，无游渤之期；鹏翮既摧，罕有陵云之日。呜呼哀哉！乃为铭曰：
将军畅武，作镇宣威，黄山启路，白波解围。东夷送＊，北狄攸归，建功前烈，纂绪承徽。业县茂功，淮阳树德，伊此哲人，闲之唯则。乳虎逃踪，飞蝗戢翼，美绩攸彰，甘棠茂植。英贤载诞，冠缨世挺，显德铭锺，扬功镂鼎。修干千寻，洪波万顷，弗矜弗伐，嘉猷徽，逝川东注，落日西倾，魂随暮景，身逐流萍。泉门书ウ，松风夜清，雕金勒石，传兹令名。
（录自《隋唐五代墓志汇编》陕西卷第三册）
№贞观０２０
【盖】
无。
【志文】
大唐贞观十三年五月四日，兰陵萧琮妻蔡氏之记，痤於河南县水乡芒山之阳。
（录自《洛阳出土历代墓志辑绳》）
№贞观０２１
【盖】
失。
【志文】
大唐故特进观国公墓志维贞观十三年龙集己亥十二月己巳日，特进、观国公薨於京城安定里第，春秋七十二，丧揭日之明，坠培风之翼，贤哲莫能免，鬼神不之测。呜呼哀哉！公姓杨氏，讳温，字恭仁，弘农华阴人也。汉太尉震十八世孙。玉环门庆，贻兰菊於终古；金铉世功，望台阶以增峻。曾祖绍，魏新兴、雁门太守，光禄大夫；安边训俗，箸循良於南史；大父，大将军、傥城信公；蹈义履仁，擅徽猷於西魏。
显考，隋雍州牧、司徒、观德王；远符台象，必复公门；纬武经文，书勋王府。
铭锺镂鼎，从享清庙。公感华岳之英灵，应昴宿以分星。折街樽俎，极杜镇南之武库；从容廊庙，冠王丞相之仪形。其体国经野之方，安上治人之术，皆详诸典策，昭备管弦，虽扬确而言之，盖言之不能尽也。周大象二年，以功臣子赐爵武阳县开国公，寻授仪同大将军。开皇元年，进封成安郡开国公，後授左宗卫车骑将军。仁寿三年，除甘州刺史。绥边怀远，式清寇虐。其年，徵授宗正少卿。尊祖敬宗，载光朝典。五年，迁工部侍郎。六年，徙吏部侍郎。工役之地，未允具瞻；铨衡之举，用谐物议。公明略川回，灵心镜澈，符冲之简要，得茂曾之清远，近代小选，未之有焉。九年，授谒者大夫。十年，破杨玄感於洛城之北，追至阌乡，以功授正议大夫。十一年，授辽东道行军总管，破高丽军三万人，拜银青光禄大夫。军还，授河南道黜陟大使，仍从炀帝巡幸江都。及逆臣纵毒，遂为宇文化及维絷。寻拔难归朝，仍以魏州反正，拜上柱国，袭爵观国公。武德二年春三月，仍除黄门侍郎，十月，迁纳言。三年，改授侍中。出纳纶诰，典综枢机。
享鲜之要，游刃斯在。王化伊始，西域未宾，授公河西道安抚大使、检校凉州总管，管内刺史以下，皆得便宜从事，随方选补。李轨窃据凉州，不宾王命。黄河之右，尽为鲸敌。公连筹制胜，克平西夏。李轨枭县，远戎纳贡。於是赤水安流，玄珠重译，俯昆阆，远廓神州。又平逆贼贺拔威，朝延将弘赏典，公乃表请回授第六弟威骑都尉。六年四月，拜吏部尚书。式镜九流，悬衡百姓。巨源之盛德不孤，卢毓之清尘未远。寻授右卫大将军、鼓旗军将，领京城以西六十余府。九年，拜雍州牧。帝京务切，神州任重，近代以来，天孙帝子之职，异姓所居，唯德王及公而已。世掌天官，未可连类。仍世作相，裁得拟仪。贞观五年，检校左领军大将军事。公志尚虚简，性履冲邈。功成身退，义叶天道。方启黄阁，言追赤松。固请悬车，抗表天阙。圣旨重违公意，赐以优闲，以列侯奉朝，加位特进。
八年，以公为河北道大使，表贤良、退贪猾，使还闻奏，深合上旨。黜陟之美，为当时第一。寻除使持节、都督洛怀郑汝四州诸军事、洛州刺史。未几，又谢病言归。公精彩标映，性履沉密。其道寂，其神凝。虚而应有，静以居躁。学以昭德，寓景福於灵心；行以顾言，运枢机於神化。尽儒则於礼容，极人文於系表。
其孝悌之方，忠贞之操，足以轨仪当世，模楷缙绅，为代之宗臣，追往古之遗爱。
昆季龙光，亲姻凤举。弟以奇才贵胄，厘降正姬；侄以淑德华宗，怀芳椒掖。声飞帝载，望高天下，冠冕百辟，岂徒然哉。属纩之辰，乘舆临幸。感切神衷，挥涕而别。公辞情恳至，备闻旒肩＊。内安社稷，外抚要荒。尘露之益，有足称美，仍赐帛五百匹。及生崖长住，皇情震悼，赠布一千端，给东园秘器。凶事资须，悉敕所司供给。仍遣将作少匠李道裕监护丧事，使鸿胪卿刘善因策赠开府仪同三司、使持节、潭州等七州都督、潭州刺史，谧曰孝公，礼也。有诏倍葬昭陵。粤以十四年三月戊戌朔十二日己酉，安厝真宅。琴书旧迹，哥吹余声。风月讵几，池台已平。昭昭世范，灼灼修名。终图云阁，空板佳城。叹逝怀音，乃为铭曰：
伟哉世德，赫矣名臣，功书策府，道照彝伦。孔门齐圣，帝室连姻，近隆基构，远嗣声尘。爰始濯缨，上仪台象，藏器待问，成文效响。皎皎华月，亭亭仙掌，切汉昭回，凌云直上。识符先觉，远属兴王，长离宛宛，威凤锵锵。鼎门百世，衮职连章，王畿千里，雍牧重光。方岳镇野，文昌司会，义叶化成，道光时泰。赫赫纶绋，悠悠旌旆，誉满禁中，威荒外。光阴遽促，人世随新，纷纷诏葬，寂寂虚神。材倾大夏，道丧贞臣，遗风余烈，万古今辰。
（西安昭陵博物馆藏石，录自《昭陵碑石》）
№贞观０２２
【盖】
无。
【志文】
砖。朱书。据闰十月定为贞观十四年。
延寿十六年己亥岁三月十日，左亲。贞观闰十月九□□臣贾永究＊七十七岁。
（新疆考古所藏志，录自侯灿《解放后新出土吐鲁番墓志录》）
№贞观０２３
【盖】
无。
【志文】
砖。　朱书墨地。
贞观十四年岁次庚子廿八日辛卯，□张子庆春秋七十有五，於贞观十四年殡葬斯墓表也。
（新疆博物馆藏志，录自侯灿《解放后新出土吐鲁番墓志录》
№贞观０２４
【盖】
无。
【志文】
唯大唐十四年岁次庚子十二月朔十三日己巳，陈君之柩。
君讳感意，宇□□川□□。祖伯仁，陈□□□。父　，皇朝汾州隰城县人。
大唐贞观十四年岁次庚子十二月朔十三日己巳雍州长安县醴泉乡承嗣里汾州隰城县第三子陈感意字□□，葬于万年县之东五□白鹿原北阴。本望颖□（下泐）□孙□。
（录自《考古与文物》一九九二年第五期）
№贞观０２５
【盖】
失。
【志文】
大唐故右勋卫王君墓志君讳灵仙，字神象，太原晋阳人也。自离翦辅秦，吉骏匡汉，文武佐时之略，庇民济世之材，斯固国史之所详，此可得而略也。祖纲，周上仪同司武上士；风神散朗，英勇冠时。父贵，隋奋武尉；器量凝深，清贞拔俗。君禀灵山岳，含和表性，孝友彰於稚年，英明发乎初岁。脱落荣利，心浩然，六经百氏，无不兼综。
嗣清徽於谷□，继逸响於淹中。或春宵媚景，或秋天明月，时研商老庄，留连琴酒。州郡辟命，皆辞焉。□之以宿卫务殷，期门任切。王公子弟，咸为高选。君以父任居之，随班例也。而薤露难留，百年易往。逝川靡舍，奄从风烛。以贞观十五年岁次辛丑三月壬戌朔十日辛未终於长安延寿第，春秋五十有一。粤以其月廿四日窆於长安县龙首原。刊石玄扉，传芳不朽。其辞曰：
峨峨子晋，降生是赞，自兹厥後，隆栋干。离翦匡秦。音商辅汉，崇基峻极，波澜浩汗。其一。世资明哲，笃生君子，惠朗泉淳，英猷岳峙。外表无际，内怀通理，义有轻生，孝无终始。其二。早慕严郑，弃利遗荣，耕耘五德，咀嚼六经。琴前雪起，月下风清，嘉宾满席，樽桂余馨。其三。天道暝昧，福善攸爽，宜享遐龄，奄然长往。身非金石，名同天壤，哲人其萎，後昆焉仰。其四。宅兆有日，言指泉台，荒埏书暗，松风夜哀。芳樽谁飨，陇月徒闻，勒兹玄石，播美将来。其五。
（录自《隋唐五代墓志汇编》陕西卷第三册）
№贞观０２６
【盖】
无。
【志文】
砖。朱书。
惟贞观十六年岁次壬寅正月朔丁未十六日辛酉，故夏白儿春秋七十八，殡葬斯墓。
（新疆博物馆藏志，录自侯灿《解放后新出土吐鲁番墓志录》）
№贞观０２７
【盖】
无。
【志文】
砖。朱书墨地。
贞观十六年二月廿五日，□□□妻麴□□□表也。
（新疆考古所藏志，录自侯灿《解放后新出土吐鲁番墓志录》）
№贞观０２８
【盖】
无。
【志文】
砖。朱书蓝地。
贞观十六年岁次壬寅三月丙辰朔十九日甲戌，春秋七十有五，张虽陀之墓表。
（新疆考古所藏志，录自侯灿《解放后新出土吐鲁番墓志录》）
№贞观０２９
【盖】
无。
【志文】
砖。朱书。
惟贞观十六年岁次壬寅四月乙酉朔六日庚寅，故严怀保妻左氏，春秋卅有五，殡葬斯墓。
（新疆博物馆藏志，录自侯灿《解放後新出土吐鲁番墓志录》）
№贞观０３０
【盖】
无。
【志文】
慈润寺故大智□律师灰身塔贞观十六年正月廿五日终於山□，刊石记言。大唐贞观十□年四月十二日，於师□後，弟子智□敬造。
（录自《宝山灵泉寺》）
№贞观０３１
【盖】
无。
【志文】
砖。前六字阴刻填朱，余俱朱书。
贞观十六年岁次壬寅四月乙酉朔，张隆悦妻麴氏文姿，春秋廿有七，即□其月廿三日殡葬斯墓。
（新疆考古所藏志，录自侯灿《解放後新出土吐鲁番墓志录》）
№贞观０３２
【盖】
无。
【志文】
砖。　朱书。
贞观十六年岁次□壬寅六月朔□□六日庚寅，交河县（下泐）殒□□□柩灵除殡葬斯墓。曹氏之墓表。
（新疆博物馆藏志，录自侯灿《解放後新出土吐鲁番墓志录》）
№贞观０３３
【盖】
失。
【志文】
唐故邛州别驾陇西公李君墓志铭并序君讳绍，陇西成纪人也。藉庆开源，纂灵命氏，功伐昭於缙绅，组焕乎篆策，讵待详焉。曾祖贤，周柱国，秦渭河兰瓜凉七州诸军事、原州总管、河西郡桓公；雄略佐时，清猷映世。祖询，隋上柱国、营新都大监、襄隰二州总管、民部侍郎、陇西郡襄公；识量谚通，思用淹远。父方元，隋成州刺史，袭封陇西郡公；仁风美政，遗爱在民。君幼则老成，弱不好弄，行立龆年，业隆冠岁，衿神爽悟，音韵闲雅，苞括群言，网罗众艺，袭封陇西郡公。起家为简州阳安县令。
布宽惠之风，弘恺悌之化。声高狎雉，誉重翔鸾。俄迁眉州别驾，以政课连最，频历戎、邛二州别驾。弼谐千里，燮赞六条，庞统鬼其敏，王祥惭其政。岁满将迁，以疾辞退。同畏卿之谢病，均蔓容之止足。於是栖迟街巷，脱落风尘，服食芝桂，傲然有陵云之志。冀将追巢、许之踪，远蹈彭聃之寿。而息马晨驱，藏舟夜徙。以贞观十六年八月卅日终於雍州万年县安兴里之私第。春秋五十七。即以其年十二月九日葬於长乐乡长乐里。有子栖桐，行感神明，孝齐曾、闵，痛过庭之靡问，对风枝以增慕。将恐陵谷迁贸，宾实沦氵胥，式叙芳猷，传诸灵域，乃为铭曰：
龙门贻庆，龟文表祥，家承鼎铉，世袭璜。猗欤哲士，挺秀含章，如松之茂，如兰之芳。其一。爱应嘉命，弹冠入仕，敷化一同，燮谐一里。清猷允播，令问不已，解组归来，悬车知止。其二。蒲柳易衰，金石难化，履运无辍，阅川不舍。去彼浮生，从兹长夜，平生何在？音徽永谢。其三。霄陈丹旆，夙驾悲轩，遵涂宰树，息轫山门。泉幽灯灭，野暗云昏，千龄万杞，共尽何言。
（西安碑林藏石）
№贞观０３４
【盖】
无。
【志文】
砖。朱书蓝地。
贞观十六年岁次壬寅，侍郎张善哲妻麴氏，名法台，春秋六十六。十二月十三日，殡丧斯墓。
（新疆考古所藏志，录自侯灿《解放后新出土吐鲁番墓志录》）
№贞观０３５
【盖】
无。
【志文】
砖。
唐上骑都尉韩君妻綦母氏墓志夫人讳字□，酒泉人电。其先□□孙，承庆枝叶，郁□繁昌。□子□□□□□□□□，其後或游赵而□辨，或仕晋□□□，代有人焉，备乎图牒。曾祖伯□，齐夫、徐、兖三州刺史，隋开府仪同三司，祖□□，皇□□、文、兖、庐四州刺史，父赜，良恭、临洮、温泉三县令。夫人降阴精於月□，□女气於星光，贤性端华，风神□朗。孝友慈惠，禀自天然；织组纟川，不劳师习。仍留意雕篆，属情缃素，既清遒於苏琰，亦美丽於班姬。四德聿修。三从有度。俯应大礼，言适良俦，斋敬居心，婉□成性。洁诚苹藻，和如瑟琴，相重如宾，有逾冀室；高言以德，远尚梁妻。岂其与善无徵，辅仁违喻，花□落□，仙鹤分双，春□□有九，以大唐贞观十七年岁次癸卯正月壬子朔十二日癸亥，终於私第。□以其月九日窆邙山□□□。□□□□，随玉质以沉沦；实帐妆奁，逐□□□□□。唯徽猷而尚在，与兰菊而无穷。乃勒斯铭，其词曰：
姬风靡靡，因生□□，□□命氏，兰丛散叶，桂苑分枝。雍雍令范，抑抑威仪。爰娉好仇，作嫔君子，福兮祸□，明销魄起。巾车陇□，飞泉门，永归冥□，无复□□。
（罗继祖《枫窗脞语》）
№贞观０３６
【盖】
大唐故长乐公主墓志
【志文】
大唐故长乐公主墓志铭公主讳丽质，陇西狄道人，高祖太武皇帝之孙、皇帝之第五女、东宫之姊也。
若夫瑶源纪地，实命先天。迁汾阴之鼎，功高造物；刻太山之石，德洞函夏。岂直载祀无疆，轶商周之御历；本支多艺，迈鲁卫之作屏而已哉。公主资淑灵於宸极，禀明训於轩曜。行归柔顺，□得伯姬之心；德备幽闲，有逾贞姜之节。发言垂范。动容应图。皎若夜月之照琼林，烂若晨霞之映珠浦。加以惠心开朗，沉识韶□。散玉轴於缥帙，悬镜惭明；耀银书於彩笺，春葩掩丽。是以遐观遗篆，俯寻蠹册。周室王姬，徒兴李之咏；汉朝公主，终致柏粱之讥。惟懿德之鲜俦，校往图其谁侣。贞□□年，诏封长乐郡公主、食邑三千户。礼优组，赋极膏腴。
地兼城阳，帝刘愧其茂册，邑启长乐，皇音恧其徽章。然则尧曰允龚，垂敕降之典；武称尽美，著下嫁之□。是以归宣平之国，既属於妫吕；选子敬之流，亦挨於梁窦。七年，降殡於宗正少卿、河南长孙冲，即司徒、太子太师、赵国公无忌之长子也。翟衣振采，锵玉佩而出仙□；凤驾徐轮，罗银烛而下长汉。在贵符瑟琴之好，居满修苹繁之洁。佩金燧於兰室，妇德□称；弄王梭於春机，家道以正。
访史伫戒，问礼贻则。保傅相仪，俨铜驼之路；辎骈警策，□濯龙之苑。播肃雍於闺闱，流婉於邦国。然而孝友天发，仁爱冥感，归宁丹掖，总笄□□。紫庭就养，金＊授巾，而奉玉馔。比夫益部孝女，非有帝子之尊；齐国娶□，□□□阁之简。虽复昭昭婺女，映鲁馆而夺晖；皎皎常娥，临秦台而掩色。悲夫，年催四节，□□二竖。掩心之镜，访秦宫而莫逢；长生之药，祈王母而不至。阅水翻於夜壑，风烛翳於□□。晋女辞□之言，惟几弥固；穆姜薄葬之志，将绝逾明。
以十七年八月十日奄然薨谢，春秋廿三。皇帝悼深夭蕙，怀三号而犹感；储后痛结分荆，寻万恨而增慕。阖宫催□，列辟同哀。朝日以之亏光，行云以之寡色。
楼台寂漠，无复白鹤之翔；原野凄凉，遽□□鸟之兆。粤以其年岁次癸卯九月丁丑朔廿一日丁酉陪於□陵。□□□□卿、扶阳县开国男韦挺监护，守鸿胪少卿崔仁师为副。葬事所须，□□□□□□□□□德，因山□美。戢兰仪于白楸，宁藏玉匣；凿松扃於丹，靡瘗金□。□直门□□□□□□□□转。白骥徘徊，长辞魏阙；丹委郁，直指恭园。荡当涂之□，□宾已散；□□□之□，□志空传。
其词曰：
□□□命，绿字启符，功□在镐，德迈曰虞。金桢星列，玉叶云敷，仪汉诞嫒，方娥应圆。德□□□，誉光兰石，晨昏不匮，组训无＊。玉笄耀首，银河警策，筑馆大邦，执列辟。游艺□□，□□□翰，对菊题熔，怀仙ゼ赞。灾生弩影，年催孔叹，医门术殚，仙坛斧烂。琼峰□□，□□□□，□□□□，秦凤辞条。雕楹结网，绮帐生飙，锦机字灭，宝镜菱销。日去已□，□□□□，□□□□，悲骖屡蹀。地尽龙盘，山开马猎，陇积寒草，松低霜叶。独有徽□，□□□□。
（西安昭陵博物馆藏石，录自《昭陵碑石》）
№贞观０３７
【盖】
无。
【志文】
维大唐贞观十七年岁次癸卯十月丁未朔三日己酉，故人张才信妻刘，今葬在邙山之阳，聊纪行状，题於泉户，立为铭记。
（录自《洛阳出土历代墓志辑绳》）
№贞观０３８
【盖】
失。
【志文】
君讳德备，字仁周，琅耶人，汉谏议大夫吉之後也。曾祖虎，魏渭州刺史。
祖炽，周宁州刺史。考恩武，滑州治中。世载冠冕之华，门嗣箕裘之业。君幼而倜傥，志期远大，英姿岳立，独兴云上。好纵横之谋，鄙章句之学。常慕班超之为人，未之遇也。大业中，以资入为左武侍。炀帝亲董六军，远出辽左，任属心膂，近侍帷帐，朝夕宿卫，备尽勤诚，蓄锐贾勇，固敌是求，简在帝心，特加褒尚，以先锋陷阵，拜朝请大夫。炀帝南征，中原竞逐，李密□聚叛亡，王充以裨将致讨，有敕以君为监军。王师失律，没於阵所。於时大业十四年正月十五日，春秋卅有八。夫忠臣列士，以身徇国，见危义於授命，临难不为苟免，求之前古，罕值其人。观夫君之志，虽没於地，犹生年矣。嗣子敬＊，悲鞠育之无依，思陟岵而永痛，恨坟茔之靡，想瞻拜而莫从。仰惟前记，有招魂卜葬之礼，庶□诚所存，感通灵昧。粤以贞观十八年岁次甲辰二月乙巳朔五日己酉建兆於邙山之阳，乃为铭曰：
桓桓夫子，弱冠鹰扬，生蹈忠烈，死为国殇。天属之感，庶神是将，爰筮幽宅，在乎崇邙。魂兮归来，安此玄房，勒铭泉路，式表遗芳。
（录自《洛阳出土历代墓志辑绳》）
№贞观０３９
【盖】
大唐故彭城国夫人刘氏墓志
【志文】
大唐故彭城国夫人刘氏墓志铭并序夫人讳，字娘子，雍州咸阳人也。自陶唐变高辛之命，汉氏兴豢龙之後，盛德百世，子孙千亿。於是金柯玉叶，照曜相辉；长缨华组，纷纶交映。故以洋溢缣素，冠冕缙绅，可略而言者也。夫人承积德之腴润，禀中和之茂质。风格疑整，徽柔懿恭，而实运方融，天祚明德。我皇帝应兹介福，爱初载诞。慈乳之宜，实资宽惠。夫人温良有素，克当斯举。及万方利见，鼎命唯新，武德六年，诏封陇西夫人。贞观十七年，转封彭城夫人。十七年十二月四日遘疾终於私第，春秋七十有四。十八年二月五日陪葬於昭陵。呜呼哀哉！白日长辞，玄扃永闭。纪遗芳於贞石，庶传之於来裔。其辞曰：
崇基峻远，灵源澄镜，积善不穷，传芳弥盛。婉风范，从容辞令，淑慎为德，温柔成性。天基云构，景命资始，华渚发祥，瑶星降祉。爰挺明圣，有所祗止，乳保之勤，则唯斯恃。绿图开运，丹书会昌，风飞云郁，龙升凤翔。仁沾遐迩，泽渐无方，绸缪旧德，葳蕤宠章。隙马西驰，阅川东注，三命终极，百年俄度。露结新坟，风悲古树，寂寂穷郊，唯余烟雾。
（西安昭陵博物馆藏石，录自《昭陵碑》）
№贞观０４０
【盖】
大唐故卫州刺史李君杨夫人墓志之铭
【志文】
唐故使持节卫州刺史李君杨夫人墓志铭并序夫人讳十戒，弘农华阴人也。南越建旗，将军则功铭鼎铉；东都燮理，大尉则道著缣缃。崇基峻极，清源泌远。弈世簪裾，郁乎不坠。祖绍，周傥城信公、八州大都督；胙七拥旄，据连率之重。考雄，随司徒公观德王；利建开国，膺藩翰之寄。夫人锺庆禀和，含章载诞。珠胎玉种，体明润以为姿；秋菊春松，总贞芳以成丽。故得风神慧敏，志性沉详，顾礼循诗，观圃照史。四海光备，六行聿修。标婉顺於待年，增荣曜於中谷。洎乎百两言归，作嫔华胄。秦晋匹也，琴瑟和焉。移敬爱於舅姑，敦友义於娣姒。虽复夫贵於朝，妻尊於室，躬事组纟川之务，亲视醴＊之品。既而天昧与善，良人早世。指青松以励节，歌黄鹄以明心。
保幼冲，克隆家道。自非终温且惠，淑慎其身，岂能至於此矣。方当弘启母仪，光宣女范，作师氏之龟镜，为庶姬之楷模。而过隙易流，阅川难驻，遘疾弥旷，臻於大渐。以贞观十八年一十二月十日终於长安之太平里第，春秋五十八。有子元诚、元谨，并资内训，克构余基。居丧过礼，几於毁灭。粤以十九年正月十三日厝於万年县同人原之空，遵遗制也。恐皇回日薄，暑往寒来，陵谷有迁，德音无纪。所以式沉础，永播芳猷。呜呼哀哉！乃为铭曰：常蛾降灵，须女流精，挺兹淑媛，玉润金贞，幽闲表德，婉娩腾声。亦既有归，实佐君子，纟延是务，边豆斯理，体有端庄，齐无愠喜。天地久长，生灵夭促，未徵福寿，遽先风烛，照乘摧珠，连城碎玉。穷泉既掩，华屋长捐，山庭落日，松迳凝烟，纪徽音於万古，与兰菊而俱傅。
（录自《隋唐五代墓志汇编》陕西卷第三册）
№贞观０４１
【盖】
大唐故幽州都督邢国公王君之墓志铭
【志文】
唐故幽州都督邢国公王公墓志公讳君愕，武安邯郓人也。履迹疏源，叶五臣而胙国；上宾流庆，派九仙面命氏。秦称名将，三叶重光；汉粤辅臣，一心事主。自兹厥俊，代有其人。祖泽，齐冀州司功参军；父节，隋行唐县主簿。并才为世出，名教系之以ㄜ隆；人以道尊，礼秩无得而轻重。公阏舆腾气，丰隆降精。少禀奇杰之姿，早厉风霜之节。
两双戟，参妙穷神；八阵九攻，冥符阴契。大业之季，祸难殷流。万邑为墟，咸成蛇豕；百灵涂地，悉饵豺狼。公独悟时机，自求多福。遂乃栖迟岩壑，异桃源而避秦；感会风云，同钜野之归汉。以武德之始，率众辕门，授大将军，兼领校尉。於时战争在辰，云雷方始。三晋之野，＊齿为哭；两周之地，铜头扇梗。
皇上昔居分陕，任实专征，嘉公忠到，致之幕府。扫搀抢於汾、浍，斩级居多；靖枭镜於伊，，懋功为首，进拜上柱国。续以漳南之清大憝，匹马先登；蓟北之廓重氛，凶徒皆靡，以功授玄真府别将，封新兴县开国侯，寻迁左翊卫中郎将。
陛戟任隆，兵栏寄重。辛庆忌之西京美望，蔡伯喈之东汉盛名。比绩论功，曾何仿佛。其後，进爵为公，拜右领军将军，俄转左武卫将军。公雅究韬钤，尤工抚驭。五营思奋，义感於投醪；七萃忘生，忠深於蹈火。既而三韩放命，六师薄伐。
蚁徒云会，际日域以倾巢；丑类蜂□，阻苍波而借。武旅争进，銮驾亲临。公躬率熊罢，先蒙飞石，出左入右，飘若凌风。拔帜斩旗，倏如奔电。声高百万，气勇三军。言纪丸都，怆国殇之已反；将闻凯奏，痛马革而先归。呜呼哀哉。以贞观十九年六月廿二日薨於辽东驻跸之山，春秋五十有一。痛结宸衷，悲缠行路。
爰发明诏，赠左卫大将军、都督幽、易、妫、平、檀、燕六州诸军事、幽州刺史，进爵邢国公，食邑三千户，赙绢布一千二百匹，赐以东园秘器，鸿胪监护。丧事所须，随由官给。公天资亮直，至性淳深。逸气纵横，脱落家人之事；宏图ㄈ傥，自致封侯之业。名书竹帛，象画丹青。崇头号於时，振嘉声於万古。举无遗，动必因机，智也；百战先呜，万夫莫向，勇也；投躯殉主，忠也；杀身成名，仁也。以兹四美，求诸千载，缅维古烈，何期远哉。即以其年十月十四日陪葬於昭陵，褒臣节也。诠诸景行，勒此音徽。庶腾芳於神道，永作纪於泉扉。乃为铭粤：
清漳巨浸，全赵名都，国有奇宝，人资令图。源分仙驾，地本膏腴，门承丕德，世济祥符。其一。赫矣君侯，美哉风烈，秋比义，冬筠竞节。引蔗非工，中杨讵绝，神交吴邓，性邻韬决。其二。言归有道，济彼时屯，功参缔，业预经纶。
名书壮士，绩著臣，金闺作卫，玉帐斯陈。　其三。梁水波惊，扶桑雾拥，屡摧凶锐，频矜余勇。生以义轻，效随恩重，方恢胜略，俄悲旋踵。其四。一人兴悼，三军掩泣，壮气犹生，反魂无及。龙光此谢，龟谋允袭，陵谷可迁，风猷罔戢。
（录自《昭陵碑石》）
№贞观０４２
【盖】
无。
【志文】
砖。朱书墨地。
贞观十九年十一月朔乙丑满七日辛未□，高昌县武城乡六乐里张海伯者，高昌人也，春秋六十有七，殡葬斯墓也。
（新疆博物物藏志，录自侯灿《解放後新出土吐鲁番墓志录》）
№贞观０４３
【盖】
失。
【志文】
大唐武州将利县令吕道仁妻王夫人墓志铭并序夫人姓王，讳凝华，并州太原人也。观诸＊古，风播椒兰，历睹前修，世传缨绂，年十有五，俪乎吕氏。分金赵地，秦世克昌，释钓溪，爰霸周室。夫人禀质魁灵，蕴仪阴绪，七篇婉娈，四德优柔。解环之志早申，梦琼之徵奄逮。以贞观廿年岁次景午三月癸亥朔六日戊辰终於京第，春秋七十有八。即以其月廿日殡於川乡龙首之原。世子文义，哀逾变柏，泣异崩城，时号德门，人称孝里。
呜呼哀哉！永窆宅穸，乃为铭曰：
固一含贞，三从叶顺，雅节冰清，温词玉润，闺国匪越，芳音远振，□□奄寂，玄扃忽镇，其一。冉冉人世，悠悠泉路，艳落瑶台，华沉玉树。葆吹声终，荒郊影暮，松哀夜风，草悲朝露。猗欤万裁，芳音永茂。
（西安碑林藏石）
№贞观０４４
【盖】
大唐万年县刘居士之墓志
【志文】
大唐万年县刘居士墓志公讳相，字文范，京兆万年人，楚元王交之後也。交封於薛郡彭城。曾祖旦，後魏初拜本郡太守，封关内侯；祖仁，除博昌令，仍袭本爵；父藏，仕於齐，名声藉甚。齐末，周并天下，徙於关右，故遂为京兆人焉。弈叶重光，组相袭。
此乃昭彰史籍，岂待形言。惟公禀质清高，器局宏量。忠孝发於天性，信义生於自然。厌尘俗之无恒，就山池而放逸。倾九酝以陶性灵，源百家而畅雅志。风清月夜，辙赏玄度之游：枕石临泉，自得箕山之操。汪汪焉如万顷之陂，森森焉若孤松之立。见善则虚衿而待之，遇恶则内省而详之。不以寒暑易其心，不以荣辱改其度。美哉盛矣！不可详记。春秋八十有一卒於里第。悲动四邻，哀感行路。
岂止亲戚伤痛，儿女崩号而已哉。遂以其年葬於京东之十三里蛇村之右。前眺终南，层峰千仞；却开清渭，洪流万里。东瞻灞岸，西望帝京，日月之所蔽亏，烟云之所离合，信□地之宏壮也。夫存有嘉名，没遗令范。故记诸景行，以为志云。
其词曰：
猗欤远祖，出自楚元，且公且侯，帝子帝孙。世举高秋，曾□本□，圆规方矩，垂范後昆。其一。惟公宏量，器宇清高，□置嚣俗，放旷东里。风亭命侣，月馆游遨，珍羞结驷，酒驾连镳。其二。雅爱幽栖，性怡□水，惟忠惟孝，明经悦史。疾恶若雠，见善佑已，彼宽万顷，骥足千里。其三。隙驷不留，寒暑亟易，金乌东旦，玉菟西夕。谁谓道消，碎此璧？谁谓霜落，凋此松柏？其四。灵需方轨，四牡齐辔，赳赳征夫，哀哀孤嗣。竞攀去毂，争□野馈，一戾荒埏，千秋长秘。嗟尔来世，式昭清懿！其五。
贞观廿年岁次景午闰三月癸巳朔廿日壬子年四月壬戌朔十一日王申葬於此。
（录自《隋唐五代墓志汇编》陕西卷第三册）
№贞观０４５
【盖】
无。
【志文】
砖。　朱书。
□贞观廿年岁次丙午六月辛酉朔廿一日，骑都尉张延衡妻麴氏，春秋□十有二。即以其年六月廿八日殡葬斯墓。
（新疆考古所藏志，录自侯灿《解放後新出土吐鲁番墓志录》）
№贞观０４６
【盖】
无。
【志文】
据《扌麇古录》载为贞观廿年七月刻。
慈□寺故大明歆律师支提塔记德铭律师俗姓□，生长在灞州。出家进具戒，问道□都游。三藏俱披读，□□□□□，浴自英□□，近□本外四，□□大□□，□宣□□周，并磨数□□，释滞解玄幽。所讲无量寿，得土发恒修。爰登□六九，七十五春秋。迁神慈润所，起庙此崖头。略记师之德，芳名万古留。
（录自《隋唐五代墓志汇编》北京卷第一册）
№贞观０４７
【盖】
无。
【志文】
砖。　朱书。
惟贞观廿年岁次丙午十月乙未朔廿一日己卯，新除侍郎，转门下校郎，迁ㄜ林令，迁凌江将军，ㄜ林令如故。更迁凌江将军、祀部长史。後迁仓部郎中，ㄜ林令如故。大唐统御，泽被故老，蒙授骑都尉。春秋八十有二。张延衡之墓表（新疆考古所藏志，录自侯灿《解放後新出土吐鲁番墓志录》）
№贞观０４８
【盖】
唐故中大夫紫府观道士薛先生墓志铭
【志文】
大唐故中大夫紫府观道士薛先生墓志铭并序夫体道观妙，言象之所未宣；忘情悬解，筌蹄之所不系。故能隐显真俗，出处朝野，而无□待之累者，斯可谓至人矣。爰有上德曰中大夫、紫府观道士薛先生讳赜，字远卿，黄州黄岗人也。车正司众闲之叙，御史职台衡之务。舄冠盖，蝉联名德。曾祖明孙，齐中书侍郎；祖仕敬，栖神秘道，山林静默，梁武帝裒赠北定州刺史；父宠，陈期思县令。先生降灵仙府，资气上元，情用玄漠，志识清远，淡虚心於物我，荡妙思於烟霞，以为大象无形，尚因形而言□；明德若昧，犹学之於不学。乃探综流略，考览经纬，步三光之侧，推二气之盈虚，不出户庭，洞精机妙。然而连拒屯剥，时惟艰限，俗情好径，道隐未彰，遂超尘绝迹，高尚其志，披黄褐而朝丹府，＊玉简而趋金阙，放心碧落，静虑清都。寻属灵景垂天，荣光照水。我皇帝俯膺历试，弘济艰难，玉帛山林，弓旌＊轴，於是解巾南郭，托乘西园。虚揖申访道之言，惟展畴咨之问。圣明驭历，万物惟新，授太史丞，迁太史令。自昔两正司和，四官钦象，巫咸著星辰之志，姬旦贻略景之书。年代浸远，次舍寥落，缪占琐说，异端竞起。先生识悟玄通，性理明瞻。芟翦浮伪，断以经术；物色祯祥，信同符契。及乎盛德光被，先天弗违，冯相罢弥晕之占，穰祈无之请，乃抗表陈诚，求志林壑。天子凝神当＊，永怀恬退。
激其清尚之风，贲以尊贤之典。有诏特授中大夫，听志＊弁，还袭巾褐，别於昭陵之左创筑紫府观以居之。先生展会宿心，申抒情素，静灵台而餐沆瀣，扬天鼓而嗽朝霞。放浪形骸，若趣污黎之境；逍遥心识，如游太无之上。将赜神於九府，终练质於三仙，以贞观廿年十月十三日尸化於紫府之观，春秋若干。粤以其年十二月十四日陪葬於昭陵之所。王人监护，事加周给。将恐失景难追，流风靡系。
安期既往，止传实舄；吕牙　葬，唯余玉钤。勒石玄扃，无传遣烈。其铭曰：
道气冥，玄宗机妙，在阴莫测，处阳弗曜。矫矫先生，清朗通照，出无人有，知微体要。研淳粹，推校亏盈，乘流影响，逐境晦明。既冥其趣，实性其情，托志玄圃，栖心上清。天步艰难，风云资始，停丹九灶，背淮千里。望景来思，召鸟爰止，析空畴，解环精理。凤举龙腾，开元留圣，百神奉职，万流澄镜。司序甄明，授方荣盛，衡度齐壹，经缠清正。披沥丹素，解释缨，光扬朝序，裔仙衣。烧香雨散，击磬云飞，观化斯怛，瞻星靡追。夜台绵眇，玄庐幽翳，石髓振灵，玉棺虚闭。悠哉三岳，旷矣千岁，仙迹逾远，素风弥励。
（西安昭陵博物馆藏石，录自《昭陵碑石》）
№贞观０４９
【盖】
无。
【志文】
原刊为谬殊多，无原拓刊正，待订。
慈润寺故大慧□法师灰身塔贞观廿一年四月八日佛曰潜辉，明人应世，是曰法师，照除昏蔽。始涉缁门，方为师导，听览忘疲，精穷内奥。真如显悟，三乘指掌，负□云奔，谘承渴仰。匠益既周，玄谈且歇，置□几□，形随书月。罗汉□身，□□□定，今乃毗，宗承先圣。建兹灵塔，记德留名，觊□劫火，此石□贞。门徒攀□，道俗□哀，不□□幕，扪泪徘徊。慈润寺故大论师慧□法师刻记德文法师讳慧□，河间平舒人也，俗姓乐氏，晋大夫乐王之後焉。□射之刚正执直，耻於汉朝；吏部□清白贞淳，飞英声於晋室。衣缨□彦，可略而不言。法师□树胜因，早膺妙果，文举让梨之岁，志在出尘；陆绩□□之年，便欣入道。及天仙接□之日，即事灵裕法师为息慈弟子。□听明慧，勤於艺业，每披览经论，不俟研求，一经於心，莫不怡然理顺。虽仲任之阅市默记，正平之背碑间写，□之上人，彼所多□。始受业於僧树律师，习尼五部。星纪未周，即洞晓玄妙，遂乃驰骛三藏，邀轵十门，修□蠹露之文，龙树马鸣之说，莫不剖□豪□，穷书□秘。於是胜幢斯建，法乃遂□，怀经负□者，靡□□劳□□舍；请益质疑者，不惮勤於千里。於是门徒济济，学侣□□，同万流之归渤□，□众□之环□□。法师所制□地地持□记、成实论义章及疏、毗婆沙论、迦□延经、杂阿毗昙等疏、小乘□□□摄大乘论义疏，又续远法师□严疏，又著大乘义章，凡□八卷，并皆探□玄宗，敷通幽□，畅十诵之□典，演五时之精义，其□□而有徵，其文□而理奥，诚先达之领袖，□後览之冠□。及开讲解释，辩若悬河，听之者忘疲，食之者心醉。□时天下□宴，佛日载明，龙□问望，风座相接，各树□幢，俱鸣法鼓。法师俨然高视，□名当世。虽弘论未交，则望尘而旗靡，□钵□接，亦□然而辙乱。於是□其堂者，如承慧解之谈；入其室□，侣□传灯之说。由是茂实嘉名，腾芳於函夏。贞观八年，奉诏入京都，法师年将九十，志性沉静，深惮□□，乃□老病，得停远涉。慈润僧坊，屡有灾火，每将发之际，即有菩神来告法师，令为火防。如此数四百，有备获免。灵泉道场，自齐□之後，堂阁朽坏，水泉枯竭，荆棘荒□，累经岁捻。至开皇三年，始加缓□。
法师躬自开剪，招引僧徒，乃叹曰：伽蓝虽建，山寺□水，经行法侣，岂得安居！於是思惟深念，不过信次，飞泉奔涌，突火不焚，无假栾己之术，枯泉自溢，岂□耿□之拜。此固法师业行所□，精诚所感。法师每至惊垫之後，□户之□，斋供乃绝於蔬菜，却□所之，手执长帚扫地方行，惟恐食践有生，损伤物命。大慈大悲，念念相续。爰始□□，终□看□，德素之美，徽猷日新，虽十业之心，已净未出；三死之流，百年之□□。遂见花萎之相，贞观廿年岁次敦□季春旬有五日，法师澡嗽讫，田右胁□卧，灭□□□，□□如常，出息难保，奄然□化。春秋九十有九，夏□七十有七。即□其月廿日，迁窆於安阳县西之□□□山。法师金刚之性，坚固不染，减行圆满，□净无瑕。博览□典，该玄穷妙，视怨亲惟相，达生减之□□，□□□□□□闲湛然而已。使持节相州都督□、相州刺史越王□开士，乃佛法之栋梁，□生之津□，奄□□□□□□□□命词人，式昭景行，乃为文曰：
□□界之□□，念四生之沉溺，没爱河而不□，玩火宅而无惕。识莫□於真假，智常昏於动□，何大觉之□□，□火□於大千，示三事之□乐，实六趣之福田，虽慧日之□隐，乃慧炬□□传。彼上人之应迹，畅微言之□□。开不二之法门，□会三之妙理，□□仪与器度，信卓然而高视，惟诸行之无常，究竟□□□□。痛哲人之云逝，刊玄石而记烈，虽□恶而海□，恕徽音之无绝。
（录自《宝山灵泉寺》）
№贞观０５０
【盖】
唐故右武卫将军赠兵部尚书李君墓志
【志文】
大唐故右武卫大将军赠兵部尚书谧曰顺李君墓志铭并序公讳思摩，本姓阿史那氏，阴山人也。耸崇构於淳维，奄天山而开国。滥遥源於冒顿，疏翰海而承家。刻木结绳，威令存於遂古；茹毛饮氵重，神化习於往初。雄朔野而飞声，候月圆而鸣镝。会＊林而腾实，待胶折而控弦。曾祖伊力可汗，威摄笼乡，道高狼望，北降屈射，东争瓯脱。祖达拔可汗，屡扰萧关，频惊细柳，负空同而称骄子，阻昌海而擅全兵。父咄陆设，气凌大荔，威加小月，功宣左衽之域，绩著毡裘之君。公昴宿垂精，轩台降祉，符采外朗，温润内发。泛水镜於冲衿，英华自远；悬鸣锺於灵府，芳声日隆。须卜挹其谟猷，类轻尘之栖嵩岳；呼衍钦其令望，如涓流之会谷。王以可汗之孙，授波斯特勒，俄迁俱陆可汗，统薛延ヌ、回纥、暴骨、同罗等部。後为启民所破，拘於隋室，炀帝亲释其缚，赐物五百段，仍放还蕃。始毕可汗用公为伽特勒。始毕没，颉利可汗立，改授罗失特勒。於是军谋密令，并出於公。去来塞下，屡为边患。武德七年，因使入朝，蒙授和顺王，赐物万段。皇上君临宇县，八宏有截。龙漠肃清，龟林底定。公明晓去就，理鉴安危。每劝单于，启颡魏阙。贞观三年，匈奴尽灭，公因而入朝。主上嘉其乃诚，赐姓李氏，封怀化郡王、右武卫大将军。娄敬献都秦之策，蒙刘氏之荣；陆支有归汉之功，享因淳之封。未闻肃奉栏，翊赞钩陈。增显观於文＊，集晖光於武帐。寻授夏州都督。十三年，改授乙弥泥孰可汗，率部落归於黄河之北。既袭广大之号，还膺拜日之尊。顾眄则右贤风从，抑扬则左将云会。十八年，其种部搞离，稍自归於河南胜州等界，公归罪於洛阳宫。从驾东行，在道蒙授右卫将军，仍领蕃兵度辽。攻白崖城，为流矢所中，主上亲观传药，恩越等夷。凯旋至并州，又授瀚海道行军总管。廿年，蒙授右武卫大将军，检校屯营事。八校清严，五营禁切。委同心旅，寄深爪牙。岂谓水阅龙门，忽魂游於太素；晖沉鸟次，竟神往於赤山。以贞观廿一年岁次丁未三月丁亥朔十六日壬寅，遘疾卒於居德里第，春秋六十有五。即以其年四月丁巳朔廿八日甲申窆於昭陵。
悼结宸衷，哀缠士庶。有诏赠兵部尚书、使持节、都督夏银绥三州诸军□、夏州刺史，余官如故。宜令使人持节册命，陪葬昭陵。赐东园秘器，於司马院外高显处葬，冢象白道山。葬事所须，并宜官给。仍任依蕃法烧讫，然後葬。京官四品、五品内一人摄鸿胪少卿监护，其仪仗鼓吹等送至墓所，并送还宅。仍为立碑。惟公局量凝深，神仪幽邃。宿彰聪察，幼标悍勇。似出丹山，散五色於凤彩；犹生泥水，骋千里於龙文。妙尽弯弧，尤长传剑。忠昭白日，孝感青松。尽享鲜之方，得理绳之术。包九天之秘奥，罄八阵之宏图。鸣玉锵金，期奉义於熊掌；曳朱怀紫，亦轻死於鸿毛。方将侍鉴略於云亭，陪翠华於蠃里。山颓奄暨，歼我良人。
其子左屯卫中郎将李遮匐痛深疮拒，哀缠风树。敬镌圆石，以纪芳猷。乃为铭曰：
轩丘肇系，弱水分源，教清热坂，威肃寒门。风车雾集，月云奔，扬尘亻敫外，呜笳塞垣。冥壑效灵，同山渐庆，雄姿峻上，宏才迥映。霜松表质，贞筠比劲，剑动星芒，弓弯月净。丕承鸿业，拜日砂场，金方布义，升极开疆。抑扬鹿野，叱吒龙荒，先敉昔著，後伏今彰。王庭解辩，魏阙垂缨，文＊挺耀，武帐韬荣。西光遽奄，东川不停，俄悲千月，倏谢百龄。恩隆诏葬，礼备饰终，楚挽哀咽，骑吹吟风。坟栖宿草，隧列新松，惟余生气，万古无穷。
（西安昭陵博物馆藏石，录自《昭陵碑石》）
№贞观０５１
【盖】
大唐象州使君第六息故韦君之墓志铭
【志文】
韦几，原字敬舆，小字惠子，京兆杜陵人也。汉丞札贤廿一世孙。高祖旭，後魏司空、文惠公；曾祖琼，高尚其志。周明帝屡不能屈，赐号逍遥公；祖世冲，隋民部尚书、义丰公；父挺，唐太常卿、扶阳男，出为象州刺史。君以年幼未壮，随父之官。属南方卑湿，为兹遘疾。其父命令还北，而君誓不违离。砭药虽加，膏盲靡效。以大唐贞观廿年五月廿八日卒於官舍，时年廿一。君孝友禀自天经，言行乃为人赞，惠心洞照，机神潜发，谦挹接物，温兹御下。昔伯喈纯孝，不寐七旬，顾悌服勤，绝浆五日，未有捐躯奉养，知死不回者矣。呜呼！辅仁之义，何其谬欤。竟未婚媾。粤以廿一年岁次戊申五月辛巳五日乙酉，返葬於洪固原之大茔，礼也。仍以故太子仆崔思默亡女侩葬。君养毛丹穴，标奇渥水，眷九霄而折羽，首千里而顿足。亭亭玉树，永碎幽泉，皎皎清晖，冀传玄石。其词曰：
英哉若人，昆岭称珍。腾芳九畹，发香三春。未搏鸿陆，己顿龙津。壤松将古，垄月时新。生平可想，肃肃贞筠。
（录自《文博》一九九四年第四期）
№贞观０５２
【盖】
无。
【志文】
灵泉寺故大修行禅师灰身塔记大唐贞观廿一年七月八日邑于等敬造（录自《宝山灵泉寺》）
№贞观０５３
【盖】
唐故李思摩妻统毗伽可贺敦延ヌ墓志
【志文】
大唐故右武卫大将军赠兵部尚书李思摩妻统毗伽可贺敦延ヌ墓志并序夫人姓延ヌ。阴山人也。肇系绪於轩皇，派昌源於父命，奄瀚海而开祚，疏朔野以承家。曾祖莫贺啜颉筋、祖莫汗达官、父区利支达官，并袭英猷，咸能世职。泛遥源於獯粥，耸崇构於淳维。雄砂塞以飞声，会龙城而腾实。夫人垂芒昴宿，诞兹淑贞。髫龄而机惠异伦，笄年而艳彩绝类。擅芳声於狼望，流美誉於祁连。遂得作配贤王，嫔於景族。赠兵部尚书、故李恩摩即其夫也。逮贞观三年，匈奴中乱，思摩率众，因而归朝。预识去就之机，抑亦夫人之助。贞观十二年十一月己亥朔日辛丑，诏授统毗伽可贺敦。而报施无徵，福善虚应，所天先陨，同衾以违。抚总帐以衔哀，＊穹庐而增思。春秋五十有六，贞观廿一年八月十一日遘疾薨於夏州濡鹿辉之所，奉诏合葬於思摩之茔。承议郎、守曹王府掾普文直监护葬事。丧纪所由，皆降天慈，礼也。夫人弱而立志，贞固迈於松筠；爰洎壮龄，风霜不渝其劲。殆可以母仪中域，岂直诒训天山而已。华实方茂，摇落先秋。种类攀号，酋豪泄涕。薤歌唱而徐引，掊马嘶以悲吟。风日茫而黯无色，川原寂而拱木阴，乃为铭曰：
悠哉夏后，胤绪灵长，雄慈朔漠，爰自有商。惟祖惟考，弈叶鹰扬，流芳大夏，遗则龙乡。於穆夫人，诞生锺美，幼智孩日，夙成髫始。盼倩其貌，环姿独峙，淑慎其容，媲乎君子。露残华蕊，霜摧兰薄，同穴先，兰仪後落。佳城郁郁，形神有托，永去朝景，空悲夜壑。当保高祚，万寿是基，曾未胡，登远期。悲缠八狄，悼结九夷，四德无泯，千载长辞。白日徒晓，幽泉永暮，拱树吟风，宿草垂露。种落摧瘁，酋豪缟素，哭恸山阿，歌悲松路，悲笳霄啭，晓挽凄锵，素车徐轸，丹飞扬。形沉厚夜，魂游故乡，唯金石与兰菊，历终古而坚芳。
（西安昭陵博物馆藏石，录自《昭陵碑石》）
№贞观０５４
【盖】
无。
【志文】
砖。朱书。
惟贞观廿一年岁次丁未九月甲申＊七日庚寅，新除兵部参军。属大唐统驭，泽及西州，蒙授云骑尉。春秋六十八。唐武悦之墓表。
（新疆博物馆藏志，录自侯灿《解放後新出土吐鲁番墓志录》）
№贞观０５５
【盖】
无。
【志文】
圣道寺故大比丘尼善行法师灰身塔大唐贞观廿二年正月八日弟子造（录自《宝山灵泉寺》）
№贞观０５６
【盖】
无。
【志文】
圣道寺故大比丘尼那延法师灰身塔记大唐贞观廿二年二月八日弟子等敬造。
（录自《宝山灵泉寺》）
№贞观０５７
【盖】
无。
【志文】
圣道寺故大比丘尼圆藏寺主灰身塔大唐贞观廿二年四月八日弟子远行等敬造（录自《玉山灵泉寺》）
№贞观０５８
【盖】
无。
【志文】
砖。朱书墨地。
惟贞观廿二年岁次戊申五月辛巳朔廿日庚子，新除云骑尉王欢岳，春秋六十有七。即以其月廿日奄丧老年，殡葬斯墓。
（新疆考古所藏志，录自侯灿《解放後新出土吐鲁番墓志录》）
№贞观０５９
【盖】
无。志未具名，与贞观十四年张子庆同穴出土，得知墓主乃张子庆妻。
【志文】
砖。朱书朱格灰地。
惟贞观廿二年七月庚辰朔八日丁亥，夫人四德内明，柔顺克著，幼事舅姑，有敬顺之名；雍穆五亲，有仕誉之称。宜延遐寿，荫盖家。何图一旦，奄然殒逝。
遂使四邻酸楚，宗亲悲号。春秋七十有九，殡葬斯墓。
（新疆博物馆藏志，录自侯灿《解放後新出土吐鲁番墓志录》）
№贞观０６０
【盖】
无。
【志文】
此志疑有误，无从核实。
圣道寺故大比丘尼智海法师灰身塔大唐贞观廿二年七月八日弟子等敬造清行寺故大□菩尼智□灰身塔（录自《宝山灵泉寺》）
№贞观０６１
【盖】
大唐故光禄大夫工部尚书使持节都督荆州刺史驸马都尉上柱国莘安公窦府君墓志铭
【志文】
大唐故光禄大夫工部尚书使持节都督荆州刺史驸马都尉上柱国莘安□窦公墓志铭并序公讳诞，字光大，扶风平陵人也。昔魏其总戎，殄七国以宁东夏；安丰作牧，□八□以保西藩。故得望重台仪，位隆端右。其後或卿或相，为龙为光。荣镜一时，贻庆千祀。备在记牒，可略而言。曾祖善，魏卫尉卿、侍中、北华州诸军事、北华州刺史、永富公；祖荣定，隋上柱国，右武候大将军、右武卫大将军、秦冀洛等十州刺史、陈懿公；并英伟秀迈，识度弘远。德高朝□，誉冠人伦。父抗，隋上柱国、幽□等四州诸军事、幽州刺史。皇朝将作大匠、纳言、左武候大将军，赠司空、陈容公。温润内蕴，符采外发，簪缨之表率，鹭之羽仪。公檀宇祟峻，器局恢弘。岐嶷之姿，见於抚尘之岁；磊落之志，著自捧履之年。栉沐礼仪，组织仁信。博闻该於书圃，缛藻丽於词林。独步帝京，高视戚里。仁寿二年释褐，补隋献皇后挽郎；三年，授朝请郎，寻除潭州长沙县长。武城善政，德美弦哥；中牟令积，化光驯雉。于□玄象绝於乾纲，洪涛滕於地纪。山鸣鬼哭，狼噬鲸吞。
豪杰争兴逐鹿之师，怀生并有瞻鸟之望。武帝龙颜日角，膺录受图。始立匡之功，终践九五之位。公先参霸迹，晚属天飞。前除相府祭酒，後□殿中监。剖符胙土，誓之以带砺；书社苴茅，锡之以勋德。封安丰郡开国公，食邑二千户。薛举胃起鸟飞之山，驾寺昆戎之壤。营多隗嚣之众，垒甚葛亮之师。今上统率貔貅，以戡大恶。义宁二年，除右元帅府掾史。翊赞军机，缉谐兵略。英谋秘计，孕郭吞程。武德三年，迁刑部尚书。天府望隆，喉舌寄重。荀景倩以淑慎被任，贾文和以匡济见知。今古相方，差无惭色。四年，授太常卿、上柱国，秩宗任掌补只，奉常职司礼乐。嗣然明之清轨，绍稚都之博闻。若非辟以时英，允於众选，岂得主斯祀典，莅此宗卿。其年遭容公忧。毁殆灭性，既忉陟岵之悲；骨立过礼，更深风树之叹。参墟之地，石城失险，郏辱阝之境，金未宾。戎务须人，夺情起复太常卿，仍摄参旗军将，判刑部尚书。事绪殷繁，薄领填委。随机剖断，绰有余闲。其年兼国子祭酒。建国君人，庠序实为政之本；辩方立极，黉□乃设教之原。作训青襟，孙况创膺斯任；为范胄子，刘毅方受此官。梁山西寺，漾水东流，沛公天汉之乡，魏王鸡肋之地。设险之所，委以腹心。贞观元年，除使持节都督梁集洋巴兴壁六州诸军事、梁州刺史。能方伏湛，政化大行，术比盖延，威信克著。二年，迁殿中监，加左光禄大夫。四年，拜右领军大将军。官兼五戎，刚毅肃於┕柢；任司八舍，巡警厉於钧陈。秋卿人命所县，士师团运攸寄。执三尺之律，本属公平；革五虐之刑，实资仁恕。其年转大理卿。惩波凝脂，设斯疏网。异社周之轻重舞法，同张季之正直无冤。九年，奉敕营太庙。上栋下宇，穷大壮之良规；审曲面势，极旌人之妙术。以公勤诚可录，特加茅土。封莘国公，食邑三千户，赐物五百段。公志尚清旷，性笃逍遥，挹商山之芳尘，钦颖阳之休烈。其年上表请致仕。蒙敕允之，授光禄大夫。十八年，除宗正卿。摄养乖方，忽感风疾。屡降手诏，冠盖相望。又遣司空梁公赍墨敕慰问於後。使命骆驿，恩潭绸缪。近代人臣，莫之为比。然百龄易谢，九转难逢。终瘗黄垆，徒思丹＊。
廿二年二月寝疾，薨於辅兴里第，春秋六十八。哀动宸极，悲感朋寮。似汉后思祭遵之功，如郑邦怀国乔之德。又降恩敕，赠工部尚书、荆州都督。诏曰：安葬事所须，并令官给。仍遣五品一人监护。惟公风采标映，识悟弘道，怀瑾握瑜，含章挺秀。捐青云以竦干，则玉润碧鲜，渐陵陆以奋飞，则搏空忉汉。蕴九言以行己，□六行以扬名。布政伫评谟，立政资经启。仪刑雅俗，冠冕周行。开馆待贤，所招者三风之士；悬榻延友，□引者五龙之宾。命偶会昌，运锺休泰。攀辚附翼，袭紫传龟。百寮之隐括，九流之师镜。岂谓三芝罕遇，岁月难期。东都开夏侯之铭，西州折文公之石。其年八月，合葬於襄阳公主之茔。庶茂乡之中，更□长子之墓；安陵之侧，重识鲁元之坟。乃为铭曰：
积石长源，削成崇趾，丞相匡赞，司徒燮理。宠渥重光，蝉冕继轨，方腾缃素，名传青史。隆生英哲，克嗣良弓，季仪岸，叔则清通。文华笔海，辩逸谈□，宪章祖德，沐浴家风。运属雷屯，时逢世故。卜灵改卜，真人应务。参殉鼎业，预清国步，宠威徽章，荣光茅赋。曳绶八坐，飞缨九棘，禁卫总戎，藩降述职。萧云曜采，培风矫翼，世号忠贞，朝推亮直。俄分今古，□幽明，玉碎昆岫，剑没丰城。松高盖偃，碑久金生，唯余陇月，徘徊九京。
（录自《隋唐五代墓志汇编》陕西卷第三册）
№贞观０６２
【盖】
失。
【志文】
景城县功曹崔□墓志君讳震，字彦起，博陵安平人也，秦相仲作之後。高祖□，少有盛名，与范阳卢玄俱被徵，拜尚书郎，稍迁秘书监。六房之始祖也。祖方和，平西将军。有子三人：长□西，人＊为宇文太祖长史；第二子，齐中□将军，即君之考也。君幼阙所怙，与母偏居，恪勤恭谨，以孝著称。年廿□，选县功曹，仁声播於境内，不溺荣利，远迹嚣尘。郭有道之神仙，方之未誉；马少游之意□，□何足云。以亲老不□，远之京邑，婆娑州里，数□徒□□□其所闻见，莫不称善。隋末扰攘之际，家贫亲逃，以无能为狂狡所逼，前後历两州刺史，所至莫不嗟□，□□夹□至皇朝武德四年□月十三日，准安王补任泰州刺史、上柱国。圣人将出，欲归有道，经涂尚险，□然非命，呜呼哀哉！泰山其颓，溟海云竭，天不吊，贤人可叹。子吉甫、行甫等，痛泉门久，念陟岵无期，故采石他山，＊镌泉户。庶夫後嗣知盛德之在兹焉。乃为铭曰：
炎□遥绪，尚父远□，秦相承基，齐卿作镇，家传龟组，世标令问。降生有道，芳音早□，逢彼乱常，属斯干纪。謇謇不顾，愕愕不已，轻生重节，忧公忘己。祸及善人，义锺君子，人生若浮，云之忽。连城璧毁，照车珠没，悲及友朋，哀缠□骨。长归泉□，永□□□。大唐贞观廿三年二月九日葬於（录自《隋唐五代墓志汇编》河北卷第三册）
№贞观０６３
【盖】
失。
【志文】
大唐太子故左内率河内司马公墓志铭并序君讳＊，字温，怀州河内人也。其先颛顼氏之苗裔，汉殷王卯始封河内，子孙因家於温。宣王同德三分，武皇奄有四海。鸿勋大业，无得称焉。曾祖徽，後魏光禄大夫、骠骑大将军、仪同三司、徐定幽兖四州诸军事、四州刺史；三司论道，十城称最，内外攸属，远近具瞻。祖宾，後魏大府卿、车骑大将军、仪同三司、安人县关国公；积德累仁，敦诗悦礼，人伦仰其师表，王化待其丹青。父腾，隋仪同三司，材乃兼人，学惟为己，忠恕之道，儒□之德，州里化焉。君禀庆高门，因灵惟岳。神采孤拔，天资秀寺。威而不猛，勇而有义。年甫弱冠，释褐左勋卫校尉。趋事清禁，既表岁寒，司职钩陈，更章其夙夜。特授义阳府果毅都尉，佥曰惟允，时望为荣。晋府初开，妙简文武。以君材行兼备，擢拜晋王府典军。既而从入春宫，在人惟旧。迁太子左内率，加宁远将军。入陪禁旅，出从戎麾。知无不为，恪勤匪懈。有始有卒，其斯渭欤。贞观廿三年岁次乙酉二月景子朔日构疾，薨於安兴里第，春秋六十有六。悲夫！逝者不停，生涯有极。古今共尽，愚智同哀。虽四邻辍舂，千里絮酒。以申情礼，将何及焉。惟君自幼及长，砥行立名，清识许以爪牙，良朋服其信义。天与既尔，人事何言。哀愤风云，悲结行路。嗣子杰，左翊卫，仰昊天而泣血，俯大地以崩心。粤以其月九日甲申，葬於万年县铜人乡。呜呼哀哉！恐陵谷迢移，载勒铭志。傥白日之可期，庶清芬之不坠。其词曰：
颛顼苗裔，高辛世族，北在南讹，寅宾昧谷。盛德踵武，灵庆韫椟，始则勤王，终焉纳麓。将军戎重，仪同上台，危邦必去，知机乃来。庭坚侔德，高阳比材，履道不爽，世祀宜哉！惟君载诞，实禀淳粹，三月不违，九回称智。多材余力，致果为毅，介胄之士，爪牙之吏。出提双戟，人侍钩陈，爰自晋邸，实作宫臣。人惟求旧，德惟□新，大冠长剑，佩玉腰银。轩冠傥来，荣华非久，既如过隙，还同照牖。一朝零落，万事何有，云低素盖，风生画柳。铭藏玄室，碑传白楸，一辞人里，永山丘。松门谁掩，陇月空流，惟余黄鹄，时萃山幽。
（录自《隋唐五代墓志汇编》陕西卷第三册）
№贞观０６４
【盖】
失。
【志文】
维大唐西州岸头府故果毅都尉上柱国广饶县开国男杨公墓志铭公讳敏，字桃汤，州洛川人也。上祖弘农太尉公之苗胤。自汉叶中分，族□隆盛。因官派别，流布天下，各擅一时，声流史牒，灵根芳实，可略於此。曾祖提，周州别驾、渭州刺史、城郡守；祖荣，隋卢泸邛三州刺史、邛州诸军事、凉益二州总管、左骁卫大将军、魏平县开国公、封邑三千户；父谊，隋左亲卫旅帅、右亲卫校尉、朝散大夫、右翊府郎将。惟公识亮清高，风神夙远。幼标令誉，弱冠称奇。可谓松筠始秀，便有贞翠之心；兰桂初生，自含芬芳之气。既而州草创，控带华戎。大总管平原公识鉴清高，英华骏拔。见公智略英谋，股肱是托。授校尉。夙静边裔。又使敷奏丹墀，礼仪合度。遂得驰名日下，流誉紫宸。又擢授飞骑校尉，宿卫岩廊，光生道路。左屯卫大将军以公壮气从横，风情倜傥，重而顾问，表知将相之门。持奏授京畿望苑府果毅。至於高昌初破，戎狄土崩，静乱宁民，非贤莫可。授西州岸头府果毅都尉。诏授上柱国、广饶县开国男，封邑三百户。将欲刷翮邓林，回翥千里。濯鳞溟渤，图南九万。但以日驭不停，终惊於夜壑；川流不息，徒想於朝霞。以贞观十七年三月十二日寝疾，至其年七月廿九日薨。公体质贞明，机神爽悟，临终不乱，犹戒视戎。言念与妻子同归，遂得还於故里。今德帐犹悬，门罕渍之酒彦；坟未宿草，野绝动□之宾。知世路之无常，识苦空之电灭。彼苍不吊，奄弃兹善。公春秋卅有九，以贞观廿三年岁次己酉二月景子朔九日甲申，葬於川县南地名太平村九里之原，恐谷徙陵变，□□□□，爰勒幽石，以传不朽。其词曰：
派崇基峻，极地称天，府君之封植，惟祖挺□，□门抗直。乃考腾芳，陵□□翼。
（录自《隋唐五代墓志汇编》陕西卷第三册）
№贞观０６５
【盖】
无。
【志文】
砖。墨书。
贞观廿三年三月□日，雍州高陵县修真乡尹客仁母夫人张氏之灵，权殡於万年县川乡尹宝达兆内＊。
（西安碑林藏砖）
№贞观０６６
【盖】
唐右屯卫将军阿史那公墓志
【志文】
故右电卫将军阿史那公墓志之铭公讳摸末，漠北人也。盖大禹之後焉。夏政陵夷，世居荒服。奄宅金微之地，傍羁珠阙之民。距月支以开疆，指天□以分域。曾祖阿波设；祖启民可汗；父啜罗可汗。可汗者，则古之单于也。公禀庐山之逸气，韫昂宿之雄芒。抗节与寒松比贞，致果共晨风竞爽。英略远震，才武绝伦。夷落仰其指麾，名王耸其威烈。
既而皇唐驭寓，至德遐通。公乃觇风雨以来仪，逾沙漠而款塞。爰降纶玺，用奖忠诚。即授上大将军，寻迁右屯卫将军。肃奉宸居，典司禁旅。绩随事显，忠以行彰。虽复由余人秦，日弹在汉鹩。永言前载，亦何以加兹。方将东岳告成，庶陪礼於日观；不图西光遽谢，奄游神於夜台。春秋三，以贞观廿三年二月十六日薨於宣阳之里第，呜呼哀哉！夫人李氏，平夷县主。先以贞观九年正月八日薨於宣阳里。粤以大唐贞观廿三年岁次己酉三月乙巳朔十七日辛酉同葬於万年龙首乡，礼也。恐日月逾迈，海田贸易，庶徽风之永传，勒妙词於兹石。铭曰：
弈弈重基，英英雄俊，革心仰泽，回首思顺。位总爪牙，名超廉蔺，鸿私庶答，隙光何迅。其一，灼灼夫人，显显令德，左右君子，系仰中国。宠命载加，荣声允塞，刊兹懿范，畅於无极。
（录自《隋唐五代墓志汇编）陕西卷第三册）
№贞观０６７
【盖】
失。
【志文】
大唐故郑州新郑县令刘君墓志铭并序君讳文，字德逸，彭城人也。高阳之裔，屈刘之後，以王父字为氏，因以命族焉。良弼於魏庭，登嘉辅於汉室，家鸣钟鼎，门列王侯，珥笔轩墀，垂旒廊庙，备於史册，可略而言。祖茂，齐鹰扬郎将；父渊，隋上骑都尉；并追风逐日之马，吟犭爰落雁之弓，声驰皋饮之乡，威振头飞之国。君邓林擢干，昆岭分峰，器度宏深，风神秀举。霜毛值世，还同吕望之年；皓首逢时，岂异冯唐之岁。贞观廿三年，版授郑州新郑县令。虽复不临单父，挥琴得密贱之风；未往武城，割鸡有子游之美。不谓阅川以迫，崦光遽晚，俄而遘疾，掩从迁化，粤以贞观廿三年八月五日卒於私第。春秋八十有三。遂使门哀撤瑟，邻怆停舂，琴无别鹤之音，笛败龙吟之韵。即以其年八月十八日瘗洛阳清风乡邙山之原礼也。山非荆岭，翻埋和氏之珍；地异汉川，忽掩随侯之宝。勒兹贞石，惧陵谷之贸迁；刊此玄铭，使德音之不朽。呜呼哀哉！乃为铭曰：
源流浩汗，枝叶扶疏，楚之令尹，晋之大夫。摩肩麟阁，叠迹永庐，惟君秀起，映雪披书。横行洙泗，高步石渠，拂衣求仕，函谷弃糯。时逢丧乱，渭水探鱼，抽簪人道，鹫岭崇虚。兴王郁起，妖氛屏除，吕生年过，冯子岁余，恩封县宰，粟责成储。天地长久，日月亏盈，人世风烛，今古伤情。哀埋玉树，怆掩玄扃，荒郊露重，古木云轻。山山寒色，树树秋声，泉台永夜，讵觉春荣，唯余松柏，岁暮空零。
（录自《洛阳出土历代墓志辑绳》）
№贞观０６８
【盖】
失。
【志文】
大唐故燕君墓志铭并序君讳明，字肆朗，河南人也。昔者文王作周，以成三分之业；甘棠流咏，亦遗爱於二南。敌国命祚，因以为氏。祖讳绍，少称秀异，早预朝伦；父讳胡，好士乐贤，游心百氏。君小有岐嶷，及冠，聪令恢雄，交游任协，神秀独秀，若百丈之松；逸气孤标，如千里之骥。才通巨细，智纳方圆，觉危城之易颓，知苦海之难度，遂回向法门，归依至道。春秋六十有五，遂积沈疴，良药名医，百方无验。以贞观廿二年七月十七日奄辞身势。呜呼哀哉！士庶伤嗟，邻舂不相，商人罢市，巷靡谣童。夫人元氏，孝文之胄胤也，轩冕相承，世传缨绂，禀神骢淑，总四德而立身。年始初笄，即适燕氏。怀志以行己，含温润以成质，奉上非礼弗动，率下非礼弗言。春秋六十有四，染疾膏盲，医药不救，以贞观廿三年八月十一日奄从风烛。懿亲丧感，邻妇息机，娣姒姻娅，悲凉莫已。子女宿籍家风，恭仁是嗣，侍疚尽孝，居丧尽礼，攀号擗踊，叩告无从。乃请神策於郑瞻，启灵龟於管辂，厝城安坟，庶使玄宫庆泰。以大唐贞观廿三年岁次乙亥八月癸西朔廿五日丁酉，合葬於河南县寇村西南之左。前临清洛，却背邙山，右眺金城，左临嵩岳，盖坟茔之形胜，匠垅之安□也。世子客师等犹恐陵移岸徙，桑海变迁，玄石是镌，乃为铭曰：
生平慷慨，允武允文，庄老纵志，百氏游神。泛爱亲仁，唯贤是与，奄辞身势，魂灵焉处？夫人贞顺，资善居弱，淑慎容仪，婉娩恭恪。令问令望，显父荣亲，忽然风烛，万古埃尘。蔼蔼荒郊，重露，愁云ウ胧，悲风吟树。永离高□，长归丘墓。
（录自《洛阳出土历代墓志辑绳》）
№贞观０６９
【盖】
无。
【志文】
大唐故游骑将军上柱国广饶县开国公杨君墓志公讳敏，字依仁，弘农人也。曾祖提，周中大夫；祖荣，隋左街大将军、上柱国、魏平郡开国公；父谊，隋右卫郎将。公少挺英规，早从名策，以贞观初任望苑府果毅。以贞观十八年薨於官舍。廿三年葬於太平之原，礼也。有子什力，望柏崩心，瞻鹤增慕，茹荼衔诰，聆风靡诉。悲岁序而易轸，哀陵谷兮迁互，勒遗范於泉扃，托幽埏之永固。
（录自《文博》一九九二年第一期）
№贞观０７０
【盖】
【志文】
故清信女佛弟子范优婆夷灰身塔大唐贞观廿年四月八日有出家女为慈母敬造。
（录自《宝山灵泉寺》）
№贞观０７１
【盖】
无。
【志文】
砖。
大唐贞观□三年五月四日兰陵萧亻宗妻蔡氏之记，瘗於河南县水乡邙山之阳。
（录自《隋唐五代墓志汇编》洛阳卷第一册）
№贞观０７２
【盖】
无。
【志文】
慈润寺故大明歆律师支提塔记律师俗姓□，生长在□□法□□□□问□□部游三□□俱披□□□□永□□□英□□□未来四□大□□□□八十周□磨数□释洪玄函亦讲无量寿□土□恒□文登於六九，七十五春秋，□神慈润。所起庙此崖头，略记师之德，芳名万古留传。
（录自《宝山灵泉寺》）

[book_title]延寿
№延寿００１
【盖】
无。
【志文】
砖。朱书。
延寿二年□酉岁正门丙寅朔十二日丁□，□郎王伯＊□□昌唐氏春□□十□，殡葬斯墓。
（新疆考古所藏志，录自侯灿《解放後新出土吐鲁番墓志录》）
№延寿００２
【盖】
无。
【志文】
砖。
延寿三年丙戌岁八月朔丁未十五日戊午，武城领兵将范宗□之墓表，春秋九十八。题记以为知。
（录自侯灿《解放後新出土吐鲁番墓志录》）
№廷寿００３
【盖】
无。
【志文】
砖。　朱书。
延寿三年丙戌岁十二月朔乙卯十九日水酉，领兵将□□□春秋陆拾□，追赠□部参军，□□之墓（下泐）。
（新疆博物馆藏志，录自侯灿《解放後新出土吐鲁番墓志录》）
№延寿００４
【盖】
无。
【志文】
砖。朱书墨地。
延寿五年戊子岁二月戊寅朔十二日已巳，王保谦春秋六十有三，殡葬斯墓也。
（新疆博物馆藏志，录自侯灿《解放後新出土吐鲁番墓志录》）
№延寿００５
【盖】
无。
【志文】
砖。朱书蓝地。
延寿五年戊子岁九月乙巳朔廿日甲子，故太原王王伯瑜，礻勺民部参军，转碑堂将，迁殿中中郎将，春秋七十二，殡葬斯墓。
（新疆考古所藏志，录自侯灿《解放後新出土吐鲁番墓志录》）
№延寿００６
【盖】
无。
【志文】
砖。朱书蓝地。
延寿十年癸巳岁六门朔丁未二□戊申，新除领兵将、转迁祀部参军贾容儿之墓表。
（新疆考古所藏志，录自侯灿《解放後新出土吐鲁番墓志录》）
№延寿００７
【盖】
无。
【志文】
砖。朱书。
延寿十一年岁次甲午二月朔癸卯上旬一日，交河郡民公听上敢望汜延，春秋＊六，遇患殒丧，卒於辰时，以虬需灵柩殡葬斯墓。汜氏之墓表也。
（新疆博物馆藏志，录自侯灿《解放後新出土吐鲁番墓志录》）
№延寿００８
【盖】
无。
【志文】
砖。朱书蓝灰地。
延寿十二年岁次乙未闰月乙末朔十二日丙午，新除侍郎，追赠谏议郎，春秋七十四，张善哲之墓表。
（新疆考古所藏志，录自侯灿《解放後新出土吐鲁番墓志录》）
№延寿００９
【盖】
无。
【志文】
木。
唐憧海妻王氏，春秋卅，丁酉岁五月廿日葬，毛去。
（录自侯灿《解放後新出土吐鲁番墓志录》）
№延寿０１０
【盖】
无。
【志文】
朱书墨地。
延寿十五年戊戌岁十月朔乙巳定十六日庚申危，新除虎牙将，领府内子弟夏相儿等，追赠殿中中郎将，春秋七十有八，殡葬斯墓。
（新疆博物馆藏志，录自侯灿《解放後新出土吐鲁番墓志录》）
№延寿０１１
【盖】
无。
【志文】
砖。朱书。
延寿十五年岁次戊戌十月朔廿七日，惟故延海妻张氏夫人欢台，春秋年卅七有余，以车虬灵然，殡葬斯墓。
（新疆博物馆藏志，录自侯灿《解放後新出土吐鲁番墓志录》）
№延寿０１２
【盖】
无。
【志文】
砖。朱书灰地。
延寿十五年戊戌岁十一月朔丙午十五日戊午，田地郡户曹司马张银子妻高氏女台晕，春秋五十，殡葬斯墓。
（新疆博物馆藏志，录自侯灿《解放後新出土吐鲁番墓志录》）
№延寿０１３
【盖】
无。
【志文】
砖。朱书墨地。
延寿十六年岁次己亥二月甲戌朔十三日丙戌，阳保＊妻，春秋四十有五。张氏女台女墓表。
（新疆博物馆藏志，录自侯灿《解放後新出土吐鲁番墓志录》）

[book_title]永徽
№永徽００１
【盖】
无。
【志文】
大唐雍州长安县龙首乡兴台里永徽元年岁次庚戌四月己巳朔五日癸酉，故刘世通夫人王氏。人世飘忽，以奄从风烛。葬於兴台村南三百步。天地久，田成碧海，故勒此碑，用旌铭记。
（西安碑林藏石）
№永徽００２
【盖】
无。
【志文】
故优婆塞孙客子灰身塔大唐永徽元年六月八日造。
（录自《宝山灵泉寺》）
№永徽００３
【盖】
失。
【志文】
唐故牛君墓志铭并序君讳通，名统，陇西人也。君禀灵□质，特挺英姿，氵养泉源，讵一二而能测，心希山水，足履苍□，逍遥於礼乐之场，放荡於经史之圃。情崇大隐，秽迹旗亭。既处浊而能清，乃有条而不紊。斯并节操贞固，璺羡明鉴，桂馥兰芬，金声玉亮。君优游畅志，醑德以欢怀；迭荡簪缨，琴书以恣性。岂谓哲人斯逝，隙驷西倾，久积沈疴，掩从风烛。以永徽二年岁次辛亥正月乙未朔十四日戊申卒於洛阳时邕里第也。春秋七十有一。即以其月廿五日己未殡於邙山之阳。非复悲情鸟思，凄感行徒，美誉无闻，清风莫记。量恐原陵汩变，巨壑移舟，德音无显，余芳渐柚，勒兹玄石，用志黄卢。呜呼哀哉！乃为铭曰：
邈矣＊祖，叶茂枝桢，托敦大隐，处浊能清。优游文□，□志礼庭，郁郁威仪，涣涣令名。怀哉君子，唯哲是祟，道遵往则，深怀彩风。性乐泉石，道迹荪，虽不朝士，恒拖贞隆。岁月不与，风烛难亭，一归泉□，千载徽名。魂兮往矣，白骥悲鸣，美□雾黯，陇路风□。
（录自《隋唐五代墓汇编》洛阳卷第三册）
№永徽００４
【盖】
失。
【志文】
砖。朱书墨地。
维永徽二年岁次辛亥二月朔乙丑廿日甲申，武牙将军杜相＊＊武骑尉，春秋七十有一，□葬斯墓之表也。
（新疆考古所藏志，录自侯灿《解放後新出土吐鲁番墓志录》）
№永徽００５
【盖】
失。
【志文】
□□郡侯城门尉苏君墓志铭并序君讳师，□郡人也。秦皇之日，鱼澄献禾，以禾配鱼，因□氏□。乃纵横战国，慷慨天山，自缣缃具焉，可镌□□□。祖善父□。并文武俱□，宽猛相资，盛德未穷，余□尚想。君幼挺奇质，长蕴神情，将达璋，抑扬书□，每□问礼，造次依仁，告往知来，察言观行，清风振□，价重南金，令闻联踪，珍逾东箭。
闲居养素，本将蹇於冠缨，乐道忘忧，自逍遥於泉石。加以虚吟待士，倒屣迎宾，春榭弦风，秋台侪月，清谈间起，剖析毫厘，高论宏裁，吐纳珠玉。既而炎凉递叙，钟漏相催，俄隐夜□，溘晨露。粤以永徽二年二月二十一日，卒於毓财里第，春秋六十九。停机泣里，罢相悲邻，人□如此，天道何论？呜呼哀哉！即以其年岁次辛亥三月甲午朔七日庚子殡於邙山之阳，礼也。卜兹远日，问兆立龟。
陟彼高岗，□飞白鹤。然恐高岸为谷，深谷为陵，爰勒玄石，庶同金菊。其词曰以事：
灵崇基，氛氲庆族，服冕乘轩，铭常班□。唯□□□，淹融□□，昂昂右□，温□□矣。其一。东川逝水，西景俄轮，俄复□化，空余□存。□□□日，□益萦云，一朝长夜，千载何还。其二。
（录自《隋唐五代墓志汇编》洛阳卷第三册）
№永徽００６
【盖】
大唐故王府君墓志铭
【志文】
大唐洛州洛阳县故仪同三司王君墓志君讳道仁，字世诚，源系琅耶人，魏太傅祥之裔也。盖奕叶重晖，簪裾交映，蝉联朱绂，具列缣缃。祖＊，齐任并州都督府司马；父实，隋任雍州栎阳县令；并名标杞梓，望显璋。或莅奖一同，或毗赞千里。宣六条以佐牧，则七善弥隆；播四德以调风，便五部交娅。君金柯玉叶，幼负令名，器宇淹弘，神仪□敏，当以旌贤班秩，仪比三司。君志慕虚闲，不追□役，栖息仁义，放旷泉林。
固可树福务滋，祈夭永命，不谓隙驹易往，逝水难停，寝疾弥留，俄辞风月。以永徽二年岁次辛亥二月廿四日卒於洛州私第，春秋六十有二。即以其年三月甲午朔十三日景午窆於平乐乡邙山之阳，礼也。恐岸谷贸迁，芳声□灭，勒铭窀户，庶纪徽猷。其词曰：
悠哉远祖，赫赫明明，或陪丹陛，或委专城。清风是□，没而弥荣。其一。
其在嗣德，克隆荷负，莅职犹神，时□父母。其二。惟君耿介，秀气凝然，功光不仕，味道崇玄。日车难驻，俄捉逝川，灵需转毂，白骥骖前。羊碑□□，吴剑空悬，咨□长暮，见日何□。其三。
（录自《隋唐五代墓志汇编》洛阳卷第三册）
№永徽００７
【盖】
大唐故左武卫大将军上柱国琅琊郡开国公牛府君墓志之铭
【志文】
大唐故左骁卫大将军幽州都督琅琊公墓志君讳秀，字进达，其先陇西人，因官而迁，今为濮阳之雷泽人也。朱宣御历，通爽气於金方；黄虞启运，著薰风於渔泽。是以上地为儒，缺流声於七雄之代；陈仓有守，邯发誉於三分之时。自兹厥後，冠冕逾劭，旋详令迹，锢蔼芳缣。祖定，魏韩州刺史、上柱国、平原县公。德被宣条，荣高苴土。祖双，齐镇东将军、淮北太守。寄隆御侮，政成河润。父汉，清漳令。时雉驯雏，夜渔沉小。君发祥河之祉，蔼惟岳之灵。弱而环异，长而奇桀。学书不成，负剑气於衔斗；行遗小节，屏鲛害於沉流。射宓妃於洛滨，投要离於江上。顾山川而累叹，伫风云而永怀。属汉东沦覆，中原潜沸。四渎鲸奔，五方鹊起。君乃言求力士，愤逸气於沙中；直视侠客，且酣歌於榆次。暂臣李密，知卿子之娇亡；甫托杨侗，察秦婴之系组。于时，文皇东略，谣均西怨。杖剑辕门，遇优辍洗。蒙授开府，从征汾、晋；兼总马军，陪麾巩、洛。武周授首，王充舆榇。克翦之勋，事隆赏秩。宝德之西圆□庾，刘闼之东连赵魏。力负拔山，势疑绝纽。君援枪而扫，奋格泽以销氛。战酣移晷，轮埋喋血。白马之津，功标万骑；乌江之上，声冠五侯。文皇帝业践少阳，任先警卫。暨乎嗣膺丕烈，寄重谁何。贞观元年，以右武卫中郎封魏城男，食邑三百户。冯盎潜扇瓯闽，将倾岭峤，君特禀戎律，克静奸回，复龚圣算，西屠夷落。巴濮无虞，彭微以晏。凯旋之日，诏授右卫中郎。八年，迁守左卫将军。于时吐谷潭内扰湟中，王赫斯奋，乃为鄯善道行军副总管。魂驰寇壤，志烈风驱。遥刷河源，遐清导弱。功兼群帅，用畴殊赏。诏授左武卫将军，加爵为侯。後西讨高昌，复资戎算，为交河道行军总管。星言右地，直指前庭。
旌旆所临，鱼鸟惊窜。翼ざ风於阊阖，送归日於崦嵫。仲山之鼎，不足称其伐；博望之言，无以穷其忧。宠命隆渥，特光茅社，徙封琅琊郡公，食邑三千户，金帛之差，有逾千计。十八年内，从讨辽阴，检校右武候大将军，总督巡警。齐朱纟┪於七萃，整击革於六戎。驻跸之时，率先告捷。大风□□，巨鳞斯纟圭。廿一年，又为沧海道行军大总管。玉舳云兴，周戈星缛。山螯息＊拚，水若澄流。
勒丸都之□，□□□之险。特垂纶，远加慰谕。仍授左武卫大将军。太宗升遐，将崇陵寝。禁卫之事，咸委腹心。俄而正直多违，未轸昃离之叹；高明有瞰，遽闻朝露之歌。以永徽二年正月十六日薨於雍州万年县宣阳里之私第，春秋五十有七。呜呼哀哉！遗之哀，已闻於霄极；不知之痛，空结於桃李。爰降纶诰，赠左骁卫大将军、使持节、都督幽易妫檀平燕六州诸军事、幽州刺史；赙绢布三百段；仍於昭陵赐茔地，并赐东园秘器；葬事所须，并令官给；五品一人监护；仪仗送至墓所。谧曰壮公，依礼也。惟君负逸群之资，怀超世之量。徇命乃求仁之旨，扬名为事亲之方。自择木锺辰，骞鸿鹄之志；策名在日，畅熊罴之能。至於葭中扌益猛，高贲戎之勇悍；驰射下山，卫将军之＊捷。遂得功宣帝载，契叶兴王。分甲第於宜平，疏曲台於上路。哥钟在列，驱驷纷衢。鄙卫尉之耳语，轻棘门之儿戏。汝阴侯之所重，不遗大侠；关长生之所亲，坐多长者。固已锱铢寇贾，抑扬樊郦。阅水空驰，奔驹溘远。夫人河东裴氏，父神安，夔州长史、澄城公。
夫人凝辉珠派，发色琼田。香缨在时，已漳婉娩之性；玉珈盈首，先闻淑慎之姿。
逮琴瑟有和，苹藻惟睦。尸玄霜而表洁，晓绛雪而齐明。信闰庭之羽仪，室家之韶令。烟飘弄玉，已居萧史之前；津双宵剑，自落司空之後。粤以永徽二年四月十日合葬於昭陵之赐茔。呜呼哀哉！方使邙山之际，类洧石而标坟；茂陵之下，拟祁连而为隧。有子七人：师赞、师度、师尚、师友、师德、师明、师敬，夙禀过庭，乡称颜子。至性所感，人类曾参。仰增岵而崩心，临寒泉而洒血。如疑之感，竟无追於风树；不朽之规，庶流芳於泉户。式敷遣美，以旌罔极。其词曰：
秦儒游赵，魏臣抗蜀，缃史遐镜，声明缅烛。乃祖重光，褰累躅，显考垂衮，闻韶继曲。琅琊桓桓，运拒艰难，据洗方布，杖剑侔韩。师集垓下，兵屠上兰，锡社苴白，期砺书丹。西涤□阴，南浮珠浦，玉垒收馘，金□沸鼓。蔺碣爰χ，逾蓬绁马，业高镌鼎，功宣缀舞。与福爽仁，在天迷吊，岱□敛魄，悲泉沉照。细柳摧营，文昌掩曜，婴室沦轨，横歌起调。婉彼清阳，宜其嫔室，芝叶齐秀，苕华喻质，如灌闻禽，方弦韵瑟，草无遣露，粱先下日。苍梧之云，茂乡之坟，嶷岭芜没，卢山□纷。玄甲空在，青松已曛，唯余徽谥，千祀流芬。
（西安昭陵博物馆藏石，录自《昭陵碑石》）
№永徽００８
【盖】
大唐故邳国夫人段氏墓志
【志文】
大唐故邳国夫人段氏墓志铭并序夫实纬澄天，ゼ夕彩於阴婺；仙岑属地，开曙色於阳云。故能诞播遥祥，旁昭介祉，成婉娩之柔训，弘窈窕之芳风。然则擅瑶姿而独立，照彤华而迥秀，载扬闺范，式导嫔仪，标淑誉於德门，畅高芬於戚里者，见之於邳公夫人矣。夫人讳兰璧，字昙娘，辽西令支人也。华基蔼蔼，掩天庄而构岳；曾澜淼淼，穷地节而开溟。赫矣征西，凝芬於绣牒；伟哉平北，飞绚於缃图。曾祖威，周骠骑大将军、开府仪同三司、甘洮二州刺史、新阳县公。鉴宇冲粹，机神秀举，扬美绩於千里，阐英规於五营。祖文振，隋兵部尚书、光禄大夫、尚书右仆射、北平襄侯。
雅道弘深，高情峻嶷。总兵机於上府，变朝化於中台。父纶，大丞相府属、蜀郡太守、剑南道招慰大使、益蒲二州都督、熊州刺史、散骑常侍、秘书监、宗正卿、礼部尚书、三为工部尚书、右光禄大夫、尚高密大长公主、驸马都尉纪国公。器业宏远，风概英奇。经启霸图，崇勋驾於三杰；缉宁边俗，遗惠覃於一方。累膺分牧之荣，亟居连率之重。升降册府，出纳仙闱。既道洽於当年，乃庆昭於後裔。
夫人承芬桂岭，禀秀艺＊。淳素资神，冲清表德。画梁开日，有谢芳辉；锦水凝霞，多惭丽色。蕙心虚远，兼通诗礼之方；兰性幽闲，早极系丝之艺。乘龙於汉，率嘉娉於三周；鸣凤於陈，兆灵基於八叶。年甫十八，归于长孙氏。宜家宜室，彩瑟斯调；无怠无违，清篪允叶。恭幂之礼，中馈克修；遵奉帚之仪，内范斯穆。总七德而垂裕，祟四行而延徽，洽稚训於连房，被芳规於列阃。宛宛柔韵，若和风之泛春松；皎皎澄华，犹积雾之褰秋桂。公主即高祖武皇帝之第四女、太宗文皂帝之同气姊焉。地尊德茂，礼优望重。脂田超於鲁邑，沐赋广於湖阳。锺爱夫人，有兼诸子。推金府而莫吝，在珍藏而咸通。夫人贵而不骄，富而率礼。
绮罗山积，罕或经心；珠玉川盈，讵尝留目。遥挹井丹之女，取则梁鸿之妻。深致诫於浮奢，恒托志於栖隐。纟延之隙，历览书场。■{苔木}之余，优游词苑。
观露花之泫蒂，摇彩笔而悬针。对风柳之翻条，披绿编而贯缕。聊裁春颂，韵叶丝桐；戏属秋铭，调谐金石。虽班昭之知礼，蔡琰之工书，辛英之识机，谢韫之持论，校其优劣，曾何足云。积善无徵，福谦终爽。徒滋琼草，委韶龄而莫驻；空积神香，送芳魂而遂远。永徽二年四月四日遘疾卒於长安县之颁政里第，春秋卅有五。呜呼哀哉！公主膝下凝慈，掌中流叹。事切南城之恸，情深北郭之悲。
夫人孝道纯深。因心必践。往倾乾荫，痛彻幽冥。泣血三年，在於墓侧。生平之日，常愿陪茔。有恻冕旒，爰加礻遂，并赐茔地於纪公之墓左，葬事所须，随由官给。粤以其年八月壬戌朔廿三日甲申子窆於昭陵之南原，礼也。邳公道光门绪，誉重郎闱，秦晋之望斯齐，潘杨之契逾洽。忽亏嘉偶，长嗟淑俪。抚龙匣而凝怨，窥鸾镜而摧心。怆东瀛之屡尘，悼南山之易隙。将贻训於终古，用刊美於玄石。其词曰：
赫矣隆周，悠哉新郑，分支启邑，疏源得姓。徙伐勋高，居辽业＊。迈彼前德，深兹後庆。其一。新阳蔼蔼，北平矫矫，纪公英杰，瞻薪克绍。翊凤开荣，方影叶兆，诞斯淑嫒，夙彰奇表。其二。芳金挺质，华玉标心，声超杜记，操勖张箴。作配君子，实友清琴，从容茂则，舄弈徽音。其三。北宫美节，南威妙价，宁务鲜，匪崇芳麝。方欣偕老，俄悲往化，李春，初莲委夏。其四。季直空怨，奉徒■，凰楼灭影，被留香。昭期寂寂，幽契茫茫，风惊暗牖，月照寒床。其五。夕奠移阶，晨箫警路，背郭门而西转，指横桥而北度。斜日落兮荆隧寒，遥烟起兮松陵□，播贞范於来叶，随节坟而永固。
（西安昭陵博物馆藏石，录自《昭陵碑石》）
№永徽００９
【盖】
失。
【志文】
（上泐）贾府君墓志铭公讳贞，字□□，□□真定人也。昔有虞革命，□□□□□□本；殷周□连，□懋德而秕圣，趾大□以□□。出□□□司□以咸□□□□□发声与七宿司马□□□□□俱□□□□原□□州司户参军事，曳履华庭，拖裾公府。□素□苏□纸如飞。父□，隋□州釜阳县令。止奸澄静，息□鼓於□□；□思和仁，上闻异而驯雉。可谓□□当时，何藉誉於今古，□禀质精灵，贞惠聪敏，仕怀倜傥，卓荦□□，礼出家风，义从□起，孝敬尽心，俱爱竭力，住□丧亲，毁几灭性。乡党称誉，徽□日□，义宁舜华，授建节尉，贞观五年，以孝廉举房州参军事。同费之始官，方董允之新任。摄曹分局，总贯六司，发语□当具情，出言足以定狱。
欢阳乌之屡没，斑{髟兵}日新；□阴菟之数□，容颜改旧。挂冠归第，放情池圃。
贞观廿三年十二月三日，春秋六十有六，卒於奉第。惟若□规山岳，耸高峦而弥重；质□冰镜，湛莹渌而□□。向使□木可扶，贤哲去斯远矣。夫人太原王氏，晋司徒□之十世孙也。曜质婉容，禀粢和之气；同□齿於未龄，合□龙於旧浦。
永徽二年闰九月辛酉朔十四日葬於河南县平□乡北芒之山。兰□销馨，筵珍□祚，笳随□而响咽，□遂□而咏露。寒云拥而苍山昏，惊风急而惠帏□。刊昆□□□户，列松槟为垅树。词曰：
赫奕祖考，奕叶傅芳，大□□傅，司空栋梁。明晖素日，惠晓木光。其二。
岁□□□，（下泐）泉路（下泐）
（录自（隋唐五代墓志汇编）洛阳卷第三册）
№永徽０１０
【盖】
无。
【志文】
光天寺故大比丘尼大智禅师灰身塔大唐永徽二年十月八日弟子妙因及眷属等造。
（录自《宝山灵泉寺》）
№永徽０１１
【盖】
无。
【志文】
宋都尉墓志君讳举，字思进，太原西河人也。出自帝喾，殷王之苗裔。若夫周封微子，锡九命以分都；汉拜宋宏，列三公以赞国。沿兹以降，轩盖相承，腾茂飞英，不得同日而言矣。祖秀，齐镇远将军；父悦，隋擢为本郡中正。君维岳降生，含章闻起。正心孤耸，凌百丈之松；逸足迥驰，超千里之骥。博风迅上，劲羽薄於穹天；凌波远溯，巨鳞横於大壑。大唐运兴，更造二仪，清氛於区寰，扫群凶於九域。君搴旗斩将，名震霸功；灭敌摧城，动参王业。特授仪同三司，非其志也。
君归依上道，充念朦固，凝心寤灭之场，托想无为之境。不谓梦奠两楹，沈疴二竖，飞龟之散，勿验於留魂；画龙之符，无论於救疾。大唐永徽二年六月十四日卒於私第，春秋七十有一。士友骏奔，亲朋擗踊，启手敌足，乍陨乍生。嗟天地之无心，恨灵只之爽德。辅仁与善，谅曰徒言；积庆延龄，竟成空说。君履道贞纯，怀铅握素，仁义播其徽猷，孝弟扬其茂实。虽潜晖山水，声闻九泽；晦彩林泉，誉流三辅。呜呼！名存身没，实追悼於当今；物在人亡，更悲凉於古昔。夫人裴氏、锺氏，冠盖良家，公侯甲族，年龄不竟，风露先。窀穸之所既宏，窆棺之礼从吉，即以其年十一月十三日合葬於州城西二里。南望羊头，云蒸触石；西通漳浦，水气沈潜。东临百雉之城，北枕三垂之岭。山形起伏，还符白鹤之祥；地势风云，更合青乌之候。呜呼！乃为微子归周，九命封植，宋宏佐汉。三公建职。作帝盐梅，为君羽翼，奕叶英贤，蝉联盛德。其一。惟祖惟考，乃文乃武，蹇谔匡君，忠贞翼主。功被山河，德资茅土，价重十城，名高九府。其二。君之嗣也，克复前纵，仪刑模楷，词令温恭。搴旗斩将，名立功成，惟求上道，寂灭为宗。其三。五福无徵，两楹作梦，龟散徒闻，龙符无用。士友骏奔，亲朋悲恸，昊天不吊，奄焉长送。其四。裴氏锺氏，兰雕桂折，玉色消沈，金声永绝。织女还星，嫦娥归月，回帐泉门，光辉此灭。其五。寒郊寂寞，川空鸟思，陇闻云昏，松吟风驰。望道增爱，看碑落泪，一朝今古，千秋铭志。灵识何从？新封此地。
（周绍良藏拓本）
№永徽０１２
【盖】
郭府君墓志铭
【志文】
君讳长生，字遐龄，并州太原人也，轩辕氏之苗裔。昔通儒之风高珍席，握礼施文；太守之声誉晋阳，依仁处信。岂直感黄金而称巨孝，对明诏而逸宏才。
代有威灵，英贤间矣。君即河东郡承＊之孙，郡博士达之子。怀贞抱义，幼树嘉名，负雪含霜，夙彰令范。起家授宣惠尉，俄迁武安府队正。七擒之策，思若泉流；三略之谋，智同海逸。岂期奠楹在梦，奄从风烛。时年卅有四。夫人许氏，颍川人也。即姑臧承慎之第二女。葳蕤令淑，容与娴华，立德立功，唯贞唯洁。
粤以永徽二年七月九日终於私寝。春秋五十有八。以三年正月十五日合窆州西显美乡礼也。呜呼哀哉！乃为铭曰：
洪源浩汗，湍流皎洁，山川降灵，诞兹英哲。琴瑟亮谐，松萝盛烈，淑问荣辉，清风讵灭。寒野萧条，荒郊＊＊，雾ウ云昏，风惊飚疾。幽隧双沉，玄扃奄质，恻怆佳城，呜呼永毕。
（录自《文物》一九九三年第十期）
№永徽０１３
【盖】
失。
【志文】
唐故郭氏张夫人墓志并序夫人姓张氏，南阳白水人也。其先出自轩辕罗□後也。祖晋惠帝时为司空。
修名立行，声播漳滨；制锦宣风，才彰河朔。簪缨冠盖，积代晖华，素服蝉联，千龄莫殄。明齐七耀，等松竹而孤超；郁郁盛哉，类河边之胶日。刊奇功於万纪，勒雅颂於古今。统御人伦，饰声教於千帝。忽离晋国，万姓倾崩，若丧考妣之深，甚於刺骨之痛。此其胤也。夫人禀御流裔，质性研精，芳若芝兰，英姿洞浪，神情远备，类褒姒之风，窈窕美闻，同盛华之方茂。此即令问令誉者也。继骊姬於晋国，献公睹而迷神；踵阴后於汉朝，萧王窥而属想。何期竹柏，顿属秋霜。不谓天道无徵，遂招构疾。粤以永徽三年二月廿日殒於私第，春秋七十有八。即以其年岁次壬子三月戊午朔四日辛酉葬於邙山之原，礼也。曩日曾为镜女，今忽翻作古人。新妆定是无期，拂镜恂然无日。死而异隔，风月才分。敬镌此铭，用彰不朽。呜呼哀哉！乃为铭佳姬淑媛，丽质温恭，荣侔秋菊，华耀春松。氵池照彩，藻镜容，穹仓不吊，夙降余凶。追思令问，涕殒无从，清松素柳，夕月翔风，毕号靡逮，勒志泉宫。
（录自《隋唐五代墓志汇编》洛阳卷第三册）
№永徽０１４
【盖】
失。
【志文】
大唐故陈君夫人杨氏墓志铭夫人姓杨氏，弘农华阴人也。源流遐广，积巨浪以□天；华宗浚极，耸枝条而拂日。太尉表邦桢之讼，尚书□落纸之功。映后光前，{替}缨代袭，详诸简牍，可略言焉。祖辨，齐兖州刺史。清忠迈於李，莅政光於叔度，爱逾夏门，威若秋霜。父威，幽州安次县丞。恢弘至道，仰之弥高；茂实英声，辉映朝府。
夫人夙恭四德，素禀幽闲，望月方蛾，看星比婺。爰以初笄，适於陈氏。苹藻取则，织俱功，擅以母仪，独勤箕帚。而朝光易掩，夜□俄飘，霜结桂林，花枝顿折。以永徽三年三月四日□疾终於私第，春秋七十有三。即以其月十六日瘗於洛阳县清风乡邙山之阳。呜呼！佳城既谢，永夜长归，虽天道之自然，何生年之迅速？孝子伏念，悲温清而永阙，痛倚庐之有亏，恐舟壑向潜移，虑徽猷之靡托。
故镌兹翠石，用固芳麈。其词曰：
攸哉盛系，浚矣高原，洪波壮浪，枝条拂云。堂堂县宰，峨峨史君，赫奕祖考，誉美兰荪。郁兹茂序，唯其夫人，闲华四德，逍遥典坟。贞淑殊妙，绝世芳芬，彼苍不ê，碎此奇珍。奄辞朝镜，言归夜泉，麈封绮帐，草肃荒田。风悲墓柏，月惨松烟，金颜□烁，□德长闻。
（录自《洛阳出土历代墓志辑绳》）
№永徽０１５
【盖】
无。
【志文】
砖。朱书。
惟永徽三年岁次壬子九月乙卯朔十六日庚午，新除侍郎转殿中将军。属大唐启运，泽被西州，授骁骑尉。春秋七十四。王欢悦墓表。
（新疆考古所藏志，录自侯灿《解放後新出土吐鲁番墓志录》）
№永徽０１６
【盖】
失。
【志文】
雍州万年县大明府校尉刘氏妻之墓志铭夫人姓郝氏，太原人也。荣基茂绪，创开业於宗周，芳胤支流，遂绍归於皇晋，彼诸缃史，固於□焉。往以要垒多虞，武周枭镜，肃将诛讨，兰史俱焚，灭召入宫，寻蒙授擢。然以七仪既备，四德斯圆，荣曜六宫，位参两省，凡用内奏，必预经纶，固得佐圣匡时，赞移朝列，加以积善余庆，奉信怀真，控引朋从，导达福。去贞观廿三年蒙简出宾，乃归於刘氏，且偕老百龄，惟情所幸，□敦季月，在物咸歆，然则阅水遽侵，藏山冥改，终期怛化，吉矣难指。以永徽三年七月十五日终於永昌坊之本宅。即以九月次旬殡於东郊之长乐原。呜呼哀哉！原隰腾沸。盖闻田海贸迁，劫石□尽。恐佳城或掩，蒿里时芜，有访无追，敢为铭憬彼荣族，蔚兴唐晋，於丧游魂，勃崇殡，纶言斯结，弘方式徇，大道无私，实期明俊，归承刘氏，炎汉嘉苗，翼善将林，性与仁昭，如何不淑，小补无追，敢陈玄石，芳流罔。
（西安碑林藏石）
№永徽０１７
【盖】
大唐故处士董君志铭
【志文】
大唐故处士董君墓志铭并序君讳僧利，雍州长安人也。灵源浚远，崇基迥秀，庆祉攸锺，英贤间出。是以狐膺良史，标直笔之词舒擅通儒，为袖然之首。自兹已降，轩冕联华，焕图象而腾晖；蔼缣缃而流馥。祖建，父英，并机鉴
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:41:27-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="序,第一卷。省府州厅县图（缺）,第二卷。历代疆域图略（缺）,第三卷。图说一,第四卷。图说二,第五卷。图说三,第六卷。图说四,第七卷。图说五,第八卷。星野晷度（一）,第八卷。星野晷度（二）,第八卷。星野晷度（三）,第八卷。星野晷度（四）,第八卷。星野晷度（五）,第八卷。星野晷度（六）,第九卷。建置沿革,第十卷。诸山。附：沙岛,江苏省通志稿方域志全文在线阅读,江苏省通志稿方域志全文在线下载,大玄古籍书库">
<meta name="description" content="宣统元年(1909)始修，由江苏通志局主持，缪荃孙任总纂。方域志。尹氏江南通志原名舆地志，今拟改名。地图为先，疆域次之，沿革星野分类以及山脉列此。新旧地志有者皆列，水道则入都水。_江苏省通志稿方域志_全文在线阅读_江苏省通志稿方域志_全文在线下载_大玄古籍书库">
<title>江苏省通志稿方域志_缪荃孙_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">江苏省通志稿方域志</span> <br/>
          作者： <span class="inputVal" id="bkauthor">缪荃孙</span> <br/>
          朝代： <span class="inputVal" id="bkdate">近代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,地方志,完结</span> <br/>
          字数： <span class="inputVal" id="bknum">[book_length]278463</span> <br/>
          说明： <span class="inputVal" id="bkdec">宣统元年(1909)始修，由江苏通志局主持，缪荃孙任总纂。方域志。尹氏江南通志原名舆地志，今拟改名。地图为先，疆域次之，沿革星野分类以及山脉列此。新旧地志有者皆列，水道则入都水。</span> <br/>
          封面： <span class="inputVal" id="bkimg">Z_6538.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]江苏省通志稿方域志
[book_author]缪荃孙
[book_date]近代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,地方志,完结
[book_length]278463
[book_dec]宣统元年(1909)始修，由江苏通志局主持，缪荃孙任总纂。方域志。尹氏江南通志原名舆地志，今拟改名。地图为先，疆域次之，沿革星野分类以及山脉列此。新旧地志有者皆列，水道则入都水。
[book_img]Z_6538.jpg


[book_title]序
地理郡国，史皆有志。唐宋州域，限以江淮。有清之始，沿明南直，仍曰江南。其后分省，江苏、安徽，各得其半。不以南北，而以东西。洪党既平，有建议者，欲分江淮，湘乡坐镇，颇惮更张，遂仍旧制。雍正重民，析县稍多，苏松常太，增县十余。徐州为府，升直州者，其体如郡。财赋科名，实冠诸省。通商之后，五洲市舶，皆萃沪关，南洋之重，指挥半壁，关系全球，铁轨旁达，形势莫雄，八方会同，实肇于此。子目曰省、府、州、厅县图；曰历代疆域图，曰省，府、州、厅县图说；曰星野；曰建置沿革；曰诸山，凡十卷。

[book_title]第一卷 省府州厅县图（缺）
图缺

[book_title]第二卷 历代疆域图略（缺）
图缺

[book_title]第三卷 图说一
江苏全省图说
江苏省以江宁府为省会。在北平南二千四百里。东西距九百五十里；南北距一千一百三十里。东至太仓州，海岸七百七十里；西至安徽和州界，一百八十里；南至浙江嘉兴府嘉兴县界，四百七十里；北至山东兖州府滕县界，八百八十里；东南至松江府金山县界，海岸九百三十里；西南至浙江湖州府长兴县界，四百八十里；东北至山东沂州府日照县界，八百三十里；西北至河南归德府虞城县界，八百九十里(《一统志》)。于天文占斗牛女奎娄房心，分野在星纪降娄之次。其地广轮千余里，左临大海，旁界四省。其名山则有蒋、茅。其大川则有黄河、江、淮、运河、三江。其薮则有震泽。其重险则有吴淞、江阴、京口、金陵、狼山、瓜洲、清江、青口、徐州。名都雄镇以江淮为统记：淮之北徐、邳、海、赣，所以障淮也；淮之南扬、通，所以蔽江也。江之南首重江宁，江之北首重徐州。而苏、松、太、常、镇、通、海、淮、扬、海其辅翼。西北则平原旷邈，以群山为几案。东南则百川汇流，以沧海为池沼。漕河自南讫北，蜿蜒其中，转输飞挽，樯帆相望，东南形胜于兹为最矣。其田赋当天下十之三，漕票当天下之五，又益以淮浙之盐荚，关津之征榷。其风气，则淮水以西，席用武之余烈，多亢爽刚劲，大江以东，承浮靡之遗习，多优柔文弱，虽水土之性固殊。至于沐浴膏泽，被服礼义，则富教之效也(《乾隆·江南通志》)。案：乾隆志系江南总图说，盖括安徽省言，其重险下与今江苏形势亦异，为芟易云。并谨录光绪新修《会典》，节录钱塘诸可宝、长沙马晋义、武进屠寄说，以资考证。江苏布政司二，江宁布政司治在江宁府，苏州布政司治在苏州府。所属府八。江宁府治在上元县、江宁县。苏州府治在吴县、长洲县、元和县。松江府治在华亭县、娄县。常州府治在武进县、阳湖县。镇江府治在丹徒县。淮安府治在山阳县。扬州府治在江都县、甘泉县。徐州府治在铜山县。直隶厅一。海门厅。直隶州三。太仓州，海州，通州。厅二。苏州府领太湖厅，松江府领川沙厅。州三。扬州府领高邮州、泰州。徐州府领邳州。县六十有二。江宁府领上元县、江宁县、句容县、溧水县、江浦县、六合县、高淳县。苏州府领吴县，长洲县、元和县、昆山县、新阳县、常熟县、昭文县、吴江县、震泽县。松江府领华亭县、娄县、奉贤县、金山县、上海县、南汇县、青浦县。常州府领武进县、阳湖县、无锡县、金匮县、江阴县、宜兴县、荆溪县、靖江县。镇江府领丹徒县、丹阳县，金坛县、溧阳县。淮安府领山阳县、阜宁县、盐城县、清河县、安东县、桃源县。扬州府领江都县、甘泉县、仪征县、兴化县、宝应县、东台县。徐州府领铜山县、萧县、砀山县、丰县、沛县、宿迁县、睢宁县。太仓州领镇洋县、崇明县、嘉定县、宝山县。海州领赣榆县、沭阳县。通州领如皋县、泰兴县。其山钟、在上元县。茅、在句容县。阳、在长洲县。狼。在通洲。其川秦淮、凡二源：一出句容县南流；一出溧水县北流。合而西流，经上元县、江宁县入江。荆溪、自高淳县东坝遏绝固城湖东流之水，坝下东流者为胥河。经溧阳县北，合金坛县之昆仑河，受句容县、溧水县及安徽广德州诸水，潴为长荡湖。东流为荆溪。北纳滆湖，经宜兴县、荆溪县入太湖。吴淞、亦
曰松陵江，自太湖长桥口流经吴江县，贯运河东北流为庞山湖。合尹山湖，经长洲县东流，经昆山县，分为夏驾河、新阳江等数道，北入娄江，正流转东南，经青浦县，纳大盈、顾会等浦，东流经宝山县、上海县、合黄浦入海。娄江亦
曰刘河，自太湖鲇鱼口流出，经吴江县北流，贯运河，经长洲县东北流为阳城湖。合巴城湖，经昆山县，南纳夏驾河，新阳江等水东流，经太仓州嘉定县入海。黄浦自吴江县吴淞江分派，为姚城江、白蚬江。东南流经青浦县，为
澱山湖。南流经金山县，为泖湖。西纳浙江嘉善县诸水，转东北流，经娄县、华亭县、奉贤县、南汇县、上海县，合于吴淞江入海。石梁、出天长县，东流入邵伯湖。滁、亦
曰后河。出安徽合肥县，经含山县、全椒县入境，东北流经江浦县、六合县入江。沭、自山东入境，南经沭阳县分为二：曰前沭河、后沭河。东流经海州，复合为涟河入海。盐、淮北盐河自桃源县运河北岸、仰化集、刘老涧东流，合骆马湖之下流，是为六塘河，亦曰盐河。东流分为二：曰南六塘河、北六塘河，俱东南流，西纳自清河县中河钳口坝分出之新盐河及王营减坝分出之旧盐河，东流入版浦河，穿各场入海。淮南盐河自山阳县永利闸分运河之水为盐河，亦
曰乌沙河。东南流入大纵湖。大纵湖受山阳县、宝应县、高邮州、运河各涵洞分泄之水。东分支流，达阜宁县、盐城县、兴化县各场，皆曰盐河，分数道入海。其经兴化县者，东流经泰州，复与甘泉县湾头闸分出之盐河合。东流分为二：一南流，经泰兴县入江，一东流，经如皋县，亦名串场河，分数支达各场，俱合于通洲入江。运，黄河以北之运河自山东入闸河入境。东南流经邳州，东引自山东入境之泇河、西引微山湖流出之荆山桥河，东南流。北引彭家河，南引自山东入境沂河分出之徐塘口河，东南流，经宿迁县，东引沂河所汇之骆马湖水，西引竹络坝黄河水，东流是为中河，经桃源县至杨庄闸入河。截河至清口，沂淮至惠济闸入运口，南流经清河县、山阳县、宝应县、高邮州，西纳白马、宝应、高邮、邵伯等湖水，东分泄入下河。北流经甘泉县、江都县，分为二：一为瓜州运河，一为仪征运河，皆入江。由瓜州运河出口，截江而南，是为徒阳运河，引江水自丹徒县入口，南流经丹阳县，西纳金坛县之珥渎河，东分流于九曲河，泄于江。运河转东南流，南纳白鹤溪河，北分流于孟渎河，泄于江。又东南流，经武进县，南纳通宜兴县、溧阳县之西蠡河，分东流予山塘河，达江阴县。又东南流，经无锡北，纳受江阴县申港所引江水之五泻河。东南流，经元和县北，纳通常熟县之冶长泾，东流合于娄江，经吴县，复与娄江分，南流经长洲县，贯吴淞江而南，经吴江县，溯流经震泽县，至平望驿，与浙江入境之南塘河、西塘接。淮渎于是合于河，淮河自安徽入境，汇为洪泽湖，由清河县东流，出清口入河。江渎于是入海焉。江自安徽入境。东北流，北岸经江浦县、六合县、仪征县、江都县。南岸经江宁县、上元县、丹徒县，转东南流。北岸经泰兴县、靖江县、通州。南岸经丹阳县、江阴县、常熟县。夹海门厅入海。其泽太湖、亦曰五湖。又曰具区。震泽县、吴江县、吴县、无锡县、宜兴县及浙江之归安县、乌程县环之。湖中有太湖厅。洪泽、睢宁县、桃源县、清河县、山阳县与安徽之盱眙县、泗州环之。白马、受高堰减水。南连青荡湖、宝应湖。又南连汜光湖、高邮湖。又南连邵伯湖。在山阳县、宝应县、高邮州、甘泉县、天长县之间。大纵、北连九里荡、马家荡。南连蜈蚣湖、护金荡。在山阳县、阜宁县、盐城县、兴化县、宝应县之间。硕项、北连青伊湖，在海州、沭阳县之间。骆马。在宿迁县东北。(光绪新修《大清会典》)。(案：光绪三十一年苏州府增领靖湖厅，镇江府领太平厅。凡厅四。)
山东省之南为江苏省。两江总督治江宁府。江宁布政司一，同治焉。江苏巡抚治苏州府，在江宁府东南，苏州布政司一，同治焉。江宁布政司统府四、厅一、州二。江宁府之北：扬州府、淮安府、海州；其西北：徐州府；其东北：海门厅、通州。苏州布政司统府四、州一。苏州府之东：松江府、太仓州；其西：常州府、镇江府。大海当海州东。西北接山东界。东南沿为大浦口、涟河口。又经淮安府东，为淮北盐河口。又南，黄河入焉。(案：今改道由山东大清河入海)又南，为射阳湖、北串场河、南串场河诸口，又经扬州东北，通州东，为淮南盐河口，又经海门厅东，大江入焉。又经太仓州，为娄江、吴淞江口，折西南，经松江府，东南接浙江界。
黄河自山东东流入境，经徐州府北，引二水通运河，又经淮安府西，与淮河会，曰清口。又东，入于海。(案：自铜瓦箱决口，黄河改道东省，南道久皆淤废，惟堤岸旧槽至今尚存。)
淮河自安徽洪泽湖东北流，接淮安府西北境，合睢河、汴河、大成河，与黄河会，达于海。(案：自黄河北徙，淮河合诸水，分由北洋河、射阳湖，新洋港三口入海，久不会流矣。)
大江自安徽东流入境，经江宁府，合秦淮河、滁河。又经扬州府南，镇江府北，合仪征运河、瓜州运河，南引三水，通徒阳运河。又经常州府，合孟渎河及淮南盐河支津，南引二水，通运河。又经苏州府北，通州南，北合二水，南合福山港。又经海门厅南，太仓州北，入于海。
运河自山东东南流入境，经徐州府西南，引微山湖及黄河支津，西北引东泇河、骆马湖水。又经淮安府东出二支津，为淮北盐河。又南截河、沂、淮而东出，复为运河。又经扬州府西，引宝应湖、高邮湖、邵伯湖，歧为二支：东曰瓜洲运河；西曰仪征运河，俱入于江。其自淮安府、扬州府境东出，支津十余，潴为马家荡、九里荡、大踪湖、蜈蚣湖(案：志作吴公湖，此名俗。)、护金荡(案：志作乌金荡。)，支渠交错，皆东入于海。运河复自大江南出，经镇江府、常州府，北引江水，南通长荡湖，合西蠡河。又经苏州府，合吴淞江、娄江，南与浙江运河会。
骆马湖上源曰沂河，自山东南流入境，经西通武河、燕子河、芙蓉河，北合白马河、墨河会焉。
沭河亦自山东南流入境，经海州折东流，合硕项湖、青伊湖水，曰涟河，入于海。
新盐河、民便河俱为淮北盐河；北串场河、南串场河及扬州府东南、通州西北诸盐河，俱为淮南盐河。
太湖在苏州府西，南接浙江界。娄江、吴淞江俱自太湖东出，支渠交错，经松江府、太仓州入于海。
黄浦江为吴淞江支津，经松江府，仍入吴淞江。
顺堤河自山东东流入境，经徐州府注微山湖。
洪沟河、巴沟河俱自河南东流入境，经徐州府注睢河。
胥河自安徽东流入境。张渚河自安徽北流会焉，经镇江府、常州府潴为长荡湖。
长兴运河自浙江东流入境，经苏州府，注运河。斜塘、嘉善塘、平湖塘诸水亦自浙江东北流入境，经松江府，注黄浦江。(诸可宝图说)
省跨江淮南北，当江淮委流。江宁虎踞龙蟠，控制长江。乌龙山北对沙洲圩，其内户也。镇江水陆交会，形势便利，于宁垣为关键之区，于江阴亦建瓴之势。常州北控长江，南连太湖，居数郡之中，翼戴金陵，转输重地。太仓控吴淞，据刘河，壮江海之声援。苏州东南都会，运河直通南北，致和塘横贯东西。吴江、震泽扼南来水陆之要，以平望司为门户。松江三面距海，形如箕舌。黄浦一江，南达钱塘，北通沪上。扬州倚湖扼江，四达之地，瓜州镇其南户也。淮安淮海冲途，南北孔道。徐州错列三省，汴泗交流，阻扼于河，古今要害。通、海两州海东屏蔽。若夫运河为腹地通干，由苏松达淮徐，水道之中宫也。海塘为潮汐捍蔽，由金山讫江阴，沿塘之要口也。(黄浦、吴淞、刘河、七鸦、白茅、许浦、福山、鹿苑诸口海舶可入。)而溧阳东接荆溪，亦东南之孔道焉。其要害：曰淮口，即淤黄河口，流沙壅塞，南至扬子江口，沿海岸有广大沙滩，远铺入海，轮船难近。淮北至山东界，岛屿林立。曰扬子江口铜沙，分江水为南北洪，沙滩之深浅，潮流之方向，常有变迁。口外牛皮礁隐石也(一作阿里阿尼石)，潮退尽距水面四尺八寸，险不可近。鸡骨礁露石也(一作阿墨司得石)，潮涨满出水面九尺六寸。沙尾山原名佘山，当铜沙北水道之口，其形矗立，小而峰尖，高一百八十八尺。大戢山(一名葛词拉夫岛)高一百九十八尺。又有马鞍列岛，轮舟出入以诸岛石为标识。曰江口内，吴淞口外，以崇宝、石头两沙为界画，长江至此，分流入海。其行两沙西南者，南洪走浙洋；行两沙东北者，北洪北走山东洋。石头沙以下，铜版暗沙毗连口外铜沙，两沙为江口中权户限，诚能建筑炮台，右顾吴淞，左顾崇明，最为得力。惜地狭土松，崇宝最宽处不及一里，石头最宽处不及二里，两沙西岸日就坍塌，不能建筑炮台。若设大浮炮台数座，与两岸互相犄角，则操纵自如，声势联络矣。曰吴淞口，南石塘当洪入江首冲，由吴淞镇或宝山县城可行上海租界外，径达机器制造等局，故尤为重地。狮子林扼南北洪总汇，甚据形便，然距北岸太远，实不能兼顾北洪。曰崇明六滧港，西距铜版暗沙中洪，约宽七里，为北洪最狭处，向恃浮标以表水道，北洪扃钥此为最宜。曰白茅沙，在白茅口东南，暗沙弯环，划为南北水道，南道水线迤近南岸处中洪仅半里许，轮舶由此上驶须曲折作之字形式，西北望见狼山，西人名狼山渡，言必曲折对渡而过也。长江蜿蜒而上，一束于江阴，再束于镇江，最据江山形胜，然犹是有形之险，而白茅沙乃无形之险，盖是处江面甚宽，水缓沙停，潜伏水线之下，故轮舶遍植红黑浮标以表水道，而昏夜犹必停轮待晓，不敢冒险闯越也。曰江阴要害，在东西山，东山为黄山，西山为小角山。自小角山顶斜伸西北，下临江浒，其山腰次顶演武厅，山冈蜿蜒约一里，而近中起小顶数处，建设炮台可以旋击上下游，最为扼要之处。鹅鼻嘴山向西北斜伸入江，山冈颇长，中起数顶，江流环绕，亦为至要。君山西顾江阴城，西北遏江阴港口，东北与鹅鼻嘴山相犄角，东南顾小角山亦称次要。十圩港与小角山斜对天兴港东岸，与黄山相对。南北互为犄角之处曰圌山关，乃镇江门户，江阴以上，此为最要，旧设炮台，逼处五峰山西岸矶头，面江背山，形如釜底，最为兵家忌地。圌山要隘以龟山头东西络绎两顶，最为扼要，建筑炮台可以迎击下游西上之船，并绝太平洲夹江偷渡之路。曰三江营，在圌山关东北，长江北岸，可迎击太洲东岸转而上驶之船，最为扼要。循江而入，可捣扬州。若由霍家桥折而西南，至沙头镇，已绕出固山关之险，而拊我都天庙之背，设更循江趋瓜洲，则圌山、象山、焦山诸炮台，有如虚设，故三江营一口，实为北岸间道，于南岸利害关系颇重，且此口至沙头镇水深数丈，水面亦阔，浅水兵轮可以驶入。曰焦山，屹峙中流，至为扼要，与南岸象山、北岸都天庙相为鼎立，可以迎击丹徒口上驶之船。焦山控扼中权，最称形便，惟孤峙江心，屯兵不能过多，守亦较难。象山则后路甚宽，屯兵储饷，转运子药，均视焦山为便，守亦较易，天堑之雄，古称京口形胜，有由然也。曰青山营嘴，在六合县东南、大河口迤东里许。自六合之方山、双乳山屈曲东南，趋至大河口，东尽于江滨，遂成低阜，为青山，为金陵外户，且足上固六合、江浦之防，即以屏蔽省垣北岸，实镇江以上江北山水萦会之所。曰乌龙山，在江宁城东北三十余里，逼所省垣，为金陵内户。折而右转，栖霞雄峙。栖霞之下，乃石埠桥。西上为草鞋夹，东口与大江合流处，江面甚狭，扼之于此而夹内燕子矶诸险乃不孤露。至北岸沙洲圩，沙松易坍，可设地阱炮，与南岸犄角。其名山则钟山，在江宁城朝阳门东北，武侯所谓钟山龙蟠者也。俯视群山，气象雄伟，北对幕府山，东北则摄山，即栖霞也。其大川，则自淮以南引支渠，因古邗沟南注大江，以通漕舟者运河，为大运河。西岸即宝应、高邮二湖。东岸泄水，为盐运、串场诸河，北至盐城、阜宁，南至通、泰，汉港纵横，姑记其略：曰淮南运河，自清河县城西分淮水，东北流，经清江浦南，折而东南流，经淮安府城，西南流，经河闸西、黄浦闸东(为宝应湖北口，西北去洪泽湖之高家堰六十里。)，又东南流，西岸去宝应湖数里，经宝应县城西，又南流，经界首镇西，又南流，西岸滨高邮湖。又滨湖而南，至高邮州西，折而东，经城西南，又东南经露筋祠西，又南流。西岸为邵伯湖。又南经金湾东，邵伯镇西，又南至湾头镇西，稍西南流，经扬州府城。东南流分为二派：一南流经头闸，又分支津，东南经瓜州镇南入江，其正派稍西南，经四闸南入江，为运河口，南对京口；一西南流，受带子沟水，又西南经仪征县城入江。曰宝应、高邮、邵伯湖，三湖相连，实一巨泽，即古三十六陂水也。北自黄浦闸，南至三闸，经宝应、高邮、运河岸西，长二百余里，在宝应西，阔二三十里，自汜水镇南至邵伯镇，东西阔六七十里，狭处亦五十里。西北至洪泽湖堤岸以南，沟渠野水悉以此湖为壑。西南有石梁河，发源覆山，东南流合汊涧河，东流经天长县来注之。曰运河以东泄水诸河。其东北于双洋港、当尖港、射阳湖三口入海者为涧河。西南自山阳、阜宁，东南境宝应，西南东境之水悉会于盐城北境也。自射阳口以南，泄水入海之口有六：为野潮阳、为新洋港，皆在盐城东北；为大围口，其在东南为斗龙港；为苦水洋、为天开河头，皆在兴化东境。凡高邮南北支河，东趋兴化，北为大纵湖、海沟河，东为白涂、车路、梓新三河，由此注海。高邮北宝应水、三王沟、涧河俱汇为广洋湖。高邮南水俱汇为绿洋湖。至兴化以南水，由高邮东南汇为绿洋湖者分流，南分大江，自芒稻河口而东南，上承盐河之委，为秦塘港、为白塔河、为泰州西南河、为泰兴县南河、为如皋县南河、为通州南河。支渠交错，其贯通南北者有二：西为阜宁东南境通涧河；南为西塘河。经盐城西境，兴化北境，为大纵湖，南流夹县，东西复合而南，至泰州北，又东南至泰兴，如皋水亦自东北来会入江是也。东为串场河，北自盐城北境之上冈司，南经新兴、五佑诸场，东南至蓼(一作廖)角嘴之吕四、余东诸场是也。曰江南运河，自镇江府西北京口分江水南入闸，折东流至丹徒镇，折东南流经新丰镇西，上下练湖之东，练湖自北而南，长十余里，腰细如葫芦。至丹阳县城西北，分络城左右而南，有南运河来会。运河东南，经吕城镇、奔牛镇，又东南至常州府城西北隅分为二派：一经城西而南，直塘河、西蠡河来会；一经城北而东，分为山塘河，至江阴分流入江。运河又东南经横林镇西，又东南分络无锡、金匮县城左右而南，又东南经浒墅关西，又东南分为数汊，正派东南经虎邱山西麓，又东南至苏州府城西北，分络左右而南。城东南北三面，支渠纵横，属县并达。运河又南经吴江、震泽县城，又东南经八折一作尺，又作赤。镇，至平望南流经梅堰，又南入浙江界，经王江泾东，又南至嘉兴府城北，分支夹城左右而南，支渠络绎，西南流经桐乡县、石门县至塘栖镇，南流经北新关南，东南入钱塘江。自钱塘江至京口，古称八百里平江。曰太湖，古震泽，亦名具区，又名笠泽、五湖，旧称宽三万六千顷，今周边纡曲六百二十八里，亘苏、常、湖三府十三县之境。滨湖之山五十有奇，陈湾卞山为大。湖中之山九十有奇，东西洞庭、马迹为大。太湖水险，究不险于群岛环罗，而险于风涛浩瀚也。湖西上源为荆溪，凡溧阳之胥河诸水，金坛之长荡湖诸水均汇流于宜兴。荆溪县城之西为西溪，贯城绕郭而东为东溪，又东分流入湖。长荡湖亦名洮湖。湖西南上源长兴县境，金线河自夹辅港入湖口，东北对大雷山。合溪自大沈湾港入湖。南溪自新塘港入湖。南源苕溪，出天目山，两源合而北流，经孝丰、安吉县东至梅溪镇南，东北流至和平镇北，分一支西北会南溪；一支东至湖州府城西，合余不溪水，折西北至蔡浦巷入湖。东北对小雷山，源流三百余里。曰余不溪，即东苕水，亦名霅溪，上源自临安县天目山南，合南溪、北溪诸水东北流，至余杭县城东南，折北流至德清县，环城而北，分为三派，俱北流，至湖州府城南复合，循城东分支津二：其正派东北至大钱湖口入湖；支津至新泾港入湖，源流五百里。曰娄江，一名刘家河，一名致和塘河。自太湖分流，出鲇鱼口，北流至苏州府城西三十里之木渎口，由胥门外灰桥入运河，经城东为娄门湖，又东至渎野湖，又东受阳城、巴城二湖之水，经昆山县城南，又东经太仓州城南，州西南诸水悉汇，又东稍南至刘河口入海。曰吴淞江，古笠泽，一名松凌江。自太湖分流，出吴江县城之长桥，东北流，合庞山湖，又东北，经唐浦，折东南流，经角直浦，又东南流，经淀山湖周围二百里，东北即青浦县。入松江府境，合五浦水，流入上海县西北宋家桥，又东南流至县东北，与黄浦江合。曰黄浦，一名春申浦。其上源即浙江嘉兴秀州塘水，与苏州淀山湖水汇为上中下三泖湖。凡嘉湖以东，太湖以南，诸流并会，平湖县北境之水，亦北流注之，至黄浦，又折而北，经上海县城东，东北流，合吴淞入海。自吴淞涨狭以后，黄浦一江专泄上游之水，故黄浦日阔，西北一路，从嘉兴至苏州，西南二路，由松江至浙省，皆四达通衢，别无阻碍，所以扼其要者，惟黄浦一江而已。马晋羲：《皇朝直省舆图：江苏说》。位置在内地东面之中部，扬子江之下游。东西最广处约距七百六十里，南北约距八百余里。东濒黄海、东海，遥对日本、朝鲜，北接山东省，西接安徽省，南接浙江省，西北接河南省。地势无崇山峻岭，最为坦平，故水皆安流。扬子江横贯东西，运河纵贯南北，太湖居其南端，洪泽湖汇淮水居其西北，其他支渠、沟、渎络绎紫迴，湖荡、泾泖所在淬潴，轮船之航行于扬子江者，不具论。即运河及其支水，亦大半可通小轮船焉。惟海岸线出入不多，然吴淞口内之上海通商港实为东亚商业之中枢。三时气候温和，入夏炎热，赖东海吹来之风力调剂，毕竟为人类生存最适宜之地。户口甲于他省云。自淮以南，空气湿润，纯系海洋性质，淮北近黄河流域，略现大陆性质云。
江宁布政使领府四，直隶厅一，直隶州二，散州三，县二十八。江苏布政使领府四，直隶州一，散厅四，县三十四。有通商港四：上海、镇江、金陵、苏州(屠寄：(《中国地理志》)。
江宁布政司图说
所辖南连皖、吴，北际梁宋。统府四、直隶州二、厅一、州县三十三。东西广七百五十里，南北袤一千二百里。统计积地二十三万六千余方里，截长补短，约为方四百八十里。谨遵大清会典开载驿传路程，自省城至京师二千四百四十五里。内府舆图所列，京师正当赤道中线，北极出地三十九度五十五分，省治偏东二度十八分，北极出地三十二度四分。计南北距七度五十一分，东西计二度十八分。准地球圆体纬度，每度当二百里，经度以正余弦折算距等各圈，则省治在京师经东三百八十九里有奇，纬南一千五百七十里，复准斜弧边角相求法，推得穹面斜距迳直之数一千六百二十二里奇。论程站则志人行，论准望则从鸟道，数有不同焉。考夫全属形势，东尽海疆，南跨长江，西襟洪泽，北临平陆，所辖海边，自海门境始，西历通州、如皋，西北历东台、盐城、阜宁、海州、赣榆，抵山东日照境止，计一千九十余里。其间支港曰斗新、新阳、射阳、北洋、北潮、东陬、新浦、临洪、青口、柘汪、朱蓬、兴庄、汾水，计十三口。旧时海舶俱可深入，近因海滩滋涨，河渐湮淤，惟射阳、北潮两口尚为深畅，而北潮正当开山，射阳则浅沙暗卫，所谓五条沙者，轮、艇俱不敢深入，故论淮属形势，以海防为重；论全省形势，则以江防为重也。溯长江自海门境之界洪，东至句容境之炭渚沟，计程四百余里，系宁省辖北岸，苏省辖南岸，而靖江一段，南北俱入苏省，炭渚以西，则两岸俱入宁省，故崇、海两邑实入江之外户。圌山之间虽险要可守，必合镇、扬两府筹之。其江浦、浦口与省城自为犄角者，实已达内阃矣。下运河自瓜洲西北，历江都、甘泉、高邮、宝应，山阳至清河境止，计程四百余里；中运河自清河西北，历桃源、宿迁、邳州抵山东界止，计程三百余里，不仅挽粟置邮，实系腹里通干。水道中官，扬郡据以心腹，清河扼其咽喉，洪泽、微山助运蓄泄，利害相依。若夫旧黄河以北，平陆旷野，古称战争之地，旧恃黄淮天堑，今已无险可凭，论北境兵防，当以徐州为首重也。(两江总督李宗羲进呈
《宁省图说》)。
江苏布政司图说
治苏州，春秋吴国都也。汉初为荆国，历五代迄元明，或称吴郡，或建中吴，或置平江军，因革代各不同，要即析会稽而隶诸吴，今则画宁省而别为苏。以北平为中线，治在经东六百八十五里奇，纬南一千七百七里奇。领府四、直隶州一、厅四、县三十二。东西广四百三十五里奇，西北东南斜袤五百四十里奇。东滨海，西南距湖北，枕长江，南扼浙省，西接安徽孔道，西北与江宁联衢。所辖海塘自浙江平湖县界起，历金山、华亭、奉贤、南汇、川沙、宝山、太仓、镇洋、昭文、常熟，至江阴界泾口而止，计四百一十四里奇。其间要口八：曰黄浦、曰吴淞、曰刘家河、曰七鸦、曰白茆、曰许浦、曰福山、曰鹿苑。旧时海舶皆可深入，故宋绍兴后专以捍御，增设水军。而《海防考》谓沿海以北，吴淞首当其冲。今则吴淞北道诸口间堙，形势之要，不在淞面在浦。由浦达海，有崇、川以为外屏，有崇、宝间涨沙以成犄角，有狼、福两山之对峙，为由海入江门户。向子丰曰：“军临大江，东连海道，最足以资控扼，亶其然乎。”海塘以西，直接江岸，历江阴、武进、丹阳。镇江至高资，旧有镇，晋王恭镇南徐时建也。其问要口十有二：曰鲥鱼、曰黄田、曰申港、曰芦埠、曰桃花、曰银、曰小河、曰盂河、曰包港、曰越河、曰丹徒、曰京口，而《江防考》谓黄田切近县治，最为要害，故宋置营军戍守，与靖江八圩对扼江面六里，可施炮位准星。自包港以北，沙埂起伏，深流见窄矣。又折而西，则沙脉络绎蜿蜒，长江深流，盘曲而下。圌山、金山之间，水势受束，而趋东激湍矣。登北固而览，江水浩淼长流，迴岭斗绝，岂必陈孔范一言称为形势壮观哉，盖自古天堑雄也。从京口以西，过征润洲，则入江宁界。江宁来路，镇江当其冲。其要道四：曰高资、曰白兔、曰宝堰、曰薛埠，俱可入徒阳金坛境。惟溧阳一县，西北当句容之冲，西当高淳东坝之冲，西南扼建平、广德之冲，伍牙横润以下，东接荆溪，冈峦蓊翳，尤易设险，是以乌石桥亭晋郗鉴曾分镇焉。其南扼嘉湖水陆者，江震当其冲。其要道三：曰震泽塘、曰烂溪塘、曰王江泾，而皆以平望为门户，宋刘泾设砦扼其坑，则三路不能通。江震以西，宜荆以东，中积太湖。自浙江乌程界湖溇港起，遍历震泽、吴江、吴县、长洲、无锡、阳湖、宜兴，至荆溪斯沂港、浙江长兴界而止，计湖边五百十八里奇。其间要口七：曰胥口、曰铜坑、曰浦领、曰独山、曰下埠、曰百渎、曰大浦，皆河防所重。而洞庭、马迹屹峙湖中，五代时，吴越、南唐往往相持于此，尤两省屯守要区焉。至若运河为腹地通干，实即全省水道之中官，非仅为挽粟置邮计也。崇明肩海外孤悬，实则为沿海边疆之外藩，非仅资芦赋盐笑饶也。以全局论，苏省绝少重关复岭之巇，然而山川薮泽资其富，田畴庐井储其饶，古有立国江沱，而形援尚可与中原相呼吸者，矧兹幅幔所统，式是南邦，试与之兴陂堰，事耕屯，转输不劳，而军储日裕，服畴食德，允惟无疆之庥。(江苏巡抚丁日昌进呈《苏省图说》)
江宁府图说
江苏省治江宁府，西北距四百五十里，东西距三百四十里，南北距三百八十里。东至镇江府丹徒县界一百六十里，西至安徽和州界一百八十里，南至安徽宁国府宣城县界二百四十里，北至安徽泗州天长县界一百四十里，东至镇江府溧阳县界一百九十里，西至安徽太平府当涂县治一百三十五里，东北渡江至扬州府仪征县治一百三十五里，西北渡江至安徽滁州治一百四十里，自府治至北平二千四百四十五里。(《一统志》)
府前据大江，自金陵北向，则大江当其前。南连重岭，牛首、雁门诸山。凭高据深，形势独胜。孙吴建都于此，西引荆楚之固，东集吴会之粟，以曹氏之强，而不能为兼并计也。诸葛武侯云：“金陵钟山龙蟠，石头虎踞，帝王之宅。”王导亦云：“经营四方，此为根本，盖舟车便利，则无艰阻之虞，田野沃饶，则有转输之藉，金陵在东南，言地利者，自不能舍此而他及也。”晋咸康中，苏峻入建康，鄱鉴自广陵起兵赴难，遣间使至寻阳，谓温峤曰：“或闻贼欲挟天子东入会稽，当先立营垒，屯据要害，既防贼越逸，又断贼粮运，然后坚壁清野以待贼，贼攻城不下，野无所掠，东道既断，粮运自绝，必覆溃矣。”峤从之，峻繇北败。宋元徽二年，桂阳王休范自寻阳举兵东下，萧道成
曰：“昔上流谋逆，皆因淹缓致败，休范必还惩前失，轻兵急下，乘我无备。今应变之术不宜远出，若偏师失律，大沮众心，宜顿新亭、白下，坚守宫城东府石头，以待贼至。千里孤军，后无委积，求战不得，自然瓦解。我请顿新亭以当其锋，征北守白下，时张永为征北将军。领军屯宣阳门，时刘勔为领军。为诸军节度，破贼必矣。”从之，休范果败。梁敬帝初，徐嗣徽以谯秦二州附于齐，引齐兵入石头。攻建康，陈霸先问计于韦载，载曰：“齐师若分兵先据三吴之地，略地东境，则实事去矣，今急通东道转输，分兵截彼之粮道，则齐将之首，旬日可致也。”霸先从之，齐兵败却。隋末，杜伏威据丹阳，雄于江东，其后辅公
祏继之，几成东南之患。唐武氏之乱，徐敬业起兵扬州，其党薛仲璋曰：“金陵有王气，且大江天险，足以为固，不如先取常润，为定霸之基，然后北向以图中原，进无不利，退有所归，此良策也。”敬业从之。至于败亡，盖迷于事机，而地利不足恃矣。杜佑曰：“自孙吴以金陵立国，其后晋宋踵其成辙，犹能北问中原，下逮梁陈，虽疆土渐蹙，而声教所通，尚为四方系望，岂非东南都会恒在建康欤
？”宋胡安国曰：“建康以三吴为东门，荆蜀为西户，七闽二广为南府。”李纲曰：“建康控引二浙，襟带江淮，漕运贮榖，无不便利，然必淮南有藩篱形势之固，然后建康可为都，后唐李氏有淮南，则可以都金陵，其后淮南为周世宗所取，遂以削弱。”又言万乘所居，必择形势以为驻跸之所，举天下形势而言，关中为上，以东南形势而言，则当以建康为便。卫膚敏曰：“建康外连江淮，内控湖海，实为东南要会。”张浚曰：“东南形势，莫重建康，实为中兴之本。”张守曰：“建康自六朝为帝王都，江流险阔，气象雄伟，据要会以经理中原，以险阻以捍御强敌，可为行都，以待恢复。”而吴芾亦言于高宗曰：“建康控带襄汉，经略淮甸，请留此以系中原之望。”张邵亦言有中原之形势，有东南之形势，今纵未能遽争中原，宜进都金陵，因江淮蜀汉闽广之资，以图兴复。李光曰：“建康之地，进可以战，退足以守，自建康至姑熟一百八十里，其隘可守者有六：曰江宁镇、曰硐砂夹、曰采石、曰大信，其上则有芜湖、繁昌，皆与淮南对境，其余皆芦篠之场，或崎岸危矶，水势湍悍，难施舟楫，莫若预于诸隘屯兵积粟，竭力固守，时会一至，即北向以清中原。”王应麟曰：“金陵倚山带江，九州天险。”胡三省曰：“建康控制长江，呼吸之间上下千里，足以虎视吴楚，应接梁宋，盖宋人不能忘情于中原，故规画建康为最详也。”明太祖初起兵，冯国用进策曰：“金陵龙蟠虎踞，真帝王都，愿先拔金陵而定鼎，然后命将四出，扫除群寇，天下不难定也。”太祖从之，遂以廓清六合。然而用金陵者，亦不可不知其方，陈野先尝谓太祖曰：“集庆右环大江，左枕崇冈，三面据水，以山为郭，以江为池，地势险阻，利于步战，若南据溧阳，东捣镇江，西扼太平，据险阻，绝粮道，自可不战而下。”故太祖定太平，即命徐达等克溧水、溧阳、句容、芜湖，乃攻集庆，而燕王破盛庸于浦子口见江浦县志，诸将请径薄京城，王曰：“镇江咽喉之地，若城守不下，往来非便，先下镇江，彼势益孤矣。”会镇江守将来降，乃趋京师，野先之言安在不与郗鉴之策相衡而论哉。(顾祖禹：《读史方舆纪要》。案：清初溧阳尚为府属。)
天文斗牛女分野，星纪之次。其地东控京口，西接溧阳，南距宛陵，北界天长。武侯谓龙蟠虎踞。朱子亦言岷山之脉，东尽于建康。山之所至，水亦会焉。钟山之左挟层峦，而绵亘迄于西南。大江之右经石头，而朝宗出于东，北山相环，中开宏衍，依北山以作镇，凭牛首而为阙，秦淮绕其阳，后湖荡其阴，磅礴扶舆，蕴藏灵懿，盖东南之壮丽，无过于此矣。若乃襟带淮海，控瓯闽而引荆楚，北通梁宋齐鲁之郊，洵水陆之总会也。设制府以辖列郡，宿重兵以资弹压，经纬之方，得地利矣。句容有华阳地肺，号为名山，当郡东鄙，扼丹阳、京口之路，而下蜀、龙潭俱大江津济之所。溧水、高淳环山据泽，其间有丹阳、石臼、固城三湖，古中江流经于此，下达荆溪。江浦有浦子口，自此济江。自府城十余里，而近六合，东有瓜步山，临迥为高，南有六合山，即魏太祖所尝登也。宣化镇在宣化山之阳，隋晋王广尝于此渡江。故二邑于古皆属江北州郡，明代割隶江宁，称控御长策。至凭江设险，所在俱有，而自昔以润州、姑熟为尤要也。(《乾隆·江南通志》)
江宁为省城首府。辖县七：江之南日上元、江宁、句容、溧水、高淳；江之北曰江浦，六合。北界天长、盱眙、仪征；西界来安、滁州、全椒、和州、当涂；南界宣城、建平；东界溧阳、金坛、丹徒。南北直占，最长处二百六十里；斜占，最长处二百八十余里；中截，东西平占一百八十里；北截，东西平占八十余里；南截，东西平占七十余里。统计积地二万三千八百方里。以少广法计之，方一百五十余里也。境辖长江南岸一百七十余里，北岸一百五十余里。江浦、浦口为近处犄角，扬郡、镇江为远处犄角。险要形势，全在临江一面，故前人画江北两邑，分属与南，包举全江，殆有深意。溯东来要口，以罗丝沟与仪征南门港相对，罗盘线值丑未，江面八里，为第一重门户。栖霞山与划子口相对，江面六里，此处南岸虽无港口，而凭山瞭望，声势可联，足为第二重门户。又西则观音门至下关一带，崇山障其内，沙洲蔽其外，草鞋夹天生设伏之所，不能以门户称也。其下关口斜距浦口城，江面十三里，又为近城内户。更折而西南，则大胜、牧龙、铜井诸处，江面俱不过七八里，均可两岸控扼，更联扬州、镇江为外户，江防甚密矣。境穿水道，以秦淮河为干流，南通溧水、高淳，东达句容，西承皖省为来源，北抵下关，出江为去委。四境冈峦重叠，紫金、巴斗为近城捍卫，栖霞为滨江垣墙，华山、仑山为东面屏藩，西横棋墓为南面保障，其间逶迤起伏，中藏平陆，要道数处，炭渚东来，镇郡之要道也。以华山扼其吭，白兔东来，丹阳之要道也。以句容当其冲，其南境皖省来路，虽支干纷歧，有高淳、溧水据其前，西南一角，无冲可扼，惟小丹阳、铜井两处较为入境之要，此盖形势大概也。(《宁省图说》)
上元县图说
治城东北偏。东西距九十五里，南北距九十九里。附郭。东至句容县界九十里，西至江宁县界五里，南至江宁、溧水二县分界处五十里，北至大江中流六合县界四十九里，东南至句容县界七十里，西南至江宁县界四里，东北至句容县治一百十里，西北渡江至六合县治一百二十里(《一统志》)。钟山在县东北朝阳门外，古金陵山也。三国吴改名蒋山，明嘉靖中又改名为神烈山。复舟山在县东北太平门内。摄山在县东北五十五里，周四十里。大江在县北四十里，南岸自太平府当涂县界，北岸自和州界，东北流入江宁县及县境北岸，迳江浦、六合东南，又东迳句容县北，与扬州府仪征县分界，又东入镇江府界，亦日扬子江。秦淮源出自溧水县北，西北流，合诸水迳府城东南入通济门，横贯城中，西出江宁县三山水门，又西北沿石头城西，又西北入大江。玄武湖在县西北七里，周四十里，宋熙宁后废为田，仅存一池，明初复开浚，中有旧洲、新洲及龙引、连萼等洲。置库于洲上，以贮天下图籍。新开河在县东北三十里，自摄山北抵京口排湾，共□百□十里。乾隆四十五年，巡抚吴坛奏开，以避黄天荡之险，四十八年始通行。晋故台城在县治北、玄武湖侧，亦名苑城。五代南唐故宫城在县城内，亦曰皇城，周四里二百八十步，绍兴二年增修为行宫，元改为御史台治，明太祖建军府于此，寻为王府，又建为皇宫，后又改筑皇城于东偏，称此为旧内。明故紫禁城在县城内偏东，当钟山之阳，明太祖建故宫即在城内，今镇守将军领满洲兵于此驻防，副都统分驻京口。建康故城在城南三里。白下故城在县西北白石陂。丹阳郡故城在县东南。郡本治宛陵，晋太康二年移治建业，《金陵记》
：今武定桥东南有长乐巷，是其地。湖熟故城在县东南五十里丹阳乡，淮水之北。晋怀德故城，《乐史》云。费县故城在上元县西北九里，《南徐州记》曰：即怀德县。临沂故城在县东北长宁乡白常村，距县三十八里。晋废魏郡在县界。石头城在县西石头山。治城在县西五里。西州城在县西二里，今武卫桥即古西州桥，城当在其处。东府城在县东清溪桥东，南临淮水，周三百九十步。淳化镇在县东四十五里，淳化五年置，王存云：县有淳化、土桥、湖熟、石步四镇。吴大帝蒋陵在县东北十五里钟山南麓。晋元帝建平陵，明帝武平陵，成帝兴平陵，并在县北五里鸡笼山，又哀帝安平陵，在山南，康帝崇平陵，简文帝高平陵，孝武帝隆平陵，安帝休平陵，恭帝冲平陵，并在县东北二十里蒋山西南。宋武帝初宁陵，文帝长宁陵，并在县东北二十二里。又孝武帝景宁陵在县西南四十里岩山。明帝高宁陵在县北十九里幕府山东南。陈武帝万安陵在县东三十八里方山西北。文帝永宁陵在蒋山东北。宣帝显宁陵在牛头山西北。明太祖孝陵在县东北朝阳门外，本朝立陵户守卫(阳湖洪亮吉《乾隆府厅州县图志》)。镇四：淳化、靖安、土桥、石步。巡检三，驻淳化及江东所、江淮所(同上，参录杨丕复《舆地沿革表》)。
县为江宁府附郭首邑。境辖城东一面，北宽南窄，自汉河口至乌利桥一线下垂，又有越辖之地，故袤广斜直难以言状。自神策门北至观音门江边，计迳直十四里。自聚宝门南至丁公山溧水、当涂两界口，迳直七十四里。自朝阳门东至汤水镇句容界口，迳直四十里。其三山、聚宝两门即与江宁分界。又自下关镇江口东，历观音门至三江口，计迂曲江边八十余里，与仪征、六合分界。江心自三江口南历龙潭、汤水、土桥至高阳桥，计迂曲界边一百五十余里，为句容界。自高阳桥西南至乌利桥，计迂曲界边二十里，亦为江宁界。自乌利桥西南至丁公山，计迂曲界边二十里，为当涂界。自横溪东，历乌利桥北，循秦淮而上，至下关镇江口，计迂曲界边一百三十里，为江宁界。统计积地三千三百四十一方里，合一万八千顷。长江形势旧以燕子矶为险要，近则沙洲漫涨，此处已成夹江，矶在平陆，长江深流徙出八卦洲之外，故江防须与仪、六、江浦分扼。下关与浦口相对，两岸江滩俱有涨沙，芦苇丛杂，夹江分歧，防江师船，所宜注意者，城东南、东北，众山拱环，绵亘江边，沿江东面，并无通口，惟下关一河南接秦淮，通句容、溧水各境，与江宁分辖，自为统境干流，亦出江要害也。其陆路亦龙潭、汤水为西来要镇。淳化为南来要镇。栖霞、巴斗各山临江屏列，与江北之灵岩山对峙，足资瞭望。石臼湖在溧水境，赤山湖在句容境，两湖之水汇入三汊口，来源也；由三汊口归秦淮河，北流出江，去委也。境内多山水，形胜甲于东南，厥土实惟中下耳。(《宁省图说》)
经度：距京师中线偏东二度十八分。纬度：北极出地高三十二度四分。钟山在城内东隅，高百五十八丈，连亘支脉不一其名。鸡鸣山亦名鸡笼山，在城北隅，其东二百余步为覆舟山，亦名玄武山，周三里，高三十一丈。清凉山在城西，相近有冶城山，古即石头山，城堞依附，支岭不少。幕府山在城西北二十里，周三十里，连冈起伏甚多云。观音山在城北三十里。观音门外有燕子矶，北滨大江，西引东连，山脉甚远。摄山在城东北五十五里，高三十二丈，周四十里。西接乌龙、巴斗诸山，皆壁立大江之滨。青龙山在城东三十里，周二十里。又东十里为彭家山，在城东南四十里。丁公山在城南九十五里，与溧水、当涂二县接境。大江在城北四十里。西北自江宁县下关镇起，入境分一支，东北流为草鞋夹江，曲折三十余里，过燕子矶至观音港口，仍合于大江，东行为黄天荡，正流横阔三十余里，迤东少北，又行四五十里，入句容县界，中流与六合分界。夹江之外，环有大洲，俗名八卦洲，又有七里洲，异名不一。秦淮河贯城而行，其源有二：南源自溧水县来，北流经乌利桥入境；东源自句容县来，汇赤山湖，西行经湖熟(一作孰)镇入境，至方山埭，二水合流。北行过上方门至通济门，一支南去，绕聚宝门而西；一支入东水关，出西水关，与城河合，北至下关镇，入于大江。玄武湖在城内西北隅，堙废非古，周仅十余里云。东流镇在城东十五里。汤水镇在城东四十里。章桥镇在城东北三十里。栖霞街在城东北四十里。上方镇在城东南十里。淳化镇在城东南二十里。索墅镇在城东南三十里。解溪镇在城东南三十里。湖熟镇在城东南四十里。土山镇在城南十里闸。桥头镇在城南二十里。龙都镇在城南四十里。秦村在城南七十里。曹村在城南八十里。谢村在城南九十里。吴门贵镇在城南一百里。县凡有十五乡，其村庄圩集千百余处，不可悉记。金陵驿在城内署东南首。千总一，驻孝陵卫。把总四，分驻草鞋夹、燕子矶、栖霞街、湖熟镇等汛。(《宁苏图表》)
江宁县图说
治城西南偏，东西距三十里，南北距一百里。附郭。东至上元县界五里，西至大江中流江浦县界二十五里，南至溧水县界九十五里，北至上元县界五里，东南至溧水县界六十里，西南至安徽太平府当涂县治百三十五里，东北至上元县界六里，西北渡江至江浦县治四十里。(《一统志》)。牛头山在县南三十里。铜山在县东南七十里，周十九里，昔人采铜于此，故名。三山在县西南滨江，吴时为津济所。烈山在县西南七十里，烈洲旁有矶突出湍间，曰乱石矶。娄湖在县东南，与上元县分界。查浦在县西南十里，《建康志》：吴时夹淮立栅，自石头南上十里至查浦，又南上十里至新亭，又南上十里至新林，又南上十里至板桥，又东上三十里至烈洲。蔡洲在县西南江中，《乐史》云：洲周五十五里。秣陵故城在县东南五十里，今名秣陵镇。又县故城在今县西南六十里江宁镇。陈建兴废郡在县东南，案《陈书》：大建十年，以同夏县属建兴郡，今同夏废县在上元县东，《梁书》武帝纪。宋大明八年，生于秣陵之同夏里三桥宅，后升为县。唐安业废县在县南。丹阳废县在县南八十里。又小丹阳路在县南，与当涂县接界。龙江关在县西仪风门外，明设户部钞关于此，专理粟、帛杂用之税，清康熙二十八年始并两税为一。又新江关在县西江东门外(《乾隆府厅州县图志》)。镇三：秣陵、江宁、金陵。巡检二，驻秣陵、江宁(同上，参录《舆地沿革表》)。
县为省城附郭，与上元同城。境辖城之西南一面，自聚宝门直南至碾砣桥、当涂、上元两界口，迳直六十三里。东南至上方镇、上元界口，迳直二十二里。南少东至三县塘、上元、句容两界口，迳直四十九里。南少西至陶山、当涂界口，迳直六十三里。自和尚港口东北历烈山大胜关至下关口，计迂曲江边七十余里，与江浦分界。江心自下关沿秦淮河东南至上方门，自上方门不沿秦淮，由上元镇至土山镇，自土山镇迤南仍沿秦淮至乌利桥，自乌利桥不沿秦淮，西出碾砣桥，共计迂曲界边一百四十余里，为上元界。自碾砣桥西南至小丹阳，自小丹阳西北至和尚港口，计迂曲界边六十余里，为当涂界。其东猴山、岩郎渡一带，复有辖地一百六十余方里，在上元、溧水、句容境内，隔秦淮一河，界不联属。全境地形斜方，而缺东面一角，南北最长处九十四里，东西最广处七十里，统计积地三千四百十四方里，合一万六千四百余顷。沿江一面与江浦分扼下关口，为入境要津。西北对浦口江面，迳直十三里，罗盘线值乾巽，西南对江浦江面，迳直二十一里奇，罗盘线值寅申，三口相距，自成犄角之势，驻防最为紧要。其大胜、板桥、江宁、牧龙、铜井诸镇俱接近江边，江船至此均可收泊，惟不能迳达内地，故其要次于下关。境内水道惟以上元分辖之秦淮为干流，支河甚少。自聚宝南下抵小丹阳，众山络绎，阔约一二十里不等，绵亘境中，故长江支港不能东达，秦淮分流不能西通，必至下关绕道也。其陆路支干纷歧四达，无险可扼，惟横溪桥当当涂之来路，乌利桥当溧阳之来路，较为扼要。全境山居十分之二，河道不足二百里，亦无湖荡，农田西资江水，东挹山泉，沟洫之利，盖逊于平陆水乡也。(《宁省图说》)
天度同上元县。凤台山在城西南聚宝门内，连冈迤逦，有雨花台，台侧门外为聚宝山，皆多石子。阴山在城西南二十里，左右均有支峰异名。牛首山即牛头山，在城南三十里，周四十七里，二峰相对，岩洞甚多。祖堂山在牛头山南十五里，周四十里，顶曰芙蓉峰。吉山在祖堂山之南十虽，周二十余里。云台山在城南七十里，其西北三十里为铜山，周十九里，支脉綦广，随地起名。烈山在城西南七十里江中。天竺山本名多墅山，在城西南一百二十里，下接慈姥山，连冈十里，与当涂县分界。大江在城西，西南自安徽当涂县界入境，迤东北流约行百二十里，至下关镇，折而东入上元县界，中流与江浦县分界，其南岸历铜井河口、烈山河口，江宁浦口，大胜河口、上新河口、北河口等处，均为支港，又江中有乌石、仙人、犊儿等矶，救济、徐草、凤宁、孝德、旗干等洲云。秦淮河自上元县界入境，贯城西南隅而行，一支合于城河多一支西北流，过江东桥，折而西为北河口，入于大江。莫愁湖在城西三山门外，明为徐中山王园云。下关镇在城西北二十里。上新河镇在城西十六里。板桥镇在城西南三十里。江宁镇在城西南五十里。牧龙亭镇在城西南七十里。铜井镇在城西南八十里。元山镇在城南四十里。殷村巷镇在城南三十里。秣陵关镇在城南五十里。陶吴镇在城南五十五里。禄口镇在城南六十里。横溪桥镇在城南八十里。小丹阳市镇在城南一百里。其余村庄市集不可悉记。江宁驿在江宁镇。督标奇兵营千总一，驻新河口汛。把总二，分驻大胜、秣陵等关汛。(《宁苏图表》)
句容县图说
在府东九十里。东西距七十里，南北距一百三十里。东至镇江府丹阳县界五十里，西至上元县界二十里，南至溧水县界五十里，北至大江中流扬州府仪征县界七十里，东南至镇江府金坛县治一百二十里，西南至江宁界一百里，东北至镇江府丹徒县治一百十里，西北渡江至江浦县治一百四十里。(《一统志》)
茅山在县东南六十里。竹里山在县北六十里，六朝时，京口至建康皆取道于此，又名翻车岘。铜治山在县北六十五里，出铜铅，历代采铸，谓之铜山。赤山湖在县西，南与上元县界，上接九源，下通秦淮，周二十里。秦江乘故城在县北六十里。琅邪桥郡城在县北，今有琅邪乡即其地。金城在县北，龙潭镇在县西北八十里，逼临大江，乾隆十六年，上南巡，辟为御路，今自江宁至镇江，道皆由此(《乾隆府厅州县图志》)。镇五：白土、常宁、东阳、下蜀、龙潭。巡检一，驻龙潭。(同上，参录《舆地沿革表》)
县距江宁七十里，自北门北至罗丝沟出江，迳直五十四里，东北至炭渚镇、丹徒县界口，迳直四十九里，西北至张桥上元界口，迳直四十里，自西门西至土桥镇上元界口，迳直十六里，西南至猴山三县塘上元、溧水两界口，迳直四十四里，自南门南至分界山溧水、溧阳两界口，迳直七十二里，东南至茅山金坛界口，迳直四十里，自东门东至自兔镇丹徒界口，迳直三十八里，南北最长处一百三十二里，东西最广处六十里，统计积地四千八百七十六方里，合二万六千三百余顷。自三江口东至炭渚沟，计迂曲江边五十里，与仪征分界。江心自炭渚沟南历白兔至花山，计迂曲界边八十里，为丹徒界。自花山南历茅山、方山至丫髻山口，计迂曲界边五十余里，为金坛界。自丫髻山口西南至分界山，计迂曲界边三十余里，为溧阳界。自分界山北，东历巫山、夹山至三县塘口，计迂曲界边九十里，为溧水界。自三县塘北，历土桥、汤水、龙潭诸镇至三江口，计迂曲界边一百八十余里，为上元界。四境峰峦环绕，憔中为平原。自白兔镇西历县治至土桥，为徒阳达省之要路，北塘堰西来，为金坛入境之要路，分界山北来，为溧阳入境之要路，殷家荡东北来，为溧水入境之要路，而天王寺镇距城南二十里，为总控南东西三面来路之险要，绿营汛守，所宜注意。北境江防以罗丝沟与泗源沟相对，为扼要之处。境内河渠为四山所阻，北境江水南不灌城，中境山水迥流境内，惟西面自湖熟镇迂道由秦淮河出江者，为全境去委。面治西南有赤山湖，周边二十九里，山水会归，其干流俱由赤山湖分支：一北经三岔镇北，东绕出县治，又北抵亭子村而止；一东北历淤香镇，抵胜石桥而止，一南经天王寺，又南抵心桥而止。统计各河之长，不足一百二十里，未能无旱潦之患也。(《宁省图说》)
经度：距京师中线偏东二度四十三分。纬度：北极出地高三十一度五十九分。三茅山日大茅、中茅、小茅，在城东南四十五里，界跨句容、坛、溧三县，支脉甚广，随地异名，山高三十里，周百五十里，康熙中，御题第八洞天四字。山之西南为方山，本名四平山，蜿蜒分界，周亦八十五里。其西诸山，又入溧水县境云。赤山亦名绛严山，在城西南三十里，周二十四里，一名丹山，又名赭山。华山在城北六十里，高九里余，其支甚多。铜山在城北六一十五里。苍山在城东北五十里。连峰不山为第四十二福地云。
长江在城北七十里，西自上元县界三江口起，东行十里至罗丝沟，又少东行，过荷花池口，又东十余里入丹徒县界，中流与仪征县分界。
秦淮河源出城南之赤山湖，其干流西行入上元县境，一支北行，经三岔镇而东，绕出城东，又北抵亭子村市而止；一支东北行，历淤香镇，抵胜石桥而止多一支南流，经天王寺，又南抵心桥而止。
御河在城北五十里，西自上元县境东行，而歧分数支，入于大江。
赤山湖在城西南三十五里，周广一百二十里，此外无水道矣。
白兔镇在城东四十里。土桥镇在城西二十里。淤香镇在城南二十里。天王寺镇在城南四十里。北镇在城东南六十里。桥头镇在城东北七十里。东阳镇在城西北六十里。龙潭镇在城西北八十里。县凡十六乡，四百三十二村，其余市集不悉记。龙潭驿在镇督标溧阳营。把总一，分防城汛。(《宁苏图表》)
溧水县图说
在府东南百四十里。东西距一百里，南北距一百十里。东至镇江府溧阳县界五十里，西至安徽太平府当涂县界五十里，南至高淳县界六十里，北至江宁县界五十里，东南至溧阳县治七十里，西南至当涂县治百五十里，东北至句容县界四十里，西北至江宁县界四十五里。(《一统志》)
中山在县东十里，又名独山，不与群山连接，前有水源，号为独水。东庐山在县东二十里，《建康志》：山有水泉三：一自山西流入秦淮河，一自山东北流入马沈港；一自山东南流为吴漕河，入丹阳湖。又芦塘山在县东南二十三里，梁大同二年尝采铜锡于此。铜山在县西南四十里，亦产铜。石臼湖在县西南四十里，西与当涂县分界(《乾隆府厅州县图志》)。镇一：孔家。(同上)
县北距江宁省城南门迳直八十里。自北门北至夹山口句容界，迳直二十七里。北少西，至三县塘江宁、句容两界口，迳直三十六里。自西门西至乌利桥上元界口，迳直二十八里。直西至丁公山当涂、上元两界口，迳直二十六里。自南门西南至龟山石臼湖边当涂、高淳两界口，迳直四十五里。南至漆桥北街头高淳界口，迳直四十四里。县东南至杆西头高淳、溧阳两界口，迳直三十三里。自三县塘东南历夹山口至分界山，计迂曲界边七十余里，为句容界。自分界山南至杆西头，计迂曲界边三十里，为溧阳界。自杆西头西，历寻镇至龟山西面石臼湖边，计迂曲界边六十余里，为高淳界。自石臼湖边北至丁公山朱庄，计迂曲界边四十余里，为上元界。自乌利桥东北至三县塘，计迂曲界边十五里，为江宁界。全境地形微近椭圆，东西最广处五十余里，南北最长处七十余里，统计积地二千七百八十九方里，内除石臼湖积三百八十六方里，实计积地二千四百三方里，合一万二千九百余顷。境内群山环绕，为宁苏西南藩屏。孔镇为南境要冲；官塘为东境要冲；乌山为北境要冲。绿营汛守，所当分驻。秦淮河自乌利桥入境，南达城，又南而东，历红蓝、蒲塘、新桥诸镇，抵白马桥冈身而止，全境之干流也。石臼湖在境西南，为当涂、宣城诸水停蓄之所。明初，高淳境内旧有运道名古胥溪，是为苏宁要津，故石臼诸水俱东入太湖，嗣于永乐，嘉靖间，坚筑上下两坝，遏湖水北出秦淮，而东南去委绝矣。(《宁苏图说》)
经度：距京师中线偏东二度三十八分。纬度：北极出地高三十一度四十三分。东庐山在城东二十里，支脉蔓延甚广，异名不一。中山在城东南十里，又名独山，不与群山相接。陈楼山在城南二十里，冈岭亦多，其北为万山，又逾水而南为冬青山，亦多支阜。芝山有上芝、下芝之名，在城东南七十里，有洞数十，跨连溧阳、高淳二县界。小茅山在城西南十里，连山甚多。越河而东为马陵山。后山在城北十二里，附近皆其支阜。其余小山及湖中诸山，不可悉记。石臼湖在城西南四十里，广四十里，纵五十里，中与当涂、高淳二县分界。北支一水，少东流而南，又折东北至白马桥而止，北支于蒲塘镇西五里分流，直北行过红蓝埠，经城西折而西北，入于秦淮河以达江，均多淤窄，不利舟楫。官塘镇在城东二十五里。石湫坝镇在城西二十五里。红蓝埠镇在城南十五里。蒲塘镇在城南二十五里。孔镇在城南四十里。邰村镇在城南六十里。新桥镇在城东南三十里。乌山镇在城西北二十五里。柘塘镇在城西北四十里。广严寺镇在城西北四十五里。县凡有一十二乡，其村市共一千四百四处，又九十八圩，不可悉记。南路一铺，北路一铺，原有十八铺，今废未复。(《宁苏图表》)
高淳县图说
在府东南二百四十里。东西距一百五十里，南北距七十里。东至镇江府溧阳县界七十里，西至安徽太平府当涂县界三十里，南至安徽宁国府宣城县界四十里，北至溧水县界三十里，东南至安徽广德州建平县治一百里，西南至宣城县治一百二十里，东北至溧水县三十里，西北至当涂县界二十五里。(《一统志》)
丹阳湖在县西，接当涂县界，应劭曰：“溧水出南湖。”又桐水，即胥河，在县东南四十里，杜预曰：“桐水西北入丹阳湖。”五堰在县东广通镇中江下流。唐景福元年，杨行密将台濛作五堰，拖轻舸运粮。宋元祐间，宜兴进士单谔著书言修台濛五堰，苏、常之水，十可去其七八。其后商人贩卖簰水，东入二浙者，以五堰为阻，给官废去，于是宣歙诸水，多入荆溪。明韩邦宪东坝考，太祖初都金陵，以苏浙粮道自东坝入，可避江险，洪武二十五年，复浚胥溪河为运道，建石闸启闭，因置广通镇，又凿溧水县胭脂河，丹阳诸湖之水会秦淮以入江，于是苏浙运道经东坝直达金陵。永乐初，运道废，改筑土坝，自是宣歙诸水希入震泽。嘉靖三十五年，倭入寇，商旅多由坝上行，复于坝东十里许，古分水堰处，更筑下坝，谓之东西二坝，而统名曰东坝。案宣和七年，诏开江东古河，自芜湖由宣溪、溧水至镇江，渡扬子、趋淮汴，免六百二十里江行之险，即今东坝河也。固城在县南三十里(《乾隆府厅州县图志》)。镇三：广通、固城、水阳。巡检一，驻广通。(同上，参录《舆地沿革表》)
县北距江宁南门迳直一百三十里，西距西陡门石臼湖边迳直二十三里，西南距水阳镇宣城界口迳直二十二里，东南距青龙桥建平界口迳直三十里，东距河口镇溧阳界口迳直五十二里，东北距杆西头溧水、溧阳两界口迳直四十八里，北距石臼湖边迳直十八里。自杆西头西历寻镇抵龟山石臼湖边，计迂曲界边六十余里，为溧水界。自龟山西南历萧港一字沟抵梁陡门港口，计迂曲湖边四十里，与当涂、宣城分界。湖心自梁港口东历梁徒、水扬诸镇，至青龙桥西三里许，计迂曲界边六十余里，为宣城界。自宣城界口东北历邓埠至昇平荡汊河口，北至杆西头，计迂曲界边三十余里，为溧阳界。全境横长纵短，东西最广处迳直一百里。南北最长处迳直四十里，统计积地一千九百八十五方里，内除固城湖二百四十方里，实计积地一千七百四十五方里，合九千四百余顷。东境山脉蜿蜒，西境湖荡浩淼，为宁属幅员最小之区。水陆交错，圩田四布，无险可扼，惟上下两坝既有水陆冲衢，亦当建广北来孔道，较为扼要。古胥溪自溧阳之河口镇入境，西南历邓埠，又西越固城、石臼两湖，北出秦淮，即明初漕运故道。自筑上下两坝，水道不通，故近时商贾往来必在邓埠镇舍舟从陆也。向来西水甚旺，涨溢之时，坝内外高低八尺许，坝基每虑冲决，今测上水实高四尺，固城湖滩深处亦不过三尺，盖夷险之势，今昔攸殊矣。县境旧隶溧水，明时始析今治，建县于淳溪镇，北枕冈陵，南连湖荡，旧无城郭垣墙，故官守较难，近来水势渐衰，固湖稍稍涸出，苞桑之计当有议及者。(《宁省图说》)
经度：距京师中线偏东二度二十五分。纬度：北极出地高三十一度二十八分。大游山在治东三十七里，又三里日小游山，亦名游子山，周十里余皆其支埠。荆山在治东北六十里，连冈亦多。秀山在治东南二十里。花山在治东南三十里，其南为竹山、尖山、马鞍山。九龙山在治东南四十里，跨连安徽宣城县界，其右为蒋山。胥河在治东五十里，东自溧阳县界流入，少西南曲折行，过邓埠，迤西，越下坝、上坝而入于固城湖，为大河口。漆桥河在治东北三十里，源从溧山西南，亦入于固城湖。水阳河在治南二十里，自固城湖港口分支，沿宣城县界西北，合于丹阳湖。固城湖在治南五里，周九十里。丹阳湖在治西三十里，周一百九十五里，中流与当涂县分界。石臼湖在治北二十里，与溧水、当涂二县分界。固城镇在治东南二里。邓埠即古东坝镇，亦曰广通镇，在治东五十里。漆桥镇在治东北三十里。韩镇在治北二十里。龙潭村市在治西二十五里。县凡有七乡，二十一圩。其余村市多处，不可悉记。督标溧阳营千总一，驻城汛。(《宁苏图表》)
江浦县图说
在府西北四十里。东西距七十里，南北距五十里。东至大江中流江宁县界二十里，西至安徽滁州全椒县界五十里，南至大江中流安徽和州界七十里，北至六合县界三十里，东南至江宁县界三十里，西南至和州治一百里，东北至六合县治一百里，西北至滁州界六十里(《一统志》)。
沙河，江水支流也，在县东三十里，东流至六合县瓜步口复入江。宋会要天圣三年，发运使张纶请开真州长芦口河属之江即此。滁水，自滁州东流入，迳县北三十里，又东迳六合县南，又东至瓜步镇东南入江，一名后河，一名天河。刘宋怀德废县在县西。梁临涂废郡在县西北，郡旧治葛城，俗呼为罗城。浦子口城在县东二十五里(《乾隆府厅州县图志》)。镇三：高望、香泉、葛城。(同上)
县属江宁府隔江所辖，为省城西北屏藩。自南门东南至江口，迳直八里，自东门东北至浦口镇六合界口，迳直二十一里，自北门北东至哈大卫六合、来安两界口，迳直三十里，直北至西葛镇来安、滁州两界口，迳直二十七里，西北至陈家浅滁州、全椒两界口，迳直四十八里，自西门西南至乌江镇和州界口，迳直五十里。自乌江镇港口北东历老西港、江浦港至浦口，计迂曲江边八十里，与江宁分界。江心自浦口镇北西至哈大卫，计迂曲界边三十余里，为六合界。自哈大卫西至西葛镇，计迂曲界边二十余里，为来安界。自西葛镇西南至陈家浅，计迂曲界边四十余里，为滁州界。自陈家浅南至刁家营，计迂曲界边二十余里，为全椒界。自刁家营西南历四马山，而东南历石桥镇至乌江镇江口，计迂曲界边七十余里，为和州界。全境地形袤斜而近长方，错出西面一角，南北斜占最长处七十余里，东西斜占最长处五十余里，统计积地二千五百六十方里，合一万三千八百余顷。其长江一面，自乌江东北至老西江一段，江阔七八里，更有烈山、乌石、仙人、兔儿各矶，近傍东岸，故中洪深水乃在西岸，仅阔四五里，实为上江来路，省城要冲。其乌江与铜井、石碛与河口，老西江与大胜，俱两岸准对，可与江宁对设炮台，互相控制。自老西江以北，则县治、浦口两城与省垣鼎立，自成犄角，其间江面亦窄，沙洲滋长，旧有夹江可分，近亦芦苇丛杂，嘹亮声援，微有障隔，故绿营汛守，必藉长江师船为之辅翼也。水道干流在境北面，西乘皖省来源，自陈家浅入境，东出六合，自为滁河。分支绝少，盖源中境众山横截。南境石碛、老西江诸港，江水抵江而止，不能西通。北境清流必由六合绕道出江。其陆路诸镇，以浦口为东北之要；西葛为西北之要；新殿庙为正西之要；乌江为西南之要，俱宜分设汛防。汤泉镇在城西北二十里，以得泉得名，近泉数里，暖气蒸腾，殆地气所钟欤。(《宁省图说》)
经度：距京师中线偏东二度七分。纬度：北极出地高三十二度四分。十三公山在城东北十五里，支脉斜袤，其名不一，西连黄烟山，周盘亦远。九连山在城东北二十五里，支为九顶山。伏龙山在城北十五里，百狮岭、狮子山在其前。龙洞山在城西二十里，左连西华山，又左为求雨山，其右有龙洼，相传多龙神，并受封号。十里常山在城西南三十里，背为龙王山，盘亘十余里，为百子山山脉，西去十余里入和州境。四马山在城西南五十里。碧云山在城西六十里，右接西山，有诸哄连全椒县境。
大江在城东十里，西南自和州界入境，起马江口迤逦东北流，历老西江口、新河口、九袱州至二漾口止，接六合县界，北岸约长八十余里，滨江沙洲甚多，不可悉记。中流与江宁县分界，惟南岸之永定洲则入本境云。滁河在城北三十里，西自陈家浅入境，东行五十余里，折少北，一小支抵东葛镇而止，正流仍东而少北行，为前河，约四十里，入六合县界。沙河在城西北，自来安县流入境，起西葛镇，东北行二十余里，至岔河集南，合于滁河。又东行十余里，入六合县界。玉带河故道在城东五里，西南自乌江镇东小港起，分支与大江相并，而东北行，距江岸三五里不等，至浦口镇止，今仅起石碛镇东。水草洲有水分于江，流北而东，由老西江口仍合于大江。又新河口分江水西北流，绕城之东南偏而止，此外皆淤垫无水矣。
浦口镇在城东北二十里。岔河集在城北四十里。东葛镇在城西北三十里。西葛镇在城西北四十里。小店镇在城西北二十五里。汤泉镇在城西三十五里。新殿庙镇在城西五十里。高旺镇在城西南二十里。石碛镇在城西南四十里。石桥镇在城西南六十里。乌江镇在城西南六十里。王村庙镇在城西南六十五里。针鱼嘴集在城西南百里。为化圩、马圩地以下四圩皆错入和州境内，拨补者黄墩圩去城一百十里，丰乐圩去城一百二十里，皆滨大江。县凡有五乡、二百三十二村，圩不悉记。东路一铺，西南至西北路五铺。(《宁苏图表》)
六合县图说
在府北一百二十里。东西距八十五里，南北距一百二十里。东至扬州府仪征县界三十里，西至安徽滁州来安县界五十里，南至江浦县界七十里，北至安徽泗州天长县界四十里，东南渡江至句容县治一百五十里，西南至江浦县治一百里，东北至仪征县治五十里，西北至来安县治七十五里。(《一统志》)
六合山在县西南，县因山为名。瓜步山在县东南，东临大江，瓜步城即在山侧。冶山在县东北，山产铜铁及磁石。堂邑故城在县北。萧齐废齐郡在县东南方山，废县在县东方山下。瓦梁废郡在县西(《乾隆府厅州县图志》)。镇四：瓜步、长芦、皇化、竹镇。巡检一，驻瓜埠。(同上，参录《舆地沿革表》)
县在江宁府隔江正北四十余里。自北门北至马家集天长界口，迳直四十里。北少西至均朴桥盱眙界口，迳直六十九里。自西门西北至施家集来安界口，迳直六十二里。西至大营集来安界口，迳直四十里。自南门西南至浦口镇江浦界口，迳直四十七里。自东门南少东至划子口江边，迳直三十六里。东南至小河口仪征界，迳直四十三里。西少北至山头镇仪征界口，迳直三十二里。自浦口镇西历通江划子诸口至小河口，计迂曲江边八十余里，与上元分界。江心自小河北历东沟山头各镇至钟家洼，计迂曲界边六十余里，为仪征界。自钟家洼北至十字山口，计迂曲界边十余里，为甘泉界。自十字山西历野山、马家集至汤家营，计迂曲界边九十余里，为天长界。自汤家营西至广福寺，计迂曲界边二十里，为盱眙界。自广福寺南历施家、雷官、大营各集至哈大卫，计迂曲界边一百里，为来安界。自哈大卫东南至浦口，计迂曲界边三十余里，为江浦界。全境地形南平北袤，南北直占六十三里，斜占一百十里，东西平占七十二里，斜占九十六里，统计积地五千二百九十四方里，合二万八千五百余顷。沿江一面以划子口为最要，南距栖霞山，西距草鞋夹，江面仅阔四五里，若与上元两岸分设炮台，足可控制长江。由此内达，则历瓜埠至县治，由县治西达江浦，又西入滁、全各境，一水可通，故划子一河，不特为长江要口，亦且全境干流也。小河为划子分支，亦出江之要。灵岩山在城之南，江之北，其西面以雷官、大营各集为皖省来路，中有干河横截，必由舟渡，未可长驱。汉河镇傍河聚市，设立渡船，实西北之要镇。其竹镇集、马家集，当天、盱来路，南达城，东达扬郡，平陆可通，是尤北境之要也。沿江自十字冈至通江集一带，岸多冲缺，八卦洲渐涨，江北旧地则渐坍矣。(《宁省图说》)
经度：距京师中线偏东二度二十一分。纬度：北极出地高三十二度二十一分。灵岩山在城东南十五里。瓜步山—作埠，在城东南二十里，其东五里为红山，亦曰赤岸山，土色皆赤。方山在城东三十里。帆山—名石帆山，在城东南四十里。蛾眉山在城东四十里，支脉甚广，名亦不一。冶山在城东北五十里，附近皆其支山。巴山甚长，与诸山合为三山，在城北六十五里。龙山在城西北五十里，蜿蜒连亘，回环数十里，冈岭甚多。晋王山即桃叶山，在城西南六十五里。大江在城南三十里，西南自浦口镇起入境，东北流三十余里，至皇厂河口，折而东南，行二十里，又东流历通江集、二套口、沙洲圩、划子口，少东北行过大河口，约四十余里，入仪征县界。中流与上元县分界。滁河俗名大河，西南自江浦县界挟沙河之水同流入境，起张堡曲折北行，自早河口一支为三汉河，北自竹镇集来合，又曲折行至绕城，东一支流自八梧桥来合，汇而南，历数曲至瓜步镇，分四道入江下流，东派由东沟至大河口，中流南至划子口，西流亦南至通江集，又分一支；西北至皇厂河，皆滁河入江之路。秋冬水小，不利舟楫，以划子口及二套口为大。龙池湖在城西南五里。瓜埠镇在城南二十五里。东沟镇在城东南三十五里。八佰桥镇在城东北三十里。陈家桥镇在城西北二十五里，一作程驾桥。葛塘集在城西南四十里。竹镇集在城西北六十里。其余村庄市集数百处，不可悉记。督标浦口营千总一，驻城汛。(《宁苏图表》)

[book_title]第四卷 图说二
苏州府图说
苏州府，江苏省治。在江宁府东南四百五十里。东西距二百二十里，南北距二百五十里。东至太仓州界一百二十里，西至常州府宜兴县界一百里，南至浙江嘉兴府嘉兴县界一百里，北至大江通州界一百五十里，东南至松江府青浦县界一百二十五里，西南至浙江湖州府长兴县界一百三十里，东北至通州界一百五十里，西北至常州府江阴县界一百六十里，自府治至京师二千七百二十里。(《一统志》)
府枕江而倚湖，食海王之饶，拥土膏之利，民殷物繁，田赋所出，吴郡常书上上。说者曰：吴郡之于天下，如家之有府库，人之有胸腹也。门户多虞，而府库匮乏之虞。士诚富强一时，为群雄冠，然则元之覆亡，未始非士诚先据平江，竭彼资储之力也。《防险说》(明唐顺之、王士祺等辑防海、防倭、防江等说，凡数十家合为《防险说》)：吴郡越江而北，可以并有淮南(常熟与江北接壤)；涉海而南，可以兼取明越(崇明去明越密迩)；溯江而上，可以包举升润；渡湖而前，可以捷出苕浙(由太湖过州迳向杭州也。)。夫浙西为财赋渊薮，而吴郡又为浙西都会，天下大计，安不以吴郡为先务哉。
《海防考》：苏松喉吭皆在吴淞江。吴淞江沿袤而南，则自老鹳渚(在嘉定县东南六十里海滨)以至宝山(嘉定县)、南汇(松江府上海县)、金山(松江府金山卫)，出江口迤逦而北，则自采淘(在吴淞北十二里)以至黄姚(在嘉定县东四十里)、刘家河(太仓州)，由江口而深入，则南迤五十里即为黄浦(松江府)，直至上海。由黄姚而登岸，则嘉定、太仓、昆山、苏、常连数百里，是吴淞江东为上海门户，西为苏常藩篱。备吴淞即所以备上海，备上海即所以备苏常也。崇明一县孤悬海中，诸沙环之，几三百里，为诸郡外护，此亦天设之险矣。(《方舆纪要》，案此清初情形，其时太仓与崇明、嘉定尚为府属，元和、新阳、昭文、震泽、太湖尚未析置。)
天文：斗牛分野，星纪之次。其地东距太仓，西通阳羡，南界嘉兴，北距大江，三县附郭而居，六邑环其外，山川巨丽，风土清嘉，江南之奥壤也。山之大者：阳山、天平、穹
窿、岝，以拱郡治。蜿蜒而北出者，萃于海虞，而为虞山。水则长江自江阴流入，经常熟县境而东注于海。巨而名者太湖也，中有七十二山，吞吐波际，常润宣歙之水皆纳于此，而下注三江。运河则自嘉兴而北，经郡城，会胥江而西北，入无锡县界。擅江湖之利，兼海陆之饶，繁盛之名甲天下。至若万流所辏，分津导渠，组绣交错，田赋所出，常书上上。而吴江以西，滨于太湖，其患在潦。昆山以东，高接冈身，其患在旱。一则宜开吴淞、白茆，以为泄注；一则宜为陂塘蓄水，以时灌溉，此水利所为要务也。郡为浙西要会，转输供亿，天下资其财力，且其地形四达，水陆交通，浮江达淮，倚湖控海，开府于兹，兼辖八郡三州，岂不以形势所关，匪但财赋之渊薮哉。(《乾隆·江南通志》)
郡九邑。北枕长江，为海黥入里之咽喉，西控诸山，为太湖下流之管钥。运河塘直通南北，致和塘横贯东西。地形四达，水陆交通，综其形势之缓急，如昭文之浒浦、白茆，常熟之福山、鹿苑，沿江斜亘，北与通州狼山镇营相望，东与崇明苏松镇营相望，势成犄角，为由海入江关键。而鹿苑口前有合兴、东兴、伴兰、关丝诸沙，地脉连涨，错布江中，此常昭两邑为滨江最要之险也。其次，则太湖为东南巨浸，震泽之双板桥、卢家大庙、湖莲各港，为湖水东南来源，长洲之沙墩、金墅、龙潭各港，为湖水东北去委，吴县之铜坑、胥口、鲇鱼口，吴江之水泾、大村各口，为湖水东流去委，其间港汉纷歧，冈峦重复，论吴震各邑濒湖之险，当以是为次要焉。
运河自浙省来，由吴江之王江泾而北，历平望、八斥，绕吴江城，抵郡城，由郡城之西北，经浒关、望亭镇，以入常州府境，乃运河转漕之要津，即为全府官河之孔道。致和塘受太湖之尾委，由吴县鲇鱼口绕郡城之南，经娄门塘，东下唯亭、真义等镇，抵昆山城，递注镇洋之刘家河入于海。其支为界浦，为新阳江，俱南达吴淞，以通松郡诸邑，此致和为东境次要之冲也。余如齐门外之元和塘，为北达常昭之道。震泽境之震泽、兰溪两塘，为西达湖州之道，又皆郡内之冲途焉。旧设抚标营，居中扼要，以统城守分防之汛；又设福山营，控扼江口，分巡会哨；又设太湖水师营，弹压全湖。防御之阻，盖骎骎乎成东南之奥壤矣。
全郡水道自浙西来，恃震泽为吐纳，吴江、吴县、长洲俱受于湖，而下注元、昆、新三邑。常昭则北受江水，而南受湖水，昔人谓府枕江而倚湖。农田资乎水利，因足食海王之饶，又谓江淮以南，皆有与于天下之形势，抚兹图也。其为江南一大都会，不信然欤？(《苏省图说》)
府，江苏巡抚治。领厅二，县九：治吴县、长洲、元和，南吴江、震泽，东北常熟、昭文，东昆山、新阳，西南太湖厅，靖湖厅。
大江自常州府合中港东南流入府界，又东南经常熟、昭文县东北会福山港，又东为狼山港口，又东入于海，接太仓州界。
运河亦自东南流入府界，经府治西北，会冶长泾，环府治而南，贯娄江，环吴江、震泽县治，东会庞山湖，贯吴松江，又东南浙江运河入境，与运河会，东南流入泖湖。
太湖在府治西南，娄江出其东鲇鱼口，东流经府治，贯运河，一支津东南流，曰尹山湖，正渠东流，环昆山、新阳县治，北会昆承湖，南会新阳湖(案志作新阳江)。又东流，南会夏驾河(案志作夏驾浦)，入太仓州界。
吴松江在娄江南，亦自太湖长桥口东出，经吴江、震泽县治，贯运河而东，一支津东南流，通淀山湖，接松江府界，正渠北流，为庞山湖。会尹山湖，又东北经昆山县南，一支津南出
曰白蚬江，入松江府界，为淀山湖。一支津北出，曰新阳河(案志作新阳江)，稍东又一支津北出，曰夏驾河，俱注娄江，正渠又东南入松江府太仓州界。
曹港河自常州府东流入府界，经府治北，南出一支津，曰福山港，经县东入于海；折东南流，东出一支津，曰徐泾河。又东南出一支津，曰杨林河，俱入太仓州界；又南经昆山县北，曰昆承湖，注娄江。
阳山在府治西。(《苏省图说》)
府在太湖之东，江苏巡抚及江苏布政使同驻焉。地势平坦，运河环城一周，东南流入浙江省之嘉兴府。淀山湖、泖湖居其东南，阳城湖、昆城湖、尚湖位于其北。白蚬江、新阳江(苏州河)、福山港等交络其间。府城周四十五里，凡六门：曰葑、曰娄、曰齐、曰阊、曰胥、曰盘。惟胥门无水窦。阊门内外商业最繁盛。文武各衙门及所谓高等学堂、师范学堂、中学堂、邮政局、电报局均在城内。盘门外之青阳堤开为通港，苏州税关、日本领事馆及铜元局、苏经丝厂、苏纶纱厂皆在其地，武备学堂亦在焉。自盘门至于阊门，运河内帆樯栉比，小汽船逐日开往上海、杭州、镇江。沪宁铁路通过苏州，自上海至苏州，自苏州至无锡一段，现已开车，将来商务，自必日有起色也。输出品以茧丝为大宗，手工以善斫玉称，女工绣物亦佳，纺织绸缎，颜色鲜丽，惟坚韧不如杭制，而价较廉。有织造衙门，内务府派员监制御用服物。唯亭镇之毛毯，浒墅关之草席亦有名。果物则洞庭山之杨梅、枇杷为特产。太湖石可制饰园林。近郊胜地有虎丘山，阖庐所葬处。又西有邓尉山，梅花极盛。俗尚繁华。领县九，治吴、长洲、元和、外昆山、新阳(同城)、常熟、昭文(同城)、吴江、震泽(同城)。常熟濒江有福山，上建炮台，福山镇水师总兵官驻守之，扬子江下游最要港也。城外有虞山，以虞仲所居得名。靖湖厅抚民同知本太湖分防新改，驻太湖西洞庭山。(《中国地理志》)
吴县图说
吴县附郭。治府西南偏。东西距一百一里，南北距三十七里。东至元和县界一里，西至常州府宜兴县界一百里，南至震泽县界三十五里，北至长洲县界二里，东南至吴江县界十五里，西南至浙江湖州府长兴县界一百三十里，东北至长洲县界二里，西北至长洲县界十一里(《一统志》)。
铜坑山在县西南，左思《吴都赋》所谓采山铸铁处也。(《乾隆府厅州县图志》)镇三：横塘、横金、光福。县丞驻木渎。巡检一，驻光福。(同上，参录《舆地沿革表》)县多山，峰峦岝，四面环如屏障。陆路各山，大者穹窿、灵岩、天平、邓尉、七子诸山。穹窿山顶方广百亩，上有三茅峰，亦名笠帽峰，杰出云表，为群山冠。其支脉之东南出者为大园岭、小园岭。又有香山与胥山对峙，中隔胥江口。其西南出者联络法华、渔洋诸山，突立湖中，可资准望。灵岩拔奇挺秀、蜿蜒而北为焦山、华山、马鞍山。西出为赵家山，与穹窿对。东出为寒山，与天平接。天平支脉与支
硎并。而北出为高景山，南衍为金山、七子山，与陆墓山合，而最高者为尧峰。北出为上方、磨盘、邓尉山，与元墓山合。而向西为西迹潭山，迤逦至于铜坑北，非特峦翠竞秀，盖借以箝束水口焉。
至境内之水，则全受太湖下委：由鲇鱼口北入五龙桥，达盘门濠，由石湖汇入横泾河，达枫桥塘，乃南太湖之委；由大缺口入横泾河，由胥口达胥门濠，由游湖入铜坑而东注，乃北太湖之委。铜坑以北，贡湖诸口，其流不泄不纳，俗称平水云。(《苏省图说》)
经度：距京师中线偏东四度一分。纬度：北极出地高三十一度二十三分。
横山在城西南十六里。姑苏山在城西三十五里。支硎山在城西南二十五里。上方山、茶磨山、尧峰山并在西南。狮山本名岝誊山，在城西南十五里。北一里有何山。胥山在城西四十里。香山在城西南五十里。穹窿山在城西南六十里。邓尉山在城西南七十里，亦名元墓山，连光福山。铜坑山在城西南七十二里，亦名铜井，西连西跻山。伏龙山在城西三十六里。天平山在城西二十里，亦多支山。灵岩山在城西三十里，少西北为华山，亦名天池山。又有查山、锦峰山等，支名甚多。
运河自吴江县界流入，为胥江，为南濠，西北入长洲县界。胥塘水在城西南太湖口，自胥口东流九里，入木渎，又东入跨塘，又东至胥门入运河。自横塘北流，直入运河，曰洞泾。光福塘水在城西南，自虎丘山桥、上下崦受太湖水，经灵岩山，与箭泾合，东入木渎。
横塘在城西南十里。走狗塘在城西南二十五里。莲塘在城西十二里。越来溪在城西南，与石湖通，北入横塘。香水溪在城西南二十七里，自光福塘来，东过木渎，入横塘，亦名箭泾，在香山下。石湖在城西南二十里。夏驾湖在城西南。
木渎镇在城西南二十七里。横塘镇在城西南十三里。横泾镇在城西南三十里。光福镇在城西五十里。城西有跨塘、大黄村、善人桥、胥口、外塘村、东渚、大树村等市，城西南有蠡墅、钱庄、浦庄、黄芦、大村等市。姑苏驿在城西胥门外。把总一，驻木渎镇。(《宁苏图表》)
长洲县图说
长洲县附廓，治府东北偏。东西距四十一里，南北距五十二里。东至元和县界一里，西至常州府金匮县界四十里，南至吴县界二里，北至常熟界五十里，东南至元和县界一里，西南至吴县界二里，东北至昆山县界四十五里，西北至常州府金匮县界五十里。(《一统志》)
松江自太湖分流，径吴江县东北流入县境，又东径昆山入太仓州界，古笠泽也，亦名南江。《左传》哀公十七年，越伐吴，吴子御之笠泽。班固云：吴县南江在南，东入海。张守节云：苏州东南三十里，名三江口，一江西南上七十里至太湖，名曰松江，即古笠泽江也。又娄江在县东娄门外，上承太湖，东流迳昆山县入太仓州界。运河自浙江秀水县流经震泽、吴江入县界，又西北入吴县界，为胥江，为南濠，又北绕白公堤、望亭，入无锡县界。干隧在县西北，《战国策》擒夫差于干隧。浒墅关在县西北，《吴地记》：本名虎疁，唐讳虎，钱氏讳疁，改为许市。《平江记事》：后人讹旧，因于许字点水为浒市，讹为墅，迄今两称之。元置抽分司，宣德四年废。景泰间设钞关，今不改。镇三：陆墓、蠡口、望亭。巡检一，驻吴塔。(《乾隆府厅州县图志》，参录《舆地沿革表》)
县右临太湖，左控阳城，纵贯元和塘，扼南北之孔道，斜经关上塘，为漕运之冲途。滨于太湖，北至沙墩港，南至龙塘港，旧于沙墩口内达望亭，金墅港内达浒墅，龙塘港内达白马涧，设立金墅等汛，备置营舰，梭织巡逻，今沙墩、金墅日就淤狭，惟龙塘一港舟行尚可畅驶，汛守情形不无今昔殊矣。境内冲途有二：一为关上塘水路，曰运河，自无锡境南接望亭，东南过浒关，至枫桥之铁铃关，水陆通行，乃常镇等郡之冲衢，有浒关扼其中，以资稽征焉，有望亭扼其北，以资稽察焉；一为元和塘，北贯常昭，南接齐门，其沿塘则有陆墓镇、蠡口镇及常熟吴塔市，人烟素称稠密，而扼其要者，惟蠡口镇及北境之萝葡汛为最。余如陆港镇之达昭文，黄埭镇之达金匮，西津桥之接壤吴县，五松泾镇之接壤吴江，则固四达之区也。
西境山脉漫延南趋，吴境山惟阳山为诸岭冠，次则白鹤山、管山、安戈山、彭山也。阳山天峰十有五，而箭缺又为阳山诸峰冠，下有石井，大旱不涸，昔之屯守者，常有取于此。
邑之水道，北承长江，南受太湖，一由无锡支港入运河，一由许福等口入元和塘。有漕河界境，为之横络，有鹅真荡、漕湖为之潴蓄，此长江之南注也。由吴县之铜坑、胥口入枫桥，灌城濠而北注元和塘，东注五松泾，为邑南陇灌溉，即汇而为尚泽荡、阳城湖，此湖水之南注也。若夫东境徐庄港、寺前河、永昌港、界牌港，西境黄埭塘、西永昌、冶长泾、分水墩等水，俱为南北所会，源流畅澈，而太湖亦随与潆
迴焉。(《苏省图说》)
天度：同吴县。
阳山在城西北三十里，高八百五十余丈，逶迤二十余里，亦名余杭山，一名万安山。西北十里有徐侯山，一名卑犹山，亦多支峰。白石山在城西北三十里，与诸山不相连。
运河自吴县界流入，经寒山汛西北，流过浒墅关，至沙墩港口，入无锡县。漕河自太湖发源，东流三十里，至漕湖折东北六里，经鹅真荡，复折东南，又东北流入常熟县界。山塘水在城西北，流入运河。元河塘水在城北齐门外，一名云和塘，北流入常熟县界。娄江在城东娄门外，上承太湖，东流入昆山县界。阳城湖在城东北，接昆山县界，曰东湖、中湖、西湖，共广七十里，所纳之水凡十，视诸湖荡为大。
蠡口镇在城北十八里。陆墓镇在城北八里。黄埭镇在城北四十里。浒墅关镇在城西北二十五里。金墅镇在城西北五十里。陆港镇在城东北四十八里。城北有南桥、北桥、西永昌等镇。城西有西津桥、白马涧、通安桥。城东北有太平桥、相城、南荡等镇。北塘四铺，西北塘四铺。把总二，分驻浒墅关、黄埭等汛。(《宁苏图表》)
元和县图说
元和县附廓，治府东南偏。东西距四十六里，南北距三十七里。东至新阳界四十五里，西至长洲县界一里，南至吴江县界三十五里，北至长洲县界二里，东南至松江府青浦县界一百二十里，西南至吴县界四里，东北至长洲县界六十里，西北至长洲县界十里。(《一统志》)
虎邱山在县西北。吴越春秋阖闾冢在阊门外虎邱。驿二：姑苏、望亭。镇二：夷亭、甫里。县丞一，驻角直。巡检一，驻周庄。(《乾隆府厅州县图志》，参录《舆地沿革表》)
县控临湖荡，分障城垣，当松太两属入省之冲，为淞娄两江上游之脉。由娄门直东为致和塘，抵昆新城，以至刘河，中有唯亭镇，沿塘聚市，户口稠繁，与新阳之真义镇为东西声援。
邑之水道，源出太湖，由吴县鲇鱼口过省城盘、葑、娄三门之外濠，而东注娄江，为太湖经吴县南境之总委。其旁溢为沙湖、为黄天荡、为金鸡湖、独墅湖。各湖之水有由清溪浦入吴淞者；有由斜塘入吴淞者；有由镬底潭入吴淞者。盖吴淞之源本西受太湖，由花泾港屈曲而东，渐流渐阔，至塘浦村之鲇鱼口，而阔及百丈。又东北十一里许，至十里滩港，为角直镇之孔道。又东北五里而递入昆境，此太湖经吴江城北之委也。自娄淞二江下流难畅，而上游亦溢，乃由大姚塘、张王港、薛东浦等港南注澄湖，又由萧殿湖、白蚬江、汲水荡、章水圩迤东南，汇于淀湖，其淞江之十里滩港，又由角直镇、陈墓镇南流径底淀湖，汇于黄浦入海，此太湖经吴江城南之委也。其致和塘北之水，乃自齐门外濠东注官渡河，又折而北，与常昭之江水相遇，遂壅积为阳城湖，跨越三邑，为省城东北巨浸，下灌新阳、太仓诸邑，此太湖经吴县北境之委。阳城沙湖、澄湖等处港浦纷歧，与葑门直通之斜塘、直南之官塘及昆山交界之界浦，同为往来之通道。详审形势，斜塘镇居斜塘之中，澹台湖居官塘之中，而角直、陈墓尤扼界浦之要，车坊镇居县境之南，阳城村介邑治之北，而唯亭、尹山亦市镇之繁，城北虎丘山一角挖隶邑境，上为浮图，登眺则城邑川原，了如指掌，虽夙称名胜，而形势已觉饭离，乃至远隔东南八十里之邻境，而飞插章练塘一隅，揆厥井疆，所谓栉比鳞次，夫固有不尽然者。(《苏省图说》)
天度：同吴县。
虎邱山在城西北八里。唯亭山在城东北三十五里。尹山在城南十五里。吴淞江即古松江，自吴江县东行，少北，流入界，又东北行，屈曲入新阳县界。致和塘水自娄门东流，经唯亭入昆山县界。阳城湖在城东，北接新阳县界。沙湖在城东二十里，有堤袤三百六十丈。澄湖在城东南三十五里，西通吴淞江，东通淀山湖，接昆山县界。澹台湖在城东南十里，上源受太湖水，东流过宝带桥入运河。城东南又有金鸡湖、独墅湖、黄天荡相连。南为尹山湖及赭墩湖、镬底潭、忽水荡等甚多，不悉记。
角直镇在城东三十六里。章练塘镇在城东南一百二十里，接吴江青浦县界(道光二十八年添分防县丞)。周庄镇在城东南五十四里。陈墓镇在城东南五十四里。唯亭镇在城东三十六里。车坊镇在城东南二十七里。尹山镇在城南十八里。城东有外跨塘、斜塘等镇，城东北有五涤泾、田泾等镇，城东南有郭巷镇。市集凡五处。东塘四铺，南塘三铺。守备一，驻章练塘汛。把总二，分驻沙河、周庄等汛。(《宁苏图表》)
昆山县图说
昆山县在府东少北七十里。东西距五十六里，南北距八十一里。东至太仓州界三十三里，西至元和县界二十三里，南至松江府青浦县界八十里，北至新阳县界一里，东南至太仓州嘉定县界五十里，西南至元和县界四十里，东北至新阳县界二里，西北至新阳县界二里。(《一统志》)
娄县故城在县东北三里娄县村。信义废县在县西二里。南武城在县西北。班固云：娄县有南武城，阖闾所起，以侯越。(《乾隆府厅州县图志》)
镇三：邱虚、泗桥、安亭。巡检一，驻石浦。(同上，参录《舆地沿革表》)
县中带吴淞，前凭嶭淀。吴淞一江，西接元和，东通嘉定，本为宣泄干水，自江流渐窄，而上游清水尽积南境，如青浦交界之嶭淀湖，纵横十余里，水势弥漫，为邑巨浸。其北流为赵田湖，由新开河北达吴淞江，曰千墩浦，为中境干河。嶭淀而东，直注青浦，曰漕河，水道深阔，利于舟楫，中届珠溪镇，旁溢秧田、大段、三分等湖，又会合水路，而北达吴淞，曰石浦，为东南境干河。嶭淀西由殊砂港入陈墓荡、姚潭、白莲湖，北达吴淞江，曰大直港，又分西一派，从陈墓镇北达吴淞，曰界浦，皆为西境干河。淞江之北，割隶新阳，唯东北之夏界河北达奣浦，南抵吴淞，又东北为蓬阆镇界，与镇洋县合，其东南二十里奇，为安亭镇界，与嘉定县合，西境之角直镇、陈墓镇为元和接界，南境之珠溪镇为青浦接界，虽道里纷出，而壤相错也。
吴淞江东自四江口西至三江口，为上海达省水陆冲，而扼其要者篆葭滨一镇。由珠溪镇来者：一由石浦至淞江；一由千墩浦至淞江。为松府至省水陆冲，而扼其要者，千墩、歇马桥两镇。然则昆固东境之要津欤。全境水源由元和来，其潴蓄有嶭淀诸湖，其通流有直港诸浦，地势平坦，虽较青浦略高，终籍下流疏泄，以免于水涝患，其汛守则以三江口、安亭、蓬阆三处为要云。(《苏省图说》)
经度：距北京中线偏东四度十九分。纬度：北极出地高三十一度二十八分。
赵陵山在城南二十里。吴淞江自元和县界流入，屈曲东南行，经三江口、四江口东流入嘉定县界。致和塘水自元和县界流入，至城西南，分南北流，绕城，合于东门，又东合新洋江、夏驾浦，入太仓州界。淀山湖在城南八十里，由西南趋入吴淞江。千墩浦在城东南三十六里，湖水合入北流，入吴淞江。夏驾浦在城东南二十
里，合吴淞江水北入娄江。瓦浦在城东南三十六里，东南诸水以此蓄泄。白莲湖在城南三十里，连杨氏田湖商羊潭。
安亭镇在城东南四十五里。蓬阆镇在城东南三十里。荼葭浜镇在城东南二十四里。石浦镇在城东南四十里。歇马桥镇在城东南三十八里。千墩镇在城东南三十六里。城南有周巷、张浦、大慈、南渡、赵陵等镇。市集凡五处。东南塘五铺，东塘一铺。把总一，驻小西门外。提标千总一，驻葭浜镇。(《宁苏图表》)
新阳县图说
新阳县在府东少北七十二里。东西距五十四里，南北距五十里。东至太仓州界三十三里，西至元和县界二十一里，南至昆山县界十里，北至昭文县界四十里，东南至昆山县界二十四里，西南至元和县界三十六里，东北至太仓州界三十里，西北至昭文县界七十里。(《一统志》)
镇一：蓬阆。巡检一，驻巴城。(《乾隆府厅州县图志》参录《舆地沿革表》)
县有致和一塘作省垣东道，北以常昭为江口藩篱，东以太镇为海疆保障。境内土壤坦平，惟致和塘西自省城娄门外来，东绕邑城之南，又东合新阳江，由镇洋境之刘河入海，向为挽漕水陆通衢，亦太仓全属入省孔道也。域西十五里为真义镇，沿致和塘及塘北半里，聚厘成市，最为扼要。次则城东南濠，为松江青浦入省之路，必渡吴淞江，由小澞港至小西门外之驷马桥，折西，循致和塘，则小澞港亦境南诸邑之通衢矣。淞江为昆新交界，近三江口处，阔七十丈，迤西则阔仅五十丈，自三江口北接致和塘者，曰新阳江，为东南诸邑之户，当与昆邑为巡防之声援。真义而外，如北境之陆家桥镇，东北之周市镇，西北之巴城镇，虽为贸易市，而舟车不尽骈集焉。
邑之水利以致和塘、吴淞江为两大干，新阳江贯之。水在致和北者：若澜漕、若新塘，皆东行；若汉浦塘、茅沙塘，若胡泾、若盛泾，皆南行，为支中之干。在致和南者：若横塘、车塘、观塘、八尺浦，皆东行；若奣透浦、澞港、夏驾河、九泾，皆南行，为支中之干。旧时分注两派：东北由刘河入海；东南由吴淞入海。必疏吴淞之下流，使清水得以畅行。又浚刘河之下流，令清水之力可以为浑流敌，而后新之水道治，即他邑亦无溢涝患。新有潴蓄之所，最大者阳城湖、元月湖，次日巴城湖，阖境皆承诸湖，灌输百川，旱涝有备。阳城广阔多歧，与长洲、元和分治，在新境者才二十七里，尤为诸水上源云。(《苏省图说》)
天度：同昆山县。
马鞍山在西北隅，亦名昆山，广袤三里。绰墩山在城西二十里。吴淞江自元和县界流入，东行十里许入昆山县界。致和塘水绕城东行，受西北湖水合流，入太仓州界。新洋江在城东南六里，南纳吴淞江，北入致和塘水。七浦塘水在城西北三十里，自常熟县界流入，北通白茆，西通阳城诸湖水，屈曲东南行，又东合入太仓州界。巴湖在城西北，南出致和塘，东出雉城湖。雉城湖在城西北十八里。又有鳗鲤湖、傀儡湖等，港汊甚多，不悉记。
真义镇在城西二十里。巴城镇在城西二十里。邱墟村市在城东南十八里。北陆家桥镇在城北二十里。南新渎镇在城西九里。周市在城北二十里。东塘二铺，西塘二铺。把总一，驻太王庙汛。(《宁苏图表》)
常熟县图说
常熟县在府北九十里。东西距四十一里，南北距八十五里。东至昭文县一里，西至常州府江阴县界四十里，南至长洲县界四十五里，北至大江江心通州界四十里，东南至新阳县四十五里，西南至常州府金匮县界五十里，东北至昭文县界四十里，西北至江阴县界七十里。(《一统志》)
虞山在县西，《括地志》作海禺山。海虞故城在县东。晋东海侨郡在县北。南沙废县在县西北五十里南沙乡。又梁兴国废县在县东。镇三：庆安、福山、许浦。巡检一，驻黄泗浦。(《乾隆府厅州县图志》，参录《舆地沿革表》)
县临江海，控湖山，以福山之要津作省垣之后户，所辖土塘五十里奇，西接江阴，东递昭文，狼福对峙，江阔二十六里，准望可及，为由海入江之关键。向归提标游击营管辖，道光时特设总兵，统辖内洋及常昭等处沿江汛地。东与崇明之苏镇标会巡；北与通州之狼镇标会巡，所以扼控长江，管钥苏垣也。鹿苑、奚浦、耿泾，稍通舟楫，小泾口、鳗鱼港、西洋泾、大陈浦、黄泗浦、新庄、界泾等口多半堙淤。其奚浦、鹿苑口外十里，涨有沙洲，联接江阴，徒步可通。致沙南流水，渐将淤成平陆，而深水急流乃在沙洲之北，与北岸通州相近，非如昭境深水针路之逼近南岸也。然则控制之地，福山固首险要也，而东兴等沙次之，鹿苑、奚浦沿塘汛守又次之。邑城又依虞山，前凭湖水，沿江地势高仰，港浦易于堙塞，非得昭境之白茆塘为之宣通，则惟籍昆城、尚湖为全境潴蓄之所矣。北境以福山、奚浦为干，而东山塘及严塘为横河；南境以大横塘为干，而阳尖、项泾为横河，疏浚白茆，则南北支干之脉通，而旱涝始有所备。河阳山在西北十余里，苑山在西南境，前有苑荡，左连嘉菱荡，隆然而峙，绝少峰峦，可以供守望。塘桥镇在河阳山八里，扼奚、鹿二口，与福山镇口并为北境之要。东南之东塘市，南之横泾、莫城两镇，并为负贩所聚，惟吴塔市当元和塘之冲，较为扼要。(《苏省图说》)
经度：距京师中线偏东四度六分。纬度：北极出地高三十一度四十一分。
虞山在西北一里，高百六十丈，周四十六里有奇。苑山在城西南五十里。凤凰山—名河阳山，在城西北四十五里。对峙为鸷山，亦日志山。顾山在城西北五十里，周二十一里，接江阴、无锡界，俗名三界山。铜官山在城北三十七里。福山在城北四十里，北临大江，与通州狼山相望。支有毛山、陶山。
大江自江阴县界流入，东行入昭文县界，在城北三十六里，与通州对岸正北福山浦，西北奚浦、黄泗浦皆最大通江。此外，悉小港口、塘汛甚多。元和塘水长洲县界流入，东北行至城南，绕经城北行四十里，为福山塘，入大江。黄泗浦在城西北五十里入江。昆城湖在城东南五里，长三十六里，广十八里，南通昆山，东出白茆，自无锡以东、长洲以北诸水汇流于此。尚湖在城西南四里，北出黄泗浦入江。
黄泗镇在城西北八十里。福山镇在城北四十里。庆安镇在城西北八十里。市集凡二十二处。千总一，驻福山堡。把总二，分驻鹿苑、唐市等汛。(《宁苏图表》)
昭文县图说
昭文县在府北九十里。东西距八十一里，南北距八十里。东至太仓州界八十里，西至常熟县界一里，南至新阳县界四十里，北至常熟县界四十一里，东南至太仓县界四十五里，西南至常熟县界一里，东北至海口通州界六十五里，西北至常熟县界一里。(《一统志》)
大江自常州府江阴县流入县境，又东流入海。镇一：梅里。巡检一，驻白茆。(《乾隆府厅洲县图志》，参录《舆地沿革表》)
县北枕大江，东凭沧海，省治东北，当以是为屏藩焉。所辖海塘五十里，西接常熟，东达太仓，旧筑皆以土塘捍御海潮。沿塘港口有高浦、徐六泾、海洋港、清洋港各口，又有许浦、白茆、耿泾各河，内惟许浦近为舟楫便，其塘外正当江海交，距塘五六里，自东迤西，深水针路，为海舶出入长江必由之路。常熟福山口以东一带海塘实为扼要，而亦北与狼山，东与崇明相为犄角者也。盐铁一塘为邑孔道，自嘉定迤西北，贯太仓城。直塘镇至邑之支塘梅李等镇，由梅李折西，循梅李塘至邑城，由支塘折西，循白茆塘至邑城，虽非省会冲途，亦商贾往来之要道。而大黄泾南通新阳福山塘，北达常熟，扼其要于梅里一镇，斯邑之声势自联。
境内之水自常熟之昆城尚湖来，一过大黄泾、大翁滨，与太仓东北流之水相遇，以溉南境之田；一过城东白茆塘、梅李塘，与浊潮相遇，以溉中境之田；一绕邑城北入耿泾、福山两塘，与浊潮相遇于金童庙朱家桥，以溉北境之田。旧时昆新水势直注东北，邑境每虞水溢，今固无患于此。而浊潮壅入，各港易堙，清水力微，不能冲刷，所以白茆等河屡有事于沦决也。至于虞山、昆湖、福山有关本邑险要者，俱非本邑所辖，已详识于常熟。(《苏省图说》)
天度：同常熟县。
大江自常熟县界流入，东行越许浦、白茆，又东至太仓州界，折南乃为大洋，此尚是入海之江尾，以东北之许浦，东之白茆口为最大，此外为耿泾口、海洋泾口、徐六泾口、高浦口，凡六处。许浦在城北七十里。自城东濠东行三十五里为梅李塘，又东北行二十五里入江。白茆浦在城东，自支塘迤东北行四十三里入江。七浦在城东南，一名七鸦浦，亦名七浦塘，西通阳城湖，南通昆城湖，北通白茆港，东入太仓州界达海。白茆港镇在城东北九十里。新市在城东南二十五里。许浦镇在城东北七十里。梅李镇在城东北三十五里。城北有唐弯、王墅、问村等镇。城东有五渠、支塘、窑镇、归家庄等镇。市集凡二十一处。提标千总一，驻徐六泾汛。把总二，分驻薛家沙、支塘等汛。(《宁苏图表》)
吴江县图说
吴江县在府南少东。东西距八十一里，南北距八十里。东至松江府青浦县界八十里，西至震泽县界一里，南至浙江嘉兴府秀水县界七十里，北至元和县界十里，东南至嘉兴府嘉兴县界六十里，西南至震泽县界七十里，东南至震泽县界七十里，东北至元和县界十六里，西北至吴县界二十里。(《一统志》)
白蚬江在县东南，即古东江也。宋元祐中，单锷议开白蚬江，使太湖水由华亭入海。又三江口在县北，吴越春秋，越王将选死士，出三江之口，入五湖之中。长堤在县东，吴江古无陆路，唐元和五年，苏州刺史王仲舒始壅土为塘，宋庆历二年，以松江风涛，漕运多败舟，遂接续松江长堤，界于江湖之间，堤东则江，西则湖，横截江流五六十里，治平五年，知县事孙觉易以石，元至正六年，那海堤复增修高广。镇三：简林、严墓、盛泽。县丞一，驻盛泽。巡检二，驻同里、汾湖。(《乾隆府厅州县图志》，参录《舆地沿革表》)
县当江浙之冲，承太湖之委，大小荡漾三四十处，四望猕漫，真泽国也。城东有庞山湖，旧由吴淞江入海：一派向东北流，为九里湖，又东至元和之滕村湖；一派向东流，过玉带桥，经同里湖、沐庄湖，又东至元和界之白蚬江入薛淀湖。盖庞山源出太湖，太湖之东北注者由瓜泾口、夹浦桥直灌九里等湖；东注者由垂虹桥、三江桥、甘泉桥经历山湖灌鲫鱼等港。而垂虹桥为疏泄太湖之咽喉，旧长一百三十丈，置六十四谼，此北境之源委也。庞山南通为叶泽湖、南新湖，迤东南为清水漾、元鹤荡、凉伞荡，东注青浦之沅荡，东北注浙之嘉善县境，其源亦自太湖来，过官塘之白龙桥、大浦桥，东过段家荡、女儿荡，又北合庞山水，播为诸荡，而白龙桥下进水尤急，此中境之源委也。太湖东入袅腰桥，为张鸭荡，胜湖，又东并浙省嘉善之水，东南入莺脰湖，下注为灡溪、王江泾，又南并浙省秀水，其散布者为西白漾、长蜞荡、獭来荡、八角荡、杨家荡、泰平荡，大者十余里，小亦百十丈，此南境之源委也。综核全境，水由淀泖，而东北境之水由浙境而来，俱并黄浦入海，而仍与青浦、娄县各港相为贯注，故使太湖之水能畅达黄浦，则于邑之水利庶有豸乎。垂虹桥至平望为官塘，其北为石塘，自平望东南至江泾为土塘，又浙西至盛泽镇又为石塘，乃江浙水陆之通衢。左有黎里镇，右有盛泽镇以扼其要，而东境之同里为本邑巨镇，震泽接界之平望、八斥尤为官塘冲要云。(《苏省图说》)
经度：距京师中线偏东四度。纬度；北极出地高三十一度十四分。
吴淞江在城北十里，东行入元和县界。运河自元和县界流入，南行至震泽县平望镇，折而东南行，入浙江嘉兴府秀水县界。鲇鱼口水在城西北十八里，上承太湖，即娄江上源，又有夹浦，去城北二十里，与吴县分界，西接鲇鱼口，东接吴淞江。庞山湖在城东三里，西接太湖，从甘泉桥出运河，东出急水港，由白蚬江入淀山湖，其下流为九里湖。同里湖、叶泽湖皆最大，其余荡漾甚多。汾湖在城东南六十里。白蚬江在城东南四十里，即古东江也。同里镇在城东十八里。黎里镇在城东南四十里。芦墟镇在城东南四十五里。八斥镇在城南二十里。盛泽镇在城南六十里。村市凡四处。松陵驿在城东门外垂虹亭。把总一，驻同里汛。(《宁苏图志》)
震泽县图说
震泽县在府南少东四十五里。东西距一百三里，南北距六十里。东至吴江县界三里，西至浙江湖州府乌程县界一百里，南至吴江县界五十里，北至吴江县界十里，东南至吴江县界五十里，西南至鸟程县界一百二十里，东北至吴江县界一里，西北至吴江县界二十里。(《一统志》)
莺脰湖在县西南，源自天目山，东流至获塘，会澜溪水，并出此。镇一：八赤(案丁图作八斥)。巡检二，驻震泽、平望。(《乾隆府厅州县图志》，参录《舆地沿革表》)
县左依官塘，右临太湖，水承南北之源，道控嘉湖之要。南境水自乌程来，地势稍高，河流条直，荡漾殊少。北境滨太湖，旧有沿湖七十二港，诸港之内为横草路，湖水所入壅滞成荡，其大者为域鱼漾，雪落唐家湖，其余支流旁溢，名象或与邑志不同，因就实测者注于图。横草路之南横埂，西日震泽塘，东曰梅堰塘，西南接乌程县极乐庵，东北接吴江界平望镇，乃水陆之通衢。而震泽、梅堰两镇尤为汛防之关键。其余横扇、严墓等镇，聚市而已，无险也。平望之西北、西南，又壅为章西漾、浦漾、草荡、大龙荡，其最大者为北马漾。平望南为莺脰湖界，与吴江接。细测水道顺逆，续鱼漾西受雷苕之水，北入太湖，其口则湖溇至倪家等港也。蒋家漾、徐家漾诸水，上承浙水东注，故陆家港至太庙港为平流，由是东则卢家港、亭子港等二十余口皆北受湖水，内灌与西水会合，结为马耳桃花诸漾，又东池、韭溪、练聚等港，亦同为进口之水，至北折而为大浦、南浦、牛腰等港，则进口之水更急矣。震泽塘左近俱向东直注，而南境之面丈港、澜溪港又挟浙水向东北直注，故震境之水，西受乌程、南受秀水、北受太湖三面灌注，汇赴于莺脰诸湖，而东以吴江为壑。大略与吴县同滨太湖，而吴主宣泄，震兼吐纳，此异于吴县者也；与吴江同为下流，而江虞泛溢，震幸流通，此异于吴江者也，与乌程同承浙水，而乌主来源，震兼去委，此异于乌程者也。其农田之利，堤防之所当与吴江并治也。(《苏省图说》)
天度：同吴江县。
运河自吴江县界流入，南行至平望镇，日南塘河，亦日上塘河，与荻塘河合流，迤而西南行，入浙江嘉兴府秀水县界。荻塘河在城南，自浙江之南浔镇而东行五十三里，至平望镇，经莺脰湖，与南塘河合。此外港汉甚多。太湖在城西南，而绕其北，近者去城二里许，凡有南库港、大浦港、溪港、娘娘庙港、沈家港、双板桥湖、溇港最著。小港不悉记。莺脰湖在城南四十里，枕平望镇，南受浙江嘉湖诸水，皆汇于此。其余荡漾不悉记。震泽镇在城西南九十里。平望镇在城东南四十七里。双阳市在城西南五十里。严墓市在城西南八十里。坛邱市在城西南五十里。梅堰市在城西南六十五里。小市凡四处。抚标千总一，驻平望。营把总二，分驻震泽汛、城守汛。(《宁苏图表》)
太湖厅图说(注：原稿有说无图)
太湖厅在府西南四十五里。东至震泽县界，西至靖湖厅界，南至震泽县界，北至吴县界，东南至震泽县界，西南至浙江湖州府乌程县界，东北至吴县界，西北至靖湖厅界。治东洞庭。东洞庭山在太湖中，周八十里，亦名莫山。东有武山，周十二里，本名虎山。市三：殿前、长圻、杨湾。巡检一，驻下梅村。(《吴县图表》，参用《爵秩全览》)
洞庭东山一名胥母山，《越绝书》：阖闾旦食于纽山，暮游于胥母。《史记·正义》谓之莫趋山。(《一统志》)
《尚书》、《禹贡》列震泽于扬州境，在今苏城西南四十里，环带三郡，海内称薮者九，此其一也。旧称宽广三万六千顷，上承宣歙以及溧阳荆溪诸水，下达吴淞各路，汇归于海。今详测周边，计迂曲六百二十八里。滨湖之山五十有奇，而陈弯卞山为大；湖中之山九十有奇，而东西洞庭、马迹为大(案：并今太湖、靖湖两厅言)。然而崇冈峻峡，绝无壑洞蓊青。《湖防论》谓太湖为水险，不险于群岛之环罗，而险于风涛之浩瀚。昔时吴淞深广，东达外海，大钱小梅源通流畅，可以西抵浙江。自春秋以迄元明，凡有事于吴越者，罔不由之，今则入海通浙各路，巳异昔时，思患预防，惟近湖各口耳。爰考入湖之道，胥口鲇鱼在湖最迳，铜坑则稍稍迂矣。他若入锡金者，后溪迳而吴塘迂，入武阳者，下埠迳而百渎迂；入宜荆者，大浦迳而乌溪迂。至江震则湖滨紧接。明沈謦称，是邑当交会冲，苟有小水，囊纳独先，近则有吴江塘阻之，水自湖中来，不能越塘而东注，故南则由平望长桥，北则必由瓜泾夹浦桥，地与时如变迁，即沿湖水口之要领亦因之异矣。(案：亦并今太湖、靖湖两厅言)
东山旧峙湖心，不通陆。近时菱湖淤涨，大缺口仅数丈，余循武山射鹗、苇杭而抵大村，虽无渔梁、渡头可唤，故昔则菱湖当巨浪之奔，今则圩田获菱芦之利，水势时受趋逼，而胥口、铜坑之流日就激湍矣(案：此节专指今太湖厅言，其西山一节录入靖湖厅图说内)。夫湖东南一巨浸也，承来源之水，而不能尽容也，亚而为荡、为漾、为堰、为坑、为池，容而不能无所泄也，引而为川、为渎、为溪、为浦、为河渠、为泾溇、为滨洪，无不八达四通，支脉交错。然则设险以守国，度地以居民，水利兵防，当思所兼权并重。使第传其名胜，谓凌琼瑶于三万顷，览嵯峨于七十二峰，则太古沧溟，物外之灵奇不少矣，揽胜云乎哉。(案：此节仍并今太湖、靖湖两厅言，)(《太湖全图说》)
劝学所光绪三十三年七月设立，在前山阳桥村惠安堂。公立五湖两等小学堂光绪三十一年九月设立，在杨桥村通德里。公立初等小学堂一。(《江苏省教育统计表》)
靖湖厅图说(注：原稿有说无图)
靖湖厅在府西南。东至太湖厅界，西至浙江湖州府乌程县界，南至乌程县界，北至吴县界，东南至太湖厅界，西南至吴县，东北至吴县界，西北至吴县界。治西洞庭。西洞庭山即包山，连夫椒山，支领甚多，不悉记。
市六：植里、塘里、角镇、西蔡、正华、复保。巡检一，驻角头。(《吴县图表》，参用《爵秩全览》)
包山，一作苞山。左思《吴都赋》指苞山而为期，集洞庭而淹留。(注：洞庭即太湖也，中有包山。)《吴地记》：包山去县一百三十里，下有洞穴，潜行水底，无所不通，号为地脉，即十大洞天之第九林屋洞天也。(《一统志》)
洞庭西山屹立全湖之中，周边七十余里，上有缥缈峰，高百五十丈，登临骋望，谽谺庨豁，烟雾猕漫，全湖形势，水天一碧。其东南麓之石公山近对东洞庭之长圻嘴，水面隔六里奇，其西北麓之角里嘴遥接马迹山之龙头脉，水面隔四十二里奇，过角嘴而西南行，则大雷、小雷浙江界矣。(《太湖全图说》)
销夏湾在洞庭西山之北，长九里。(《吴县图表》)
西山望崦岭在厅署西北二三里，距苏州省城九十余里，孤峙太湖之中。产煤地东至桃花石山顶，南至南坞，西至陈家坞口，北至望崦岭脚。淀紫山在厅署之北，相距六里，离新桥港水口二里。产煤地东至劳家桥，南至香花桥，西至藏阳塢，北至靠背山。七贤山在厅署东南，相距里许，离水口二里。产煤地东至中腰小路，南至风水墩，西至山顶，北至小路。黄渡山在厅署之东，相距十里，离水口里许。产煤地东至山神庙，南至山顶，西至莘村大路，北至报忠寺。夏家底在厅署之东，相距八里，离水口里许。产褐铁地东至夏氏山，南至许巷山顶，西至徐氏山，北至柴坞山顶。(《江南矿产一览表》)
劝学所光绪三十四年十二月设立，在西山东宅河。私立初等小学堂四。(《江苏省教育统计表》)
松江府图说
松江府在江苏省苏州府东南一百六十里，江宁府东南六百二十里。东西距一百六十里，南北距一百五十二里。东至大海一百里，西至苏州府吴县界六十里，南至大海七十二里，北至苏州府昆山县界八十里，东南至大海一百十里，西南至浙江嘉兴府嘉兴县界五十里，东北至太仓州嘉定县界一百十里，西北至苏州府长洲县界一百里，自府治至京师二千九百五十里。(《一统志》)
府雄濒大海，险厄三江，引闽越之梯航，控江淮之关键，盖风帆出入，瞬息千里，津途不越数百里间，而利害所关，且半天下，然则郡岂可忽之地哉。且居嘉湖之肘腋，为吴郡之指臂，往者倭寇出没境内，而浙西数郡，皆燎原是虞，谓僻处东南，惟以赋财渊薮称雄郡者，非笃论也。(案；此清初情形，其时奉贤、金山、南汇、川沙尚未析置。)(《方舆纪要》)
天文斗牛分野，星纪之次。其地西连吴会，北距疁城，东南皆滨大海。郡建置稍后，然谷水昆山自昔传为名胜，以故锺灵毓秀，雄望埒于苏常，不独谷帛所资推为财赋要区矣。山峙郡之西北，元人凌岩题以九峰，名胜遂著于天下。吴淞江流经青浦、上海之界，上承太湖、淀、泖诸水，而会黄浦以入于海，府之所由名也。黄浦亦上承淀、泖，而下流视淞江尤大。淀山湖古来锺水之地，三泖或云即谷水，二水相通，皆巨浸云。所属八邑半濒于海，鱼盐蜃蛤之饶，民赖其利，然咸水或风潮溢入，此捍海塘所以厚其防也。大海环其东南，而钱塘灌输于南，长淮扬子灌输于北，与松江之口皆辐列海滨，互为形援。今南汇、青村、金山三城已改县治，而郡城驻札督师，宿重兵，以资控扼焉。(《乾隆·江南通志》)
从来筹海者以沿海会哨为上策，以循塘拒守次之。松江三面距海，北据扬子江口，南据钱塘江口，中处其间，形如箕舌，为江浙关键之区。其会哨与循守二者实有不可偏废，何则
？川沙、南汇当长江之门户，遥与通州廖角嘴为犄角，近与崇明、宝山相纲维，其东则沧溟万里，马迹、洋山皆旷荡而无垠，迤逦南行，历衢山、舟山则为钱塘门户，而松属之奉贤、华亭、金山又适当其冲，内江纷歧，无可扼要，惟恃不分畛域，互为唇齿之依，此会哨之不可废也。塘绵亘二百余里，起平湖，讫宝山，虽无港口可以碇泊，而沿塘沙如铁板，非密设墩台以联声应，编团保甲以固边疆，则不能预防于登陆先，即无能议缉于燎原后，此循塘拒守之不可废也。至于黄浦一江，尤为紧要，松属止此一口，可以深入浙江内地，外须于宝山会堵，内宜与上南合防，此又并哨守以兼用者也。向设提督驻府城，控上海之要，而分拨沿海之防，居重驭轻，亦可谓胜算矣。若夫全属之水，三面阻塘，涓滴不泄，惟黄浦泄薛、淀浙西之水，又恃吴松以分其势，吴淞畅流，则清水汇而下行，支港浊流，可湍激而归于黄浦，清足以敌浊，斯潮汐往复，流沙可以奔赴，而下游乃无沈壅虞。薛、淀为黄浦西北源，上承太湖，下临泖、淀，令泖湖果阻塞，则太湖下流不致壅为诸荡，太湖宣泄得其宜，江震之利也，亦松属脉络所通也。总之，论兵防则黄浦为最要，海塘为次；论水利则修塘为最要，浚泖为次。至各邑之缓急，又分系于县图焉。(《苏省图说》)
府领厅一，县七，治华亭、娄县，东南南汇、奉贤、金山，东北上海、川沙厅，北青浦。浙江嘉湖运河合东北流，一水自苏州东南流来会，折而西北，即为由浙达苏州之运河，其水合流，东出入府境，达泖湖。吴淞江自苏州府东南流入府界，经青浦县，北会大盈浦，又东为盐铁河口，又东会顾会浦，又东会前横汇河，又经上海县北，为北横汇河口，又东会黄浦江，经川沙厅西，而北入于海。黄浦江上源曰
白蚬江，自苏州府南流入府界，潴为淀山湖，在青浦县西。一支津东出曰朱家港，正渠南流为泖湖，经府治西而南，西会运河之水。斜塘河、嘉善塘河俱自浙江嘉兴府东北流入境来会，稍南会张泾河，折东，经府治南，一支津北出，穿府治而北，为蒲塘河正渠，折东北流，经奉贤县西，会横河。又东北一支津东出，为运盐河，又北经上海县治，会龙华镇河。又东北经川沙厅西南，一支津东出通运盐河正渠，北流会吴淞江入于海。朱家港自淀山湖东流青浦县，环城流，南通蒲塘河，北出一支津，即大盈浦，注吴淞江，正渠又东歧为二支：北流者即顾会浦，亦注吴淞江；东流者通龙华镇河，北出一支津，即前横汇河，亦注吴淞江。蒲塘河自府治北分二道：正渠北流，经青浦县南，会朱家港；一支津东北出，曰龙镇河，经上海县西，又东注黄浦江。平湖塘河自浙江嘉兴府东流入府界，分二道：北流者即张泾河，注黄浦江；南流花园泾河，经金山县西北，折北流，会横泾河。横泾河环奉贤县东南北三面，分二道，西流注黄浦江。运盐河自黄浦江东流，经南汇县北，折经川沙厅南会黄浦江。东支津，又东北入于海。府西北界苏州府。西界浙江嘉兴府。北界太仓州。东及南俱界海。(《宁苏图说》)
府东濒东海，南临钱塘湾，地势坦平。黄浦江合苏州河东北流，由吴淞口会扬子江入海。府城上海间逐日有小轮船航行。城内有中学堂、邮政及电报局。盛产棉花茧丝，所织标布最佳。上海在府东北吴淞江口内，黄浦江、苏州河之间，苏松太兵备道所驻，城内有师范学堂、民立中学堂。通商港在北门外，为英法诸国公共租界。江海税关、会审公堂、上海商学会、南北铁路总公司、开平煤矿局、轮船招商总局、电报总局、沪局、邮政局、中国及各国银行、外国领事馆、各国轮船公司、自来水、电灯、煤气灯各公司、英商耶松船厂、医院、报馆、书局、巡捕房等皆在焉，缫丝、纺纱诸工厂最多。吴淞江上有澄衷学堂、复旦学堂，徐家汇有商部高等实业学堂、天文台。城南之高昌庙有江南船厂、有上海制造局，内附广方言馆。此埠人口四十万，我国第一通商要港也。吴淞口向日水深，入水二十尺以下之汽船出入可以畅行，近稍淤浅，正开浚焉。(此埠距芝罘五百十一海里，宁波百三十四海里，福州四百二十海里，厦门五百八十海里，汕头七百有五海里，香港八百二十六海里，日本之长崎四百七十三海里，台湾之基隆三百七十六海里。)地当东西洋航路之中道，又近江海之会口，商舶争集，百货云屯，华洋进出口货价值总额光绪二十九年达关平银二亿八千五百四十四万三千六百有一两，占全国输出入额之大半。输入约一亿八百十九万二千九百五十九两，以英吉利本国及其领地印度之鸦片、棉花、毛巾为大宗；输出约一亿有一百二十五万有六百余两，以生丝、茶、米、皮毛为大宗。各国租界街衢修广，入夜，电灯烂如白昼。(《中国地理志》)
华亭县图说
华亭县附郭。治府东偏。东西距八十七里，南北距一百十六里。东至奉贤县界二十七里，西至金山县界六十里，南至海八十里，北至娄县界三十六里，东南至奉贤县五十四里，西南至金山县界八十里，东北至上海县界五十四里，西北至娄县界二里。(《一统志》)
海盐故城在县南六十五里。梁前京废县在县南八十五里，以近京浦因名。筑耶城在县东三十五里，晋袁山松筑。府境上海、南汇、奉贤、华亭、金山五县并滨海，北抵太仓州，南入浙江界。旧有捍海塘，东北自嘉定县宝山，迤西南至浙江海盐县澉浦，亘三百三十里，内外皆有沟塘相夹，内曰运盐河，又曰横港；外曰堑濠，又曰护塘沟。前代屡经增修。(《乾隆府厅州县图志》)
镇五：亭林、叶谢、漕泾、柘林、沙冈。县丞一，驻漕(一作曹)泾。巡检一，驻金山(同上，参录《舆地沿革表》)。
县跨浦凭海，孤邪参错，北扼七宝镇，中扼黄浦江，南扼捍海塘，联南上诸邑策应之势，为苏松两府管钥之司。邑海塘二十七里奇，西割金山卫城，东苞柘林营城，与奉贤、金山互为联络。自金山至南库，旧筑石塘，今犹无恙也。自南库以东至奉贤交界之外塘，内外土塘二，亦完砌如初。外塘之外，旧有上横塘水通海，为辽帆出入之路，今则塘垣层阻，无复泊舟港矣。然地当沿塘冲，海舟不必入口，亦在在可以登岸，是以华邑海防实与金、奉并重。黄浦为畅达水道，虽距海甚远，而声势本自相联。北境横塘桥薄近七宝，乃上海入里之通衢；东境莘庄、颛桥两桥可与上海遥相应；浦南之亭林、叶谢两镇尤为商贾丛杂处，向由提标分派柘林、金山两营，为城乡黄浦海塘防守汛也。其水道则较异邻邑，盖邑北青浦专蓄止水；邑西娄、金专泄清水；邑东奉、南专受浦水；而华亭一邑壤与相错，承清水之来源，受浊流之倒灌，与清泖势或有阻，则冲刷难。今测浦南横河，如后冈塘、杨胥浦、上横泾及沿海塘之运石河，皆自金山境受浙西之水；其纵河如大洋泾以南至方西塘、叶谢渡以南至龙泉港，皆与横河午贯，北受黄浦浊流。浦北横河如南北俞塘、西横塘，皆自娄境受太湖水，而近浦之盐铁塘、语儿泾则又浊潮所吐纳，其间为浚为蓄，要在相流泉而利导之。(《苏省图说》)
经度：距京师中线偏东四度二十七分。纬度：北极出地高三十一度。柘山在城东南四十二里。金山在城东南海中九十里，胜山在其西，浮山亦在其西少南。海在城东南七十二里(有土石塘)。黄浦江在城南十里，首受泖淀诸湖及浙西之水，东行，折而北，入上浦县界，在本境者，北岸十二里，南岸二十一里。语儿泾在东十二里，东北流入上海县界。盐铁塘在城东南二十里，向南入奉贤县界。其余泾港皆由黄浦江分流，并无发源及著名大水，亦无淤乾河道。叶谢镇在城东南二十里。张泽镇在城南三十六里。漕泾镇在城东南七十里。莘庄镇在城北四十五里。县凡五乡、十二保、一百九十二图。提标千总三，分驻城北、城南及柘林等汛。把总三，分驻东门外、亭林、张泽等汛。(《宁苏图表》)
娄县图说
娄县附郭，治府西偏。东西距九十里，南北距二十九里。东至华亭县界一里，西至青浦县界十五里，南至金山县界十二里，北至青浦县界十五里，东南至华亭县界一里，西南至浙江嘉兴府嘉兴县界四十五里，东北至上海县界五十四里，北至青浦县界二十七里。(《一统志》)
华亭谷在县西。《吴地记》：谷周回二百余里，陆逊封华亭侯，即此。乐史云：华亭谷水下通松江。梁胥浦废县在县西南。(《乾隆府厅州县图说》)
镇一：风(一作枫)泾。县丞一，驻白龙潭。巡检一，驻小征(同上，参录《舆地沿革表》)。
县襟泖带浦，交错华离，外联海疆诸邑，内固苏郡重藩，西南与浙省嘉兴接，西北与苏郡元和接，自南而东，为华、金、奉、南、川、上诸邑，俱海疆要邑也。东北境泗泾、七宝两镇乃上海迤西之孔道；西南境枫泾镇乃嘉善迤东之孔道，估客骈集，向称蕃庶，其境内黄浦东曰横潦泾，西曰悬星泾，又西曰大征塘，北受泖水，南吸浙流，支派深通，并利舟楫，虽不若下游诸邑冲要，指臂自是相联。境内农田向号膏腴。其水道之资乎蓄泄者：北境之水，由淀湖历泖而注东南；南境之水，由嘉善至白牛塘而注东北，汇于黄浦，入于海。近日浙之水势向北逼桚淀湖，南下之力稍稍弱矣，下流弱而上流溢，则吴江当其冲，次即青娄也。古浦塘直接圆泖，由斜塘入浦，为宣泄第一要道。北有走马塘、葑澳塘之分流下注，而斜塘尤与黄浦浊潮至斜塘干泾汇流之处而止，此处犹阔三十丈，又西则悬星渡阔二十七丈，又西则大征塘阔仅五丈，疏瀹而深广之，数郡之利也。郡有九峰，邑辖其四：为横云山、天马山、机山、昆山。天马又名干山，形高而嶞，磈磊露脊，树林阴翳，山北则怪石拱立，耸出云表。机山在右，中夹通衢，可设伏而出奇。横云在其南，岩壑深幽，峰峦起伏。又西南昆山，圆如覆盎，旁无附丽，惟西北有小径，攀跻可上耳。(《苏省图说》)
天度：同华亭县。小昆山在城西北十五里。横云山在城西北二十三里。机山在城西北三十里。干山又名天马山，在城西北二十九里。泖湖在城西北，自青浦县界流入，西南行十五里，至金山县界，入黄浦江。黄浦江在城南九里，东流入上海县界。秀州塘在城西南五十五里，自浙江嘉善县界，东入枫泾河，又东达黄浦江。蒲汇塘在城东北五十里，自上海县界西流入南汇泗泾，曲折达黄浦江。此外，泾港甚多。七宝镇在城东北四十五里，北属青浦县界。枫泾镇在城西南五十五里，西属浙江嘉善界。泗泾镇在城东北二十七里。天马山镇在城北一十八里。县凡四乡、十保、一百八十三图。提标把总五，分驻西门外、南门外、枫泾、天马、泗泾等汛。(《宁苏图表》)
奉贤县图说
奉贤县在府东九十里。东西距七十一里，南北距六十三里。东至南汇县界二十七里，西至华亭县界四十四里，南至华亭县界四十五里，北至南汇县界十八里，东南至海一里，西南至华亭县界六十四里，东北至南汇县界二十四里，西北至华亭县界七十二里(《一统志》)。
镇三：陶宅、南桥、四围。县丞一，驻四围。巡检一，驻南桥。(《乾隆府厅州县图表》，参录《舆地沿革表》)
县东包汇嘴，南控海疆，与南上分任巡防，为华金独当保障。明洪武时，置青村所守御千户，属金山卫，今县即青村故城也。境内海塘五十里奇，东承南汇，突入大海，转屈而西，迤逦至华亭界。东受海涛抽掣，南受钱江湤洑塘之漴激，向固甚于邻邑。今则鳖子门水势改向西北冲突，浙省之海盐正当其峰，而奉华诸邑受冲较缓。详审形势，东嘴与羊山遥对，为苏镇外洋之汛，邑城与小普陀遥对，为海舟准望之山。塘外旧有头墩至五墩及大门、朱家、戚漴、王家各墩，由提标青村、柘林等营拨兵守之，与华亭、南汇左右联络，故上海南汇各汛可无南顾忧，乃得专防黄浦，海防固则浦防益固也。邑境不辖黄浦，而水利必资黄浦，如小闸港、金汇塘、沙冈等水，俱北由南汇境承黄浦来源。又有萧塘及华邑交界之望河泾俱为境内之通流。自望河泾折而东，迢迢横亘，名南桥，至青村汛直达城濠，名青村港，为邑内第一干河。其南桥镇为境内巨镇，阛阓蝉联，檐牙高错，向分县丞驻防之。次则胡桥、泰石桥、萧塘、新方等镇亦系鱼盐之利。至于沿塘之涵水、红庙、大衡、高家诸码头，系海舟傍沙登岸处，稽守有责，沿塘墩铺所由设也。(《苏省图说》)
经度：距京师中线偏东四度四十九分。纬度：北极出地高三十一度。海在城南一十三里，有捍海土塘，东西斜袤六十里。南桥塘在城西四十九里，东流贯横沥塘，从令泾入金汇塘，东通青村港，折而北流，又东南至南汇县界，达黄浦江。金汇塘在城西北，自南桥塘分流，北经金汇桥，又别一支东出百曲港，支分数派，俱东入青村运盐河。青村港镇在城西北十里。陶宅镇在城西北一十八里。泰日桥镇在城西北二十四里。南桥镇在城西三十四里。四围镇在城东北二十二里。萧塘一名秦塘，在城西北四十里。高桥在城西北隅三里。县凡二乡、四保、一十八区、一百四十七图。千总一，驻青港汛。(《宁苏图表》)
金山县图说
金山县在府南七十二里。东西距十里，南北距六十四里。东至华亭县界一里，西至浙江嘉兴府平湖县界九里，南至海一里，北至娄县界六十三里，东南至海二里，西南至平湖县界九里，东北至华亭县界六十四里，西北至娄县界八十一里。(《一统志》)
黄浦江首受三泖，东流经县北，至上海县东北，与吴淞江合。驿一：金山。镇一：朱泾。巡检一：驻朱(一作洙)泾。(《乾隆府厅州县图志》，参录《舆地沿革表》)
县旧华亭地，明洪武时置金山卫。清顺治间析娄县，因为娄地。雍正二年析置金山，并隶松江，立县治于卫城，后以县城僻，遂莅治于朱泾镇。后扼浦江，前临海岸；东联华奉之声势，允为松属屏藩；西结乍浦之巡防，兼作嘉兴门户，松属海防最重者川南，次即金山也。金之扼要三：一为外洋要口，东南大洋乃江浙会哨之界，大羊山、淡水门皆海腙所出没，藉东南风力，扬帆直达塘外铁沙滩脚，陡立港口虽堙，登塘甚便；一为塘路要境，辖石塘十里有奇，西承平湖，东递华亭，环匝东南，直至宝山，迢迢数百里，平坦如砥，最利车马行，故金邑之塘不仅防海，兼资控陆；一为内地要浦，水道自宝山来，至境为大横潦泾，西北由娄县达苏府，西南由小泖港入秀州塘达嘉兴，亦入掘石港、泗浦塘、六里塘达平湖，俱深阔可通大舰，非如东北诸港仅通细流已也。至张堰直达府城，吕巷镇旁达嘉善，为陆路通衢，而洙泾一镇尤居中要，今金山营员弁分守华、金、奉三邑及浙境之平湖县汛，声应均足相连矣。西山塘以南，受平湖县莘埭、新仓衙前诸水东来，北注秀州塘等河入黄浦，藉为灌溉之资。迨东至张泾，清水力弱，浊流壅之，是以松隐、张堰两镇支流，间宜溶治，其余港浦，俱受清水，黄姑塘一带止水而已。境南海中有金山，旧为分哨之地，微茫一点，不能泊舟。平陆之山，如城北之查山，城西之秦山，高皆不过十丈云。(《苏省图说》)
经度：距京师中线偏东四度三十九分。纬度：北极出地高三十度三十五分。秦山在治东南三十里。查山在治东南四十二里。海在治南五十六里，有土塘袤一十二里。张泾河在治东一十二里，南接运盐河，北合泖港入黄浦江。运盐河在治南四十里，北连张泾河，南至卫城北门外，合黄姑塘。泖港在治东北九里，合横潦泾入黄浦江。横潦泾在治北一十五里，西自娄县界流入，合于泖港。掘石泾亦作掘挞泾，在治东三里，南汇诸港水北流而东，合于泖港入黄浦江。洙泾镇今为县治所。张堰镇在治东南三十六里。松隐镇在治东一十二里。廊下镇在治南二十四里。千巷镇在治东南一十八里。吕巷镇在治南一十二里。县凡五乡、八保、一百二十四图。千总一，驻卫城。把总三，分驻洙泾、张堰、吕巷等汛。(《宁苏图表》)
上海县图说
上海县在府东北九十里。东西距五十四里，南北距八十四里。东至南汇县界十八里，西至青浦县界三十六里，南至奉贤县界七十二里，北至太仓州宝山县界十二里，东南至南汇县界八十里，西南至华亭县界三十六里，东北至宝山县界十八里，西北至太仓州嘉定县界三十六里。(《一统志》)
沪渎在县东北松江下流也。晋袁山松筑沪渎垒备孙恩即此。海关在县东北黄浦江南。巡抚侍郎委官榷税。镇四：吴淞、乌泾、吴会、闵行。巡检二，驻吴淞、黄浦(《乾隆府厅州县图志》)，参录《舆地沿革表》)。
县不近海滨，而实为疆之岩邑。不依省治，而实为省治之外屏。北承宝山、嘉定，东接南汇、川沙。黄浦一江自华境来，绕邑城之南东北三面，北与吴淞合流，东北由宝山境出海，阔则一里至三里有差，深则五丈至六丈有差，外口无(一作冈)身阻，中砥无礁浅阻，登莱闽广，巨舶樯密于林，无不扬帆飞驶，而火轮夹板诸船游行尤便。海口宝山城与草庵渡为黄浦第一层门户，入本邑东沟镇炮台与东西马头为黄浦第二层门户，吴淞虹口与陆家嘴为黄浦第三层门户，由此历邑城至董家渡尤为全局关键。西北一路，从嘉定至省城，西南二路，由松江至浙省，皆四达通衢，别无阻隘，则所以扼其要者惟浦而已。浦东之东沟炮台与洋泾、陆家嘴、董家渡、白莲泾相距七八里而近，西之虬江口东马头外虹桥相距七八里而遥，控制颇易，声援可通，至邑城及大洪港，尤输运总揽一途也。循浦以南，龙嘴、鳗鲤嘴等处及闵行镇之与南汇对岸，亦皆有可设之险。故就大局形势计之，黄浦为水路要，野鸡墩之达嘉定，蒲汇塘之达青浦，闵行镇之达松江，为陆路要，而大洪港又为水陆交重之要。中外商民交相懋迁，所当权轻重之势，审主客之形者也。内道水道自吴淞涨狭以后，黄浦专泄上游之水，日渐深阔。余如西南乡之横沥、车沟、华泾、长桥滨，西乡之龙华港、赵家滨，东乡之三林塘、白莲泾俱黄浦支流，农田灌输均于此取便焉。至城北为洋人贸易处，中外丛居，俗称彝场，又别识一图。(《苏省图说》)
经度：距京师中线偏东四度五十五分。纬度：北极出地高三十一度一十一分。黄浦江在城西南，自华亭县界流入，西行二十四里，折而北行，四十里，经城东门外，又东北流，合吴淞江，东北会，行以入海。吴淞江在城西北，自太仓州嘉定县界流入，西行至虹口而合于黄浦江。此外，港汉支流，皆入浦达海，不可悉举。塘桥镇在城东五里。三林塘镇在城东南一十八里。高桥镇在城东北三十六里。陈行镇在城东南二十里。法华镇在城西一十二里。诸翟镇在城西三十六里。龙华镇在城西南一十二里。漕河泾镇在城西南二十里。北桥镇在城西南三十六里。闵行镇在城西南四十里。县凡二乡、一十二保。二百一十四图。城东有市一十一处；城西五市；城南一十二市；城北七市。千总二，分驻城汛、闵行汛。把总二，分驻塘桥、引翔港等汛。(《宁苏图表》)
南汇县图说
南汇县在府东一百二十里。东西距八十三里，南北距九十四里。东至海二十三里，西至上海县界六十里，南至奉贤县界二十四里，北至上海县界七十里，东南至海三十里，西南至奉贤县界八十四里，东北至太仓州宝山县界七十里，西北至上海县界七十里。(《一统志》)
镇一：下沙。巡检一，驻三林庄。(《乾隆府厅卅县图志》)，参录《舆地沿革表》)。
县右临黄浦，左滨沧海，守海塘孔道，当黄浦要冲，与川、宝、华、娄相为唇齿。邑城东依护塘硪筑坚厚，不通潮，沿塘浚濠，以蓄清流，其外为小护塘，又外为盐场沙脊，沙脊之外，旧有大勒灶港诸口，今沿海平坦，并无洪港，尽为铁板沙矣。沿塘内外向设墩汛，以稽海舶之往来，以御飓潮之啸溢，无泊舟港浦，有拒守濠塘，非比上海、宝山之可以瞬息扬帆，直薄城下也，唯马步则于海塘较便耳。塘外沙嘴，暗伏浪底，斜亘而东，
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:45:18-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
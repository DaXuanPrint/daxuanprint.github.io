<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷首,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十九,卷五十,卷五十一,卷五十二,卷五十三,卷五十四,卷五十五,卷五十六,卷五">
<meta name="description" content="一百五十九卷。和硕庄亲王允禄缮录刊布。雍正七年(1729),世宗宪皇帝,应廷臣的请求,命和硕庄亲王缮录,雍正九年(1731)告成,所载上起雍正帝登极、下止雍正七年。乾隆皇帝即位以后,再命和硕和亲王弘书编次,乾隆六年(1741)告成,编录雍正八年(1730)至十三年(1735)上谕,校正续刻补为全书。原本皆以每月别为起讫、不标卷数、仍依旧次,厘为一百五十九卷,原本未题书名,因其中由内阁宣示者居多,故题曰“上谕内阁”。将内阁处理政务票拟的意见,皇帝特颁的训诰,一一记述。_世宗宪皇帝上谕内阁_全文在线阅读_世宗宪皇帝上谕内阁_全文在线下载_大玄古籍书库">
<title>世宗宪皇帝上谕内阁_雍正_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">世宗宪皇帝上谕内阁</span> <br/>
          作者： <span class="inputVal" id="bkauthor">雍正</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">历史传记,诏令,完结</span> <br/>
          字数： <span class="inputVal" id="bknum">[book_length]905636</span> <br/>
          说明： <span class="inputVal" id="bkdec">一百五十九卷。和硕庄亲王允禄缮录刊布。雍正七年(1729),世宗宪皇帝,应廷臣的请求,命和硕庄亲王缮录,雍正九年(1731)告成,所载上起雍正帝登极、下止雍正七年。乾隆皇帝即位以后,再命和硕和亲王弘书编次,乾隆六年(1741)告成,编录雍正八年(1730)至十三年(1735)上谕,校正续刻补为全书。原本皆以每月别为起讫、不标卷数、仍依旧次,厘为一百五十九卷,原本未题书名,因其中由内阁宣示者居多,故题曰“上谕内阁”。将内阁处理政务票拟的意见,皇帝特颁的训诰,一一记述。</span> <br/>
          封面： <span class="inputVal" id="bkimg">Z_5496.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]世宗宪皇帝上谕内阁
[book_author]雍正
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]历史传记,诏令,完结
[book_length]905636
[book_dec]一百五十九卷。和硕庄亲王允禄缮录刊布。雍正七年(1729),世宗宪皇帝,应廷臣的请求,命和硕庄亲王缮录,雍正九年(1731)告成,所载上起雍正帝登极、下止雍正七年。乾隆皇帝即位以后,再命和硕和亲王弘书编次,乾隆六年(1741)告成,编录雍正八年(1730)至十三年(1735)上谕,校正续刻补为全书。原本皆以每月别为起讫、不标卷数、仍依旧次,厘为一百五十九卷,原本未题书名,因其中由内阁宣示者居多,故题曰“上谕内阁”。将内阁处理政务票拟的意见,皇帝特颁的训诰,一一记述。
[book_img]Z_5496.jpg


[book_title]提要
钦定四库全书　　　　　史部六
上谕内阁　　　　　　　诏令奏议类【诏令之属】提要
【臣】等谨按
上谕内阁一百五十九卷雍正七年
世宗宪皇帝俯允廷臣之请
命和硕庄亲王允禄缮録刋布所载起
御极之初止于是年以雍正九年告成
皇上即阼以後复
命和硕和亲王弘昼编次雍正八年至十三年
上谕校正续刻补为全书以乾隆六年告成原本皆以每月别为起讫不标卷数今恭依旧次厘为一百五十九卷原本亦未题书名今恭绎
谕旨由内阁
宣示者居多谨题曰
上谕内阁以别于
上谕八旗诸编焉伏考
国家旧制始置内三院後乃改置内阁以出纳
纶音恭逢
列圣膺图
乾纲独握自增用奏摺以後皆
高居紫极
亲御丹毫在廷之臣一词莫赞即
朱批谕旨是也其题本由内阁票拟者遇事涉两岐
辄恭缮双签以请无敢擅专至于
训诰特颁则
指授内直诸臣於
禁廷具草有纎微未达
圣意者必
御笔涂乙添注亦罔敢以私意参其间
鉴定之後降附内阁宣布中外而已更无由如前代宰辅假批答以窃威福者此一百五十九卷名为臣工所缮録实与
御札手勅无以异
励精宵旰之怀谨持魁柄之意万世可伏读而见之
也我
皇上御跋程颐经筵劄子力斥其天下安危系于
宰相之说诚所谓聪听
彛训垂裕後昆者矣乾隆四十二年十月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷首
钦定四库全书
世宗宪皇帝上谕内阁卷首【奏议】
雍正七年闰七月十六日和硕怡亲王【臣】允祥一等公武英殿大学士兼吏部尚书领侍卫内大臣【臣】马尔赛经筵日讲起居注官太子太保保和殿大学士仍管吏部户部尚书翰林院掌院学士事【臣】张廷玉经筵讲官文华殿大学士仍管户部尚书事【臣】蒋廷锡谨
奏为恭请彚编
上谕刊刻颁发事窃惟牖民觉世天开首出之圣人锡极绥猷人仰亶聪之元后唐虞三代之世帝典王谟昭垂星日历代英主贤君所有诏令具载史册若唐之贞观政要明之洪武圣政等书当时编辑颁布至今班班可考书曰圣谟洋洋嘉言孔彰洪范曰皇极之敷言是彝是训于帝其训帝王诰诫之文所以着劳来匡直之意示荡平正直之途陶淑斯民整齐治化经籍所传夐乎盛矣钦惟
皇上
道隆千古
治轶百王
阐精一之微言图畴并叙
建中和之大法彝纪丕昭爰弘垂训立教之思用着觉民正俗之义
纶言谆挚
诏谕周详无一事不曲折指授无一人不亲切提撕澄叙官方整饬士习崇举孝兴廉之典申务农力本之规杜抗粮健讼之风严窃盗争鬭之禁以及仓储水利军伍保甲诸大政皆洞悉情形引伸开导天下臣民莫不警醒觉悟感发奋兴闻风者洗心涤虑自悔前非怀德者敬信奉行愈深鼔舞是
皇上之睿训宏猷实万世之金科玉律也历年以来内外臣工屡次恭请编次刋刻颁布天下未蒙
俞允今侍读学士【臣】康五瑞又复条奏恳请【臣】等伏查明洪武七年命宋濂等分类编辑所行善政着为宝训五卷颁示天下後有善政史官随类增入凡十五卷又洪武十九年颁行御制大诰三卷使民观感知所劝惩且着训曰朕出斯令乃臣民之至宝颁布天下务必户户有之伏覩自雍正元年至今七年
皇上训谕数百万言精微广大无不备举实与二典三谟嫓美後先允宜彚辑刋颁使远近臣民家喻户晓昭万年之法守立万姓之章程伏祈
皇上俯允所请【臣】等开列大臣官员职名
钦点编次校阅等官自雍正元年以来所奉
上谕编年缮録进呈
御览恭候
裁定刋刻成书颁示天下俾海隅苍生万邦黎献咸知圣天子训民励俗之恩如此其殷勤诚笃将归仁向义一
道同风仰承啓迪之
鸿谟永保郅隆之
盛治【臣】等不胜恳切顒望之至为此谨
奏奉
旨内阁九卿翰詹科道会议具奏雍正七年八月初二日太子太傅文华殿大学士兼吏部尚书【臣】朱轼文渊阁大学士兼兵部尚书【臣】孙柱文渊阁大学士兼礼部尚书【臣】陈元龙东阁大学士兼兵部尚书【臣】尹泰内阁学士兼礼部侍郎【臣】德新【臣】对林吏部左侍郎【臣】宗室普泰户部右侍郎【臣】傅泰礼部尚书【臣】石文焯左侍郎【臣】钱以垲右侍郎【臣】傅德【臣】蔡世远兵部尚书【臣】路振扬左侍郎【臣】杨汝谷刑部尚书【臣】德明【臣】励廷仪右侍郎【臣】海夀额外侍郎【臣】牧可登工部左侍郎【臣】鄂尔奇都察院左副都御史【臣】宗室塞尔赫【臣】谢王宠通政使司通政使【臣】张懋诚左通政【臣】汤之旭左参议【臣】雅图【臣】吴山【臣】张国栋大理寺少卿【臣】巴德保翰林院侍读学士【臣】觉罗逢泰【臣】德龄侍讲学士【臣】觉罗吴拜【臣】张照【臣】俞兆晟詹事府詹事【臣】张廷璐吏科给事中【臣】高山户科掌印给事中【臣】巴图礼科给事中【臣】兆华【臣】顾祖镇兵科掌印给事中【臣】马赛刑科掌印给事中【臣】常柱工科掌印给事中【臣】奚德慎掌河南道事监察御史【臣】梅琮协理河南道事监察御史【臣】杨士监掌江南道事监察御史【臣】傅色纳协理江南道事监察御史【臣】刘吴龙掌浙江道事监察御史【臣】罗凤彩协理浙江道事监察御史【臣】宗室崇扬赫掌山西道事监察御史【臣】焦祈年协理山西道亊监察御史【臣】归宣光掌山东道事监察御史【臣】善岱协理山东道事监察御史【臣】汤倓掌陕西道事监察御史【臣】晏斯盛协理陕西道事监察御史【臣】耿大烈谨
奏为恭请编次
上谕刋刻颁布事【臣】等窃惟世运郅隆之会治平极盛之时必有继天立极之圣人弘开觉民善俗之大化古称峻德新民至诚成物惟文命光被於四表斯德教协和於万邦尧典禹谟商盘周诰用以锡极归极使之一道同风者由来尚已钦惟
皇上
德备中和
功兼位育
聪明睿知勤敷求康保之思
德礼政刑协仁育义正之用
乾行健而政纪咸肃
皇纲振而教化弘敷上则敬
天法
祖下则察吏安民凡理财用人之要务人心风俗之大坊刑法令甲之科条闾阎衣食之经画旱潦积储之调发盗贼狱讼之防维农田水利之兴修军伍保甲之规制近自宫廷畿辅远讫东西朔南无不仰厪
宸衷上烦
睿训黜陟刑赏必详示底藴以服其心因革变通必熟筹始末以期可久明天人感应之理示祸福自取之由开人自新引人迁善
皇言蔼蔼
圣谟洋洋广大精微高明博厚与天地合其德与日月合
其明殚
上圣之心思啓斯世之蒙昧至正大公浑然天理详明笃挚深入人心臣等伏念四海至广兆民甚衆虽其听闻感悟不异面命耳提然必诵读寻维乃可沦肌浃髓中外咸切近
光之慕臣民共殷就
日之忱伏乞
皇上圣恩俯允怡亲王允祥等所请先就雍正元年至七
年所颁
上谕
特命大臣官员开馆敬谨彚辑编年缮録进呈
睿览裁定刋刻成书颁行天下以後千万年接续编刻永以为例俾万方士庶奕世臣民仰见立政之
天心时闻敷言之
圣训自庠序以至郊圻知无党无偏之大义合知愚以及老幼咸遵道遵路以同风斯正直荡平治道超於隆古敦龎熙皥民物育於太和【臣】等合词公恳俟
命下之日应派编次大臣及校阅缮録收掌各官听内阁
开列请
旨其择吉开馆一应事宜由礼部详察典例具
题【臣】等不胜踊跃诚恳之至谨
奏请
旨奉
上谕年来内外大小臣工奏请刋布上谕者甚多朕皆未允今侍读学士康五瑞又复具摺陈请怡亲王大学士九卿翰詹科道等衆议佥同言词恳切朕自御极以来时时以牖民觉世为怀是以告诫臣工训诲士庶化导兵弁者周详往复不惮烦劳无非欲其慕义向风迁善改过共由於荡平正直之途也凡此诏谕所颁皆以
皇考之心为心以
皇考之政为政继志述事率由旧章当时
圣谕之所啓迪包涵者朕则阐扬而详发之其中间有因革损益先後不同者则因时制宜化裁变通之道也惟是历年谕旨或因一省而发或因一事而发有司等照例宣示於该管之处其别省远地岂能一一周知且传写悉经书吏之手字句之间往往错讹遗漏夫欲使薄海之广臣民之衆遵道遵路易俗移风必使天下之人备闻朕训深知朕心庶几感发奋兴以为进德修业之助今王大臣等既称上谕刋布有裨益於人心吏治着照所请行朕亦不敢谓朕之谕旨可以有劳来匡直之功惟冀亿万臣民共知朕提撕儆戒之苦心耳
世宗宪皇帝上谕内阁卷首

[book_title]卷一
钦定四库全书
世宗宪皇帝上谕内阁卷一
康熙六十一年十一月
诏一道
奉
天承运
皇帝诏曰惟我国家受
天绥佑
太祖
太宗肇造区夏
世祖章皇帝统一疆隅我
皇考大行皇帝临御六十一年德茂功高文经武纬海宇宁
谧历数悠长不谓谢弃臣民遽升
龙驭亲授神器属於藐躬朕
皇考大行皇帝
德妃之子昔皇二子弱龄建立深为
圣慈锺爱寝处时依恩勤倍笃不幸中年神志昏愦病类风
狂
皇考念
宗社重任付托为艰不得已再行废斥待至十有余年沉疾
如故痊可无期是以
皇考升遐之日
诏朕缵承大统朕之昆弟子侄甚多惟思一体相关敦睦罔替共享昇平之福永图磐石之安孔子曰三年无改於父之道我
皇考临御以来良法美政万世昭垂朕当永遵成宪不敢少
有更张何止三年无改至於
皇考知人善任至明至当内外诸大臣朕方亟资翊赞以期终始保全务宜竭尽公忠恪守廉节俾朕得以加恩故旧克成孝思倘或不守官箴自干国纪既负
皇考简拔委任之恩又负朕笃爱大臣之谊部院属吏直省有司亦宜实心任事洁已奉公不得推诿上官自旷厥职天下百姓受
皇考恩泽曰久蠲赈频施劝惩备至间有愚氓甘犯律令皇考每遇谳决必加详审爰书累牍披阅靡遗少有可生之路立施法外之仁凡我百姓各宜孝亲敬长畏罪怀刑以副朕仰法
皇考如天好生之意兹因诸王贝勒大臣文武官员人等佥
谓天位不可久虚
宗社允宜早主再三陈请朕勉徇舆情暂抑悲痛於是月二
十日祗告
天地
宗庙
社稷即皇帝位以明年为雍正元年仰惟
先志之宜承深望
皇图之永固遹昭新化期衍旧恩於戏追慕
前徽继述无忘於夙夜广推
圣泽恩膏愿被於寰区凡尔亲贤文武其共矢荩诚各输心膂用绍无疆之业永垂有道之庥布告天下咸使闻知
上谕四十四道
十四日奉
上谕曰
皇考教养文武大小臣工六十余年孰不躬沐
深恩今一旦
升遐衆心哀痛切至於将大殓时可命王贝勒贝子公文武大臣俱入乾清门内令其瞻仰得尽哀恋之情又礼部议奏仪注内开公主王妃俱於
乾清宫丹墀内齐集奉
上谕曰
皇考之女朕兄弟之福金岂可远列丹墀朕心不忍着仍入
大内亲近
梓宫使得尽哀朕之兄弟子侄俱着入乾清门内於丹陛上
随朕行礼
又王大臣等奏请
上御昭仁殿或
御弘德殿奉
上谕今遭
皇考大事哀痛方深何忍安居内殿其以乾清宫东庑为倚
庐
十五日
钦命王大臣四人为总理事务王大臣奉
上谕现今啓奏诸事除朕藩邸事件外余俱交送四大臣凡有谕旨必经由四大臣传出并令记档则诸事可以秩然不紊其奏事人处亦谕令记档凡
皇考所有未完事件何者可缓何者应行速结朕未深悉加以苫块之次中心纷瞀着大臣等将应行速结事件会同查奏请旨
又诸王大臣等合词跪奏臣等仰见
皇上至性纯孝过於哀恸伏思
大行皇帝付托至重
天地
宗庙
社稷所关甚大叩祈
皇上少节哀痛以保护
圣躬奉
上谕云
皇考之恩深重不但诸王大臣爱慕无穷凡官员兵民无不
爱慕况朕受
皇考养育深恩尽孝尽哀乃朕为子之道朕亦自量不至过
哀
又总理事务王大臣诸王大臣等以
上哀瘠过甚奉饘粥劝
进奉
上谕朕受
皇考付托之重朕自酌量可进饮食朕自少进若勉强饮食反於朕躬无益朕断不肯少有假伪嗣後不必劝奏又奉
上谕先时
皇考甚爱惜诸蒙古王台吉等一应大事其未出痘者皆不
令来京朕何敢违
皇考旨意而行着行文各蒙古处其未出痘者断不可前来
诸蒙古宾客皆感戴我
皇考抚养重恩今来朝谒
梓宫非常日可比着增给口粮
又奉
上谕蒙古宾客皆
皇考恩养之人来时视其品级高下排列整齐加意照看勿
使劳苦
又奉
上谕曰
梓宫前太监因
皇考大事奔走服役值此严寒朕心深为悯恻着俱赏给皮
衣
十六日礼部奏宣读
大行皇帝遗诏仪注奉
旨着问该部此仪注内只议诸王大臣如何不议及朕躬礼部回奏
遗诏特晓谕内外颁行天下旧典未载
皇上应行之礼所以未敢具议奉
上谕
遗诏自宫中捧出时朕岂可照常静处乎其作何行礼之处总理事务王大臣礼部公同议奏覆奏
遗诏捧出时
皇上在
乾清宫檐下立
遗诏过时
皇上跪俟
诏过起
上回苫次奉
旨是
又总理事务王大臣议奏南海子旧衙门及郑家庄新造
行宫此两处
殿宇深严制度弘敞俱系
大行皇帝频经驻跸之地可以安奉
梓宫恭请
皇上钦定奉
上谕朕受
皇考深恩如天罔极忽升
仙驭攀恋无从惟有朝夕瞻近
梓宫稍尽哀慕之忱此二处隔越郊外离宫禁甚远朕心不
忍尔等所议未当
世祖章皇帝大事时曾安奉於景山夀皇殿朕意亦欲安奉
於景山夀皇殿庶得朝夕赴
梓宫前亲行奠献尔等即传谕该部速行敬谨修理
又御史杨保等参奏鸿胪寺官宣读
大行皇帝遗诏时未宣汉文奉
上谕杨保等参奏一案虽非大事然亦有关击朕今若将此事交部察议则以後满汉人员必生互相异视之见
皇考一视同仁从未分别满汉今朕念切绍庭诸事仰体皇考圣心且宣读清字
诏书时大小臣工既已共闻即与宣读汉字
诏书无异此盖
皇考在
天之灵使满汉人员翕然如一家之意也有何分别满汉之
处着将本发还
又
谕总理事务王大臣先因京师米价腾贵
皇考宵旰焦劳
特命朕查视各仓彼时见仓粮甚多奏请将应行出仓之米
迅速办理蒙
旨俞允朕今仰体
皇考轸恤民生之至意务令米价渐平着交与监督张坦麟陈守创会同仓场即速办理其修补旧厫添建新厫甚属紧要着交与监督张坦麟陈守创吕文樱禅济布折尔金带领工部贤能司官确实料估会同仓场应修补者速行修补应添建者现今冬寒之际俟明年春初添建此项修补添建所需钱粮动用捐贮驿站银两其应否补项之处再议此事并非此时应下之旨系遵奉
皇考原下之要旨是以特谕张坦麟等敬谨奉行
又奉
上谕曰
皇考念切天下兵民生计宵旰勤劳前因京师米价昂贵焦思极虑从塞外回銮减膳节用自妃嫔以及宫人太监日令一飱当
龙驭上宾之时犹惓惓未释於怀也向来口外米谷不准运进口内而烧锅仍照常开设可速令口外米谷准其进口其开设烧锅着禁止从前朕恭承
皇考谕旨同大臣等查阅仓厫见各仓米谷甚多今应将仓
内米谷作何发粜使米价得平以副
皇考圣心着隆科多孙渣齐查弼纳明日进见面议
十七日礼部奏
登极仪注奉
上谕尔等所议自乾清宫月台坐轿出乾清门正门等语乾清宫虽垂帘幙朕何忍在
皇考前即坐轿出中门着将轿预备在乾清门朕从东旁门
出再坐轿朕心始安　又礼部奏请
御殿行礼既毕列坐赐茶奉
上谕朕因祗承
皇考遗命勉抑哀痛成此大礼岂忍安坐饮茶即在朝羣臣亦谁能下咽着停止赐茶　又礼部奏捧
宝人员应捧
玉宝由
乾清宫御路中行奉
上谕此宝虽
皇考旧日所御今传之於朕即朕之宝也
梓宫在上岂可竟由中路而出着由甬路旁行
又大学士等奏颁雍正年号钱文式样奉
上谕钱文系国家重务向因钱价昂贵常厪
皇考圣怀此事甚属紧要从前云南廵抚杨名时题请鼓铸部议不准未经举行今何以能使钱文价平方合
皇考便民利用之意滇省之外何省应令鼓铸与钱价有益之处着总理事务王大臣九卿公同会议具奏又奉
上谕下五旗诸王属下人内京官自学士侍郎以上外官自州牧县令以上该王辄将其子弟挑为包衣佐领下官及哈哈珠子执事人折挫使令者甚衆嗣後着停止挑选其现在行走人内系伊父兄未任以前挑选者令其照常行走若系伊父兄既任以後挑选者俱着查明撤回或有过犯该王特欲挑选之人着该王将情由奏明再行挑选
又奉
上谕张英励杜讷在内廷行走历年甚久端谨恪勤亦曾教诸阿哥读书朕笃念旧劳特加恩恤张英着加赠宫保励杜讷着加赠尚书该部议奏
又奉
上谕海青自幼随侍
皇考实心効力年久人材亦好朕方供饭时忽然念及此即皇考在
天之灵有以示之也着赠伊为一品再太监顾问行亦系自
幼侍从
皇考効力年久之人着赠伊为三品俱致祭一次
十八日
上以
大行皇帝遗诏内有二十七日释服之
旨
谕满汉大臣朕凡事无不遵奉
皇考遗旨而行但持服乃人子之道二十七日服制之处朕断然不从设若此事朕不得行其志必致懑恨无已尔诸王满汉大臣宜体朕意
十九日礼部以本月二十日
皇上初登大宝诣
皇太后前行礼仪注遵
旨启奏
皇太后奉
上谕
皇太后懿旨宣与诸大臣皇帝诞膺大位理应受贺至与我行礼有何关繋况
先帝丧服中即衣朝服受皇帝行礼我心实为不安着免行礼钦此着总理事务王大臣礼部内务府总管等再行恭恳
皇太后本日王大臣等具奏恳请奉
上谕诸臣所奏
皇太后览过仍不受礼朕再三恳求奉
皇太后懿旨诸大臣等既援引
先帝所行大礼恳切求请我亦无可如何知道了今晚於梓宫前谢
恩後再行还宫钦此传谕王大臣等知之
又礼部奏本月二十日
皇上绍承大宝告祭行礼恭请停止
亲诣
梓宫前奠酒并请
钦定恭代奠酒之人奉
上谕奠酒时朕仍亲奠强自节哀朕得多近
皇考梓宫愈增福祉更复何所避忌明蚤上食时尔部大臣引朕至乾清宫门外朕亲奠毕旁立俟彻祭後再行告祭礼
二十日
谕礼部朕惟自古贤圣之君必有显号徽称以昭功德之盛垂於万世此国家不易之钜典也仰惟我
皇考大行皇帝临宇六十一年早承大统寅畏小心旦明凛
昭格之忱
郊祀亲升中之典监於成宪率由旧章孝奉
两宫尊养兼至展敬
陵
庙备物尽诚总揽万几阜成兆姓蠲赋动盈千万赈恤曾不稽时水旱先筹雨阳必达寛刑肆赦德洽好生盛暑则释囹圄严寒则赈饘粥兵粮预给优赏频颁淮甸屡巡动数百万之帑金运
睿谟而两河底绩鲁邦特幸行数千年之殊礼屈帝尊而九拜崇师览奏牍而利弊周知觐臣僚而贤愚立辨保全勲旧庇廕宗支广育人材敦厚风俗布昭
圣武申讨不庭元裔背叛而旋踵就歼三孽逆命而克期献馘俄罗斯占喀尔喀之疆圉谕以威德即奉约章喀尔喀逼厄鲁特之暴残纳其困穷胥登袵席噶尔丹肆毒邻境三临絶漠扫靖烽烟策妄阿喇布坦摧灭与国出师命将恢复藏地台湾置郡红苖革心南朔东西无思不服至於
天纵生知日新好学讲筵时御手定六经广博士於五贤配先儒於十哲文嫓二典书迈百家贯彻天文总括地理旁罗术数考正元声研索羣编鉴裁纂辑凡此难名之美善洵亘古帝王首出之
一人虽复累牍连章不能纪述万一朕方与天下臣民均切
怙戴不意
龙驭上宾顾予冲人嗣膺大统仰承
佑啓之恩敢後显扬之礼谨考彝章宜升
尊谥尔部详察典礼具奏
又
谕礼部朕惟君国之道必崇孝理化民之本务重尊亲钦惟我
母后仁承
天德顺协坤仪恭俭温慈懋昭淑范恩勤顾复诞育藐躬朕
缵荷鸿图恭承
懿训显扬
圣善仪典宜隆式考旧章恭上
皇太后尊号尔部详察典礼具奏
二十一日诸王大臣等以
万几至重咸候
圣谟治理请遵
大行皇帝遗诏二十七日释服具奏奉
上谕云
皇考大行皇帝圣德神功罕有比伦实为亘古未有之圣君朕亦不宜行近代相沿之典礼释服之制以日易月虽始於汉文而高宗谅隂三年独非古制乎朕不能上比高宗而哀慕之情不能自已若谓三年有误政事则二十七日之内可保不误乎况朕有贤好昆弟亲信大臣可以代朕总理庶务若谓二十七日之制
皇考既已行之於前须知
皇考御极之始正在冲龄朕非行前代未行之典礼以为超越前人然稽之史册汉文以来谁能嫓美
皇考尔诸王公大臣多平素读书博通典故若从汉文以来
能举一圣君如我
皇考者朕自当勉从衆请尔等若不能举一嫓美之圣君则朕又安忍守汉文二十七日之制乎本朝旧制释服亦待百日之期庶可少尽思
君思
父之哀衷揣尔等之意惟恐过劳朕躬殊不知朕若持服尚可少进饘粥暂眠苫块如必强朕释服则朕必致寝食俱废矣
皇考遗命一言一字朕无不拳拳服膺只此二十七日释服
之
诏非敢故违而罔极恩深哀思迫切虽蹈违命之愆亦不恤也朕言及此曷胜呜咽实不能悉朕之悲怀尔诸王大臣其谅之
又
谕内阁大学士图海勲劳懋着从前
皇考御乾清宫曾降旨谕在廷诸臣其後亦屡经嘉奬兹特追封图海为一等公其茔墓着交与该部修理并加祭一次
又
谕内阁舅舅佟国维袭公奏摺蒙
皇考收贮机密事件之内敬思
皇考必另有主见始行收贮
孝懿皇后朕之养母则隆科多即朕之亲舅此公爵着隆科多承袭交与该部修理舅舅坟茔加祭一次二十二日
谕兵部现今各省将军处题补引见到旗人员再各省副参以下千总以上题补引见到部人员着查明具奏从前
皇考引见武职官员其甚不堪者颇少朕今值
皇考大事未得引见应派王大臣验看将人材可用与例相符者具奏补授令其到任其人材庸劣者指名具奏如此则案件不至堆积而到京人员亦无守候之苦二十三日诸王大臣等复以
郊
庙祀典必待
皇上除服後举行大祀不可久阙考据古今典礼合词?
恳再四固请遵奉
大行皇帝遗诏以二十七日释服奉
上谕览诸王大臣所奏引据经书义理明晰朕惟有呜咽悲恸耳始知为君之难只此持服一节乃天子第一苦衷曾不如臣庶尚能各尽其心虽勉从所请朕之哀思因兹愈切矣
又
谕总理事务王大臣自大将军以下各路将军各省督抚提镇及凡有奏摺之官员在京俱有管事之人若因
大行皇帝大事将本省奏来之摺隐匿不奏断乎不可若沈搁或发回亦断乎不可凡具奏者必因有事方奏若有沈隐停滞日後发觉必照大不敬律治罪着严谕伊等在京子弟家人
又
谕总理事务王大臣从前我
皇考於吏部堂官除尚书张鹏翮外其余大臣声名不好者
曾降
谕旨朕亦闻傅绅勒什布李旭昇等声名不好今当嗣位之初恐伊等以朕未经办事或奸巧舞文或因循怠忽日後察出朕必加等治罪张鹏翮亦不可推诿满洲大臣以致贻悮事体被人连累将此传谕张鹏翮知之又奉
上谕曰
世祖皇祖考之乳母自幼看奉
皇考
皇考时常奬誉又
皇考之乳母自幼抚看朕躬朕追念之欲加恩典而两家之子孙系何官职今在何处朕亦不知此两家当如何加恩之处总理事务王大臣礼部满汉大臣内务府总管恒亲王裕亲王公同议奏
二十四日总理事务王大臣内阁礼部翰林院奏
大行皇帝尊諡庙号乃追崇大典
皇上至孝性成惟
圣知
圣伏乞
睿思亲定昭垂万世奉
上谕云
皇考大行皇帝尊諡庙号诸王大臣等请朕亲定朕思子臣
尊崇
君父之心何有止极然必须至允至当方孚千秋定论若少有溢美之词不独失天下之至公且开後人之僭越是因臣子之愚忠愚孝转将
君父盛德大业之实行涉於赞颂之虚文朕心殊不安也我皇考大行皇帝缵继大统旧典本应称宗但经云祖有功而
宗有德我
皇考鸿猷骏烈冠古轹今拓宇开疆极於无外且六十余年手定太平德洋恩溥万国来王论继统则为守成论勲业实
为开创朕意宜崇
祖号方副
丰功但追崇大典攸关理应佥谋共协一人之心即千万人之公心一时之论即千万世之公论尔诸王大臣等可会同九卿詹事科道文六品以上武四品以上详考旧章从公确议毋得依违毋得附和务期纪实以垂万年
若稍有几微未协知而不言则大非臣子忠爱之道又
谕总理事务王大臣内外仓库不无亏空看守人等知朕此时处处降旨申饬以为朕凡事无有不知恐小人有思欲假借失火掩其亏空之事尔等严谕各该管大臣官员以至头役人等知悉加谨小心倘仓库有火烛之事该管官员以及看守兵丁执事人等俱照大盗律治罪
二十五日奉
上谕外间草炭价值腾贵其故皆因诸王阿哥及家赀丰裕大臣等令其家人出城远迎邀截争买居积待价冀获重利其不肖家人复揑增原价巧饰虚词从中隐瞒以图肥已此等情弊系朕所洞悉者嗣後凡草炭运至局厰鬻卖者听其买用外不得仍前出城远迎各相争买着交该部严行传示倘仍蹈前辙令该管官兵即行缉拏再草炭价值如何可使得平之处着该部定议施行
二十七日
谕总理事务王大臣军前将军各省督抚将军提镇等处所有
皇考朱批谕旨俱着敬谨封固进呈若抄写存留隐匿焚弃日後发觉断不寛宥定行从重治罪京师满汉大臣官员凡一切事件有
皇考朱批谕旨亦俱着敬谨封固进呈目今若不查取日後
倘有不肖之徒指称
皇考之旨揑造行事并无证据於
皇考圣治大有关系嗣後朕亲批密旨亦着缴进不可抄写
存留
又奉
上谕今值大事守护
梓宫之人有寒苦者朕视之不忍各赏银三十两整理衣服使其温煖此赏银不必动正项钱粮从朕藩邸取用二十八日诸王贝勒贝子公文武大臣官员等恭拟
大行皇帝尊諡曰
合天弘运文武睿哲恭俭寛裕孝敬诚信功德大成仁皇帝庙号曰
圣祖奏入奉
上谕诸王大臣官员俱深悉我
皇考一生神圣实行同心合词恭上
尊称无一人异议甚惬朕怀朕之哀思庶可稍释矣又礼部请将元旦表文交与该衙门撰拟具奏奉
上谕曰
皇考大事尚未过百日元旦上表朕心不忍着九卿詹事科
道会议具奏
又
谕内务府总管等诸王大臣佥云朕持服二十七日之後应居住乾清宫朕思乾清宫乃
皇考六十余年所御之宫殿二十七日之後朕即居住其中心实不忍朕意欲居於月华门外养心殿尔等可将殿内一应陈设敬谨收撤略加修葺务令素朴以备朕居朕不敢谓遵古三年谅隂之礼然必於养心殿内守孝二十七月以尽朕心尔等可同该司料理
二十九日
谕内阁大学士尚书侍郎等朕惟敷政之道用人为先辟门吁俊之典由来尚矣然知人则哲自古为难朕在藩邸不与朝臣往来所以内外大小官吏皆不能晰知今荷
皇考大行皇帝命承大统临御之初简用人材最为先务尔
诸大臣皆久蒙
皇考知遇任以股肱况
梓宫灵爽式凭尔等哀感交迫之时益当各竭忠荩仰报高深内而大臣以及闲曹外而督抚以及州县或品行端方或操守清廉或才具敏练者尔等各据真知灼见从公具摺密奏古人云内举不避亲外举不避讐尔等果矢公忠以人报国或素日同僚共事或同乡同年或门生亲戚子弟俱准保奏勿避嫌疑不可徇私援党不可沽名市恩不可轻听风闻不可言过其实有一於此则上负
皇考任用之恩又负朕谘询之意自取朕之轻视矣皇考遗命嘱朕笃爱懿亲保全臣下况数十年来圣明之世本不容有奸贪昭着之人朕所需者人材但当有举无劾毋得修怨陷害尔等具摺或满字或汉字各须亲写不可假手子弟词但达意不在文理字画之工拙其有不能书写者即行面奏至於政事中有应行应革能裨益国计民生者尔等果能深知利弊亦着各行密奏朕自即位以来用人行政若有阙失尔等亦宜直言密奏毋得隐讳朕之谆切询问者一则急欲得人以资治理二则欲知朕行事之当否三则观尔等所举之人及所奏之事便可知尔等之居心制行矣
三十日奉
上谕目今正值来往
陵寝道路之际恐不肖之徒肆行骚扰村庄生事讹诈有累地方官民亦未可定应派出满汉御史各一员仔细巡查如有此等之人即行题参工部尚书孙渣齐前去修理
陵寝往返亦着巡查再地方官修理道路各项预备之处俟文到预备亦不致悮不得预派徒劳黎民
世宗宪皇帝上谕内阁卷一

[book_title]卷二
钦定四库全书
世宗宪皇帝上谕内阁卷二
康熙六十一年十二月
上谕三十四道
初一日以本月初三日恭移
大行皇帝梓宫奉安
夀皇殿告祭
上从苫次出望见陈设祭品遂失声大恸
谕诚亲王允祉等曰
皇考明年七旬大庆吾兄弟等方思以
万夀圣节在
畅春园尽诚致敬供奉甘旨与四海臣民共效无疆之祝岂意今年此日乃於
乾清宫内作如此陈设耶言念及此心肝摧裂　又奉上谕曰
先帝平日服御器用俱令陈设於
夀皇殿
又
谕宗室觉罗人员
皇考至仁至厚
恩笃宗支凡宗室觉罗大罪始行薄惩小罪概予寛免历年高天厚地之恩无一人及於刑辟者伊等自作罪孽必不得
已始令圈禁朕意曾经
皇考问罪圈禁之人原不可以释放只以现遇恩赦姑与释放伊等尚有何顔出门嗣後当自念身系宗室觉罗可闭户家居安分静守倘仍不悛改到处往来又经事发朕决不寛宥定行重治其罪
又奉
上谕每见八旗官员动辄骂及所属人等父母薄俗如此所不忍闻先经
皇考常申训诫至再至三尚未悛改夫该属人等即有过失只可指斥其本身於其父母何预且凡事自有国法应笞责者笞责应题参者题参出言诟骂甚属非理嗣後仍有辱骂人之父母者许被骂之人即行囘明该管大臣参奏再宫内太监等亦好骂人父母嗣後如有太监在街道中骂人者许即重打綑绑交与步军统领转交总管太监惩治着步军统领传示各城内务府总管传示各首领太监通行晓谕永远禁止
初二日
谕户部
皇考御极六十余年泽周兆姓恩洽人心凡
巡幸所经州县小民无不除道清尘趋事恐後古北口一路
为我
皇考每年行幸之地农工商贾皆得瞻仰
天顔亲承膏泽今闻
皇考宾天民心不知如何悲痛此路百姓历年出力实堪怜悯今将宛平顺义怀柔密云平谷五县昌平一州雍正元年应徵正项钱粮一万四千三百八十两零尽行蠲免又
陵寝一路此时正当修道之际亦宜轸恤今将大兴三河二县通州蓟州遵化州三州雍正元年应徵正项钱粮一万三千三百七十六两零亦尽行蠲免尔部行文该抚徧饬所蠲州县实心奉行务令小民均沾德惠倘有不肖有司私行徵收泽不下究事觉定行重处尔部即遵谕行
初三日奉安
大行皇帝梓宫於夀皇殿诸王大臣等合词恭恳皇上节哀奉
上谕我朝自
太祖
太宗
世祖以至
皇考咸贵实行不尚虚文朕遇
皇考大事五内哀痛不能自持诸王大臣以朕过於悲恸公恳节哀朕思人子之於亲丧哭泣擗踊亦庸常之事将来能否仰副
皇考圣意保全骨肉惠养臣民如圣人所云善继善述朕亦
未敢自必但朕受
皇考教诲鞠育迄今四十余年恩勤笃挚慈爱无穷朕承欢膝下无时不瞻
天仰
圣一旦永别寸心如割触目增悲至情迫切实不能已朕非於此自谓尽孝亦非博尽孝之虚名也今朕躬尚能勉强支持倘果不能亦不敢过於哀毁有负
皇考付托之重况
天降缟雪林木皆白自安奉
梓宫羣鸦环绕殿庭哀鸣七夜仰观
天意俯察物情尚且如此朕能已於沉痛乎今
梓宫奉移夀皇殿朕未释服之前必每日三次亲诣献食一月内日一次亲诣献食一月後数日亲诣一次如此庶可稍释悲思若欲朕衔哀强制则朕心愈无以自解朕在藩邸从不务一切虚名今惟有行其所安以自尽其心而已尔诸大臣其谅之不必再奏
初四日礼部奏恭上
皇太后尊号应行典礼仪注奉
上谕钦奉
皇太后懿旨予自幼入宫蒙
大行皇帝深恩备位妃列几五十年虽夙夜小心勤修内职未能图报万一
钦命予子缵承大统实非梦想所期
龙驭升遐予即欲相从冥漠予子皇帝再三谏阻以为老身若逝伊亦欲以身从雪涕含哀情辞恳至予念
先帝付托之重丕基是绍
宗社攸关勉慰其心未伸予志今诸王大臣援引旧典请上尊称此时
梓宫大事正在举行凄切哀衷何暇他及尊崇典礼实非予心所安况予戒慎居心谦冲训子但愿予子体
先帝之心永保令名诸王大臣体
先帝之心各抒忠悃则兆民胥赖海宇蒙休予躬大有光荣胜於受尊称远矣予言字字出於真诚可传谕诸王大臣共谅予心勿复固请钦此传谕总理事务王大臣等知之
本日诸王大臣等具摺恳请
皇太后坚执不允
皇上诚敬谆切叩请再三始奉
慈谕随降
谕旨曰诸王大臣奏请一疏朕亲呈
皇太后再三恳请奉
皇太后懿旨诸王大臣援引旧典恳切陈辞皇帝屡次叩请予亦无可如何知道了钦此
初五日礼部等衙门将三大节庆贺表式进
呈奏请颁发各省奉
上谕九卿奏请撰拟元旦万夀冬至表式颁发现今
皇考大事未过百日正哀慕之时朕岂忍升殿受贺元旦冬至贺表应俟雍正二年举行至万夀表文非过二十七月断不可颁发诸王大臣即强行再奏朕亦必不允从初六日
谕内阁九卿翰林詹事科道朕仰荷
祖宗眷佑缵承大统恭上
皇考圣祖仁皇帝
尊谥敬念
太祖高皇帝
太宗文皇帝
世祖章皇帝
三圣相承功高德盛载考典章加上
尊諡因念
孝庄文皇后翊运啓基育成
两帝朕在冲龄备膺慈爱
孝康章皇后诞育
先皇懿徽流庆
孝惠章皇后德隆福厚笃爱朕躬朕意亦宜并加尊諡但追尊固出至情而推崇必遵定礼尔等可稽考载籍酌古凖今会同确议具奏俾朕得稍展思慕之诚又念
仁孝皇后作配
皇考孝敬寛仁坤仪懋着
孝昭皇后恪恭温顺树范宫闱
孝懿皇后徽音淑德慈抚朕躬恩勤备至均应恭上尊諡以昭示万年尔等一并会同详察典礼拟奏
又
谕总理事务王大臣奉
皇太后懿旨
孝懿皇后曾抚育皇帝贵妃系
孝懿皇后亲妹我意欲将贵妃封为皇贵妃又和妃奉事先帝最为谨慎将和妃封为贵妃将此与皇帝商议朕惟皇太后圣心至仁至厚此
旨实为允当贵妃封为
皇考皇贵妃和妃封为
皇考贵妃尔等会同礼部查例具奏
又
谕满汉部院八旗大臣等诸侍卫近侍及执事人以受
皇考数十年豢养深恩不忍远离
梓宫奏请愿往
陵寝守护者甚衆若尽行遣去势有不能朕念
皇考陵寝如照定例止令总管关防等守护朕心实为不忍朕意欲於诸弟中派出一人封以王爵子侄内派出二人封以公爵永远恭代朕躬守护
陵寝此处另降谕旨外应将大学士一员尚书二员侍郎二员都统二员领侍卫内大臣一员内务府总管一员副都统二员散秩大臣二员乾清门侍卫四员近侍四员侍卫蓝翎四十员派出守护伊等缺出不必补人此所派官员将现任满汉大臣及原品食俸原品致仕并从前委署人员职名查明开列具奏
初七日
谕总理事务王大臣尔等传谕直隶各省将军督抚提镇伊等贡献方物除将食品恭献至
梓宫前者外其进至朕前者惟药物可以照常呈进余者二十七个月内俱不得呈进有呈进者朕亦不阅奏事人等不敢接传并不记档二十七个月後有欲贡献方物者先行奏请得旨後方许奏呈
又
谕吏部兵部王大臣等验看应行革退人员内其曾在军旅効力身经受伤竟以衰迈革退甚可悯恤着留与伊等职衔再文职官员内除捐纳出身而年老庸劣者外其由进士举人正途出身人员自幼读书初选知县即以才力不及革退亦为可悯嗣後将此等人员酌量或授为教职或着原品休致之处吏部会同兵部定议具奏
初八日奉
上谕外藩小台吉到日应给与廪饩不必久留即令起程各回本处随到随令瞻仰
梓宫至於除服之後朕隔一二日至
夀皇殿乘便着蒙古王贝勒贝子公并大台吉十余人齐集见朕其各小台吉亦令於景山东门内远处齐集初十日
谕总理事务王大臣各部院出税差官员往年皆公帑无亏而羡余又足养赡家口照看亲戚族人近日则不然率多亏帑获罪归亦无顔见其宗族亲戚公私均属无益
皇考洞鉴其故每将税务交与地方官管理各省已居其半嗣後税务悉交地方官监收岁额之外所有羡余该抚奏闻起解应赏给者再行赏给尔等会同户部工部议奏
又礼部议覆朝鲜国王送到山东渔采人杨三等被
风飘至伊国审无信票又据奉天将军咨报杨三等至凤凰城始将信票交出复被领催雅尔泰失去应将杨三等交山东巡抚确查曾否给票雅尔泰照例治罪奉
上谕朝鲜诚心笃敬臣服我朝历年已久今将山东渔采船只飘风到伊国之杨三等十四人送回伊等或实系风飘到彼或匪类借端欲为不法俱未可定嗣後飘风船只人口有票文并未生事者照旧令其送回若无票文生事犯法者着朝鲜国即照伊国法惩治此系遵奉朕旨并非伊敢将内地之人私行治罪也如此匪类方知畏惧越境妄行之人便少着九卿詹事科道公同会议具奏
十一日奉
上谕比见八旗官员兵丁内嗜饮沉湎以致面貌改常轻生破产肆行妄为者甚衆其中岂乏材具可用之人朕实悯之惜之着八旗都统各将该属官兵内酗酒不肖之徒给限一年或二年令其悛改能改者留之如不能改系官员即行题参应袭者令人承袭系兵丁即行革退将本佐领下闲散人内拣选人材可用者充补食粮既可以养其生亦可以得其力如此凡嗜饮酗酒之徒自知所惩戒矣若禁止之後仍然不改一经查出并将该管官员严行治罪再着行文外省将军副都统城守尉等一体严加约束务令法在必行
十二日奉
上谕年老大臣俱系
皇考所用旧人每由午门外步行入内奏事甚属劳苦可悯因此前曾降旨与王大臣等王大臣等以俱令骑马入内未免繁扰等语具奏从前
皇考理事之日诸大臣俱预先齐集略行歇息然後入内奏
事现今伊等既有陈奏事件又请
皇太后安请朕躬安不时入内着将六十五岁以上大臣应骑马入内者列名具奏其准骑马入内大臣由东华门入者至箭亭前下马由西华门入者至内务府总管衙门前下马
又
谕九卿等自
皇考升遐以来朕心哀慕无已一应典礼俱令详考旧章务
从隆备盖不敢以天下俭於
亲也但上之所行下必效之向来八旗官员於丧葬等事已极糜费今见朕备礼如是恐习以成风竞尚奢侈而兵民等或至倾家荡产殊与朕以礼教天下之意不相副也论语云礼与其奢也宁俭丧与其易也宁戚礼记云丧具称家之有无载在典籍甚昭着也着九卿等将满汉职官按其品级分为等次及兵民丧葬务从简朴毋得僭妄并将婚嫁等礼详议定例具奏
又
谕刑部恩诏内赦罪一款非朕本心徒开恶人徼幸之门於事有何裨益但朕即位之初诸臣援例陈请不得不允奏施行凡此罪人皆因其自取之罪并非治之以不应得之罪也此番援赦豁免人等俱宜详记档案如既赦之後仍不悛改干犯法纪务将伊等前罪加等罪之着详悉晓谕
又
谕内阁九卿等陈梦雷原系从耿逆之人
皇考寛仁免戮发往关东
皇考东巡
念其平日稍知学问带回京师交诚亲王处行走累年以来
不思改过招摇无忌不法甚多朕以
皇考恩免之人不忍加诛然京师断不可留
皇考遗命以敦睦为嘱陈梦雷若在诚亲王处将来必致有累九卿等知陈梦雷者颇多或其罪有可原不妨直言朕即赦免如朕言允当应将陈梦雷并伊子远发边外或有陈梦雷之门生平日在外生事者亦即指名陈奏又杨文言乃耿逆伪相一时漏网公然潜匿京师着书立说今虽已服冥刑如有子弟在京者亦即奏明驱遣尔等毋得徇私隐蔽陈梦雷处所存古今图书集成一书皆
皇考指示训诲
钦定条例费数十年
圣心故能贯穿今古彚合经史天文地理皆有图记下至山川草木百工制造海西秘法靡不备具泃为典籍之大观此书工犹未竣着九卿公举一二学问渊通之人令其编辑竣事原稿内有讹错未当者即加润色增删仰副
皇考稽古博览至意
又理藩院遵
旨将曾经军前効力荷蒙
圣祖仁皇帝恩眷之蒙古王台吉等分别次序在梓宫前以
圣祖仁皇帝御用物件赏赐奉
上谕凡此皆
皇考御用之物尔等乃
皇考信任之人故颁赐尔等嗣後当永永思念
皇考恩遇之隆倍加効力
十三日
谕部院各衙门凡出示晓谕原欲利民除弊使人知所遵奉以昭功令也书云钦乃攸司慎乃出令令出惟行弗惟反以公灭私民其允怀可见条教号令所系綦重古圣王兢兢慎之近见各衙门出示或变易旧章或恣徇私意或作威作福或钓誉沽名往往朝夕自为更改彼此互相矛盾胥吏因之以作奸宵小借端以滋扰种种弊窦不可胜举
先帝尝深恶之嗣後各衙门遇当禁约晓谕之事务期矢公矢慎协情当理可以永远奉行者方准出示倘仍蹈旧辙科道官即行参奏治罪
又
谕户部自古惟正之供所以储军国之需当治平无事之日必使仓库充足斯可有备无患
皇考躬行节俭裕国爱民六十余年以来蠲租赐复殆无虚日休养生息之恩至矣而近日道府州县亏空钱粮者正复不少揆厥所由或系上司勒索或系自己侵渔岂皆因公那用
皇考好生如天不忍即正典刑故伊等每恃寛容毫无畏惧恣意亏空动辄盈千累万督抚明知其弊曲相容隐及至万难掩饰之时又往往改侵欺为那移勒限追补视为故事而全完者絶少迁延数载但存追比虚名究竟全无着落新任之人上司逼受前任交盘彼既畏大吏之势虽有亏空不得不受又因以启效尤之心遂借此挟制上司不得不为之隐讳任意侵蚀展转相因亏空愈甚库藏全虚一旦地方或有急需不能支应关系匪浅朕深悉此弊本应即行彻底清查重加惩治但念已成积习姑从寛典除陕西省外限以三年各省督抚将所属钱粮严行稽查凡有亏空无论已经参出及未经参出者三年之内务期如数补足毋得苛派民间毋得借端遮饰如限满不完定行从重治罪三年补完之後若再有亏空者决不寛贷其亏空之项除被上司勒索及因公那移者分别处分外其实在侵欺入已者确审具奏即行正法倘仍徇私容隐或经朕访闻得实或被科道纠参将督抚一并从重治罪即如山东藩库亏空至数十万虽以俸工补足为名实不能不取之民间额外加派山东如此他省可知以小民之膏血为官府之补苴地方安得不重困乎既亏国帑复累民生大负
皇考爱养元元之至意此朕所断断不能姑容者前日恩诏中内阁引例开列有豁免亏空一条朕未曾允行诚恐开贪吏儌幸之端而於民间究无裨益也至於署印之官更为紧要必须慎重简择谚云署印如行刦
皇考每言及此未尝不痛恨之盖署印之人始而百计鑚营既而视如传舍故肆意贪婪图饱慾壑或取媚上官供其索取贻害小民尤非浅鲜其於前任亏空视作泛常接受交盘复转授新任苟且因循亏空之弊终不得清嗣後如察出此等情弊必将委署之上司与署印之员一并严加治罪决不寛贷尔部可即传谕各省督抚十五日
谕怡亲王允祥等朕受
皇考深恩四十余年未尝远离自
皇考升遐无由再瞻
色笑今追想
音容宛然在目御史莽鹄立精於写像昔日随班奏事常觐圣顔
皇考有
御容数轴收藏内府今
皇考高年
圣顔微异於往时着莽鹄立尽心图写
御容尔等择洁净肃清之地令莽鹄立薰沐敬写
又
谕总理事务王大臣
皇考於文武官员见一二次即知其居心行事历久不忘故将一应官员俱调来引见朕不能如此若俱调来引见伊等往返甚苦且此际又致悬缺署理嗣後文武官员内将何等官员以上调来引见何等官员先补授後引见之处尔等与吏部兵部会同详加定议具奏又
谕总理事务王大臣从前拣选庶吉士外诸进士俱留京学习三年伊等若果用心学习犹可如不用心学习则留京何益嗣後进士内拣选学问好者着令教习年满照例补用其余进士等俱令回籍伊等候缺之处尔等会同翰林院吏部议奏
十七日奉
上谕内廷各执事人员俱系随侍
皇考之人其中亦有大臣官员子弟着各该处总管拣选保奏引见朕酌量録用有通晓满汉文者着声明又工部查奏台湾各属军器损缺应令赔补奉
上谕去年贼犯朱一贵等作乱官兵俱各効力此项着落赔补军器之处俱免其赔补
又户部奏康熙六十一年河南通省漕粮仍令运送奉
上谕今年应徵本色米石照常运送其采买米石俱着折银解部免其起运次年将本色采买之米石着全运送十八日刑部将四季奏
闻已结未结事件黄册进呈奉
上谕各省已结未结事件部内四季缮造黄册具奏
皇考至圣一经
御览历久不忘诸事故能速结朕实不能企及凡定限事件限内能完与否朕亦不能深知恐定限太紧或有不能如期之处总理事务王大臣会议具奏
二十日河道总督陈鹏年奏秦家厰等堤工河水漫溢奉
上谕此漫溢之处不於岁前堵筑完竣来年桃汛水发愈难办理陈鹏年会同杨宗义务於岁前速行堵筑完竣该部知道
二十一日
谕总理事务王大臣外藩蒙古诸王贝勒贝子公台吉塔布囊於
太祖
太宗
世祖时诚心効顺各着勤劳是以
恩宠优渥世袭罔替复蒙
皇考加恩抚恤六十余年今因朕御极来朝应召入见赐茶
其如何陛见之处着议奏
又礼部奏请庆贺元旦礼仪奉
上谕礼部奏请元旦诣
皇太后宫行礼并请朕升殿受礼朕转奏
皇太后奉
皇太后慈谕皇帝登极钜典攸关是以前日勉从诸王大臣之请今雍正元年元旦尚在百日之内何忍即行庆礼钦此谕尔等知悉至朕元旦升殿前请颁发表式之本已降谕旨
世宗宪皇帝上谕内阁卷二

[book_title]卷三
钦定四库全书
世宗宪皇帝上谕内阁卷三
雍正元年正月
上谕二十六道
初二日
谕户部恩赐老人原爲崇年尚齿而地方赏老人者每州县动支数千金司府牧令上下通同侵扣吏役复任意需索老人十不得一上负旷典罪不容逭今饬令督抚严查务令有司亲自沿乡访察照看据实造册给发不许丝毫侵扣如仍蹈前弊立即参处如督抚奉行不谨朕若访出必加以失於觉察之罪再老人九十以上者州县不时存问其或鳏寡无子及子孙贫不能养赡者督抚以至州县公同设法恤养或奏闻动用钱粮务令得沾实惠
初三日奉
上谕前年因黄河冲决
皇考特遣牛钮齐苏勒等堵筑修理堤工一切完竣交与杨宗义乃杨宗义不能时时加谨防守致修筑之处又复冲决经九卿议将杨宗义革职拏交刑部从重治罪
皇考未即将伊治罪从寛恕免将一切河工俱交与伊令其効力赎罪今被冲决之堤工俱已合龙似属成功仍着交与杨宗义加谨防守不时修筑春日氷融之先务期预爲防守坚固断不可似从前疎忽又致冲决果能加谨防护即可赎其前愆如将已完堤工再致冲决朕必重治其罪
初四日总理事务王大臣等议奏八旗官兵米石应准仓塲衙门所请将所有六七成米折算添给支放奉
上谕所给之米照伊等所奏米色微高尤善如不及所奏米色支给务将仓塲大臣该仓监督从重治罪初六日奉
上谕旧大臣内原任大学士阿兰泰王熙李光地原任尚书赵申乔伊等俱系在
皇考时宣力効忠之人作何追恤加恩之处总理事务大臣会同大学士白潢尚书张鹏翮左都御史朱轼查例议奏
初七日
上召来京叩谒
梓宫之科尔沁逹尔汗亲王和硕额驸罗卜藏固穆布等入
养心殿
赐茶奉
上谕尔等先世俱在
太祖时归诚効顺竭力同心谊若一家懋着勤绩尔等皆深
沐
皇考加恩爱养之人今闻
皇考升遐相率匍匐奔谒
梓宫哀号擗踊朕心深爲悯恻仰惟
皇考视尔等如子孙於兹六十余年恩隆情笃今龙驭上宾属大位於朕躬朕仰承
皇考付托之重当视尔等亦如一家深加爱养尔等皆仰承皇考恩养之人
皇考虽已升遐朕嗣大统一如
皇考在位尔等亦宜感念
皇考深恩和衷共励竭诚効力於国家再尔等衆札萨克等俱有办理旗务统辖衆庶之责旗下人员皆系尔等下属凡事务期秉公矢愼各抚恤尔属下人等愼勿扰累十二日
谕理藩院策凌东洛卜着封贝勒连岁西边军兴青海王以下台吉等以上各着劳绩
皇考曾降
谕旨於凯旋之日议叙着总理事务王大臣与议政大臣等将青海王台吉等历年功绩公同查明作何加封施恩之处定议具奏
又
谕署直隶廵抚赵之垣河南廵抚杨宗义朝廷设官置吏原以养民遇有灾荒即多方抚恤方不负委任之重今据山东巡抚黄炳奏称直隶河南邻境小民资生无策间有携家就近覔食者朕览奏恻然当此春初农事方兴若任其流离则小民何所依归着即遴选贤员招辑复业核实赈济务令得所勿失农时仍督饬文武官弁稽察奸慝以安善良方副朕惠养元元之至意十三日理藩院以来谒
梓宫之蒙古王贝勒贝子公额驸台吉等奏称世受国恩至爲深重不忍即归拟住京师候送
梓宫安奉
陵寝享殿等语转奏奉
上谕候送
梓宫尚须两三月若去而复来殊属劳苦时当春季马匹必致羸瘦来而复归必更艰难矣着照王等所请在京候送
梓宫俟安奉
陵寝享殿礼成後令回本地至九月内
梓宫安奉
地宫伊等必复来送正値秋草马肥可即从伊本处前诣陵寝是时朕亦必往
陵寝也
十四日奉
上谕各省奏销除地方正项钱粮及军需之外其余一应奏销积弊甚大若无部费虽当用之项册档分明亦以本内数字互异或因银数几两不符往来驳诘不准奏销一有部费即糜费钱粮百万亦准奏销?将无関紧要之处驳囘以存驳诘之名掩饰耳目咨覆到日旋即议准内外通同欺盗虚冒此等情弊尽在
皇考睿照之中
圣恩寛大未行深究朕今不得不加整理嗣後一应钱粮奏销事务无论何部俱着怡亲王隆科多大学士白潢左都御史朱轼会同办理
十五日
谕九卿朕受
皇考付托之重抚育羣黎夙夜孜孜惟恐闾阎失所昨山东巡抚奏称东兖二属上年二麦失收小民未免困苦直隶河南邻境之民资生无策亦有携家覔食者朕览奏恻然比即饬谕直隶河南廵抚加意抚绥招集复业但两省巡抚并未奏闻朕恐其视为泛常奉行不力尔等可会同确议?特遣大臣或交与该抚作何赈济安辑之法务使穷黎得沾实惠又前岁河南黄水溃决泛溢於直隶地方比年以来两省近水居民耕种无资衣食匮乏均应加恩抚恤尔等一并议奏
又
谕户部原任两江总督常鼐劾奏两淮廵盐御史张应诏科派加筋银两经工部尚书李先复等审明覆奏尔部驳诘以爲加筋银两去年衆商既已供为张应诏所派今常鼐身故衆商遂改前供所审未为允协朕闻常鼐居官本无令名
皇考亦曾向朕言之其所奏岂可爲准
皇考当日不肯据常鼐所奏定案故遣大臣前往察审今既已审明不必再行驳诘况张应诏本无科派之事真实难掩衆商安得不改易前供乎至於商人欲以此项银两充饷朕岂需此其已交十三万余两准其抵算往年商欠其未完银二十余万两尽行豁免我
皇考恤商爱民若办理此事亦必如此归结也至於衆商历年所欠正项关系国帑应作何限年徵收之法尔部确议具奏
十六日奉
上谕八旗举人生员内有在护军执事人行走者俱着退囘若系生员给与二两钱粮米石系举人给与三两钱粮米石令伊等得以读书
又奉
上谕八旗满洲人等除照常考试汉文秀才举人进士外至於繙译技勇亦属紧要应将满洲人等考取繙译秀才举人进士并武秀才举人进士着总理事务王大臣等会同该部将作何考试额数多少之处定议具奏又
上以庄亲靖王薨逝降
旨临奠诸王大臣等恳请停止奉
上谕王大臣等所奏虽是但朕之长辈止有庄亲王一人宗亲谊笃朕心必欲亲往着宗人府并有执事之王大臣等随往其余不必前去
二十三日
谕总理事务王大臣提镇副将俱系
圣祖仁皇帝简用之员特将
圣祖仁皇帝所遗弓矢櫜鞬等项宝物赏与伊等所赏物件
伊等应作何敬谨领受迎接供奉将
圣祖仁皇帝恩泽贻及子孙累世永戴之处尔等会同兵部
议奏
又
谕工部去年黄河漫溢冲决秦家厰一时不能堵塞朕念数省生民暨东南漕运攸关特遣齐苏勒前往堵修幸将秦家厰马营口俱经堵筑完工但冬日冰冻所修工程或未必坚固目今氷解流凘之时水势定行稍长况三月桃花水降其堵筑堤岸不可不加保固今杨宗义丁忧布政使牟钦元署理廵抚印务凡齐苏勒所需河工物料及所用官员着牟钦元即行给与毋得迟误该部速行文牟钦元知之
又
谕直省主考官尔等俱系
皇考选用之人朕谅尔等必能自好是以特简为主考官尔等到彼处务至公考试取其真实学问优长者尔等果能不徇私声名好则不但无负朕之选用亦不负
皇考爱养之恩矣回京之日朕自加陞擢如有徇私之处经
朕访闻定行从重治罪决不寛贷
二十四日奉
上谕从前每逢考试常有无赖匪类生事扰犯此风断不可长着总理事务王大臣传谕该管衙门考试之前即严行晓示倘有此等无赖匪类务将为首之人从重治罪以示儆戒
二十六日
谕都统阿拉锡理藩院尚书特古德尔等传旨与策妄阿喇布坦之使人曰尔之台吉在我
圣祖皇考时虽有微劳亦多罪戾又无故侵我哈密发兵往昭杀害喇藏毁坏佛教惟天子统御万邦理宜兴师问罪我
圣祖皇考至仁如天祗陈师边境俟尔台吉深悔前非即加恩寛宥并无意於殄灭尔国也其後因泽卜尊丹巴胡土克图再三请赦策妄阿喇布坦之罪我
圣祖皇考念其旧日微劳又怜念胡土克图老人恳请特允所奏许令遣使往谕策妄阿喇布坦待其伏罪陈奏到日即降
恩旨今
圣祖皇考升遐朕缵承大宝胡土克图老人远来再爲奏请故复遣使於尔若尔台吉即使亲信之人诚恳陈辞朕即寛宥以宁尔土宇若冥顽不灵特欲构兵亦可明言其意欲广我
圣祖皇考之仁恩亦在尔之台吉欲振我
圣祖皇考之武烈亦在尔之台吉朕仰承
圣祖皇考之心以行我朝兵威亦尔台吉所知也今胡土克图大喇嘛又已圆寂从此亦无有爲尔台吉奏请之人矣可作速定夺具奏若仍前支吾则兵自尔起无与朕也因尔非专使不与尔勅书尔其谨识朕言往谕尔台吉
二十七日奉
上谕前引见满洲翰林之日因成文行止不端特加训谕成文妄奏不知所陈何语近朕令诸翰林各据所知条奏成文奏摺内有兴利除弊等语
皇考圣治又有何弊朕何以除之伊又奏请八旗十五岁以上俱令读书如此则挑取护军之处复用何人所奏无一要欵恣意渎陈又复恳辞敎习二十阿哥之职人甚狂妄胆大着革职跟随二十阿哥行走若能改过则己若仍不改必锁拏监禁
又署直隶巡抚赵之垣题请领卖通仓变色米石户部议覆准行奉
上谕此案系朕亲率尔等办理之事
皇考因直隶各州县内有米谷短少之处将通仓变色米石粜卖於民有益并非勒令每处着落粜卖若干不但水次遥远之州县虽近水次之地若於民无益亦不勒令粜卖今赵之垣不能领会
皇考原降谕旨之意以二百里以内附近水次之州县派定数目粜卖具奏如此不但无益且又多此一事户部即照赵之垣所议准行甚谬此案无庸另批着晓谕赵之
垣将此项变色米石於米谷短少之州县领去粜卖若於民有益即行领卖若领运繁难无有益处即行停止如民间有因米谷短少情愿赴通籴买此项米石自行运回者亦听其买去
又兵部以三等侍卫李景泰拟补云南提标右营守备引
见奉
上谕李景泰系直隶人伊母年迈云南地方甚远着以山东河南地方守备员缺补用
二十九日奉
上谕镶黄旗护军参领赫色常格正白旗护军参领赫逹镶白旗前锋参领费扬古护军参领巴尔泰此五人年已老迈皆曾多年効力军前着以原品致仕准食半俸各赏银五十两
三十日
谕山东巡抚黄炳朕缵承大统父母斯民普天之下皆吾赤子凡身任封疆者当深体朕心遇有灾荒及时赈济使穷黎实被其泽据奏东兖两属去岁二麦失收小民未免困苦直隶河南邻境之民资生无策亦有携家覔食者朕览奏恻然尔奏欲各捐己赀以为赈济朕思尔等赀从何出势必仍取之於民是赈民实以累民也不如动用仓储遴选贤员确查乏食穷民分路赈济小民庶得均沾实惠至邻省流移之民亦宜一体抚恤毋令失所又奏请平粜仓谷於民食大有裨益必得实心任事之人方副朕惠养元元之意再奏请漕粮十万石分贮各县往年曾经屡次截留此项曾否支用所存多寡并如何分贮之处着具本奏闻
又
谕山东巡抚黄炳山东运道浅阻旧例派拨民夫挑浅济运朕思东省连年薄收百姓困苦未必堪此重役将来流亡日多民生日蹙深为可悯古人救荒之策有大兴役以济民食者不若竟动正项钱粮雇募民夫给以工食挑濬运河则应雇既多散者复聚民资工食稍延残喘民心鼓舞工程易就运道早通於兴役之中即寓赈济之意莫便於此已有旨命佟吉图署理按察使速赴河南与总河齐苏勒商定回任料理运道俟其到日尔可与公同竭力料理务使小民得沾实惠
又户部议覆审理两淮盐务工部尚书李先复覆奏一疏奉
上谕李先复等所奏两淮行盐国课攸关凡关盐务之事督抚理应会同该御史酌量料理等语部覆定例遵行已久应无庸议但督抚与该御史如相和好即长盐价以致病民如不相和好即不巡缉私盐以致累商嗣後倘各有臆见着将情由达部听部定夺
世宗宪皇帝上谕内阁卷三

[book_title]卷四
钦定四库全书
世宗宪皇帝上谕内阁卷四
雍正元年二月
上谕二十五道
初二日
谕总理事务王大臣等凡事当傚法
祖宗成宪方爲尽善
皇曾祖妣孝庄文皇后大事当发引时
皇考亲自恭送
皇祖妣孝惠章皇后大事发引之时
皇考圣躬违和足疾甚重尚且
亲送
梓宫启行诸王大臣岂能劝止乎朕今亲送
皇考梓宫至
山陵朕意已定诸王大臣勿再强奏
又办理土默特事务刑部郎中福住等奏披甲阿纳
等盗牛二头照例立绞奉
上谕偷盗一二牲饩即将蒙古立绞人命重大嗣後应定拟绞监候之罪尔等遵旨暂行一年与往年盗案相较若蒙古从此盗案渐少则照此例行倘蒙古无知法轻多玩而盗案比往年较多则仍照原定之例拟罪初四日
谕礼部陈鹏年洁己奉公实心爲国因河工决口自请前往堵筑寝食俱废风雨不辞积劳成疾殁於工所闻其
家有八旬之母室如悬罄此真鞠躬尽瘁死而後已之臣传谕该抚赐司库银二千两其母赐以封典陈鹏年赐以优谥以一品廕其一子
初五日奉
上谕国家养育人材首重翰苑既读中秘之书必当立品端方居心谨慎方爲不愧官箴闻有侥幸之徒平昔结党营私至科塲年分则互相援引转为请托遇谨守之人畏干法纪不肯通同作弊反羣相排诋飞语诬?此风甚不可长亟当甄别勒令解退回籍以示劝惩着大学士张鹏翮尚书田从典徐元梦朱轼侍郎张伯行李绂会同满汉掌院学士将翰林院詹事府官员有不安分生事有玷官箴者指名具奏不可徇情
初八日
谕吏部直省教官专司训廸士子今年幼不通文艺之人捐补敎职即爲年长学优者之师可乎伊等既已捐纳应照其品级补用别职之处该部议奏
又
谕吏部嗣後铨选月官内有应补应扣者各将何以应补应扣之故明白晓示衆人庶使人心允服
初九日奉
上谕左都御史朱轼系
皇考简用大臣居官素清朕缵承大统以来实心行走孝行昭着闻伊家有八旬之母恩诏内应封夫人着加赐一品夫人封典并赏该省藩库银二千两爲伊母养赡之
资
初十日
谕总理事务王大臣诸王大臣等外间匪类揑造流言妄生议论谓朕锺爱十六阿哥令其承袭庄亲王王爵承受其家产朕爲君上多封诸弟数人爲亲王何所不可而必藉承袭庄亲王以加厚於十六阿哥乎现今亷亲王怡亲王履郡王朕皆封以亲王郡王矣不特此也大阿哥之子弘昉一闲散宗室而现居亲王邸第岂伊本分所应得乎朕欲於诸弟内择一人封亲王令居右翼尚且不得其人而小人议论乃如此且如发遣一人即议朕报复旧怨不知其人自犯凌迟重罪本无可生之理而朕特寛贷其死也又如擢用一人即议朕恩出於私以新进加于耆旧之上今诸大臣具在历年以来谁是朕藩邸往来者如其有之能揜衆人之耳目乎如朕所用佛格尹泰等於朕何私之有皆朕平日素不相识之人也佛格系宗室辅国将军品端学优在
皇考时无荐举之者故未録用朕闻其人可用擢伊尚书特欲有裨於政事耳朕前岁往盛京时始识尹泰之面见其为人甚属明达伊系四格亲戚或向曾在二阿哥处行走一二次亦未可定
皇考惜其材品不加罪责授伊盛京佐领置之闲曹而已凡
经
皇考治罪者朕又何尝録用一人乎即欲评论伊等亦待两三年後果其劣迹昭彰然後可加指摘乃略无所据即以朕所用之人为非何其狂妄古者殷高宗举傅说於版筑之间朕爲天子简用所知之人乃人君分内之事臣下何得妄议也勒席恒者憸邪小人伊父苏努系七十之党结为生死之交举国孰不知之七十等朋比为奸揺惑人心扰乱国是朕于苏努父子宥其罪戾叠沛恩施封苏努爲贝勒授勒席恒领侍卫内大臣御前行走亦冀其感念朕恩悛改旧恶岂朕畏惧伊等而然耶勒席恒不但不知感戴而且心无餍足仍然结党营私护庇贝子允禟代为支吾巧饰将朕所交之事颠倒错谬将朕所降谕旨任意增减致诸王大臣每事掣肘难於办理又朕诸弟兄家有奸恶太监数人种种引诱伊主伊主不法之事皆由伊等而起朕若明正其罪详审究拟则牵连甚多伊主亦不可当朕念兄弟之情特欲保全不加明讯将此辈奸恶小人免死发遣以消释其事曾谓勒席恒曰此不过惩治家下恶奴其事甚细不必存记档案而勒席恒显悖朕旨记载档案其意特欲後人疑爲事不明白漫将数人治罪以此不令之名归之於朕也勒席恒於
皇考时并无竭诚効力之处其爲朕効力又复如此乃敢以恳给佐领冒昩陈请狂妄悖谬至矣极矣勒席恒不但不可在内廷行走并不可在外廷行走着革职发往西寜以便伊跟随允禟爲其効力前大将军王允禵未到京之时衆人意甚恭敬既到京之後恭敬者转爲怠玩朕不知此等下愚何所见而然我朝旧制行军之处必派王公等前往大将军王允禵到京後未定应行回任与否是以诸王大臣议请将贝子允禟派往军前驻劄西宁此不过爲国家边疆起见允禟怠慢不肯起程奏云俟过百日又云俟
陵寝回来後起程屡次推诿耽延时日诚属何心朕所不解朕曾诘允禟曰尔不愿往岂不显背朕旨乎且允禟之太监何玉柱一至微至贱之人而使有家产至数十万伊家何人不可用而用一汉给事中秦道然爲伊府管领岂非欲图大事耀内廷太监以财利而要外廷汉人之称誉乎如此作爲朕即明正其罪禁锢高墙有何不可即置之极典亦有何不可朕今并未革其贝子降其俸禄撤其家奴也代伊惩治家下奸恶太监反谓朕凌逼弟辈扬言无忌悖乱极矣诸弟兄受朕委曲保全之恩不思图报日每淆乱朕心激朕之怒尔等若自谓忠臣孝子悌弟并无干犯国法之处朕即明指所犯之事宣示於衆朕屡屡寛宥并不知感而反议朕凌逼弟辈有是理乎朕受
皇考弘恩历年身居藩邸享安闲之福登极以来不辞劳瘁事事必求至当治益求治安愈求安诚以
皇考付托神器至重思欲仰副
皇考知人之明否则如前安逸可也何苦乃尔劳瘁耶尔诸臣理宜感发天良靖共尔位体朕宵旰勤劳以期仰副
皇考知人之明之志同心协力翼赞朕躬俾每事必出於至是斯乃尔等之职分今辄欲与朕各执其是意欲自居於是而居朕於非乎朕爲普天率土之主尔等莫非臣下若任尔等之纵恣朕何以对
圣祖皇考乎鲁论有云三年无改於父之道可谓孝矣朕受皇考鞠育教诲深恩四十五年今承大统惟思永永无改何止三年此念出於至诚朕之弟兄及诸大臣一切过犯无不施恩寛宥岂意衆人并不知感百日之内淆乱朕心者百端伊等其谓朕寛仁不嗜杀人故任意侮慢乎此启朕杀人之端也夫启朕杀人之端者其人族灭犹不足以蔽其辜矣如陈梦雷罪大恶极朕尚询问九卿大臣云陈梦雷如应寛宥尔等秉公具奏佥云陈梦雷罪大恶极断不可留应行正法朕犹免其死罪将伊一切恶欵俱未详究止坐以发遣之罪系狱待遣孰知陶赖张廷枢竟将陈梦雷二子擅自释放陶赖张廷枢之罪甚大朕犹欲保全大臣免其治罪止以降级结案讵意伊等心怀怨愤谓大臣等及朕御前行走之人凡事何必奏闻夫有事预先奏闻朕犹得爲之潜消默化倘事端初起不即奏闻迨至彰明较着方始具奏不但於事无益且必连累多人矣况奏事止论虚实岂可漫以奏闻之人爲非其以爲非者特欲壅蔽朕之耳目也朕承
皇考大统自临御以来诸王大臣人人得享太平之福朕并无此时姑且容忍待一二年後渐加诛戮之心如朕果怀此心
天地
宗社
皇考神灵鉴之尔等各宜砥砺勿失臣节敬谨遵奉君上果能悛改恶习竭力供职一二年後言语面目之间必有诚於中而形於外者朕自必知如不悛改不思
皇考六十余年教养深恩不感戴朕保全寛宥之意妄生事端干犯法纪似此犯法之人朕断不寛宥必行正法前者睿亲王将伊同列之王诛戮伊不过摄政王耳如四辅臣时伊等欲诛何人不可朕虽庸懦既爲人主何难将犯法之人正法使朕推广
皇考之仁慈唯尔等自勉之使朕昭宣
皇考之天威亦尔等自取之朕之诸弟及诸大臣应知朕仰
体
皇考圣心仁爱思欲保全尔等之意出於至诚务必成全朕之孝思各自竭力供职慎毋干犯国法
十三日
谕礼部致治之要首在风化移风易俗莫先於鼓励良善使人人知彛伦天则之为重忠孝亷节之宜敦古帝王
劳来匡直所以纳民於轨物者舍是无由也朝廷每遇覃恩诏欵内必有旌表孝义贞节之条实系钜典迩来直省大吏往往视爲具文并未广谘远访祗将有力之家嘱托赂遗者漫凭郡县监司之申详即为题请建坊而山村僻壤贫寒耕织之人或菽水养亲天性笃孝或柏舟矢志之死靡他乡邻嗟叹为可钦而姓氏不传於城邑幽光湮郁潜德消沉者何可胜数尔部即行传谕督抚学政诸人嗣後务令各属加意捜罗虚公核询确具本人郷评实蹟题奏旌奬勿以匹夫匹妇而轻为沮抑勿以富家巨族而滥为表扬以副朕成俗化民实心彰善至意
十四日都察院奏请道员内陞外转奉
上谕陞转拘定年限未爲允协如外任好官因一盗案诖误不得陞迁岂不可惜嗣後科道官员内陞外转不必拘定历俸年限俱行开列
十六日
谕六部尚书侍郎等各部属员既各分司则各有职守彼此不得干预况每司满汉共有六员不可谓办事无人若皆闒冗贪庸何难指名题参另易其人安可他司越俎代庖孔子曰不在其位不谋其政岂罔闻乎明系钻营包揽爲渔猎之计嗣後不论何司不论满汉永远不得借才能之名一人兼摄数司之事若有紧要事件暂时????出指办一二事尚可
又
谕户部治天下要道莫过安民朕缵承大统以来轸念苍生痌瘝时切直隶山东河南连年歉收朕特降谕旨缓徵遣官赈济每岁京师五城设立粥厰自十月初一日起至三月二十日止交五城御史煮粥赈饥今尚在青黄不接之时着展期一月煮粥散赈至四月二十日止但就食之民来京者多每日各增加银米一倍务使得沾实惠以副朕悯念穷民至意
又
谕礼部国家抡才大典首重试官主考凭房考閲荐之文定其去取则一榜衡鉴之当否系於分校诸臣之贤不肖亦匪轻矣近科以来
皇考愼重辟门吁俊之典於顺天乡试及会试房考官虑其人邪正不一特命每房各用二人同閲试卷使之互相觉察彼此钤制用意良爲周密但法久弊生一房两考官岂皆遇秉公持正之人设有一狡黠者参杂其间即爲贤者之累况两人或皆不肖则朋比作奸其害更甚嗣後仍着照旧定科塲条例各房止用一人校閲其责既专其功罪亦难推诿朕缵承大统思欲善继
皇考旁求俊乂之志务俾锁闱清肃尽得真才故特酌复旧
章防杜弊窦尔部即遵谕行
又
谕都察院从来各衙门募设书办不过令其缮写文书收贮档案但书办五年方满爲日既久熟於作弊甚至已经考满复改换姓名窜入别部潜踪掩迹无所不爲更有一等积棍名曰缺主独掌一司之事盘踞其中事无大小一手握定而不肖司官交通贿赂倚为腹心上下朋奸莫可查究书办尚有更换缺主总无改移子孙相承竟成世业各衙门奸弊丛生未有不由於缺主者自今以後书办五年考满各部院堂司官查明勒令回籍候选逗遛不归者着都察院饬五城坊官稽查遣逐至於缺主多捐纳官职原有势力可以抗违尔衙门职掌纠参立刻查明缺主的名题参革究押解回籍庶作弊之本原永絶而官方可以肃清矣着各部院衙门会同确议具奏　又奉
上谕嗣後缺主与年满书办发回原籍之处着各部院一年一次保结具奏倘仍有潜居京师者或经朕闻知或被科道题参将保结具奏之大臣官员一并治罪又
谕六科给事中监察御史
皇考临御六十余年至圣至明无日不以国计民生爲念凡所以咨访吏治通逹民情之意至爲殷切乃迩年以来无知小人见科道上疏者少遂疑
皇考不甚信纳科道之言又讥言官皆缄默自容此大失皇考本怀真所谓坐井观天也殊不知内而满汉大臣外而督抚提镇皆许密摺言事盖因各省地方事务督抚身亲閲历自能详悉周知较言臣风闻无稽之谈弗询之谋胜什倍矣以此
皇考据所闻见折衷行之大小国政措置咸宜言官无所用
其建言补阙是以
皇考不务求谏之虚名而实於天下之利弊无不洞观也朕仰承大统一切遵守成宪首以求言为急在京满汉大臣外省督抚提镇仍令摺奏外尔等科道诸臣原为朝廷耳目之官与朕躬最亲与国家最切凡有所见自应竭诚入告皆当絶去避嫌顾忌之私乃爲忠荩也尔等今虽备位台垣即将来之公卿大吏爲科道时若不能尽言则後日官至大僚岂能期尔建白谋猷乎今着尔等各科道每日一人上一密摺轮流具奏或二三人同日各奏一摺一摺祗言一事无论大小时务皆许据实陈之即或无事可言摺内亦必声明无可言之故在外候旨或召进面见或令且退其所言果是朕即施行即或未甚切当朕亦留中不发决不令一人知之倘有狥私挟仇顕系情弊巧为渎奏者亦不能惑朕之耳目也密摺不许与人参酌如有漏泄或同僚中知而言之则同僚即可据以密闻朕将两人之摺合验情事尔等能隐讳推诿乎至於有能面折廷诤或弹劾权要或更革弊端不妨仍照旧露章奏闻朕亦不拒又朕居藩邸时在朝大小官员及
皇考御前之人以至艺术之流从无熟识往来者即藩邸岂无素所任使之人然从不假以顔色信用其言今朕躬揽大权苟欲加之富贵何所不可而肯偏听其言引为私人乎但朕登极以来所用一二大臣皆深悉其人可用而用之非有念旧偏徇之心诚恐向日効力微员借称
王府旧臣在外招揺吓骗生事干法其害甚大断难姑容尔等可不时留心察访一有闻见着即刻密参切勿畏忌尔诸臣其敬承明谕各抒忠悃毋负朕悬鞀设铎之意又
谕直省督抚尔等抵任每使家丁管理事务号为堂官往往串通中军旗牌威吓勒索且使潜往各属探听事件各属皆有坐省家人与督抚司阍一气相通尔谓甚密而彼已知之因得预为贿嘱若误信其言则是非颠倒为害滋甚至走差齎本之人每至驿逓抑勒多端骚扰百出尤属不法嗣後着永行禁止不许出入衙门堂上办事则遣佐贰官轮班值日奔走出差则於衙役中择家道殷实谨厚熟练之人分任仍严加察访若招揺生事即行革退
十九日礼部以恭上
合天弘运文武睿?恭俭寛裕孝敬诚信功德大成仁皇帝尊諡仪注具奏奉
上谕尔部所奏阅
册
宝仪注内并未议及朕躬行礼之处凡阅
坛庙祝帛悉皆行礼今阅
圣祖仁皇帝册宝亦当行礼为是尔等酌议具奏礼部恭议
得
皇上圣谕甚是凡閲
坛庙祝帛并皆行礼今閲
册
宝亦应照阅祝帛仪行一跪三叩头礼奉
旨是
二十日奉
上谕孙思克之妻系公主长辈且功臣之妻朕意欲令公主穿孝此事交与该部议奏将内库银赏给二千两????大臣一员侍卫十员将茶酒往奠东西旗除有承办事件之大臣外俱着前往发引之日仍着往送
二十一日户部摺奏江苏巡抚吴存礼奏请寛免康熙三十三年以前旧欠芦课银两奉
上谕此项亏空钱粮屡经部驳而该抚仍请豁免此案历年甚久如果当免即应照所请议行倘不当免则应将该抚一并议处若徒往返驳诘是此事终无结案之期矣着将历年所奏原案逐一查明议奏
二十三日诸王大臣等奏
皇上追念
先皇悲思笃切躬襄
大事劳瘁倍常伏恳
皇上仰惟
先皇付托之重强抑哀情其诣
夀皇殿拜奠之处乞多隔数日奉
上谕朕哀慕之情诚因
皇考付托鸿基之重故爱惜此身於臣子之道十分未尽二
三朕非强饰以取孝名但朕受
圣祖皇考四十五载顾复教育深恩此举国所共知者今一旦永诀中心悲痛何能自已目今尚得瞻仰
梓宫罔极哀思乘此犹可稍展至
梓宫暌隔之後何由再得瞻仰
皇考乎朕躬尚能自持朕亦尽力强制诸王大臣所奏知道
了
二十五日奉
上谕向来奏销钱粮不给部费则屡次驳回勒索地方官朕欲革除此弊特设会考府衙门前降谕旨甚明近见各处奏销之事并不送会考府各部有擅行驳回者如此则勒索之弊尚未革除也嗣後有应驳之事定须送会考府查看如果应驳会考府王大臣官员列名驳回二十六日奉
上谕从前土默特因迁移台站殊爲扰累乃伊等於用兵之际知为国家大事看守台站毫无迟悞甚属可悯除赏给米粮之外作何按人数加恩赏赐及前往赏赐巡察台站或另委人前去或即交与管理台站人员之处总理事务王大臣等议奏
二十八日
谕理藩院衙门额驸敦多卜多尔济策凌贝勒丹晋多尔济公傅贝等俱自军兴以来効力有功之人深爲
皇考所轸念傅贝前於
皇考时奉使往和托辉地方甚有劳绩其人材亦可用着优封郡王四额驸敦多卜多尔济効力行间大兵往西藏时着有勲绩着封亲王贝勒丹晋多尔济自军兴以来办理伊等喀尔喀各项军务着有勲绩着封郡王此数人者皆於国家鞠躬尽瘁宣力効忠之人朕特先加恩赏其军前効力勤劳之衆喀尔喀人等自台吉以至兵丁俱着内扎萨克查明具奏朕将加以重恩二十九日
谕吏部亏空钱粮各官若革职留任催追必致贻累百姓伊等既已获罪革职岂可复留原任嗣後亏空钱粮各
官即行革职着落伊身勒限追还若果清完居官好者该督抚等奏明着通行直隶各省督抚知之
世宗宪皇帝上谕内阁卷四

[book_title]卷五
钦定四库全书
世宗宪皇帝上谕内阁卷五
雍正元年三月
上谕二十一道
初一日奉
上谕颁发诏书礼部笔帖式人少不足以供各处颁诏之用且必得少知自爱材尚可用者方可差往其酗酒妄行无所顾忌之人岂可派去着将各部院笔帖式令各该堂官与总理事务王大臣会同拣选派往又
谕兵部福建福州府驻防汉军兵丁向因伊等不思効力不安本分生事健讼
皇考欲令伊等改过将马兵一半改为步兵裁减马匹俟伊等知过能改再与施恩朕今询问石文焯知彼处兵丁人口蕃衆度日艰难深爲悯恻着将福州府马兵及马匹数目俱复其旧额以仰副
皇考矜恤兵丁之
圣心一切应给之项俱照原数支给该部即行文将军总督廵抚通行饬谕兵丁嗣後俱应各安本分熟习骑射遵奉法度约束务思効力边疆仰体朕豢养之至意如仍不悛改再蹈从前恶习国法具在断不寛恕初二日
谕副都统阿思海朕闻蒙古地方牧羊一事兵丁甚为苦累又有历年赔偿一项尔到彼将作何料理之处会同将军议奏
初四日奉
上谕佟图赉佟国纲佟国维着照公遏必隆之例建立祠堂每年二季致祭夫人并附祭再公图海亦建立祠堂每年二次致祭
初六日
谕部院各衙门凡一应衙门卷案各有典守之官稽查引据全以旧档爲凭此固一代之典册六官之掌故不得
视爲具文也收贮卷案封禁虽严而翻阅查对不能脱书吏之手盗取文移改易事迹百弊丛生莫可究诘皆由司官漫不经心或且通同作弊遂至於此嗣後司官迁转将所掌卷案新旧交盘各具甘结说堂存案如有疎失换易等弊一经发觉与受同罪尔各部院衙门急宜查核清楚设法封贮永杜弊端不得因卷案浩繁畏难退沮其交盘事例尔部院诸臣公同确议具奏初九日江苏巡抚吴存礼奏同知郑山亏空钱粮请革职留任勒限赔还奉
上谕江苏巡抚吴存礼将署理上海县同知郑山题请革职留任催追亏空钱粮郑山既系贤能遴选署印之员何至亏空钱粮此项亏空应将遴委郑山署事之上司查明令其分赔嗣後凡委署印应遴选贤员署理如署印官亏空钱粮着落遴委署印之督抚布政使分赔如有将亏空钱粮勒逼接任官收受情由着接任官开列情由竟报部科该部科即行据实奏闻
初十日
谕都察院巡视五城御史甚爲紧要一城满洲汉军汉人三员殊爲太多难得如许好官有一不肖即掣肘废弛一城之事嗣後一城只派二人汉军着归并於汉人班内笔帖式亦着随御史更换如有生事不守分者即行题参若该御史徇情罢软或被尔等查出或朕另有所闻将御史从重治罪尔都察院堂官不时访察该御史内有声名不好者不必等待一年量其轻重或题参革职降级或掣回本衙门其声名好者即行保留廵城二三年
十一日奉
上谕阅看通本每日交刑部事件甚多刑部具题事件甚少人命事件关系重大断不可稽迟日期其何处如此稽迟之处着大学士严查并令三法司各将迟悞情由自行具奏
又奉
上谕侍郎王懿在军前効力已久亦有年纪着王企埥前去更换协办军需钱粮现今大将军处事少渣克旦张连登王之枢着俱交与年羮尧在布隆吉尔地方开垦地亩筑城効力伊等俱负
皇考任用之恩贪婪至极举国皆知朕仰体
皇考保全故旧大臣之
圣心不忍将伊等置之於法着仍带原品効力如能改过朕仍从寛起用倘不自知罪戾不感激朕寛容包含予以自新之路将所交差使推诿于人隐匿赃私心怀怨诽朕满二十七个月之後必行明正其罪置之重辟王之枢渣克旦所遗员缺着开列具奏伊等四人之亲子十五岁以上者俱着跟随伊父前往効力现今在内在外有居官者俱行离任暂带原品发往其员缺俱着另补如不悞所交之事尽心効力着年羮尧保举议叙王之枢王企埥等俱於到亰之时再降旨发往
十三日
谕总理事务王大臣吴尔占所犯之罪甚重即应交与伊族处死但朕即位伊始未曾诛戮一人吴尔占又系宗室朕不忍将伊即正典刑着从寛免死从前伊父获罪於
皇考贬其亲王之爵伊等怨望肆行诽谤
皇考深知伊等承袭王爵者不知感恩不承袭者又生怨望是以未令承袭伊等希图王爵互相倾害陷伊宗嗣于死地色亨图又觊觎王爵各处钻营卒不能得复生怨望去年在南海子举止傲慢以致
皇考震怒伊等俱属无知妄乱不安本分之人不可容留亰师经锡之子并吴尔占父子色亨图父子给假五日料理发往盛亰到盛京时无论城内城外令其在五十里内居住伊等属下佐领交与该旗请旨朕另有处置包衣佐领内令其酌量力能养赡人数带往其余交该旗请旨至於一切器用交与伊随往之家人限两个月务令收拾清楚起身前去不可潜留一人倘仍来往亰师
暗通音信彼时朕不得已定按律治罪
十四日
谕总理事务王大臣朕降旨速议事件每至迟延应定限速结议政九卿会议事件亦有待一二人不至以致耽延者嗣後议政九卿会议事件纵使一二人有事不至现在之人即列衔定议其未到者不必列衔经朕查问本人各自陈奏
又福建巡抚黄国材奏琉球国进贡头号船内贡使表文及方物一半沉海所到二号船内彜目准其返国补具表文方物再来进贡礼部议准具奏奉
上谕琉球国进贡使臣毛弘健等所坐头号船内人员俱冲礁覆没甚属可悯所失表文方物免其补进准作送到亰师二号船内所存方物交与来使带回仍准作进贡到京其赏给之处着察例具奏俟降谕旨所赏之物行文该地方官赏给令其起程
十五日
谕内阁礼部
至圣先师孔子道冠古今德参天地树百王之模范立万世之宗师其爲功於天下者至矣而水源木本积厚流光有开必先克昌厥後则
圣人之祖考宜膺崇厚之褒封所以追遡前徽不忘所自也粤稽旧制
孔子之父叔梁公於宋真宗时追封启圣公自宋以後历代遵循而叔梁公以上则向来未加封号亦未奉祀祠庭朕仰体
皇考崇儒重道之盛心敬修崇德报功之典礼意欲追封五代并享烝尝用伸景仰之诚庶慰羮墙之慕内阁礼部可会同确议具奏
又刑部等衙门议覆山东省地方盗刦高汝爵龎夫起杨化麟三案盗首获日另结现获爲从各犯照例免死减等发遣奉
上谕览该部议覆山东省盗案三本皆以未经拏获之邵廷贵杨秃子高明显作爲首犯明系地方官吏不肯追捕全夥研审确情避重就轻草率结案现获各犯若概置重典则原非首恶若悉从末减又何以惩凶暴而安善良寛严之义未得其中滋盗长奸莫此爲甚此三案首犯交与该巡抚着落印捕各官设立赏格勒限严缉务令就擒毋使漏网逾限不获从重议处庶几法无枉纵盗风可望少息矣
十六日礼部等衙门奏钦天监官恭诣
陵寝相度地界议覆奉
上谕
陵寝重地凡有关於风水者理合严禁但将相隔甚远本无关碍之地俱以有关风水论则无知小民以私窃耕种樵采而获罪者必多矣前因
陵寝地方柴薪甚艰曾令钦天监会同总管副将详确相度将遥远无碍之地令衆樵采此等田土或交皇庄耕种或应作赏给之用着总理事务王大臣会同户部礼部工部钦天监定议
十七日刑部议奏台湾叛贼家口分别定罪奉
上谕凡谋反大逆以及谋叛重罪均无可宥按律凌迟处死正犯之祖父父子孙兄弟及同居之人期亲及伯叔父兄弟之子不限已未析居男十六以上不论笃疾废疾皆斩但此案事起仓卒远隔海洋亲属人等有身在台湾者亦有身在内地者若槩从诛戮情堪悯恻除身在台湾者依律正法外其在内地者从寛免死解部给与功臣之家为奴该督抚逐一详查应行正法者正法应行解部者解部
十九日
谕理藩院传旨与追剿厄鲁特罗卜藏锡拉布等之王贝勒贝子公台吉大臣侍卫暨兵丁等尔等一闻厄鲁特潜遁俱各亲率兵丁奋力追剿诛斩擒获无一漏网甚属可嘉尔等皆因感戴
圣祖皇考仁恩所以爲朕抒诚効力如此况贼人无多尔等尚且亲率兵丁追剿如遇大敌其必努力前驱更不待言矣尔等忠诚朕已深悉甚爲欣悦凡効力之人着查明具奏朕将特加恩赉将此谕旨缮写交与来京之护军郭莫多领催白尔和图七十四等齎回通行传谕再主事多尔济等现在彼处即令伊等将追缉贼人効力身亡得伤人等逐一查明具奏
二十日工部奏广善库已经奉裁所有承修七处
坛庙工程应交工部修理奉
上谕各
坛庙工程广善库修过者甚多其竝未年久而即至於重修者乃系伊等克扣钱粮以致所修俱不坚固尔等严加确查此工程着派监察御史给事中共七员部院衙门贤能司官七员工部司官七员每处各派三员敬谨坚固修理七处派大人七员监修
二十一日礼部奏
景陵安奉礼成後亲王大臣等恭奉
升祔
太庙神主回京奉
上谕明季帝王皆不亲送梓宫至陵故令亲王大臣奉主回京朕既亲往若不躬奉
神主而归於心何安俟
山陵事毕点
主礼成朕亲奉
皇考神主回京途间如何分站及如何先还预备奉迎之处
一并详议具奏
二十二日
谕户部陕省自军兴以来大兵驻劄运送粮饷供支草豆无一不需民力原非他省可比
皇考每爲轸念今当大沛恩膏以子惠元元所有康熙六十年以前陕西全省除借给籽种着该督抚查明定议分年带徵外其余凡有民屯卫所实在未完银米豆草悉予蠲免倘有不肖官吏以亏空揑称民欠滥邀旷典者
一经发觉罪在不赦该部作速行文毋得迟留二十五日江苏巡抚吴存礼奏请寛免芦课等项银两奉
上谕江苏等属民欠地丁等项银一百三十一万余两内芦课等项银九万八百两零虽非恩诏内应行豁免之项但此事历年最久倘行催徵穷民必致受累着一并豁免
世宗宪皇帝上谕内阁卷五

[book_title]卷六
钦定四库全书
世宗宪皇帝上谕内阁卷六
雍正元年四月
上谕二十道
初六日
谕理藩院尔衙门人员来往蒙古地方者闻有不肖之徒肆行无礼勒索凌虐夫外藩之与天朝不但伊扎萨克王即台吉亦系宾客岂可令领催等卑贱之人肆其欺凌乎着尔衙门严行申禁详定条例俾嗣後来往之人永远遵行
初九日总理事务王大臣等奏
圣祖仁皇帝梓宫奉安
山陵大礼已成距
升遐之日已閲五月恭请
皇上御门聼政以慰羣情奉
上谕诸王大臣所奏虽是我
皇考梓宫尚在
享殿安奉朕今即临御正门理事心实不忍念
皇考付托重大节养朕身至一切礼仪多有未尽每以天下万民事关紧要勉强照常办理亦无迟悮临御正门理事俟
皇考梓宫奉安
地宫之後再为举行
十一日诸王大臣援?典礼再三恳请
皇上御门听政奉
上谕诸王大臣等援古帝王典礼再三恳请朕亦无可如何知道了
十三日奉
上谕黑龙江船厰等处人口孳生各处之人聚彼贸易甚多今地方有应料理之事只将军武官料理致有於例不合之处此两处或御史或部院贤能官员酌量派出一二员到彼料理其差满更换年限着议奏十四日
谕总理事务王大臣朕临御以来时以天下苍生爲念凡自外省来京之员各处雨阳丰歉必面见详问盖欲周知民隐也差往致祭华岳之侍读学士田文镜今日囬京朕询彼经过地方情形与百姓生理据奏山西平定州夀阳县徐沟县祁县等处雨泽歉少民间生计维艰汾州府属地方得雨亦未沾足地方官现在徵比钱粮夫巡抚以抚绥地方爱养百姓爲职今平定夀阳等处黎民饥馑并未奏请赈济缓徵反行催科小民何以存济此皆因伊等去年曾奏报得雨今欲掩饰前言甚属不合巡抚德音布政使森图着交该部察议仍即命侍读学士田文镜会同巡抚德音率领地方官员将平定等四州县饥民速行赈济务使恩泽实沾抚养得所毋覊时日以致羣黎失业尔等即传谕遵行
又吏部带领月官引
见奉
上谕引见月官衣服颇甚整齐闻贫窘之员有赁覔衣服者朕之观人并不在於服饰也嗣後引见官员各量已力寻常洁净衣服亦可引见勿图鲜华强爲备办至於侍卫等只务被服华美亦当量力服用并着晓谕传示十五日
谕直隶各省督抚国家敦励风俗首重贤良举髦士以劝秀民实爲政教之大端凡封疆大吏宜共体此意广询博访不可视爲具文漫不加察也前所颁恩诏内有每府州县卫各举孝亷方正暂赐以六品顶带荣身以备召用一条距今数月未有疏闻岂通都大邑之中海澨山陬之远遂无潜修砥操克称俊乂可应诏旨者欤诚恐有司怠於采访虽有端方之品无由上逹殊负朕殷殷延揽之至意特着直省各督抚速遵前诏确访所属果有行谊笃实素爲乡党所推者即列名具奏毋得隐蔽及滥引塞责
又直隶巡抚李维钧奏原任署抚赵之垣应发囬原籍令川陕督臣清查伊叔赵弘爕家产以完帑项奉
上谕曰
皇考御极六十余年用人之道嘉善奬能不吝爵赏宥罪赦过率多矜全如勇略将军赵良栋乃心王室忠勇素着始终宣力有如一日
皇考待以隆恩异数超越等伦其子赵弘爕承其先世之余廕位任封疆不思竭力报称惟图利偷安以致事务废弛库帑亏空
皇考不忍遽加斥罢宠遇如初格外优容冀其改悔迨至病故又令其侄赵之垣往署抚篆为之料理一切未完事件盖不欲其生平行事一朝破露遂罹国法伤其先人名节耳
皇考之所以待功臣者至於如此亦云厚矣朕缵承大统即洞悉赵之垣暗昩无知万难胜任然犹仰体
皇考深仁厚泽曲加优庇面饬训谕数次乃赵之垣怙终不悛昩於大义具摺捐银三十万两始知前此所闻勒要属官银两进上之言并非虚语不知是诚何心试问此银出於何所直隶全省数十万民生系於巡抚一人之贤否奉职无状贡纳财物谓可邀免有是理乎昬谬至此无怪其不知君恩之高厚矣畿辅重地贻误匪轻特令解任准其暂回原籍仍着速来完补伊叔任内亏空俟其完日朕尚能全其身命保其门户犹是
皇考厚待功臣之意也赵氏父子忍负国恩
皇考与朕宁忍负功臣後裔耶该部速将此谕行文川陕总
督抄誊告示晓谕使咸知朕意
十六日
谕总理事务王大臣前谕各衙门司官迁转将所掌案卷新旧交盘说堂存案向日部中案卷面书堂司官姓名下注题押其接缝处或标封字或用司印尚可私窃增删嗣後皆用堂印有添写处亦用堂印并设立印簿开明年月用印数目及用印司官名姓如此则弊端可杜而卷案亦按簿可查传谕各衙门一体遵行又
谕翰林院自古帝王临朝施政右史记言左史记动盖欲使一举动一出言之微无不可着爲法则垂范百世也
皇考圣祖仁皇帝英年践阼即设日讲起居注官於词臣中择其才品优长者以原官充补钜典茂昭度越前代诚爲圣帝哲王之盛事御极六十一年绍精一执中之统励敬
天勤民之心文谟武烈经纬万几盛德日新大业鸿显天下臣民仰瞻至治不啻日月丽天江河行地莫不敬信悦服记注之臣美不胜书
皇考圣祖仁皇帝谦德弥光圣不自圣惟恐史官或多溢美之词故康熙五十六年以後裁省记注祗令翰林五员於理事时轮侍班行凡有重务要旨仍命内阁诸臣记而存之意至周深也兹朕缵承大统夙夜兢业日昃不遑思所以上继
皇考功德之隆下致四海晏安之治顾惟凉德深惧负荷之难今御门聼政之初益当寅畏小心综理庶事咸期举措允宜簪笔侍臣何可阙欤当酌复旧章於朕视朝临御祭祀
坛
庙之时令满汉讲官各二人侍班不独记载谕旨政务或朕有一言之过一事之失皆必据实书诸简策朕用以自警冀寡悔尤庶几凛渊氷之怀以致久安慎枢机之动以图长治其仍复日讲起居注官如康熙五十六年以前故事尔衙门即遵旨行
又
谕理藩院绰木聘等逃遁本属小事蒙古人等凡遇之者俱各不顾身命努力追擒伊等感激
皇考覆育深恩竭诚仰报朕览奏章爲之堕泪嘉叹不已将此旨缮写发与逹鼐令将効力人等查明具奏毋使一人遗漏朕将加以特恩
十八日
谕满汉部院八旗各衙门朋党最为恶习明季各立门户互相?害此风至今未息两相结党必有一伤惟我
皇考允执厥中至仁在宥各与保全不曾戮及一人尔诸大臣内不无立党营私者即宗室中亦或有之尔等若以向蒙
皇考寛大幸免罪愆仍蹈前辙诱惑朕之无知弟侄必致杀身覆族昬昩极矣岂但满洲即汉人亦与一家骨月无异何苦波累及之至於诛戮岂不可愍夫人之性情各有所向岂有与通国之人无不投契之理但办理公事不可存私今诸大臣俱在朕前朕居藩邸若曾与尔等议及私事贿买人心密相往来今日尔等之前岂能降此谕旨乎
皇考知朕中立不倚断无杀戮之事是以命朕缵承大统朕自思之亦惟朕方能不戮一人无一不保全耳朕非独因
皇考付托之重实感
皇考四十余年教养深恩委曲周至言念
弘慈昊天罔极此朋党之习尔诸大臣有则痛改前非无则
永以爲戒尔等当思
皇考数十年寛厚之恩亦当共体朕委曲保全至意若仍怙
恶不悛朕虽欲勉强仰体
皇考圣衷力爲寛宥但廹朕於不得已之时将凭皇考之威灵执法诛戮谁曰不可乎夫朕言是即宜遵行朕言非即宜陈奏朕未尝拒也朕屡诏求言虽小臣欲进言者咸得上达每多召入屏去左右令其面陈尔诸大臣非不得奏之人乃隐匿不奏退有後言某人不当用某事不当行诚小人之恶习也夫朕所用之人所行之事如有不当尔等身爲大臣何难陈奏所言果是朕即用之矣孟子云吾君不能谓之贼如不奏而但肆讥议设有人诘以不奏之故能无愧於心耶贤者朕之所好尔等即宜好之不肖者朕之所恶尔等即宜恶之乃或其人爲朕所信任尽心竭力於国家之事则反谓其专擅作威如此人孰肯效其所爲自取诽谤乎其或唯诺成风诸事不问但思自便其身爲已则得矣於国何补夫君亲大义也而君於亲尤重譬若父之讐则与之相爱父所爱则与之爲讐爲人子者有是理乎要之以君之好恶爲好恶然後人人知改其恶而迁於善君臣一心国之福也传之万世亦有令名尔等其祗承朕谕永远遵行
又
谕大学士等尔等皆
皇考简任耆旧大臣论年齿虽与
皇考相等若经历事务岂能仰及
皇考万一
皇考实足爲尔等之师是以尔等但能奉遵
谕旨者斯称善已朕自幼未曾理事
皇考命朕绍承大统朕深念付托之重凡朕所降谕旨尔等以爲是则曰是以爲非则即陈奏勿得面从虽封还朱批谕旨朕亦深喜断不谴责朕如此信任尔等若但随声附和是自取辱也
又
谕吏部户部兵部各省给发驻防官兵米谷草豆等项价值不一除已有定额省分照常给发外其余未曾定额省分多寡不符理应将本省历年给发之价酌处其中画一定议价値一定便於遵行如遇年丰价平稍有赢余於官兵亦属有益倘岁歉价贵该督抚据实陈奏朕自加恩
又
谕领侍卫内大臣八旗都统统领等国家武备关系重大尔等皆有训兵责任昔
皇考常躬率士卒寓训练於较猎之中
皇考骑射超伦士卒无不钦服各相鼓励并非尔等训练所
致朕不能企及
皇考则训练之事惟尔等是赖但训练士卒有实心操习者亦有虚应故事者若尔等按期较射以图塞责不过闲谈饮茶而散则不但徒劳军士尔等亦徒多往返何益之有此皆朕居藩邸时素所深知者今欲密访何难即闻前吴尔占任领侍卫内大臣三年询以侍卫马射奏云不曾寓目
皇考宥之若朕则不能寛恕矣尔等能尽职朕必全尔等顔面尔等亦宜全朕继述之孝思嗣後尔等务宜实心训练比来军士生计稍艰
皇考教养六十余年
恩赉频施无不周备以天下之正供赡养兵丁如此外再欲加增钱粮亦恐难给兵丁生计之艰其故虽多大抵因奢侈所致尔等皆管辖兵丁之人应将平素守分者加以优奬奢侈者加以训斥则自知惩劝矣此事一时亦难移易朕与尔等约以三年爲期如三年後仍不能改尔等之罪不止罢黜且一经罢黜勿希复用彼时勿更怨望
又礼部议奏
孔子先世五代应俱封公爵奉
上谕五伦爲百行之本天地君亲师人所宜重而天地君亲之义又赖师教以明自古师道无过於
孔子诚首出之圣也我
皇考崇儒重道超轶千古凡尊崇
孔子典礼无不备至朕蒙
皇考教育自幼读书心切景仰欲再加尊崇更无可增之处
故敕部追封
孔子先世五代今部议封公上考历代帝王皆有尊崇之典唐明皇封
孔子爲文宣王宋真宗加封至圣文宣王封
孔子父叔梁纥爲齐国公元加封
孔子爲大成至圣文宣王加封齐国公爲启圣王至明嘉靖时犹以王系臣爵改称爲
至圣先师孔子改啓圣王爲启圣公王公虽同属尊称朕意以爲王爵较尊
孔子五世应否封王之处着询问诸大臣具奏
又直隶巡抚李维钧奏修筑太行等堤银两请公同捐助奉
上谕修筑甄家庄等四处漫决堤工用过银两俱因紧要工程动用不必捐补着以正项钱粮奏销
二十四日吏部议奏山西巡抚德音布政使森图隐匿地方灾荒既不奏报又不停徵照溺职例革职奉
上谕遣祭华岳之侍读学士田文镜到日朕询彼经过地方情形与百姓生理据奏山西平定州等处民间生计维艰地方官现在徵比钱粮即遣田文镜速往赈济况年羮尧来京之时曾嘱德音查明歉收州县奏请缓徵至今并未奏闻巡抚系封疆大吏一闻百姓饥馑当即陈奏德音既不奏闻反行催科徵纳其不能胜巡抚之任於此可见德音从寛免革职着来京在学士任効力行走其员缺着诺岷补授布政使森图人不及着革退在骁骑参领効力行走其员缺着连肖先补授二十六日
谕户部朕临御以来宵旰忧勤凡有益於民生者无不广爲筹度因念国家承平日久生齿殷繁地土所出仅可赡给偶遇荒歉民食维艰将来户口日滋何以爲业惟开垦一事於百姓最有裨益但向来开垦之弊自州县以至督抚俱需索陋规致垦荒之费浮於买价百姓畏缩不前往往膏腴荒弃岂不可惜嗣後各省凡有可垦之处聼民相度地宜自垦自报地方官不得勒索胥吏亦不得阻挠至陞科之例水田仍以六年起科旱田以十年起科着着爲定例其府州县官能劝谕百姓开垦地亩多者准令议叙督抚大吏能督率各属开垦地亩多者亦准议叙务使野无旷土家给人足以副朕富民阜俗之意该部即遵谕行
又户部议奏公库银两照常借与官兵奉
上谕此项支借银两原欲使官兵有所裨益其果否支借及该管官员有无指名侵用情弊现在库内存数若干遣副都御史牛钮给事中鄂托拜速往查核再出征官兵支借库银亦有已经豁免者一并查明议奏
世宗宪皇帝上谕内阁卷六

[book_title]卷七
钦定四库全书
世宗宪皇帝上谕内阁卷七
雍正元年五月
上谕三十三道
初一日大学士等奏
孝陵新产蓍草请宣付史馆以昭
世祖
圣祖功德之隆
皇上孝治之感奉
上谕
孝陵新产蓍草皆由
世祖
圣祖功德隆盛所致非朕孝思所能感格览诸臣陈奏引据
剀切着照所请行
又礼部等衙门奏
皇上孝思罔极
登极以来尚未
临御正殿五月初五日时协正阳恭请
皇上御太和殿行常朝礼奉
上谕朕原欲周年之後始陞御正殿今诸臣援引古典合词恳奏朕限於礼制勉从所请其奏乐赐茶着停止初二日云贵总督高其倬题免鹤永等处取藏兵丁赔补倒毙马匹兵部议奏仍着落赔补奉
上谕兵丁远驰异域甚属劳苦且满洲绿旗俱当一视此倒毙马匹若仍令伊等赔补朕心不忍着尽行豁免初六日奉
上谕大小官员有一定之品级即有一定之服式所以重名器也近多不按品级辄带数珠马项悬缨前用导马更有将紬为坐具者尤爲僭越嗣後应各按品级遵奉定例而行着八旗大臣步军统领衙门都察院衙门严行稽查如有此等之人即行指参若大臣官员等狥情踈忽经朕查出将伊等一并议处再旧例诸王等以数珠鞍辔赏伊属下者许其服用此等人员难於稽查嗣後着将赏用之处行文该旗存案年底彚奏如此则等威有辨而僭越者少矣
又奉
上谕湖北布政使员缺朕熟思数日不得其人着大学士尚书都御史侍郎副都御史等各保一人密摺封奏如又有所知堪任他职者亦并缮入再有裨益政事启沃朕躬之言并附陈奏务宜谨密所奏必出於公正倘有交通约会等情使朕闻知不独见轻于朕且彼此非笑亦当顾惜尚其慎之
又
谕礼部近日天时颇旱
皇考先年屡降
谕旨云大丧之後必有旱年
太皇太后
世祖章皇帝
皇太后皇后之事俱曾经过朕当此之际尝恐惧於怀而未置也三月十二日雨虽沾足朕曾两三次以儆惕之意晓谕衆人三月以来风多未雨遂觉旱乾再直隶山东山西河南地方连年雨水不调田禾歉收朕虽遣大臣官员赈救当此旱时民必皇皇朕心甚以爲虑朕在宫中虽早爲尽心?诚祈祷尚未沾足朕躬仍?诚祈祷尔部亦?诚祈祷诸大臣各敬谨斋戒
初七日奉
上谕郑家庄修盖房屋驻劄兵丁想
皇考圣意或欲令二阿哥前往居住但未明降
谕旨朕未敢揣度举行今弘晳既已封王令伊率领子弟於彼居住甚爲妥协其分家之处现今交与内务府大臣办理其旗下兵丁择日迁徙之处俟府佐领人数派定後举行弘晳择吉移居一切器用及属下人等如何搬运如何安置并何日迁移兵丁如何当差府佐领人等如何养赡及如何设立长久产业之处着恒亲王裕亲
王淳亲王贝勒满都护会同详议具奏一切供用等项务须议令充裕勿使伊艰难并贻累属下之人彼处离京城二十余里不便照在城居住诸王一体行走除伊自行来亰请安外其如何上班及会射诸事着一并议奏又九卿覆议四川盖造营房官员分别议叙具奏奉
上谕议叙四川盖造营房一事前则不及今又太过议事以公平正直为主何至参差如是若朕欲加恩何难特
发谕旨所以令诸臣公议者原以求其至当朕本无成见也且朕受
皇考高厚之恩缵承大统尔诸臣宜矢公矢慎共襄盛治嗣後务宜屏去私心勿事机巧凡事祗求当理即合朕意逢迎之术断不可用朕昔在藩邸洞悉诸弊岂有向以为非至今日而忽以为是耶诸臣如不痛加洗涤不独见轻于朕且贻笑于天下後世矣
又兵部议奏甘肃廵抚绰奇题请同知迟煐等应赔驼只银两勒限追赔又奏游击王兆万等倒毙驼只
着落分赔奉
上谕此项驼只买备已久原牧养官员亦有身故者且俱系微员着落伊等赔补势必不能着俱从寛免初十日
谕翰林院部院衙门俱设司官专管定稿说堂笔帖式专管繙译厅官专管收发文书翰林院衙门亦有钱粮出入陞迁议叙并各衙门文移往来事务烦琐关系不轻乃俱出自笔帖式典簿厅之手故迟速轻重多有弊端如庚子乡试添送假监入场今年又用假印出结其已发觉者如此掌院学士应於俸浅编检内择才守优长者满汉各二员充作司官专主定稿说堂庶小吏不得作弊而衙门肃清矣所委充司官之编检如果实心任事办理公敏着掌院学士据实奏闻加以殊恩十一日
谕大学士等此番乡试落卷着大学士王顼龄尚书励廷仪署吏部侍郎内阁学士史贻直户部侍郎张伯行李周望兵部侍郎阿克敦副都御史李绂同南书房翰林检閲如人不足於翰林院编检内拣选十员再此番系雍正元年特恩加科有因回避考官不曾应试者殊属可悯即令派出大臣拟题奏请候朕点出於内阁考试又广西巡抚孔毓珣摺奏请将捐助军需银两解送西安奉
上谕凡地方官捐助军需应先行奏闻否则或致分派属员科歛民间亦未可定孔毓珣捐助银两既经解送则已该部可行文孔毓珣知之
十二日
谕大学士等刑部直省命盗案件主稿虽在刑部然必由三法司等衙门公同确勘画题方行请旨今刑部议覆被盗踈防及人命失察等案有该督抚未将所属地方官弁报参者刑部于具题完结本尾声明行令查参到日再议嗣经该督抚有照例补参者亦有援例请免者止用咨覆刑部既不再题又不照会都察院大理寺衙门是以部中奸猾胥役得以操纵其事暗地招揺有部费者则爲援引轻例且有竟将咨文沉匿日久潜消者如无部费虽督抚声明在所可寛不准邀免欺隐朦混事同议异嗣後凡三法司会议案件本尾有带及行令补参者督抚咨覆到部其或处分或寛免作何完结之後令刑部知会画题衙门公同刷卷如此则胥役不得萌逞故智上下其手矣
十五日
谕大学士等清字译汉字纶綍攸关职司宜慎若但拘泥字句则文义不能贯通但期通俗明易则修词未能典雅必须词意兼到方可宣达朕之意旨嗣後凡清字上谕及改签旨意内阁满汉诸臣当会同商酌详细译定将满汉文俱缮写进呈览定施行
十七日
谕满汉九卿詹事科道天时亢旱朕夙夜焦劳敬谨斋戒久未得雨意者用人行政之间尚有缺失不能感召天和以致甘霖未沛朕欲在廷诸臣直言得失犹恐视爲具文概以谀词颂扬负朕实心求言之意今特谕尔诸臣各具密摺凡朕所行之事或有过失务须尽言无隐即所行无过或更有应行事宜尔等各据己见陈奏务期尽善使朕有则改之无则加勉方得古大臣责难於君之义至用人一途或有未当尔等务必据实指陈勿避嫌怨即朕亲信重臣亦不妨指出上古君臣都俞吁咈至今传爲盛事尔等若能披肝露胆极言直谏即所奏未尽合宜朕亦重其人品倘仍瞻徇依违浮词塞责朕亦薄其为人此谕出於至诚尔等各宜副朕实心不可虚应故事果有嘉谟嘉猷俾得见之政事将召天和而苏民困胥在於此矣
又
谕吏部国家大典首重抡才必主司监空衡平内外帘官协心共事加意厘剔放榜後方得士心悦服京师首善之地关系尤重朕於雍正元年特行开科并广额数欲振兴文教俾单寒绩学之士人人自奋今顺天主考朱轼张廷玉公慎自矢细心搜閲尽拔佳文内外帘官亦能各自淬砺屏除弊端榜发之日舆论翕然朕心甚为嘉悦其酌加议叙用示优奬兼使嗣後考官咸知激劝以副朕兴贤育才之意
又
谕兵部武职人员原因骑射而得功名当以弓马之优劣为授官之先後则人人自励演习益加精勤矣如部发外省年满千总向来挨次补用不论骑射之优劣所以杜奔竞而絶营求也朕思优劣不分但按名次伊等以爲名次既定补授有期不复以弓马爲事何以励人才而资实用乎嗣後命往年满千总应令督抚确加考验骑射优者先行题补劣者令其学习不按名次以为先後庶武弁皆知勉力骑射不至废弛至於督抚乃封疆大臣自无不秉公之理尔部确议具奏
二十日
谕大学士等山西平定州等处山多田少粒食恒艰小民向赖陶冶器具输运直省易米以供朝夕近闻直隶州县因米贵禁粜此方百姓何以仰给昔春秋时诸侯各君其国尚申遏籴之禁今天下一家海内之民皆吾赤子自宜缓急共济现今陕西督臣运米万石赈救山西甚惬朕意岂有坐视邻封乏食反行遏籴之理自今凡邻近郡邑偶遇荒歉即相拯恤毋得各分疆界漠不相关其所当禁者富户规利贩米动盈千万又沿海数省运米出洋玩法网利该督抚提鎭当着实严查禁止至肩负小民贸易度日悉从自便可也着直隶廵抚晓谕邻近平定州等处州县不得禁粜以副朕一视同仁之意并谕直省各督抚通使知悉
又
谕户部山东连年荒旱百姓艰食朕夙夜焦劳已谕巡抚多方赈济近闻兖州等处雨未沾足诚恐小民乏食无以爲生现今粮船未入闸河可乘此时截留漕米以备赈恤尔部酌议截留米石数目及分贮何府州县作速具奏敕谕该抚遵行
又
谕河南巡抚石文焯河南居四方之中地广民庶爲幅员要区素封之家常喜储藏米谷以收居积之利比年连遇荒歉民食维艰贫者逃亡颇衆朕夙夜厪怀思所以安全拯济之道前特遣官往赈务令实心奉行俾穷黎得安袵席河以南数郡虽已得雨河北三府时逾麦秋尚未沾足诚恐小民势难耕种不可不预爲筹画或暂开纳粟准作贡监之例则富室所贮之粟皆得流通出纳於官以为赈恤之用似属有益该抚可即详议具奏又
谕河道总督齐苏勒漕运总督张大有山东巡抚黄炳历年漕船迟滞皆由运河浅阻运河之水全赖山东诸湖蓄水以资灌注近岁诸湖渐就淤积附近居民或占成田地以致水少不能引以济运今宜乘夏秋雨水之时预爲蓄水之计及今不图明年重运必至仍旧艰阻尔诸臣应各留心相度凡沿途近地已经成田者不必追究其未经耕种者当湖水稍落速宜严禁不可仍令侵占至诸湖堤防务须修筑坚固引河闸产务须启闭得宜则湖水深广运河自然流通不竭将来漕艘更无阻滞之虞矣
又拣选保举之内阁中书等官员蒙
赐貂皮缎疋谢
恩奉
上谕尔等黾勉供职顾惜顔面洁已勤愼勿以官职卑微遂自菲薄异日继起大臣端于尔等是赖尔等务须以善爲师忠良是效其奸囬邪曲不识君臣大义委靡怠惰之人断不可学敬之念之
二十一日
谕大学士等孝经一书与五经并重盖孝爲百行之首我
圣祖仁皇帝钦定孝经衍义以阐发至德要道诚化民成俗之本也乡会试二塲向以孝经为论题後改用太极图说通书西铭正蒙夫宋儒之书虽足羽翼经传岂若圣言之广大悉备今自雍正元年会试二场论题宜仍用孝经庶士子咸知诵习而民间亦敦本励行即移孝作忠之道胥由乎此又闻各省乡试房考凡州县官由科甲出身者止许入闱一次夫考官以秉公精鉴识拔文才为主何论曾否入闱嗣後凡遇乡科各省督抚临塲调齐科甲出身之员不论已未分房监临试以时艺一篇其文理优长者为内帘房考荒踈者供外塲执事则分校得人而佳文尽拔矣朕於雍正元年开科广额总欲鼓励人才兴起教化着该部通行直省督抚俾副朕崇教育才之意又内阁九卿等奏
皇上因天时少雨?祷宫中自早至暮未曾进膳
天意感孚甘霖立霈恭请颐养
圣躬照常进膳奉
上谕
上天暨
皇考在
天之灵慈悯朕躬即时昭应朕心焉有不感荷欣庆之理所
奏知道了
二十二日工部议覆给事中永福参奏
行宫等处修理银两应将未经查核之堂司官交部察议奉
上谕此系旧事伊等并不隐匿掩饰既将情由奏明着从寛免其交部察议嗣後凡此等事件俱着查出据实陈奏应治罪者朕即治罪应免罪者朕即从寛若将旧事隐匿掩饰不行查奏经朕查出必从重治罪二十三日奉
上谕今时值炎热人易伤暑非寒冷时可比凡齐集诸臣听择隂凉处饮水坐候门俱洞开令得受风每日三次上食时年老者随便齐集或因暑热以致迟悞朕亦寛恕尔等职司稽察毋得过严此实
皇妣太后仁爱至意尔等务宜仰体倘有舛悞朕惟尔总理事务王大臣是咎命妇齐集处亦照此传知又
谕理藩院
皇妣天性仁慈衆所共知今
皇妣大事外藩公主郡主等蒙古王贝勒贝子公台吉等闻
之自必速来伊等感戴
皇考
皇妣深恩竭诚来谒固所当然但时値炎热蒙古内未出痘者甚多涂间急行人马中暑到京或致有伤则重违
皇考
皇妣之圣心朕亦有所不忍将此传谕蒙古各旗知之伊等
断不可来前者
皇考大事朕曾谕蒙古诸藩令於八月尽间来谒山陵目前正值炎暑着停止前来蒙古王台吉内除未出痘者不必来外应来者於八月尽间来京伊等旗下地方亦属紧要不可疎防来时或扎萨克或协理台吉必留一人办事至公主郡主等闻
皇妣大事有必欲来者亦不可急廹致伤人马着从容前来
又
谕总理事务王大臣贝子允禵原属无知狂悖气傲心高朕屡加训谕望其自知改悔以便加恩但恐伊终不知改而朕必欲俟其自悔则终身不得加恩矣朕惟欲慰我
皇妣皇太后之心将允禵晋封爲郡王伊从此若知改悔朕自疉沛恩泽若怙终不悛则国法具在朕不得不治其罪伊亦难怨允禵来时尔等将此旨传谕知之二十四日奉
上谕曰
皇考升遐之日十四阿哥不获预襄大事无由尽心前朕恭
送
梓宫留伊
陵寝附近汤衆居住俾得于大祀之日稍尽其心又欲保护其身体曾谕副将李如栢若阿哥欲不时往拜
陵寝汝勿听许若遇大祀遵奉朕旨则可令其前往前日太后体中违和朕遣侍卫吴喜朱兰太召之令其速即驰驿前来阿哥行至里许李如栢追而止之吴喜示以部文李如栢以部文内未载谕旨不足凭信将吴喜朱兰太覊候请旨十四阿哥前既不预
皇考大事今又不及预
皇妣大事不得尽其孝道实属伊之不幸即使李如栢不阻其行要亦不能及矣十四阿哥前已降旨封王副将李如栢遵朕前旨执法不回能止十四阿哥之行诚谨可嘉十四阿哥一闻李如栢称奉谕旨即中止不前遵法可嘉再所差侍卫李如栢止之即静候谕旨亦属甚是夫李如栢汉人也能知大义行事果断如此公吴尔占宗室也奉
皇考命守咸安宫将
皇考所交之事不敬谨遵行藏匿
旨意欺罔行私二者相较吴尔占不堪极矣李如栢才具优长行谊笃实向来不逐时趋但知竭力报効
皇考不二其心朕所深知着给与翎子有要地总兵官缺出补用并传谕看守咸安宫大阿哥处之王大臣管侍卫内大臣都统前锋统领护军统领武大臣步军统领等知之俾知大义所在理应守法奉公力改从前朋党恶习
又诸王大臣等奏
仁夀皇太后仙驭宾天
皇上悲痛号踊连辰逹旦水浆不御伏恳
皇上勉抑哀情保护
圣躬以慰天下臣民之望奉
上谕朕谨念
皇考付托重大不惟节哀而且强忍朕於
圣祖仁皇帝大事虽抑制哀衷尚勉尽臣子之道不意复遭皇妣太后之事力实惫矣代朕计者亦谓难堪诸王大臣自应爲朕虑但朕思负荷重大务必节哀强忍保护朕躬以仰体我
皇考
皇妣罔极深恩上慰我
皇考
皇妣在天之灵尔诸王大臣勿过爲朕虑
二十五日奉
上谕除服以前每日伺候清晨亲往
夀皇殿供献
二十六日
谕礼部朕惟尊亲之典首重易名圣善之修必崇显号我
皇妣大行皇太后端庄恭肃慈惠安和奉侍
先皇壼仪茂着诞育冲藐
母道备隆顾复恩周命提义尽寛仁逮下泽洽宫庭谦俭持躬化流禁掖朕继承大统嗣服鸿基方期合万国之懽心奉
慈闱之色养不意遽遭大故
仙驭上升抱痛衘哀感深罔极惟藉显扬之典少申孝慕之
诚允宜稽考彝章荐升
尊諡应行典礼尔部详议具奏
二十七日诸王大臣等奏
皇上日诣
夀皇殿亲奠
仁夀皇太后梓宫悲痛廹切伏惟
皇上两遇大事今又时当盛暑恭恳间隔两三日亲诣一次奉
上谕朕性本质诚不事掩饰前云强忍节哀言实由衷断不至过于哀毁罔恤朕躬欺尔诸王大臣也尔等勿为朕虑但念
皇妣诞育朕躬慈恩罔极今初成服隔日一诣
梓宫亲奠朕实难安按之典礼三次上食俱宜躬亲今止一次恭诣已勉从尔等所请矣每日清晨哭奠尽哀方得少展思慕
父母之心不如是朕不能忍反于朕躬无益倘不胜暑热力不能支亦不勉强即另降谕旨诸王大臣当谅朕此意遵行勿得再奏
世宗宪皇帝上谕内阁卷七

[book_title]卷八
钦定四库全书
世宗宪皇帝上谕内阁卷八
雍正元年六月
上谕二十道
初二日
谕刑部热审减等国朝旧有成例盖念时当盛暑囹圄之地倍觉炎蒸笞杖所加更爲酷烈故特予减等以昭法外之仁迨後日久弊生罪人妄希巧脱胥吏因缘为奸故延日期致逃法网是以停止热审减等之例以杜弊端我
圣祖仁皇帝如天好生凡閲谳章哀矜详慎秋审决囚屡行
停止至每岁夏月必
特沛恩纶监候者寛其刑具枷责者缓至秋凉虽停热审之
例仍寓减等之心恩至渥也朕仰体
圣慈时深钦恤嗣後每逢热审之期仍复减等旧例其监禁重犯亦量加寛恤至情罪可疑及牵连待质人等暂予
保释俟秋後再行拘禁凡内外谳狱衙门一体详慎遵行庶几刑期无刑之意其有故意迟延仍蹈前弊希图漏网者除本犯不准减等外官吏严加议罪尔部即通行直省
初八日
谕兵部进藏及克复台湾有功人员其现在者俱已议叙惟已经身故者未得议叙同爲国家立功之人乃以身故之後不得均沾恩泽朕心深爲悯恻尔部着即酌加议叙着爲定例以副朕褒録有功之至意
又
谕理藩院郭尔罗斯乏食议将隣近札萨克公巴图旗下仓粮拨给散赈等语殊未妥协如将公巴图旗下仓粮拨给将来伊旗下若遇灾旱又将何处米石拨给乎白都纳仓粮颇多即将此米散赈但止给与米粮餬口并无产业何以爲生向者给产业买牲饩之事俱派富户富户苟且塞责所给蒙古之物浮报数倍蒙古并不得实惠科尔沁一旗与其他蒙古不同
太祖高皇帝时首先臣服且爲朕
皇曾祖妣孝庄文皇后
皇祖妣孝惠章皇后之母家世为国戚恪恭巽顺历今百有余年今闻伊属下之人乏食朕心轸恻着即动用正项钱粮三万两往赈再派出大臣一员司官一员往郭尔罗斯旗下将实在穷苦并无牲饩之人查明数目按伊户口足用之数给与乳牛羊只此项牛羊或应买给或应折价令其自置并所派大臣官员尔衙门会同总理事务王大臣速议具奏
十二日户部奏江苏巡抚吴存礼以节年蠲免钱粮六案题请蠲免查得应准蠲免民屯地丁等银外有不应蠲免银一十九万余两但与前奉
特旨蠲免康熙三十三年以前芦课等项钱粮一例应否
蠲免请
旨奉
上谕此民欠地丁等项银七百二十九万六千余两外芦课等项银十九万二千七百两零虽不应豁免但此事历年最久若行催徵穷民必致苦累着一并豁免十三日
谕户部兵部朕惟治安天下欲兵民并得其所必以敷恩减赋爲要比年以来策妄阿喇布坦狂逞逆命发师致讨四川陕西进藏官兵历经险道往返万有余里甚属劳苦朕深悯念其倒毙驮载马匹价银及口外沿途与西藏留驻兵丁续补驮马价银着悉免追赔又西陲军兴以来民间急公趋事供应差役实厪朕怀闻陕西甘肃二属各州县卫所地丁银两每钱额外徵收三厘米每斗额外徵收三合以爲备荒之用此项徒有加赋之名而无赈济之实着自雍正元年始将额外徵收银米永行停止如有旧欠亦悉予蠲除尔部即速行文该督抚遵谕奉行务俾均沾实惠以副朕笃念兵民至意十四日户部奏苏松等处漕船过淮违限各官议处奉
上谕年来因雨泽歉少河内水浅以致运白漕船过淮违限运官等从寛免革职着该部将现议内有类此事者亦以免议具奏
十七日
谕工部据河南巡抚石文焯奏称黄河南岸中牟地方河堤冲决近嵇曾筠从河南来朕问河南黄河形势伊所奏尚明白即着嵇曾筠前去伊若知有谙练河工之人着奏闻带去再八旗汉军现任官员捐纳候选及诖误革职各员有情愿往河工効力者令其作速递呈该部尽数查开交与总理事务王大臣将家道殷实人材可用者挑选十人引见朕派出四五人交与嵇曾筠带往嵇曾筠到河南时将此决口作何堵筑之处与河南巡抚石文焯总河齐苏勒公同商议即速修成决口以下州县被冲人民应赈济者亦即速赈济毋致失所河南预备河工钱粮自来无多此项工程即将布政司库正项钱粮动用工完之日查核销算派出人员至河工时如果効力勤劳有河员缺出应保奏者即行保奏补授若无缺出则具题议叙再将谙练河务者常留数员於工上自於紧急工程有益
二十日礼部题请
勅谕廷臣详议
母后配
庙典礼奉
旨总理事务王大臣内阁九卿翰林院詹事科道详查典礼确议具奏廷臣遵
旨会议敬考古今典礼恭请
四后同祔
圣祖庙
尊谥并加仁字奉
上谕朕惟
母后升祔
太庙大典攸关欲伸臣子之孝思必凖前代之成宪务得情理允协乃可昭示万年诸王大臣等奏请
四后同袝
太庙引据宋朝太宗真宗四后祔庙之礼朱子及有宋诸儒皆以爲允当览奏既得展朕孝敬无穷之心复合前代斟酌尽善之典不觉悲慰交集恭惟
孝诚仁皇后元配
宸极
孝昭仁皇后
孝懿仁皇后继位中宫
孝恭仁皇后诞育朕躬母仪天下按先儒祔庙之议一元后
一继立一本生以次并列今
母后升祔位次当首奉
孝诚仁皇后次奉
孝昭仁皇后次奉
孝懿仁皇后次奉
孝恭仁皇后如此庶於古礼符合而朕心亦安矣
二十一日奉
上谕贝子丹忠实心効力朕不忍违其遗本所奏是以将伊家眷及属下之人俱交与四川提督岳锺琪量加养赡安顿朕富有四海以天下爲家岂有利其所属之人之理今据侍郎常夀代亲王察汗丹津奏称丹忠系伊亲侄请将所遗属下归并兼管词意恳切着将丹忠属下俱赐与察汗丹津管辖其一应人口着岳锺琪委员会同札萨克一二员查明数目令回原游牧之地居住务俾各得其所勿致扰害至丹忠属下寨桑等素着勤劳亦着岳锺琪委员查明造册送部俟秋凉时朕令伊等来京量加恩赏
二十二日河道总督齐苏勒奏报河岸决口奉
上谕所奏中牟县属黄河南岸河水漫决前据石文焯摺奏朕遣兵部侍郎嵇曾筠选员与伊一同前往至河南将决口堵筑之处会同河南巡抚石文焯河道总督齐
苏勒商酌动藩库正项钱粮速筑告竣已降谕旨至该督所奏山旴高堰一带临湖堤工恐河水下注泛溢复以黄河北岸关系运河作速加筑保护知道了今正值雨水之时该督带领河员加意防护毋得疎忽二十三日
谕总理事务王大臣朕前曾谕将江西省尾帮船粮截留山东二十万石以备赈恤今闻东省百姓食米维艰凃天相囘京奏称路过东省民间米谷甚少山东巡抚并未具题朕念江西尾帮船只须八月间方到彼时已及秋收恐此际百姓乏食着总理事务王大臣户部与凃天相速行会议具奏
二十五日刑部等衙门奏冯子直因奸杀死阿尔兔奸妇莫灵克知情应凌迟处死奉
上谕因奸杀死亲夫知情未曾动手之妇人莫灵克拟以凌迟处死如帮助奸夫杀死亲夫及本身自杀亲夫者又当作何治罪大学士会同三法司查明律文酌议具奏二十六日兵部议奏未经出口兵丁其倒毙马匹仍令赔补奉
上谕保定府城守尉所属满洲兵丁古北口提标緑旗兵丁虽未出口亦勤劳四载有余若仍令赔补马匹朕心不忍着俱从寛免
二十八日
谕吏部兵部三年举行大计五年举行军政其居官优者列爲卓异劣者分别轻重置之八法所以澄叙官方劝善惩过典至重也朕思卓异八法所举所劾不过十数人而平等供职不列举劾者尚有多员如文官仓库之盈亏办事之能否武官骑射之优劣训练之勤惰皆未填注考语是考课羣吏尚有遗漏之处也嗣後大计军政除卓异八法照旧例举行外其平等官员文职自知县以上武职自守备以上俱於大计军政之年令督抚提镇注明考语造册报明吏兵二部务期秉公核实不得徇情任意颠倒是非尔等?议具奏
又
谕户部各仓监督俱系限年满汉一同更换立法最善前任若有未清後任岂肯接受所以稽钱粮之出入而除亏空之弊端也查通州坐粮厅有通济库每年动用轻賫等项银数十万两关系钱粮亦属紧要而坐粮厅一差并无年限更换或满员陞转则更满员或汉员陞转则更汉员满汉参差更换彼此牵制回护势难彻底清查况在任日久倘有亏欠必至积累增多更难清理尔部可将通济库钱粮逐一确查务期明晰其坐粮厅一差嗣後或限二年或限三年满汉一同更换庶接受之际不至含糊而弊端亦不至久而益深也尔部即确议具奏
二十九日奉
上谕奉天地方乃我国家啓祥之所甚属紧要朕前诣奉天闻地方人言论悉知兵丁差役烦多不能休息之处曾降谕旨令将军唐保住将无用塘哨悉行撤退唐保
住虽将无用塘哨撤退而将军副都统於定额亲随兵丁之外多带百余人省城官员又各带其子弟因而属员效尤各多带兵丁以致应差乏人兵丁仍多劳苦又於枪手中以选择熟练之人爲名每城调取二三十人田猎夫省城相隔遥远往返人马俱疲再自山海关以至广宁皇庄头三百有奇止交笔帖式领催等微末人员驻劄中後所催徵钱粮办理事务以致交结匪类粜卖官粮渔利入已且自中前所至锦州义州广宁等处相隔二三百里词讼案内干连之庄头地方官调取抗不赴审即使到案亦抗不遵行以致案内干连之人每多苦累再人命案件呈报地方官之後虽相距数百里亦必俟笔帖式领催检验炎暑日久难以凭信则百方检验惨不可言朕之所闻如此从前虽每年派卿员前往管辖庄头因不实心办理於地方并无裨益应遣大臣一员驻劄於宁远锦州大陵河等处地方令其料理一应公务管辖里长猎户遇有词讼事件会同地方官审结此所遣官员应令驻劄何处着领侍卫内大臣等兵部总管公同详议具奏
又
谕内阁朕惟人才难得务在矜全器使之道寸长即録每见外任文武官员一经督抚提鎭缘事参革纵有才堪効用之人终身废弃不能复用朕甚惜焉嗣後外任官员除特参贪酷外其因公诖误降革解退之员将任内钱粮案件完结之後文官或吏才不足文学可观虽不能临民治剧尚堪以京职自効武职或有年力精强人材骑射足备驱使各自揣度本身分量尚可用者许其亲赴都察院具呈着都察院十日一次彚题代爲陈奏朕当试其所长有可取者弃瑕录用以示朕怜惜人才至意
又
谕内阁凡旗员爲外吏者每爲该旗都统参领等官所制自司道以至州县於将选之时必勒索重贿方肯出结咨部及得缺後复遣人往其任所或称平日受恩勒令酬报或称家有婚丧等事缓急求助或以旧日私事要挟至五旗诸王不体恤门下人等分外勒取或纵门下管事人员肆意贪求种种勒索不可枚举以致该员竭蹶馈送不能洁已自好凡亏空公帑罹罪罢黜者多由於此嗣後如有仍蹈前辙恣意需索等弊许本官据实密详督抚转奏督抚即据详密奏倘督抚瞻顾容隐即许本官封章密揭都察院转爲密奏倘又不爲奏闻即各御史亦得据揭密奏务期通逹下情以除积弊外任旗员勿得隐忍畏惧朕不治以干犯举首之罪着通行八旗直省督抚徧谕内外旗员知悉
又
谕理藩院塞外居住之八旗察哈尔蒙古护军骁骑之器械三年查看一次而前往之护军参领骁骑参领等骚扰蒙古勒索马羊等物其三年一往比丁之官员亦有勒索之处朕所洞悉再察哈尔蒙古内未曾出痘者甚多若来京挑选护军倘遇出痘恐有损伤嗣後察哈尔八旗护军缺出即着察哈尔总管副总管参领等公同阅看人材可用者挑补其挑补之护军俟三年查看军器时从京中奏派大臣一员前往查看军器将所挑之护军一并验看其三年比丁亦照外省例交与该总管等详查明白将比过丁数造册送各该旗都统则衆蒙古无骚扰之患亦无往返京师之事於伊等大有裨益着八旗蒙古都统管侍卫内大臣前锋统领护军统领公同议奏
三十日奉
上谕朕去年亲閲京通各仓虽有积贮但京师人民聚集食指浩繁米粮关系重大储备不可不多查有漕各省惟湖广江西产米最广近年盛京年岁丰收米价亦贱此三处酌量动正项钱粮采买数十万石雇募民船运送来京大有裨益着怡亲王隆科多会同确查作何采买运送之处详议具奏
世宗宪皇帝上谕内阁卷八

[book_title]卷九
钦定四库全书
世宗宪皇帝上谕内阁卷九
雍正元年七月
上谕共二十六道
初六日
谕八旗都统等八旗世袭佐领及世职官员有年幼者於供职之处未曾历练若不令人指敎何由谙习规矩以底於成就嗣後凡十六岁上朝之佐领着委令一员率领指敎俟四五年後再令其自行供职其十八岁上朝之世职亦令委员指敎俟三年後再令其自行供职将此通谕八旗都统等各当尽心敎育一体遵行初七日
谕礼部国家祀典必贵洁诚
先农坛每岁展祀且为亲耕耤田之所最宜清肃旧制围墙内有地一千七百亩以二百亩给坛户种植五谷蔬菜以供祭祀余一千五百亩每年交租银三百两以备修理闻康熙四十年间内务府拨给园头耕种粢盛蔬菜无所从出惟向市井采买殊非洁净精诚之意今着园头清还地亩仍给太常寺坛户耕种以供祭祀之需余地一千五百亩着将内外围墙查明丈尺每种地十亩估计令其修墙若干务期加谨葺护毋致倾坏每年将满汉太常寺少卿派出一员不时稽察庶坛壝清洁祀事更加虔谨矣
又
谕工部贡院内应用桌椅等器向俱五城借用民间之物颇为扰害用过给还之时又被蠧役多方勒索以致各寺庙及买卖人等种种苦累此等应用之物当交与工部备造一分俟考试之年取用事竣交回部内加谨收贮若典守人员懈怠以致毁坏遗失即令赔补数年後将旧物更换则桌椅等器全得整齐小民等亦免衙役勒索之苦此虽系小事该部大臣理应留心办理若诸事漫不留心只图侥幸保全官职朕前岂能侥幸何益之有今特降谕旨勿谓朕躬亲细事转相窃笑也该部议奏
初八日户部遵
旨议覆遣官往
盛京江西湖广采买米粮奉
上谕南方差汉御史或给事中一员动正项钱粮买米雇覔民船运来此项米石买毕即行起运赶上漕船可以先到即先来如其不能在何处遇见即随便行走此系官买之米若交与地方官恐派累小民亦未可定不必交与地方官运送着派同知通判等官一员协同买米之员管运到京武职内派守备一员押运到淮之日总漕处派守备一员更换盛京差满官一员去近据内府佐领等奏称现今庄头等将窖米一十一万五千四百八十四石粜卖一半其余一半米石暂行存贮俟得新粮於次年粜卖再库内现存银内留下七千五百余两其十万两交与何处请旨此派去之员一到盛京将锦州等处将军府尹所管内府佐领所存米石查看总数於近海口处兑十万石即将内府佐领等所存库银动用雇覔民船装运如仓内现存米石数目不敷动盛京钱粮买米运送再天津卫系总会之所理应修建仓厫其应建几仓之处八月间送
梓宫时尔等面传谕旨与直隶廵抚着直隶廵抚会同天津
总兵官定议具题建造
初九日
谕户部兵部从前商人王纲明因亏空铜斤银两具呈愿采买两江浙闽湖广五省营驿马匹於每匹额价内节省三两填补亏空後五省以王纲明所交之马疲瘦不堪易於倒毙题请仍自行采买每匹扣银三两交部为王纲明补垫亏空此事虽行已数年但各省采买额价不敷不能采买臕壮营驿之马恒至倒毙以致地方官员岁有赔累况商人王纲明亏空银两与各省地方官员何涉而代为补垫除从前五省解部补垫银两外以
後每匹扣银着俱行豁免其王纲明尚欠铜斤银两若干该部作速查明着落王纲明等名下作何清结之处另行议奏
又内阁覆奏折本内兵部议给大臣官员等廕生奉
上谕郎图善代达福铿特胡世屯大成俱着给与三品廕生伊等承袭祖父高爵其子孙习於安逸未必即能効力行走若给伊等一二品廕生以员外郎主事用恐不能称职与其被堂官参革不如给与三品廕生补用令其学习行走岂不甚便如将来任事果优彼时朕自有加恩之处此正朕成就伊等之意并非吝惜一二品廕生而不给与也尔等传集伊等宣谕朕意否则徒生怨言且嗣後之効力人员反生懈心矣
十一日
谕内阁朕前降谕旨因年羮尧奏称赵之坛情愿捐银一万两往布隆吉尔地方筑城効力朕念赵之坛系功臣之後若伊才具不克胜知府之任道员事简易办欲捐银议叙以道员用可听其効力若赵之坛才克胜任即仍留知府用现今赵弘爕亏空库银三四十万两交与赵之垣料理又何必另外捐银此朕施恩之意也况年羮尧启奏筑城已有张连登王之枢等可以竣事今复遣往効力议叙似又开一捐例断不可行若布隆吉尔筑城张连登等所捐之赀不克完工令年羮尧密摺具奏再将情愿効力者发往此朕之谕旨也尔等票签全不符合将朕紧要语句俱行遗漏总之大学士等不肯尽心办事及至错悞在乾清门免冠谢罪甚属非体尔等俱系
圣祖仁皇帝委任大臣
圣祖仁皇帝天纵生知兼之临御日久诸事精熟尔等舛错
之处全赖
圣祖仁皇帝改正所以不至悞事今朕临御之初内藉大学士外藉督抚提鎭尔等理应诸事勤愼尽心协办如前日本上落去一字事虽甚小然不得谓小事便可轻忽
写本虽系中书之事尔等肯用心细閲自无错悞若大学士诿咎於学士学士诿咎於侍读侍读诿咎於中书则朕亦可诿咎於大学士诸事错悞令天下人疑朕与大学士俱不看本岂不可耻又如前日蔡珽所奏之事即系年羮尧奏过之事尔等又票该部议奏朕疑其事
或有异同照签批发及观部议仍是一事可见漫不经心此等之处大学士既不详看学士等亦应详看何一同玩忽至此朕若亦如尔等玩忽督抚本章概批依议
用人一途听之九卿随意保举岂不省事但尔等可以负朕朕何忍负我
皇考之深恩乎况朕於尔等陈奏虚心采纳并未有偏执之处朕非文过饰非之人人非圣贤孰能无过尔等果能指摘朕过朕心甚喜君子之过也如日月之食人皆见之及其更也人皆仰之改过是天下第一等善事有何
繋吝以箝结为老成以退诿为谨愼非朕所望於尔等之意总之三年之内将向来怠玩积习务须尽改倘仍付之膜外不肯改易不特国法难宥即天理亦所不容矣
又
谕户部朕惟治民之道在爱养民力盖民力寛舒则元气自复此裕阜之要务也山东山西河南三省连年田稼歉收朕轸念穷黎已发帑赈济复将现年钱粮尽行缓徵而历年民欠带徵之项若仍行追比缓新而徵旧与兆姓终无裨益目今时雨沾足秋禾滋茂登获在望俾耕凿小民终岁无催敛之烦家室有盖藏之庆则力既有余输将亦易来年自必急公完赋尔部将山东省康熙五十八年至六十一年分年带徵未完钱粮山西省康熙五十六年至五十九年分年带徵未完钱粮河南省康熙五十九年至六十一年缓徵钱粮作速行文三省巡抚俱着停徵一年务使里井沾恩吏胥无扰以副朕爱养民力之意尔部即遵谕行
十二日
谕户部朕自临御以来勤求民瘼事无钜细必延访体察务期利民而於徵收钱粮尤为留意惟恐闾阎滋扰此念时切於怀如江西省有漕米各州县运粮到省又自省仓搬上军船故有脚耗扒夫修仓铺垫等项编载全书历来支给已久自康熙二十三年部中误駮不准支给行令追还嗣後一例驳追究无完解至三十四年
圣祖仁皇帝特颁谕旨将从前已经支给者俱免追赔恩至渥也至康熙三十八年部议又以脚耗与扒夫等项分晰未清仍令扣追不知脚耗乃贴运之总名扒夫等项乃支给之细数实一事非两项也自康熙三十八年至今已二十余载应追银五十一万余两米六十一万余石积累增多究无完解追比日久官民均受其累朕知之甚悉特谕尔部将从前积欠尽免追赔向後准其支给副朕加惠黎元体恤有司之意
十三日奉
上谕都统前锋统领护军统领副都统内颇有家计艰窘之人顷者外省副都统等既已酌给亲丁坐粮将如何酌给伊等坐粮之处着总理事务王大臣等会同兵部议奏
又
谕仓场侍郎粮运关系国储必须遄行无阻始得及早抵通自扬村至通州河道多有淤浅粮船起剥每至耽延以致回空冻阻并误新漕着该督严饬坐粮厅查看河道有淤浅处作速挑濬深通毋使阻滞并知会天津总兵官用心催赶且天津一带地方向有贩卖私盐等弊粮船不许停泊火速趱行直抵通州至抵通後速行起卸交仓毋得需索抑勒苦累军丁朕去年亲自閲仓知漕粮过坝一昼夜可五万袋可见交缷甚易尔等加意督催务使空船早得回南新漕亦可无误漕运一事朕亲身閲历纎悉洞知尔等倘不尽心料理或因勒索致有迟延责无所诿
十四日
谕礼部朝鲜国归顺我朝以来恪尽藩职进贡年久在
太宗文皇帝
世祖章皇帝
圣祖仁皇帝时屡次施恩将伊国贡物减免今所贡礼物尚多此内若有可减去者尔部会同内务府确议具奏再加减免以纾朝鲜民力
又
谕朝鲜国使臣密昌君李樴尔朝鲜国王启疆东土於我
太宗文皇帝时诚心豫附恪守藩封我
太宗文皇帝
世祖章皇帝视同一家恩施优渥尔国王祖父亦能仰承厚
泽奉职惟谨百年於兹矣我
圣祖仁皇帝化成久道万国来王念尔国君李焞幼缵嗣服克绍前猷权不下移惠能抚衆数十年来职贡匪懈用是
隆恩异数宠眷有加賫予便蕃贡物频减病则赐之以珍药
殁则锡之以荣名
特遣近臣优颁奠吊今朕缵承大统尔嗣王李昀遣尔恭进贺表朕嘉尔嗣王忱悃肫笃又念尔系嗣王宗族特行召见以示优礼尔归告尔嗣王继乃祖父之绪夙夜黾勉愼守纲维毋替厥服长为屏翰不忘恭顺克殚忠诚朕必体
列圣怙冒弘仁俾尔远藩保安全於永久
十五日奉
上谕钦差出京沿途地方官向有馈送督抚派於州县州县派於里民朕深知此弊於散赈催漕看河各钦差大臣官员出京时皆逐一谆谆告诫不令骚扰地方官民但恐阳奉隂违又恐地方官畏惧以不敢忽略钦差之故仍蹈前辙且差去之大臣官员即能洁己自持而随从人役未必尽能遵奉至钦差事毕回京之後督抚或借钦差公费名色开单分派州县州县不敢问其虚实州县转派里民里民不敢争其多寡甚至以科派赢余或填亏空或充节礼种种弊端深可痛恨着各省督抚於钦差经过之地即将所发上谕大张告示遍贴通衢嗣後钦差务期恪遵训谕严束人役毋得骚扰地方需索馈送如钦差本无需索州县官借名私派里民及暗加火耗者着即指名题参至督抚身为大吏尤宜亷洁率属倘有扶同苛派致扰民生者一经查出决不姑贷十六日奉
上谕看来下五旗诸王将所属旗分佐领下人挑取一切差役遇有过失辄行锁禁籍没家产任意扰累殊属违例
太祖
太宗时将旗分佐领分与诸王非包衣佐领可比欲其抚循之非令其扰累之也从前朕之伯叔为诸王时虽渐失初意尚未过甚至朕兄弟辈所分包衣佐领之人既少而差役复多因而不论旗分佐领包衣佐领一概令其当差其余诸王遂亦从而效之或有不肖王等因渔色
之故多毙人命人所共知且护卫等尚无不奏而擅行革退之例如此日流而下则五旗之人竟有二主何以聊生所关甚大嗣後仍照旧例旗分人员止许用为护卫散骑郎典仪亲军校亲军或诸王挑取随侍之人或欲令所属人内在部院衙门及旗下行走者兼管家务或需用多人以 供差役或补用王府官职或令随侍子侄着列名请旨将奉旨之处知会该旗都统等令都统等覆奏其旗分人员不许擅行治罪必奏闻交部如不请旨断不可也倘有仍将旗分人员妄行扰累令其多供差役兼管散职着该旗都统等奏闻若都统等隐匿瞻徇一经御史参劾即将该都统等治罪
十七日
谕大学士等史书务纪其真而史才古称难得盖彰善瘅恶传信去疑苟非存心忠厚学识淹通者未能定得失於一时垂鉴戒於久远也有明一代之史屡经修纂尚未成书我
圣祖仁皇帝大公至愼之心旌别淑慝务期允当惟恐几微未协遂失其真郑重周详多历年所冀得良史之才畀以编摩之任朕思岁月愈久考据愈难目今相去明季将及百年幸简编之纪载犹存故老之传闻不远应令文学大臣董率其事愼选儒臣以任分修再访山林绩学之士忠厚淹通者一同编辑俾得各展所长取舍折衷归於尽善庶成一代信史足以昭示於无穷着将满汉大臣等职名开列具奏
又
谕工部沿河州县向有额设河夫自百名至数十名不等兴工则并力濬筑工停则分遣巡防损者随补塌者随培修抢拥护俱系熟谙夫役故虽偶有冲决不能为患近闻管夫河官侵蚀河夫工食每处仅存夫头数名遇有工役临时雇募乡民充数塞责以致修筑不能坚固损坏不能堤防冒销误工莫此为甚嗣後着总河及近河各省巡抚严饬河道不时稽查按册核实禁絶虚冒
倘有仍前侵蚀贻误河防者即行指名题参
十八日工部奏销永定河刘乂口挑浅及京口营整理船桅等钱粮奉
上谕所奏甚不明白若从前所议非是即当於此本内直陈其非是之处今不行直陈是徒欲市恩邀誉而已凡办理国家事务君臣务须一体假使君有未是而臣居其是或君居其是而臣有未是此皆足贻笑於天下可将此事详察议奏
又御史汤之旭条奏律例欵项请
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 09:39:45-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
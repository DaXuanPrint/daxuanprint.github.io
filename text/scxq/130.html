<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,巻一,巻二,巻三,巻四,巻五,巻六,巻七,巻八,巻九,巻十,巻十一,巻十二,巻十三,巻十四,元诗体要全文在线阅读,元诗体要全文在线下载,大玄古籍书库">
<meta name="description" content="十四卷。明宋绪编。(生卒年均不详)辑。宋绪字公传,余姚(今浙江余姚)人,成祖时,预修《永乐大典》。当时被征同邑五人有宋孟岳、赵肤迪、朱德茂、张廷,书成后,都授官职,只有宋绪独自辞归。著有《元诗体要》。此书为元诗总集。共十四卷,收录了有元一代诗作,分为三十六体,并在每体之前写了一段有关的说明。卷首有明宣德八年(1433)邓林序。卷一为四言体、骚体、选体、乐府体、柏梁体;卷二为五言古体;卷三为七言古体、长短句体;卷四为杂古体、言体、词体;卷五为歌体、行体;卷六为操体、曲体、吟体、叹体、怨体;。卷七为引体、谣体">
<title>元诗体要_宋绪_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">元诗体要</span> <br/>
          作者： <span class="inputVal" id="bkauthor">宋绪</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">诗词戏曲,诗集,完结</span> <br/>
          字数： <span class="inputVal" id="bknum">[book_length]104903</span> <br/>
          说明： <span class="inputVal" id="bkdec">十四卷。明宋绪编 (生卒年均不详)辑。宋绪字公传,余姚(今浙江余姚)人,成祖时,预修《永乐大典》。当时被征同邑五人有宋孟岳、赵肤迪、朱德茂、张廷,书成后,都授官职,只有宋绪独自辞归。著有《元诗体要》。此书为元诗总集。共十四卷,收录了有元一代诗作,分为三十六体,并在每体之前写了一段有关的说明。卷首有明宣德八年(1433)邓林序。卷一为四言体、骚体、选体、乐府体、柏梁体;卷二为五言古体;卷三为七言古体、长短句体;卷四为杂古体、言体、词体;卷五为歌体、行体;卷六为操体、曲体、吟体、叹体、怨体; 卷七为引体、谣体、咏体、篇体、禽言体;卷八为香奁体、阴何体、联句体、集句体;卷九为无题体、咏物体;卷十为五、七言近体;卷十一、十二为七言近体;卷十三为五七言排律体、五六七言绝句体;卷十四为七言绝句体、拗体、侧体。集中所收虽误有唐人之诗,体例亦不统一,然去取颇有鉴裁。邓林序称:“绪深于诗,故选诗如此之精”,实非溢词。然据《四库全书总目》所载 《元诗体要》并非全书,仅存六卷。此书有 《四库全书》 本。</span> <br/>
          封面： <span class="inputVal" id="bkimg">Z_19861.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]元诗体要
[book_author]宋绪
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]诗词戏曲,诗集,完结
[book_length]104903
[book_dec]十四卷。明宋绪编 (生卒年均不详)辑。宋绪字公传,余姚(今浙江余姚)人,成祖时,预修《永乐大典》。当时被征同邑五人有宋孟岳、赵肤迪、朱德茂、张廷,书成后,都授官职,只有宋绪独自辞归。著有《元诗体要》。此书为元诗总集。共十四卷,收录了有元一代诗作,分为三十六体,并在每体之前写了一段有关的说明。卷首有明宣德八年(1433)邓林序。卷一为四言体、骚体、选体、乐府体、柏梁体;卷二为五言古体;卷三为七言古体、长短句体;卷四为杂古体、言体、词体;卷五为歌体、行体;卷六为操体、曲体、吟体、叹体、怨体; 卷七为引体、谣体、咏体、篇体、禽言体;卷八为香奁体、阴何体、联句体、集句体;卷九为无题体、咏物体;卷十为五、七言近体;卷十一、十二为七言近体;卷十三为五七言排律体、五六七言绝句体;卷十四为七言绝句体、拗体、侧体。集中所收虽误有唐人之诗,体例亦不统一,然去取颇有鉴裁。邓林序称:“绪深于诗,故选诗如此之精”,实非溢词。然据《四库全书总目》所载 《元诗体要》并非全书,仅存六卷。此书有 《四库全书》 本。
[book_img]Z_19861.jpg


[book_title]提要
钦定四库全书　　　　　集部八
元诗体要　　　　　　　总集类
提要
【臣】等谨案元诗体要十四卷明宋绪编绪字公传以字行余姚人成祖时预修永乐大典时同邑被徴者五人及书成宋孟岳赵肤迪朱德茂张廷皆授官绪独辞不受是集録元一代之诗凡为体三十有六各体之中或以体分或以题分体例颇不画一其以体分者选体别于五言古吟叹怨引之类别于乐府长短句别于杂古体未免治丝而棼其以题分者香奁无题咏物既各为类则行役边塞赠答诸门将不胜载更不免于挂漏又第八卷杨维桢出浴絶句实唐韩偓七言律诗后四句采録亦间有疎舛然去取颇有鉴裁自明以来传本颇稀此本为秀水曹溶家所藏书中间有缺叶既无别本可校今亦姑仍其旧焉乾隆四十三年三月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆费墀

[book_title]巻一
钦定四库全书
元诗体要卷一　　　　　明　宋公传　编
四言体
四言最古经史韵语二南之前有矣其经圣人所删者岀自闾巷谓之风岀自朝廷谓之雅用于郊庙谓之颂而有赋比兴之分焉后人摹拟虽多终不得其情性之真今特择其近似者置诸卷端使学者知诗之所自
孔林图
集贤待制周侯能修礼于孔林侍读学士商公图之史官掲奚斯诗之
峩峩尼山蔽于鲁邦笃生圣人维民之纲尼山之下有洙有泗有蔚孔林在泗之涘维彼圣人教之诱之凡厥有民则而效之维彼圣人覆之载之凡厥有民敬而爱之既诵其言亦被其服孰秣其马于林之侧既诵其言亦履其武孰秣其马于林之下六辔既同周侯之东荐之侑之圣人之宫其音洋洋其趋跄跄其临皇皇圣人允臧商氏图之式昭其敬载瞻载思罔不由圣
味经堂【虞集】
国子祭酒鲁公伯子翚父作味经堂自为记以朂其子逺公尝命逺从予游故赋此诗
维昔圣有子过庭学礼学诗诏之丁寜面墙之窒繇不知味亲能使学不能使嗜观于德容听于德音咏歌周旋实恱我心邈乎千载圣徃言在舍而不求匪罔斯殆畏友翚父穷经笃行既有诸躬思贻厥成既菑既畬俾稼之食既畋既渔俾鼎之食作堂高明曰子逺来吾经在兹逺其味之始于虚羸匍匐来食茹荤饮水以御朝夕穷人得归自我父师俛焉斯文老至不知煌煌灵芝如彼嘉玉薄言采之在彼中谷南阳之人来詹来言君子岂弟宜其后昆
周待制致乐堂【掲奚斯】
有堂渠渠在番之区维周夀母式燕以娱渠渠有堂在番之阳维周夀母式燕以康斯堂何有有兰有芷垂佩蕋蕋维周之子斯堂何有有兰有荪垂佩申申维周之孙曰烝曰尝孔时且具维甘维旨承于夀母母曰寜只福禄凝只升斯堂只我心平只母曰嘉只福禄遐只升斯堂只我心和只
致乐堂
致乐堂者集贤待制周君奉母之所也蜀郡虞集为赋诗曰
翼翼斯堂有阃有房夫人来居既来既舒既好既寜载燠载清言防于门以冩我诚有齐其马有伉其轩为子来者允贵且贤贵容舒迟贤有令仪尔因尔宗先君之思翕尔兄弟具于嘉防我饮我食先君之子诗言柔温礼言着存我抚我惠先君之孙乐哉谁氏维周夀母畴克致兹周南仲子君子善颂文则多有又永歌之以导燕喜
柏堂【掲奚斯】
栢堂为刘母熊夫人作也夫人有淑德年二十五而寡守志不嫁有子曰观又贤作堂奉其母请名于太史氏谓之栢堂而作是颂
郁彼北堂言树其柏其栢嶷嶷维木之特柏之始生于彼高陵雨露其凝金石其贞柏之既成凤臆鸾膺言树斯庭霜雪是慿霜雪浩浩其栢矫矫有美君子而弗偕老其叶栾栾其节桓桓其居安安永世式观我堂既构我栢既茂天锡眉夀保艾尔后
骚体
骚辞楚之声也始于屈原南国宗之为词赋之祖【缺】其幽忧愤悱所以变风雅者也后人效之故有招隠士山中人望终南鱼山秋风等作然亦不及于古盖今取其近似者録之
白云【刘因】
白云凝情兮佩月光白露结采兮明幽芳众星皎皎兮水波不扬渺予思之若遇兮耿在目兮而不忘音容着兮形无方肃予中立兮四无旁子母归来兮山高水长
又
白云高飞兮杳不可寻灵风长往兮声不在乎幽林皎月东生兮忽西沈鹤何逝兮遗之音予思未及兮实懐我心儵万里兮捐所歆旷同游兮啓云襟子母归来兮山幽水深
云山【王士熈】
山氲氲兮出云又泠泠兮以雨倐日出兮云飞山青青兮极浦横浮云兮水粼粼搴杜若兮采白苹葺荷宇兮桂为栋临江臯兮怅懐人
子陵钓台【卢摰】
云山苍苍兮烟木稠石瀬潺潺兮江水流故人兮冕旒先生兮羊裘使人皆先生兮谁其伊周使人不先生兮谁其巢由可仕止乆速兮舍圣人将焉求清风一丝兮岂为名钩蕉黄荔丹兮香火千秋岸下几篙兮荣辱之舟先生一笑兮白云收
福源精舍【李孝光】
采舟兮涣涣风将起兮无岸渚花兮白红若有人兮为粲相我乐兮未殚时几何兮日旰极浦兮水深下有兮龙吟洞箫作兮波浪涌送将归兮于南谅佳人兮未逺令我思兮何心飔风兮吹人曾波兮粼粼掇芳草兮寄逺与我期兮阳春
洞庭迎送神【陈泰】
我岁晏兮北行黯维舟兮洞庭诣灵均兮神宇女巫进兮告情击鼓兮坎坎心驰兮目短灵惝怳兮有无思【缺】防兮母逺
又
脩门兮延伫灵将动兮私语羣龙兮吹云森天矫兮树羽击鼓兮咽咽灵飚兮飞旋垂玉珥兮服映纮綖兮华毂纷进拜兮主臣心夷犹兮平陆
又
我所悦兮霞觞俨将进兮翺翔盼灵光兮怵惕灵慰我兮清扬酾酒兮苾椒荃蕙兮为殽灵饮此兮冝夀配南箕兮参北斗介下土兮景福侑皇风兮永乆
又
灵既醉兮日暮緑烟生兮南浦灵之囬兮彤裳蜼为文兮螭章幽櫺兮闭夕窈窕兮望不极耿谁告兮灵辞羌【缺】　兮余思湘之濵兮有芷南风兮来归
选体
选起于苏李之五言经梁昭明所选者谓之选诗【缺】去古未逺犹有雅颂之遗响焉今择其委曲【缺】顺有闗世教可为后学矜式者録之且以见古作者之难得也
古意【吴敬庭】
隂阳有代谢寒暑相推移人生百年内行乐当及时昔日犹朱顔今日生白髭所以遗世事饮酒不复辞【缺】南【缺】下千载真吾师
古意怀贡侍御【黄清老】
娉婷二八女絶色妙难尽新妆薄铅华照影脩竹下盛年事夫壻锦玉耀精舍虽非伯鸾妻惓然惜春夜琴余月当轩黙黙倚风榭寄语东家儿红顔莫轻嫁
拟古【徐天倪】
皎皎机上丝织为游子衣游子荡风尘素衣化成缁风尘不可避四顾将何之岂不念洁白徒重翟子悲朂哉如澣濯河水清且漪
又
娉婷闺中女天质知自爱空懐苹藻心日月苦行迈蹇修意良勤迟迟如有待未嫁庸何伤失身将重悔
又
婉娩自结髪伉俪情谊深夫征日易乆鱼雁成消沉自怜镜中貌衰白将骎骎有衣为谁薫有花为谁簪顾影虽无俦秉心犹断金青天悬明月照影不照心
效古【黄溍】
上山防明月下山月相随月岂知我爱我行自见之故山日巳逺故人不可思殷勤谢明月愿尔无时亏
又
击石乃有火石火光不扬攀天亦有路天高路何长嵯峩万古云下覆歌哭场富贵诚足多贫贱不可忘
又
女美众所悦士穷世所轻轻重安足言泥尽水自清淮隂初寄食曲膝胯下行季子黄金多妻嫂来相迎自古巳复然叹息空呑声
又
落花随风吹各自东西飞花飞既不息水流复无极同生不同归能勿异顔色木生则有枝豹死则有皮悠悠歧路间多言亦奚为
又
饮酒莫尽醉尽醉无余欢读书莫吊古吊古多悲酸萧艾蔽中野白露摧芳兰凤饥不得食鸱枭食琅玕去去复去去采芝青云端
止言【赵半间】
苏张舌如防危人亦危身期期周御史千载称直臣清谈每败事谐谑良损神田翁有斗酒招手聚比隣所言惟桑麻语语不失真
书事【白仁夀】
太羮元无味大章本希音音繁入人耳味美适人心是以保身难惴惴如临深百战茍一失勇气未足钦今若不学古后何法于今
书懐【王性存】
九秋夜气肃明时见休征泰阶列六曜湛湛平且平蚁臣再拜祝乾坤永清寜不学儿女态抱拙祠双星
又
有地莫种花有堤莫种栁花栁岂不佳而恐易衰朽吾情非好异只种竹与葵竹存劲直操葵存本根思
本仁【李孝光】
青青庭中树有鸟巢其南户牖聊自谋啄饮性所甘中野有矰弋相戒慎勿贪
又
日出照我屋政见脊令飞鸣声甚和乐永怀家人肥兄弟既相好吾生式相依防勤重自将父母讵可违
又
冬气渐闭宻百物尽零落中林有贞姿粲然独先觉尺蠖递屈信天运不终剥勿言霜露酷熈阳巳潜作
又
旭日始曰旦有鸟鸣嘐嘐牡出得饮啄雌居完守巢幽人念兹久尼父讵系匏先民自重慎贵器借白茅
下第南归别俞伯贞【祝蕃】
驱车出东门别酒忽在手去国古所悲况复失良友芃芃丘中麦郁郁道傍栁挥手从此辞烟云黯回首
落叶【邓彧之】
秋庭昼无人落叶自满地端居观物化人生亦如寄朝闻鸣蝉悲夕巳见其蜕岁晏共萧条临风发长喟
暮归【何失】
独老朝朝出或醉暮来归高树挂新月山妻柴扉饮伴更相送欲辞意难违感此乡曲情泪下忽沾衣
梁仲文行卷【刘闻】
青青江上栁逺行曽送君自从君归来几见栁条春行役如昨日行卷展犹新如何卷中字半是古时人
遣怀【贡师泰】
日入栁风息月上花露多东轩颇幽敞夜静时一过鸟散庭中树虫鸣阶下莎北斗何低昻踈星没横河独赏谁晤语感慨成悲歌怀哉岩桂台邈在姑山阿
采菱女
落日照淮甸中流荡回光窈窕谁家女采菱在横塘风吹荷叶低忽然见红妆红妆背人去惊起双鸳鸯鸳鸯去复来烟水空茫茫
赴亰别亲友
崇堤卫芳塘塘上种杨栁杨栁年年青慈亲未白首送我不忍别出门复携手亲友陟高冈立马望良久离情急欲醉尽此尊中酒
姑苏半塘别王季野诸友
壮志颇磊落别意何绸缪相送屡回顾欲行还暂留花红隔崇堤草緑遍芳洲所期各努力令德比前脩
拟古
东南有佳人逺在天一方绮疏粲飞楼曲防围洞房意态闲且静气若兰蕙芳纎阿裼姣服杂佩悬明珰流风回皓雪明月舒其光白面谁家子锦鞍青丝缰翩然一见之下马立中堂可望不可即五采盛文章
又
嶰谷有美竹挺挺霜雪中何人断两节制为十二筩宫商自相应凤鸟鸣雌雄一鸣垂衣裳再鸣致时雍从此去不返治道竟少隆鄙哉叔孙氏绵蕝变王风寥寥数千载伊谁啓冥蒙后皇如有作声教垂无穷
思与君别来【赵孟頫】
思与君别来几见芙蓉花盈盈隔秋水各在天一涯欲涉不可去茫茫足烟雾汀洲多芳草何心采蘅杜青鸟翔云间锦书何时还君心虽匪石秪恐凋朱顔朱顔不可仗那得不惆怅何如双翡翠飞去兰苕上
美人隔秋水
美人隔秋水咫尺若千里可望不可言相思何时巳庭树多落叶日夕秋风起我今年巳衰素发拥两耳回思少年时容顔若桃李美人何当来一笑怀抱洗未见令我思既见胡不喜
春日思逺游【陈旅】
春日思逺游逺游欲何止角哀见楚王伯桃树中死出门逢路人天下无二子春山一万重春江一万里上有无心云下有无情水
结庐南山下【李孝光】
结庐南山下颇纡故人辙浮沉各自媚长愧生理拙中园黄菊花契阔见晚节平生匡济心敢爱已独洁岂无一尊酒可以疗饥渇归哉视汝菊将恐霜露结
衡门有一士
衡门有一士闭门恒苦饥俯仰良自惜日晏空弦歌小人未足畏君子或见之寜为兰玉摧不愿萧艾滋
乐府体
乐府之名始于汉房中之乐继而设官以荐郊祀后于燕射朝飨亦皆用焉厯代沿袭盖有古乐府新乐府之别莫非讽颂当时之事以贻后世者其音调多有不同今不复识别云
古乐府【黄清老】
君好锦绣段妾好明月珠锦段可为服服美令人愚不如珠夜光可以照读书
又
君好春芍药妾好夏池莲芍药多艶色春风迷少年不如莲有实可以夀君筵
又
绵绵江上草郁郁庭中柯人生不相知有如东逝波食杏犹苦酸食梅当若何衣褐犹苦寒衣葛寒更多岂无千载友肯听渔樵歌
行路难【章阙】
奉君七宝凤凰之綉柱五色麒麟之锦囊王母九霞觞中之酒秦女万缕炉中之香去年红花今日开昨日红顔今日老一生三万六千日欢日愿多愁日少对吴歌防楚舞歌舞匆匆变今古归去来莫行路
歌白苎【李仲南】
娇如花美如玉越溪女儿十五六光风入帘睡初足起画脩眉逺山緑飞香走红三月心一声白苎千黄金高堂客散灯火深醉鬓斜钗夜沉沉
车遥遥【杨子承】
车遥遥若流水前车去无踪后车来不巳白日无闲人黄尘没马耳空投一寸胶不到黄河底
独不见
窈窕一佳人铅华净如练临风弄锦瑟其音哀且怨南隣去乗鸾北里効飞燕小院落花深闲庭芳草遍日暮掩朱扉如何独不见
将进酒
泰山磨为尘桑田变沧海古来豪杰士一一竟谁在昨日芙蓉花今朝顔色改人生匪金石不饮将何待
赋得城上乌送客【甘立】
月落城上楼乌啼楼上头一啼海色动再啼朝景浮马鸣黄金勒霜满翠羽裘乌啼在故处人生多去留
堂堂【张翥】
朝为堂堂吟暮为堂堂讴堂堂徒尔奇堂堂徒尔忧不见膏与兰煎燔祗自休勿以不遇故弃捐经与史勿以势利故弃捐防与耻勿以形役故弃捐山与水谓夜未遽央已复明星明仰视何煌煌白露忽沾裳怀人搅予心何以弗永伤江北亦为客江南亦为客为客多偪兀何以安所适上有君与亲下有妻与息在山则种榆在隰则种蒲马牛必维娄舟航必需袽冨贵冨贵友贫贱贫贱徒岁月来者多江湖逝者逺所愿不可恃所期不可返幸此世累轻归哉衡门偃
休洗红
休洗红红在水新红换作衣旧红翻作里回黄倒緑无定期世情翻覆君所知
又
休洗红红减色虽好不如新着时须爱惜阿婆嫁女不择人鸡飞狗走长苦辛
乌夜啼【宋无】
露华洗天天堕水烛光烧云半空紫西施夜醉芙蓉洲金丝玉簧咽清秋鼙鼓鞭月行春雷洞房花雾酣不回宫中夜夜啼栖乌美人日日歌吴歈吴王国破歌声絶鬼火青荧生碧血千年坏冢穴狐兔乌衔纸钱挂枯树髑髅无语满眼泥曽见吴王歌舞时乌夜啼啼为谁身前懽乐身后悲空留琴怨传相思乌夜啼啼别离
公莫舞
公莫舞公莫舞鸿门王气归真主何人睚眦赤龙子手循玉玦目相语令公莫舞公楚舞劔光射日白虹吐人发杀机天不与撞斗帐中唉亚父霸业明朝弃如土
鸿门宴【杨维桢】
天迷闗地迷户东龙白日西龙雨撞钟饮酒愁海翻碧火吹巢双猰防照天万古无二乌长庚破月来天隅坐中有客天子气左股七十二子聮明珠军中十万震屋瓦拔剑当人面如赭将军下马力拔山气卷黄河酒中防劔光上天寒彗残明朝画地分河山将军呼龙客将走石破青天撞玉斗
妾薄命【宋无】
云母屛琢春氷鲛女织绡蝉翼轻比妾妾薄命比君君薄情红绵拭镜照胆明还疑妾貌非倾城倾城从来有人妬况复君心不如故故人心尚峰九疑新妾那能无故时补天天不高填海海不深不食莲菂不知妾心
又【李孝光】
妾薄命当语谁身年二八为娇儿阿母岁岁不嫁女二十三十顔色衰天公两手抟日月下烛万物无偏私奈何丑女得好匹一生长在黄金闺美人如花不嫁人父母既没诸兄疑寄书东家小姑道得嫁莫择君壻好他人好恶得知失时不嫁令人老
又【杨维桢】
妾薄命妾薄命当年破瓜顔色盛阿防何故坏家筵号天莫雪阿防寃低眉含羞不敢议风雨几畨寒食天今年复明年鸳鸯綉被长孤眠君不见并州剪刀金粟尺挂在深闺尘素壁誓不与人缝嫁衣闲看蜻蜓蛱蝶飞
鍼线妇
针线妇针线妇黄尘满面蓬满首少年嫁夫甚分明夫死犹存旧箕帚南山阿妹北山姨劝予再嫁一力辞涉水采莲上山采薇采薇采莲可以疗饥昨日偶过阊门口阊门哗然嗤老丑老丑养身自有能万两黄金在纎手上天绣出云锦章绣成黼舜衣裳舜衣裳与妾立古节扬清光辨妾不是邯郸娼
杨白花【贡师泰】
杨白花无定止昨日宫中飞今朝渡江水江水茫茫千万里绵轻雪薄春旖旎把臂踏歌歌未已石头城边风乱起杨白花无定止
一车南送孔博士【李孝光】
一车南一车北山川悠逺无消息野风吹草朝日黄羇旅独憎絺绤凉男儿生身高七尺何可相思损顔色西市日日卖鲤鱼鱼中防有逺寄书
高邮城【掲奚斯】
高邮城城何长城上种麦城下种桑昔日铁不如今为耕种场但愿千万年尽四海外为封疆桑隂隂麦茫茫终古不用城与隍
西城路【张翥】
西城路多少人从此中去昨日红顔美少年今朝白骨委黄泉纵令藏金比山积鬼伯不受人间钱少年何用夸豪冨来看城西送人处
柏梁体
柏梁台名汉武所筑台成诏羣臣能为诗者得上座及各赋诗不以对偶而每句用韵后人遂名为柏梁体曹丕效之为燕歌行然其词语清健逮若差胜云今所録者仅彷佛耳
赠海康举进士者【范梈】
圣主征儒用文学翩翩五士起海角元戎虎帐飞荐鹗泮水成材玉新琢吉日举饯钟鼓作皇华大夫綉朱襮快马凿蹄轮脱斵相送西风出郊郭问君此行事何若于菟要是赤手缚雁南飞不逾岳洞庭山秋木叶落词场先锋夺霜锷万里青山上黄鹤明光宫中问礼乐董生防有经济略一朝声名动河朔往取青紫如六愽前年礼闱开峻擢明当接武丝纶阁归来锦衣照丘壑人生无如进士乐朂尔高步翔寥廓
谢鲜于伯机惠震琴【云是许旌阳手植桐作　赵孟頫】
仙人已归白云中空余手植青枝桐根柯盘郁如蛟龙一朝霹雳驱雷公烈火半爇随狂风箕子之裔多髯翁才气迈俗惊愚防抱持东归寻国工斲为二琴合商宫我来自此欣相逢持一赠我为我容自吾得此不敢慵中夜起坐弹秋鸿下弦清泠上黄钟转弦更张涕满胷黄虞巳逺将毋同恨君不识牙与钟恨我不识瞽与蒙周南大雅当谁从
题文山集【林景熈】
黒风夜撼天柱折万里飞尘九溟竭谁欲扶之两腕絶英泪浪浪满襟血龙庭戈鋋烂如雪孤臣生死早巳决纲常万古悬日月百年身世轻一发苦寒尚握苏武节垂尽犹存杲卿舌膝不可下头可截白日不照吾忠切哀鸿上诉天欲裂一编千载鸿光发书生倚劔歌激烈万壑松声助幽咽世间泪洒儿女别大丈夫心一寸铁
秋夜长【刘楚】
月出乌啼城上头闺中美人生逺愁银河迢迢当北楼褰帷弄影扬清讴月光如水地上流珠箔微茫悬两钩罗衣半卷凉飕飕起坐数尽寒更筹更筹数尽明不发明日镜中生白发
杨白花【李冶】
帝家迷楼春昼长紫笙吹破百花香葡萄凝碧琥珀光燕语莺啼空断肠枕帷红泪洒潇湘玉镜台前添午妆茜罗绶带双鸳鸯蝴蝶趂雪上钗梁千里万里云茫茫
山中居【邓文原】
山人独向山中居风雨不庇三椽庐短衣破帽家无储形忘意适心自娱挂壁拄杖悬瑚鬼神遁迹蛟龙趋眼前不识为妻孥生平岂解躬耕鉏黄精采苗供晓餔碧溪饮泉倾瓠壶行歌紫薇眠枕书梦逰沧海坐钓鱼云雾烟霞同卷舒狙猿麋鹿相惊呼巅崖苍苍日欲晡举手抚掌笑挽须起望八极呑五湖乔松在足冯空虚有客跨鹤来须防厐眉皓齿当坐隅绮语唾落飞明珠翻身别去登康衢寄言击壤人有无茅茨风俗今何如
小孤山【王廓】
江上青山一劒孤气虹夜贯牛斗墟寒藤古祠神所居谩説彭郎迎小姑俚言不经听者愚举世孰与明其诬山下长江通蜀吴飞亷怒锁千舳舻乾坤变色惨不舒竿摧防絶愁万夫初疑破虏遇老狐又讶伏波留贾胡阳侯负弩雄前驱冯夷击鼓严后车六鳌掣钓轩蓬壶八骏按辔鞭龙鱼神灵怪骇千万殊纵有健笔难穷书一官长沙赋归欤三年卧病南阳庐故交新贵一字无扁舟梦鲙松江鲈行或止之不可虞呼童取酒聊自娱短歌激烈惊樵渔掀髯一笑谁和予隣商去住依祝巫盘飱拜祠樯上乌百钱之利众所趋浪走不待晨鸡呼进锐退速中乗除未要冐险争前途江山正自不我踈我亦乐与江山俱安得匹素百尺余他年冩我东逰圗
采石月题蛾眉亭【陈孚】
昔年李白身翩然袖里明月飞上天刚风吹度瑶花前雪跳落千丈泉白今巳去八百年明月犹向江中圆我行万里拥使旃栁根偶系东归船三生似结明月縁镜光射牖窥我眠夜深忽梦羽衣仙神如碧沼浮青莲脚踏赤鲸跨紫烟问月何在揺玉鞭耸身忽灭形翩翩觉来试鼓朱丝弦起诵国风月出篇开篷视月月满川鱼龙吐浪声溅溅
归去来图【刘因】
渊明豪气昔未除翺翔八表凌天衢归来荒径手自锄草中恐生刘寄奴中年欲与夷皓俱晚节乐地归唐虞平生磊磊一物无停云怀人早所圗有酒今与厐通沽眼中之人不可呼哀歌抚卷声呜呜
赠吴主一【掲奚斯】
曹南吴主一妙年力学能文章尤工书近自豫章以职事至京师过予剧谈竟日忘去忽以别告令人惘然诗以奉送
国朝分谁最长赵虞姚萧范与杨赵公温温蔡中郎虞公格格由钟梁姚萧二公撼中邦岂以笔法窥汉唐萧守高尚姚文章范公清遒不敢当纵横石经兀老苍杨侯起家自洛阳华山之碑早擅场旁出防入无留藏曹南吴氏俊且良古意飒飒浮匡箱商盘周鼎俨作行刓圭削锐伏景光冝伸而缩圜使方外若椎鲁中坚强趋新骛巧纷披猖欲辨辄止心孔伤金陵皇象劔防张中山夏丞鼎独扛二碑分法古所臧多分少须精详君方妙年进莫量更入二篆君无双近者吾甥有陈冈昔师杨氏今颉颃见之为道安毋忘
送俞观光【黄溍】
寒窻读易吻正悲坐闻剥啄走啓扉冲风蹋冻至者谁俞子访我繇剡溪相逢把臂语移时妇女惊笑羣儿疑俗物病我不可医眼明见此瑚枝朝来赠我天马诗忽然掉头去莫羁鼻端气息干虹霓讵能折腰向小儿文章技痒聊尔嬉防勲圣处今毋迟繄我爱子莫助之临歧踯躅徒嗟咨
丁未别酒【孙伯善】
蒲萄緑涨春瓮香银槽酒滴秋漏长红楼日夜调弦簧暖花凝面眼生光禾生越垅秋不黄令行斥絶九醖方伯伦石愁茫茫玉缸倾倒碎玉觞明年筑圃家万仓賔筵介夀欢高堂
池中白莲【孙元实】
蕋宫夜凉张暑宴仙姝散花水晶殿霞绡中单云锦縁黄金为房玉为钿翠旌导前宝盖殿霓裳中序按未遍一人素衣持羽扇颀然中立白玉弁羣姝被酒酡发面冠佩倾然醉相盼彼峩弁者色不变以口承露不肯咽终然贞白难为荐独向西风抱清怨
江南乐【萨都拉】
江南乐春水红桥满城郭出门不用金马络门前画船如画阁緑纱窻虚春雾薄隔窓蛾眉秋水活翡翠冠高罗袖阔楚舞吴歌劝郎酌紫竹瑶丝相间作船头栁花如雪落船尾防旗风绰绰秉烛夜游随意泊人生无如江南乐
元诗体要卷一

[book_title]巻二
钦定四库全书
元诗体要卷二　　　　　明　宋公传　编五言古体
诗以古名盖继三百篇之后者世传枚乘诸公之作是也然比兴少而赋多今取其语精而不俚意圆而不滞优防而不迫清婉简淡而有余味者列之贫士【刘因】
陶翁本强族田园犹可依我惟一亩宅贮此明月辉翁复隠于酒世外防鸿飞我性如延年与众不同归孤危正自念谁复虑寒饥努力岁云暮勿取贤者悲
陶母待賔卷【赵孟頫】
范逵诚孝防陶侃固英特英特未可知门有孝亷客伤哉陶母贫剪发易酒食此意固自佳此发足可惜此发足可惜儿心将奈何丈夫淡相与岂在酒食多平生郭林宗何如茅季容
陶渊明归兴圗【掲奚斯】
家贫无酒饮聊欲试弦歌去家百余里邈若异山河江上日多风浩浩水増波门前五栁树繁防空婆娑秋田巳收成归计当如何
彭泽陶氏家谱【虞集】
百瓮在户外五栁当门前燕归王谢宅人依墟里烟述德尚千载人情犹昔年以安遗子孙高哉为世贤
观花
挂巾花树枝酌酒花树下风吹巾上尘花落手中斚清唱起相夀毋遽且聊暇流光急人去莫怪行乐者
秋怀【甘茂实】
秋雨种白发一滴生一茎半为作诗苦半为忧天倾天倾或可补诗苦终无成朝来覧青镜何时再后生不如原上草秋死春复荣
感秋【赵孟頫】
白露然坠草木日已凋闲居无尘杂日薄风翛翛登高冩我心葵扇欲罢揺感时抚逝水回睇仰层霄松乔在何许可蹈不可招愿言从之游怀古亦何遥
山行【黄清老】
爱山不知倦缓歩成幽寻观泉度叠嶂携日穿层林睠彼枝上鸟少憩松间隂萧然清风来发我松下琴白云邀我饮流泉永我吟曾谓尘中人不知君子心
又
采采岩下菊菊花老压地白露飘我衣撷英不盈袂铮然松子落松下逺风至沈吟不成诗支笻领山意
招友人
暑雨洗余花尘虑日萧散芳草緑如茵空林坐春晚遥思江上客尊酒愧折简临流撷嘉蔬共此林下饭
访子威都事不遇
清晓抱緑绮来就夫君弹夫君久巳出野水流花间石涧度微雨秋生湖上山松隂坐永日心与云俱闲人事有离合白鸥聊共还
番昜舟中闻友人消息因赠
岧嶤九天门玉署青琐闼老我烟霞心参商坐寥阔十年望春云不忍镊白发鸿雁还塞来频频附书札江湖秋水浅舟楫苦不达不知南山阳梅花为谁发
衢江舟中怀江实夫【吴缺】
仰止烂柯山故人渺何许行舟不可舣回【缺】重延伫凉风吹客衣秋树湿残雨多情双鹭鸶翩翩【缺】洲渚
客舍怀余成季【汪立】
夕阳在青山山高夕阳早美人未归来山【缺】碧云好穉子门前酒熟黄花老
山中梦母【刘叔逺】
霜月照屋壁霜风涌江波终夕不能寐展转思怀多忽梦吾母来宛然度山阿但问儿衣薄语短不及他儿寒尚可忍地下知如何
又
生时不自力犹系九京心当时手中线依【缺】梦中寻线固不可寻泪亦不可禁高堂有慈父欲哭【缺】夜深开门月如洗乌鸟号空林
湖上观春【缺】
闭门五日雨出门万山春湖光忽见我揺荡白雪新九节痩笻杖一幅故葛巾桃花忽相笑聊复此红尘有钱困鞭算有官絷夘申洞然宇宙间余此自在身但恨不能饮我亦无事人
宿村庄【赵半间】
凉吹揺青灯穉子供浊醪寒影忽在壁短发何萧骚且持竹根枕卧听苍松号纸衾穏防首背痒不得搔须防作奇梦小艇飞洪涛惊觉白满榻晴月牕前高
风雨【何失】
池上风雨来柴扉人迹絶隔水烟气生林峰半明灭蛤吠秋草深鱼惊晚荷折孤卷倚匡床微红隠天末
老病
老病积渐来筋力日觉堕南园一步地杖藜不能过阶前宿雨晴屋角红日大不是卖花声晓梦谁惊破
病起【吴缺】
人生百年间往往如过客吾生未【缺】　　　早巳白自持岁寒心谬比松与柏卫生乏良药疾病【缺】侵迫天运茍未穷流年岂终厄依然氷雪姿苍苍见【缺】色
夜坐【刘叔逺】
云行树隂薄风过树隂欹云风弄清夜政【缺】无人知惟闻墙根水泠泠下幽池
送邵元道【袁桷】
仲连匡世资挥手却秦军掩袂停白日登车抗浮云射书成草草孤城死生分辞荣敦薄俗矫抗离其羣
又
虞卿舌转丸揣事精微茫艰危见交态穷愁名益光黄金散逝水白璧凝飞霜丈夫有定志得失非豫防
又
梅生一尉微喋喋正天纪洗心洞元化削迹无妻子龙变孰为驯蝉蜕乃真止松回风泠泠水落石齿齿
代荅邵农【曾怀可】
农父跪且言兵后常凶年军中有牛犊原上多莱田为农敢爱力丰歉固在天陇头麦青青马食不敢鞭
寄友人【刘珍】
相别岂不易相见良独难迢迢白云城渺渺羊角山梦长觉道逺迹滞愁春残知音旷何许取琴为谁弹
忆友人李云南【赵半间】
送客出荆扉忽见青青草故人别经时恍隔千里道千里固不遥咫尺梦难到孤鸟安朽株行云在晴昊敢叹防无期坐念春风老
寄黄士谦【刘叔逺】
放歌出东村思弄川上雪清风吹湖波惊散波上月美人载美酒举棹揺秋霜把酒劝青天青天忽盈觞扬帆挂白云鸥鹭同飞扬歌罢一长啸忽然江水长怀君不可见流恨满潇湘
送胡正辞【盛景年】
春水淡无姿垂杨雨方緑送人南浦岸飞下双鸜鹆鸜鹆羽翼短只过溪南宿征帆顺风去万里随鸿鹄趋名莫惮劳既荣还虑辱賔阶有富人清论俱成俗东吴开漕府郎吏明如玉时艰海亦枯莫尽杯中醁
待马易之不至
幽人期不至独依庭树行不觉出门去满湖春水生微雨立桥上遣人骑马迎应想来渐近隔街闻语声
题山水画
待渡见孤舟穿林望高阁雨余泉脉动日照岩光薄闭戸茅屋深汲水松花落回首白云间两人相对酌
游鳯林饮周子顺宅
芙蓉隔秋水水深不堪采小阶凉气生空墙竹隂在杯行日暮频人情醉中改忽惊潮水来门前有东海
万顷云亭
浮云海上来西横太湖过散彩秋汀垂隂入虚坐日照天影移风吹浪纹破开牕緑树间何人读书卧
白鹤观
幽径松竹青人行隂露滴独犬下阶眠一妪当门绩旌幢高殿闭钟磬虚堂寂道士不相逢蛛丝悬素壁
李陵泣别圗【江垕】
黄云黯将暮白日寒无晖送客度河梁惆怅【阙】
为虽善行按辔姑迟迟初心孰予察后罪甘【阙】
既堪去我乃无家归阳春满皇都长负平生【阙】
王济川风树堂【贡师泰】
凄风被林木杂遝无寜柯欲养亲弗待岁月【阙】
人感终极子今伤如何有哺乌在林有祭獭【阙】
与南陔悲思徒增多
何氏永思亭【阙】
上山山有巅涉水水有涯父母防罔极孝心【阙】
吹庭前树鸣声一何悲白日堕青天零露委【阙】
不可作逺者犹可追哀哀蓼莪诗以永千载【阙】
舒经歴澹斋【阙】
高人坐堂上青草满阶生钩帘知雨过拄笏【阙】
鸟忽飞来余花落前荣静观宇宙间超然忘【阙】
弹琴【阙】
明月照中堂光彩烂华席美人援素琴聊以【阙】
声起天末四座惨无色羁雌动踈林虫在【阙】
京国弹一弹三太息岂伤时序迁知音难再【阙】
画兰【阙】
光风吹碧草零露被芳畹美人秉幽贞独立【阙】
杳楚山深悠悠湘水逺何当结琼佩寄此情【阙】
题潘叔寛望云圗【阙】
日入无返照云出有归期云归在山阿亲死【阙】
新不可见亦有墓与祠朝望怡我目夕望慰【阙】
白杨树露滴青松枝翩翩华亭鹤鸣声一何【阙】
云作孰继南陔诗
湖上纳凉有怀吴子彦【阙】
天风吹海树瑟瑟秋气凉河汉西北流众【阙】
我同袍友逺在水一方相思不得见展转【阙】
鸣笳发揽衣月苍苍
与范子泽【李孝光】
仁人在高位幽士适中林出处原一致持尔耿介心黄流受圭瓒秋兰盈我襟故人既如此朱弦有遗音
又
夷吾菁茅谋仲父四方翰悠哉南山歌夜永何时旦北风吹短衣千载有余叹相见且乐酒况也云雨散
又
佳菊有芳气鸣雁忽南征故人在海县重此话平生防跋黄尘下乃见玉雪清丈夫各有适贱贵足交情
赋诗分得欲雪
鸟雀不畏人啧啧上庭树萧条山日黄惨憺江气莫游子未得归天严风断渡
长干行
秋风从西来吹我庭前树闻欢在扬州却忆姑苏住估客离长干教侬寄书去
出直次韵【虞集】
月下白玉阶露生黄金井踈条栖鹊寒衰蕙流萤冷恋阙感时康怀归觉宵永晨钟禁中来白发聊自整
赵千里出峡图
巨舟临峡口众工志如一各以所操济虽危万无失所忧至平旷玩肆生纵逸毋俾持钓翁倚岸三太息
江道士清虚舘【掲奚斯】
遗纷极览宴坐白玉京日月朗朝夕河汉流无声冉冉两玉童双吹紫鸾笙下视九九州浮以四大瀛万刼犹一瞬逍遥乐太清
韩晃土星像
五行土居中百岁牛有功土行降为神骑牛发翁翁有土复有牛惟神赐年丰谁知韩晃意政与皇心同
送王君冕归陜西【黄清老】
麦熟天乍热开轩理瑶琴兹晨有客至一径苍苔深日出树影倒旷坐分緑隂清谈落余花松风杂幽禽君子希道德永言结同心
又
狂风卷茅屋遥见江上山人生有遇合离别何足叹黄鹄将西归临水振羽翰我有双明珠置之青云端朝朝复暮暮照君千里还
又
少年处山谷壮岁防京师性本猿鹤羣焉能牛马驰曩有采薪忧挂冠愿为毉近得圣贤心读书甘如饴习贯已成癖岂无君子知
又
十载宦亰辇田园就荒芜兹焉拟归耕休马南山隅举酒树色动燕莺鸣相呼流水既送君白云亦邀予锦囊可赠逺愧非明月珠
怀长源【刘祁】
凉月夜如水秋风吹紫兰独居怅无聊佳人阻河山河山邈千里相望何时巳云横鴈影沉露下虫声起烽火照中州西南杀气浮君居刘山下果若向时不人生有离别但惜知音絶匣内卧青蛇光芒射秋月汴水碧参差叶飞空树枝如何相忆处还值暮秋时
怀醉愚翁【李主敬】
天地无秋风白发何从生由来豪杰士有志竟何成台一朝闭窅窅不复明唯余松桂月照彻古今情
又
死者不复生知己难再得所以伯牙琴破之不自惜落月转林防惊鹘堕如掷入室聊就眠蛩语闻四壁
哀陈童子
南山有凤雏飞来上林树祗承朝阳辉不食秋夕露【原阙】
酬戴率初【赵孟頫】
仙人海上来遗我瑚钩晶光夺凡目奇彩辉九州自吾得此寳昼夜玩不休生世未恨晚及与斯人俦惜哉无琼玖可以结绸缪世德日下衰古风向谁求蛾眉亦何有空受众女仇适俗固所愿违巳良足忧感子赠言意再拜涕泪流安得骑麒麟从子以逺游
送涂云章访旧武昌郤入京师【掲奚斯】
垂云厉惊风万里摩高圆蟠泥鼓巨浪岂愿九重渊毛生入楚庭颖脱俄顷间粲粲涂公子长啸起丘樊朝辞豫章台莫过匡庐山大帆割鹦鹉极目空波澜黄鹄锦袍仙吹笙紫霞端相顾一笑粲青春满南天黄金筑高台更觉郭隗贤聮翩乐剧辈相逐入幽燕平明九门开劒佩逾五千岂无一字荐倾倒平生言东风杏花开待我蓟门前
赠王郎
王郎楚狂士意气飞秋霜读书一万卷下笔数千行富贵视浮云况肯矜文章十五耻闾里掉臂辞故乡夜宿东海月朝买西州航瞠目王公前结客少年塲一饮或一石一醉或一觞寜揖屠狗人不与俗士当千金不见笑岁暮单衣裳阮籍在穷途英声连四方鸾鹄有时隠反愧燕雀翔世无剧孟交不及青楼娼燕赵如花人翠袂黄金珰不识豪杰士空媚痴与狂王郎逺过我坐我枯藜床终夕无酒饮抚髀歌慨慷平明别我去极目空茫茫
赵逢原失母得之泸南其孙求诗【陈旅】
母子不相见飘零三十年飞云散九野泸水声溅溅百川尽东注云飞散还聚无情防相逢而况子求母凄凉汴中宅池台翳荒榛峡船载华发鼓枻江南春作堂种谖草谖草日以好淮上巳罢兵江南可娱老
郭孝子
金台有孝子郭氏名夀瑛夀瑛执亲丧昼夜闻哭声负土起崇冢栽松翳扃痩骨寒岳立苦泪春河倾视容日梅梅一朝废双睛复扶大母柩冥行出芜城愿言毕序身瘵心则寜里人问孝子过毁圣所惩孝子哭且答我非敢伤生有泪不哭亲恶乎用吾情亲死我目在徒能视无形黄泉相见日无用此目明吾闻夀瑛语悲怆不自胜昔人曾有言五色令目盲长年悦芬华眉斧戕心精视此郭孝子愧色能无赪而我嗜读书昏花散秋灯思亲不能哭涕泗空填膺
杜节妇董氏无子
杜曲有好花盈盈映春水芳月忽巳晏好花难结子年年寒食时花落水边墓狂风吹不去尽作墓上土白头不偕老千古同怀抱独怜墓中人羡杀杜有道
杜节妇【掲奚斯】
结发事夫子白首如相期谐宴方婉娈生死遽分离室中无长男堂上无老姑生计日萧条谁分心不渝良马不乱羣仁鸟不乱行昔者为夫妇今忍遂相忘生为董家女死作杜家妇安能若流水东流复西注春秋陈时祀苹藻夙所共一朝祭无主焉得不冲冲灼灼庭中花落落俱为实贱妾在空闺志愿从此毕
七言古体
古诗七言从张衡四愁诗来变柏梁体耳唐初王子安滕王阁诗宋之问明河篇语皆未纯至王岑李杜方成家数是编凡清壮奇丽雄深浑厚其音律皆足以为法者取之
感秋【刘因】
湘弦悠悠阻清音驾车欲徃洛水深白榆一叶警河汉万里碧霄中夜心玉鸾翩翩纷翠羽髣髴机丝隔烟雾琼枝难得芳华年惟恐流光两迟暮河旁有星名牵牛此星既出令人愁明朝再见明河影巳隔人间万古秋
邓州城楼【元好问】
邓州城下湍水流邓州城隅多古丘隆中布衣不复见浮云西北空悠悠长鲸驾空海波立老鹤呌月苍烟愁自古江山感防子今人谁解赋登楼
登黄鹤楼【刘立雪】
西风吹我登黄鹤白云半在防干角题诗不见旧时人惟见青山俯城郭萋萋芳草鹦鹉洲江水滚滚来无休岁月俯仰成春秋古人今人无限愁
姑苏台【李坦之】
吴王宴罢歌台晚斜日清江映防槛台上西施醉捧心江边东越愁尝胆鸱夷褁尸去不还麋鹿散迹游其间秋深明月照高树惊乌啼落丹枫寒功名独羡陶朱子一叶扁舟弄云水
登岳阳楼【段惟德】
羣江西来与天平天壤巨浸开洞庭雄呑三湘隘七泽中蟠万古君山青我行持节按广海驿骑暂驻巴陵城巴陵城楼冠天下风轩月戸云雾屛平生梦想今始到危栏乍倚心魂惊初疑太极浑未判日月往复凌空明又疑此景堕物外弱水万里环蓬瀛湖山得意有如此况乃佳客聮簪缨金杯浮动玉色酒满懐清思春云生鱼龙掀舞怒涛起眼花落日揺青冥轩皇广乐妙遗响芳洲寳瑟愁湘灵丹丘谪仙竟何许几欲八表追遐龄孤心未了忠孝愿敢念緑发潜凋零圣神一视无逺迩恩风化雨洽四溟寻常啸聚犬豕耳瘴烟一洗霜天清归鞭咫尺觐慈母细语八千山水程孰能闭置若新妇正欲磊落肝胆倾饮酣拂袖下楼去忽听过雁云边声奉酬段御史登岳阳楼之作时分理盗贼至海康【范梈】
谁能手铺湘水平刬却君山看洞庭昔人巳骑黄鹤去楼前乱芷春兰青岂知綉衣后千载逺违凤阙来江城慿高吊古落日紫领客置酒开云屏酒酣防笔赋新句薄海传诵令人惊忆我初游白玉京与君聮步趋承明手宣王猷敷帝绩济济学士如登瀛一行竟堕万里外回首沧浪思濯缨守官区区事无补惟有白发欺人生防牱水外万竹底四时鸟语烟边冥忽忽此地复相见恍如幽梦求仙灵中宵秣马不遑暇君又北乡予南征如兹后防复何日念之使我双涕零宫中圣人总四溟所过海岳须澄清铁冠峩峩望天下青云快覩皆脩程由来豺虎伏仁兽况有鹰隼当秋横明夜相思隔云岛月落高台闻笛声
澄碧堂【唐珙】
黄河一清三千年行潦灭没昆仑源我当濯足万里外却怪尘土生青天何如曹溪一滴水太阿削平如砺砥三江五湖不敢流沧海无风清见底沅湘有脉通神州乾坤无根元气浮青天在下水在上铸出一片玻璃秋道人对此心自定冷射瞳光双月影玲珑凿开云雾窻悟作虚空大圆镜
过鲁港驿和酸斋题壁【萨都拉】
吴姬水调新腔改马上郎官好风采王孙一去春草深漫有狂名满江海歌诗呼酒江上亭墨花飞雨天不晴江风吹破蛾眉月我亦东西南北征
题陈孝子传后【张翥】
昌化陈南仲幼失其生母王氏寻之六年后得之永丰县礼贤镇之施氏胡石塘先生作传
百丈山前妾辞主礼贤镇中子逢母三十年余一日同白发相看泪如雨阿防去时未防乳儿壮得知心独苦清湖老妪天所留逆旅主人神使语归来桑竹溪之浒妇前持觞孙起舞双瓜生祥表秋圃岂待旌书动官府吴人买妾纷莫数岁满母归遗子女巷南巷北不相覔况复山川两脩阻乌乎千秋复万古孝子之名在寰宇世上滔滔忘母人不愧唐昌一抔土
题李伯时九歌图【卢挚】
苍龙驷车载初阳緑天浮春开八荒连蜷非雾俨冠劒四三神君翼东皇桂醑盎烈兰肴芳楹筵巫觋纷披猖瑶琴袗衣杳何许两妃倚竹临空江野烟颦翠九疑逺暮雨洒恨湘波凉冯夷暗投明月玑山鬼夜啸猿猱悲长歌抚节怀楚累遗音踈越知者稀筑室頼有佳人期紫坛荷屋薜荔帷汀洲聊堪搴杜若怨公子兮怅忘归恑毫慅墨含古色虎头痴絶公麟痴续骚未成今见画忽欲轻举超无为朝来目送秋云飞
渊明归来图
留侯晚节逰赤松武侯早岁称卧龙亡秦扶汉声隆隆渊明初非避俗翁两侯大节将无同阳秋特书晋甲子辞锋时露长沙雄易地灞上岐山功王何幸奉吾足督邮能芥平生胷归来种荳南山中斜川只许桃源通门前五栁春蒙蒙落絮不与江波东环堵萧然吾未穷北窻尽有羲皇风画图不尽千古意诗成一笑浮云空
题赤壁图【王瓒】
我昔南游过赤壁曾上矶头访遗迹吴魏胜负了无闻一曲渔歌楚天碧黄冈迁客峨眉翁道同北海人中龙羇怀得酒逸兴发扁舟夜泛空明中江山如许谁賔主醉挟飞仙梦中语直将天地等浮沤三国周郎曽比数神游八极空画图开卷彷佛瞻眉须清风千古凛如在悠悠目断江云孤
题陈希夷像【万石德躬】
花顶君王瓦棺冷柴家陵上西风殿前防检不知名醉眼摩挲睨周鼎白昼龙虎【缺】天阶紫微小星何占哉先生大笑出门去明日华山归去来山色还如旧时好流水小桥散芳草千载谁知驴背心芒砀云深入孤鸟汴城峩峩汳水流江南江北数百州秦王未已晋王起人间万岁更千秋
杨妃春睡图【杨维桢】
沉香亭前燕来后三郎鼓中放花栁西宫困人春最先华清溶溶暖如酒雪肢欲透红蔷薇锦裆卸尽流苏帏小莲侍拥扶不起翠被卷作梨云飞蟠龙髻重未胜绾燕钗半落犀梳偃晚漏壶中水声逺帘外日斜花影转琵琶未受宣唤促睡重棃腰春正熟不知小防思塞酥梦中化作衔花鹿
白杨河看月【掲奚斯】
白杨河上看明月昔人曾见今人别茅屋数家河上村化作三山白银阙波平风静棹歌来万顷冲融镜面开今夜江南忆逰子空瞻云汉上昭囬茫茫万里燕齐路北斗纵横泰阶曙黄河东逝月西流明日南风过洪去
雨述
近闻闽中瘴大作不间村原与村郭全家十口一朝空忍饥种稻无人获共言海中列城好地冷风清若蓬岛不见前年东海头一夜潮来浄如扫
碧筩酒【杨维桢】
碧筩蛮蛮象鼻长天然水府成壶觞玉姬【缺】面注醽醁铁仙入口呼琼浆银河潜通藕丝湿氷液倒滴莲房香翠盘当顶漾风色緑云压掌揺虹光量呑沧溟一杯小气挟太华千丈强相如渇肺许可借玉川枯吻焉【缺】主人留我住一月半池不待经秋霜
元诗体要卷二

[book_title]巻三
钦定四库全书
元诗体要卷三　　　　　明　宋公传　编七言古体
上继学王公【黄清老】
大风卷地沙尘昏十日不得一岀门眼中俗子浩于海思欲一见云中君云中之君玉为节廌冠峩峩照晴雪振衣惊落琪树花片片人间作明月有时霹雳生风雷松声晓落青崔嵬众芳收雨作春色瑶草緑遍三蓬莱有时笔端吐光怪干将生花玉龙蜕广寒天上闻步虚万壑千崖起秋籁嗟余困学无所成仙家幸识黄麒麟愿从辋川覔诗法白鸥飞入南山春
赋得金盘露送宋显夫佥事之山南【程益】
凤城仙客来扬州便当解此千金裘丹丘夜出玛瑙瓮洞庭春泛垂华舟看花路入竹西寺吹箫人倚桥边楼船头对月且独饮锦袍明日金陵逰
送黄五舅得武陵校官还辰州寓居省侍【掲奚斯】
寜上山头种禾黍莫向他乡作羇旅山田得雨尚有年他乡憔悴何人怜一身千里家何在全家更在沅湘外独树鸡鸣枫叶飞荒村鴈没芦花碎亲在穷边望子还子在长途衣复单居无寸田出无仆明年作官当食禄
送人从军
妙年好文仍好武一旦从军气如虎弯弓巳作满月圆拔劔更逐回风舞悲笳四起旌斾愁苍山偃蹇黄云浮阵前手系降王颈马上仍悬猛将头复雠义大身命小顺天将军古来少一战功成六合清不用黄金印如斗
送友人赴陜西作县【贡师泰】
角声吹起满城雪北风萧萧嘶小驖银瓶细溜葡萄热三叠歌残人欲别长安西去山嵳峩野旷春浓诗思多县深花拂琴丝和小吏呼筹衙又过莫忘都门送时节杨栁枝寒不堪折
送龙子高之湖南帅府【沙碧虚】
渥洼水中天马驹一日一行千里余郎君磊砢亦如此俊才往往为时需去年携书谒衡岳遥见秋空飞一鹗大藩诸侯重文章致身忽入芙蓉幕青春奉檄升高堂防衣婉娩秀眉长捧觞携亲为亲夀独骑匹马行三湘湘中故人君至争采苹花寄春意定王台畔烟雨深杨栁青青巳垂地我寻旧隠东山阿望君不见思如何江头春水渺相接日暮碧云天际多
送娄伯高游吴【牟献之】
桃花水暖清明前长堤栁色青如烟男儿年少重意气春风买醉吴江船西湖三月春更好笙歌锦绣神仙岛紫燕楼深翠黛闲碧罗天净杨花老兴亡往事置勿论千金不惜酬歌尊酒酣莫作后庭曲游人思断江南魂去去知君访陈迹吴水吴山青歴歴花残钿碎舘娃空春草年年为谁碧君行正乐我为愁白发送君思旧逰平生漫浪无似我努力功名须黒头
送周草牕尊师归庐山太平宫【成廷珪】
匡庐之山仙所居银河倒蘸青芙蕖三千里路昔一往十八社友今何如向来匡君结庐处至今海月悬高树水流花落春复春洞府苍茫隔云雾西风潇潇吹短衣卖药修琴不归去浔阳潮落海欲枯几时再得麻姑书桂风不跨林下虎回仙肯顾盘中鱼幸留神物守丹鼎喜近弟子迎颷车世间信有扬州鹤看汝乗之上寥廓晴牕须理白雪弦爽气仍开紫霞阁防中寳剑且藏锋彭蠡小龙方睡着
送华山隠归西湖【王士熈】
方士求仙入沧海十二城楼定何在金铜移盘露满天琪树离离人不采轩辕高拱圣明居羣仙真人左右趋青牛谷口迎紫气白鹤洞中传素书鸣佩星辰逺寂寂珠庭云雾虚脩髯如漆古仙子玉林芙蓉染秋水九阂高寒不可留归去西湖种兰芷山头宫殿风玲珑猱飞来千尺松闲房诵经钟磬响石壁题诗苔藓封欲向君王乞祠禄安排杖屦来相从
送祝丹阳赴武当【杨维桢】
武当之山上参天上有天帝居其颠隂阳蔽亏藏日月草树荟蔚含云烟六丁开山凿空翠万神扶栋飞脩椽金门眈眈守龙虎玉佩纚纚罗神仙人间尘俗不易到我常梦想思攀縁嗟君此行非偶然冷风吹至虚皇前手持御香谒帝所口漱琼液哦灵篇苍龟巨蛇出神怪朱鳯白鹤相后先帝命青童授寳诀谷神不死真却披羽衣谢仙友笑视浮世三千年
奉寄翰林邓侍讲【范梈】
曩承持节江之东骑鲸再上蓬莱宫蓬莱仙人歌白鹤声落五湖烟雨中世间爵禄不易致何独去就如飘风朝廷礼乐须制作六经隠义资发蒙论思庙堂集耆硕啓沃寜譲前诸公闭门读书古都市四辈冠盖方隆隆我生生长在穷谷那有文字争人雄谬防引喻百僚上负禄府署惭无功一别十年还有五昔者少壮今成翁谁知复客七闽下隔二千里来诗筒羸躯顿醒瘴疠恶赖以慰此心冲冲越王城南浪自白越王城西花正红
赠欧阳羣玉还乡【欧阳】
欧生手持欧公诰欲谒欧乡玉堂老老子前年勇退归自谓京华迹如扫今年抱病万山中锋车数来催就道欧生相遇黄鹤矶我病何由展怀抱名鹰奋翅望霄撑老骥垂头龁霜草眼前趋向巳两途安得瑰辞赠君好回鸾到手光五彩坐觉虹蜺贯晴昊国家恩数不易得文献子孙当自保泷冈柏桂少封殖焦陂荷花久枯槁高堂集古散四方而我什袭传家寳
寄雪窦寺生书记【印秋海】
清泉白芦八月秋寛鞋痩防十日逰石牀风冷夜不寐氷丝绕指白雪流身名杳杳云间鹄世事纷纷蕉下鹿雨晴春暖即相寻千尺岩头看飞瀑
有怀梁仲经父【杨奂】
美人荧荧在何处海濶天低隔云雾瑚零落芙蓉空咫尺相望迷去路翠辇金舆双凤凰风吹环佩声琅琅壶觞狼籍事巳徃一目万里愁茫茫刘郎竟是谁家客岁晚霜华林叶赤美人荧荧在何处鸭緑江头江月白
神州八景
太液秋风
一镜拭开秋万顷碧天倒浸琉璃影寒颷夜卷雪波去贝阙珠宫黛光冷三千歌棹揺緑烟湿鬟吹堕黄金蝉琪树凉飔红鲤跃衮龙正宴瑶池仙
琼岛春隂
一峯亭亭涌寒玉露华不堕瑶草緑朱楼千尺星汉间天风吹下笙韶曲万年枝上槲叶满小凤怅怅绕龙管金根晓御翠华来三十六宫碧云暖
居庸叠翠
断崖万仞如削铁鸟飞不度山石裂嵳峩老树无碧柯六月太隂飞急雪寒沙茫茫出闗道骆駞夜吼黄【缺】征鸿一声起长空风吹草低山月小
金防夕照
危坡十二青云梯老树偃伏犹躬圭长裾巳曳星辰去残阳犹挂卢沟西召南二百年宗社一日黄金重天下精躔寳气夜不收又见断霞明朔野
卢沟晓月
长桥弯弯眠海鲸河水不溅氷峥嵘逺鸡数声灯火杳残蟾犹映长庚横道上征车铎声急霜花如钱马鬛湿忽惊沙际金影揺白鸥飞下黄芦立
西山积雪
冻雀无声庭桧响氷花洒檐大如掌平明起视岩壑间插天琼瑶一千丈夕阳微漏光嵯峩倚阑更觉爽气多云间落叶有径否想见樵叟披青蓑
玉泉垂虹
雪波碧拥千崖高落花防防浮寒瑶日斜忽有五采气飞上太空横作桥古寺残钟塔铃语回首前村犹急雨轻绡欲剪一幅秋又逐西风过南浦
蓟门飞雨
黒云如鸦涨川谷雷踊电跃风折木半天万防卷海来森森映窻如银竹凤城无数笙歌楼珠帘半卷西山秋谁知羇客家万里一灯正拥寒衾愁
长短句体
长短句者古歌辞之类其语峭絶顿挫其音高下抑扬有波澜开合之势流动变化莫测其涯涘今取丽而不浮奇而不僻怪而不俚参差而不乱者列之篇中
长风沙【掲奚斯】
长风沙风沙不断行人嗟行人嗟奈君何南风正高北风起大船初湾小船喜移船更近大船头不独风沙夜可忧但祝行人好心事长江何处是安流茅屋参差数株栁平时尚置官军守青裙老妪诧鲜鱼白发残兵卖私酒鱼贱可买酒可沽他人心事知何如
居庸闗【陈孚】
车棱棱石确确车声彭彭鬬石角马蹄蹴石石欲落不知何年鬼斧凿仅与青天通一握上有藤束万仞之崖下有泉喷千丈之壑太行羊肠蜀剑阁身热头痛县度索一夫当闗万夫却未必有此奇巘崿吾皇神圣混地络烽火不红停夜柝但有地险今犹昨我扶痩笻立倦脚欲扣往事云漠漠平沙风起鸣冻雀
别离情【贯云石】
吁别离之苦兮苍梧之野春草青黄陵庙前春水生日暮湘裙动轻翠脩竹亭亭染红泪又闻垓下虞姬泣斗帐初惊楚歌毕佳人阁泪弃英雄劒血不销原草碧何物谓之别离情肝肠剥剥如铜声不如斫其竹剪其草免使人生为情老
送赵履道虞叔常还江右【掲奚斯】
赵子我同里虞郎我同年手折武昌栁送上西江船买鱼沽酒烧荻鞭夜下西塞寒山前西塞山碧如苔君今去几时来东风花开春水涨待君黄鹤矶头望君庾公楼上
出门别亲友【陈孚】
停君汉水浮鸭之翠杓听我峄山栖鸾之緑桐男儿拂衣出门去龙泉三尺光如虹君不见磻溪鹤发钓鱼者偶掷渔竿来牧野白旄麾开炮烙烟桓圭朱芾侯青社又不见南阳卧龙人不识一朝佐汉坐狠石羽扇轻摇蛇鸟惊火精焰焰天西极旗亭四月栁如蓝紫骝嘶风黄金骖岂无扣牛歌亦有扪虱谈天生巉岩崒嵂骨蒿莱槁死谁能甘我欲登泰山扶笻款天闗东溟若木如可攀手弄日月青云间我欲渡黄河赤脚凌秋波水仙楼阁银嵯峩径叱海若笞蛟鼍停君翠杓听我緑桐真人开天六合同风驺虞鳯凰飞舞镐宫有线五色献于重瞳补舜衣裳山龙华虫虎豹九闗兮不可以达吾则脱冠归来兮丹丘之青峯长揖二三子目送西征鸿
陈云岫爱骑驴【真山民】
君不学少陵骑驴京华春一生旅食长悲辛又不学浪仙骑驴长安市凄凉落叶秋风里却学雪中骑驴孟浩然冷湿银敲吟鞭梅花溪上日来往身迹懒散人中仙有时清霜松下路松风萧萧驴耳据鞍傲兀四无人牧子骑牛相尔汝劝君但骑驴行路稳姑徐徐九折畏途鞭快马年来曾覆几人车
送人之四明效掲翰林长短句【金本仁】
百官山高嵯峩梁湖渡藏鼋鼍乡巫昔日迎婆娑中郎八字题曹娥君今甬东去正向江头过船头满载上虞酒船尾听唱明州歌明州三佛地昔者我曾去记得舟人説乡语乌橵饭箬鱼羮阿婆烧火新妇烹有钱我亦买渔具筑室海阳依汝住
赠别【张子素】
送君一出江之湄为君一典身上衣临风沽酒与君饮欲别不别心依依笻榰八尺两芒屦倐忽归来倐忽去轻帆闪闪不可留极目青山渺烟树今日与君盟白鸥明日与君风马牛人生得丧何草草秋月春花为谁好江湖漂泊真可怜我幸少年君巳老君巳老可奈何故山石室高嵯峩何如归来耕钓老其下日日听我春风歌
赠友人【邓牧心】
我在越君在吴携书邀我游西湖我还吴君适越遥忆三江共明月明月可望佳人参差与君携手西湖上相思空诵停云诗知君去扫严陵墓祗把清尊酹黄土浮云茫茫江水深感慨何劳吊今古孤山山下见陈实连骑东来踏春色湖边千树花正繁莫待东风吹雪白有酒如渑有肉如陵鼓赵瑟弹秦筝与君长醉不用醒何必千秋万岁名
赠天台潘秋崖山人【戴帅初】
老潘双眸如绀珠帯以秋阳朝露之清腴山形水态出没千百变经君指顾不得藏锱铢我昔少年好狂走风飱雨沐逐逐忘朝晡至今卧游想其处但觉云涛烟嶂千里行须防匡庐春风钟阜云彭郎之矶大小飞来孤秦淮震泽洞庭野峨眉缥缈南接五岭东苍梧归来把锄剡山下一竿钓月贺家湖笼鹰枥马困羁束每逢风鸣草动惊号呼闻君谈论到骨髓寒衣振迅恨不六翮生形躯寻牛卜龙古亦有君家子孙三叶传青乌人言河流可移山可凿秦皇汉武巳类愚公愚相看徘徊山南山北一百里胜处忽然开酒壶问渠刘伶一童一锸欲何用且可从我日日醉倒黄公垆
方寸铁为镌字卢仲章赋【董良用】
方寸铁百錬钢吹毛剑锋秋水光镌勒妙拟郚竹房倒薤文连环钮通侯累累悬肘后伏趺蟠螭首颂德纪功垂不朽铁名巳着霜满颅复得铁业传二雏勿劖元祐党勿刻詅痴符何如往补石经缺万古六书存楷模天下英髦知所趋伊谁之力丹丘卢
醉歌赠卜者陆华之【丁复】
云心子陆农师之子孙老来卖卜钱塘门搜抉微擘混沦进退五纬扶两轮皥父及芒儿束手就律吕不敢差毫分前身定是张博望老树倒骑上昆仑投杼机上女饮牛河畔人与之细説天地根却来人世三千岁君平骨朽呼不闻功名冨贵无足云祗谈祸福开盲昏得钱沽酒和天呑赤城有狂客十年江海看浪翻归来黄尘中拭目惊见君扺掌一长笑各拂头上巾昔时緑发滴可染祗今雪茧缫吴盆少者忽巳老长者不复存政须日日醉倒湖边尊尊已倒还再沽不愁黄金尽但恐清旦无举手招羲和低头唤天吴劝尔勿东逝止尔毋西徂西徂不可止东逝无穷巳嘱付酒家儿明当复来此
寄友【端景元】
烟苍苍涛茫茫洞庭杳杳天一方上有七十二朶之青芙蓉下有三万六千顷之白银浆中有美人兮佩服金鸳鸯乗龙车鸣月珰天风吹我登其堂饮我以金茎八月之沆瀣视我以昆丘五色之琳琅浣尔精涤尔肠洒然心地生清凉非独我以眇四极轻八荒抑且可以老万古凋三光乆不见兮空慨慷乆不见兮空慨慷
梁贡父学士江行阻风圗【邓文原】
匡庐枕长江彭蠡居上防我防不识风涛怒但喜青山绵亘急橹鸣中流老来行道増百忧山有虎兕水次多蛟虬梁公示我江上图空斋飒爽回高秋想见飞防簸荡驱阳侯雷鼓动地万貔貅连樯十日不得发何异骏马伏枥鹰在鞲行人徼福古祠下洁觞置酒防且柔小姑倚絶岸彭郎渺孤洲脉脉闗情隔烟水不如天孙絶汉从牵牛明发风止江镜浄楚天无际来棹讴回首系舟处惟有参差烟树飞鳬鸥世事翻覆那有定人生忧乐谁为谋慨彼东逝川白日不得须防留濯沧浪委浮休买田结屋山之幽撷芳钓鲜亦足乐安用高门列鼎冠盖夸鸣驺
岳阳楼【张经】
巴陵形胜甲天下郡治西南有楼曰岳阳尽得巴陵之胜至元丙戌余以监察御史按临长沙道出巴陵凡一往返不暇一登甲午夏备员湖北宪司分司于辰始得以酬平昔之志噫湖山如此造物者何其靳耶因留数语以志岁月云
洞庭一水七百里烟朝月夕皆经过岂知斜阳万里更有一佳处君山十二盘青螺乾坤有此楼万古高嵯峩忆昨长江咫尺限南北风霜画本一日千摩挲今朝快一登恍若驱沈疴生平所羡鉴湖请乃今更觉君恩多湘灵也自知我至时令白鸟来婆娑铁笛紫荆曲春草黄陵歌江山一醉谩不省悲风落日生白波爱山爱水亦非癖奈此日月如飞梭彭蠡银山堆碧海青铜磨【缺】昌云间叹黄鹤采石天外愁青蛾诗家割据几【缺】气发泄天不诃扁舟归来月一蓑仙槎巳三山阿吾欲乗兴观银河
云林歌为贡供奉作【范梈】
朝望宣城夕企云林扫花钓月清我闲心城东之山倚天碧手扪南斗近咫尺幽人筑堂面山坐絶似谢公故时宅谢公今何在苍苔翳行迹调笑诵新诗流水照白石看水作明镜年光静来往夜深敬亭雨坐见南湖长清风被长阪鸟度菱葭响云之林兮不可攀中有青猿白鹤相盘桓林之云兮不可缚时来宿我青檐端昻藏老仙人把剑卧山侧忆在中华时相逢髩未白问之不笑亦不言阿家中子瀛洲客却起遗我寳字书依稀摄精錬魂魄相期后天无极年共尔守之合自然专气还得同飞仙未登云林堂试作云林歌嗟我久客意衰迈云林云林奈尔何
望瀛海一首送危太朴之四明兼简防访邓使君翰林袁侍讲
危君英妙年独往志千载天马出名驹空行见风采昨日衔书到空谷甚欲留之不能待九月开帆指四明要逐高秋望瀛海海水上接天漫漫世人不知此别难当君夷犹碧屿日是我对月永夕猿狖啼青峦江树叶飞天雨霜江上吴歈思断肠窈窕徐家儿与女都望蓬莱如故乡君行却向三山望云雾轩窻六鳌上东方虽乐不可以久留归献仙公白云唱西过钱塘遇顺风为拜湖南持斧翁防稽学士卧云岛朱弦流水鸣孤桐道我寄语莫匆匆送君有情亦如海海水有尽别意终无穷
赠别清夫还吴
新雨不作泥钩辀树上啼征夫怀逺路家在太湖西别家今几度杨栁江边树念乡车轮下渐是中年路万事中年尚可期人生且莫长别离长别离向何方九江落花清浦香王睢班班鳬乳黄南望不见三高堂奈此游子思故乡我家诸公济时早功成身退合天道当时未必知者贤挽不回之卧烟岛后来阅尽亏成事始识从之去时好我不能赤手缚虹蜺又不能委身同草木生逢尧舜世肯受泥涂辱昨者误奋龙门雷蝘蜓嘲之自云足忧来举觞酹白日惟有皇天照空谷张公子吴江生我有千载意不羡身后名为君冩作赠行曲曲中铿戛难为明君行不听我意不平明日买船櫂秋声亦欲东下窥蓬瀛飘然如去白玉京须卿禹穴来相迎相迎未见须相待客行虽迟心不改
送戴和甫归越州【虞集】
戴先生日饮五斗醉不得再饮一石不肯眠昨从桃源来两袖携风烟长安市上小儿女拍手拦道呼神仙马如游龙花如雨蹴踏春秋作朝暮东方不作窻间戏上帝还令海边去海边玉虹夜不收贝宫珠阙皆蛟虬芝田玉树久相待天上老仙那肯留戴先生鉴湖之水三千丈不可以鉴可以醸明朝亦脱锦袍去与尔酣歌钓船上
送海东之下第
海东之兄弟二人如凤凰胷臆羽翮皆文章九年三入天门翔伯冲天季惊人一日四海皆知名东之之文五
色云见者晃生眵昏【缺】　　　　　若耳不闻二人得之喜未足云东之不愠乃可尊束书【缺】　归见亲君子之乐乐最真君不见匡庐之山崒而嵯峩左界豫章诸川汇为蠡鄱其隂浩浩千源导岷经潜沱山气束郁不得去上冲为紫盖直与天相摩为云覆八极为雨涨九河海东之子能观山以成德其进盖未易量也偶尔小屈奈尔何
送素庵刘总管归【黄清老】
当年绣斧出九天倐如白云下长川千峯收雨作秋色至今梧竹吟寒泉熈台重来又三载干将出匣光不改氷浆尽贮明月秋风露冥冥接沧海海空迢迢行玉麟霜影荡漾龙蛇惊石田归来紫芝好防马更入南山青渔阳歌两歧何如阳春生物物不知鲁人颂泮水何如弦歌一千里昆也虎渡河寛也蒲作鞭何如樵溪九曲落叶静平铺緑水栽红莲紫微殿前列藩辅华盖苍苍五星聚防龙防天一方蟋蟀吟秋桂枝暮蓬莱枫叶昨夜秋璚楼梦觉题金瓯银河横空白鸾去安得追逐钧天游
留别金门知巳【李泂】
我本山人素志丘壑获归名山为愿毕矣爰以四月十一日离京师是夜抵潞阳慨然赋诗遥慰匡庐隠者并似金门诸公为一噱云
野马脱羁鞅倐疑天地寛临风一长鸣风吹散入青冥间颇如鲁仲连蹈海不复还又如安期生长留一舄令人看江南浩荡忽如海落日照耀浮云闗既不能低眉伏气摧心顔诡遇特达惊冥顽又不能抱书挟防千万乗调笑日月相回盘匡庐迢迢接仙山仙翁泛若秋云闲长松之隂引孤鹤望我不见空长叹采铅天地津饮緑桃花湾苍梧倒影三湘寒赤城霞气生微澜鲸鲵翻空海波赤晓色欲上扶桑难人间之乐兮诚不足恃何如归卧栖岩峦栖岩峦卧岩穴夜半天风吹酒醒犹有西溪万年月
汉阳郎官湖
仙翁薄暮醉酒归杖藜迷却高阳池清风吹花緑隂倒我笑谓是秋云移还乗贯月槎夜过郎官湖峥嵘星斗入江汉荡漾槎影如鲸鱼九华之真人邀我倒玉壶麒麟擘脯供行厨依稀仙乐在空际碧山四映寒蟾孤举酒酌寒蟾明月下饮姮娥俱霓裳拂云锦万荷露防琼瑶巵麾幢晻霭罗烟空乃有三皇所授之玉童风前飘飘曳广带对立十二秋芙蓉清香九曲银河通真人緑发披春风锦袍玉雪照天地口説姓氏安南公是公多逸气略与古昔贤豪同时能扫月色延我石室烟萝中又言昔同张谓所游地长笑一覆丹霞钟风吹仙乐度溪去我亦醉卧香炉峯
金山【潘景良】
嵌岩穹窿屹立乎江中崩湍下瞰不见底巨石崛起高摩空混沌破来到今几万岁雄奇秀丽胡为乎此山兮独钟长江西来一万里当空削出金芙蓉上有金仙居下有冯夷宫寳坊栉比列霄汉塔影倒置惊鱼龙有时洪钟咽烟响潮音属和驱羣聋鸟飞竞力不得到我尝拏舟一抵其云峯摄衣歩楼阁矫首观无穷齐州九防落眼底岷峩西望苍溟蒙忽闻长风破巨浪芥蔕一洗平生胷山僧喜殊常握手何从容杯擎陆羽水茶泛玉川风鹤庵散仙恒斋老翁把臂大笑声融融天风吹袂欲轻举白云缥缈知何从不知海外之三山羣仙之乐与此将异而或同迄今别去五六载我舟又复来掀篷山灵偃蹇我踞傲尘怀汩没不得追前踪风帆一笑金山过山头落日飞冥鸿
太山高一首上王尚书【纳新】
太山高不知其几千丈兮但见衡恒嵩华何其低肤寸之云雨天下东西南北三十七万八千里内无枯畦吾侪小人重报本春至三月下澣之八日幼壮老稚相扶携五步一稽首十步一顿颡蜡光檀气压衢路帝德浩荡无端倪帝曰嗟下民何以厚汝禔我有香案吏置之黄金闺前期一日逺赉汝下与有宋十一叶天子苏遗黎胷中七百里云梦笔端一万丈虹霓臂间六钧弓指下十万鼙囊中书万卷坐上赋十题朝闻擢英上蟾蜍暮见赐食烹駃騠苍苔红药省中宿花底栁边归路迷上坡直作威鳯鸣骑马不敢寒鸡栖緑蓑青笠忽梦江海去便欲毕命依鳬鹥一朝唤起作边帅黄河以北儿女皆惊啼载笔九天上判花双禁西夕闱拜青琐金殿执牙箆铨衡百里【缺】文印九州提此皆东坡六一间闗所仅得老马歴遍无留蹄不羡百官班迎入东阁不羡十里列炬行沙堤千羡万羡越中千嵓与万壑云门寺外若耶溪丈夫东来不用高牙千骑杀风景只在古锦诗嚢消一奚蓬莱阁上三大字意气欲与羲献父子相攀跻元才子厐将军二人名字不相齐一公文字照今古一公武烈传髦齯皆不如王尚书诗随贾客过南海箭压飞将惊豳蹊但令千岁眉夀无与害世间冨贵【缺】尘泥
丹山高夀陈本堂【戴时芳】
太学博士本翁先生降神华旦六月望前二日也雪溪亭长戴某赋丹山高
丹山高哉维石岩岩兮卓然防立上摩杳霭之苍空赤水西来走其下是为四明洞天兮石窻面面光与日月星辰通上有蟠桃三千岁下有玉楼十二重琼芝瑶草不知其名兮苍虬鹿罗洞府中有仙翁扰白龙方瞳耿耿射日月笻九节兮冠芙蓉当年曽朝天帝所六月火云导祝融帝怜下土焦槁曰汝往哉少试霖雨功于是防騘瓢于帝乡神臯之地兮麾叱列缺鞭丰隆既而桑田变沧海往往才大者亦难为用兮神功始收敛于云踪但见丹崖仙笔照今古夜半碧鸡啼动扶桑红我翁掀髯奋长笑起踏斗杓呼天风王母骖鸾下瑶阙广成跨鹤来崆峒少君归从赤城北长君来自金华东金华赤城搃是神仙客引领翩翩羣从夀我翁我翁今年开九袠精神矍铄气如虹拥书百城纵麾指又何羡乎后车之载非罴熊回头旧京二十载春梦阿婆一笑中见谓全身保明哲又何逊乎子房之游从赤松冨贵威武不可以茍屈兮自非仙风道骨有真趣冝许我辈鸡犬长相从比之丹山高节世所少嗟我欲説安得庐山高哉巨笔如欧公
黄鹤楼【陈孚】
嶫嶫乎黄鹤之楼兮突起乎天之东南吾不知其几百尺兮踞石磴而仰望金碧之眈眈手扪星汉如可近但见天颷吹发寒鬖鬖瞿塘三峡之波涛汹涌訇击而下兮雷声怒撼千江潭忽绕城以北汇浄若万顷之青蓝楚山数防鸾惊蛟跃兮碧影倒浸乎烟岚残霞似落未落兮蒲猎猎以风偃栁依依以露含武昌亭台一十万瓦光参差浮楩楠下视十二之衢兮袨服士女东西行者藐蠕【缺】之吴蚕黄鹤之仙人霓冠青瑶簪御绛旌于列缺倒景兮偶见我以大笑欲驻我征骖攀东溟之博罗曜折西极之优鉢昙饮我以葡萄鸭头之緑兮侑以洞庭之苍柑洞庭帝子鼔轩辕之瑟兮舞干戚而撞宫凾白也挟赤鲸以旁睨崔颢怩缩而不敢以谈浩浩乎万丈之气兮长虹横空夭矫而方酣下蟠黄之舆上斡之堪安得挽招揺以酌元气兮妙太极而函三慨彼在昔如焚如惔陶司马之狂悖庾大令之贪惏鹦鹉之洲何罪而戮赤壁之矶何功而戡吾岂若二三子斲昆仑之璞兮轻蹈夫太阿之镡飞来兮黄鹤跨汝从兮彭耼
书李伯时九歌图后【吴澂】
李家画手入神品楚贤流风清凛凛谁遣巫咸呌帝阍为招江上归来魂音纷纷音纷纷柱高辰逺聪不闻扶桑初暾海横云一妃泪洒重华坟司命播物泥在钧洪纎厚薄无齐匀公无渡公无渡冲风起螭鼋怒夜猿啾啾天欲雨天欲雨迷归路岁晏山中采兰杜灵脩顾顾复去莫怨瑶台神女妬坎坎鼓进芳醑耻作蛮巫小腰舞千年往事今如新摩挲旧画空怆神腾身轻举一回首楚天万里江湖春
韩节妇【彭宷】
巴陵郡西江水浑赤沙黄壤东南奔迩来湜湜已百载中有婉娈之忠魂当时郡有贾氏妇志节凛凛摩乾坤家亡国破身絷义不辱乃是韩魏国忠献五世之曾孙临平湖开石封发五陵气尽天房昏铁马三百万北来正噋噋连城破竹势迎刃牵羊系颈投冠解绶乞伏窜匿俱纷纷不意弱草中见此松柏根读书不如曹大家事夫却似桓少君君臣大义本与夫妇一慷慨万古保贞操视死生朝夕不啻富贵如浮云恨不生为男横戈赴三军栖栖临絶音耿耿昭人文练裳纵横四百字上陈祖宗创业有至道下斥奸邪误国偷生存吾辞既毕分巳尽精卫何苦犹衔寃想当捐佩入不测幽光上浮白日驭隂魄下塞珠宫门湘灵鼓瑟宓妃泣冯夷长啸羣龙翻至今诵其诗感其事令人浩气填胷那可扪或者疑之不能成人善为其见梦于人不若效灵史氏为可敦呜呼世无欧阳公断臂之妇终无闻可以愧卖降表贞节薄俗谁能讥园我愿然犀取灵封以厦屋旌以石表双高蹲奏之大庭布天下激厉臣子皆忠淳可以植三纲正人伦为余有不信请视曹娥坟
余姚海堤为判官叶敬常赋【杨维桢】
天吴蜚精卫啼娥江之北蛟门之西大禹东来朝防稽九河一防锡元圭寥寥三千载桑田变沧海洚水日横流我思诉真宰相门子叶大夫莅政三月初海如瓠子决灔滪趋江涛黒浪相呑屠元光白马有祭璧羽山黄熊无玉书蛟眼射赤日蜑民不寜居叶大夫海砥柱驱鞭运神斧五丁一力万夫一语新甫取柏昆山取石金锥筑土首锁阳侯之咽脚踏支祁之股玉防永奠三万六千尺陈公堤白公渠无足数君不见石人夜语鲁巳仙河伯血面上诉天叶大夫回狂澜障百川海不波石不穿河清海晏三千年
赋海涉
海风吹沙潮欲来青虾乱跳凝紫苔初疑长剑斫出老蛟血又疑霹雳击破妖龙胎蟹汤微泣玛瑙髓蜀锦乱把并刀裁红氷嚼碎齿不冷丹霞入腹鸣饥雷坐令海水化作葡萄醅我当大嚼一饮三百杯
元诗体要卷三

[book_title]巻四
钦定四库全书
元诗体要卷四　　　　　明　宋公传　编杂古体
此体非骚非乐府其辞激切含规讽意有感人者亦古歌辞之类今凖郭茂倩乐府集杂歌辞例编置长短句之后以别古今体裁之变庶几无沧海遗珠之叹云
楚人弓【陆宅之】
楚人弓悬两石五十万矢陷强敌绛人弓箭二只长歌入闗成伟绩多箭不如少箭力制敌若在弓矢间鸣条牧野高于山
国马足
国马足吉行五十辔如沃天马足一日千里更神速国马天闲饱刍粟太行盐车天马哭
母提刀【仆固懐防欲叛其母止之　万权】
母提刀泣且教臣当死忠子当死孝天王待汝恩不薄食邑大寜颁紫诰两虎争百兽咲我欲为国除残暴刳尔心谢三军断尔头告七庙呜呼贼子何烦老吾老
瓶有粟【李孝光】
友人张子约名其斋顔乐予见而讯之则曰吾姑以自名吾乌知所谓顔子渊彼固不自知而孔子知之吾又乌知吾之乐凡吾所为自名亦以待夫吾知者尔予于是为之作瓶有粟
瓶有粟兮孰云吾瘦居有宫兮孰笑吾陋御冬有褐兮又焉用夫文绣人予哀兮予不知入事父与母兮出从仲尼谓蟏蛸兮无罥我戸吾歗歌兮其下
沂有梁
沂有梁兮维鲤维鲂沂之两厓兮有枣树桑居沂之人兮寛裕而善良古之人古之人兮翺翔余其归老兮沂之南东
择木
孔子去卫叹曰鸟能择木木岂能择鸟乎予将去楚而适呉越窃有感于斯言故作择木
提提兮飞鸟翔而集兮于木塲有委粟兮而予之不欲樊则有棘兮非予之乐鸷则不仁曾莫予毒又集于陵毋坠于矰岂不知兮有命嗟今之人兮不仁
东里
葛之漫漫毋败我垣河水之清毋齧我稻田予甚劳苦彼黔不知予将遂归其畬其菑东里之老闻予言而嘻予曰归哉
有樊
有樊有樊树予以荪胡不萧艾萧艾寔繁彼繁胡治刈而为刍嗟人有邑曾不是圗匪予荪之病予闻有命
归来
有悸孺子衣之狐裘匪予之病予以为仇既撰予杖升望于丘江不可涉夕具予舟
桐江
朝取鳣与鲔莫取鲂与鱮赋民无令困革尽毛安处我欲言之大将军大将军不见省奈何减民田租将军出乘大马入乘高车
滁水
滁水兮滔滔其坎兮有蛟谓子兮无济遂济兮无匏使予兮心怓其幽兮有虎啄害人兮不吐谓子兮无斧又无兮强弩曾是兮弗顾独奈何兮而逢其怒
陇头水【周到坡】
陇头水呜咽鸣行人聴断肠声陇头水鸣呜咽行人泪眼中血山月薄塞云低行人到此心伤悲世间万水东流去陇水分流独向西
江桥树【阮鲁瞻】
江桥树荏苒年华暮迎得行人来送得行人去落叶成秋风行人在何处
次韵【邓彧之】
江桥树日日斜阳暮春风吹落花半随流水去花落有尽时水流无尽处
悲寒风【张翥】
夜漫漫风凛凛严霜下寒更甚狐鸣鬼啸有今夕仓卒剑防生高枕神光堕地摧白虹呜呃英防泪空饮
一马圗【贡师泰】
铁喙騧连钱騘何年堕影江水中蒲梢西来八尺龙天闲十二为尔空五花云锦吹东风
言体
托物兴喻辞多引用而复断以已意若扬子法言庄周寓言宋玉大言皆言也诗家亦有此题今因题得诗就诗命体其篇什多有可録者故立言体以备观者之采择云
寓言【徐甫】
苦乐有定结髪与君婚中道弃我去白马驾华轩燕赵足佳丽呉楚多婵媛妾自守空房蟏蛸网妾门妾身当自爱敢谓君少防
杂言【林清源】
大朴本淳黙结绳已多端书契起百伪千载不复旋大道日已降支离竞各言安得万喙寂俗厚如古先仍当废简牒置我六籍前
礼乐设空器诗书无全经仲尼既已矣沮溺不耦耕谁能笑庖牺今亦无负苓我欲观马圗黄河清未清东家陶苦窳适市日十千西家琢瑚琏待贾二十年材轻信易售器重良自怜世事每如此古今无不然吾尝观四时亦复悲草木秋风落人间百卉不敢緑岂无岩谷英粲粲若松菊但得根本坚自然耐幽独
春日杂言【揭奚斯】
日月朝朝新何物能独乆常恐天与地变化忽已朽东风闯然来茫茫浩无首起视桃李树睒艳一非旧如何扬子云冺黙空自守
朝出城西门孤坟何穹窿防狐窜其西脩蛇出其东云昔有狂士七尺材且防平生无所頼屠狗涉春冬一朝际风尘身贵位益崇死生好恶间咄唶生秋风气骄日慿陵家国两蒿蓬子孙分散尽空有牛羊踪
羃歴杨栁枝防茸春草齐夭夭谁家妇采桑临路岐零露霑其裳蛛丝罥其衣树高身苦弱蚕饥行复迟辛苦事姑嫜宿昔减容辉见者皆叹息此心知独谁良人日暮至醉问尔何为
啁啁田间雀啄啄常不给春水日巳深网罗复相及既无养生具日夕汤火急多谢云间禽无为自覊絷祝融九千丈潇湘地底流汹涌洞庭野崩腾江汉秋上有飞仙人身披紫云裘昔者常相遇渺若乘丹丘同歌黄鹤渚共醉岳阳楼思之忽不见独立怅悠悠
我有琅玕草欲赠江东客出门道路长卷袂空叹息灵苖世所尚良士余所惜神仙无千年耿耿谁复识五嵗能读书十嵗能赋诗十五事逺游三十无所为既乖俯仰责复为隣里欺生计日已踈世态多瑕疵煌煌金张门徒皆光辉日晏賔客集轩车如风驰一笑掷千金片言委黄泥齐生独抱瑟来徃空逶迤
斋居杂言【何荣祖】
名教无穷乐真知在暮年中庸万事毕太极一心全世事频观易人情静看天兴来时有句率尔亦飘然
续弦言【杨维桢】
麟角煑为胶续弦弦在弓丁寜上箭莫射孤飞鸿
买妾言
买妾千黄金许身不许心使君闻有妇夜夜白头吟
词体
感触事物托于文章谓之辞若燕射辞士冠礼祝辞皆古辞也秋风辞白纻辞皆乐府辞也今名虽同而词则异但因其题而备其体云尔
去妇词【揭奚斯】
江东有一士子留都下三年适娶一贵人女为妻乆乃知其已有妻子矣一夕逃去因托去妇为之诗非徒欲传其事抑以示风戒云尔
轻合鲜义终茍容希礼遇逺结万里昏多为才名误始与君结好不知君有妇有女嫁他人俱怀托迟暮青青墙下草生死墙下路姢姢道傍花零落无处所女子失其身何以保贞素既乖百年意百年谁能度对镜空悲唶中心良难诉浮萍难为托一本无两附弃旧属新欢新欢渐成故寜当中路折莫被他人去宁老阿母傍不受他人妬腾身出房闼两絶无复顾所愿嫁他人甘心西山树
去妇词【赵半闲】
里有孀妇子不检而无室既疾病乃亟为娶且命之曰为汝娶为宗祀计也未几死而子竟违母言寻出其妇妇以衰麻在身义不得去被迫逐不可留因为诗以写懐
落叶不返柯去妇无归年敛袂出故帏独影心凄然君心纸鸢飞万里难拘牵妾如鬓邉花未衰先弃捐忆昔初嫁君姑病在床前嵗月能几何衰麻奉姑筵妾今辞门去抚棺泪如泉九原防有知当为去妇怜
毛女词【杨维桢】
海腥风吹腐龙华隂毛竹藏双鱼【叶浓】宫中雨露不可食啖松啖栢留春容乘彤云挟红雾十二峯头度朝暮衣沐雨鬟栉风槲叶楚楚山华红秦宫旧镜掩明月咸阳目送双飞鸿
彭郎词
番之湖兮云水杳万顷晴波净如扫相逢渔子问二姑大姑不如小姑好小姑昨夜巧妆束新月半痕玉梳小彭郎欲娶无良媒飞向庐山寻五老五老頽然不肯起彭郎怒踢香炉倒彭郎彭郎归去来陶令门前烟树晓
龙王嫁女词
海中有大小龙拔水而飞雷车挟之以行者海老谓之龙王嫁女故赋此词补龙姑乐府
小龙啼春大龙恼海田雨落成砂炮天呉擘山作海道鳞车鱼马纷来到鸣鞘声隠佩锵琅琼姬玉女桃花妆贝宫夫人笄十八新嫁南山白石郎西来态盈庆春壻结子蟠桃不论嵗秋深寄字湖龙姑兰香庙下一双鱼
古促促词【张翥】
促促何促促丈夫生儿美如玉长成逰荡不思归令我只身守空屋不愿汝学班定逺不愿汝学马相如定逺生不入玉闗相如死不还成都但如塞翁父子长相保得马失马何足道又如厐公携家隠鹿门遗安遗危俱不论贵而衣貂不如贫而緼枲离而食肉不如聚而饮水身虽促促心得寛为汝白头屋中死
征夫词【镏祁】
顽云漠漠秋天黑冷雨潇潇和雪滴途中骑士衣裳单半夜衔枚赴灵壁中州近嵗雨雪多只因戎马窥黄河将军锦帐衣千袭马上挥鞭传令急但令饱暖度朝夕一死沙塲吾不惜九重日望凯歌归安知中路行逶迤愿将舞女纒头锦添作征人身上衣
征妇词
青灯荧荧照空壁绮月上莎鸡泣良人塞上逺从军独妾深闺长太息忆初痴小嫁君时谓君不晚拥旌麾如何十载尚舆东屯西戍长奔驰秋风戎马临闗路千里持矛闗上去公家事急将令严儿女私情那得顾恨妾不为金鞞靫在君腰下随风埃恨妾不为龙泉剑在君手内飞光焰慕君不得逐君行翠袖斑斓空血染君不见重瞳鳯驾防九疑苍梧望断犹不归况今沙塲征战地千人同去几人回君回不回俱未见妾心如石那可转
秋胡妻词【王余庆】
桑颠日射黄金枝桑间美人白玉肌采桑盈筐郎未归东风吹涙湿罗衣郎未归在逺道妾尚少兮亲已老郎心如蘖妾如丹富贵应须到家早采桑待露晞养蚕圗得丝生男且富贵甘防当及时千金却为一笑资倚闾日暮无穷悲愿嫁反哺乌不忍见秋胡
文瑞图【揭奚斯】
常德之龙阳居多蜀士祠事梓潼君甚严祠前有池曰景星凡莲花叶并蒂则居人登第好事者写以为图邀余赋此
莲花复莲叶并蒂更连茎并叶已不见三花两花更有情如何与人作嘉瑞偏向龙阳水底生龙阳家事梓潼君花花叶叶梓潼神好在龙阳士汝但读书更【缺】花为叶汝莫论
和东坡四时词【刘诜】
燕子轻寒生院落佳人自卷猩红幕楼头风细堕杨花帘下日长添绣蕚缬纹酒晕透琼肌双陆初嬴笑问谁闲绾同心当户立不知花影满春衣
幕波防皱回廊永酒阑手枕瑚冷槐影横堦午簟凉榴花满地风帘静梅酸未试意先颦倦拂琵琶拨未匀纨扇半闲氷盌冻翠禽两两下窥人
瓶浸双头莲颗緑画阑闲却青奴竹防凉半下水晶帘坐看踈萤度高屋夜静楼风时动扃隔墙一叶落虚庭血色鸳罗裁未就月明处处起砧声
烛暗睡消闻画角玉盆脂水红氷薄深户无风绣幄垂小缾一片梅花落辘轳隔屋声咿哑云母香猊晕宿霞报道卷帘寒雾重午妆才试翠钿花
宫词四景【萨都拉】
玉沟涨暖緑潺潺风细时闻响佩环芳草宫门金鎻合栁花帘幕玉钩闲梦回绣枕闻黄鸟困倚雕阑看白鹇落尽海棠天不管脩眉凝恨鎻春山
日长缝就缕金衣高栁风清拂翠丝闲倚小楼题画扇但闻别院笑弹棊主家恩爱有时尽贱妾心情无限思又拟晚凉新浴罢琵琶自拨断肠词
宫沟水浅不通潮凉露瑶阶湿翠翘天逺不闻青玉佩月明偷防紫鸾箫正宫夜短羊车近别院秋深鹤驾遥却把闲情望牛女银河乌鹊早成桥
悄悄深宫不见人倚门唯见石麒麟芙蓉帐冷愁长夜翡翠帘垂隔小春天逺难通青鸟信瓦寒欲动白龙鳞夜深怕有羊车到自起笼灯照雪痕
宫词【马祖常】
华清水殿绣夫容金鸭香销寳帐重竹叶羊车来别院何人空聴景阳钟
银床井冷露漙漙半臂薰衣钏辟寒不恨长门冬夜永小奴休报袜罗单
长门月转漏声催自熨寒衣减带围休怕官家嫌体弱细腰曾是楚王妃
合宫舟泛濯龙池端午争悬百防丝新赐承恩脂粉硙上阳不敢妬蛾眉
茧舘缲丝湿翠翘夫人纤指织龙绡罗襦双佩清晨响只恐君王有晏朝
八姨粉翠锡千缗脂盝新妆百寳匀白上阳宫女老补衣重拆绣麒麟
夘酒防防解宿酲催花羯皷报新声君王好锡承恩宴辛苦邉头百将营
露兰研粉寿阳妆奁内新烧百刻香圆舌教成鹦鹉语偷将玉笛送寜王
银河七夕度双星桐树逢秋叶未零万嵗君王当宁立妾身不顾命如萍
花气蒸霞淑景明望仙楼上看弹莺李謩吹笛宫墙外学得梨园第几声
又【邓元宏】
淡月轻寒透碧纱宫屏残梦晓啼鸦春风不管愁深浅日日开门扫落花
又【杨维桢】
宫词诗家之大香奁也不许村学究语为本朝宫词者多矣或拘于用典故又或拘于用国语皆损诗体天厯间余同年萨天锡善为宫词且索余和什通和二十章今存十二章
鸡人报晓五门开卤簿千官泊虎防天上驾鵞先有信九重鸾驾上都回
开国遗音乐府传白翎飞上十三大金优谏闗卿在伊尹扶汤进剧编
海内车书混一时奎章御笔写乌丝朝来中贵传宣急南国宫娥拱鳯池
薰风殿阁日初长南贡新来荔子香西邸阿环方病齿金笼分赐雪衣娘
宫锦裁衣锡圣恩朝来金榜揭天门老娥原是南州女私喜南人擢殿元
出幸和林幄殿寛钩丽女侍婕妤官君王自赋昭君曲勑赐琵琶马上弹
后土琼仙属内家扬州从此絶名花君王题品容谁并蕚緑宫中蕚緑华
十二琼楼浸月华桐花移影上窻纱帘前不挿盐枝竹卧听金羊引小车
金屋秋深露气凉宫监乆不到西厢丁寜莫窃寜哥笛鹦鹉无情説短长
露气夜生鳷鹊楼井梧叶叶巳知秋君王只禁宫中蛊不禁流红出御沟
十三宫女善词章长立君王玉几傍阿婉有才还有累宫中鹦鹉啄条桑
蛾眉矉处不胜秋长带芙蓉小苑愁肯为君王通一笑羽书烽火误诸侯
春宫词【萨都拉】
深宫尽日垂帘箔别殿何人奏玉筝白面内人无一事隔花时聴打毬声
秋宫词
清夜宫车出建章紫衣小队两三行石阑干外银灯过照见芙蓉叶上霜
春宫词【顾济】
兰径香销玉辇踪梨花不肯负春风緑窻深鎻无人见自碾朱砂养守宫
古长信秋词【甘立】
缺月流光入绮防金壶传箭梦回初秦防彩鳯无消息桂影空闲十二除
辇路青苔雨后深铜鱼双钥昼沉沉词臣还有相如在不得当时买赋金
锦瑟词【赵复】
歌珠檀板楚王宫伴醉花间拾落红铁马北来人事改不知随水定随风
西湖竹枝词【杨维桢】
竹枝本夜郎之音依声制辞实起刘朗州辞若鄙陋而发情止义则有风人骚子之遗意然则制竹枝者不犹愈与今乐府制湖中曲者多矣而未有补竹枝之缺故余补十章更率能言之士继之
苏小门前花满株苏公堤下水平湖南官北使须到此江南西湖天下无
家住西湖新妇矶劝郎休唱缕金衣琵琶本是韩凭木弹作鸳鸯一处飞
湖口行云湖日隂湖中断桥湖水深行云无心似郎意断桥有柱是奴心
劝郎休上南高峯劝郎休上北高峯南高峯云北高雨云雨相随恼杀侬
石新妇下水连空飞来峯前山万重妾死甘为石新妇萧郎或似飞来峯
片言许郎金石刚阿奴不是野鸳鸯为郎歌舞为郎死不惜真珠成斗量
望郎一朝又一朝信郎信似钱塘潮钱塘潮信有时失臂上守宫无日消
水仙庙下是侬楼楼前有侬莲叶舟行人苦道横波急不载行人西渡头
采莲能歌歌莫愁因学吹笛唱梁州不识黄云陇水怨吹作大堤杨栁秋
奴家即在西塍头不比春风苏小愁人道西湖女淫苦安得有此青陵丘
又【郯韶】
阑鎻六桥春水深鸳鸯鸂鶒荡人心吴儿生长自吴语却向船头学楚吟
垆头三月春酒香门前杨栁万条长凭郎醉后休折断留待重来系马缰
枫篁岭头西日晖青龙港口新月防放船过去还蚤在待奴一道夜歌归
湖上荷花娇欲语湖中女儿木兰舟荷花折得浑自好只恐荷盘不耐秋
苏堤寺堤一径同春花秋月长相逢白面少年不相识笑掷金钱唤阿侬
又【陶孟恺】
江邉云寒枫叶秋望郎郎上西江头舟行千里是郎去水流千里是奴愁
湖邉采莲逢小姑阿郎捕鱼饥渴无劝郎高歌白苎舞为郎沽酒青玉壶
又【康耑】
南高峯头云未开北高峯头雨频催为云为雨几时了醉里相期梦里来
合欢钗头双荔支同心结得能几时莲茎有刺郎解折莲子有心奴自知
拍湖春水段家桥紫额湘帘碧玉箫桥邉杨柳为谁苦牵惹风光千万条
又【张世昌】
秦皇石头三丈高云是秦皇系船标阿奴心似系船石浪打风吹石不揺
奴住西湖日日愁郎家只在淛江头阿谁移得孤山去长使江湖一处流
六桥桥上望西湖望见呉王旧姑苏西施不为吴王死又载扁舟归越都
昨夜雨晴溪水深鸡头菱角满湖隂劝郎试剥新莲子菂菂中间有苦心
又【信道原】
湖东日脚欲没山湖西月出牙梳弯南北两峯船里看恰似阿奴双髻鬟
东邉高楼红紫开西邉青山翠成堆呉儿荡桨浪花里相赛唱歌船去来
又【宇文子贞】
赤栏桥低宫栁斜粉墙短短阿谁家女郎恰抱琵琶出早有小船来卖花
奴唱呉歌郎扣舷明朝郎去有谁怜恨杀呉山遮望眼不见江头郎去船
断霞洒洒鱼尾红清唱一声湖山东阿奴只在绣帘里隔着荷花无路通
湖里茭青日日多苏小门前无客过今来古徃只如此休説当年贾八哥
湖上交秋风露凉湖中莲藕试新尝莲心恰似妾心苦郎意争似藕丝长
菱花菱叶间水葓采莲入港与郎逢劝郎挟弹休打鸭鸳鸯飞起杳无踪
孤山山上野梅开折花傍水倾金杯摠道梅花天下白秖似渠奴傅粉腮
又【吴礼】
不爱郎君紫绮裘不爱郎君瑚钩永求同生愿同死化作莲花长并头
又【贡师泰】
芙蓉叶底双鸳鸯飞来飞去在横塘人生多少不如意水逺山长难见郎
葛岭西邉师相宅潭潭府第欲连云别买楼船过湖去可曾看见岳王坟
又【丁复】
上塘杨栁下塘隂阿郎爱人不爱金塘水西来东入海水深不似阿侬深
栁叶如眉枝似腰赠郎辄挽最长条条长即与侬心逺不是为侬春态娇
钱塘潮来两岸平钱塘潮落江月明钱塘女子新楼阁夜半吹箫鸾鳯鸣
郎爱捕鱼侬织蓑劝郎不必要登科一家卖鱼得食少一官悬鱼忧患多
竹枝词【陶孟恺】
白盐山下水流急白帝城邉枫叶稀唱断竹枝人不见山头月落鹧鸪飞
小防仙词【张翥】
清华公子并骑龙直过蓬莱第一峯亲见海中城阙好半栽玉树半芙蓉
五色烟中玉女窻鳯歌鸾舞一双双除是飞琼方教得紫箫吹彻不成腔
来不分明去不言红椒花露湿妆痕巫娥已随梦魂断十二碧峯愁暮猿
月圃羣芬次第开步前红露下瑶堦摴蒱偶共真妃博赌得双头白燕钗
道人寄我紫逻山时复卖药来人间【缺】潭薄晚有龙鬬满谷湿云无路还
五岳真官立帐前露芜香【缺】落琼筵夜深醮罢各归去一一马声嘶上天
美人临水笑相邀自解罗巾掷作桥同覔云间仙伴侣杏花坛上聴吹箫
月帐新开蕋辇过桂花凉露洒天河双星一夜叙离别狼籍碧莲秋露多
又【杨维桢】
青旄节卫翠云軿按部东行过赤城龙女遗珠鸡卵大结为双佩赐方平
若木西来赤岸东白金城阙碧珠宫天家令急不敢住折得五花归饭龙
东逾弱水赤流深夜得桃都息羽旌地底日回天上出金鸡如鳯自交鸣
金蛾蕋生瑶水隂锦驼鸟鸣珠树林上皇敕赐龙色酒天乐五云流玉音
麻姑今夜过青丘玉醴催斟白玉舟莫向外人矜指爪酒酣为我擘箜篌
女郎两两白玉床对博宛在橘中央青城不赌熊盈袜闲赌萧家双鳯凰
莲叶舟高河汉垂黄姑玉女防佳期玉清乆入衙城洞莫遣成都卖知
道人得道轻骨毛飞度海水能千遭明朝挟至两浮岛卧防沧洲戏六鳌
青丘书随雷电亡尚作草木虫鱼荒问渠甲子不能记但指緑睛双眼方
天上良常宫又成文章只数老卿五云阁吏亦谪世牛鬼少年专盛名
日落海门吹鳯匏须臾海水沸如炮船头处女来聴曲知是洞庭千嵗蛟
当时笑我去学仙汝但求金与求田不知昨夜城头鹤问汝无人识墓阡
炮烙词
炮烙复炮烙是不还是不终杀谗人虎不杀羑中囚
放麑词
母麑急麑子猎人眎如伤太子奔城父君王赦奋阳
北郭词
田不纳履北郭谗招汚覆鼎重开日宫中杀破【缺】
侠客词
未许全交死全身报国仇太阿飞出匣欲取贾充头
剑客词
丈夫万人敌拙计哂荆轲昨夜西征去生擒李左车
三阁词
江南龙虎气楼阁照金银望见长安道不知尘汚人
摘词
黄台八熟熟瓞绵绵惟有大好狐来巳穿
食桃词
二桃陷忠勇晏子设危谋半桃陷姑息弥子复谁尤
緑珠词
井底生明月楼前坠寳星年年金谷草春入美人青
杨栁词
杨栁董家桥鵞黄几万条行人莫到此春色易相撩长条一丈长长似紫丝缰长条挽易断五马过横塘
拟雪词
小姑善拟雪拟雪广寒高剪落孀娥发纷飞玉兎毛
系马词
谁系西枝马马嘶花乱飞花飞犹自可莫遣折花枝
去妾词
万里戎装去琵琶上锦鞯传来马上曲犹唱想夫怜
元诗体要卷四

[book_title]巻五
钦定四库全书
元诗体要卷五　　　　　明　宋公传　编歌体
猗迂抑扬永言谓之歌有高下之节诵之使人兴起若君臣之赓歌五子接舆沧浪之歌见于经传非击壤卿云之比读者不可以不察观所取者尤见古今之不同也
西山歌【李存】
西山有庐以我逶迤东田有稌以我疗饥春之日宜桑为父母裳冬之日宜酒为父母寿
范増撞玉斗歌【陈泰】
鸿门醉兮幙张黑云压兮芒砀臣令庄兮起舞伯何为兮误庄重瞳兮日光高凖兮龙章风尘澒洞兮谁虏谁王我所惜兮谓王之玦臣事不济兮心与斗裂呜呼尔为汉蔽兮为忠臣千秋万嵗兮尔楚无人
虞美人夜泣歌
星荧荧兮陨空泪洒洒兮帐中妾生误王兮妾死无从天若祚项兮天回楚风王乘骓兮为龙妾埋骨兮江东
东山棹歌上克斋董先生【陈孚】
东山之水兮其流汤汤秋风起兮白苹飘香有美人兮芙蓉裳葺荷屋兮防以杜衡云依依兮时在旁昔与云出兮霖八荒今与云归兮一竿沧浪睇乾坤兮淡无光寜緑蓑兮遗金章呜呼安得从之兮徜徉
东山之水兮飞白沤白沤飘飘兮天光不流有美一人兮莲叶舟舟之来兮风飕飕舟之去兮荻花满洲藐将骖兮飞虬紫红竿兮北斗为钩引六鳌兮归墟之丘呜乎安得从之兮遨逰
飞蓬亭歌
江南泽国多烟水年少轻身作逰子迩来衰老畏奔驰忽作飞蓬平地起飞蓬主人人中仙曾乘千斛凌风船船头画鼓催行酒船尾红妆歌采莲收篙卷纶今尚乐却悔从前风浪恶青云裘褐一沤身白发山林五湖客我来花雾红霏霏此蓬如山何处飞但当共坐索酩酊溪堂过雨春鱼肥君不见鸱夷名成沧海去富贵畏人如脱兎又不见羊裘钓客桐江上一出张皇动天象何如主人飞蓬亭上饮醒与客吟酣即寝寝酣忽作江南梦风雨漂摇蓬不动
吊故宫【杜瑛】
月上觚棱椒壁湿饥乌啄碎琅玕石刼灰飞尽海扬尘废殿荒台土花碧洛阳书生汴梁客一夜春风头欲白尊中頼有酒如泉醉倚寒窻破愁寂
岳王墓【韩中村】
妖星堕地芒角赤龙劔悲吼风萧瑟中原王气挽不回将军一死鸿毛掷秦家小儿真戏剧播弄造化摇枢极指雠为亲忠为逆只手上遮天眼力九闗茫茫隔天日无由下烛臣愚直臣愚万死不足惜国耻未湔犹愤激古坟埋寃血空碧风雨年年土花蚀我恐精忠埋不得白日英魂土中泣请将衰骨斵出荒苔痕献作吾皇补天石
苏小小歌【辛文房】
东流水底西飞鱼衔得钱塘纹锦书几回错认青骢马着处闲乘油壁车鹦鹉杯残春树暗蒲萄衾冷夜窻虚莲子种成南北岸苦心相望欲何如
幼舆折齿歌【罗磵谷】
秋衫未成锦机语棠梨半花鳯一羽象床雪综小龙梭细冗银光吐氷缕西隣郎君东海归芙蓉半白杏雨肥十二阑邉説幽怨劝织南浦鸳鸯飞含兰匿蕙无消息春酲彤霞漾玉色小龙呵出风雨声奔腾触裂双白石白石国城三十六女子军来两城覆鸾歌猿啸强激昻百户风来如箭镞章防公子真豪纵复以防言相感动郎君切莫更痴心忍作甘心可人痛
莫愁歌【周竹坡】
莲花深红莲叶緑平沙月上鸳鸯宿青腰三板兰作桡月下莫愁歌一曲移舟入花花转深花深调苦难为音江邉夜半谁为语只有婵娟知此心露花渐白月渐午刺舟自覔来时路明朝系缆栁邉门却在夜来潮落处
梦两雏【揭徯斯】
阿英十二能辟纑阿牛五嵗贪读书辟纑成缕无人织读书有志令人惜汝父飘零汝母休吾亲虽健俱白头雨声断道风惊屋阿婆独抱诸孙哭
吹箫歌赠金精山人陈天佑【吴汉仪】
金精之山何岧嶤夜深明月凉萧萧中有可人好丝竹抱明月兮吹洞箫箫声呜呜响空碧潜蛟起舞山魈泣含宫嚼羽妙入神月落参横朔风急曲中却忆秦楼女秦楼缥缈知何许鸣鳯双飞竟不还至今遗事传千古君留呉中犹未发我亦知君调殊絶明朝却赋归去来吹箫还防金精月
古剑歌为呉真人作【杨载】
闲闲真人藏古剑敬之如神不敢忽賔客来时求一观辄有悲风起仓卒人言此是金铁精良工煅炼乆始成动摇天地合变化摩荡日月含光晶昔年有蛟起江中口吐烈熖烧长空下民流溺上帝怒雷电徃击皆无功尝持此剑斩蛟首流血滔滔浸庐阜传记传闻时既乆不意世间今尚有吾过下里多恶氛魍魉魑魅能食人请君为我絶此怪一洗宇宙长清新
月氏王头饮器歌和贯学士韵【祝蕃】
单于寳刀寒映雪月氏髑髅饮寃血泥丸真人辞绛宫麴生时能醉其骨阏氏夜帐葡萄香拍【缺】春霞灔秋月贤王起舞谷蠡歌传饮懽呼两耳热灯前人影半阑残灯后青燐已明灭持杯本为浇嶙峋胡为对此伤精魂弓蛇犹能致惑疾智瑶岂是无心人头颅如许当速朽生擒误入仇家手忍将鸣镝射头曼吁嗟降王亦何有后来汉使渃水东犹待留犁浇盟酒
南北风歌
南船顺水还顺风高帆疾过如飞鸿北船逆风还逆水百丈牵江才数里南船挥手谢北船不须肠断南风前自縁行色有南北未必天心偏顺逆明日南风换北风北船却与南船同
木棉歌【熊磵谷】
秋阳收尽枝头露烘绽青囊翻白絮田妇携筐采得归浑家指作机中布大儿来覔襦小儿来覔袴半拟偿私债半拟输官府竹笼旋着活火熏蠧虫母子走纷纷尺铁碾出瑶空雪一弓弹破秋江云中虚外泛搓成索昼夜踏车声落落车声才冷催上机知作谁人身上衣小女背面临风泣忆曾随母园中拾
苏武李陵泣别圗【欧阳伯恭】
祁连山前箭如雨渤海岸邉羝不乳同是肝肠十九年白发君归朝故主臣心有血一斗许亦欲随君归衅皷五千健儿五千母臣若独归魂魄苦空将老泪寄君归归洒茂陵坟上土
天马歌【揭徯斯】
天子仁圣万国归天马来自西海西云披身玉两蹄高余六尺脩倍之七度海洋身若飞海左海右雷霆随天子晓御慈仁殿天风忽来天马见龙首鳯臆目如电不用汉兵三十万有德自归四海羡天马来庶政平天子仁圣万国清臣愿作歌万国聴
又【宋无】
天马天上龙驹生天汉间两目夹明月蹄削昆仑山秣元气饮沆瀣天步超人寰天公玉帝老不骑饥食虎豹出九闗灭灭沉沉流彗姿歘承紫霞顔黄道三十六万里日驰周天去复还时乎降精渥洼中龙性变化终难攀天马来瑞何朝化为龙应童谣驺虞仁兽耻在埛龙亦絶迹归赤霄风沙岂无大宛种虽有八极安能超天马来云雾开天廐騕褭鸣龙媒龙媒不鸣鸣驽骀
奉和效古意醉歌【范梈】
忆昔初年三四龄当客唯对声泠泠夜诵汉赋一千字朝来千字仍心自许英年逼华盖岂信流光不相待只今四十少二年坐合立忘足悲慨我当赠君金缕罗君当赠我黄鹄歌呉南水逺春似画欲行未行可奈何莫使风雷寄鸣铗莫叹羊裘堕烟雪人生万事如春花璚花虽晚君须折
过嘉兴【萨都拉】
三山云海几千里十幅蒲帆挂秋水呉中过客不思家江南画船如屋里芦芽短短穿碧沙船头鲤鱼吹浪花呉姬荡桨入城去细雨小寒生碧纱我歌水调无人续江上月凉吹紫竹春风一曲鹧鸪词花落莺啼满城緑
过采石【聂古柏】
采石江头秋月白蛾眉亭下滩声咽绣衣玉斧晓霜寒同是天涯苦行客酒仙一去海生尘青山三尺埋衣巾清江白鸟自今古岸草汀花空复春我欲御风逰八表醉里豪情覔三岛阊阖云深不可攀回首江南峯小
虞美人歌【杨维桢】
抜山将军气如虎神骓如龙踏天下将军战败歌楚歌羙人一死能自许怆惶伏剑答危主不同野雉随仇虏江邉碧血吹青雨化作春芳悲汉土
平原君斩美人歌
平原君起朱楼美人盈盈楼上头槃跚跛者彼何叟美人一笑槃跚愁门下士引去不可留美人高价千金直千金不惜美人头君不见帷中女儿观跛者一笑五国生戈矛
送日本僧太嵗归国歌
山为城海为池秦童子国东海垂有九一统薄海外其王嵗贡来珍奇太嵗子雪须眉七条挂在扶桑枝跨海来从震旦国之师取经径徃西天西神杯蹋浪浪花白浪花作雨青天低城头皷响城下马嘶花袍国王接幢葢人从大唐国里归
峄山【鲜于枢】
东方巨镇宗岱宗羣山列侍臣妾同西南崛起一万仭却立不屈如争雄何年天星下天宫坠地化作青芙蓉外如刻削中空洞阆风圃遥相通我昔东逰访青童羣仙招我逰中峯悔不絶粒巢云松失身误落尘网中如今可望不可到舣舟空羡冥飞鸿神仙可学事亦晚安用屑屑悲秋蓬吾闻峄阳有孤桐鳯凰鸣处朝阳红安得斲为寳琴献天子为民解愠歌南风
谿山风雨圗【李孝光】
元气赑屭生蛟龙银河倒挿青芙蓉九疑正在九州外碧树悄悄连丹枫上有万古不死之明月下有掀天巨浪之长江有客有客陆防徃来江南成老翁天地无穷屡回首放船去踏江上峯船头十日悬青雨风抜银河映东戸山随没鹘落中原水作巴蛇走全楚向来英防定黄土空遗绢素留今古天地一合如金瓯万嵗千秋奉明主
山中苦寒歌【李坦之】
深山苦寒弗可居门前积雪三尺余隂崖一夜石脱骨寒溜万瓦氷垂须道人冻卧山之麓暮热松明煑溪緑山隂孤棹期不来梦入幽厓闻折竹征西将军持短兵驰马夜渡黄河氷闗东诸将面欲裂严光独钓桐江雪
女儿浦歌【揭徯斯】
女儿浦前湖水流女儿浦口过湖舟湖中日日多风浪湖邉人人还白头
大孤山前女儿湾大孤山下浪如山山前日日风和雨山下舟船自徃还
櫂歌【传若金】
河中日日水悠悠谁道人心似水流河水湾回有时直人心屈曲几时休
去年船里逢端午今年船里又端阳九节菖蒲本仙药如何曲曲似愁肠
小娘歌【元好问】
呉儿防路唱歌行十十五五和歌声唱得小娘相见曲不解离乡去国情
南来逰骑日纷纷断岸长堤是阵云万落千村借不得城池留得防官军
山无穴洞水无船单骑驱人动数千直使今年留得在更教何处过来年
青山高处望南州漫漫江水绕城流愿得此身随水去直到海底不回头
鴈鴈相送过河来人歌人哭鴈声哀鴈到秋来却南去南人北度几时回
风神昨日又今朝踏碎丫头路更遥不似南桥骑马日生红四尺系郎腰
竹溪梅坞净无尘二月江南烟雨春伤心此日河桥路千里荆榛不见人
太平婚嫁不离乡楚楚儿郎小小娘三百年来涵养出却将沙漠换牛羊
饥乌坐守草间人青布犹存旧领巾六月南风一万里若为白骨便成尘
黄河千里扼兵冲虞虢分明在眼中为向荆湖诸将道且休夸説蔡州功
行体
步骤驰骋有如行书谓之行宜痛快详尽若行云流水也考之乐府有怨歌行长短歌行之类唐人效之者多要必辨之而识其体是编不为声律之所拘若孤雌行烈妇行刘平妻巴陵女感发奋厉有古贞烈之风不可以不取其余亦可尚矣
早朝行【王士熈】
石头啼乌翻曙光千门万户开未央丞相珂马沙堤长奏章催唤东曹郎燕山驲骑朝来到雨泽十分九州报辇金防帛分逺行龙沙士饱无皷声阁中龙床琢白玉瑟瑟围屛海波緑曲阑五月樱桃红舜琴日日弹薰风
春晓行【张嗣行】
梦魂短短春宵残喈喈鸡语催征鞍东方彷佛淡烟晓栁露细拂征衫寒僮仆前行指予路那个长亭经某处离情莾莾不分明黯淡孤村半烟树
春日行【林霁山】
栁花衮雪春溪风一夜吹为萍萍随风去流水人生无根亦如此故山入梦草芊芊半窻疎雨寒食天晓来白发稀可数多少朱顔化黄土高原冉冉青烟斜麦饭洒松能几家子规呌残金粟墓茧纸兰亭亦飞去
又【李坦之】
东风入树吹流莺晓窻欲曙花美人窻间动晓思莺声枕上提春情座中日出花满城城南春深杨栁青王孙不归消息断深闺无人春草生草生犹有时王孙何日归斜阳照流水万里长相思东园三月花烂开西隣胡蝶双飞来明年蝶去春无主闭门花落愁如雨
春风行【陈孚】
子规催春春欲去海棠片片飘红雨幽人岂无儿女情懒聴画楼莺燕语东风吹到古渡头淡烟横孤舟孤舟撑入菰蒲里日落未落波悠悠逺峯几防青未了前浦没白鸟独倚短蓬聴渔歌不知人世居【缺】
清明日【唐玉潜】
万花正开风雨恶晓起新晴花正落老夫未起失芳期赏心但觉随年薄今年花落明年开去年看花人不来死生荣悴俱可哀緑隂满地成苍苔
暮春防同年作【黄清老】
青山林下啼班鸠緑杨门前嘶紫骝落花成阵作春雨东风淡淡云悠悠美人卷帘日在手蝴蝶飞上瑚钩南溪不见笋成竹拟约沧波同倚楼
川鳬浴日金粼粼垂杨马嘶三月春逰蜂舞蝶总爱客飞絮落花时近人东风吹水入银瓮芳草为我铺緑茵更催朝露染魏紫舞袖一拂南山尘
吊古行【于介翁】
苍梧之南湘水头烟波逐客増离忧重瞳孤坟閟白日双娥贞佩摇清秋江空夜闻鬼对泣泣罢仍为鼔瑶瑟瑟声渐杳江声长丹枫堕影天霜白临江被发招帝魂拔剑欲断东流奔东流无穷帝不返鸣呼薄俗无由敦
望夫矶【刘时中】
望夫山头日欲頽望夫山下江声哀山头日日风雨恶江头不见行人回空山亭亭几朝暮犹记行人去时路知君渡河长不归恨不当年逐君去此身化石千仭矶石犹可转心不移长江水涸黄埃飞行人应有归来时
金谷行【杨奂】
洛阳园池天下无金谷近在西城隅晋时花草不复见野人犹解谈齐奴齐奴豪奢谁比数酒酣爱击瑚树后堂春风满桃李中有一枝名緑珠千金买步障百金买氍毹时时吹笛替郎语云窻雾戸长欢娯层阶欲下须人扶岂料一日能捐躯红飞玉碎顷刻里空使行客悲踌躇楼头小妇感恩死君臣大义当何如
居庸行【揭徯斯】
昔我望居庸南今我出居庸北岩峦争吞吐风水清且激逶迤数十里曲折殊未息闗门两向当天开马如流水车如雷荒鸡一声闗吏起列宿惨澹云徘徊山盘盘石圉圉山如龙石如虎龙怒欲腾虎欲舞太行余势犹如许昔不容单车今马列什伍圣人有道闗门开闗门开千万古
孤雌行为郾城节妇作
有鸟有鸟雌防相追哺雏未饱鸣且飞雏未长防乃死子亦随朝朝暮暮唯孤雌长林广野风日美步步不敢离故栖燕雀摇飏差复池回身何恼递相欺谁怜孤雌心到死终不移更有许州郾城徐氏母一生抱恨守空闺
烈妇行【赵孟頫】
至元七年濵州军事刘平之戍枣阳与其妻胡俱道宿车下平为虎所得起追及之杀虎脱其夫吾闻之中原贤士大夫如此乃为感激慷慨作烈妇行以歌之
客车何焞焞夫挽妇为推问君将安去言徃枣阳戍官事有程宿车下夜半可怜逢猛虎夫命悬虎口妇怒发指天十步之内血相溅夫难再得虎可前寜与虎死母与虎生呼儿取刃力与争虎死夫活心始平男儿节义有如此万嵗千秋可以事明主冯妇卞庄安足数乌乎猛虎逢尚可成成奈何汝
刘平妻杀虎行【杨维桢】
刘平妻胡氏从平戍枣阳平为虎擒胡杀虎争夫千载义烈有足歌者犹恨时之士大夫其作未防故为赋是章
夫从君妾从主梦魂犹痛刀箭瘢况乃全躯饲豺虎拔剑誓天天为怒眼中于莵小如鼠百年虎鬼寃魂语精光夜贯新阡土可怜三世不复仇泰山之妇何足数
巴陵女子行【郝经】
已未秋九月王师渡江大帅巴图尔自鄂渚以一军觇上流遂围岳岳溃入于洞庭俘其遗民以归女子誓不辱于兵书诗衣帛见意赴江而死余悲其志作巴陵女子行
北来诸军飞渡江突骑一夜满岳阳楼头火起入闾巷曹伍偶走如牛羊巴陵女子尚书妇生平不识门前路乱兵驱出势苍黄夫婿翁姑在何处呑声掩泪行且啼啼防沾湿越罗衣此生忍使人再辱裂帛暗写临终诗上言社稷安危事下説投江誓天志一回宛转一悲辛心折魂飞不成字诗成泪尽赴江流蛾眉萧飒天为愁芙蓉零落入秋水玉骨直青海头古来烈妇才一二谁似巴陵更文理名与长江万古流丞相魏公还不死
白杨行【呉志淳】
真定刘生客死闽中同行者为归其骨其妻胡氏自圗夫容以祀因哭而絶邻人怜之遂合钟陵东门故又号曰钟陵行
钟陵东门白杨树行人指防是双墓墓中夫妇俱少年一双白璧埋黄泉黄泉相逢语呜咽一一从前向郎説前年郎去客三山今年郎归白骨还当时自画蛾眉様今日却写郎容顔容顔转似心转切呌郎不应心断絶生时不得逐郎行死时却与郎同穴丹青遗像留人间年年泪竹寒生斑当年曾过延平渡还见双龙化剑湾堂前既无父与母堂下又无儿与女使妾有子堂有姑丹心一寸那能枯一朝盛事付流水忠义几人能到底秋风月冷鳯凰来与郎同上吹箫台
飞花行赠马衢州【戴帅初】
山上风花山下飞花飞欲尽山翁归归迟亦自忘行迹但觉满地红依依余花更惜随溪去溪上逰人山下路恋家渔父断来踪避难刘郎记前度花开花落春风前我昔与翁同少年只今鹤去伹华表何处鸟啼悲杜鹃逰人自逰春自暮从翁问花花不语且当向花日日醉醉倒花前学花舞
落花行【呉师道】
东风吹花花作团美人脉脉凭阑干倦投红筵逐舞鳯故寻翠袖萦鸾去年送别城南道城南飞花委芳草闗河万里人未归风雨一畨春又老抱愁无语还深闺拂揽袖香依依緑隂窻蝶影断空枝吊月防声悲青春不复悲逰子不顾期美人掩泪长相思恨身不似花能飞花飞终恨沾尘泥安得与花飞去阳闗西
大信晚泊呈舟中诸公【揭徯斯】
千家杨栁江当门东梁西梁两岸蹲连樯大舰集日昏摐金伐皷海上闻小江更出采石后前人立功后人守大信花采石酒陌上相逢莫回首
武昌舟中触目
两髯背立鸣双橹短簔开合沧江雨青山如龙入云去白发何人并沙语船头放歌船尾和篷上雨鸣篷下坐推篷不省是何乡但见双双白鸥过
送兄孟脩还江西【虞集】
老兄五月来作客八年不见头总白五人兄弟四人在忽忆中郎泪沾臆我家蜀西忠孝门无田无宅惟书存兄虽管库实父防弟窃余泽承君恩文章不如孟氏好叔氏最少今亦老五郎十嵗未知学嗟我胡为长逺道诸儿读书俱不多又不力耕将奈何忧来每得二三友看花把酒临风哦蜀山嵯峩归未得盘盘先陇临川侧碧梧翠竹手所移应与青松各千尺南风吹雪河始氷兄归乌帽何防防明年乞身向天子共读父书歌太平
纨扇行【李泂】
谁家玉貌防清霏手挥纨扇临东池潇湘摇波月防影碧波疑见湘江妃泪防竹上犹未灭一尺氷纨万愁结风吹翠袖卷寒烟汗入红肌凝素雪深闺无人凉气早轻薄恩情易衰老昔随蝴蝶上春衣今逐流萤向秋草不见班姬染翰时空遗汉宫题扇诗千年怨墨已零落一天霜露沾人衣
美人行【刘因】
美人娟娟秋水隔烟雾深沉防玉质日逐晴波去不归遥山只有行云碧碧云日暮心悠哉窻前一夜梅花开平生自信心如铁一寸相思一寸灰
白鴈行
北风初起易水寒北风再起吹江千北风三吹白鴈来寒气直薄朱崖山乾坤噫气三百年一风扫地无留残万里江湖想潇洒伫看春水鴈来还
北风行【张翥】
长河风急波浪恶青天昼黄尘漠漠瓠渡中舟尽泊官船撦帆与水争牵马毛【缺】挝不行秃树挂戛枯蓬惊夜深风定浪声死窻光倒摇天在水前伴相呼随鴈起帽絮不暖衣生棱老贾独语愁河水上闸下闸应【缺】篙师指直失増减明星欲明霜似糁馆陶城南【缺】
发古城铺
黄蒿古城风卷沙涧头衰树啼寒鸦嵗云暮矣霜露积夜如何其星汉斜满衣落月行人起马上梦魂犹在家
逰呉山駞峯紫阳洞【萨都拉】
天风吹我登駞峯大山小山石玲珑赤霞日射紫玛瑙白露夜滴青芙蓉飘飘云气穿石屋石上凉风吹紫竹挂冠何日赋归来扫石篝灯洞中宿
商德符学士桃源清晓圗【赵孟頫】
宿云初散青山湿落红缤纷溪水急桃花源里得春多洞口青烟摇緑萝緑萝摇烟挂絶壁飞流直下三千尺瑶草离离满涧阿长松落落凌空碧鸡鸣犬吠自成村居人至老不相识瀛洲仙客知仙路防染丹青寄轻素何处有山如此圗移家欲向山中住
花鸟圗【揭徯斯】
呉中女儿顔色好洗面看花花为悄调朱防粉不自施写作窻间雪衣鸟緑窻沉沉春昼迟半生心事花鸟知花残鸟去人不归细雨梅酸愁画眉
山水圗【贡师泰】
前山后山云乱起山脚入溪清见底溪南更有山外山散如浮尘聚如米老枫枯栎叶纷纷下有人家深闭门钓丝欲收风浪急却回双艇来篱根老翁曵杖行伛偻一童负樵一童斧笔端意度尽神妙卷里衣冠自淳古商周寂寞经几秦后来莘渭寜无人茫茫耕钓去不已武陵竟隔桃花春
伊尹耕莘圗
碧海昼沸白日沦禹鼎欲徙汤网仁长绳短棰行蹩驱牛独耕莘野雪有时仰面一长吁青天漫漫风烈烈身居畎畆尧舜心忍看民生堕昏沉乾坤阖辟系出处幡然起作商家霖先农有诗亦有谱后世南阳咏梁甫
子昻墨竹【虞集】
呉兴画竹不欲工腕指所至生秋风古来篆籀法已絶唯有木叶雕蚕虫黄金错刀刀屈铁太隂作雨山石裂蛟龙起陆真宰愁云暗苍梧泣湘血呉兴之竹乃非竹呉兴昔年面如玉波涛浩荡江海空落月年年照秋屋
京城燕【纳新】
三月京城寒悄悄燕子初来怯清晓河堤栁弱氷未消墙角杏花红蕚小主家帘幕重重垂衔芹却傍檐间飞托巢未穏井梧坠翩翩又向天南归君不见旧时王谢多楼阁青无尘卷珠箔海棠花外春雨晴芙蓉叶上秋霜薄
新月行
江南小儿不识愁新月指作白玉钩家人见月更懽喜卷帘唤我登高楼三年留滞京华里衮衮黄尘马首起一畨见月一畨愁归心夜逐东流水在家不厌贱与贫出门满眼多故人谁念天涯逺逰客只有新月能相亲
门有车马客行【张翥】
坐秋雨思秋风仰眎白日云中彼美一人谁容秉心欝其忡忡
为客一鼓云何慷慨起舞悲歌巨鱼出聴凉波鸣鸟徘徊庭柯
有客有客在门崔嵬高葢华轩起欲与之语言巳叱仆夫回辕
寜不少忍须防谓我巷不容车北里豪家是趋堂上有笙有竽
盛衰相寻无端媒劳恩絶则然还坐自乐我闲勿谓无知絶弦
元诗体要卷五

[book_title]巻六
钦定四库全书
元诗体要卷六　　　　　明　宋公传　编操体
操者操也君子操守有常虽阨穷犹不失其操也若南风思亲拘幽猗兰等操皆称圣人之词未敢以为深信后之作者葢儗之
思鲁操【虞集】
山之隂隂兮有云垂天河目而海口兮将见其人望之弥尊兮即之弥亲大音寥寥兮中信而真
悯麟操【梁国】
道之将行维麟道之将废维麟谓尔非麟孰得其真谓尔其麟胡为生也不辰啸歌伤怀我思古人
东山操
东之山兮高峩峩朝上云气兮莫雨滂沱军士告哀兮嵗月蹉蛇尽瘁事国兮我心靡他人亦有言兮三叔流言我实不德兮其又谁諐君王圣明兮无念我祖宗社固安兮孰敢予侮
辞劔操渔父伍贠圗【传若金】
江有阻兮路有岐时将迫兮来何迟子弗渡兮我心悲既渡子兮我何以劔为吁嗟行兮子无我疑
精卫操【杨维桢】
按述异记炎帝女溺死东海化为精卫日衔西山木石以填东海怨溺死也
水在海石在山海水不缩石不刋衔石向海安口血离离海同干
石妇操
石妇即望夫石也在处有之补入琴操悲其志与精卫同不必问其主名也
山夫折山华山头朝石妇行人几时归东海山头有时聚行人归啼石柱石妇岑岑化黄土
汉水操
即祓禊曲也王子年拾遗记曰周昭王溺于汉水二女延娟延娱从王夹拥王身同没焉故江汉人至上已日禊集祠间以为风俗
湘水离离徒以斑我衣汉水漪漪可以禊我衣翩然凌波夹龙飞随龙云雨随龙归彼望疑兮疑是非
前旌操
卫后母子寿母欲杀前母子伋而立寿使伋乘舟于河将沉而杀之寿知之与伋同舟不得沉又使伋之齐令盗见载旌者杀之寿又窃旌前行盗见杀之伋载寿尸还亦死
尔乘舟兮河水浊且深我同舟兮誓与尔同沉母有命兮諌不我聴示旌以盗兮我先以旌卫有国兮国在兄杀兄及我兮我不如无生
履霜操
本词曰考不明其心兮信谗言何辜皇天兮遭斯愆痛没不同兮恩有偏谁説项兮如此寃使是辞果出伯奇则伯奇不得希于舜矣退之辞亦未至今为补之曰
霜鲜鲜兮草戋戋儿有罪兮儿宿野田衣荷之叶兮叶易穿采楟花以食兮食不下咽天吾父兮天胡有偏我不父顺兮父寜不儿怜履晨霜兮泣吾天
残形操
退之作残形操末语曰臣咸上天识者其谁余以其辞尚欠归宿不如拘幽将归二操语可咏也遂为补之曰
我梦有兽兮其兽曰貍貍有怪兮身首异而告我以凶兮戒而戒而我丘有首兮誓死完以归
箕山操
尧让天下于巢父巢父曰君之牧天下犹予之牧犊吾无用天下为庄子有樊仲父牵牛饮水见巢父洗耳驱牛而还耻令牛饮其下流也
箕之山兮可耕而樵【叶囚】箕之水兮可饮而防牵牛何来兮饮吾上流彼以天下让兮我以之逃【叶投】世岂无尧兮应尧之求吾与尧友兮不与尧忧
箕山操和铁崖先生首唱【李孝光】
箕山之阳兮其水翏翏箕之冢兮白云幽幽彼世之人兮孰能遗我以忧虽欲从我兮其路无由朝有人兮来饮其牛
哀流民操【张养浩】
哀哉流民为鬼非鬼为人非人哀哉流民男子无緼袍妇女无完裙哀哉流民剥树食其皮掘草食其根哀哉流民昼行絶烟火夜宿依星辰哀哉流民父不子厥子子不亲厥亲哀哉流民言辞不忍聴号哭不忍闻哀哉流民朝不敢保夕暮不敢保晨哀哉流民死者已满路生者鬼与邻哀哉流民一女易斗粟一儿钱数文哀哉流民甚至不得将割爱委路尘哀哉流民何时天雨粟使汝俱生存哀哉流民
曲体
声音杂比高下长短谓之曲委曲以尽其意若鼔吹曲横吹曲皆乐府题辞今随题立体音声未暇论也林镇江南李孝光呉趋采莲有魏晋风格徐史元彭杜赵镏萨何异唐音学者知之可以兴起
江南曲【林镇】
高高碧云楼粲粲瑚钩姢娟一美人炯炯明双眸妾居湘江尾君居湘江头好风吹桃花同向湘江流
又【史紫薇】
风凄露冷江南岸瑟瑟寒波秋练练采莲歌断红云空苹叶芦花结新怨鸳鸯鸂鶒俱可怜相呼相倚涉觜眠白头渔父摇苍烟一双飞上枯树巅
又【徐廷玉】
江南女儿好梳洗新妆照见秋江水风裾浪袂木兰舟争采芙蓉緑霞里东船两两青黛蛾西船两两蓝靿靴含情不唱采莲曲齐唱呉王陌上花船头日落红生雾相唤相呼出江去惊起鸳鸯不见人波上风来闻细语
采莲曲【李孝光】
采莲复采莲莲生隔江水不愁无舟楫但愁波浪起采莲复采莲水深不得归儿饥须母哺当令阿谁饴
采莲曲送王伯循
采莲江之南采莲江之北采莲何所有但采莲中薏早闻别离苦当尔不愿从前作相识纵令别离不复相忆
采莲曲【刘时中】
长安女儿淑且浓日日采莲溪水中笑挿荷花照溪水韶容欲与花争红溪中荷花深几许溪上时时闻咲语红酣緑缛不见人应在荷花更深处归时夜凉溪水清扣舷歌荡桨行荷叶葢头花防髩溪上月明潮已平
杨花曲【萨都拉】
燕京女儿十六七顔如花红眼如漆兰香满路马如飞窄袖短鞭娇滴滴春风荡漾摇春心锦筝银烛高堂深绣衾不暖锦鸳梦紫帘红雾天沉沉芳年谁惜去如水春困着人倦梳洗夜来小雨湿天阶满院杨花飞不起
兰臯曲
溪水长幽兰芳春溪露滴兰花光美人一日采兰去风吹露湿芙蓉裳芙蓉作裳兰结佩玉立亭亭临水际天寒袖薄人不知踈雨兰苕鸣翡翠幽兰日日吹古香美人不来溪水长
蕋珠曲
芙蓉城里白玉楼氷帘倒挂瑚钩美人宴坐太清室蛾眉不鎻人间愁彩桥东畔杨花转飞入三天紫清殿仙裳日暖藕丝香燕语莺啼动幽怨天风泠泠吹佩环霞冠不整偏云鬟萧郎风骨何可得紫箫赤鳯逰云间瑶坛午夜霜华重罗袜生寒红一寸锦屏甲帐蕋珠新云房火鼎丹砂嫩天宫仙子淡淡妆桃花洞口逢刘郎巫山神女防云雨楚台人去空断肠步虚声断阑干外春去秋来顔色改东风吹老碧桃枝深院无人夜如海
构栏曲【赵半闲】
街头羣儿昼聚嬉吹箫挝鼓悬锦旗粉面少年金缕衣青鬟拥出双蛾眉騃翁前趋嚚母诮丑姬嗔妬狂客笑虬髯奋防武略防蜂腰束翠朱唇小眼前勾作名利场东驰西骛何苍惶栖栖犹是蓬蒿客须臾唤作薇垣郎新欢未成愁已作危途堕马千寻壑闗山万里客心寒妻子篝灯双泪落纷然四座莫浪悲是醒是梦【缺】红铅洗尽歌管歇认渠元是街头儿
清江曲【刘因】
清江芙蕖玉可怜岸花汀草自年年来鸿去燕不相识晓露无声香暗泣江楼缥缈如花人望之见之不可亲无限晴云锦树新愁眉只向遥山颦遥山一千里长在愁眉底镜里繁华过眼空遥山铸向青铜中遥山遥望遥芙蕖霜早凋明日愁眉为谁扫月白江清天未晓
赋得潇湘曲送复上人之湖南【镏敬】
潇湘露白西风起江竹斑斑澧兰紫神僧八月遡星河木杯飞渡潇湘水潇湘两岸遥相望仙人霞裾白霓裳炯炯呉丝照清浦鳯梭制锦回龙章翠管银牋为谁写璚佩蠙珠烂盈把兰桡归来江渚空五两悬风疾于马鹧鸪啼雨苍梧秋渺呉云天尽头翠珉刻得蛟龙字寄逐南鸿湘水流
昭君曲【杨维桢】
明月生西湾明妃西嫁几时还不见单于谒金陛但见邉书驰玉闗汉家将军高筑坛身骑乌龙虎豹顔何时去燕支山鸣呼何时去燕支山
又
胡鴈向南飞明妃西去几时归胡酥入馔损我食胡风中人裂我衣胡音不通言语译有身分死穹庐域君不见越中美人嫁姑苏敌国既破还陶朱嗟嗟孤冢黄草碧秖博呼韩双白璧
湖龙姑曲
湖风起浪如山银城雪屋相飞飜白鼍竖尾舟中泣倒卷君山轻一粒浪中拍碎岳阳楼万斛龙骧半空立雨工骑羊鞭迅雷红旗白葢蚩尤开青蛾鬒发红蓝腮紫丝络头双黄能神歌急龙姑来
湘中曲【彭炳】
龙挟天河堕江渚天子骑龙上天去轰轰藏劔凿黄云日落苍梧一杯土两鳯追天住湘浦红泪湘筠满秋雨青山九防又春归花落无人见韶舞
春风来【元好问】
春风来时瑶草芳緑池珠树宿鸳鸯春风去后瑶草歇来鸿去燕遥相望鸳鸯不得双燕鸿天一方娟娟愁眉色静与遥山长锦衾复罗荐梦语相恩怨月明乌夜啼空闺泪如霰
留春曲【杜瑛】
絮飞冷屑龙蟠玉花陨香摧鳯衔烛批颊深林呌新緑倚閳人唱留春曲春光欲去如死灰明年暖风吹又来如何日日长相守典衣共醉花前杯殷勤留春春不住白日西驰水东去镜中丝发奈老何君当持杯我欲歌
晓寒曲【赵茂元】
曲防亷纤杏花雨博山烟飞袅晴缕梦回金帐春融融鹦鹉惊寒隔窻语美人晓妆云满梳栁风吹香入氍毹翠鬟袅袅绾不断寳钗压髩红瑚丫鬟卷帘采桃叶惊起一双黄蛱蝶
雪花曲【失名】
苦篁猎猎吹北风黄河水流凝不通天孙手持白鸾尾笑拂琪花飞碧空昆山玉碎琼楼裂老龙起舞惊明月梦觉逰魂不觉寒醉吟纸帐春云热东家娇娘厌桃李学绣宫花琐窻里冷袖擎来欲细观隔帘火气催成水
凌波曲【李泂】
呉蚕八茧鸳鸯绮绣拥彩鸾金鳯尾昔时啼艶晓妆残满眼春娇扶不起侍儿解带罗袜松玉纤防露生春红翩翩白练轻舒卷笋箨初翻弓様软三尺春云入手轻一弯新月凌波浅象床舞罢娇无力鴈沙踏破参差迹金莲窄小不堪行自倚东风玉阶立
和王守之断肠曲【杜元】
翩翩白马垂杨陌千金结交五陵客白苎细折玉系腰迎风叶叶衣袖飘青楼夜夜隈香玉锦帐殷红射银【缺】兰房寂寞琐窻春一月不动罗帏尘昨宵醉归扶不起天明又入长安市
又
桃花夹堤春水滑棹歌三叠行舟发行舟去去东复西几度桃花二三月花前一别一回老相思日多欢乐少君重黄金轻别离黄金买得少年时
夜夜曲【李仲南】
玉窻结怨歌幽独弦絶鸾胶几时续铜龙漏促春夜长冷雨酸风乱心曲闲薰翠被欝金香拂拭绣枕屏山緑飞飞乳燕归不归寂寞流苏帐前烛
西楼曲【元好问】
逰丝落絮春漫漫西楼晓晴花作团楼中少妇防瑶瑟一曲未终坐长叹去年与郎西入闗春风浩荡随金鞍今年疋马妾东还零落芙蓉秋水寒并刀不剪东流水湘竹年年泪防紫海枯石烂两鸳鸯只合双飞便双死重城车马红尘起干鹊无端为谁喜镜中独语人不知欲揷花枝泪如洗
送周生【李孝光】
二月已暮江水深春风吹折行人心山头明月落未落杜鹃夜半莫哀吟泊船上有青枫林
又
三月欲来花绕陌又唱铜鞮送行客男儿莫尔可怜生男儿生身好顔色拔劔起舞鸡鸣栅
北风寄陈辅贤
萧萧北风吹客船月未出海天苍然客子放歌脚扣舷箫台东头天接海箫台西头山刺天
又
君行西过钓台口寄谢江边老病叟坐看云台落人手丈夫岂敢爱防躯奈此黄花一尊酒
呉趋曲送萨天锡
四座并清聴有客歌狭邪狭邪不可聴聴我为尔歌呉趋美人珠衱貂诸于美人寳有九雏美人投我明月珠
羽林
公子披我白鼯裘公子遗我明月珠孤儿假父云姓刘其官高于五诸侯公子之恩何日酬
大星
大星在天小星落城头呜呜吹画角津吏击鼔河上船行人草草居人怜男儿堕地弧矢愿南北东西君莫怨
挽陈尧【贡师泰】
尧草庐呉先生门人也有俊才卒年十八其妻亦痛哭而絶
垂舟沃酒鱼口热小袖莱衣双鳯结春归白玉不禁寒雪兎西沉半山缺望夫化去孤石裂死与韩凭誓同穴鬼狐寒食上新丘隂风自扫梨花雪
塞上曲【元好问】
平沙细草散羊牛一簇征人在戍楼忽见陇头新鴈过一时回首望南州
采桑曲【赵孟頫】
野雉朝雊雊且飞谁家女儿采桑归欲折花枝挿丫髻还愁草露湿裳衣
双蝶曲【杨维桢】
恨妾不似朝云去恨郎不似暮鸦归夜来别枕有同梦梦化一双蝴蝶飞
烽燧曲
美人方一笑烽火不须惊昨夜骊山下西戎已结兵
牧羝曲
老羝何日乳归鴈忽能言不逐虞常死丁零尚有恩
渐台曲
皎日常持信仓皇不改贞君王符不到水长渐台倾
城门曲
谍报越王兵城门夜不扃孤臣睛不死门月照人青
苏台曲
呉王张高宴台下阅犀兵高台三百里不见越王城
昭阳曲
美人新睡起内史报兰汤散尽黄金饼无寻赤鳯凰
铜雀曲
帐中歌吹作玉座奉晨曛西陵迷望眼日暮起浮云
秦宫曲
妾自夫君戍桑隂路不通将军哮似虎少妇窃秦宫
雌防曲
妾夫晓出塞妾夜驰孤忠誓作干将劔一死双雌防
采莲曲
东湖采莲叶南湖采莲花一花与一叶持寄阿侯家
又
同生愿同死死塟清泠洼下作锁子藕上作双头花
赌春曲
鬬草归来后开筵又赌春阶前撒珠戏独是得双人
春波曲
家住春波上春深未得归桃花新水长应没浣纱矶
空桑曲
高楼有独妇白昼弹空桑门前谁下马不是五楼倡
洞庭曲
日落洞庭波呉娃荡桨过道人吹铁笛风浪夜来多
吟体
吁嗟感嘅如蛩螀之唫读之使人怨思如白头梁父处女者是也今録中吟咏凄惋之情有唐音所不及者
湘江吟【周衡之】
离思溢冲抱逰子感年嵗长洲蔼芳杜湘雨湿行斾青林动江色杳杳白鸟逝歌骚伫高风谁与奠椒桂
又
天寒楚云静木落湘山幽空江夜来雨水满芦花洲西风何沧波日悠悠有懐谁与言注目孤鸿秋
桃李吟【周岂】
我为桃李吟声调一何苦昨日满园花今朝半尘土桃李不长春苦调难再陈君看道傍妇昔日朱门人
梁园吟【元好问】
双鳯箫声隔彩霞宫莺催赏玉谿花谁怜丽泽门前栁痩倚东风望翠华
双燕吟【黄君瑞】
双燕双双飞更复双双栖穿花掠水双衔泥檐前葺垒双哺儿春风一双至秋风一双归念尔双不得故巢须独依莫学人妻朝亡其夫莫嫁之莫学人夫莫亡其妻朝纳妃
秋宵吟【赵茂元】
平林薄暮风淅沥黄金满地秋狼藉新月出岭光欲流万籁无声夜寥閴谁家美人吹鳯箫彩鸾对舞摩青霄阑干缥缈碧云逺天风入骨凉萧萧铜壶水寒银箭澁玉露滴空衣袂湿缸花落尽炉烟收幽懐耿耿生新愁寒螀啼碎人间秋
对月吟【韩中村】
霜风卷地霜气干碧空照水生晴寒天公合就七寳团何年转向玻瓈盘婆娑老树笼仙窟夜夜飞从海底出遂使时光挽不留尽向婆娑影中没几人緑发红顔好照见顔衰发应槁年去年来无尽时政恐月中人亦老客窻见月空沉吟碧纱如雾愁人心烛光扑散香满襟下阶踏碎梧桐隂
弃妇吟【万石德躬】
上堂拜姑姑不语门外上车别隣里命轻不敢怨它人回头却看房中女女子勿啼汝父贤必不嫁汝狂少邉丈夫有心只如一荡子情多无十年风吹栁花春日暮隣姬送上来时路父母俱亡门戸衰未到先愁兄嫂怒归来明镜半无光绣带双红空断肠今夜无人看夫壻雨打寒窻归梦长
可惜吟【余阙】
春风吹人上妆楼楼头画眉望池州平生倚君似山海十年不见胡不愁东家买红聘小女西家迎鸾夜击鼓眼看拾翠同年人今又堂堂作人母良人良人固家贫妾身待君亦苦辛只愁明镜生白发有钱难买而今春此心悬知燕堪托裁书系渠左邉脚愿将妾言入其幕缬纹资装亦不恶
段节妇吟【贡师泰】
海可塞山可移志不可夺义不可亏妾为段家妇年纪方及笄上堂奉公姑入室擕两儿儿死夫亦死此生将何为昔如双鸳鸯今日为孤雌昔如三春花今日成枯枝寒风吹短发明月照空帷百年在世能几时父兮母兮不我知青天在上将谁欺
叹体
沉吟深思发乎太息谓之叹昔南蒯之将叛其乡人或知之过之而叹者是矣唐李涉有六叹诗此言之不足故嗟叹之也今贫妇征妇等结语无怨恶而含忠爱之意情之至而义之尽也
贫妇叹【贡师泰】
结发事夫子相期首俱皓如何割欢爱长年在逺道井臼甘勤劳衣食无完好妾身徒区区妾心实杲杲鸟飞尚投林鱼游亦依藻君非鲁秋胡贞心谅同保
美人叹【胡枤】
高楼美人一防雪翠袖舞落青天月楼上酒杯干楼头杏花折緑带鸳鸯双绣结逆郎送郎别明日新腔为谁发
征妇叹【韩中村】
虎头将军眼如电领兵夜渡黄河面良人腰悬大羽箭辽东掠地辽西战一纸红牋寄春怨十年消息无归便日长花栁暗庭院斜倚妆楼针线心忆良人嗔不见手掷金弹打双燕无术平戎报明主恨身不是奇男子倘妾当年未嫁夫请学明妃青冢死
纪信叹【周衡之】
沛中龙奋芒砀云咸阳楚炬三月焚两防角起尘在野三户有楚无强秦貔貅百万纷如雪戈矛尽染英防血旌旗晓蔽大河云兵尘夜暗中原月荥阳数载战不休重围食尽汉亦忧将军诈帝出降楚脱帝虎口真良俦夫何诸将已平楚事定论功列茅土独无旌美到将军不得褒名纪明府男儿死节志已酬瞑目地下夫何求吁嗟功怨俱悠悠汉廷雍齿还封侯
古钗叹【呉嵩】
何年美人寳钗失深井沉泥汚玓瓅一朝拾得再揩磨三回五回看叹息双鸾匹鳯两股匀终然汚色难为新当时光莹照头上有似桃李摇青春今人不识古仪状寳虽好非时様为君挿罢拥髻悲物无贵贱皆随时
老牛叹【杨果】
老牛带月原上耕耕儿怒呵嗔不行瘢疮满背股流血力乏不胜空哀鸣日暮归家羸欲倒水冷萁枯荳颗少半夜霜风彻骨寒梦魂犹绕桃林道服箱曽作千金犍负重致逺人所怜而今弃掷非故主饱食不如盗仓鼠
甘菊叹【觉恩】
手栽甘菊岩之阿一十一茎为一窠当暑不灌亦不摘自然生意成婆娑颇怪秋来风雨横枝条满地根须迸青虫食叶还食心小草闲花出头上林间一夜清霜飞虫死草枯唯菊枝黄金错莫看愈好三嗅馨香徒自悲
蕨萁叹【黄君瑞】
信州州官万钟粟杀马槌牛日丝竹信州乡民蕨作粮三月懐饥聚头哭蕨萁开叶不可飡蕨根有粉聊锄镵偏攻性冷损胃气民面生黄苦憔悴县不申闻郡不知官仓有米重封闭重封闭将若何众人歌我蕨萁叹九茎莫唱灵芝歌
怨体
怨恚恨也乱世之音怨以怒如长门媫好昭君等作载于乐府诗集者不少其声哀思激切今之选者类此落花杨栁得比兴意秋风辘轳有赋咏体青闺长门乐天不能过之结杨栁王张何足多让其诸絶句情见乎辞皆不得不録者
落花怨【林清源】
落花怨东风情薄不可托红顔为君开衰顔为君落愿落流水中随君逺漂泊
杨栁怨
杨栁怨春江何事多离别年年枝上青日日行人折安得如桃李常使人娯悦
婕妤怨【赵文】
团圆一片氷出自蚕女红何言入君手动摇生清风一朝弃箧笥零落如秋蓬时节自当尔君子讵无终
秋风怨【元好问】
碧瓦高梧响踈雨坐倚薰笼时独语守宫一着死生休狗死鸡飞莫为女云间箫鼓夜厌厌禁漏谁将海水添一春门外羊车过又见秋风拂翠帘总把丹青怨延寿不知犹有竹枝盐
归舟怨
渡头杨栁青复青闺中少妇动离情只从问得狂夫处夜夜梦到洛阳城南风吹橹声北鴈鸣嘤嘤江流望不极相思春草生
红窻怨【周竹坡】
啼莺唤起纱窻梦红日满帘花影防翠屏香字冷薰炉罗衣叠损金泥鳯去年君去燕归时今年燕来君未归欲把相思挑锦字夜寒嬾上鸳鸯机起来翠袖香罗薄东风满地桃花落
辘轳怨【范梈】
门前水扬声似雨幽人当窻碧弦语东里狂夫去不归一双蛾眉镜中舞年年井上攀辘轳劳心只恐秋葵枯他家种得长生草梅花落尽青青好
青闺怨【袁桷】
妾家住在湘江曲门枕湘江春水緑年年长是暮春时两岸人家啼布谷自君话别湘江头独上层楼弹箜篌蛾眉不扫逺山碧满堤芳草春正愁举头不见君但见湘江云江云聚复散妾心空如熏举头不见君但见湘江水江水去不回妾顔为谁美湘江云湘江水云水悠悠何日已举头望君君不回门前杨栁空依依
结杨栁怨【元好问】
长乐坡前一杯酒郑重行人结杨栁可怜杨栁千万条看看尽入行人手轻烟细雨緑相和恼乱春风态度多路人爱此风流树无奈朝攀暮折何朝攀暮折何时了不道行人暗中老素衣今日洛阳尘白发明朝塞城草栁色年年嵗嵗青闗情何事管离情春风谁向丁寜道折尽垂条莫再生
江南怨【萨都拉】
江南怨生男逺游生女贱十三画得蛾眉成十五新妆识郎面识郎面面犹浅千金买官游不转郎家水田跨州县大船小船过淮甸买官未得不肯归不惜韶华去如箭杨花帘幙飞乳燕踈雨梧桐闭深院人生无如江南怨
长门怨【宋无】
金壶咽漏莲花澁银箭浮迟渴乌泣知更阿监罗袜氷暝对星河玉阶立内官唱漏吹晓筹芙蓉魂破燕支愁起来妆罢窥绣户三十六院残烛幽建章风传鳯吹逺翠华晨幸昭仪舘箜篌不语心自语愁长如天恨天短红裀暖踏杨花雪绛缕闲封守宫血鹦鹉空猜警跸声春寒防流苏结
又【杨维桢】
阿娇盼美目阿娇住金屋金屋瑶华春未老长门一夜生秋草蜀才人金百斤受金为我赋长门赋长门写春愁君王见之为伤秋临邛沟水东西流不知少妇悲白头
人彘怨
儿为王母为囚朝舂莫舂无时休天高地厚日月愁母苦不得从儿逰汉家谋臣张留侯老人立致商山头君王轻信羽翼愁十年身后知安刘髠钳之人何以留【原阙】
元诗体要卷六

[book_title]巻七
钦定四库全书
元诗体要卷七　　　　　明　宋公传　编引体
序先后载始末谓之引乐府集有宫商角征羽五引又若箜篌霹雳思归等引是也今取其合格而有兴比感慨而有讽寄者载之
玉环引送伯庸北上【王士熙】
昆山有美璞昆吾有寳刀推雪漉寒冰凝此英琼瑶团团月长满皛皛白云浅似环环无穷寥寥人意逺有羙天山人皎洁同精神禁垣青春多大佩垂朝绅腰无大羽箭肘有如斗印结束上京行骝驹骤长靷不采珊瑚钩海深安可求不执水苍璧汉庭罗公侯爱此玲珑质题诗赠与客百金一朝倾三年不可得不得只空行山前琴峡鸣摩挲龙门石忆忆应留情天门北极高归途踏霜草不惜玉环分只愿君还早
天门引【元好问】
秦皇深居不得近从破衡成欲谁信白头游客困咸阳憔悴黄金百斤尽海中仙人黄鹄举大笑人间争腐防丈人何意作苏秦六印才堪警儿女古来多为虚名老不见阿房净如扫千年虎豹守天门一日牛羊卧秋草
蛟龙引【鲜于枢】
古劔咸阳墓中得抉开青天见白日蛟龙地底气如虹土花千年不敢食洪炉烈熖初腾精横海已觉无长鲸世上元无倚天手匣中谁觧不平鸣割城恨不逢相如佐酒恨不逢朱虚尚方未入朱云请盟槃合与毛生俱谁念田文座中客只将弹铗叹无鱼
感古引【于介翁】
孔明梁父吟深不满于齐相乌乎天若祚汉孔明不死天下事未可知吾于此重不满焉
建安天下如溃一榻之外非吾家黄屋飘飖定何许龙为鱼兮虎为防老瞒诈力敢欺天朶頥羊鼎方垂涎紫髯将军一攘臂控荆引越三千里慷慨山东大耳儿南飞乌鹊栖无枝草庐一语君臣契目中乆矣无呉魏堂堂大义凛不磨灵关劔阁争嵯峨昨夜西南一星落六尺之孤竟谁托渭水旌旗归故都江上空存八阵圗抱膝长歌出师表古栢苍苍为谁老
华鲸引【鲜于枢】
石上桐孙美如玉化作长鲸唤僧粥香严一击六根开剥落皮毛换凡骨中郎却顾中散惊初非防下鸣不平批鳞防角就绳墨龙门緑绮瘖无声昔闻北溟鱼化作天池鹏今见横海姿觧作威鳯鸣薾然败棺材蠢尔【缺】防撑龙腾虎变固有待不遇赏音徒尔灵君不见饭牛自卖亦何者逢时自致千秋名
清溪引赠合肥丘太医【戴】
【原阙】
晋仙人初教成月下吹参差羣雏亦和鸣缑氏山头白云起七月七日来相迎长谢时人一挥手飘下满空鸾鹤声
【阙】　谣【萨都拉】
寒梅零落春雪洒萧娘腰瘦无一把淡黄杨桞未成阴何人已系青马画楼深处迎春归秋千影里红杏肥蒙蒙花气湿人面东风吹冷轻罗衣衣上粉珠流不歇暗觧翠裙花下叠殷勤莫遣燕子知防向人间报风月
直沽谣【臧鲁山】
杂遝东入海归来几人在纷纷道路覔亨衢笑我蓬门絶冠盖虎不食堂上肉狼不惊里中妇风尘出门即险阻何况茫茫海如许去年呉人赴燕蓟南风吹人浪如砥一时输粟得官归杀马椎牛宴闾里今年呉儿求高迁复祷天妃上海船北风吹魂堕黒水始知溟渤皆墓田劝君陆行莫忘莱州道水行莫忘沙门岛豺狼当路蛟龙争寜论它人致身早君不见贾胡剖腹藏明珠后来无人鉴覆车明年五月南风起犹有行人问直沽
鬻孙谣【李两山】
白头老翁垂领牵孙与客摩孙顶翁年八十死无恤怜汝孩童困饥馑去年虽旱犹禾熟今年飞霜先杀菽去年饥馑犹一粥今年饥馑无余粟客谢老翁将孙去泪下如丝不能语零丁老病惟一身独卧茅檐夜深雨梦回犹自误呼孙县吏催租正打门
淘金户【蔡明】
淘金戸淘金大江侧水深沙浅淘不得夜闻呌呼来打门官司追课如追魂呼童挑灯取金看囊中所积能防分课多金少输不及里胥怒嗔徐见絷卖金买寛限金尽限转急归来坐下妻子相对泣泣亦徒尔为输官不在迟南庄有田仍可卖莫遣过限遭鞭笞独不见西家卖田仍卖屋户户逋金犹不足
越城谣【程邦民】
越州城城何高四十五里之周遭洼地填为基坡坨凿成壕白昼鞭笞夜击櫜石民之骨灰民膏越城虽高越民劳越民劳劳未已我田不畊又科米忙忙筑城归种禾又恐无米供官科禾苖未青得新雨城吏打门夜如虎为言雨后新城摧要我荷锸城上来城泥不干不敢囬又恐夜半闻春雷城头一雨城一动越民登城向天恸民心似与雨有仇天意实谓城无用当年【缺】　天下平天下无贼越无城乃知在德不在兵愿无修城愿修德使民复覩无城日
信州粮謡
信州粮粮何艰十钟一石万里间朝发钱王隄暮过严子滩柂尾白浪如银山朝渡兰溪州莫泊龙丘湾峻如牵车上鬼关督吏持檄夜如箭布帆无风河水干去年粮船未及岸今年又运八百万只知彼地荒不知浙东天亦旱只知彼民饥不知役戸家无饭家无饭侬莫愁愿化铁骑为耕牛愿销锋镝为锄耰战塲辟作畎与沟壮士负戈荷甲归西畴风雨时调禾黍秋禾黍不秋饭不足浙东又移何郡粟
黄鹄謡题余节妇诗卷【李孝光】
黄鹄黄鹄牝牡相随游于四海不识别离始妾结时与君年相齐一朝纳伉俪百嵗以为期柰何乎中路而捐子与妻且君之徂妾逢百罹父母将我去亲戚夺我志言云为我志言云为我计长久祗令增伤悲忆君垂诀托我孤儿我嗔君言奈何见疑晨起作羮与麋欲持饴阿谁嗟我不如黄鹄将子与妇至死相随飞我寜用生为我寜用生为众人何知惟余天知
茅山谣
道人两鬂青如莲大醉上山排青天青天荡荡玉盘出引手举盘天上悬银河倒挂桂树影长风吹香落丹井地上小儿霑玉馥白兎急霜熟愔愔仙家十二楼夜半起拂踆乌浴手招茅君呌列仙带剑上立红云前茅君骑虎上天去道士乞我明霞篇
小姑山谣【欧阳应丙】
小姑近在水中央薜荔为衣兰佩香翡翠翼青霞光宛其螓首蛾眉长紫金芙蓉出緑波白玉台镜开青螺渉江浩荡兴无极临风窈窕扬清歌大姑阿姨寄传语相望烟波柰何许日暖江南满白苹金钗落地湍风起
庐山瀑布谣【杨维桢】
甲辰秋八月十六夜予梦与酸斋仙客游庐山各赋诗酸斋彭郎词予赋瀑布谣
银河忽如瓠子决防诸五老三峯前我疑天孙织素练素练脱轴垂青天便欲手借并州剪剪取一幅玻瓈烟相逢云石子有似捉月仙酒喉无耐夜渴甚骑鲸吸海枯桑田居然化作十万丈玉虹倒挂清泠渊
走狗谣
走狗匍匐走狗匍匐帝骑赤龙呼狗逐鹿兎既死骓亦追鹿驰鹿走轵道穷无归赤龙赤龙上天飞归来雌雉作雄吼长乐宫中烹走狗呜呼兎死狗烹狗及豨如何不存走狗制雉鸡反杀走狗聼鸡啼
舶上谣送伯庸以畨货事奉使闽浙【宋本】
江华江月要才情多病堪怜马长卿莫向都门折杨桞帝乡春色不南行
又
流球真防接阇婆日本辰韩薉貊倭畨江去时遗矴石年年到处海无波
又
朱张死去十年过海冦凋零海贾多南风六月到防酒花股篙丁奈乐何
又
涌金门外是西湖堤上垂杨尽姓苏作得呉趍阿谁唱小卿坟上露兰枯
又
旧时家近黑桥街三十余年不徃来慿仗使君一问讯杨梅银杏防回开
又
闽中父老白髭须老子风流记得无昔日郎君骑竹马如今使者驾轺车
又
素馨花畔十八娘炎云瑞露酌天浆一日供厨三百颗使君舘券莫支羊
又
薫陆胡椒腽肭脐明珠象齿骇鸡犀世间莫作珍奇看觧使英雄价尽低
又
东海澄清南海凉公厨海错照壶觞郎君鮝好江珧脆水母线明鸟贼香
又
明年归路蹋阳和缺胯轻衫剪越罗春风通惠河头路还与官家得寳歌
咏体
咏之言永也嗟叹之不足故永歌之如曹子建三良诗陶渊明之咏荆轲咏贫士顔延年五君咏是也今刘静修咏史含讽意赵松雪逸民懐隠情元遗山湘夫人得锦囊句此皆诗法之妙不可无也
四皓咏【刘因】
留侯在汉廷四老在南山不知高祖意但欲太子安一读鸿鹄歌令人心胆寒高飞横四海牝鸡生羽翰孺子试可敎从容济时艰平生无遗策此举良可叹出处今误我惜哉不早还何必赤松子商洛非人间
逸民咏【赵孟頫】
驱车秣驽马吾将适齐国闻有鲁连子倜傥好奇画一谈秦师走再説聊城防功成不受赏高举振六翮布衣终其身岂复为世役茫茫千载逺安徃访遗迹踌躇东海上向风长太息
又
四时相代谢荣耀安足恃田引新蔓不见桃与李知士觧其防遇坎当复止邵生故秦吏乃亦睹兹理贤哉感我懐三叹不能已
又
子真初亦仕岁晚乃逃之区区南昌尉上疏防其卑忠信不见用耿耿当告谁飘然弃妻子终身与世辞抱关甘贫贱所贵莫我知至今九江濆清风激羣黎神仙信茫昧此士独不
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:31:58-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
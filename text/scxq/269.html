<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷首,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,卷十九,卷二十,卷二十一,卷二十二,卷二十三,卷二十四,卷二十五,卷二十六,卷二十七,卷二十八,卷二十九,卷三十,卷三十一,卷三十二,卷三十三,卷三十四,卷三十五,卷三十六,卷三十七,卷三十八,卷三十九,卷四十,卷四十一,卷四十二,卷四十三,卷四十四,卷四十五,卷四十六,卷四十七,卷四十八,卷四十九,卷五十,卷五十一,卷五十二,古乐苑衍録卷一,古乐苑衍録卷二,古乐苑衍録卷">
<meta name="description" content="乐府诗选本。明梅鼎祚编。五十二卷。乃大体因循郭茂倩《乐府诗集》而加以增补之作。《乐府诗集》收录歌辞,止于五代,此书用左克明《古乐府》体例,止于隋代。故《乐府诗集》近代曲辞、新乐府辞两类皆未予收录。此书于古乐府歌辞“捃拾遗佚,颇足补郭氏之阙”(《四库全书总目提要》)。其中杂歌谣辞一类,所补尤多。其解题亦颇有所增益,如吴声歌曲《前溪歌》题解引《苕溪渔隐丛话》说,《懊侬歌》题解引《南齐书·王敬则传》文,对读者都有帮助。杂曲歌辞数量较多,《乐府诗集》编次较乱,此书按照各曲调产生的时代排列,眉目较为清楚,检阅方便。">
<title>古乐苑_梅鼎祚_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">古乐苑</span> <br/>
          作者： <span class="inputVal" id="bkauthor">梅鼎祚</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">诗词戏曲,诗集,完结</span> <br/>
          字数： <span class="inputVal" id="bknum">[book_length]408029</span> <br/>
          说明： <span class="inputVal" id="bkdec">乐府诗选本。明梅鼎祚编。五十二卷。乃大体因循郭茂倩《乐府诗集》而加以增补之作。《乐府诗集》收录歌辞,止于五代,此书用左克明《古乐府》体例,止于隋代。故《乐府诗集》近代曲辞、新乐府辞两类皆未予收录。此书于古乐府歌辞“捃拾遗佚,颇足补郭氏之阙”(《四库全书总目提要》)。其中杂歌谣辞一类,所补尤多。其解题亦颇有所增益,如吴声歌曲《前溪歌》题解引《苕溪渔隐丛话》说,《懊侬歌》题解引《南齐书·王敬则传》文,对读者都有帮助。杂曲歌辞数量较多,《乐府诗集》编次较乱,此书按照各曲调产生的时代排列,眉目较为清楚,检阅方便。书末附有“衍录”四卷,记作者小传及诸家评论解说之文,其材料大都采自冯惟讷《古诗记》而稍有增益。然此书所增补之歌辞,也颇有不当之处。如收有伪作,所补庞德公《於忽操》,见于《宋文鉴》中,实王令拟作。又如混入不入乐之诗,左思《娇女诗》、温子昇《捣衣》,亦被编录。另外,在编次上体例也不够统一,《四库全书总目提要》谓其“开卷为古歌词,以《断竹》之歌为首,迄于秦始皇《祀洛水歌》。而杂歌谣辞中古歌一门,始于《击壤歌》,迄于《甘泉歌》,不知其以何为别”。有明万历十九年(1591)原刻本,常见者有影印文渊阁《四库全书》本。</span> <br/>
          封面： <span class="inputVal" id="bkimg">Z_20000.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]古乐苑
[book_author]梅鼎祚
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]诗词戏曲,诗集,完结
[book_length]408029
[book_dec]乐府诗选本。明梅鼎祚编。五十二卷。乃大体因循郭茂倩《乐府诗集》而加以增补之作。《乐府诗集》收录歌辞,止于五代,此书用左克明《古乐府》体例,止于隋代。故《乐府诗集》近代曲辞、新乐府辞两类皆未予收录。此书于古乐府歌辞“捃拾遗佚,颇足补郭氏之阙”(《四库全书总目提要》)。其中杂歌谣辞一类,所补尤多。其解题亦颇有所增益,如吴声歌曲《前溪歌》题解引《苕溪渔隐丛话》说,《懊侬歌》题解引《南齐书·王敬则传》文,对读者都有帮助。杂曲歌辞数量较多,《乐府诗集》编次较乱,此书按照各曲调产生的时代排列,眉目较为清楚,检阅方便。书末附有“衍录”四卷,记作者小传及诸家评论解说之文,其材料大都采自冯惟讷《古诗记》而稍有增益。然此书所增补之歌辞,也颇有不当之处。如收有伪作,所补庞德公《於忽操》,见于《宋文鉴》中,实王令拟作。又如混入不入乐之诗,左思《娇女诗》、温子昇《捣衣》,亦被编录。另外,在编次上体例也不够统一,《四库全书总目提要》谓其“开卷为古歌词,以《断竹》之歌为首,迄于秦始皇《祀洛水歌》。而杂歌谣辞中古歌一门,始于《击壤歌》,迄于《甘泉歌》,不知其以何为别”。有明万历十九年(1591)原刻本,常见者有影印文渊阁《四库全书》本。
[book_img]Z_20000.jpg


[book_title]提要
钦定四库全书　　　　集部八
古乐苑　　　　　　　总集类
提要
【臣】等谨案古乐苑五十二卷明梅鼎祚撰鼎祚有才鬼记已着录是编因郭茂倩乐府诗集而增辑之郭本止于唐未此本止于南北朝则用左克明古乐府例也其所补者如琴曲歌词龎德公之於忽操见宋文监中乃王令拟作非真龎所自作也杂歌曲词之刘勲妻其诗艺文类聚称魏文帝作玉台新咏称王宋自作邢凯坦斋通编称曹植作然总为五言诗不云乐府亦不以刘勲妻三字为乐府题也左思娇女诗自咏其二女嬉戏之事亦不云乐府也至梁昭明太子沈约王锡王规王缵殷钧之大言细言不过偶然游戏实宋玉大言赋之流既非古调亦未被新声强名之曰乐府则世说新语所谓矛头淅米剑头炊百岁老翁攀枯枝井上辘轳卧婴儿盲人骑瞎马夜半临深池者何又不入乎温子昇之捣衣本咏闺情亦强名曰乐府柳恽谢惠连曹毗所作亦同此题何又见遗乎梁简文帝之名士悦倾城本题为和湘东王亦偶拈成句未必调名沈约之六忆诗隋炀帝之杂忆诗且明标诗字以及闺诗闺怨春思秋思之类无不阑入则又何诗不可入乐乎婉转歌见吴均续齐谐记及晋书刘妙容鬼也王敬伯人也刘妙容歌列琴曲歌词中王敬伯歌自应列於其後即两本字句小异不过注一作某耳乃以敬伯补入末卷鬼歌中颠倒错乱殊不可解又开卷为古歌词以断竹之歌为首迄於秦始皇祀洛水歌已不及郭本之托始郊庙为得体而杂歌謡词中又出古歌一门始於击壤歌迄於甘泉歌不知其以何为别他如隋炀帝之望江南采摭伪撰之小说絶不考唐段安节乐府杂录至李德裕时始有此调则益糅杂矣然其捃拾遗佚颇足补郭氏之阙其解题亦颇有所增益虽有丝麻无弃菅蒯存之亦可资考证也其衍录四卷记作者爵里及诸家评论盖剽剟冯惟讷诗纪别集而稍为附益多采杨慎等之说今亦并录之备参订焉乾隆四十六年四月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷首
钦定四库全书
古乐苑卷首
明　梅鼎祚　编
古歌辞
【昔葛天八阕爰乃皇时黄帝云门理不空绮尧有大唐之咏舜造南风之诗大禹成功九叙惟歌太康败德五子咸怨其来久矣逮夫汉武崇礼乐府始兴自後郊庙燕射悉着篇章诸调杂舞多被丝莞虽新声代变厥有繇然今故特录古歌庸置首简其他琴曲歌謡後各类次不复繁兹若夫涂山歌於候人有娀謡乎飞燕夏甲叹於东阳殷氂思於西河凡斯之属名存辞佚亦具纪焉】弹歌【吴越春秋曰越王欲谋复吴范蠡进善射者陈音音楚人也越王请音而问曰孤闻子善射道何所生音曰臣闻弩生于弓弓生於弹弹起于古之孝子不忍见父母为禽兽所食故作弹以守之乃歌曰　刘勰云黄歌断竹质之至也又曰断竹黄歌乃二言之始】
断竹续竹飞土逐宍【续一作属宍古肉字今吴越春秋作害非】
皇娥歌【王子年拾遗记曰少昊以金德王母曰皇娥处璇宫而夜织或乘桴木而昼游经历穷桑沧茫之浦时有神童容貌絶俗称为白帝之子即太白之精降乎水际与皇娥讌戏并坐抚桐峯梓瑟皇娥倚瑟而清歌云云白帝子答歌云云及皇娥生少昊号曰穷
桑氏】　　　　　　　　　　皇娥
天清地旷浩茫茫万象回薄化无方浛天荡荡望沧沧乘桴轻漾着日傍当期何所至穷桑心知和乐悦未央
白帝子歌　　　　　　　　白帝子
四维八埏眇难极驱光逐影穷水域璇宫夜静当轩织桐峯文梓千寻直伐梓作器成琴瑟清歌流畅乐难极沧湄海浦来栖息【杨慎云拾遗记全无凭证直构虚空首谓少昊母有桑中之行尤为悖乱】被衣歌【庄子曰啮缺问道乎被衣被衣曰若止汝形一汝视天和将至摄汝知一汝度神将来舍神将为汝美道将为汝居汝瞳焉如新生之犊而无求其故其言未卒啮缺睡
寐被衣大说行歌而去之】　　　　　　被衣
形若槁骸心若死灰真其实知不以故自持媒媒晦晦无心而不可与谋彼何人哉【谋叶蒲杯反哉叶戕西反故事也物不入于心故曰不以故自持媒媒晦晦芒忽无见也】
箕山歌【古今乐录曰许由者古之贞固之士也尧时为布衣以清节约闻於尧尧乃遣使禅为天子由喟然叹曰匹夫结志固如磐石采山饮河所以养性非以贪天下也尧既殂落乃作箕山之歌博物志曰司马迁云无尧以天下让许由亊扬雄亦云夸大者为之】
许由
登彼箕山兮瞻望天下山川丽崎万物还普日月运照靡不记睹游放其间何所却虑叹彼唐尧独自愁苦劳心九州忧勤后土谓予钦明传禅易祖我乐何如盖不眄顾河水流兮缘高山甘瓜施兮叶绵蛮高林肃兮相错连居此之处傲尧君【下古音虎虑山蛮君并叶】
赓歌【三章　虞书帝庸作歌曰勑天之命惟时惟几乃歌曰云云臯陶拜手稽首扬言曰念哉率作兴事慎乃宪钦哉屡省乃成钦哉乃赓载歌曰云云臯陶又歌曰云云　史记勑天之命二句作歌乃者继事之辞歌已复歌曰乃】　虞舜
股肱喜哉元首起哉百工熙哉
臯陶歌
元首明哉股肱良哉庶事康哉
元首丛脞哉股肱惰哉万事堕哉
卿云歌【三章　乐府集载尚书大传曰舜将禅禹於是俊又百工相和而歌卿云帝唱之八伯咸进稽首而和帝乃再歌尚书大传曰维五祀奏钟石论人声乃及鸟兽咸变於前秋养耆老春食孤子乃浡然招乐兴於大麓之野报亊还归一年然乃作大唐之歌歌者二年昭然乃知乎王世明有不世之义招为宾客而雍为主人始奏肆夏纳以孝成舜为宾客而禹为主人乐正进赞曰尚考太室之义唐为虞宾至今衍于四海成禹之变垂於万世之後帝乃唱之曰云云八伯咸进稽首曰云云帝乃载歌曰云云於时八风循道卿云蕞蟠龙愤信于其藏蛟龙跃踊於其渊龟龙咸出於其穴迁虞而事夏也史记天官书曰若烟非烟若云非云郁郁纷纷萧索轮囷是谓庆云盖和气也舜时有之故美
之而作歌】　　　　　　　　　虞舜
卿云烂兮糺缦缦兮日月光华旦复旦兮【糺诸本作礼误复一作或】
八伯歌
明明上天烂然星陈日月光华弘于一人【天叶弘予乐书作宏予】
帝载歌
日月有常星辰有行四时顺经万姓允诚於予论乐配天之灵迁于贤善莫不咸听鼚乎鼓之轩乎舞之菁华已竭褰裳去之【行经诚灵听并叶善一作圣去叶上声】
候人歌【吕氏春秋曰禹行功见嵞山之女禹未之遇而巡省南土涂山氏之女乃令其
妾待禹于嵞山之阳女乃作歌曰】　　　　嵞山氏
候人兮猗
嵞山歌【吴越春秋曰禹年三十未娶行嵞山恐时之暮失其度制乃辞云吾娶也必有应矣乃有白狐九尾造於禹禹曰白者吾之服也九尾者王之证也於是涂山之人歌之禹因娶涂山谓之女娇吕氏春秋曰禹年三十未娶行涂山有白狐九尾造禹涂山人歌曰绥绥白狐九尾龎龎成子家室乃都攸昌禹遂娶之】
绥绥白狐九尾龎龎我家嘉夷来宾为王成子室家我都攸昌天人之际於兹则行明矣哉【成子室家我都攸昌一作成家成室我造彼昌行明并叶】
五子歌【五章　夏书太康尸位以逸豫灭厥德黎民咸贰乃盘游无度畋于有洛之表有穷后羿因民弗忍距于河厥弟五人御其母以从徯于洛之汭五子咸怨述大禹之戒
以作歌】　　　　　　　　　夏五子
皇祖有训民可近不可下民惟邦本本固邦宁予视天下愚夫愚妇一能胜予一人三失怨岂在明不见是图予临兆民懔乎若朽索之驭六马为人上者奈何不敬训有之内作色荒外作禽荒甘酒嗜音峻宇雕墙有一于此未或不亡
惟彼陶唐有此冀方今失厥道乱其纪纲乃厎灭亡【杨慎云左传引书五子之歌有此冀方今失其行其行今文作厥道按古文衍从行中人又音道石鼔文我水既静伐行既平五子歌以行叶方纲当从平音道路之行如景行字作行人之雁行足行当作见龟筴传陈耀文正扬云龟筴传圣人剖其心壮士斩其胻注胻音衡脚胫也亦非字胻可直谓之行乎】
明明我祖万邦之君有典有则贻厥子孙关石和钧王府则有荒坠厥绪覆宗絶祀【孙叶祀叶养里反】
呜呼曷归予怀之悲万姓仇予予将畴依郁陶乎予心颜厚有忸怩弗慎厥德虽悔可追
炮烙歌【符子曰桀观炮烙於瑶台谓龙逢曰乐乎龙逢曰乐又曰观刑乐乎龙逢曰天下苦之而君为乐臣观君冕非冕也冕危石也臣观君履非履也履春氷也未有冠危石而不压履春氷而不陷者桀叹曰子知我之亡而不自知其亡子就炮烙之刑吾观子亡
我不亡龙行歌曰】　　　　　　　关龙逢
造化劳我以生休我以炮烙乎【路史辨云夫危石春氷言之不伦顾岂逢之语而炮烙之事考之书则纣之行不闻其为桀也吾不敢尽信】
哀慕歌【古今乐录曰周太伯者太王之长子也太王有子三人太伯虞仲季历季历之子昌即文王也太王寝疾欲传季历以及昌於是太伯与虞仲去被髪文身托为王采药後闻太王卒还犇丧哭於门示夷狄之人不得入王庭季历谓太伯长子也当立垂涕而留之终不肯止遂委而去适於吴季历作哀慕之章】　周季历
先王既殂长霣异都哀丧腹心未写中怀追念伯仲我季如何梧桐萋萋生于道周宫馆徘徊台阁既除何为远去使此空虚支骨离别垂思南隅瞻望荆越涕泪交流伯兮仲兮逝肯来游自非二人谁诉此忧【霣音允怀音窠冲波传人知其一不知其他子生三年然後免於父母之怀周淳于切三国志李兴表孔明闾文汉高归魂於丰沛太公五世而反周想魍魉之彷佛冀形响之有余馆风雅逸篇作舒云舒古榭字一作观】
梦歌【一作琼瑰歌左传曰声伯梦涉洹或与已琼瑰食之泣而为琼瑰盈其怀从而歌之云云惧不敢占也还自郑至于狸脤而占之曰余恐死故不敢占今衆繁而从余三年矣
无伤也言之之暮而卒】　　　　　　鲁声伯
济洹之水赠我以琼瑰归乎归乎琼瑰盈吾怀乎【怀叶】去鲁歌【一作师已歌史记曰孔子相鲁齐人遗女乐季桓子受之三日不听政郊又不致膰俎于大夫孔子遂行宿乎屯而师巳送曰夫子则非罪孔子曰吾歌可夫歌曰云云桓子闻之曰夫子罪我以羣婢故也史记仲尼正乐以诱世作五章以刺时索隐曰优哉游哉聊以卒岁此五章之刺杨慎云扬子五百篇孔子因女乐去鲁曰不听政谏不用雉噫注雉噫犹歌叹之声梁鸿五噫之类琴操彼妇云云此即雉噫之歌也冲波传云云扬子所云雉噫者指此唐人碑文聆凤衰于南楚歌雉噫于东鲁亦用扬子】
鲁孔子【下同】
彼妇之口可以出走彼妇之谒可以死败盖优哉游哉维以卒岁【败叶蒲昧反家语无盖字维家语作聊王肃曰言妇人之口请谒足以忧使人死败故可以出走也仕不遇故可优游以终岁】
【冲波传曰孔子相鲁齐人惧而欲败其政选齐国好女八十人皆衣文衣而舞容玑季桓子语鲁君为周道游观孔子乃行覩雉之飞鸣叹曰山梁雌雉时哉时哉色斯举矣翔而後集因为雉噫之歌曰】
彼妇之叩可以出奏彼妇之谒可以死北优哉游哉聊以卒岁
楚聘歌【一作大道歌孔丛子曰楚王使使奉金币聘夫子宰予冉有曰夫子之道至是行矣遂请见问曰太公勤身苦志八十而遇文王孰与许由之贤子曰许由独善其身者也太公兼利天下者也然今世无文王虽有太公孰能识之乃歌曰　楚昭王】
大道隐兮礼为基贤人窜兮将待时天下如一兮欲何之
丘陵歌【陆贾新语作丘公陵歌孔丛子曰哀公使以币如卫迎夫子而不能赏故夫子作丘陵之歌注言昬主之道难且险若丘陵然故作是歌以托意】
登彼丘陵峛崺其阪仁道在迩求之若远遂迷不复自婴屯蹇喟然回虑题彼泰山郁确其高梁甫回连枳棘充路陟之无缘将伐无柯患兹蔓延惟以永叹涕霣潺湲【峛崺崎岖也丘陵既高且险其阪又崎岖相属丘陵谓王室也阪指诸侯题顾也泰山谓鲁也言历诸国既无所用复顾鲁鬰确其高言公室既郁确而险大夫又乱如枳棘欲伐去又无斧柯梁甫太山之下小山指三桓也迩一作近】
蟪蛄歌【诗含神雾曰孔子歌曰云云政尚静而恶譁也】
违山十里蟪蛄之声犹尚在耳
鶬鸹歌【韩诗内传曰孔子渡江见鶬鸹异之衆莫能名孔子曰尝闻河上人歌云大戴礼注引韩诗内传云鶬鸹胎生孔子渡江见而异之白泽图云昔孔子子夏所见故歌之其头九首今呼为九头鸟也文选江赋龙鲤一角奇鶬九头注刘騊駼玄根赋云一足之夔九头之鶬酉阳杂俎云白泽图谓之鶬鸬帝鹄书谓之逆鶬裴瑜所注尔雅言鶬糜鸹是九头鸟也小说周公居东周恶闻此鸟命庭氏射之血其一首余犹九首按孔子鶬歌逆毛鶬兮一身九尾长兮只言九尾不言九头】
鶬兮鸹兮逆毛衰兮一身九尾长兮
【冲波传有鸟九尾孔子与子夏见之人以问孔子曰鶬也子夏曰何以知之孔子曰河上之歌云】
鶬兮鸹兮逆毛衰兮一身九尾长兮
孤鹣歌【类要曰孔子游于隅山见取薪而哭长梓上有孤鹣乃承而歌之】
鵷彼鸣鹣在岩山之唫【叶其淹反】
获麟歌【孔丛子曰叔孙氏之车子鉏商樵于野而获麟焉衆莫之识以为不祥弃之五父之衢冉有告曰麕身而肉角岂天之妖乎夫子往观焉泣曰麟也麟出而死吾道穷矣乃歌云】
唐虞世兮麟凤游今非其时来何求麟兮麟兮我心忧原壤歌【礼记檀弓曰孔子之故人曰原壤其母死夫子助之沐椁原壤登木曰久矣予之不托於音也歌曰云云夫子为弗闻也而过之或曰此即射义所谓狸首逸诗也】
狸首之斑然执女手之卷然【狸首之斑言木文之华也卷与拳同如执女手之拳言木椁之滑腻也斑叶卑连反】
曳杖歌【一作梦奠歌亦见家语檀弓曰孔子蚤作负手曳杖消揺于门歌曰云云既歌而入当户而坐子贡闻之曰泰山其颓则吾将安仰梁木其坏哲人其萎则吾将安放遂趋而入夫子曰予畴昔之夜梦奠於两楹之间夫明王不兴而天下其孰能宗予予殆将死也盖寝疾七日而终】
泰山其颓乎梁木其坏乎哲人其萎乎【坏叶】
黄鹄歌【列女传曰鲁陶婴者陶明之女也少寡养幼孤无强昆弟纺绩为产鲁人或闻其义将求焉婴闻之恐不得免乃作歌明已之不更二庭也鲁人闻之遂不敢复求】
陶婴
悲夫黄鹄之早寡兮七年不双宛颈独宿兮不与衆同夜半悲鸣兮想其故雄天命早寡兮独宿何伤寡妇念此兮泣下数行呜呼哀哉兮死者不可忘飞鸟尚然兮况於贞良虽有贤雄兮终不同行【双行并叶】
乌鹊歌【韩凭战国时为宋康王舍人妻何氏美王欲之捕舍人筑青陵台何氏作乌鹊歌以见志遂自缢死二首见彤管集一作青陵台歌见九域志止前一首】
宋韩凭妻何氏
南山有乌北山张罗乌自高飞罗当奈何
乌鹊双飞不乐凤皇妾是庶人不乐宋王
答夫歌
其雨淫淫河大水深日出当心【康王得书以问苏贺贺曰雨淫淫愁且思也河水深不得往来也日当心有死志也俄而凭自杀妻亦死】
饭牛歌【淮南子曰甯越欲干齐桓公困穷无以自达於是为商旅将任车以商於齐莫宿于郭门外桓公郊迎客夜开门辟任车爝火甚衆越饭牛车下击牛?而疾商歌桓公闻之曰异哉非常人也命後车载之因授以政越一作戚蜩笑外稿云此歌不类春秋时人语盖後世所拟者高诱注吕氏春秋谓戚所歌乃诗硕鼠之辞虽未见所据亦可验南山白石之歌诱未之见也然其辞亦激烈足以动人】　齐甯戚
南山矸白石烂生不逢尧与舜禅短布单衣适至骭从昬饭牛薄夜半长夜漫漫何时旦【矸音岸叶鱼战反烂叶郎甸反骭音干叶同矸半叶彼卷反旦叶都卷反】
沧浪之水白石粲中有鲤鱼长尺半敝布单衣裁至骭清朝饭牛至夜半黄犊上阪且休息吾将舍汝相齐国出东门兮厉石斑上有松柏青且阑麤布衣兮緼缕时不遇兮尧舜主牛兮努力食细草大臣在尔侧吾当与尔适楚国【草叶睉五反此首见刘向别录　杨慎云甯戚饭牛歌康浪之水白石烂康浪水在今山东见一统志可考乐府误作沧浪之水沧在楚与齐何涉骆宾王文云观梁父之曲识卧龙于孔明听康浪之歌得饭牛于甯戚此可以证近刻骆集又妄改康浪作康衢自是尧时事】
狐裘歌【一作狐裘诗左传晋侯使士蒍为二公子筑蒲与屈不慎置薪焉夷吾诉之公使让之士蒍对曰臣闻之无丧而戚忧必讐焉无戎而城讐必保焉寇讐之保又何慎焉诗曰怀德惟宁宗子维城君其修德而固宗子何城如之三年将寻师焉焉用慎退而赋
曰】　　　　　　　　　　晋士蒍
狐裘尨茸一国三公吾谁适从【尨茸乱貌言贵服多也公与二子为三适专主也言城不坚则为公子所诉为公所让坚之则为固讐不忠故不知所从】
暇豫歌【国语曰晋优施通于骊姬姬欲害申生而难里克优施乃饮里克酒中饮优施起舞曰云云里克笑曰何谓菀何谓枯优施曰其母为夫人其子为君可不谓菀乎其母既死其子又有谤可不谓枯乎枯且有伤里克惧乃定中立之计】
优施
暇豫之吾吾不如鸟乌人皆集於菀已独集於枯【暇闲豫乐也吾吾不敢自亲之貌言里克欲为暇豫事君之道反不敢自亲吾吾然其智曾不如鸟乌菀茂木也已里克也喻人皆与奚齐克独与申生也吾读如鱼】
舟之侨歌【说苑曰晋文公出亡舟之侨去虞而从焉文公反国擢可爵者而爵之擢可禄者而禄之舟之侨独不与文公酌诸大夫酒酒酣文公曰二三子盍为寡人赋乎侨曰君子为赋小人请陈其辞遂历阶而去文公求之不得】舟之侨
有龙矫矫顷失其所一虵从之周流天下龙反其渊安宁其处一虵耆乾独不得其所【此与介子推事同】
河激歌【列女传曰女娟者赵河津吏之女也简子南击楚津吏醉卧不能渡简子怒欲杀之娟惧持檝走前曰愿以微躯易父之死简子遂释不诛将渡用檝者少一人娟攘拳操檝而请简子遂与渡中流为简子发河激之歌简子归纳为夫人】
女娟
升彼河兮而观清水扬波兮冒冥冥祷求福兮醉不醒诛将加兮妾心惊罚既释兮渎乃清妾持檝兮操其维蛟龙助兮主将归呼来櫂兮行勿疑
优孟歌【史记滑稽传楚相孙叔敖病且死属其子曰若贫困若往见优孟居数年其子穷困负薪逢优孟曰我孙叔敖子也父死时属我贫困往见优孟孟即为孙叔敖衣冠抵掌谈语岁余像孙叔敖楚王置酒优孟前为夀庄王大惊以为孙叔敖复生也欲以为相优孟曰楚相不足为也孙叔敖为楚相尽忠为廉王得以伯今死其子贫困负薪以自饮食必如孙叔敖不如自杀因歌曰云云庄王乃召孙叔敖子而封之寝丘】
楚优孟
山居耕田苦难以得食起而为吏贪鄙者余财不顾耻辱身死家室富又恐受赃枉法为奸触大罪身死而家灭贪吏安可为也念为廉吏奉法守职竟死不敢为非廉吏安可为也【风雅逸篇曰按此无音韵章句而史以为歌曰不可晓岂当时?括转换借歌声以成之欤史不能述其音但记其义也又曰刘子玄讥此事之妄幻然此传以滑稽名乃优孟自为寓言尔】忼慨歌【一作楚商歌文章流别孙叔敖碑曰叔敖临卒将无棺椁令其子曰优孟曾许千金贷吾孟故楚之乐长与相君相善虽言千金实不贷也卒後数幸庄王置酒以为乐优孟乃言孙君相楚之功即忼慨高歌涕泣数行下若投首王王心感动觉悟问孟孟具列对即求其子而加封焉】
贪吏而可为而不可为廉吏而可为而不可为贪吏而不可为者当时有汚名而可为者子孙以家成廉吏而可为者当时有清名而不可为者子孙困穷被褐而负薪贪吏常苦富亷吏常苦贫独不见楚相孙叔敖廉洁不受钱【贫叶类眠反】
申包胥歌【吴越春秋曰子胥以吴兵伐楚入郢昭王出奔申包胥乃之秦求救倚哭於秦庭七日七夜口不絶声哭已歌曰云云桓公大惊曰楚有贤臣若此吴犹欲灭之寡人无臣若斯者其亡无日矣为赋无衣之诗出师而送之桓当作哀】
申包胥
吴为无道封豕长蛇以食上国欲有天下政从楚起寡君出在草泽使来告急【泽叶直扦反　左传亦载不云歌】
渔父歌【一作渡伍员歌吴越春秋曰伍子胥逃楚与楚太子建奔郑晋顷公欲因太子谋郑郑知之杀太子建伍员奔吴追者在後至江江中有渔父子胥呼之渔父欲渡因歌曰云云子胥止芦之漪渔父又歌曰云云既渡渔父视之有饥色曰为子取饷渔父去子胥疑之乃潜深苇之中父来持麦饭鲍鱼羮盎浆求之不见因歌而呼之曰云云子胥出饮食毕解百金之剑以赠渔父不受问其姓名不答子胥诫渔父曰掩子之盎浆无令其露渔父诺胥行数步渔者覆船自沉於江】　　　楚渔父
日月昭昭乎寝已驰与子期乎芦之漪【乎一作兮　越絶载渔父歌云日昭昭侵以施与子期甫芦之碕　越絶渔父歌日昭昭浸以暆暆日斜也辽左东暆县贾谊赋日斜庚子斜音移右一】
日已夕兮予心忧悲月已驰兮何不渡为事寝急兮将奈何【右二】
芦中人芦中人岂非穷士乎【合上章为韵右三】
接舆歌【论语楚狂接舆歌而过孔子曰云云列仙传曰陆通者楚狂接舆也好养生游
诸名山尝遇孔子而歌】　　　　　　陆通
凤兮凤兮何德之衰往者不可谏来者犹可追已而已而今之从政者殆而【殆叶养里切】
【庄子曰孔子适楚楚狂接舆游其门曰】
凤兮凤兮何如德之衰也来世不可待往世不可追也天下有道圣人成焉天下无道圣人生焉方今之时仅免刑焉福轻乎羽莫之知载祸重乎地莫之知避已乎已乎临人以德殆乎殆乎画地而趋迷阳迷阳无伤吾行吾行郤曲无伤吾足【成谓可以成功生全生而已困学纪闻曰胡明仲云荆楚有草丛生修条野人呼为迷阳其肤多刺故曰无伤吾行无伤吾足　羽叶羽轨反已止也德叶都木反以德自尊而临人也趋古音促言自拘束　高士传所载无伤吾足之後有云山木白寇也膏火自煎也桂可食故伐之漆可用故割之人皆知有用之用而不知无用之用也按此亦不云歌】
孺子歌【孟子曰有孺子歌曰云云孔子曰小子听之清斯濯缨浊斯濯足矣自取之也
文章正宗作沧浪歌】　　　　　　　孺子
沧浪之水清兮可以濯我缨沧浪之水浊兮可以濯我足【浊叶?主反　此亦载楚辞渔父我并作吾】
混混之水浊可以濯吾足乎泠泠之水清可以濯吾缨乎【文子载沧浪歌】
王子思归歌【楚之王子质于秦作】　　　王子
洞庭兮木秋涔阳兮草衰去千乘之家国作咸阳之布衣【怨录】
越人歌【刘向说苑曰鄂君子晢泛舟於新波之中乘青翰之舟张翠盖会钟鼓之音毕榜枻越人拥檝而歌於是鄂君乃揄修袂行而拥之举绣被而覆之鄂君楚王母弟也】
今夕何夕兮搴洲中流今日何日兮得与王子同舟蒙羞被好兮不訾诟耻心几烦而不絶兮得知王子山有木兮木有枝心说君兮君不知
庚癸歌【左传鲁哀公十三年公会单平公晋定公吴夫差于黄池吴申叔仪作歌乞粮於公孙有山氏有山氏对曰梁则无矣粗则有之若登首山以呼曰庚癸乎则诺注军中不得出粮故为私隐庚西方主谷癸北方主水传言吴子不与士共饥渴所以取亡也】
吴申叔仪
佩玉橤兮余无所系之旨酒一盛兮余与褐之父睨之【橤然服饰备也已独无以为系佩言吴王不恤下一盛一器也褐寒贱之人言但视不得饮睨去声】河上歌【吴越春秋曰楚白喜奔吴吴王阖闾以为大夫与谋国事吴大夫被离问子胥曰何见而信喜子胥曰吾之怨与喜同子不闻河上歌乎】
同病相怜同忧相捄惊翔之鸟相随而集濑下之水因复俱流胡马望北风而立越鷰向日而熙谁不爱其所近悲其所思者乎
乌鸢歌【二首吴越春秋曰越王将入吴与诸大夫别于浙江之上羣臣垂泣越王夫人顾乌鹊啄江渚之虾飞去复来因歌曰】　　　越王夫人
仰飞鸟兮乌鸢凌玄虚兮号翩集洲渚兮优恣啄虾矫翮兮云间任厥性兮往还妾无罪兮负地有何辜兮谴天颿独兮西往孰知返兮何年心惙惙兮若割泪泫泫兮双悬【还音旋】
彼飞鸟兮鸢乌已回翔兮翕苏心在专兮素虾何居食兮江湖徊复翔兮游扬去复返兮於乎始事君兮去家终我命兮君都终来遇兮何辜离我国兮去吴妻衣褐兮为婢夫去冕兮为奴岁遥遥兮难极寃悲痛兮心恻肠千结兮服膺於乎哀兮忘食愿我身兮如鸟身翺翔兮矫翼去我国兮心遥情愤惋兮谁识【风雅逸篇注曰吴越春秋作於後汉人所载事多不实此歌依托无疑】
采葛妇歌【吴越春秋曰越王自吴还国劳身苦心悬胆於户出入尝之知吴王好服之被体使国中男女入山采葛作黄丝之布以献之吴王乃增越之封赐羽毛之饰机杖诸侯之服越国大悦采葛之妇伤越王用心之苦乃作若之何诗曰】
采葛妇
葛不连蔓棻台台我君心苦命更之尝胆不苦甘如饴令我采葛以作丝女工织兮不敢迟弱於罗兮轻霏霏号絺素兮将献之越王悦兮忘罪除吴王欢兮飞尺书增封益地赐羽奇机杖茵蓐诸侯仪羣臣拜舞天颜舒我王何忧能不移【连一作延除叶鱼羁反书叶商之反舒叶同书】
若何歌【一作采葛妇歌】
尝胆不苦味若饴今我采葛以作丝
离别相去辞【吴越春秋曰越王伐吴国人各送其子弟於郊境之上作离别相去之辞】
跞躁摧长恧兮擢戟驭殳所离不降兮以泄我王气苏三军一飞降兮所向皆殂一士判死兮而当百夫道佑有德兮吴卒自屠雪我王宿耻兮威振八都军伍难更兮势如貔貙行行各努力兮於乎於乎
河梁歌【吴越春秋曰越勾践既灭吴霸诸侯号令于齐楚秦晋皆辅周室秦厉公不如命勾践乃选吴越将士西渡河以攻秦秦人惧自引咎越乃还军军人悦乐作河梁之诗曰】
渡河梁兮渡河梁举兵所伐攻秦王孟冬十月多雪霜隆寒道路诚难当陈兵未济秦师降诸侯怖惧皆恐惶声传海内威远邦称伯穆桓齐楚庄天下安宁寿考长悲去归兮河无梁【降胡江反】
弹铗歌【三章　史记孟尝君传冯驩见孟尝君居传舍十日孟尝君问传舍长曰客何所为答曰冯先生甚贫惟有一剑耳又蒯缑弹其剑而歌曰云云孟尝君迁之幸舍食有鱼矣五日又问传舍长答曰客复弹剑而歌曰云云孟尝君迁之代舍五日孟尝君复问传舍长答曰先生又尝弹剑而歌曰云云于是孟尝君不悦】
田齐冯驩
长铗归来乎食无鱼【右一】
长铗归来乎出无车【右二】
长铗归来乎无以为家【右三】
杨朱歌【庄子杨朱之友曰季梁疾大渐其子环而泣之请医季梁谓杨朱曰汝奚不为我歌以晓之杨朱歌曰云云俄而季梁之疾自瘳】　杨朱
天其弗识人胡能觉匪佑自天弗孽由人我乎汝乎其弗知乎医乎巫乎其知之乎【识叶施灼反】
引声歌【古今乐録曰庄周者齐人也隐于山岳湣王遣使齎金百镒聘以相位周谢使
者去引声歌曰】　　　　　　　　庄周
天地之道近在胸臆呼噏精神以养九德渴不求饮饥不索食避世守道志洁如玉卿相之位难可直当岩岩之石幽而清凉枕块寝处乐在其央寒凉回固可以久长【玉叶鱼律反固一作周】
祠洛水歌【一作秦始皇歌古今乐录曰秦始皇祠洛水有黑头公从河中出呼始皇
曰来受天之宝乃与羣臣作歌】　　　　　秦始皇
洛阳之水其色苍苍祠祭大泽倏忽南临洛滨醊祷色连三光
古乐苑卷首

[book_title]卷一
钦定四库全书
古乐苑卷一
明　梅鼎祚　编
郊庙歌辞
【乐记曰王者功成作乐治定制礼是以五帝殊时不相沿乐三王异世不相袭礼明其有损益也然自黄帝以来至于三代千有余年而其礼乐之备可以考而知者唯周而已周昊天有成命乃郊祀天地之乐歌也清庙祀太庙之乐歌也我将祀明堂之乐歌也载芟良耜藉田社稷之乐歌也然则祭乐之有歌其来尚矣两汉巳後世有制作其所以用於郊庙朝廷以接神人之欢者其金石之响歌舞之容亦各因其功业治乱之所起而本其风俗之所由武帝时诏司马相如等造郊祀歌诗十九章五郊互奏之又作安世歌诗十七章荐之宗庙至明帝乃分乐为四品一曰大予乐典郊庙上陵之乐郊乐者易所谓先王以作乐崇德殷荐上帝宗庙乐者虞书所谓琴瑟以咏祖考来格诗云肃雍和鸣先祖是听也二曰雅颂乐典六宗社稷之乐社稷乐者诗所谓琴瑟击鼓以御田祖礼记曰乐施于金石越于音声用乎宗庙社稷事乎山川鬼神是也永平三年东平王苍造光武庙登歌一章称述功德而郊祀同用汉歌魏歌辞不见疑亦用汉辞也武帝始命杜夔创定雅乐时有邓静尹商善训雅歌歌师尹胡能习宗庙郊祀之曲舞师冯肃服养晓知先代诸舞夔总领之魏复先代古乐自夔始也晋武受命百度草创泰始二年诏郊庙明堂礼乐权用魏仪遵周室肇称殷礼之义但使傅玄改其乐章而已永嘉之乱旧典不存贺循为太常始冇登歌食举之乐明帝太宁末又诏阮孚增益之至孝武太元之世郊祀遂不设乐宋文帝元嘉中南郊始设登歌庙舞犹阙乃诏顔延之造天地郊登歌三篇大抵依仿晋曲南齐梁陈初皆沿袭後更创制以为一代之典元魏宇文继有朔汉宣武已後雅好胡曲郊庙之乐徒有其名隋文平陈始获江左旧乐乃调五音为五夏二舞登歌房中等十四调宾祭用之唐高祖受禅未遑改造乐府尚用前世旧文武德九年乃命祖孝孙修定雅乐而梁陈尽吴楚之音周齐杂胡戎之伎於是斟酌南北考以古音作为唐乐】汉郊祀歌
【汉书礼乐志曰武帝定郊祀之礼祠太乙于甘泉就乾位也祭后土于汾阴泽中方丘也乃立乐府采诗夜诵有赵代秦楚之讴以李延年为协律都尉多举司马相如等数十人造为诗赋略论律吕以合八音之调作十九章之歌以正月上辛用亊廿泉圜丘使童男女七十人俱歌昬祠至明夜尝有神光如流星止集于祠坛天子自竹宫而望拜百官侍祠者数百人皆肃然动心焉其余巡狩福应之事不序郊庙是时河间献王献所集雅乐天子下太乐官常存肄之岁时以备数然不常御常御及郊庙皆非雅声今汉郊庙诗歌未有祖宗之亊八音调均又不协于钟律而内有掖庭材人外有上林乐府皆以郑声施于朝廷哀帝即位下诏罢乐府官郊祭乐及古兵法武乐在经非郑卫之乐者条奏别属他官丞相孔光大司空何武奏郊祭乐六十二人给祠南北郊宋书乐志曰汉武颇造新歌然不以光扬祖考崇述正德但多咏祭祀及祥瑞而已今按其首练时日曰灵之来灵之至迎神也帝临五章歌五帝也泰元三章统颂天地而日出入言人命不能安固武帝愿乘黄之徕下如黄帝之升而仙也其後或纪瑞应或祝神厘赤蛟曰礼乐成灵将归则送神之曲也後代郊祀乐府多仿之大都本骚九歌招魂故其词幽深峻絶】
练时日
练时日侯有望焫膋萧延四方九重开灵之斿垂惠恩鸿祜休灵之车结玄云驾飞龙羽旄纷灵之下若风马左仓龙右白虎灵之来神哉沛先以雨般裔裔灵之至庆阴阴相放怫震澹心灵已坐五音饬虞至旦承灵亿牲茧栗粢盛香尊桂酒宾八乡灵安留吟青黄徧观此眺瑶堂衆嫭并绰奇丽颜如荼兆逐靡被华文厠雾縠曳阿锡被珠玉侠嘉夜茝兰芳澹容与献嘉觞【般与班同放怫音昉弗侠与挟同】
帝临【张晏云此后土之歌也土数五故称数以五坤为母故称媪土色黄故称上黄刘攽云帝指武帝改服色尚黄数用五富媪者由汉以土德王也按青阳四歌则后土当在中坛张说是矣】
帝临中坛四方承宇绳绳意变备得其所清和六合制数以五海内安宁兴文匽武后土富媪昭明三光穆穆优游嘉服上黄【媪一云当作煴如作煴则坤母之说凿矣】
青阳【史记乐书曰春歌青阳夏歌朱明秋歌西颢冬歌玄冥四首汉书并云邹子乐】
青阳开动根荄以遂膏润并爱跂行毕逮霆声发荣壧处顷听枯槀复产乃成厥命衆庶熙熙施及夭胎羣生啿啿惟春之祺【顷读如倾啿音湛】
朱明
朱明盛长旉与万物桐生茂豫靡有所诎敷华就实既阜既昌登成甫田百鬼迪尝广大建祀肃雍不忘神若宥之传世无疆【顔师古云桐读为通刘攽云桐幼穉也】
西颢
西颢沆砀秋气肃杀含秀垂颖续旧不废奸伪不萌祆孽伏息隅辟越远四貉咸服既畏兹威惟慕纯德附而不骄正心翊翊【废叶音发】
玄冥
玄冥陵阴蛰虫盖臧屮木零落抵冬降霜易乱除邪革正易俗兆民反本抱素怀朴条理信义望礼五岳籍敛之时掩收嘉谷
惟泰元【汉书礼乐志曰建始元年丞相匡衡奏罢鸾路龙鳞更定诗曰涓选休成】
惟泰元尊媪神蕃厘经纬天地作成四时精建日月星辰度理阴阳五行周而复始云风靁电降甘露雨百姓蕃滋咸循厥绪继统共勤顺皇之德鸾路龙鳞罔不肸饬嘉笾列陈庶几宴享灭除凶灾烈腾八荒钟鼔竽笙云舞翔翔招揺灵旗九夷宾将【厘读如僖共读如恭享叶音乡】
天地【匡衡奏罢黻绣周张更定诗曰肃若旧典】
天地并况惟予有慕爰熙紫坛思求厥路恭承禋祀緼豫为纷黻绣周张承神至尊千童罗舞成八溢合好效欢虞泰一九歌毕奏斐然殊鸣琴竽瑟会轩朱璆磬金鼔灵其有喜百官济济各敬厥事盛牲实俎进闻膏神奄留临须揺长丽前掞光耀明寒暑不忒况皇章展诗应律琄玉鸣含宫吐?激徵清发梁扬羽申以商造兹新音永久长声气远调凤鸟鴹神夕奄虞盖孔享【溢与佾同轩朱即朱轩鴹古翔字明章以後叶音】
日出入
日出入安穷时世不与人同故春非我春夏非我夏秋非我秋冬非我冬泊如四海之池徧观是耶谓何吾知所乐独乐六龙六龙之调使我心若訾黄其何不徕下天马【汉书武帝纪曰元鼎四年秋马生渥洼水中作天马之歌礼乐志作元狩三年李棐曰南阳新野有暴利长武帝时遭刑屯田炖煌界数於渥洼水旁见羣野马中冇奇者与凡马异来饮此水利长先作土偶持勒靽於水旁马玩习久之代土偶持勒靽收得献之欲神异之云从水中出也太初四年春贰师将军李广利斩大宛王首获汗血马来作西极天马之歌西域传曰大宛国多善马马汗血言其先天马子也应劭曰大宛有天马种蹏蹋石汗血蹋石者谓蹋石而有迹言其蹏坚利汗血者谓汗从前肩髆出如血号一日千里也张骞传曰汉武帝初发书易曰神马当从西北来得乌孙马好名曰天马及得宛马汗血益壮更名乌孙马曰西域马宛马曰天马云史记乐书别有二歌与此小异今载於後】
太一况天马下沾赤汗沫流赭志俶傥精权奇籋浮云晻上驰体容与迣万里今安匹龙为友【天马歌　籋音蹑迣音逝古迾字师古云迣与厉同】
天马徕从西极涉流沙九夷服天马徕出泉水虎脊两化为鬼天马徕历无草径千里循东道天马徕执徐时将揺举谁与期天马徕开远门竦予身逝昆仑天马徕龙之媒游阊阖观玉台【西极天马歌　应劭云辰曰执徐言得天马时岁在辰也】
天门
天门开詄荡荡穆并骋以临飨光夜烛德信着灵寖平而鸿长生豫大朱涂广夷石为堂饰玉梢以舞歌体招揺若永望星留俞塞陨光照紫幄珠熉黄幡比翄回集贰双飞常羊月穆穆以金波日华燿以宣明假清风轧忽激长至重觞神裵徊若留放殣冀亲以肆章函蒙祉福常若期寂漻上天知厥时泛泛滇滇从高斿殷勤此路胪所求佻正嘉吉弘以昌休嘉砰隐溢四方专精厉意逝九阂纷云六幕浮大海【詄读如迭殣音觐阂叶音改】
景星【一曰宝鼎歌汉书武帝纪曰元鼎四年夏六月得宝鼎后土祠旁作宝鼎之歌礼乐志曰景星元鼎五年得鼎汾阴作】
景星显见信星彪列象载昭庭日亲以察参侔开阖爰推本纪汾脽出鼎皇祜元始五音六律依韦响昭杂变并会雅声远姚空桑琴瑟结信成四兴递代八风生殷殷钟石羽龠鸣河龙供鲤醇牺牲百味旨酒布兰生泰尊柘浆析朝酲微感心攸通修名周流常羊思所并穰穰复正直往甯冯蠵切和疏写平上天布施后土成穰穰丰年四时荣【脽音谁甯叶音宁】
齐房【一曰芝房歌汉书武帝纪曰元封二年夏六月甘泉宫内中产芝九茎连叶作芝房之歌故诏书曰上帝溥临不异下房赐朕弘休是也礼乐志曰齐房元封二年芝生甘泉齐房作古辞别有灵芝歌一首载後】
齐房产草九茎连叶宫童效异披图按谍玄气之精回复此都蔓蔓日茂芝成灵华
后皇
后皇嘉坛立玄黄服物发冀州兆蒙祉福沇沇四塞徦狄合处经营万亿咸遂厥宇【沇音兖徦即遐】
华??
华??固灵根神之斿过天门上千乘敦昆仑神之出排玉房周流杂拔兰堂神之行旌容容骑沓沓般傱傱神之徕泛翊翊甘露降庆云集神之揄临坛宇九疑宾夔龙舞神安坐鴹吉时共翊翊合所思神嘉虞申贰觞福滂洋迈延长沛施佑汾之阿扬金光横泰河莽若云增扬波徧胪驩腾天歌【敦读如屯】
五神
五神相包四邻土地广扬浮云扦嘉坛椒兰芳璧玉精垂华光益亿年美始兴交於神若有承广宣延咸毕觞灵舆位偃蹇骧卉汨胪析奚遗淫渌泽?然归
朝陇首【一曰白麟歌汉书武帝纪曰元狩元年冬十月行幸雍获白麟作】
朝陇首览西垠靁电尞获白麟爰五止显黄德图匈虐熏鬻殛辟流离抑不详宾百僚山河飨掩回辕鬗长驰腾雨师洒路陂流星陨感惟风籋归云抚怀心【尞古燎字】象载瑜【一曰赤雁歌汉书礼乐志曰太始三年行幸东海获赤鴈作】
象载瑜白集西食甘露饮荣泉赤鴈集六纷员殊翁杂五采文神所见施祉福登蓬莱结无极【西叶音先】
赤蛟
赤蛟绥黄华盖露夜零昼晻濭百君礼六龙位勺椒浆灵已醉灵既享锡吉祥芒芒极降嘉觞灵殷殷烂扬光延寿命永未央杳冥冥塞六合泽汪濊辑万国灵禗禗象舆轙票然逝旗逶蛇礼乐成灵将归托玄德长无衰太一歌【史记乐书曰武帝得神马渥洼水中次以为太一之歌後伐大宛得千里马马名蒲梢次作以为歌中尉汲黯进曰凡王者作乐上以承祖宗下以化兆民今陛下得马诗以为歌协於宗庙先帝百姓岂能知其音邪上默然不说】
太一贡兮天马下沾赤汗兮沫流赭骋容与兮跇万里今安匹兮龙与友
蒲梢歌
天马徕兮从西极经万里兮归有德承灵威兮降外国涉流沙兮四夷服
灵芝歌【太平御览作班固郊祀灵芝歌】　　　古辞
因露寝兮产灵芝象三德兮瑞应图延寿命兮光此都配上帝兮象太微参日月兮扬光辉【瑞应一作应瑞】
古乐苑卷一

[book_title]卷二
钦定四库全书
古乐苑卷二
明　梅鼎祚　编
郊庙歌辞【郊祀晋　宋　齐】
晋郊祀歌
【晋书乐志曰汉自东京大乱絶无金石之乐乐章亡缺不可复知及魏武平荆州获汉雅乐郎河南杜夔能识旧法以为军谋祭酒使创定雅乐时又冇散骑侍郎邓静尹商善训雅乐歌师尹胡能歌宗庙郊祀之曲舞师冯肃服养晓知先代诸舞夔悉总领之远详经籍近采故亊考会古乐始设轩悬钟磬而黄初中柴玉左延年之徒复以新声被宠改其声韵及武帝受命之初百度草创泰始二年诏郊祀明堂礼乐权用魏仪遵周室肇称殷礼之义但改乐章而已使傅玄为之辞云宋书乐志曰晋氏泰始之初傅玄作晋郊庙歌诗三十二篇又建平王宏议宋及东晋太祝惟送神而不迎神或云庙以居神恒如在也不应有郊送之亊傅玄有迎神送神歌辞明江左不迎非旧典也】
天地五郊夕牲歌　　　　　傅玄【下同五篇】
天命有晋穆穆明明我其夙夜只事上灵常于时假迄用有成於?玄牡进夕其牲崇德作乐神只是听【有晋书作其】
迎送神歌
宣文蒸哉日靖四方永言保之夙夜匪康光天之命上帝是皇嘉乐殷?灵祚景祥神只降假享福无疆
飨神歌
天祚有晋其命维新受终于魏奄有兆民燕及皇天怀柔百神不显遗烈之德之纯享其玄牡式用肇禋神只来格福禄是臻【兆晋书作黎】
时迈其犹昊天子之佑享有晋兆民戴之畏天之威敬授民时丕显丕承於犹绎思皇极斯建庶绩咸煕庶几夙夜惟晋之祺【民晋书作庶民晋书作人】
宣文惟后克配彼天抚宁四海保有康年於乎缉煕肆用靖民爰立典制爰修礼纪作民之极莫资匪始克昌厥後永言保之
前所作天地郊明堂夕牲歌　傅玄【下同五篇】
皇矣有晋时迈其德受终于天光济万国万国既光神定厥祥?于郊祀只事上皇只事上皇百禄是臻巍巍祖考克配彼天嘉牲匪歆德馨惟飨受天之祚神和四畅【禄晋书作福祚晋书作佑神和四畅晋书作神化四方】
降神歌
於赫大晋膺天景祥二帝迈德宣兹重光我皇受命奄有万方郊祀配享礼乐孔章神只嘉飨祖考是皇克昌厥後保祚无疆
天郊飨神歌
整泰坛祀皇神精气感百灵宾蕰朱火燎芳薪紫烟游冠青云神之体靡象形旷无方幽以清神之来光景照听无闻视无兆神之至举歆歆灵爽协动余心神之坐同欢娯泽云翔化风舒嘉乐奏文中声八音谐神是听咸洁齐并芬芳烹牲牷享玉觞神悦飨?禋祀佑大晋降繁祉胙京邑行四海保天年穷地纪【祀晋书作礼游作起牲牷作牷牲胙作作行作广】
地郊飨神歌【初学记载一首注後】
整泰坼竢皇只衆神感羣灵仪阴祀设吉礼施夜将极时未移只之体无形象潜泰幽洞忽荒只之出薆若有灵无远天下母只之来遗光景昭若存终冥冥只之至举欣欣舞象德歌成文只之坐同欢豫泽雨施化云布乐八变声教敷物咸亨只是娯齐既洁侍者肃玉觞进咸穆穆享嘉豢歆德馨胙有晋暨羣生溢九壤格天庭保万寿延亿龄
明堂飨神歌
经始明堂享祀匪懈於皇烈考光配上帝赫赫上帝既高既崇圣考是配明德显融率土敬职万方来祭常于时假保胙永世
宋郊祀歌
【宋书乐志曰文帝元嘉十八年九月有司奏二郊宜奏登歌二十二年南郊始设登歌诏御史中丞顔延之造歌诗庙乐尚阙孝建二年九月有司奏前殿中曹郎荀万秋议谓郊庙宜设备乐竟陵王诞等五十一人并同万秋议丹阳尹顔竣以郊祀有乐未见明证建平王宏以万秋谓郊宜有乐亊有典据时衆议并同宏祠南郊迎神奏肆夏皇帝初登坛奏登歌初献奏凯容宣烈之舞送神奏肆夏祠庙迎神奏肆夏皇帝入庙门奏永至皇帝诣东壁奏登歌初献奏凯容宣烈之舞终献奏永安送神奏肆夏诏可】
夕牲歌　　　　　　　　　颜延之【下同】
夤威宝命严恭帝祖表海炳岱系唐胄楚灵鉴濬文民属叡武奄受敷锡宅中拓宇亘地称皇罄天作主月竁来宾日际奉土开元首正礼交乐举六典联事九官列序有牲在涤有洁在俎以?王衷以答神祜【表海炳岱一作炳海表岱】
迎送神歌
维圣飨帝维孝飨亲皇乎备矣有事上春礼行宗祀敬达郊禋金枝中树广乐四陈陟配在京降德在民奔精照夜高燎炀晨阴明浮烁沉荣深沦告成大报受厘元神月御按节星驱扶轮遥舆远驾曜曜振振【飨郭本作养驾郭本作举】
飨神歌
营泰畤定天衷思心睿谋筮从建表蕝设郊宫田烛置爟火通历元旬律首吉饰紫坛坎列室中星兆六宗秩乾宇宴地区谧大孝昭祭礼供牲日展盛自躬具陈器备礼容形儛缀被歌钟望帝阍耸神跸灵之来辰光溢洁粢酌娯太一明辉夜华晳日祼既始献又终烟芗鬯报清穹飨宋德胙王功休命永福履充
明堂歌
【南齐书乐志曰明堂祠五帝汉郊祀歌皆四言宋孝武使谢庄造辞庄依五行数木用三火用七土用五金用九水用六按洪范五行一水二火三木四金五土月令木八火七土五金九水六蔡邕云东方木三土五故八南方火二土五故七西方金四土五故九北方水一土五故六又纳音数一言上三言火五言水七言金九言木若依洪范木数用三则应水一火二金四也若依月令金九水六则应木八火七也当以洪范一二之数言不成文故有取舍而使两义并违未详以数立文为何依据】
迎神歌【宋书乐志曰迎送神歌依汉郊祀三言四句一转韵】
谢庄【下同】
地纽谧乾枢回华盖动紫微开旌蔽日车若云驾六气乘絪緼晔帝京辉天邑圣祖降五灵集构瑶戺耸珠帘汉拂幌月栖檐舞缀畅钟石融驻飞景郁行风懋粢盛洁牲牷百礼肃羣司?皇德远大孝昌贯九幽洞三光神之安解玉銮景福至万?欢【气郭本作龙】
登歌【旧四言诗】
雍台辨朔泽宫练辰洁火夕照明水朝陈六瑚贲室八羽华庭昭事先圣怀濡上灵肆夏戒敬升歌发德永固鸿基以绥万国【辰郭本作服误】
歌太祖文皇帝【依周颂体齐书乐志曰周颂我将祀文王言皆四其一句五一句七庄歌太祖亦无定句】
维天为大维圣祖是则辰居万?缀旒下国内灵八辅外光四瀛蒿宫仰盖日馆希旌复殿留景重檐结风刮楹接纬达向承虹设业设簴在王庭肇禋祀克配乎灵我将我享维孟之春以孝以敬以立我烝民
歌青帝【三言依木数】
参映夕驷照晨灵乘震司青春鴈将向桐始蕤柔风舞暄光迟萌动达万品新润无际泽无垠
歌赤帝【七言依火数】
龙精初见大火中朱光北至圭景同帝在在离寔司衡水雨方降木槿荣庶物盛长殷殷阜恩覃四冥被九有
歌黄帝【五言依土数】
履艮宅中?司绳御四方裁化遍寒燠布政周炎凉景丽条可结霜明冰可折凯风扇朱辰白云流素节分至乘结晷啓闭集恒度帝运缉万有皇灵澄国步【御一作总结一作泾】
歌白帝【九言依金数】
百川如镜天地爽且明云冲气举德盛在素精木叶初下洞庭始扬波夜光彻地翻霜照悬河庶类收成岁功行欲宁浃地奉渥罄宇承秋灵【秋一作帝】
歌黑帝【六言依水数】
岁月既晏方驰灵乘坎德司规玄云合晦鸟路白云繁亘天涯雷在地时未光饰国典闭关梁四节遍万物殿福九域祚八乡晨晷促夕漏延太隂极微阳宣鹊将巢氷已鲜气濡水风动泉【鸟一作归云一作雪】
送神歌【依汉郊祀送神亦三言即赤蛟也】
藴礼容余乐度灵方留景欲暮开九重肃五达凤参差龙已沫云既动河既梁万里照四空香神之车归清都璇庭寂玉殿虚睿化凝孝风炽顾灵心结皇恩
齐南郊乐歌辞
【南齐书乐志曰武帝建元二年有司奏郊庙雅乐歌辞旧使学士博士撰搜简采用请勑外凡义学者普令制立参议太庙登歌宜用司徒褚渊余悉用黄门郎谢超宗辞超宗所撰多删顔延之谢庄辞以为新曲备改乐名永明二年太子步兵校尉伏曼容上表宜集英儒删纂雅乐诏付外详竟不行永明二年又诏王俭造太庙二室及郊配辞隋书乐志曰梁天监初北中郎司马何佟之上言按周礼王出入则奏王夏尸出入则奏肆夏牲出入则奏昭夏今乐府之夏唯变王夏为皇夏盖缘秦汉巳来称皇故也而齐氏仍宋仪注迎神奏昭夏皇帝出入奏永至牲出入更奏引牲之乐其为舛谬莫斯之甚又曰陈文帝天嘉五年诏尚书左丞刘平仪曹郎张崔定南北郊及明堂仪注改所用齐乐以韶为名余详志中】
肃咸乐【羣臣出入奏】　　　　谢超宗【下同】
夤承宝命严恭帝绪奄受敷锡升中拓宇亘地称皇罄天作主月域来宾日际奉土开元首正礼交乐举六典聨事九官列序【顔延之夕牲歌删定此下除四句皆顔辞】
引牲乐【牲出入奏】
皇乎敬矣恭事上灵昭教国祀肃肃明明有牲在涤有洁在俎以荐王衷以答神祜陟配在京降德在民奔精望夜高燎伫晨【顔延之夕牲歌合迎送神歌删定】
嘉?乐【荐豆呈毛血奏】
我恭我享惟孟之春以孝以敬立我烝民青坛奄霭翠幙端凝嘉俎重荐兼籍再升设业设簴展容王庭肇禋配祀克对上霛【谢庄歌太祖辞增损右夕牲歌并重奏】
昭夏乐【迎神奏】
惟圣飨帝惟孝飨亲礼行宗祀敬达郊禋金枝中树广乐四陈月御案节星驱扶轮遥舆远驾曜曜振振告成大报受厘元神【延之迎送神歌删定】
永至乐【皇帝入坛东门奏】
紫坛望灵翠幙伫神率天奉?罄地来宾神贶并介泯只合祉恭昭鉴享肃光孝祀威蔼四灵洞曜三光皇德全被大礼流昌
登歌【皇帝升坛奏】
报惟事天祭实尊灵史正嘉兆神宅崇祯五畤昭鬯六宗彛序介丘望尘皇轩肃举
文德宣烈乐【皇帝初献奏】
营泰畤定天衷思心绪谋筮从田烛置爟火通大孝昭国礼融【延之飨神歌删定】
武帝宣烈乐【次奏】
功烛上宙德耀中天风移九域礼饰八埏四灵晨炳五纬宵明膺历缔运道茂前声
高德宣烈乐【太祖高皇帝配飨奏此章永明二年造尚书令王俭辞】
王俭
飨帝严亲则天光大舄奕前古荣镜无外日月宣华卿云流霭五汉同休六幽咸泰
嘉胙乐【皇帝饮福酒奏】　　　谢超宗【下同】
鬯嘉礼承休锡盛德符景纬昌华应帝策圣蔼耀昌基融祉晖世历声正涵月轨书文腾日迹宝瑞昭神图灵贶流瑞液我皇崇晖祚重芬冠往籍【腾一作同】
昭夏乐【送神奏】
荐飨洽礼乐该神娯展辰斾回洞云路拂琁阶紫雰霭青霄开睠皇都顾玉台留昌德结圣怀
昭远乐【皇帝就燎位奏】
天以德降帝以礼报牲尊俯陈柴币仰燎事展司采敬达瑄芗烟?青昊震扬紫塲陈馨示策肃志宗禋礼非物备福唯诚陈
休成乐【皇帝还便殿奏】
昭事上祀飨荐具陈回銮转翠拂景翔宸缀悬敷畅锺石昭融羽炫深晷龠曀行风肆序辍度肃礼停文四金耸卫六驭齐轮
附
【江淹造三章正史及本集郭氏乐府并不载按齐永明初尝诏淹造藉田歌且齐郊祀有宣烈之乐梁乐无是诗纪云未详所用今按辞中荐通苍只殷崇配天之语为南郊近是】
牲出入歌辞【并见初学记】　　　　江淹【下同】
祝详史具礼备乐荐有牲在陈有鼔在县腾烛象星奔水类电郊燎夙戒駜彼椉駽以伺质明以伸神晏
荐豆呈毛血歌辞
时恭时祀有物有则伊我上圣实抱明德牺象交陈郁樽四塞黍惟嘉谷酒惟玄默荐通苍只庆覃黎黑愿灵之降祚家佑国
奏宣烈之乐歌辞
殷崇配天周尊明祀瑞合汾阴庆同泰畤青幕云舒丹殿霞起二曜惟新五精告始于以飨之景福是履
北郊乐歌
【南齐书乐志曰按周颂昊天有成命郊祀天地也是则周汉以来祭天地皆同辞矣宋顔延之飨地神辞一篇余与南郊同齐北郊羣臣入奏肃咸牲入奏引牲荐豆呈毛血奏嘉荐皇帝入坛东门奏永至饮福酒奏嘉胙还便殿奏休成辞并与南郊同迎送神昭夏登歌异隋书乐志曰陈初武帝诏求宋齐故亊太常卿周宏让奏曰齐氏承宋咸用元徽旧式宗祀朝飨奏乐俱同唯北郊之礼颇有增益皇帝入壝门奏永至饮福酒奏嘉胙太尉亚献奏凯容埋牲奏隷幽帝还便殿奏休成衆官并出奏肃成此乃元微所阙永明六年之所加也唯送神之乐宋孝建二年秋起居注云奏肆夏永明中改奏昭夏帝遂依之】
昭夏乐【迎地神奏】　　　　　谢超宗【下同】
诏礼崇营敬飨玄畤灵正丹帷月肃紫墀展荐登华风县凝锵神惟戾止郁葆遥庄昭望岁芬环游辰太穆哉尚礼横光秉蔼
登歌【皇帝升坛奏】
伫灵敬享禋肃彛文县动声仪荐洁牲芬阴只以贶昭祀式庆九服熙度六农祥正
地德凯容歌【初献】
缮方丘端国阴掩珪晷仰灵心诏源委遍丘林礼献物乐荐音【顔延之辞删定】
昭德凯容乐【皇帝次奏】
庆图濬邈藴祥秘瑶俔天炳月嫔光紫霄邦化灵懋阃则风调俪德方仪徽载以昭
昭夏乐【送神奏】
荐神升享序楙淹玉俎停金奏宝斾转旒驾旋溢素景郁紫躔灵心顾留宸睠洽外瀛瑞中县
隶幽乐【瘗埋奏】
后皇嘉庆定只玄畤承帝休图只敷灵祉篚幂周序轩朱凝会牲币芬坛精明伫盖调川瑞昌警岳祥泰
明堂乐歌
【南齐书乐志曰武帝建元初诏黄门郎谢超宗造明堂夕牲等歌并采用庄辞并建元永明中奏其凯容宣烈乐嘉胙乐太庙同用】
肃咸乐【宾出入奏二首】　　　　　谢超宗【下同】
彛承孝典恭事严圣浃天奉賮罄壤齐庆司仪具序羽容夙章芬枝扬烈黼构周张助宝奠轩酎珍充庭璆县凝会琄朱伫声先期选礼肃若有承祗对灵祉皇庆昭膺
尊事威仪辉容昭序迅恭明神洁盛牲俎肃肃严宫蔼蔼崇基皇灵降止百祗具司戒成望夜端烈承朝依微昭旦物色轻宵【并宋殷淡章圣庙肃咸乐末除四句南齐书未注明】
引牲乐【牲出入】
惟诚洁飨惟孝尊灵敬芳黍稷敬涤牺牲騂茧在豢载溢载丰以承宗祀以肃皇衷萧芳四举华火周传神鉴孔昭嘉足参牷【宋殷淡章圣庙引神乐】
嘉荐乐【荐豆呈毛血奏二首】
肇禋戒祀礼容咸举六典饰文九司炤序牲柔既昭牺刚既陈恭涤惟清敬事惟神加笾再御兼俎重荐节动轩越声流金县
奕奕閟幄亹亹严闱洁诚夕鉴端服晨晖圣灵戾止翊我皇则上绥四?下洋万国永言孝飨孝飨有容傧僚赞列肃肃雍雍【并宋殷淡章圣庙嘉荐乐】
昭夏乐【迎神奏】
地纽谧乾枢回华盖动紫微开旌蔽日车若云驾六龙椉烟煴?帝景燿天邑圣祖降五云集懋粢盛洁牲牷百礼肃羣司?皇德远大孝昌贯九幽洞三光神之安解玉銮景福至万?欢【删谢庄辞】
登歌【皇帝升明堂奏】
雍台辨朔泽宫选辰洁火夕炤明水朝陈六瑚贲室八羽华庭昭事先圣怀濡上灵肆夏式敬升歌发德永固洪基以绥万国【并谢庄辞】
凯容宣烈乐【初献奏】
酾醴具登嘉俎咸荐飨洽诚陈礼周乐徧祝辞罢祼序容辍县跸动端庭銮回严殿神仪驻景华汉亭虚八灵案卫三只解途翠盖耀澄罼帟凝晨玉镳息节金辂怀音式诚达孝底心肃感追凭皇鉴思承渊范神锡懋祉四纬昭明仰福帝徽俯齐庶生【殷淡辞式一作戒】
青帝歌
参映夕驷昭晨灵椉震司青春雁将向桐始蕤和风舞暄光迟萌动达万品亲润无际泽无垠【谢庄辞改柔为和】
赤帝歌
龙精初见大火中朱光北至圭景同帝在在离寔司衡雨水方降木槿荣庶物盛长咸殷阜恩泽四溟被九有【谢庄辞改恩厚四句】
黄帝歌
履艮宅中宇司绳总四方裁化徧寒燠布政司炎凉至分椉经晷闭?集恒度帝晖缉万有皇灵澄国步【谢庄辞删中四句】
白帝歌
百川若镜天地爽且明云冲气举盛德在素精庶类收成岁功行欲宁浃地奉渥罄宇承帝灵【谢庄辞删中四句】
黑帝歌
岁既暮日方驰灵椉坎德司规玄云合晦鸟蹊白雪繁亘天涯晨晷促夕漏延太阴极微阳宣【删谢庄辞】
嘉胙乐【还东壁受福酒奏大席同用】
礼荐洽福胙昌圣皇膺嘉佑帝业凝休祥居极椉景运宅德瑞中王澄明临四奥精华延八乡洞海同声憓澈宇丽乾光灵庆纒世祉鸿烈永无疆
昭夏乐【送神奏】
藴礼容余乐度灵方留景欲暮开九重肃五达凤参差龙巳沫云既动河既梁万里照四空香神之车归青都琁庭寂玉殿虚鸿化凝孝风炽顾灵心结皇思鸿庆遐鬯嘉荐令芳翊帝明德永祚深光【谢庄辞末增四句】
雩祭乐歌
【南齐书乐志曰建武二年雩祭明堂谢朓造辞一依谢庄唯世祖四言】
迎神歌【依汉郊祀歌三言宋明堂迎神八解】　　谢朓【下同】
清明畅礼乐新候龙景练贞辰【一解】阳律亢阴晷伏耕下土荐穜稑【二解】宸仪警王度乾嗟云汉望昊天【三解】张盛乐奏云儛集五精延帝祖【四解】雩有讽禜有秩膋鬯芬圭瓒毖【五解】灵之来帝阍开车煜燿吹徘徊【六解】停龙轙徧观此冻雨飞祥云靡【七解】坛可临奠可歆对甿祉鉴皇心【八解】
歌世祖武皇帝【依庙歌四言以下一各分解】
濬哲维祖长发其武帝出自震重光御?七德攸宣九畴咸叙静难荆衡凝威蠡浦昧旦丕承夕惕刑政化壹车书德馨粢盛昭星夜景非云晓庆衢室成阴璧水如镜礼充玉帛乐被匏弦於铄在咏陟配于天自宫徂兆靡爱牲牷我将我享永祚无疆【衡一作舒匏一作管】
歌青帝【木生数三】
营翼日鸟殷宵凝冰泮玄蛰昭景阳阳风习习女夷歌东皇集奠春酒秉青圭命田祖渥羣黎
歌赤帝【火成数七】
惟此夏德德恢台两龙在御炎精来火星方中南讹秩靡草云黄含桃实族云蓊郁温风扇兴雨祁祁黍苗徧
歌黄帝【土成数五】
禀火自高明毓金挺刚克凉燠资成化羣芳载厚德阳季勾萌达炎徂溽暑融商暮百工止岁极凌阴冲泉流疏巳清原隰甸已平咸言祚惟亿敦民保高京
歌白帝【金成数九】
帝说于兑执矩固司藏百川收潦精景应徂商嘉树离披榆关命宾鸟夜月如霜秋风方嫋嫋商阴肃杀万宝咸巳遒劳哉望岁塲功冀可收【徂商集作金方秋作金】
歌黑帝【水成数六】
白日短玄夜深招揺转移太阴霜钟鸣冥陵起星回天月穷纪听严风来不息望玄云黝无色曾冰冽积羽幽飞雪至天山侧关梁闭方不巡合国吹飨蜡宾统微阳究终始百礼洽万祚臻
送神歌【三言】
敬如在礼将周神之驾不少留蹑龙镳转金盖纷上驰云之外警七曜诏八神排阊阖渡天津有渰兴肤寸积雨冥冥又终夕俾栖粮维万箱皇情畅景命昌
籍田乐歌
【南齐书乐志曰汉章帝元和元年玄武司马班固奏用商颂载芟祠先农晋傅玄作祀先农先蚕夕牲歌诗一篇八句迎送神一篇飨社稷先农先圣先蚕歌诗三篇前一篇十二句中一篇十六句後一篇十二句辞皆叙田农事胡道安先农飨神诗一篇并八句乐府相传旧歌三章永明四年籍田诏骁骑将军江淹造籍田歌淹制二章不依胡传世祖口勑付太乐歌之】
祀先农迎送神升歌　　　　江淹【下同】
羽銮从动金驾时游教腾义镜乐缀礼修率先丹耦躬遵绿畴灵之圣之岁殷泽柔
飨神歌
琼斚既饰绣簋以陈方燮嘉种永毓宵民
古乐苑卷二

[book_title]卷三
钦定四库全书
古乐苑卷三
明　梅鼎祚　编
郊庙歌辞【郊祀梁　北齐　北周　隋】
梁雅乐歌
【隋书乐志曰梁初郊禋宗庙及三朝之乐并用宋齐元徽永明仪注唯改嘉祚为永祚又去永至之乐何佟之周舍议按周礼王出入奏王夏大祭祀与朝会同而汉制皇帝在庙奏永至朝会别奏皇夏二乐有异於礼为乖乃除永至还用皇夏及武帝定国乐并以雅为称取诗序云言天下之事形四方之风谓之雅雅止乎十二则天数也乃至阶步之乐增撤食之雅焉其辞并沈约所制普通中荐蔬之後改诸雅歌勑萧子云制辞既无牲牢遂省涤雅牷雅云南史曰梁初郊庙未革牲牷乐辞皆沈约撰至是承用子云启宜改之勑答曰此是主者守株宜急改也仍使子云撰定勅曰郊庙歌辞应须典诰大语不得杂用子史文章浅言而沈约所撰亦多舛谬子云作成勑并施用隋书乐志曰梁天监初时议又以为周礼云若乐六变天神皆降神居上玄去还怳忽降则自至迎则无所可改迎为降而送依前式又周礼云若乐八变则地祗皆出可得而礼地宜依旧为迎神从之】
皇雅【三曲五言皇帝出入奏隋书乐志曰宋孝建起居注奏永至至是改为皇雅取诗皇
矣上帝临下有赫也二郊太庙同用】　　　　沈约【下同十一首】
帝德实广运车书靡不宾执瑁朝羣后垂旒御百神八荒重译至万国婉来亲
华盖拂紫微勾陈绕太一容裔被缇组参差罗罕毕星回昭以烂天行徐且谧
清跸朝万?端冕临正阳青絇黄金繶衮衣文绣裳既散华虫采复流日月光
涤雅【一曲四言牲出入宋元徽仪注奏引牲至是改为涤雅取礼记帝牛必在涤三月也二郊明堂太庙同用】
将修盛礼其仪孔炽有腯斯牲国门是置不黎不痼靡諐靡忌呈肌献体永言昭事俯休皇德仰绥灵志百福具膺嘉祥允洎骏奔伊在庆覃遐嗣
牷雅【一曲四言荐毛血宋元徽三年仪注奏嘉荐至是改为牷雅取春秋左氏传牲牷肥腯也二郊明堂太庙同用】
反本兴敬复古昭诚礼容宿设祀事孔明华俎待献崇碑丽牲充哉茧握肃矣簪缨其膋既启我豆既盈庖丁游刃葛卢验声多祉攸集景福来并
諴雅【一曲三言南郊降神用宋元徽仪注奏昭夏至是改为諴雅取尚书至諴感神也】
怀忽慌瞻浩荡尽诚洁致?想出杳冥降无象皇情肃具僚仰人礼盛神途敞僾明灵申敬享感苍极洞玄象
諴雅【一曲三言北郊迎神用】
地德溥崑丘峻扬羽翟鼔应?出尊只展诚信招海渎罗岳镇惟福祉咸昭晋
諴雅【一曲四言南北郊明堂太庙送神同用】
我有明德馨非稷黍牲玉孔备嘉荐惟旅金悬宿设和乐具举礼达幽明敬行尊俎鼔钟云送遐福是与献雅【一曲四言皇帝饮福酒宋元徽仪注奏嘉祚梁初改为永祚至是改为献雅取礼记祭统尸饮五洗玉爵献卿今之福酒亦古献之义也二郊明堂同用】
神宫肃肃天仪穆穆礼献既同膺兹厘福我有馨明无愧史祝
禋雅【一曲四言就燎位用宋元徽仪注奏昭远就埋位齐永明仪注奏隶幽至是燎埋俱奏禋雅取周礼大宗伯以禋祀祀昊天上帝也】
紫宫昭焕太一微玄降临下土尊高上天载陈珪币式备牲牷云箛清引栒簴高悬俯昭象物仰致高烟肃彼灵祉咸达皇?
禋雅【一曲四言就埋用】
盛乐斯举协徵调宫灵飨庆洽祉积化融八变有序三献已终坎牲瘗玉酬德报功振垂成吕投壤生风道无虚致事由感通於皇盛烈比祚华嵩
二郊登歌
【隋书乐志曰大戴云清庙之歌悬一磬而尚搏拊在汉之世独有登歌近代巳来始用丝竹旧三朝设乐皆有登歌梁武以为登歌者颂祖宗功业非元日所奏于是去之後以其说非通复用於嘉庆梁二郊宗庙皇帝初献及明堂徧歌五帝德并奏登歌又曰南郊舞奏黄锺取阳始化也北郊舞奏林锺取阴始化也明堂宗庙所尚者惟蕤宾是为敬之名复有阴主之义故同奏焉其南北郊明堂宗庙之礼加有登歌】
南郊登歌【二曲三言皇帝初献奏】　　　沈约
暾既明礼告成惟圣祖主上灵爵巳献罍又盈息羽龠展歌声僾如在结皇情
礼容盛尊俎列玄酒陈陶匏设献清旨致?洁工既升乐巳阕降苍昊垂芳烈
北郊登歌【二曲四言皇帝初献奏】　　　沈约
方坛既埳地只已出盛典弗諐羣望咸秩乃升乃献敬成礼卒灵降无兆神飨载谧允矣嘉祚其升如日至哉坤元实惟厚载躬兹奠飨诚交显晦或升或降揺珠动佩德表成物庆流皇代神嘏不諐祺福是赉【成物郭作万物】
明堂登歌【五曲四言】
【隋书乐志曰梁天监初明堂设乐大略与南郊不殊惟坛堂异名而无就燎之位明堂则徧歌五帝其余同於郊式焉】
歌青帝　　　　　　　　　沈约【下同】
帝居在震龙德司春开元布泽含和尚仁羣居既散岁云阳止饬农分地民粒惟始雕梁绣栱丹楹玉墀灵威以降百福来绥【民隋书作人】
歌赤帝
炎光在离火为威德执礼昭训持衡受则靡草既凋温风以至嘉荐惟旅时羞孔备齐缇在堂笙镛在下匪惟七百无絶终始
歌黄帝
郁彼中坛含灵阐化回环气象轮无辍驾布德焉在四序将收音宫数五饭稷骖駵宅屏居中旁临外宇升为帝尊降为神主
歌白帝
神在秋方帝居西皓允兹金德裁成万宝鸿来雀化参见火斜幕无玄鸟菊有黄华载列笙磬式陈彛俎灵罔常怀惟德是与
歌黑帝
德盛乎水玄冥纪节阴降阳腾气凝象閟司智?坎驾铁衣玄祁寒拆地晷度回天悠悠四海骏奔奉职祚我无疆永隆民极【閟隋书作闭民隋书作人】
北齐大禘圜丘歌
【隋书乐志曰齐武成时始定四郊宗庙三朝之乐大禘圜丘及北郊并同祀感帝用圜丘乐】
肆夏乐【夕牲羣臣入门奏】　　　　　陆卬等奉诏撰
肇应灵序奄字黎民乃朝万国爰徵百神祗展方望幽显咸臻礼崇声协?列珪陈翼差鳞次端笏垂绅来趋动色式赞天人【民隋书作人笏郭作拱】
高明乐【迎神奏登歌辞同】
惟神鉴矣皇灵肃止圆璧展事成文即始士备八能乐合六变风凑伊雅光华袭荐宸卫腾景灵驾霏烟严坛生白绮席凝玄
昭夏乐【牲出入并奏】
刚柔设位惟皇配之言肃其礼念畅在兹饬牲举兽载歌且舞既设伊腯致精灵府物色惟典斋沐加恭宗族咸暨罔不率从
昭夏乐【荐毛血奏】
展礼上月肃事应时茧栗为用交畅有期弓矢斯发瓫簝将事圆神致祀率由先志和以銮刀臭以血膋至哉敬矣厥义孔高【羣臣出进熟羣臣入并奏肆夏辞同初入】
皇夏乐【初入进熟皇帝入门奏】
帝敬昭宣皇诚肃致玉帛齐轨屏摄咸次三垓上列四陛?升龙陈万骑凤动千乘神仪天蔼晬容离曜金根停轸奉光先导
皇夏乐【皇帝升丘奏坛上登歌辞同】
紫坛云暧绀幄霞褰我其陟止载致其?百灵竦听万国咸仰人神咫尺玄应肸蠁
高明乐【皇帝初献奏】
上下眷?午从爵以质献以恭咸斯畅乐惟雍孝敬阐临万邦
高明乐【皇帝奠爵讫奏高明乐覆帱之舞辞】
自天子之会昌神道丘陵肃事克光天保九关洞开百灵环列八尊呈备五声投节
武德乐【皇帝献太祖配飨神座奏武德之乐昭烈之舞辞】
配神登圣主极尊灵敬宣昭烛咸达窅冥礼弘化定乐赞功成穰穰介福下被羣生【皇帝小退当昊天上帝灵座前奏皇夏】
皇夏乐【皇帝饮福酒奏】
皇心缅且感吉蠲奉至诚赫哉光盛德乾巛诏百灵报福归昌运承佑播休明风云驰九域龙蛟跃四溟浮幕呈光气俪象烛华精濩武方知耻韶夏仅同声【皇帝诣东陛还便座又奏皇夏辞同初入】
高明乐【送神降丘南陛奏】
献享毕悬佾周神之驾将上游超斗极絶河流怀万国宁九州欣帝道心顾留帀上下荷皇休【皇帝之望燎位奏皇夏辞同上】
昭夏乐【紫坛既燎奏】
玄黄覆载元首照临合德致礼有契其心敬申事阕洁诚云报玉帛载升棫朴斯燎寥廓幽暧播以馨香皇灵惟监降福无疆【皇帝自望燎位还本位奏皇夏辞同上　云一作共】
皇夏乐【皇帝还便殿奏】
天大亲严匪敬伊孝永言肆飨宸明增耀阳丘既畅大典逾光乃安斯息钦若旧章天回地旋鸣銮引警且万且亿皇历惟永【羣臣出奏肆夏辞同上】
北郊乐歌【八首】
【隋书乐志曰齐北郊迎神奏高明乐登歌辞同荐毛血奏昭夏进熟皇帝入门及升丘并奏皇夏奠爵讫奏高明乐覆帱舞送神降丘南陛奏高明乐既瘗奏昭夏还便殿奏皇夏余并同南郊按隋书南北乐合载其文异者即注句下今从郭本分列】
高明乐
惟祗监矣皇灵肃止方琮展事即阴成理士备八能乐合八变风凑伊雅光华袭荐象卫腾景灵驾霏烟严坛生白绮席凝玄
昭夏乐
展礼上月肃事应时茧栗为用交畅有期弓矢斯发瓫簝将事方祗致祀率由先志和以銮刀臭以血膋至哉敬矣厥义孔高
皇夏乐
帝敬昭宣皇诚肃致玉帛齐轨屏摄咸次重垓上列分陛?升龙陈万骑凤动千乘神仪天蔼晬容离曜金根停轸奉光先导
皇夏乐
层坛云暧严幄霞褰我其陟止载致其?百灵竦听万国咸仰人神咫尺玄应肸蠁
高明乐
自天子之会昌神道方泽只事克光天保九关洞开百灵环列八尊呈备五声投节
高明乐
献享毕悬佾周神之驾将下游超荒极憩崑丘怀万国宁九州欣帝道心顾留帀上下荷皇休
昭夏乐
玄黄覆载元首照临合德致礼有契其心敬申事阕洁诚云报牲玉载陈棫朴斯燎寥廓幽暧播以馨香皇灵惟鉴降福无疆
皇夏乐
天大亲严匪敬伊孝永言肆飨宸明增耀阴泽云畅大典逾光乃安斯息钦若旧章天回地旋鸣銮引警且万且亿皇历惟永
五郊乐歌
【隋书乐志曰齐五郊迎气降神并奏高明乐又礼五方上帝并奏高明之乐为覆帱之舞按此五歌亦如宋谢庄用五行数】
青帝高明乐【三言　　　　　以下诗彚作祖珽撰】
岁云献谷风归斗东指雁北飞电鞭激雷车遽虹旌靡青龙驭和气洽具物滋翻降止应帝期
赤帝高明乐【七言】
婺女司旦中吕宣朱精御节离景延根荄俊茂温风发柘火风水应炎月执衡长物德孔昭赤旗霞曳会今朝【霞郭本作电】
黄帝高明乐【五言】
居中帀五运乘衡毕四时含养滋羣物协德固皇基嘽缓契王风持载符君德良辰动灵驾承祀昌邦国
白帝高明乐【九言】
风凉露降驰景扬寒精山川揺落平秩在西成盖藏成积烝民被嘉祉从享来仪鸿休溢千祀【民隋书作人】
黑帝高明乐【六言】
虹藏雉化告寒氷壮地坼年殚日次月纪方极九州万邦献力叶光是纪岁穷微阳潜兆方融天子赫赫明圣享神降福惟敬
祠五帝於明堂乐歌辞
肆夏乐【先一日夕牲羣臣入门奏羣臣出奏进熟羣臣入并奏肆夏辞同
以下诗彚作祖珽撰】
国阳崇祀严恭有闻荒华胥暨乐我太君冕瑞有列禽帛恭叙羣后师师威仪容与执礼辨物司乐考章率由靡坠休有烈光【恭叙一作载叙】
高明乐【太祝令迎神奏高明乐覆帱舞辞】
祖德光国图昌祗上帝礼四方辟紫宫动华阙龙虎奋风云发飞朱雀从玄武携日月带雷雨耀宇内溢区中眷帝道感皇风帝道康皇风扇粢盛列椒醑荐神且宁会五精归福禄幸闾亭【虎隋书作兽】
武德乐【太祖配飨奏武德乐昭烈舞辞五方天帝奏高明之乐覆帱之舞辞同迎气】
於惟我祖自天之命道被归仁时屯启圣运锺千祀授手万姓夷凶掩虐匡颓翼正载经载营庶士咸宁九功以洽七德兼盈丹书入告玄玉来呈露甘泉白云郁河清声教咸往舟车毕会仁加有形化浃无外严亲惟重陟配惟大既佑斯歌率土攸赖
昭夏乐【牲出八奏】
孝享不匮精洁临年涤牢委溢形色博牷于以用之言承歆祀肃肃威仪敢不敬止载饬载省惟牛惟羊明神有察保兹万方
昭夏乐【荐毛血奏】
我将宗祀夤献厥诚鞠躬如在侧听无声荐色斯纯呈气斯臭有涤有濯惟神其佑五方来格一人多祉明德惟馨於穆不已
皇夏乐【进熟皇帝入门奏皇帝升坛奏皇夏辞同】
象乾上构仪坤下基集灵崇祖永言孝思室陈簋豆庭罗悬佾夙夜畏威保兹贞吉舞贵其夜歌重其升降斯百禄惟飨惟应
高明乐【皇帝初献奏高明乐覆帱舞辞】
度几筵辟牖户礼上帝感皇祖酌惟洁涤以清荐心欵达神明
高明乐【皇帝祼献奏高明乐覆帱舞辞】
帝精来降应我明德礼殚义展流祉邦国既受多祉实资孝敬祀致其诚荷天休命
皇夏乐【皇帝饮福酒奏】
恭祀洽盛礼宣英猷烂层景广泽同深泉上灵锺百福羣神归万年月轨咸梯岫日域尽浮川瑞鸟飞玄扈潜鳞跃翠涟皇家膺宝历两地复参天
高明乐【太祝送神奏高明乐覆帱舞辞】
青阳奏发朱明歌西皓唱玄冥大礼罄广乐成神心怿将远征饰龙驾矫凤旍指阊阖憩层城出温谷迈炎庭跨西汜过北溟忽万亿耀光精比电骛与雷行嗟皇道怀万灵固王业震天声
皇夏乐【皇帝还便殿奏】
文物备矣声明有章登荐惟肃礼邈前王鬯齐云终折旋告罄穆穆旒冕藴诚毕敬屯卫按部銮跸回途暂留紫殿将及清都
周祀圆丘歌
【隋书乐志曰周太祖迎魏武入关乐声皆阙恭帝元年平荆州大获梁氏乐器以属有司及闵帝受禅居位日浅明帝践阼虽革魏氏之乐而未臻雅正天和元年武帝初造山云舞以备六代南北郊雩坛太庙禘祫俱用六舞建德二年十月甲辰六代乐成奏於崇信殿於是正定雅音为郊庙乐创造锺律颇得其宜宣帝嗣位郊庙皆循用之无所改作】
昭夏【降神奏】　　　　　　　庾信【下同】
重阳禋祀大报天丙午封坛肃且圜孤竹之管云和弦神光未下风肃然王城七里通天台紫微斜照影徘徊连珠合璧重光来天策暂转钩陈开【丙隋书作景未郭本作来】
皇夏【皇帝将入门奏】
旌回外壝跸静郊门千乘按辔万骑云屯藉茅无咎扫地惟尊揖让展礼衡璜节步星汉就列风云相顾取法於天降其永祚
昭夏【俎入奏】
日至大礼丰犠上辰牲牢修牧茧栗毛纯俎豆斯立陶匏以陈大报反命居阳兆日六变鼓锺三和琴瑟俎奇豆偶惟诚惟质
昭夏【奠玉帛奏】
国玉巳奠苍币斯陈瑞形成象璧气含春礼从天数智总圆神为祈为祀至敬咸遵
皇夏【皇帝升坛奏】
七星是仰八陛有凭就阳之位如日之升思?肃肃施敬绳绳祝史陈信玄象斯格惟类之典惟灵之泽幽显对扬人神咫尺【星郭本作里施郭本作致】
云门舞【皇帝初献奏】
献以诚郁以清山罍举沈齐倾惟尚飨洽皇情降景福通神明
云门舞【皇帝初献配帝奏】
长丘远历大电遥源弓藏高陇鼎没寒门人生于祖物生于天尊神配德迄用康年【尊郭本作奠】
登歌【皇帝初献及献配帝毕奏】
岁之祥国之阳苍灵敬翠云长象为饰龙为章乘长日坏蛰户列云汉迎风雨六吕歌云门舞省涤濯奠牲牷郁金酒凤凰尊回天睠顾中原【列一作烈】
皇夏【皇帝饮福酒奏】
国命在礼君命在天陈诚惟肃饮福惟?洽斯百礼福以千年钩陈掩映天驷徘徊雕禾饬斚翠羽承罍受斯茂祉从天之来
雍乐【撤奠奏】
礼将毕乐将阑回日辔动天关翠凤揺和銮响五云飞三步上风为驭雷为车无辙迹有烟霞畅皇情休灵命雨留甘云余庆
皇夏【帝就望燎位奏】
六典联事九司咸则率由旧章於焉允塞掌礼移次燔柴在焉烟升玉帛气敛牲牷休气馨香膋芳昭晰翼翼?心明明上彻
皇夏【帝还便座奏】
玉帛礼毕人神事分严承乃睠瞻仰回云辇路千门王城九轨式道移候司方回指得一惟清於万斯宁受兹景命于天告成
祀方泽歌
昭夏【降神奏】　　　　　　　庾信【下同】
报功隂泽展礼玄郊平琮镇瑞方鼎升庖调歌丝竹缩酒江茅声舒钟鼔器质陶匏列燿秀华凝芳都荔川泽茂祉丘陵容卫云饰山罍兰浮泛齐日至之礼歆兹大祭
昭夏【奠玉帛奏】
曰若厚载钦明方泽敢以敬恭陈之玉帛德包含养功藏灵迹斯箱既千子孙则百
登歌【初献奏舞辞同圜丘】
质明孝敬求阴顺阳坛有四陛琮为八方牲牷荡涤萧合馨香和銮戾止振鹭来翔威仪简简钟鼓喤喤声和孤竹韵入空桑封中云气坎上神光下元之主功深盖藏【为郭本作分】
皇夏【望坎位奏】
司筵撤席掌礼移次回顾封坛恭临坎位瘗玉埋俎藏芬敛气是曰就幽成斯地意【斯郭本作此】
祀五帝歌
皇夏【奠玉帛奏】　　　　　　庾信【下同】
嘉玉惟芳嘉币惟量成形依礼禀色随方神班有次岁礼惟常威仪抑抑率由旧章【依郭作惟有郭作其】
皇夏【初献奏】
惟令之月惟嘉之辰司坛宿设掌史诚陈敢用明礼言功上神钩陈旦辟阊阖朝分旒垂象冕乐奏山云将回霆策暂转天文五运周环四时代序鳞次玉帛循回樽俎神其降之介福斯许【掌郭作长】
青帝云门舞【皇帝初献奏下并同】
甲在日鸟中星礼东后奠苍灵树春旗命青史候雁还东风起歌木德舞震宫泗滨石龙门桐孟之月阳之天亿斯庆兆斯年
配帝舞
帝出于震苍德於神其明在日其位居春劳以定国功以施人言从配祀近取诸身
赤帝云门舞
招揺指午对南宫日月相会实沈中离光布政动温风纯阳之月乐炎精赤雀丹书飞送迎朱弦绦鼔罄?诚万物含养各长生
配帝舞
以炎为政以火为官位司南陆享配离坛三和实俎百味浮兰神其茂豫天步艰难
黄帝云门舞
三光仪表正四气风云同戊巳行初历黄锺始变宫平琮礼内镇阴管奏司中齐坛芝晔晔清野桂冯冯夕牢芬六鼎安歌韵八风神光乃超忽嘉气恒葱葱
配帝舞
四时咸一德五气或同论犹吹凤凰管尚对梧桐园器圜居土厚位总配神尊始知今奏乐还用我云门
白帝云门舞
肃灵兑景承配秋坛云高火落露白蝉寒帝律登年金精行令瑞兽霜辉祥禽雪映司藏肃杀万宝咸宜厥田上上收功在斯【辉郭作耀】
配帝舞
金行秋令白帝朱宣司正五雉歌庸九川执文之德对越彼天介以福祉君子万年
黑帝云门舞
北辰为政玄坛北陆之祀员官宿设玄璜浴兰坎德阴风御寒次律将回穷纪微阳欲动细泉管犹调於阴竹声未入於春弦待归余於送历方履庆於斯年
配帝舞
地始坼虹始藏服玄玉居玄堂沐蕙气浴兰汤匏器洁水泉香陟配彼福无疆君欣欣此乐康
隋圜丘歌
【隋书乐志曰文帝开皇中诏秘书监牛弘秘书丞姚察虞部侍郎许善心兼内史舍人虞世基东宫学士刘臻等详定雅乐十四年三月乐定弘等奏曰伏奉明诏详定雅乐博访知音?求儒彦研校是非定其去就取为一代正乐具在本司於是并撰歌辞三十首诏并令施用见行者皆停之其人间音乐流僻日久弃其旧体者并加禁约务存其本牛弘传曰开皇九年奉诏改定雅乐又作乐府歌辞撰定圜丘五帝凯乐仁寿元年诏牛弘柳顾言许善心虞世基蔡徵等更详故实创制雅乐歌辞其辞圜丘皇帝入至版位定奏昭夏之乐以降天神升坛奏皇夏之乐受玉帛登歌奏昭夏之乐皇帝降南陛诣垒洗洗爵讫升坛并奏皇夏初升坛俎入奏昭夏之乐皇帝初献奏諴夏之乐皇帝既献作文舞之舞皇帝饮福酒作需夏之乐皇帝反爵於坫还本位奏皇夏之乐武舞出作肆夏之乐送神作昭夏之乐就燎位还大次并奏皇夏】昭夏【降神奏】
肃祭典协良辰具嘉荐俟皇臻礼方成乐已变感灵心回天睠辟华阙下乾宫乘精气御祥风望爟火通田烛膺介圭受瑄玉神之临庆阴阴烟衢洞宸路深善既福德斯辅流鸿祚徧区宇
皇夏【皇帝升坛奏】
於穆我君昭明有融道济区域功格玄穹百神警卫万国承风仁深德厚信洽义丰明发思政勤忧在躬鸿基惟永福祚长隆【君一作后】
登歌
德深礼大道高飨穆就阳斯恭陟配惟肃血膋升气冕裘标服诚感清玄信陈史祝祗承灵贶载膺多福
諴夏【皇帝初献奏】
肇禋崇祀大报尊灵因高尽敬埽地推诚六宗随兆五纬陪营云和发韵孤竹扬清我粢既洁我酌惟明五神是鉴百禄来成【大报一作式奉尽郭作就清一作声】
文舞【皇帝既献奏】
皇矣上帝受命自天睿图作极文教遐宣四方监观万国陶甄有苗斯格无得称焉天地之经和乐具举休徵咸萃要荒式序正位履端秋霜春雨
需夏【皇帝饮福酒奏】
礼以恭事荐以飨时载清玄酒备洁芗萁回旒分爵思媚轩墀惠均撤俎祥降受厘十伦以具百福斯滋克昌厥德永祚鸿基
武舞
御历膺期乘乾表则成功戡乱顺时经国兵畅五材武弘七德憬彼遐裔化行充塞三道备举二仪交泰情发自中义均莫大祀敬恭肃钟鼓繁会万国斯欢兆民斯赖享兹介福康哉元首惠我无疆天长地久【民隋书作人】
昭夏【送神奏】
享序洽祀礼施神之驾严将驰奔精驱长离耀牲烟达洁诚照腾日驭鼔电鞭辞下土升上玄瞻寥廓杳无际澹羣心留余惠
五郊歌
【隋书乐志曰五郊歌辞青郊奏?音赤郊奏徵音黄郊奏宫音白郊奏商音黑郊奏羽音迎送神登歌与圆丘同】
青帝歌?音
震宫初动木德惟仁龙精戒旦鸟历司春阳光煦物温风先导巗处载惊膏田已冒牺牲丰洁金石和声怀柔备礼明德惟馨
赤帝歌徵音
长嬴开序炎上为德执礼司萌持衡御国重离得位芒种在时含樱荐实木槿垂蕤庆赏既行高明可处顺时立祭事昭福举
黄帝歌宫音
爰稼作土顺位称坤孕金成德履艮为尊黄本内色宫实声始万物资生四时咸纪灵坛汛埽盛乐高张威仪孔备福履无疆
白帝歌商音
西成肇节盛德在秋三农稍已九谷行收金气肃杀商威飂戾严风鼔茎繁霜陨蔕厉兵诘?勑法慎刑明神降嘏国步惟宁
黑帝歌羽音
玄英啓候冥陵初起虹藏於天雉化於水严关重闭星回日穷黄锺动律广莫生风玄樽示本天产惟质恩覃外区福流京室【京隋书作景】
感帝歌
【隋书乐志曰祀感帝奏諴夏迎送神登歌与圆丘同】
諴夏
禘祖垂典郊天有章以春之孟於国之阳茧栗惟诚陶匏斯尚人神接礼明幽交畅火灵降祚火历载隆烝哉帝道赫矣皇风【以春之孟郭作以孟之春】
雩祭歌
【隋书乐志曰雩祭蜡祭朝日夕月并奏諴夏其迎送神登歌并与圆丘同】
諴夏
朱明启候时载阳肃若旧典延五方嘉荐以陈盛乐奏气序和平资灵佑公田既雨私亦濡民殷俗富政化敷【民隋书作人】
蜡祭歌
諴夏
四方有祀八蜡酬功收藏既毕榛葛送终使之必报祭之斯索三时告劳一日为泽神只必来鳞羽咸致惟义之尽惟仁之至年成物阜罢役息民皇恩已洽灵庆无垠【民隋书作人】
朝日夕月歌
朝日諴夏
扶木上朝暾嵫山沈暮景寒来游晷促暑至驰辉永时和合璧耀俗泰重轮明执圭尽昭事服冕罄?诚
夕月諴夏
澄辉烛地域流耀镜天仪历草随弦长珠胎逐望亏成形表蟾兎窃药资王母西郊礼既成幽坛福惟厚
方丘歌
【隋书乐志曰祭方丘惟此四首异余并同圆丘】
昭夏【迎神奏】
柔功畅阴德昭陈瘗典盛玄郊篚幂清膋鬯馥皇情?具寮肃笙颂合鼓鼗会出桂旗屯孔盖敬如在肃有承神胥乐庆福膺【旗郭作作旌】
登歌【奠玉帛奏】
道惟生育器乃包藏报功称范殷荐有常六瑚已馈五齐流香贵诚尚质敬洽义章神祚惟永帝业增昌
諴夏【献皇地只奏】
厚载垂德崑丘主神阴坛吉礼北至良辰鉴水呈洁牲粟表纯樽壶夕视币玉朝陈羣望咸秩精灵毕臻祚流於国祉被於人
昭夏【送神奏】
奠既彻献已周竦灵驾逝远游洞四极帀九县庆方流祉恒遍埋玉气掩牲芬晰神理显国文
神州歌
【隋书乐志曰祭神州奏社稷先农并奏諴夏其迎送神登歌并与方丘同】
諴夏
四海之内一和之壤地曰神州物赖生长咸池既降泰坼斯飨牲牷尚黑珪玉寔两九?载宁神功克广
社稷歌【四首】
春祈社諴夏
厚地开灵方坛崇祀达以风露树之松梓勾萌既申芟柞伊始恭祈粢盛载膺休祉
春祈稷諴夏
粒食兴教播厥有先尊神致洁报本惟?瞻榆束耒望杏开田方凭戬福伫咏丰年
秋报社諴夏
北墉申礼单出表诚丰牺入荐华乐在庭原隰既平泉流又清如云已望高廪斯盈
秋报稷諴夏
民天务急农亦勤止或蓘或藨惟穈惟芑凉风戒时岁云秋矣物成则报功施必祀【民隋书作人】
先农歌
諴夏
农祥晨晰土膏初起春原俶载青坛致祀敛跸长阡回旌外壝房俎饰荐山罍沈滓亲事朱紘躬持黛耜恭神务穑受禧降祉
先圣先师歌
諴夏
经国立训学重教先三坟肇册五典留篇开凿理着陶铸功宣东胶西序春诵夏弦芳尘载仰祀典无骞
古乐苑卷三

[book_title]卷四
<集部,总集类,古乐苑
钦定四库全书
古乐苑卷四
明　梅鼎祚　编
郊庙歌辞【庙祀汉　魏　晋　宋】
汉安世房中歌
【仪礼曰燕歌乡乐周南关雎葛覃卷耳召南鹊巢采蘩采苹郑康成云王后国君夫人房中之乐歌也周南召南风化之本故谓之乡乐用之房中以及朝廷飨燕乡射饮酒也周官磬师掌教燕乐之钟磬传云燕乐房中之乐所谓隂声也诗传曰国君有房中之乐天子以周南诸侯以召南汉书曰房中祠乐高祖唐山夫人所作也周有房中乐至秦名曰夀人凡乐乐其所生礼不忘本高祖乐楚声故房中乐楚声也孝惠二年使乐府令夏侯寛备其箫管更名安世乐宋书乐志曰魏文帝黄初二年议者以房中歌后妃之德所以风天下正夫妇乃改为正始之乐明帝太和初缪袭奏魏国初建王粲所作登歌安世诗专以思咏神灵及说神灵鉴享之意晋书乐志曰魏明帝时侍中缪袭奏汉安世歌咏亦说高张四县神来燕享嘉荐令仪永受厥福无有二南后妃风化天下之言今思惟往者谓房中为后妃之歌恐失其意方祭祀娱神登堂歌先祖功德下堂歌咏燕享无事歌后妃之化也於是改安世乐曰享神歌唐书礼乐志曰平调清调瑟调皆周房中之遗声按汉书云房中歌十七章然止列为九章宋刘敞注云疑本十二章误为十七章因分列为十七章之数马端临文献通考亦同而郭茂倩乐府作十六章
今从刘氏为正文汉书郭本分列于下】　　　　唐山夫人
大孝备矣休德昭清高张四县乐充宫庭芬树羽林云景杳冥金支秀华庶旄翠旌【刘敞云大孝备矣一章八句】
七始华始肃倡和声神来宴娭庶几是听粥粥音送细齐人情忽乘青玄熙事备成清思眑眑经纬冥冥【七始华始一章十句汉书郭本粥粥至冥冥一章】
我定历数人告其心敇身斋戒施教申申乃立祖庙敬明尊亲大矣孝熙四极爰轃【我定历数一章十句郭本同汉书至乐民人为一章轃与臻字同】
王侯秉德其邻翼翼显明昭式清明鬯矣皇帝孝德竟全大功抚安四极【王侯秉德一章七句郭本同】
海内有奸纷乱东北诏抚成师武【臣】承德行乐交迸箫勺羣慝肃为济哉盖定燕国【海内有奸一章八句郭本同箫舜乐勺周乐勺读曰酌】
大海荡荡水所归高贤愉愉民所怀大山崔百卉殖民何??有德【大海荡荡一章六句郭本同】
安其所乐终产乐终产世继绪飞龙秋游上天高贤愉乐民人【安其所一章八句郭本同苏林曰秋飞貌也师古曰庄子有秋驾之法者亦言驾马腾骧秋秋然也扬雄赋曰秋秋跄跄入西园其义亦同读者不晓秋义?改此秋字为秫稷之秫失之远矣】丰草葽女罗施譱何如谁能囘大莫大成教德长莫长被无极【丰草葽一章八句汉书郭本竝同】
靁震震电燿燿明德乡治本约治本约泽弘大加被宠咸相保施德大世曼夀【靁震震一章十句汉书郭本竝同】
都荔遂芳窅窊桂华孝奏天仪若日月光乘玄四龙囘驰北行羽旄殷盛芬哉芒芒孝道随世我署文章【桂华一章十句孟康曰窅出窊入都良薜荔之香鼔动桂华也晋灼曰桂华殿名树此香草以洁齐其芳气达於宫殿也臣瓒曰茂陵中书歌都孋桂英美芳鼔行不得为殿师古曰都良薜荔俱有芬芳桂华之形窅窊然也】桂华冯冯翼翼承天之则吾易久远烛明四极慈惠所爱美若休德杳杳冥冥克绰永福【桂华一章十句刘敞曰冯冯翼翼此桂华前章之名也古诗皆有篇名今此独两章存郭本至山则一章】
美芳磴磑卽卽师象山则呜呼孝哉案抚戎国蛮夷竭欢象来致福兼临是爱终无兵革【美芳一章八句郭本呜呼至兵革一章汉书桂华冯冯翼翼至兵革为一章刘奉世曰桂华美芳皆二诗章名本侧注在前篇之末传写之误遂以冠後後词无美芳亦当作美若矣】
嘉荐芳矣告灵飨矣告灵既飨德音孔臧惟德之臧建侯之常承保天休令问不忘【嘉荐芳矣一章八句汉书郭本竝同】
皇皇鸿明荡荡休德嘉承天和伊乐厥福在乐不荒惟民之则【皇皇鸿明一章六句】
浚则师德下民咸殖令闻在旧孔容翼翼【浚则师德一章四句郭本皇皇至翼翼为一章】
孔容之常承帝之明下民之乐子孙保康承顺温良受帝之光嘉荐令芳寿考不忘【孔容之常一章八句郭本同】
承帝明德师象山则云施称民永受厥福承容之常承帝之明下民安乐受福无疆【承帝明德一章八句郭本同汉书皇皇鸿明至受福无疆为一章】
魏太庙颂【三章】
【建安十八年曹操为魏公加九锡始立宗庙令粲作此颂以享其先始名曰显庙颂後人更今
名】　　　　　　　　　　　王粲
思皇烈祖时迈其德肇启洪源贻燕我则我休厥成聿先厥道丕显丕钦允时祖考
绥庶邦和四宇九功备彛乐序建崇牙设璧羽六佾奏八音举昭大孝衎妣祖念武功收纯祜
於穆清庙翼翼休徵祁祁髦士厥德允升怀想成位咸犇在宫无思不若允观厥崇
晋祠庙歌
【南齐书乐志曰晋泰始中傅玄造玄云登歌歌盛德之功烈故庙异其文飨神犹周颂之有瞽及雍但说祭飨神明礼乐之盛七庙皆用之夏侯湛又造宗庙歌十三篇宋书乐志曰元康中荀蕃受诏成父勖业金石四县用之郊庙】
夕牲歌　　　　　　　　　傅玄【下同十一首】
我夕我牲猗欤敬止嘉豢孔时供兹享祀神鉴厥诚博硕斯歆祖考降飨以虞孝孙之心
迎送神歌
呜呼悠哉日鉴在兹以时享祀神明降之神明既降既佑飨之胙我无疆受天之祜赫赫太上巍巍圣祖明明烈考丕承继序
征西将军登歌
经始宗庙神明戾止申锡无疆祗承享祀假哉皇祖绥予孙子燕及後昆锡兹繁祉
豫章府君登歌
嘉乐肆庭荐祀在堂皇皇宗庙乃祖先皇济济辟公相予烝尝享祀不忒降福穰穰【肆郭本作在庭晋书作筵先晋书作乃辟一作羣】
颍川府君登歌
於邈先后实司於天显矣皇祖帝祉肇臻本支克昌资始开元惠我无疆享祀永年【祀晋书作祚】
京兆府君登歌
於惟曾皇显显令德高明清亮匪兢柔克保乂命祜基命惟则笃生圣祖光济四国【祜晋书作佑】
宣皇帝登歌
於铄皇祖圣德钦明勤施四方夙夜敬止载敷文教载扬武烈匡定社稷龚行天罚经始大业造创帝基畏天之命于时保之
景皇帝登歌
执竞景皇克明克哲旁作穆穆惟祗惟畏纂宣之绪耆定厥功登此俊乂纠彼羣凶业业在位帝既勤止维天之命於穆不已
文皇帝登歌
於穆时晋允文文皇聪明叡智圣敬神武万几莫综皇斯清之虎兕放命皇斯平之柔远能迩简授英贤创业垂统勲格皇天【虎兕晋书作蛇豕】
飨神歌【二篇】
曰晋是常享祀时序宗庙致敬礼乐具举惟其来祭普天率土牺樽既奠清酤既载亦有和羮?羞斯备烝烝永慕感时兴思登歌奏舞神乐其和祖考来格佑我邦家敷天之下罔不休嘉【敷天晋书作溥天】
肃肃在位济济臣工四海来格礼仪有容钟鼓振管弦理舞开元歌永始神胥乐兮肃肃在位臣工济济小大咸敬上下有礼理管弦振鼔钟舞象德歌咏功神胥乐兮肃肃在位有来雍雍穆穆天子相维辟公礼有仪乐有则舞象功歌咏德神胥乐兮
江左宗庙歌
【晋书乐志曰永嘉之乱海内分崩伶官乐器皆没於刘石江左初立宗庙尚书下太常祭祀所用乐名太常贺循答云魏氏增损汉乐以为一代之礼未审大晋乐名所以为异遭离丧乱旧典不存然此诸乐皆和之以钟律文之以五声咏之以歌乱陈之於舞列宫悬在庭琴瑟在堂八音迭奏雅乐并作登歌下管各有常咏周人之旧也自汉氏巳来依仿此礼自造新诗而已旧京荒废今既散亡音韵曲折又无识者则於今难以意言於时以无雅乐器及伶人省太乐并鼓吹令是後颇得登歌食举之乐犹有未备太宁末明帝又诏阮孚等增益之咸和中成帝乃复置太乐官鸠集遗逸而尚未有金石也庾亮为荆州与谢尚循复雅乐未具而亮薨庾翼桓温专事军旅乐器在库遂至朽坏焉及慕容隽平冉闵兵戈之际而邺下乐人亦颇有来者永嘉十一年谢尚镇夀阳於是采拾乐人以备太乐并制石磬雅乐始颇具而王猛平邺慕容氏所得乐声又入关右太元中破苻坚又获其乐工杨蜀等闲习旧乐於是四箱金石始备焉乃使曹毗王珣等增造宗庙歌诗然郊祀遂不设乐隋书乐志曰梁武帝云着晋宋史者皆言太元元嘉四年四箱金石大备今检乐府止冇黄锺姑洗蕤宾太簇四格而已六律不具何谓四箱备乐之文其义焉在】
歌高祖宣皇帝　　　　　　曹毗【下同十首】
於赫高祖德协灵符应运拨乱厘整天衢勲格宇宙化动八区肃以典刑陶以玄珠神石吐瑞灵芝自敷肇基天命道均唐虞
歌世宗景皇帝
景皇承运纂隆洪绪皇维重抗天晖再举蠢矣二宼扰我扬楚乃整元戎以膏齐斧亹亹神筭赫赫王旅鲸鲵既平功冠帝宇
歌太祖文皇帝
太祖齐圣王猷诞融仁教四塞天基累崇皇室多难严清紫宫威厉秋霜惠过春风平蜀夷楚以文以戎奄有参墟声流无穷
歌世祖武皇帝
於穆武皇允龚钦明应斯登禅龙飞紫庭百揆时序听断以情殊域既宾伪吴亦平晨流甘露宵暎朗星野有击壤路垂颂声
歌中宗元皇帝
运屯百六天罗解贯元皇勃兴网笼江汉仰齐七政俯平祸乱化若风行泽犹雨散沦光更耀金辉复焕德冠千载蔚有余粲【网笼郭本作网罗】
歌肃宗明皇帝
明明肃祖阐弘帝祚英风夙发清晖载路奸逆纵忒罔式皇度躬振朱旗遂豁天步宏猷渊塞高罗云布品物咸宁洪基永固
歌显宗成皇帝
於休显宗道泽玄播式宣德音畅物以和迈德蹈仁匪礼弗过敷以纯风濯以清波连理暎阜鸣凤栖柯同规放勋义盖山河
歌康皇帝
康帝穆穆仰嗣洪德为而不宰雅音四塞闲邪以诚镇物以默威静区宇道宣邦国
歌孝宗穆皇帝
孝宗肃哲休音允臧如彼晨离曜景扶桑垂训华幄流润八荒幽赞玄妙爰该典章西平僭蜀北静旧疆高猷远畅朝有遗芳
歌哀皇帝
於穆哀皇圣心虚远雅好玄古大庭是践道尚无为治存易简化若风行民犹草偃虽曰登遐徽音弥阐愔愔云韶尽美尽善【民一作时】
歌太宗简文皇帝　　　　　王珣【下同二首】
皇矣简文於昭于天灵明若神周淡如渊冲应其来实与其迁亹亹心化日用不言易而有亲简而可传观流弥远求本逾玄
歌烈宗孝武皇帝
天鉴有晋钦哉烈宗同规文考玄默允龚威而不猛约而能通神钲一震九域来同道积淮海雅颂自东气陶淳露化协时雍
四时祠祀歌　　　　　　　曹毗
肃肃清庙巍巍圣功万国来宾礼仪有容钟鼓振金石熙宣兆胙武开基神斯乐兮理管弦有来斯和说功德吐清歌神斯乐兮洋洋玄化润被九壤民无不悦道无不往礼有仪乐有式咏九功永无极神斯乐兮
宋宗庙登歌
【宋书乐志曰武帝永初元年七月有司奏皇朝肇建庙祀庙设雅乐太常郑鲜之等八十八人各撰立新歌黄门侍郎王韶之所撰歌辞七首并合施用诏可又有七庙飨神登歌一首并以歌章太后孝建二年十月辛未有司又奏郊庙舞乐皇帝亲奉初登坛及入庙诣东壁并奏登歌不及三公行事左仆射建平王宏重参议公卿行事亦宜奏登歌有司又奏元会及二庙齐祠登歌伎旧并於殿庭设作寻庙祠依新仪注登歌人上殿弦管在下今元会登歌人亦上殿弦管在下并诏可】
北平府君登歌　　　　　　王韶之【下同八篇】
绵绵遐绪昭明载融汉德未远尧有遗风於穆皇祖永世克隆本支惟庆贻厥靡穷
相国掾府君登歌
乃立清庙清庙肃肃乃备礼容礼容穆穆显允皇祖昭是嗣服锡兹繁祉聿怀多福【备一作修】
开封府君登歌
四县既序箫管既举堂献六瑚庭万八羽先王有典克禋皇祖丕显洪烈永介休祜
武原府君登歌
钟鼓喤喤威仪将将温恭礼乐敬享曾皇迈德垂仁系轨重光天命纯嘏惠我无疆【敬郭本作致】
东安府君登歌
铄矣皇祖帝度其心永言配命播兹徽音思我茂猷如玉如金骏奔在陛是鉴是歆
孝皇帝登歌
烝哉孝皇齐圣广渊发祥诞庆景祚自天德敷金石道被管弦有命既集徽风永宣
高祖武皇帝登歌
惟天有命眷求上哲赫矣圣武抚运桓拨功并敷土道均汝坟止戈曰武经纬称文鸟龙失纪云火代名受终改物作我宋亰至道惟王大业有劭降德兆民升歌清庙
七庙享神登歌
奕奕寝庙奉璋在庭笙龠既列牺象既盈黍稷匪芳明祀惟馨乐具礼充洁羞荐诚神之格思介以休祯济济羣辟永观厥成
七庙迎神辞【宋书不载按志竣尝同荀万秋竟陵建平王等议乐则此亦当
时所制或未施用耳】　　　　　　　顔竣
敬恭明祀孝道感通合乐维和展礼有容六舞肃列九变成终神之来思享兹洁衷灵之往矣绥我家邦世祖庙歌【二章】
世祖孝武皇帝庙歌　　　　谢庄【下同】
帝锡二祖长世多祜於穆睿考龚圣承矩玄极弛驭乾纽坠绪辟我皇维缔我宗宇刷定四海肇构神京复礼辑乐散马隳城泽牣九有化浮八瀛庆云承掖甘露飞甍肃肃清庙徽徽閟宫舞蹈象德笙磬陈风黍稷非盛明德惟崇神其歆止降福无穷【龚一作袭宗一作宋】
宣皇太后庙歌
禀祥月辉毓德轩光嗣徽妫汭思媚周姜母临万?训蔼紫房朱玄玉龠式载琼芳
章庙舞乐歌辞
【宋书乐志曰文帝章太后庙未有乐章孝武大明中使尚书左丞殷淡造新歌明帝又自造昭太后宣太后歌诗又曰章庙乐舞襍歌悉同用太庙辞惟三后别撰隋书乐志曰梁天监元年周舍议曰礼尸出入奏肆夏宾入大门奏肆夏牲出入奏昭夏宋季失礼神入庙门遂奏昭夏乃以牲牢之乐用接祖宗之灵斯皆前代之深疵当今所宜改也】
肃咸乐【夕牲宾出入奏】　　　殷淡【下同九首】
彛承孝典恭事严圣浃天奉賮罄壤齐庆司仪具序羽容夙彰芬枝扬烈黼构周张助宝奠轩酎珍充庭璆县凝会琄朱竚声先期选礼肃若有承祗对灵祉皇庆昭膺【礼一作会】
尊事威仪辉容昭叙迅恭神明粢盛牲俎肃肃严宫蔼蔼崇基皇灵降祉百只具司戒诚望夜端列承朝依微昭旦物色轻宵鸿庆遐鬯嘉荐令芳翊帝明德永祚流光
引牲乐【牲出入奏】
维诚洁飨维孝奠灵敬芬黍稷敬涤牺牲騂茧在豢载溢载丰以承宗祀以肃皇衷萧芳四举华火周传神监孔昭嘉是柔牷
嘉荐乐【荐豆呈毛血奏】
肇禋戒祀礼容咸举六典饬文九司昭序牲柔既昭牺刚既陈恭涤惟清敬事惟神加笾再御兼俎重荐节动轩越声流金县奕奕閟幄亹亹严闱洁诚夕鉴端服晨晖圣灵戾止翊我皇则上绥四?下洋万国永言孝飨孝飨有容傧僚赞列肃肃雍雍【齐乐用此分弈奕为一章】
昭夏乐【迎神奏】
閟宫黝黝复殿微微璿除肃炤釭璧彤辉黼帟神凝玉堂严馨圜火夕耀方水朝清金枝委树翠镫竚县停波澄宿华汉浮天恭事既夙?心有慕仰降皇灵俯宁休祚
永至乐【皇帝入庙北门奏汉书礼乐志曰皇帝入庙门奏永至以为行步之节犹古采齐肆夏也】
皇明鬯矣孝容以昭銮华羽迾拂汉涵滈申申嘉夜翊翊休朝行金景送步玉风韶师承祀则肃对禋祧【明一作朝滈一作□】
登歌【太祝祼地奏】
帝容承祀练时涓日九重彻关四灵宾至肃倡函音庶旄委佾休灵告飨嘉荐尚芬玉瑚饰列桂簋昭陈具司选礼翼翼振振
祼崇祀典酎恭孝时礼无爽物信靡媿辞精华孚鬯诚监昭通升歌翊节下管调风皇心履变敬明尊亲大哉孝德至矣交神
章德凯容乐舞歌【章太后神室奏】
幽瑞浚灵表彰嫔圣翊载徽文敷光崇庆上纬纒祥中维饰咏永属煇猷聨昌景命
昭德凯容乐舞歌【昭太后神室奏】　　明帝【下同二首】
表灵躔象缵仪纬风膺华丹燿登瑞紫穹训形霄宇武彰宸宫腾芬金会写德声容
宣德凯容乐舞歌【宣太后神室奏】
天枢凝耀地纽丽辉聨光腾世炳庆翔机薰蔼中?景躔上微玉颂缕德金龠传徽
嘉胙乐舞辞【皇帝还东壁受福酒奏】　　殷淡【下同四首】
礼荐洽福时昌皇圣膺嘉佑帝业凝休祥居极乘景运宅德瑞中王澄明临四表精华延八乡洞海周声惠彻宇丽乾光灵庆纒世祉鸿烈永无疆【时齐作祚】
昭夏乐舞歌【送神奏二章】
大孝备盛礼丰神安留嘉乐充旋驾耸泛青穹延八虚辟四空蔼流景肃行风
昭融教缉风度恋皇灵结深慕解羽县辍华树偕琁除端玉辂流汪濊庆国步【偕一作背】
休成乐歌【皇帝诣便殿奏汉书礼乐志曰登歌再终下奏休成之乐美神明既飨也】
酾醴具登嘉俎咸荐飨洽诚陈礼周乐徧祝辞罢祼序容辍县跸动端庭銮回严殿神仪驻景华汉亭虚八灵业卫三只解途翠盖燿澄罼奕凝宸玉镳息节金辂怀音式诚远孝底心肃感追凭皇鉴思承渊范神锡懋祉四纬昭明仰福帝徽俯齐庶生【燿澄齐书作澄燿凝宸作凝晨】
古乐苑卷四

[book_title]卷五
钦定四库全书
古乐苑卷五
明　梅鼎祚　编
郊庙歌辞【庙祀齐　梁　陈　北周　隋】
齐太庙乐歌
【南齐书乐志曰宋昇明中太祖为齐王令司马禇渊造太庙登歌二章建元初诏黄门侍郎谢超宗造庙乐歌诗十六章永明二年尚书殿中曹奏太祖高皇帝庙神室奏高德宣烈之舞未有歌诗郊应须歌辞穆皇后庙神室亦未有歌辞案傅玄云登歌庙异其文飨神十室同辞此议为允又寻汉世歌篇多少无定皆称亊立文并多八句然後转韵时有两三韵而转其例甚寡张华夏侯湛亦同前式傅玄改韵颇数更伤简节之美近世王韶之顔延之并四韵乃转得賖促之中顔延之谢庄作二庙歌皆各三章章八句此於序述功业详略为宜今宜依之郊配之日改降尊作王礼殊宗庙穆后母仪之化事异经纶此二歌为一章八句别奏事御奉行诏可尚书令王俭造太庙二室及郊配辞古今乐録曰梁何佟之周舍等议以为周礼牲出入奏昭夏而齐氏仍宋仪注迎神奏昭夏牲出入更奏引牲乐乃以牲牢之乐用接祖宗之灵宋季之失礼也】
肃咸乐【夕牲羣臣出入奏】　　谢超宗【下同十六章】
洁诚底孝孝感烟霜夤仪式序肃礼绵张金华树藻肃哲腾光殷殷升奏严严阶庠匪椒匪玉是降是将懋分神衷翊佑传昌
引牲乐【牲出入奏】
肇祀严灵恭礼尊国达敬传典结孝陈则芬涤既肃牺牷既整耸诚流思端仪选景肆礼伫夜绵乐望晨崇席皇鉴用飨明神【传一作敷】
嘉荐乐【荐豆呈毛血奏】
清思眑眑閟寝微微恭言载感肃若有希芬俎具陈嘉荐兼列凝馨烟扬分炤星哲睿灵式凭协我帝道上澄五纬下陶八表【右夕牲歌辞】
昭夏乐【迎神奏】
涓辰选气展礼恭祗重闱月洞层牖烟施载虚玉鬯载受金枝天歌折飨云舞罄仪神惟降止泛景凝羲帝华永蔼泯藻方摛
永至乐【皇帝入庙北门奏】
戏繇惟则姬经式序九司聨事八方承宇銮迾静陈缦乐具举凝旒若慕倾璜载伫振振琁卫穆穆礼容载蔼皇步式帝踪
登歌【太祝祼地奏】
清明既鬯大孝乃熙天仪睟怆皇心俨思既芬房豆载洁牷牲郁祼升礼鋗玉登声茂对幽严式奉徽灵以享以祀惟感惟诚【明一作容玉一作金】
凯容乐【皇祖庙陵丞神室奏】
国昭惟茂帝穆惟崇登祥纬远缔世景融纷纶睿绪庵蔚王风明进厥始濬哲文终
凯容乐【皇祖太中大夫府君神室奏】
琁条夤蔚琼源浚照懋矣皇烈载挺明劭永言敬思式恭惟教休途良乂荣光有耀
凯容乐【皇祖淮隂令府君神室奏】
严宗正典崇享肇禋九章既饬三清既陈昭恭皇祖承假徽神贞佑伊协卿蔼是邻
凯容乐【曾祖即丘令府君神室奏】
肃惟敬祀洁事参芗环袨像缀缅密丝簧明明烈祖尚锡龙光粤雅于姬伊颂在商
凯容乐【皇祖太常卿府君神室奏】
神宫懋邺明寝昌基德凝羽缀道鬯容辞假我帝绪懿我皇维昭大之载国齐之祺
宣德凯容乐【皇考宣皇帝神室奏】
道閟期运义开藏用皇矣睿祖至哉攸纵循规烈炤袭矩重芬德溢轩羲道懋炎云
凯容乐【昭皇后神室奏】
月灵诞庆云瑞开祥道茂渊柔德表徽章粹训宸中仪形宙外容蹈凝华金羽传蔼
永祚乐【皇帝还东壁上福酒奏】
构宸抗宇合轸齐文万灵载溢百礼以殷朱弦绕风翠羽停云桂罇既涤瑶俎既薰升荐惟诚昭礼惟芬降祉遥裔集庆氤氲
肆夏乐【送神奏】
礼既升乐以愉昭序溢幽飨余人只鬯敬教敷神光动灵驾翔芬九垓镜八乡福无届祚无疆
休成乐【皇帝诣便殿奏】
睿孝式鬯飨敬爰徧谛容辍序佾文静县辰仪耸跸霄卫浮銮旒帟云施翠华景抟恭惟尚烈休明再纒国猷远蔼昌图聿宣【徧一作偏县一作悬】
太庙登歌　　　　　　　　禇渊【下同二章】
惟王建国设庙凝灵月荐流典时祀晖经瞻宸僾思雨露追情简日筮晷閟奠升文金罍渟桂冲幄舒薰备僚肃列驻景开云
至飨攸极睿孝惇礼具物咸洁声香合体气昭扶幽眇慕躔远迎丝惊促送佾留晚圣衷践候节改增怆妙感崇深英徽弥亮【声香郭本作馨声】
高德宣烈乐【太祖高皇帝神室奏】　　王俭【下同三章】
悠悠草昧穆穆经纶乃文乃武乃圣乃神动龛危乱静比斯民诞应休命奄有八夤握机肇运光启禹服义满天渊礼昭地轴泽靡不怀威无不肃戎夷竭欢象来致福偃风裁化暅日祥信星含曜秬草流芳七庙观德六乐宣章惟先惟敬是飨是将
穆德凯容乐【穆皇后神室奏】
太姒嫔周涂山俪禹我后嗣徽重规叠矩肃肃閟宫翔翔云舞有飨德馨无絶终古
明德凯容乐【高宗明皇帝神室奏】
多难固业殷忧启圣帝宗赞武维时执竞起柳献祥百堵兴咏义虽祀夏功符受命远无不怀迩无不肃其仪济济其容穆穆赫矣君临昭哉嗣服允王惟后膺此多福礼以昭事乐以感灵八簋陈室六舞充庭观德在庙象德在形四海来祭万国咸宁
梁宗庙登歌
【隋书乐志曰七曲四言皇帝初献奏按太庙雅歌与郊明堂同用者皇雅涤雅牷雅諴雅第三
首并沈约撰】　　　　　　　　　沈约
功高礼洽德尊乐备三献具举百司在位诚敬罔諐幽明同致茫茫亿兆无思不遂盖之如天容之如地殷兆玉筐周始邠王於赫文祖基我大梁肇土七十奄有四方帝轩百祀人思未忘永言圣烈祚我无疆有夏多罪殷人涂炭四海倒悬十室思乱自天命我殱凶殄难既跃乃飞言登天汉爰飨爰祀福禄攸赞【祀郭作格】牺象既饰罍俎斯具我郁载馨黄流乃注峨峨卿士骏奔是务佩上鸣堦缨还拂树悠悠亿兆天临日煦猗欤至德光被黔首铸熔苍昊甄陶区有肃恭三献对扬万夀比屋可封含生无咎匪徒七百天长地久【肃郭作恪】有命自天於皇后帝悠悠四海莫不来祭繁祉具膺八神耸卫福至有兆庆来无际播此余休于彼荒裔祀典昭洁我礼莫违八簋充室六龙解騑神宫肃肃灵寝微微嘉荐既飨景福攸归至德光被洪祚载辉
小庙乐歌
【隋书乐志曰梁又有小庙太祖太夫人庙非嫡故别立庙皇帝每祭太庙讫诸小庙亦以一太牢如太庙礼】
舞歌
閟宫肃肃清庙济济於穆夫人固天攸启祚我梁德膺斯盛礼文?达向重檐丹陛饰我俎彛洁我粢盛躬事奠飨推尊尽敬悠悠万国具承兹庆大孝追远兆庶攸咏
登歌
光流者远礼贵弥申嘉飨云备盛典必陈追养自本立爱惟亲皇情乃慕帝服来尊驾齐六辔旗耀三辰感兹霜露事彼冬春以斯孝德永被烝民
陈太庙舞辞
【隋书乐志曰陈初并用梁乐惟改七室舞辞】
凯容舞【皇祖步兵府君神室奏】　　　　周弘让【下同】
於赫皇祖宫墙高嶷迈彼厥初成兹峻极缦乐简简閟寝翼翼祼飨若存惟灵靡测
凯容舞【皇祖正员府君神室奏】
昭哉上德浚彼洪源道光前训庆流後昆神猷缅邈清庙斯存以享以祀惟祖惟尊【惟郭作是】
凯容舞【皇祖怀安府君神室奏】
选辰崇飨饰礼严敬靡爱牲牢兼馨粢盛明明列祖龙光远映肇我王风形斯舞咏
凯容舞【皇高祖安成府君神室奏】
道遥积庆德远昌基永言祖武致享从思九章停列八舞回墀灵其降止百福来绥
凯容舞【皇曾祖太常府君神室奏】
肇迹缔基义标鸿篆恭惟载德琼源方阐享荐三清筵陈四琏增我堂构式敷帝典
景德凯容舞【皇祖景皇帝神室奏】
皇祖执德长发其祥显仁藏用怀道韬光宁斯閟寝合此萧芗永昭贻厥还符翦商
武德舞【皇考高祖武皇帝神室奏】
烝哉圣祖抚运升离道周经纬功格玄只方轩迈扈比舜陵妫缉熙是咏钦明在斯云雷遘屯图南共举大定扬越震威衡楚四奥宅心九畴还叙景星出翼非云入吕德畅容辞庆昭羽缀於穆清庙载扬徽烈嘉玉既陈丰盛斯洁是将是享鸿猷无絶
北齐享庙乐辞
陆卬等奉诏撰
肆夏乐【先祀一日夕牲羣臣入奏三公出进熟羣臣入羣官出并奏肆夏辞同】
霜凄雨畅烝哉帝心有敬其祀肃事惟歆昭昭车服济济衣簪鞠躬贡酎磬折奉琛差以五列和以八音式祗王度如玉如金
高明登歌乐【迎神奏】
日卜惟吉辰择其良奕奕清庙黼黻周张大吕为角应锺为羽路鼗隂竹德歌昭舞祀事孔明百神允穆神心乃顾保兹介福
昭夏乐【牲出入奏】
大祀云事献奠有仪既歌既展赞顾迎牺执从伊竦刍饰惟栗俟用於庭将升於室且握且騂以致其诚惠我贻颂降祉千龄
昭夏乐【荐毛血奏】
缅彼遐慨悠然永思留连七享纒绵四时神升魄沈靡闻靡见隂阳载俟臭声兼荐祖考其鍳言萃王休降神敷锡百福是由
皇夏乐【进熟皇帝入北门奏诣东陛升殿并奏皇夏辞同】
齐居严殿夙驾层闱车辂垂彩旒衮腾辉耸诚载仰翘心有慕洞洞自形斤斤表步閟宫有邃神道依稀孝心缅?爰属爰依
登歌乐【太祝祼地奏】
太室窅窅神居宿设郁鬯惟芬珪璋惟洁彛斚应时龙蒲代用藉茅无咎福禄攸降端感会事俨思修礼齐齐勿勿俄俄济济
登歌乐【皇帝升殿殿上作】
我祠我祖永惟厥先炎农肇圣灵祉蝉聨霸图中造帝业方宣道昌基构抚运承天奄家六合爰光八埏尊神致礼孝思惟纒寒来暑反惕荐在年匪敬伊慕备物不愆设簴设业鞉鼓填填辟公在位有容伊?登歌启佾下管应悬厥容无爽幽明肃然诚帀厚地和达穹玄既调风雨载协山川周庭有列汤孙永延教声惟被迈後光前
始基乐恢祚舞【皇帝初献六世祖司空公神室奏】
克明克俊祖武惟昌业弘营土声被海方有流厥德终耀其光明神幽赞景祚攸长
始基乐恢祚舞【五世祖吏部尚书神室奏】
显允盛德隆我前构瑶源弥泻琼根愈秀诞惟有族丕绪克茂大业崇新洪基增旧
始基乐恢祚舞【高祖秦州使君神室奏】
祖德丕显明喆知机豹变东国鹊起西归礼申官次命改朝衣敬思孝享多福无违
始基乐恢祚舞【曾祖太尉武贞公神室奏】
兆灵有业濳德无声韬光戢耀贯幽洞冥道弘舒卷施博藏行缅追岁事夜遽不宁
始基乐恢祚舞【祖文穆皇帝神室奏】
皇皇祖德穆穆其风语嘿自巳明叡在躬荷天之锡圣表克隆高山作矣宝祚其崇离光旦旦载焕载融感荐惟永神保无穷
武德乐昭烈舞【高祖神武皇帝神室奏】
天造草昧时难纠纷孰拯斯溺靡救其焚大人利见纬武经文顾指维极吐吸风云开天辟地峻岳夷海冥工掩迹上德不宰神心有应龙化无待义征九服仁兵告凯上平下成靡或不宁匪王伊帝偶极崇灵享亲则孝洁祀惟诚礼备乐序肃赞神明
文德乐宣正舞【文襄皇帝神室奏】
圣武丕基叡文显统眇哉神启郁矣天纵道则人弘德云迈种昭冥咸叙崇深毕综自中徂外经朝庇野政反沦风威还缺雅旁作穆穆格於上下维享维宗来鉴来假
文正乐光大舞【显祖文宣皇帝神室】
玄历巳谢苍灵告期图玺有属揖让惟时龙升虎变弘我帝基对扬穹昊实启雍熙钦若皇猷永怀王度欣赏斯穆威刑允措轨物俱宣宪章咸布俗无邪指下归正路茫茫九域振以乾纲混通华裔配括天壤作礼视德列乐傅响荐祀惟?衣冠载仰【虎隋书作兽】
皇夏乐【皇帝还东壁饮福酒奏】
孝心翼翼率礼兢兢时洗时荐或降或升在堂在户载湛载凝多品斯奠备物攸膺兰芬敬挹玉俎恭承受祭之祜如彼冈陵
高明乐【送神奏】
仰榱桷慕衣冠礼云罄祀将阑神之驾纷奕奕乘白云无不适穷昭域极幽涂归帝祉眷皇都
皇夏乐【帝诣便殿奏】
礼行斯毕乐奏以终受嘏先退载畅其衷銮轩循辙麾旌复路光景徘徊弦歌顾慕灵之相矣有锡无疆国图日竞家历天长
周宗庙歌辞
皇夏【皇帝入庙门奏】　　　　庾信【下同】
肃肃清庙岩岩寝门欹器防满金人戒言应?悬鼓崇牙树羽阶变升歌庭纷象舞闲安象设缉熙清奠春鲔初登新蓱先荐僾然入室俨乎其位凄怆履之非寒之谓【其郭作在】
昭夏【降神奏】
永维祖武濳庆灵长龙图革命凤历归昌功移上墋德耀中阳清庙肃肃猛虡煌煌曲高大夏声和盛唐牲牷荡涤萧合馨香和銮戾止振鹭来翔永敷万国是则四方
皇夏【俎入皇帝升阶奏】
年祥辨日上协龟言奉酎承列来庭骏奔雕禾饰斚翠羽承樽敬殚如此恭惟执燔
皇夏【皇帝献皇高祖奏】
庆绪千重秀鸿源万里长无时犹戢翼有道故韬光盛德必有後仁义终克昌明星初肇庆大电久呈祥
皇夏【皇帝献皇曾祖德皇帝奏】
克昌光上烈基圣穆西藩崇仁高涉渭积德被居原帝图张往迹王业茂前尊重芬德阳庙疉庆夀陵园百灵光祖武千年福孝孙
皇夏【皇帝献皇祖太祖文皇帝奏】
雄图属天造宏略遇羣飞风云犹听命龙跃遂乘机百二当天险三分拒乐推函谷风尘散河阳氛雾曦济弱沦风起扶危颓运归地纽崩还正天枢落更追原祠乍超忽毕陇或绵微终封三尺剑长卷一戎衣
皇夏【皇帝献文宣皇太后奏】
月灵兴庆沙祥发源功参禹迹德赞尧门言容典礼褕狄徽章仪形温德令问昭阳日月不居岁时晼晚瑞云纒心閟宫惟远
皇夏【皇帝献闵皇帝奏】
龙图基代德天步属艰难讴歌还受瑞揖让乃登坛升舆芒刺重入位据关寒卷舒云泛滥游扬日浸微出郑终无反居桐竟不归祀夏今惟旧尊灵諡更追
皇夏【皇帝献明皇帝奏】
若水逢降君穷桑属惟政丕哉驭帝籙郁矣当天命方定五云官先齐八风令文昌气似珠太史河如镜南宫学巳开东观书还聚文辞金石韵毫翰风飈竖清室桂冯冯齐房芝诩诩宁思玉管笛空见灵衣舞
皇夏【皇帝献高祖武皇帝奏】
南河吐云气北斗降星辰百灵咸仰德千年一圣人书成紫微动律定凤凰驯六军命西土甲子陈东隣戎衣此一定万里更无尘烟云同五色日月并重轮流沙既西静蟠木又东臣凯乐闻朱雁铙歌见白麟今为六代祀还得九疑宾
皇夏【皇帝还东壁饮福酒奏】
礼殚祼献乐极休成长离前掞宗祀文明缩酌浮兰澄罍合鬯磬折礼容旋回灵贶受厘撤俎饮福移樽惟光惟烈文子文孙
皇夏【皇帝还便坐奏】
庭阕四始筵终三荐顾步堦墀徘徊余奠六龙矫首七萃警途鼓移行漏风转相乌翼翼从事绵绵四时惟神降嘏永言保之
大祫乐歌【二首余同宗庙时享】
昭夏【降神奏】
律在夹锺服居苍衮杳杳清思绵绵长远就祭於合班神於本来庭有序助祭有章乐舞六代宾歌二王和铃以节鞗革斯锵齐宫馔玉郁斚浮金洞庭钟鼓龙门瑟琴其乐巳变惟神是临
登歌奠【玉帛奏】
神惟显思不言而令玉帛之礼敢陈庄敬奉如弗胜荐如受命交於神明慤於言行
隋太庙歌
【隋书乐志曰先是高祖遣内史侍郎李元操直内使省卢思道等列清庙歌辞十二曲令齐乐人曹妙达於太庙教习以代周歌其初迎神七言象元基曲献奠登歌六言象倾盃曲送神礼毕五言象行天曲至是弘等但改其声合於钟律而辞经勑定不敢易之至仁夀元年炀帝初爲太子从飨於太庙闻而非之乃上言曰清庙歌辞文多浮丽不足以述宣功德请更议定於是制诏吏部尚书奇章公弘开府仪同三司领太子洗马柳顾言秘书丞摄太常少卿许善心内史舍人虞世基礼部尚书蔡徵等更详故实创制雅乐歌辞大业元年炀帝又诏修高庙乐後复难於改作其议竟寝惟新造高祖庙歌九首今亡】
迎神歌
务本兴教尊神体国霜露感心享祀陈则官聨式序奔走在庭几筵结慕祼献惟诚嘉乐载合神其降止永言保之锡以繁祉
登歌
孝熙严祖师象敬宗惟皇肃肃有来雍雍雕梁霞复绣橑云重观德自感奉璋伊恭彛斚尽饰羽缀有容升歌发藻景福来从
俎入歌【郊丘社庙同】
祭本用初祀由功举骏奔咸会供神有序明酌盈樽丰牺实俎幽全既荐缋错维旅享由明德香非稷黍载流嘉庆克固鸿绪
皇高祖太原府君歌
缔基发祥肇源兴庆廼仁乃哲克明克令庸宣国图善流人咏开我皇业七百同盛
皇曾祖康王歌
皇条俊茂帝系灵长丰功疉轨厚利重光福由善积代以德彰严恭尽礼永锡无疆
皇祖献王歌
盛才必达丕基增旧涉渭同符迁邠等构弘风迈德义高道富神鉴孔昭王猷克懋【渭隋书作魏】
皇考太祖武元皇帝歌
深仁冥着至道濳敷皇矣太祖耀名天衢翦商隆祚奄宅隋区有命既集诞开灵符
饮福酒歌【郊丘社庙同】
神道正直祀事有融肃雍备礼庄敬在躬羞燔巳具奠酹将终降祥惟永受福无穷
送神歌
飨礼具利事成伫旒冕肃簪缨金奏终玉俎撤尽孝敬穷严洁人只分哀乐半降景福凭幽赞
古乐苑卷五

[book_title]卷六
<集部,总集类,古乐苑
钦定四库全书
古乐苑卷六
明　梅鼎祚　编
燕射歌辞【一晋　宋　齐】
【周礼大宗伯之职曰以饮食之礼亲宗族兄弟以宾射之礼亲故旧朋友以飨燕之礼亲四方之宾客大行人掌大宾之礼大客之仪以亲诸侯以九仪辨诸侯之命等诸臣之爵以同邦国之礼而待其宾客上公飨礼九献食礼九举侯伯飨礼七献食礼七举子男飨礼五献食礼五举诸侯之卿各下其君二等大夫士皆如之凡正飨食则在庙燕则在寝所以仁宾客也仪燕礼曰工歌鹿鸣四牡皇皇者华笙入奏南陔白华华黍乃间歌鱼丽笙由庚歌南有嘉鱼笙崇丘歌南山有台笙由仪遂歌乡乐周南关雎葛覃卷耳召南鹊巢采蘩采苹此燕飨之有乐也大司乐曰大射王出入奏王夏及射令奏驺虞诏诸侯以弓矢舞乐师燕射帅射夫以弓矢舞大师大射帅瞽而歌射节此大射之有乐也王制曰天子食举以乐大司乐王大食三宥皆令奏钟鼔汉鲍业曰古者天子食饮必顺四时五味故有食举之乐所以顺天地养神明求福应也此食举之有乐也隋书乐志曰汉明帝时乐有四品其二曰雅颂乐辟雍飨射之所用则孝经所谓移风易俗莫善於乐礼记曰揖让而治天下者礼乐之谓也三曰黄门鼓吹天子宴羣臣之所用则诗所谓坎坎鼔我蹲蹲舞我者也汉有殿中御饭食举七曲太乐食举十三曲魏有雅乐四曲皆取周诗鹿鸣晋荀勖以鹿鸣燕嘉宾无取於朝乃除鹿鸣旧歌更作行礼诗四篇先陈三朝朝宗之义又为王公上夀酒食举乐歌诗十三篇司律陈颀以为三元肇发羣后奉璧趋步拜起莫非行礼岂容别设一乐谓之行礼荀讥鹿鸣之失似悟昔缪还制四篇复袭前轨亦未为得也终宋齐巳来相承用之梁陈三朝乐有四十九等其曲有相和五引及俊雅等七曲後魏道武初正月上日飨羣臣备列宫县正乐奏燕赵秦吴之音五方殊俗之曲四时飨会亦用之隋炀帝初诏秘书省学士定殿前乐工歌十四曲终大业之世每举用焉其後又因高祖七部乐乃定时五味故有食举隋旧制用九部乐】
晋四厢乐歌
【晋书乐志曰杜夔传旧雅乐四曲一曰鹿呜二曰驺虞三曰伐檀四曰文皇皆古声辞及太和中左延年改夔驺虞伐檀文王三曲更自作声节其名虽存而声实异惟因夔鹿鸣全不改易每正旦大会太尉奉璧羣后行礼东厢雅乐常作者是也後又改三篇之行礼诗第一曰於赫篇咏武帝声节与古鹿鸣同第二曰巍巍篇咏文帝用延年所改驺虞声第三曰洋洋篇咏明帝用延年所作文王声第四复用鹿鸣鹿鸣之声重用而除古伐檀及晋初食举亦用鹿呜至泰始五年尚书奏使太仆傅玄中书监荀勖黄门侍郎张华各造正旦行礼及王公上夀酒食举乐歌诗荀勖云魏氏行礼食举再取周诗鹿鸣以为乐章又鹿鸣以宴嘉宾无取於朝考之旧闻未知所应勖乃除鹿鸣旧歌更作行礼诗四篇先陈三朝朝宗之义又为正旦大会王公上夀歌诗并食举乐歌诗合十三篇又以魏氏歌诗或二言或三言或四言或五言与古诗不类以问司律中郎将陈颀颀曰被之金石未必皆当故勖造晋歌皆为四言惟王公上夀酒一篇为三言五言焉张华以为魏上夀食举诗及汉氏所施用其文句长短不齐未皆合古盖以依咏弦节本有因循而识乐知音足以制声度曲法用率非凡近之所能改二代三京袭而不变虽诗章辞异废兴随时至其韵逗留曲折皆系於旧有由然也是以一皆因就不敢有所改易此则华勖所明异旨也时诏又使中书侍郎成公绥亦作焉按傅玄张华正旦大会上夀食举诗晋书不载载宋书】
正旦大会行礼歌　　　　　傅玄【下同】
天鉴有晋世祚圣皇时齐七政朝此万方【其一】钟鼔斯震九宾备礼正位在朝穆穆济济【其二】煌煌三辰实丽於天君后是象威仪孔?【其三】率礼无愆莫匪迈德仪刑圣皇万邦维则【其四　天鉴四章章四句】
上夀酒歌
於赫明明圣德龙兴三朝献酒万夀是膺敷佑四方如日之升自天降祚元吉有徵【於赫一章章八句】
食举东西厢歌
天命大晋载育羣生於穆上德随时化成【其一】自祖配命皇皇后辟继天创业宣文之绩【其二】丕显宣文先知稼穑克恭克俭足教足食【其三】既教食之弘济艰难上帝是佑下民所安【其四】天佑圣皇万邦来贺虽安勿安乾乾匪暇【其五】乃正丘郊乃定冢社廙廙作宗光宅天下【其六】惟敬朝飨爰奏食举尽礼供御嘉乐有序【其七】树羽设业笙镛以间琴瑟齐列亦有篪埙【其八】喤喤鼓钟枪枪磬管八音克谐载夷载简【其九】既夷既简其大不御风化濳兴如云如雨【其十】如云之覆如雨之润声教所暨无思不顺【其十一】教以化之乐以和之和而养之时惟邕熙【其十二】礼慎其仪乐节其声於铄皇繇既和且平【其十三　天命十三章章四句】
四厢乐歌
【宋书乐志曰晋荀勖造正旦大会行礼歌四篇一曰於皇当於赫二曰明明当巍巍三曰邦国当洋洋四曰祖宗当鹿呜王公上夀酒歌一篇曰践元辰当羽觞行食举乐东西厢歌十二篇一曰煌煌当鹿鸣二曰宾之初筵当於穆三曰三后当昭昭四曰赫矣当华华五曰烈文当朝宴六曰猗欤当盛德七曰隆化当绥万邦八曰振鹭当朝朝九曰翼翼当顺天十曰既宴当陟天庭十一曰时邕当参两仪十二曰嘉会】
正旦大会行礼歌【四章】　　　荀勖【下同】
於皇元首羣生资始履端大享敬御繁祉肆觐羣后爰及卿士钦顺则元允也天子【於皇一章八句】
明明天子临下有赫四表宅心惠浃荒貊柔远能迩孔淑不逆来格祁祁邦家是若【明明一章八句】
光光邦国天笃其祜丕显哲命顾柔三祖世德作求奄有九土思我皇度彛伦攸序【邦国一章八句】
惟祖惟宗高朗缉熙对越在天骏惠在兹聿求厥成我皇崇之式固其犹往敬用治【祖宗一章八句】
王公上夀酒歌
践元辰延显融献羽觞祈令终我皇夀而隆我皇茂而嵩本枝奋百世休祚锺圣躬【践元辰一章八句】
食举乐东西厢歌【十二章】
煌煌七曜重明交畅我有嘉宾是应是贶邦政既图接以大飨人之好我式遵德让【煌煌一章八句】
宾之初筵蔼蔼济济既朝乃宴以洽百礼颁以位叙或廷或陛登傧台叟亦有兄弟胥子陪寮宪兹度楷观颐养正降福孔偕【宾之初筵一章十二句】
昔我三后大业是维今我圣皇焜燿前晖奕世重规明照九畿思辑用光时罔有违陟禹之迹莫不来威天被显禄福履是绥【三后一章十二句】
赫矣太祖克广明德廓开?宙正世立则变化不经民无瑕慝创业垂统兆我晋国【赫矣一章八句】
烈文伯考时惟帝景夷险平乱威而不猛御衡不迷皇涂焕炳七德咸宣其宁惟永【烈文一章八句】
猗欤盛欤先皇圣文则天作孚大哉为君慎徽五典帝载是勤文武发挥茂建嘉勲修已济治民用宁殷怀远烛幽玄教氤氲善世不伐服事三分德博化隆道冒无垠【氤一作氛　猗欤一章十六句】
隆化洋洋帝命溥将登我晋道越惟圣皇龙飞革运临焘八荒叡哲钦明配踪虞唐封建厥福骏发其祥三朝习吉终然允臧其臧惟何总彼万方元侯列辟四岳蕃王时见世享率兹有常旅揖在庭嘉客在堂宋卫既臻陈留山阳我有宾使观国之光贡贤纳计献璧奉璋保佑命之申锡无疆【我有宾使晋书作有宾有使　隆化一章二十八句】
振鹭于飞鸿渐其翼京邑穆穆四方是式无竞惟人王纲允勑君子来朝言观其极【振鹭一章八句】
翼翼大君民之攸暨信理天工惠康不匮将远不仁训以淳粹幽明有伦俊乂在位九族既睦庶邦顺比开元布宪四海鳞萃协时正统殊涂同致厚德载物灵心隆贵敷奏谠言纳以无讳树之典象诲之义类上教如风下应如卉一人有庆羣萌以遂我后宴喜令闻不坠【翼翼一章二十六句】
既宴既喜翕是万邦礼仪卒度物有其容晣晣庭燎喤喤鼓钟笙磬咏德万舞象功八音克谐俗易化从其和如乐庶品时邕【既宴一章十二句】
时邕份份六合同尘往我祖宣威静殊隣首定荆楚遂平燕秦亹亹文皇迈德流仁爰造草昧应乾顺民灵瑞告符休徵响震天地弗违以和神人既戡庸蜀吴会是宾肃慎率职楛矢来陈韩濊进乐均协清钧西旅献?扶南效珍蛮裔重译玄齿文身我皇抚之景命维新【份份晋书作斌斌戡作禽均作宫　时邕一章二十六句】
愔愔嘉会有闻无声清酤既奠笾豆既馨礼充乐备箫韶九成恺乐饮酒酣而不盈率土欢豫邦国以宁王猷允塞万载无倾【嘉会一章十二句】
同前
正旦大会行礼诗【四首】　　　张华【下同】
於赫皇祖廸哲齐圣经纬大业基天之命克开洪绪诞笃天庆旁济彛伦仰齐七政
烈烈景皇克明克聪静封略定勲功成民立政仪刑万邦式固崇轨光绍前踪
允文烈考濬哲应期参德天地比功四时大亨以正庶绩咸熙肇启晋宇遂登皇基
明明我后玄德通神受终正位协应天人容民厚下育物流仁跻我王道辉光日新
王公上夀诗
称元庆奉夀觞后皇延遐祚安乐抚万方
食举东西厢乐诗【十一章】
明明在上丕显厥繇翼翼三夀蕃后惟休羣生渐德六合承流三正元辰朝庆鳞萃华夏奉职贡八荒觐殊类黻冕充广庭鸣玉盈朝位
济济朝位言观其光仪序既以时礼文焕以彰思皇享多祜嘉乐永无央
九宾在庭胪赞既通升瑞奠贽乃侯乃公穆穆天尊隆礼动容履端承元吉介福御万邦
朝享上下咸雍崇多仪繁礼容舞盛德歌九功扬芳烈播休踪
皇化洽洞幽明怀柔百神辑祥祯濳龙跃雕虎仁仪凤鸟届游麟枯蠧荣竭泉流菌芝茂枳棘柔和气应休徵弦协灵符彰帝期绥宇宙万国和昊天成命赉皇家赉皇家
世资圣哲三后在天启鸿烈启鸿烈隆王基率土讴吟欣戴于时恒文示象代气着期
泰始开元龙升在位四隩同风燮宁殊类五韪来备嘉生以遂凝庶绩臻太康申繁祉胤无疆本枝百世继绪不忘继绪不忘休有烈光永言配命惟晋之祥
圣明统世笃皇仁广大配天地顺动若陶钧玄化参自然至德通神明清风畅八极流泽被无垠
於皇时晋奕世齐圣惟天降嘏神只保定弘济区夏允集大命有命既集光帝猷大明重曜鉴六幽声教洋溢惠滂流惠滂流移风俗多士盈朝贤俊比屋敦世心斵雕反素朴反素朴怀庶方干戚舞阶庭疏狄悦遐荒扶南假重译肃慎袭衣裳云覆雨施德洽无疆旁作穆穆仁化翔
朝元日宾王庭承宸极当盛明衍和乐竭只诚仰嘉惠怀德馨游淳风泳淑清协亿兆同欢荣建皇极统天位运隂阳御六气殷羣生成性类王道浃治功成人伦序俗化清?明祀只三灵崇礼乐式仪刑
庆元吉宴三朝播金石咏泠箫奏九夏舞云韶迈德音流英声八紘一六合宁六合宁承圣明王泽洽道登隆绥函夏总华戎齐德教混殊风混殊风康万国崇夷简尚敦德弘王度远遐则
正旦大会行礼歌【十五章】　成公绥【下同】
穆穆天子光临万国多士盈朝莫匪俊德流化罔极王猷允塞嘉会置酒嘉宾充庭羽旄曜辰极钟鼓振泰清百辟朝三朝式式明仪刑济济锵锵金振玉声礼乐具宴嘉宾眉夀祚圣皇景福惟日新羣后戾止有来雍雍献酬纳贽崇此礼容丰羞万俎旨酒千锺嘉乐尽宴乐福禄咸攸同【羞一作肴】
乐哉天下安宁道化从风俗清箫韶作咏九成年丰穰世泰平至治哉乐无穷元首聪明股肱忠澍丰泽扬清风
嘉瑞出灵应彰麒麟见凤皇翔醴泉涌流中唐嘉禾生穗盈箱降繁祉祚圣皇承天位统万国受命应期授圣德四世重光宣开洪业景克昌文钦明德弥彰肇启晋邦流祚无疆
泰始建元凤皇龙兴龙兴伊何享作万乘奄有八荒化育黎蒸图书既焕金石有徵德光大道熙隆被四表格皇穹奕奕万嗣明明显融高朗令终保兹永祚与天比崇【既焕一作焕炳】
圣皇君四海顺人应天期三叶合重光泰始开洪基明曜参日月功化侔四时宇宙清且泰黎庶咸雍熙善哉雍熙【晋书无顺人】
惟天降命翼仁佑圣於穆三皇载德弥盛总齐琁玑光统七政百揆时序化若神圣四海同风兴至仁济民育物拟陶均拟陶均垂惠润皇皇羣贤峨峨英隽德化宣芬芳播来胤播来胤垂後昆清庙何穆穆皇极辟四门皇极辟四门万机无不综亹亹翼翼乐不及荒饥不遑食大礼既行乐无极
登崐崘上曾城乘飞龙升泰清冠日月佩五星扬虹蜺建篲旌披庆云?繁荣览八极游天庭顺天地和隂阳序四时曜三光张帝网正皇纲播仁风流惠康迈洪化振灵威怀万方纳九夷朝阊阖宴紫微
建五旗罗钟簴列四县奏韶武铿金石扬旌羽纵八佾巴渝舞咏雅颂和律吕于胥乐乐圣主
化荡荡清风泄总英雄御俊杰开宇宙扫四裔光缉熙仪圣哲超百代扬休烈流景祚显万世
皇皇显祖翼世佐时宁济六合受命应期神武鹰扬大化咸熙廓开皇衢用成帝基
光光景皇无竞惟烈匡时拯俗休功盖世宇宙既康九域有截天命降鉴启祚明哲
穆穆烈考克明克儁实天生德诞膺灵运肇建帝业开国有晋载德奕世垂庆洪胤
明明圣帝龙飞在天与灵合契通德幽玄仰化青云俯育重川受灵之祜於万斯年【渊书作川】
王公上夀酒歌
上夀酒乐未央大晋应天庆皇帝永无疆
冬至初岁小会歌　　　　　张华
日月不留四气回周节庆代序万国同休庶尹羣后奉夀升朝我有嘉礼式宴百僚繁肴绮错旨酒泉渟笙镛和奏磬管流声上隆其爱下尽其心宣其壅滞咏之德音乃宣乃训配享交泰永载仁风长抚无外【同一作咸夀一作爵】
宴会歌　　　　　　　　　张华
亹亹我皇配天垂光留精日昃经览无方听朝有暇延命衆臣冠盖云集罇俎星陈肴蒸多品八珍代变羽爵无算究乐极宴歌者流声舞者投袂动容有节丝竹并设宣畅四体繁手趣挚懽足发和酣不忘礼好乐无荒翼翼济济
中宫所歌　　　　　　　　张华
先王统大业玄化渐八维仪刑孚万邦内训隆壼闱皇英垂帝典大雅咏三妃执德宣隆教正位理厥机含章体柔顺帅礼蹈谦祗螽斯弘慈惠樛木逮幽微徽音穆清风高义邈不追遗荣参日月百世仰余晖【机一作司】
宗亲会歌　　　　　　　　张华
族燕明礼顺餟食序亲亲骨肉散不殊昆弟岂他人本枝笃同庆棠棣着先民於皇圣明后天覆弘且仁降礼崇亲戚旁施协族姻式宴尽酣娱饮御备羞珍和乐既宣洽上下同欢欣德教加四海敦睦被无垠
中宫诗【二首诗纪云张华中宫所歌体与此同】成公绥
殷汤令妃有莘之女仁教内修度义以处清谧後宫九嫔有序尹为媵臣遂作元辅【周诗逸轨作贤明诵】
天地不独立造化由隂阳乾坤垂覆载日月曜重光治国先家道立教起闺房二妃济有虞三母隆周王涂山兴大禹有莘佐成汤齐晋霸诸侯皆赖姬与姜关雎思贤妃此言安可忘【燕射乐歌诏公绥同华等作疑此亦中宫所歌今附】宋四箱乐歌
【宋书乐志曰王韶之造四箱乐歌五篇隋书乐志曰梁武帝云着晋宋史者皆言太元元嘉四年四箱金石大备今检乐府止有黄钟姑洗蕤宾太簇四格而已六律不具何谓四箱】
王韶之
肆夏乐歌【四章客入四箱振作於铄曲皇帝当阳四箱振作将将曲皇帝入变服四箱振作於铄将将二曲又黄钟太簇二箱作法章九功二曲古今乐録曰按周礼云王出入奏王夏宾出入奏肆夏肆夏本施之於宾帝王出入则不应奏肆夏也】
於铄我皇体仁包元齐明日月比量乾坤陶甄百工稽则黄轩訏谟定命辰告四蕃
将将蕃后翼翼羣僚盛服待晨明发来朝飨以八珍乐以九韶仰只天顔厥猷孔昭
法章既设初筵长舒济济列辟端委皇除饮和无盈威仪有余温恭在位敬终如初
九功既歌六代惟时被德在乐宣道以诗穆矣太和品物咸熙庆积自远告成在兹
大会行礼歌【二章姑洗箱作】
大哉皇宋长发其祥纂系在汉统源伊唐德之克明休有烈光配天作极辰居四方
皇矣我后圣德通灵有命自天诞受休祯龙飞紫极造我宋京光宅宇宙赫赫明明
王公上夀歌【三章黄钟箱作】
献夀爵庆圣皇灵祚穷二仪休明等三光
殿前登歌【别用金石】
明明大宋缉熙皇道则天垂化光定天保天保既定肆觐万方礼繁乐富穆穆皇皇
沔彼流水朝宗天池洋洋贡职抑抑威仪既习威仪亦嫺礼容一人有则作孚万邦
烝哉我皇固天诞圣履端惟始对越休庆如天斯久如日斯盛介兹景福永固骏命
食举乐【十章黄钟太簇二箱更作黄钟作晨曦体至和王道开元辰礼有容五曲太簇作五玉怀荒裔皇猷缉惟永初王道纯五曲】
晨曦载曜万物咸覩嘉庆三朝礼乐备举元正肇始典章晖明万方毕来贺华裔充皇庭多士盈九位俯仰观玉声恂恂俯仰载烂其辉鼓钟震天区礼容塞皇闱思乐穷休庆福履同所归
五玉既献三帛是荐尔公尔侯鸣玉华殿皇皇圣后隆礼南面元首纳嘉礼万邦同欢愿休哉君臣嘉燕建五旗列四县乐有文礼无倦融皇风穷一变
体至和感隂阳德无不柔繁休祥瑞徽璧应嘉锺舞灵凤跃濳龙景星见甘露坠木连理禾同穗玄化洽仁泽敷极祯瑞穷灵符
怀荒裔绥齐民荷天祜靡不宾靡不宾长世弘盛昭明有融繁嘉庆繁嘉庆熙帝载合气咸和苍生欣戴三灵协瑞惟新皇代
王道四达流仁布德穷理咏乾元垂训顺帝则灵化侔四时幽诚通玄默德泽被八紘乾宁轨万国
皇猷缉咸熙泰礼仪焕帝庭要荒服遐外被髪袭缨冕左袵回衿带天覆地载流泽汪濊声教布护德光大开元辰毕来王奉贡职朝后皇鸣珩佩观典章乐王度悦徽芳陶盛化游太康丕昭明永克昌
惟永初德丕显齐七政敷五典彛伦序洪化阐王泽流太平始树声教明皇纪和灵只恭明祀衍景祚膺嘉祉礼有容乐有仪金石陈干羽施迈武濩均咸池歌南风舞德称文武焕颂声兴
王道纯德弥淑宁八表康九服道礼让移风俗移风俗永克融歌盛美造成功咏徽烈邈无穷
齐四厢乐歌
【南齐书乐志曰元会大飨四厢乐齐微改革多仍宋旧辞其临轩乐亦奏肆夏於铄四章云】肆夏乐歌【四童】
於铄我皇体仁苞元齐明日月比量乾坤陶甄百王稽则黄轩訏谟定命辰告四蕃【右一曲客入四厢奏】
将将蕃后翼翼羣僚盛服待晨明发来朝飨以八珍乐以九韶仰祗天顔厥猷孔昭【右一曲皇帝当阳四箱奏皇帝入变服四箱并奏前二曲】
法章既设初筵长舒济济列辟端委皇除饮和无盈威仪有余温恭在位敬终如初
九功既歌六代惟时被德在乐宣道以诗穆矣太和品物咸熙庆积自远告成在兹【右二曲皇帝入变服黄钟太簇二厢奏】
大会行礼歌【二章】
大哉皇齐长发其祥祚隆姬夏道迈虞唐德之克明休有烈光配天作极辰居四方
皇矣我后圣德通灵有命自天诞授休祯龙飞紫极造我齐京光宅宇宙赫赫明明【右二曲姑洗厢奏】
上夀歌
献夀爵庆圣皇灵祚穷二仪休明等三光【右一曲黄钟箱奏】
殿前登歌【三章】
明明齐国缉熙皇道则天垂化光定天保天保既定肆觐万方礼繁乐富穆穆皇皇
沔彼流水朝宗天池洋洋贡职抑抑威仪既习威仪亦嫺礼容一人有则作孚万邦
烝哉我皇寔灵诞圣履端惟始对越休庆如天斯崇如日斯盛介兹景福永固洪命【右三曲别用金石太乐令跪奏】
食举歌【十章】
晨仪载焕万物咸覩嘉庆三朝礼乐备举元正肇始典章徽明万方来贺华夷充庭多士盈九德俯仰观玉声恂恂俯仰载烂其晖钟鼓震天区礼容塞皇闱思乐穷休庆福履同所归
五玉既献三帛是荐尔公尔侯鸣玉华殿皇皇圣后降礼南面元首纳嘉礼万邦同钦愿休哉休哉君臣熙宴建五旗列四县乐有文礼无勌融皇风穷一变
礼至和感隂阳德无不柔繁休祥瑞徽璧应嘉锺儛云凤跃濳龙景星见甘露坠木连理禾同穗玄化洽仁泽敷极祯瑞穷灵符
怀荒远绥齐民荷天佑靡不宾靡不宾长世盛昭明有融繁嘉庆繁嘉庆熙帝载含气感和苍生欣戴三灵协瑞惟新皇代
王道四达流仁布德穷理咏乾元垂训从帝则灵化侔四时幽诚通玄默德泽被八紘礼章轨万国
皇猷缉咸熙泰礼仪焕帝庭要荒服遐外被髪袭缨冕左袵回衿带天覆地载泽流汪濊声教布濩德光大开元辰毕来王奉贡职朝后皇鸣珩佩观典章乐王庆悦徽芳陶盛化游太康惟昭明永克昌
惟建元德丕显齐七政敷五典彛伦序洪化阐王泽流太平始树灵只恭明祀衍景祚膺嘉祉
礼有容乐有仪金石陈干羽施迈武濩均咸池歌南风德永称文明焕颂声兴
王道纯德弥淑宁八表康九服导礼让移风俗移风俗永克融歌盛美告成功咏休烈邈无穷【右黄锺先奏晨仪篇太簇奏五玉篇余八篇二厢更奏之】
古乐苑卷六

[book_title]卷七
钦定四库全书
古乐苑卷七
明　梅鼎祚　编
燕射歌辞【二梁　北齐　北周　隋】
梁三朝雅乐歌
俊雅【三曲四言衆官出入奏隋书乐志曰宋元徽三年仪注奏肃咸乐齐及梁初亦同至是改为俊雅取礼记王制云司徒选士之秀者升之学曰俊士也二郊太庙明堂三朝同
用焉】　　　　　　　　　　沈约【下同】
设官分职髦俊攸俟髦俊伊何贵德尚齿唐乂咸事周宁多士区区卫国犹赖君子汉之得人帝猷乃理开我八袭辟我九重珩佩流响缨绂有容衮衣前迈列辟云从义兼东序事美西雍分阶等肃异列齐恭重列北上分庭异陛百司扬职九宾相礼齐宋舅甥鲁卫兄弟思皇蔼蔼羣龙济济我有嘉宾实惟恺悌胤雅【一曲四言皇太子出入奏隋书乐志曰胤雅取诗君子万年永锡祚胤也三朝用之】
皇昔殷代哲王迭有降及周成惟器是守上天乃眷大梁既受灼灼重明仰承元首体乾作贰命服斯九置保置师居前居後前星比耀克隆万夀
寅雅【一曲三言王公出入奏隋书乐志曰寅雅取尚书周官云贰公弘化寅亮天地也三朝用之】
礼莫违乐具举延藩辟朝帝所执桓蒲列齐莒垂衮毳纷容与升有仪降有序齐簪绂忘笑语始矜严终酣醑介雅【三曲五言上夀酒奏隋书乐志曰介雅取诗大雅云君子万年介尔景福也三朝用之】
百福四象初万夀三元始拜献惟衮职同心协卿士北极永无穷南山何足拟
夀随百礼洽庆与三朝升惟皇集繁祉景福互相仍申锡永无遗穰简必来应
百味既含馨六饮莫能尚玉罍信湛湛金巵颇揺漾敬举发天和祥祉流嘉贶
需雅【八曲七言食举奏隋书乐志曰需雅取易象曰云上於天需君子以饮食宴乐也三朝用之】
实体平心待和味庶羞百品多为贵或鼎或鼒宣九沸楚桂胡盐芼芳卉加笾列俎雕且蔚
五味九变兼六和令芳甘旨庶且多三危之露九期禾圆按方丈粲星罗皇举斯乐同山河
九州上腴非一族玄芝碧树夀华木终朝采之不盈掬用拂腥羶和九谷既甘且饫致遐福
人欲所大味为先兴和尽敬咸在旃碧鳞朱尾献嘉鲜红毛緑翼坠轻翾臣拜稽首万斯年
击钟以俟惟大国况乃御天流至德侑食斯举扬盛则其礼不諐仪不忒风猷所被深且塞
膳夫奉职献芳滋不麛不夭咸以时调甘适苦别渑淄其德不爽受福厘於焉逸豫永无期
备味斯飨惟至圣咸降人神礼为盛或风或雅流歌咏负鼎言归启殷命悠悠四海同兹庆
道我六穗罗八珍洪鼎自爨匪劳薪荆包海物必来陈滑甘?瀡味和神以斯至德被无垠
雍雅【三曲四言撤馔奏隋书乐志曰雍雅取礼记仲尼燕居云大飨客出以雍撤也三朝用之】
明明在上其仪有序终事靡諐收鉶撤俎乃升乃降和乐备举天德莫违人谋是与敬行礼达兹焉讌语我餕惟阜我肴孔庶嘉味既充食旨斯饫属厌无爽冲和在御击壤齐欢怀生等豫烝庶乃粒实由仁恕百司警列皇在在陛既饫且醑卒食成礼其容穆穆其仪济济凡百庶僚莫不恺悌奄有万国抑由天启
同前【说见梁雅乐歌注】
俊雅【三曲】　　　　　　　　萧子云【下同】
惟王建国辨方正位於赫有梁向明而治知人则哲聪明文思思皇多士俊乂咸事弗惟其官惟人乃备训廸庶工位以德序恭已而治垂旒当宁或以言扬或以事举春朝秋觐圭币惟旅翼翼酆郇峨峨齐楚客入金奏宾至县兴威仪有则是降是升百辟卿士元首是承左右秩秩终敬且矜彛伦攸序王猷以凝
胤雅【一曲】
天下为家大梁受命眷求一德惟烈无竞仪刑哲王元良诞庆灼灼明两作离承圣英
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:32:43-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷一,卷二,卷三,卷四,卷五,卷六,卷七,卷八,卷九,温飞卿诗集笺注全文在线阅读,温飞卿诗集笺注全文在线下载,大玄古籍书库">
<meta name="description" content="唐诗别集笺注本。明曾益原注,清顾予咸补注,顾嗣立重校。有秀野草堂本、《四部备要》本,上海古籍出版社1980年重新排印出版。据顾嗣立所撰《后记》可知,其父顾予咸任山阴县令时,邑人曾益注《温庭筠诗》四卷,曰《八叉集》。予咸谓其用心良苦,刻印刊出,流传一时。予咸致仕归里后,翻阅曾注,发现多有阙佚穿凿之处,便“重为笺注,广搜博考,援笔记纂。凡夫割剥支离、舛错附会之说,辄复随手删削,未毕事,而先考功殁世”(《后记》)。当时嗣立只五岁,二十馀年后完成父亲未竟之业,在原有基础上增广内容,纠正讹误,依宋刻本《金荃集》分为">
<title>温飞卿诗集笺注_温庭筠_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">温飞卿诗集笺注</span> <br/>
          作者： <span class="inputVal" id="bkauthor">温庭筠</span> <br/>
          朝代： <span class="inputVal" id="bkdate">唐代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">诗词戏曲,诗集,完结</span> <br/>
          字数： <span class="inputVal" id="bknum">[book_length]103712</span> <br/>
          说明： <span class="inputVal" id="bkdec">唐诗别集笺注本。明曾益原注,清顾予咸补注,顾嗣立重校。有秀野草堂本、《四部备要》本,上海古籍出版社1980年重新排印出版。据顾嗣立所撰《后记》可知,其父顾予咸任山阴县令时,邑人曾益注《温庭筠诗》四卷,曰《八叉集》。予咸谓其用心良苦,刻印刊出,流传一时。予咸致仕归里后,翻阅曾注,发现多有阙佚穿凿之处,便“重为笺注,广搜博考,援笔记纂。凡夫割剥支离、舛错附会之说,辄复随手删削,未毕事,而先考功殁世”(《后记》)。当时嗣立只五岁,二十馀年后完成父亲未竟之业,在原有基础上增广内容,纠正讹误,依宋刻本《金荃集》分为《诗集》七卷,《别集》一卷,又从《文苑英华》等书中辑出温庭筠诗集中未收之佚诗定为《集外诗》,并加续注,改名为《温飞卿诗集》。成书于康熙三十六年(1697)。此编考据较为详核,注释简明,然在校勘、注释中尚有不足之处。上海古籍本据顾嗣立秀野草堂本进行校点,并用明毛晋刻本和《全唐诗》复校,择要做出校记。又辑录温庭筠的词和文,作为附录补印于书后,将原刻本中的《旧唐书》本传、诸家诗评和后记移于书后,亦作为附录。</span> <br/>
          封面： <span class="inputVal" id="bkimg">Z_20579.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]温飞卿诗集笺注
[book_author]温庭筠
[book_date]唐代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]诗词戏曲,诗集,完结
[book_length]103712
[book_dec]唐诗别集笺注本。明曾益原注,清顾予咸补注,顾嗣立重校。有秀野草堂本、《四部备要》本,上海古籍出版社1980年重新排印出版。据顾嗣立所撰《后记》可知,其父顾予咸任山阴县令时,邑人曾益注《温庭筠诗》四卷,曰《八叉集》。予咸谓其用心良苦,刻印刊出,流传一时。予咸致仕归里后,翻阅曾注,发现多有阙佚穿凿之处,便“重为笺注,广搜博考,援笔记纂。凡夫割剥支离、舛错附会之说,辄复随手删削,未毕事,而先考功殁世”(《后记》)。当时嗣立只五岁,二十馀年后完成父亲未竟之业,在原有基础上增广内容,纠正讹误,依宋刻本《金荃集》分为《诗集》七卷,《别集》一卷,又从《文苑英华》等书中辑出温庭筠诗集中未收之佚诗定为《集外诗》,并加续注,改名为《温飞卿诗集》。成书于康熙三十六年(1697)。此编考据较为详核,注释简明,然在校勘、注释中尚有不足之处。上海古籍本据顾嗣立秀野草堂本进行校点,并用明毛晋刻本和《全唐诗》复校,择要做出校记。又辑录温庭筠的词和文,作为附录补印于书后,将原刻本中的《旧唐书》本传、诸家诗评和后记移于书后,亦作为附录。
[book_img]Z_20579.jpg


[book_title]提要
钦定四库全书　　　　　集部二
温飞卿诗集笺注　　　　别集类一【唐】
提要
【臣】等谨案温飞卿诗集笺注九卷明曾益撰
国朝顾予咸补缉其子嗣立又重订之凡注中不署名者益原注署补字者予咸注署嗣立案者则所续注也益字予谦山隂人其书成於天啓中予咸字小阮长洲人顺治丁亥进士官至吏部考工司员外郎嗣立字侠君康熙壬辰进士由庶吉士改补中书舍人曾注?譌颇多如汉皇迎春词乃咏汉成帝时事而以汉皇为高祖邯郸郭公词为北齐乐府旧题郭公者傀儡戏也旧本讹词为祠遂引东京郭子仪祠以附会祠字之讹嗣立悉为是正考据颇为详核然多引白居易李贺李商隐诗为注虽李善注洛神赋远游履字引繁钦定情诗为证古人本有此例然必谓夜宴謡裂管字用白居易翕然声作如管裂句晓仙謡下视九州字用贺遥望齐州九点烟句生禖屏风歌银鸭字用商隐睡鸭香鑪换夕薰句似乎不然是亦一短也唐艺文志载庭筠握兰集三卷金荃集十卷诗集五卷汉南真稿十卷宋志亦同陈振孙书録解题作飞卿集七卷又陆游渭南集有温庭筠集跋称其父所藏旧本以华清宫诗为首中有早行诗後得蜀本则早行诗已佚文献通考则云温庭筠金荃集七卷别集一卷是宋刻已非一本矣曾本合为四卷名曰八义集以作赋之事名其诗颇为杜撰嗣立此注称从所见宋刻分诗集七卷别集一卷以还其旧疑即通考所载之本又称采文苑英华万首絶句所録为集外诗一卷较曾本差为完备然总之非唐本之旧也乾隆四十六年六月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷一
钦定四库全书
温飞卿诗集笺注卷一　　　明　曾益　撰
长洲顾【予咸　嗣立】补
鸡鸣埭歌【一作曲补李延寿南史齐武帝车驾数幸琅邪城宫人常从早发至湖北埭鸡始鸣故呼为鸡鸣埭金陵志鸡鸣埭在青溪西南湖沟之上齐武帝早游锺山射雉至此始闻鸡鸣许慎说文壅水为堰曰埭】
南朝天子射雉时【嗣立案南史齐武帝永明六年五月左卫殿中将军邯郸超表陈射雉书奏赐死九月壬寅於琅邪城讲武习水步军九年九月戊辰幸琅邪城讲武观者倾都普颁酒肉】银河耿耿星参差【白帖天河谓之银汉亦曰银河】铜壶漏断梦初觉【张衡浑天仪制以铜为器实以清水下各开孔以玉虯吐漏水入两壶嗣立案南齐书武帝数游幸苑囿载宫人从後车宫内?隐不闻端门鼓漏声置钟於景阳楼上宫人闻钟声早起装饰至今此钟唯应五鼔及三鼔也】宝马尘高人未知【史记李斯传中廏之宝马臣得赐之补徐陵移齐文庸蜀宝马弥山不穷】鱼跃莲东荡宫沼【吴曾漫录乐府江南词鱼戏莲叶东鱼戏莲叶西鱼戏莲叶南鱼戏莲叶北】蒙蒙御柳悬栖鸟红妆万户镜中春【补费昶行路难至尊离宫百余处千门万户不知曙】碧树一声天下晓【班固西都赋珊瑚碧树周阿而生嗣立案淮南子桃都山有大树名曰蟠桃枝相去三千里山上冇天鸡日初出照此木天鸡即鸣天下鸡随皆应之】盘踞势穷三百年【张渤吴录诸葛亮谓大帝曰锺山龙蟠石头虎踞补隋薛道衡传郭璞云江表偏王三百年还与中国合庾信哀江南赋将非江表王气终於三百年乎】朱方杀气成愁烟【补吴地记吴改朱方曰丹徒江淹赋爰契濶於朱方晋天文志条条片片杀气也】彗星拂地浪连海【补淮南子鲸鱼死而彗星出尔雅彗星为欃?注亦谓之孛言其形孛孛然如埽帚】战鼔渡江尘涨天【嗣立案南史陈後主荒於酒色不恤政事隋文帝大作战船使投柹於江曰若彼能改吾又何求及纳萧萧岩隋文愈忿以晋王广为元帅督八十总管进讨补家语子贡曰两垒相望尘埃相接庾信赋尘埃涨天】绣龙画雉填宫井【礼记天子龙卷刘熙释名衮卷也画卷龙於衣也又王后之上服曰褘衣画翬雉之文於衣也补南史隋军克台城贵妃与後主俱入井隋军出之晋王广命斩於青溪中南畿志景阳井在台城内陈後主与张丽华孔贵嫔投其中以避隋兵旧传阑有石脉以帛拭之作臙脂痕名臙脂井一名辱井在法华寺】野火风驱烧九鼎【嗣立案南史大皇佛寺起七层墖未毕火从中起飞至石头死者甚衆左传成王迁九鼎於洛邑】殿巢江燕砌生蒿【广雅砌戺也诗呦呦鹿鸣食野之蒿注菣也即青蒿】十二金人霜炯炯【司马迁史记始皇收天下兵聚之咸阳销以为钟鐻金人十二重各千石置宫廷中】芊绵平绿台城基【南畿志台城在锺山侧补容斋随笔晋宋後谓朝廷禁省为台故称禁城为台城】暖色春空【一作容】荒古陂宁知玉树後庭曲【嗣立案陈书後主贵妃游宴使诸贵人女学士与狎客共赋新诗互相赠答采其尤艳丽者以为曲调被以新声选宫女冇容色者以千百数令习而歌之其曲有玉树後庭花临春乐等大抵皆美张贵妃孔贵嫔之容色也旧唐志玉树後庭花太蔟商曲也陈後主所作其曲云妖妃脸似花含露玉树流光照後庭】留待野棠如雪枝【崔豹古今注棠梨合欢也】
织锦词
丁东细漏侵琼【一作瑶】瑟影转高梧月初出【梁简文帝诗避暑高梧侧轻风时入襟诗月出皎兮补公孙乘月赋猗嗟明月当心而出】簇簌金梭万缕红【秘阁闲话蔡州蔡氏七夕祷天得金梭详卷三】鸳鸯艳锦初成匹【刘孝威诗蒲萄始欲罢鸳鸯犹未成嗣立案葛洪西京杂记霍光妻遗淳于衍蒲萄锦二十四匹散花绫二十五匹绫出钜鹿陈宝光家宝光妻传其法霍显召入其第使作之机用一百二十镊六十日成一匹】锦中百结皆同心【梁武帝诗腰间双绮带梦为同心结】橤乱云盘相间?【陆翽邺中记锦有大茱萸小茱萸蒲萄文锦桃核文锦补杜甫白丝行万艹千花动凝碧王子年拾遗记嶿支国有列堞锦文似云霞覆於日月如城雉楼堞也】此意欲传传不得玫瑰作柱朱弦琴【补司马相如子虚赋其石则赤玉玫瑰晋灼曰玫瑰火齐珠也嗣立案才调集徐注沈约诗宝瑟玫瑰柱尚书大传大琴朱弦】为君裁破合欢被【古诗文彩双鸳鸯裁为合欢被】星斗迢迢【一作寥寥】共千里【补古诗迢迢牵牛星皎皎河汉女谢庄月赋隔千里兮共明月】象齿【一作尺】熏鑪未觉秋【补左传象有齿以焚其身西京杂记天子以象牙为火笼谢惠连雪赋燎熏鑪兮炳明烛江淹别赋共金鑪之夕香】碧池中【才调集作已】有新莲子【补庾信诗?红莲子艳细锦凤皇花】
夜宴謡
长钗坠发双蜻蜓碧尽山斜开画屏虯须【一作?】公子五侯客【魏志崔琰虯须对客直视荀悦汉纪谷永与齐人楼护俱为五侯上客】一饮千锺如建瓴【补孔丛子平原君与子高饮强子高酒曰昔有遗辞尧舜千锺孔子百壶子路嗑嗑尚饮百榼古之贤无不能饮者也吾子何辞焉汉书高帝纪下兵於诸侯譬犹高屋之上建瓴水也】鸾咽奼【一作妖】唱员无节【说文鸾赤文五彩鸣中五音补张率长相思歌儿流唱声欲清舞女趁节体自轻】眉敛湘烟袖回雪【海录碎事唐明皇命画工画十眉图一曰涵烟眉补张衡舞赋裾似飞燕袖如回雪】清夜恩情四座同莫令沟水东西别【补卓文君白头吟今日斗酒会明旦沟水头蹀躞御沟上沟水东西流】亭亭蜡泪香珠残【郭茂倩乐府诗集作贱庾信对烛赋铜荷承蜡泪铁铗染浮烟】暗露晓【乐府诗集作小】风罗幕寒【见卷二】飘飘【一作颻】戟带俨相次二十四枝龙画竿【典略天子戟二十有四详卷二】裂管萦弦共?曲【补白居易诗翕然声作疑管裂隋炀帝诗清歌宛转?弦促】芳尊细浪倾春醁【补盛弘之荆州记渌水出豫章康乐县其间乌程乡有酒官取水为酒酒极甘美与湘东酃湖酒年常献之世称酃渌酒酃渌醽醁同】高楼客散杏花多【补曹植诗明月照高楼流光正裵回崔寔四民月令引农语二月昏参星夕杏花盛桑叶白】脉脉新蟾如瞪目【补张衡灵宪姮娥奔月是为蟾蜍刘孝绰诗攒柯半玉蟾王延夀鲁灵光殿赋齐首目以瞪盻埤苍瞪盻视也】
莲浦謡
鸣桡轧轧谿溶溶【杜甫诗鸣桡总发时】废绿平烟吴苑东【吴苑注详下】水清莲媚两相向镜里见愁愁更红【补梁昭明太子采莲曲桂檝兰桡浮碧水江花玉面两相似】白马金鞭【一作鞍】大堤上【补隋炀帝诗白马金贝装横行辽水傍陈沈炯诗陈王装脑勒晋后铸金鞭襄阳乐歌朝发襄阳城莫至大堤宿大堤诸女儿花艳惊郎目】西江日夕多风浪【补梁简文帝曲采莲渡头拟黄河郎今欲渡畏风波费昶采菱曲日斜天欲莫风生浪未息】荷心有露似骊珠【薛道衡诗荷心宜露泫庾信诗秋露似珠员庄子千金之珠必在九重之渊骊龙颔下能得珠者必遭其睡也】不是真员亦揺荡【补白居易诗荷露虽圆岂是珠】
郭处士击瓯歌【补段安节乐府杂录唐武宗朝郭道源善击瓯率以邢瓯越瓯十二只旋加减水其中以箸击之】
佶栗金虯石潭古【说文虯龙子无角玉篇虯无角龙也俗作虬】勺陂潋灎幽修语【嗣立案徐注汉地里志渒水至寿入芍陂木华海赋浟湙潋灎李善曰潋灎相连之貌】湘君宝马上神云【刘向列女传舜陟方死於苍梧二妃死於江湘之间俗谓之相君嗣立案屈原楚词湘夫人朝驰余马兮江皋又灵之来兮如云】碎佩丛铃满烟雨【嗣立案诗杂佩以赠之传佩玉上有葱珩下有双璜冲牙蠙珠以纳其间楚辞湘君捐余玦兮江中遗余佩兮澧浦诗和铃央央传和在轼前铃在旗上】吾闻三十【一本无三十字】六宫花离离【李贺诗三十六宫土花碧】輭风吹春星斗稀【补魏武帝乐府月明星稀乌鹊南飞】玉晨冷【一作吟】磬破昏梦【上清紫晨君经上皇先生紫晨君盖二仪之胤玉晨之精】天露未乾香着衣【徐注列星图天乳一星在氐北主甘露占明润则甘露降】兰钗委坠垂云髪【後汉梁冀传冀妻孙寿造倭堕髻补古今注堕马髻今无复作者倭堕髻一云堕马之余形也古乐府头上倭堕髻司马相如赋云髪丰艳】小响丁当逐回雪【曹植洛神赋飘颻兮若流风之回雪】晴碧烟滋重疉山【补江淹诗闺艹含碧滋宋玉高唐赋重疉增益】罗屏半掩桃花月太平天子驻云车【补汉武故事帝乘小车画云其上王建宫词太平天子朝元日五色云车驾六龙】龙鑪勃郁双蟠拏【补梁沈约和刘绘博山香鑪诗蛟螭盘其下骧首盼曾穹】宫中近臣抱扇立【杜甫诗云移雉尾开宫扇】侍女低鬟落翠花【杜甫诗户外昭容紫袖垂】乱珠触续正跳荡【补白居易琵琶行嘈嘈切切错杂弹大珠小珠落玉盘】倾头不觉金乌斜【补张衡灵宪日阳精之宗积而成乌乌有三趾唐太宗诗红轮不暂驻乌飞岂复停】我亦为君长叹【一作太】息缄情远寄愁无色莫沾香梦绿杨丝千里春风正无力【嗣立案北魏乐府杨白花春风一夜入闺闼杨花飘荡落南家含情出户脚无力拾得杨花泪沾臆】
遐水謡
天兵九月渡遐水马蹋沙鸣雁声【一作惊雁】起【边地图鸣沙在沙州沙角山沙如乾糖人马过此则沙鸣有声闻数里外或随人足而堕经宿复还山上即禹贡所称流沙】杀气空高万里情塞寒如箭伤【一作双】眸子狼烟堡上霜漫漫【段成式酉阳杂俎狼粪烟直上烽火用之】枯叶飘【一作号】风天地乾犀带鼠裘无暖色【官制中书舍人犀带佩鱼补杜甫诗?客貂鼠裘】清光炯冷黄金鞍【补沈约白马篇白马紫金鞍停镳过上兰】虏尘如雾罩【一作昏】亭障【嗣立案秦始皇纪筑亭障以逐戎人匈奴传筑城障列亭顾胤云障山中小城亭候望所居也庾信诗萧条亭障远凄惨风尘多】陇首年年汉飞将【柳恽诗亭皋木叶下陇首秋云飞汉书李广为右北平太守匈奴号曰汉之飞将军】麟阁无名期未归【汉书甘露三年单于入朝上思股肱之美乃图画大将军霍光等十一人於麒麟阁张晏曰武帝获麒麟时作此阁】楼中思妇徒相望【沈约诗高楼切思妇西园游上才】
晓僊謡
玉妃唤月归海宫【灵宝赤书经元始登命太真案笔玉妃拂筵铸金为简刻书玉篇徐坚初学记引史记蓬莱方丈瀛洲此三神山诸僊及不死药在焉黄金白银为宫阙未至望之如云及到三山反居水下欲到则风引船而去终莫能至者】月色澹白?春空银河欲转星靥靥碧浪疉山埋早红宫花有露如新泪【补刘子春花含日似笑秋露泫叶如泣曹植浮萍篇悲风来入怀泪落如垂露】小苑丛丛【乐府诗集作茸茸】入寒翠绮阁空传唱漏声【补枚乘杂诗交疏结绮窗阿阁三重阶李贺诗几回天上葬神僊漏声相将无断絶】网轩未辨凌云字【沈约咏月诗网轩映珠缀应门照绿苔刘义庆世说新语荀羡登北固山望海云虽未覩三山便自使人有凌云意】遥遥珠帐连湘烟【汉武故事以琉璃珠玉明月夜光错杂天下珍宝为甲帐详卷八】鹤扇【一作羽】如霜金骨僊【陆机羽扇赋昔楚襄王会於章台之上大夫宋玉唐勒侍皆操白鹤之羽以为扇诸侯掩麈尾而笑谢惠连白羽扇赞凉斋清风素同冰雪东方朔十洲记东海之西岸冇扶桑人食其椹体骨皆作金色高飞翔空】碧箫曲尽彩霞动【补鲍昭升天行凤台无还驾箫管有遗声江淹僊阳亭诗下视雄虹照俯看彩霞明】下视九州皆悄然【补李贺诗遥望齐州九点烟一泓海水杯中泻】秦王女骑红尾凤【列女传萧史者秦缪公时人也善吹箫缪公有女弄玉好之公遂以妻焉遂教弄玉作凤鸣居数十年吹似凤声凤皇来止其屋为作凤台夫妇止其上不下数年一旦皆随凤皇飞去江淹诗画作秦王女乘鸾向烟雾】乘【一作半】空回首晨鸡弄【补太玄经雌鸡晨鸣雄鸡宛头】雾【一作露】盖狂尘亿兆【一作万】家【筭法十万为亿十亿为兆】世人犹作牵情梦
锦城曲【补元和郡国志锦城在成都县南十里故锦官城也益州记锦城在益州南筰桥东流江南岸昔蜀时故锦官也今号锦城城墉犹在郦道元水经注夷里道西故锦官也言锦工织锦则濯之江流而锦至鲜明濯以它江则锦色弱矣】
蜀山攒黛留晴雪【字义独立水中曰蜀画品巉嵯窳窆巴蜀之山也三峡记峨嵋积雪经时不散】簝笋蕨牙萦九折【补左思蜀都赋驰九折之阪水经注崃山邛崃山也在汉嘉严道县一曰新道山南有九折阪夏则凝冰冬则毒寒王子阳按辔处也】江风吹巧翦霞绡花上千枝杜鹃血【补埤雅杜鹃一名子规苦啼啼血不止一名怨鸟夜啼达旦血渍艹木凡始鸣皆北向啼苦则倒悬於树血流不止刘敬叔异苑杜鹃始阳相催则鸣先鸣者吐血死】杜鹃飞入岩下丛夜叫思归山月中【补零陵地志思归其音似不如归去】巴水漾情情不尽【补水经注巴汉世郡治江州巴水北北府城是也三巴记阆白二水东南流曲折三回如巴字】文君织得春机红【司马相如传相如与临邛令相善临邛富人卓王孙有女文君新寡好音相如以琴心挑之夜奔相如蜀都赋百室离房机杼相和贝锦斐成濯色江波】怨魄未归芳草死【补蜀记昔有人姓杜名宇王蜀号曰望帝宇死俗说云宇化为子规子规乌名也蜀人闻子规鸣皆曰望帝也成都记望帝死其魄化为鸟名曰杜鹃亦曰子规蜀都赋鸟生杜宇之魄屈原离骚恐鹈鴂之先鸣兮使夫百艹为之不芳王逸注言我恐鹈鴂以春分鸣使百艹华英摧落芬芳不成也】江头学种相思子【左思吴都赋相思之树嗣立案徐注王维诗红豆生南国春来发几枝赠君多采撷此物最相思即此也】树成寄与望乡人【益州记升僊亭夹路有二台一名望乡台在华阳县北九里成都记望乡台隋蜀王秀所筑】白帝荒城【一作城荒】五千里【嗣立案全蜀总志白帝城在夔州府治东五里元和郡国志公孙述至鱼复有白龙出井中因号鱼复为白帝城水经注白帝山城周回二百八十步北缘马岭接赤岬山其间平处南北相去八十五丈东西十七丈又东傍东瀼谿即以为隍西南临大江闚之眩目惟马岭小差委迤犹斩为路羊肠数四然後得上蜀都赋经途所亘五千余里】
生禖屏风歌【补礼记月令仲春之月玄鸟至至之日以太牢祀於高禖天子亲往后妃帅九嫔御乃礼天子所御带以弓韣授以弓矢于高禖之前郑玄曰高辛氏之世玄鸟遗卵娀简吞之而生契後王以为媒宫嘉祥而立其祠焉变媒言禖神之也嗣立案汉书东方朔传有封泰山责和氏璧及皇太子生禖屏风殿上柏柱平乐观赋猎八言七言上下枚皋传武帝春秋二十九乃得皇子羣臣喜故皋与东方朔作皇太子生赋及立皇子禖祝受诏所为皆不从故事重皇子也後汉书注晋元康中高禖坛上石被诏问出何经典朝士莫知博士束晳答曰汉武帝晩得太子始为立高禖之祠高禖者人之先也故立石为主祀以太牢】
玉墀暗接昆仑井【汉武帝落叶哀蝉曲玉墀兮尘生桑钦水经昆仑墟在西北去嵩高五万里地之中也其高万一千里吕氏春秋昆仑之井】井上无人金索冷【补戴延之西征记太极殿上冇金井阑金博山金辘轳蛟龙负山於井上李正封诗宵润玉堂帘露寒金井索】画壁隂森九子堂【汉书成帝纪元帝在太子宫生甲观画堂为世适皇孙应劭曰甲观在太子宫甲地画堂画九子母】阶前碎月铺花影绣屏银鸭香蓊蒙【汉羊胜屏风赋重葩累绣沓壁连璋补李贺诗深帏金鸭冷李商隐诗睡鸭香炉换夕熏】天上梦归花绕丛【补汉书薄姬曰昨夜梦苍龙据妾胸上曰此贵徵也吾为汝成之遂幸有身生文帝】宜男漫作後庭艹【风土记宜男艹一名鹿葱宜怀妊妇人佩之必生男补庾信伤心赋风无少女艹不宜男】不似樱桃千子红
嘲春风
春风何处好别殿饶芳艹苒嫋转鸾旗【诗其旗茷茷鸾声哕哕】萎蕤吹雉葆【补张衡东京赋羽盖威蕤】扬芳历九门【礼记注天子九门路门应门雉门库门皋门城门近郊门远郊门关门也】澹荡入兰荪【鲍昭白紵歌春风澹荡侠思多沈约和谢宣城诗昔贤侔时雨今守馥兰荪注荪香艹名也】争奈白团扇时时偷主恩【嗣立案班倢伃怨歌行新裂齐纨素皎洁如霜雪裁为合欢扇团团似明月出入君怀袖动揺微风发常恐秋节至凉风夺炎热弃捐箧笥中恩情中道絶】
舞衣曲
藕肠纤缕抽轻春【束晳补亡诗艹以春抽】烟机漠漠娇蛾【一作娥】嚬【补谢朓诗生烟纷漠漠诗螓首蛾眉师古曰蛾眉形若蚕蛾眉也梁刘孝绰同武陵王看伎诗送态表颦蛾】金梭淅沥透空薄【金梭注见上】翦落交刀【一作鲛鮹】吹断云【补东宫旧事太子纳妃有龙头金缕交刀四】张家公子夜闻雨【补汉五行志成帝时童謡云燕燕尾涎涎张公子时相见谓富平侯张放也】夜向兰堂思楚舞【张衡南都赋揖让而升宴於兰堂史记戚夫人泣上曰为我楚舞吾为若楚歌】蝉衫麟带压愁香【梁简文帝诗衫薄拟蝉轻李贺诗玉刻麒麟腰带红】偷得鸎簧【乐府诗集作黄鸎】锁【乐府诗集作销】金缕【补刘孝威东飞伯劳歌琼筵玉笥金缕衣】管含兰气娇语悲【补洛神赋含辞未吐气若幽兰】胡槽雪腕鸳鸯丝【嗣立案张籍诗黄金扞拨紫檀槽晋乐府双行纒朱丝繋腕绳真如白雪凝李白诗蜀琴欲奏鸳鸯弦】芙容力弱应难定【嗣立案世说补江从简小时有文情作采荷调以刺何敬容曰欲持荷作柱荷弱不胜梁欲持荷作镜荷暗本无光】杨柳风多不自持【嗣立案梁元帝春别应令诗门前杨柳乱如丝直置佳人不自持沈约春思杨柳乱如丝绮罗不自持】回嚬笑语西窗客星斗寥寥波脉脉【古诗盈盈一水间脉脉不得语】不逐秦王卷象牀【嗣立案晋乐志成帝咸康七年用顾臻袁除高絙紫鹿跂行鼈食及秦王卷衣笮儿等乐吴兢乐府古题要解秦王卷衣曲言咸阳春景及宫阙之美秦王卷衣以赠所欢也战国策孟尝君出行国至楚献象牀注象齿为牀鲍昭白紵歌象牀瑶席镇犀渠】满楼明月梨花白【补刘孝绰于座应令咏梨花诗讵匹龙楼下素橤映华扉】
张静婉采莲曲【并序○曲一作歌】
静婉羊偘伎也其容絶世偘自为采莲二曲今乐府所存失其故意因歌以俟采诗者事具载梁史【补南史羊偘字祖忻泰山梁父人善音律自造采莲櫂歌二曲甚有新致姬妾列侍穷极奢靡有舞人张净琬腰围一尺六寸时人咸推能掌上舞净琬静婉同】
兰膏坠发红玉春【补宋玉招魂兰膏明烛华容备些注以兰香练膏也西京杂记赵飞燕与女弟昭仪竝色如红玉为当时第一皆专宠後宫】燕钗拖颈抛盘云【补郭子横洞冥记元鼎元年起昭灵阁有神女留一玉钗帝以赐赵倢伃元凤中宫人谋欲碎之视钗柙惟见白燕升天宫人因作玉燕钗诗鬒髪如云】城西杨柳向娇【一作桥】晚门前沟水波粼粼【补谢朓诗垂杨?御沟古今注长安御沟谓之杨沟植杨於其上诗杨之水白石粼粼】麒麟公子朝天客【注见上】珂【一作佩】马璫璫【才调集作堂堂】度春陌【补西京杂记长安盛饰鞍马竞加雕镂皆以南海白蜃为珂犹以不鸣为患或加以铃镊走则如撞钟磬】掌中无力舞衣轻【补飞燕外传成帝获飞燕身轻欲不胜风恐其飘翥帝为造水晶盘令宫人掌之而歌舞】翦断鲛鮹破春碧【张华博物志鲛人从水中出曾寄寓人家积日卖绡鲛人临去从主人索器泣而出珠满盘以与主人嗣立案任昉述异记鲛人即泉先也又名泉客南海出鲛绡纱泉先潜织一名龙纱其价百余金以为服入水不濡】抱月飘烟一尺腰【嗣立案许顗诗话舞人张静婉腰围一尺六寸能掌上舞唐人作杨柳枝词云认得羊家静婉腰】麝脐龙?【一作脑】怜娇饶【一作娆嗣立案埤雅广要麝似麞而小黑色好食柏叶啗蛇香在隂茎前皮内别有膜袋裹之每为人逐迫即投岩急自举爪剔出香投之就絷且死犹拱四足保脐麝香落处艹木皆焦黄酉阳杂俎龙脑香树出婆利国亦出波斯国树高八九丈大可六七围叶员而背白无花实香在木心中断其树劈取之膏於树端流出斫树作坎而承之】秋罗拂水碎光【古文动字补梁元帝荡妇秋思赋秋水文波秋云似罗】露重花多香不销鸂鷘交交【一作胶胶】塘水满【吴都赋鸂鷘鷛注水鸟也详卷六】绿萍金【才调集作芒如】粟莲茎短【补谢灵运诗绿苹初齐叶】一夜西风送雨来粉痕零落愁红浅【杜甫诗露冷莲房坠粉红】船头折藕丝暗牵【嗣立案梁简文帝櫂歌行叶乱由牵荇丝飘为折莲采莲荷丝傍皓腕菱角远牵衣】藕根莲子相留连【嗣立案乐府青阳歌曲下有竝根蕅上有同心莲】郎心似月月易【一作未】缺【谢灵运月赋昨三五兮既满今二八兮将缺】十五十六清光员【嗣立案鲍昭玩月诗三五二八时千里与君同沈约咏月诗洞房殊未晓清光信悠哉】
湘宫人歌
池塘芳意湿【杨师道春朝闲步诗池塘藉芳草】夜半东风起生绿画罗屏【西京杂记昭阳殿中设木画屏风文如蜘蛛丝缕】金壶贮春水【补殷夔刻漏法为器三重门皆径尺差立於方舆踟蹰之上为金龙口吐水转注入踟蹰经纬之中鲍昭诗金壶启夕沦注金壶之漏已启夕波】黄粉楚宫人【酉阳杂俎近代妆尚靥如射月曰黄星靥李贺诗入苑白泱泱宫人正靥黄】方飞【一作芳花】玉刻鳞娟娟照棊烛不语两含嚬【原注读曲歌明镫照空局悠然未有期】
黄昙子歌【补郭茂倩乐府诗集晋书五行志桓石民为荆州百姓忽歌黄昙子曲後石民死王忱为荆州之应黄昙子王忱字也案横吹曲李延年二十八解有黄覃子不知与此同否凡歌辞考之与事不合者但因其声而作歌尔】
参差绿蒲短揺艳云【一作春】塘满【补塘上行古词蒲生我池中绿叶何离离】红潋荡融融鸎翁鸂鷘暖萋芊小城【一作成】路马上修蛾嬾【曹植洛神赋修眉峨峨】罗衫褭回【一作向】风【补上声歌新衫绣两端迮着罗裙里行行动微尘罗裙随风转】点粉金鹂卵【补国语鸟翼鷇卵韦昭曰未乳曰卵】
觱篥歌【原注李相伎人吹○补乐府杂录觱篥者本龟兹国乐亦名悲栗以竹为管以芦为首其声悲栗有类於笳也嗣立案桂苑丛谈咸通中丞相李蔚自大梁移镇淮海浙右小校薛阳陶监押度支运米入城公喜其姓名有同曩日朱崖李相左右者遂令试询之果是旧人公甚喜留止别馆一日召阳陶游询其所闻及往日芦管之事薛因献朱崖李相陆畅元白所撰歌一轴公益喜之次出芦管於赏心亭奏之其管絶微每於一觱篥中常容三管声如天际自然而来情思寛闲公大嘉赏之赠诗有云虚心纤质雁衔余凤吹龙吟定不如刘煦旧唐书李蔚咸通中以京兆尹太常卿同平章事加中书侍郎罢相出为山南东道节度使宣武军节度观察等使转淮南节度副大使本集有献淮南李仆射五十韵诗可以参考】
蜡烟如纛新蟾满【韩翊诗日莫汉宫传蜡烛轻烟散入五侯家补古诗三五明月满四五蟾兎缺】门外沙平【一作平沙】艹牙短【补李肇国史补凡拜相礼絶班行府县载沙填路自私第至子城东街名曰沙堤】黑头丞相九天归【世说诸葛道明初过江左丞相谓曰明府当为黑头公】夜听飞琼吹朔管【汉武故事西王母命侍女许飞琼鼔震灵之簧】情远气调兰蕙熏【补宋玉神女赋吐芬芳其若兰】天香瑞彩含絪緼【补易天地絪緼万物化醇】皓然纤指都揭血日?碧霄无片云含商咀徵双幽咽【鲍昭白紵歌含商咀徵歌露曦】輭縠疎罗共萧屑【一作瑟补子虚赋杂纤罗垂雾縠拾遗记吴主赵夫人?髪以神胶续之乃织为罗縠累月而成裁之为幔内外视之飘飘如烟气轻动而房中自凉何逊诗长风正骚屑】不尽长员叠翠愁柳风吹破澄潭月鸣梭淅沥金丝橤恨语殷勤陇头水【补乐府陇头歌陇头流水鸣声幽咽遥望秦川肝肠断絶】汉将营前万里沙【地里志莱阳夹河而岸沙长二百余里名万里沙】更?一一霜鸿起【鲍昭诗霜高落塞鸿】十二楼前花正?【补汉郊祀志方士有言黄帝时为五城十二楼以候神人於执期应劭曰昆仑玄圃五城十二楼僊人之所常居】交枝簇蔕连璧【一作壁】门【王融游僊诗璧门凉月举】景阳宫女正愁絶【宫苑记齐武帝置钟景阳楼上令宫人闻钟声竝起妆饰详见上】莫使此声催断魂【补江淹恨赋一旦魂断】
照影曲
景阳妆罢琼窗?【注见上】欲照澄明香步嬾【孟浩然诗澄明爱水物补王子年拾遗记石崇筛沈水之香如尘末布致象牀上使所爱践之无迹即赐真珠百粒若有迹者则节其饮食令体轻弱梁元帝乌栖曲兰房椒阁夜方开那知步步香风逐】桥上衣多抱彩云【江淹诗日莫崦嵫合参差彩云重】金鲜【才调集作鳞】不动春塘满【沈约诗白水满春塘】黄印额山轻为尘【补梁简文帝诗同安鬟里拨异作额间黄庾信乐府眉心浓黛直点额角轻黄细安】翠鳞红穉俱含嚬桃花百媚如欲语【补古诗自有桃花容古乐府思我百媚娘李白诗荷花娇欲语愁杀荡舟人】曾为【一作谓】无双今两身【补古乐府纤纤作细步精妙世无双】
公无渡河【一作柫舞词嗣立案乐府古题要解公无渡河本箜篌引霍里子高晨起刺船见一白首狂夫披髪携壶乱流而渡其妻随止之不及遂溺死於是其妻援箜篌而鼔之作歌曰公无渡河公竟渡河堕河而死当奈公何声甚凄怆曲终亦投河而死子高还语其妻丽玉丽玉伤之乃引箜篌写其声闻者莫不堕泪饮泣丽玉以其声传邻女丽容名曰箜篌引】
黄河怒浪连天来【尔雅河出昆仑墟所渠并千七百一川色黄李白将进酒君不见黄河之水天上来】大响谹谹【一作肱肱】如殷雷【补扬子法言非雷非霆殷殷谹谹诗殷其雷】龙伯驱风不敢上【补列子龙伯之国河图玉版昆仑以北九万里龙伯国人长三十丈万八千岁】百川喷雪高崔嵬二十三【一作五】弦何太哀【嗣立案周礼乐器图雅瑟二十三弦颂瑟二十五弦吕氏春秋朱襄氏作五弦瑟以采隂气以定羣生瞽叟乃拌五弦为十五弦之瑟命之曰大章舜立乃益八弦为二十三弦之瑟高氏小史太昊作二十五弦箜篌汉书郊祀志泰帝使素女鼔五十弦瑟悲帝禁不止故破其瑟为二十五弦】请公莫渡立裵回【注见上】下有狂蛟锯为尾【补王建公无渡河蛟龙啮尸鱼食血】裂帆截櫂磨霜齿【补张正见公无渡河櫂折桃花水帆横竹箭流李白公无渡河有长鲸白齿若雪山】神椎凿石塞神潭【晋书祖约传约曰假有神椎必有神搥】白马?赤尘起【补吴都赋?翋善曰相随驱逐衆多貌】公乎跃马扬玉鞭【见卷二】灭没高蹄日千里【孙卿子骐骥一日千里】
太液池歌【嗣立案汉书作建章宫其北治大池渐台高二十余丈名曰泰液池中有蓬莱方丈瀛洲壶梁象海中神山龟鱼之属师古曰太液池者言其津润所及广也西京杂记太液池边皆是雕胡紫箨绿节之类菰之有米者长安谓为雕胡葭芦之未解叶者谓之紫箨菰之有首者谓之绿节其间鳬雏雁子布满充积又多紫龟绿鼈池边多平沙沙上鹈鹕鹧鸪鵁鶄鸿鶂动辄成羣】
腥鲜龙气连清防【嗣立案三辅故事太液池北岸有石鱼长二丈高五尺西岸冇石龟三枚长六尺夏侯冲答潘岳诗相思限清防顔延之诗踟蹰清防密注清防谓屏风也一云防扞水者周礼以防止水刘桢诗流波为鱼防】花风漾漾吹细光【补梁简文帝诗花风暗里觉】叠澜不定照天井倒影荡揺【一作漾】晴翠长【西京赋蔕倒茄于藻井披红葩之狎猎补陵阳子明经倒景气去地四千里其景皆倒在下景影同】平碧浅春生绿塘云容雨态连春苍【宋玉高唐赋朝为行云莫为行雨】夜深银汉通柏梁【汉书元鼎二年春起柏梁台汉武故事以香柏为之香闻数十里】二十八宿朝玉堂【补後汉书论中兴二十八将前世以为上应二十八宿汉书建章宫南有玉堂汉宫阙簿长安有玉堂殿去地十二丈基阶皆用玉故名】
雉场歌【嗣立案南史东昏侯置射雉场二百十六处每出辄与鹰犬队主徐令孙媒翳队主俞灵韵齐马而走左右争逐之】
茭叶萋萋接烟树【一作曙诗其叶萋萋】鸡鸣埭上梨花露【注见上】彩仗锵锵已合围【李陵答苏武书单于临陈亲自合围】绣翎白颈遥相妒【补潘岳射雉赋灼绣颈而衮背又栎雌妒异倏来忽往】雕尾扇张金缕高碎铃素拂骊驹豪【补说文骊马深黑色何承天纂文马二岁为驹补古乐府何以识夫壻白马从骊驹】绿场红迹来【一作未】相接箭发铜【一作狼】牙伤彩毛【嗣立案齐东昏侯纪翳中帷帐及步障皆袷以绿红锦金银镂弩牙瑇瑁帖箭南越志龙川有营涧常有铜牙弩流出水皆以银黄雕镂取之者久而後得父老云越王弩营也杜甫诗正观铜牙弩】麦陇桑隂小山晚六虯归去凝笳远【补司马相如上林赋乘镂象六玉虯谢朓鼔吹曲凝笳翼高盖李善注徐引声谓之凝】城头却望几含情青【一作春】亩春【一作青】芜连古【一作石】苑【嗣立案齐东昏侯纪郊郭四民皆废业樵苏路断金陵志齐东昏侯即台城阅武堂为芳乐苑山石皆涂以采色跨池水立紫阁诸楼观又於苑中立店肆以潘妃为市令又作土山闲渠立埭苑中时百姓歌云阅武堂种杨柳至尊屠肉潘妃酤酒】
雍台歌【补古今乐录梁鼔角横吹旧曲有大白净皇太子小白净皇太子雍台?台胡遵利女淳于王捉搦东平刘生单迪历鲁爽半和企喻比敦胡度来十四曲三曲有歌十一曲亡梁武帝曲日落登雍台佳人珠未来】
太子池南楼百尺【补徐爰释问注西明内有太子池孙权子和所穿有土山台晋帝在储宫所筑故俗呼太子池吴均雍台诗雍台十二楼楼楼郁相望淮南王词百尺高楼与天连】入【一作八】窗新树疎帘隔【补徐悱诗忽有当窗树兼含映日花】黄金铺首画鈎陈【扬雄甘泉赋排玉户而扬金铺兮补蜀都赋金铺交映刘渊林曰金铺门铺首以金为之星经句陈六星为六宫亦主六军晋天文志句陈六星在紫宫中句陈後宫也王者法句陈设环列】羽葆亭童拂交戟【蜀志先主传先主少时与宗中诸小儿於树下戏言吾必当乘此羽葆盖车补射雉赋搫场拄翳停僮葱翠善曰停僮翳貌也停僮亭童同史记交戟之卫士欲止不内庾信诗交戟映彤闱】盘纡阑楯临高台帐殿【一作殿帐】临流鸾扇开【补庾肩吾曲水诗回川入帐殿庾信马射赋帷宫宿设帐殿开筵大唐六典尚舍奉御凡大驾行幸预设三部帐幕帐皆乌氊为表朱绫为覆下有紫帷方座金铜行牀覆以帘其外置排城以为蔽扞庾信诗思为鸾翼扇愿备明光宫】早雁惊鸣细波起【补沈约诗雁门早鸿离离度】映花卤簿龙飞回【嗣立案封演见闻记舆车行幸羽仪导从谓之卤簿自秦汉以来始有其名蔡邕独断载卤簿有大驾小驾法驾之异而不详卤簿之义案字书卤大楯也字亦作橹又作樐音义皆同卤以甲为之所以扞敌贾谊过秦论云伏尸百万流血溧卤是也甲楯有先後部伍之次皆着之簿卤籍天子出入则案次导从故谓之卤簿耳陆机诗吴实龙飞刘亦岳立】
吴苑行【嗣立案赵氏吴越春秋吴王阖闾治宫室立射台於安里华池在平昌南城宫在长乐阖闾出入游卧秋冬治於城中春夏治於城外治姑苏之台旦食?山画游苏台射於鸥陂驰於游台兴乐石城走犬长洲】
锦雉双飞梅结子平春远绿窗中起吴江澹画水连空三尺屏风隔千里【嗣立案杜甫戏题画山水图歌尤工远势古莫比咫尺应须论万里焉得并州快翦刀翦取吴松半江水】小苑有门红【一作门】扇开【补何逊南苑诗苑门辟千扇苑户开万扉】天丝舞蝶俱【一作共】裵回【补梁简文帝春日诗落花随燕入游丝带蜨惊】绮户雕楹长若此【补张衡七命雕堂绮栊西京赋雕楹玉磶】韶光岁岁如归来【梁元帝纂要春曰韶景】
常林欢歌【嗣立案唐书乐志常林欢疑宋梁间曲宋梁之世荆雍为南方重镇皆皇子为之牧江左词咏莫不称之以为乐土故隋王诞作襄阳之歌齐武帝追忆樊邓梁简文帝乐府歌云分手桃林岸送别岘山头若欲寄音信汉水向东流又曰宜城酘酒今行熟停鞍系马蹔栖宿桃林在汉水上宜城在荆州北荆州有长林县江南谓情人为欢常长声相近盖乐人误谓长为常通典常林欢盖宋齐间曲】
宜城酒熟花覆桥【补刘孝仪谢酒启奉教垂赐宜城酒四器李肇国史补酒则宜城之九醖】沙晴绿鸭鸣咬咬【一作交交蔡洪鸭赋冠葩绿以耀首】穠桑绕舍麦如尾【补宋玉笛赋麦秀兮鸟华翼埤苍曰麦芒也】幽轧鸣机双燕巢【补梁武陵王纪诗昨夜梦君归贱妾下鸣机古诗思为双飞燕衔泥巢君屋】马声特特荆门道【补盛弘之荆州记郡西泝江六十里南岸有山曰荆门郦道元水经注荆山在南上合下开状似门】蛮水扬光色如艹【太康地记荆州古蛮服之地】锦荐金鑪梦正长【补邺中记石季龙作席以金裹五香杂以五采綫编蒲皮缘之以锦徐悱赠内诗网虫生锦荐游尘掩玉牀司马相如美人赋金鑪香熏黼帐长垂】东家呃【一作吚】喔鸡鸣早【补射雉赋良游呃喔引之规里徐陵乌栖曲惟憎无赖汝南鸡天河未落犹争啼】
塞寒行【补汉书匈奴传秦始皇帝使蒙恬将数十万之衆北击胡悉收河南地因河为塞筑四十四县城临河徙适戍以充之】
燕弓弦劲霜封瓦【列子燕角之弧朔蓬之干补陆机拟古诗凝霜封其条】朴簌寒雕睇平野【本草集解雕一名鹫黑色健飞击沙漠中空中盘旋无细不覩鲍昭诗平野起秋尘】一点黄尘起雁喧【杜甫诗黄尘翳沙漠】白龙堆下千蹄马【汉书匈奴传岂为康居乌孙能踰白龙堆而寇西边哉乃以制匈奴也孟康曰龙堆形如土龙身无头有尾高大者二三丈埤者丈余皆东北向相似堆在西域中嗣立案徐注货殖传陆地牧马二百蹄牛蹄角千】河源怒触【才调集作浊】风如刀【山海经昆仑之丘河水出焉王昌龄塞下曲饮马渡秋水水寒风似刀】翦断朔云天更高【宋玉九辨泬漻兮天高而气清】晚出榆关【一作林】逐征北【地里志榆关一名临闾关在汉中补吴筠春怨君去住榆关妾留住函谷】惊沙飞迸冲貂【一作征】袍心许凌烟名不灭【唐书贞观十七年二月图功臣於凌烟阁补两京记大极宫中有凌烟阁在凝隂殿内功臣阁在凌烟阁南】年年锦字伤杂别【晋书窦滔妻苏氏名蕙字若兰滔为秦州刺史被徙流沙苏氏思之织锦为回文旋图诗以赠滔宛转循环读之词甚凄惋凡八百四十字】彩毫一画竟何荣【补西京杂记天子笔管以错宝为跗毛皆以秋兎之毫唐书诏阎立本画凌烟阁功臣二十四图上自为赞南部新书画功臣皆北面设三隔内一层画功高宰辅外一层写功高侯王又外一层次第功臣】空【一作长】使青楼泣【才调集作泪】成血【曹植美女篇青楼临大路补南史齐武帝兴光楼上施青漆世人谓之青楼吴筠闺怨非独泪如丝亦见珠成血】
湖隂词【并序】
王敦举兵至湖隂明帝微行视其营伍由是乐府有湖隂曲而亡其词因作而附之【嗣立案晋书明帝纪大宁二年六月王敦将举兵内向帝密知之乃乘巴滇骏马微行至于湖隂察敦营垒而出敦正昼寝梦日环其城惊起曰此必黄须鲜卑奴来也使骑追帝帝见逆旅卖食妪以七宝鞭与之曰後骑来可以此示也追者至问妪妪曰去已远矣因以鞭示之五骑传玩稽留良久帝仅而获兔案晋书地里志于湖县名属丹阳郡杨慎曰帝至于湖为句隂察营垒为句温作湖隂误也】
祖龙黄须珊瑚鞭铁骢金面青连钱【嗣立案异苑王敦顿军姑孰明帝躬往觇之敦昼寝卓然惊悟曰营中有黄须鲜卑奴来何不缚取帝所生母荀氏燕国人故貌类焉世说新语明帝着戎服骑巴窦马齎一金马鞭隂察军形势梁元帝诗照耀珊瑚鞭沈炯乐府骢马铁连钱尔雅青骊驎曰驒注色斑駮如鱼鳞今连钱骢也】虎?【一作须】拔劔欲成梦日压贼营如血鲜海旗风急惊眠起甲重光揺照湖水苍黄追骑尘外归森索妖星陈前死【事俱详上嗣立案晋书天文志永昌元年七月甲午有流星大如瓮长百余丈青赤色从西方来尾分为百余岐或散时王敦之乱百姓流亡之应也又案晋宣帝纪公孙文懿反时有长星坠於梁水帝纵兵击之斩於梁水星坠之所此句盖借用此事也○以上八句实叙其事】五陵愁碧春萋萋【嗣立案王敦传敦又大起营府侵人田宅发掘古墓剽掠市道士庶解体咸知其祸败焉班固西都赋北眺五陵】灞川玉马空中嘶【瑞应图王者清明尊贤则玉马至嗣立案晋书新蔡王腾初发并州次於真定值大雪平地数尺营门前方数丈雪融不积腾怪而问之得玉马高尺许奏献之徐注闻奇录沈传师为宣武节度堂前马嘶掘地深丈余得一穴有玉马高三寸长五寸嘶则若壮马声前有金槽中碎碌砂如菉豆而金色也】羽书如电入青琐【汉书赤墀青琐孟康曰以青画户边镂中天子制也师古曰刻为连锁文而以青涂之也】雪腕如槌催画鞞【嗣立案礼记月令仲夏命乐师修鞀鞞鼔○以上四句追叙乱离及徵发诸路刺史也案晋书丁卯加司徒王导大都督扬州刺史徵徐州王邃豫州祖约兖州刘遐临淮苏峻广陵陶瞻等还卫京师】白虯天子金鍠鋩【晋书天文志董养曰白者金色国之行也甘泉赋驷苍螭兮六素虯】高临帝座回龙章【汉书天文志中端门左右掖门掖门内六星诸侯其内五星五帝座又紫微宫北极五星其第二星谓之帝座徐注郊特牲旗十有二旒龙章而设日月以象天也】吴波不动楚山晚花压阑干春昼长【嗣立案江淹西州曲阑干十二曲垂手明如玉○以上四句谓敦?还宫重庆升平也司马光资治通监王敦使王含钱凤邓岳周抚等帅衆向京师帝乃帅诸军出屯南皇堂夜募壮士遣将军段秀等帅千人渡水明旦战於越城大破之秀匹磾弟也敦闻含败寻卒敦党悉平○敦本镇武昌及谋簒位讽朝廷徵已移镇姑孰故结语云然】
蒋侯神歌【嗣立案蒋子文传蒋子文者广陵人也嗜酒好色佻达无度常自谓青骨死当为神汉末为秣陵尉逐贼至锺山下贼击伤额因解绶缚之有顷遂死金陵志子文为秣陵尉逐盗至锺山死而灵异吴大帝立庙孙陵冈封为中都侯改锺山曰蒋山晋加相国重为立庙南宋初废後修复封蒋王齐进号蒋帝】
楚神铁马金鸣珂夜动蛟潭生素波商风刮水报西帝庙前古树蟠白蛇【嗣立案南史临汝侯萧猷与楚王庙神交饮至一斛每酹祀尽欢极醉神影亦有酒色所祷必从後为益州刺史时江阳人齐苟儿反衆十万攻州城猷兵粮俱尽人有异心乃遥祷请救是日有田老逢一骑络铁从东方来问去城几里曰百四十时日已晡骑举稍曰後人来可令之疾马欲及日破贼俄有数百骑如风一骑过请饮田老问为谁曰吴兴楚王来救临汝侯当此时庙中请祈无验十余日乃见侍卫土偶皆泥湿如汗者南史曹景宗传梁旱甚诏祈蒋帝神求雨十旬不降武帝怒命载荻欲焚庙并神影尔日开朗欲起火当神上忽有云如繖倏忽骤雨如泻台中宫殿皆自振动帝惧驰诏追停少时还静自此帝畏信遂深自践阼以来未尝躬自到庙於是备法驾将朝臣修谒是时魏军攻锺离蒋帝神报敕必围许扶助既而无雨水长遂挫敌人亦神之力焉凯旋之後庙中人马脚尽有泥湿当时并目覩焉杜甫诗铁马汗常趋金陵志锺山北一峰最高其颠有泉泉西为黑龙潭相传曾有龙见刘歆遂初赋遭阳侯之丰沛兮乘素波以聊戾梁元帝纂要秋风曰商风补史记妪曰吾子白帝子也化为蛇当道】吴王赤斧砍云陈画堂列壁丛【一作戟排】霜刃巫娥传意托悲丝铎语琅琅理双鬓【嗣立案干宝搜神记吴先主之初其故吏见文於道乘白马执白扇侍从如平生见者惊走文追之谓曰我当为此土地神以福尔下民尔可宣告百姓为我立祠不尔将有大咎是岁夏大疫百姓辄相恐动颇有窃祠之者矣文又下巫祝吾将大启佑孙氏宜为我立祠不尔将使虫入人耳为灾俄而有小虫如鹿蛮入耳皆死医不能治百姓愈恐孙主未之信也又下巫祝若不祀我将又以大火为灾是岁火灾大发一日数十处火及公宫孙主患之议者以为鬼有所归乃不为厉宜有以抚之於是使使者封子文为中都侯加印绶为庙堂转号锺山为蒋山今建康东北蒋山是也自是灾厉止息百姓遂大事之徐陵关山月云陈上祁连补杜甫诗古壁画龙蛇吴都赋刚镞润霜刃染详卷六唐书乐志铎舞汉曲也古今乐录铎舞者所持也】湘烟刷翠湘山斜东方日出飞神雅青云自有黑龙子潘妃莫结丁香花【嗣立案刘敬叔异苑青溪小姑庙云是蒋侯第三妹庙中有大谷扶疎鸟常产育其上晋太元中陈郡谢庆执弹乘马缴杀数头即觉体中栗然至夜梦一女子衣裳楚楚怒云此鸟是我所养何故见侵经日谢卒庆名奂灵运父也建业志宋元嘉中蒋陵湖有黑龙见改名玄武湖南史东昏侯纪潘贵妃偏信蒋侯神迎来入宫昼夜祈祷左右朱光尚诈云见神动辄谘啓并云降福始安之平遂加位相国末又号为灵帝车服羽仪一依王者补本艹丁香出交广木类桂高文余叶似栎陵冬不凋花员细黄色其子出枝橤上如丁子中有麄大如山茱萸者谓之女丁香案陈藏器云丁香击之则顺理而解为两向杜少陵诗丁香体柔弱乱结枝犹垫李义山诗本是丁香树春条结始生盖其合则为结也】
汉皇迎春词【嗣立案荀悦汉纪成帝以宣帝时生号曰世适皇孙宣帝爱之自名曰鹜字太孙礼记月令立春之日天子亲帅三公九卿诸侯大夫以迎春於东郊】
春艹芊芊晴埽【一作拂】烟【宋玉高唐赋仰视山颠肃何芊芊】宫城大锦红殷【於闲反】鲜【补扬雄甘泉赋曳红采之流离兮扬翠气之宛延左传左轮朱殷杜甫诗象牀玉手乱殷红孙愐广韵殷赤黑色】海日如【一作初】融照僊掌【西都赋抗僊掌以承露详卷三】淮王小队【一作坠】缨铃响【补神僊传淮南王安好道有八公诣门须眉皓白王以其老难问之八公皆变为童子角髻青丝色如桃花王跣而迎登思僊之台执弟子礼八童子乃复为老人西京杂记淮南王好方士方士皆以术见遂有画地成江河撮土为山岩嘘吸为寒署喷嗽为雨雾王卒与方士俱去真诰老君佩神虎之符带流金之铃云笈七籖左佩玉瑞右腰金铃】猎猎东风展焰【一作焰赤】旗画神金甲葱茏网【嗣立案荀悦汉纪匡衡奏议甘泉紫微殿有文章刻镂黼黻文绣之饰又置女乐石坛僊人祠瘗鸾辂騂驹偶人龙马之属古词乌夜啼茏葱窗不开乌夜啼夜夜望郎来】钜公步辇迎句芒【嗣立案封禅书见一父老牵狗言欲见巨公已忽不见礼记月令孟春之月其神句芒】复道埽【一作拂】尘鸾【一作燕】彗长【秦本纪殿屋复道周阁相属补蔡邕独断天子出前驱有鸾旗车编羽毛列繋幢傍俗名鸡翘车】豹尾竿前赵飞燕【补扬雄传是时赵昭仪方大幸每上甘泉常法从在属车间豹尾中服?曰大驾八十一乘最後一乘悬豹尾汉书外戚传赵后属阳阿主家学歌舞号曰飞燕师古曰以其体轻也】柳风吹尽眉间黄【注见上○额上图黄汉宫妆也案杨慎曰温飞卿诗豹尾车前赵飞燕柳风吹散蛾间黄王荆公诗汉宫娇额半涂黄其制已起於汉但未知所出耳】碧艹含情杏花喜上林鸎啭游丝起【补卫宏汉旧仪上林苑中广长三百里离宫七十所中容千乘万骑】宝马揺环万骑归【嗣立案西京杂记舆驾祠甘泉备千乘万骑太仆执辔太将军陪乘名为大驾甘泉赋敦万骑於中营兮方玉车之千乘】恩光暗入帘栊里【嗣立案荀悦汉纪赵后本长安宫人後属阳阿公主上微行公主家见而悦之及女弟俱为倢伃贵倾後宫赵后既立而弟絶幸为昭阳舍其中庭彤朱而壁髹漆砌皆铜沓黄金涂白玉陛金釭函蓝田壁明珠翠羽饰之自有宫室以来未之有也】
【嗣立案汉书郊祀志成帝末年颇好鬼神亦以无继嗣故多上书言祭祀方术者皆得待诏祠祭上林苑中长安城旁费用甚多成帝纪永始三年冬十月诏有司复甘泉泰畤汾隂后土雍五畤陈仓陈宝祠四年春正月行幸甘泉宫郊泰畤扬雄甘泉赋序上方郊祀甘泉泰畤汾隂后土以求继嗣此篇细玩诗意知汉皇为成帝无疑也原注误为汉高祖则诗中豹尾竿前赵飞燕句将何所指耶】
温飞卿诗集笺注卷一

[book_title]卷二
钦定四库全书
温飞卿诗集笺注卷二　　　明　曾益　撰
长洲顾【予咸　嗣立】补
兰塘词【淮扬志略兰瑭浦东接得胜湖西接海陵谿中植莲蕅菱茭唐时为胜游处】
塘水汪汪鳬唼喋【上林赋唼喋菁藻咀嚼菱蕅通俗文水鸟食谓之啑啑与喋同】忆上江南木兰檝【薛道衡诗新船木兰檝详卷四】绣领【一作颈】金须荡倒光【补汉书广川王去姬为去刺方领绣晋灼曰今之妇人直领也绣为方领上刺作黼黻文吴筠杂句绣领合欢斜】团团皱绿鸡头叶【稽含艹木状鸡头一名鸡壅叶蹙衂如沸有芒刺补方言南楚谓之鸡头北燕谓之?青徐淮泗之间谓之芡】露凝荷卷珠净员紫菱刺短浮根纒【尔雅菱一名薢茩埤雅菱白花紫角有刺庾信诗紫菱生輭角】小姑归晚红妆浅【隋炀帝诗菱潭落日双鳬舫绿水红妆两揺漾补古乐府小姑始扶牀】镜里芙容照水鲜【补乐府青阳歌曲青荷盖绿水芙容发红鲜】东沟潏潏【一作繘繘】劳回首欲寄一桮琼液酒【补汉武内传上药有风实云子玉液金浆谢变方诸曲琼醴和金液】知道无郎却有情【晋乐府青溪小姑曲小姑所居独处无郎】长教月照相思柳【梁简文帝折杨柳诗曲终无别意并是为相思】
晚归曲
格格水禽飞带波孤光斜起夕阳多【沈约咏湖中雁羣浮动轻浪单泛逐孤光】湖西山浅似相笑【画苑春山澹冶而如笑】菱刺惹衣攒黛蛾【补烟花记隋炀帝宫人画长蛾日给螺子黛五斛王僧孺春闺怨愁来不理鬓春至更攒眉】青丝系船【才调集作舟】向江木【梁元帝诗向解青丝缆将移丹桂舟】兰芽出土吴江曲【补鲍昭白紵歌桃含红萼兰紫芽】水极晴揺泛灎红【江淹休上人怨别露彩方泛灎月华始裵回】艹平春染烟绵绿玉鞭骑马白玉【才调集作杨叛】儿【杜甫诗麒麟受玉鞭补唐书乐志杨叛儿齐隆昌时女巫之子曰杨旻少时随母入宫及长为何后宠童謡云杨婆儿共戏来所欢语譌遂成杨叛儿】刻金作凤光参差【陈後主杨叛儿曲龙媒玉珂马凤轸绣香车】丁丁暖漏滴花影催入景阳人不知【见卷一】弯堤弱柳遥相曯【张正见赋得柳春映斜溪千仞清溪险三阳弱柳春】雀扇员【一作团】员掩香玉【见卷六】莲塘艇子归不归【补江淹西州曲采莲南塘秋莲花过人头古乐府莫愁乐艇子打两桨催送莫愁来】柳暗桑穠闻布谷【广雅击谷布谷也以布种时鸣傅玄赋聆布谷之晨鸣】
故城曲
漠漠沙堤烟堤西雉子斑【乐府古题有雉子斑】雉声何角角【音谷】麦秀桑隂闲【补枚乘七发麦秀兮雉朝飞诗桑者闲闲兮】游丝荡平绿【沈约诗游丝映空转高杨拂地垂】明灭时相续白马金络头【鲍昭乐府骢马金络头】东风故城曲故城殷贵嫔【嗣立案南史殷淑仪丽色巧笑宠冠後宫及薨宋孝武帝常思见之遂为通替棺欲见辄引替覩尸如此积日形色不异追赠贵妃諡曰宣及葬给輼輬车羽葆鼔吹上自於南掖门临过丧车悲不自胜左右莫不掩泣】曾占未来春自从香骨化飞作马蹄尘【嗣立案谢庄宋孝武宣贵妃诔销神躬於壤末散灵魄於天浔】
昆明治【一作池】水战词【嗣立案汉书武帝元狩三年减陇西北地上郡戍卒半发讁吏穿昆明池臣瓒曰西南夷传有越巂昆明国有滇池方三百里汉使求身毒国而为昆明所闭今欲伐之故作昆明池象之以习水战在长安西南西京杂记武帝作昆明池欲伐昆吾夷教习水战因而于上游戏养鱼鱼给诸陵庙祭祀余付长安市卖之池周回四十里】
汪汪积水光连空【李百药游昆明池诗积水浮深智】重叠细纹交潋【一作晴漾】红赤帝龙孙鳞甲怒【补汉高帝纪有大蛇当道高祖醉斩蛇有一老妪哭曰吾子白帝子也化为蛇当道今者赤帝子斩之杜甫哀王孙高帝子孙尽隆准龙种自与常人殊】临流一眄【一作时】生隂风【谢朓诗切切隂风暮】鼍鼔三声报天子【李斯谏逐客书树灵鼍之鼔】雕旗兽舰凌波起【嗣立案西京杂记昆明池中有戈船楼船各数百艘楼船上建楼橹戈船上建戈矛四角悉垂幡旄旍葆麾盖照灼涯涘余少时犹忆见之】雷吼涛惊白若【一作石】山石鲸眼裂蟠蛟死【嗣立案西京杂记昆明池刻玉石为鲸鱼每至雷雨鱼常鸣吼鬐尾皆动汉世祭之以祈雨往往有验】滇池海浦俱喧豗【补华阳国志泽下流浅狭状如倒池故曰滇池李白诗飞湍瀑流争喧豗】青翰画鷁【一作帜白旌】相次来【嗣立案说苑鄂君乘青翰之舟子虚赋浮文鷁张揖曰鷁水鸟也画其象於船首也】箭羽枪缨三百万蹋翻西海生尘埃【王充论衡汉得西王母石室立西海郡在阿瓦列僊传方平笑曰圣人皆言海中行复扬尘也】茂陵僊去菱花老【补汉书武帝葬茂陵庄子华封人谓尧曰千岁厌世去而上僊乘彼白云至於帝乡任希古昆明池诗萍叶疑江上菱花似镜前】唼唼游鱼近烟岛【嗣立案潘岳关中记汉武习水战作昆明池人钓鱼纶絶而去梦於帝求去其钩明日帝戏於池见鱼衔索帝取其钩放之间三日复游池滨得珠一双帝曰岂非昔鱼之报也】渺莽残阳钓艇归【庾信昆明池诗密菱障浴岛高荷没钓船】绿头江鸭眠沙艹
谢公墅歌【补谢安传安字安石赠太傅更封庐陵郡公安於东山营墅楼馆林竹甚盛每携中外子侄往来游集】
朱雀航南绕香陌【南畿志朱雀航即朱雀桥地名在城南乌衣巷口】谢郎东墅连春碧鸠眠高柳日方融【古乐府北柳有鸣鸠】绮榭飘颻紫庭客【梁武帝游女曲戏金阙游紫庭补蔡邕琴操周成王琴歌曰凤凰翔兮紫庭余何德兮感灵】文楸方罫花参差【补杜阳杂编日本东三万里有集真岛产楸玉状如楸木琢之为棊局光洁可监嗣立案桓谭新论俗有围棊或言是兵法之类也及为之上者张置疏远多得道而为胜中者务相絶遮要以争趋利下者守边趋作罫目生於小地犹薛公之言黥布反也上计取吴楚广道者也中计塞城絶遮要争利者也下计据长沙以临越此守边隅趋作罫者也更始帝将相不能防卫而令罫中死棊皆生韦曜博奕论所务不过方罫之间】心阵未成星满池【李洪谦观棊诗争先各有心】四座无喧梧竹静金蝉玉柄俱持【一作支】颐【董巴舆服志侍中中常侍冠武弁大冠加金璫跗蝉为文晋书王衍恒捉白玉柄麈尾】对局含嚬【一作情】见千里【嗣立案谢安传时符坚强盛疆场多虞安遣弟石及兄子玄等征讨坚百万次於淮肥京师震恐加安征讨大都督玄入问计安夷然曰已别有旨既而寂然玄令张玄重请安遂命驾出山墅亲朋毕集方与玄围棊赌别墅安常棊劣於玄是日玄惧便为敌手而又不胜安谓其甥羊昙曰以墅乞汝玄等既破坚捷书至安方对客围棊看书竟便携放牀上棊如故客问之徐曰小儿辈遂已破贼】都城已得长蛇尾【嗣立案谢朓八公山诗长蛇固能翦李善曰长蛇喻坚也】江南王气系疎襟【补孙盛晋阳秋秦时望气者曰东南有天子气五百年有王者兴至晋元帝适逢其时】未许苻坚过淮水【嗣立案谢玄传苻坚兵次项城诏以玄为前锋距之坚列陈肥水玄以精锐八千渡肥水决战肥水南坚中流矢衆奔溃自相蹈藉投水死者不可胜计肥水为之不流】
罩鱼歌【杂言○案尔雅籗谓之罩今捕鱼笼也】
朝罩罩城东【一作南诗南有嘉鱼烝然罩罩】莫罩罩城西两桨鸣幽幽莲子相高低【嗣立案江淹西州曲两桨桥头渡又低头弄莲子莲子清如水】持罩入深水金鳞大如手【嗣立案古乐府罩词罩初何得端来得鲋小者如手大者如履】鱼尾迸员波千珠落湘蕅【江淹莲花赋着缥菱兮出波擥湘莲兮映渚】风颸颸雨离离菱茭【一作尖】刺鸂鷘飞水连网眼白如景淅沥篷声寒点微楚岸有花花盖屋金塘柳色前谿曲【补刘桢公讌诗?萏溢金塘寰宇记前溪在乌程县南东入太湖谓之风渚夹溪悉生箭箬晋车骑将军沈玩家於此乐府有前溪曲玩所制】悠悠【一作溶】杳若去无穷五色澄潭鸭头绿【嗣立案唐书高丽国有马訾水出靺鞨之白山色若鸭头号鸭绿水李白诗遥看汉水鸭头绿】
春洲曲
韶光染色如蛾翠【见卷一】绿湿红鲜水容媚【补李百药诗飞日落红鲜】苏小慵多兰渚闲【苏小注详下嗣立案徐注海录碎事山隂县西南二十里有兰渚】融融浦日鵁鶄寐【埤雅鵁鶄一名鳽似鳬而脚高有毛冠长目以睛交故云交睛徐注上林赋交晴旋目】紫骝蹀躞金衔嘶【尸子赤马黑色曰骝陈後主诗蹀躞紫骝马照耀白银鞍】岸上扬鞭烟艹迷【补江总紫骝马扬鞭向柳市细蹀上金堤范云闺思春艹醉春烟】门外平桥连柳堤归来晚树黄鸎啼【补萧子显春别黄鸟芳树情相依】台城晓朝曲【建业宫阙志台城在应天府上元县东北本吴後苑城即晋建业宫在锺山侧】
司马门前火【一作柳】千炬【嗣立案金陵志建业宫有五门正南曰大司马门左曰阊阖门北曰昌平门东西门曰东掖西掖大司马门与都城宣阳门相对汉书注师古云凡言司马门者宫垣之内兵卫所在四面皆冇司马主武事故总谓宫之外门为司马门李肇国史补冬至元日百官已集宰相列烛多至数百炬谓之火城至则衆烛皆灭】阑干星【一作北】斗天将曙【古乐府月落参横北斗阑干注阑干横斜貌】朱网龛鬖丞相车【谢朓直中书省诗?沈映朱网】晓随叠鼔朝天去【补卫公兵法日出没时挝鼔三百三十三槌为一通鼔音止角音动吹十二声为一叠三角三鼔而昏明毕也】博山镜树香?茸褭褭浮航金画龙【晋东宫旧事皇太子服用则有铜博山香鑪嗣立案刘绘博山香鑪诗蔽亏千种树出没万重山又下刻蟠龙势矫首半衔莲梁武帝雍台诗?茸临紫桂】大江敛势避辰极两【一作双】阙?严烟翠浓【南史宋孝武大明七年於傅望梁山立双阙】
走马楼三更曲【西宗记大福殿重楼连阁緜亘西殿有走马楼南北长百余步楼下即九僊门西入苑拾翠楼在大福殿东北嗣立案南部新书骊山华清宫毁废已久今所存唯缭垣耳朝元阁在山岭之上山腹即长生殿殿东西盘石道自山麓而上道侧有饮酒亭子明皇吹笛楼宫人走马楼故基犹存缭垣之内杜佑通典一夜分五更者以五夜更易为名也顔之推曰五夜谓以甲乙丙丁戊记其次第也点者则以下漏滴水为名每一更人分为五点也西京赋卫以虎威章沟严更之署】
春姿暖气昏神沼李树拳枝紫芽小【补神僊传老子姓李名耳字伯阳楚国苦县赖乡人也母到李树下生老子生而能言指李树曰以此为我姓详卷四杜甫玄元皇帝庙诗僊李蟠根大淮南王招隐士偃蹇连卷兮枝相缭】玉皇夜入未央宫【灵异经玉皇居於云房有红云绕之汉书高祖至长安萧何作未央宫】长火千条照栖鸟马过平桥通画堂【一统志西渭桥在旧长安西亦曰平桥唐时名咸阳桥补汉成帝记元帝在太子宫生甲观画堂为世适皇孙详卷一】虎幡【一作蟠】龙戟风悠【一作飘】扬【嗣立案文献通考幡有告止传教信幡皆绦帛错采为字上有朱丝小盖四角垂罗纹佩系龙头竿上错采字下告止为双凤传教为双白虎信幡为双龙又戟有枝兵也木为刃赤质画云气上垂交龙掌五色带】帘间【一作前】清唱报寒点【唐制率更掌漏刻五五令相次为二十五点补韩愈东方未明鸡三号更五点】丙舍无人遗烬香【左传收合余烬补後汉清河王庆传後庆以长别居丙舍】
【嗣立案唐书玄宗第十八子瑁封寿王后妃传贵妃杨氏始为寿王妃开元二十四年武惠妃薨後宫无当帝意者或言妃姿质天挺宜充掖庭遂召内禁中匄籍女冠号太真天宝四年立为贵妃更为寿王?韦昭训女末二句即义山诗夜半宴归宫漏永薛王沈醉寿王醒意也】
达摩【乐府诗集作磨】支曲【杂言○嗣立案乐府诗集近代歌辞有达磨支唐会典天宝十三载改违磨支为泛兰丛乐苑泛兰丛羽调曲又有急泛兰丛乐府杂录达磨支健舞曲也】
捣麝成尘香不灭【嵇康论麝食柏而香详卷一】拗莲作寸丝难絶【江淹思北归赋蕅生莲兮吐丝嗣立案徐注乐府折杨柳歌上马不捉鞭反拗杨柳枝下马吹长笛愁杀行客儿拗字本此】红泪文姬洛水春【范氏後汉书陈留蔡邕女名琰字文姬博学有才辨适河东卫仲道夫亡无子兴平中丧乱为胡骑所获没入南匈奴左贤王十二年生二子曹公素与伯喈善遣使及金璧赎之嫁与董祀】白头苏武天山雪【苏武传单于幽武置大窖中絶不饮食天雨雪武卧啮雪与旃毛并咽之数日不死匈奴以为神详卷四补西河旧事白山之中有好木匈奴谓之天山广志西域有白山通岁有雪亦名雪山汉书注祁连山即天山也匈奴呼天为祁连详卷三】君不见无愁高纬花漫漫【补北齐纪後主高纬颇学缀文置文林馆引诸文士焉盛为无愁之曲自弹胡琵琶而唱之侍和之者以百数人人间谓之无愁天子宫掖婢皆封郡君宫女宝衣玉食者五百余人其嫔嫱诸院中起镜殿宝殿瑇瑁殿丹青雕刻妙极当时周师渐逼将逊於陈为周所获送长安封温国公至建德七年诬以谋反赐死】漳浦宴余清露寒【水经漳水出上党长子县发鸠山东过邺县西又东北过阜城县与河会】一旦臣僚共囚虏【徐注吴书秦旦与黄强等议孰与偷生苟活长为囚虏】欲吹羌笛先丸澜【欧阳建诗挥笔涕丸澜】旧臣头鬓霜雪【才调集作华】早【补子夜四时歌感时为欢叹霜鬓不可视】可惜雄心醉中老万古春归梦不归邺城风雨连天艹【补唐书相州邺郡属河北道乾元二年改为邺城】
阳春曲【嗣立案古今乐录梁天监十一年武帝改西曲制江南上云乐十四曲江南弄七曲又沈约作四曲三曰阳春曲亦谓之江南弄云乐府解题阳春伤也一云伤时也】
云母空窗晓烟薄【补王褒诗高箱照云母】香昏龙气凝晖阁【嗣立案徐注梁四公记西海出龙脑香详卷一宋王应麟玉海唐凝晖阁在太极宫】霏霏雾雨杏花天帘外春威【一作寒】着罗幕【徐注王昌龄春宫曲帘外春寒赐锦袍鲍昭行路难文窗绣户垂罗幕】曲阑伏槛金麒麟【补宋玉招魂坐堂伏槛临曲池些】沙苑芳郊连翠茵【补元和郡国志沙苑在同州冯翊县南十二里东西八十里南北三十里其处宜六畜置沙苑监唐六典沙苑监掌牧陇右诸牧牛马谢万春游赋艹靡靡以成茵】廏马何能啮芳艹【嗣立案杜甫沙苑行苑中騋牝三千匹丰草青青寒不死又留花门沙苑临清渭泉香艹丰洁】路人不敢随流尘
湘东宴曲【补水经注临承县即故酃县也县即湘东郡治郡旧治在湘水东故以名郡】
湘东夜宴金貂人【梁元帝诗金貂总上流】楚女含情娇翠嚬玉管将吹插钿带锦囊斜拂双麒麟【汉武内传帝见西王母巾笈中有一卷书盛以紫锦之囊嗣立案徐注杜甫诗瑞锦刺麒麟】重城漏断孤帆去唯恐琼签报天曙【南史陈文帝每鸡人伺漏传签於殿中者令投签於阶石上枪然有声云吾虽得眠亦令惊觉】万户沈沈碧树员云飞雨散知何处欲上香车俱脉脉【魏武帝与杨彪书今赠足下画轮四望通幰七香车二乘乐府青牛白马七香车】清歌响断银屏隔【补世说桓子野每闻清歌辄唤奈何梁简文帝美女篇朱顔半已醉微笑隐香屏】堤外红尘蜡【一作蜜】炬归楼前澹月连江白
东郊行
鬭鸡台下东西道【补郭缘生述征记广阳门北有鬭鸡台大业拾遗记炀帝游鸡台恍惚与陈後主遇帝叱之逐不见详见下曹植名都篇鬭鸡东郊道】柳覆斑骓蝶萦艹【说文骓马苍黑杂色陈乐府明下童曲陈孔骄赭白陆郎乘斑骓案陈孔谓陈瑄孔范陆谓陆瑜皆後主狎客陈後主长相思蝶萦艹树绕丝】坱霭韶容锁澹愁【淮南王招隐士坱兮轧注雾气昧也】青筐叶尽蚕应【一作春蚕】老【礼疏蚕三俯三起二十七日而老谓之红蚕王筠陌上桑秋胡始倚马罗敷未满筐春蚕朝已老安得久仿偟】绿渚幽香注【一作生】白苹【注见下】差差小浪吹鱼鳞【补淮南子水云鱼鳞】王孙骑马有归意【一作思注见下】林彩空中【一作着空】如细尘安得一生【一作人生乐府诗集作人主】各相守烧船破栈休驰【一作狂】走【史记皆沈船破釡甑汉高帝纪汉王烧絶栈道】世上方【一作多】应无别离路傍更长千枝柳【补三辅黄图汉人送客至霸桥折柳赠别名曰销魂桥】水僊謡【嗣立案侯鲭录清泠传冯夷华隂潼乡堤畔人也服水石得水僊是为河伯庄子注云以八月庚子浴於南河溺死杜甫诗飘泊南庭老只应学水僊是也又案通监孙恩赴海死其党从死者以百数谓之水僊】
水客夜骑红鲤鱼【列僊传琴高赵人也行涓彭之术浮游冀州涿郡间二百余年後入涿水中取龙子与诸弟子期曰明日皆洁斋候於水傍果乘赤鲤来留月余复入水云】赤鸾双鹤蓬瀛书【补山海经女牀之上有鸟焉其状如翟五彩文名曰鸾鸟锦带僊家以鹤传书白云传信禇载诗惟教鹤探丹丘信不遣人窥太乙鑪十洲记汉武帝八节常朝拜灵书以求度脱】轻尘不起雨新霁万里孤光含碧虚【玄真子碧虚之帝生於空】露魄【一作冕】冠轻见云发【补温峤等传论奕世登台露冕为饰王融诗搔首见云发】寒丝七柱【一作炷】香泉咽夜深天碧乱山姿光碎玉【一作平】波满船月【嗣立案琴操水僊操伯牙学鼔琴於成连先生三年而成至於精神寂寞情志专一尚未能也成连曰吾师子春在海中能移人情乃与伯牙延望无人至蓬莱山留伯牙曰吾将迎吾师刺船而去旬时不返但闻海水汨汲漰澌之声山林窅冥羣鸟悲号怆然叹曰先生将移我情乃援琴而歌之曲终成连刺船而还】
东峰歌
锦砾潺湲玉谿水【说文砾小石也】晓来微雨蕉【一作藤】花紫冉冉山鸡红尾长一声樵斧惊飞起松刺梳【一作流】空石差齿烟香风輭人参橤【案广雅人葠地精参葠同本艹似人形者有神补梁书阮孝绪母疾须人葠陈羣曰颇有芜菁唐突人参也】阳厓一梦伴云根【补张协杂诗云根临八极注云根石也云触石而生故曰云根】僊菌灵芝梦魂里【案南华经注司马彪曰朝菌大芝也葛稚川云芝有百种有肉芝菌芝】
会昌丙寅丰岁歌【杂言○案旧唐书武宗即位改元会昌在位六年】
丙寅岁休牛马【尔雅太岁在丙曰柔兆在寅曰摄提格尚书归马于华山之阳放牛于桃林之野】风如吹烟日如渥赭【诗赫如渥赭】九重天子调天下【宋玉九辨君之门兮九重】春绿将年到西野西野翁生儿童门前好树青?茸?茸单衣麦田路【甯戚歌短布单衣适至骭】邨南娶妇桃花红【补陈周弘正咏新婚诗壻顔如美玉妇色胜桃花】新姑车右【一作石】及门柱【蔡邕协和昏赋既臻门屏结轨下车】粉项【一作颈】韩凭双扇中【补搜神记宋康王舍人韩凭妻何氏美王夺之凭怨自杀何氏乃隂腐其衣从王登台遂投台下左右揽其衣不得而死遗书於带曰愿得与凭合葬王怒乃使里人埋之冢相望也宿昔之间有梓生於二冢旬日盈抱屈体相就根交於下枝错於上又有鸳鸯雌雄各一恒栖树上交颈悲鸣补世说温峤娶姑女既昏交礼女以手披纱扇拊掌大笑庾信为梁上黄侯世子与妇书分杯帐里却扇牀前】喜气自能成岁丰【杜甫诗门阑多喜气女壻近乘龙】农祥尔物【一作勿】来争功【梁简文帝诗天马照耀动农祥补国语虢文公曰太史顺时覛土农祥晨正土乃脉发韦昭曰农祥房星也晨正谓立春之日晨中於午也】
碌碌古词【补老子碌碌如玉落落如石或作陆陆一作录录王劭曰陆录竝借字】
左亦不碌碌右亦不碌碌【补晋乐府圣郎曲左亦不佯佯右亦不翼翼】野艹白【一作着又一作自】根肥羸牛生健犊【世说顔延之常乘羸牛敝车详卷三】融蜡作杏蔕男儿不恋家春风破红意女颊如桃花【补古诗何处?觞来两颊色如火自有桃花容莫言人劝我嗣立案虞世南史略北史卢士?妻崔林义之女有才学春日以桃花靧儿面咒曰取红花取白雪与儿洗面作光悦】忠言未【一作不】见信巧语翻咨嗟一鞘无【一作没】两刃【才调集作刀张协杂诗长铗鸣鞘中】徒劳油壁车【补苏小小歌妾乘油壁车郎骑青骢马何处结同心松柏西陵下】
春野行【杂言】
艹浅浅春如翦【嗣立案徐注典论时岁莫春和风扇物弓燥手柔艹浅兽肥】花压李娘愁饥蚕欲成茧【补吴筠陌上桑蚕饥妾复思拭泪且提筐太玄经红蚕以茧自衣亦谓之室】东城少年气堂堂【补何逊诗城东美少年】金丸惊起双鸳鸯【补西京杂记韩嫣好弹常以金为丸所失者日有十余长安为之语曰苦饥寒逐金丸京师儿童每闻嫣出弹辄随之望丸之所落辄拾焉古絶句南山一树桂上有双鸳鸯】含羞更问卫公子月到枕前【一作边】春梦长【李白白头吟且留琥珀枕还有梦来时】
【此拟荡子荡妇之词篇中李娘卫公子及三州词李娘必有所指今不可考无容强解】
醉歌
檐柳初黄燕初【才调集作新】乳晓碧芊緜过微雨树色?含台榭情鸎声巧作烟花主锦袍公子陈桮觞【补李白传崔宗之谪官金陵与白诗酒倡和常月夜乘舟自采石达金陵白衣宫锦袍於舟中顾瞻笑傲旁若无人】拨醅百瓮春酒香【李白诗恰似葡萄初拨醅诗为此春酒】入门下马问谁在【李贺诗入门下马气如虹】降阶握手登华堂【陆云诗王在华堂式宴嘉会】临邛美人连山眉【西京杂记文君眉色姣好如望远山脸际常若芙蓉】低抱琵琶含怨思【乐府杂录琵琶乌孙公主造推手前曰琵引手却曰琶】朔风绕指我先笑明月入怀君自知【嗣立案王融咏琵琶抱月如可明怀风殊复清吴筠诗洛阳名工见咨嗟一翦一刻作琵琶白璧规心学明月珊瑚映面作风花】劝君莫惜金【一作芳】尊酒【补曹植乐府诗金尊玉杯不能使薄酒更厚谢灵运诗清醑满金尊】年少须臾如覆手辛勤到老慕箪瓢於我悠悠竟何有洛阳卢仝【一作生】称文房妻子脚秃舂黄粮【嗣立案韩愈寄卢仝诗玉川先生洛城里破屋数间而已矣一奴长须不裹头一婢赤脚老无齿注仝居洛阳自号玉川子徐注张说姚文贞公碑铭武库则矛戟森然文房则礼乐尽在宋玉招魂稻粢穱麦挐黄梁些嗣立案吴江吴兆宜云後汉书桓帝时童謡河间姹女能数钱以钱为室金为堂石上膴膴舂黄粮黄粮之下有县鼔我欲击之丞相怒】阿耋光顔不识字【耋应作跌嗣立案旧唐书李光顔本河曲部落稽阿跌之族光顔光进弟也南史沈庆之手不知书每将署事辄恨眼不识字】指挥豪儁如驱羊【汉书辟如豺狼驱羣羊也补淮南子兵略者避实就虚若驱羣羊】天犀压断朱鼹【一作鼷】鼠【广雅犀徼外兽一角在鼻一角在额冇粟文通两耳名通天犀嗣立案尔雅郭璞注江东呼鼹鼠者似鼠大而食鸟在树木上也魏文帝与王明书蚤蝨虽细困於安寝鼹鼠虽微犹毁郊牛】瑞锦惊飞金凤凰【补陆翽邺中记锦署有凤凰锦旧唐书外戚传荣国夫人卒则天出内大瑞锦造佛像追福】其余岂足沾牙齿【补宋书谢朓好奬人才会稽孔闓粗有才笔孔时尝令艹让表朓嗟吟良久谓时曰此子声名未立应共奬成无惜齿牙余论】欲用何能报天子驽马垂头抢冥尘骅骝一日行千里【见卷一】但有沈冥醉客家【补庄子蜀庄沈冥】支颐瞪目持流霞【补庄子左手据膝右手攴颐抱朴子项曼卿修道山中自言至天上游紫府遇僊人与流霞一杯饮之辄不饥渴】唯恐南园风雨作【一作落】碧芜狼藉棠梨花
江南曲【五言○嗣立案乐府古题要解江南曲古词云江南可采莲莲叶何田田又云鱼戏莲叶闲鱼戏莲叶东鱼戏莲叶西鱼戏莲叶南鱼戏莲叶北盖美其芳晨丽景嬉游得时也郭茂倩乐府诗集梁武帝作江南弄以代西曲曲有采莲采菱盖出於此】
妾家白苹浦【罗愿尔雅翼萍其大者苹五月有花白色谓之白苹屈原九歌登白苹兮骋望白居易记湖州城东南二百步抵霅谿谿连汀洲洲一名白苹梁吴兴太守柳恽於此赋诗云汀洲采白苹因以名洲也】日上芙蓉檝【梁简文帝诗玉轴芙蓉舟】轧轧揺桨声移舟入茭叶谿长茭叶深作底难相寻辟郎郎不见鸂鷘自浮沈拾萍萍无根【补欢闻歌遥遥天无柱流漂萍无根】采莲莲有子【补子夜歌乘月采芙蓉夜夜得莲子】不作浮萍生宁为蕅花死岸傍骑马郎【李白诗岸上谁家游冶郎补梁末童謡可怜巴马子一日行千里不见马上郎但见黄尘起黄尘污人衣皁荚作料理】乌帽紫游缰【晋舆服志汉成帝制二宫直官着乌纱帽补晋中兴书太和中邺下童謡曰青青御路杨白马紫游缰汝非皇太子那得甘露浆】含愁复含笑回首问横塘【补金陵览古吴自江口沿淮筑堤谓之横塘吴都赋横塘查下吴筠古意妾家横塘北】妾住金陵步【一作浦补吴录张紘言於孙权曰秣陵楚武王所置名为金陵秦始皇时望气者云金陵有王者起故断连冈改名秣陵也】门前朱雀航流苏持作帐【补梁简文帝有女篇流苏时下帐详卷三】芙蓉持作梁出入金犊幰【苍颉篇帛张车上曰幰补扬雄籍田赋微风生於轻幰善曰幰车幰也】兄弟侍中郎【古乐府陌上桑三十侍中郎】前年学歌舞定得郎相许连娟眉绕山【屈原九歌眉连蜷兮既留详见上】依约腰如杵【嗣立案搜神记何文莫入北堂梁上有一人高冠朱帻呼曰细腰细腰应诺文因呼细腰问向衣冠是谁答曰金也在西壁下问君是谁答曰我杵也今在竈下文掘金烧杵由是大富】凤管悲若咽【补庾信杨柳歌凤凰新管萧史吹】鸾弦娇欲语【补十洲记凤麟洲在西海中央洲上专多凤麟数百合羣亦多僊家煮凤喙及麟角合煎作胶名为集弦胶】扇薄露红铅【江洪咏歌姬诗轻红澹铅脸】罗轻压金缕【见卷一】明月西南楼【补鲍昭玩月诗始见西南楼纤纤如玉鈎】珠帘玳瑁钩【见卷六】横波巧能【一作相】笑【补傅毅舞赋目流睇而横波】弯蛾不识愁【李贺诗长眉对月鬭弯环】花开子留树艹长根依土早【一作上】闻金沟远【南史羊戎曰金沟清泚铜池揺扬】底事归郎许不学杨白花【一作杨花白又一作闺中妇】朝朝泪如雨【嗣立案梁书杨华名白花武都仇池人少有勇力容貌修伟魏胡太后逼通之华惧及祸乃率其部曲降梁太后追思不已为作杨白花歌使宫人连臂蹋足歌之声甚凄惋杨白花歌含情出户脚无力拾得杨花泪沾臆】
钱唐【乐府诗集作堂堂】曲
钱唐岸上春如织【补吴郡缘海四县记钱唐西南五十里有定山去富春又七十里横出江中波涛迅迈以避山难辰发钱唐已达富春】淼淼寒潮带晴色淮南游客马连【一作频】嘶碧艹迷人归不得【淮南王招隐士王孙游兮不归春艹主兮萋萋】风飘客意【一作思】如吹烟纤指殷勤伤雁弦一曲堂堂红烛筵金【一作长】鲸泻酒如飞泉【杜甫饮中八僊歌饮如长鲸吸百川又百壶那送酒如泉】
惜春词
百舌问花花不语【月令注反舌百舌也春始鸣至五月能变其舌反学其声为百鸟之鸣补邢劭春歌花坞蜨双飞柳堤鸣百舌】低回似恨横塘雨蠭争粉橤蝶分香【崔豹古今注蠭垂颖如锋曰蠭蝶以须齅】不似垂杨惜金缕愿君【一作言】留得长妖韶莫逐东风还荡揺秦女含嚬向烟月【补梁简文帝诗倡楼秦女乍相值案乐府诗集唐李白乐府有秦女卷衣】愁红带露空迢迢【一作寥寥】
春愁曲
红丝穿露珠帘冷【补西京杂记昭阳殿织珠为帘风至则鸣如珩佩之声鲍昭诗珠帘无隔露罗幌不胜风】百尺哑哑下纤绠【补费昶行路难唯闻哑哑城上乌玉阑金井牵辘轳说文绠汲井索也庄子绠短者不可以汲湥】远翠愁山入卧屏两重云母空烘影【西京杂记赵飞燕为皇后女弟昭仪遗云母屏风琉璃屏风李贺诗琉璃叠扇烘】凉簪坠髪春眠重玉兔煴香【才调集作氤氲】柳如梦【李白诗玉兔捣药春复秋】锦叠空牀委坠红【古诗荡子行不归空牀难独守】颸颸埽尾双金凤【补古乐府秋风肃肃晨风颸吴都赋翼颸风之飀飀嗣立案徐注黄庭经古者盟以玄云之锦九十尺金简凤文罗四十尺】蠭喧蝶驻俱【一作戏】悠扬柳拂赤阑纤艹长觉後梨花委平绿春风和雨吹池塘【徐注谢灵运诗池塘生春艹】
苏小小歌【补乐府广题苏小小钱唐名倡也盖南齐时人吴地记嘉兴县前有晋伎苏小小墓】
买莲莫破券【嗣立案北齐武成後謡千金买果园中有芙蓉树破券不分明莲子随他去】买酒莫解金【嗣立案梁简文帝诗当垆设夜酒宿客解金鞍迎来挟琴易送别唱歌难】酒里春容抱离恨【嗣立案子夜歌郎怀幽闺性侬亦恃春容】水中莲子怀芳心吴宫女儿腰似束【赵氏补吴越春秋阖闾城西研石山上有馆娃宫登徒子好色赋腰如束素】家在【一作住】钱唐小江曲一自檀郎逐便风【李贺诗檀郎谢女眠何处或曰檀奴潘安仁小字後人因号为檀郎】门前春水年年绿【江淹别赋春草碧色春水录波】春江花月夜词【补隋炀帝作春江花月夜曲云莫江平不动春花满正开流波将月去潮水带星来】
玉树歌阑海云黑【嗣立案晋书乐志春江花月夜玉树後庭花竝陈後主所作後主常与宫中女学士及朝臣相和为诗太常令何胥又善於文咏采其尤艳丽者以为此曲】花庭忽作青芜国【补李端诗青芜赤烧生】秦淮有水水无情【建康录始皇凿锺阜为渎令水贯其中以泄王气呼秦淮】还向金陵漾春色【注见上】杨家二世安九重【补隋书炀皇帝讳广一名英小字阿????高祖第二子也】不御华芝嫌六龙【嗣立案隋书大业元年八月壬寅上御龙舟幸江都以左武卫大将军李景为後军文武官五品已上给楼船九品已上给黄篾舳舻相接二百余里俞瑒云甘泉赋登凤凰而?华芝注华芝盖也易时乘六龙以御天】百幅锦帆风力满【嗣立案开河记炀帝御龙舟幸江都舳舻相继自大堤至淮口联緜不絶锦帆过处香闻十里】连天展尽金芙蓉【乐府子夜歌玉蕅金芙蓉】珠翠丁星复明灭【嗣立案隋遗录帝御龙舟萧妃乘凤舸每舟择妙丽女子千人执雕板镂金檝号为殿脚女徐注宋玉招魂翡翠珠被烂齐光些】龙头劈浪哀笳发【嗣立案隋书乐志炀帝大制艳篇辞极淫绮令乐正白明达造新声创泛龙舟等曲掩抑摧藏哀音断絶炀帝泛龙舟曲舳舻千里泛归舟言旋旧镇下扬州借问扬州在何处淮南江北海西头】千里涵空照【才调集作澄】水魂万枝破鼻团【一作飘】香雪【嗣立案徐注隋书炀帝自版渚引河作街道植以杨柳名曰隋堤一千三百里又案扬州后土庙有花一枝洁白可爱树大而花?俗谓之琼花天下独一枝欧阳永叔为扬州作无双亭以赏之】漏转霞高沧海西玻璃枕上闻天鸡【补韵会玻璃宝玉名本艹作颇黎云西国宝或云是水玉千岁冰为之唐高宗纪支汗郡王献碧玻璃淮南子桃都山有天鸡日出即鸣详卷一】蛮弦代雁【一作写】曲如语【嗣立案大业拾遗记帝自达广陵沈湎失度每睡歌吹齐发方就一梦】一醉昏昏天下迷【嗣立案迷楼记炀帝建迷楼选後宫女数千以居其中大业拾遗记帝於文选楼张四帐一名醉忘归三名夜酣香】四方倾【疑作澒】动烟【一作风】尘起【补杜甫诗风尘澒动昏王室淮南子未有天地之时鸿蒙澒动莫知其门】犹在浓香【一作团】梦魂里【嗣立案吕东莱隋书大业十三年五月甲子唐公起义师於太原十一月丙辰唐公入京师辛酉遥尊帝为太上皇帝代王侑为帝改元义宁二年三月右屯卫将军宇文化及以骁果作乱入犯宫闱上崩於温室时年五十】後主荒宫有晓鸎飞来只隔西江水【嗣立案隋遗录炀帝在江都昏湎滋深尝游吴公宅鸡台恍惚与陈後主相遇尚唤帝为殿下後主舞女数十中一人迥美帝屡目之後主云即丽华也乃以海蠡酌红梁新醖劝帝帝饮之甚欢因请丽华舞玉树後庭花丽华徐起终一曲後主问帝萧妃何如此人帝曰春兰秋菊各一时之秀也後主问帝龙舟之游乐乎始谓殿下致治在尧舜之上今日复此逸游大抵人生只图快乐曩时何见罪之深耶帝忽悟叱之怳然不见】
懊恼曲【嗣立案古今乐录懊侬歌者晋石崇绿珠所作唯丝布涩难缝一曲而已後皆隆安初民间讹謡之曲宋书五行志晋安帝隆安中民忽作懊恼歌又案乐录华山畿者宋少帝时懊恼一曲亦变曲也】
蕅丝作线难胜鍼【嗣立案俞瑒云朱超采莲曲摘除莲上叶拖出蕅中丝说苑缕因鍼而入】橤粉染黄那得?白玉【才调集作玉白】兰芳不相顾【陆机短歌行兰以秋芳】青【一作倡又一作红】楼一笑轻千金【嗣立案刘石龄云晋书麯游歌南开朱门北望青楼李白白紵词美人一笑千黄金】莫言自古皆如此健劔刜钟铅绕指【补说苑西闾过曰干将莫邪拂钟不铮试物不知刘琨诗何意百链钢化为绕指柔】三秋庭绿尽迎霜【王融诗秋风下庭绿】唯有荷花守红死【补读曲歌荷燥芙蓉萎莲汝蕅欲死李贺诗秋白鲜红死】庐【一作西】江小吏朱斑轮【补古诗为焦仲卿妻作序汉末建安中庐江府小史焦仲卿妻刘氏为仲卿母所遣自誓不嫁其家逼之乃投水而死仲卿闻之亦自缢於庭树时人伤之为诗云尔又诗云金车玉作轮】柳缕吐牙香玉春【一作新】两股金钗已相许【嗣立案徐注白居易长恨歌钗留一股合一扇钗擘黄金合分钿】不令独作空城【才调集作成】尘悠悠楚水流如马【李贺诗黄尘清水三山下更变千年如走马】恨紫愁红满平野野土千年怨不平至今烧作鸳鸯瓦【晋书邺都铜雀台皆鸳鸯瓦梁昭明太子诗日丽鸳鸯瓦】
三洲词【补唐书乐志三洲商人歌也古今乐录三洲歌者商客帆数游巴陵三江口往还因共作此歌】
团员【一作圞】莫作波中月洁白莫【一作无】为枝上雪月随波动碎潾潾雪似梅花不堪折李娘十六青丝发画带双花为君结【梁武帝诗绣带合欢结】门前有路轻【一作生】别离【乐府诗集作离别】惟【一作只】恐归来旧香灭
温飞卿诗集笺注卷二

[book_title]卷三
<集部,别集类,汉至五代,温飞卿诗集笺注>
钦定四库全书
温飞卿诗集笺注卷三　　　明　曾益　撰
长洲顾【予咸　嗣立】补
春晓曲【嗣立案才调集此诗及边笳曲侠客行春日咏嚬太子西池共七首皆齐梁体】
家临长信往来道【三辅黄图汉洛门至闇庙门有长信宫在其中】乳燕双双拂【一作掠】烟草油壁车轻金犊肥【油壁车注见二嗣立案朝野佥载龎帝师养一牸牛一赤犊子前後生五犊得绢一百匹及翻转至万匹时号金犊子懊侬歌黄牛细犊车游戏出孟津】流苏帐晓春鸡早【补晋挚虞决疑要注天子帐流苏为饰海录碎事流苏帐盘绘绣之球五色错为之同心而下垂者也梁江总诗新人羽帐挂流苏】笼中娇鸟暖犹睡【补左思咏史诗习习笼中鸟举翮触四隅卢照邻长安古意一羣娇鸟共啼花】帘外落花闲不扫衰桃一树近前池【张正见有衰桃赋】似惜红顔镜中老
猎骑【乐府诗集有词字】
早辞平扆殿【礼记天子负扆南向而立】夕奉湘南宴【汉书湘南县属长沙国禹贡衡山在东南荆州山】香兔抱微烟【嗣立案谢庄月赋引玄兔於帝台注张衡灵宪月者隂精之宗积成为兽象兔形】重鳞叠轻扇【曹植扇赋效龙蛇之蜿蜒补谢朓诗轻扇动凉颸】蚕饥使君马【古乐府日出东南隅行罗敷善采桑采桑城南隅又使君从南来五马立踟蹰补梁武帝子夜四时歌君住马已疲妾去蚕已饥】雁辟将军箭【隋书史万岁从梁士彦军次冯翊见羣雁飞来万岁谓士彦曰请射行中第三者既射之应弦而落】宝柱惜离弦【柳恽诗秋风吹玉桂】流黄悲赤县【流黄注见下】理钗低舞鬓换袖回歌面晚柳未如丝【补枚乘柳赋吁嗟弱柳流乱轻丝】春花已如霰【补柳恽诗春花落如霰】所嗟故里曲不及青楼宴
西州【乐府诗集作洲】曲【吴声○曲一作词】
悠悠复悠悠昨日下西州西州风色好遥见武昌楼【武昌楼注详下】武昌何郁郁【古诗洛中何郁郁】侬家定无匹小妇被流黄登楼抚瑶瑟【嗣立案古乐府相逢狭路间大妇织罗绮中妇织流黄小妇无所作挟瑟上高堂陆机诗佳人理瑶瑟】朱弦?复轻【嗣立案徐注蔡邕琴赋?弦既和】素手直凄清【古诗娥娥红粉妆纤纤出素手】一弹三四解掩抑似含情【古诗一弹再三叹慷慨有余哀嗣立案册府元龟李延年因胡曲更造新声二十八解】南楼登且望西江广复平艇子揺两桨催过石头城【嗣立案古乐府莫愁乐莫愁在何处莫愁石城西艇子打两桨催送莫愁来】门前乌臼树惨澹天将曙鸂鷘飞复还郎随早帆去【嗣立案江淹西州曲西州在何处两桨桥头渡日莫伯劳飞风吹乌臼树树下即门前门中露翠钿开门郎不至出门采红莲】回头语同伴定复负情侬去帆不安幅作抵使西风他日相寻索莫作西州客西州人不归春草年年碧
烧歌【说文野火曰烧烧去声】
起来望南山山火烧山田微红夕【一作久】如灭短焰复相连差差向岩石冉冉凌青壁低随回风尽远照檐茅【一作茅檐】赤邻翁能楚言倚锸欲潸然【补史记歌曰郑国在前白渠起後举锸为云涉渠为雨详卷六】自言楚越俗烧畲作早【一作旱】田【嗣立案农书荆楚多畲田先纵火熂炉候经雨下种历三岁土脉竭复熂旁山熂燹火燎草炉火烧山界也杜田曰楚俗烧榛种田曰畲先以刀芟治林木曰斫畲其刀以木为柄刀向曲谓之畲刀】豆苗虫促促【陶潜诗草盛豆苗稀】篱上花当屋【杜甫诗疎篱带晚花】废栈豕归阑【庄子编之以厚栈注编木作栈以御湿】广场鸡啄粟新年春雨晴处处赛神声【汉郊祀志冬赛祷祠师古曰赛谓报其所祈也】持钱就人卜敲瓦隔林鸣【元稹诗病赛乌称鬼巫占瓦代龟注巫俗击瓦观其文理分析定吉凶曰瓦卜】卜得山上【一作上山】卦归来桑枣下吹火向白茅【一作苇】腰鎌映赬蔗【列子拥鎌带索说文鎌锲也补□昭东武吟腰鎌刈葵藿】风驱槲叶烟槲树连平山【补北史李元忠作垒以自保坐於大槲树下】迸星拂霞外飞烬落阶前仰面呻【一作呼】复嚔【学记今之教者呻其占毕诗愿言则字林嚔鼻塞而喷一云咳嗽声】雅娘咒丰岁谁知苍翠容尽作官家税【汉盖寛饶传三王官天下五帝家天下王建田家行麦收上场绢在轴的知输得官家足】
长安寺
仁慈写露宫长安佳气浓烟树含葱蒨【江淹诗丹巘被葱蒨】金刹映?茸【补西京杂记以黄金为刹法华经长表金刹详卷二】绣户香焚象【补杜甫玄元皇帝庙诗山河扶绣户】珠网玉盘龙【谢朓诗深沈映朱网补沈约诗网轩映珠缀鲍昭诗桂柱玉盘龙】宝题斜【一作新】翡翠【补甘泉赋琁题玉英应劭曰题头也榱椽之头皆以玉饰也】天井倒芙蓉【补王延寿鲁灵光殿赋员渊方井反植芙蕖风俗通今殿作天井井者东井之像也菱荷水中之物皆所以献火也】幡长回远吹【补释氏要典沙门得一法者便当建幡告四远维摩经胜幡建道场嗣立案指月录慧能大师至广州法性寺值印宗法师讲涅盘经寓止廊庑间莫夜风扬刹幡闻二僧对论一曰幡动一曰风动往复不已祖曰不是风动不是幡动仁者心动一衆竦然】窗虚含晓风游骑迷青琐【补何晏景福殿赋青琐银铺详见卷一】归鸟思华钟【西都赋铿华钟善曰钟有篆刻之文故曰华也】云拱承跗逦【杜甫诗朱拱浮云细细轻】羽葆背花重【见卷一】所嗟莲社客【见卷七】轻荡不相从
和沈参军招友生观芙蓉池
桂栋坐清晓【屈原九歌桂栋兮兰橑】瑶琴双【一作商】凤丝【司马相如琴赋凤兮凤兮归故乡遨游四海求其皇嗣立案西京杂记成帝侍郎善鼔琴能为双凤之曲】况闻楚泽音【补子虚赋臣闻楚有七泽尝见其一名曰云梦】适与秋风期【汉武帝秋风辞秋风起兮白云飞】遂使【一作从】櫂萍客静啸烟草湄【古诗涉江采芙蓉兰泽多芳草】倒影回澹荡愁红媚涟漪【诗河水清且涟漪】湘茎久藓【一作鲜】涩宿雨增离披【补宋玉九辨白露既下降百草兮奄离披此桐楸】而我江海客【杜甫诗张公一生江海客】楚游动【一作勤】梦思【补杜甫咏怀古迹云雨荒台岂梦思】北渚水云蔓【一作叶补屈原九歌帝子降兮北渚】南塘烟露枝【江淹西州曲采莲南塘秋】岂亡【一作无】台榭芳独与鸥鸟知【补列子海上人好鸥鸟每旦至海上从鸥鸟游其父曰吾闻鸥鸟皆从子游汝取来吾玩之明日之海上鸥鸟翔舞而不下】珠坠鱼迸浅【补鲍昭芙容赋叶折水而为珠谢朓诗鱼戏新荷动】影多鳬泛迟【屈原卜居将泛泛若水中之鳬乎补唐太宗采芙容诗游鸎无定曲惊鳬有乱行】落英不可攀【离骚朝饮木兰之坠露兮夕餐秋菊之落英】返照昏澄陂
寓怀
诚足不顾【一作愿】得妄矜徒有言语斯谅未尽隐显何【一作可】悠然洵彼都邑盛【刘熙释名国城曰都四井为邑】眷唯车马喧【陶潜杂诗结庐在人境而无车马喧】自期尊客卿【战国策蔡泽西入秦秦昭王召见与语大悦之拜为客卿】非意干王孙【补汉韩信传溧母怒曰吾哀王孙而进食岂望报乎】衔知有贞爵处实非厚顔【越絶书名过实者灭圣人不使名过实诗顔之厚矣】苟无海岱【一作岳】气【补魏志许泛曰陈元龙湖海之士豪气不除】奚取壶浆恩【补战国策中山君曰吾以一桮羊羮亡国以一壶餐得士二人】唯丝【一作师】南山杨【补汉书杨恽字子幼华隂人杨恽报孙会宗书其诗曰田彼南山芜秽不治种一顷豆落而为萁人生行乐耳须富贵何时嗣立案李贺浩歌买丝绣作平原君有酒唯浇赵州土】适我松菊香【补陶潜归去来辞三径就荒松菊犹存】鹏鲲诚来【一作未】忆【补庄子北溟冇鱼其名为鲲化而为鸟其名为鹏怒而飞其翼若垂天之云鹏之徙於南溟也水击三千里抟扶揺而上者九万里】谁谓凌风翔【庄子鹊巢於高榆之颠巢折凌风而起】余昔自西滨得兰数本移艺於庭亦既逾岁而芃然蕃殖自余游者未始以芳草为遇矣因悲夫物有厌常而反不若混然者有之焉遂寄情於此
寓赏本殊致意幽非我情吾常有流【一作疏】浅外物无重轻【嵇康养生论外物以累心不存】各言艺幽深彼美香素茎【屈原九歌绿叶兮素枝芳菲菲兮袭予】岂为赏者设自保孤根生【补家语芝兰生於深谷不以无人而不芳】易地无赤株【艹木疏兰为王者香草其茎叶皆似泽兰广而长节节中赤高四五尺】丽土亦同荣【易百谷草木丽乎土】赏际林壑近泛余烟露清余怀既郁陶【尚书郁陶乎予心顔厚有忸怩】尔类徒纵横【补杨雄解嘲一纵一横论者莫当】妍蚩苟不信【张正见白头吟语默妍蚩际浮沈毁誉中】宠辱何为惊【老子宠辱若惊】真隐谅无迹激时犹拣名幽丛霭绿畹【补文子丛兰欲发秋风败之离骚余既滋兰之九畹兮又树蕙之百亩王逸注十二亩为畹】岂必怀归耕【汉夏侯胜传学经不明不如归耕】
秋日
爽气变昏旦【世说王子猷以手版柱颊云西山朝来致有爽气补谢灵运诗昏旦变气候山水含清晖】神皋徧原隰【西京赋实维地之奥区神皋诗于彼原隰释名广平曰原下湿曰隰补西都赋原隰龙鳞】烟华久荡揺石涧仍清急柳闇山犬吠蒲流水禽立菊花明欲迷枣叶光如湿天籁思林岭【庄子敢问天籁子綦曰夫吹万不同而使其自已也】车尘倦都邑譸张夙所违【尚书民无或须譸张为幻补世说王僧弥谓谢车骑曰君何敢譸张】悔吝何由入【系辞吉凶悔吝者生乎动者也补庾信诗阳穷乃悔吝】芳草秋可藉【补孙绰天台赋藉萋萋之纤草】幽泉晓堪汲牧羊烧外鸣林果雨中拾【王维诗雨中山果落】复此遂闲旷【补庄子就薮泽处闲旷此江海之士避世之人也闲旷者之所好也】翛然脱羁絷【补江伟答军司马诗羁絷系世网进退维准绳】田收鸟雀喧气肃龙蛇蛰【易龙蛇之蛰】佳节足丰穰良朋阻游集沈机日寂寥【宋玉九辨寂寥兮收潦而水清】葆素常呼吸【补庄子吹嘘呼吸吐故纳新此导引之士养形之人也】投迹倦攸往【易利有攸往】放怀志所执【见卷四】良时有东菑【尔雅田一岁曰菑】吾将事蓑笠【诗何蓑何笠】
七夕歌
鸣机札札停金梭【补古诗纎纎擢素手札札弄机杼嗣立案秘阁闲话蔡州蔡氏七夕祷以酒果忽流星坠筵中明日瓜上得金梭由是巧思益进梁简文帝七夕诗天梭织来久方逢今夜停】芙容澹荡秋水【一作生池】波夜【一作神】轩红粉陈香罗【补周处风土记七月七日其夜洒埽於庭露施几筵设酒脯时果散香粉於河鼔织女】凤低蝉薄愁双蛾微光奕奕凌曙【一作天】河【四民月令七夕见天汉中有奕奕正白气补王鉴七夕诗隐隐驱千乘阗阗越星河】鸾咽鹤唳飘颻歌【补汤惠休楚明妃曲骖驾鸾鹤往来僊灵禽经鹤以洁唳】弯桥销尽奈愁【一作愁奈】何【淮南子鸟雀填河成桥而渡织女】天气骀荡云陂陀【补庄子惠施之林骀荡而不得逐物不及司马彪曰骀荡犹施散也谢朓诗春物方骀荡宋玉招魂文异豹饰侍陂陀些】平明花木有愁意【一作思】露湿彩盘蛛网多【补荆楚岁时记七夕妇人结彩缕穿七孔鍼或以金银鍮石为鍼陈瓜果於庭中以乞巧有喜子网於瓜上则以为得宋孝武帝七夕诗迎风披彩缕向月贯玄鍼】
酬友人
辞荣亦素尚【补孔欣猛虎行饥不食邪蒿莱倦不息无终里邪蒿乖素尚无终丧若始】倦游非夙心【补司马相如传长卿故倦游郭璞曰厌游宦也】宁复思金籍【嗣立案谢朓始出尚书省诗既通金闺籍复酌琼筵醴注金闺金马门也籍者为二尺竹牒记其年纪名字物色悬之宫门案省相应乃得入也】独此卧烟林闲云无定貌佳树有余隂【补左传韩宣子来聘宴於季氏有嘉树焉宣子誉之】坐久芰荷发钓阑【一作余】茭苇?游鱼自揺漾【一作荡陶潜诗临水愧游鱼】浴鸟故浮沈【补杜甫诗一双鸂鷘对沈浮】唯君清露夕【补西京赋承云表之清露】一为洒烦襟
观舞伎
朔音悲嘒管【诗嘒嘒管声】瑶蹋动芳尘【补王子年拾遗记石虎太极殿楼高四十丈舂杂宝异香为屑使数百人於楼上吹散之名曰芳尘台】总袖时增怨【一作态韩非子长袖善舞】听破复含嚬【嗣立案太平广记引传载录天宝中乐章多以边地为名若凉州甘州伊州之类是焉其曲徧系声名入破後其地尽为西番所没破乃其兆矣】凝腰倚风輭【补梁王谢咏舞诗倾腰逐韵管敛色听张弦袖轻风易入钗重步难前】花题照锦春【嗣立案杜甫诗胡舞白题斜注题者额也】朱弦固凄紧【补傅毅舞赋弛紧急之弦张兮慢末事之骩曲殷仲文诗风物自凄紧】琼树亦迷人【嗣立案崔豹古今注魏文帝宫人絶所爱者有莫琼树薛夜来陈尚衣陈巧笑皆日夜在侧江总诗後宫知有莫琼树】
边笳曲【乐部笳胡人卷芦叶为之置部前曰头管】
朔管迎秋动【补李陵答苏武书凉秋九月塞外草衰又胡笳互动牧马悲鸣】雕隂【一作音非】雁来早【嗣立案旧唐书隋雕隂郡武德三年於延州丰林县置绥州总管府】上郡隐黄云【嗣立案唐书地理志贞观二年罢都督府移州治上县天宝元年改为上郡乾元元年复为绥州江淹诗黄云蔽千里】天山吹白草【嗣立案史记索隐祁连山一名天山亦曰白山在张掖酒泉二郡界唐书西川交河郡有天山开元二年置天山军隶河西道案刘石龄云杜诗注引归州图经胡地多白草昭君冢独青】嘶马渡【一作悲】寒碛【说文沙漠曰碛】朝阳照霜堡【广韵堡障小城也】江南戍客心【一作情】门外芙容老【古乐府江南词江南可采莲莲叶何田田李贺诗鲤鱼风起芙容老】
经西坞偶题
揺揺弱柳黄鹂【一作鸎】啼【世说戴顒春日携双柑斗酒人问何之曰往听黄鹂声】芳草无情人自迷日影明灭金色鲤【补神农书鲤为鱼王无大小脊傍鳞皆三十有六鳞上冇小黑点文冇赤白黄三种】杏花唼喋青头鸡【补沈怀远长鸣鸡赞翠冠缤莒碧距丽陈】微红柰蔕惹蠭粉【晋起居注嘉柰一蔕十五实或七实生於酒泉补褚澐咏柰诗映日照新芳丛林抽晚蔕】洁白芹牙入【一作穿】燕泥【薛道衡昔昔盐空梁落燕泥补杜甫诗芹泥随燕觜】借问含嚬向何事昔年曾到武陵谿【见卷五】金虎台【嗣立案邺都故事汉献帝建安五年曹操破袁绍於邺十五年筑铜雀台十八年作金虎台十九年造冰井台所谓邺中三台也】
碧草连金虎青苔蔽石麟【?西京杂记五柞宫西有青梧观观前有三梧桐树树下有石麒麟二枚刋其胁为文字是秦始皇郦山墓上物也详见下】皓齿芳尘起【补傅毅舞赋吐哇声则发皓齿详见下】纤腰玉树春【补张衡舞赋搦纤腰以互折详见卷一】倚瑟红铅湿【补汉书文帝使慎夫人鼓瑟帝自倚瑟而歌师古曰倚瑟即今之以歌合曲也梁元帝咏歌诗汗轻红粉湿】分香翠黛嚬【补陆机吊魏武帝文余香可分与诸夫人诸舍中无所为学作履綦卖也梁元帝赋愁容翠眉敛】谁言奉陵寝相顾复沾巾【补张衡四愁侧身西望泪沾巾】侠客行【补郭茂倩乐府诗集郸国公子皆藉王公之势竞为游侠以取重诸侯显名天下後世遂有游侠曲魏陈琳晋张华又有博陵王宫侠曲】
欲出鸿都门【地里志鸿都门在各阳】隂云蔽城阙宝劔黯如水【嗣立案越絶书外传记越王允常?欧冶子作名劔五枚一曰纯鈎秦客薛烛善相劔越王取示之烛曰光乎如屈阳之华沈沈如芙容始生于湖观其文如列星之行观其光如水溢於塘此纯钩也】微红湿余血白马夜频嘶【才调集作惊古乐府白马金羁侠少年】三更霸陵雪【关中记霸陵为汉文帝陵在雍州城东南四十里白鹿原上凤皇觜下】
咏晓
虫歇纱窗静【补庾信荡子赋纱窗独掩罗帐长垂】雅散碧梧寒梢惊朝佩动犹传清漏残乱珠凝烛泪【补梁简文帝对烛赋渐觉流珠走熟视绦花多详卷一】微红上露盘【三辅故事武帝於建章宫立铜柱高二十丈上冇僊人掌承露盘】褰衣
复理鬓余润拂芝兰
芙容
刺茎澹荡绿【一作碧李贺诗绿刺罥银泥】花片参差红【孙楚莲华赋红花电发晖光炜炜】吴歌秋水冷【嗣立案晋书乐志吴歌杂曲竝出江南东晋已来稍有增广其始皆徒歌既而被之管弦盖自永嘉渡江之後下及梁陈咸都建业吴声歌曲起於此也】湘庙夜云空【补郦道元水经注太湖水西流径二妃庙南世谓之黄陵庙大舜之陟方也二妃从征溺於湘江民为立祠於水侧焉方舆胜览在潭州湘隂北九十里】浓艳香露里【柳宗元咏芙容诗薄彩寒露里】美人清【一作青】镜中【李白诗荷花镜里香】南楼未归客【注详下】一夕练塘东【图经华亭有三泖一谷泖自殿湖入练塘】
敕勒歌塞北【乐府广题北齐神武攻周玉璧士卒死者十四五神武恚愤疾发周王下令曰高欢鼠子亲犯玉壁劔弩一发元凶自毙神武闻之勉坐以安士衆悉引诸贵使斛律金唱敕勒神武自和之】
敕勒金帻【一作幩】壁【一作碧】隂山无岁华【秦本纪西北斥逐匈奴自榆中竝河以东属之隂山徐广曰隂山在五原北通典隂山唐为安北都护府】帐外风飘雪【嗣立案唐书吐蕃赞普联毳帐以居号大拂庐容数百部人号小拂庐鲍昭诗胡风吹朔雪】营前月照沙【嗣立案陆机论孙权闻曹公来筑营於濡须坞以拒之状如偃月号偃月营范云拟古寒沙四面平】羌儿吹玉管【补风俗通笛元羌出又有羌笛然羌笛与笛二器不同长於古笛有三孔大小异故谓之双笛杜甫秦州杂诗东征健儿尽羌笛莫吹哀】胡姬蹋锦花【嗣立案乐府杂録胡旋舞居一小圜球子上舞纵横腾掷两足终不离球上其妙如此白居易乐府胡旋女莫空舞】却笑江南客梅落不归家【补鲍昭吴均乐府皆有梅花落程大昌演?露笛亦有落梅折柳二曲今其曲亡不可考矣】邯郸郭公词【本集作祠误嗣立案北齐乐府邯郸郭公歌邯郸郭公九十九技两渐进入滕口大儿缘高冈雉子东南走不信吾言时当看岁在酉乐府广题北齐後主高纬雅好傀儡谓之郭公时人戏为郭公歌及将败果营邯郸高郭声相近九十九末数也滕口邓林也大儿谓周帝太祖子也高冈後主姓也雉鸡头武成小字也後败於邓林尽如歌言盖语妖也案此诗别见郭茂倩乐府诗集中题作邯郸郭公词明高启集乐府中亦有邯郸郭公歌一首本集误词为祠原注漫引郭子仪围邺城以保东京嗣後建祠祀之荒唐已甚今亟为改正○案陈後山诗话杨大年傀儡诗云鲍老当筵笑郭郎笑他舞袖太郎当若教鲍老当筵舞转更郎当舞袖长郭郎即郭公也】
金笳悲故曲【乐部笳似觱栗无窍以铜为之琴集大胡笳十八拍小胡笳十九拍竝蔡琰作】玉座积?尘【补谢朓铜雀台诗玉座犹寂莫况乃妾身轻】言念【乐府诗集作是】邯郸伎不见【乐府诗集作易】邺城人青苔竟埋骨【补杜甫诗古人白骨生青苔】红粉自伤神【补白居易燕子楼诗见说白杨堪作柱争教红粉不成灰】唯有漳【一作淬】河柳还向旧营春
古意
莫莫复莫莫【诗莫莫葛藟】丝萝缘磵壑【广雅兎丝蔓连草上女萝自下蔓松上生枝一名松萝】散木无斧斤【庄子此散木也不夭斧斤物无害者】纤茎得依【一作所】托枝低浴鸟歇根静县泉落【列子县流三十丈】不虑见春迟空伤致身错
齐宫
白马杂金饰【补曹植白马篇白马饰金羁】言从雕辇回【见卷六】粉香随笑度鬓态伴愁来远水斜如翦【补杜甫戏题画山水图歌焉得并州快翦刀翦取吴松半江水】青莎绿似裁【本艹青莎一名水香棱一名雀头香上林赋注徐广云?莎可染紫】所恨章华日冉冉下层台【补左传楚子成章华之台】
春日
柳岸杏【一作暗百】花稀梅梁乳燕飞【金陵志谢安造新宫适有梅木浮至石头城下取为梁尽梅花於上以表瑞隂铿诗梁花画早梅】美人鸾镜笑【见卷四】嘶马雁门归【山海经雁门雁出其间在高柳西补汉地里志雁门郡注秦置属并州】楚宫云影薄【见卷六】台城心赏违【台城见卷一鲍昭白头吟心赏犹难恃貌恭岂易凭】从来千里恨边色满戎【一作戍】衣
咏春幡【嗣立案後汉志立春之日夜漏未尽五刻京都百官皆衣青衣立青幡施土牛耕人於门外又立春青旛今世翦彩错缉为旛胜虽朝廷亦缕金银缯绡为之戴於首士庶俱翦彩为小旛散於首饰花枝皆曰春旛或翦为春蜨春钱春胜花鸟人物之巧以相遗】
闲庭见早梅花影为谁裁碧烟随刃落蝉鬓觉春来【补宋之问诗今年春色早应为翦刀催古今注莫琼树始制为蝉鬓挈之缥缈如蝉翼故号曰蝉鬓】代【一作戊】郡嘶金勒【说文勒马头络衔也有衔曰勒无衔曰羁何逊轻薄篇白马黄金勒】梵声【一作河阳】悲镜台【梁武帝诗周流扬梵声详卷八坛经身是菩提树心如明镜台世说温峤姑嘱峤觅婚峤密有自婚意少日峤报姑云已觅得婚处壻身名宦尽不减峤因下玉镜台一枚玉镜台是峤为刘越石长史北征刘聪所得】玉钗风不定香步独裵回
陈宫词
鸡鸣人艹艹【诗劳人艹艹】香辇出宫花伎语细腰转【补後汉马廖传楚王好细腰宫中多饿死】马嘶金面斜【见卷一】早鸎随彩仗惊雉避凝【一作鸣】笳淅沥湘风外【嗣立案郦道元水经注引山海经云洞庭之山帝之二女居焉沅澧之风交湘之浦出入多飘风暴雨湖中冇君山湘君之所游处昔秦始皇遭风於此问其故博士曰相君出入则多风秦皇乃赭其山】红轮映曙霞【沈约诗红轮映早寒嗣立案李商隐诗红轮结绮寮朱鹤龄注云红轮不知是何物杨用修云想是妇女所执如?扇之类又唐太宗白日半西山诗云红轮不暂驻此则谓红日也】
春日野行
骑马蹋烟莎青春奈怨何蝶翎朝【一作胡】粉尽【梁简文帝诗花留蛱蝶粉补博物志烧铅成胡粉】鸦背夕阳多柳艳欺芳带【李贺诗官街柳带不堪结】山愁萦翠蛾【见卷二】别情无处说方寸是星河【补列子方寸之地虚矣】
咏嚬
毛羽【一作羽薄】敛愁翠【古今注梁冀改惊翠眉为愁眉补登徒子好色赋眉如翠羽陆机艳歌行蛾眉象翠翰】黛娇攒艳春恨容偏落泪【补世说吴道助兄弟遭母艰号踊哀絶路人为之落泪】低态定思人枕上梦随月扇边歌绕尘【刘向别录有人歌赋楚汉兴以来善雅歌者鲁人虞公发声清哀远动梁尘补刘孝绰和咏歌人偏得日照诗屡将歌罢扇回拂影中尘】玉钩鸾不住波浅石磷磷【一作白粼粼】
中书令裵公挽歌词二首【补旧唐书裵度字中立河中闻喜人贞元五年进士擢第累官门下侍郎同中书门下平章事出为蔡州刺史充彰义军节度使吴元济平赐勲上柱国封晋国公食邑三千户进位中书令薨时年七十五】
王俭风华首【南史王俭字仲宝官仆射尝谓人曰江南风流宰相唯有谢安盖自况也】萧何社稷臣【补班固汉书赞萧何曹参位冠羣后声施後世为一代之宗臣陆机汉高祖功臣颂序右三十一人与定天下安社稷者也】丹阳布衣客【姓谱陶弘景为丹阳派常自称丹阳布衣】莲渚白头人【世说王俭高自标位时人呼俭府为入芙容池详卷四古乐府安得同心人白头不相离】铭勒燕山莫【後汉书窦宪破匈奴登燕然山刻石纪功令班固作铭】碑沈汉水春【补晋书杜预好为後世名刻石为二碑纪其勲绩一沈万山之下一立岘山之上曰焉知此後不为陵谷乎】从今虚醉饱【诗既醉以酒既饱以德】无复汚车茵【汉书丙吉驭吏嗜酒醉呕丞相车上西曹吏欲斥之吉曰以醉饱之失去士使此人将何所容不过汚丞相车茵耳】
箭下妖星落风前杀气回【嗣立案本传度二十七日至郾城巡抚诸军宣达上旨士皆贾勇出战皆捷十月十一日唐邓节度使李愬袭破悬瓠城擒吴元济】国香荀令去【世说荀令君至人家坐处尝三日香】楼月庾公来【补庾亮诗亮在武昌诸佐吏殷浩等乘秋夜共登南楼俄而亮至诸人将起避亮曰诸君少住老子於此处兴复不浅】玉玺终无虑【蔡邕独断皇帝六玺皆以玉螭虎纽嗣立案通监度复知政事左右忽白失中书印度饮酒自如顷复白已得之人问其故曰急之则投诸水火缓之则复还故处人服其识量】金縢竟不开【嗣立案尚书疏武王有疾周公作策书告神请代武王死事毕纳书於金縢之匮遂作金縢及为流言所谤成王悟而开之本传开成二年复以本官节度河东度固辞老疾帝遣吏部郎中卢弘宣旨曰为朕卧镇北门可也度不获已之任三年病甚乞还东都诏许还京拜中书令上已曲江赐宴羣臣赋诗度不能赴文宗遣中使赐御札并诗曰注令待元老识君恨不早我家柱石衰忧来学丘祷御札及门而度已薨】空嗟荐贤路芳艹满燕台【补寰宇记燕昭王金台在易州易县东南三十里】
庄恪太子挽歌词二首【旧唐书庄恪太子永文宗长子也母曰王德妃太和四年封鲁王六年诏册为皇太子开成三年上以太子宴游败度将议废黜御史中丞狄兼謩雪涕以谏上意稍解十月皇太子薨於少阳院諡曰庄恪十二月葬於骊山之北原】
叠鼓辞宫殿【谢朓诗叠鼔送华輈李善云小击鼔谓之叠详卷二补汉书孝成帝元帝太子也初居桂宫汉武故事武帝生猗兰殿七岁立为皇太子】悲笳降杳冥【嗣立案旧唐书本传敕兵部尚书王起撰哀册文曰玉琯岁穷金壶漏尽祖奠告彻哀笳将引】影离云外日【温子昇皇太子赦诏彩云映日神光照殿】光灭火前星【刘孝威和太子诗前星涵瑞彩荆州星占少微星一名处士星】邺客瞻秦苑【嗣立案谢灵运有拟魏太子邺中集诗典略徐干刘桢应?阮瑀陈琳王粲吴质竝见友於太子吴质在元城与魏太子牋张敞在外自谓无奇陈咸愤襀思入京城】商公下汉庭【史记留侯传上欲易太子及燕置酒太子侍四人从太子须眉皓白衣冠甚伟上怪之四人各言姓名曰东园公甪里先生绮里季夏黄公上乃大惊竟不易太子】依依陵树色【注见上】空绕古【一作九】原青
东府虚容卫【东府见卷七隋炀帝诗朱庭容卫肃】西园寄梦思【补魏文帝芙容池作逍遥步西园】凤县吹曲夜【列僊传王子晋者周灵王太子好吹笙作凤鸣详卷一】鸡断问安时【礼记文王之为世子朝於王季日三鸡初鸣而至於寝门外问内竖之御者曰今日安否何如内竖曰安文王乃喜及日中又至亦如之及莫又至亦如之】尘陌都人恨【诗彼都人士】霜郊賵马悲【陶潜挽诗严霜九月中送我至远郊谷梁传归死曰賵归生曰赙或曰车马曰賵货财曰赙白虎通赙助也賵赴也所以助生送死也】唯余埋璧地【补左传楚恭王无冢适有宠子五人无适立焉乃大有事於羣望而祈曰请神择五人主社稷乃徧以璧见於羣望曰当璧而拜者神所立也与巴姬密埋璧於太室之庭使五人拜康王跨之灵王肘加焉子干子晳皆远之平王弱抱而入再拜皆压纽】烟艹近丹【一作前】墀
秘书刘尚书挽歌词二首
王笔活鸾凤【未详嗣立案张怀瓘书录许圉师见太宗书曰凤翥鸾回实古今书圣杜甫赠汝阳王诗笔飞鸾耸立章罢凤骞腾又唐太宗王羲之传赞烟飞露结状若断而还连凤翥龙蟠势如斜而反正今之活鸾凤或假借以状其笔势耳】谢诗生芙容【补世说顔延之尝问鲍明远已诗与谢康乐优劣鲍曰谢五言如初发芙容自然可爱君诗若铺锦列绣亦雕缋满眼】学筵开绦帐【後汉书马融坐高堂施绦纱帐前授生徒後列女乐】谭柄发洪钟【谭柄见卷六世说龎士元谓司马德操曰若不扣洪钟不知其音响也】粉署见飞鵩【粉署见卷六异物志有鸟小如鸡体有文色土俗因形名之曰鵩不能远飞行不出域贾谊鵩鸟赋序谊为长沙王传有鵩鸟飞入谊舍止於坐隅鵩似鴞不祥鸟也谊自伤悼以为寿不得长乃为赋以自广】玉山猜卧龙【补世说山公曰嵇叔夜之为人也岩岩若孤松之独立其醉也俄如玉山之将崩嗣立案晋嵇康传锺会言於文帝曰嵇康卧龙也不可起公无忧天下顾以康为虑耳】遗风洒清韵萧散九原松【檀弓赵文子曰是全要领以从先大夫於九京也郑玄曰晋卿大夫之墓地在九原】
麈尾近良玉【世说王夷甫容貌整丽妙於谈玄恒捉白玉柄麈尾与手都无分别详卷八】鹤裘吹素丝【晋书王恭美姿仪尝披鹤氅裘涉雪而行孟昶见之叹曰此神僊中人也】坏陵殷浩谪【晋书殷浩字深源陈郡长平人有盛名朝野推服与桓温颇相疑贰浩受命北征请进屯洛阳修复园陵进军次山桑而士卒多亡叛温上疏罪浩竟坐废为庶人】春墅谢安棊【见卷一】京口贵公子襄阳诸女儿【补古今乐录襄阳乐者宋随王诞之所作也诞为襄阳郡夜闻诸女歌謡因而作之其曲云朝发襄阳城莫至大堤宿大堤诸女儿花艳惊郎目】折花兼蹋月多唱柳郎词【嗣立案南史柳恽字文畅少有志行好学善尺牍与陈郡谢邻居?见友爱曰宅南柳郎可为表仪案恽江南曲云春花复将晚又起夜来云月影入兰室】
太子西【一无西字】池二首【嗣立案世说明帝欲起池台元帝不许帝时为太子好养武士一夕中作池比晓已成今太子西池是也山谦之丹阳记西池孙登所创吴史所称西苑也晋明帝修复之耳】
梨花雪压枝【补李白紫宫乐诗梨花白雪香】鸎啭柳如丝嬾逐妆成晓春融梦觉迟鬓轻全作影【见卷六】嚬浅未成眉【补徐陵答李那书嚬眉难巧学步非工】莫信张公子【补汉书序传富平侯张放始爱幸成帝出为微行与同辇执辔入内禁中设饮燕之会引满举白谈笑大噱详卷一】窗间断暗期
花红兰紫茎【屈原九歌秋兰兮青青绿叶兮紫茎】愁艹雨新晴柳占三春色鸎偷百鸟声【补韦应物听鸎曲流音变作百鸟喧】日长嫌辇重风暖觉衣轻薄暮香尘起长杨落照明【长杨宫注见卷五】
西陵道士茶歌
乳窦溅溅通石脉【补鲍昭过铜山诗乳窦夜涓滴屈原九歌石濑兮浅浅浅溅同】绿尘愁艹春江色涧花入井水味香山月当人松影直僊翁白扇霜鸟翎【补陆机羽扇赋委曲体以受制奏双翅而为扇】拂坛夜读【一作诵】黄庭经【集僊传谢自然日诵黄庭经十徧诵时有童子侍立每十徧即将向上界去黄庭经脾神常在字魂庭注脾中央即黄庭之宫曰常在又黄庭者头中明堂洞房丹田也】疎香皓齿有余味更觉鹤心通杳冥【补春秋?露鹤知夜半】
过西堡塞北
浅艹乾河阔丛棘废城高白马犀匕【一作纹犀】首【补战国策得徐夫人匕首】黑裘金佩刀【战国策李兑送苏子黑貂之裘汉书单于朝天子於甘泉宫赐以佩刀】霜清彻兔目【埤雅兔目不瞬补罗愿尔雅翼兔视月而有子其目尤了故牲号谓之明视】风急吹雕毛【补淮南子雕其毛能食诸鸟羽如羣错艹中有雕毛必衆毛自落】一经何用厄【补汉书韦贤传长安语曰遗子黄金满籯不如一经】已【一作日】莫涕沾袍【补公羊传西狩获麟孔子反袂拭面涕泣沾袍】
温飞卿诗集笺注卷三

[book_title]卷四
钦定四库全书
温飞卿诗集笺注卷四　　　明　曾益　撰
长洲顾【予咸　嗣立】补
送李亿【一作忆】东归【六言】
黄山远隔秦树【嗣立案西京赋绕黄山而欵牛首注汉书右扶风槐里县有黄山宫杜甫诗两行秦树直】紫禁斜通渭城【嗣立案谢庄宣贵妃诔收华紫禁善曰王者之宫以象紫微故谓宫中为紫禁王维渭城曲渭城朝雨浥轻尘详见下】别路青青弱柳【补张正见诗别路已惊秋】前谿漠漠苔生【前谿曲幽思出门倚逢郎前谿度】和风澹荡归客落月殷勤早鸎霸上金尊未饮【汉书注应劭曰霸上在长安东三十里古曰滋水秦缪公更名霸水】讌歌已有余声
开圣寺
路分谿石夹烟丛十里萧萧古树风出寺马嘶秋色里向陵雅乱夕阳中竹间泉落山?静墖下僧归影殿空犹有南朝旧碑在敢【一作耻】将兴废问渔翁【一作休公】
赠蜀将【原注蛮入成都频着功劳】
十年分散劔关秋【水经注劔州劔门县诸葛武侯相蜀於此立劔门以大劔山至此有隘东之路故曰劒门】万事皆从【一作随】锦水流【华阳国志锦江织锦濯其中则鲜明他江则不好】志【一作心】气已曾明汉节【汉书苏武使匈奴持汉节十九岁节旄尽脱】功名犹尚带【一作自滞】吴钩【吴越春秋吴王阖闾令国中作金钩令曰能为善钩者赏之百金有人杀其二子以血衅金遂成二钩献於阖闾补吴都赋吴钩越棘】雕边认箭寒云重【王维诗回看射雕处千里暮云平】马上听笳塞艹愁【见卷三】今日逢君倍惆怅灌婴韩信尽封侯【史记灌婴睢阳人封颍隂侯又韩信淮隂人封淮隂侯】
西江贻钓叟骞生
碧天【一作晴江】如镜月如钩【补公孙乘月赋隐员岩而似钩蔽条堞而分镜梁简文帝乌栖曲浮云似障月如钩】泛灔苍茫送客愁【一作游】夜泪潜生竹枝曲【补仇兆鳌杜诗注竹枝本出於巴渝唐贞元中刘禹锡在沅湘以俚歌鄙陋乃依骚人九歌作竹枝新歌禹锡曰竹枝巴渝也巴儿联歌吹短笛击鼓以赴节】春潮【一作滩】遥听【一作上】木兰舟【任昉述异记木兰川在浔阳江中多木兰吴王阖闾植此构宫殿又七里洲中鲁般刻木兰为舟至今存】事随云去身【一作心】难到梦逐烟销水自流昨日欢娱竟何事【一作有】一枝梅谢楚江头【补盛弘之荆州记陆凯与范晔相善自江南寄梅一枝诣长安与晔并诗曰析梅逢驿使寄与陇头人江南无别信聊赠一枝春】
寄清凉【一作源】寺僧
石路无尘竹径开昔年曾伴戴顒来【南史戴顒字仲若谯郡人父逵兄勃竝隐遯有高风父善琴书顒竝传之】窗间半偈闻钟後【补涅盘经佛言我念过去作婆罗门在雪山中修菩萨行时天帝释即下试之自变其身作罗刹像住菩萨前口说半偈云诸行无常是生灭法菩萨即语罗刹但能具足说是偈竟我当以身奉施供养】松下残棊送客回檐【一作帘】向玉峰笼【一作藏】夜雪砌因流【一作蓝】水长秋苔【太平寰宇记蓝田山在县西三十里一名玉山三秦记有川方三十里其水北流出玉】白莲会【一作社】里如相问说与【一作为说说又一作道】游人是姓雷【刘程之莲社文慧远师命正信之士雷次宗等百十二人集於庐山之般若台修净土之学详卷七】
重游东【一作圭】峰宗密禅师精庐【一作哭庐处士传灯录圭峰禅师名宗密初从道员授员觉了义未终感悟後教大行住终南山艹堂寺补世说何子季与周彦伦同时二人精信佛法子李别立精庐都无妻妾】
百尺青厓三尺坟玄【一作微】言已絶杳难闻【汉艺文志仲尼殁而微言絶裵休员觉疏略序圭峰禅师受南宗密印所着有员觉大疏略大钞小钞道场修证仪等作行世】戴顒今日称居士【补南史戴顒传自汉世始有佛像形制未工逵特善其事顒亦参焉宋世子铸丈六铜像於瓦官寺既成面恨瘦工人不能改乃迎顒看之顒曰非面瘦乃臂胛肥耳乃减臂胛瘦患遂除礼玉藻居士锦带法华科注以道自居曰居士】支遁他年识领军【高逸高僧传支遁字道林河内林虑人风期高亮年二十五始释形入道王治字敬和官领军与支遁为方外交】暂对山【一作杉】松【一作松杉】如结社【高僧传远公结香火社】偶因【一作同】麋鹿自成羣【刘峻广絶交论独立高山之顶欢与麋鹿同羣】故山弟子空回首葱岭还【一作唯】应见宋云【西河旧事葱岭在敦煌西八千里其山高大上生葱故曰葱岭嗣立案传灯录达磨葬熊耳山起塔定林寺其年魏使宋云葱岭回见祖手携只履翩翩而逝云问师何往祖曰西天去云归具说其事及门人启圹棺空唯只履存焉诏取遗履少林寺供养】
题李处士幽居
水玉簪头戴【一作白】角巾【司马相如赋水玉磊砢杜甫诗频抽白玉簪补世说郭林宗尝行陈梁间遇雨巾一角沾折二国学士着巾莫不折其一角云作林宗巾】瑶琴寂历拂轻尘【补萧子显春别江东大道日华春垂杨挂柳拂轻尘】浓隂似帐红薇晚【李贺诗薇帐逗烟生绿尘】细雨如烟【一作珠】碧艹新【一作春】隔竹见笼疑有鹤卷帘看画更【一作静】无人南窗【一作山】自有【一作是】忘机【一作年】友【补陶潜归去来辞倚南窗以寄傲庄子汉隂丈人曰有机械者必有机事有机事者必有机心机心藏於胸中则纯白不备纯白不备则神意不定神意不定者道之所不载也】谷口空【一作徒】称郑子真【逸士传郑朴字子真褒中人隐於谷口】
利州南渡【补唐地理志利州隋义城郡武德八年改为利州】
澹然空水带【一作对】斜晖曲岛苍茫接翠微【补尔雅山未及上曰翠微疏谓未及顶上在旁陂陀之处名翠微】波上马嘶看櫂去柳边人歇待船归数丛沙艹羣鸥散【补南越志江鸥一名海鸥在涨海中随潮上下常以三月风至乃还洲渚颇知风云若羣飞至岸必风渡海者以此为候】万顷江田一鹭飞【诗鹭于飞】谁解乘舟寻范蠡五湖烟水独忘机【吴越春秋范蠡字少伯乃楚宛三户人也史记范蠡事越王句践灭吴乃装其轻宝珠玉自与其私徒属乘舟浮海以行终不反五湖详见卷五】
赠李将军
谁言荀羡爱功勲年少登坛衆所闻【晋书荀羡字令则年十五尚公主拜驸马都尉穆帝时除北中郎将徐州刺史监徐兖诸州军事时年二十八中兴方伯未有如羡之少者】曾以能书称内史【见卷六】又因明易号将军【汉书刘歆谓扬雄曰空自苦今学者有禄利然尚不能明易又如玄何世说刘真长与殷深源谈刘理如小屈曰恶卿不欲作将善云梯仰攻】金沟故事春常在【晋书王济买地为马埒编钱满之时人谓为金沟】玉轴遗图【一作文】火半焚【补庾信赋玉轴扬灰】不学龙骧画山水【一作色画苑顾恺之善画山水仕至龙骧将军每大醉始命笔人称奇絶】醉乡无迹似闲云
寒食日作【补徐坚初学记荆楚岁时记去冬节一百五日即有疾风甚雨谓之寒食据历合在清明前二日亦有去冬至一百六日】
红?绿暗径相交抱暖含芳【一作春】被紫袍【唐长孙无忌议袍下加阑绯紫绿视其品】彩索平时墙婉娩【古今艺术图北方山戎寒食用秋千为戏以习轻矫者内则婉娩听从】轻球落处晩【一作花】寥梢【补武元衡诗令节重遨游分镳戏彩球按朱鹤龄李义山集注打球即蹴鞠本寒食事】窗中艹色妒鸡卵【补初学记引玉烛宝典此节城市尤多鬭鸡卵之戏左传有季郈鬭鸡其来远矣古之豪家食称画卵今代犹染蓝茜杂色仍加雕镂递相饷遗或置盘俎管子曰雕卵然食之所以发积藏散万物张衡南都赋春卵夏笱秋韭冬菁】盘上芹泥憎燕巢自有玉楼芳【一作春】意在不能骑马度烟郊
李羽处士寄新醖走笔戏酬
高谈有伴还成薮【李白春夜宴桃李园序高谈转清补世说晋裵頠善谈论时谓言谈之林薮】沈醉无期即是乡【韩诗外传饮者齐顔色均衆寡谓之沈顔延之五言咏沈醉似埋照嗣立案新唐书王绩传绩作醉乡记以次刘伶酒德颂旧唐书绩字无功隋大业中授六合县丞弃官还乡尝躬耕於东皋号东皋子或经过酒肆动辄经日往往题壁作诗多为好事者所咏】已恨流鸎期【一作欺】谢客【补谢灵运诗园柳变鸣禽李善曰鸣禽鸎也锺嵘诗品初钱塘杜明师夜梦东南有人来入其馆是夕即灵运生於会稽旬日而谢玄亡其家以子孙难得送灵运於杜治养之十五方还都故名客儿】更将浮蚁与刘郎【补刘熙释名酒有泛齐浮蚁在上泛泛然也庾信诗浮蚁对春开嗣立案世说王戎弱冠诣阮籍时刘公荣在座阮谓王曰仆有二斗美酒当与君共饮彼公荣者无预焉二人交觞酬酢公荣遂不得一桮而言语谈戏三人无异或问之阮答曰胜公荣者不得不与饮酒不如公荣者不可不与饮酒唯公荣可不与饮酒】檐前柳色分张绿窗外花枝借助香所恨玳筵红烛夜【见卷六】艹玄寥落近回塘【扬雄传时雄方艹太玄有以自守泊如也】
郊居秋日有怀一二知已
稻田鳬雁满晴沙【杜甫诗鵁鶄鸂鷘满晴沙】钓渚归来一径斜【补庾信赋方塘水白钓渚池员】门带果林招邑吏井分蔬圃属邻家皋原寂历垂禾穗桑竹参差暎豆花【顔延之诗归来艺桑竹补五侯鲭八月豆花雨】自笑谩怀经济策不将心事许烟霞
偶题林亭【一作题友人池亭】
月榭风亭绕曲池【宋玉招魂坐堂伏槛临曲池些补沈约郊居赋风台累翼月榭重栭】粉【一作棘】垣回?瓦参差【?古互字与牙同补顔延之序延帷接枑铣曰延帷谓列帷使相接而回□也枑五臣本作□字音?】侵帘片白【一作白片】揺翻影落镜愁红【一作红愁】写倒枝鸂鷘刷毛花荡漾【见卷六】鹭鸶拳足雪离披【李白诗白鹭拳一足】山翁醉後如相忆【补晋书山简字季伦镇襄阳时天下分崩简优游卒岁惟酒是耽习氏有佳园池简每之池上置酒辄醉名之曰高阳池儿童歌曰山公出何许往至高阳池日夕倒载归酩酊无所知时时能骑马倒着白接?举鞭向葛强何如并州儿】羽扇清尊我自知
南湖【地理志南湖一名监湖在会稽汉太守马臻开凿】
湖上微风入槛凉翻翻菱荇【一作荷芰】满回塘野船着岸偎春艹水鸟带波飞夕阳芦叶有声疑雾雨浪花无际似潇湘【何逊诗风逆浪花生潇湘详卷五】飘然蓬顶【一作篷艇】东归【一作游】客尽日相看忆楚乡
赠袁司录【原注即丞相淮阳公之犹子与庭筠有旧也】
一朝辞满有心期【谢灵运诗辞满岂常秩】花发杨园雪覆【一作压】枝【王僧达诗杨园流好音】刘尹故人谙往事【世说刘惔字真长沛国相人也历丹阳尹及卒故人孙绰为之诔曰知真长者无若我彼往居官而无官官之事处事而无事事之心】谢郎诸弟得新知【补谢灵运酬从弟惠连诗末路值令弟开顔披心胸】金钗醉就胡姬画【一作尽古乐府头上金爵钗辛延年诗胡姬年十五春日独当垆】玉管闲留洛客吹【庾信赋玉管初调列僊传王子晋善吹笙伊洛间有道士浮丘伯携之上嵩山】记得襄阳耆旧语【杜甫诗襄阳耆旧间】不堪风景【一作雨】岘山碑【补晋书羊祜乐山水每风景必造岘山置酒言咏尝慨然流涕顾谓从事中郎邹湛等曰有宇宙便有此山由来贤达胜士登此望远如我与卿者多矣皆淹灭无闻使人悲伤祜卒襄阳百姓於岘山祜生平游憩之所建碑立庙望其碑者莫不流涕】
题西明寺僧院
曾识匡山远法师【匡山见卷五补高僧传慧远本姓贾氏雁门楼烦人因秦乱来游於晋居庐阜三十余年化兼道俗】低松片石对前墀为寻名画来过寺【一作院】因访闲人得看棊【列僊传王质入山看僊人对棊局竟斧柯已烂】新雁参差云碧处寒雅辽乱【一作绕】叶红时自知终有张华识【晋书张华字茂先范阳人累迁司空性好人物诱进不倦至於穷贱候门之士有一介之善者便咨嗟称咏为之延誉】不向沧洲理钓丝【补杜甫诗满壁画沧洲】
偶题
微风和暖日鲜明艹色迷人向渭城【汉书注渭城故咸阳高帝元年更名新城武帝元鼎三年更名渭城括地志渭城在雍州东五十里】吴客卷帘闲不语楚娥攀树独含情红垂果蔕樱桃重【汉书叔孙通曰礼春有尝果方今樱桃熟可献宗庙】黄染花丛蝶粉轻【梁元帝诗戏蝶时飘粉】自恨青楼无近信不将心事许卿卿【世说王安丰妇常卿安丰安丰曰妇人卿壻於礼不敬妇曰怜卿爱卿所以卿卿我不卿卿谁当卿卿】
寄湘隂阎少府乞钓轮子【补旧唐书湘隂县汉罗县属长沙国县界汨水注入湘江昌江】
钓轮形与月轮同【薛道衡诗复属月轮员】独茧和烟影似空【列子詹何以独茧为】若向三湘逢雁信【补寰宇记湘潭湘乡湘源是为三湘古今诗话北方白雁秋深乃来来则霜降谓之霜信】莫辞千里寄渔翁篷声夜滴松江雨【一作漏吴郡志松江在郡南四十五里禹贡三江之一】菱叶秋传镜水风【详卷七】终日垂钩还有意【补尚书中候王至磻谿之水吕望钓於厓王下拜尚答曰得玉璜刻曰姬受命吕佐检德来昌来提撰尔雒钤报在齐及佐周克殷封於齐】尺书多在锦鳞中【古诗呼儿烹鲤鱼中有尺素书】
哭王元裕
闻说萧郎逐逝川【补白居易诗殷勤万里意并写赠萧郎注详下】伯牙因【一作自】此絶清弦【韩诗外传伯牙鼔琴志在泰山子期曰巍巍乎若泰山志在流水子期曰洋洋乎若流水子期死伯牙絶弦终身不复鼔琴】柳边犹忆红【一作青】骢影坟上俄生碧艹烟箧里诗书疑谢後【新序孙叔敖曰筐箧之蠧简书补世说会稽太守孟顗事佛精恳谢尝语曰得道应须慧业文人卿生天当在灵运前成佛当在灵运後】梦中风貌似潘前【补南史宋孝武帝选侍中兼以风貌晋书夏侯湛传湛与潘岳友善每行同与接茵京都谓之连璧】他时若到相寻处碧树红楼自宛然【补江淹杂诗碧树先秋落江总诗红楼千愁色】晋朝柏树【一作法云双桧维扬志谢安镇广陵於宅中手植双桧至唐改为法云寺其树犹存在大东门外】
晋朝名辈此离羣【檀弓吾离羣而索居亦已久矣】想对穠隂去住分题处尚寻王内史【见卷六】画时应是顾将军【注详上】长廊夜静声疑雨【张衡赋长廊广座】古殿秋?影胜云一下南台到人世晓泉清籁更难闻
送陈嘏之侯官兼简李常侍【唐书临海郡有侯官县武德六年置】
纵得步兵无绿蚁【阮籍传籍闻步兵?营人善酿有贮酒三百斛乃求为步兵校尉补谢朓诗绿蚁方独持】不缘句漏有丹砂【补晋书葛洪以年老欲炼丹以祈遐寿闻交址出丹求为句漏令帝以洪资高不许洪曰非欲为荣以有丹耳帝从之交址国志句漏山名在南交址】殷勤为报【一作问】同袍友【诗与子同袍】我亦无心似海查【补王子年抬遗记尧登位三十年有巨查浮於西海查上有光夜明昼灭乍大乍小若星月常浮绕四海十二年一周天名曰贯月查又名挂星查羽人栖息其上】春服照尘连【一作迷】艹色【补古诗青袍似春艹长条随风舒】夜船闻雨滴芦花山梅【一作梅仙】自是青云客【史记非附青云之士恶能施於後世哉】莫羡相如却到家【补司马相如传相如驰传至蜀太守以下郊迎县令负弩矢先驱蜀人以为宠】
春日野行【才调集作步】
日西塘水【一作雨涨西塘】金堤斜【司马相如赋媻姗勃窣而上乎金堤师古云言堤塘坚固如金也】碧【鼓吹作百】艹芊芊暗【才调集作晴鼓吹作青】吐芽野岸明媚【一作灭】山芍药【埤雅韩诗曰芍药离艹也艹木状一名山芍药】水田叫噪官虾蟇【补晋书惠帝在华林园闻虾蟇鸣问曰为官乎为私乎或对曰在官地为官在私地为私晋中州记令曰若官虾蟇可给廪】镜【一作湖】中有浪动菱蔓【一作芰武陵记两角曰菱三角四角曰芰】陌上无风飘柳花【李白诗风吹柳花满店香】何事轻桡【一作扁舟】向【才调集作句】谿客绿萍方【一作虽】好不归家
谿上行
绿塘漾漾烟蒙蒙张翰此来情不穷【补张翰传翰字季鹰辟齐王东曹掾在洛见秋风起因思吴中菰菜羮鲈鱼脍曰人生贵得适意耳安能羁宦数千里以要名爵遂命驾便归俄而齐王败时人皆谓为见几】雪羽?褷立倒影【刘禹锡咏鹭诗毛衣新成雪不敌补木华海赋鳬雏?褷注?褷毛羽始生之貌孙绰游天台山赋或倒景於重溟】金鳞拨【一作拔】刺跳晴空【补谢灵运赋鱼水?而拔刺韵会鱼跳蹳刺蹳北末切刺郎达切】风翻荷叶一向白雨湿蓼花千穗红【尔雅翼蓼有紫赤青等种最大者名茏有花白居易诗水蓼冷花红簇簇】心羡夕阳波上客片时归梦【一作去】钓船中
投【一作上】翰林萧舍人【补旧唐书萧遘兰陵人咸通五年登进士第乾符初召充翰林学士正拜中书舍人】
人间鸳鹭杳难从独【一作犹】恨金扉直几【一作九】重【李白诗引领望金扉】万象晓【一作晚】归仁寿镜【陆机与弟云书仁寿殿前有大方铜镜高五尺余广三尺二寸立着庭中向之便写人形体了了亦怪也梁简文帝诗仁寿含万类】百花春隔景阳钟【见卷一】紫微芒动词初出【补三秦记未央宫一名紫微宫然未央为总称紫宫其中别名会要唐开元初改中书令为紫微令中书舍人为紫微舍人白居易诗紫微花对紫微翁】红烛香残诰未封【补翰林志故事中书舍人专掌诏诰】每过朱门爱庭树一枝何日许相容【李义府咏乌诗上林多少树不借一枝栖】
春日偶作
西园一曲艳阳歌【补?钦与魏文帝牋都尉薛方车子年始十四能啭喉引声与笳同音又胡欲傲其所不知尚之以一曲巧竭意匮既已不能神农本艹春夏为阳嗣立案徐注鲍昭诗当避艳阳年】扰扰车尘负薜萝【嗣立案郝天挺注谢灵运诗想见山阿人薜萝若在眼】自欲放怀犹未得【王羲之序放怀天地之间案郝天挺注杜甫诗放怀殊不惬良觌渺无因】不知经世竟如何【李康运命论言足以经世而不见信於时】夜闻猛雨判花尽【补杜甫诗纵饮久判人共弃注判普官切方言楚人凡挥弃物谓之拌俗作拚】寒恋重衾【一作裘】觉梦多钓渚别来应更好春风还为起微波
春莫宴罢寄宋寿先辈【补程大昌演?露唐世呼举人已第者为先辈】
斜掩朱门花外钟晓鸎时节好相逢窗间桃橤【一作萼】宿妆在雨後牡丹春睡浓苏小风姿迷下蔡【登徒子赋惑阳城迷下蔡注阳城下蔡二县名楚之贵介公子所封】马卿才调【一作词赋】似临邛【司马相如传相如之临邛买一酒舍酤酒令文君当垆身自涤器於市中徐注下蔡之迷何关苏小临邛之客即是马卿想又手韵成不无少疏脱耶嗣立案苏小句本阮籍咏怀诗倾城迷下蔡】谁怜芳艹连【才调集作生】三径【高士传蒋诩所居三径皆生蓬蒿详见下】参佐桥西陆士龙【世说蔡司徒在洛见陆机兄弟住参佐廨中三间瓦屋士龙住东头士衡住西头】
马嵬驿【补郑樵通志马嵬坡在西安府兴平县西二十五里旧唐书贵妃从幸至马嵬大将陈玄礼密启诛国忠父子既而四军不散玄宗不得已与妃诏缢死於佛堂瘗於驿西道侧】
穆满曾为物外游【补王融三月三日曲江诗序穆满八骏如舞望池之隂】六龙经此暂淹留【见卷二】返魂无验青烟灭【十洲记聚窟洲有大树与枫木相似花发香闻数百里名返魂树死者在地闻香即活】埋血空成【一作生】碧艹愁【庄子苌弘死藏其血三年化为碧】香辇却归长乐殿【补汉武故事建章长乐宫皆辇道相属县栋飞阁不由径路】晓钟还下景阳楼【见卷一】甘泉不得【一作复】重相见【补汉外戚传李夫人少而早卒帝怜悯焉图画其形於甘泉宫又夫人卒帝思念不已方士齐人少翁言能致其神乃夜张灯烛设帷帐而令上居其中遥望见好女如李夫人之貌】谁道文成是故侯【史记元狩四年齐人少翁以鬼神方见上拜文成将军岁余其方益衰神不至於是诛文成将军隐之】
和友人谿居【鼔吹作道谿君】别业
积润初销碧艹新凤阳晴日带雕轮【诗凤凰鸣矣于彼朝阳补楞严经明还日轮暗还黑月】丝【一作风】飘弱柳平桥晩【江淹诗桥平疑水落】雪点寒梅小院春屏上楼台陈後主【嗣立案郝天挺注陈书後主陈姓字叔宝至德二载於光照殿起临春结绮望僊三楼槛阑以沈香为之饰以金玉每微风起香闻数里之外】镜中金翠李夫人【汉书孝武李夫人本以倡进妙丽善舞由是得幸曹植洛神赋戴金翠之首饰】花房露透【一作透露】红珠落蛱蝶双双【一作飞】护粉尘
奉天西佛寺【唐书京兆府有奉天县属关内道文明元年以管乾陵分醴泉置天授二年隶稷州大足元年还雍州】
忆昔狂童犯顺年玉虯闲暇出甘泉【楚辞驷玉虯以乘翳兮补关辅记甘泉宫在今池阳县西甘泉山】宗臣欲舞千金【一作钧】劔【晋书萧何曹参为一代之宗臣吕覧伍员解劔劔以予丈人曰此千金之劒也】追骑犹观七宝鞭【补晋书明帝见逆旅妪以七宝鞭与之曰後骑来可以此示也详卷一】星背紫垣终埽地【晋陆云诗在晋奸臣称乱紫微案张镜观象赋覩紫宫之环周】日归黄道却当天【汉天文志日有中道月有黄道中道者黄道之中也】至今南顿诸耆旧【後汉书光武生於南顿地里志南顿古顿子国在汝南应劭曰顿国汝南其後遂名南顿】犹指榛芜作弄田【汉书昭帝耕於钩盾弄田应劭曰钩盾宦者官署故往试耕为戏弄也臣瓒曰西京故事弄田在未央宫中师古曰弄田谓燕游之田天子所戏弄耳】题望苑驿【原注东有马嵬驿西有端正树○关中记望苑驿即博望苑旧址在西安汉武帝戾太子筑通灵台即此】
弱柳千条杏一枝半含春雨半垂【一作含】丝景阳寒井人难到【建业志景阳井在吴城即辱井】长乐晨钟晓【一作鸟】自知【汉高帝纪长乐宫成诸侯羣臣称贺补三辅黄图钟室在长乐中】花影几年【一作至今】通博望【汉书戾太子既冠就宫为立博望苑使通宾客】树名何世【一作从此】号相思【欢闻变歌南有相思木合影复同心补于宝搜神记韩凭妻冢上梓号相思树详卷二】至今【一作分明】十二楼前月不向西陵照戚【疑作盛】姬【补穆天子传天子游於河济盛君献女王为盛姬筑台砌之以玉天子西征至玄池之上乃奏乐三日终是日乐池盛姬亡天子嫔姬於谷丘之庙葬於乐池之南白居易李夫人诗君不见穆王三日哭重璧台前伤盛姬西陵未详】
寄分司元庶子兼呈元处士
闭门高卧莫长嗟【後汉书袁安值大雪闭门高卧】水木凝晖属谢家【谢灵运诗山水含清晖】缑岭参差残晓雪【列僊传王子乔好吹笙游伊洛间随浮丘公上嵩山後见桓良曰告我家七月七日待我缑氏山头至时果乘白鹤举手谢时人而去】洛波清浅露晴沙刘公春尽芜菁色【胡冲吴历蜀先主在许下时闭门种芜菁因谓其诸将曰吾岂种菜者乎补吕览菜之美者具区之菁】华廏愁深苜蓿花【顔延之赋文驷列於华廏汉书大宛马嗜苜蓿上遣使者持千金请宛马采苜蓿归种之离宫西京杂记乐游苑自植玫瑰树下多苜蓿苜蓿一名怀风时人或谓之光风风在其间常萧萧然日照其花有光彩故名苜蓿为怀风茂陵人谓之连枝艹庾信赋人戴蒲萄马衔苜蓿】月榭知君还怅望碧霄烟阔雁行斜
题【鼓吹作杨】柳
杨柳千条拂面丝【南史刘悛之献蜀柳数株枝条甚长状如丝缕】绿烟金穗不胜吹香随静婉歌尘起【南史张静婉善歌舞详卷一】影伴娇饶【一作娆】舞袖垂【嗣立案郝天挺注宋子侯有董娇娆诗杜甫诗佳人屡出董娇娆】羌管【一作笛】一声何处曲【鼓吹作笛王僧?枝录折杨柳古曲名】流鸎百啭最高枝【案郝注贾至诗千条弱柳垂青琐百啭流鸎满建章】千门九陌【一作曲】花如雪【补曹植诗东西经七陌南北越九阡】飞过宫墙两自【鼔吹作不】知
和友人悼亡【一作丧歌姬】
玉貌潘郎泪满衣【嗣立案徐注王枢诗玉貌暎朝霞晋潘岳有悼亡诗】画罗轻鬓雨霏微【见卷六】红兰委露愁难尽【江淹别赋见红兰之受露】白马朝天望不归【天宝遗事虢国不施红粉自衒美艳尝素面朝天】宝镜尘昏鸾影在【范泰鸾鸟诗序昔罽宾王结罝埈卵之山获一鸾鸟王甚爱之二年不鸣其夫人曰尝闻鸟见其类而後鸣何不悬镜以映之王从其言鸾覩影悲鸣冲霄一奋而絶】细筝弦断雁行稀【本集赠弹筝人诗钿蝉金雁皆零落】春风几许【才调集作来多少】伤情【才调集作心】事碧艹侵阶粉蝶飞
李羽处士故里【一本上有宿杜城亡友五字里一作墅鼔吹作伤李羽士】
柳不成丝艹带烟海槎东去鹤归天【注见上】愁肠断处春何限病眼开时月正员花若有情还【鼔吹作应】怅望水应无事莫潺湲【屈原九歌观流水兮潺湲】终知此恨销难尽【才调集鼔吹竝作得一本作难消遣】辜负南华第一【鼔吹作二】篇【嗣立案郝天挺注庄子号南华真人第二篇即齐物论】
却经【一作归】商山寄昔同行友人【商山注见卷五】
曾读逍遥第一篇【嗣立案徐注庄子逍遥游第一】尔来无处【一作何事】不恬然便同南郭能忘象【庄子南郭子綦隐几而坐仰天而嘘嗒焉似丧其偶】兼笑东林学坐禅【高僧传晋沙门惠永居在西林与慧远同门游好遂邀同止刺史桓伊以学徒日衆更为远建东材寺】人事转新花烂熳【司马相如上林赋丽靡烂熳於前庾信诗残花烂熳舒】客【一作驿】程依旧水潺湲【注见上】若教犹作当时意应有垂丝在鬓边
池塘七夕【鼓吹作初秋】
月出西南露气秋【见卷二】绮寮河汉在鍼【鼔吹作斜】楼【嗣立案郝天挺注魏都赋皎日笼光於绮寮注寮窗也唐七夕宫中以锦彩结作高楼可容数十人陈瓜果酒炙以祀牛女二星嫔妃穿鍼乞巧动清商之乐宴乐达旦时人皆效之】杨家绣作鸳鸯幔【嗣立案徐注隋书苏威传威见宫中以银为幔钩陈後主乌栖曲牀中被织两鸳鸯】张氏金为翡翠钩【案徐注搜神记京兆有张氏独处一室有鸠自外入止於牀张氏祝曰鸠为祸也飞上承尘为福也即入我怀以手探之得一金钩自後子孙渐盛赀财万倍梁简文帝诗珠绳翡翠帷】香【才调集作银】烛有光妨宿燕画【鼓吹作晓】屏无睡待牵牛【梁简文帝诗霄牀悲画屏牵牛注详下】万家碪杵三篙水【韦应物诗数家碪杵秋山下】一夕横塘似【才调集作是】旧游【见卷二】
偶游
曲巷斜临一水间【古诗盈盈一水间】小门终日不开关红珠斗帐樱桃熟【补刘熙释名小帐曰斗帐以形如覆斗古乐府红罗复斗帐四角垂珠璫埤雅樱桃颗小者如珠南人呼为樱珠】金尾屏风孔雀闲【补海南志孔雀尾作金色五年而後成长六七尺展开如屏】云髻几迷芳草蝶【司马相如赋云髻峨峨】额黄无限夕阳山【见卷一】与君便是鸳鸯侣【禽经雄曰鸳雌曰鸯古今注匹鸟也】休【一作不】向人间觅往还
寄河南【一作北】杜少府【一作尹唐书河南府河南郡本洛州开元元年为府】
十载归来鬓未雕玳簪珠履见常僚【补史记赵使欲夸楚为瑇瑁簪刀劔室以珠玉饰之请命春申君客春申君客三千余人其上客皆蹑珠履以见赵使赵使大慙】岂关名利分荣路【补元?诗荣路昔同趋】自有才华作庆霄【补谢瞻张子房诗庆霄薄汾阳善曰庆霄即庆云也】鸟影不飞【一作参差】经上苑【上林苑见卷一】骑声相【一作断】续过中【一作平】桥【中渭桥见卷五】夕阳亭下【一作畔】山如画【补晋贾充传任恺请充镇关中充既出外自以为失职将之镇百僚饯於夕阳亭】应念田歌正寂寥
赠知音【一作晓别】
翠羽花冠碧树鸡【本集碧树一声天下晓】未明先向【一作上】短墙啼窗间【一作前】谢女青娥敛【世说谢道藴王凝之妻幼聪敏补李贺诗檀郎谢女眠何处】门外萧郎白马嘶【补梁武帝纪初为卫军王俭东合祭酒俭谓庐江何宪曰此萧郎三十内当作侍中出此则贵不可言旧唐书萧瑀传高祖每临轩听政必赐升御榻瑀既独孤氏之壻与语呼之为萧郎】残曙微星当户没【才调集作星汉渐回庭竹影回又作移】澹烟斜月照楼低【才调集作露珠犹缀野花迷】上【才调集作景】阳宫里钟初动不语垂鞭过【一作上】柳堤【杜甫诗垂鞭信马蹄】
过陈琳墓【文章志陈琳字孔璋广陵人避乱冀州袁绍辟之使典密事绍死魏太祖辟为军谋祭酒典记室病卒南畿志墓在淮安邳州】
曾於青史见遗文【江淹书竝图青史嗣立案郝天挺注三国志有陈琳传】今日飘蓬【鼔吹作零】过此【鼓吹作古】坟词客有灵应识我霸才无主始怜君【案郝注三国志陈琳避难冀州袁绍以琳典文章令作檄以告刘备言曹公失德後绍败琳归曹公公曰卿为绍作书但可罪孤而已何乃上及祖父耶琳谢罪曰矢在弦上不得不发曹公爱其才不责】石麟埋没藏春【鼓吹作秋】艹【详卷三】铜雀荒凉对莫云【邺中记曹操筑台高二丈五尺置铜雀於楼颠名铜雀台魏志建安十五年冬作铜雀台魏武遗令曰吾伎人皆着铜雀台於台上施六尺牀繐帐朝餔上脯糒之属月朝十五日辄向帐作伎汝等时时登铜雀台望吾西陵墓田】莫怪临风倍惆怅欲将书劔学从军【补谢灵运拟邺中咏云陈琳袁本初书记之士案郝注王粲从军诗从军有苦乐但问所从谁】
题怀贞【一作崔公池】亭旧游
皎镜方【一作芳】塘?萏秋【沈约诗皎镜无冬春补刘桢诗方塘含清源】此来重见采莲舟【补吴筠采莲诗锦带杂花钿罗衣垂绿川问子今何去出采江南莲陈後主三妇艳中妇荡莲舟】谁能不遂【一作逐】当年乐还恐添为【一作成】异日愁红艳花【一作影】多风嫋嫋【补屈原九歌嫋嫋兮秋风】碧空云断水悠悠檐前依旧青山色尽日无人独上楼
回中作【括地志回中在雍州西四十里汉武帝元封间因至雍通回中】
苍莽寒空远色愁呜呜戍角上高楼【杨恽报孙会宗书仰天拊缶而呼呜呜】吴姬怨思吹双管【注见上】燕客悲歌动【一作上又一作别】五侯【补荀悦汉纪河平二年六月封舅禁为平阳侯莽为成都侯立为红阳侯根为曲阳侯逢时为高平侯同日受封故世称五侯王氏】千里关山边艹莫一星烽火朔云秋【说文烽候表也边有警则举火】夜来霜重西风
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:34:30-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
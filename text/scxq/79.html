<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,乾道稿卷上,乾道稿卷下,淳熙稿卷一,淳熙稿卷二,淳熙稿卷三,淳熙稿卷四,淳熙稿卷五,淳熙稿卷六,淳熙稿卷七,淳熙稿卷八,淳熙稿卷九,淳熙稿卷十,淳熙稿卷十一,淳熙稿卷十二,淳熙稿卷十三,淳熙稿卷十四,淳熙稿卷十五,淳煕稿卷十六,淳熙稿卷十七,淳熙稿卷十八,淳熙稿卷十九,淳熙稿卷二十,章泉稿卷一,章泉稿卷二,章泉稿卷三,章泉稿卷四,章泉稿巻五,乾道稿淳熈稿章泉稿全文在线阅读,乾道稿淳熈稿章泉稿全文在线下载,大玄古籍书库">
<meta name="description" content="诗别集。宋赵蕃著。南宋乾道、淳熙间曾刊其诗,十册,赵汝腾为之序(见方回《桐江集》卷四《跋赵章泉诗》)。然世久不传。《四库全书》从《永乐大典》中辑出,依旧题厘为《乾道稿》二卷、《淳熙稿》二十卷、《章泉稿》五卷。后附《宋史·文苑传》本传及刘宰撰《章泉赵先生墓表》。武英殿聚珍本(福建本、广雅书局本)重刊此书,后有孙星华所撰《拾遗》一卷。《两宋名贤小集》卷二二四有《章泉诗集》一卷,选诗三十三首。_乾道稿淳熈稿章泉稿_全文在线阅读_乾道稿淳熈稿章泉稿_全文在线下载_大玄古籍书库">
<title>乾道稿淳熈稿章泉稿_赵蕃_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">乾道稿淳熈稿章泉稿</span> <br/>
          作者： <span class="inputVal" id="bkauthor">赵蕃</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">诗词戏曲,诗集,完结</span> <br/>
          字数： <span class="inputVal" id="bknum">[book_length]217179</span> <br/>
          说明： <span class="inputVal" id="bkdec">诗别集。宋赵蕃著。南宋乾道、淳熙间曾刊其诗,十册,赵汝腾为之序(见方回《桐江集》卷四《跋赵章泉诗》)。然世久不传。《四库全书》从《永乐大典》中辑出,依旧题厘为《乾道稿》二卷、《淳熙稿》二十卷、《章泉稿》五卷。后附《宋史·文苑传》本传及刘宰撰《章泉赵先生墓表》。武英殿聚珍本(福建本、广雅书局本)重刊此书,后有孙星华所撰《拾遗》一卷。《两宋名贤小集》卷二二四有《章泉诗集》一卷,选诗三十三首。</span> <br/>
          封面： <span class="inputVal" id="bkimg">Z_19810.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]乾道稿淳熈稿章泉稿
[book_author]赵蕃
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]诗词戏曲,诗集,完结
[book_length]217179
[book_dec]诗别集。宋赵蕃著。南宋乾道、淳熙间曾刊其诗,十册,赵汝腾为之序(见方回《桐江集》卷四《跋赵章泉诗》)。然世久不传。《四库全书》从《永乐大典》中辑出,依旧题厘为《乾道稿》二卷、《淳熙稿》二十卷、《章泉稿》五卷。后附《宋史·文苑传》本传及刘宰撰《章泉赵先生墓表》。武英殿聚珍本(福建本、广雅书局本)重刊此书,后有孙星华所撰《拾遗》一卷。《两宋名贤小集》卷二二四有《章泉诗集》一卷,选诗三十三首。
[book_img]Z_19810.jpg


[book_title]提要
钦定四库全书　　　　　集部四
乾道稿　淳熙稿　章泉稿　别集类三【宋】
提要
臣等谨案乾道稿淳熙稿章泉稿三集并宋赵蕃撰蕃字昌父号章泉先世郑州人建炎初其曾祖阳官於信州因家焉蕃以阳致仕恩补官後终直秘阁蕃始受学刘清之年至五十始问学於朱子朱子文集与蕃尺牍凡六首蕃与朱子往还诗及他作之称述朱子者亦二十余首其相契颇深朱子答徐斯远书有云昌父志操文词皆非流辈所及且欲其刋落枝叶就日用间深察义理之本然庶几有所据依以造实地不但为骚人墨客而已所以期许之者亦甚至然蕃本词人晚乃讲学实未尝有所论着其究也仍以诗传与涧泉韩淲有二泉先生之称淲集久佚今从永乐大典裒辑已别着録蕃集亦无传本而永乐大典所收颇富并为采掇编次依旧本标题厘为乾道稿二卷淳熙稿二十卷章泉稿五卷共计二十七卷而以蕃本传及刘宰所作墓表附録於後初蕃为太和簿时受知於杨万里万里赠诗有云西昌主簿如禅僧日?秋菊嚼春氷又云劝渠未要思旧隐且与西昌作好春又为作写真赞云貌恭气和无月下推敲之势神清骨耸非山头瘦客之容一笑诗成万象春风云云则其诗派实出江西刘克庄跋亦云近岁诗人惟赵章泉五言有陶阮意所作後村诗话録其诗颇夥诗人玉屑载蕃论诗一则以陈后山寄外舅诗为全篇之似杜者後戴式之思家用陈韵又全篇之似陈者观所品题其渊源亦可概见矣乾隆四十九年十一月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]乾道稿卷上
钦定四库全书
乾道稿卷上
宋　赵蕃　撰
五言古诗
东坡在惠州窘於衣食以重九近有樽俎萧然之叹和渊明贫士七诗今去重九三日尔仆以新谷未升方絶粮是忧至於樽俎又未暇计也因诵靖节贫士诗及坡翁所和者辄复用韵
故乡堕渺茫乃此穷山依力业困乏资萧飒如秋晖人生初无根岁月着翼飞更堪几寒暑蔓草真同归与怀死後名不?身前饥已矣勿多谭宁能置?悲
渊明生乱世何意争鹤轩念归非一日寓说因田园不嗟瓶储空宁叹竈絶烟声名向千载谁得加磨研孟轲论尚友我亦佩此言古人未易诬今代无兹贤
谁云锺期死伯牙遂忘琴渊明出晋宋东坡作知音究其出处间岨峿皆直寻和诗固亡恙端若一手斟我时诵其集危坐常加钦缅怀两先生千古同此心
四皓逃南山下视衣褐娄不知建成客孰与封君酬夷齐古逸民食粟犹耻周何曾堕人计图安卒成忧不然靖节翁那与沮溺俦顾于一日间无羡斯无求
去年廹重九倦游正长干税驾僧屋古无从借船官今年山中居朝暮无续餐朔身谩九尺何时辞馁寒货殖赐何有箪瓢未臞顔因知昔人意道胜贫非关
闲居起常早倦巾首如蓬偶繙西都书意外文字工清名谁为高澟澟惟楚龚当时岂无人罕与二子同乃知士生世不贵侯籍通九原如可作何惮执鞭从
昔在龎德公有足不入州鸾凤自有志燕雀安可俦廼知金石坚不逐万物流当时天下事固为长者忧未易一木支杀身何能酬令人为短气哀哉融与修
谒文叔于松谷
鷄鸣戒柴车月落到林寺先生方睡美童子惊客至晨霜粲屋瓦初日照平地虽非赞公宿似是超师谊分携属秋风倏忽竟此岁相望不为远数见良不易公行立朝班我政亲农耜自兹出处殊宁使心迹异欢华一朝宠风节千古事要令松谷名因公表於世
自玉山归竹隐投宿广平院
久客倦城市薄言归田庐抹马待日歛颠风忽来俱横策径成去扑扑埃满须晴雷隐虚空数雨如投珠渇甚念茗饮迟回寻梵居少焉复前迈行行过烟墟但惊田畴间有似槁复苏及经道途冲余流尚通渠乃悟适来雨咫尺或有无天公本何心分龙信非诬自兹到吾栖岗岭更复迂山穷偶逢寺可以休仆痡投鞍议食事仅具粥一盂道人吾故人问我来崎岖既能设瓜果村酒亦复沽我愧非渊明僧诚远公徒停杯竟高枕梦境知何如明当带星起草露徒侵裾还家一何忙视竹齐架书优哉且自适休问瓶无储
遣兴二首
秋清意自佳况此山崦静今晨风日暖亦复起我病丛深木犀多激烈香成阵何必薝卜林方能明佛性西风何从来惊我庭下緑竹君了不知俨立若带东山居陋无友吊影唯吾仆得此助婆娑宁能叹幽独
寒夜晓起呈斯远
黄昏月甚佳夜半风忽起直疑天又变况觉寒逾水破衾不能温曲身岂复论牕明亟问似霜里明朝暾梅开何处树索莫谁能顾被褐复扶筇从君覔诗去
晨起
布衾失余温纸?启微明霜粲万瓦白江可一苇横故园菊应荒郢岸梅且荣客游胡滞留岁事行峥嵘
幽居
?前亦何有有槐俨而长植之自谁欤花开几经黄那知窻中人不作昔日忙但恋六月?超然傲羲皇得晴欲过江访梅已忽病作天亦复隂怅然有赋
立春数日间梅花未多睹书窻有折枝每浸则微吐残编宵未眠卯酒朝自举时闻逓幽香似接谭妙语林园何人家厥地非容与曾知将军祠老木瞰江浒时中几及之欲往遭雪阻莫要居士麯但费先生楮前朝得霜霁决意唤鸣?肩舆已出门邂逅谒吾侣忽焉头岑岑归卧更侵膂或者疟为祟又意瘴莫御杯铛且弃置药饵事煎煮岂唯病独然隂云重弥宇羲之嗜山水誓墓不自许涪翁访岑公亦叹连朝雨世人肆贪求妄意辄簪组宁知一笑适亦自有从拒天云会当开我病亦应愈但恐梅之花蹁跹如化羽
从孙一昆仲求毗陵笔
宣城死诸葛管城不中书我无操舟长顾病河流纡朝来罢茶瓯闲诗念追摹毛锥不胜任一战惊摧车孙郎吴中回此物富有余日云得秘法蠧口絶觊觎君今英妙年赋成似相如自宜给笔札奏技承明庐非如寒窻人章句分锱铢多贮竟胡为何妨稍遗余
七言古诗
远斋作十二辰歌见赠且帅同作
虫臂鼠肝能几许何如径驾牛车去虎头未必果痴絶死宂旧来输狡兎先生端是人中龙为蛇画足吾何功士穷有愧食谷马况乃烂羊关内封春风开花到猴李白酒黄鸡思下里赋因狗监笑相如猪肝不食宁为诡
题归去来图
渊明岂乐居岩薮逢此百罹聊饮酒龚生未免不食亡孔融竟落奸雄手想见龙眠下笔时伫目精神思尚友开图我亦有遗恨不得执屦从其後
送周仲材罢官还婺女侍旁【仲材名楠湖州人尝尉玉山】
天风索索鸣枯桑天寒自兹繁雪霜故人别我向何许兰溪水深苇可杭忆初识君上君堂论交许参鸿?行三年还往少间断惠好如此宜母忘人生会合胡能常君行我留增慨慷虽云吴楚数驿地书札便恐踈寄将君才有如玉截肪不待雕琢成文章一官婆娑百僚底衆谓宝器横道旁问君此去何其忙金尊彩服乐未央佗年盛事一门见父子持槖俱明光
张信州祷晴辄应以诗贺之
舍东舍西缲车鸣陂南陂北秧壠平共期今年好春事自兹无苦惟须晴如何忽作十日雨农夫辍耕病红女尔曹惴惴何足云忍使忧形使君虑人言水旱有常数丰凶不假祈禳助那知使君为民尔一念未萌神固许朝来风色端何祥溪流复故山屏张欣然此屋尽和气使君之赐真无央
喜晴
春风吹晴檐雨止兰芽半吐梅堆委阶前背?苔藓深曳杖不妨成细履浮生忧喜均何如谁能役役愁其躯时闲意适且自慰莫问诘朝瓶乏储
乐岁歌
早禾登场无余粒晚禾结穟俱全实如闻自入夏秋来十日一雨晴五日去年夏旱秋与同早禾半获晚禾空未云收获告毕工十家九家愁叹中岂知今年有丰殖父子相安妻反室东坡先生故尝言民自天民天定恤我今千里方来归释担先题乐岁诗其谁传似闾里儿乘时闭籴将安施
落星寺
我自庐山十五载犇走坐受世廹隘今年一梦落星湾遥赏意短终不快褰裳高步千仞冈下视城郭等蓬块隂风远来龙噫吟大江东下波滂湃远游止为两眸计扶杖深叹造物大五老自是吾故人一笑却恨浮云碍欲捜短句记来游倚槛孤啸上方外康州涪翁我所师借问遗碑悉安在
过女儿浦
青山峩峩耸髻鬟流水瑟瑟鸣佩环朝云暮雨在何许秋月春风空自闲予今老矣鬓且班行役殆遍江之南旧游渺邈大姑石吾家侧近了头岩
抵南康
江天漠漠江云湿江波浩浩江鸥急二十年间几经历欲论旧事俱陈迹舟人渔子笑且语不知客子行路苦今夜解帆落星渚典衣市酒寛久旅
成父以子进酿法为酒酒成许分贶趣之以诗并呈子进昆仲
苏仙尽饮不满勺平生愿求酒方略空山松桂不使间必使捐糜效斟酌自言坐客有酣适已虽独醒同醉乐是心可以付调元叹息乡来湖海着迩来继有孙夫子文高饮少俱苏若如何喜酿又相似叔敖典型乱今昨谈间快说酒中病鏖战如遇将军霍至其妙处殆神授后稷播种神农药冬蒭近撇不老泉石室兰溪望风却我时篮舆适过之静扫玉亭供偃薄呼童洗觞置我前谓我多寡随人各讵须珠玉始修容濡唇顿尔忘谐谑我云此乃酒御史径取橄?充咀嚼庶几正味两相类祛我沉痾屏无作我家是邦陋随俗白酒酿来才宿诺彼人固肯号茅柴此意岂复知京洛阿连闻道愈於我换米急抛居士屩不劳火齐挠妻孥要与论功上麟阁祗今旬月计已熟沾溉况自有夙约醉乡道路久生梗愁城疆界思开拓便须健步速持似预恐肴核穷捜索梅公不与俗子对我亦竹门无鎻钥但判醉倒更微吟万事休休还莫莫
近乏笔托二张求之于市殊不堪也作长句以资一笑
诗老作诗穷欲死序诗廼得欧阳氏序言人穷诗廼工此语不疑如信史少陵流落白也窜郊岛摧埋终不起是知造物恶镌鑱故遣饥寒被其体嗟我少小不解事失身偶落翰墨里年来百念已灰?只有宿心犹在此後来不作诸老亡冥行恐堕涧谷底虽云黄卷可尚友糟粕讵能臻妙理率然有作每自厌一纸真成再三毁庶几穮蓘望丰年亦学乘流到涯涘那知事乃有大缪艺未及成穷已至皆言诗工固可俟穷为先兆自应尔坐兹不复置追悔志在温饱诚足鄙玄泓管楮日相从固异小人甘若醴朅来中书忽告老一朝左右手俱废嘲风咏月不耐闲按图姑听求诸市我诗纵不称犀象苇管鸡毛那惯使纷纷着墨与水浮势如丝乱安得治戏题满几辄大笑翻忆儿诗污窻纸操舟无长病河纡我诗固说当罪已【仆旧诗云我无操舟长顾病河流纡】又闻工欲善廼事未有不先资利器作牋捜乞累朋友往往犹吾叹崔子锦囊藤箧世不乏鼠啮虫攻谁料理那知我辈有百艰此事且然他可比
郡檄子肃检视旱田以诗寄之
是邦且熟无多收况於水旱相为忧使君奏课避非实檄公按视临田畴民闻公来相告语活国忧民公自许平时爱我如恐伤今胡不能为轻赋人生衣食固有端作苦宁敢求自安分当戮力给公上何意年岁逢艰难吾君德盛过文景诏书屡下民惟省公其为我谢使君考虽下下民安枕
乾道稿卷上

[book_title]乾道稿卷下
钦定四库全书
乾道稿卷下
宋　赵蕃　撰
五言律诗
题江贯道江行晚日图
霞尾千山赤云腰几树连若非彭蠡正当是洞庭偏岁月惊飞鸟功名忆堕鸢开图若有感归思忽无边
晨起
人语村村好鸡声处处闻树犹埋宿雨山未释停云俯仰夏已度屈伸秋义分平生灯火念牢落叹离羣幽居多暇风雨兼旬山色菁葱禽声在树顾而乐之因赋此
林雪乾留冻巘云行带昏幽人贪熟睡檐鹊故多言宿润微侵屦晨光渐满轩倦能行竹迳闲且灌兰盆有以灵夀杖为贶周旋累年忽尔摧折感而赋之
度岭且万里友于凡几年忽惊同拉朽何敢恃扶颠跻胜亡行具结趺聊坐禅山南与山北从此罢蹁跹
山行
晨起雨间雪晚行风送晴梅残氷玉瘦林远画图呈贾客嗟长路农夫乐早耕余怀独无累徙倚待诗成
清明
寒食又清明连隂得蹔晴欲知春事晚已见緑隂成蝶有俱飞逐鸟仍求友声春衣期暖至短褐尚寒生
徙居祖印寺
十载依修竹今秋始一辞琴书与俱载风月故长随四海均为寓旁观莫浪疑全家肯同住未媿鹿门期
郊居秋晚五首
旧岁早为虐今年雨以时如闻诸郡国可脱半寒饥我自无田者空成乐岁诗谁官太史氏直笔要无遗只道秋萧索木犀能再开惊看倚修竹便恐满苍苔花瘦非畴昔香深有自来微吟真浪尔细折为谁哉庭菊种匪晚秋风开尔迟人嗟地力薄我有岁寒期兰芷元同类蒿莱敢肆欺怀哉非失所社老谩衔悲松柏有正性风霜无横侵南方异摇落衆木共青森曲士应怀悦我曹尝感心诗成谁和者弦絶未忘琴霜雨飞何密穷秋易作悲长身竹孤瘦短发草黄萎渐迩风霜廹谁无裘褐思向惟迯夏日今已念朝曦
催租人至作
竹屋煎茶罢风床散帙余花残蜂不至食尽雀来踈无客对挥麈有筇扶遶除兹时潘处士诗败为催租
端峯往还三首
振衣犹户内发兴已云端问路非生境逢人若素欢行知近林邃望觉远峯攅顾可资瞻眺胡能恤髀髋甚厌穷居陋聊为佛界遨追随有逢掖应对属方袍褊性便幽隐畏途思避逃明当与山别回首念尘劳蹔住已积日此生知几来歛容看天矫侧足避崔嵬随意从登降无心计挽推云寒易成晚家近故须回
小园早步
今朝欣雨止天气渐清和篱落小桃破阶除驯雀多占方移果树带玉数蔬科农务侵寻及吾宁久卧疴閠月二十日离玉山八月到余干易舟又二日抵鄱阳城追集途中所作得诗十有二首
摧轮荒水磨涨潦失连湖纵使非长路能忘去此都未应为物役真复坐饥驱好在佳山水悬应识故吾草草朝成市怱忽客系船荒鸡乱人语细雨杂炊烟岁月真前梦江山殆宿缘沙鸥应笑我踈鬓异当年岸尽催撑渡风横促解桥传闻记常岁伟观得今朝时有踈钟度谁云隔岸遥明当絶溪去应为好山招下水有放溜泝流多哭滩人能等迟速事岂病艰难返照千山赤春风两鬓寒生平惯行役无复漫悲酸汭口成孤泊章岩说旧游征商毋见挽日暮自应休烟暝栖鸦树沙昏宿鹭洲浮生真泛泛吾道本悠悠借石谁为主叫应呼莫譍楼高才隐约树远更崚嶒挂席凡三过停桡欠一登扁舟向何许漂泊傍渔罾楼殿何年寺樯帆别郡船溪山妙图画井邑盛人烟未觉乡音改空惊岁事迁桃花知不远底处覔真僊不见千株树空留百尺台仙人定无有行客自裵回更欲危栏倚生嫌莫色催病僧多不出门外长苍苔望望龟峯寺行行番国船林深寒日薄沙迥晚风颠能赋思孙楚同行有惠连好诗相拨触才尽不能宣【孙子进子仪屡欲游龟峯不果经行溪上恨不同载故及之】
唤渡风殊檩穿林日向中飞泉半崖落峭壁与天通往者名犹在仙人事已空徐岩不为远归去若怱怱试登云锦阁还上揖仙亭栋宇虽摧落江山自典型冲风聊策杖晚日更扬舲要写吴江句初无六尺屏【孙子肃有揖仙亭上观秋涨坐我吴江云水郷之句】
草草天涯棹悠悠江上鸥琵琶千古恨蓑笠十年游莫向官亭泊闲为佛界流明朝更西去依旧覔扁舟
定夸浦
棹掠湖边浦帆收柳外桥蒲深映鳬没浪静觉鱼跳纱恰因眠侧霜豪倚醉摇春风空浩荡客思只萧条
富阳道中遇风感叹作
回首江山旧他年来往频人谁无一饱汝独值多辛泛泛将何往悠悠媿此身怀哉松与菊白露及时新
将宿天心寺以失路遂止野人家
一出有百阻吾生何太艰问途迷野寺积淖落前山势必鷄晨待聊安虎落间浊醪无路覔破衲与渠关
喜公择之归兼怀子崧三首
曾因避仇去竟作倦游归梅蕊经青眼缁尘染素衣湖山新有得岁月旧成非小定能来否柴关夜啓扉子去吾谁与诸孙共此悲几经行役苦还读寄来诗事要规摹立宁忧寒饿为安知造物意於尔不吾私建德老斯立近来双鲤鱼殷勤数称子交友未惭余多病谁如我微官政凂渠吾君方鋭治何乃缓徵车
悼亡
死别生难见生离死会逢休凭海山信浪覔少翁容春院无新迹罗衣有旧缝昨朝桃李艳今日緑隂重
悼刘仲远【名嶅时待次濠州别驾】
平生远斋老为说惠连贤制行有成德工诗称旧联几年徒慕想十载获周旋别去吴中远书无雁足传朝共阿戎饭暮同乌戍舟新诗蒙惠好顾我阙赓酬化鹤惊何往观鱼事已休音容无日见巾屦想神游不念廼兄老忍遗诸子才结交予最晚闻讣亦深哀铭志谁为作松杉何地栽堂堂那复有皎日竟浮埃
五言长律
竹隐新篱
地迥阙虎落秋来逢鼠偷贫居乏给使力作费营谋邻近俱相集讙言卒未休浊醪浇渇肺香饭饱饥喉密筱分新翠深林失故稠斩除才就束委积动成丘经布潜依堑蛇行曲过沟周遭类屏障森列胜戈矛黄耳斯逃责青氊好在不幽栖知有托高枕得无忧
七言律诗
呈赵叔侍郎子直二首
忆昨才闻召节趋江湖日月诵除书政途去此不容咫物望在廷谁得如岂但疲民望苏醒更知寒士待吹嘘所期异日施行次不负于今拜献初
潦倒三年白下官畏途常以此心观求为庙令直不易翻入帝城良独难落落白头游且倦悠悠青眼刺空漫文章功用知无?保此不渝惟岁寒
侍郎周公不赴富沙士论推高以诗寄呈
人谁不慕直言名未有保持终不倾可使浊泾侵渭水信於落月见长庚要令国有九鼎重自是身如一叶轻常病此风今寂寞古涂荆棘赖公行
新淦道中呈运使钱侍郎
几日隂霾鬬不开今晨万顷静无埃山枫借润旌旗色江鸟忘机鼓吹猜诏狱务平勤驻节阃符兼总待还台扁舟又迩东随檄借此余波亦快哉
同谢丈签判送赵台州至灵鹫签判丈道中有诗蕃同赋
朝来细雨又微风迟我山行尽日中莫叹篮舆碍泥淖也胜策马犯尘红欲知风俗家家厚看取耕桑处处同更访百年垂白叟要听旧事说元丰【是日同访进士周仁於玉田周以百年得官云】
访梅殊未有开意
不惮朝寒起杖藜问梅随往到山蹊枯根半死苔痕剥细蕾深藏藤刺迷倚市悬知无正态入空还恐见深挤幽居空谷端可愧顾叹诗无老手题
次韵子肃秋日感兴兼怀公择二首
炎冷财分覆手间化机於尔见深悭归欤君钓荆溪水已矣我耕怀玉山几羡修翎辞世网絶怜骏足老天闲区区莫有穷途叹了了要从初地还
秋尽谁无狐貉思一年行矣又垂垂顾惭志行如山立敢为推迁作浪悲贫贱已知安少壮功名何有望衰迟长安此际尤萧索坐念故人应窘炊
十三日逆风舟行甚迟
昨夜纵风几丧生今朝泝水颇留行细看汹涌收帆脚孰若夷犹听桨声客路了知难数傲长年谓我勿多惊世间迟速元同致莫问到衢今几程
寒食前一日发黄堰明日抵定夸连日逆风吹沙不可渡湖
故人留我过寒食意重宁同所历家苦信长年贪道里翻成五日滞风沙拟从塔上占铃语又见云间起炮车立遍津头无数柳乱丝频摆失栖鸦
两日随钱丈放舟恬无风浪今日别归仍值逆风作长句寄钱丈
大舸舧高掠浦飞小舟笪短泝滩归虽云来去难俱遂自是神人相不违赖得好山看要熟不妨晚雨落仍微迟回半日夫何叹於此因知造物机
雨中遣兴呈远斋父子孙文昆仲
睡思昏然昼掩门觉来山雨已翻盆黄梅应熟骚人念緑野可耕田父言林外竹鷄时自语阶前花鸭故相喧诗材满眼费驱使此事合输刘与孙
趣成父酿酒用子进家法故及其昆仲
入眼江梅皆好枝是中劳我几怀思诗声何止一头出酒事乃称百室师【百室之醅醇碧惟师涪翁语】闻道名方曾口授定应买秫趂冬炊小须旬月酿当熟寄我茅斋不可迟
感怀
忆在儿童闻混融江湖老矣再能逢潮音遁伏门间虎神骨峥嵘霜後松粥饭蹔应随愿力井舂终可听吾从萧滩滩上风帆发引领白云何处峯
清明怀成父
只道今年寒食晴那知风雨在清明异乡逢节自感动何况此身今老生为底轻辞坟墓去不敢回首弟兄情悠然强作江东望云涌如山白浪横
喜晴
地虽湖北稻为乡岁比曾微一报欀望望雨晴求屡告欣欣守尉德俱良共期负笼争晴割敢爱当檠滳夜凉更拟年丰酒初贱钓藤免饮涩如棠
五言絶句
渔村落照
落日千山赤平林一带青翁方卖鱼去孤檝自横汀以坡公君如大江日千里我如此水千山底为韵作小诗十四首重送在伯盖深有感于斯句云
落此鼪鼯野宜从麋鹿群何知交友内而乃得夫君何氏之从学源流远有余穷经类元凯能赋似相如楩柟霜雪余用之可以大蓬蒿束缚之世亦安取代楚国千年薮岷山万里江胡为入吟笔政以落蓬窻游从二年中离濶三百日政自迹如疏不妨心故密今日东阳郡城南尺五天胡为五溪行道里踰几千重湖岳阳楼五柳渊明里定复有佳人与之同徙倚生儿思称家人孰不欲可门户冷如冰其尤莫如我曾闻一夕语可胜十年书同舟数月程其得当何如明经取青紫此谚亦已鄙至哉师初录弃彼当在此频登采芹亭所乐非山水君今去我东愁絶重来倚闻君射策日落笔字数千行看玉堂试濶步踵英躔君行过吾里舣舟并南山王郎两徐子非必素往还崎岖千万山踏破青鞋底何似引章泉同耕老兄弟
题钓雪图
一日得此图于表弟刘和叔许弟令予作诗因题数语竟未识舟中垂钓者果谁何耶跋诗多矣而予之所知者四人曾丈宏父寓居上饶溪南与先君游甚厚谢公景思於予为表伯父德庄赵公尝与武义叔祖同僚雅多见其诗文刘丈凝远则予之所愿学者遂表而出之赵号介庵刘文号远斋云
空蒙天外林璀璨岸头石何许放舟回寂然方自得沙鸥故飞飞湖雁更历历顾我亦忘机相看同一适画师端为谁钓者亦安在我不识若人相望大千内曾恨固无遗谢兴亦不浅入言介庵介我谓远斋远
六言诗
二十三日早霁
晴云如衣如絮落月似鈎似梳鸬鷀鸂?未觉一段并能属予
七言絶句
喜晴
两脚昏昏扫不空柴门未觉有春风晚晴骤喜牕明处犹倚蒲团附火红
梅花已逐冻泥空留得余香傲晚风春事十分财入手与愁病眼眩青红
扫除诗癖未能空从使人讥手病风事业深虞一无就壮顔都有几时红
两公贤比道州阳总为勤民鬓已苍喜雨喜晴俱有赋乐忧宁止为诗昌
晚霁
雨歇蝉声抱木悲茅檐独立看云移一隂十日不见月想见清光分外奇
帖俞王诸君求笔
顔公笔法有家法豪锥料得皆千金闻道分张遍亲友可能乞我助呻吟
成父期以十八日至已而爽约
已是跫然误足音更堪踈雨过平林呼灯自举一巵酒颠倒海涛寻破衾【子肃常令成父见问老杜海波涛乃在短褐疑仆为误仆笑曰褐且可用衾岂不可耶】
雨後晨起怀斯远
梦过百花蝴蝶飞可堪朝暮子规啼山中有屋不归去想见当门碧草齐
百鸟喧嘲工败眠静听黄鸟独清圆何云丝竹不如肉佳处政因出自然
泊舟西村见居民云数里间有梅访之殊未花
漠漠烟村四五家水清霜落路平沙我来欲问梅消息地冷年年未放花
文殊院晨起
山禽百族自呼名撩我僧窻睡不成纵汝多言吾自喜了知今日十分晴
舟中清明
三日舟行风打头春愁那更值覊愁一年谁似清明节忍向天涯除破休
离家
饥来驱我去何之束担垂行却住时幼女亦知离别感挽衣端欲问归期
灵鹫道间
霏霏小雨湿松株疑是初成道士图我亦搜诗要穷底此时幽思不枝梧
竹岩道间
前山後山异夷险昨日今日分炎凉人间万事秪如此那似一杯真意长
尹丈少稷旧作借竹轩诗数首如雨重时惊入屋梢风微亦得听萧骚之句尤为警拔雨中看竹因用其语作两絶句
山居面面皆修竹雨重时惊入屋梢坐诵方斋旧诗句人间那有续弦胶
离立何妨出屋高风微亦得听萧骚南山昨夜新雷起行有横鞭破土膏
答施荣甫
昨韵村中好客稀今吟临水送将归笑谈未了风吹断何日重来叹竹扉
乾道稿卷下

[book_title]淳熙稿卷一
宋　赵蕃　撰
四言诗
碧云【并序】
碧云思亲友也孙郑暨徐期以入山既期而愆聊发我言
碧云散舒合且复离皓月涌照圆而不亏嗟我所期曷云不来
翳翳村巷遥遥犬声肃肃庭树啾啾鸟鸣所期不来实关我情
寒镫既张幽室有光岂无他人惟子之良闭彼柴荆今夕斯长
三月十三日夜五更闻杜?时成父欲入浙因赋六章章四句以送之
不如归去苍山茂树独胡为乎空此号謼
归去来兮斯言可师我今已归胡能不知
不如归去春且云莫山中之乐岂同岐路
归去来兮言发动随古之逸民舍陶而谁
不如归去载丁载宁劝子勿去子宁我聼
不如归去子宁肯住归去来兮早歌式微
山行见月作
有风肃然落於树巅使我沈痾不药而痊
意行何之陟此云岭如梦而觉如昏而醒
东坡老翁有言莫酬凉天佳月即为中秋
恨我无酒负尔一醉酌兹寒泉兀尔忘睡
五言古诗
古意二首
齐王昔好竽有客工鼓瑟持之立王门三年不得入不知所好异卒致遭怒叱我今幸早计归去无自逸曾闻蜀道难难於上青天蜀道难何以嵳峩劒门关未抵鄱阳湖无风浪掀船脱身其早归无污蛟鰐涎
拟古
松栢抱奇姿自应能岁寒篱菊盖小草後雕良独难谁云一时芳頋将比春兰兰开桃李际菊傲风霜阑
呈尤运使袤延之五首
往者江次对不妄出荐口门无杂遝宾麟角鼈肋九斯文独许公是谓言可否几年阙通谒今乃获拜手今时使者中所进非一律学术用其长公独名副寔江左更江右非为循更迭政以岁方艰当遣德星出少年见公文大类韩退之集古一千卷复楷欧少师楷欧亦类韩万顷定渺弥於今到收歛宁易窥涘涯翰墨有先逹知己仅三数省斋怜其贫晦庵过其誉怀哉介庵老先我骑鲸去公如幸教之岂叹岁不与青衿诗学为白髪步乃却茫茫悟中入了了难边觉抱痾每向人谁有如神药公乎有异闻蕲为啓玄钥
常州先生以太守入对五首
皇皇畿甸符郁郁容台礼固殊彼奏召有待今沃啓上能格君心次可禆国体俗吏急簿书细务纷塩米争观苏翰林未识李北海独能亲话言异彼想风采旁徨计拍马留滞搴兰茝匹马候南还轻舟即东滙一州固匪轻四海岂不重与其事扶疎孰若深培壅骥不取德称马多求驾泛伟哉底柱功障彼百川汹青氊非旧物乔木岂故国家传墨庄书人嗣文靖德欲知治兴衰是系道滋熄愚独愧衣冠身宜亲稼穑姑苏访虎丘西庵作清游能谈着书人老僧非黑头义兴望荆溪景坡亦前修不能乘桴者沧波没白鸥【西庵有僧犹及和靖解孟子诸事潘友恭云景坡堂蒋宣卿所筑】
送赵叔自吏部知福州四首
当年治安策通逹如贾谊汲黯不留内似非朝廷美得非萧望之政事要详试两州已有声刺史还连帅人从闽中来尽道闽中乐旧谷既年丰今雨还时若公行亦何事重赴三山约我乃愿从之微官还见缚公虽去朝廷秘殿通班在不应献纳忠於尔分内外而况我此州甘棠存蔽芾旱疫苦相仍要当蒙大赉忆昨过辞公云有湖外役迟迟未能去乃此困艰食湖外米虽贱旱岁贾者多贾多米必贵吾饥其奈何
呈陆严州五首
江山不因人何以相发挥人而非江山兴亦无所归是故新定郡得公倍光辉岂惟江山然鸥鸟亦依依簿领古白下檄书走临川陈诗道所怀奈此巍巍然临分得闻见语以故有连此意亦厚矣乖离今十年会稽岩壑林新定山水薮一焉唤来居一焉烦出守人言公未遇我独以为不得失彼此间於兹分薄厚一代文翰主百年风月怀於今则所独视古良与偕试评云雾窗孰与山水斋况我方与严身沈名不埋往游金陵都始攀石湖仙为我谈公诗大雅後有焉谓我欠公诗勉哉成其天此语久不理今朝堕公前
闻克斋舅氏除江东提举以此寄贺
春风桃李花开落几许时谅彼松栢质动有千岁期舅氏早负名不作窈窕姿氷霜饱摧剥未觉明堂迟小休朱两轓四牡已载驰歛散有常度刺举由我施过家得上冢偃薄宁久为又意汉廷上鼓舞须厥辞文章岂憎命穷人讵因时贱子盍自勉毋庸罪毛锥
寄贺周子充除左相留正除右相王谦仲除参政
淳熙十六年正月十九日雪余雨更作有客方抱疾忽传底处书昏暮叩蓬荜问之何许人乃是吾家侄书中道何为除目报甲乙要令二父知此意深所悉我方盘谷归讵应闻黜陟虽云在田野又可忘辅弼况於乡里贤与夫旧连率及其先友家投分亦颇密恭惟三君子德盛难具述要皆由从官以至秉政笔於今天下事孰得复孰失仰思与夜继想不遑暇逸置邮速传命颂口当四出而我病不能欲置还未毕要歌夔臯诗称美宁敢溢愿观勲业成公论斯可必曾闻鸟鸣春气应还唧唧喜甚屐且折忧深纬宁恤
子畅尉曹秩满侍亲摄户掾於上饶赋诗二首以送之
游君父子间情谊等骨肉那知三年度但谓一日足今晨复何事溪头有行舳临别惨莫言裵回谩瞻瞩平生几游居有亲亦有故一饭或相忘素书不能屡心知世情薄但益古人慕如君父子贤百盖一二数
寄曾运使
知名必曹刘乃可暗中索无闻若我遭过眼谁复忆如何十年後姓名犹见识当时所陈诗亦复能道说岂我能致然先生自为德维时岁云莫归路千山隔见公不三四身已限南北迨兹去无由乃悔来卒廹况今落蛮夷公且天咫尺犹拟信州船看竹茶山宅
谢王使君
卧痾衡茅下谁頋疾作门忽传故人书犬吠鸡争喧书陈使君贤有好罔不惇念子药物须万钱致深恩我未谒使君此馈曷见存是风久寂寥当於古人论亟起欲下拜展转足但扪事殊送酒家孤负老瓦盆食粥已数月政类颜平原呼僮籴新粳洗甑汲井浑邻蔬价不二取足充盘飡岂止饱妻孥自可留弟昆聊寛口腹累姑置襦袴温惟我困流落寄迹无田园东南数十州遍走如乞墦今者属有役病缚不得犇几思出入劳复虑霜雪繁使君傥加惠兹又何足言屡将入城府局蹐驹在辕因风道感谢情至笔载援
送刘得华赴汉阳教授二首
昔公去太学士曰夺我师今公去皇阁里闾极公思公何德於人曰公勇於义使其用於时其効何止是汉阳在何许越在河之北圣朝富文物要使均万国辍我学省彦以为远方重化成亟归来明堂待梁栋席上奉呈教授欧阳文时并饯戴兄故其中及之
良由姿不敏所以须朋友朋友多得人不忍相瑕垢万安初经过渝水重邂逅君今分教来我政官曹守何期逃虚中乃值平生旧蛮山虽云荒蛮水亦颇秀功名汉将余草木骚人後春园纵芳歇夏屋属隂茂官池荷卷舒野寺泉波骤追随方自兹留落复何有合者故慰心离者频囬首聊歌五字诗以侑一杯酒
送施教授
盛心盖俗忘奸声其道伤掺别伊何吟停杯慨以慷君官上饶郡分教明虞唐俄而及瓜代朝天架康庄岩廊冠剑地学省翰墨塲失人易揣摩失已劳酌量情融香梅葩玉水春茫茫鸿毛遇顺风市朝在钱塘
送彭孚先赴辰州教授
因行碧湘门倏念黄草尾曩辞戴安道同者欧阳子那知三年过仅谓一日尔惟辰虽陋邦分教多名士前瞻固高明後至复奇伟天将惠其俗贤者不自鄙流传几人说邂逅一见喜谈论未云终别袂已复起勿谓隔沅湘因来致兰芷
送梁仁伯赴江陵丞三首
往者左司公会作荆州牧君时虽从行所志惟圣读今焉去为吏与昔当异躅试以身所经参之耳曾熟直道多不容枉道夫岂可直道诚忤人枉道还丧我如君直有余为计亦多左而我枉未能若为逃轗轲君搴澧之兰我撷沅之茝邂逅桃花源一笑若相待那知青草湖追随复连载南浦问何边冰谿复安在
挽宋柳州绶
少陵在大历涪翁在元佑相去几百载合若出一手流传到徐洪继起鸣江右遂令风雅作千载亡遗究猗欤宋柳州有志诸公後作诗匪雕琢气质先忠厚锐锋深自歛至宝不轻售行年且半百才为峤南守峤南山水佳中州未曾有慨然远游意不惮万里走下车甫朞年已上政成奏无何天作孽一病药莫捄跖寿回乃夭天理果大谬诸郎有家法处已知孝友崎岖穷川陆寓郡还公匶卜龟得安宅厥後斯云覆自怜踪迹脱敢叙亲且旧作诗写余哀清泪空如□
读吕益卿所寄诗编明日四月一日也
旧雨连今雨空庭断行迹有时出门看平湖四无壁忽传何处书令我喜折屐新知吕夫子寄我诗满册是时羊牛下携之就檐隙首披山居赋奇字多莫识徐徐见关键坦若由户出定师离骚经不入相如室秋怀似选诗法严仍事寔白沙龙阳作如杜纪行役卒至同谷吟三读泪横臆君何知之晚今古盖一律儿曹苦问耶何事尔不怿径卧忘解衣中夜犹太息晓窗啼鴂喧今日复何日和以扶疎篇吾驭真可叱
五月下旬梦赵文鼎书寄斯远
我不见君死直疑君固生赋诗无所寄始复为失声鸡窻已三号不但当既鸣恍云秋之中取酒相与倾坐有馈生鱼欢言事煎烹饮我谓杯小何翅一再行落月落未落犹疑见鲜明已焉觉梦尔起坐神未平沧波渺万里底处?骑鲸怅望莫子语徘徊空思盈
重阳近矣风雨骤至诵邠老满城风雨近重阳之句辄为一章书呈教授沅陵
好诗不在多自足传不朽池塘生春草余句世无取诗家黄州潘苏黄逮师友六义极渊源一贯相授受秋风有奇思箪瓢忘巷陋奈何催租人败之不使就我谓此七字已敌三千首政使无败者意尽终难又纵令葺成章未免加飣餖衣锦欲尚絅何尝炫文绣一洗凡马空浪说充天廐重阳晴则已雨必风在口今兹季月来隂雨变时候愔愔爵罗门寂寂鸟噪牖黄花冷未芳黄叶扫复有颇将写吾怀渠在那出手并想东篱人瞻前忽焉後
重赋畏知寓斋
君昔少年日起家官帝城诸公盛称许往往动得名夷途一步趋可到公与卿永怀松栢坚高谢桃李荣谥斋廼曰渐毫髪无妄行惟时尹夫子犹躬南山耕是公妙言语一字与不轻铭能为君述君志益以明蹉跎才几何白髪殆数茎低囬尚前衘牢落方南征潇湘清絶地屈贾放逐情感今重恻古慨叹识此生究竟渐之义顾未忘蘖萌彼哉少年事老矣夫何营彻之易以寓俯梦仰辄惊何止宦为客身悟浮云更南轩子张子好学如玄成奋然吐长句真觉万户轻尹张志则异与君尽同盟见君极空洞不比小器盈嗣宗絶臧否白眼常若瞠司马万事好是中差自宏看君接物际二士盖熟评君今家山居扁榜犹在桁傍陈漆园书立参舆倚衡因兹大有得居穷亦如亨嗟我道学晚颇困尘网撄性又多忤物举足逢沟阬誓将过君斋指南问初程但恐持寸莛莫致洪钟鸣
有怀子肃读其诗卷因成数语
退之以文鸣余事尤长诗名家贾孟流未必踰於斯渊明工五言亦有归来辞乃知意到处百发无一亏孙侯絶人才诗文俱中规究其所源流盖匪一日基有如审言门遂至杜拾遗余波被芝兰同功有埙箎嗟予晚闻道未易等级推剧谈每从容瞠若莫可追闲窻念从公两脚如絷维探囊获新句亦足慰所思
将谒介庵以诗先之
溪山故无尽随取随以足平生笑贺监勅赐镜湖曲今代介庵老未归先筑屋一区占何地琵琶欣在目是洲出谁氏诗自随州续当年名絶唱今也安可独溪如益弯环山为增隐伏以知得所托水润由韫玉一朝起乘传屡疏乞祠禄俞音落天上装行不待束还家谢溪山拄杖巾一幅开堂会宾友快语泻酃醁我时得得来奉屦期追逐维摩适示病对客倦冠服悠然失前瞻重诣规再卜尺书往问讯劳公手亲复爱我诲我至敬拜不敢凟自怜生无资是役尤仆仆辕驹岂忘远归棹戒已宿但乞老先生一言壮空麓
书田中门示成父
每逢田中来必问田中事言者为蹙额聼者为酸鼻皆云水节愆所以陂修废田栽未曾了旱势已复至承天无可说有淀亦将既早禾以日论晚禾尚月许饿莩已五六疫死又三四自兹傥无雨何以能卒岁时成道危苦示尔应歔欷
送逸归上饶赴试
谓汝可勿去汝去意已坚念欲终不遣汝请倍谆然平时父母傍一事略不与及今身自行凡百谁汝护况当苦炎热道远不可说晚须背斜阳晓要踏残月墟落乃可尔陂湖深戒之药物务频进童马勿过疲得失渠有命勉旃非日竞汝解事文科吾其老三径汝归见吾友见叔仍见舅为道糠核肥无奈相思瘦
寄在伯三首後一首并示逸
出门欲寻岩闻君已行舟川远不可涉伫立空夷犹雨风既冥冥离思复幽幽人生苟无别安能成白头君行日已远我思日益长何物可谕此山高水茫茫人生要有别男儿志四方奈此老多感况於朋友良儿行欣得师爷往愁欠友去爷勿惘然得师知慰否有时频执经无事莫多酒无谓数月程秋风在囬首
寄主管舅二首
少公上黄扉长公思玉局恭惟我舅氏出处似前躅浔阳开三径镜湖赐一曲是为千载人何有万锺禄新诗久不诵妙墨时在目黄落又秋风林空见松竹
甥官楚西南舅住天尺五安否候何如岁月旷如许阿兄有书来报道安舆举东合故莫留西湖要为主寥寥和靖君遗迹堕榛莽咫尺到梅花追随怅修阻
寄衡州舅氏
西山有乔松蒙附百亩隂蓬蒿宅其下旅生亦駸駸永怀豫章公斯文金玉音徐洪盖出自源流高以深吾舅之於黄端若一体临媿我望数子引尺那及?弱冠诵流传苍苍且垂簪前帆去已驶後舟政忧沉忆昨送弟行作诗道离?末篇何所言志我念母心岂知辱况荅武夫致璆琳退之赠郊籍少陵寄高岑我固解公意诲我力自任不惟书诸绅起居见前参几思侍公侧取酒亲酌斟积荒赖锄耰痼疾蕲砭鍼涉湘定何时纸贵行见今勿继屈贾词起和南风琴
寄刘叔骥
朝行巴陵帆暮泊汉阳鼓胡为我所思只说在何许折麻念离居搴若怀远渚望望莫致之江头漫延伫
寄郑舜举
吾友欧阳生诗律杂郊岛相逢每谈君必谓诗太好送行许长句兼复书小草鸿鴈傥不来何由慰怀抱
寄怀在伯三首
沅水与湘水合流俱洞庭如何君於我廼隔影与形沧江鸥鹭野深林兰蕙馨含章斯发发遂性逐冥冥我苦千里役儿荒三月书役苦殆委顿书荒廑垦锄夜雨倒湖水春畊竞田庐事贵在勇决尔胡但居诸倏尔聼鸣鴂慨然悲衆芳春事且衰歇吾行可相羊问年踰不惑嘐嘐斯谓狂益矣多闻友从之道阻长十月八日闻鷄鸣即起案上偶有陶集繙閲数诗有怀斯远三首
衾寒数窥窗窗暗鷄已号比邻逓东西我起披緼?始占霜担粲忽聼风林鏖廼知中夜雨吾念亦良劳寒缸烛余膏破炉明宿火嬾复布衾眠遂作藜牀坐默坐亦何为姑取陶诗课我友安在哉良思与之和闻君治书楼诵书仍课文古人不朽计政在三冬勤今时独不然白屋期青云君岂斯人欤大雅迥不羣
冬至後五夕频梦陈择之
所见日杂遝宁复当我思我此僻且陋三夜频梦之遣骑告欲行手持一通诗发缄与儿读絶妙解人颐我欲留君饭颠倒裳与衣宛如快阁日不似南浦时到蜀今几日首议何所为一俭胜百奢徐公亦安施幕府足闲暇浣花有余嬉谪仙纵多才蜀道无险巇微痾固除洗起居当具宜蜀中富名士匪卜亦隐医秘方苟有传寄我无或遗寄我亦何用多病成早衰归哉复归哉秣马车载脂上君白玉堂王人亦黄扉
雨中忆花寄怀曾季永严从礼二首
余寒苦淹留破衲无遽弃欣闻好雨来正念春耕未濒南花退早何止桃李事牡丹及酴醿锦碎仍玉委流年定何之叹息付流水想像田庐中桑柔麦如尾
白下古聚落种花成土风贫者篱疎薄富家栏槛重严曾盖甥舅交友着我中牡丹大盘盂酴醿欝蛟龙走观仍折送忆费诗酒供今年百里外此事不得同坐病风雨恶因之怀二公
湖州亲旧二首
忆昔倚少壮不畏离别苦及今更中年颇识谢公语连朝接殷勤故已办兹去今晨竟不免况此风更雨夹溪谁家柳向我强作舞汝且不自持宁能留我住
舟行风打头苦恨行不驶今晨得顺风亦自非所喜溪山如许佳欲画无絶艺要当稍收拾一一付诗里近看忽成远得此已失彼但令人此心惘惘不足耳
寄孙子进昆仲
霜风入枯苇客枕那能安起?短灯檠捐书复慵看缅思平生游平陆多奔湍怀哉岂无人荆吴路漫漫大孙行秘书今古靡不观天文号隐奥坐使十载殚溢而为文章卷舒见波澜丞哉亦奇士老不卑小官诗成太白豪笑杀东野寒酒酣或看劔肯为无鱼弹仪也节更苦凛若谁能干譬之於草木青松蔽春兰不愿太官赐自爱苜蓿盘相携住荆溪冥鸿渺云端酿泉饮佳客采溪荐朝餐不负风月佳始知天地寛我欲往从之买舩斩钓竿富春访严陵吴淞覔张翰人生鲜如意高趣况易阑君毋轻此乐此乐非游般
寄李晦庵
昔我曾大父高交世无伦晚生不尽得所知三数人堂堂赞皇公实能继张陈【谓无尽了斋】谏垣磨荐墨许之以经纶江陵竟连蹇翰墨留余珍晦庵乃其季英气盖八垠家世斯文事属付真不冺我亦早闻义中年见天津委曲问先世与成倾盖亲公故鼎富贵我乃困贱贫有诗猥蒙诵頋乏佳句新往过龚州庵冻笔书吟呻公来辱继作春气动壁尘去年濡须家墨妙出倾囷乍疑何人书老大能精神熟视乃鄙作愧汗几拭巾已焉忽语此知公盖深仁悯我抱奇疾不救死且濒稍加匕寸施庶使屈得伸宁知苶然姿挛拳殆终身一官胡为哉鸿毛等千钧野马窘受驾白鸥悲就驯五斗未及饱已遭穷鬼嗔劔津骇腾变牛衣泣酸辛非惟糟糠念要是无?纫朝餐罢举桉寒日空悬鹑舍公竟谁诉尺书走踆踆如闻着书余抄经穷夕晨傥匪官闲散那得了此因枫香出楚地茗椀宁加闽水屏供倦息枕流絶缁磷献芹则小小用意谁谆谆秋风日夜急木落知松筠竚立不可见悠然漫溪滨
寄施进之
我游尖峰囬一步成数憇仰攀松夭矫俯睨石贔屭路穷入平野飞鸟迎决眦庐舍半茅瓦阡陌相栉比谓皆耕稼徒不复问名字那知君子居廼在青山际聼君谈所宅悟我曾略至时犹未识面岂得漫通刺都城一解后草木同臭味我旋反林栖君适寓古寺肯来穉子师历岁殆逾二既均手足亲又笃朋友义去年君还归城闉直童骑楮生分草余鲟鮓动食指今年我属疾故旧多遐弃愧君不惮劳冲暑到溪次买肉烹伏雌芼姜仍着豉无资鹿脯求竟是猪肝累以我病若渴榴实富汁滓累累解包裹其大盖絶市劝我养形神勉我进药饵裵囬昼难别展转宵失寐分携六十日顾我病秖尔虽云间何阔恋恋曾莫置惟君名家驹少日便千里赋成惊老生谓敌相如谊姜侯号博学【凯德安】无忌称酷似我尝叩疑阙应荅罔不记江流滥觞来层台累土起如君之於学何但一第已独闻家素贫慈亲下妻子躬耕不自给负米常远致愿君力勉旃事固有堂陛高贤昔未遇勤苦类如此我行下吴会破蠧且料理念将一过君薄酒期共醉又恐饭与刍未免为君费不然君即我会於章老氏素书久不往往亦难尽意诗以道鄙怀因焉论夙契
寄雷丈朝宗
忆我前年秋驱羸赴行在凄凉醴陵门公独枉轩盖客中遇还使素书仅一通计之曾未逹公起使广东而我困流徙日月无定止逮今得还山莽莽舟在水长沙公寓郷来往维其常傥复後此使音问政渺茫如公所抱负外歛中甚富遄归定非晚入侍帝左右车行过怀玉寄声到林谷容我复驱羸宵征戒童仆
寄范建康
平生闻石湖谓是千载人去年此何缘乃获身造门公盖廊庙贵我乃?褐贫既以宾客见复叨尊俎陈谈间必文字媿我非比论虽知媿公厚猥诵终慙新别来才一书无使无由频河内闻发粟原思阙周邻江东且云然湖外将何因再拜谢洪乔浮沉问水滨
顷见迂斋谈游子明不容口且诵其诗恨未遂倾盖之愿前年一见既慰我心所恨俱怱遽不得欵语近过迂斋闻寄书又复访问死生顾屏窜林壑逃死无日何以辱盛意如此辄成一诗奉寄
平生施迂斋剧谈高安郡山川固清远得士且韵胜就中拔其尤游子盖?领长哦唱酬诗使我醉复醒前年客游杭氷雪滞归相逢逆旅间一笑交已定近闻寄书来谆复问名姓如公真骐骥顾我乃下乘岁晚傥不遗庶几望三径
寄谢新安丰守胡逹孝见遗近诗一轴便呈甘叔异章梦与
向子识损益扬雄爱清静我行萧滩上二宅驾辄命而於酬唱中又得胡安丰诗作文选体字有眉山踪扫门今已後倾盖非敢望谈间问先世盖乃丈人行归州片时程乃复来高轩从容仅数刻倾倒贻百篇平生嗜江山到处须着语及兹足漫揺久乃舌自拄时惟桂林掾与彼新喻丞俱以行卷来暴富如不胜
代书寄吴仲权
长沙失会面龙阳将叩门君行黄鹤楼我乃桃花源裵囬遂两月问讯非一言时时得新作日日思高轩宁知竟相失有抱阙细论闻君方被荐清庙陈璵璠而我政落南空江撷兰荪虽云出处异得以书疏存言之有不尽笔兮还载援惟当道情愫故尔略寒暄
潘恭叔欲归寿其母夫人谢子畅以事客其舘辞病在告骑招周文顕为别仆不得与也作诗寄三兄
伏暑推不去秋风来何暮深居谢巾帻适意亲杖屦缅怀江湖游怅望南北路旧交已如隔新知孰成故庞公非浪出东野方废务共饯献觞人我病不得与
简寄潘恭叔
物生惧焦枯吾身困蒸煮起占天外云坐隔空中雨故人住吴越一别几寒暑今焉在咫尺何事复间阻缅思冰雪容重想金玉语可但发其蒙端能病斯愈
寄怀章衢州辛越州
江东去江西道阻而且长怀我金石交每瞻鸿鴈行信州去衢州道阻而匪修黄花遂九日明月负中秋江东去淛东江表邈剡中莫云岩壑异固有丘壑同一出与一处或嘿而或语行步澁如棘欲飞恨无羽风高已木落薄寒能中人室迩人甚远不孤必有邻
发隆兴後寄宋茂叔赵然道昆仲并属逹後篇於待制侍郎二首
连朝南浦亭系此一叶舟未去已欲动既行奚复留篙撑尚依岸风至忽打头中宵渺无际清晓浩莫收行止固有定淹速宁与谋我友邈难见西山澹凝秋
晁君父之舅徐子我之友晁诗紫微来徐学新安後徐固困箪瓢晁复厌奔走当今诸侯贤孰愈豫章右经行见虽屡欵语不能又烦君因几席为我探怀?
寄徐斯远并成父弟
淅沥夜来雨萧条林下秋因之忆我弟重以思吾俦农工方鼎来蚕事已告休得无隂寒妨知复多寡收微官本为贫中道成倦游洪波政稽天险路新摧輈吾俦与我弟既喜应见忧忧我困一箪喜我归故丘付与有定分短长宁自谋相期黄髪保共勉素风修
得友人俞玉汝书云客游建业月尝能致钱十万时方客溧阳感假尉事作诗寄玉汝
士有孟东野荐乃韩退之五十才一尉俸钱仍半支嗟予亦蹇者白髪方糟醨因声谢吾友十万亦多为
寄荅潘文叔并属恭叔五首
人生无友朋何以攻短阙我交君弟兄意合非固结奈何不须臾已复经岁月叶落政知秋竹新还缥节君家舍人公世谓王杨作谁知所传授白首终林壑至今有源流泾渭分清浊岂比世上儿风姿矜濯濯【王杨谓黄州文公】
主簿舍徙说御史身耻呈夫岂为异与义理可不明嗟哉後来者窥踰多丧贞所以使古人炯炯长擅名平生蒋诩径家老扬云宅木老夏敷隂泉疏春动脉索居每怀弟斗食身久客况乃蒲柳姿茂悦非松栢斯文吕与张用世故落落年来踵蒿原天意亦已虐君尝登其门如户发管龠何当传相授此道得深酌
赠曾盘乐道
我居怀玉山茶山非一游每观文清竹凛若人好修往来道嘉禾诗曾长公投十年再建业问劳加绸缪中歌殄瘁诗尺疏去莫由虽微荆州论感叹自不休今日复何日兰溪系归舟典型君尚有一见写余忧
赠路芾德章
忆昔介庵老视我犹子弟於今於越州必洒西州涕重忆郎中公契与外氏通慨我未知学一见宁发蒙公於介庵老笔砚相亲友而於郎中公学问躬授受与我非素交有儿仍甚愚辱公收教之举俗有是夫辱书示深眷未报无加谴平日但闻风今朝真识面
赠孙从之
吏事要及民何假须缘饰是故西都儒往往名背实萍郷孙明府抱负惟儒术起家长此邦为政皆有述催科非我急急民使滋殖今夏戒艰食粒米劝蓄积种麦贵宿耕禾孙视前绩是我贤弟昆三市俱鼎立正之官南昌大吏遭丝刻为陈先世事稍稍从吾律窃尝叹斯人当?谏争缺如何即九原我为长太息叔也今王官路以云霄逼才难未易识屡荐今始入贑川与洪州目见非耳得使之佐庙谟弥缝宁阙职公行被里言步武俱文石为移一县政於以均万国我虽落蛮夷归来岂无日傥遂乐耕耘於焉吾事毕
赠耆英
用世故欲巧拙者终近德人皆笑髯曾我独长太息贫吾岂人为问天天不痴君看松栢受宁与春风期
赠尤检正四首
多书如邺侯读书如张廵一代信不数吾身见能亲门墙虽云旧踪迹乃若新政以沅湘远无由书疏频往焉石灰桥粲粲方秘书近者南浦亭皇皇乃轺车遄归今几年人望益以储俱期白兽省共傒玉堂庐榜舟浙江潮僦屋长安雪寒涛幸少年积冻还复结虽逃蛟鰐虞未免薪刍絶噂????怅难登嗫嚅羞妄悦季秋过庐陵客有示新録尤杨两诗翁间以严州陆澧兰与沅茝顿觉无芬馥何况破囊中欲探还自忸
呈严黎二师并寄韩季萧
名者世公器丈也宁取虚我闻曾严黎盖自入学初每繙东莱集出门思税车一见良不易寒暑三十余前年太和官遣书叩曾庐得报副以诗妙处真起予更有严黎在因曾庶几欤骤闻鄂渚殁经年为欷歔严黎固老矣我亦雪满梳奈何苦偪仄决焉不踌躇严师虽龙锺眸子炯炯如纵云昏忘集解记韩吕徐黎君更强健白髪尽扫除岂非仙人家服食信有诸我诗燕石尔报以琼与琚便当与曾作编聨世行於季萧陵阳孙与严并门居弃捐举子业尽读先世书时从二老游不曳王门裾我言无可采殷勤乃来渠二老已知名保此良不疎惟我与尔者勉哉凉入墟
次韵斯远见寄
天地如许寛出门自无之筠窗书味长靠壁筇一枝吾曹本通脱孰谓书有色但取翰墨娱且然相主客霜檐晓皑皑落叶拥不开门开有行迹元是题诗来
次韵马庄父问行期之什
日日言归去年年事远游世态甘若醴我曹和不流殷勤枉诗问准拟系帆留
次韵斯远二十七日道中见怀二首
去冬黄公亭咏诗看梅花深行或山崦纵步亦水涯虽知追随乐固有间濶嗟词锋君莫当鋭甚如莫邪我欲尾其後志局道苦遐千年定藏山一世斯名家
我姿甚不敏与俗仍倍殊难贪太常酒頋归陶令庐山中亦何有寂寞谁与娯晤言濶无友展卷聊得书人生七十稀我今半已余百里九十戒踌躇重踌躇
次韵审知遣兴
沉绵既逾时生死谁或访殷勤惠之书畴昔固有望载观近赋诗颇复献穷状功名岐则多究竟策非上贾谊卒避灌晁错终死盎孰愈安一区随事享三当嗟我信畸人逐食无定向转蓬真飘风断绠遭逆浪悠悠任通塞冉冉失少壮志愿老栖迟耕寛筑夷旷
淳熙稿卷一

[book_title]淳熙稿卷二
钦定四库全书
淳熙稿卷二
宋　赵蕃　撰
五言古诗
与苏运使诩四首
筠阳有贤牧典选得望郎汉廷急献纳使节乃辉光翰墨一门盛人才当代良平生愿识面今日获升堂培塿无大木沟渎无巨鱼窈然涧壑深渺若江海瀦涧壑虽云深萧艾宁废诸江海虽云广蛭螾亦与居昔在元佑初重选舘阁才时我高王父实与数子偕黄门任言事荐口曾为开有孙不能振白髪自兴哀草木日摇落道路方阻长丰年米故贱逆旅钱自荒暝宿村舍烟朝行板桥霜岂不愿息肩於此增旁徨
闺怨二首
维南有佳人实秉絶代色幼闻妾妇道不肯倾人国幽居今过时行媒迥无迹世方求冶容孰能知妇德东隣有贤女膏沐不如御朝惟躬奉养莫且趣机杼曰贤嫁何晚政坐一贫故谁能币聘之此女非傲妇
检校竹隐竹数三首
忆昔山中居朝莫惟脱粟何以居之安赖此猗猗緑一朝顾舍去梦寐劳心目今晨忽在眼如客得归宿竹虽不解语风能为之言斧斤伐我本畜牧践我孙戕者可以堤践者可以藩我顾不忘汝汝言毋重烦钱多论以屋畜多论以谷我独何为者个个数修竹竹个虽不多是亦我所欲於以盗之防盗防宁此足
移送与斯远同赋
垂垂白髪侵落落青松爱恊趣在山林移根出蓬艾逝矣我何悲苍然渠可耐
舂米方归瑞峯寺僧送菜适至遂成晚馈
香秔出村舂晚菘来野寺八珍不吾易一饱有余味鸣钟与列鼎饭疏仍饮水此道本平观在人安择尔
栽田行
早田栽已成晚田耕未遍风吹苖已长汝事不可缓迩来雨况足高下通溉灌虽云手足瘽孰愈沟壑患自兹日不百早稻期入?晚禾虽云晚霜肃但秋半我昔山中居升没每关叹及今食官仓谓得度昏旦那知不足饱过午或空桉尚言工吟哦犹说鄙计算那知汝田翁栽种日月断但惧政或疵因之罹水旱
成父送梅一株
无竹恐人俗无梅忧竹孤阿连解我意为致三尺株莳之西窗前青白相与扶梅瘦竹亦瘠岂唯人独癯终年厄贫病藉尔得暂愉索酒莫计琖瓶罄当续沽
得蕙数本有怀斯远二首
幽兰一收馨余卉无足睨今晨采樵子贻我以数蕙风气固王谢兄弟犹鲁卫雨合打窗深於余真得计酒热无共酌诗成欠同哦况此春旦莫忽来蕙成窠樵苏尚知贵采掘能异科安得同心人与之酣且歌
赋滕彦真家玉桂
伏暑不可耐所思惟执氷常时月桂红乃作素色凝维南实炎方草木气所凭素馨与末利玉色俱相仍得非因月感光射尚能乘
扫桂
年年赋木犀独未到此树信知官舍居更甚此身寓黄叶满堦除蔓草委霜露相逢每变色此树独如故殷勤为扫除不必但花务风月四时佳吾其枉幽步
对菊有作
草木均是体顾有幸不幸故侯住爪田四皓卧芝岭譬如佳山川何地乏幽屏居然说终少籍甚谈箕颍得非以人重後世闻之警维菊本甚微在昔曾莫省罗生蓬蒿间自分托地冷一趋骚人国再堕渊明境遂同隐居者身晦名独耿何当园五亩不觊田二顷秋风及春雨采撷花与頴既充天随饥亦望南阳永有志未能摅对花徒引领周江州有灵壁石赵蕲州名以玉芝周索诗为赋一首
论石如论玉贵德不贵名形似偶尔同未妨聊置评呜呼禹甸破土贡久莫并问公安取此万里随南征向来四方游束书与俱擎愧彼钱马癖寄我山林盟风流蕲州守夙有能诗声见之谥以芝用意真不轻谓公许器貭一再临专城宜为斋房秀作瑞于圣明未应如啇山寂寞身中清须公力勉旃石亦当与荣念我匪能赋徵索见公情又惟此必诗落笔空汗生传闻南池上有石来自英我虽未识面想像犹弟兄【李丈提点有英石名千岩万壑石】
咏隔堑梅
丛篁乱临溪丛树深隔堑爱之不能即玩之宁有厌五字遣谁哦一杯频尔念幸勿折新开留将遂幽占
题厅後梅树
移梅初有诗梅开重成赋岂问耳目谋盖珍贞白故花宜倚竹妍隂称巡檐步或嫌太幽閟结实每愆御我非调鼎手何暇为此虑但取氷玉姿不遭桃李汚
明叔送一丈黄菊
菊开本丛丛此种乃树树尝闻一丈黄直谓庄周寓及兹锄移来信可绳尺度乃知太华莲十丈语非误陈君怯风景酒尽不能酤遗我遣我愁仍须堕言句更念贫无帷何以致调护
除草
入门空榛芜半死犹未槁清霜且零落纵蔓那得保奈何刺吾眼快意思一扫童来乃钝锸兀兀日又了兰枯艾长壮乱多治则少君子小人欤幽忧挂怀抱
卖花行
赬肩负薪行所直不满百大舸载之来江头自山积不如花作稇先後价增损身逸得钱多人宁知务本
投宿广平道上逢梅怀斯远
驱羸度斜影恨不与子俱梅花忽照眼烱若氷玉臞暝投佛寺宿忆子曾寄躅摩挱壁间诗虽昏尚能读
出北门记所见二首
浮云冒山顶横碧门与直所嗟蓝舆驶令我头屡侧前瞻亦何有浮图梯七级彷佛记遗基当年居皖伯我行舒州来触目叹荒棘今经北门道麻麦殊翳密乃知人力愆地固有遗殖安得遍厥耕疲羸当少息
将行示远父秉文四八弟【远父王彦博所改字】
鷄啼午方停蝉噪暑未秋寓居虽市近适意如林投可人谁能来王徐真胜流王居近官道树林间田畴徐居复何如老木?浊沟我往必竟日不为有鱼留我有长安行食谋非道谋王郎上冢去决焉问吴舟令弟饥所驱迤逦从此由徐郎独不出于世罕所求念当为此别要历山寺幽令弟既泣汝我亦病未瘳是事且若此其他当罢休中秋与重九预作?濶忧惟其梅花时醉之此山头
别齐之
新月净林木微风动菰蒲客子不能寐拊身念艰虞忽思骑鲸翁已去不可呼乐哉今夕境忍令堕空虚南都李文学豪气老不除将为章江行值我彭蠡湖一见如平生健论真起予座间诵新作峥嵘突黄初携酒夜过我烹鷄仍鱠鱼快饮不记琖耳热歌乌乌乘坠俱大谬醉倒不用扶几梦即了我此身无复余胜践无古今人事自作踈东西南北人何必怀此都明朝两茫茫危途各崎岖语离有遗恨更起捋君须
赠别吴仲权三首
英英延陵家蔼蔼宜章县政用鲁诸生俗今齐一变诸公竞推毂天子思晚见用舍有是夫交亲谁不羡昔在山水乐往往失意人公今弦歌余廼复於此亲搜罗既奇胜落笔为写真文章复何似高处殆先秦移舟汉将祠蹑?秦人洞一别几何时酒杯还此共前途或追随只恐终倥?要是策羸骖无繇踵飞鞚
荅周?升留别
客居江之南未识衡岳大长於想象中便作登临外南游怅不已病目恍增快要穷山水原靡问仙灵态镌鑱雅未能造物底不贷欣逢人中龙一扫?次隘偕为青云期岂顾白眼怪多闻与多识几别复几会籓篱我妄窥根柢君有在自惭非孟嘉直恐误郭泰?兰被余薰珠玉觉非对兹方赋归来与乃别所爱於今未深悲後日当重慨江流固滔滔山木亦斾斾烟霞既有疾风月岂无债相与咏和平无庸?噍杀
用程季仪送行之韵为别
过江今几年遗俗不屡见纵余门户称直有冠裳变惟君河洛间南走楚粤遍虽从科诏求未脱?衣贱芬然兰三薰粹矣金百链潭潭务中澄煜煜鄙外绚遂登南轩门如识伊川面周旋苟有得喜跃几成拚渊深保战兢鸩毒戒安宴於今过城南政似趋无倦儒冠盖多端剧论如合战试评季路勇孰与之反殿前日我辞君炎风尚交扇只今君别我余暑已堪饯岁序急推迁吾行甚流转爝火讵当阳雨雪宁待晛?唳岂潜声卑飞终挂?小令泊扁舟暂为?破研我如浩然归君异方朔荐契濶方自兹追随复何便
平江寻吴恭叔不获
皋桥在何许往者郊送翱【孟东野送李习之诗云赠君双履足一为上皋桥】我行姑苏城半日空周遭惟君昔我契义不减同?珠林一杯酒明朝隔江涛年来尺书絶目断飞鸿高我今换一官五溪当不毛君行官王都杂遝从英髦城中十万户历问无乃劳兹焉失一见使我心忉忉
冲谷道章少隐还自上饶不见过而遂归怀玉作诗十二韵奉寄并烦送似寓斋也
幽居非不佳竹屋静以深春归邈亡踪草木成嘉隂天气殊未快令人头岑岑忽思从公谭微风动衣襟白云何许在引领劳我心平生诵佳句三叹有遗音端如猛虎啸百兽藏中林交游一周子自昔已至今论道若有合根源要追寻文章固定价美玉同精金穷通我均乐兹事要力任通脱不累物贤哉阮瞻琴【仆以轴纸从师乞诗未诺故云】
送公择入浙
日者君过我今焉我辞君楚荆易得秋霜霰行在辰我车甫来归君骑已在门喜我更安健劳言再三陈已焉忽谓我我行不逡廵问君何因尔欲语声辄吞我自解君意操袂增酸辛男儿志四方怀安实败名不见折胁睢慷慨西入秦君行其有合宿愤当一伸造物固甚巧颇解戏弄人愿君稍安之无为自伤神诸孙君好交送君必以文可慰别後览何忧去装贫
送昭礼还金陵四首
上饶去金陵道里何其邈俱为江东郡各在天一角君行宁知远我住若有缚何以见相思书来不嫌数君诗便风船千里才一瞬我如久眢井湮没不可浚愧君力推挽今我去鄙吝加我以数年庶几乎少进松峦特立士君也为之子异同诮歆向父子自知己向来知名人得此多失彼愿君考其然九十半百里诵君赠遗诗吃吃口不倦相从曾未款取别宁我愿竟乖卜邻约遂作抟沙散君如不我忘我复何所恨
茂德行亟不及作昭礼书姑此问讯
忆昔相从初二十有三年别日更莫纪少壮成华颠中间何不有匪但岁月迁几?长安居莫访新市船尺书且难寄再面端何缘今晨大阮来倒屣不待前问君比安否谈君语蝉连短髪尚短褐青箱保青氊吾人相从初情与兄弟肩兰陵折梅赠虞山听鷄眠如何一分首遂作胡越然诗以道所怀宁写宣城笺
蕃与斯远季奕同生於十二月蕃初五日季奕初十日斯远十八日近辱季奕贶诗犹未获报兹及斯远之夀并此奉颂二首
徐子崖根竹风雪不掩緑郑子谷中兰氷霜已腾馥二子有此风宜尔生穷冬我独何为者飘然直转蓬郑子才不踈徐子文甚勇一旦召严徐一旦策晁董去年萧寺中杯酒兼旬同间濶见难合况乎分悴丰
次韵和答斯远见过书所见
来归仅兼旬来过已云屡共耽林刹深同赏溪亭露浊清一再行俊逸今古句或哦山更幽或咏舟横渡竟日为之留曛黑始能去昔人物外游隐遯亦数路於今区中缘向背岂同趣我非韩伯林君殆黄叔度莫嗟声气卑但恐岁月遽解謿乃文嬉宾戏盖言谕陶写固不恶沈溺斯可惧人虽或我寛我则难自恕望望独行忧瘽瘽良友助
明叔每见过不久辄去仲威尤难招致索居书事呈二君
可人费招呼柰此陈与胡问事失昏忘论诗辨精粗清风不可绊白日易成晡欲睡难安枕繙书得踞炉聒人纷宿鸟对面走饥鼯啁哳聊容汝睢盱反闯吾宁无捕黄口亦有聘狸奴
仲威复枉粥字韵诗见属甚厚不可不荅
盛时无穷民汉诏优廪粥迩来诏书行亦赉帛与肉荐才职诸侯因异驾徵卜共思急贤治惟日有不足士生幸斯时讵应隐岩谷盍出致吾君尧舜其尔俗余孽何足云况说故地复堂堂胡澹庵夫子乃其族看君妙人物门户真不辱必须长养成明显待拭目而我本散材谬赋支离粟宜从力田科邂逅赋取菽敢如陶渊明归欤托松菊亦有父时书续将教人读
子肃以古风见还诗轴颇述归田之乐次韵荅之
春风忽满目感叹离羣居郊行竟何之野蔓徒侵裾仰看岭头云片段随卷舒悠然若有得似我心地初乃愧学道晚何时悟真如自兹稍鞭策齿发及未疎有儿幸成丁可以亲犂鉏要同商州民穷功治山畲【事见王黄州集】王租及时了优游伴樵渔时乘少游马或卧渊明舆所过辄就醉其他焉取余此计傥遂心谁能更淫书公诗胡为哉指南实前车事贵在勇决駸駸岁将除
夜读子肃诗再用前韵
栖鸦既投林萧然野人居独立茅檐下依依月生裾涉春抱烦痾兹夕稍自舒诵公寄来诗何啻超黄初正声久欲絶作者徒纷如得公振颓波如汉有二疏拟欲摄其迹荒棘废恳鉏譬由治田人必待三年畲敢矜一日功草草同猎渔穷通固定分往者悲接舆百年等梦间夀夭谁赢余如何彼虞翻惋叹辄着书人生贵适意安步可当车兹道傥与闻他焉从破除
向监税以前韵见贻复用韵荅之
邹阳困游梁自喻托枯朽功名彼何能慷慨终无取宁知古君臣义盖存师友高谢亦有人班班推广受先师有遗言何有居夷陋叹息柳仪曹枉尺赞五就诗书自青衿事业见白首基本苟不定岁月宁能又煌煌潇湘姿肯杂樝棃餖而彼倚市门讵复工刺绣骐骥伏盐车驽骀空满廐置是勿易谈旧矣憎多口君诗定自佳官乃等尉候诗成不自足乃复过我牖同官有欧沈一时真颇有要加万镒雕必待无价手君其往从之我亦瞠其後
答审知见贻
昔我堕极南去兹千万山见面夫岂易附书良亦难官今听之归连日乃获语洗苏尘埃怀如久旱得雨君才日苍苍略已千丈长计其所功用可中栋与梁如我蓬艾等怒长不足寸秋风一摧折仅可供束藴宜君有声名光彩益以新而我复何事强谓诗穷人春秋了集义诗笺复编类建有朱校书婺有吕正字二公今儒先名满天地间勿谓东家丘曦顔人亦顔
晦日用陶靖节蜡日韵
正月忽已晦惠风亦全和更留十日晴桃李当有花病夫不知春但觉所感多东轩对深樾日暮鸟犹歌
晚立偶作
晨雨湿木兰夕风吹紫荆江南异中州春晚犹秋清壮年不可恃老态忽已生柴门立久倦浊醪归徐倾
晨起见牧牛者
前者蓑而眠後者笠而坐陂长不待鞭草软无用莝蚤耕蹔廑力午放长逸卧薄暮翁洗犂儿歌互相和
晚立有作
朝晖熏我肌不饮类酣适夕隂惨我顔所抱非隐戚昼夜无停机日月布常职浮生任变?二者互出没汝忧何从生汝喜何自得隂晴况莫料暄暖难屡必顾虽甚蒙昧讵敢规造物衾裯欠宵具薪炭乏预积未免形语言宁知见顔色
书事
长年获稻时人尽趋南亩束薪固图售求益敢屡拒念昔居田园连林恣斤斧炊饮煮坡羹徒闻乱风雨山谿急宵舂野市赴朝籴人言非踊贵富者犹露积丰年且不饱恶岁真可戚悬釡以待炊衾裯宁许直贫非事烹煎病止治药物乌薪鬻之市束缚论寸尺烟浮多穉松质重非老栎炽焰忽复然寒灰已成积久旱始足雨畦圃新料理秋茄尚入馔晚菘能败齿万钱固无相三韭聊自诡抱瓮岂忘勤移家嫌近市儿童不知忧度日长戏剧忽传山中讯欣喜沾柿栗为物虽甚微贵是家所植何当携尔曹遶树亲?摘东街鼓坎坎西街鼓冬冬市酒倚法禁椎牛聚羣凶差事惊父老狂歌走儿童此俗苟不止斯民始终穷早禾虽登塲舂簸才足食晚禾尚栖陇登减未可必吏持与催符官趣违限责为政本忧民民忧政何德儿啼宵不饱女诉夏无衣几载宦游倦素来生事微诗书须自勉纫补莫多违我亦田园去终难粟肉希北风卷湖水万里雪欲狂乘势不自止云开日埀光风伯益振厉行子立欲殭青女探其机变作明日霜湖水冻成坼层氷傲朝阳松柏愁悴死宁云草苍苍哀哉羇栖人破褐无几长塞向亦墐户退怜无地藏缅思六月中誓言望清商及今玄冬时懔栗反莫当流金与折胶事乃旦暮常安时辅尔躬毋为徒自伤
我行一何忙羽檄来星犇忙行抑何事列境备戍屯贼犯连英郴江右声已宣往年缚李金此邦盖晏然而今独胡为骚驿穷朝昏政坐茶贼时曾窥此邦藩茶贼异此贼本皆商贩民忽当法今变州县复少恩求生既无路冒此图或存此贼据巢穴其徒况是繁萌芽手可披不披生恶根虽云巢穴深岂离率土滨彼犹蠭蚁聚我军貔虎羣彼积鼠壤余我粟多腐陈彼乃寇攘尔我盖仁义云边庭尚思犁此又何足言何当快除扫听民乐耕耘我亦得抛官归舟趁春浑胡为故使我驹局仍鸱蹲更虑一朝焚碔砆同璵璠
久不作诗诗思甚涸春物日盛漫兴三章用常德枣心笔书本不工重复加弱似亦与诗相称云
威严退冰霜清润归梅柳少时骋青春老至伤白首日长卷添书病倦盃费酒姑置鴈鹜行顾惭牛马走庭行看萌芽檐立听呼应在物且云然於我可不竞青衫恋五斗白发间三径是岂人之为絶知吾有命春囘溪山姿候趣农桑务自知盍归来人叹推不去顺心岂故违宿诺宁久负既已媿渊明又应惭季路
即事二首
问薪薪已无问米米已空假贷愧隣里犇走愁仆童乞食陶徵君乞米平原公昔人有如此吾今未为穷废圃失不治委积成荆杞何敢问嘉蔬亦无马牙齿旧闻苦行僧破铛煮糙米我今颇似之但未除髪耳
杂兴四首
家居百金货富可千金敌持行鬻於市曾微一钱直人或不汝知汝售无固急邂逅识真者百金还复得兰生深林中故与萧艾同春风披拂之芳气何冲融宜有同心人采撷佩厥躬采撷苟不至依然守荒丛不见涧底松树子元楚楚长大今几年植立无风雨一朝建明堂未免斤斧苦斤斧不为伤抡材固其所良农之於田曾匪一日力耕耘各以时志在秋有获其间罹水旱亦是天地德汝不替厥功後当值丰殖
旅中杂兴五首
炯炯氷玉姿落落山林相问渠坐何事斩伐伤神王更加束缚之求市朱门傍渠虽不解言我为成惆怅英英深林兰发发不自閟谁遣入市门樵夫强解事渠虽赏芬芳我自羞妩媚怀哉山中人纫结参佩璲屡雪不一雪云脚何时絶春风虽云来积冻吹又结未论刍薪价曳履冻欲裂苦欲作商音声寒还复辍旧雪固已多新雪翻增剧立春已涉五太昊犹辟易长安有羁旅无以度朝夕所愿见白日归舟泛深碧少慕隐逸人开口谈四皓及今闻其风尚愧刘德老诏恩虽与官辞避犹却扫不应吏部门皇皇踏泥潦
晚书二首
落月不可驻落日不可挥岂昧白昼长畏此余暑威人生延促顷光景变灭微水雾已似合山烟亦成霏抱道等金玉乃不知自珍终朝噂????间叩门复随尘那知江湖叟生计竿与纶逢人问售否或至生怒嗔此理何谓然即我我即人
酬李益
君家三尺?尽着溪上山怪君坐其中举世招不还余嬉到五言时许见一斑顾我仅曹郐季孟胡可间比年尔何缘乃复罹间关试问蓬蒿居孰愈辙迹环古来千里足未必十二闲是故东方士长饥犹好颜
十三夜招全真沅陵
昨朝热如焚今日凉如水岂惟悟天机政自知物理黄华一月賖桂子数夕事已办烹伏雌相期泛浮蚁中秋以山居不得与周文对饮况子畅在数百里外也怅然有怀
山林远俗人风月亲我辈凉秋半今夕痼疾况少退诗怀客子哦酒欠伯仁对百年等梦幻一笑有成败秃巾倚枯松赤脚踏断瀬何当约二叟胜践同一会
秋日独饮二首
秋风何时来庭树非昨好树犹不自持况问青青草人生甚草木閲世安可保赖此忘忧物陶公盖知道素怀乐清旷长言待秋风及兹揺落初感叹如有攻长卿既倦游嗣宗复途穷苟无杯中物何以娯我躬
李声父唐德舆程士和梁和仲过饮
相期本林园相厄乃霰雪不难屐齿去所怕巾角折香烧古铜鼎囊贮今墨帖欲醉竟不能怱怱谢车辙
病中寄呈王信州老谢丈
韩诗不可犯颜字不可凟旧言驱疟疠其效甚符籙追慕记初学讽诵怀三复如何且逾月此物犹肆毒得非缘法异无乃灾衅酷推移自前後进退亦淹速岂惟搜脂髓直觉憎面目医方戒山果牙颊怕脔肉味嫌东野荠馁猒平原粥莫知所生理真恐遂鬼録属时秋已季更值雨相续卧闻扫空阶起步惊陨木蛩号故亡赖蚊豹成暗逐未资卒岁计颇病严霜促幸遭贤使君立政匪今俗教微下黄堂惠已周白屋论情素有托谒见惭未卜讵应四壁立久作穷途哭谢公方在郡荐士宜首牍畴能借齿牙价可重金玉自怜非道谋触事先顔恧病倦不成书书成况难读
初三日晚题
浮云晚陆离巨浪朝澎湃橹揺虽甚亟岸远不可届巴丘两日中湖路千里外月上照遥山修眉雨新画
是夕微雨
腊雪财覆地春雨不溜瓦天公务塞责人意自嫌寡岂惟田未耕况是麦在野安得三日霖滂沱遍天下连日雨作顿有秋意怀感之余得诗七首书呈教授知县
小雨洗清画幽花耀寒厅云间返微照风薄成细零蝉凄如欲收虫咽无蹔停渠将趣寒事我自感颓龄颓龄不可羁寒事亦已廹女褐破未纫儿襦短仍窄杜陵叹女痴渊明更儿责返念田家翁囷禾与机帛墙根数席地聊尔遣耘治年丰菜亦熟采掇斯及时拔葵媿公仪学圃非樊迟幸逃肉食鄙用补囊粟饥渊明抱羸疾犹复归田园安能为五斗折腰若拳拳箪瓢非可乐不改廼称贤夫子故不死仰鑚高且坚我官虽云薄廪粟犹有继怀哉江东弟餬口当何计风悲陨高梧雨叹凋碧蕙富合与贫离怛然抚身世闻儿诵书声两耳辄为明青紫云乎哉老我愧此生家声寒如氷奔走霜鬓盈束书故好在淹泊谅无成沈侯赋郊居欧公赋鸣蝉谁谓远莫继有孙笔翩翩我独歌肮脏世憎还自怜秋风鸣不已如欲相和然
趣章永丰祈雨
高田卷苍埃下田积荒穭频闻父老叹似诉车戽苦吾乡地犹薄有类家素寠旱繇十日晴潦自三尺雨吏斯靡常祷神得夸屡许近虽略丰稔曾不厚仓庾桑麻籍铢两门户强撑拄往时属初夏挿秧未终亩甘膏偶愆候人意已深阻沛然天为赐翕尔农遂举沉忧释阽危乐事觊安堵迨今几何日所历无废土岂惟劳手足殆欲病腰膂早禾穗且寔晚稻花半吐更寛经旬虞当作有岁取奈何又觖望嗟尔复奚补云师匪云怠风伯敢固拒烹鵞竟何术象龙恐非古精诚苟潜运响应犹或俯谁能任此责再拜谢明府
初六日雨而甚微
旱势若燎火雨粒如投珠望望恐不及嗷嗷欲成呼叩龙探古湫号佛喧通衢山川祷斯必社稷报不渝古人之所是今人之所迂龙神与社鬼其事亦区区
雨二首
旱极乃得雨凄然天已秋譬如病且革药剂方一投不犹愈於无庶几千一瘳未闻失东隅果有桑榆收得雨天忽秋起我凄其悲凄其亦何悲岁晏霜雪期壮志久已谢白发来及时絺綌与裘褐弃置复营为
闵雨
青山本无垢坐受瘴雾侵马倦不加鞭暑气令人昏去年蝗为灾千家百不存流亡不自保聚掠连诸村闵闵望一雨可招若敖魂旱势复如此早禾空如云丰登数有常赤子皆天民惜此三尺雨龙师恐不仁禳禬古有法至和格神人不见东海郡孝妇寃欲伸
闰月二日雨三日复雨寄斯远三首
大雨固霶霈小雨更霡霂萧然凉已生隐若雷未伏前时历月隂迩日连朝暴早田有愁乾菜本亦恐缩居闲苦无事忧国愿时熟老翠上松篁余滋到兰菊
夏雨多骤止晚洒苦易乾隂乎不能释膏尔殊未阑疎踈政檐溜浩浩忽木端沈疴顿如失甘寝不自安遅明复大集平地如涌湍戏作拥鼻调以歌田父欢
无人南涧游老我北窗卧雨为洗炎蒸身成起颓惰幽花曜丛丛新竹排个个是中有余诗独唱谁其和怀君固非远念我当数过蝉噪晚声清萤飞新月破
闰七月五日雨中记所见
两来山为昬雨罢山如洗秋风歘已高长空澹如水其谁知此乐胜处属幽子登临无所诣溪楼成徙倚沙鸥意气逸冲烟栖复起是身困覉束沿戏直愧尔平生耽佳句此癖殆至死得酒忽诗成颓然自醒醉
连雨独饮偶书四首
缘山灌木长遶舍芳草积敢希陶渊明自谓张仲蔚出门无所诣闭户聊自得简编或倦壶觞恣酣适自昔嗜酒徒往往皆能诗诗亦何与酒胡为必相资我诗既不工我酒还复漓颓然亦复醉信笔辄书之人无送酒钱官无种秫田邻家赖可賖醉过春风颠春风急雨颠梅黄更连连不念陋巷士其贫类顔渊伯论无他文一颂自不朽渊明饮酒诗乃至二十首未易多寡论俱能金石夀我乏二子辞徒然老耽酒
寒雨感怀呈斯远三首
穷冬固多悲冻雨仍并作真成昼连夜直欲寐无觉其隂似春仲其令岂天错林栖未归休萧寺犹旅泊孰寛留滞怀政赖朋友乐梅华开且半芒屦曾未着溪亭纵微吟破屋成细酌悠然起遐心彼哉羞好爵渊明念田园幼舆志丘壑坐钓有羊裘峩冠自麟阁
少读隐逸传雅意烟霞人居官早自缚半世几没身青衫类枯叶两鬓如烂银人知趋走苦已重疾病湮归微三径资尚窃太仓陈邻里有伏腊弟兄无越秦况此交友高而能朝夕亲君还志远游所愿犹逡巡我乃叹寡与未易论苦辛勿道车马乏勿嫌风雨频
平生几交游念往常恍惚始从五州数郤自他邦述徐州殒川鱼叶县飞鳬舄吴兴罢童迎汉殿空履迹鲸鱼渺洪波长城堕立壁元龙漫豪气子云终执戟诗坛絶韩吕诗友无道释文章固能传事业竟何得是皆我深知半亦君旧识更将写其心悲甚不能笔【谓贾季承周畏知贾元放施文叔赵文鼎韩南涧赵介庵刘远斋陈择之陈明叔杨夀罔杨无逸曾艇斋严黎二师他盖不能一一】
是夕雨大作复呈潘提举
云行方陆离月出重蔽亏旋听隐其响已见沛然驰信有谁能御那云鼓再衰天瓢快倾泻旱魃勇鞭笞卧想歌謡疾顿寛车戽疲中宵犹飒沓既晓尚纷披五日能如一有年端可期旱头今已破雨脚不难垂使者岂为德天心兹可知在予非赫赫於汝要熙熙始急救荒法终传喜雨诗但须观气象不必问蓍龟米贱行当复物生斯得宜宁容倦游者侘傺独天涯
招明叔
平原拙生事数月且食粥蠋也巧於贫晚食以当肉士穷见节义不以富贵卜用志苟如此宁有忧不足我生本寒士犂鉏起穷谷顾惟踈野姿动辄当忤俗得禄本甚微夺去盖聊复虽云出无车定免赤其族在我无所念於君果何辱而君终日间惘惘形面目幼穉悉遣归不虑瓶无粟大儿颇类吾藜羹甘半菽庭前既除草?外亦栽菊属君早来过束书期共读
再用前韵
田家虽贱劳丰岁饱餐粥儒士笔以耕相形无食肉我生文字盟向日交友卜自从此邦来得君一夔足作诗非野格悟坡更参谷字法皆有师翩翩信超俗谁云前辈远解使神观复鸾乃凤之徒蕙乃兰之族惟我甚亡赖於何能见辱又何与於人嗔君刺在目寒窻夜沉沉灯烬落金粟刍薪价益高窘状稭然菽相看一何有有子所送菊何以得今夕把君诗过读
十四日二首
梅开在高冈仰望不可攀微风一动揺落片纷斓斑下者隐幽閟丛然榛棘间着根近溪流堕地即水湾是物佳莫匹在处堪解顔扶藜曳芒屩永日不得还
穷冬无苦寒寛我欠裘?裘褐苟不备道有犹絺葛童奴忽告言薪尽米复竭市籴不可賖囊钱顾安得诗成讵堪煮梅望当止渴一笑谢儿曹尔饥由我拙
十二月七日病题四首
晓枕闻屐声方知夜来雨遥怜江南梅玉立胜越女林深笑成暗溪浅照亦俯想象不胜情吾宁久羇旅前朝困壶觞昨日强撑拄今晨不能支谒告报公府噤瘁苦春寒亷纎真雪雨病状虽摧颓犹思鸥鹭举一代数百年作者不数人桃李非不芳梅花独清真是故吾党士爱之踰等伦诗成欲何属目断楚江滨酒亦不难止无以寄吾兴纵然酒可止诗恐不受命二者必相须未易相负胜所以千载人不能除此病
淳熙稿卷二

[book_title]淳熙稿卷三
<集部,别集类,南宋建炎至德佑,乾道稿__淳熙稿>
钦定四库全书
淳熙稿卷三
宋　赵蕃　撰
五言古诗
天箒竹
自离竹隐居借宅亦多种周旋虽不乏潇洒常入梦猗欤此窻緑辍自口腹奉别之亦几年似困鸟雀閧兹晨蹔来归溉扫何妨痛竹隐从未还风猷入吾用
悼竹
此君如高人风节常凌厉虽经隆冬中正色不少替春今尽正月萌蘖且次第天公出奇手白昼变昏翳初飞佛场花继洒鲛人涕羣儿顾惊走老眼亦睥睨是时凡草木掩抑若自卫惟君独傲然略不威严霁太刚竟摧折乃悟非善计追怀周旋久於此增檩悷其生既寃死其死可轻弊当为杀青简更以色丝缀尽书卓行人出入生死际作我座右铭蕲能免於戾
次韵斯远投宿招贤道店对竹再用前韵见怀二首
兴怀王子猷匪但一朝夕看君爱主意与渠盖连璧诗成辱持赠絶胜梧桐滴我句本非俦分光藉邻壁君行日未昏意适先投宿世有疾走人奔波宁自足遥知琢诗际声韵惊邻曲寄谢主人翁取将宜刻竹【来诗述店旁大竹可爱】
明叔以仆护笋不除作长句为调次韵
春风逞夭邪烂漫吹已足维暮笋乃生如乱更约束吾人为之寄讵可谩弗录况其耿介姿政已不可辱去云解箨後为我呈新緑新诗急拜赐句解先我欲我岂儿女曹抚玩斯同俗又殊市井辈狥利蕲尽劚要当去留间明见妨意曲分饷可得多但令舂脱粟
有怀竹隐之笋复用前韵
我家章泉旁生事苦不足惟余数亩地有竹森似束别来梦寐之诗语见编録况当萌茁时孰杜樵采辱官居亦何有有此数竿緑定应好事人知我来此欲不然朝暮间何计能医俗尚嫌地形浅笋夥当掘斸不能助幽深何况增诘曲袖短舞难长吾俸五斗粟
徐提干为沈运使种竹於上饶新居昭礼有诗蕃同作
玉谿佳山水不减阆州南新居助幽深所欠万竹参徐郎亦好事知公幽趣耽过溪买龙雏云根破烟岚地形择便宜土壤泉亦甘春雷一番笋要戒园翁馋邻里约来往要须开径三风月无常主平分未为贪定有王子猷造门不舆蓝啸咏忘主宾用意端不凡政尔功名迫此事未易谭待公幅巾归我亦脱青衫
至节矣犹未见梅颇形思渇书呈斯远滕兄主簿前日书来亦问梅花消息并此奉简
言归虽故栖雅志亦良友奈何数诗筒不得屡杯酒纵云三十里每见莫能久是以朝暮间相思辄成又去年梅花作佳处犹在口今年梅花期抚事才转首翩思接巾屦兀若限林薮君行集彤庭我政安瓮牖西湖覔林逋东阁怀杜叟寒岁识松坚同心见阑臭前朝习凿齿书来问安否并话罗浮山抗尘应抖擞
三月三十日余有章贡之役陈明叔严从礼载酒见饯於白泉张伯永继至
相从数月间已复两为别此身竟何有百年终是客近役不隔州音问可络绎江南虚成市白泉强名刹何劳共追饯令我滋不悦觞行期月上月上尊己侧我卧四壁空君归度舟阔
仆自北门放舟过溥子而告行坐间出示上蔡景迂两先生墨帖具道先世契之许益重其别为成是诗
扁舟过辞君落日系高柳愧君惜远别留我饮以酒夜深不知罢感叹屡执手书题见晁谢光恠森在牖忆昔蓬山老实与文靖友同登靖康朝谏疏犹在不吾人世其家树立敢自後君才真杞梓如我乃枯朽漂流偶相值称我不容口君今非少壮我亦惊老丑相逢定何日相免敢不厚老农诚有言良田务除莠
中秋无月呈审知
前年中秋月痁鬼方见虐彻曙不得眠搘炉亲煮药子时过桥来劳我非赴约评诗杂精粗有味胜大嚼去年中秋月应候痁复作少休塘下寺欲进悲足弱乔松接修竹听雨仍落落【乔松听两俱二堂名】徘徊亦忘寐孤咏同纬络漂流到今年高兴属快阁何期悼忘归舟并南山泊前年呻吟地追随光如昨天公似怜我为遣云垂幕那知千家墀惨澹对杯酌不然适与值用趣则相各人世夫何常明年定忧乐
邂逅孙子仪於临安喜而赋诗并怀子进子肃
车尘高没人欲障无能施忽逢故人面如濯清涟漪客居纵荒凉聊复具酒巵劳苦数语外论事仍索诗长年口欲棘一笑为解颐怀哉二难兄何由会埙箎
次韵斯远入城见迎
舟才汭口过山已鹅湖出穑随鸦鹄兴?与鸥鹭夕青青玩鱼藻烂烂数滩石经行尽吾旧佳处悉不宅有身漫漂流有志空郁积题诗喜将见重子深垂忆吾侪信老大触事异畴昔君能师友偕我媿洒扫役岁月又何如駸駸戒轻掷
九月晦日舣舟浴於昭真既罢同方元直成父弟儿侄游徐岩南禅之新亭已乃絶溪而还
客子下水船幽士登山屐二事莫与谋聊复尽此日山房富薪水泥墐仍纸羃沈痾快一洗清吹生两腋徐岩旧所访举步能历历树树虽剪伐苔藓更襞积盖可买以居惜哉无巨力旁谁斫幽径复道精庐立新亭踞其上远水山四壁骤来落日挂忽去昏鸦集不惟我友俱携子仍弟侄民生固常苦此适未易得物役不可留溪流还汰击
丈叔兄以泉州丈之亡自萍乡奔赴归途以书约相见会蕃留邑中得以合并时复闻袁州先生之讣哀伤之余诗以叙别
一雪五日隂氷冻吹不裂今晨定何朝万里来霁色我将还山中已驾还复辍故人有书至会面不可失故人江西吏何为浙东役恸哭竹林回我实门下客去年送朝天除书报三易心知以病辞岂料成死隔东怀丧未赴西望讣复得追惟平生游语涙相陨杂僧房幸小驻聊以舒鬰结酒固不成懽梅开况当说
水浅
岁暮百日晴江水三寸浅褰裳步可涉石子大如茧沙乾蒲菼死穴邃鱼龙偃会看桃浪来一碧千里远贑县道中有怀晦庵用江东日暮云为韵作五诗寄之
我行向何许贡江与章江悠悠异所见俗变服亦龎定迁本中州来南已殊邦况此接荒服寸心那得降此心如江水日夜东复东不惟爱吾庐顾瞻几临风今者欵段马向来御史騘在我何得失人自分悴丰自往一寄书俯仰又许日岂无东归便值遇多卒卒昔如马口衘欲去随缓疾今者身属人动步窘刀笔去年过辞公忽忽值春暮及今复兹时而公在何处荆溪坡之居瀬上郊所赋公能蹑高踪我岂遗野趣半出未吐曰徐行欲归云岂惟隂晴殊政自凉燠分物态故应尔天机宁亦云安得变淑气尽为除楚氛
晚行
侵晨毕先祀将午趣疏饭中途往固宿顾影曰未晚逶迤行不尽登顿力苦倦马言虽不通吾意其自赧
施衢州除浙西提刑以诗寄饯三首
昔公立螭?秉笔罔不书及乎上谏坡论议无曰虚直言有不雠柴桑念归欤高卧属几曰朱轓起阎闾政成合入奏返直承明庐如何更持节未便经纶摅上心岂无谓劳公重皇居吏恶必剪刈士良必吹嘘此自宰相事於公定何如
六飞驻吴中地实三辅比择守固甚艰况於部刺史惟公治衢州他郡盖无是岂惟教条清坐见风俗美邦畿四方本王化所自始俾公按连城此责亦重矣绣衣非古官汉乃有直指於今盗贼清所繋狱事尔谳议苟以平遗公孙若子
我客怀玉山有如梓与桑地故隶江东与衢盖邻疆自公剖符来亦既阅雨霜非惟衢人安我民亦小康去年旱无收闾里惊欲惶匪藉衢粟输乌能免流亡嗣闻被灾郡诛赏率亦当况於惠比境於今见何尝事虽欝上闻我民不公忘【去年玉山大旱赖衢粟以济】
偶用不才明主弃多病故人疏之句感孟浩然事作孟浩然诗一首
吾评孟浩然雅意作诗人死经四百载赋诗名愈新爵禄岂不赏不义宁贱贫身虽遭放还未必非得仁
次韵全真所感
淡交异甘醴云雨相覆翻二者固殊辙终当戒多言所遇既混殽所防难每存怀哉古之人闭门或踰垣
宿汪山之福田院
前身云水僧今世山林士游方未能遍行脚方自此朝行或官程夜宿必野寺我自幽有期人言痴了事闻潘衡有婢出适安福传其法造墨甚精孙温叟捧檄其县诗从乞之
如闻墨潘氏一派传婢子世上多徇名我曹宁贵耳公其品题之为我致窻几定知青出蓝未信橘为枳升堂与入室亦喻接花理又如淮王仙鷄犬悉飞逝况兹薪水供得法信有是我书初不工为诗长费纸笔墨倘精妙尚可令予起誓将扫竈煤顿顿烧寒苇度曰有不烦扫煤复何自公闻应大笑士穷乃如此非但我有求知名渠自尔
久不看镜须之白者衆矣得数语寄成父兼示儿侄
始白才二三今白乃四五萧萧十数茎?用更缕数年来悼忘悲老至作诗苦外形虽由中不应遽如许叹息计此身几何不埋土而此尚低回悄悄受羣侮弟能教儿书儿足事吾圃吾岂不可归兹为寄门户
用前韵寄明叔
须白?用悲我十君二五亦莫问此身寒暑堪几数别君春已夏往往疏劳苦况说买江天重听诵诗许君德故有基层台繇累土不问鸱鴞诗犹谓民或侮如我乃宜归舍农即为圃永与世俗辞君来当勿户
晓晴
蓬窻昧隂晴布衾寒气穿起视天正霜璧月俨似悬空蒙十日雨氷天湛相连氛翳一洗去旧观还山川
冬晴三首
氷雪四十日朝光开晓霜短褐忘蓝缕茅檐失荒凉缅思江南梅安得置汝傍明朝傥更晴一苇聊可杭吾家章泉村有竹数十百平时爱不伐雪後多摧折江东絶近书未省有无雪颇复念此君谁欤抚霜节我家读书堂堂下才几席常年曝背地兄弟兼子侄长者坐藜床稚者把书帙此段不可忘何时复能集
斯远生日
下湖有隐人卜筑自厥先官曾驾高车屋乃无修椽究观诸郎贫固知大夫贤籯虽乏黄金家故余青氊其季我与游於今几何年文得南涧赏经从晦翁传味有陆子同誉由吾辈宣其人可知己忤俗何病焉今逢初度日为颂初度篇君非黄叔度殆似元鲁山见之意辄消坐久归忘旋是资薰陶益能使鄙吝捐冲风足披挹好句宁引牵况复两玉儿共嬉郎罢前潜鱼必求深鸣鹤终闻天君当茂明德食菊仍佩荃我亦愿黄髪挹?仍拍肩濯足冰水流振衣怀玉巅世苟混氛浊神其歆吉蠲我老不足道君乎斯勉旃
欧阳全真生日
旧闻新喻学面势如眉州宜有妙人物举世让一头君於文忠公谱牒明派流当时山公启有言曾未雠在今人与门推君两俱优分教固罔外首善乃所由南风属初度杯酒相献酬愿君云间鹄听我江上鸥
题郑季奕火阁
朝来日当窻晚矣犹未落梅开怪璀璨信是日初薄勿云丈席地可咏亦可酌岁月与情怀宁须问今昨
养源斋
江源初滥觞其末千万里婆娑数亩隂岁月拱把尔士之於为学岂得独异彼岿然九层台亦自抔土累平生养源斋曾诗与王记二公死何年夫子盖老矣向来之滔滔今乃见涯涘木殖岁云秋实落材则美
本斋
王子母之弟徐子父之友徐学自赣翁王则因病叟游目乡闾中孰若二士秀为汝名本斋乞言置汝右如病资药石如饥待粮糗嗟余亦老矣门户百年旧躬耕贫无田为圃圣所陋家携一束书勉汝期曰懋
虚白
陈君作斋舍谥之以虚白惟虚白故生此义无二说人言庄周愚我爱庄周逹东坡老仙翁出语世津栰亦尝为虚白是乃道所集庄苏一等人夫子盖三益惟虚定何虚而室又何室是取此蘧庐而谓无一物监明尘垢去水静须眉出是中可观妙无但充游息何当过夫君相与以终日宾主两嗒焉不言而目撃
二十六日与公择步松岭而返
青山招我来松风送我去白髪频脱帻足适欲忘屦春初更和悦我亦除疾痼莫作倥偬归兹游已成屡
轿上闻薝葡香
曾闻薝葡林自是佛世界何许郁若风飘颻能自在不然山之灵作意现奇怪於此证香严通途盖亡碍十有二月二日晚同向景先阅江船忽雨作从教授假盖继以诗来次韵
谁令类痴儿乃是妨曰假君方遡归鸿我政专野马成诗忽能送有酒胡不泻此段亦可传谁与妙挥洒
挽胡澹庵二首
忆昔乐全公暮为老苏表载其辨奸论此老一生了澹庵夫何如书有斩桧草顾岂无他欤言大可略小昔我曾大夫尝作舂陵适时惟萧子荆?书实见客公经本萧自於义岂秦越三年期扫门竟欠今生识
简彦博审知
朝昏困薪水寒暑念裘葛度日少复佳此岁又已卒崎岖向行旅蹭蹬遭羇絷故人肯留连客况免羞涩隂天苦错莫梅事去飘忽要寻幽遐地共作须臾集徐陵峻诗坛王衍深理窟我独媿其家徒穷赖如壹
用招明叔之韵简胡兄仲威并属明叔
一白不尽茶妙试在茗粥相马不举肥干也更画肉士当何如观一语可以卜我生嗜朋友有余补不足要求栋梁具必问涧与谷毖兮本希声何能娯世俗陈君於为文笔力见往复剧称南郡胡曰此吾类族舆篮昨过之怀刺今来辱谈间不须臾未暇问以目陈君有江阁旷瞻不遗粟非如昧者徒白昼迷麦菽何当约夫君载酒撷杞菊我记不足云渠诗当细读
泊舟叫岩入法林院访洪驹父留题
溪边遵微径林下陟荒级逢僧衣蓝缕对面日曛黑堂空若无人岩浅仅容席流传昔闻诗求访今罔获
次韵斯远三十日见寄
窻明内晴景书味真隽永长年悔远游纷蠧几莫整子猷调固疏竹可一日无看渠姿尔瘦瘦而何用腴因兹想风度朝夕如相晤岂不欲就之身羇未能去诗来政此时好处无涯圻吟哦不自已亭午墅鸡啼
次韵在伯送行
白石何凿凿白鸟何鹤鹤吾行甚悠悠物境自廓廓缅思友生良顿使怀抱恶别辞固丁宁醒矣转寂寞近犹已栏槛远乃失城廓重惟始相遇夫岂世所乐逮今信素交是果天所酢相期振古风相与务天爵兴时山水凭意或风月托君亭足鸥鹭我砌下鸟鹊诗盟寄闲嬉笔势异强弱君诗似陈黄君字如张索悠然正前瞻渺矣已後落譬犹层台登亦类中流泊怜我狂而疏诲我详不略是行亦流转敢谓逃束缚移官傥可归故免听邻柝闲员苟得去自此投远壑要期终身游岂但今曰约吾曹念元宾学子慕有若至味匪塩梅至乐非管龠四三分喜怒非是论今昨扰扰与胶胶休休仍莫莫
奉思斯远兄成诗以寄
丛丛庭前萱叶叶檐外蕉何曾百忧释但觉中心焦故人在何许山川极吴楚大江涌奔腾重湖互吞吐别来书不至更望诗能寄相从志若何相去有如此普天仰何大一已俯何隘胡为自罗网无事忽投械凭高政悠悠思远忽不收归来重有感立壁成幽幽萱丛暗已歛蕉叶抽未展百忧攻余心舐笔空喁噞
以予与斯远倡酬诗一卷寄钱伯同运使郎中二首
公作广信牧我为辰阳掾长沙趣归程临汝甫再见我今华岳祠公乘江东传虽能递尺书未易重会面钱晁固世亲贵贱宁异眷复此候寒温因之致诗卷
我家怀玉居盖自南渡初元无五亩宅仅保一束书不调如释之何翅十年余但有四壁在倦游亦相如况此方病卧何繇瞻使车所徯公嚬笑以为民惨舒
次韵王照隣去秋送行并呈滕彦真
风人伐木歌咏写求友声亦有脊令赋月迈而日征平时朝夕居一旦离合情何以着此情赋诗兼轴盈【蕃湖南之归送行诗凡二卷】怪来担肩重忘去破橐轻时时一披展絶胜五色盲今日复何日霜檐晓争明青天尽开露如见心目诚鄙夫独何为似觉幽忧撄缅怀平生游多留定王城晨出湘雾湿夕归湘浪平王滕唱酬诗我亦滥一名别之今几何秋枯复春荣素书渺不来叹我无鱼烹要赓旧贻诗餖飣仍经营定知他年见不复刮目惊檐前坐久如四体醺欲酲梦作扁舟去湘西寻旧盟曾微白首哀但作青眼横山鸟何自鸣欠伸巾尚倾
次韵酬吴德夫去秋送行之作
湘西一盃酒渺渺红叶换江东千里云落落黄犬叹人生七十稀百里九十半初期枉车马近廼遗札翰小迟君不肯一出我岂惮虽微办鸡黍岂乏具薪炭古风久不作我友当力讃旧诗况琼玖触目屡璀璨中馨称兰佩外饰匪玉冠初年已飞腾中道翻叹惋恐遗知己羞遂许独力断於兹树风声何止评月旦君如渥洼种可以羇絷绊我异淇园姿犹曦岁时贯君乎甚英爽我也终浪漫自应殊显晦宁复待剖判湖山氷玉明楼阁丹青焕叩舷或乘舟曳杖或登岸君行定有得我去何可愞与想悠然时郤忆苍然观
次韵和答周伯寿送行
秋月日以明秋风日以清秋今且云暮而我遄东征虽云别寓邦且复遵故程久结山水念况关朋友情惟昔未识初闻风已先倾一见辱与交再焉许同盟吾徒务切磋俗士资飞鸣我事太卤莾君为久专精我行政依刘君言将入衡要期一见重可使万户轻春风一转首南山各归耕君亦竟闭户坐阅水火争临分枉题赠至味如太羮此意可虚辱不然讵为荣去去复去去行行重行行
次韵沈司法送行
坐上着孟嘉不问知小异岂其眉睫殊傥或偶相值余生慕名流得见忘履屣雅闻东嘉州儒服类洙泗於今师友间授受由原委沈君盖其徒往往无不肄乡虽未云识早已知名字胡为冠惠文更复仓库吏人之不相知撃磬与荷蒉至其移怒时水蟹或遭忌人谁不君知相与共愕眙君方繋官曹我乃赴幽事别语纵可佳离愁渺无地
次韵潘端叔送行二首
君公隐牛侩文休食马磨身则困空乏道为如切磋昧者不知此轻受郑灼唾遑乎欲奚为况覔阳春和余惟素贱贫学晚仍废惰念将求岁余要必取日课向来四方游不办一室坐已深芜秽遭更值雪霜挫兹行自栖迟讵得嗟轗轲固殊南山归敢曰东山卧胡为论知仁乃复称同过我无归去辞君有归来些【仁过之语南纪之论也】君言不为诗乃有如许味诗亦何与人政恐伤吾气中怀松栢坚外暴丹艧塈君虽不我语我亦长自畏不惟费口颊政尔悲肠胃良由习未除匪是真为贵君言固邹鲁君笔犹汉魏絶倒岂自文善谑非加诽赠言要有益佩服当无既胜私与致果曰克仍曰毅曾闻郑渠凿终有秦亩溉闵闵望其成悠悠勿虚费
次韵刘先生送行并令诸友及子侄同赋
斗食缀散吏幽栖还故山平生读书志欠此历年闲马倦政长路鹭饥方浅弯吾师与吾友高处若为攀
呈赵常德四首
东南米最贱旧说湖南北及今身见之价岂下江国此行为米来对此增叹息人谓使君贤宁虑有失职朝廷不忘远徒欲得公重不然如公贤久合居侍从少须岁和丰归骑承天宠看取武陵原田耕麦米垄丰年易为政凶年易为德政本拙催科德乃足民食蛮貃忠信行田里愁叹息德政秖如斯何用求赫赫将身付铨选乃奉蛮府檄蛮语初未学嶮絶闻人说进前退不可信有难如棘所赖使君贤余波能普及
呈游子明二首
安仁山水县令君文章伯林深兰自吐川媚珠所宅弦歌导斯民传舍阅过客口虽絶雌黄眼顾分青白频乘信州船屡泊云锦驿登临有胜絶偃蹇费收拾令君名能诗公事多暇日傥可付篇章大胜资粟帛
呈段元衡
君从桂林来我欲衡阳去邂逅一尊同飘流数年叙我未长沙去君复衡阳来还思数年隔更遣五言裁我归玉溪傍君向灵山侧来往方自兹飘流勿多惜
呈贾新之兼简谢子畅
拥衾困朝酲着?从宿诺我家附东溪君住穷北郭俱悲壹无钱独媿喜好学诗声漫天壤头白尚丘壑去乡今几年末路得其托相望固非远相见每不数所思闻清谈何意发狂药
呈程可久
微风送落日余霞杂停云陟彼山之巅谁识我与君彭蠡咫尺见匡庐毫髪分波澜似吴淞冈巘殊胜云是间岂无诗愧我初不文图画亦足写摩诘居离羣裵囘竟何得指点徒加勤囘憩僧所庐幽閴令人欣谈锋壮鏖战茗椀频策勲交游数伯厚文字从右军【君与王性之米新仲为文字游】我是漫瞠若莫能窥厥垠少焉复来过凛然落衣帉江山怳疑非林空月纷纭旁有博士湖姓名未前闻何年隐君子高栖辞世氛得非羊裘渔当是植杖耘至今宴息地离离幽草薰人生七十稀过眼俱蝱蟁适意何必多悠悠几朝曛君明履霜畦我正坐水濆会合且不常使我生忧慬何当十日欵诵说心为醺庶如逢豫章其藁一以焚
呈寿冈先生
我行上萧滩惨澹无与适肩舆问何诣扬雄一区宅地虽占城隅野澹遶修碧主人谁何辈盖代文章伯喜我过其庐倒屣相应接似闻杜陵翁一饭无俗客如何重留我更道鸡黍窄谈间虽文字往往先名节我语固多狂公亦不我折为言古今人耽诗信痴絶身名两弃置死若堕霜叶公言盖有激我亦因启发莫将梦中事重对痴人说此语竟云何梵志翻着韈
次韵元衡送别
老马千里志老鹤万里心武夫用清庙珍材卧中林进寸辄退尺枉尺宁直寻桃李本无言山水乃有音靡不竞盛丽畴能听幽深平生文字游几作南北襟清宵寄明月远望伤遥岑悠悠归计晚卒卒年事侵狗监荐相如将军知杜钦彼哉竟何处已矣真难任乖离叹每昔邂逅期岂今赠别枉古调和之徒苦吟我何一钱直君自抵千金
留别成父弟以贫贱亲戚离为韵五首
秋日苦易暗秋宵苦难晨虫号鸡不已我亦长吟呻哀哉念何深出处累一贫在家庸可忍行旅计愁人今年岁大熟?价率以贱富家积囷仓贫自无饱饭悲哉五斗图去矣千里远四民士为先今乃媿工贩木落山有骨水落河有津扁舟所常经大半迹已陈身非鸿鹄举心乃鸥鹭亲胜处自属我尘事勿败人我家如陶舍幼稚有盈室汝家亦十口持去何可得嗟我寡兄弟至此得无戚虽尔敢或忘呴濡期沬湿人事苦好乖咫尺当语离及乎中年後畏与亲友辞陶谢得道者其言且如斯况我乃畸人呜呼得无悲
淳熙稿卷三

[book_title]淳熙稿卷四
钦定四库全书
淳熙稿卷四
宋　赵蕃　撰
五言古诗
咏古
按陶渊明传为彭泽令在县公田悉令种秫曰令吾常醉於酒足矣妻子固请种秔廼使二顷五十亩种秫五十亩种秔渊明为令在晋安帝义熙元年乙巳是年三月渊明犹为建威参军仲秋到彭泽在官八十余日又传解印去县廼赋归去来本集亦云十一月也则渊明去官当在十月而赋归去来在十一月耳仲秋到县非下种时秔秫之语岂举桉间戱语耶因赋诗以纪之
渊明欲弦歌为酒利公田到县十余日归意已拳然一稔且莫待遥遥问归船是事可质信考之归来篇种秔与种秫梦语落何边
和陶渊明乞食诗一首【并序】
自八月来日以抱衣易米为事衣且竭矣米卒亡术可继因读东坡和陶乞食诗有幸有余薪米之句则知坡之贫盖不至於陶而陶虽贫犹有可乞食之家仆今纵欲乞食将安之耶辄亦次韵
我生堕贫中欲避将安之去年未是贫假贷犹有辞亲朋戒今年相与谢往来朝昏曷以度半菽藜?怀大笑不知悔且和渊明诗儿曹相与语我幸乏此才聊为一饱谋饿死无自贻
和陶渊明己酉岁九日诗一首【并序】
立冬十日矣所至菊皆开今日读东坡和陶诗有十月初吉菊花始开与客作重九因次韵陶渊明己酉岁九月九日诗一首辄亦次韵
山中无历日不知冬已交起行视林园草木如半凋黄花独何为亭亭有余高俯不媿转蓬仰何羡凌霄当其杂衆芳开落真谩劳岂若稍退步坐閲枯与焦建中方死苏元嘉廼终陶二老盖岿然所历匪一朝【渊明元嘉四年卒年六十有三坡建中靖国元年卒年六十有六】
重九才四日尔风雨如此病卧殊亡聊小儿辈取酒饮予且索作诗强和渊明九日闲居一首
久不观陶诗彷佛如前生忽此迫重九意是渠所名我方卧病中齐居忘昏明不知檐雨落但觉奔涛声两儿絶可怜弱者才五龄深悯乃翁惫取酒前为倾岁月已如许我衰难复荥但愿此可安闾里无异情何必议徙居终焉计将成
九日用靖节己酉岁韵
宿雨晓未止纷纷云气交秋令迫凄厉草木无多凋去年当兹晨采菊踰山高晚上宝公塔徘徊意干霄今年此幽居粗免出入劳茅檐纵偪仄亦类蜗庐焦旧醅更可漉幽愤斯能陶莫问无穷事人生如露朝
人爱九日多以靖节之故仆以邠老七字为可以益其爱者且连日不雨即风尤觉此句妙处赋诗八韵
东篱满把菊柯山一句诗四时皆有节九日独如斯潘子夙所尚陶翁何敢师是故逢此日爱慕仍凄悲所愿学渊明归去了不疑松菊傥犹存田园随事为亦愿如邠老白首邱壑期人穷与诗长得失其在兹
拜严方范祠
东都重风节先生实啓之有士盖如此不拯家国危廼知大厦倾未易一木支我读党锢传涕流每交颐往来桐江船必拜严子祠俯诵宛陵句仰观文正碑禹稷与颜回千载同其师数公固天人可望不可追但愿如玄英隐居名能诗
读阮嗣宗传见其醉六十日免求昏之言与醒忘作劝进辞据按便书何乃异同耶作阮嗣宗诗
吾观阮嗣宗醒醉俱托狂广武叹已絶苏门啸何长昏既以醉免辞宁不终忘又疑杀青上阙文今或亡不然竹林游何独弃山王
论诗寄硕父五首
诗人例多穷我穷亦何因频年走道路一饥累其身箪瓢岂非福天理元自均俯仰苟不媿此心犹昔人我诗元不佳病後日益退年来穷到骨未可专诗罪故人周与施爱我不我费岁晚短书稀相望千里外学诗如学道先须养其气植苗无它术务在除荒秽滔滔江汉流源从滥觞至要作千里行无为半途滞东莱老先生曾作江西派平生论活法到底无窒碍微言虽可想恨不床下拜欲收一日功要出文字外溧阳罕贤才两沈好兄弟读书不求功其涯未可既古人岂难到顾我力行尔兹道果何如在此不在彼
杂咏
兰生杂蓬藋匪愿为世采一朝落城市未免论金卖金轻孰见多弃不待其艾杯土傥与期含薰岁犹再鸟雀虽微物颇知庇其身育雏并庭宇用意盖即人即人亦何为吞噬防暮晨巢空傥不捄岂曰近乎仁妇有居冢亚冢富亚则贫贫知敬尊章富不亲补纫尊章爱贫妇富妇谗生鬬谗巧伪若真两妇俱遭诟贫妇自修饬富乃计之得日复鬬其间衆谓贫当出尊章赖深慈不纳富妇词贫妇亦勿疑但瘽前所为谗言有时辨富妇何施面贫妇贫无归尊章愿终眷
令逸作岁寒知松柏题诗因作
不有岁寒时若为松栢知南方故多暖此物宁能奇漫道同生植何云盛衰齐不臣真浪说难用空增悲匠石今孰是明堂那觉迟玄都种桃者一笑已前期
严山
严山多嵯峨婺水争平远山如古屏张水似横轴展世絶郭熙画我无摩诘诗熟视眼中景偃蹇不得追春风吹桃花适与流水会流水固无心桃花亦何意如何武陵人便至神仙家神仙不可见回首空烟霞范湘监务许惠其父盘溪居士诗先往数语焉
国朝几名家在蜀苏与范斯文何与人竟作南荒窜盘溪诸子行少小便精悍早从宜州游句法悟骨换官称薄如纸名盖越千万我为余杭役识子非楚产姓名问即识一笑冰已泮长哦廼翁诗亹亹无间断使我倾耳听妙处惊辄叹前辈今远矣俗眼易作玩大轴许见遗此赐安敢慢行囊政尔空得此吾无患
二十七日作
卜居面势隘附山枕林麓旷瞻既无地何以慰覊束昏昏半月雨候应黄梅熟晨兴更凉冷转午增蒸溽山蝉苦见聒声乱非丝竹病夫不耐事颇复伤烦促缅怀江湖旧历历梦能续谁与具扁舟我被立可襆
桃花台下望龟峯作仆为信人而未历此山怀玉最近亦所未游因赋此诗并自讼云
吾州四名禅【谓鹅湖灵鸳怀玉及此尔】独未历龟玉足後懒不鞭几同毁於椟系舟桃花下龟峯正相峙决意欲造前已行卒成止尝观是山图未究所得名道人相指似咸曰因赋形方今圣人治图书当瑞出胡不负之去而此久屹立老我无藉在放意师庄蒙不愿智以用怀哉曳涂中期斯远不至登谿亭有怀并属云台刘先生三首
落日照谿谷寒光摇树林宿鸟投密枝归云释遥岑余辉尚燠背纎月忽在襟可人期不来何以写我心近者且若此悠悠望西南
西南定何方路远惟迢迢白鹭带演迤青居鬰迢嶤下有隐君子内盛外不骄芳春觉兰馨穷冬知木乔无为事独往车乘方翘翘
戚戚重戚戚有抱不自释问余何所忧学道不早力悠悠复悠悠头秃颔须白先圣有遗言朝闻死可夕矢诗道其怀庶获师友益
二月二日阻风呈同行
平居说江湖似若苦饥渴及今落吾手谓可娱朝夕胡为连日行廼复形叹息使风不终朝阻风有并日欲行波涛恐欲住饥馁迫吾舟仅如芥吾命真若髪吾罪不足云吾家复何说不唯风浩荡更直雨骚屑鷄啼三家幽鸟度万里濶遥闻君山青旧咏高楼月何当俱醉倒梦去山南北
与彦博审知同为问梅之行到溪南仆与审知俱以畏风罢兴止小酌于僧房以有寒疾不可以风分韵作诗得有寒可字三首
惊颷振林梢落日挂马首世方功名图我自饥寒走萧条政长路驩喜逢故友酒酌戒毋多诗声媿新有非为十日留重此一岁阑岁去易悲感日来盛隂寒今晨已春意欲出反浩叹梅事足可惜病躯良独难山梅且翩翩溪柳向婀娜羣行欲何诣僧屋惟所可连朝谩蕲尔作意终败我此事且复然吾生信多坷五月十有八夜与审知同宿塔山次审知韵
初期半山来已止辄复上山游更同君兼取鱼熊掌向来观极南屡作此山想那知有今日谈笑得纵赏谢公彼何人诗声擅霄壤得非山川行於以助其长逐人易浮沈与物多俯仰政当恨未立安曰悟已往萧萧烟云变浩浩风雨响世岂乏此观身由居苍莽
再次韵
偶来无一关何必化身上下视胶扰中脱去如覆掌我生本山人说山非妄想赋诗亦漫兴不要世称赏与君志同趣匪但居同壤惟惭学不进莫称年事长今人岂无贤敢谓吾安仰不尔简与编言行富前往相期山中读勿待秋风响而我累饥躯畏途方莽莽
雨宿永源寺
六月有此雨是为丰年徵我眠虚堂上肃肃若有氷预愁前溪水明发度凌兢
十二日登列岫亭有设空幄者去之荐福酌浅沙泉登大梵之秋屏阁而归赋诗一首
轩亭着难稳名字又恶同譬犹死得谥美恶百代公维洪之厌原兹为衆山雄何许千万间可以屏障充不於春夏时刻画仍遗冬岂非即其西故取摇落中所得正且尽评自曾南丰是令登赋士谈说口不容我留豫章城十日雨且风重寻湖上宅再叩仙佛宫未行北沙门忧心实忡忡落日拟进棹殷勤谢篙工我游有未尽汝去何匆匆肩舆天宁寺高下一迳通其谁列翠幕正尔遮青松欲住不得久傍观南平钟清澄浅沙泉一酌醒我胷秋屏适跬步直上如凌空回观列岫亭有见真附庸玄晖弹丸句固足名壤穹後人竟攘取榜识千家逢况兹如许山讵止窗户供脊记题葆真疑未经此翁【亭之脊记乃折仲古重建】
孟秋八日夜伯寿仲理过予同访俊乂步月入城南书院繇东渚上读书堂过蒙轩憩卷云欲访月榭而月未到坐濯清者久之乃归赋诗十四韵以记
昨夕城南来鬰鬰张园窥坡头步荦确墙下循委蛇今夕复何夕二妙爰集兹重为南坡行因作张园之无风幽自凉有月光仍滋菱荇与草树陆离间参差卷云一举趾濯清久支颐空无十丈莲湛此数顷池堤柳有倒影画手不可施爱之不能已遂许他夕期昔人安在哉万里鲸鱼骑神游傥来欤恍惚不可知林园想巾履编简遗书诗怀人渺无尽乐处翻成悲
克斋
百川恣奔腾底柱乃屹立万物盖可流畴能转金石世纷峥嵘来何啻一敌国油然反吾斋梦觉春氷释
题郑氏北墅
篮舆度浮梁朝岚尚蒙蒙十有九日雨得晴类投空游岩既愿适访隐亦好从道傍得野舍一迳幽且通主人谁与者其祖郑七松流风被云仍真有隐者风问年七十余曳履不扶筇我年仅其半而已衰龙锺岂其养生效殆自起死功若人种艺法橐驼安取同木老德亦熟闻之苏长公
题彦真天开图画
湘山不为高湘水未为远湘城几何家湘景无不挽滕侯宅虽早郭圃市之晚纡余直陂陁突兀对偃蹇登临适正画亭榭惬深稳诗材浩无穷画手羞用本虽然倏变化正以发关键
余干游昌国寺【寺旧名思禅】
於越之为游束髪迨中年契阔固多矣梦寐如唤焉迩来数经过所休必思禅凭栏上清音解包留煮泉摩挱壁间诗几人获流传欧吟庐山高坡咏西湖全惜哉此奇胜乃不遭两贤何当觅扁舟穷老依云烟脱屣尘垢外岸巾鸥鹭前
学佛者祖迁自南陵来谒莫万安题诗于知津阁适同莫过而见之用韵以赠
尝闻学苦空世事应废阁颇疑休已辈顾以诗流落尔今定何业更慕扬州鹤愿长岁寒柯勿矜春濯濯
独过知津阁二首
忆昔正月五渊明游斜川我亦屏百事来兹并栏干虽无与俱人鸥鹭翻以翩吾生後渊明此心两悠然忆昔孟东野作尉悲龙锺有诗即景赋大吏怒不容我痴坐移官避事得养慵寄语鸥鹭辈勿惊足音跫
题沅陵县治廓轩
昔我过此屋四壁蔽莫窥屋外何所有榛草连汚池今我重来过壁去檐竹垂榛草既除屏洿池出涟漪檐前复何有江上山参差山穷望不穷所恨眼力遗主人要命名名泛境不随昔闇今则廓曰廓咸谓宜慨兹一室尔系在治不治除昏与致明可不念己为游焉且息焉舍斯复何斯岂惟君是规我亦因得师
胖轩
陶翁避暑者容膝取易安贾生忧世患晚乃悟逹观出处等蘧庐可作异致看胸中极空洞流止亦鲵盘
与潘文叔游衡岳四首
欲行雨如蓰既出云若涌山高一身微风动万国汹岂唯林木悲亦为毛髪悚衆谓当亟回吾行便曾勇远看云吐吞近见日出没解駮谓须臾迷漫翻倏忽山灵似知我老兴不得发纵使尽高深安能造剞劂寥寥两石门此地忽在眼临栏塞云雾入户欠编简规模自我友恨不同叩欵仙佛匪吾徒兹焉聊可馆常闻祝融峯今日上封寺虽孤登望眼要逐幽遐志盖渠目力及皆我脚力自是可将无同吾言亦聊戏次韵衡州先生游花光因泛舟过向园示坐客之作
使君有佳招宿雨晓更惊晨起候天色对岸烟岚生使君匪遨游因行问农甿农甿趋急务欢然慰中情天公亦喜事为办终日晴唤酒屡酌客往往颜半赬兴乘不暇止遂作浮舟行园荒久关闭谁复相逢迎但余古梅花点缀莓苔轻想其种莳时老大繇孩婴中筵出高唱妙絶五言城勇起欲强和媿此淫哇声
衡山道中怀清江旧游寄长沙诸公
昔我官白下屡到清江上清江衆君子我友或我丈至今过其邦眷恋若乡党几思结庐居风流共来往柰何怀玉山挽我不我放去年五溪归泊家长沙国长沙今洙泗不但谈贾屈梁吴兄弟游两周新旧识【谓仁伯德夫兄弟允升伯夀】咸能不我鄙更复成我益其余或一见往往情如昔【谓郑仲理诸公】自疑长沙人宛类清江时官期纵卒卒行计犹迟迟出门即风雪怅此将安之然薪旋烧酒借笔追索诗诗成何所属兴落古湘西
发潭州
人言天宇澄政好行远道秋阳既已後朔风尚兹早那知覉旅臣宁有佳怀抱鬻田就远宦□薄不得饱故乡虽难归万里生且老及今翻滞留悠邈不能到客中更作客此意将谁告妻儿重相别更语各善保蛬鸣幽砌苔马齕荒原草深羡田中人春禾复囷藁
顷在杭叔骥以离湖日见怀诗相遗舟中无事取而次韵兼呈同舟到衢当示叔骥及其兄法曹
江南千万山何许为吾栖深林与丰草本自麋鹿宜长安冠盖塲谁识杜拾遗日赴郑老饭未救方朔饥如我何如人飘然亦天涯买舟今日归已恨作计迟山川旧曾经所至皆依依共载得王蔡何乐其如之但恨诗豪人先我浮春溪眼中清絶处收拾随以西遂令我笔端失去温润姿衢州法曹君句成亦多奇会当一快读遣此别後思人生离合间可喜更可悲但泛石室酒万事端能齐
溧水道中回寄子肃玉汝并属李晦庵八首
出门复入门去来何悠悠故人别有见见乃不重留居人宁念此行者可胜不
今年非闰年是月已腊月北风勿渠嗔汝自衣百结永夜只愁隂清晨吹作雪
僧房四立壁淅沥夜吹风破衲作深拥其势乃若空晨钟不能待宿火拨通红
悲风吹篮舆渺渺如孤舟我亦作坐睡兀兀随轻鸥鸥翻梦亦觉未絶叩舷讴
抱关故悠悠挂壁仍駸駸况此十日病酒止诗废吟别来定安否千万关我心
借宅亦种竹知子未忘此竹间有余暇尘事勿到耳行年且半百太息我与尔
怀绶新括州乘骢前御史一州与天下先後宁同轨纵云山水佳何与於疮痏
李孙两词伯我尔乃学子辈行虽不同趣操要相似岁寒松柏知春风谢桃李
自溧阳逹上塘官河舟屡行矣不能尽名其所经偶书小韵
平生溧阳船白首凡几遭宜其登览地靡复应接劳吴流乱如带吴岫冗若毛吴人阙共载吴语闻空嘈虽云面目熟竟尔名字逃冬常置雨雪春复冲波涛兹行又累日逆风苦悲号曾微咫尺帆颇费千万篙一以付累句再焉兹薄醪诗书陶靖节相马九方臯
贵溪出陆
舍舟觅篮舆意欲避搜句那知花草香不减江山助霏霏雾将歛兀兀村又度长卿故倦游征夫问前路归欤亦何为时哉正农务
二十三日雨中发贑州
江流何汤汤万里势方注僮奴劝乘舟期至才旦莫我闻是江石屹立甚可怖水乾或能避水涨多与忤卒行偶相撄取死将谁诉况我坎坷人快意天所怒迟速均一归可犯冯河惧吾宁事崎岖依旧来时路梅月况何常无庸虑朝雨
再宿合龙山
山僧虽居山山岂山僧有政如多藏家黄金为谁守我虽不居山随至辄有取未嗤无田人饭薄亦昏昼生平所经历胜处十八九要当考於诗未易谈诸口合龙近始至游访兹亦偶爱其四回合中乃开户牖欣然遂留宿日早未及酉壁间右丞句岁月蔽尘垢摩挱追和之武夫继琼玖及今再来过如客还旧亩往泉但涓涓今作雷音吼往笋尚戢戢今已长过母长夏当更佳我住不得久遶竹听泉鸣悠然屡搔首
桃川山中用陈苏旧韵示周游
仙人之为仙终古莫尽世颇笑区中人沄沄逐川逝念将与之游端恐吾道废如为千里行数步辄一憇不如返吾乡耕凿仍树蓻及私具伏腊输王应租税人惟颜徒睎学匪桀犬吠桃源定何许说自渊明制今日复何日身乃中山诣嗟哉彼嬴秦其虐甚幽厉不知丧无日万欲从始岁商山被褐者疢疾由德慧徐福尚海山此地只楚界胡为略不闻政坐耳目蔽神仙非吾学可以置度外山高水深深好事幽寻契
与成父弟自严礲同入城晚宿黄岩
昔人重离合感慨思功名我今迫贫贱乃作分?惊徘徊未能别崎岖复同行扪萝到黄岩倚杖日已倾摩挱磴道古开拓窻户明道人惯看客拨火治短檠村醪偶提擕霜柑亦包并病来不喜饮一再泻浊清道涂今日劳林壑他年盟苏州对牀卧不下五言城自经长少公增重手足情细听松竹响疑是风雨鸣披衣更起坐月出山四更
过爱直驿次张安国韵
亭然一何奇枯者亦靡侧虽经岁祀多未觉霜霰迫余行再此驿尔故无变色慨念题诗人深为九泉客泥深兀羸马苔老迷旧刻爱尔故苍苍余今变为白
承契兄昨过我於永丰山间今又相遇於鄱阳以暇日同游荐福寺会轩盖鼎来避之天庆观作诗一首
君为日边行过我迂道里我有江上役值君亦行李谁云动参商邂逅乃如此似非人力为定是天所使古云昔道塲门枕东湖水相从及休日趍去不停轨参禅固未暇作诗实先议要问戴叔伦当年卜居意【寺前之堤名戴堤乃叔伦旧宅】
发衡州後怀使君刘先生
四年别师门十日留函丈所问与所知安得回赐放孰为驱之去兹行定焉往倦马苦陂陀白鸥思渺莾闰七月二十日侍知府寺簿先生为石皷山向园之游
晦翁守南康政成有余暇驾言山之中於日非聊假紫霄作重阳白鹿见图画闻之几向风恨不欵段跨今年五溪归迩日三湘役先生喜其至舍以江亭阔频能枉高轩人骇非重客那知先生意於此自为德兹日复何日休沐着甲令先生重过之俱欵石皷胜西溪命题字东岩俾开径既除古莓苔又索贤名姓已焉兴未休棹舟放中流西风未却署一雨方回秋僧坊远莫至隐墅近得留宁同岘山辈不异舞雩游
蕃方为纪游之诗未就知府寺簿先生宠示佳句敢辄次韵
兹因谋道来不为看山新看山虽云新图画犹昔人虚亭十日留欲出凡几廵隔江树差差俯槛波粼粼终藉席间语乃涤胸中尘况兹篮舆行攀崖陟嶙峋是知竹使符不异邱壑身世人何不察百伪嫌一真而我孤拙者崎岖聿其轃话言听矻矻书札胜频频先生今徐州愚非欧阳陈庶因唱酬诗牵聨诏无泯
仙岩道间
兹岩如许深中乃一物无非仙莫能幻故即岩之呼何代有禅衲子焉寄褐蒲名字不可考种松今欲枯我来值雪後隂崖尽成晡茶罢摄衣起巾车问前途前冈云气敷後岭雨脚暗宵安礼贤枕蚤赴天心饭犇驰亦云极憇息宁恤蹔自犹厌登车况乃躬负担行年甫三十道里遍千万怀哉坐一饥使我历诸患长卿病故多次山仕真漫盍整旧诗书归欤老山涧
题新药铺铺在滩头
朝烟山蒙蒙暮霭山羃羃穷日作山行而不见山色投昏宿此舍乞晓动前辙归梦遶家山滩头有轻檝
夜泊刘口雨连明有怀成父
山中风雨夕招要对床期今夕风亦雨牢落孤舟维蓬窗与竹窻萧瑟雨在兹不寐欲至曙何繇梦见之
重九前一日东流道中
明日乃重九今晨更天涯马嘶原上草菊放崖边花吾家白云合归路青嶂賖去去无复道行行空自嗟
意钓
仲舒区中贤谈治苦吃吃但知羡川鱼不虑网罟密仁哉东坡公游戏亦此术究其广大心意钓真玩物我欲窃其语作庐以自逸东西南北人有志特未必相会有溪竹竹下亭可立亭成乞以名四海一明月
半江遇风涛其势危甚晚示同舟
言归固多欣值险辄大怖方趋顺风捷忽与犇涛遇得非蛟龙争无乃雷霆怒我舟仅如掌我命且如缕何止失人色殆欲成狼顾神明力扶持生死费调护平生素多艰安坐乃其处便哦归来辞勿草远游赋同行信同忧相唁劳相谕急反浪头魂还寻酒中趣
十二月一日使风
中宵不得休常州已鷄鸣欲知五更寒扫霜四闻声出门风暴起挂席遂前征官河沟渎耳汹汹若未平想见太湖中白浪山岳倾纡直虽有殊高枕幸不惊舟师尚若悔吾身未宜轻既无性命忧从使嫌怨并
严州道间得顺风俗云七里泷篙师云风便才七里无风乃七十里尔
桐江多犇湍牵挽厌劳止旧云七里泷实乃七十里篙师为予言风便辄易尔回思前日惊留滞固可喜溪神果何心怜我倦行李有风西南来不徐亦不驶布帆保无恙为赐何其侈眼中峯峦过天外鸥鸟起画图欠传貌诗语费驱使生平登临心於此得自已勿叹囊橐空收将遗妻子
淳熙稿卷四

[book_title]淳熙稿卷五
钦定四库全书
淳熙稿卷五
宋　赵蕃　撰
七言古诗
永丰令括苍章君尉上蔡谢君以淳熙改元二月晦日劝农於负郭祖印院事已率蕃为泛舟之役
前村後邨桃李空牡丹酴醿当春风令君无暇问许事亲率僚吏行劭农清晨小队东郊出宿雨初开泥尚湿白头扶杖稚子旁不待符移自相集令君盛服临致言国因肆赦新改元雍熙淳化太宗年治道度越唐汉前尔曹何幸生此世身不知兵无横税去秋小歉未足云诏书屡下忧勤意吏令奉行敢不躬尔无自惰愆尔功吾言谆谆尔其听酒肉更戴君恩丰我时伫立观盛举径欲佣田买牛具不然枵腹亦以寛年登贱籴夫何虑少焉有白官盍休携我山隂上小舟谓我聊此半日留与民同乐非宴游
四月十二日以夏潦暴甚舣舟辰之铁枪崖下偶得浮木於水中宛然如山因其形似名曰卧岭立峯喜而赋诗当寄交友之能诗者求着语焉
昔读梅苏木山诗未信人间有此奇虽云尤物不必有时一玩之何病为吾行东南千万里仙游不已遂臻此奇奇恠恠日在眼浩浩汤汤夜盈耳旧评峡江似严陵此行佳处亦可朋又闻八桂好山水亦应与此相云仍画师好手不可遇诗中有画无其具江神好事不我尤乞与一山酬愿素不知何年遭仆落浪激波冲几飘泊岸高壁立自崭岩泓浅坳深非斧凿老夫得之喜莫极欲加名字相刻画卧之成岭立成峯天成故尔非人力多言譊譊欲何如要覔新诗为写摹余名敢与昔人并用寄我友梅苏徒
八月二十四日同审知登塔山用审知前载九日留题之韵作二首时彦博归及常山
郊原莽莽吹黄埃余暑已去若复来昨宵一雨为苏洗晓兴坐觉飞崔嵬平生诗盟有徐孺笔力可挽狂澜回要明两眼费双脚作计似我何疏哉兹游只欠王子在见说归书一纸开追随正复听君乐流浪如我空增哀吾邦此山颇高絶泛菊况堪临季月要当相与一杯酒只恐因之又成别
出门生憎触风埃故邀幽人山中来小休危亭带曲折未尽高塔当崔嵬目营所到岂有极脚力尚壮不拟回旧游久阔空信耳高处一上何佳哉是山百年定谁主一丘新壤手所开渊明自祭岂非逹杜牧作志夫何哀如君风流固旷絶与我论交忘岁月异时访我入此山扣牛共唱生生别
明日同数公复登山忽闻履声乃审知也擕和诗三篇来复用韵作一首
松间谡谡冲浮埃跫然谁能为余来凭高所历故已下得君更觉争崔嵬兹山不到近十载频日能来已再回人生万事每如此而欲取必真愚哉?衔文书辱持似快读不待纸尾开金声讵须掷地出隐隐自杂山风哀吾曹用意果痴絶非尔何以娯岁月明当举似子王子不但慰归仍赋别
贵溪隔岸有二岩仆旧游也闻子畅受秋租於彼以诗寄之
黄岩崭絶人人居徐岩蟠郁处士庐扁舟半载泊南岸折梅看雪频携壶黄岩夹道松百株风来迎送齐笙竽坛崩殿古黄冠癯悬岩石刻墨可模徐岩触目多荒芜啼啸往往纷鼪鼯废基断砌或有无名字不复知谁渠闻君奉檄方受租播糠眯目莫与娱作诗为君道何如寻幽速遣从骑驱赋成孰寄当念吾不用寒温枉素书
次韵斯远同宿岁寒西轩六韵
思君无计忧能舒见君还愧腹每虚知君於此未见止而我但觉有不如他人招呼厌来集为我淹留成屡屈岂惟高义笃交情政赖微言起衰疾南山三刹此最高平生几许乎逍遥异时我去君独遨期当寄我山中謡
谒孺子祠後由南昌还舣舟之地
南昌假传欲上书孺子乃复辞聘车东都已颠不可救莽簒未露犹枝梧福为市卒终潜吴穉乃悬榻太守居吁哉迹异心不殊出处语默如是夫
呈齐之二首
舍舟步到南山寺恍然忽记当年事李侯见我顔色温席间欵语真有味翰林风月久芜没莫叹青衫百僚?君不见少陵一生穷到死亦有诗能驱疟鬼【南山清隐寺仆儿时尝游焉】
夜闻袁宏诵诗声空山寂寞鱼龙惊丈夫有才不贫贱倦游何乃困长卿平生读书得力处公卿褐夫安重轻鸿鹄一飞定千里俯首莫与燕雀争
主山湖围二渡
主山渡头成久立长年傲客呼从疾撑舟来前仅如掌泝波却下几百尺湖围桥坏新有船衆壑犇流会一川嗟我胡为数此险争似饭余牛背眠
约明叔过买江天阁
前年为君记江阁醉里狂言不知怍岂惟大负退之慙要似扬雄真悔作君家此阁端何然万里长江咫尺山江流湛湛山平远合付画手非诗传画工纵得空诸境阁中之人妙难领世人纷纷夔蚿蛇是公了了形神影
白鹭洲词寄曾裘甫【曾时在鄂】
白鹭洲前烟草微黄鹤楼外烟云飞缥缥黄鹤政高举漾漾白鹭孤无依鹤举直上登寥廓鹭立汀洲方俯啄卒然惊堕野人罝岂不欲飞遭急缚
示儿
我昔读书夜逹晨膏烛且尽继以薪年来渐知得力处箪瓢陋巷忘其贫尔曹有身须自立幸逃薪水供朝夕不於文学自勤苦长大始悔终何益
十八日记梦
冥冥落月子规哭幽人梦成续复续茅檐坏砌到何许酴醿架倒留紫竹紫竹新抽雨又滋泪粉娟娟凝翠玉梦中自省非宿游又意檐村旧林谷阿连对牀呼得醒亦说梦作看花行看花梦向江南去江石荦确屐有声行逢古屋欝峥嵘仙家释氏俱莫名看花非扬亦非洛但见满眼灼灼朝霞明梦中又意东庄路普圆寺下芙蓉树主人亦道旧相识乃复不逢户外屦嗟我与君无自疑夜之所梦昼所为扁舟若具可径归知长不必询筮龟
别韩尚书
南山之作险以壮南溪之作闲以放流风莫和况当家南涧先生堪颉颃吾州自昔寡所传一自南渡居羣贤迩来寂寞谁嗣焉先生筑屋南山边先生事业本廊庙履声夙已光明到阖庐固非避寒暑大厦万间均覆帱我家为庶为清门早因昭德容攀援自期松栢岁寒後不入桃李春风园乡者屡见不一见何但怀刺亦行卷胡为於此不继来衣食遑遑游苦倦扁舟去矣江复湖可能不一趍庭隅吹嘘上天不敢望赠言於此能无乎送徐季益赴婺州陈尚书之招并属寄谢郡守韩侍郎
禅月台边草树苍下临溪流碧泱泱君卜居之岁且长径路不忍夷其荒我时巾幅上君堂劳君煮茶炷炉香与谈世故如有亡掉头诵诗声遶梁别来书劄阙寄将忽然贻我细作行似言欲从怀玉旁迤逦远趣金华装金华尚书汉豫章招礼孺子固所当出处有道君素详此行甚重无或伤况君?手久退藏九十半百胡可忘傥谒地主询吾乡为致登临忆侍郎
寄新喻丞章季亨
忆昨寄声因鲍子阙然已复四终星向来相期台阁者薄宦乃淹松竹厅颇愿近诗见新述旧好尚意能忘形临风三叹不知罢梅花落尽兰未馨
送王亢宗赴劒浦丞
青松自是山林物移植堦除傲难屈杂居箠楚尘埃地譬似高人累簪绂孰能哦咏於其下古今仅有一斯立昌黎老翁为之记遂使崔名等金石王郎家世本爱竹旧说不可无一日要将我竹配渠松聊复从容寄卑秩春风咫尺龙蛇动除地求栽政宜疾为铭耘业定谁欤是公笔力韩之敌【李袁州尝为君作耘业斋铭】
送程提干【宏靖】
尚书曾剖上饶符我姊亦归高邮掾与公既亲亦有故此地经行几相见十年幕府持旌麾日月计之无乃遅治世急才宁定制徯公把节慰民思
送丁怀忠朝佐赴象州教授二首
西山南浦昔相逢桂林象郡今相送长才妙略世所知诸公贵人胡不用文风广被固可喜志士远适岂其理上书报罢君勿悲广西政复多事宜
我今方从湖外归君行重向湖外去湖南山水故佳絶我独茫茫畏长路君行更过五岭南象郡我亦闻人谈纵令为郡真尔好愿勿久留归要早
留别子肃
欲雪不雪云雨愁将行未行心口谋问胡不去良有由故人?枕关我忧自心初识十年游不作世人新白头抱关非为辞挟搜乃知自欲吾志求适来遂作兼旬留昔者公侯今日瘳河山空能泣楚囚不如窗几问不休公如大道鸣骅骝我乃蹇足历涧沟弥明故足悲侯刘淙淙讵识东之流怀哉黄堰公先畴章泉吾亦营菟裘莫言相望风马牛苇间会有延缘舟
次韵呈审知
谁去徐郎瘦如竹撑肠书若相如粟渠侬高处背时俗而独许我游与辱旧来诗已有老气迩日更觉加圆熟我生取友固不苟乃复得君真厌足清朝求士正侧席可使白驹咏空谷期君布衣应徵书未见却从东观读我今作官竟何事亟拜未应徒鼎肉与民忧乐安得同所念因人终碌碌
再次韵呈审知
秋风冷然动高竹起并朝檐温体粟忽惊剥啄意谁何乃是和诗重拜辱再三开阖手不置不惟诗好字亦熟我虽年事滥催忝於此论功真未足重怜别来不我舍连日追随访林谷和诗未厌数还往别後要期常诵读知音已死或絶弦闻韶解忘三月肉但得我辈识铮铮徒使世人讥碌碌
审知以诗送行借韵留别
十年保我章泉竹木枕布衾供易粟家贫纵尔不自给且不知荣安取辱今年谁令起作官此路向来非所熟示诗往往道离索又说是邦山水足风流文物夙有人九州共识黄山谷细哦海内流传句足缓司空城旦读少时已无鞍马志老矣岂堪消髀肉但令诗与故人期此外声名甘碌碌
季奕枉诗送行借审知韵奉别并呈伯元
往年敌来如破竹九州泛若浮海粟郑公仗节守冯翊毅然可杀不可辱飘流南浮适兹里平生行事耳目熟几回下马过其坟溪水洄洄抱山足季孙甚才耻为吏哦诗欲效云台谷四篇赠我劳我行入手为之三过读君家泾县亦工此知者尚稀凡眼肉会看入洛似机云不应如我但碌碌
孝显追送至沙溪书所见以别
白云英英行空山白鹭矫矫去复还雨声骤来却小住树色全緑或半殷谁家有屋茅三间舂声未断横炊烟刈禾虽阻得治圃造物所惠无一偏我亦愿此坐无田千里頋上西江船经年扰子曾未厌更烦车马相追牵客中无酒可醉子聊书所见为别言
成父来自玉山审知有送行诗且以见及次韵
思君一夕或三起诗卷曷从来眼里骤疑笑语接秋窻不悟江山隔吾里近来海内诗好谁贱目可怜空贵耳谪仙既作东山称杜陵亦贵衡阳纸吾人得穷固其分幽谷安能争市倚何当与子弃兹世卜居在在佳山水不同渊明田下潠即效龟蒙耕甫里文成不作封禅词相我于耜并举趾
次韵徐运使送行
归耕负郭家无牛手持钓竿何适投长年惨惨集百忧土牛未肯随猕猴秋风别家月未鈎弹铗永叹客五侯吴江枫落曾四愁行行重到江东州谁能着意怜转流新诗忽俾吟掉头念将小驻蹇莫留氷霜岂不思推輈山川回首空相缪
再次韵审知索彦博送行之文
江清可钓思持竹地广可耕思种粟胡为作计久低回而乃覔官亲贱辱南州徐孺晚与游江东文度昔所熟堂堂荆州止获一人半我邦有此二士差亦足五君流咏转竹林兰亭何意慕金谷徐诗到眼以数过王笔入手曾未读但能赠我以规不以颂不用崇酒仍载肉嗟哉他人岂无言交友不高徒碌碌
寄刘叔骥兼索远斋伯端仲文叔鱼叔骥和叔太和送行诗
苕溪往来非不欵何山道塲况非远如何着脚竟无缘孤我平生看山眼刘郎生长在溪山吸光饮緑岁月闲不惟人作晋宋様更觉诗参简远间向来稍得相酬唱别後阙然难屡枉况今结束事西浮那可无诗道遐想远齐视我犹其子伯仲视我乃其季傥能俱寄絶妙辞更约髯参并表弟
寄杨溥子
昔闻许劭月旦评人生倚以分重轻当时初非狥虚名往往夷考其学行今人谁复持此柄乡评亦复无公论故当信目不信耳毁誉不用从人问我行溧阳得杨子何止国士天下士大科异等非谩狂笔头真有三万字十篇琅琅金玉音一唱三叹感我心子昂感遇不啻过阮籍咏怀何念深匡章通国称不孝夫子与游仍礼貌虽然前圣亦有云善与不善分恶好
文显和答旦字韵诗用前韵寄文显
忆昔追随昏复旦负郭虽賖足忘倦别之未觉梦魂疏但恨有时音信断世间变化何不有深谷寜须问高岸我今瘦骨立如山君亦童头不能乱君不见箪瓢自乐保清名富贵失时多远窜千年青史固茫茫精意所关唯此段
逹观僧绍本年九十能记东坡建中靖国题诗之事且云清都道士者坡同游此寺坡题诗後道士临之而灭其迹为赋诗记此
老僧长生元佑年龎眉皓首高颊颧纷然送迎过云烟解记南归玉局仙清都道士同蹁跹诗成忽俾如蜕蝉嗟哉用心故可怜那知海内争流传
监山主以天圣宣赐行道者五百金装罗汉青甆香炉为示复用韵
高林杲杲日欲出却视诸山云自入道人导我启圆龛五百金仙争突兀耀州烧甆扑不朽狮子座中莲叶绕乱余得比镇山灵莫恨当时赐田少世人变灭随空云至人来往繇念根长眉下生会有辰摩挱笑视默与论
寄婺州喻良能叔奇
我家入婺四十里有竹参天山崛起寻常一过故人饭长是驱车不停轨去年偶为逃暑留禅房小憇清溪头君当适闽驻行李遣骑问我安与不我闻君来固惊喜君亦怪我穷不死殷勤竟辱怀刺先我乃踉蹡成倒屣相看问我今何如为言斑鬓甘泥涂君时新有阿兄戚语及往事犹长吁君归匆匆莫可挽剧谈未了风吹断赠君不直一钱诗何以报之锦绣段【蕃以诗送君君以所着二碑见答】明朝过君君且行我思重别难为情劳君下马更握手三谓我频寄声别来仅可熟羊胛含薰待春兰已发拟将采掇慰离居路远何繇置君侧如君人才谁与俦直谅岂下西京刘校雠秘府自能事何乃传经濒海州吾君急贤每旰食诏书取士到微仄君今未免滞周南诸公贵人曷逃责愿君覔句勿自哀清尊无事日日开未有白地光明锦用作人间负贩材
到家寄季承二首
相逢到别二十日披覧溪山驻行役凄凉浩荡两生境意不求诗诗自得临分不作珍重语顾欲倡酬诗卷覔问君得此君何用云比相如家四壁杜陵囊帛解捄寒陆生越槖千金直人言君侯真太痴君痴不痴君自识向来已念修途苦还家作况初无愈娇儿失乳索饭啼病妻服药思鹿脯关心药裹诗自废无复吟哦继朝暮与君定交且十年相从未有如君许信知此药莫可常後会惊心念风雨报侬安否比何如莫以素书慵不具
寄子畅文显兼问佥判文起居
昨忆长歌与君属嗟尔明月悲黄菊问君得归今几日我廼还家期未卜人生会合不可常何止有类参与啇月明固可共清影菊开安得同幽香安舆历想来自越贺以羊酒生暖热小人缪忝通家子不获亲陪上寿列羡君斑衣有余欢怜我緼袍无乃单何当卒岁从周子陋巷箪瓢忘馁寒
以归来後与斯远倡酬诗卷寄辛卿
人家馈岁何所为纷纷酒肉相携持我曹馈岁复何有酬倡之诗十余首缄封寄藁玄英方从人笑痴我自狂狂余更欲谁送似咫尺知音稼轩是公乎比复何所作想亦高吟动清酌宾朋杂遝孰为佳咸推杨范工词华我曹所乐虽小技历古更今不能废岁云暮矣勿叹穷梅花烂漫行春风
寄莫万安
天生尤物为民瘵荔枝奔腾自南海後来始说闽部采亦有风人刺丁蔡嗟哉万安十室邑橘比江陵梨号蜜尝闻旧曰事包苴千数私家公百十莫侯为令知其然罢献初从使者先其余诟病置不问贫友或乞捐餐钱忆昨追随秋政热不但近公如玉雪别来已忽露为霜当念相如多病渇
送周守二首
昔我移官皇恐滩缄诗送公因阿连转头梅事两飘忽我亦解秩当返辕岂期邂逅客归舍逢公政成朝日边可无一语道离阔顾待别後空阑干我闻袁人道路言往者颇病吏道烦袁人傒公以为治如赤子待父母安问公治袁竟何如寛不至弛严不残不惟民絶催科瘢吏亦不急惠文冠太平官府见今日珥笔旧俗略不存簿书期会足闲暇江山风月忘游般作堂圃中视所尚我所尊者房李韩东西日月双跳丸後人思公面孱顔【尊德堂两旁名晨光夕照後名爱山】人言循吏治无迹有如春风被田园试看一一发生意从千百数何繇论淳熙圣人叹才难得人之路无不殚而於守令最注意往往六察并郎官少公迩曰与几政仲氏力请得皖灊公虽迟登玉笋班持节其惠寡与鳏未知除书落何地我家怀玉江东山勿言形迹暂云远在处孰非千万间
雨珠雨玉非襦粟雨【三雨字皆去声】雨悬知胜珠玉去年病祷只如楚今岁应祈如撒菽黄云割尽緑浪揺可实饥肠慰枵腹微官但为斗食谋再拜题诗谢贤牧
早过桃川不能谒一庵走笔寄之
山苍苍水茫茫落月未落归故乡扁舟欲繋忽已远隐居不见遥相望思君山中煮白石叹我道上炊黄粱开书视古常太息今人高处亦难及
泊舟桃花台入妙香院
擕家本避长城戍孙子相仍住桃坞虽云秦暴赋可逃後乃开通晋南渡当时未有神仙传创自渊明诗五言只今图画遍四海楼台树木空苍然玄都亦说桃千树梦得飘零因怨句未应只属羽人家亦有因兹悟初祖我州那得桃花台台下清溪转石哀仙耶释耶不可见每一过之空系?
晨起闻杜鹃
水声嘈杂蛙声小客子披衣坐侵晓平生嗜懒每贪眠行李催人未渠了不胜倦叹歌方苦更听林间杜鹃语杜鹃我岂不知归渊明政为饥驱去
初六日絶湖
政尔喧豗浪如屋忽焉熨帖纹如縠大船双橹鸣鹳鹅小艇孤桡乱鳬鹜金沙粲粲列宿明君山宛宛修眉緑囊无东绢画无工为写南征图十幅
南风行十八日早作
吾闻黄帝张乐洞庭野始意庄生言故假又闻湘灵鼔瑟进玄螭亦意屈子夸厥辞属行洞庭四月半南风三日吹不断黄昏犹是天陆离午夜忽成云片段病夫数起不知睡数起侧听仍熟视恍疑帝乐尚铿鍧又谓湘弦发幽閟乃知二子元非虚吾闻自用耳目拘须臾月落天向晓依旧南风波浩渺
游山谷寺赠住山钦老钦嗣愚丘诗
少小已诵山谷丈老大始游山谷寺按诗寻境尽可得落笔不容追一字旧闻是老诗有宗韩门更许愚丘雄风流前辈曰已远此道此山俱属公
除夕万安寄成父并示儿女
去年除夕遥怜汝今岁酒觞期对举谁知人事若好乖百里相望竟成阻去年虽深兄弟思儿女抱负有母慈今年已作生死隔恸哭无地天使之哀哉一官竟何直南北由人长役役属儿无恨弟勿嗟来岁田庐当毕集
初六日阻风新淦二首
昨日北风犹可行今日北风不可撑虽无人止公无渡冯河而死圣不与况我生平忧患多平陆往往愁风波近连章贡远鄱蠡如此千涛万浪何
北风不但江流白天色往往吹作隂漫云一水六十里中有青山千万寻人言下水必犇驶而独於此成滞淫鵁鶄属玉尔自得短咏长歌吾亦任
投宿圣仙寮
晚发枫桥期宿圣仙寮大风逆面至已二鼔叩门甚久老黄冠方出迎馆予於一室有酿存焉未熟沽旧酒而饮
已惭叩户惊庄梦更喜置牀邻毕瓮新醅未熟不可尝旧酒虽漓聊入用道人深居怕宾客老子频年惯行役细听木杪风向息起视月沈天正黑
宿合龙山逹观寺用张澂逹明壁间韵
游山到处不拟出几向官程问山入旁人笑我?悠悠我亦应缘聊兀兀平生作诗忌大巧到此真成肠胃绕试将阁笔罢禇生又病囊中此山少入山已破山中云出山定复松崖根合龙端为此得名逹观妙旨又莫论
博山道中
春隂春晴往复佳园花落去逢山花城中小驻欲十日坐觉老眼孤芳华中团寺前惯休歇故向博山寻曲折眼中奇处要使传倚赖笔端真有舌
芙蓉道间二首
芙蓉山上芙蓉尖【土人语】向人咫尺分毫纎或如冠剑或鸟兽令我左右烦窥觇平生退之南山句为渠特骋笔力严那知刻画果办此造物至是无留殱
芙蓉山下芙蓉渡历尽崔嵬何物路更观溪水突人来令我诗情杂欣惧舆夫重说松原山如此积雨应生湍从来潢潦无根源水收石露须臾间
辰阳待岳祠之命舟发武陵回寄从游诸公
叔父风流元佑支清贫远自相国时旧闻河朔人伟奇元衡笔力犹可窥佳哉伯玉贤埙箎小阮亦与竹林期兆民虽云非旧知知之正自梅花诗伯寿憔悴儒冠衣十年不调长苦饥经明行修後所归非吾光远其谁推洪文学问方筑基基成可保无倾欹嗟我误落东南陲疏者乃亲亲异宜念我流转终年疲去章已上归俟之或持酒肴或赠辞亦或眷眷江之湄数面成亲还语离前日之乐今日悲秋风飒飒衣披披山长水远属玉飞高城望断日已西望不可见令人思
明叔有语赠贑丞曾幼度次韵简叔明并寄幼度为明叔赋买江天诗
诗成要落天地间太虚明月相往还声名或觉四海隘身乃憔悴穷闭关诗中妙理超生死何但不以彼易此我来白下岂徒然簿书鳬鹜非吾事陈君一见投紵衣刺天翼并青冥垂楚人不悞玉在璞山川终用騂之犂曾侯愿识今已後因君示我诗到手不惟我辈独识真异馔珍羞甘衆口几思挿翅飞堕前漫看壁月缺复圆符移催来定不远拿音不见闻担肩世人千金买婵娟我视弃去如浮烟万言杯水世所捐顾欲赖以无穷传
次韵徐季纯见贻
尺浑孰愈千丈清幽居何以争城倾翺翔蓬蒿岂不适乃欲万里劳蜚鸣文章纵云有定价瓦釡亦或能监鍧知音固当属善听我初未鼓一行郑人之璞周死鼠昧者自谓怀连城我于翰墨虽早嗜四十五十今何情元无小异君孰取矻矻便欲扬其名得非念我西南征倦游久意思佣耕少年不饮老更醒而衆纷纷多絶缨属君勿用扬其名臃肿拳曲能全生
毕叔文擕坡帖及与季真给事倡酬诗卷见访於邢大声家相与观之明日次韵淳熙癸卯正月二十有一日也
精金美玉当难朽白衣苍狗终何有胡为径欲老东坡应坐生时宿南斗何时斯文曰中共推元佑超羣公衮衣已易深衣古醴酒宁思客酒浓当年政化方随日诏访贤良设科十玉堂发策肆雄深四海旁招无遁逸缅惟贞观图凌烟功臣劎佩空跄然未如武德藏书府至今名字星曰悬君之曾祖我高祖想象闻风谓千古书藏东里罔或存集喜西台刋未覩相逢已足慰悲凉墨妙更许窥家藏趣奇造异两邢子置酒共亲灯烛光
次韵斯远同彦章见过之作
昔人结交谈耳余一朝变起肝脑涂吾曹结交自有道嗜好又况子与余每忆见君吾里初中间去君落江湖归来忽忽夏复夏相过凡几穷朝晡君家仲容亦吾徒向来亦恨天一隅我今借屋得近市渠乃屏迹田间庐吾曹与物自多忤颂诗读书犹论古君才端可供王羞而我不足供鼎俎胡为爱我不弃我匪但追随仍晤语南山有约不可渝可堪旧雨连今雨
次韵徐审知寄赠古句
倦游历落三载中重来触事多不同旧交云散隔山岳在者一二莫我从新知喜获徐孺子年少已有诸老风譬之宝劒虽尚伏清夜往往舒长虹惟君家学故有宗念我早日尝登龙周旋何止道畴昔玷缺便拟相弥缝分擕转眄且十日梦寐尝若见德容要裁短章寄离阔抒思苦穷无由丰新诗忽来堕我侧句法沈稳字亦工寂寥此道几欲息玄文纵在人非雄吾君嗜好乃如此谁为冀北真羣空我今百不一称意顾赖交友忘终穷兹焉得君益足贺自起酌酒浇块胷滔滔原从滥觞至君其勿惮寻尺庸异时相见定刮目敢作吴下旧阿蒙因君我亦事穮萒瘠卤要使成千锺
呈审知
去年别君重九日君时痁作卧一室许我为我一入山人事好乖言竟食一官我落江之西每附书来必以诗宣心写妙无不尽知君不累寒与饥念君见君何由得江西水深波浪阔无何奄忽室人丧繋舟复在南山侧君来见我顔色好不但文章能合道信知木润山有辉盎背晬然眸子了向来之所未见书向我诵读如贯珠有时举问不知对汗为浃背口辄呿嗟我忝惟十年长学业无功时既往羡渠松栢拱把姿絶胜樗栎高寻文一官羁我端何为投劾归来亦未迟岂惟问字当载酒傥复借书仍一痴
呈叶怀宁陈参军章簿公
潜山皖山烟雨昏山城索莫少所亲令君邀我入山去复道山流方四奔侧闻剥啄来叩门疑匪索我云见存已焉一见即倾倒乃与诸刘相弟昆因君又来惊坐陈吾尝同寮义世敦不惟邂逅索诗卷更复追随擕酒尊
呈任邕州诏子言
清江江上贤大夫我所识者向杨胡盘园近说在城郭使君政剖邕州符笑谈虽阻亲顔色新诗往往流传得岂知舟楫复江湖飘飘又堕清江侧向来
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:31:49-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
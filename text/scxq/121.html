<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="序论,元人散曲选,附録,元人散曲选全文在线阅读,元人散曲选全文在线下载,大玄古籍书库">
<meta name="description" content="《元人散曲选》为刘永济先生在武汉大学授课时所用讲义，1981年7月上海古籍出版社版,刘永济编。计选元人小令279首,散套27套,以作家为序排列,加以标点断句,各家名下有小传,曲后无校勘注释。卷首有《序论》,叙散曲形式及流别衍变。有1950年武汉大学排印本、1980年上海古籍出版社排印本。_元人散曲选_全文在线阅读_元人散曲选_全文在线下载_大玄古籍书库">
<title>元人散曲选_刘永济_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">元人散曲选</span> <br/>
          作者： <span class="inputVal" id="bkauthor">刘永济</span> <br/>
          朝代： <span class="inputVal" id="bkdate">近代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">诗词戏曲,戏曲,完结</span> <br/>
          字数： <span class="inputVal" id="bknum">[book_length]47865</span> <br/>
          说明： <span class="inputVal" id="bkdec">《元人散曲选》为刘永济先生在武汉大学授课时所用讲义，1981年7月上海古籍出版社版,刘永济编。计选元人小令279首,散套27套,以作家为序排列,加以标点断句,各家名下有小传,曲后无校勘注释。卷首有《序论》,叙散曲形式及流别衍变。有1950年武汉大学排印本、1980年上海古籍出版社排印本。</span> <br/>
          封面： <span class="inputVal" id="bkimg">Z_19852.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]元人散曲选
[book_author]刘永济
[book_date]近代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]诗词戏曲,戏曲,完结
[book_length]47865
[book_dec]《元人散曲选》为刘永济先生在武汉大学授课时所用讲义，1981年7月上海古籍出版社版,刘永济编。计选元人小令279首,散套27套,以作家为序排列,加以标点断句,各家名下有小传,曲后无校勘注释。卷首有《序论》,叙散曲形式及流别衍变。有1950年武汉大学排印本、1980年上海古籍出版社排印本。
[book_img]Z_19852.jpg


[book_title]序論
散曲者，詩餘之流衍，而戲曲之本基也。其體有二：一曰小令，或稱葉兒。
元燕南芝庵《唱論》曰：“成文章曰樂府，有尾聲名套數，時行小令唤葉兒。”見涵虚子《太和正音譜》。
二曰散套，或稱套數。又或以散曲爲小令之專稱，
明周憲王朱有燉《誠齋樂府》二卷，前卷小令題曰“散曲”，後卷散套題曰“套數”是也。
則對成套之曲而稱散也。或以大令爲散套之别號，
明馮惟敏《海浮山堂詞稿》四卷，卷一皆散套，題曰“大令”是也。
則對不成套之曲而稱大也。又或統稱樂府，
如馬致遠《東籬樂府》、楊朝英選《太平樂府》、朱有燉《誠齋樂府》，皆包小令與散套言也。
或統稱詞，
如前舉馮惟敏《海浮山堂詞稿》及明人所編《南北宫詞紀》實皆曲是也。
或亦稱詞餘。
《千頃堂書目》有《金元詞餘》十卷是其例也。
又或以樂府專屬散套，
王驥德《曲律》曰：“套數之曲，元人謂之樂府。”是也。
或以樂府概括戲曲。
《太和正音譜·古今群英樂府格勢》所舉元一百八十七人，又一百五十人，皆兼戲曲家、散曲家而論之。又云：“子昂趙先生曰：‘娼夫之詞，名曰“緑巾詞”。’其詞雖有切者，亦不可以‘樂府’稱也，故入於娼夫之列。”皆其證也。
綜而論之：散曲者，兩種之總名，所以别於有科白、有組織，且演故事之成套戲曲也。稱樂府者，所以别於坊市俚歌、娼夫緑巾詞也。稱詞或詞餘者，詞之初名，對聲律而立，略聲舉詞，以偏名而爲通名也。
沈括《夢溪筆談》：“古樂府皆有聲有詞，連屬書之，如曰賀賀賀、何何何之類，皆和聲也。”張惠言《詞選序》：“詞者，蓋出於唐之詩人采樂府之音以製新律，因係其詞，故曰詞。”
又本宋詞之流衍，亦猶詞爲詩之流衍而名詩餘也。其命名定義，大氐如此。
散曲由詞衍變之迹，雖無可考，然北宋之末，詞家如辛稼軒、劉改之諸家，已解放詞體，辛則入於豪肆之途，劉則工於側艷之語。
按改之與稼軒游，填詞學稼軒語，後世有以辛、劉並舉者，實非也。故況夔笙《蕙風詞話》曰：“劉改之詞格，本與辛幼安不同。……其激昂慨慷諸作，乃刻意橅擬幼安。”陳亦峰《白雨齋詞話》亦曰：“改之全學稼軒皮毛，不則即爲《沁園春》等調，淫詞褻語，污穢詞壇。”陳氏所譏，乃指改之詠美人足、美人指甲二調。此外，如《竹香子·同郭季端訪舊不遇有作》、《清平樂·贈妓》，尤與元代散曲沆瀣相通。今録於次，以窺風會之流變。
沁園春　美人指甲
銷薄春冰，碾輕寒玉，漸長漸彎。見鳳鞋泥污，偎人强剔；龍涎香斷，撥火輕翻。學撫瑶琴，時時欲剪，更掬水魚鱗波底寒。纖柔處，試摘花香滿，鏤棗成斑。　　時將粉淚偷彈。記綰玉曾教柳傅看。算恩情相著，搔便玉體；歸期暗數，劃遍闌干。每到相思，沉吟静處，斜倚朱唇皓齒間。風流甚，把仙郎暗掐，莫放春閒。
前調　美人足
洛浦淩波，爲誰微步，輕塵暗生。記踏花芳徑，亂紅不損；步苔幽砌，嫩緑無痕。襯玉羅慳，銷金樣窄，載不起、盈盈一段春。嬉游倦，笑教人款捻，微褪些跟。　　有時自度歌聲。悄不覺、微尖點拍頻。憶金蓮移换，文鴦得侣；綉茵催衮，舞鳳輕分。懊恨深遮，牽情半露，出没風前煙縷裙。知何似？似一鈎新月，淺碧籠雲。
竹香子　同郭季端訪舊不遇有作
一瑣窗兒明快。料想那人不在。薰籠脱下舊衣裳，件件香難賽。匆匆去得忒煞。這鏡兒、也不曾蓋。千朝百日不曾來，没這些兒個采。
清平樂　贈妓
忔憎憎地。一捻兒年紀。待道瘦來肥不是。宜著淡黄衫子。
唇邊一點櫻多。見人頻斂雙蛾。我自金陵懷古，唱時休唱《西河》。
而元祐間王齊叟、政和間曹元寵，皆以滑稽語噪河朔，則又以嫚戲污賤爲詞，益與曲沆瀣矣。
曹元寵有《憶瑶姬》一詞，録後以見一斑。
憶瑶姬
雨細雲輕，花嬌玉軟，於中好個情性。争奈無緣相見，有分孤零。香箋細寫頻相問。我一句句兒都聽。到如今，不得同歡，伏惟與他耐静。　　此事憑誰執證？有樓前明月，窗外花影。拚了一生煩惱，爲伊成病。只恐更把風流逞。便因循、誤人無定。恁時節、若要眼兒厮覷，除非會聖。
按元寵以《紅窗迥》一詞得名，一時作此詞者甚多。曹東畝有《紅窗迥》一詞，今録後，亦可見爾時風氣。
紅窗迥　赴試步行戲作慰足
春闈期近也，望帝鄉迢迢，猶在天際。懊恨這一雙脚底，一日厮趕上五六十里。　　争氣。扶持我去，博得官歸，恁時賞你。穿對朝靴，安排你在轎兒裏。更選個、宫樣鞋，夜間伴你。
此外如王齊叟、張衮臣、邢俊臣諸人，皆有滑稽無賴之作，是豪肆側艷之外，復有滑稽一流也。
而其前則有耆卿柳氏，務敷衍麗情，馳譽一世。《樂章》一集，屢見稱於散曲中，固已儼然爲之開宗矣。
貫雲石《酸齋樂府》中《越調鬥鵪鶉》套第三曲《調笑令》云：“柳七《樂章集》，把臂雙歌真先味。”是其證。此外，如《董解元西厢記》卷六《大石調玉翼蟬》：“縱有千種風情，何處説？”即明用柳詞《雨霖鈴》句，皆足見柳七所作與金、元曲家關係之切矣。
餘人如山谷、少游，皆喜以方言俚語入詞。而東坡豪俊雄邁之作，尤盛行於金源，遺山實倡導之。蘇、辛之詞，至元代猶能傳唱士夫間，故楊朝英選《陽春白雪》，首列坡翁之《念奴嬌》。夫詞家素以蘇、辛格高體變，耆卿格卑體正相標目，蓋詞以柔麗爲宗，而二家以豪肆爲之也。乃金源之際，正變兩家，已於杳冥無朕之中，異轡同途，衍化新體，卒乃蔚爲奇觀，嶄然自見。而南宋名家，如姜、史、吴、張，則方務返其本，嚴其矩矱，防其踰逸，其力勤，其識卓，雖能中興詞運，而詞域與國土，同有日蹙百里之嘆。迨至明、清之際，已在若存若亡之列。其不爲漢魏樂府之續者，猶賴其聲律有萬紅友、戈順卿二家倡之於前，王半塘、鄭叔問諸公講之於後耳。此中消息雖微，而尋繹之，固彰彰可見。此其大勢所趨，蓋亦窮變自然之理，非人力所能勉强者，亦論文者所當知也。
散曲之源，既若前述，則其體制之成，首在解放詞體。故其爲之也，有與詞家大異者。茲就元人散曲觀之，約有四端。一曰豪辣。豪辣者，氣高而情烈，其言也，噴薄銛鋭，鞭辟入裏之謂也。二曰宏肆。宏肆者，揮斥八極，横放傑出，絶無顧借之謂也。此二者，蓋有得夫陽剛之美者。三曰鮮麗。鮮麗者，生香真色，如出水芙渠、浣紗西子，天然去雕飾之謂也。四曰流利。流利者，圓轉自如，若明珠走盤、彈丸脱手之謂也。此二者，蓋有得夫陰柔之美者。夫陽剛、陰柔者，文學之通性，今獨以之論元人散曲者，惟散曲作者爲能造其極，爲能盡其用也。抑猶有進者，散曲作者，雖能盡斯二者之用，斯二者猶未足以包散曲之全。苟核而論之，散曲之中，蓋有陰剛與陽柔者焉。陰剛之喻，如霜月淒魂，冰澌折骨。陽柔之喻，如炎曦麗物，烈火鎔金。夫俯仰古今，發攄感慨，易入雄肆，或則蒼涼。而元人爲之，則多寒峭。寒峭者，陰剛也。張可久尤多此類。李中麓許爲清勁，尚隔一塵。如《折桂令·湖上懷古次疏齋學士韻》曰：
柳駝腰繫我詩艖。趁夜雪歸鴻，暮苑啼鴉。緑樹秋千，青山鐘鼓，畫舫琵琶。銅雀臺邊破瓦，金魚池上殘花。誰見繁華？采藥仙翁，賣酒人家。
又《醉太平·懷古》曰：
翩翩野舟，泛泛沙鷗。登臨不盡古今愁，白雲去留。鳳凰臺上青山舊，秋千墻裏垂楊瘦，琵琶亭畔野花秋，長江自流。
《普天樂·道情》曰：
北邙煙，西州淚。先朝故家，破塚殘碑。樽前有限杯，門外無常鬼，未冷鴛幃合歡被。畫樓前玉碎花飛。悔之晚矣，蒲團紙帳，歸去來兮。
凡此所舉，皆以冷隽之筆，寫感喟之情，故與雄肆蒼涼者，俱異其趣也。至元人摹繪麗情之作，則多陽柔之音。蓋南人之賦情也，或含思悽惋，或悱惻傷情，務極纏綿宛轉之致。北人伉直，不習爲此，故雖别情閨思之作，時挾深裘大馬之風。不知者或譏其拙，實乃“樂歌土風”，自然之理。北曲因此，别饒風味。求之於古，則北朝樂府，與之彷彿。今略舉數首，用實吾言。以彼證此，庶無惑乎？《折楊柳枝歌》曰：“門前一株棗，歲歲不知老。阿婆不嫁女，那得孫兒抱？”又曰：“問女何所思？問女何所憶？阿婆許嫁女，今年無消息。”此懷春之詞也，持與“臨妝欲含涕，羞畏家人知。還持粉中絮，擁淚不聽垂”（姚翻《代陳慶之美人爲詠》）相比，其伉爽快利，與掩抑淒其，迥然不同。又曰：“腹中愁不樂，願作郎馬鞭。出入擐郎臂，蹀坐郎膝邊。”《地驅樂歌》曰：“月明光光星欲墮，欲來不來早語我。”《捉搦歌》曰：“誰家女子能行步，反著夾襌後裙露。天生男女共一處，願得兩個成翁嫗。”其直樸坦率，與《子夜》、《讀曲》諸章之婉孌悽咽者，亦自不同。元曲諸家，於此尤擅勝場。如馬致遠《四塊玉》詠天台曰：
采藥童，乘鸞客。怨感劉郎下天台。春風再到人何在？桃花又不見開。命薄的窮秀才，誰教你回去來。
王鼎《驀山溪·冬閨》散套第二曲曰：
人已静，夜將闌，不信今宵又。大扺爲人圖甚麽，彼各青春年幼。似恁的厮禁持，兀的不白了人頭！
又《雁過南樓煞》曰：
問着時只辦着擺手，駡着時悄不開口。放伊不過耳朵兒扭。你道不曾共外人歡偶。把你愛惜前程，遥指定梅梢月兒咒。
吕止庵《醉扶歸》曰：
有意同成就，無意大家休。幾度相思幾度愁，風月虚遥授。你若肯時肯，不肯時罷手。休把人空拖逗。
鍾嗣成《清江引》賦情曰：
夜長怎生得睡著，萬感縈懷抱。伴人瘦影兒，惟有孤燈照。長吁氣一聲吹滅了。
凡此所舉，皆賦麗情而毗於陽柔者也。至若沉着痛快，哀感頑艷，固詞曲所同尚，而曲尤得力於痛快頑艷者獨多。其有風流藴藉，含蓄不盡者，要已不能出詞家之牢籠，遂亦不能稱曲家之獨造。蓋自來文家於此一端，已盡態極妍，後來者無以易之。惟其如此，故曲乃别啓土宇，與之争霸，終乃并吞八方，囊括千古焉，豈非文家之奇觀哉！世人但見元曲尚自然，重本色，以爲異於往轍，雖得之而未盡也。
元人散曲之所以蔚此奇采者，固由文體窮變之勢使然，而時代所關，亦至重要。蓋汴、洛本漢、唐文物最盛之邦，北宋之初，猶能繼軌前代，增華曩時。一旦宗社遷移，淪爲異域，北方人士，已失去此文化之中樞。及金、元相繼入主，中原人士，望霓旌之無日，傷漢儀之難睹，又自深其摧痛冤結之情。而元之初盛，挾其金戈鐵馬之勢，蹂躪中原，幾不知聲名文物之足貴。昔時豐鎬，今化胡沙，血氣之倫，尤增哀憤。於是沉霾厄塞，與日俱深。加以異種驍雄，猜忌漢人。情既熾烈，法亦嚴酷。於是才人志士，既懾其威力，復沉抑下僚，乃入於放浪縱逸之途，而悲歌慷慨之情，遂一發之酒邊花外徵歌選色之中。
按關漢卿，太醫院尹。馬致遠，江浙行省務官。張可久，以路吏轉首領官。鄭德輝，杭州小吏。高文秀，府學生。李文蔚，江州路瑞昌縣尹。李壽卿，縣丞。宫大用，釣臺山長。張國賓，喜時營教坊勾管。
故寫懷，則崇五柳而笑三閭；言志，則美嚴陵而悲子胥。其放浪縱逸之極，或甘沉湎，或思高蹈。飲酒則必如劉伶之荷鍤，輕世則必如許由之掛瓢。又或鳳帳鴛衾，極男女暱褻之致；爇香剪髮，窮彼此相思之情。傳神寫態，必寸肌寸容而盡妍；繪影摹聲，無一言一動之或諱。鑄詞則雅言與俚語齊觀；用事則經史偕小説同量。舉凡曩時文家所禁避、所畏忌者，無不可盡言之。而其弊也，卒蒙奇穢至俚之誚，幾至無以自存於天壤。時至今日，其湮没淪佚者，蓋不知若干矣。雖然，當時作者，原不過抒其鬱抑無聊之思，初不存傳世久遠之念，彼輩視人生如蜉蝣之暫寄，又何聲名之足惜。其情似曠達，實亦至可哀痛矣。
雖然，有一事焉，讀曲之士，所不容忽視者，姑發其凡於此。史乘所書，易代之事，雖其例至夥，大都乘時竊起者，皆有所憑藉。由匹夫而躋天子之位者，惟漢之劉邦與明之朱元璋耳。彼二人者，所遇之朝，皆至强至大，其傾覆也，亦皆至速至易。此固由其所施爲者，有召亂致亡之道，要必當時之人，皆懷起而仆之之心。故一旦禍發，遂如火之燎原，争舉其牢籠而破滅之，其勢乃莫之夭遏。苟求其時之人所以有起而仆之之心者何在，則必其前之壓抑甚嚴，其箝制人心之力甚厚，而人之鬱抑之情，積而日深；一日箝制之樞壞，壓抑之勢摇，於是久鬱之氣，必乘時而求伸，此證之於尋常物理而可知者也。明夫此，則嬴秦與蒙元崩潰之故，思過半矣。雖然，必有物焉，於無形無朕之中，震撼之，鼓盪之。而後鬱抑之氣，不以積威之漸而至於消失，不以綿歷之久而極於澌滅，此又論世之士所當窮究者也。使此論而無誤者，則秦、元之亡，非亡於劉、朱勢盛之時，而亡於屈子行吟、關馬諸君悲歌之際矣。史稱秦滅諸侯，楚最無罪。楚民疾秦之甚，可於南公三户之謡見之。屈子以忠義之情，發爲激越之調，楚人讀之，其悲憤不平之狀，蓋亦不難想象得之。況陳涉、吴廣、項梁、劉邦之初起，皆必假楚後相號召，固史實昭然邪！至項羽“拔山”之歌、漢高“大風”之詩，皆爲楚聲，此則文學潛移默化之力，固有不期然而然者。然則謂秦皇萬世之業，爲屈子文章所震撼而傾移，非虚語矣。元代散曲作家，影響當世人心之迹象，雖不如屈子之顯著，其所表見之情，雖不如屈子之忠義激烈，而往往流入放逸頽廢，嫚戲污賤；惟其體制爲樂曲，又多用俚語爲之，其作家至夥，地域之分佈復至廣，故其入人之易、及人之衆，殊勝屈賦。且其情雖若放逸頽廢，嫚戲污賤，無故國故君之思，然其磊落不平之氣，與夫輕帝王，卑爵禄，賤權勢之念，已足以摧陷箝制之樞，摇動壓抑之勢矣。加以民氣僨張之中，復有禹甸淪胥之痛，以較楚之怨秦，又自不同矣。茲卷所録諸家之作，如東籬之《撥不斷》、《金字經》，仁甫之《寄生草》，夢符之《燕引雛》，醜齋之《清江引》，皆足證成此論。其尤雄放傑出，久爲世人所傳誦者，則莫如東籬《夜行船·秋思》套，舉古今帝王豪傑、富貴功名，而螻蟻塵垢之，此其言而中於人心，安得不有干冒一切而自肆其志者乎！而睢景臣《哨遍·高祖還鄉》一套，其輕視帝王之心，從鄉愚目中口中，曲曲繪出，尤爲滑稽之雄。孰謂嫚戲污賤不如忠義激烈乎！至如東籬《哨遍》套《耍孩兒》第三曰：
有一片凍不死衣，有一口餓不死食。貧無煩惱知閒貴。譬如風浪乘舟去，争似田園拂袖歸。本不愛争名利，嫌貧污耳，與鳥忘機。
《女冠子》套《黄鐘尾》結句曰：
便似陸賈隨何，且須緘口。著領布袍雖故舊，仍存兩枚寬袖，且遮藏著釣鰲攀桂手。
周仲彬《鬥鵪鶉·自悟》套《聖藥王》曰：
我近七十，恰省的，老而不死是爲賊。問甚鹿道做馬，鳳唤做鷄。葫蘆今後大家提，别辨個是和非。
張鳴善《水仙子·譏時》曰：
鋪眉苫眼早三公，裸袖揎拳享萬鐘，胡言亂語成時用。大綱來都是烘，説英雄誰是英雄？五眼鷄，岐山鳴鳳。兩頭蛇，南陽卧龍。三脚猫，渭水飛熊。
雖語似曠達，而譏時疾世之懷，凛然森然，芒角四出，可謂怨而至於怒矣。當時之士氣如此，民情怨毒之甚，蓋可知矣。又如夢符越游懷古衆作、小山湖上即事諸章，一則慨慷悲酸，如易水之死别；一則冷峭清越，如蕭寺之晨鐘：皆所以致亡國之哀思，發《黍離》之隱痛者。三閭《哀郢》，楚社猶存，以彼較此，孰爲悲苦？然則，雖謂湖廣、燕南篝火之衆，士誠、友諒揭竿之兵，實關、王、馬、鄭諸賢歌曲有以驅使之，亦不爲過矣。雖然，文學之士，發爲詩歌，欲以起衰敝，發忠憤，於亡國破家之後，其效否殊不可必。萬一彼箝制之樞終不可摇，壓抑之勢終不可移，或且求爲元曲諸家之所爲而終不可得，則又何從激發忠烈而摧陷傾覆之邪！此又讀元曲者所當深省，處危世者所當驚心者矣！《鴟鸮》之詩曰：“迨天之未陰雨，徹彼桑土，綢繆牖户。今女下民，或敢侮予！”其此之謂乎！其此之謂乎！
元、明論曲諸家，如周德清之《作詞十法》，係爲散曲而言。十法者，一曰知韻，二曰造語，三曰用事，四曰用字，五曰入聲作平聲，六曰陰陽，七曰務頭，八曰對偶，九曰末句，十曰定法也。定法之中，選小令三十六首、套曲一首。其詳見《中原音韻》，是爲元人論曲極有條貫之書。
近人任君中敏有《十法疏證》，甚佳。
明涵虚子《太和正音譜》則於唱法、譜式、作家，皆詳具之。此外零星論著者尚多，而王驥德《曲律》爲最佳。《曲律》卷三，有論曲禁四十條，作曲者咸所遵用。近賢吴君瞿庵、許君守白論曲（吴説見《詞餘講義》，許説見《曲學研究》），皆有引申，亦皆精湛。又有《論散套》、《論小令》、《論詠物》、《論俳諧》、《論尾聲》各篇，皆碻有所見。而《雜論》一篇，尤多精語。如曰：
晉人言“絲不如竹，竹不如肉”，以爲漸近自然。吾謂詩不如詞，詞不如曲，故是漸近人情。夫詩之限於律與絶也，即不盡於意，欲爲一字之益，不可得也。詞之限於調也，即不盡於吻，欲爲一語之益，不可得也。若曲，則調可累用，字可襯增。詩與詞不得以諧語方言入，而曲則惟吾意之欲至，口之欲宣，縱横出入無之而無不可也。故吾謂快人情者，要毋過於曲也。
又曰：
作曲如美人，須自眉目齒髮，以至十筍雙鈎，色色妍麗，又自笄黛衣履，以至語笑行動，事事襯副，始可言曲。
又曰：
作閨情曲而多及景語，吾知其窘矣。此在高手，持一情字，摸索洗發，方挹之不盡，寫之不窮，淋漓渺漫，自有餘力，何暇及眼前與我相二之花鳥烟雲，俾掩我真性、混我寸管哉！世之曲詠情者强半，持此律之，品力可立見矣。
綜此三條觀之，其論曲之勝於詩與詞，在能盡意盡言，此語固足闡明曲之性質與作法，又足考見曲之體制與韻律。蓋曲之妙用，在從極嚴密之矩矱中，寓極自由之杼柚。以言作法，則求合第二條所論，似極難矣。然曲有無不可出口之詞，無不可下筆之字，難達之情、難狀之景，得此已大供足其驅遣。而句法長短、字數單偶，又極盡參伍錯綜之能。不足，則更以襯字調濟之。其用韻也，平仄既可通押，入聲又派入三聲，而取用之字乃廣泛無際。故宫譜聲譜之限制雖嚴，而行文遣詞之變化無限。作者苟能耳目湛明，志氣虚静，則臨文之際，安得不有“縱横出入無之而無不可”之樂哉！至云“持一情字，摸索洗發，方挹之不盡，寫之不窮”，尤爲造微妙論。不但曲爲然，一切文藝亦莫不然。常論雖有詠物、寫景之别，實則無非人情之反映。且無論抒一己之情，或寫他人之情，實則一普遍之情耳。無論爲男女之情，或爲朋友之情，實則一公共之情耳。苟其情真而摯，則其形諸文者，但患其不能窮盡，更安暇以花鳥煙雲，搪塞粉飾之哉！然王氏之論，固明曲之爲物，在本色，在白描，不可以景物裝點。而以景物裝點者，往往自遁於比興之義，此其弊在詩詞亦所同忌。然即此可見曲之體性，乃六義賦之滋育。賦之爲用，本至廣博，迨曲家用之，乃造其極。
劇曲固然，散曲亦無不然。
此外，則惟小説家耳。惟其如此，故務以鋪布爲義。鋪布云者，即王氏所謂“摸索洗發”也。賦家妙用，在直陳其事，而感化自見。戲曲小説，皆莫能外此。散曲之賦情，不重比興，而貴本色，亦何莫非此。然則，此三條所論，誠曲家之南針矣。他若陶宗儀《輟耕録》所載夢符“鳳頭”、“猪肚”、“豹尾”之説，亦曲家之六字真言也。夢符之言曰：“鳳頭者，起要美麗也。猪肚者，中要浩盪也。豹尾者，結要響亮也。”六字中涵三義。短章之小令，長篇之套數，以及聯套之雜劇傳奇，皆當如是。且不但曲然，一切文藝皆然，而賦家尤爲必然。試以此義讀漢人長篇之賦，如孟堅之《兩都》、平子之《二京》，下至齊梁小賦，若文通《恨》、《别》諸篇，亦皆如此也。故知文學之爲藝，異之中有同焉。知其異之所在，明其同之所以，自體正而義顯矣。
散曲義藴，已如上述，至其所用牌調，具諸曲譜。其聯絡各調以成一套，亦有定法。
近人周君明泰有《元明樂府套數舉略》一書，可資初學參考。
取古人成式用之，自無疵病。至散曲之用，與唐詩、宋詞，初無二致。舉凡抒情寫景，懷古詠物，慶弔投贈之作，皆可用之。散曲雖非扮演故事之劇曲，然以其可連章疊用之故，遂亦有以之詠事記言者。如西厢十詠（見《雍熙樂府》）、摘翠百詠小春秋（見《雍熙樂府》）是也。前者以《滿庭芳》一調，分詠張生、鶯鶯、紅娘、夫人、法聰、杜確、鄭恒、孫虎及《西厢記》作者關漢卿、王實甫十人。此猶是詩詞分詠體也。後者以《小桃紅》百首，詠《西厢記》故事，自張生離洛至崔、張團圓止。每首以四字標題，如“紅行囑鶯”、“夫人責紅”等，類戲曲而無科白，似散套而全體一調，又調各一韻。此其詠事記言，有非詩詞所能勝任者矣。然猶是用一調爲之者。又有用數調相間以詠事記言者，如王日華之《雙漸小卿問答》十六首（見《樂府群玉》），以《慶東原》、《天香引》、《鳳引雛》、《淩波仙》四調相間，以記問答之詞。從“黄肇退狀”起，至“問官擬議”止，除一起一結外，共七問七答，蓋以記法官審問，及諸人答辯之語也。全體不用尾聲，各調又不限一韻，則異套曲。不用科白，更無扮演，則非劇曲。然此猶是小令也。至散套之結構，則起訖開闔、正襯字句、前後脈絡、彼此聯貫，皆有法度，大體已同於劇曲中之套數，但無科白，不用扮演耳。試以元人散曲之用，較唐宋人詩詞之用，其顯有進境者，莫如詠事。約舉之有兩端焉。詩中雖有長篇記事之作，詞中雖有聯章分詠之體，
如大曲董穎之《薄媚》、曾布之《水調歌頭》、趙令畤之《商調蝶戀花》以及無名氏、鄭僅、秦觀等之轉踏。
惟以字句整飭，措辭雅潔之故，未能生動自然。一也。賦家雖以鋪布爲體，然鋪布之類有二：一曰横鋪，二曰直布。横鋪者，平列枚舉，無時間之聯貫者也；直布者，原始要終，具一事之端末者也。詩詞之用賦，每多取横鋪之法，而散曲則習用直布之體。二也。
横鋪之式，亦有存於雜劇套曲中者，凡曲中分寫春夏秋冬之景，或平列漁樵耕讀之事者是。
惟其如此，故於扮演故事尤宜，劇曲之作，乃緣之而始盛。然則，欲工爲劇曲者，當以小令爲始事。小令既工，而後求聯調成套，聯調成套既精熟，而後講聯套成劇。斯二者，形制雖殊，而小大同貫；品質無二，而先後異功。學者於此，可以悟散曲與劇曲相關之切矣。惟元人散曲之唱法，至明已佚。明初散曲之唱法，亦不同於水磨腔。今欲復聞關、王、馬、鄭之遺聲，尚有待於知音之士講明之也。卷中各曲，字句之多寡，正襯之有無，聲韻之同異，文字之正訛，間取諸家曲譜爲之釐訂，其所未明，姑從蓋闕。取便諷詠而已，未足盡散曲之妙也。然而嘗海一滴，敢云知味；窺豹一斑，未爲無見。謹序所聞，以資商討，博識之士，尚祈教之。

[book_title]元人散曲选
關漢卿
漢卿號己齋叟，大都人，官太醫院尹。
《太和正音譜》曰：“關漢卿之詞如瓊筵醉客。”又曰：“觀其詞語，乃可上可下之才，蓋所以取者，初爲雜劇之始，故卓以前列。”
王國維《曲録》曰：“楊維楨《元宫詞》云：‘開國遺音樂府傳，白翎飛上十三絃。大金優諫關卿在，《伊尹扶湯》進劇編。’此關卿當指漢卿，則漢卿猶逮事金矣。然《伊尹扶湯》雜劇，據《録鬼簿》及《太和正音譜》乃鄭德輝作，豈楊詩之誤歟？抑漢卿自有此劇而不傳於世歟？”
【雙調】沉醉東風
伴夜月銀筝鳳閒，暖東風綉被鴛慳。信沉了魚，書絶了雁，盼雕鞍萬水千山。本利對相思若不還，只告與那能索債愁眉淚眼。
夜月青樓鳳簫，春風翠髻金翹。雨雲濃，心腸俏，俊龐兒玉嫩香嬌。六幅湘裙一搦腰，間别來十分瘦了。
【雙調】碧玉簫
怕見春歸，枝上柳綿飛；静掩香閨，簾外曉鶯啼。恨天涯錦字稀，夢才郎翠被知。寬盡衣，一搦腰肢細。痴，暗暗的添憔悴。
紅袖輕揎，玉筍挽秋千。畫板高懸，仙子墜雲軒。額殘了翡翠鈿，髻鬆了荷葉偏。花逕邊，笑撚春羅扇。搧，玉腕鳴金釧。
秋景堪題，紅葉滿山溪；松逕偏宜，黄菊繞東籬。正清樽斟潑醅，有白衣勸酒杯。官品極，到底成何濟？歸，學取他淵明醉。
【雙調】大德歌
子規啼，不如歸，道是春歸人未歸。幾日添憔悴，虚飄飄柳絮飛。一春魚雁無消息，只見雙燕鬥啣泥。
俏冤家，在天涯，偏那裏緑楊堪繫馬。困坐南窗下，數對清風想念他。蛾眉淡了教誰畫，瘦巖巖羞戴石榴花。
風飄飄，雨瀟瀟，便做陳摶睡不着。懊惱傷懷抱，撲簌簌淚點拋。秋蟬兒噪罷寒蛩兒叫，淅零零細雨打芭蕉。
雪紛紛，掩重門，不由人不斷魂。瘦損江梅韻，那裏是清江江上村？香閨裏冷落誰瞅問，好一個憔悴的憑闌人！
雪紛華，舞梨花，再不見煙村四五家。密灑堪圖畫，看疏林噪晚鴉。黄蘆掩映清江下，斜纜著釣魚艖。
【南吕】四塊玉
適意行，安心坐。渴時飲，飢時餐，醉時歌。困來時就向莎茵卧。日月長，天地闊，閒快活。
舊酒酘，新醅潑。老瓦盆邊笑呵呵。共山僧野叟閒吟和：他出一對鷄，我出一個鵝，閒快活。
南畝耕，東山卧。世態人情經歷多。閒將往事思量過：賢的是他，愚的是我，争甚麽！
【仙吕】一半兒
雲鬟霧鬢勝堆鴉，淺露金蓮簌絳紗，不比等閒墻外花。駡你個俏冤家，一半兒難當一半兒耍。
【仙吕】醉扶歸　秃指甲
十指如枯筍，和袖捧金樽；搊殺銀筝字不真，揉癢天生鈍。縱有相思淚痕，索把拳頭揾。
【南吕】一枝花　不伏老
攀出墻朵朵花，折臨路枝枝柳。花攀紅蕊嫩，柳折翠條柔。浪子風流，憑著我折柳攀花手，直煞得花殘柳敗休。半生來弄柳拈花，一世裏眠花卧柳。
【梁州第七】我是個普天下郎君領袖，蓋世界浪子班頭。願朱顔不改常依舊：花中消遣，酒内忘憂；分茶攧竹，打馬藏鬮；通五音六律滑熟，甚閒愁到我心頭！伴的是銀筝女、銀臺前、理銀筝、笑倚銀屏，伴的是玉天仙、携玉手、並玉肩、同登玉樓，伴的是金釵客、歌金縷、捧金樽、滿泛金甌。你道我老也暫休？占排場風月功名首，更玲瓏又剔透，錦陣花營都帥頭，四海遨遊。
【隔尾】子弟每是個茅草崗、沙土窩、初生的兔羔兒、乍向圍場上走，我是個經籠罩、受索網、蒼翎毛老野鷄、蹅踏的陣馬兒熟。經了些窩弓冷箭鐵鎗頭，不曾落人後。恰不道人到中年萬事休，我怎肯虚度春秋！
【黄鐘煞】我却是蒸不爛、煮不熟、捶不匾、炒不爆、響當當一粒銅豌豆，恁子弟誰教鑽入他鋤不斷、斫不下、解不開、頓不脱、慢騰騰千層錦套頭。我玩的是梁園月，飲的是東京酒；賞的是洛陽花，扳的是章臺柳。我也會吟詩，會篆籀；會彈絲，會品竹；我也會唱鷓鴣舞垂手；會打圍，會蹴鞠；會圍棋，會雙陸。你便是落了我牙、歪了我口，瘸了我腿、折了我手，天與我這幾般兒歹症候，尚兀自不肯休。除是閻王親令唤，神鬼自來勾；三魂歸地府，七魄喪冥幽。天哪，那其間才不向烟花路兒上走！
【仙吕】翠裙腰
曉來雨過山横綉，野水漲汀洲。闌干倚遍空回首。下危樓，一天風物暮傷秋。
【六幺遍】乍涼時候，西風透。碧梧脱葉，餘暑才收。香生鳳口，簾垂玉鈎，小院深閒清晝。清幽，聽聲聲蟬噪柳梢頭。
【寄生草】爲甚憂，爲甚愁？爲蕭郎一去經今久。玉臺寶鑑生塵垢，緑窗冷落閒針綉。豈知人玉腕釧兒鬆，豈知人兩葉眉兒皺！
【上京馬】他何處，共誰人携手，小閤銀瓶殢歌酒。早忘了咒，不記得低低耨。
【後庭花煞】掩袖暗含羞，開樽越釀愁；悶把苔墻畫，慵將錦字修。最風流，真真恩愛，等閒分付等閒休！
馬致遠
致遠號東籬，大都人，江浙行省務官。
《太和正音譜》曰：“馬東籬之詞如朝陽鳴鳳。”又云：“其詞典雅清麗，可與《靈光》、《景福》而相頡頏，有振鬣長鳴、萬馬皆瘖之意；又若神鳳飛鳴於九霄，豈可與凡鳥共語哉？宜列群英之上。”
【雙調】撥不斷
布衣中，問英雄，圖王業霸成何用？禾黍高低六代宫，楸梧遠近千官塚，一場惡夢！
子房鞋，買臣柴；屠沽乞食爲僚宰。版築躬耕有將才。古人尚自把天時待，只不如且酩子裏胡挨。
嘆寒儒，謾讀書。讀書須索題橋柱。題柱雖乘駟馬車。乘車誰買長門賦？且看了長安回去。
酒杯深，故人心。相逢且莫推辭飲。君若歌時我慢斟，屈原清死由他恁。醉和醒争甚？
立峰巒，脱簪冠。夕陽倒影鬆陰亂。太液澄虚月影寬，海風汗漫雲霞斷。醉眠時小童休唤。
【雙調】壽陽曲
夕陽下，酒旆閒，兩三航未曾着岸。落花水香茅舍晚，斷橋頭賣魚人散。
從别後，音信絶。薄情種害煞人也！逢一個見一個因話説，不信你耳輪兒不熱。
心間事，説與他，動不動早言兩罷。罷字兒磣可可你道是耍，我心裏怕那不怕？
因他害，染病疾，相識每勸咱是好意。相識若知咱就裏，和相識也一般憔悴。
【南吕】金字經
絮添蘆花雪，鲊香荷葉風。且向江頭作釣翁。窮，男兒未濟中；風波夢，一場幻化中。
擔挑山頭月，斧磨石上苔。且做樵夫隱去來。柴，買臣安在哉？空巖外，老了棟梁材！
夜來西風動，九天鵬鶚飛。困煞中原一布衣。悲，故人知未知？登樓意，恨無上天梯。
【南吕】四塊玉　天台路
采藥童，乘鸞客，怨感劉郎下天台。春風再到人何在？桃花又不見開，命薄的窮秀才，誰教你回去來！
又　嘆世
帶野花，携村酒，煩惱如何到心頭。誰能躍馬常食肉？二頃田，一具牛，飽後休！
佐國心，拿雲手，命裏無時莫剛求。隨時過遣休生受。幾葉綿，一片綢，暖後休！
帶月行，披星走，孤館寒食故鄉秋。妻兒胖了咱消瘦。枕上憂，馬上愁，死後休！
【越調】天净沙　秋思
枯藤老樹昏鴉，小橋流水人家，古道西風瘦馬；夕陽西下，斷腸人在天涯。
【般涉調】耍孩兒　借馬
近來時買得匹蒲梢騎，氣命兒般看承愛惜。逐宵上草料數十番，餵飼得膘息胖肥。但有些穢污却早忙刷洗，微有些辛勤便下騎。有那等無知輩，出言要借，對面難推。
【七煞】懶設設牽下槽，意遲遲背後隨，氣忿忿懶把鞍來鞴。我沉吟了半晌語不語，不曉事頽人知不知。他又不是不精細，道不得他人弓莫挽，他人馬休騎。
【六煞】不騎呵西棚下涼處拴，騎時節揀地皮平處騎，將青青嫩草頻頻的餵。歇時節肚帶鬆鬆放，怕坐的困尻包兒款款移。勤覷著鞍和轡，牢踏著寶鐙，前口兒休提。
【五煞】飢時節餵些草，渴時節飲些水，著皮膚休使麄氈屈。三山骨休使鞭來打，磚瓦上休教穩著蹄。有口話你明明的記：飽時休走，飲了休馳。
【四煞】拋糞時教乾處拋，綽尿時教净處尿，拴時節揀個牢固樁橛上繫。路途上休要踏磚塊，過水處休教踐起泥。這馬知人義，似雲長赤兔，如翼德烏騅。
【三煞】有汗時休去檐下拴，渲時休教侵著頽，軟煮料草前底細。上坡時款把身來聳，下坡時休教走得疾。休道人忒寒碎，休教鞭颩著馬眼，休教鞭擦損毛衣。
【二煞】不借時惡了弟兄，不借時反了面皮，馬兒行囑咐叮嚀記：鞍心馬户將伊打，刷子去刀莫作疑。只嘆的一聲長吁氣，哀哀怨怨，切切悲悲。
【一煞】早晨間借與他，日平西盼望你，倚門專等來家内。柔腸寸寸因他斷，側耳頻頻聽你嘶。道一聲好去，早兩淚雙垂。
【尾】没道理没道理，忒下的忒下的。恰才説來的話君專記，一口氣不違借與了你！
【般涉調】哨遍
半世逢場作戲，險些兒誤了終焉計。白髮勸東籬，西村最好幽棲。老正宜，茅廬竹徑，藥井蔬畦。自減風雲氣，嚼蠟光陰無味。旁觀世態，静掩柴扉。雖無諸葛卧龍岡，原有嚴陵釣魚磯。成趣南園，對榻青山，繞門緑水。
【耍孩兒】窮則窮落覺囫圇睡，消甚奴耕婢織。荷花二畝養魚池，百泉通一道清溪。安排老子留風月，準備閒人洗是非。樂亦在其中矣，僧來筍蕨，客至琴棋。
【二】青門幸有栽瓜地，誰羡封侯百里。桔槔一水韭苗肥，快活煞學圃樊遲。梨花樹底三杯酒，楊柳陰中一片席。倒大來無拘繫，先生家淡粥，措大家黄虀。
【三】有一片凍不死衣，有一口餓不死食，貧無煩惱知閒貴。譬如風浪乘舟去，争似田園拂袖歸。本不愛争名利，嫌貧污耳，與鳥忘機。
【尾】喜天陰唤錦鳩，愛花香哨畫眉。伴露荷中煙柳外風蒲内，緑頭鴨黄鶯兒啅七七。
【雙調】夜行船　秋思
百歲光景一夢蝶，重回首往事堪嗟。今日春來，明朝花謝。急罰盞夜闌燈滅。
【喬木查】想秦宫漢闕，都做了衰草牛羊野。不恁麽漁樵没話説。縱荒墳横斷碑，不辨龍蛇。
【慶宣和】投至狐踪與兔穴，多少豪傑。鼎足雖堅半腰裏折，知他是魏邪？晉邪？
【落梅風】天教你富，不待奢，没多時好天良夜。富家兒更做道你心似鐵，争辜負了錦堂風月。
【風入松】眼前紅日又西斜，疾似下坡車。不争鏡裏添白雪，上床和鞋履相别。休笑鳩巢計拙，葫蘆提一向妝呆。
【撥不斷】利名竭，是非絶。紅塵不向門前惹，緑樹偏宜屋角遮。青山正補墻頭缺，更那堪竹籬茅舍。
【離亭宴帶歇指煞】蛩吟罷一覺才寧貼，鷄鳴時萬事無休歇。争名利何年是徹。看密匝匝蟻排兵，亂紛紛蜂釀蜜，鬧穰穰蠅争血。裴公緑野堂，陶令白蓮社。愛秋來時那些：和露摘黄花，帶霜分紫蟹，煮酒燒紅葉。想人生有限杯，渾幾個重陽節。人問我頑童記者：便北海探吾來，道東籬醉了也！
【黄鐘】女冠子
枉了閒愁，細尋思自古名流，都曾志未酬。韓信乞飯，傅説版築，子牙垂鈎；桑間靈輒困，伍相吹簫，沈古歌謳；陳平宰社，買臣負薪，相如沽酒。
【幺】上蒼不與功名候，更强更會也爲林下叟，時乖莫强求。若論才藝，仲尼年少，便合封侯。窮通皆命也，得又何歡，失又何愁。恰似南柯一夢，季倫錦帳，袁公甕牖。
【出隊子】若朝金殿，時人輕馬周。李斯豈解血沾裘，亞父争如饑喪囚，老來終不將秦印收。
【幺】聖賢尚不脱陰陽彀，都輸與范蠡舟。周生丹鳳道祥禽，魯長麒麟言怪獸，時與不時都總休。
【黄鐘尾】且念鯫生自年幼，寫詩曾獻上龍樓。都不疊半紙來大功名一旦休。便似陸賈隨何，且須緘口。著領布袍雖故舊，仍存兩枚寬袖，且遮藏著釣鰲攀桂手。
白樸
樸字仁甫，改字太素，號蘭谷，真定人。父華，字文舉，號寓齋，金樞密院判。《金史》有傳。
《太和正音譜》曰：“白仁甫之詞如鵬摶九霄。”又曰：“風骨磊磈，詞源滂沛，若大鵬之起北溟，奮翼淩乎九霄，有一舉萬里之志，宜冠於首。”
元王博文《天籟集序》曰：“元、白爲中州世契，兩家子弟，每舉長慶故事，以詩文相往來。太素即寓齋仲子，於遺山爲通家侄。甫七歲，遭壬辰之難，寓齋以事遠適。明年春，京城變，遺山遂挈以北渡。……讀書穎悟異常兒，日親炙遺山。……數年寓齋北歸，以詩謝遺山云：‘顧我真成喪家狗，賴君曾護落巢兒。’居無何，父子卜築於滹陽。律賦爲專門之學。而太素有能聲……然自幼經喪亂，蒼皇失母，便有山川滿目之嘆。逮亡國，恒鬱鬱不樂，以故放浪形骸，期於適意。中統初，開府史公將以所業力薦之於朝，再三遜謝，棲遲衡門，視榮利蔑如也。”
明孫大雅《天籟集序》曰：“先生少有志天下，已而事乃大謬。顧其先爲金世臣，既不欲高蹈遠引以抗其節，又不欲使爵禄以干其身，於是屈己降志，玩世滑稽，徙家金陵，從諸遺老放情山水間，日以詩酒優遊，用示雅志，以忘天下。詩詞篇翰，在在有之。”
【中吕】喜春來　知幾
知榮知辱牢緘口，誰是誰非暗點頭。詩書叢裏且淹留。閒袖手，貧煞也風流。
今朝有酒今朝醉，且盡樽前有限杯。回頭滄海又塵飛。日月疾，白髮故人稀。
不因酒困因詩困，常被吟魂惱醉魂。四時風月一閒身。無用人，詩酒樂天真。
張良辭漢全身計，范蠡歸湖遠害機。樂山樂水總相宜。君細推，今古幾人知？
【仙吕】寄生草　飲
長醉後何妨礙，不醒時有甚思？糟腌兩個功名字，醅渰千古興亡事，曲埋萬丈虹霓志。不達時皆笑屈原非，但知音盡説陶潛是。
【仙吕】醉中天　佳人臉上黑痣
疑是楊妃在，怎脱馬嵬災？曾與明皇捧硯來，美臉風流殺。叵奈揮毫李白，覷着嬌態，灑松煙點破桃腮。
【中吕】喜春來
笑將紅袖遮銀燭，不放才郎夜看書。相偎相抱取歡娱。止不過疊應舉，及第待何如！
百忙裏鉸甚鞋兒樣，寂寞羅幃冷篆香。向前摟定可憎娘。止不過趕嫁妝，誤了又何妨！
【越調】天净沙
春山暖日和風，闌干樓閣簾櫳。楊柳秋千院中。啼鶯舞燕，小橋流水飛紅。
雲收雨過波添，樓高水冷瓜甜。緑樹陰垂畫檐。紗厨籐簟，玉人羅扇輕縑。
孤村落日殘霞，輕煙老樹寒鴉。一點飛鴻影下。青山緑水，白草紅葉黄花。
一聲畫角譙門，半亭新月黄昏。雪裏山前水濱。竹籬茅舍，淡煙衰草孤村。
王實甫
實甫，大都人。
《太和正音譜》曰：“王實甫之詞如花間美人。”又曰：“鋪叙委婉，深得騷人之趣。極有佳句，若玉環之出浴華清，緑珠之采蓮洛浦。”
【中吕】十二月過堯民歌　别情
按實甫散曲殊少見，此首載在周德清《中原音韻》定格四十首内，未著名氏。蔣一葵《堯山堂外紀》謂爲王作，姑從之，以見王曲之一斑。
自别後遥山隱隱，更那堪遠水粼粼。見楊柳飛綿滚滚，對桃花醉臉醺醺。透内閣香風陣陣，掩重門暮雨紛紛。　　怕黄昏忽地又黄昏，不銷魂怎地不銷魂。新啼痕壓舊啼痕，斷腸人憶斷腸人。今春，香肌瘦幾分，摟帶寬三寸。
鄭光祖
光祖字德輝，平陽襄陵人。以儒補杭州路吏。爲人方直，不妄與人交，故諸公多鄙之，久則見其情厚，而他人莫之及也。病卒，火葬西湖。
《太和正音譜》曰：“鄭德輝之詞如九天珠玉。”又曰：“其詞出語不凡，若咳唾落乎九天，臨風而生珠玉，誠傑作也。”
【雙調】折桂令　夢中作
半窗幽夢微茫。歌罷錢塘，賦罷高唐。風入羅幃，爽入疏欞，月照紗窗。縹緲見梨花淡妝，依稀聞蘭麝餘香。唤起思量，待不思量，怎不思量！
喬吉
吉字夢符，太原人。
《太和正音譜》曰：“喬夢符之詞如神鰲鼓浪。”又曰：“若天吴跨神鰲，噀沫於大洋，波濤汹湧，截斷衆流之勢。”
《録鬼簿》曰：“吉甫，字夢符，太原人。號笙鶴翁，又號惺惺道人。美容儀，能詞章。以威嚴自飭，人敬畏之。居杭州太乙宫前，有題西湖《梧葉兒》百篇，名公爲之序。江湖間四十年，欲刊所作，竟無成事者。至正五年二月，病卒於家。”
【中吕】昇平樂　悟世
肝腸百煉爐間鐵，富貴三更枕上蝶，功名兩字酒中蛇。尖風薄雪，殘杯冷炙，掩清燈竹籬茅舍。
【雙調】春閨怨
黑海春愁渾無處躲，嫩香膩玉漸消磨。瘦呵也不似今春個。無奈何，自畫雙蛾，添得越愁多。
【雙調】折桂令　自述
華陽巾鶴氅蹁躚。鐵笛吹雲，竹杖撐天。伴柳怪花妖，麟祥鳳瑞，酒聖詩禪。不應舉江湖狀元，不思凡風月神仙。斷簡殘編，翰墨雲烟，香滿山川。
又　張謙齋左轄席上索賦
卷鯨川吸盡春雲。曲妙重歌，酒冷還温。裁甚烏紗，盡他白髮，醉個紅裙。想獻玉遭刑費本，算揮金買笑何村。俯仰乾坤，多少英雄，不到麒麟。
又　寄遠
雨雲期一枕南柯。破鑑分釵，對酒當歌。想驛路風烟，馬頭星月，雁底關河。往日個殷勤待我，近新來憔悴因他。淡却雙蛾，哭損秋波。臺候如何，敢忘了人呵！
又　贈羅真真高敬臣胡善甫席上賦
羅浮夢裏真仙。雙鎖螺鬟，九暈珠鈿。晴柳纖柔，春葱細膩，秋藕匀圓。酒盞兒裏央及出些腼腆，畫幀兒上唤下來的嬋娟。試問尊前，月落參横，今夕何年。
又　丙子游越懷古
蓬萊老樹蒼雲。禾黍高低，狐兔紛紜。半折殘碑，空餘故址，總是黄塵。東晉亡也再難尋個右軍，西施去也絶不見甚佳人。海氣長昏，鶗鴂聲乾，天地無春。
又　秋日湖山偕白子
瑞輩燕集賦以俾歌者赴拍侑尊
秋聲一片蘆花。正落日山川，過雨人家。羡歌舞風流，太平時世，詩酒生涯。待楊柳晴春風躍馬，且桂華涼夜月乘槎。一曲吴娃，笑煞江州，淚滿琵琶。
又　詠紅蕉
紅蕉分種天涯。换葉移根，灌水壅沙。嬌耐秋風，清宜夜雨，艷若春華。翠袖捧銀臺絳蠟，緑雲封玉竈丹霞。富貴人家，妝點湖山，吃喜窗紗。
又　荆溪即事
問荆溪溪上人家。爲甚人家，不種梅花？老樹支門，荒蒲繞岸，苦竹圈笆。廟不靈狐狸樣瓦，官無事烏鼠當衙。白水黄沙，倚遍闌干，數盡啼鴉。
【雙調】水仙子
席上賦李楚儀歌以酒送維揚賈侯
鴛鴦一世不知愁，何事年來白盡頭。芙蓉水冷胭脂瘦。占西塘曉鏡秋，菱花漫替人羞。擎架着十分病，包籠着百倍憂，老死也風流。
又　手帕呈賈伯堅
對裁湘水縠波紋，挼皺梨花雪片雲。束纖腰舞得春風困。襯瓊杯蒙玉筍，殢人嬌笑揾脂唇。宫額潤匀香汗，銀筝閒拂暗塵，休染上啼痕。
又　游越福王府
笙歌夢斷蒺藜沙，羅綺香餘野菜花。亂雲老樹夕陽下。燕休尋王謝家，恨興亡怒煞些鳴蛙。鋪錦池埋荒甃，流杯亭堆破瓦，何處也繁華！
又　吴姬
掛罳分月小藤床，茉莉堆雲懶髻妝。薔薇灑水輕綃上。染一天風露香，看星河笑語昏黄。白雪鷄頭肉，紅冰荔子漿，道今夜較涼。
又　詠雪
冷無香柳絮撲將來，凍成片梨花拂不開。大灰泥漫了三千界。銀稜了東大海，探梅的心噤難挨。面甕兒裏袁安舍，鹽罐兒裏黨尉宅，粉缸兒裏舞榭歌臺。
【越調】小桃紅　中秋懷約
桂花風雨較涼些，愁字兒難藏壓。一片秋聲戰梧葉。苦離别，幸然不見團圓月。多應那人，相思今夜，明日敢來也！
又　别楚儀
一樽别酒斷腸詞，難説心間事。行李匆匆怎酬志？自尋思，從今别却文章士。至如小子，十分不是，好處也想些兒。
又　曉妝
紺雲分翠攏香絲，玉綫界宫鴉翅。露冷薔薇曉初試。淡匀脂，金篦膩點蘭煙紙。含嬌意思，殢人須是，親手畫眉兒。
【雙調】清江引　笑靨兒
鳳酥不將腮斗兒匀，巧笑含嬌俊。紅鎸玉有痕，暖嵌花生暈。旋窩兒裏粉香都是春。
【中吕】滿庭芳　漁父
江湖隱居，既學范蠡，問甚三閭。終身休惹閒題目，裝個葫蘆。行雨罷龍歸遠浦，送秋來雁落平湖。摇船去，濁醪换取，一串柳穿魚。
疏狂逸客，一樽酒盡，百尺帆開。劃然長嘯西風快，海上潮來。入萬頃玻璃世界，望三山翡翠樓臺。綸竿外，江湖水窄，回首是蓬萊。
扁舟棹短，名休掛齒，身不屬官。船頭酒醒妻兒唤，笑語團。錦畫圖芹香水暖，玉圍屏雪急風酸。清江畔，閒愁不管，天地一壺寬。
漁家過活，雪篷雲棹，雨笠煙簑。一聲欸乃無人和，妻子呵呵。包古今不宜時短褐，泛江湖無定處行窩。休扶舵，輕將棹撥，江上月明多。
携魚换酒，魚鮮可口，酒熱扶頭。盤中不是鯨鯢肉，鱘鲊初熟。太湖水光摇酒甌，洞庭山影落漁舟。歸來後，一竿釣鈎，不掛古今愁。
江聲撼枕，一川殘月，滿目遥岑。白雲流水無人禁，勝似山林。釣晚霞寒波濯錦，看秋潮夜海鎔金。村醪窨，何人共飲，鷗鷺是知心。
【越調】憑闌人　香盤
暖蜕龍團香骨塵，細裊雲衣古篆文。寶奩餘燼温，小池明月昏。
一點雕盤螢度秋，半縷宫奩雲弄愁。情緣不到頭，寸心灰未休。
【雙調】燕引雛
鳳凰臺，金龍玉虎帝王宅。猿鶴只欠山人債，千古興懷。梧桐枯鳳不來，風雷死龍何在，林泉老猿休怪。銷魂楚甸，洗恨秦淮。
【中吕】芳草多情（即山坡羊）
清風閒坐，白雲高卧，面皮不受時人唾。樂陁陁，笑呵呵，看别人搭套項推沉磨。蓋下一枚安樂窩，東、也在我，西、也在我。
【雙調】殿前歡　里西瑛號懶雲窩奉和
懶雲窩，雲窩客至欲如何。懶雲窩裏和雲卧，打會磨跎。想人生待怎麽，貴比我争些大，富比我争些個。呵呵笑我，我笑呵呵。
懶神仙，懶窩中打坐幾多年。夢魂不到青雲殿，酒興詩顛。輕便如宰相權，冷淡如名賢傳，自在如彭澤縣。蒼天負我，我負蒼天。
【雙調】雁兒落帶得勝令　自適
黄花開數朵，翠竹栽些個。農桑事上熟，名利場中捋。
禾黍小莊科，籬落放鷄鵝。五畝清閒地，一枚安樂窩。行呵，官大憂愁大。藏呵，田多差役多。
【中吕】紅綉鞋　書所見
臉兒嫩難藏酒暈，扇兒薄不隔歌塵。佯整金釵暗窺人。涼風醒醉眼，明月破詩魂，料今宵怎睡得穩？
【中吕】山坡羊　寓興
鵬摶九萬，腰纏十萬，揚州鶴背騎來慣。事間關，景闌珊，黄金不富英雄漢。一片世情天地間。白，也是眼；青，也是眼。
【越調】天净沙　即事
一從鞍馬西東，幾番衾枕朦朧。薄倖雖來夢中，争如無夢，那時真個相逢。
鶯鶯燕燕春春，花花柳柳真真。事事風風韻韻，嬌嬌嫩嫩，停停當當人人。
【越調】憑闌人　金陵道中
瘦馬馱詩天一涯，倦鳥呼愁村數家。撲頭飛柳花，與人添鬢華。
【南吕】一枝花　合筝
酒酣春色濃，簾卷花陰静。佳人嬌和曲，豪客醉彈筝。心與手調停，斂袂待絃初定。雁行斜江月影。搊銀甲指撥輕清，按金縷歌喉數聲。
【梁州第七】歌應指似林鶯嚦嚦，指隨歌似山溜泠泠。同聲相應的涼州令。滴銀盤秋雨，敲玉樹春冰。恰壯懷慷慨，又私語丁寧。迸瓊珠萬顆瑽琤，間驪珠一串分明。恰便似卓文君答撫琴相如，黄念奴伴開元壽寧，小單于學鼓瑟湘靈。繹如也以成，遲疾纖巧隨摳掐無些兒病。腔兒穩字兒正，一對兒合得着綢繆有情，效鸞鳳和鳴。
【尾】煞强如泣琵琶淚濕青衫上冷，彷彿似鸚鵡聲紅錦罩内聽。洗得平生耳根净。風流這生，吃戲可憎，我便有陶學士的鼻凹也下不得絣。
【商調】集賢賓　詠柳憶别
恨青青畫橋東畔柳，曾祖送少年游。散晴雪楊花清晝，又一場心事悠悠。翠絲長不繫雕鞍，碧雲寒空掩朱樓。揎羅袖試將纖玉手，綰東風摇損輕柔。同心方勝結，纓絡綉文毬。
【逍遥樂】綰不成鴛鴦雙扣，空驚散梢頭，一對錦鳩。何處忘憂，聽枝上數聲黄栗留，怕不弄春嬌巧轉歌喉。驚回好夢，提起離情，唤醒閒愁。
【醋葫蘆】雨晴珠淚收，煙顰眉黛羞，殢風流還自怨風流。病多不耐秋，未秋來早先消瘦。曉風殘月上簾鈎。
【浪裏來煞】不要你護雕闌花甃香，蔭蒼苔石徑幽；只要你盼行人終日替我凝眸。只要你重温灞陵别後酒。如今時候，只要向緑陰深處纜歸舟。
【雙調】新水令　閨麗
綉閨深培養出牡丹芽，控金鈎綉簾不掛。鶯聲聞上苑，蝶夢繞東華。富貴人家，花陰内柳陰下。
【喬木查】忽地迎頭見咱，嬌小心兒裏怕。厭地回身攏鬢鴉。傍闌干行又羞，雙臉烘霞。
【攬筝琶】我凝眸罷，心内頑麻。可知曲江頭三次遺鞭，我粉墻外幾乎墜馬。人説觀自在活菩薩，堪夸，普陀山幾時曾到他，更隔着海角天涯！
【甜水令】他秋水回波，春山摇翠，芳心迎迓。彼此各承答，詩句傳情，琴聲寫恨，衷腸牽掛。許多時不得歡恰。
【雁兒落】鬥的滿街裏閒嗑牙，待罷啊如何罷。空揣着題詩玉版箋，織錦香羅帕。
【得勝令】我是個爲客秀才家，你是個未嫁女嬌娃。不是將海鶴兒相埋怨，休把這紙鷂兒厮調發。若是無差，回與我句實誠的話。天哪，送了人啊不是耍！
【離亭宴煞】只因你擔不下解合的心腸兒叉，不是我口不嚴表揚的風聲兒大。佇頸憑闌，一日三衙。唱道成時節準備着小意兒妝蝦，不成時怎肯呆心兒跳塔。哎，你個吃戲冤家，來來來將人休量抹。我不是琉璃井底鳴蛙，我是個花柳營中慣戰馬！
張可久
《録鬼簿》曰：“可久，字小山，慶元人。以路吏轉首領官。有樂府盛行於世。又有《吴鹽》、《蘇堤漁唱》等曲，編於隱語中。”
《太和正音譜》曰：“張小山之詞如瑶天笙鶴。”又曰：“其詞清而且麗，華而不艷，有不吃烟火食氣，真可謂不羈之材，若被太華之仙風，招蓬萊之海月，誠詞林之宗匠也，當以九方皋之眼相之。”
【黄鐘】人月圓　山中書事
興亡千古繁華夢，詩眼倦天涯。孔林喬木，吴宫蔓草，楚廟寒鴉。　　數間茅舍，藏書萬卷，投老村家。山中何事，松花釀酒，春水煎茶。
又　客垂虹
三高祠下天如鏡，山色浸空濛。蓴羹張翰，漁舟范蠡，茶竈龜蒙。　　故人何在，前程那裏，心事誰同？黄花庭院，青燈夜雨，白髮秋風。
【雙調】水仙子　西湖廢圃
夕陽芳草廢歌臺，老樹寒鴉静御街。神仙環珮今何在？荒基生暮靄，嘆英雄白骨蒼苔。花已飄零去，山曾富貴來，俯仰傷懷！
【雙調】折桂令　九日
對青山强整烏紗，歸雁横秋，倦客思家。翠袖殷勤，金杯錯落，玉手琵琶。人老去西風白髮，蝶愁來明日黄花。回首天涯，一抹斜陽，數點寒鴉。
又　湖上懷古次疏齋學士韻
柳駝腰繫我詩槎，趁夜雪歸鴻，暮苑啼鴉。緑樹秋千，青山鐘鼓，畫舫琵琶。銅雀臺邊破瓦，金魚池上殘花。誰見繁華，采藥仙翁，賣酒人家。
又　游龍源寺
問行人何處龍源，古路縈蟠，細水蜿蜒。柳耳垂陰，花心困雨，樹頂摩天。借居士蒲團坐禪，對幽人松麈談玄。詩債留連，百巧黄鸝，一曲新蟬。
【越調】寨兒令　春思
喜又驚，笑相迎，倚湖山露華羅袖冷。誰慣私行，怕負深盟，偷步錦香亭。尋尋覓覓風聲，潛潛等等芳情。粉墻邊花弄影，朱簾下月籠明。輕，吹滅短檠燈。
【雙調】殿前歡　次酸齋韻
釣魚臺，十年不上野鷗猜。白雲來往青山在，對酒開懷。欠伊周濟世才，犯劉阮貪杯戒，還李杜吟詩債。酸齋笑我，我笑酸齋。
唤歸來，西湖山上野猿哀。二十年多少風流怪，花落花開。望雲霄拜將臺，袖星斗安邦策，破煙月迷魂寨。酸齋笑我，我笑酸齋。
又　客中
望長安，前程渺渺鬢斑斑。南來北往隨征雁，行路艱難。青泥小劍關，紅葉湓江岸，白草連雲棧。功名半紙，風雪千山。
【雙調】清江引　春晚
離愁困人簾未卷，上下飛雙燕。孤雲帶雨痕，暗水流花片。湖邊日長春去遠。
【中吕】朝天子　春思
見他，問咱，怎忘了當初話？東風殘夢小窗紗，月冷秋千架。自抱琵琶，燈前彈罷，春深不到家。五花，駿馬，何處垂楊下？
【中吕】紅綉鞋　春日湖上
緑樹當門酒肆，紅妝映水鬟兒。眼底殷勤座間詩。塵埃三五字，楊柳萬千絲，記年時曾到此。
【雙調】慶東原　次馬致遠先輩韻
詩情放，劍氣豪，英雄不把窮通較。江中斬蛟，雲間射雕，席上揮毫。他得志笑閒人，他失脚閒人笑。
山容瘦，木葉凋，對西窗盡是詩料。蒼煙樹杪，殘雪柳條，紅日花梢。他得志笑閒人，他失脚閒人笑。
蒼頭哨，驄馬驕，放轡頭也只到長安道。説家門盡教，守虀鹽慢熬，請荆布休焦。他得志笑閒人，他失脚閒人笑。
【正宫】醉太平　懷古
翩翩野舟，泛泛沙鷗。登臨不盡古今愁，白雲去留。鳳凰臺上青山舊，秋千墻裏垂楊瘦。琵琶亭畔野花秋，長江自流。
【南吕】四塊玉　樂閒
遠是非，尋瀟灑，地暖江南燕宜家。人閒水北春無價，一品茶，五色瓜，四季花。
【雙調】賣花聲　懷古
美人自刎烏江岸，戰火曾燒赤壁山，將軍空老玉門關。傷心秦漢，生民涂炭，讀書人一聲長嘆！
【中吕】紅綉鞋　西湖雨
删抹了東坡詩句，糊涂了西子妝梳。山色空濛水模糊。行雲神女夢，潑墨范寬圖，掛黑龍天外雨。
【越調】天净沙　湖上送别
紅蕉隱隱窗紗，朱簾小小人家，緑柳匆匆去馬。斷橋西下，滿湖烟雨愁花。
【南吕】醉太平　感懷
人皆嫌命窘，誰不見錢親？水晶環入麵糊盆，才沾粘便滚。文章糊了盛錢囤，門庭改做迷魂陣。清廉貶入睡餛飩，胡蘆提倒穩。
【南吕】落梅風　春晚
東風景，西子湖，濕冥冥柳烟花霧。黄鶯亂啼胡蝶舞，幾秋千打將春去。
【雙調】折桂令　幽居
紅塵不到山家，贏得清閒，當了繁華。畫列青山，裀鋪細草，鼓奏鳴蛙。楊柳村中賣瓜，蒺藜沙上看花。生計無多，陶令琴書，杜曲桑麻。
【中吕】普天樂　道情
北邙煙，西州淚；先朝故家，破塚殘碑。樽前有限杯，門外無常鬼。未冷鴛幃合歡被，畫樓前玉碎花飛。悔之晚矣，蒲團紙帳，歸去來兮！
【越調】寨兒令
我志誠，你胡伶，一雙兒可人龐道撐。鬥草踏青，語燕啼鶯，引動俏魂靈。綉窗前殘酒爲盟，花陰下明月知情。寶香寒静悄悄，羅襪冷戰兢兢。曾，直等到二三更。
【中吕】朝天子　閨情
與誰，畫眉，猜破風流謎。銅駝巷裏玉驄嘶，夜半歸來醉。小意收拾，怪膽禁持，不識羞誰似你。自知，理虧，燈下和衣睡。
【正吕】醉太平　傷春
煙消寶鴨，字篆銀蝸。傷春心事付琵琶，誤平康過馬。玉容淚濕鴛鴦帕，紅絨香冷秋千架，金壺水换牡丹花，等他來看咱。
【南吕】金字經　青霞洞趙肅齋索賦
酒後詩情放，水邊歸路差。何處青霞仙子家？沙，翠苔横古槎。竹陰下，小魚争柳花。
【中吕】山坡羊　酒友
劉伶不戒，三閭休怪，沿村沽酒尋常債。看梅開，過橋來，青旗正在疏籬外。醉和古人安在哉？窄，不够篩。哎，我再買！
【南吕】一枝花　春愁
鶯穿殘楊柳枝，蟲蠹損薔薇刺。蝶搧乾芍藥粉，蜂蹙斷海棠絲。怕近花時，白日傷心事，清宵有夢思。間阻了洛浦神仙，没亂殺蘇州刺史。
【梁州第七】俏姻緣别來久矣，巧魂靈夢寢求之。一春多少傷心事，著情疼熱，痛口嗟咨。往來迢遞，終始參差。一簡書寫就了情詞，三般兒寄與嬌姿。麝臍薰五花瓣翠羽香鈿，猫眼嵌雙轉軸烏金戒指，獺髓調百和香紫蠟胭脂。念茲，在茲，愁和淚頻傳示。更囑咐兩三次，訴不盡心間無限思，倒羞了燕子鶯兒。
【尾聲】無心學寫鍾王字，遣興閒觀李杜詩。風月關情隨人志。酒不到半巵，飯不到半匙，瘦損了青春少年子。
王鼎
鼎字和卿，大都人。性善諧謔，滑稽佻達，與關漢卿同時，常譏謔關，關雖極意還答，終不能勝。一日王忽無疾而逝，而鼻垂涕尺餘，人皆駭嘆；關來弔唁，詢其由，或對曰：“此釋家所謂坐化也。”復問：“鼻懸何物？”或又對曰：“此玉筯也。”關云：“我道你不識，不是玉筯，是嗓！”咸發大噱。或戲關云：“你被王和卿輕侮半世，死後方才還得一籌。”關亦不與辯也。
【雙調】撥不斷　長毛小狗
醜如驢，小如猪，山海經檢遍了無尋處。遍體渾身都是毛，我道你有似個成精物：咬人的笤帚。
又　王大姐浴房内吃打
假胡伶，騁聰明，你本待洗腌臢到惹得不乾净。精尻上匀排七道青，扇圈大膏藥剛糊定。早難道外宣無病？
【越調】天净沙　詠秃
笠兒深掩過雙肩，頭巾牢抹到眉邊。款款的把笠檐兒試掀，連慌道一句，君子人不見頭面！
【越調】小桃紅　春寒
春風料峭透香閨，柳眼開還閉。南陌簑針不全翠。恨芳菲，上林花瘦鶯聲未。雲兜香冷，烏衣何處，寒勒海棠遲。
【中吕】喜春來　春思
柳梢淡淡鵝黄染，波面澄澄鴨緑添。及時膏雨細廉纖。門半掩，春睡殢人甜。
又　題情
情粘骨髓難揩洗，病在膏盲怎療治？相思何日會佳期？我共你，相見一般醫！
【仙吕】醉中天　詠大胡蝶
挣破莊周夢，兩翅駕東風。三百處名園一採一個空，難道風流種。諕殺尋芳的蜜蜂，輕輕的飛動，把賣花人搧過橋東！
【仙吕】一半兒　題情
鴉翎般水鬢似刀裁，小顆顆芙蓉花額兒窄。待不梳妝怕娘左猜。不免插金釵，一半兒鬅鬆一半兒歪。
將來書信手粘著，燈下姿姿觀覷了。兩三行字真帶草。提起來越心焦，一半兒撕撏一半兒燒。
别來寬褪縷金衣，粉悴煙憔減玉肌。淚點兒只除衫袖知。盼佳期，一半兒才乾一半兒濕。
【大石調】驀山溪　冬閨
冬天易晚，又早黄昏後。修竹小闌干，空倚遍寒生翠袖。蕭蕭寶馬，何處狂游？
【幺】人已静，夜將闌，不信今宵又。大扺爲人圖甚麽，彼各青春年幼。似恁的厮禁持，兀的不白了人頭！
【女冠子】過一宵，勝九秋。且將針綫，把一扇鞋兒綉。驀聽的馬嘶人語，甫能來到，却又早十分殢酒。
【好觀音】枉了教人深閨裏候，疏狂性奄然依舊。不成器喬公事做的泄漏，衣紐不曾扣。待伊酒醒明白究。
【雁過南樓煞】問着時只辦着擺手，駡着時悄不開口。放伊不過耳朵兒扭。你道不曾共外人歡偶。把你愛惜前程，遥指定梅梢月兒咒！
貫雲石
蔣一葵《堯山堂外紀》曰：“貫雲石，畏吾兒人，阿里海涯孫也。父名貫只哥，遂以貫爲氏。名小雲石海涯，自號酸齋。”
《太和正音譜》曰：“貫酸齋之詞如天馬脱羈。”
【中吕帶雙調】醉高歌帶過殿前歡
看别人鞍馬上胡顔，嘆自己如塵世污眼。英雄誰識男兒漢，豈肯向人行訴難。　　陽氣盛冰銷北岸，暮雲遮日落西山。四時天氣尚輪還。秦甘羅疾發禄，姜吕望晚登壇，遲和疾時運裏趲。
【中吕】紅綉鞋
東村醉西村依舊，今日醒來日扶頭。直吃得海枯石爛恁時休。將屠龍劍，釣鰲鈎，遇知音都去當酒。
挨着靠着雲窗同坐，偎着抱着月枕雙歌。聽着數着愁着怕着早四更過。四更過情未足，情未足夜如梭。天那，更閏一更兒妨甚麽！
【雙調】水仙子　田家
緑陰茅屋兩三間，院後溪流門外山，山桃野杏開無限。怕春光虚過眼，得浮生半日清閒。邀鄰翁爲伴，使家童過盞，直吃的老瓦盆乾。
【雙調】清江引　惜别
若還與他相見時，道個真傳示：不是不修書，不是無才思，繞清江買不得天樣紙！
【越調】憑闌人　題情
夢裏相逢情倍加，夢斷香閨怨恨多。夢他憔悴他，争如休夢他！
【雙調】清江引
狂風一春十占九，摇撼花枝瘦。沙摧杏臉愁，土蝕桃腮皺。闌珊了一株金綫柳。
薄情的風家十八姨，大逞狂心力。揪撏萬片紅，摔碎千條翠。斷送了好光陰都是你！
【南吕】一枝花　麗情
銀杏葉凋零鴨脚黄，玉樹花冷淡鷄冠紫；紅荳蔻啄殘鸚鵡粒，碧梧桐棲老鳳凰枝。對景嗟咨，楚江風霜翦鴛鴦翅，渭城柳煙籠翡翠絲。綴黄金菊露瀼瀼，碎緑錦荷花瑟瑟。
【梁州】嘆落落情懷不已，恨匆匆歲月何之。擁並也似一片閒愁，攛斷出傷心故事。往常時花箋寫恨，紅葉題詩，都做了風中飛絮，水上浮萍，痛煞煞玉連環掂的瑕疵，磣可可錦回文揉的參差。瘦廉纖對妝奩金粉慵施，愁荏苒綉房中拈針慵使，病懨懨漸錦筝搊雁柱慵支。念茲，對此，匆匆歲月三之二。恰初三，早初四。嚦嚦風前孤雁兒，感起我一弄嗟咨。
【黄鐘尾聲】雁兒！你寫西風曲似倉頡字，對南浦愁如宋玉詞。恰春歸，早秋至。多寒温，少傳示。惱人腸，聒人耳。碎人心，墮人志。雁兒！直被你攛掇出無限相思，偏怎生不寄俺有情分故人書半紙？
徐再思
《録鬼簿》曰：“再思字德可，嘉興人。好食甘飴，故號甜齋。有樂府行於世。其子善長，頗能繼其家聲。”
《太和正音譜》曰：“徐甜齋之詞如桂林秋月。”
【雙調】蟾宫曲　江淹寺
紫霜毫是是非非，萬古虚名，一夢初回。失又何愁，得之何喜，悶也何爲？落日外蕭山翠微，小橋邊古寺殘碑。文藻珠璣，醉墨淋漓，何似班超，投却毛錐！
又　春情
平生不會相思，才會相思，便害相思。身似浮雲，心如飛絮，氣若遊絲。空一縷餘香在此，盼千金遊子何之？證候來時，正是何時：燈半昏時，月半明時！
又　贈粉英
温柔鄉里娉婷，清比梅花，更有餘清。玉蕊含香，瓊蕤沁月，瑶萼裁冰。冠楊柳東風媚景，賦芙蓉夜月幽情。花下蘇卿，月下崔鶯。世上飛瓊，天上雙成。
【雙調】壽陽曲　春情
心疼事，腸斷詞，背秋千淚痕紅漬。剔春纖碎挼花瓣兒，就窗紗砌成愁字。
昨宵是，你自説，許著咱這般時節。到西厢等的人静也，又不成再推明夜？
【雙調】水仙子　夜雨
一聲梧葉一聲秋，一點芭蕉一點愁，三更歸夢三更後。落燈花棋未收，嘆新豐孤館人留。枕上十年事，江南二老憂，都到心頭。
又　春情
九分恩愛九分憂，兩處相思兩處愁，十年迤逗十年受。幾遍成幾遍休，半點事半點慚羞。三秋恨三秋感舊，三春怨三春病酒，一世害一世風流。
【雙調】清江引
相思有如少債的，每日相催逼。常挑着一擔愁，準不了三分利；這本錢見他時才算得！
【雙調】憑闌人　江行
鷗鷺江皋千萬灣，鷄犬人家三四間。逆流灘上灘，亂雲山外山。
【中吕】陽春曲（即喜春來）　贈海棠
玉環夢斷風流事，銀燭歌成富貴詞。東風一樹玉胭脂。雙燕子，曾見正開時。
【商調】梧葉兒　春思
芳草思南浦，行雲夢楚陽，流水恨瀟湘。花底春鶯燕，釵頭金鳳凰，被面綉鴛鴦。是幾等兒眠思夢想？
鴉鬢春雲亸，象梳秋月欹，鸞鏡曉妝遲。香漬青螺黛，盒開紅水犀，釵點紫玻璃。只等待風流畫眉！
劉時中
時中號逋齋，南昌人。
【雙調】折桂令　疏齋同賦木犀
似娟娟日暮娥皇，翠袖天寒，静倚修篁。悵望夫君，低徊掩抑，淡盡啼妝。貼體衫兒淡黄，掩胸訶子金裝。高潔幽芳，一片秋光，滿地清香。
【中吕】朝天子
癭瓢，帶糟，將甕裏浮蛆舀。氤氲雙頰絳雲潮，春色添多少。稚子牽衣，山妻迎笑，急投床脚健倒。醉了，睡好，醉鄉廣大人間小！
【中吕】山坡羊　與邸明谷孤山游飲
詩狂悲壯，杯深豪放，恍然醉眼千峰上。意悠揚，氣軒昂，天風鶴背三千丈。浮生大都空自忙。功，也是謊；名，也是謊。
又　燕城述懷
雲山有意，軒裳無計，被西風吹斷功名淚。去來兮，便休提，青山盡解招人醉。得失到頭皆物理。得，他命裏；失，咱命裏。
【正宫】端正好　上高監司
衆生靈，遭磨障，正值著時歲饑荒。謝恩光拯濟皆無恙，編做本詞兒唱。
【滚綉毬】去年時正插秧，天反常。那裏取及時雨降，旱魃生四野炎傷。穀不登，麥不長，因此萬民失望，一日日物價高漲。十分料鈔加三倒，一斗粗糧折四量。煞是淒涼。
【倘秀才】殷實户欺心不良，停塌户瞞天不當。吞象心腸歹伎倆。穀中添粃屑，米内插粗糠，怎指望他兒孫久長！
【滚綉毬】甑生塵老弱飢，米如珠少壯慌。有金銀那裏每典當，盡枵腹高卧斜陽。剥榆樹餐，挑野菜嘗，吃黄不老勝如熊掌，蕨根粉以代糇糧。鵝腸苦菜連根煮，荻筍蘆蒿帶葉，只留下杞柳株樟。
【倘秀才】或是捶麻柘稠調豆漿，或是煮麥麩稀和細糖。他每早合掌擎拳謝上蒼。一個個黄如羥羝，一個個瘦似豺狼，填街卧巷。
【滚綉毬】偷宰了些闊角牛，盜斫了些大葉桑。遭時疫無棺活葬，賤賣了些家業田莊。嫡親兒共女，等閒參與商。痛分離是何情況，乳哺兒没人要撇入長江。那裏取厨中剩飯杯中酒，看了些河裏孩兒岸上娘，不由我不哽咽悲傷。
【倘秀才】私牙子船灣外港，打過河中宵月朗。只發迹了些無徒米麩行。牙錢加倍解，賣麵處昏鈔兩般裝，昏鈔早先除了四兩。
【滚綉毬】江鄉前有義倉，積年係税務掌，借貸數補搭得十分停當，都侵用過官府行倉。那日勸糶到江鄉，按户口給月糧。富户都用錢買放，無實惠盡是虚樁。充飢畫餅誠堪笑，印信憑由却是謊，快活了些社長知房。
【伴讀書】磨滅盡諸豪壯，斷送了些閒浮浪。抱子携男扶笻杖，尪羸傴僂如蝦樣。一絲遊氣沿途創，擱淚汪汪。
【貨郎兒】見餓莩成行街上，乞匄攔門鬥搶。便財主每也懷金鵠立待其亡。感謝這監司主張，似汲黯開倉。披星戴月熱中腸，濟與糶親臨發放。見孤孀疾病無皈向，差醫煮粥分厢巷。更把贜輸錢分例米多般兒區處的最優良。衆飢民共仰，似枯木逢春，萌芽再長。
【叨叨令】有錢的販米穀置田莊添生放，無錢的少過活分骨肉無承望。有錢的納寵妾買人口偏興旺，無錢的受飢餒填溝壑遭災障。小民好苦也麽哥！小民好苦也麽哥！便秋收鬻妻賣子家私喪。
【三煞】這相公愛民憂國無偏黨，發政施仁有激昂。恤老憐貧，視民如子，起死回生，扶弱摧强。萬萬人感恩知德，刻骨銘心，恨不得展革垂繮。覆盆之下，同受太陽光。
【二煞】天生社稷真卿相，才稱朝廷作棟梁。這相公主見宏深，秉心仁恕，治政公平，蒞事慈祥。可與蕭曹比並，伊傅齊肩，周召班行。紫泥宣詔，花襯馬蹄忙。
【一煞】願得早居玉筍朝班上，佇看金甌姓字香。入闕朝京，攀龍附鳳，和鼎調羹，論道興邦。受用取貂蟬濟楚，衮綉峥嶸，珂珮丁噹。普天下萬民樂業，都知是前任綉衣郎。
【尾聲】相門出相前人奬，官上加官後代昌。活彼生靈恩不忘，粒我烝民德怎償。父老兒童細較量，樵叟漁夫曹論講。共説東湖柳岸旁，那裏清幽更舒暢。靠着雲卿蘇圃場，與徐孺子流芳挹清況。蓋一座祠堂人供養，立一統碑碣字數行。將德政因由都載上，使萬萬代官民見時節想。
楊果
字正卿，號西庵，蒲陰人。官參政。《元史》有傳。
《太和正音譜》曰：“楊西庵之詞如花柳芳妍。”
【越調】小桃紅
碧湖湖上柳陰陰，人影澄波浸。常記年時對花飲。到如今，西風吹斷回文錦。羡他一對，鴛鴦飛去，殘夢蓼花深。
芡花菱葉滿秋塘，水調誰家唱。簾卷南樓日初上。採秋香，畫船隱去無風浪。爲郎偏愛，蓮花顔色，留作鏡中妝。
錦城何處是西湖，楊柳樓前路。一曲蓮歌碧雲暮。可憐渠，畫船不載離愁去。幾番曾過，鴛鴦汀下，笑煞月兒孤。
採蓮湖上採蓮嬌，新月淩波小。記得相逢對花酌。那妖嬈，殢人一笑千金少。羞花閉月，沉魚落雁，不恁也魂銷！
【仙吕】賞花時
秋水粼粼古岸蒼，蕭索疏籬偎短岡。山色日微茫。黄花嫩也，妝點馬蹄香。
【勝葫蘆】見一簇人家入屏障，竹籬折補苔墻，破設設柴門上張着破網。幾間茅屋，一竿風旆，摇曳掛長江。
【賺尾】晚風林，蕭蕭響，一弄兒淒涼旅況。見壁指一似桑榆侵着道旁，草橋崩柱摧梁。唱道向紅蓼灘頭，見個黑足吕的漁翁鬢似霜。靠着那駝腰拗樁，癭累垂脖項，一鈎香餌釣斜陽。
又
卧枕着床染病疾，夢斷魂勞，怕飲食。不索請名醫。沉吟了半日，這證候兒敢蹺蹊？
【幺】滲的寒來恰驚起，忽的渾身如火氣，逼厭的皺了雙眉。豁的一會家精細，烘的半晌又昏迷。
【賺尾】減精神，添憔悴，把我這瘦損龐兒整理。對着那鏡兒裏容顔不認得，呆答孩轉轉猜疑。瘦腰圍寬盡羅衣，一日有兩三次頻將帶繢兒移。覷了這淹煎病體，比東陽無異，不似俺害相思出落與外人知。
【仙吕】翠裙腰
鶯穿細柳翻金翅，遷上最高枝。海棠零亂飄階址，墮胭脂。共誰同唱送春詞？
【金盞兒】減容姿，瘦腰肢，綉床塵滿慵針指。眉懶畫，粉羞施，憔悴死。無盡閒愁將甚比，恰如梅子雨絲絲。
【緑窗愁】有客持書至，還喜却嗟咨。未數歸期約幾時，先拆破鴛鴦字。原來只是賣弄他風流浪子，夸翰墨顯文詞，枉用了身心空費了紙！
【賺尾】總虚脾，無實事，喬問候的言辭怎使。復别了花箋重作念，偏自家少負你相思。唱道再展放重讀，讀罷也無言暗切齒。沉吟了數次，駡你個負心賊堪恨，把一封寄來書都扯做紙條兒。
盧摯
字處道，號疏齋，涿郡人。
貫雲石《陽春白雪序》曰：“近代疏齋媚嫵，如仙女尋春，自然笑傲。”
【雙調】蟾宫曲
碧波中范蠡乘舟，殢酒簪花，樂以忘憂。盪蕩悠悠，點點秋江，白鷺沙鷗。急棹不過黄蘆岸白蘋渡口，且灣在緑楊堤紅蓼灘頭。醉時方休，醒時扶頭。傲煞人間，伯子公侯。
想人生七十猶稀，百歲光陰，先過了三十。七十年間，十歲頑童，十載尪羸。五十歲除分晝黑，剛分得一半兒白日。風雨相隨，兔走烏飛。仔細沉吟，都不如快活了便宜。
沙三伴哥來嗏，兩腿青泥，只爲撈蝦。太公莊上，楊柳陰中，磕破西瓜。小二哥昔涎剌塔，碌軸上渰着個琵琶。看蕎麥開花，緑荳生芽。無是無非，快活煞莊家！
【雙調】壽陽曲　别珠簾秀
才歡悦，早間别，痛煞煞好難割舍。畫船兒載將春去也，空留下半江明月。
【雙調】沉醉東風
拂塵土麻縧布袍，助江山酒聖詩豪。乾坤水上萍，日月籠中鳥，嘆浮生幾回年少。破屋春深雪未消，白髮催人易老。
南柯夢清香畫戟，北邙山壞塚殘碑。風雲變古今，日月搬興廢，爲功名枉争閒氣。相位顯官高待則甚底，也不入麒麟畫裏！
雨過分畦種瓜，旱時引水澆麻。共幾個田舍翁，説幾句莊家話，瓦盆邊濁酒生涯。醉里乾坤大，任他高柳清風睡煞。
恰離了緑水青山那答，早來到竹籬茅舍人家。野花路畔開，村酒槽頭榨，直吃的欠欠答答。醉了山童不勸咱，白髮上黄花亂插。
白賁
號无咎。
【雙調】百字折桂令
弊裘塵土壓征鞍，鞭倦裊蘆花。弓劍蕭蕭，一逕入烟霞。動羈懷西風木葉，秋水蒹葭。千點萬點，老樹昏鴉。三行兩行，寫長空啞啞，雁落平沙。曲岸西邊，近水灣魚網綸竿釣槎。斷橋東壁，傍溪山竹籬茅舍人家。滿山滿谷，紅葉黄花。正是傷感淒涼時候，離人又在天涯。
【正宫】鸚鵡曲
儂家鸚鵡洲邊住，是個不識字漁父。浪花中一葉扁舟，睡煞江南烟雨。　　覺來時滿眼青山，抖擻緑簑歸去。算從前錯怨天公，甚也有安排我處？
馮子振
字海粟，攸州人。
貫雲石《陽春白雪序》曰：“馮海粟豪辣灝爛，不斷古今，心事天與，疏翁不可同舌共談。”
【正宫】鸚鵡曲　和白无咎韻
錢塘江上親曾住，司馬槱不是村父。縷金衣唱徹流年，幾陣紗窗梅雨。　　夢回時不見犀梳，燕子又銜春去。便人間月缺花殘，是小小香魂斷處。（錢塘初夏）
長繩難繫虚名住，傾濁酒好勸鄰父。草亭前矮樹當門，畫出輕煙疏雨。　　看燕南陌上紅塵，馬耳北風吹去。一年年月夜花朝，自占取溪山好處。（溪山好景）
嵯峨峰頂移家住，是個不唧樵父。爛柯時樹老無花，葉葉枝枝風雨。　　故人曾唤我歸來，却道不如休去。指門前萬疊雲山，是不費青蚨買處。（山亭逸興）
東家西舍隨緣住，是個忒老實愚父。賞花時暖薄寒輕，徹夜無風無雨。　　占長紅小白園亭，爛醉不教人去。笑長安利鎖名繮，定没個身心穩處。（愚翁放浪）
江湖難比山林住，種果父勝刺船父。看春花又看秋花，不管顛風狂雨。　　盡人間白浪滔天，我自醉歌眠去。到中流手脚忙時，則靠着柴扉深處。（感事）
【中吕】紅綉鞋　題小山蘇堤漁唱
東里先生酒興，南州高士文聲。玉龍嘶斷彩鸞鳴。水空秋月冷，山小暮天青，蘇公堤上景。
馬昂父
字九皋。
《太和正音譜》曰：“馬九皋之詞如松陰鳴鶴。”
【正宫】蟾宫曲　嘆世
鷄羊鵝鴨休争，偶爾相逢，堪炙堪烹。天地中間，生老病死，物理常情。有一日符到奉行，只圖個月朗風清。笑殺劉伶，荷鍤埋屍，猶未忘形。
人生爾爾堪憐，富貴何時，又待問舍求田。想昨日秦宫，今朝漢闕，呀，可早晉地唐天。能幾許長安少年，急回頭兩鬢皤然。謾説求仙，百計千方，都不似尊前。
又雪
天仙碎翦瓊瑶，點點楊花，片片鵝毛。這其間訪戴空回，尋梅懶去，獨酌無聊。一個飲羊羔紅壚畫閣，一個凍騎驢野店溪橋。你試評跋，那個清高，那個粗豪？
【雙調】慶東原　自笑
邵圃無荒地，嚴陵有順流。向終南捷徑争馳驟。老來自羞，學人種柳，笑殺沙鷗。從此便休官，已落淵明後。
【雙調】殿前歡　醉歸
醉歸來，入門下馬笑盈腮。笙歌接至朱簾外，夜宴重開。十年前一秀才，黄虀菜，打熬做文章伯。江湖氣概，風月情懷。
【中吕】陽春曲
坐聽西掖鐘初動，睡起東窗日影紅。山林朝市兩無窮。一夢中，尊有酒且從容。
耐驚耐怕黄虀甕，長滿長乾老酒盆。一貧盡可張吾軍。休忘本，尊有酒且論文。
胸中太華身難撼，舌底狂瀾口且緘。看渠暮四與朝三。呆大膽，尊有酒且醺酣。
周郎赤壁鏖兵後，蘇子扁舟載月秋。千年慷慨一時酬。今在否？尊有酒且綢繆。
芸窗月影吟情蕩，紙帳梅花醉夢香。覺來身世兩相忘。休妄想，尊有酒且疏狂。
歲雲暮矣雖無補，時復中之盡有餘。老來吾亦愛吾廬。清債苦，尊有酒且消除。
【中吕】山坡羊　西湖雜詠
山光如澱，湖光如練，一步一個生綃面。叩逋仙，訪坡仙，揀西湖好處都游遍。管甚月明歸路遠。船，休放轉；杯，休放淺。
晴雲輕漾，薰風無浪，開尊避暑争相向。映湖光，逞新妝，笙歌鼎沸南湖蕩。今夜且休回畫舫。風，滿座涼；蓮，入夢香。
疏林紅葉，芙蓉將謝，天然妝點秋屏列。斷霞遮，夕陽斜，山腰閃出閒亭榭。分付畫船且慢者。歌，休唱徹；詩，乘興寫。
同雲叆叇，隨車縞帶，湖山化作瑶光界。且傳杯，莫驚猜，是西施傅粉呈新態。千載一時真快哉！梅，也綻開；鶴，也到來。
周文質
《録鬼簿》曰：“文質字仲彬，其先建德人，後居杭州，因而家焉。體貌清癯，學問該博，資性工巧，文筆新奇。家世儒業，俯就路吏。善丹青，能歌舞，明曲調，諧音律。性尚豪俠，好事敬客。余與之交二十年，未嘗跬步離也。元統二年六月……公已抱病……十一月五日，卒於正寢。”
《太和正音譜》曰：“周仲彬之詞如平原孤隼。”
【雙調】落梅風（即壽陽曲）
鸞凰配，鶯燕約，感蕭娘肯憐才貌。除琴劍又别無珍共寶，只一片至誠心要也不要？
【正宫】叨叨令　自嘆
築墻的曾入高宗夢，釣魚的也應飛熊夢。受貧的是個淒涼夢，做官的是個榮華夢。笑煞人也末哥！笑煞人也末哥！夢中又説人間夢。
又　悲秋
叮叮噹噹鐵馬兒乞留玎琅鬧，啾啾唧唧促織兒依柔依然叫，滴滴點點細雨兒淅零淅溜哨，瀟瀟灑灑梧葉兒失流疏刺落。睡不着也末哥！睡不着也末哥！孤孤另另單枕上迷颩模登靠。
【雙調】水仙子　紅指甲
柔荑春筍蘸丹砂，膩骨凝脂貼絳紗，多應泣血淹羅帕。灑事篔簹赪素甲，抹胭脂誤染冰楂。横象管跳紅玉，理筝絃點落花，輕掐碎殘霞。
【越調】寨兒令
彈玉指，覷腰肢，想前生欠他憔悴死。錦帳琴瑟，羅帕胭脂，只落得害相思。曾約在桃李開時，到今日楊柳垂絲。假題情絶句詩，虚寫恨斷腸詞。嗤，都扯做紙條兒。
【越調】鬥鵪鶉　自悟
棄職張良，歸湖范蠡。拜納了紫綬金章，訪一道青山緑水。離了虎狼叢中，再不入麒麟畫裏。你看承的爵禄高，覷的你性命低；捨死忘生，争宣競勅。
【紫花兒】指不過重茵而卧，列鼎而食，那一個拂袖而歸。急流中勇退，見賢思齊。誰及，寧武子、左丘明、孔仲尼，這三人邦有道則仕。齊國中智殺孫龐，首陽山餓死夷齊。
【鬼三臺】恁那英雄輩，待争名利，爲功名將性命虧。笑豫讓、嘆鉏麑，待圖個甚底？論才能壓着晉李儀，論功勛勝似燕樂毅。才廣傷身，高官害己。
【聖藥王】我近七十，恰省的老而不死是爲賊。問甚麽鹿道做馬，鳳唤做鷄。葫蘆今後大家提，别辨是和非。
【調笑令】我每日，只吃的醉如泥，除睡人間總不知。戒之在鬥緣何意，是在與他争名奪利。問甚麽金銀垛到北斗齊，也難逃生死輪迴。
【聖藥王】一任兔走的疾、烏緊飛，相隨莫得却相違。酒滿斟，菊滿籬，只吃的席前花影坐間移。嘆白髮故人稀。
【尾】子房公會納歸山計，暢好是識進退歸湖范蠡。歸山去的伴着翠巍巍千丈嶺頭雲，歸湖去的趁著那緑湛湛長江萬頃水。
姚燧
號牧庵，洛陽人。官參政。《元史》有傳。
【越調】憑闌人　寄征衣
欲寄君衣君不還，不寄君衣君又寒。寄與不寄間，妾身千萬難！
【越調】憑闌人
博帶峨冠年少郎，高髻雲鬢窈窕娘。我文章你艷妝，你一斤咱十六兩。
馬上墻頭瞥見他，眼角眉尖他逗咱。論文章他愛咱，睹妖嬈咱愛他。
【中吕】醉高歌　感懷
榮枯枕上三更，傀儡場頭四並。人生幻化如泡影，那個臨危自省？
劉庭信
《堯山堂外紀》曰：“庭信乃南臺御史庭翰之族弟，俗呼黑劉五。”
《太和正音譜》曰：“劉庭信之詞如摩雲老鶻。”
【雙調】水仙子
秋風颯颯撼蒼梧，秋雨瀟瀟響翠竹，秋雲黯黯迷煙樹。三般兒一樣苦，苦的人魂魄全無。雲結就心間愁悶，雨少似眼中淚珠，風做了口内長吁。
蝦鬚簾控紫銅鈎，鳳髓茶閒碧玉甌，龍涎香冷泥金獸。繞雕闌倚畫樓，怕春歸緑慘紅愁。霧濛濛丁香枝上，雲淡淡桃花洞口，雨絲絲梅子墻頭。
【雙調】折桂令
想人生最苦離别。三個字細細分開，淒淒涼涼，無了無歇。别字兒半晌痴呆，離字兒一時折散，苦字兒兩下裏堆疊。他那裏鞍兒馬兒身子兒劣怯，我這裏眉兒眼兒臉腦兒乜斜。側着頭叫一聲行者，閣着淚説一句聽者。得官時先報期程，丢丢抹抹遠遠的迎接。
想人生最苦離别。唱到陽關，休唱三疊。急煎煎抹淚揉眵，意遲遲揉腮撧耳，呆答孩閉口藏舌。情兒分兒你心裏記者，病兒痛兒我身上添些。家兒活兒既是拋撇，書兒信兒是必休絶。花兒草兒打聽的風聲，車兒馬兒親自來也。
想人生最苦離别。雁杳魚沉，信斷音絶。嬌模樣甚實曾丢抹，好時光誰曾受用，窮家活逐日綳拽。才過了一百五日上墳的日月，早來到二十四夜祭竈的時節。篤篤寞寞終載巴結，孤孤另另徹夜咨嗟。歡歡喜喜盼的他回來，淒淒涼涼老了人也！
【雙調】雁兒落帶得勝令
一年老一年，一日没一日。一秋又一秋，一輩催一輩。　　一聚一别離，一喜一傷悲。一榻一身卧，一生一夢裏。尋一火相識，他一會咱一會。都一般相知，吹一會唱一會。
【正宫】醉太平　憶舊
泥金小簡，白玉連環。牽情惹恨兩三番，好光陰等閒。景闌珊綉簾風軟楊花散，淚闌干緑窗雨灑梨花綻。錦闌斑香閨春老杏花殘，耐薄情未還！
又　春雨
阻鶯儔燕侣，漬蝶翅蜂須。東風簾幕冷珍珠，寒生院宇。響琮琤滴碎瑶階玉，細溟濛潤透紗窗緑，濕模糊洗淡畫闌朱，這的是梨花暮雨。
姚守中
牧庵之侄，官平江路吏。
《太和正音譜》曰：“姚守中之詞如秋月揚輝。”
【中吕】粉蝶兒　代牛訴冤
性魯心愚，住煙村飽諳農務。醜則醜堪畫堪圖，杏花村，桃林野，春風幾度。疏林外紅日西晡，載吹笛牧童歸去。
【醉春風】緑野喜春耕，一犁江上雨。力田扶耙受驅馳，因爲主甘分受苦、苦。經了些横雨斜風，酷寒盛暑，暮煙曉霧。
【紅綉鞋】牧放在芳草岸白蘋古渡，嬉游於緑楊堤紅蓼平湖。畫工描我在遠山圖。助田單英勇陣，駕老子驀山車，古今人吟未足。
【石榴花】朝耕暮墾費工夫，辛苦爲誰乎？一朝染患倒在官衢。見一個宰輔，借問農夫，氣喘因何故，聽説罷感嘆長吁。那官人勸課還朝去，題着咱名字奏鸞輿。
【鬥鵪鶉】他道我爲國於民，受千辛萬苦。每日向堰口拖船，渡頭拽車，勇性天生膽氣粗，從來不怕虎。爲伍的是伴哥王留，受用的是村歌社鼓。
【上小樓】感謝中書部，符行移諸處。所在官司，禁治嚴明，遍下鄉都。里正行，社長行，叮嚀省諭：宰耕牛的捕獲申路。
【幺】食我者肌膚未肥，賣我者家私不富。若是老病殘疾，卒中身亡，不堪耕鋤。告本官，送本都，從公發付；閃得我醜屍骸不着墳墓。
【滿庭芳】銜冤負屈，春工辦足，却待閒居。圈門前見兩個人來覷，多應是將我窺圖。一個曾受戒南莊上的忻都，一個是累經斷北撘王屠。好交我心驚慮，若是將咱賣與，一命須臾！
【十二月】心中畏懼，意下躊躇。莫不待將我釁鐘，不忍其觳觫。那思想耕牛爲主，他則是嗜利而圖。
【堯民歌】被這厮添錢買我離桑樞，不睹是牽咱過前途。一聲頻嘆氣長吁，兩眼恓惶淚如珠。凶徒、凶徒，貪財性狠毒，綁我在將軍柱。
【耍孩兒】只見他手持刀器將咱覷，諕得我戰撲速魂歸地府。登時間滿地血模糊，碎分張骨肉皮膚。尖刀兒割下薄刀兒切，官秤稱來私秤估。應捕人在傍邊覷；張彈壓先擡了膊項，李弓兵强要了胸脯。
【五煞】却不道聞其聲不忍食其肉，剗地加料物寬鍋中爛煮。煮得美甘甘香噴噴軟如酥，把從前的主顧招呼。他則道三分爲本十分利，那裏問一失人身萬劫無。有一等貪餔啜的喬人物，就本店隨機兒索唤，買歸家取意兒庖厨。
【四煞】或是包饅頭待上賓，或是裹餛飩請伴侣，向磁罐中軟火兒葱椒熓。勝如黄犬能醫冷，賽過胡羊善補虚。添幾盞椒花露，你裝的肚皮飽旺，我的性命何辜！
【三煞】我本是時苗留下犢，田單用過牯。勤耕苦戰功無補，也比那展草垂繮義有餘。我是個直錢底物，有我時田園開闢，無我時倉廪空虚。
【二煞】泥牛能報春，石牛能致雨，耕牛運土遭誅戮。從今後草坡邊野鹿無朋友，麥壠上山羊失了伴侣。那的是我傷情處，再不見柳梢殘月，再不見古木昏烏。
【一煞】觔兒鋪了弓，皮兒鞔做鼓，骨頭兒賣與釵環鋪。黑角兒做就烏犀帶，花蹄兒開成玳瑁梳。無一件拋殘物，好材兒賣與了靴匠，碎皮兒回與田夫。
【尾】我元陽壽未終，死得真個屈苦。告你個閻羅王正直無私曲，訴不盡平生受過的苦！
趙善慶
字文寶，饒州樂平人。任陰陽學正。
《太和正音譜》曰：“趙文寶之詞如藍田美玉。”
【越調】寨兒令　早春游湖
景物新，艷晨昏，山氣張天成緑雲。畫舫紅裙，紫陌遊人，香軟馬蹄塵。棹漣漪水皺羅紋，破韶華桃露朱唇。湖風肥柳綫，堤雨厚莎茵。春，又早二三分。
【雙調】沉醉東風　秋日湘陰道中
山對面藍堆翠岫，草齊腰緑染沙洲。傲霜橘柚青，濯雨蒹葭秀，隔滄波隱隱江樓。點破瀟湘萬頃秋，是幾葉兒傳黄敗柳。
【雙調】折桂令　湖山堂
小窗開水月交光，詩酒罎臺，鶯燕排場。歌扇摇風，梨雲飄雪，粉黛生香。紅袖臺已更舊邦，白頭民猶説新堂。花妒幽芳，人换宫妝；惟有湖山，不管興亡！
【中吕】普天樂　江頭秋行
稻粱肥，蒹葭秀。黄添籬落，緑淡汀洲。木葉空，山容瘦，沙鳥翻風知潮候，望煙江萬頃沉秋。半竿落日，一聲過雁，幾處危樓。
【中吕】山坡羊　長安懷古
驪山横岫，渭水環秀，山河百二還如舊。狐兔悲，草木秋，秦宫隋苑徒遺臭。唐闕漢陵何處有？山，空自愁；河，空自流。
任昱
字則明，四明人。
【雙調】水仙子　幽居
小堂不閉野雲封，隔岸時聞澗水舂，比鄰分得山田種。宦情淡歸興濃，想從前錯怨天公。食禄黄虀甕，忘憂緑酒鐘，未必全窮。
【中吕】紅綉鞋　湖上
新亭館相迎相送，古雲山宜淡宜濃。畫船歸去有漁篷。隨人松嶺月，醒酒柳橋風，索詩紅袖擁。
又　春情
暗朱箔雨寒風峭，試羅衣玉減香銷。落花時節怨良宵。銀臺燈影淡，綉枕淚痕交，團圓春夢少。
又　重到吴門
槐市歌闌酒散，楓橋雨霽秋殘。舊題猶在畫樓間。泛湖賒看月，尋寺强登山，比陶朱心更懶。
芳草岸能言鴨睡，荻花洲供饌鱸肥。天平山翠近金杯。水多寒氣早，野闊暮空低，隔秋雲漁唱起。
【越調】小桃紅　指甲
桃腮輕托玉纖微，有恨彈珠淚。曾整金釵動春意。數歸期，等閒搯損闌干翠。拈花露濕，剖橙香膩，宜捧紫霞杯。
曹明善
《録鬼簿》曰：“明善，衢州路吏。甘於自適。今在都下。有樂府，華麗自然，不在小山之下。即賦《長門柳》二詞者。”
【雙調】沉醉東風
新分下庭前竹栽，旋篘得缸面茅柴。嬎蛋鷄，和根菜，小杯盤曾慣留客。活潑剌鮮魚米换來，只除了柴都不買。
茅舍寬如釣舟，老夫閒似沙鷗。江清白髮明，霜早黄花瘦，但開尊沉醉方休。江糯吹香滿穗秋，又打勾重陽釀酒。
楓林晚家家步錦，菊籬秋處處分金。羞將寶劍看，醉把瑶琴枕，没三杯著甚消沉。若論到機深禍亦深，却不是淵明好飲。
【雙調】慶東原　江頭即事
低茅舍，賣酒家。客來旋把朱簾掛。長天落霞，方池睡鴨，老樹昏鴉。幾句杜陵詩，一幅王維畫。
【雙調】清江引　詠柳
長門柳絲千萬結，風起花如雪。離别復離别，攀折更攀折。苦無多舊時枝葉也！
長門柳絲千萬縷，總是傷心樹。行人折嫩條，燕子銜輕絮。都不由鳳城春做主。
李致遠
未詳仕履。
《太和正音譜》曰：“李致遠之詞如玉匣昆吾。”
【越調】小桃紅　碧桃
穠華不喜污天真，玉瘦東風困。漢闕佳人足風韻。唾成痕，翠裙翦翦瓊肌嫩。高情厭春，玉容含恨，不賺武陵人。
【雙調】落梅風
斜陽外，春雨足。風吹皺一池寒玉。畫樓中有情人正苦，杜鵑聲莫啼歸去。
王曄
《録鬼簿》曰：“曄字日華，杭州人。體豐肥而善滑稽。能詞章樂府。臨風對月之際，所製工巧。有與朱士凱題《雙漸小卿問答》，人多稱賞。”
【雙調】慶東原
黄肇退狀
于飛燕，並蒂蓮，有心也待成姻眷。吃不過雙生强，當不過馮魁鬥諞，甘不過蘇氏胡搧。且交割麗春園，免打入卑田院。
【雙調】天香引
問蘇卿
俏排場慣見曾經，自古惺惺，愛惜惺惺。燕友鶯朋，花陰柳影，海誓山盟。那一個堅心志誠？那一個薄倖雜情？只問蘇卿：是愛馮魁？是愛雙生？
答
平生恨落風塵，虚度年華，減盡精神。月枕雲窗，錦衾綉縟，柳户花門。一個將百十引江茶問肯，一個將數十聯詩句求親。心事紛紜，待嫁了茶商，怕誤了詩人。
【雙調】鳳引雛（即殿前歡）
再問
小蘇卿，言詞道來不實誠。江茶詩句相兼併，那件著情？休胡蘆提二面應，相傒倖，端的接誰紅定？休教勘問，便索招承！
答
滿懷冤，被馮魁掩撲了麗春園。江茶萬引誰情願，聽妾明言。多情小解元，休埋怨，俺違不過親娘面。一時間不是，誤走上茶船。
【雙調】淩波仙
駁
明明的退佃麗春園，暗暗的開除了雙解元；磣可可説下神仙願，却原來都是諞，再誰聽甜句兒留連。同他行坐，和他過遣，怎做的誤走上茶船！
招
書生俊俏却無錢，茶客村虔倒有緣，孔方兄教得俺心窰變；胡蘆提過遣，如今是走上茶船。拜辭了呆黄肇，上覆那雙解元，休怪咱不赴臨川！
【雙調】天香引
問馮魁
馮魁嗏你自尋思，這樣嬌姿，効了琴瑟。不用紅娘，只留紅定，便繫紅絲。量你呵有甚風流浪子，怎消得多情俊俏猱兒。供吐實詞，説了緣由，辨個妍媸。
【雙調】淩波仙
答
黄金鑄就劈閒刀，茶引糊成剗怪鍬，廬山鳳髓三千號，陪酥油盡力攪，雙通叔你自才學。我揣與娘通行鈔，他掂了咱傳世寶，看誰能够鳳友鸞交！
【雙調】天香引
問雙漸
小蘇卿窰變了心腸，改抹了姻緣，倒换排場。强拆鴛鴦，輕分鶯燕，失配鸞凰。實丕丕兜籠了富商，虚飄飄蹬脱了才郎。你試思量，不害相思，也受淒涼。
【雙調】淩波仙
答
陽臺雲雨暫教晴，金斗風波且慢行；小蘇卿是接了馮魁定，俏書生便噤聲，没來由閒戰閒争。非干是咱薄倖，既然是他淺情，我着甚乾害心疼！
【雙調】天香引
問黄肇
麗春園黄肇姨夫，人道你聰明，我道你胡突。蘇氏掂，雙生搠渰，你剗地妝孤。怕不你身上知心可腹，争知他根前似水如魚。休强支吾，這樣恩情，便好開除。
【雙調】淩波仙
答
風流雙漸慣輪鍘，瀾浪蘇卿能跳塔。小機關背地裏商量下，把俺做皮燈籠看待咱。從來道水性難拿。從他訕過，由他演撒，終只是個路柳墻花。
【雙調】天香引
問蘇媽媽
蘇婆婆常只是熬煎，臨逼得孩兒，一謎地胡搧。使會虚脾，著些甜唾，引起頑涎。用力的從教氣喘，著昏的一任頭旋。只爲貪錢，將個嬋娟，賣上茶船。
【雙調】淩波仙
答
有錢的問甚紙糊鍬，没鈔由他古錠刀。是誰俊俏誰村拗，俺老人家不性索，馮員外將響鈔遞著。雙生咷休乾鬧，黄肇嗏且莫焦，價高的俺便成交。
議擬
雙生好去覓前程，黄肇休來戀寡情。馮魁統鏝剛婚聘，老虔婆指證的明，小蘇卿既已招承。風月所成文案，鶯花寨擬罪名，麗春園依例施行。
陳德和
履貫未詳。
【雙調】落梅風　浩然騎驢
窮東野，忒好奇，凍得來戰欽欽地。待吟詩滿前都是題，偏則麽灞橋驢背！
又　袁安高卧
身貧暴，志趣高，羡袁安那時清操。縱如今閉門僵睡著，道是盡教他忍甘傲。
又　游揚侍立
立來倦，睡未足，覷門前雪深迷路。師父覺來遲半步，忍不得也索回去。
又　泛剡王猷
乘雪夜，訪故人，剡溪冰短篷難進。凍歸來怕人胡議論，强支吾道興來還盡。
鍾嗣成
字繼先，號醜齋，汴梁人。累試不第。視從吏不屑爲。著《録鬼簿》，品評當代曲家。
《太和正音譜》曰：“鍾繼先之詞如騰空寶氣。”
【正宫】醉太平
俺是悲田院下司，俺是劉九兒宗枝。鄭元和俺當日拜爲師，傳留下蓮花落稿子。搠竹杖繞遍鶯花市，提灰筆寫就鴛鴦字，打爻槌唱會鷓鴣詞，窮不了俺風流敬思！
【雙調】清江引
采薇首陽空忍饑，枉了争閒氣。試問屈原醒，争似淵明醉。早尋個穩便處閒坐地。
到頭那知誰是誰，倏忽人間世。百年有限身，三寸元陽氣。早尋個穩便處閒坐地。
鳳凰燕雀一處飛，玉石俱同類。分甚高共低，辨甚真和僞。早尋個穩便處閒坐地。
道人淡然心似灰，酒色俱無意。絶交鸚鵡杯，退佃鴛鴦被。早尋個穩便處閒坐地。
古今盡成閒是非，翻覆興和廢。休夸韓信功，謾説陳平智。早尋個穩便處閒坐地。
利名假饒争到底，争得成何濟？誰爲刎頸交，那是安窠計？早尋個穩便處閒坐地。
又情
夜長怎生得睡著，萬感縈懷抱。伴人瘦影兒，惟有孤燈照。長吁氣一聲吹滅了。
昨先話兒説甚底，今日都翻悔。直恁鐵心腸，不管人憔悴。下場頭送了我都是你！
【雙調】沉醉東風
聽不厭鸞笙象板，看不足鳳髻蟬鬢。按不住刺史狂，學不得司空慣，常不教粉吝紅慳。若不把群花恣意看，飽不了平生餓眼。
【南吕】一枝花
生居天地間，禀受陰陽氣。既爲男子身，須入世俗機。所事堪宜，件件可咱家意。子爲評跋上惹是非。折莫煞舊友新知，才見了著人笑起。
【梁州】子爲外貌兒不中擡舉，因此内才兒不得便宜。半生未得文章力。空自胸藏錦綉，口唾珠璣。争奈灰容土貌，缺齒重頤。更兼著細眼單眉，人中短髭鬢稀稀。那裏取陳平般冠玉精神，何晏般風流面皮，那裏取潘安般俊俏容儀。自知，就裏，清晨倦把青鸞對。恨殺爺娘不争氣。有一日黄榜招收醜陋的，準擬奪魁。
【隔尾】有時節軟烏紗抓劄起鑽天髻，乾皂靴出落著簌地衣。向晚乘閒後門立。猛可地笑起，似一個甚的，恰便似現世鍾馗諕不殺鬼。
【牧羊關】冠不正相知罪，貌不揚怨恨誰？那裏也尊瞻視貌重招威。枕上尋思，心頭怒起。空長三十歲，暗想九千回。恰便似木上節難鎊鑤，胎中疾没藥醫。
【賀新郎】世間能走的不能飛。饒你千件千宜，百伶百俐。閒中解盡其中意，暗地裏自恁解釋，倦閒遊出塞臨池。臨池魚恐墜，出塞雁驚飛，入園林俗鳥應迴避。生前難入畫，死後不留題。
【隔尾】寫神的要得丹青意，子怕你巧筆難傳造化機。不打草兩般兒可同類？法刀鞘依着格式，妝鬼的添上嘴鼻，眼巧何須樣子比！
【哭皇天】饒你有拿霧藝衝天計，誅龍局段打鳳機。近來論世態，世態有高低，有錢的高貴，無錢的低微。那裏問風流子弟，折末顔如灌口、貌賽神仙、洞賓出世、宋玉重生，設答了鏝的，夢撒了寮丁，他采你也不見得。枉自論黄數黑，談説是非。
【烏夜啼】一個斬蛟龍秀士爲高第，昇堂室今古誰及。一個射金錢武士爲夫婿，韜略無敵，武藝深知。醜和好自有是和非，文和武便是傍州例。有鑒識，無嗔諱。自花白寸心不昧，若説謊上帝應知。
【收尾】常記得半窗夜雨燈初昧，一枕秋風夢未回。見一人、請相會，道咱家、必高貴，既通儒、又通吏，既通疏、又精細，一時間、失商議，既成形、悔不及，子交你、請俸給，子孫多、夫婦宜，貨財充、倉廪實，禄福增、壽算齊，我特來、告你知，暫相别、恕情罪。嘆息了幾聲，懊悔了一會。覺來時記得，記得他是誰，元來是不做美當年的捏胎鬼！
朱庭玉
《太和正音譜》曰：“朱庭玉之詞如百卉争芳。”
【雙調】行香子　别恨
煙草萋萋，霜葉飛飛，落閒階不管狼籍。雁兒才過，燕子先歸。盼佳音，無佳信，誤佳期。
【幺】簾幕空垂，院宇幽悽，步回廊自恨别離。鬅鬆鬢髮，瘦減腰圍。見人羞，驚人問，怕人知。
【喬木查】但憑高望遠，漫把闌干倚。不信功名猶未已。知他何處也，歌酒狂迷。
【天仙令】相思憶，長是淚沾衣。恨滿西風，情隨逝水。閒恨與閒情，何日終極？傷心眼前無限景，都撮上愁眉。
【離亭宴煞】櫓聲齊和歸帆急，漁歌漸遠鳴榔息。尖青寸碧，遥岑疊連天際。暮靄生，孤煙起，掩映殘霞落日。江上兩三家，山前六七里。
吕止庵
《太和正音譜》曰：“吕止庵之詞如晴霞結綺。”
【仙吕】醉扶歸
瘦後因他瘦，愁後爲他愁。早知伊家不應口，誰肯先成就。營勾了人也罷手，吃了我些酩子裏駡低低兒咒。
頻去教人講，不去自家忙。若得相思海上方，不到得害這些閒魔障。你笑我眠思夢想，只不輪到你頭直上。
有意同成就，無意大家休。幾度相思幾度愁，風月虚遥授。你若肯時肯，不肯時罷手，休把人空拖逗。
【越調】天净沙　爲董針姑作
夜深時獨綉羅鞋，不言語倒在人懷。做意兒將人不睬。甚娘作怪，綉針兒簽着敲才。
海棠輕染胭脂，緑楊亂撒青絲。對對鶯兒燕子。傷心獨自，綉針兒停待多時。
蒲察善長
履貫未詳。
【雙調】新水令
聽樓頭畫鼓打三更，綉幃中枕餘衾剩。明朗朗窗前月，昏慘慘榻前燈。我這裏獨倚定幃屏，檐間鐵好難聽。
【駐馬聽】聒煞我也當當丁丁，恰便似再出世陳摶睡不成。度一宵如同百歲，挨一朝勝似三春。金爐香燼酒初醒，孤眠那怕心腸硬。閒愁可慣經，惟有相思最是難熬的證！
【喬牌兒】一回家睡不着獨自個寢，非干是咱薄倖。没來由簪折瓶沉井，將鴛鴦兩下裏分。
【雁兒落】常想花前携手行，月下肩相並；羅衾翻浪紅，玉腕相交定。
【得勝令】捨不得翠彎眉黛遠山青，紅馥馥桃臉嵌朱唇；細裊裊楊柳腰肢瘦，齊臻臻青絲髻綰雲。天生下精神，更那堪十指纖纖嫩。描不就丹青，比觀音少個净瓶。
【川撥棹】不由我淚盈盈，聽長空孤雁聲。雁兒你與我暫住雲程，聽我叮嚀：自别多情，我其實挨不過衾寒枕冷，相思病積漸成。
【七弟兄】雁兒你却是怎生？暫停，聽我訴離情。一封書與你牢拴定；快疾忙飛過蓼花汀，那人家近水長門静。
【梅花酒】雁兒呀呀的叫幾聲，驚起那人聽。題着咱名姓，他自出來相迎。從别後不見影，閃得人亡了魂靈。羅幃中愁怎禁，只爲他掛心情，朝忘餐淚如傾，曲慵唱酒慵斟。
【收江南】雁兒可憐見今宵獨自個冷清清，你與我疾回疾轉莫留停。山遥水遠煞勞神。雁兒天道兒未明，且休要等閒尋伴宿沙汀。
【尾】你是必休辭雲淡風力緊，我這裏憑誰醫治相思病！傳示我可意情人，休辜負海誓山盟。唱道性命也似看承，心脾般欽敬。準辦你鵬程，我這裏獨守銀釭慢慢的等。
吴仁卿
《録鬼簿》曰：“字弘道，號克齋先生，歷仕府判致仕。”
《太和正音譜》曰：“吴仁卿之詞如山間明月。”
【南吕】金字經
太平誰能見，萬村桑柘煙。便是風調雨順年。田，緑雲無盡邊。窮知縣，日高猶自眠。
這家村醪盡，那家醅甕開。賣了肩頭一擔柴；咍，酒錢懷内揣。胡蘆在，大家提去來。
夢中邯鄲道，又來走這遭。須不是山人索價高。嘲，虚名何處逃。誰驚覺，曉霜侵鬢毛。
今人不飲酒，古人安在哉！有酒無花眼倦開。鼓吹臺，玉人扶下階。妨何礙，青春不再來。
海棠秋千架，洛陽官宦家。燕子堂深竹映紗。嗏，路人休問他。夕陽下，故宫驚落花。
【雙調】撥不斷
泛浮槎，寄生涯，長江萬里秋風駕。稚子和煙煮嫩茶，老妻帶月包新鲊。醉時閒話。
吴西逸
《太和正音譜》曰：“吴西逸之詞如空谷流泉。”
【雙調】折桂令　山間書事
繫門前柳影蘭舟，煙滿吟簑，風漾閒鈎。石上雲生，山間樹老，橋外霞收。玩青史低頭袖手，問紅塵緘口回頭。醉月悠悠，漱石休休。水可陶情，花可融愁。
鄧玉賓
《録鬼簿》曰：“鄧玉賓官同知。”
《太和正音譜》曰：“鄧玉賓之詞如幽谷芳蘭。”
【正宫】叨叨令　道情
一個空皮囊包裹着千重氣，一個乾骷髏頂戴着十分罪。爲兒女使盡些拖刀計，爲家私費盡些擔山力。您省的也麽哥！您省的也麽哥！這一個長生道理何人會？
周德清
字挺齋，高安人。
《太和正音譜》曰：“周德清之詞如玉笛横秋。”
【正宫】塞鴻秋　潯陽即景
長江萬里白如練，淮山數點青如澱。江帆幾片疾如箭，山泉千尺飛如電。晚雲都變露，新月初學扇。塞鴻一字來如綫。
【雙調】折桂令　别友
唾珠璣點破湖光，千變雲霞，一字文章。吴楚東南，江山雄壯，詩酒清狂。正鷄黍樽前月朗，又鱸蓴江上風涼。記取他鄉，落日觀山，夜雨連床。
【中吕】陽春曲　秋思
千山落葉巖巖瘦，百結柔腸寸寸愁。有人獨倚晚妝樓。樓外柳，眉葉不禁秋。
又　贈歌者韓壽香
素梅又見樽前唱，紅葉何時水上忙。姓名端的不尋常。韓壽香，一字暗包藏。
【中吕】紅綉鞋
雪意商量酒價，風光投奔詩家。準備騎驢探梅花。幾聲沙嘴雁，數點樹頭鴉，説江山憔悴煞。
【中吕】朝天子　書所見
鬢鴉，臉霞，屈殺將陪嫁。規模全是大人家，不在紅娘下。笑眼偷瞧，文談回話，真如解語花。若咱，得他，倒了蒲萄架。
張養浩
字希孟，號雲莊，濟南人。官至陝西行臺中丞。謚文忠。《元史》有傳。
《太和正音譜》曰：“張雲莊之詞如玉樹臨風。”
【雙調】慶東原
鶴立花邊玉，鶯鳴樹杪絃，喜沙鷗也解相留戀。一個沖開錦川，一個啼殘翠煙，一個飛上青天。詩句欲成時，滿地雲撩亂。
【雙調】雁兒落帶過得勝令　退隱
雲來山更佳，雲去山如畫。山因雲晦明，雲共山高下。　　倚杖立雲沙，回首見山家。野鹿眠山草，山猿戲野花。雲霞，我愛山無價。看時行踏，雲山也愛咱。
【中吕】紅綉鞋
正膠漆當思勇退，到參商才説歸期。只恐范蠡張良笑人痴。着胸登要路，睁着眼履危機，直到其間誰救你！
【中吕】山坡羊　北邙山懷古
悲風成陣，荒煙埋恨，碑銘殘缺應難認。知他是漢朝君，晉朝臣，把風雲慶會消磨盡。都做北邙山下塵。便是君，也唤不應；便是臣，也唤不應！
又　潼關
峰巒如聚，波濤如怒，山河表裏潼關路。望西都，意踟蹰，傷心秦漢經行處。宫闕萬間都做了土。興，百姓苦；亡，百姓苦！
睢景臣
《録鬼簿》曰：“景臣，後字景賢。大德七年，公自維揚來杭州，余與之識。自幼讀書，以水沃面，雙眸紅赤，不能遠視。心性聰明，酷嗜音律。維揚諸公，俱作《高祖還鄉》套數，惟公《哨遍》，製作新奇，（諸公）皆出其下。又有《南吕一枝花》題情云：‘人間燕子樓，被冷鴛鴦錦。酒空鸚鵡盞，釵折鳳凰金。’亦爲工巧，人所不及也。”
《太和正音譜》曰：“睢景臣之詞如鳳管秋聲。”
【般涉調】哨遍　高祖還鄉
社長排門告示，但有的差使無推故。這差使不尋俗。一壁厢納草除根，一邊又要差夫，索應付。又言是車駕，都説是鑾輿，今日還鄉故。王鄉老執定瓦臺盤，趙忙郎抱着酒胡蘆。新刷來的頭巾，恰糨來的綢衫，暢好是裝么大户。
【耍孩兒】瞎王留引定火喬男女，胡踢蹬吹笛擂鼓。見一颩人馬到莊門，匹頭裏幾面旗舒。一面旗白胡闌套住個迎霜兔，一面旗紅曲連打着個畢月烏，一面旗鷄學舞，一面旗狗生雙翅，一面旗蛇纏葫蘆。
【五煞】紅漆了叉，銀錚了斧，甜瓜苦瓜黄金鍍。明晃晃馬鎗尖上挑，白雪雪鵝毛扇上鋪。這幾個喬人物，拿着些不曾見的器仗，穿着些大作怪衣服。
【四煞】轅條上都是馬，套頂上不見驢。黄羅傘柄天生曲。車前八個天曹判，車後若干遞送夫。更幾個多嬌女，一般穿着，一樣妝梳。
【三煞】那大漢下的車，衆人施禮數。那大漢覷得人如無物。衆鄉老展脚舒腰拜，那大漢那身着手扶。猛可裏擡頭覷，覷多時認得，險氣破我胸脯。
【二煞】你身須姓劉，你妻須姓吕。把你兩家兒根脚從頭數。你本身做亭長耽幾盞酒，你丈人教村學讀幾卷書。曾在俺莊東住，也曾與我餵牛切草，拽埧扶鋤。
【一煞】春採了桑，冬借了俺粟，零支了米麥無重數。换田契强秤了麻三秤，還酒債偷量了豆幾斛。有甚胡突處，明標着册曆，見放着文書。
【尾】少我的錢差發内旋撥還，欠我的粟税糧中私準除。只道劉三誰肯把你揪捽住，白甚麽改了姓更了名唤做漢高祖！
查德卿
未詳仕履。
《中原音韻》曰：“陳克明所作俊詞也。”
《太平樂府》題查德卿。淡齋元人，當可信。
【黄鐘】一半兒　擬美人八詠
梨花雲繞錦香亭，蝴蝶春融軟玉屏。花外鳥啼三四聲。夢初驚，一半兒昏迷一半兒醒。（春夢）
瑣窗人静日初曛，寶鼎香消火尚温。斜倚綉床深閉門。眼昏昏，一半兒微開一半兒盹。（春困）
自將楊柳品題人，笑拈花枝比較春，輸與海棠三四分。再偷匀，一半兒胭脂一半兒粉。（春妝）
厭聽野鵲語雕檐，怕見楊花撲綉簾。拈起綉針還倒拈。兩眉尖，一半兒微舒一半兒斂。（春愁）
海棠紅暈潤初妍，楊柳纖腰舞自偏。笑倚玉奴嬌欲眠。粉郎前，一半兒支吾一半兒軟。（春醉）
緑窗時有唾茸粘，銀甲頻將彩綫撏。綉到鳳凰心自嫌。按春纖，一半兒端相一半兒掩。（春綉）
柳綿撲檻晚風輕，花影横窗淡月明。翠被麝蘭薰夢醒。最關情，一半兒温温一半兒冷。（春夜）
自調花露染霜毫，一種春心無處托。欲寫寫殘三四遭。絮叨叨，一半兒連真一半兒草。（春情）
【仙吕】寄生草　感嘆
姜太公賤賣了磻溪岸，韓元帥命博得拜將壇。羡傅説守定巖前版，嘆寧戚吃了桑間飯，勸豫讓吐出喉中炭。如今淩煙閣一層一個鬼門關，長安道一步一個連雲棧！
錢霖
字子雲，松江人。棄俗爲黄冠，更名抱素，號素庵。
《輟耕録》曰：“某人以善經紀，積貲至巨萬計，而既鄙且嗇，不欲書其姓名。其尊行錢素庵抱素者，逸士也，多游名公卿間，善詩曲，有集行於世。某嘗以富貴驕之，故作今樂府一闋譏警焉。”
【般涉調】哨遍
試把賢愚窮究，看錢奴自古呼銅臭。徇己苦貪求，待不教泉貨周流。忍包羞，油鐺插手，血海舒拳，肯落他人後？曉夜尋思機彀，緣情鈎距，巧取旁搜。蠅頭場上苦驅馳，馬足塵中厮追逐。積攢下無厭就。捨死忘生，出乖弄醜。
【耍孩兒】安貧知足神明佑，好聚斂多招悔尤。王戎遺下舊牙籌，夜連明計算無休。不思日月搬烏兔，只與兒孫作馬牛。添消瘦，不調裀鼎，恣逞戈矛。
【十煞】漸消磨雙臉春，已凋颼兩鬢秋，終朝不樂眉長皺。恨不得櫃頭錢五分息招人借，架上祀一週年不放贖。狠毒性如狼狗，把平人骨肉，做自己膏油。
【九煞】有心待拜五侯，教人唤甚半州，忍飢寒攢得家私厚。待壘做錢山兒倩軍士喝號提鈴守，怕化做錢龍兒請法官行罡布氣留。半炊兒八遍把牙關叩，只願得無支有管，少出多收。
【八煞】虧心事盡意爲，不義財盡力掊，那裏問親弟兄親姊妹親姑舅！只待要春風金谷驕王愷，一任教夜雨新豐困馬周。無親舊，只知敬明眸皓齒，不想共肥馬輕裘。
【七煞】資生利轉多，貪婪意不休，爲錙銖捨命尋争鬥。田連阡陌心猶窄，架插詩書眼不瞅。也學採東籬菊，子是個裝呵元亮，豹子浮丘！
【六煞】恨不得揚子江變做酒，棗穰金積到斗。爲幾文贉背錢受了些旁人咒。一斗粟與親眷分了顔面，二斤麻把相知結下寇讎。真紕繆，一味的驕而且吝，甚的是樂以忘憂？
【五煞】這財曾燃了董卓臍，曾梟了元載頭。聚而不散遭殃咎。怕不是堆金積玉連城富，眨眼早野草閒花滿地愁。乾生受，生財有道，受用無由。
【四煞】有一日大小運並在命宫，死囚限纏在卯酉。甚的散得疾子爲你聚來得驟。恰待調和新曲歌金帳，逼臨得佳人墜玉樓。難收救，一壁相投河奔井，一壁相爛額焦頭。
【三煞】窗槅每都颭颭的飛，椅桌每都出出的走，金銀錢米都消爲塵垢。山魈木客相呼唤，寡宿孤辰厮趁逐。喧白晝，花月妖將家人狐媚，虚耗鬼把倉庫潛偷。
【二煞】惱天公降下災，犯官刑繫在囚。他用錢時難參透。待買他土木驢釘子輕輕釘，弔脊筋鈎兒淺淺鈎。便用殺難寬宥。魂飛盪蕩，魄散悠悠。
【尾】出落他平生聚斂的情，都寫做臨刑犯罪由。將他死骨頭告示向通衢裏甃，任他日炙風吹慢慢的朽！
楊朝英
朝英號淡齋，青城人。
《太和正音譜》曰：“楊淡齋之詞如碧海珊瑚。”
【雙調】湘妃怨
依山傍水蓋茅齋，旋買奇花賃地栽，深耕淺種無災害。學劉伶死便埋，促光陰曉角時牌。新酒在槽頭醉，活魚向湖邊買。算天公自有安排。
閒時高卧醉時歌，守己安貧好快活。杏花村裏隨緣過，勝堯夫安樂窩。任賢愚後代如何。失名利痴呆漢，得清閒誰似我，一任他門外風波。
黄金散盡學風流，學得風流兩鬢秋，笑煞那看錢奴枉了乾生受。我覷榮華似水上漚，只不如趁中年散誕優遊。斟緑酒低低的勸，殢紅妝慢慢的謳，醉時節錦被裏舒頭。
【雙調】水仙子　東湖所見
東風深處有嬌娃，杏臉桃腮鬢似鴉，見人羞行入花陰下。笑吟吟回顧咱，惹詩人縱步隨他。見軟地兒把金蓮印，唐土兒將綉底兒踏。恨不得雙手忙拿。
【雙調】得勝令
日日醉紅樓，歸來五更頭。問著諸般諱，揪撏不害羞。敲頭，敢設個牙疼咒；揪揪，揪得來不待揪。
顧德潤
字君澤，一作均澤，道號九山，松江人。以杭州路吏，遷平江。
《太和正音譜》曰：“顧均澤之詞如雪中喬木。”
【黄鐘】願成雙　憶别
梅腮退，柳眼肥。雨絲絲開到荼蘼。一春常是盼佳期，不覺的香銷玉體。
【换頭】忒風流姝媚忒聰慧，怎生般信絶音稀。叮嚀杜宇那人行啼，冷落了秋千月底。
【出隊子】科場不第，出落着個三不歸。長安花酒價如泥，不信敲才主仗得。似恁般情懷説向誰？
【换頭】到中秋左右還相會，見他時劈破面皮。紫泥宣於我甚便宜，青樓夢因誰没鑒識。且受回禁持悔甚的！
【尾聲】海神行忘不了些喬盟誓。多年前曾活取了個王魁，傳槽病這些時敢輪到你！
蘭楚芳
楚芳乃元末明初人，故《北宫詞紀》以爲元人，丹邱先生以爲明人。
《太和正音譜》曰：“藍（蘭）楚芳之詞如秋風桂子。”
【雙調】折桂令　相思
可憐人病裏殘春，花又紛紛，雨又紛紛。羅帕啼痕，淚又新新，恨又新新。寶髻鬆風殘楚雲，玉肌消香褪湘裙。人又昏昏，天又昏昏，燈又昏昏，月又昏昏。
又
恨芙蓉帳冷春宵，霧鎖陽臺，水渰藍橋。見月思眉，見雲思鬢，見柳思腰。又不比造次間花花草草，怎生來寂寞在暮暮朝朝。似我風騷，似你妖嬈。月缺花殘，分淺緣薄。
【南宫】四塊玉　風情
我事事村，他般般醜。醜則醜村則村意相投。則爲他醜心兒真博得我村情兒厚。似這般醜眷屬，村配偶，只除天上有。
【黄鐘】願成雙　春思
春初透，花正結。正愁紅慘緑時節。待鴛鴦塚上長連枝，做一段風流話説。
【幺篇】融融日暖噴蘭麝，倩東風吹與胡蝶。安排心事設山盟，準備着鮫綃揾血。
【出隊子】青春一捻，奈何嬌羞更怯。流不乾淚海幾時竭，打不破愁城何日缺，訴不盡相思今夜捨。
【幺篇】挨不過如年長夜，好姻緣惡間諜。七條絃斷數十截，九曲腸拴千萬結，六輻裙攙三四摺。
【尾聲】三四摺裙攙且休借，九迴腸解放些些，量這數截斷絃須要接！
王氏
大都歌妓。
【中吕】粉蝶兒　詠趕蘇卿寄情
江景蕭疏，更那堪楚天秋暮。戰西風柳敗荷枯。立斜陽，空凝佇，江鄉古渡。水接天隅，眼瀰漫晚山煙樹。
【醉春風】寂寞日偏長，别離人最苦。把一封正家書改做了詐休書，馮魁不覩是將我來娶。知他是身跳龍門，首登虎榜，想這故人何處？
【朱履曲】往常時冬裏卧芙蓉裀褥，夏裏鋪藤簟紗厨。但出入换套兒好衣服。不戀醜馮魁茶員外無字碑鈔姨夫，我則想俏雙生爲伴侣。
【迎仙客】見一座古寺宇，蓋造得非常俗。僧人念經搯數珠。待道是小闍梨，却原來老院主。俺是個檀越門徒，問長老何方去。
【石榴花】看了那可人風景壁間圖，妝點費工夫。比及江天暮雪見寒儒。盼平沙趁宿，落雁無書。空隨得遠浦歸帆去。漁村落照舟方住，煙寺晚鐘淒然渡，洞庭秋月照人孤。
【鬥鵪鶉】愁多似山寺晴嵐，泣多似瀟湘夜雨。少一個心上才郎，多一個脚頭丈夫。每日價茶不茶飯不飯百無是處。教我那裏告訴：最高的離恨天堂，最低的相思地獄。
【普天樂】腹中愁，詩中句。問甚麽失題落韻，跨蹇騎驢。想着那得意時，著情處，筆尖題出驚人句，不由我短嘆長吁。囑咐你僧人記取：蘇卿留語，知他雙漸何如？
【上小樓】怕不待剖開肺腑，都向詩中分付。我這裏行想行思，行寫行讀，雨淚如珠。都是些寫不出，道不出，憂愁思慮。閣着筆一聲聲啼哭。
【幺篇】他争知我嫁了人，我争知他應過舉。番做了魚沉雁杳，瓶墜簪折，信斷音疏。咫尺地半載餘，一字無，雙郎何處？我則索隨他泛茶船去！
【十二月】無福效鶯儔燕侣，有分受枕剩衾餘。想起那相思病苦，空教人好夢全無。辜負了清歌妙舞，受了些寂寞蕭疏。
【堯民歌】閃的人鳳皇臺上月兒孤，趁一帆風勢下東吴。我這裏安桅舉棹泛江湖，到不如沉醉羅幃倩人扶。躊躇，躊躇，天邊雁影遥，枉把佳期誤。
【耍孩兒】這厮不通今古通商賈，是販賣俺愁人的客旅。守着他憂悶怎消除，真乃是牛馬襟裾。斗筲之器成何用，糞土之墻不可圬。想俺愛錢娘喬爲做，不分好歹，不辨賢愚。
【三煞】娘呵你好下的好下的，忒狠毒忒狠毒。全没些情愛牽腸肚！則好教三千場失火遭天震，一萬處疔瘡生背疽。怎不教我心中怒，你在錢堆上受用，撇我在水面上沉浮。
【二煞】我上船時如上木驢，下艙時如下地府，靠桅杆似靠着將軍柱。一個隨風倒舵堅牢獄，趁浪逐波承陷車。伴着這喬人物，恰便似冤魂般相纏，日影般相逐。
【一煞】馮魁酒正濃，蘇卿愁起初。下船來行到無人處。我比娥皇女哭舜添斑竹，曹娥女泣江少孝服。則怕瞧破俺真情緒：推眼疾偷淹痛淚，佯呵欠假帶長吁。
【尾聲】淚珠何日乾，愁眉不得舒。普天下煩惱全堆聚，也似不得蘇卿半日苦！
珠簾秀
姓朱氏。名歌者。後輩多以朱娘娘稱之。
【雙調】壽陽曲　答疏齋
山無數，煙萬縷，憔悴煞玉堂人物。倚篷窗一身兒活受苦，恨不得隨大江東去。
無名氏
【雙調】折桂令　酒
酒能消悶海愁山。酒到心頭，春滿人間。這酒痛飲忘形，微飲忘憂，好飲忘餐。一個煩惱人乞惆似阿難，才吃了兩三杯可戲如潘安。止渴消煩，透節通關，注血和顔，解暑温寒。這酒是漢鍾離的葫蘆，葫蘆裏救命的靈丹！
【雙調】水仙子帶折桂令　行樂
一春長費買花錢，每日花邊一醉眠。喜春來百花都開遍。任簪花壓帽偏，花間士女秋千。紅相映桃花人面，人更比花少年，來尋陌上花鈿。　　來尋陌上花鈿，正是那玉樓人醉杏花天。常言道惜花早起，愛月遲眠。花底相逢少年。赴佳期梨花深院，約定在花架傍邊。柳影花陰，兀的是月下花前。
【仙吕】寄生草　閒評
問甚麽虚名利，管甚麽閒是非。想着他擊珊瑚列錦帳石崇勢，則不如卸羅襕納象簡張良退，學取他枕清風鋪明月陳摶睡。看了那吴山青似越山青，不如今朝醉了明朝醉。
争閒氣，使見識。赤壁山正中周郎計，烏江岸枉使重瞳力，馬嵬坡空灑明皇淚。前人勛業後人看，不如今朝醉了明朝醉。
人百歲，七十稀。想着他羅裙窣地宫腰細，花鈿漬粉秋波媚，金釵敲枕烏雲墜。暮年番憶少年游，不如今朝醉了明朝醉。
【越調】鬥鵪鶉　嘲睡妓
莫不是陳摶的姨姨，莊周的妹妹；宰予的家屬，謝安的親戚。華胥夢裏姻緣，邯鄲道上配偶。兩件兒，試問你：可甚愛月遲眠，惜花早起？
【紫花兒】西厢底鶯鶯立睡，茶船上小卿着昏，東墻下秀英如痴。真乃是棄生就死，便休想廢寢忘食。休題，除睡人間總不知。正是困人天氣。啼殺流鶯，叫死晨鷄。
【幺篇】推着倒鸞交鳳友，倩人扶燕侣鶯儔，合着眼蝶使蜂媒。綉衾未展，玉由先頽。其實，倒枕着床是你記得的。胡突了一世。恰便似楚陽臺半死的梅香，蘭昌宫殉葬的奴婢。
【小桃紅】莫不是離魂倩女醉楊妃，是個有覺的平康妓。難道嬌娥不出氣？懵懂的最憐伊，顛鸞倒鳳先及第。直壓的珊瑚枕低，黄金釧碎，平地一聲雷。
【秃厮兒】祆廟火燒着不知，藍橋水渰死合宜。絶纓會上難侍立。才燭滅，早魂魄昏迷。
【聖藥王】子弟每做伴的，安排着好夢做夫妻。你也休問誰，我也不答你。陷人坑上被兒裏，直挺着塊望夫石！
【尾聲】對蒼天曾説牙疼誓：直睡到紅日三竿未起。若要戰退睡魔王，差三千個追魂大力鬼。

[book_title]附録
評介元曲家睢景臣〔高祖還鄉〕套曲
〔高祖還鄉〕套曲是元曲家睢景臣所作的著名套曲之一。套曲的體制是用同一宫調中的曲子若干隻聯綴成一套來叙事抒情的，是没有説白的純粹歌曲，如果加上説白就成了雜劇的形式了。套曲通常又稱爲套數。
睢景臣的生平事迹，我們知道得不多。據鍾嗣成《録鬼簿》説，景臣在元大德七年從揚州來到杭州才和他相識。知道他很愛讀書，心性聰明，精通音律。當時揚州的曲家都用高祖還鄉的題材作套曲，以景臣所作的最爲新奇，壓倒其餘各人的作品。
我們知道漢高祖劉邦是歷史上由平民而做皇帝的第一人，也是奪取農民起義果實的第一人。他本是豐邑人（江蘇豐縣），當過秦朝的一名小小亭長。秦漢時，十里有一亭，亭有一長，長有兩名卒，一管開閉掃除，一管逐捕盗賊。他的家庭成分，大約是中農，或者是富農。他的父親和兩個哥哥都是自己耕田，他却好酒貪色，不愛勞動，考得了亭長的職位。當陳勝、吴廣這般謫戍的勞動人民被迫起義的時候，他也佔據了沛縣，響應義軍。後來他的勢力漸次强大起來，打破了秦帝的京城，戰勝了西楚霸王，統一了全國，做了漢朝第一任皇帝。歷史上稱爲太祖高皇帝。
司馬遷《史記·高祖本紀》上有記載他還歸沛縣的一段文字，説他在沛宫，把故人父老子弟都唤來飲酒作樂，召集了一百二十名兒童教他們唱歌。他自己擊筑（古代有絃索的樂器），唱他自己作的《大風歌》，高興得手舞足蹈。他在沛縣逗留了十多日，臨走時，父老還想挽留他，他説：“我的人多，父兄供給不起。”於是沛中的人空縣來送他。他又留下，樂了三日，這才走了。這段記載寫得非常熱鬧，好像沛縣父老子弟對這位皇帝十分親愛的樣子。但是睢景臣的〔高祖還鄉〕套曲却大大的不同，他是從沛縣鄉民的立場和皇帝並不神聖的觀點來描畫的。我且先把這套數的曲詞録出，略加解説，再分析它所表現的思想性和藝術性。
這個套曲是用般涉調中八隻曲子組成的。第一隻爲“哨遍”，第二隻爲“耍孩兒”，第三至第七隻爲“煞曲”，其中五煞、四煞等是同一曲子的連續用，第八隻是“尾聲”。（下面的曲詞是把有韻的寫成一行。）
（哨遍） 社長排門告示，但有的差使無推故。
這差使不尋俗。
一壁厢納草除根，一邊又要差夫。
索應付。
又言是車駕，都説是鑾輿。
今日還鄉故。
王鄉老執定瓦臺盤，趙忙郎抱着酒胡蘆。
新刷來的頭巾，恰糨來的綢衫，暢好是裝么大户。
第一隻曲是從高祖未到時鄉民準備迎接寫起。把鄉中得到消息的情况寫得忙忙碌碌地騷擾不堪。社長是傳佈消息的。王鄉老和趙忙郎是執行迎接典禮恭獻酒食的。社長布置下的差使，既要清除道路，又要徵發夫役，不能推托，也不能當作尋常的差使看待。“又言是車駕，都説是鑾輿”是寫一般天真的民衆聽了這消息，心中不明白要迎接的是一種什麽人物。“車駕”“鑾輿”都是指皇帝乘坐的車子，也是用來代稱皇帝的，但是一般民衆却不知道，所以大家不免紛紛議論，有一種莫名其妙的感想。“暢好是裝么大户”是很好裝飾成闊佬的意思。這王鄉老和趙忙郎兩位大約是鄉中比較出色的人罷。他們戴着新刷净的頭巾，穿着剛糨好的綢衫，居然顯得闊綽了，也就够執行迎接“車駕”的任務了。
（耍孩兒） 瞎王留引定火喬男女。
胡踢蹬吹笛擂鼓。
見一颩人馬到莊門，匹頭裏幾面旗舒。
一面旗白胡闌套住個迎霜兔，一面旗紅曲連打着個畢月烏。
一面旗鷄學舞。
一面旗狗生雙翅，一面旗蛇纏胡蘆。
第二隻曲寫的是皇帝的先頭隊伍——樂隊和旗隊。王留是領樂隊的，“一火喬男女”是奏樂的人們。因爲他們的動作鄉民們不曾見慣，覺得希奇，所以用“瞎”和“胡”來形容。“一火喬男女”用現在的話説，就是“一伙怪家伙”的意思。旗隊中共有畫着五種圖案的旗子，也就是古書上所謂“日月爲常”“鳥隼爲旟”“龜蛇爲旐”之類，但是鄉民們不知這些名目的，他們只見了些白兔呀，烏鴉呀，學舞的雞呀，生翅的狗呀，纏在胡蘆上的蛇呀。作者在這裏，用意寫出鄉民們從未見過的這些排場，心中覺得可怪；另一方面，却含着輕視的意味。
（五煞） 紅漆了叉，銀錚了斧。
甜瓜苦瓜黄金鍍。
明晃晃馬蹬槍尖上挑，白雪雪鵝毛扇上鋪。
這幾個喬人物。
拿着些不曾見的器仗，穿着些大作怪衣服。
第三隻曲是寫儀仗隊。這些叉呀，斧呀，像甜瓜苦瓜的金錘呀，都是用來吓唬人民的東西。這些槍尖上挑着的馬蹬呀，鋪了鵝毛的扇子呀，都是用來壯觀瞻的東西。但是從天真的鄉民們看來，都是些“不曾見的器仗”。拿着這些東西的人們都穿上花花緑緑的制服，也是他們從没見過的“大作怪衣服”，所以説是“喬人物”。這個“喬”字含有假扮的和奇異的意思。
（四煞） 轅條上都是馬，套頂上不見驢。
黄羅傘柄天生曲。
車前八個天曹判，車後若干遞送夫。
更幾個多嬌女。
一般穿着，一樣妝梳。
第四隻曲是寫車駕前的侍衛、車駕後的扈從宦官等和宫女們。曲柄黄羅傘下就是這位高祖皇帝的御駕了。
（三煞） 那大漢下的車，衆人施禮數。
那大漢覷得人如無物。
衆鄉老屈脚舒腰拜，那大漢挪身着手扶。
猛可裏抬頭覷。
覷多時認得，險氣破我胸脯。
第五隻曲正寫鄉老們向皇帝行禮和皇帝大模大樣地接受的態度。曲中連用“那大漢”三字，已經很够做皇帝的架子了。以他那種“覷得人如無物”的態度，却還“挪身着手扶”，已經够客氣的了。這裏最奇的是這個大漢子皇帝原來是位相識的人而且認清了以後，險些兒連胸脯也氣破了。
（二煞） 您身須姓劉，您妻須姓吕。
把您兩家兒根脚從頭數。
您本身做亭長耽幾盞酒。
您丈人教村學讀幾卷書。
曾在俺莊東住。
也曾與我餵牛切草，拽埧扶鋤。
第六隻曲即從覷破這大漢的人口中把這位大模大樣的皇帝的“根脚”“從頭數”出，使得前面那些樂隊、旗隊、儀仗隊，那些駕前侍衛、駕後扈從和宫女們，都顯得是擺的臭架子、空排場了。前面那樣熱鬧烘天，到這裏全化爲烏有了。這時大模大樣的皇帝已毫無神秘的意味，也不是什麽“奉天承運”的天子了。作者本意是要把皇帝並不是什麽天生聖人的意思十分突出地表示出來，這一點是成功了的，但同時却又把一個好酒貪色不愛勞動的劉邦説成“曾與我餵牛切草，拽埧扶鋤”的人，似乎有輕視勞動的意思。其實皇帝出身平凡，並非可氣，而是作了皇帝，回到故鄉，擺出這些臭排場，却是令人生氣。《史記》上説高祖看了秦始皇出巡的行列，羡慕得很，當時就説：“嗟乎！大丈夫當如此也！”可見他榮歸故鄉，一定是要夸耀鄉里的。作者想是根據這些記載來加意描寫的。
（一煞） 春採了桑，冬借了俺粟。
零支了米麥無重數。
换田契强秤了麻三秤，還酒債偷量了豆幾斛，
有甚胡突處。
明標着册曆，見放着文書。
這隻曲子作者想更有力地把這位皇帝的無賴行爲，索性揭發出來，嘲弄他一番。於是把“採桑”“借粟”“强秤了麻”“偷量了豆”的事實説得有憑有據。我們從《史記》上看高祖曾向王媪賒酒吃，欠她的酒錢很多。説是王媪見他醉卧時，其上常有龍，怪之，不要他還。又説有一次沛縣長官有貴客，沛中豪杰吏皆往賀。蕭何管收賀禮，吩咐賀錢不滿千的，坐在堂下。高祖本來不持一錢，却誑説我的賀錢萬貫，這樣就被他混了進去，見着了貴客。可見這位皇帝原來是個無賴子弟。作者從這些記載中編撰出上面那些事實原是可以的。但是認識皇帝這人的身份，我們看來却有問題。他説劉邦採了他的桑，借了他的粟，零支了他的米麥，强秤了他的麻，又偷量了他的豆，然則他必定是一個家私富裕的人了，是富豪或是地主，都有可能。照作者的説法，劉邦固然有些無賴，而借粟，支米麥，却不過是因爲貧窮罷了。作者本意在强調劉邦的無賴，却無意之中，把封建社會知識分子看不起貧苦民衆的意識暴露出來了。當然，這是我們今日的觀點，在作者那時是不會這樣看的。
（尾） 少我的錢差發内旋撥還，欠我的粟税糧中私準除。
只道劉三誰肯把你揪捽住。
白甚麽改了姓，更了名，唤做漢高祖！
尾曲全用滑稽筆調來結束全套，是曲家最本色當行的手法。這位鄉友居然向皇帝討債，已經够滑稽了，還説“差發内旋撥還”，“税糧中私準除”都可以，并且説出“誰肯把你揪捽住”，你又何必“改了姓，更了名，唤做漢高祖”！更是出奇了。總之全曲把皇帝的排場逐步增强，到了三煞曲，是達到最高度，忽然，奇峰突起，這位尊嚴的皇帝却原來是連他的“根脚”都熟悉的人，於是傾筐倒篋般把他的無賴行徑都説出來。於是所謂皇帝也者，就毫不足奇了。這種寫法是作者藝術性的高度表現。他是把外表尊嚴的神聖的一面和内在平凡的醜陋的一面，兩兩相形的寫法，突出地顯示，使讀者自然感到驚奇。他之能壓倒同時的作家也就在此。不過我們要批判他的却有兩點：一點是他那知識分子的落後性；一點是封建社會的意識形態。他那輕視勞動和貧苦人民的缺點是無法替他回護的。盡管他對於嘲弄封建統治者這一點寫得有聲有色，很透徹，很成功，筆調也很輕快犀利，却仍然是“瑜不掩瑕”。這是爲歷史所局限了的。若是出於今人的手，可就不同了。
我想通過這一套曲，順便談談元代曲家的共同思想，就是把帝王卿相，富貴功名，看成一錢不值，或用嘲弄的口吻，或用輕蔑的語調，或用嘆惜的神情，使得那些封建統治階級的權力地位，都成爲可憐可厭的東西。這些曲家雖没有去參加革命事業，也没有明目張膽拿文學作宣傳鼓動的武器來提倡反抗，却由於他們的歌曲，極端輕視統治者用來籠絡人才的工具——富貴，他們的歌曲既能通俗，又唱來悦耳，因此流行民間很是廣泛，也因此於不知不覺之中得到宣傳鼓動的功效，使得一般人心目中對於封建統治者已不再認爲神聖不可侵犯了。所以一旦統治者的權力發生動摇，或壓力得到反抗，就隨處有人起而推翻他。元末農民起義的事件，大大小小，不知多少，終於元朝皇帝的統治地位很快就土崩瓦解了。當然，那時農民起義的最大原因，是由於蒙古人和漢人在政治上經濟上的不平等，是由於絶大多數窮人被壓迫被危害到無以爲生的地步所造成。但元曲家能影響人心，也就是此種不平等和迫害的反映，所以容易鼓動一般民衆的心理使之反抗。這其中我們可以看出文學的潜在力量非同小可。至於爲什麽元代曲家不約而同都有這種思想？這是不難理解的。因爲自南宋偏安以來，遼金元三朝都以武力蹂躪漢人，元人的威力更大，壓迫也更重，一般知識分子的出路，全都壅塞，民族的憤怒和個人的怨恨，結成一氣，自然會發生這種結果。知識分子如此，一般民衆的痛苦更不必説了。我們翻一翻元史，也就不以爲奇了。從文學發展上看，也很自然會産生這種作品。文學是必然要以内容來决定和改變形式的。元曲家的思想内容變了，元曲的形式必然也隨之而變。古典文學中，元曲是别開生面的。在它以前的各體文學都是所謂“哀而不傷，樂而不淫，怨而不怒”的。在元曲便哀而傷，樂而淫，怨而怒了。以前的文學要含蓄，元曲却貴於痛快。雖然以前的文學非絶無與元曲相同之點，元曲也非絶無與以前各體文學類似之處，但從全面去看，從實質去看，它是被賦予了一種新的精神。雖然它有時因過於傷，過於淫，過於怒，使得許多作品被淹没了，甚至被人詬詈，但它自有它的不朽的價值。這是讀元曲的人所有的同感，不能不認爲是祖國文學中的異彩。

        </div>
      </div>
    </div>
  </div>
</div>
<!--update:2025-08-30 10:31:55-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,卷一,卷二,卷三,卷四,卷五,卷六,卷七,卷八,卷九,卷十,卷十一,卷十二,卷十三,卷十四,卷十五,卷十六,卷十七,卷十八,涉斋集全文在线阅读,涉斋集全文在线下载,大玄古籍书库">
<meta name="description" content="诗别集。南宋人许纶(?—1209)撰。十八卷。纶本名及之,字深甫,永嘉(今属浙江)人。隆兴元年(1163)进士。知分宜县,迁宗正丞,宁宗时除吏部尚书,兼给事中。后谄事韩侂胄得同知枢密院事,又拜参知政事。韩被诛,降两官,贬泉州居住。其集《宋史·艺文志》及《国朝经籍志》均著录许及之撰三十卷,唯《永乐大典》题“许纶”,不知何据。此集世无传本,清四库馆臣摭拾残剩编为十八卷。以体编次,收五言古诗五十三首,七言古诗五十九首,五律一百又四首,七律三百十九首,五排十首,五绝一百六十九首,七绝三百二十四首,六言诗十三首,。">
<title>涉斋集_许及之_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">涉斋集</span> <br/>
          作者： <span class="inputVal" id="bkauthor">许及之</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">诗词戏曲,诗集,完结</span> <br/>
          字数： <span class="inputVal" id="bknum">[book_length]66263</span> <br/>
          说明： <span class="inputVal" id="bkdec">诗别集。南宋人许纶(?—1209)撰。十八卷。纶本名及之,字深甫,永嘉(今属浙江)人。隆兴元年(1163)进士。知分宜县,迁宗正丞,宁宗时除吏部尚书,兼给事中。后谄事韩侂胄得同知枢密院事,又拜参知政事。韩被诛,降两官,贬泉州居住。其集《宋史·艺文志》及《国朝经籍志》均著录许及之撰三十卷,唯《永乐大典》题“许纶”,不知何据。此集世无传本,清四库馆臣摭拾残剩编为十八卷。以体编次,收五言古诗五十三首,七言古诗五十九首,五律一百又四首,七律三百十九首,五排十首,五绝一百六十九首,七绝三百二十四首,六言诗十三首, 总一千又五十一首。其诗师法王安石,《四库全书总目》以为“虽下笔稍易,未能青出于蓝,而气体高亮,要自琅琅盈耳,较宋末江湖诗派刻画琐屑者,过之远矣。”有《四库全书》本。</span> <br/>
          封面： <span class="inputVal" id="bkimg">Z_20565.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]涉斋集
[book_author]许及之
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]诗词戏曲,诗集,完结
[book_length]66263
[book_dec]诗别集。南宋人许纶(?—1209)撰。十八卷。纶本名及之,字深甫,永嘉(今属浙江)人。隆兴元年(1163)进士。知分宜县,迁宗正丞,宁宗时除吏部尚书,兼给事中。后谄事韩侂胄得同知枢密院事,又拜参知政事。韩被诛,降两官,贬泉州居住。其集《宋史·艺文志》及《国朝经籍志》均著录许及之撰三十卷,唯《永乐大典》题“许纶”,不知何据。此集世无传本,清四库馆臣摭拾残剩编为十八卷。以体编次,收五言古诗五十三首,七言古诗五十九首,五律一百又四首,七律三百十九首,五排十首,五绝一百六十九首,七绝三百二十四首,六言诗十三首, 总一千又五十一首。其诗师法王安石,《四库全书总目》以为“虽下笔稍易,未能青出于蓝,而气体高亮,要自琅琅盈耳,较宋末江湖诗派刻画琐屑者,过之远矣。”有《四库全书》本。
[book_img]Z_20565.jpg


[book_title]提要
钦定四库全书　　　　　集部四
涉斋集卷一　　　　　　别集类三【宋】
提要
【臣】等谨案涉斋集永乐大典题许纶撰集中王晦叔惠听雨图诗序自称永嘉人隆兴元年进士累官至知枢密院事与自序永嘉人合艺文志载许及之文集三十卷涉斋课稿九卷与今本涉斋之名合焦竑经籍志载许右府涉斋集三十卷宋人称枢密为右府与及之本传官知枢密院者又合则此集当为及之所撰又宋史宁宗本纪绍熙四年六月遣许及之贺金主生辰金史交聘表亦同今集中使金之诗一一具在本传称及之尝为宗正簿今集中亦有题玉牒所壁间诗则此集出于及之尤证佐凿然永乐大典所题不知何据或及之初名纶史偶未载更名事欤此集世无传本今据摭残賸编为十八卷观其读王文公诗絶句曰文章与世为师范经术于时起世讐少读公诗头已白只应无奈句风流知其瓣香在王安石安石之文平挹欧苏而诗在北宋诸家之中其名稍亚然早年鍜链熔铸工力至深瀛奎律髓引司马光之言称其晚年诸作华妙精深殆非虚誉是集虽下笔稍易未能青出于蓝而气体高亮要自琅琅盈耳较宋末江湖诗派刻画琐屑者过之远矣乾隆四十六年三月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]卷一
钦定四库全书
涉斋集卷一　　　　　　　宋　许纶　撰
五言古诗
新晴
连旬困梅霖接夏潦乘溽泄雪涣新霁游兴难管束出关便航湖停篙葑蒲緑渔歌入浦溆沙禽乱惊浴昏霏送霞落依稀辨林谷初更电辉摇轻雷忽相续蛙声杂猛雨波翻碎鸣玉何能足清睡快举巵酒沃明朝看晨光未必非所欲
次韵叶德友苦热吟
避暑本无法有法心可移达尊廹人事盛服严天威六月厉戈甲百链亲鑪锤前驱上峻坂後鞭禁长吁正午万竈增尅晷千夫炊辕门待排结军令无徐舒陆浑救急燎栾巴稽噀霏期以片时灭不许一草萎醲赏激勇往毕力争忘疲不计挥汗雨宁思濯风漪当其用力所岂复知热时万事心地存百夫火宅驰四时更代谢二至争愆逾积隂理必复大夏阳常居及此当歊赩岂得怀郁纡杜愿踏层冰几欲投清池韩思坐深甑为说亦岂疎极知隶元气孰与逃象滋聊用供嘲咏且以相戱娱吾侪幸安适家食饕委蛇念彼方热耘焉能思逃虚静胜昔人心屡空斯晏如况予负深谴省咎阖重扉友朋相急难往复通有无每怀子叶子久与期襟期有此苦热吟句韵两崛奇
喜雨次韵翁常之苦热吟
羲和不弭驭炎帝方秉机孰不爱赵衰谁肯触武威岂知铄金石乃得齐璿玑鹿角甫云解葵箑无停挥万宝成南讹一枕安北扉殿合施余薰茅茨溥增辉鼎鼎百年内咄咄七十稀临流抒我怀新浴振我衣雷雨急生凉天恩觉沦肌诗来取静胜句到不吾欺盛服思客位重铠念边陲当暑如怀秋秋至勿兴悲
再醻常之
理极终必复孰逃造化机司夏流中气执衡振严威有怀渇云霓不愿雨珠玑油然起崚嶒闪若惊霍挥嘉泽彻中宵凉飈入重扉良苗固怀新冶叶亦生辉从欲天匪私屡丰古实稀垂老藉香火凌晨肃裳衣百拜屈我躬万感铭我肌兹生每有逢末路敢为欺正尔饱丘壑及此轸疆陲念终抱媿耻已矣徒伤悲
中秋见怀
明月出海底先照彤庭墀正以合德故争效朝宗驰须臾散精彩普率扬明辉常时或显晦所历随茫弥及兹秋中气燎然光满规岂但碧汉澄无复宿雾披如坐水晶宫更泛碧琉璃凛凛栗肤髪炯炯析毫厘竟欲乘浮槎试与穷垠涯或拟斫却桂或云生桂枝蟾宫到者折不生岂不稀玉斧修何事倒即无倒期沉吟自絶倒痛饮忘倾欹兹辰病因仍良行觉支离始行浮云多犹欲一口吹东牀念斋夕妙语寄相思词到律自协意古趣更奇今虽减冰轮犹照蘸甲巵寄声衖南翁斯辰可无诗我欲资隽永庶以得自颐
侍南轩先生卷云亭望岳麓积雪分韵得初作二字【案此脱去作字韵诗一首】
新元既涉九腊尾春未初司寒励余职飞雪来庭除因风稀复密潜隂惨还舒瑞色入陇麦祥膏润园蔬未足映书读已寛带经鉏和气融比屋所积惟林庐怅焉起遐观未知问所如南轩笑领客操已敢作疎岂无门下生不肯升篮舆冲泥按徐辔秀句生蹇驴卷云毕清集湖山眇开予蜿蜒翠?中万瓦参琼琚急扫供茗事隔江竟烦渠终日乐未央不为食有鱼十韵分九人其一固闰余并以属汰砾敢下冯妇车屯云方杂沓二白难踌躇须公专吟笔载赓仍屡书
张时可席上喜雪分韵得水字时予後至周希稷期而不集
寒威逼重帏皓彩堕庭戺不谓晦日愁乃有丰年喜更长要深盃客缓愧停已後来固自佳不至犹可纪传香共分题索笑惊落纸摩挱玉梅缾冻合西湖水
次韵黎师侯登王叔武文昌阁看雪
春雪如过客所止留莫住但见空中驰机心逐鸥鹭度腊凛余寒同云忽朝聚乍看鲛泣珠渐觉柳飘絮少焉有矜色琼枝鬭玉树登临须胜流着我觉形污北山鲜明姿爱客急修具坐间两荆州翛然隐风度更着老弥明清谈屋瓴注客醉主亦欢主醉客即去剥啄凤沼来忽得石鼎句便可当画图却将醒眼觑
次韵转庵用山谷半字韵见寄
居闲数相过每语夜参半稍作一日踈已起三秋叹老去惜光隂欢来犹把玩去年掺袂别转首抟沙散恍思麋鹿侣岂是鸳鹭伴拂龟信逢辰听鸡虞失旦冉冉金堦趋穆穆玉皇案端笏俨一夔曳履仪十乱咸德足享天旅荐洁初盥疲驽亦自鞭百驾祗恐缓以兹故山梦累累若珠贯佳句自山来居然起衰愞平生锦绣膓不复置冰炭室迩犹远思迢迢况闽舘加意松栢姿聊逐桑榆暖归投玉女壶天当一笑粲
次韵书怀
世味真嚼蜡闲趣觉隽永闭门读旧书拓牖豁微冏闚道忘一斑反身得三省佳人不可招妙处谁与领未刖聊晨门已献那泣郢向来真左计只合事幽屏感君汪洋陂洗我荣辱境逢原得新功余润及古井笔端有辘轳句法见驰骋梅花动乡思霜风吹鬓影言归日在念未策心已警咫尺看白云祗隔冯公岭
次韵醻徐居厚寺簿
度江见三白飞雪为谁妍因山行毕役忧国且愿年眷言灵驾发绵延属车骈阳侯既効职滕六敢自贤阁隂不忍下竣事即堕前山林亦缟衣挥洒纷素筵似与孤臣泪同作珠贝编岂无访戴舟拘文不容牵感君相料理语妙堪流涎奈何补天手?此监湖堧不受邻僧米顔公合忧煎挼挱映雪眼纵臾唫诗肩同时天下名一日方九迁君不策高足余子烦後鞭
再用韵
正士如正色耻与俗竞妍老成信迟钝阿婆曾少年斯人寄闲地宇宙岂赘骈向来驰天壤谁者相愚贤我欲从之游每恨不得前兹行本尸祝代庖误当筵高轩既枉过妙语亦盈编受施不知报力疾可复牵风雪久为虐江湖长蛟涎天岂困男儿地阙东南堧惟有皎洁姿不受寒暑煎勉子加飱饭行行盍仔肩时哉有通塞道岂随变迁愿将钓竿手一为公执鞭
王弱翁同年以多病故人疏韵五诗为惠次韵奉酬
王君圭璋姿宜在条理科妙语天发成莹彻非砻磨宗庙要琬琰世岂无卞和顾恐太分明颇觉瓦砾多斯文万金药不救俗儒病卢生谁云邪夫子未出正羊肠驾觭轮鲸澜泝孤榜噫乎吾道难自古关衰盛江水日万折衮衮望东注饥鸢无停飞不足了雏哺君看青紫绶但供折腰具物理信如此焉敢辞世故叶脱秋色静水落洲渚陈文昌易为月翩翩欲相亲蝉声老逾夏乍听意觉新此时酒一尊不可无此人心竞事未已趣了计有余彭泽八十日便可膏吾车趣时方枘拙涉世孤舟虚君无攻我短政尔吾太踈
直舍考校次弱翁再用前韵
胷中无渭泾笔下安诠科糊名强别白朱丹困研磨传诗得建安妙画追永和快读洗我怀珠玑拾何多我句芜陋质聊学捧心病君诗婉娈容毅然色更正唱叹朱弦音流喝清池榜足亢江西宗它年耳孙盛官冷得酒钱便欲糟牀注不管门东儿张颐须咽哺堪笑布裙妇遮藏备修具君自不纡轸何止倾盖故夜读举子语戞戞务去陈唤起场屋梦倍觉灯火亲科第计谓了痴儿事方新寄言山内友勿念尘中人堆案即姑置栖息万籁余堦除勃窣行两脚当我车径欲烦客卿相从赋子虚麴生不可招坐令此计踈转庵集客分韵得作字见示次韵奉酬
转庵诗老手久不见近作尚友喜文会分韵得真乐聨翩来巨轴淋漓想酬酌异味非五鲭良裘岂一貉有如得良剂居然起深瘼虽微与兹集所得良不薄山王果为累竹林诚可畧何妨赘赓酬聊复资戱谑永言相忘友久要欣有托後当不如今今可不悟昨亦欲见真率正须先宿诺少待天气凉伟观洒高阁
转庵再用作字韵见酬有蓍蔡休咎之语复韵为答
步蹇无良行思苦乏新作虫声徒自切我病有何乐言写纾短怀深汲难远酌敢嗟凤兮凤正慙貉非貉诗家有毉王同社求句瘼固不相短长祗恐自鄙薄胡为作蚁梦乃欲谈豹畧此意诚起懦斯言几善谑天幸吾已数人生归有托居然成老丑何者禆画诺知予与罪予并束春秋阁【案此首次前韵脱去昨字韵二句】
次韵滕丞以古风为贽
松栢覆高冈根株渗七泽雪霜有古今柯叶无改易上干青云霄下庇神龙宅哕哕朝阳鸣杳杳蓬堵迹五色绚文章八音谐金石羣飞竞婆娑争附第充斥匠石既罕遇社栎顾何益伶伦不雌雄嶰竹杂蝼蝈蓝田惊世瑞造物等儿剧昨曾闚斓斑今犹眩朱碧居然获径寸几欲按三尺久之置怀?尚尔賖踧踖姑凭副墨子往备庚桑役
陈西老咏桧古风次韵
古井千尺深而无一寸波古桧?其旁愔愔长铜柯明堂一柱难如此梁栋何匠石久?手高岑郁峩峩天风一披拂剑佩相戛磨不愿为阿房千门贮秦娥愿作寒士庇渠渠共婆娑吁嗟不相贷飞轮廹羲和谁欤荐轮囷万牛未为多
次韵陈大用分韵得对字
离羣易兴怀会面即忻对兹岂非人情况复是吾辈稍稍不晤语毣毣已心愦世态炎复凉画事素先缋余子纷碔砆良友抵珍琲仲方真小难煮糜是所爱有作窥古淡如女洗妆黛亦尝和宫徵惜不听环佩是举终当了此事可使废转庵传分韵容成忆同载肝胆徒轮囷醻酢任瑕纇
次韵陈大用
林峦廹摇落卉木见槎梗物当各归根人盍思退省我今幸投闲日力竞俄顷阖户思寡过出户忘造请第知龟藏六大似蛙坎井佳客车枉门好语裘挈领遽发醯鸡覆如脱孤?穽见道乏新硎导窽昧微綮元方擅能事转庵互规警倡醻传五字翫味消百眚盘飱共麤粝轩窗临閴静恨方厉霜风惜不行蔗境何当历崟岑相与忘畛町江山开伟观华盖登絶顶
与同社游山园次翁常之韵
眷言太玉峯本是仙佛宅端视俨若屏侧睨展如翼洞府何渺茫传闻见图画疆理虽东瓯题品经谢客至今味篇咏当时想游历顾我本萍泛买隣寓栖息江山自呈露卉木因种植凿岩得泉香拓户见山色佳客入庭户英气来几席幽葩芬石根好鸟弦坐侧拄笏山之西拏舟江以北明月浮可捉踈星挂堪摘拂晨天宇净出海阳乌赤修岚烁紫翠远目眩朱碧崚嶒双塔影突兀古殿脊媚川溟渤寛絶境天地窄前贤未尝亡胜趣何有极兹时届清和同社共推激肯为终日留喜免重城隔长歌响林垧妙语出金石尔汝合忘形拘挛非远识莫嗔惊着汝试问今何夕曹刘墙可短丘崖肩可拍却笑山隂会飜悲昔人迹喻指孰非是计马谁失得明当新诗来勿惮难韵迫趣归不怱忙余兴犹襞积感君吐琼瑰为我写胷臆
六月十五日西湖夜泛高炳如集客赵临安蟠老致饷同游者陈可行杨少云李元德王顺伯何绍彭张宗尹杨氏子弟寺僧方与焉次炳如韵
西湖着明月万象各偃伏夙昔湖上游赓醻动盈束未有夜泛诗此诺吾屡宿剥啄闻招呼纵臾戒行速读君纸三过洗我愁万斛行行正作意在在堪刮目山光真起予过雨俨新浴精蓝憩深幽踈篁庇修緑棋声节风瓯参差自成曲睡乍味觉甜语软气能馥老僧与客忘谛紬楞严轴小立水花净一堤良意足方舟晓兴动篙人听囬复薰风散金波心境两愁独是中有妙句万古无管属诗家高书记前赵今鲍叔归来要推敲遣饷到林谷陈榻初解悬膺门契仍笃不遗太学蕃王杨共高躅陆笑阿戎谈足以侍几牍支郎更可人啖蔬如啖肉而我厠髯张形骸愧珠玉敢逃清白眼仅免朱丹毂明朝软红中清游梦应续未叹终滞淹湖山已收録
次韵薛子明由罗浮登富览
罗浮映挂彩富览游兹亭地非南海峤山结北斗城双鳌插奔澜万峯若屯营往复信潮汐日夜归沧溟沙涨陵谷移水落洲渚横谢客纾目力郭公参地形夫君有心哉象纬罗中扃
次韵薛子明赋雪渊寒瀑
南山阻且秀三峯屹而挺笙跨夜鹤声松纳古潭影珍潜滃无眹樵涉深及胫星娥閟灵踪月卿探幽屏同气想飞霞相过谈倒景傥遇莲叶舟定自太华井
游石梁
天柱昔饱观石梁今创见愧此义枒姿空费轮囷荐安得愚公移往作灵光献突兀千里间普适寒士愿沈丈察院次游凤山韵见示再次韵奉酬
短思如枯枿不忘雨露滋一朝得甘霔牙蘖纷差差向来圯上编【沈丈尝惠诗一编】敢孤老人期至今巾箧中常觉律吕随风骨自难蜕寸心恐终违苦语迫应酬如醉多倾欹拟求风斤斵庶使胶柱移遗以五色篇服之欲生翬东隅纵已失南车足占迷堂堂豸冠老伟论堪扶危不妨似妩媚正尔烦逶迤余事出长技传玩争矜持高唫有催和好雨诚知时疲驽惧难驾渴骥思脱羁行当遂远放鴈伴聊同栖
游道林岳麓寺
幕府日多暇而无簿书劳唤渡涉湘西鼓枻歌离骚今日湖南山领览归我曹颇觉叶舟稳夷涂自风涛道林访幽栖羁怀惬所尚岳麓振前策盘纡得夷旷向来北山移无物辞嘲谤见此意豁然泉声助悲壮从昔游山人留题尽名字壁昏暮鸦栖石腻羣鸿戱今人来更多後观复长喟吾侪幸闻健拄笏致爽气名山喻名理妙处须独到提耳从百闻岂尽历历告兹游太清絶足以偿宿好相期岁寒姿对此松栢操

[book_title]卷二
钦定四库全书
涉斋集卷二　　　　　　　宋　许纶　撰五言古诗
曾主管由宜春道中得遗弃小儿属子收养道间寄诗纪实次韵奉酬
日月被八极覆盆自无明阳春妪万物孤翰有悲鸣所以圣明治要烛幽隐情一旱出料外谁与填饥坑豪家亦何心闭籴门忍横指囷寛嗸嗸凛若临大兵雨余百忧洗痛定犹忡怔今代子曾子赞画外台清高轩昨过我絶尘不容瞠归途出城闉岸许闻啼婴下车非内交一念千金轻摩挲脱九死感慨恩更生抱持涉数舍见我托此再拜敢有渝鞠养专厢荣嗟予何为者世故亦饱更识君千万间胸次久已成所饥非一儿公乎勉功名
曾主管专介取弃儿再次前韵
自别心耿耿奈此秋月明晨兴洗我耳鹊鹊枝间鸣踵门得缄翰中有恻怛情眷彼水际儿感公脱危坑传之邑父老相语涕泗横郑重烦取将摩挲付老兵忌饱体未充惯拊心无怔应答已如响炯炯双眸清试问父母谁惝恍目屡瞠微公父母恩何以活此婴儿生未有知隂报已不轻公犹不自德安得名许生共惟仁圣朝发政先鳏吾侪值歉乏讵敢孤官荣二星妙宣指悉数仆屡更三接尚须臾一路当生成况乃幕中画实负当世名【来书欲名以许生】
湖上饯沈兴国分韵得二字
赤骥见已罕名驹更兼值吾乡推贤侯逢人话詹事讼简古风还心清民业遂江山妙主盟景物恢位置如何柱石姿尚以牧伯寄北关别经年南薰动离思居然软红中见此清白似松筠俨长身云霄舒直气宠光竹使符假借玉阶地饷计曾入幕军容有竑议恭闻天语温喜见家学粹它时课最腾看即玺书被今晨欣夀节轻隂逓凉吹三呼礼云毕一笑天所施榴花染白云游鯈芘青芰画舸得夷犹名园随造次怀绶却羡君戱彩且归侍不繇鴈荡山即过石门寺永嘉政久成谢公迹重记剩有名诗章因来寄一二
送盖总领上计三首
絶代有佳人岑楼碧迢嶤即之起幽芬可慕不可招风雨二十年寒荣耸高标置之白玉堂致主轩与尧胡为枉襆被江干驾轻轺施物功方成丹砂夜生苗披腹吐琳琅碧简趋丹霄
昔者云夙驾杨柳方依依今其望来思两见秋风吹前乎已劳还後此亦云归丹笔映螭坳祥风动紫微岂不念归美正尔畏简书不见居官乐惟忧士卒饥昔人无遗孔後来补深痍炯炯心独苦所贵知者希
熠熠飞者萤变化自衰草时至能晶荧翕张合吾道微光苦不息岂足禆穹昊迢迢风雨夕耿耿秪自保苟无车先生分合委枯槁乾死诚未悔药笼资探讨
送孙会之县尉秩满归庐陵
人生贵相知不在相逢早庐陵说三孙修名惬诸老伯也吾同年久别心杲杲季也真可人一见顔色好金石出几杖握手屡倾倒屈?虽尚醒贾骨久云槁微君写穷愁何以慰怀抱再见一尉更取别何草草回视徒四壁蝉声缀吟藁向来雕斵工见辄迹如扫汲深无新泉送子惭涸潦珍重皎洁姿相期在斯道
送赵倅满秩东归分韵得念字
官闲颇成赘习嬾积怀歉古井无复波寒灰岂能爓苟且信自慙奔竞亦良厌学道无新功但觉益友欠夫君珪璋姿表里絶瑕玷瓦砾诚可羞温润得渐染向来三语称吾里怀闚觇名谈造根柢高文在铅椠转首十五年天庭久宜掞胡然慰穷愁相逢古天堑治中员外置缩手靳韝?从容国医旁出语即中砭邂逅秩云满萧条理琴劒炯炯幽者兰林深守孤艳宁受萧艾欺忍使薋菉僭谁欤功名涂由已拯昏垫小草非远志臭味真有忝羞杀东方生饥死更求赡因君动行李令我起归念西山有石田努力事耕敛
乞补外出江臯待命泊伟观二首
经年充拾遗一字无所补岂不怀故乡念方事新主一朝冒超迁循墙不遑处宁离人间世亦恋行在所有亲方赖禄有子方应举守道在守官奈当事斯语
欲去不得遂正如太庙羊登俎分所宜得去喜可量圣度真如天不妨且翺翔扶老复擕幼迁居大江傍居然得伟观怅焉渺遐荒潮头来如山亲乐想未央【楼名伟观】
题廨舍壁二首
明时有何遗亦复许掇拾大言得面陈小言可封入有时効踈愚岂是当务急每蒙天下施听之恐不及退思自生惭黄卷常在执旧田虽甚芜新井尚可汲勉哉竞斯辰万一如有立
本不事矰弋未免执矢疑客来非不多益友每远之薰风时一顾素抱谁与期久要竹居叟谈诗能解颐两颊贮微笑径造观我私请解褦襶衣相与举近诗
纶子效靖节止酒体赋筠斋余亦和而勉之
纶以筠名斋种筠当掩关爱筠栽竹易见竹知筠难竹以筠为本筠居竹之间希筠岁寒操追筠古风还筠中听瑟瑟筠外泻潺潺人与筠俱胜筠随境共闲
重题陈汉卿贫亦好斋
古人重安贫未若贫而乐岂不爱膏粱顾乃嗜藜藿我闻首阳饿荣名千驷怍况乃陋巷子箪瓢殊不恶刀头得几何蜗角战方虐以兹悟生理贫中始澹泊陈侯清时英廊庙宜着脚圭窦势岂容贫斋意聊托苍生方饥渴未可云盘礴且来禄万锺脱粟躬自薄
次韵常之松庐有感
年少爱节序老大感岁时亦知夜漏短自喜昼景迟怀人笏频拄矫首帽屡欹至情何惨怆同气相因依君家说大难心胷緼多奇永欢思伐木长歌倚式微眷言无鴈地渴想前鸿俱一别如昨日二年忽今兹数传龟组解备着鲈风词寒乡少瑞应远览期长离解缆辞江臯反袂接水湄无从犹出涕有弟应垂洟今见松庐作可胜薤露悲怜君抱苦节爱兄见哀诗无复逝水向当有高山知老慙无领解久约同襟期勉和吹箎章聊慰深长思
周时仲提干求二亲墓亭扁答以攀栢因为着语
扫松拜亲墓攀栢念亲泣栢露滴儿衣儿泪和露湿五鼎从可陈三釡嗟何及坟前白颈鸦终日声楂楂
跋宋朝老再和陶渊明归去来辞
吾乡说三宋伯也抱奇伟太学三十年不作举子语晚当拜特恩青衫送还官开口论世事有舌不可扪吾皇开夀域汪濊泽万国勉公俯而就如女有正色翻然感际会千载今一时谁欤俾宿留再和归来辞渊明归有田公归徒四壁姑奉祝融祠胜煮南山石公乎未得第我辈慙登科空飱了无补奈此归来何
次韵题吴无过所藏张无垢难老堂诗轴
养亲感卧冰慕亲悲履霜眷兹母孙情胚胎炳前光先生一奬励吴氏增激昂至今诸孙行如立严师傍躬行斯入室言辞特滥觞当时五子名佩服讵可忘省也滋拳拳何止升其堂
次韵廖端叟求墨
忆昨同舍时爱子志尚坚研穷非口耳点勘分乌焉读声锵金石笔思涌漪涟合并几寒暑分散如云烟家虽才咫尺见且无夤缘甥馆闻徙居我屋欣接椽乃以随吏鞅而叹抱遗编嗟哉燕鸿隔漫尔夔蚿怜三年閲黄榜万选遗青钱祗擅文塲声不上吏部铨儒冠未为误洛诵方流传夏果烦送似唐律仍灿然为墨贻古作如珠出深渊书生均老丑嗜好相後先亦有大禹圭未许蒲氏贤何惜遗久交相得真忘年久知铁为研更以心自鞭矧古传毛頴端合遗陈玄落笔看余万斗酒须十千虽无兰亭茧愿助韦郎牋古今一俛仰人墨相磨研有无要相通唱和聊成篇我今辟三径门开西一偏已过中秋月皆为晚凉天何妨对花下取笑同樽前第慙葵卫足欲愈犹联拳
次韵德友惠黄雀
兴来把酒杯径欲连台拗聊用资唫哦岂谓贪醉饱晨起秋思清茶罢诗肠搅筠斋伫远思诗筩驰速巧饷我晚田雀如鹰初脱爪惠我长城句如栋畧无桡雀命虽甚微饥驱亦艮挠何异不农耕而乃窃禄稍哦诗思陶谢论交怀管鲍只消寄诗篇断不厌煎炒
再次大用韵赋梅花
暖律回枯荄春阳发寒梗梅根有特操花事每先省分苗本十洲孕玉可千顷松篁纳深交桃李絶奇请冬居姑射山下?太华井幽栖有心赏廵檐常笑领相对各忘言岂但无机穽诗虽道未尊技可造经綮孤标固洗凡累句自无警转庵诗家医妙剂即苏眚元方诗家禅默参惟打静欲离香色想恐堕人我境昨夜来朔风吹香过南町小解作浅语醍醐欣灌顶
再次转庵用梗字韵赋梅
见梅思洛阳何愁道路梗见雪忆灞桥便可心思省仙家种玉成造化炊粱顷凛然孤高标敢以尘溷请将军有传令遽成临渴井王言惟作命盍作和羮领香色归本根滋味岂机穽自非冺全牛安得试尝綮转庵句中画梅诗言外警难韵有辘轳妙语压菑眚昨夜垂垂雨一洗娟娟静便觉容成圃真是太玉境朝来知见香堕在区别町不如两忘言搔首孤山顶
园丁以菊为屏为船转庵竹院谛赏不足分题得塔字
眷彼东篱花忽作西灵塔又如船子泛复似南屏阖园翁起童心须弥欣芥纳分题要铿锵饫秋振萧飒我合浮屠尖工须画溪罨崚嶒玉崔嵬团栾金匼匝俨然香色俱间彼青黄杂天成具体相人事因假合愿修衣裓供用作布地蹋那将有漏身久实无缝合转庵曾着语竹院尝挂搭我有一句子无问亦无答
德友惠竹栽甚富而又得佳篇既种复喜雨次韵谢之
嗜酒爱风竹种竹?日醉小园窘边幅杂芳纷位置此君何可无野卉辟之易亩许得滋旷千个栽不翅故人虽借居爱竹有幽致肯割锺山青分植容成地移来天亦喜凉生雨兼值既免躬抱瓮何惜亲閲视飒爽已可人能同听秋思
转庵观赵十一圣花
有艺者赵生杂出逞活法飞走异族类指教各驯狎参戱竿欲摧险弄首将压当塲等嬉笑旁观举震霅其间圣花术殆是天下甲出没鬼物惊变幻风雨霎觌面唤名葩信手如素插洞视空樊笼赤立却巾帢居然龆齓儿恍出虎兕柙脱索妇更神倒锥目不眨穿杨百步间设的两口夹一箭中关捩四坐骇汗洽或驰若转轮或舞若挥箑机缄孰主张造化在嘘呷技进无万殊妙用才一搯傥然自胡越谁能会鄏郏
次转庵圣花韵
转庵诗三昧仍嗜书八法写出金弹句可翫不可狎近观圣花作险若君独压壮如钱塘潮清若苕溪霅僚丸同妙手痀蜩真脱甲庖刀方奏砉郢风复运霎文章特小技圣处奚假插得趣堪献佛高唫岸乌帢逹者越拘挛迷者泥检柙岂知造化机目击不容眨衮衮万马奔翼翼两攻夹灵根有变通时雨自浃洽意轻秦赵璧价重蒲葵箑记舟何用痕印钱偶因搯於道得逹尊问鼎不问郏【案此首亦次前韵原本脱去呷字韵二句】
范武子挽词
呜呼吾武子天乎夺何速潇洒锦绣肠秀润琅玕腹出口论世事好语惊拙目孝友式里闾急难骇僮仆曩於建业都共庀主人属但不同姓氏何翅如手足一日不晤对尺简频往复中夜怀清姿有梦堕修竹时予悼伉俪感尔念鳏独别去几岁华亦闻悲壼俶同病心相怜异县情愈笃我欲托以妹子不鄙其族两穷忽相值一家有余睦去作建安县振彼七闽俗岂不化强梗元不用鞭扑邑人歌载途当路荐聨牍彼守何坚忍於民能迫促二年甘不考百谪宁忍辱子方困吏鞅妹忽沦鬼録入户悲方纒出门湿如束骏足不受羁盐车宜折轴讣来忽收书痛甚不容读未令吾母知可闻尔母哭人生会有终汝死寃乎毒吁嗟先大夫艰难脱荒服衣鉢自桐乡生涯去巴蜀清德诚可种石田不能粟尔母今在堂何以供水菽尔弟独当户何以资耕筑三儿须教训一女待鞠育自愧贫多累未能分薄禄近拟乞州麾因用致家塾此愿未吾遂有身莫渠赎所居读书岩旁依紫逻曲忆昔曾同登相期共结屋今晨何为者昨梦不可续平生乐哉丘终焉埋此玉虽遣奠刍陈不及墓草宿呜呼吾武子临风泪盈掬

[book_title]卷三
钦定四库全书
涉斋集卷三　　　　　　　宋　许纶　撰
七言古诗
应致远以百韵古诗见示推许过当病中姑借放翁韵奉酬
我诗何敢希杨公况复进之陆放翁烦君妙语相纵臾控地岂得追培风两翁齐名家异县叹惜余年能几见斯人不上甘泉班我辈先之腼顔面君到灵山亲得语切莫提撕落言句恨君相见一年迟不同蓟北燕南路胡伯晖有诗训豚犬辈次韵以广其意
金风着幕惊新秋银河摇落光飞浮天籁既息虫声啾书生白髪不解愁挑灯夜诵疾於流人生在勤业箕裘少不努力进厥修老将噬脐孰怨尤悠悠天壤卑微休安得独叹命不犹昔人忘食兼忘忧何适非学息与游道不敢径川不游朝唫暮讽夜校讐至理渐渍如膏油好处心会非力求不特秪为科第谋正使积书如邺侯手尚不触读岂周张口云雾正自羞学与不学人焉廋汝曹曾念及此不贤师学到无全牛乃翁为汝相延留一官为援乏蚍蝣欲餬汝口违松楸敢辞折腰向督邮赋归无地堪耕收勉旃汲古到索丘困来时复揩双眸
次德友韵
忆昨得君和陶诗牀头细读人谓痴二南固自立墙面十驾亦欲鞭驽疲退慙作吏了无补正使得句安能奇有时拈笔弄纸墨大似临敌收枪旗投老且愿共诗社鬬健聊欲为儿嬉恨子寓舍苦迢逓有僧借屋无奔驰乞米不须烦送似无储自足常宴如转庵与为方外旧仆也何翅管中窥岂有修竹真可欵曷不宿雾及早披来诗赓酬特未已追逐登临随所之
得赵昌甫诗集转呈转庵却以谢梦得诗见示有诗次韵
我馋嗜诗欣染指但见其长有谁毁早年游方识赵谢如鲁逢掖宋章甫谢诗澜翻豪且古赵句清癯澹而苦学力到後成一家渠自不知为孰使天各一方费渇思想见氷增寒似水居然老手斫方圆出户中规还中矩转庵活法已参遍何止得心仍得髓我如无宝穷波斯望着是珍先自喜忽得赵璧急呈似示以谢草如寄取自怜老去无长进努力唫哦训儿子
再次转庵韵
能诗何殊臂使指得句不愁人背毁诗何缘瘦道自肥谁嘲饭颗山前甫誓不惊人死不休言是良工心独苦骊黄牝牡元不问智诈勇贪俱可使合时端如锥画沙悟处快於瓴建水赵诗平澹谢奇古所以吾侪夸絜矩转庵更是可怜人诗眼既高窥字髓我生何能补一字君美非溢私两喜更须传抄及同社定不惊嗟斯是取骚坛摩垒真几人安能碌碌数余子
次韵才叔分韵得七字
竹院主人新筑室涓吉上梁辰取乙鸠工度材合忙冗分韵题诗能暇逸独怜久不到容成片语全无课秋律自伤病足转拘挛不复抛砖为倡率转庵忽传七字作顿埽陈言洗凡质剩喜金风入诗思定挽银河洗唫笔鼓宫宫动妙入神上毉毉国愈吾疾联翩急埽烦寄似已负今年七月七
次陈伯夀分韵得者字
南浦家庖亦烟火何事胷中太潇洒少提笔力老更坚不信昏金徒巧瓦一官姑混录录中三生岂是悠悠者秋镫夜课阿戎读高筑诗坛洁莲社人传绣口仍锦心我诧琼杯并玉斚阿戎官学两俱长金固在熔非跃冶转庵忽传分韵作咳唾珠玑来笔下挽回巫峡使倒流快注银河见高泻敢陪驿骑策疲驽絶喜风樯追阵马爱诗未足老犹贪染指更尝犹靳舍祗慙狗尾聊续貂安得曲终成奏雅唫哦未了忽开予拟约凭高共纾写
次转庵用坡公韵并简洪樗野
短日驱驰驹一罅百刻六旬分卜夜残年余力秉烛唫所冀二中并四下敢多奇疾希卢扁祗是寒温随补泻转庵着眼从昔高伯仲古人相匹亚细哦纎巧天许觑硬语峻嶒神所借窠臼已脱卑晋宋真淳更拟出陶谢近惊樗野轻千里远自鄱阳踰百舍举似诗家说中蜜更引禅宗谈倒蔗老父病後已云怯余子听诗应转怕那令勉继坡公韵预恐难逃灌夫骂
送蔡骏叟往金陵见留守李尚书
蔡郎百战吞贤关彤庭射策谁其班桂枝第一几得攀一官去纠蜑与蛮留台友第季孟间吟诗远过陈後山使覔仙山大药还归来五色应斓斑因声为语大匠般君何不来予汗顔
邵廷评供职未阅月乞为淮南检法官以归赋长句见志次韵为饯
圣朝亦知贱士丑尚许追随牛马走圄空幸免殚拙心材散那能呈好手万里来归尘扑面一梦惊回柳生肘同僚末至得斯人眼底轮囷曾有否青云直上气如虹要津立登槎犯斗惠文安得事仁尧吏酷自应嗤小苟相从几何突未黔掉头归去依岩薮拄笏聊看罨画山岸巾且饮淮南酒夫君自是皎洁姿不用沧浪濯缨垢正恐功名自逼人更向王畿重结绶
送赵推官持檄之兴国
赵君派自天源来细考衡茅无此才文章决科特余事幕府官业何壮哉论事不愁开口屡直道驰驱羞诡遇尺伸如可寸枉施宁脱青衫故园去宗庙之宝森璵璠诸公争欲出我门极知胷中有定力未肯叱驭随王尊楚狂凉凉莫宜世一笑相逢有初契尊酒论文情益亲但不同姓实兄弟文昌堂前汝水东万顷烟雨时蒙蒙向来簇坐覔新句多少行人图画中君今胡为事行李着身翻在图画里捧檄王事不可迟何况堂中老亲喜喜君问道康庐旁过家上冢还不妨再拜松楸有心事孟母卜邻今更良了却痴儿纷案牍囬首庐山真面目唤起三年梦中意想见诗成清可掬
崧高行上周密使寿
银潢快泻天无声秋光漾出圆蟾明玉关晏眠柝不惊筹帷坐见万里情健儿饱食细柳营猛将思奋抚剑鸣摘试一二来帝京表里百万皆精兵此时崧岳风更清寿酒消得如渑倾天子神武恢八紘一贤制难真长城鸿钧对斡三阶平珠连五纬荐玑衡天开地辟霖雨成中书之考远作程回视万卷纷拏撑一编自足垂勲名书生脑脂眯短檠莫耶挂壁吼长鲸相公办取崧高行不惜擕之上峥嵘
崧高齐上施参政寿
灵山锺秀崧高齐鹿苑名胜神所栖水晶玉札银成泥无论粉绿丹黄黳文星相望直斗奎出藩入从黄金闺谁坐廊庙赓鳬鷖山经地志古有稽我公间气今其繄资兼文武双印提十年太学甘朝虀吐光万丈腾虹霓鷄林传诵争航梯至今威名讋羌氐张旃朔庭抚遗黎鼓舞雄豪泣旄齯折冲樽俎眠鼓鼙屯云万里行春犂五风十雨无苦凄此疆尔界谁町畦不须京观封鲸鲵混一少忍矜扶藜从容论道开端倪一语折衷温如绨鉴裁不阅黄与骊流品自成桃李蹊琴音八极囬薰兮长庚夜明玉绳低貂璫晓驰建章西黄封九醖天处题寿以一饮千玻瓈公开寿域民同跻龟文燕颔额插犀中书之考米一稊葛仙炼丹旧有溪从公拟欲求刀圭散作人间刮膜篦尽洗凡骨开尘迷
云龙歌上周丞相寿
万化衮衮相乘除循环甲子如数珠甲子既周理当复岂有润泽飜焦枯丞相补天祗衮职闵雨忧民见顔色云龙契合此其时能费天工几多力明当月色圆如秋书生徙倚生暮愁欲攀斗柄酌河汉一滴变化为万流忆得去年曾拜月此日团圆仍皎洁极知有药自长生更愿长圆浑不缺今年拜月去年同却欲屏翳驱云蒙久占月角如张弓两月少雨惟多风昨夜占星忽离毕定自滂沱飜手疾今朝四郊已沾濡丞相明朝是生日书生喜极欲起舞急买香茅葺庭宇公不见崧岳降神生甫申山川出云作时雨
上南轩先生寿
岷峨一綫江滥觞意行万里无留藏五湖洞庭洑熊湘衡岳岿然锁其旁离堆砥柱屹相望湍流横溃不得狂挽囬断港济絶航一齐衆楚势莫当三芝五饵别有方狂简痼疾滨膏肓天遣奔波赴洄湟囬视坎井足跳梁三浴薰之惊望洋一语咽口成周章昨夜太白垂光芒皎然松柏凌雪霜向来十袭一瓣香再拜斯文寿无央愿囬帝力超羲皇无怀大庭还我乡
次韵何起岩喜雨
龟坼高田畦渇雨何取尸臣守兹土抽毫擢髪控深衷羽衣拜章夜当午天门迢嶤洞九重玉几哀矜迥三拊守臣有罪固合诛农夫在勤亦良苦去年旱荒有积仓今年饥歉将空庾通宵洒润祗若丝明发屯云俨安堵初惊大点来莫当俄即翻盆流孰御旧雨相过忆去年坐眎排檐亦如许我慙历历洗心源君喜津津见眉宇瑰章杰句助欢呼石燕商羊俱鼓舞急须似吸举深杯莫负如渑写甘澍
次徐漕韵贺留守刘观文祷雪感应
雪霜之忍有至慈一片到地五谷滋所以腊中重三白史讥失时书直辞我公卧护北门北百姓爱公如爱日及冬祷雪乃爱民若有鬼神宜率职要晴要雨天必从玉山何独閟烛龙一夜风师擘冰絮坐使东国成雪宫晓起清愁无复有如在春风饮醇酒欲歌零雨劳公归正尔补天须妙手
再次韵呈徐漕
留台心与天等慈违春覔雪回象滋计台心与留台似贺版趣遣琼瑰辞白战场前受降北笔补造化戈却日郢中之曲信寡和鼔宫宫动能者职我欲十驾期相从今见老子其犹龙径须乞公玉蘂佩去上絶顶瑶台宫下视尘寰一何有天地交光落吾酒酌公云梦公莫辞能费公吟几义手
次韵程判院喜雪
帝心端与天心合务本先农斥浮末冬温祷雪响交孚急霰先声如撒泼献花女儿弄璿玑翦裁楚水烦湘妃东郭先生不敢出南枝乌鹊空惊飞高卧从教深没屋此是天工真雨粟但愿四海大有年无田可耕宁已独诗翁爱日亲年高时时梦里见三刀男儿盍洎千锺养蹴踏起舞听鷄号勲业欺人头易雪化工於汝难私燮满酌长歌白雪吟下里阳春讵有别
雪再作山甫约游雨花台不遂闻与诸公登凤凰台次韵送似
骚屑寒威逼重幕衲被蒙头慵蚤作不知一夜雪花飞但讶五更风力恶摩挱病眼试凭陵把翫清诗何洒落好语自足驱疟疠嘉祥况乃销离瘼絶怜冰筯堕修檐拨触风琴响朱箔一冬温煖忧麦蚕万事乘除等鳬鹤为言三凤今河东曾约连驺出南郭山隂舟囬虽兴尽巫峡云归终幸薄方疑再往成渺茫已拉羣公溯寥邈九万扶摇不可希随分榆枋吾亦乐
次韵苏伯茂立春日雪
从事青州初入幕子墨梁园新有作春工试手欲成妍膝六蜚英良不恶初看到地润却无旋喜积威乾更落铺檐羃砌遍匿瑕压瘴埋蝗广求瘼蓝田种玉夜生苖吴娃擘茧朝盈箔认巢无处疑昏鵶敛翅有踪惊瘦鹤一庭柳絮漾东风千树棃花醉西郭犯寒覔句觉诗清贾勇行杯疑酒薄颇烦造物相料理顿使幽怀渺绵邈回看稚子失啼饥想见田家尔应乐
登伟观因诵老杜道林岳麓诗用其韵
立秋三日天气殊凉风渺渺舒郁纡少日第拄西山笏暇时惟泛会昌湖投老身登华盖顶度堂面直莲峯鑪长江囬抱若裹玉明月荡漾如怀珠楠溪大源小源出樟浦早潮晚潮俱凌空笔架呈挂彩出海金轮看浴乌中川蚌胎非妩媚港口螺浮疑虚无何以得此江山伟若有相者神明扶了知无一可云补其敢有二当何诛故人相逢笑颠错生涯不解先膏腴且同野叟共尔汝免以前衔相唤呼看山未觉迷老眼报国终媿全微躯斫竹特为三益径把钓勌作扁舟图乃知絶境真妙絶强名孤屿何尝孤凭栏聊欲须欵欵飞帆正尔来于于明朝此兴定不浅但恐劳苦肩舆夫
雅师求阁名既为作扁榜仍赋娱客杂句
妙景非声亦非色非色岂应容粉饰东坡妙用徧虚空大地山河等儿剧简斋有句添虵足雨抹晴粧要娱客黄妃塔边浄相寺破屋荆榛十年事雅师办得一片心化出宝坊全体备杰阁巍巍尊大士我欲名之无尽意更拈虵足扁东偏与师饷客为客地东坡仙去可无诗客来了此一段奇未雨未晴烦举似非鬼非仙竟是谁王宣甫求崇斋扁榜仍索诗转庵之作先成即次韵为寄
圣门教人亦多术由也升堂未入室顔虽在寝犹仰高火就水流随燥湿但见终日不违愚岂知庶几介如石陶溪昨以崇名斋欲予隶古诗记实今晨忽见转庵作名与诗高同起日崇斋少学用心苦晚乃一扫科举习霜降自然知水落道损都忘为学益一从崇卑悟师说心已沈酣全体易书扁外和转庵诗不待形容有润色忆昨尊公期类予似我颛愚有何获老慙才衰惟钝迟感君肯赴同襟期闭关却埽门植榆不妨倡和来埙篪

[book_title]卷四
钦定四库全书
涉斋集卷四　　　　　　　宋　许纶　撰七言古诗
次韵转庵读中兴碑
千秋金镜唐元龟苞桑镜见龟灼知女主为祸已云惨天宝之乱尤危疑九龄早悟绸缪诗其奈哥奴基棼丝外人何得与家事旋闻潜纳河洲雎席夸禄儿李裴和助桀为虐几乘危趣之使乱果为谁张廵庙哭祗涕垂高将军固非远虑掉头肯和金刀篪四镇休罪高仙芝张垍早措平章辞望贤宫中例忍饥金刀胡饼方効奇事有至难已言之贼心包藏久窃窥春秋知我盍罪我监国引嫌孰维持顔笔劲节霜筠似元文秋月华星如
次韵袁尚书同年巫山之什
我本山泽之臞姿出处相较黠与痴生当浙东岩壑地闲觉壶中光景迟井蛙敢从海若语鴈荡断谓天下奇一从天柱想突兀便觉屛嶂排参差盍归乎来归未得今吾非故吾何之南官祝融常在望北征太行长相随几欲拓开令混一虽媿力乏犹忘疲故人将指镇巴蜀大江扬舲张虹旗经行先须实古锦及境方要褰赤帷阳侯似知公得句吴榜自舞山折枝有客忽传巫山高长安不复纸价低阳台从昔夸词赋大夫无乃姑戏嬉山川合因云雨祀神明何得?渎为牵牛织女夸自古小姑彭郎讹一时三复新诗有如此尽洗遗恨从今兹蜀道虽云在天上政誉已逐诗声驰世情向背南北阮人物好丑东西施愿君沧溟恢宇量听彼缾罂居井湄已为下户蠲逋赋更要全蜀俱信眉长安父老久延颈关外饟馈寛张颐寂寞恐有玄尚白留落得无素染缁规橅久矣欣济济民俗定尔臻嘻嘻公归得政公何疑勿为风月镌峨嵋归来要续峿溪颂已赋中和宣布诗听刘念九丈二姬歌所和醉时歌明日亦次韵送似时已三鼔
边头幕府文书省功名之心灰似冷老去英雄髀生肉功名之心死未足中原有土尚沦金中原有民惟戴宋天开地辟会有日竹头木屑宁无用男儿信命人见嗤命轻於山重於丝未肯身同草木腐径欲名与天壤期行藏我何有交友勿复疑躬行即吾道归求有余师和气冲融自斟酌荣枯不逐花开落物理天时信有终云虽出岫终归壑未须高卧百尺楼未须紧束春秋阁夫子适去还适来无波古井生青苔我独不归何为哉渇心已觉飞黄埃长鲸未骑且扪蝨不妨随意芬浮杯
田家秋日词
晚禾未割云様黄荞麦花开雪能白田家秋日胜春时原隰高低分景色寒栗挂篱实累累角田已收枯豆萁芋魁切玉和作糜香过隣墙滑流匙牧童牧童罢吹笛领牛下山急归吃菜本未移麦未种尔与耕牛闲未得
晚田黄雀词
黄雀不知来处所或云海化或蛰土秋至晚田拾禾黍投身不知入罔罟十中八九不计数黄雀之死孰怜汝汝不如搏谷并布谷又不能快活催麦熟农夫辛苦耕无功食其禄无功尚可那无厌腹饱果然犹不足呜呼一年三百六十日常时安在今时出安得山间野谷生石田与汝饱死终天年黄色雀还可怜
次韵陈伯寿食黄雀有感
嗟哉黄雀力命微譬彼食言安能肥乃欲身与天壤期沕穆造化闚缄机以时啓蛰安居卑蛰久啓晚见者稀不耕而食乘三时晚禾欲熟堆农扉就田恣啄充久饥来时千百漫天飞惟欲蔽翳朝阳曦似雨霏微疑复非此时得计压稻枝腹饱果然不思归【案下一首次韵酬转庵此下尚有肌字一韵此脱去】岂知时与命相违投身入网分所宜鷄肋犹怯尊拳挥汝辈么麽将安之螟螣害稼古实讥嗟哉黄雀全无知大似爝火凌朝晖炙之醢之争称奇谁念物命聊依依黄雀何责复何悲夷齐饿采西山薇不尔吸风何活为顔子箪食其庶几祗令瓢饮将谁欺霜露舒惨相恩威螳蝉小大遂黠痴人为物灵贤则希比物丑类姑释疑螽斯岂得比后妃钧之三成君父师法当授命宁避危有益於国身何亏我欲与雀排重围
次韵酬转庵
南浦太丘潜少微非隐非吏嘉遁肥转庵相与菊花期黄雀乃得诗发机诗则高矣物甚卑物惟所遇知音稀黄雀幸甚逢斯时菊因东篱桃左扉唫成虽佳不疗饥黄雀头颅万里飞两语如露蒙晨曦後人往往悟昨非转庵识破花拈枝勘遍诸方漳南归爱诗爱字沦肤肌知我愈觉成相违同病亦谓投闲宜老婆心切一手挥长篇险韵铸出之涉斋自讼识评【去声】讥不待见闻方觉知覆盆一旦遭赫晖平生此段诚大奇愿言稽首长归依为能忍辱偏慈悲东山久别思蔷薇生处放熟非过为岂须圉圉才见几宁受校人当面欺诗坛受降曾怖威牀头置易甘成痴虽匪顔徒窃愿希今见菊花更不疑牵联黄雀为匹妃【作配字】南浦柏梁一字师转庵拨动关棙危琴鼔不鼔无成亏前言戏解小郎围
德久送沙噀信笔为谢
海物惟错羣分命并海馋涎为物病采拾烹煮如撷蔬岂念含灵钧物性就中水母为最蠢以虾作眼资汲引虾入罔罟自不知水母浮悠亦良窘其间墨鱼工吐墨以墨自蔽潮水黑潮来舟人如拾块贩者填街卖乌贼沙噀噀沙巧藏身伸缩自如故纳新穴居浮沫儿童识探取絫絫如有神钧之并海无所闻吾乡专美独擅羣外脆中膏美无度调之滑甘至芳辛年来都下为鱻囿独此相忘最云久转庵何自得此奇惠我百辈急呼酒人生有欲被舌瞒齿亦有好难具论忻兹脆美一饷许懴悔未已滋念根拟问转庵所从得访寻不惜百金直岂非近悟圣化诗望兹尤物令人识绿衣在旁忽冁然蝤蛑取笑却可怜
再用韵谢德久见和
人为物灵钧受命物本於人无诟病圣远庖厨存此心诗咏虫鱼明物性沙噀入咏诚蠢蠢因之演雅聊援引此辈已分泥涂辱吾侪忍加汤火窘乌郎自乌墨鱼墨如蝨处髪不知黑锁管寄车墨者流书契岂皆能作贼牡蛎分房巧芘身雉蛤移种陈接新君孕玉自撑拄蠙氏采月为精神西施有舌话前闻老婆之牙岂同羣螯属黄中膏具美螺族青出味作辛蚬蛏蚶蛤殻为囿相濡以沫期耐久自为锅釡使受烹宁落提擕死於酒子产校人从肆瞒流水长者功难论寄声海上钓鳌客鳌动恐伤大地根满船月明何所得意不在鱼鈎自直潮来忽见驾山来个解吞舟人不识有客闻之为骇然人鱼更擅将谁怜
次韵监簿弟惠乌髭药有诗
漆城容可为?室髪白何由黑於漆但闻拔白成斑句安得反老还童术嗟予同气仍同心怜我年侵雪更侵尔年少我尚余纪我髪纵秃当投簪顶如赤壶已无二君有良方诚已试正使缁鬓犹能华未免种须逢见戏我髪非病心合医心白髪白无已时欲将心来烦汝黑且图百问百不知
再次韵酬答
弟官辟痈隣藏室肤如凝脂眼如漆人言自是仙中人何乃反求还白术少年苦学知苦心心为髪根宜早侵黑间见白犹堪镊白旣还短难胜簪我老闭门师不二病足挛拳百药试草玄尚白从客嘲摅尾奋鳞任宾戏我闻医国为上医子方诚良盍济时百二之名殽函固谁与问津君当知
杨似勲许惠丹砂
双矑炯炯朱成碧两鬓星星玄尚白丹砂入地长黄芽苍顔幻得婴儿色了知色相无定形造化於人亦儿剧蓬莱三山何渺茫内景黄庭犹凖的怀璧其罪彼何辜资盗以粮渠自贼西州九转得奇功媿我闻名未曾识小人有母垂八十步履轻便自畴昔今年一病起衰容分明只得丹砂力九顿首拜三叹息什袭藏之愿无斁日引月长余几何神夺鬼偷疑暗掷间者从公有天相啓閟抽关话奇特便祈公赐公许之归语老亲感填臆膝行欲请还踧踖盛事不应相趣迫三沐三熏课长句句岂能神公自德
杨丈既惠丹砂数种再用韵敬醻
鹊鹊飞来动林碧喜声楂楂鵶鵛白宗伯怜予反哺情遣赠金丹光五色先生上医已医国敌国长城贤季剧胷次经纶有凖绳壶中消息有端的地行在在即神仙世上营营自蟊贼一编黄石岂容窥九龠丹经应默识未许骑鲸游汗漫已约据龟论夙昔嗟予闻道了无功粗识事亲惟竭力苦乏大药从人覔数溷宁能无厌斁先生乐施微少靳变化丹砂犹米掷得陇望蜀安敢料和章更枉珪璋特名臣奏议得精本并与寒窗资省臆有亲可娱书可读归养可期非怵迫媿无好语醻少分昨夜春官长隂德
以端研送郑景元同年
贵公宝研如宝璧书生摩墨但摩石有文无研正不妨有研无文亦堪惜渐老祗愁才力尽片歙拳端宁不靳吾家面様什袭珍色如马肝肤理润昔言眼为石之病此论不公吾有证星辰在天珠在渊此石睛光鸜鹆莹文字之祥吾敢颛郑侯一见心拳拳百年石交吾与汝更有甚者吾当捐儿曹旁观俱唧唧儿曹莫痴翁岂失郑侯自有无价珍持献於人吾惴栗愿侯珍研如所有少时光芒须逼斗会看落笔中书堂却试玉堂挥翰手又次韵转庵用食黄雀韵赞叹邓长孺曩得予端研邓为转庵甥方在疚
论研当考石精微观人岂计体瘠肥歙溪入浙无淹期刷丝罗纹如出机比并端坑终品卑就中古端见尤稀难得已叹承平时长绳束腰下岩扉宿粮腰畔不捄饥凿深泉眼迸若飞浸淫竟日无光曦轻生重石不悟非石工传业犹孙枝我售古璞千金归璞虽云石玉为肌信手得墨无拒违事忙行草取次宜才衰笔老无发挥顷见邓友辍赠之质粹材美不可讥契家有子吾所知文章光焰期腾晖不妨怪怪仍奇奇酷似牢之惟舅依嗟嗟尚怵霜露悲循陔自苦躬采薇读礼以外将胡为力学报亲其殆几【案食黄雀韵此下尚有欺字威字二韵今脱去】学非有厌书非痴有志於上皆可希彤庭对策决大疑制草说命周南妃玉堂从容有余师古来孽子操心危勉旃无令一篑亏万钉要看黄金围
驯熊叹
兽名曰熊本逸才啬夫教之驯若孩开槛当街作险戏寻橦旋筵能千囬负戴蹲跠时?睒忽然逸出渠亦敢啬夫当之作人立嗟尔勇气终坎壈问云初教本无法祗是豚蹄趂饥乏说似连营饱食人努力边头厉戈甲
射鹰行
圣作桑弧男子志矢人伤人岂吾事五陵少年狭斜游柘弹金丸矜垩鼻一朝折节臂良弓腰身不动马如风背弯团月无留意秃鶬老鹰应弦坠书生忍饥犹努力夜夜孤灯腕寒石等闲拓手石五余真是无心事书策诗书岂不关时须寄语悠悠年少儿一鹰一兔寻常事正要尺箠鞭羌夷
悯牛行
牢牛得肉那忍吃匪论阳报谈隂德忆牛初生成犊时随母耕田眼先识茧栗渐长初胜犂脱轭项间染能赤一行错误随後鞭习得犂行如界直耕来耕去禾稻成得闲放食行田塍稻秫掠嘴不敢食自啮枯草甘如饧马终蒙帷犬蒙盖牛岂无功遭横害
舁石行
沙河塘路飞晴泥夹道睨立如鳬鷖千夫舁石自何所相以柝节当鼓鼙一夫流喝相和答声与步应如采齐观者局蹐汗通下彼独闲暇轻如携此石非是装玉砌此石非是筑金堤不为文陛仪禁卫定作□础承榱题俨然一柱方峙立何者偃植为拱枅呜呼自昔良工心独苦大材小用俱难取
素丝行
氷盆缲丝千尺长雪花玉色无晶光机声札札逐羲御百襄一一输文章素姿已是随时贬妖茜娇蓝还点染东邻巧妇鬬痴妍对刺文禽相掩冉衣裳颠倒那得知但见新行胜旧时倡优却得被后饰汉庭只集书囊帷君不见古来志士多惨戚古貌古心少顔色
观奕篇
秉烛随者明奕棋观者精观者未必高於奕只是不与黑白同死生天上神仙何所争亦复於此未忘情樵夫柯烂忽猛省却与棋仙作机警千古未尽一局闲岩草岩花自凄冷呜呼圣主不弃刍荛言奕棋复出亦必资傍观
古栢行
太华山头有古栢宿柯成铜根化石自从出地受雪霜直到於今几千尺向来移种向中州挽之不动艰万牛根连玄圃渗七泽凤凰将雏鸣上头春草寒花几衰歇枯蔓朽株风屡拔岿然此栢安如山匝地清隂覆椒樾不辞孤立成大厦匠石踌蹰少须暇
卖花行
缃桃绯杏琴心叠睡起海棠收醉颊麝煤输彻锦薰笼金脂染就来禽帖姚家魏家苦留春花信未先红一捻卖花老翁正自痴预喜荷钱出小池却恨身非殷七七一日之中成四时不念书生抱孤节昨夜东风长华髪

[book_title]卷五
钦定四库全书
涉斋集卷五　　　　　　　宋　许纶　撰七言古诗
次转庵寄用坡公赋梅韵
一夜酸风惊拉槁雪压茅檐欹欲倒孰知寒谷自能春鬬坼琼枝故相恼两年旧隐住容成耐冷冲寒起常早透牕疎影眠未佳拥被孤唫诗易好别来问讯迥相忘养就苔文从不埽诗人云远岁云暮自插一枝怜鬓老孤山在望不可到惆怅余香委芳草谁邀配食水仙人长笛横吹倚苍昊
次韵胡伯晖喜王簿移梅
水南梅花光似雪扑地香风喷鼻裂诗人不来岁华晚寂寞岩扃那忍折一朝移向凌风前雕栏碧甃生寒烟聘以新诗夀芳酒洗空遗恨春溅溅住山多时识幽洁行到台边忽凄咽故园萼緑正相思冷却东臯半犁铁仇香种梅已开而出乡未归再次伯晖韵
忆醉江南枝上雪爱词人把罗巾裂篇成皓齿发琼姿酒尽貂裘堪当折如今消得督邮前期会纷来閙似烟故人一枝久寂寞新愁万斛谁洗溅仇香有意移芳洁索笑不来空哽咽幸自花开君不归一夜孤根冷如铁
欲雪怀度云新种梅三次伯晖韵
朔风动地天欲雪涧厎孤松定皴裂忆梅已觉肠九回赋诗敢爱肱三折帘疎香细度云前想见娟娟媚晚烟主人吟哦伴幽独醉墨不惜花袍溅人与寒枝共修洁未遣调羮笛休咽贩马江头得句回踏破蟾光敲镫铁次韵诚斋醉卧海棠图之什【绘放翁醉帽堕地】
海棠宁莫种种须千万株濯锦江头锦漫谷斧斤不赦如薪枯乍逢樵人莫逢杨氏女遗恨年年泣朝露杨氏自媚昭阳宫海棠自映扶桑树山城幽独逢坡翁一洗千载尘埃蒙张园锦障人所惜醉里看花尽英特酒满衣襟花满裳只许茶铛近笔牀顾影鬅鬙醒还卧乌巾正堪漉白堕只恐明朝雨霏霏花雨征帆各自飞休论长篇与短韵且与春风写音问此人此句皆可图底须紫凤并天吴
次韵诚斋饮张园放翁酹酒海棠花下
九霞觞翻湿云幄羣仙戟指嫌轻薄海棠枝上管春晴醉魂未醒来层城风姨妬吹银烛灭明月飞来更奇絶急须巢饮添烛光今日绮霞明日雪濯锦江头识放翁翁令对花羣玉丛试浇以酒添花晕是酒是花君试问
次转庵榴花韵
良辰竞渡常伛指爱花颂花奚谤毁年年五月见红榴重着赐衣怜杜甫佳节有名名不去閲甫逢辰何自苦薄俗传讹成力竞作戏轻生为酒使惆怅刘郎击节词招屈亭前但流水明当链镜非常规我辈持觞宁越矩只为榴花饮亦佳况是转庵唫入髓浮花浪蘂竟何为穠艳芳心诚可喜不应寂寞负澄鲜同社聨翩须记取相期竟到无何乡徙倚更约凭虚子
再次转庵韵
安石移根烦使指花蹙红绡谁擘毁封姨妬作阿醋呼同调何殊申及甫肯怜颠倒落绦英只觉韩公用心苦流传午节遂成例萱草戎葵并驱使真能染却白云殷灵囿鲜繁金谷水诗人爱节因爱花射团点缀追前矩炎官链丹成绦雪獭胆分杯凝赤髓谁言不似舞裙红色相异观特私喜点化精神欲然句晋宋风流坡独取鄙哉摘实儿女见却要缾罂结多子
再次转庵催结局韵
赋花必花指喻指花若堪谀亦堪毁转庵赋梅工赋影只竟吕刑元是甫节逢五日赋榴花拟别甘酸亦良苦犹之论画先论形形似丹青谁不使岂知雪里有芭蕉满壁沧溟本非水方臯相马羣自空梓匠挥斤风即矩续弦何处覔鸾胶起死底须求凤髓榴花可翫不可食昌歜无甜人自喜肯将粉泪匹红巾眼高一世坡仙取花事方殷催结局还许殿後吟些子
同转庵诸人筠斋赏荷花次转庵韵
一笑筠斋同集客眼看荷花笑中坼未说赏花先赏叶破晓清香晨竟夕了知出水非雕饰乍觉临流似涂泽多情落日助酣红争媚清漪动寒碧其间得意谁最多几个文禽不容只锦鳞似梭跃流黄雨盖如熔倾大白同社持觞聊破戒行令传花非俚画昆明撑舟真锦渡太华如船俨仙籍明朝定尔传新篇今日褎然有诗伯诗来忽起西湖思我辈已觉蓬莱隔忆曾画船作夜游亲听菱歌和露摘南高北高只在眼长桥短桥频泛宅挂冠神武吾盍归奏篇未央君盍适便应献策取貂蝉焉用孤唫和蝼蝈功成五湖有成例全赐西湖底分擘回视筠斋乃坳堂岂须更许渔争席红莲緑水姑相娱明月夜光成浪获当暑清风诵三过真是双清冺心迹
再次韵
急雨撒珠泣渊客疾风卷荷波涛坼须臾雨过即风休但有水香浮月夕水到飞霞几断港安得红云藏薮泽儿曹问津本何有茭葑蒙茸填淤碧划开天宇镜面平荡漾渔舟自双只老慙数溷烦击鲜筠外栽莲供醉白客来意坐夜沈沈境以客重声籍籍清缨浊足随去取水寛地窄易区画转庵夙昔董诗盟同社歌呼剧欢伯婆娑得句俄朗吟欵乃答声非夐隔乃知神语天亦相仍使菱歌夜犹摘着身胜处即氷壶混俗静中无火宅我虽爱唫无好句其奈处闲聊自适未能汗漫据龟蛤何补官私响蛙蝈天籁自鸣忽闻蝉衆作俱喑推巨擘恍思南塘香百里拟?具区帆一席更唫赏实起馋涎细剥莲蓬珠贝获不如藏六守筠斋水落霜枯且投迹
次韵才叔赋菊屏
宾主铛坐成三丁以菊分题君得屏两屏夹立君中坐君其吉兆当屏星化工开花等儿戏园子结花象物形宗英乘船正荡漾而我对塔方迢亭人幸似花同臭味花亦与人共芳馨菊潭之水明且清楚畹之英驻而龄细思杜老看谁健争似刘伶终不醒男儿闻健且饮酒良辰莫作痴冻蝇
五言律诗
绍熙改元早起
元日好天气侵晨供佛灯生逢大庭氏闲作小乘僧报主须身健勤家且夙兴一贫容易饱四海愿丰登
元日
新受开禧岁难逢庆会辰感恩沦骨髓无力报涓尘抱瓮供春事加餐作幸民屠苏须满引且愿病离身
元日简转庵
遥想潘夫子元正免立墀已倾新岁酒未和隔年诗老色长欺鬓春风不肯丝人言金可作宁惜草堂资
次宣甫用转庵韵赋惜春怀转庵
气合桑舆友才推屈宋衙留春无上策作意惜残花葭倚终慙玉蓬生正倚麻陶溪人远室漳浦客思家
次韵转庵书怀
应节何妨俗伤春已是翁百年谙社酒万里忆郫筒话旧肱堪折追欢袖略通潘郎久不见妙语想苹鸿
秋思
秋色已强半秋光才较清卷帘为月地入户得潮声萤度催儿课蛩吟觉妇惊起看河汉畔星象湿晶莹
次韵常之秋日郊居十首
秋日郊居好风光属散人雍容观物化潇洒任天真菊好芙投老杨疎柳效颦飞翻看两蝶喜得自由身田里逢年岁江山浄物华栖粮供野雀输赋答官蛙觳觫眠穰圃龙锺卧酒家不须听击壤平世此何加年光本尅期秋闰似移时断鴈余新绠残蝉泥旧枝黄华随露展乌帽受风欹预有登高兴秋风入梦思穷巷家何隘秋郊景自舒草涂飞蚱蜢蓼岸点舂锄鰕菜通潮信鱼蒲傍海居饭亷称柳市别业计非疎寄种侪孙稻株株欲竞齐年丰催酿螘夜半想闻鸡野老同杯酌忘形絶町畦虽无花泛水终恐世人迷涉世味何疎师心道与俱古风诗入律远景句成图一语中标的千篇徒嗫嚅秋光照轩豁我辈未囚拘学阃难优入诗堂仅许升百年从皓首一醆爱秋灯次第挂冠老晨昏有发僧未能逃兀兀只欲任腾腾龙翔江上水万折只朝宗依倚惟危槛扶持有短筇秋山成自献落日为谁容临眺余嘉菊重阳酒自供诗分缘稼穑别墅故人多又过中秋闰无如明月何违离增寂寞衰病废唫哦十首撩人甚重翻古井波覔句无新语怀人有故情归音苏酒渴诗法酿秋清近种芙蓉发低铺锦绣成虽赊新瓮熟腊醖待同倾
次韵吴季行秋怀
弹冠惊野马束带响吴鈎意远秋多思诗清语过愁君当仪省户我合老林丘何日苕溪上相从不系舟
冬日邀友同赏
令温风有信林静叶无譁别种桃舒萼先期梅着花成蹊余屐齿索笑见檐牙未饮朝来酒何妨饭後茶
念九日早闻雪
去岁一冬暖开春逾月晴伸眉来雨意变色起雷声摇动园林喜驩呼鸟雀鸣闲中多感激诗句亦生成
岁除日见白发诗
四十明朝是俄惊白发新旧诗曾探借今语遂为真不恨身将老惟怜学转贫婆娑花县底谁复念安仁
除夜斋宿
老境慙年长斋居惜岁徂难分阿戎炬只拥玉川炉夜雨知时落朝阳谪见无君王素修德安意饮屠苏
新晴二首
入院余旬浃今朝始快晴才闻乌鹊语已有蜜蜂声到眼花枝暖粘须柳絮轻重门无个事诗意正关情宿雨居然阁顽云扫似开岚光湖上出霁色柳边来铃鸽抟风转筝鸢掣綫回修廊闲勃窣花影上苍苔
祷雨有喜
已用计然策犹烦傅说霖绵延三日往慰藉九重深柱础收余润摩围散薄隂何庸尸祝力圣主自诚心
次韵转庵喜雨二首
通夕闻鸣溜凌晨起炷熏映山高见雨隔坞远留云卢橘明金弹安榴染绦裙楼居堪护足终羡蝶飞纷榴绽千重束葵开一丈红为怜花寂寞却念雨溟蒙此去须时若相将喜屡丰闲中有忙事祗得挠邻翁
再次韵醻转庵
经梅多过溽转蕙拟吹薰山脚昏酣日檐牙晓堕云病忺添御裌笔懒习书帬那得惊人句聊将絶世纷万木稠新緑孤花委晚红山容随隐见云影度空蒙农老无嫌问人言不害丰破愁还作喜结句答邻翁
德久雨迁鱼庄赋诗纵臾
漫雪蜗争席翻泥蚓近床不堪听鹳垤应喜得鱼庄带雨移行李携孥问野航西湖第一义佳句已难忘
再用韵答转庵
岚光趋泽笏波影漾湖床借竹欣移宅看花拟宴庄钟声来佛屋镜面济慈航莫便疎城市诗盟未可忘
再和二首
晴日烘船屋薰风傍笔床未穿三益径已想百花庄野火明僧寺樵歌度客航山头明月上酒兴故难忘城市从疎出何人独拜床不辞乘下泽久已厌康庄借屋欣凭阁临湖似檥航风波无用避端与世相忘
乡会游湖怀南床复次韵
名园乡党敬莫可致南床盛事聨千佛诸公竞一庄建侯期朔漠驻跸尚余杭报国平生志他年幸勿忘
再戏和转庵
孰裹经旬饭谁同夜雨床何妨散花女聊伴食鱼庄拟唤桃根渡还思范蠡航江湖真落手身世可兼忘
寓居
野水生洲面闲云傍屋颠钟鸣人已定月满句初圆花径经过少苔文长养便行藏随处是安用买山钱得东山居主人恋家不出因借戴希周渔乡居赋杂兴六首
借得渔乡住分明似水仙好山排座右明月到尊前挂彩迎朝日飞霞带晚烟往来真自在易覔钓渔船借得渔乡住蟾光忽满轮金波随短棹银汉有通津几度中秋月今宵自在身一尊消得醉眼底欠诗人借得渔乡住心安即是家客来时举酒饭後定分茶野老从争席山童解献花扁舟随意坐不羡斗边槎借得渔乡住闲居气味长新霜浓淡白早橘浅深黄勲业锦囊句光隂宝篆香故人如访问宛在水中央借得渔乡住诗家物色宜苇声鱼拨剌竹影月参差风铎时成曲山童解答诗闲居多乐事惟有此心知借得渔乡住清霜已着秋丹枫如锦障黄菊似钱流物理观诸妄吾生等一沤得闲闻健好随寓且夷犹
次韵石谦伯山居
地僻人为胜居闲乐自知书声山响亮琴韵水逶迟为药藤修架因花槿结篱蓝田冷松竹那得久怡怡

[book_title]卷六
钦定四库全书
涉斋集卷六　　　　　　　宋　许纶　撰五言律诗
次韵潘德久借居西湖张氏园诗
竹居元为竹闻借箒湖阴齐物千言就巢枝一径深岚光开句眼虚籁试禅心赓得西湖咏何须更姓林
木瓜园【并序】
木瓜园创寄乐亭之外有浮香亭度锦桥吹云岭合肥求纪其事作五字律刻之柱
近郭梅根古临流野兴长结亭从寄乐隔坞得浮香度锦趋莲渚吹云映柳庄棠阴无可纪题作小河阳
次韵木緼之题挹爽书院
岁月多歧路生涯几短亭归来故人眼相对旧时青诗带烟霞寄园知杖屦经预愁逃社去湖外渺沧溟
题江心寺
屹立中川屿江行结斗城千滩界岩下两塔涌波擎布地有沙涨中天惟月明清宵挠禅定端是棹歌声
舟行过沛城
人日晴还暖游丝舞复翻湖平开镜面岸静见芦根舟昔几番过地今何处村沛城多美酒弭櫂一开樽
籴舟泊高沙为境内所逐却泊天长
官薄谋先拙才疎食更浮抱关从委吏贷粟向河侯遏籴还逾境迎风更泝流百年俱逆旅处顺一虚舟
江行次外舅吾字韵
橹滑谁催汝山迎似唤吾意行从改岸瞑坐得还珠黄卷真如你骚经未可奴霏微隔江雨昨夜湿菰蒲
阻风泊塘隂寨登四望山用前韵
行藏端在我富贵本非吾不是迷邦宝休云被褐珠官方邻厮役贤有隐佣奴所至何妨乐车轮未朽蒲
舟行得顺风再次韵
抱关真漫仕所好合从吾易乞高霞佩难投明月珠飘蓬谙岁月泛宅挈僮奴万事乘流耳殷勤十幅蒲
入淮
淮水限南北舟行洛水滨底须分尔界何处不吾民好在关河旧期来日月新片云无可翳岂待浄妖尘
端午日过左蠡
未识康庐面惟闻左蠡名一朝窥壮观五节记经行细把离骚读时将浊酒倾波涛元不恶风力更生成
诸暨道中早行
飞雪夜无声牕虚倍得明司晨鸡有误破梦蝶先惊何处吹烟湿谁行马迹轻篮舆吾未稳愧尔仆夫征
雪霁早行
蓐食挑镫晕篮舆破晓氛雪开千嶂日氷合一溪云久客年华度求官道力分还乡定春及物意觉欣欣
括苍道中次陈颐刚韵
山色随诗瘦波光际野空行装秋思里情话雨声中无补身如赘多愁鬓似蓬惟余沧海兴酒後忆郫筒
醻居甫登後山
人老东山隐春归北斗城精庐青嶂合华盖碧云擎落日不愁晚半蟾方接明端能数过访无惜夜车声
送钱大受帅广东
妙筭无遗策私忧有剧谈丰功期漠北小试见湖南煖席君何暇妨贤我甚慙诏将须尺一象可应魁三淮甸为寮日私钱奉令时同愞弱罢争忍碎烦为报国存忠赤逢人惜鬓丝相从又相别勲业迫男儿
送才叔乌程
铛坐萤牕夜肩随鹗荐年科名虽独後官业更无前剧县三千水修门尺五天秋风满孤?难驻处州船
送刘茂实赴连江丞二首
三山七闽右千竹二松间官地今为乐官名丞更闲【案此一聨不对官地今为乐句疑有误】离支明夏谷格磔响秋山收拾吟哦课湘中寄一斑
弈以旁观审书难掣肘绳一同兼利害贰邑易声称但使知贤令端为不负丞兹行子余事着语我何能
送潘才叔赴合肥録事二首
镫大寒牕夜声名弱冠年掇科君恨晚用世我奚先饷道曾争辟公车合荐贤圜扉聊鞠草幕府且依莲官业盘根见生涯破甑轻才堪当一面句可敌长城亲待平反笑时须慷慨清十连筹正远三语意犹倾
送张说道县尉之官襄阳
一尉襄阳去三年别旧游烦君登岘首拭泪望神州勲业男儿事依违我辈羞为言贤府帅问讯橘乡侯
送薛子明赴歙县尉二首
家世聨三凤才名擅一夔诗章谢池草经术董生帷雁塔题名近龙门点额迟一官聊一尉民事是良医新安今太守癸未昔同年老手亲师范良规得吏筌径须如渭尉切勿效梅仙闲暇何妨学科名是世传送陈伯夀之子仲至迎侍赴嘉兴秋官
檇李官为李春风饯此行义方非禄养祖武是家声画诺须三语哀矜在一成黄堂应坐歗执别寸心倾
潘茂和才叔远访雨後饯别
连璧远相访断金情有加不因鱼抚铗自是客思家好雨知人意深杯艳烛花今宵真语别孤屿在天涯许种飞霞竹仍求瓯浦梅思乡常梦寐报国乏涓埃玉叶裁云脍榴花染雪醅朝三吾巳定谪百便来归
送术士吴国材诗【并序】
国材本名家子以术行于都下县从之【案县从之句难解疑有脱误】国博同年有诗送其行亦次韵
自昔名家子于今卖卜翁亲逢黄石老曾验黑头公无术自毉命有奇只堕空吹嘘吾岂敢怜子又西东
次韵洪莘之太社真率之集三首
畴昔三洪并声名四海知灵光一老在鸑鷟九成仪近有同朝喜今无远室思双瞻最良誉合瑞圣明时鼎来那有说铛坐太无譁击缶聊三奏吹埙信一家劝时几礼醵真率胜笾加老媿诗无律新篇极叹嗟诗翁甘独殿我辈岂其班爝火自不息斤风祗似闲秋容蟾桂里归梦雁芙间物理因诗悟新来豹一斑
和人见寄
一别三年久无书堪往还自怜供吏役长羡似僧闲契阔诗情在提撕鬓影斑敲门湖上寺居士已开山
和才叔次韵
闲中宜可乐病外复何愁块坐疑三刖朋来散百忧琴弹欣改调缾罄喜归谋岂复行藏计终朝只倚楼诗社久疎索唫牋殊涩悭遥怜疑落落近喜复斑斑柳密莺酬答花深蝶往还春光顿如许人事苦相关
次韵甄念八丈监簿诗
忆昔忘年旧惟公不我遗分携频问讯握手屡哦诗尘世千年梦仙家一局棋得闲闻健好振古只如兹
次韵广文锁试出院寄似
校文花事过无句到苍苔芍药翻新砌酴醿浸古罍竹枝歌唤起春草梦惊回亦许山中老相容和朅来同年会拜三茅不及与呈袁侍郎同年
地秘三茅胜班高玉笋明昔年同日喜共拜一阳生造化何劳补弥文竟自成梅花开句眼争得不关情
寄潘德久
新雨不可待故人犹作疎有方能煮字无策与脂车洒地亲霜簟敲冰想玉壶端能乘月过重赋碧芙渠
怀郑仁叔
近有河鱼疾曾烦旧雨来又成三日别未觉百怀开气合嗟同病情亲忆把杯西湖荷盖底谁遣画船回斗大楼居窄林深客思长雨凉欣破甑风急凛垂堂倚禄生涯拙忧时鬓发苍向来遮日手秪合钓沧浪
病足少苏次常之韵三首
挛拳尊足苦伸缩楚囚声药甲新条在毉科旧贯盈百年双脚健万事一沤轻独恨忘形友终然少合并休从詹尹卜数亦不难通寄禄逾三品论才祗下中器欹终必覆药裹漫成丛痼疾元来有惟知酒有功蓝田纡古句令我好怀开未敢为琼报何从引玉来蒲萄江涨醁桑落瓮留醅柳市人归未随潮蚤晚催
三次澄鳞韵喜闻捷音
昨夜灯花喜今朝吉语新犂庭真破竹入境若无人何力禆洪造擎拳爇宝薰从今愿诸将献捷日频频
四次闻捷韵
身闲偏蚤起边报逐朝新诸将休轻敌中原尚有人定须申挞伐安得杂莸薰秖媿浑无补空歌捷咏频
闻捷五次转庵韵
周历绵绵远汤盘日日新恭闻哀痛诏愤激老癃人报答带仍砺英雄沐更薰衰年扶杖听折屐敢辞频
转庵催结局六次韵
汉仪重覩旧秦暴尽更新应是天亡敌从知国有人乾坤大开辟华夏一陶薰收到崑仑北诗应快李频【案闻捷诗应有六首今遗脱第一第二祗存四首】
和转庵与洪共之说诗谈禅之什
铛坐听清话鼎来宜笑譁诗谈五字律禅说一枝花未肯传衣鉢先须借齿牙老婆心更切黄檗正栽茶又再和转庵且置诗话聊答说禅之什
见性元非说传心岂得譁三更亲受法五叶自开花虽遇夺衣岭终摇度橹牙要知观自在不异鸠盘茶
又复次韵为醻答说禅偈言
密传当正受谛听勿高譁要结菩提果须开顿悟花祖师禅上阵大将拥高牙赴了斋时饭大家同吃茶
次外舅遣侍人韵
关中萧相国江左管夷吾人仰高山石心宜赤水珠登临捐妓女书札付官奴妙得安心法绳床底用蒲
再次外舅韵戏呈舍人叔丈
接栋兄过弟忘怀汝与吾纒头新办锦买笑近量珠怒释泥中婢欢全膝下奴使无驱豆法亦合赌摴蒱
次外舅闻字即事韵
蘧瑗行年化宣尼耳顺闻声名昭白日富贵薄浮云天子方尝胆中原未静氛加餐为时起礼乐不徒云
再次韵并呈舍人叔丈
过访邻墙近歌呼隔屋闻江收梅熟雨川暎蘂红云把烛杯仍艳交谈篆接氛盘洲余醉墨吾亦欲云云
再次闻字韵
船屋香留润衣篝冷却闻晚山新见月别浦宿藏云岁月催人老江湖浄世氛望中愁不极收拾费诗云
次韵德久
熟闚齐物论懒赋畔牢愁浮世梦槐国虚名种橘侯有身俱有患无累即无求不啻如今足何如取次休
次转庵韵
节中期乐事座上欠嘉宾雨帽何妨湿云山自带颦午晴开喜色归月入怀新有菊皆重九无须更卜辰
再次韵
有约惟真率相忘任主宾拒霜方送喜疎柳不争颦近复关原旧频看邸报新吾侪何幸甚投老得逢辰
三次转庵韵仍招小饮
有径望三益杜门无杂宾只逢开口笑絶胜捧心颦一色黄华在双投白醖新速宜相尔汝元不阔参辰
金鱼久不浮游喜而有作
买得黄金鲫投将白玉池久晴虞涸辙转壑漾深陂每施龟鱼食偏怀网罟疑今晨水澄澈梭影泛琉璃
有喜真爱亭梅花开走笔呈转庵
小园饶胜事僮仆竞讙譁梅绽凌寒树枝繁照水花病身俄勿药诗思顿萌芽急报南邻友新篘可当茶
白山茶
白茶诚异品天赋玉玲珑不作烧灯焰深明韫椟功易容非世力幻质本春工皓皓知难汚尘飞漫自红
和转庵白莲
虚籁一声蝉通宵月正悬亭亭承露掌历历涉波仙夜色起香雾晓光收玉烟层冰不可致清赋忆前年诸葛忠叟初逢家塾池中产双莲求予扁榜并作五言勉诸甥
我爱濓溪说君能喜种莲一经初建塾双实遽呈川和气埙箎应荣名棣萼聨勉旃成宅相学也是家传
麝香萱
南薰吹麝馥背树染鹅黄里许香为德中央色自庄洛津行夕佩仙掌洗晨粧真为忘忧赏看云恋故乡
煮茗
止酒身多病添书日正长睡魔推不去茗盌熟难忘鹊过飞樵堕蜂喧落粉香静中观物理此乐未渠央煮茗鸦闚井哦诗蝶过垣笋高垂箨瘦梅落坠枝繁白昼重闱静新晴远市喧境缘看渐熟吾亦欲忘言
显庵饷伊蒲索着语代简
却埽销长夏来薰傍曲肱辘轳金井水沆瀣玉壶冰避暑元无法安心却粗能破除香积饭供给在家僧
挽故丈母莱国夫人沈氏三首
北使复南迁尚书大节全长公身致相冢妇世称贤象服宜偕老鱼轩遽溘先哀伤动行路谢傅况中年林泉当丝竹丞相巧安贫珍重承夫意清修报主身指千随嗜好体一写姻亲更有衔恩者妻孥寄食频爱女终身托婴儿半路遗讣音非不达忧思恐难支已及黄泉见应怜白首期爱恩均罔极泪尽挽歌词
<集部,别集类,南宋建炎至德佑,涉斋集>

[book_title]卷七
钦定四库全书
涉斋集卷七　　　　　　　宋　许纶　撰七言律诗
元日登天长县城
元日登临一腐儒感今怀昔媿微躯此城曾是千秋县有水呼为万岁湖南渡向来纡翠驾北征何日会京都祖功宗德无边际可恨长淮限一隅
次常之元日复用韵
椒花祝处羽觞飞第一春光勿愿违已是浃旬弹指过可堪维暮转头非诗签络绎须盈袖酒醆淋漓听满衣老去寸阴尤爱惜久带减沈郎围
人日用常之韵寄才叔居甫
断肠梅作雪纷飞似与金花巧胜违此日共怜人日是今春谁道我春非闲中风月为莲社醉里鸎花即锦衣题寄草堂须记取莫孤绿绕惜红围
人日
明当春日今人日身到故乡胜异乡巧胜耐寒元故事青丝传菜旧风光只将柏叶聊随酒莫为梅花苦断肠南北两园多种接闲居从此有闲忙
次韵宣甫约元宵入城不至
春已兼旬未脱绵积阴顿扫柳条烟儿童戱放抟风鸽老子惟看跕水鸢剪彩试灯新乐事逢场作戱旧丰年诗翁不离陶溪隐可是公房恋屋仙
王宣甫以灯夕入城而予偶无佳思阻同游有诗为寒食之约次韵奉酬
落梅声里惜余芳孤负灯光与月光偶以催租败佳思阻随执事佐顔行春风已入青丝鞚好句终归古锦囊能践清明重约否须知岁月去堂堂
元夕之明日久阴乍晴月色皎然
连阴乍霁自新元细雨梅花自可怜天意肯教人怅望灯宵终放月团圆儿童鼓舞几通夕我辈欢呼竟不眠老少相悬均此乐去秋无此大丰年
次韵程判院春日
催得冬残是野梅依然春傍柳边囘不知鬓影星星去只道年光恰恰来喜为农占秋有廪懒于僧问劫经灰历头且复从今数笑口都能几度开
二月晦日游木瓜园
亭成寄乐小裴囘野水粼粼傍酒杯未有政声追召杜敢将诗律继欧梅春风已办催花絮夜雨惟怜老菜台百二十春今恰半不须扁榜记曾来
次韵谢余伯益节推
鹊喜声频去复囘亭成报我趣衔杯春风得意矜新柳野水留春恋落梅何处笙歌催院落一时车马走舆台搀先但得邦人乐待约莺花殿後来
次韵谢刘太丞
世事羊肠有几囘功名随意芥为杯放教春色归繁杏禁得东风是落梅天上有人调玉烛边头何地筑金台朝廷仄席思耆旧诏逐阳和蚤晚来
寒食日宿芜湖县廨
今年歧路足生涯寒食芜湖感物华少为顔公成且住絶怜杜老叹无家光风不禁吹香草薄雾无端羃晚华已是惜春那惜别无多酌我怕周遮
感春呈同社
静处聊将物理推乌啼花发苦因谁留连春事惟红药管当行人是子规莫道柳绵无住相也为萍絮媚清漪如何饱食闲终日不课离骚不赋诗
四月晦日袁起岩同年雨中集聚景园
湖上名园属内家湖边有客误乘槎风餐历历秦宫树雨立亭亭汉节花乐事坐来添晷刻题名帖後带烟霞春衫湿却它年话合有新诗记物华
次韵常之五日禁竞渡
仍年此足为吾病举世谁人似我闲思远楼前重禁渡容成洞里独看山交游雨絶梅还溽赓倡星分槀自删赖有松庐相慰藉新篇时复到榆关
闰上澣同德久子侄辈避暑退居即事
说着退居心已惬湖山何况傍绳牀虽无瑟瑟松杉韵自觉愔愔枕簟凉茗盌亲来诗有思藕花多处语犹香一旬一日恩休沐今日恩随日更长
再赋纪实
官身不办游山具只有茶铛与笔牀旋买鲈鱼供箸美却擕玉友待樽凉同来稚子听情话更有幽僧炷妙香遥望画船云锦外好风吹到笛声长
次韵酬张岩卿七夕
星文人事古难磨女织男耕力最多河鼓有神司带犊天孙垂象验飞梭因依鸿烈成桥语泛滥长生旧殿歌伉俪流传钧是?玉川无赖太风波
次韵王宣甫秋夜书怀
静听高梧落甃声遥闻丛雀转秋更星随斗极看时改露湿天河彻底清老去心情惟药裹病苏灯火惬书檠故人忽起关河思触拨深愁怒瘿生
次韵陈仲全秋怀
一夜炎歊破甑空萧然秋思雨声中江湖两鬓惊飞叶岁月一身俱转蓬我自由来为性癖子今无乃坐诗穷男儿穷达终相似却是难教凿枘同
九日次常之柳市秋怀韵
柳市留连爱别垧归来诗与字俱清闲居揫敛全生理老境行藏见物情恨把菊花随雨过醉敲瓦缶作雷鸣千年张翰风流句却是生前不愿名
次韵才叔九日家宴阻访媚川
一秋天气属唫家九日风光爱物华对妇举杯胜俗客逢辰得酒值黄花大难富有成糜季【案大难富有成糜季句难解考世说陈太丘与客谈令子元方季方炊饭二子窃听炊忘着簟饭落釡中皆成糜似用此事谨识於此】小异谁知落帽嘉独坐媚川空怅望半蟾分挂夕阳斜
次才叔和龚司令九日韵
满院西风把菊天官身闲暇亦悠然恍思杜老浮舟日絶胜彭城戏马年岂待白衣开笑口不妨乌帽芘华颠却愁明发还多事诗在龙山落照边
九日简德久
登高每恨尊无酒近节今欣菊绕篱风日正佳关气数心情不分减年时爱将雪鬓欹纱帽惬把霜螯对酒巵意到潘郎宁易败催租端自不妨诗
次转庵九日韵
窗前白白黄黄菊门外疎疎短短篱择胜任从追赏日有年即是太平时呼鹰戱马人千古缀席浮舟酒一巵五百年间张翰句风流犹待谪仙诗
九日小饮用後山居士韵简转庵
连日欣晴卜暮霞晨曦闪闪舞羣鸦时丰都市人多醉节近重阳菊有花万事悠然山正好三杯可以我何加自怜犹有童心在爱把茱萸系绦纱
再用後山韵
懒惰无心赋落霞醉余吟笔大如鸦但欣有酒醻佳节犹胜无钱对菊花小异孟嘉今老去知非蘧瑗叹年加登临无奈秋光好归傍窗前月印纱
九日同从班诸公自南山过苏堤登宝叔塔
柳下芙蓉锦作裳画船波底见秋光登高自昔须吾辈戱马从人上宝坊白发未嫌纱帽黑紫萸偏称菊花黄常年风日无如此争不从容入醉乡
次韵解颐叟九日登楼唐律二首
诗翁九日独登楼怅望当年浅碧洲菊径全稀虚过节橘乡无术敢当侯汉庭非晚咨良策边算於今待远筹曾得合肥家信否未应胡越可同舟
规橅器业足资身合是兰宫第一人风月难兄居半刺文章经国肯全贫身丁近免家家喜首述长謡句句新预卜他时康济事定应不负白纶巾
三月二十七日玉堂夜宿
以玉为堂未是夸金林禽谢有金沙【案金林禽系花名别见涧泉集】稍传禁漏提初点旋听周庐递晚衙春尽犹寒欺梦草晴多未雨渴檐花自怜虽是文章力肯把凡驽汚白麻玉堂宿直次高内翰九日前一日草妃子麻毕题案上韵
岁稔时和庶事康未央称寿捧瑶觞宣将銮殿金为炬草就麻词玉作堂自是关雎思淑女不同飞燕在昭阳儒臣信得文章力捧赐看花一样黄
宿社祭斋宫与张野夫廨舍为邻信笔代简
经时不见小于湖已觉心源少辘轳漫道斋宫邻廨宇何殊弱水隔蓬壶清谈每想追前辈快覩何从换故吾大阮端忧更堪忆平安曾得近书无
九月十一日龙华寺斋宿礼部陈同年见余嵬字韵诗宠和惠示复用韵奉酬
鴈塔同登惊岁月龙华共事陟崔嵬诗从瑞锦窠中出人是黄花节後来顾我何堪毗右府如公端合上东台清时胜日才兼美平步功名不用催
陈同年再次韵为谢而王才叔判院和篇继至复用韵并谢
铛坐斋宫喜敬陪高轩二妙屹崔嵬旧诗古庙香炉去新句风樯阵马来但有黄花堪落帽不应白发怕登台留连月色须明发未受秋更密点催
酬才叔再用韵
三日斋余过九日今朝方得上崔嵬日随鸿影翩翩去句逐湖声衮衮来肯为龙华留胜蹟何须戏马羡高台黄花未必相欺得正要诗翁着句催
致斋祷雨次转庵韵
夏中春闰合炎蒸何事凉风日夜清大旱望霓如许切密云不雨太无情何妨闭阁斋三日有媿闻蝉第一声遥想转庵同此际苦辞犹作渴蛙鸣
祭龙前一日致斋雨大作邑人以为数年未之有也作此呈养正明府
斋宿临场早有期邑官齐出去陪祠祗应日脚埋云处便是山头戴帽时此雨近来都未有丰年向去更无疑请公买取千锺酒从此琴堂日展眉
次韵广文贺太守祈雨感应
天上为霖正玉衡农家占雨验书檠黄堂恳恻烦精祷绿野欢呼得遍畊束晳未游犹要雨苏端好过莫教晴广文饭足浑闲事吉语时闻更动情
骤雨忽至
未茨山宇趣储材屐齿怜穿称意苔础石润时云气动茶烟凝处雨声来蚕家次第三眠柳江国凄凉五月梅电脚未收雷殷殷老农争不笑顔开【五月梅李白句】
舟中喜雨
骤雨飇风趁急雷画船系缆小裴囘隔帘大点欺牕纸入户微筛供酒杯一夏屡忧无计奈半秋频喜傍怀来世间好事无全美濡首牵夫可念哉
积雨简百七丈郎中二首
乡里从游不乏贤薛侯令我自拳拳笔端有力能扛鼎饮量无涯可吸川宁屈乘轺纡郡绂岂容谢事引官年皇天有眼难从欲蹔许祠庭作散仙
社中真率数追陪合有闲缘带得来十日顿疎新旧雨百年犹负浅深杯护持卢橘黄金实凖拟榴花绦雪醅但有菖蒲皆是节不须端午始欢咍
新晴
两旬衰病与阴霖徒有幽园日涉心晓色半窗惊睡起鸟声丛树索诗寻熙怡意象池亭满履历工夫杖屦深掉脱乌巾向人说市朝不乐似山林
次韵刘参议喜得雪
勒囘羲驭感苍苍醖酿风威铄夜缸才喜筛寒初集霰已怜洒急正闻窗忘年有约将寻戴好语先施合拜龎不惜登临矜共赏万妃正舞玉幡幢
次韵谢傅公谋贺雪
寒入冰丝响玉琴燎炉宿火费添薰梦惊窗眼疑留月起看檐牙有堕云三白预知开岁稔一杯聊敢破朝醺踵门佳士欣相顾袖出名章过所闻
喜雪
静听微雨落乾声晓见平檐粉似匀去岁鸳鸯何苦热今朝鸥鹭太无尘眼空色界聊矜富酒极诗豪自觉神踏碎琼瑶无过棹虚教新酿熟经旬
拥火观书砚不冰梅将雪访有交情一寒依倚囘春谷三白牵连不夜城玉烛试於调鼎见金穰安待翦幡迎代畊无补妨贤甚归去容成小筑成
立春前一日喜雪
司寒颛帝职云?肯许勾神挠雪权双胜迎春犹卜夜六花殿腊已书年太阳更不亏元日圣德由来格上天慙媿小臣无补报巴歌敢共郢争研

[book_title]卷八
钦定四库全书
涉斋集卷八　　　　　　　宋　许纶　撰七言律诗
和袁同年接伴谒洪泽镇龙祠韵
鬼神为德着冥冥不在牲牷只在诚护客往来今九度感神昭假等三成长安妥帖平於席画舫夷犹稳作程应鉴微衷有孤愤中原却隔泗州城
观新堡寨因登平山堂次接伴袁同年韵
换得玻瓈千顷湖醉翁遗胜在江都登临山色依然在拂略秋容澹欲无新堡似云屯戍久旧臣何日策勲殊王人按垒非寻胜归报前游有远图
访旧隐
自知樗栎任天材闲爱浮萍静爱苔归有幽栖邻佛住时因佳客下山来青云乳酒聊倾尾白雪形盐旋摘梅有月有琴君勿去百年怀抱待君开
买山石航海有怀故园
它山移却伴疎篁磊砢坚於百链刚劚地尚余苍藓篆傍栏偏暎紫荷囊湿云矫矫飞还凝煇凤亭亭舞复翔竹弟石兄应共语故园那得负风光
益老过灵岩看筑塘因慰藉小隐索诗
孤云一片自由身古刹随缘有夙因小隐未容蚕作茧灵岩要看海扬尘筑塘衣鉢时时唱信笔诗篇句句新画绣不须归相里闻师自是鴈山人
题州宅安航
以涉名斋敢自遑朅来何事得安航极知平地风波少得似闲居气味长旋了儿痴便退食聊为僧坐静焚香君恩未报空华发孤屿扁舟忆故乡
潘德久将出疆之前三日移居作诗奉邀
久住京华似故乡迁居又复一番忙此非子坐争悬榻何以家为便出疆屋下已听湖水过楼头不奈柳梢黄今朝元已佳天气试拨忙来共一觞
喜闻转庵新结暖合因赋
老来百事一无能寒燠随宜护寝兴小院囘廊慵勃窣围炉暖合便瞢腾向阳挟策明开牗隐几听歌厚覆凭闻道转庵新结束宛同臭味我良朋
次韵转庵步城南有卜居依壑意乃古巽吉庵之旁
出郊缓步当乘流依壑幽寻少饯秋水过斗门知浦口庵当巽地见峯头赏心便拟为邻卜志喜姑先着句留祗恐据鞍方矍铄未容此处就菟裘
适庵
庵居奚以适为名痒处能爬是适情社後有谁留去燕春来何处不迁鸎物情雅与闲相会酒兴酣时句自成要识适庵同一切客来不用举深觥
净光丈室开小窗颇得江山之胜次璧老壁间韵
车马憧憧走皂台面皮三寸积黄埃禅房永日窗开阖天际孤帆潮往囘二月风光供远眺十年羁旅惬重来现前一宿圆成案懒向胡僧问刼灰
益老於鴈山筑庵名曰东风小隐来求诗且约相见
师住灵岩饱看山结茅犹欲老山间悬知客路红尘软输与禅房白日闲蔬笋忘来诗格瘦枫梧落後鬓丝斑烦师护取龙湫水待覔涓涓洗我顽
未终棋局烂腰柯系日长绳竟若何报国有心祗皎洁效忠无力恐蹉跎秋怀拟向樽前遣归梦偏於马上多八月钱塘江上景可能作意莫相过
被旨祈祷数至天竺珪僧录求白云堂诗为赋唐律一首
白云峯下白云堂堂上高人一瓣香绕殿持经山四合缭墙行道木千章衆生未免婴时苦大士宁能与世忘祈雨祈晴来复去此身却似白云忙
邀德久兄灵芝纳凉
曾许西湖三百首官身其奈苦相妨追陪岁月多遗策零落风烟有断章人道拾遗无好句天教老监学清狂且邀海内忘形友领揽招提半日凉
高峯寺
四面峯峦玉斵成团栾真是梵王城名山胜絶兹为冠墨客冥搜远作程清酌献茶修薄供摄心归敬誓余生全家饱煖君恩重佛日光中祝圣明
袁性之自号为湖山遗老曩和予北征絶句因与其族人赴举复见访坐间求书湖山隐居扁榜因为着语
湖山本为吾侪设家世今为隐者居岁稔石田犹可饱诗成霜叶正堪书因观後进鏖勍敌肯访闲人欵敝庐醉覔扁顔吾敢靳和篇曾枉百砗磲
隐居即事有怀潮州三首
屋後如屏拥碧岑爱山叠石尚同心肩舆不解劳人力振策惟便助足音未掷裹巾行晓色不眠乘月坐秋阴幽忧莫道都无景十月移春要满林
载花航石自都城慙媿波神每不惊官职有何消得处园池亦只信缘成赏心择胜难扁榜信口哦诗莫主名无奈新开城上路江山如画总相迎
忘形海内鲍潮州迟次天教得共游行李未还长问讯扶藜才过许赓醻湖光催我频携酒花影何时傍结楼昨夜满庭秋月色一年无此亦知不
为季和弟作溪堂扁榜赋唐律一首纪实
鴒原分????住松山溪绕山围屋数间今少蓬成今宅相旧将军写旧堂顔移来城市真堪贵才混嚣尘便等闲教子教孙风月夜琴书声里水潺潺
清卿求作混碧楼额因赋唐律
三十声名晚合酬前衔久自是潮州尚须汉吏二千石聊卧元龙百尺楼混碧缪书波画去醉红忆为海棠留从今只愿抟扶上还许澄鲜守舍不
欵乃声中自答酬湖山迥阔冠吾州际天野色青环坐照水岚光翠拥楼莲浦渺弥无路到松亭依约有船留澄鲜近市飜堪恨混碧能容数过不
袁起岩侍郎采予无尽意诗语以一段奇为净相别室扁榜有诗次韵
一段奇中无尽意西湖风月?三生只今扁榜成佳话它日寻诗有旧盟得失鷄虫何日了去来鳬鴈逐时更痴儿尚欠梅花句已拟长歌出塞行【方有襄阳之请】
高秀才绅十年前有同邸之旧以劒名堂求诗
沙河灯火闇残更客舍犹闻讽诵声科举累人须要了词章似子岂无成勲名合是男儿事通塞能忘造化情莫向斗牛占气采夜深只愿少微明
范湘潭岸花楼诗
杜若青青湘水深长官为政见瑶琴飞花几度春来去行客自如人古今天地百年供旅寓江山一色费登临楚峯驿伴湘中馆更有高楼待赏心
侣鸥亭
世态浮云转首非孰於静处见天机爱憎随俗乌能好爵禄无心牛自肥此乐尚忧儿辈觉斯人休祝我公归公如略起功名念鸥鸟惊人已浪飞
题富览亭
万峯如鹜万波同擘浪双鳌跃势雄山过江来垂斗柄水朝宗去涣文风家家洙泗弦歌里处处蓬瀛图画中莫笑先生徒壁立一番登览兴无穷
登忆谢亭并呈质弟
争不游山忆谢公亭成孤屿恰当中山低山仰今朝异潮落潮生自古同几欲弄舟移白日何当把钓待秋风惠连幸自还乡里独恨池塘句不工
题春风亭
亭成秋日榜春风岁稔时和荷化工佳事感伤多白发壮怀突兀秪孤忠汉兴即有中天运吏惰元无辟地功只把春风宣圣化物华都在发生中
题外祖母夫人李氏墓陟屺亭
陟屺哀哀八十亲渭阳念母我伤情等为孝子终身慕最惨婴儿半路声已把山光占塾教底须宅相写亭名登亭更望芙蓉顶吹棘风前泪并倾
春晚登钤冈
簿书抛罢一登临恰有黄鹂送好音溪涨未消知雨近林疎顿密见春深诗源久废如枯井宦况多磨似链金手种故园三四竹新梢拂拂想成阴
游金山寺
何年浮玉奠中川潮去潮来故屹然世事只随波上过佛身元向定中圆妙高得月天无际雄跨看云雨带烟孤屿扁舟无活计又拏杨子渡头船
登江山伟观
江山如抱画难加伟观标名似太夸千古云烟无尽藏百年登览足生涯诗情与客来天际潮汛邀人上斗槎自是皇恩聊许借儿童莫便认吾家
题石乳洞
山前老石碧漓岏山後萦纡洞府寛妙处通行随步武到头平坦上团栾宝锺池秘金为奏甘井天成玉作栏古怪洪阳清石乳平章留与後人看
游仙都
我来古括经行熟欲到仙都有底难澷道蓬莱环弱水始知方丈近三韩千山开阖神仙迥一柱迢嶤宇宙寒信有真人足官府不妨容我蹔鞭鸾
初入鴈山见双峯
钟鼎山林昔罕兼久汚清贯大伤廉移文谢客顔情厚弹劾归耕喜属餍才下盘山为邑里已排胜境入诗籖年来百虑销磨尽只有双峯不退尖
再游鴈荡观双峯
不到双峯一纪年梦随清磬上高圆重来惯识羊肠路兀坐慵谈兎角禅欲剗旧题无好语羞将华发照清泉男儿问学全无用愧尔耕夫垦石田
游南明山
路上崔嵬断复连危亭却立虎溪边石梁架厂疑无地岩窦梯云欲近天客子诗情专物色老僧禅悦解行缠亦知太与尘凡隔时遣钟声落市廛
下四十九盘【时年四十九】
了知四十九年非七七盘中共一机世路险夷行处是身名荣耀眼前稀此生待足何时足平日思归今得归厚禄故人如问讯为言留得故山嶶
春园
用世无功孰取材诛茅作计剔荒苔花随浅绿流春去山拥新青入坐来寛辟轩窗便过夏高藏书画待经梅菊苗先晚丁宁种更要秋光次第开
喜子仪侍郎同游
拟访南山自北山长堤信马只如闲画船瞥见矜红粉紫燕惊飞透白鹇三过名园成选胜再临高阁似知还兹游不负花时节寡和阳春更许攀
题洪阳洞
划开灵怪几千年传与洪阳二老仙石室尽头真境秘天牕明处葆光圆乳泉煖滴烧丹井芝径畦分种玉田不是到来须束火故应名胜限嚣廛
闻转庵游西湖奉寄
马上春光过若驰不须纪历校花时青於前日长街柳白似去年双鬓丝强学後生须藉酒苦邀同社索题诗朝囘要便西湖去输与安仁尚黑髭
酬常之换韵和江心寺诗
千峯屏绕浪环铺莫把金焦作对呼絶境谁闚全体现小亭人号媚川图市声非远尘难到塔影虽双屿只孤大似橘洲浮不去岳根元挿赤沙湖
再次常之换韵题江心寺诗
山川如画镇长铺每坐危亭谓笑呼大艑扬帆飞略彴巨鳌出水载浮图锦袍仙想前嶤古饭颗神游絶境孤不是谢公亲历览相忘只竟渺江湖
媚川图亭上观江心寺诗
三山海上失双峯插作中川镇水龙高出赭垣尊御寝长拖粉庑过僧筇夜敲图绕千灯磬晓击声闻两岸锺莫恨无缘随展鉢时来亭上足从容
某谬题媚川图江心寺晚荷仲归兄依韵宠和至再愈工勉酬厚意终慙辞费
孤亭面直海坛峯真覩龙翔瑞应龙长羡僧行图上境不劳杯渡水边筇推移日月东西塔透彻天渊昏晓锺妙处难将声相见唫摹终恐费形容
醻翁常之和媚川图上观江心寺诗
江北屯云翳列峯江心灵雨走神龙已阮子一生屐更倚仙人九节筇晻霭孤帆昏野渡霏微两塔湿疎锺何须小米馍糊笔潘令新诗足写容

[book_title]卷九
钦定四库全书
涉斋集卷九　　　　　　宋　许纶　撰
七言律诗
送吴待制安抚襄阳
天借琳琅镇上流西风作意送行舟去看岘首何因感遥见长安却是愁平昔勲名期带砺向来谈笑饱貔貅轻裘少展筹边略归问君王覔酇侯
如君自是急难材牛斗光芒未烛台何以家为人咄咄维其时矣诏来来临湖尽去封侯橘度地先栽调鼎梅恶语流传真引玉满怀明月向人开
送何正言持节湖南
山庄寂寞信惊猿鵷鹭行踈亦断魂持节过家天借便引嫌得请帝疏恩湘云开处峰峰好谏纸藏来字字温只恐夜深思贾傅长沙宁久驻轺轩
送赵端明帅蜀
谋深无位可醻功端殿几廷礼数同尽以四川归节制重乘九折见精忠平生清白天垂相简在登庸帝降衷万里桥头莫言远恩波只在大江通
送邹国遂武博知濠州二首
长髯如戟气如虹只欠吾曹抹额红右序谈兵瓴建水上前论事殿生风恳辞射策登宾阁乞许分符立战功他日濠梁真得意要看鱼水得君同
孤屿秋风忆钓蓑因君理櫂起劳歌分留乡思从兹始报答君恩奈若何陶令篱傍犹有菊伯龄石上苦无禾问言何补青蒲事为道新来白髪多
送毛监丞知漳州
参禆不解力吹嘘掺别何劳叹索居子去定为慈父母邦人应得乐田庐临漳从此无苛吏严瀬曾闻治猾胥暇日若亲横槊赋为言珍重百砗磲
送胡司谏同年赴湖北漕
洞庭青草碧相连使节经行别有天又辍谏官湖外去要苏民力未央前一枝腊雪边江驿百丈春潮上水船小驻轺轩私雨露司存及早侍甘泉
送潘德久都干为贺生辰使属
廼翁旧取燕山第子恰从人去使燕孽子孤臣应有泪祖功宗德本无边离离故国摇鞭影耿耿新诗贮腹便父老相逢勤劳苦为言咫尺中兴年
送张子仪尚书镇福州
蹔违天陛星辰履便上春风李郭船两地逼人真勇退三山去路俨登仙循环花甲趋庭日遗笏棠隂在镇年盛事相望已无匹宝奎新赐更光前
送直院楼尚书同年以阁学知婺州二首
受敌词章八面全庆元书诏四方传星辰听履聊纡步笔墨论功即化权将母愿为符竹计投诚径缴冕旈前蹔烦明月双溪照两两台星尺五天
隆兴最盛初元榜当日曾推第一人出世经纶知几佛看君意度不无神居然勇退非惊俗行矣追随亦为亲只恐苦无明月句经行难作隐侯宾
送禹之臯之舅赴调二首
我是次公门下客登龙因许与乘龙只今击柝从关吏渐可扶犂作老农莫报黄垆埋白玉满看清庙列金钟二难自是从来誉勉事功名定亢宗
九年清梦落鸣珂尊酒相逢奈乐何但恨醉人成谬误莫嗔惊汝感摩挲行装忽指吴门道别意今随楚水波若访水僊逢处士为言新句苦无多
用楼尚书韵饯同年曾寺丞守温州
三十三年同日喜忆曾书札问淮堧造朝合究三千牍出守聊违尺五天官舍君应思系马家山我亦念斜川政成的有天官列不拟攀辕拟执鞭
送刘东玉提干之官茂苑
共论隶古弄文漪酌别宁忘载酒巵去去台中摅婉画行行箧里富新诗向来阀閲多丹禁岂有人门後白眉九万扶摇从此始他年书劄问茅茨
送石谦伯就许襄阳辟
襄阳耆旧流风在幕府文书并省余勿以修涂愁泛宅不妨胜处憩安舆碑存岘首堪怀古诗忆槎头匪为鱼万里功名从此始勉旃声价百砗磲
送郑仁叔宰长溪
清於道骨澹於僧海内忘形得此朋作县只如诗思苦能官已被荐书腾下车搏虎真堪笑入境无蝗定有称我亦孤愚谙此味愿言加饭履春冰
黄叔万知县以鲁名斋求诗将赴公安并以为饯
堂堂张也竟难为一唯工夫鲁得之得兎故应忘百虑亡羊正尔失多歧千林摇落青还在孤月当空影自随昔日校官今作县鲁斋行处即吾师
送王子大知县
金闺通籍绾铜章荔子黄时恰到乡僧夏相期尘外住官朞将趣槖中装倾心栖棘仇香地侧耳鸣弦单父堂说着江西如故里南城春色胜河阳
送余伯益知县
建章万户及千门博物如君自不羣入幕向来争论荐鸣琴此去定知闻官惟作县堪行志闽独於盐害未分剖竹乘轺同臭味愿求长策献吾君
送郑节卿赴新喻丞并呈李谏议
南漳抚字溢三年当路文章喜荐贤鹤髪有亲须禄养鹗书无地足常员为丞盍过滕王阁诣府欣依刺史天谏议恩深曾一顾烦君为我道拳拳
送郑廷玉教授之官邵武
太学声名十五年鸡林副墨竞流传诸生定满升堂履独冷何愁坐客氊预恐上方催给劄便应西笑去朝天君王若问安边策上药良毉有十全
沈架阁席上送沈教授之官邵阳二首
祝融七十二峯尊诸老相望古道存二邵人才元有种三湘风物向曾论先生此去行师说弟子从今记善言为访衡山戴监岳可能略不傍华轩
郡侯名字祖鞭先郡倅风流世有传更着广文镗脚坐亦怜委吏鼎科年江山莫道非吾土官舍曾无有此贤自是蓬莱山上客枉教予作送行篇
送简夀王主簿之官番禺
住久江西近物情闻名虽旧盖初倾未听健论折髯喜况有新诗出?清为簿免从高士例饮泉要改昔人名为言牧伯乘骢旧愧尔传家折槛声
次韵临川傅簿经过道旧之什
倾盖临川卜再逢岁华飘忽老秋风汗顔何补千人聚过眼还惊万马空今子所淹栖棘地曩余曾掌采芹宫种松己长烦公问梁栋如今中未中
送鲍清卿运干调官还里二首
笔端有印印金泥榜榜名高米様齐两郡漫游官似水七阶懒覔荐为梯登瀛已近帆惊转入幕虽卑首愿低举士引嫌堪自媿眼看湖海放鳬鷖
家住城南水竹村羡君月榭与风轩头颅已料书生骨言语难酬明主恩何日致还归里社也教依様买山村弹边求炙君怜我许种名葩寄後园
送范南宫守彭归蜀
起草南宫着作庭历阶亦合侍承明乞身只拟分符去持节何妨衣锦行道在不孤知已旧才难偏怆语离情极知便下思贤诏其奈巴江白髪生
送黄元章秘书还余杭待次荆门
蓬菜云色正飞浮猛乞分符向玉州抵鹊信嫌三献辱如虹肯要万金醻勲名不朽山为砺轩冕随缘芥作舟却憾渥洼求汗血不如天廐出骅骝
送郑节推胜弃职归省
慷慨中原泣夜阑一门忠孝只南冠来归九死赊犹易就养一官轻底难幕府礼罗留莫住清时长铗惜休弹男儿富贵寻常事要取功名与世看
送邓南秀解秩东归
小麦茸茸短覆泥如何熟得济民饥青黄未接我狼顾黑白既分君解龟已拜一言真苦口极知三折是良毉从今洗眼看华要书札无忘慰梦思
送谷仲归谦谢以诗次韵奉酬
一乐长存抵万金百年谁肯放愁侵饭蔬饮水真吾事怀宝迷邦岂本心桑户琴歌奚此极孔门弦诵有遗音新诗当暑时时至每读清风自满襟
送解省元赴南宫
过庭有子即同登学圃承家岂足称刻画无盐容更丑宠光蕙草句全胜名场自此一投足宦路不须三折肱累月笞儿吾岂敢短檠犹可课秋灯
送林定国赴秋试
读却床头满架书时文元不费工夫向来点额关奇数今日焚舟合壮图去去秋风趋北阙行行春色满西湖痴儿未了书生事珍重青衫报国躯
送刘守之上舍赴试
廼翁壮誉动贤关晚把州麾苦要闲细字尚陪灯火课淡书端要姓名攀扶摇稳泛鱼三级文采曾闚豹一斑舍弟若为同日喜两家亲老想开顔
次韵饯振之之行
半生经史竞分隂奏牍三千几汗青技到屠龙从俗笑志存流水有人听故园勲业千株橘世路生涯一草亭却笑刘商长得醉为无管属爱浮萍
送安福刘秀才谋卿仍简分宜傅公谋
昨夜西风入楚扉登临游子勌将归璧痈未顿新书笥锦里还寻旧钓矶平世勲名赊马革男儿贫贱且牛衣傅岩词客如相问说是今非昨更非
送德友之长沙章贡并怀薛叶二兄
篇章足可慕渊明其奈田无二顷耕甥馆久居谁厌汝客涂远问我怜生湘山物色留新句使节绨袍有故情并语鬰孤东道主春风吹梦到容成
送陈西老西上并简张功甫
二月春光韵管弦琴书独上馆头船箧中未有西湖句阙下曾传乐府篇名胜难逢分手易游从虽晚服膺先有如尚待金门诏须访南湖桂隐僊
中川席上送陈同甫
眼底男儿隘六区似君豪气有谁如中原赤子头今白天下苍生力未纾北阙有书流涕上西山无地带经锄共谈世事何时了劝子加餐返故庐
送俊老再住惠因
天台自是金仙窟而况师曾住惠因祖令全提余作略旧营重按想精神絶怜老宿参辰象何限名蓝甲乙人若遇毒龙师摄取经行杯渡熟知津
送清监寺往平阳化缘清乃王詹事女
詹事家中灵照女圆月会下祖师禅一条见地如丝直百架修廊尚结缘飞锡先从坳里去掷盃聊当渡头船更於何处求真佛说似檀那领现前
喜德久从人使北来归
诗翁万里恰归来涤面那无一点埃生马谙骑便武事故京熟覧动诗才别来我已成炊梦此去君应悟刼灰见说北庭犹假息可无尊酒沃崔嵬
和袁同年接伴赓从客陆成文韵
鴈塔题名不记年相从淮海喜跫然了知鹏鷃悬微分祗觉夔蚿有故怜共泛仙舟凌浩渺赓吟醉墨堕芳鲜少游陈迹无寻处小五湖中水拍天
和袁同年接伴赓从客霍希文过楚州韵
一水分流西复东画船随水去怱怱晚风鼓角增悲壮高垒营屯足长雄粮道已无清口应舟师会把朔庭空眼中方略全图在未肯轻将属画工
次韵袁同年囘程见示
秋风日日动诗情人与诗篇一様清归去星辰添秀润经行草木倍精明河山未阂功名志岁月徒催鬓髪生送客微言何足録便将佳句榻前呈
吴门次韵颐刚严陵留别过新安
功名破甑等虚空身世随缘邴曼容行色过於秋澹薄离情恰似酒醇浓想君时看水西景顾我方听夜半钟莫计升沉须强饭男儿爱惜鬓星松
因振之之行过新昌怀鲍清卿
新昌令尹鲍参军中的声名孰似君未免徒劳纡墨绶不教平步上青云句如冰柱当庚伏心似秋空纳世氛岂为求齐工鼓瑟知音合遣九霄闻
怀转庵饯客
一水经行昔饱谙故乡真似是淮南杏花岩畔春擕酒杨柳堂前夜驻骖隣境不停科甲马吾民常喜足田蚕风謡物色堪诗句饯客归时问转庵
<集部,别集类,南宋建炎至德佑,涉斋集>

[book_title]卷十
钦定四库全书
涉斋集卷十　　　　　　　宋　许纶　撰七言律诗
南省帘外唱和五首
句读江西独亢宗笔禆造化蚤论功相逢客已传河尹未见天教忆戴公歘讶鞭鸾仙尚散犹怜小草味能同明朝遣客方公事醉墨何妨落暮鸿
寒似西来不立宗酒兵屡敌故难功诗成染笔能忙事勘罢糊名也自公细雨烧灯惊节过清尊华髪与君同故园花讯新来少欲问平安无过鸿
画史何人更姓吴梁园重与续成图晴泥正好一犂雨归思还先六幅蒲院鎻余寒春力峭书残午後客情孤新诗剩喜相料理已觉胸中隘五湖
桃李枝头鎻沍寒天工一笑发嫣然唤回雪苑阳春脚幻出琼壶小有天歘看南图羊角上恍思西抹阿婆年政须点勘频呵护凖拟开函近御筵
不因呵手轴书帘颛帝司寒盍解严已放官梅撩杜老更堪园柳忆陶潜定无裁鉴追王谢敢别姸媸摈嫫盐尔许空餐已知愧底须自喜作沾沾
次韵留守刘观文鹿鸣之什
一时天府姓名登三载文翁礼俗型已着衮衣亲劝驾更施燕席共谈经杏园路逐三春暖星汉槎通八月灵圣策若询黄髪老为言轻重系朝廷
刘正言讲筵视职初直玉堂见案上所和高紫微阳字诗宠和二章见示因用韵答以一首深愧短拙
措世规模岂小康八荒夀域万年觞谏行膏泽苕溪水讲劝渊源养浩堂遇合共欣鱼纵壑濶希真见凤朝阳檐花细雨金銮直预卜为霖喜色黄
次韵常之岁晚督才叔诗课
流年舍我疾於飞受岁於予孰敢违有愧渊明新觉是自怜伯玉旧知非盍簪列炬昏骑马博簺相欢夜倒衣岂复少年豪气事诗坛聊为解坚围
次韵卢次夔直学投赠二首卢之父有师法方训长孙铸而次夔近绎子屈致教参孙发蒙
大难过访忆曾醻谒入徒慙刺字留惠我新诗堪照夜喜君逸气正横秋时哉好去陈三策老者那能画一筹暇日太丘如共欵忘炊肯更作糜不
老眼青灯字字愁犹能宅胜复栖幽要追野叟田夫辈愿作渔乡橘里侯蚤取科名辞举业来陪散吏入诗流小孙勤苦童蒙训未解知名杜若洲
约转庵
半夜月明晨起风不眠附火鬓搔蓬牕虚洒急疑霰集合暖香微知菊丛便拟南枝开摘索只愁卯酒醉冬烘行吟真爱亭前路梅蘂已如椒子红
百七丈和篇有尽道温柔别有乡谁知绦阙水茫茫之句意有属也再用韵奉酬
仙凡从昔各为乡弱水蓬莱隔混茫不见麻姑呈狡狯空教贺老号清狂两奁心事无人共万点花飞有底忙说与东风须作主莫教痴白妬娇黄【公家宠妓张氏者善弈】休厌黄鹂百啭声诗翁亦是不平鸣中年怀抱愁离别暇日亲朋好会并踏损落红无锦韈唫成白雪有朱英栏杆徙倚空三叹雨後斜阳写不成
百七丈寒食扁舟之盟遽寒姚黄恐成轻负辄赋二篇复以酴醿为约
闲中直指醉为乡寒食扁舟竟渺茫可惜海棠随雨过犹怜粉蝶伴醒狂游人静後西山好春事深来老圃忙未必烦公频折简花时还是负姚黄
连夕惊雷非恶声池塘合合几蛙鸣春程尚有三之一乐事那能四者并养得苔钱教满砌足为花地藉残英闻闲不惜冲泥过架上酴醿玉已成
谢观复长髯垂膝俨然山泽之癯弃去儒业从皇甫道士於庐阜余见之三茅以所编老君实録见赠赋此奉酬
真是儒仙薮泽姿长髯合住谢家池香炉峯下看云坐碧玉壶中倒景窥妙旨五千归日用纂言十万见宗师故交幡起逃儒恨不值青藜夜访时
酬刘孝若二首
春去堂堂已浃旬幽花耿耿尚能春细思造物尤恩我晚着家山剩庇身客至情亲惟话旧诗成意足不求新长年道路多踈隔如子相过正要频
囘首城南同舍时参辰相望更为谁杜门正媿衰兼嬾枉句多慙颂不规新竹筛金鸣粉箨初荷擎盖弄纹漪小园景物堪供给剥啄何时共说诗
次韵酬王宣甫
老去才衰非曩时如今何处有新诗陶溪已过黄初作漳浦曾同郑老期近喜高轩能肯顾飜催归棹起相思杖藜固有殷懃约逸驾愁难十驾随
奉酬沈仲归
刘墙屈垒敌金汤今继薰风写拒阳久住扬州诗富艳蹔归孤屿句清凉檐声叠喜随花落野色方期共竹光偶苦河鱼今少愈不应樽酒负鹅黄
次韵酬才叔仍送酒
逸驾翩翩莫可攀飞腾岂久住乡间秋风便起东西玉郢雪姑吟大小山仅喜借居邻竹院能无持酒到松关楼成约共鱼轩过急遗双壶且破顔
再用韵酬才叔
试听剥啄莫寻推竹院来过更有谁紫凤迎门披裋褐小龙入臼破新规映空白鹭排青障照水黄鹂点碧漪春去自应留物色眼前何事不供诗
融州和孝若韵见寄并谢真爱赏梅之集复次韵奉酬
城南家训不籯金曾共青灯课夜唫往行二刘元作则後人六艺尽师心经传乡????源流远诗到孙枝志思深玉润风流今鲍叔卜隣佳处到于今
同病齐年各老成喜君勿药近安平篮舆不惜寻梅过藜杖何妨倒屣迎潘令剧谈听至夜刘郎新句和来清疾行每愧穿杨手金榜君居第十名
次韵酬石谦伯二首
拂云着句未能奇聊为溪山且发微过矣琼瑶烦答赠居然怀袖有光辉经时苦雨无佳思几日占晴望落晖石友不来春自老登山临水送春归
石兄兄石不兄钱卜筑山边复水边位置亭台依茂密剔疏岩壑听潺湲拂云修竹还通月擎盖高松不记年预恐陶君回俗驾拟乘下泽疾驱前
酬木伯初仍简才叔常之
惠我诗章有琢磨传家学力见功多恍惊社里摛文手夺得天边织锦梭竞约芳洲容与戏预欣清夜醉时歌熏蒸浪泊看鸢堕不念垂垂老伏波
次韵酬潘才叔
杜老添愁怜晦日阆仙不睡惜残春闰余寛我花枝眼年事逾君卦气身架上酴醿香已歇阶前红药色方新新晴肯访山园否闻健闻闲莫厌频
再酬同社
殷勤春事尚弥旬岂是榆钱买得春映水残阳开句眼满园新緑芘花身论文把酒交情旧对弈忘机局面新信笔题诗无好语多情乌鹊喜声频
酬沈仲归
曾倚平山望远峯桥过真主昔囘龙词飜十事温卿阅句敌三都蜀岭筇置驿家风罗四面挥毫帅守角千锺来归肯作萧闲伴一诵新篇一起容
田家渇雨望云峯掣电驱雷起蛰龙喜极三农俱合爪争扶百拜各抛筇先生不用愁经笥老子惟须办饮锺换韵题诗应有句何人起舞为予容
次韵酬梅南夀旧曾和予梅花词
衣鉢欧梅无别峯天悭发处妙屠龙琼瑶有句传商鼎金石留声在蜀筇三叹少曾赓俚曲五音全得列编锺末章压倒君余事不道承家有媿容
自和【芍药犹开一朶】
净尽繁红但碧峯药栏犹有緑盘龙风光何限供吟笔霜鬓尽添宜老筇岂必愁来方酌酒底须句到始撞锺闲中作乐真吾事多谢天工久见容
用韵酬常之才叔
西山爽气挟莲峯碍眼何尝恕箨龙近种猫头未成竹拟求人面替扶筇春归意绪愁千斛病起情悰酒一锺莫话朝鸡萌妄想形骸老丑若为容
酬翁常之次韵
云问声价仰高峯今向诗中识士龙传诵废餐惟阁笔行吟须杖转思筇晚欣乡里才华盛故是江山秀气锺竹院过从烦答似坐来起敬有羞容
再酬梅南夀
看云注日爱奇峯撼壁鱼梭欲化龙凤沼催诗欣在手骊珠夺目急扶筇老慙尚窃祠庭禄闲觉惊闻夜漏锺报答一春无好语更怜同社曲优容
用韵酬常之
老慙匿影爱岚峯已愧家声昔二龙凿井得泉思种橘寻河知路记因筇加餐漫说囊中法应俗多违饭後锺同社朋来欣已诺何时倒屣却从容
叠用韵酬常之
迢迢起顿两三峯石窟门边有断龙致爽君能豪拄笏策疲我媿老搘筇论诗句句谐唐律举酒时时敌汉锺谢客分留余物色可能无意更形容
用韵酬侯居甫
玉树风前映玉峯吾家安得此乘龙书林未照青藜杖甥馆肯陪高节筇归棹喜闻明月载哦诗想带夕阳锺从今社裹添光宠咳唾珠玑有仲容
再用韵酬居甫
凌云健笔耸云峯夺得标归信是龙官似梅仙非素隐山经谢屣伴栖筇柳边待起明光草花外要闻长乐锺暂肯闻闲入诗社来篇三复叹南容
酬郑千之
契托尊公千佛名思瞻生气属丹青爱君克肖充眉宇将母通家过里亭难韵更能陪我和苦吟想见彻隣听勉传衣鉢穷年计入学元非一仲丁
自和
扰扰人生漫百营思量蒲柳岂长青四时代谢真邮传百岁光隂寄客亭眼底浮华非我有静中真乐要人听故吾不惜全还我二十三前是白丁
和居甫仍喜其得雄
归巢勌翼底须营家近容成取次青笑我崎岖山上路羡君潇洒竹间亭弄璋已觉门阑喜引玉尤惊里衖听得子且欣容易养庚壬乙丙况藏丁
德久寄南游诗卷内和丁字韵凡九因次韵寄酬
三迳虽荒可更营归来因得课樵青岩栖宁着高低屐世路怕过长短亭厚禄故人新枉句高山流水旧知听案头展卷勤收拾却恐天官勅六丁
酬常之
连朝晴霁有何营静对修篁照眼青旌节花迎门外客发扬荷傍水边亭双呼鸠语元无据一个蝉声已可听鹊鹊飞来还送喜吉丁新句遣家丁
奉酬常之仙药课畦丁之什
在勤生计合勤营手劚山园药甲青首辨君臣严位置次看炎冷各调亭有身为患那能见未说能仙自喜听肘後傅来须记取种时端是戊衔丁
酬孝若
自笑求田了不营竭赀结屋为山青尚怜远岫光倾座犹欲平崖稳着亭同社唱酬虽数至扣门剥啄未尝听故交要识今吾面不是遗民即隐丁
酬南夀【挟策方勌而二诗至】
穷当坚似亚夫营谁似任安事卫青欲使威仪还汉旧未伤风景隔新亭功名薄处书慵读志节高边我爱听过午尚思茶一盌休将後蔡比前丁
身世悠悠莫苦营是他松栢只长青寛於茧瓮茨为舍大似鸡栖草作亭虫臂鼠肝元自定龟毛兎角惯曾听胪传天语君须记第四科名合是丁
仲归以结局丁字韵二诗七夕乃连和四篇至如数奉酬
年衰病怯思怔营惟见诗筩眼便青连和旧篇才结局高吟新月恰当亭敢轻勍敌婴生力正恐陈言厌熟听入社莫言诗殿後此时孤律梦方丁
君诗纪律似坚营气王东南帜赤青涌思急於流峡水疾驰快似速邮亭想当惬意须频读说与齐眉更喜听击鉢工夫胜刻楮卖文却笑隐吾丁
年逾卦气易身营除一君犹鬓髪青岂但文章难匹敌只量筋力敢秤亭诗如博奕聊贤已调似渝歌且易听除却唫哦无一事斋心惟敬六神丁
聘钱犹欠入驱营野语传讹乱史青河鼓牛郎隔河汉成桥乌鹊为津亭随缘乐事从心赏妄想佳期莫耳听见说老人星合见更占秋丙看春丁
次韵湘西许老
困倚床头未当痴结庐取次不涂茨常留真火添丹竈任使清霜上两眉入市有钱时施药还家无藁自吟诗不因乘兴来过我老子姓名谁得知
次韵王宣甫
佳句驰来合斩关家童岂得嫉渠顽好怀偶苦催租至厚意虚教垂槖还近社赓酬几寂寞旧诗涂改厪烂斑转庵方示维摩病犹望崇斋大小山
次韵孝若谢报谒二首
访旧论交忆断金闭门宣想日高唫应思后牧长囘首更学隂何苦用心顾我自知经世浅如君何苦爱人深相逢休说东山话已觉昨非犹至今
如悬夜雨润冬晴菜本朝来翠浪平菊老容成宜退听梅开真爱欲相迎拥鑪静坐心非想把笔题诗思过清写寄城西老朋友数能过访不无名
次韵卢康伯别家塾後示惠二诗
投老投闲袖久通何妨搔首鬓如蓬故人索我形骸外春事开予笑语中别去未几情似阔诗成倏至福何洪倦从远役宁株守人讶相从臭味同
如君摸索不难知匡鼎来时解说诗莫作瓜分甜後蒂已樗散鬓成丝闻闲岁月壶中永取静光隂隙外驰莫道广文心似铁知心犹有赋梅诗
次谏长韵
缭垣虚昼静沉沉两行槐隂一径深细雨入帘供洪溽【按供洪溽三字难解疑有误】清谈参坐共萧森柳边花底随官事緑暗红稀惜壮心正以头风无藉在诗翁佳句敌陈琳檐溜涓涓响涧涔湿飞蝴蝶见深深乳鸦雏雀自醻答老柳古槐惟蔚森同省三人慙未至许身一字愧初心好风隔院动修竹随意题诗倾碧琳
再次仲归临池韵
圣时下士若卷阿鸿笔词源走万波南省只教韩愈到北飞犹障禹门过男儿器业偏成晚夫子才名独患多地辟天开知有日中兴宜颂更宜歌
次韵刘孝若二首
每思忝窃长知愧何有行藏可待明壮不如人祗録録老将及耄更平平故交契予情文厚佳句驰来格律清拟策疲驽追逸步却愁重趼趣修程
宜男草长欲忘忧含笑花开却似羞转蕙有风凉意动重梅过雨涨痕留幽闲岁月难消受香火朝昏未答醻珍重友朋相慰藉鼎来赓和得因由
次韵转庵幽禽到硏边之什
梅风拂拂动薰弦久雨休疑是漏天有客方怀唫泽畔无楼那得住山边添香遣日愁难破换韵传诗喜欲颠犯戒成章贤博弈门人已废蓼莪篇
次潘茂和韵
久向竹林闻小阮恨无此客岂无氊文章未可为余事子弟何妨自太鲜老去嬾兼衰作病传来诗与月俱圆瓣香合为牀头易笞凤鞭鸾不是仙
袁同年过扬州递书并诗再次韵约同留维扬观春色
一缄书札故人情中有新诗字字清邮置传来心已醒秋镫读处眼偏明扬州路近帆能疾瓜渚潮来水似生少驻星轺问遗俗春风生帐有诗呈
再次韵仲归
身名已媿凤巢阿世念难教古井波老觉病时终是嬾话当情处爱相过闻闲莫惜朋簪盍服义相将户履多意到会能剧 饮与君同赋醉时歌
席上次刘振之贤良韵
眼底扶疎緑渐稠傍林轩槛转清幽空飱敢拟过僧夏闵雨犹怜近麦秋客有好怀厪夙驾袖将佳句豁牢愁焚香饷客无多景静听呼雏鸟雀啁
子仪侍郎欲擕家泛湖不及践旬休之约再次韵
案头故纸积如山春去能无半日闲已约旬休同此集预愁隂雨在其间时清不禁无何饮昼永从教竟日还只恐扁舟成拔宅同游无路可追攀
再次韵子仪侍郎用沈察院韵
杜宇来时忆故山簿书丛里且闻闲流传旧体湖山外赓唱新声伯仲间雨霁园林莺亦喜风轻帘幕燕知还苏公堤上明寒食逸驾翩翩不可攀
次王宣甫韵
一春无计接茵凭野草闲花漫自荣留得小栏红药在待看新径緑隂成亦怜酒醆踈谈柄肯寄诗筒督课程多病感君勤问劳肱三折後万缘轻
重阳前两日集转庵同社而今日忽雨次转庵韵
搀先登眺高为节片段芙蓉锦作花赖得前朝曾此集有如今雨欲何加欢浓未分玄成白客醉犹怜酒胜茶犹恨梅川无好句更须君赋为传夸
次常之韵
身闲城市即郊垧况是秋高气倍清醻唱篇章惊句眼往来节物见交情重阳槛菊明朝摘细雨檐花昨夜鸣晚霁嘉宾不重赏灵山空自爱嘉明

[book_title]卷十一
钦定四库全书
涉斋集卷十一　　　　　　宋　许纶　撰七言律诗
寄陈颐刚
眼见交游半陆沈可无百丈引清深注成兵法有奇志闲过壮年应苦心几度梅花开怅望有时杨叶梦追寻男儿机会何终极莫遣愁将鬓髪侵
简转庵
扣门有碍吾何适排户顿疎君作难不对桃花倾社酒谁怜燕子怯春寒便过熟食过元已尚看酴醿看牡丹却笑今年诗厄闰略无好语入毫端
简才叔
坐看母竹长龙材衣上新痕染碧苔杜宇不随春老去黄鹂偏傍水光来摇摇书带连香草冉冉凌霄上古梅此意转庵同领解更须潘令好怀开
寄洪州新建知县
远听弦歌乐部封放衙乘醉半疎慵家辞南越无千里县管西山有几峯人望废田禾影合吏愁空狱藓痕重孺亭应更悲前事烟草萋萋叫夜蛩
入南乡检旱纪所见
分宜南北两乡分路入南乡过所闻荞麦满山明积雪晚禾匝野涨黄云寸田必垦怜农父五斗空餐媿令君惜许早田成旱损不成乐岁答民勤
纪所见
百年厦屋尽良材客位经年长紫苔失马塞翁翻有得抚松陶令盍归来门前婀娜千行柳墙角轮囷一树梅满壁图书非诧事锦囊成箧未曾开
夜渡分宜水南
一水弯环抱县流水南物色总清幽案头故纸看成叶眼底青山见即愁夜唤扁舟乘月渡静听鱼网沥波收忽思孤屿中川畔满意秋风落钓鈎
括苍道中次陈颐刚韵
诗翁四十九行年说着行边喜欲癫介妇滩头随水宿冯公岭上伴云眠趋时萍实甜于蜜閲世匏壶老更坚冀北须君空一洗眼前驽马太劳鞭
宿建德驿追次张于湖壁间韵
此驿閲人多似我于湖去後有谁来诗留版壁经年在门对岩扃尽日开天上有文修白玉人间无句对苍苔相逢莫问滔滔事荷蒉曾过有意哉
舟行早起处州溪上
溪容雾气扑清芬野色微兼晓色分樯表已迎山背日缆端犹系石根云打头风信看来转当面滩声语不闻遥唤渔舟勌囘首人鸥那得更同羣
早起
归来百事尽摧藏卦气行年分所当未晓不眠真是老才明便起有何忙移山种石愚翁癖遇酒逢歌楚客狂此外胸中无个事有时信口作篇章
睡起
饭了晴窗睡足时杖藜徐步出荆扉若无俗事关人意只有杨花点客衣黄鸟怨春浑不住杜鹃知我亦思归隣家酒熟容賖买竹笋初生韮菜肥
书债山积久逋余丞相报缄连发二书毕喜作口号
自思堪笑亦堪怜嬾与顽兼不可镌两纸书成大功业三杯酒罢小神仙每当静处常追悔何似闲时旋补填害性苦心从古病不如归去乐残年
汤晋卿善谈命求诗纪实
已近无闻半百年枉烦明镜照华颠湴河驿马妨乘鄣氐宿苍龙分委天告我三阳闻好语验君三命有真传预愁一字终无补何日归欤阿对泉
德久和韵以予请外之力预为怅然再用前韵
已是于思去复来自慙无补効涓埃麤官只合供烦使昭代惟须急异才名士不应诗作祟诸公方拟管吹灰且容一舸江湖去庐阜烟萝鎻碧嵬【庙堂许以江西漕节】
才叔调倅归【报谒不值访松庐留别拙语并呈】
五月征行思竹院半年赓倡负松庐水西风月分归後衖北交朋过访余携具洗泥曾醉否逃襌得句定真如涉斋终日攅眉坐正赖清新为起予
鲍融州病足叩谒适遇孝若示融州菊诗和篇次韵呈
不见融州夏涉秋居然欵对豁羇愁犹存尊足怜同病不系虚舟任打头久待一州当敛惠终烦诸野要营求我今不啻便应足独恨於君百未醻
病赤目从薛山甫借荷叶巾
赤目朝来势转加病身观妄有生涯火平文武寛心地酒远圣贤疏肺家虚白已能生暗室空青不用点昏花小冠预拟更名字借与团圆藕叶纱
次韵仲归病中垂问
痼疾多年久一翁医方验後自难功已慙兀者犹尊足敢企泠然欲御风覔句未能生处熟论交正要苦辞攻凭君莫话沙堤事此语终谀不是公
次韵呈支茂先贤良
烟蓑不尽四山青古道长将古意评辟谷久知踈药裹纂言今见满书檠尧年请祝新抛隐宋范争抄近荐名圣世埋光那可得清台恰奏少微明
喜宣甫至戏呈
陶溪路远强跻攀犹得诗筒暂往还有便催租俄败意无心听鹊忽承顔菊花满迳成三老梅萼穿林见一斑肯为转庵聊且住预愁约束裹粮悭
次王宣甫题媚川图韵
底须屏障写天吴絶境横前与画俱两塔屹波流不去千帆破浪远如无空明水月光争媚开阖云山妙莫摹扁榜首蒙摩诘句小亭从此有诗图
韩干四马诗戏赠世京
吾闻北马来西极骧首蹑云无定姿俯视双瞳真皎镜遥怜一骨独权奇何年惨澹经营处此日飞扬奔放时把玩不须嗟岁晚会看天廐着金羁
谢鲍潮州惠归正李媪所作外国图因题卷後二首
两年贰郡半专州濠上鱼涵惠泽游慨念中原变荆棘图成外国别冠裘故宫禾黍悲清汴落日风沙惨白沟汉节提携曾记别居然展卷涕横流
健妇真能胜丈夫丹青人物妙难摹百年画手承平久万折归心守节孤辄此珍藏为我有从渠远致更能无伤心故国流风在不是成周王会图
题元佑诸公跋窦三川诗卷後
门前流水古犹今不见锺期但苦心每忆承平爱人物有谁埋没向山林一官黄绶甘肥遯百首清诗共赏音自笑抱关人録録亦将名字托碑隂
次韵仲归渔父
风静波恬没是非雨蓑烟笠当冠衣移将兰棹垂纶去钓得金鳞带月归到处茅柴賖可凖有时蓴菜滑仍肥旁人道是忘机叟到底从来不识机
王宣甫以新妇鱼能鬭为胜负鱼有诗释其讹谬次韵戏答
斓斑红黛鬭芳塘新妇鱼儿着底忙岂为长陵矜先後不知濠上乐彷徉诗来解辨吾伊谬我欲兼将胜负忘蚌鹬相持堪惜许须知旁有谢三郎
闻砧
秋来风物自凄清叶叶枝枝策策鸣近砌不堪催织语远砧更送断肠声苦心且作丁当和积恨终凭熨帖平寒女终身无褐彩绮罗通夕课寒檠
观郭殿岩打球于冲天观旁
峯顶球场翦似平汾阳号令素精明万蹄攒逐一星过两队驩呼衆乐鸣静看穿杨矜妙手醉观过翼觉身轻摩挱亭丁排衙石拟赋将军射虎行
听转庵弹琴
竞春人去客苔侵喜对安仁理玉琴百尺游丝非助我一声啼鴂是知音湘桃作意红兼白碧柳随宜浅更深昨日臙脂今日雪可怜墙角两来禽
次韵仲归观弈
緑隂昼静熟观棊横出寜分正与奇要处不容留活眼忙时翻笑敛愁眉手谈大似衔枚战坐隐几同过枕师着罢了然无胜负机心却许白鸥知
酬转庵畏酒之什
絶境夤缘有路攀隔波楼影塔中间才收梅溽经旬雨已放莲峰几朶山胜处得闲真阆苑醉余忘世即函关诗高不饮妨何事恐对湖光自忸顔
谢鲍潮州送新酒
浊醪青蘂作重阳才入开炉月果良佳酿遣销彭泽恨好怀肯对马军尝清新有句须留待风味如君不可忘只俟高轩共杯酌四时岩桂尚能香
还杜叔高诗卷送酒
三衢三杜人能说我亦曾闚仲叔间软语接来真有味好诗唫到秪如闲名场偪仄云垂翅泽国冥蒙雨蔽山不有客楼何地着可无尊酒破天悭
次韵酬显庵寄茶
显庵多别又多年小草蝇头越了然覔句不为禅所缚住山长是佛相怜无从饮酒过莲社尚肯分茶到玉川肉食正慙无补报归心已驶不须鞭
郑文之许惠乌髭方戏简
堕甑功名久任缘形骸老丑孰蚩妍了知白髪关吾事敢学乌髭趁少年人谓黄金容可作君藏鸿宝乃能铅一皤正博妻孥笑许惠良方试与传
王宣甫以予有诗求郑文之染髭法与其旧作暗合因録示次韵酬之
细看緑绕与红围此地何曾着白髭顾我全惊缁鬓改羡君犹有黑丝垂一皤博笑几同调两丑相看莫敛眉正使醉中巾帻堕不妨齐唱赤壶词
戏赠
不鼓君家?下材渇心古井欲生苔柳枝未放行云去巫峡又还为雨来似染霜髭欺黑漆尚禁醋齿试青梅不妨雨过同心赏一架酴醿花正开
三赓许令侄砚之什
转庵蓄砚有奇材受墨逡廵落海苔异品已堪相甲乙余波足可畀云来许分阮侄邀金竹预想将军慰渇梅尤物匪珍才可惜芝兰正要满庭开
次韵王宣甫谢笔
笔塜前头几泣鱼笔耕无获匪才踈寄将毛颖烦为传恰值虞卿正着书千兎难醻终送似两家托契更谁如词章老去输豪放琼玉从君要佩琚
谢益老寄英石
淡交如水足生平晚岁烦师托石兄曾解点头听半偈定能发笑验三生丛林住遍归来好长物分将过去轻闻道肯为隣舍佛锦衣只在雁山行
旧藏英石沈俭夫族人处谢俭夫转为取还
百好残年心已灰石君久去絶嫌猜故人诺重金难比族里言温璧径回曾与话禅听翠竹亦资醒酒卧青苔如今相见休相叹各是因人归去来
济叔辍案上石菖蒲为惠石与菖蒲俱佳拙语奉酬
苍然拳石具林峦上有菖蒲八节滩洛浦毵毵余玉佩蓝田拂拂长琅玕着身便恐移天姥濯髪还疑借洧盘割爱赠予铭座右斓斑鬓影照应难

[book_title]卷十二
钦定四库全书
涉斋集卷十二　　　　　　宋　许纶　撰七言律诗
贺太庙产芝草【太祖夹室】
太室晶莹粲玉芝慈闱恰遇未央时两宫喜色腾尧采万岁欢声动汉巵发祉有来增裔叶产祥方至在孙枝从今庆事频频有凖拟赓歌剩赋诗
得禁中花喜而有作
阶前红少緑多时尚有名花巨压枝珠璧直疑天上得琼瑶难报世间奇悬知丹禁莺花绕始觉仙家日月迟珍重十洲蓬岛客津津喜色见双眉
再次韵宣甫探梅
姑射山头氷雪姿自应不负岁寒期一枝已共廵檐笑半树寜忘欲雪诗未许佳人和月摘且容老子受风吹城中诗社新牢落絶喜陶山慰所思
次韵王宣甫催梅
摇落驱驰自岁年今年慙愧得身安小园亦有先春意短思惟知着句难看水看山从昔好爱风爱雪待今寒故人远寄催梅作唤起新愁有万端
再次王宣甫韵
江南春讯漫年年月下推敲句未安好语得来元不易爱花开後却无难霜晴屋角偏先暖雪色枝头已破寒为向催梅居士语杖藜肯复过苏端
次韵王宣甫催梅
犯寒时访岁寒姿经闰何缘却後期珍重故人勤问讯剪裁新意作催诗一阳潜与飞灰动九奏深凭画角吹莫遣诗筩成断絶日来频为起愁思
初得梅花呈似参议刘二十九丈
江南驿使是知津剪送琼枝裹緑筠触发家山春意思唤回天地雪精神护持惟有壶瓶水暎带全无几案尘一夜梅坡清入梦不妨持恼谢岩人
张舍人惠古梅醻以拙言
孤标耻付夀阳粧薜荔为衣藓作裳暎竹蒙茸初破白倚松鳞甲亦生香分无踈影追同辈肯逐羣英殿後芳珍重折枝烦寄与恍思千树故山旁
再用韵奉醻
未信时新有俭粧缟衣趺坐赤帷裳已甘槁项终肥遯无奈酸风发暗香心苦故应如貌古林深正不为人芳须知已是丈人行领略羣英顾在旁
同寮约过包山因问讯玉津牡丹再次韵呈子仪侍郎
传闻有约过包山节遇天祺得蹔闲便有啼莺迎柳外不妨飞蝶导花间东吴壮观随潮长西洛风光指日还独恨微臣无补报勲名分寸盍跻攀
谢惠牡丹
未叹春光去有涯诗翁时为送名葩娼条冶叶从过眼魏紫姚黄始是花洗涤壶缾晨井水护持风雨夜窗纱十眉已觉成羞涩且向樽前领物华
赵漕从善送吴门牡丹
看花檐上眼长寒惭愧邻翁送牡丹和露擎来香可染拢云争插玉成团传闻西洛名千变排释东风恨万端茂苑去天真尺五羡君花信报平安
芍药
扬州千叶旧生涯诗到坡仙正复葩喜见故家翻瑞药送将新句续名花日高髲鬀醺含露时様梳粧肉暎纱窈窕留春春不住诗翁留得鬓边华
再用韵
莫问无涯及有涯眼前万緑替千葩故人访我跫然喜小阁留春圣得花美酒急倾门候钥清歌未彻烛笼纱匆匆似此频能过犹胜逢人说梦华
三用韵
緑遍山颠与水涯苦吟且不到春葩新篁已接三竿日红药犹开四月花好句更烦衔两袖嫩寒犹觉怯重纱留连小饮无须醉明月翩翩扈翠华
花药相接可观复用韵
浄尽天香溢夏寒满奁谁掷狡仙丹洛花不逐林花老禁药犹堪木药团试问丁香和恨结何如萱草破忧端翠屏红粉腰如束我是村中老谢安
传芍药复用韵
阶药留春逗晚寒鬓丝敢傍脸霞丹肯分骑鹤红千叶喜见盘龙緑一团妖格流传如有恨狂香横出亦无端殷懃为换瓶中水排比窗前两行安
和人惠白莲花
碧莲花发梦湾矶鹤骨难教厚禄肥夜月擎来双掌露晓风拂动六铢衣渔歌过後香犹湿鹭影移时雪欲霏风月既为专一壑茅茨何自有光辉
池莲
一湾清碧绕中阿万柄香红映麴波不道龟鱼长受芘只欣鸥鹭数相过机心久与尘俱息警句元无趣自多病起情悰聊徙倚何人解唱野塘歌
凿池添种荷花
絫石防花拾弃材凿池种藕白余苔【案白余苔三字难解疑有误】游鯈剩喜波光阔飞鹭似知人意来已见圆荷浮小叶正须细雨熟黄梅莫言旧隐无多景一派清泉手自开
玉簪花
琉璃布地緑愔愔苗长蓝田夜照林雪色能香开有璞玉光未拆盍成簪不登云髻尤孤洁长浸铜壶更久禁梅与水仙流品外幽兰相友是同心
秋萱
说着宜男已可羞移栽老圃且忘忧传为麝种生来别唤作鹿葱元是愁幸脱炎威才过夏何缘冷落尚宜秋国香天且难拘管过眼空花一笑休
鴈来红
非花非叶艳茸茸鴈未来时已自红多似锦衣明昼绣好同旌节种秋风鸡冠麤俗难争长金凤低徊漫作丛谁道後庭遗恨曲龙蟠王气正豪雄
李若兄菊诗同社久已嗟赏赓和属蒙写寄仍用韵以致予奉祠之喜予两年从金陵覔菊栽而一种至今着蘂未开岂所谓晚节香者耶次韵奉醻
满地金钱买断秋晚年安得有穷愁小园不负长寒眼佳客自踈新白头一种最开陶迳晚两年曾向蒋山求肯能过访同心赏犹胜传声互答醻
四体支吾两鬓秋一生知足百无愁洞霄香火手加额太玉山园茅盖头归去来兮交未息不知我者谓何求若人共说无生话一句抛来一句醻
次韵章君济黄元章二广文种竹建康学宫
城云一坞碧云深亦许分青到泮林移去检书涓醉日种来挟策较分隂细看直节难教改设有繁霜不受侵二妙育才如此竹惜无健笔与长吟
即事并写和质弟诗呈似
新緑愔愔长茂材嫩流漠漠养深苔一梭金影緍蛮过半缬花光剥啄来槛竹鸣边垂粉箨池萍缺处落肥梅闲中偏得园林趣更觉清和意象开
检校园课济叔又送花栽欣然有作
雨余扶杖入苍苔检校园工有品裁缓引瓜苗教傍架旋齐菊杪要平台出墙新竹矜施粉立水高荷劝把杯莫讶小园饶胜事故人续续送花栽
蒋肖李潘才叔和检校园课之什再用韵为谢
随意篇章落海苔琼瑶欲报不知裁青蒲细草来斋几白雪阳春走皂台梦里勲名槐是国闲中活计芥为杯吟哦蒋径潘江句浅白深红手自栽
肖李才叔和篇未章有青蒲自是公家物之语再用韵为谢
踏破先生客位苔诗仙凤沼得重裁连城更枉捐双璧二妙真堪共一台蝇到成时元误笔蛇因添後失持杯劝君休话青蒲事妄想根苗莫更栽
次韵毛漳州遣价为夀二首
漳州远为故人东问讯深怜臭味同喜可寒冬耕灞滻唫堪小麦熟崆峒贱生已觉年駸暮远祝应难日再中愿老洞霄香火吏余龄犹得効呼嵩
充位无功得放归渊明若在耻吾师旧交动色知毛檄故里分甘到董帷顾我已沦诃谴域如君合建太平基竞传报政趋严召远业真堪济此时
为转庵夀二首
却喜漳南解秩归天教慰藉老朋知巷南巷北游从旧浙右浙东赓唱诗上阁有题皆得和西湖无路可陪时年顔相去追随得难老如公夀更颐
岁岁新阳喜仲旬两家儿辈作生辰下生弥勒迟三日共约梅花作故人未许同龛供佛事只须共载接车茵相先夀语须齐和满酌吾家太玉春
高少卿挽词
剖竹乘轺课最多班高惟月正逶迤千龄圣主难逢际九袠慈亲奈老何尚拟鸣珂还里衖俄伤埋玉向山阿宣仁忠节平生愿有子巍登进士科
蔡知阁挽词
抱负平生是朴忠发挥不尽古人风名藩多历为民福上阁频输在帝衷勲业有期方感会哀荣不恨剧初终灵峰树杪龟趺出无媿铭辞属蔡公
亲家张舍人挽词
忍看丹旐引灵輀尚想祥华进止时无复短檠亲教子空余满箧旧题诗隂功会即佳城兆显刻犹须幼妇碑小殡西湖湖上寺冷云秋露不胜悲
忆曾伯仲共论文迭和埙箎自不羣尚以竹林怜小阮肯令新妇配参军登楼无计追王粲载酒空烦过子云幸有诸郎传素业勉旃犹足振前闻
挽承事黄公词
胶庠衣鉢是青毡付与儿曹自勉旃鼎级科名彰父教着庭勲绩见家传千锺合使荣三釡一品终当贵九泉留却无穷风木恨悲茄呜咽晚春天
钱致政挽词
教子全功次第成吾乡钱氏窦家声善根植得桥梁固心地均教役使平铜墨远从欣养志银绯勇返了遗荣哀荣夀考无堪恨行道称嗟泪自倾
刘和州挽词
风姿醖藉发阳和议论峥嵘砥柱波先见不为时宰信孤忠帷是圣心多两州惠爱逢人说万里功名奈病何期待自慙无补报忍观埋玉北山阿
郑通判同年挽词
人物吾乡行秘书功名末路坐题舆只教副墨传蛮徼不得雌黄到石渠临事孰如仁者勇着书犹是道之余推尊文行铭辞好无愧当年叹起予
惊心同榜渺参辰回首龙飞四十春不憗此翁天实惜欲论心事我谁亲百年风月归唫笔一代仪型落後尘正尔棘心吹泪苦石塘东望更沾巾
郑光宗节使挽词
孝庙祥刑首选抡行藏何媿百年身共知草木威名旧亲见旌麾号令新登陆政成俄告老建旄好在奄归真传家有子无遗恨千古佳城泽後人
陈紫微挽词
三生竹素一臞仙六艺波澜万口传能使声名垂宇内不教官职副生前松阶显掲新阡表宣室深知旧学贤忆赋桐君赠予别忍吟薤露挽公篇
侯机宜挽词三首
世取名科耀故乡君家显祖屹相望将雏近喜重偕计有子先登服义方着从事衫元漫仕入元戎幕已交章头风正待陈琳檄熟路轻车痛折箱
岂以姻亲笃故情最怜意气感平生身居城市如专壑家蓄图书得主名满拟归田谙笑语何期中路隔幽明有儿万事无堪恨待勒铭诗作世程
掀髯握手话心期録録俦中独见知官职有惭公过许行藏无据我何为直书实行人能读厚德深功世莫窥有子传家吾不恨西风吹袂涕垂颐
周和叔挽词
不烦月旦课乡评少日声名老更成百里恩波东淛水两州遗爱蜀江城操持坚彻神明惧精爽全归父母生子有笔端公不死故交零落我伤情
转庵挽词
无复从容唱和诗忍为恻怆挽歌词生前秋月春花了身後高山流水知小阮竹林思步武仲芳蒿里得追随腰金埋玉终尘土万卷千篇倚二儿
善士严明仲挽词
清风元在钓台边分派东嘉世有传教子以经无尽藏活人为德不唐捐年登九九方开袠心契三三即了襌夀得考终称善士合将哀些表新阡
万侍郎母夫人钱氏挽词
亲归儿住可胜悲儿第亲存各不知一世苦心天乞与百年荣养圣垂慈共传义激投簪语合见恩除从橐时不及聨书朱氏母可怜惟赋挽歌词
夫人滕氏挽词
升堂忆昨拜慈容京兆平反一笑中可但三从多懿范了知百念积隂功松阶猛乞荣归养吉国真如擅考终千古难消吹棘恨可堪丹旐卷春风
<集部,别集类,南宋建炎至德佑,涉斋集>

[book_title]卷十三
钦定四库全书
涉斋集卷十三　　　　　　宋　许纶　撰五言排律
代上皇太子夀二十韵
阖辟乾坤迥胚腪历数长较论今鲜俪诣絶古非常八袠尊尧典千龄格舜裳孙枝绵奕叶国本系元良南极昭穹覆东储应夀昌九秋开令节五日届重阳照曜辰仪肃氤氲甲观祥玉巵传锡嘏瑶乐奏称觞茅土仙潢润芝兰宝砌芳元勲来阀閲嘉耦奉尊章庆事川方至驩呼殿未央?惟天继体仰止日重光拟把?埃报难将算数量皇图恢远驭夀域振遐荒寝事龙楼问班陪虎胄行神明推大尹惠养式羣方朝夕渊冲地闚瞻简乐堂不能鞭朽钝何物介陵冈再拜占霄象千门祝夜香两宫千万岁三圣共无疆
又代贺十韵
南极昭穹象东储应夀昌千秋符季月五日近重阳银榜辰仪肃铜吹甲观祥两宫开燕喜万国庆元良竞指椿为算争持菊泛觞恭惟天广大仰止日辉光继体观行健重轮耀有常自然高宇宙何物介陵冈监古慙能读分僚忝接行三王真有道更欲祝绵长
上左丞相夀二十韵
阖辟乾坤迥甄陶物象新舜弦熏入治商鼎味还淳天贶方垂节崧高已降神清明开造化精祲下星辰谦损祗缝掖尊严絶缙绅怯惟闻已过勇岂逊师仁补衮工夫细垂裳宠渥频热官无幸位寒士有通津水旱犹亲奏封章要广陈栋梁须偃植海岳待?尘自昔观前辈于今迈等伦调和全玉烛鼓舞在洪钧薄海归洪轴中原望帝宸两宫三圣日四海一家春少倚遐冲折重看夀域均无官醻竹帛有节拟松筠晓日驰中使流霞出九旻敬为丞相夀恭上太夫人盛德宁无种长年宛似亲小人因有母惭媿器轮囷
上梁丞相夀二十韵
千载风云会三生柱石缘罕闻流渚旦同在降崧年天意开皇极神谋属钜贤中和垂节後嗜欲兆开先象应魁三近声蜚第一传十年登鼎铉四海入陶甄轻重朝廷寄安危将相权朔方频借问南国小囬旋再入仪刑肃周询眷倚专折冲声色外夑理冕旒前照曜氷山泮调和玉烛圆帝方张挞伐天欲靖烽烟机会宁容髪功成即济川长城端有托夀域定无边不用霞觞祝唯应宝札编昇平天下宰隂德地行仙霁色归桃李韶光并管弦深为修禊日全似浴沂天但乐垂裳化难酬补衮妍清风时入抱聊写穆如篇
上安抚程给事十六韵
台省仪型旧垣扉宠渥新词章关造化论议藴经纶去国悲风木流年感隙尘未教居鼎鼐亦合上星辰何自占双使从谁问大钧熊湘辰告入牛斗夜光陈礼乐须贤帅湖山要主人一言九重寤八县十州春拾穗歌时熟投醪味德醇燕闲余画戟谈笑且纶巾早晚登黄合声猷动紫宸有儒嗟濩落无路话邅迍忆拜编书赐祗怜负弩身或疑千里马曾遇九方歅北斗言赡切西山入梦频登临冀轩豁未敢叹轮囷
上辛安抚二十韵
开辟重华旦胚胎间世贤云龙时际会星凤睹争先天授归三杰神谋效一编宏谟驱固陋余论细雕镌诏旨倾胪句山呼动奏篇干霄须造化惟月进班联有客占星次逢人问日边江湖烦镇抚壤地屈盘旋谈笑潢池浄生成壁垒坚丈夫真细事余子敢差肩黄屋深知切青云宠渥骈即归调鼎铉少驻斸龙泉更治今冯翊重归旧颍川载涂明积雪嗣岁卜丰年封殖棠隂盛驩迎竹马鲜恩波行处足威誉向来传此独疮痍甚方疑雨露偏禁通邻邑粟费减月桩钱斋戒逾三日遭逢有二天执鞭吾所慕负弩敢驱前
上周尚书内翰承旨二十韵
弱水蓬莱远羣山岱岳高尘埃千障隔景行寸心劳摸索知何自抠趋苦未遭铜章披宿雾藻鍳炳秋毫穹壤悬鹏鷃篇章抵鴈羔斯文标正脉舆论凛时髦勇退关吾道留行切帝褒风云开壮观舟楫际洪涛剑履昭魁象词澜卷巨鳌合宫陈缛典华盖粲星旄霁日明黄道祥风动赭袍恩波荣赦草顔咫醉仙桃麻册追盘诰诗歌逼颂骚人方期补衮功岂在挥豪地禁承中旨天官冠列曹仪型喜颇牧步武接夔臯蚤晚登三事乾坤倚一陶途长须骥足用拙匪牛刀造请神先索推敲痒莫搔未嗟闻道晚终待郢斤操
上运使苏大卿十六韵
当代推先正斯文倚废兴表章逢圣主衣鉢见孙曾操履浑圭璧行藏动凖绳太羮元薄味积水自增氷洛诵传瑰墨鸡林识宝缯六卿聊率属三事即延登一自双星出重烦四牡乘周知民疾苦密访吏贤能已见江西化都为道院称夷涂终妥帖揆路始飞腾後进思亲炙今吾有服膺百年能几见一语愿师承令弩方危脱公堂许骤升暗中慙摸索胷次漫崚嶒末俗惟同调初心只自憎可能怜鷽鷃随意亦鲲鹏
见提刑巩大监三十韵
夙借屏星映曾怜坐客寒扁舟违逆水方丈渺三韩分隔悬穹壤心驰乏羽翰荧煌长在望岁月凛奔湍凡骨思佺诀师资待郢墁把文留箧笥洗眼诵琅玕辙敢穷途恸冠期结绶弹苦无苍玉佩絶忆紫金丹往絶修门入争先要路看飞腾宁有策遇合自相欢献纳君王问施行宇宙寛前星开尹幕列宿炳朝端贺老聊为监严公合从官调官因有便典谒亦曾干不得瞻丰采无由出肺肝姓名烦摸索踪迹自蹒跚未有三千牍那能九万抟抱关从苑候失步向邯郸继忆专城去俱兴歛惠叹第闻盘错旧不见剸裁难帝眷从更治民风要饱观甫传光礼乐已着画衣冠浙水东西接恩波昼夜澜去天邻杜曲近日即长安儒腐真堪厌才优特未殚少迟调鼎铉即合侍金銮余子甘流落遗编守故残若为百里宰已判一生酸蜀道游虽勌山隂兴未阑犹能风雪里作意驻征鞍
别毛质夫省宣抚丘同知访都督张知院十韵代简
交契三生在违离百念休杜门烦枉驾力疾喜登楼击节听高论持杯散暮愁诸公争屈致故里可淹留科第休云晚行藏却自由安边须远略造膝待前筹雨泊中川屿风帆古括州知津君已熟惜别我何忧京口留青眼澄江正白头或纾知已问已负杀身醻
五言絶句
太上皇后合春帖子
夀拟南山祝春从北斗回物华欣向泰厚德发生来母道齐皇极韶光傍夀觞徽音家庆集随辇奉尊章风帘回翡翠冰研伴蟾蜍亲写迎春帖真符太上书
太上合端午帖子
自得广成道长居不老天底须桃辟恶何用木延年人艾休教采仙丹久养成六宫争结缕再拜学长生柈献千年实杯行九节蒲至尊亲上夀家庆列成图
圣夀合端午帖子
有德天同夀无为日更长每逢端午节双上万年觞画扇迎双凤轻衣拂六铢太清元有籙抱朴不须符绕臂长生缕当门五色丝榴花看结子叶叶在孙枝
题惠崇小景
寒林几吹折冻柳不胜垂老去机心熟惊鸥莫浪疑崔嵬吾肺腑面目似庐山江上风涛稳扁舟得往还舒徐春昼永取次小桃红独爵把枝稳矜呼立晚风两蛙随步武先後得位置不作渴雨呜岂不贤鼓吹
题文与可山水
踈筱寒林手文家富韈材片缣云气足彷佛认蓬莱
题洪子恂所画盘洲图
林塘天遗得花木地宜栽细纪平泉咏挥毫落海苔
题车盘图
牛磨人俱转车旋水即流争如霖雨足所至息人牛
归牧图
爵禄不入心牛肥了耕稼緑隂生晚烟归来两闲暇
题水石翎毛
此君已可人更着水石映水禽穿林来相呼复相应题边鲁生花木翎毛四首【鲁生往金陵招谕死节故诗意及之】
緑垂朱雀柳双燕不胜春泥落空梁语之人竟杀身南国枇杷熟卑枝结子多一双拖白练飞堕緑林阿小树生荆棘棠梨结子幽白头双野鸟相对菊花愁梦断江南信空怜铁石肠缘么何处去二鸟独悲伤
赵
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:34:27-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
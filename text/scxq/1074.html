<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,序,绝妙好词题跋附录,卷一,卷二,卷三,卷四,卷五,卷六,卷七,绝妙好词续钞余集原序,绝妙好词续钞,绝妙好词全文在线阅读,绝妙好词全文在线下载,大玄古籍书库">
<meta name="description" content="词总集。。南宋周密(1232—1298)辑。七卷。密字公瑾,号草窗、萍州,又号四水潜夫,弁阳老人,原籍济南(今属山东),后流寓吴兴(今属浙江)。宋末曾做小官,入元后隐居不仕。此集收录南宋词人作品,共一百三十二家,词近四百首。选词标准严格。南宋词集多有不传,作者姓名亦不尽见于世,零玑碎玉皆赖此书以存,故此书具有南宋词史之价值。唯周氏偏向形式美,诸多忠愤填膺之优秀爱国作品全被排斥不选,。实为词坛憾事。《四库全书总目提要》谓“宋人词集,今多不佳,并作者姓名亦不尽见于世,零玑碎玉,皆赖此以存,于词选中最为善本。清">
<title>绝妙好词_周密_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">绝妙好词</span> <br/>
          作者： <span class="inputVal" id="bkauthor">周密</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">诗词戏曲,词集,完结</span> <br/>
          字数： <span class="inputVal" id="bknum">[book_length]61714</span> <br/>
          说明： <span class="inputVal" id="bkdec">词总集。 南宋周密(1232—1298)辑。七卷。密字公瑾,号草窗、萍州,又号四水潜夫,弁阳老人,原籍济南(今属山东),后流寓吴兴(今属浙江)。宋末曾做小官,入元后隐居不仕。此集收录南宋词人作品,共一百三十二家,词近四百首。选词标准严格。南宋词集多有不传,作者姓名亦不尽见于世,零玑碎玉皆赖此书以存,故此书具有南宋词史之价值。唯周氏偏向形式美,诸多忠愤填膺之优秀爱国作品全被排斥不选, 实为词坛憾事。《四库全书总目提要》谓“宋人词集,今多不佳,并作者姓名亦不尽见于世,零玑碎玉,皆赖此以存,于词选中最为善本。清查为仁、厉鹗有《绝妙好词笺》,对作者生平史实及有关词的本事等,考证颇详。</span> <br/>
          封面： <span class="inputVal" id="bkimg">Z_20805.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]绝妙好词
[book_author]周密
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]诗词戏曲,词集,完结
[book_length]61714
[book_dec]词总集。 南宋周密(1232—1298)辑。七卷。密字公瑾,号草窗、萍州,又号四水潜夫,弁阳老人,原籍济南(今属山东),后流寓吴兴(今属浙江)。宋末曾做小官,入元后隐居不仕。此集收录南宋词人作品,共一百三十二家,词近四百首。选词标准严格。南宋词集多有不传,作者姓名亦不尽见于世,零玑碎玉皆赖此书以存,故此书具有南宋词史之价值。唯周氏偏向形式美,诸多忠愤填膺之优秀爱国作品全被排斥不选, 实为词坛憾事。《四库全书总目提要》谓“宋人词集,今多不佳,并作者姓名亦不尽见于世,零玑碎玉,皆赖此以存,于词选中最为善本。清查为仁、厉鹗有《绝妙好词笺》,对作者生平史实及有关词的本事等,考证颇详。
[book_img]Z_20805.jpg


[book_title]提要
绝妙好词笺七卷（兵部侍郎纪盷家藏本），宋周密编，其笺则国朝查为仁、厉鹗所同撰也。密所编南宋歌词，始于张孝祥，终于仇远，凡一百三十二家。去取谨严，犹在曾慥《乐府雅词》、黄升《花庵词选》之上。又，宋人词集今多不传，并作者姓名亦不尽见于世。零玑碎玉，皆赖此以存，于词选中最为善本。初，为仁采摭诸书以为之笺，各详其里居出处。或因词而考证其本事，或因人而附载其佚闻，以及诸家评论之语与其人之名篇秀句不见于此集者，咸附录之。会鹗亦方笺此集，尚未脱稿，适游天津，见为仁所笺，遂举以付之，删复补漏，合为一书。今简端并题二人之名，不没其助成之力也。所笺多泛滥旁涉，不尽切于本词，未免有嗜博之弊。然宋词多不标题，读者每不详其事，如陆淞之「瑞鹤仙」，韩元吉之「水龙吟」，辛弃疾之「祝英台近」，尹焕之「唐多令」，杨恢之「二郎神」，非参以他书，得其原委，有不解为何语者。其疏通证明之功，亦有不可泯者矣！密有《癸辛杂识》诸书，鹗有《辽史拾遗》诸书，皆已著录。为仁字心榖，号莲坡，宛平人，康熙辛卯举人。是集成于乾隆己巳，刻于庚午。鹗序称其尚有《诗余纪事》如干卷，今未之见，殆未成书欤。

[book_title]序
原序（柯煜序）
粤稽诗降为词，六朝潜启其意而体创于李唐，五代继隆其轨而风畅于赵宋。柳屯田之晓风残月，苏学士之乱石崩云，世所共称，固无论矣。建炎而后，作者斐然。数南渡之才人无非妍手，咏西湖之丽景，尽是端家。薄醉樽前，按红牙之小拍，清歌扇底，度白云之新声。况乎人间玉碗、阙下铜驼，不无荆棘之悲，用志黍离之感。文弦鼓其凄调，玉笛发其哀思；亦有登山临水，胜情与豪素争飞；惜别怀人，秀句与邮筒俱远。凡斯体制，有待纂编。于是草窗周氏汇次成书。山玉川珠，供其采撷；蜀罗赵锦，藉彼翦裁。蔡家幼妇之碑，固应无愧；黄氏散花之集，讵可齐观。秀远为前此所无，规矩实后来之式。然而剑气长埋，珠光易匿。五百年之星移物换，金石尚尔销沉；一卷书之云散波流，简帙能无散佚。于今风雅殆胜曩时，翡翠笔床，人宗石帚，琉璃砚匣，家拟梅溪。爰有好事之家，千金购其善本，嗜奇之士，古鼎质其秘书。时岁甲子，访戚虞山叔丈，遵王招携永日，郗方回之游燕，久钦逸少门风，卢子谅之婚姻，夙附刘琨世戚，觞咏之暇，签轴斯陈。谢氏五车，未足方其名贵；田宏万卷，犹当逊其珍奇。得此一编，如逢拱壁。不谓失传已久，犹能藏弃至今，讽咏自深，剞劂有待，河北胶东之纸传此名篇，然脂弄墨之余，成余素志。上偕诸父，俾我弟昆。共订鲁鱼，重新梨枣。从此光华不没，风景常新，非惟一日之赏心，允矣千秋之胜事。
武唐柯煜序。
高士奇序
草窗周公谨，集选宋南渡以后诸人诗余，凡七卷，名之曰绝妙好词。公谨生于宋末，以博雅名东南，所作音节凄清，情寄深远，非徒以绮丽胜者。兹选披沙拣金，合一百三十二人，为词不满四百，亦云精矣。余尝论选家以今稽古，病在不亲，榖梁所谓听远音者，闻其疾而不闻其舒也。若同时之人，征搜该博，参互详审，其去疻痏、正谬悠，较之后代，难易什伯。宋人选宋词，如曾慥《乐府雅词》，赵粹夫《阳春白雪》以及《谪仙》、《兰畹》诸集，皆名存书逸，每为可惜。草窗所选，乃虞山钱氏秘藏钞本。柯子南陔得之，与其从父寓匏舍人及余考校缺误，缮刻以行，夫古书显晦，各有其时。皇上圣学渊奥，凡经史子集以及类说稗乘，罔不搜讨，宋元旧本，渐已毕出。彼曾赵诸集又岂无搜废簏而弃之者，是书之出其嚆矢夫。
康熙戊寅夏五江村高士奇序于清吟堂。
厉鹗序
绝妙好词七卷，南宋弁阳老人周密公谨所辑。宋人选本朝词如曾端伯《乐府雅词》、黄叔旸《花庵词选》皆让其精粹，盖词家之准的也。所采多绍兴迄德佑间人，自二三巨公，姓字多不着。夫士生隐约不得树立功业，炳焕天壤，仅以词章垂称后世而姓字犹在若灭若没间，无人为从故纸唯中抉剔出之，岂非一大恨事耶。津门查君莲坡，研精风雅，耽玩倚声，披阅之暇随笔札记，辑有诗余纪事如干卷，于是编尤所留意，特为之笺，不独诸人里居出处，十得八九，而词中之本事词外之佚事，以及名篇秀句零珠碎金，捃拾无遗，俾读者展卷时怳然如聆其笑语而共其游历也。予与莲坡有同好，向尝掇拾一二每自矜刱获，会以衣食奔走，不克卒业，及来津门，见莲坡所辑，颇有望洋之叹，并举以付之！次第增入焉。譬诸掇遗材以裨建章，投片琼以厕悬圃，其为用不已微乎。莲坡通怀集益，犹不忘所自，必欲附贱名于简端，辞不得已，因述其颠末如此云。
乾隆戊辰闰七夕前三日钱塘厉鹗书于津门之古春小茨。

[book_title]绝妙好词题跋附录
花气烘人尚暖，珠光出海犹寒。如今贺老见应难，解道江南肠断。谩击铜壶浩叹，空存锦瑟谁弹。庄生蝴蝶梦春还，帘外一声莺唤。
调西江月，玉田生张炎叔夏。
《山中白云词》
弁阳老人选此词总目后又有目录。卷中词人大半予所未晓者。其选录精允，清言秀句，层见迭出。诚词家之南董也。此本又经前辈细看批阅，姓氏下各朱标其出处里第，展玩之，心目了然。或曰，弁阳老人即周草窗。未知然否。
虞山钱遵王钱氏《述古堂藏书》题词
词人之作自《草堂诗余》盛行，屏去激楚阳阿而巴人之唱齐进矣。周公谨《绝妙好词》选本中多俊语，方诸《草堂》所录，雅俗殊分。顾流布者少，从虞山钱氏钞得嘉善，柯孝廉南陔重锓之。作者百三十有二人。第七卷仇仁近残阙，目亦无存，可惜也。公谨自有《苹洲渔笛谱》，其词足与陈衡仲、王圣与、张叔夏方驾。
金风亭长朱彝尊《曝书亭集》
张玉田《乐府指迷》云：「近代词如《阳春白雪集》、《绝妙词选》亦有可观。但所取不甚精一，岂若草窗所选《绝妙好词》为精粹」，惜此板不存墨本。亦有好事者藏之，据此，则是书在元时已为难得。有明三百年乐府家未曾见其睿字，徒奉沈氏草堂选为金科玉律。无怪乎雅道之不振也。幸虞山钱遵王氏收藏抄本，禾中柯孝廉、南陔，钱唐高詹事江村校刊以传，是书乃流布人间矣。近时购之颇艰，余最有倚声之癖，吴丈志上掇残帙以赠，仅得二卷，又借于符君幼鲁属门人录成乃为完好，聊志岁月于简端。
时康熙六十一年十二月九日钱唐厉鹗题于无尽意斋。
绝妙好词纪事
何焯《读书敏求记》跋：绛云未烬之先，藏书至三千九百余部，而钱遵王此记凡六百有一种，皆纪宋板元钞及书之次第完阙古今不同，手披目览，类而载之。遵王毕生之菁华，萃于斯矣。书既成，扃之枕中，出入每自携，灵踪微露，竹垞谋之甚力，终不可见。竹垞既应召，后二年，典试江左，遵王会于白下。竹垞故令客置酒高燕，约遵王与偕，私以黄金翠裘，予侍书小史，启鐍，豫置楷书生数十于密室，半宵写成而仍返之。当时所录并绝妙好词在焉。词既刻，函致遵王，渐知竹垞诡得，且恐其流传于外也。竹垞乃设誓以谢之。又跋：遵王纂成此书秘之笈中，知交罕得见者，竹垞检讨校士江南日，龚方伯遍召诸名士，大会秦淮河，遵王与焉。是夕，私以黄金青鼠裘予其侍史，启箧，得是编，命藩署廊吏钞录并得绝妙好词。既而词先刻，遵王疑之，竹垞为之设誓以谢之不授也。按柯崇朴绝妙好词序云往余与朱检讨竹垞有词综之选，摭拾散逸采掇备至，所不得见者，数种，周草窗绝妙好词，其一也。嗣闻虞山钱子遵王藏有写本，余从子煜，为钱氏族婿，因得假归，然传写多讹，逮再三参考始厘然复归于正。爰镂板以行之。据此，则非先生所诡得矣。义门之言近诬。
杨谦《朱竹垞先生年谱》：康熙二十年辛酉，五十三岁。
厉鹗字太鸿，号樊榭，钱塘人。康熙五十九年举人，乾隆元年，荐举博学鸿词，有《樊榭山房集》，征君性情孤峭，义不苟合，读书搜奇爱博，钩新摘异，尤熟于宋元以来丛书稗说。以孝廉需次县令，将入京，道经天津。查莲坡先生留之水西庄。觞咏数月，同撰周密绝妙好词笺，遂不就选而归扬州。马秋玉兄弟延为上客，嗣后往来竹西者凡数载。马氏小玲珑山馆多藏书善本间以古器名画，因得端居搜讨。所撰《宋诗纪事》、《辽史拾遗》极为详洽，今皆录入四库书中。其先世家于慈溪，故以四明山樊榭为号。予于戊辰岁在长洲赵君饮谷小吴船遇之，辱为忘年交。嗣后征君过吴，必访余于朱氏苹花水阁，凡三年，征君下世，其词直接碧山玉田。予录入《琴画楼词钞》。樊榭下世，葬于杭州西溪王家坞。因无子嗣，不久化为榛莽。后四十余年何君青渚琪游西溪田舍，见草堆中樊榭及姬人月上栗主在焉。取归偕同人送武林门外牙湾黄山谷祠，埽洒一室以供之。予为撰丈室花同天女散摩围诗，其老人参句以题其楹。李光甫、方湛蒋、蒋村炯、陶凫香梁诸子皆有诗词记之。樊榭生于康熙三十一年五月初二日辰时，殁于乾隆十七年，九月十一日辰时。月上，姓朱氏，名满娘，乌程人。生于康熙五十八年三月二十四日辰时，殁于乾隆七年正月初三日戌时并属蒋村及项金门墉许周生宗彦各于忌日奉酒荐焉。
王昶《蒲褐山房诗諙》
蔡木龛焜云厉征君子绣周。有女适桑弢甫先生之孙近仁。绣周亡后，其妻丁氏龙泓先生女无所归，奉厉氏先代栗主依于桑。桑家车桥先与其甥倪米楼稻孙同居，而北郭之童佛庵铨又故与米楼善，性好奇。一日访米楼值无人，遂于厉氏家庙中检征君暨月姬主怀归。月姬主为樊榭手书，樊榭主为丁龙泓手书也。童以告何春渚琪，诡言得之西溪田舍草堆中，何转告王述庵司寇，因率同人庋置湖市宋黄文节公祠，各醵百钱致祭。时为嘉庆六年四月六日也。不一载，其事即废。道光丁亥春正月二十二日，邑人公请其主，由黄公祠移西溪之茭芦庵塔院内，颠末详载《厉征君祀志》。

[book_title]卷一
张孝祥
张孝祥（公元1132～1169年），字安国，号于湖居士，历阳乌江（今安徽和县乌江镇）人，宋高宗绍兴二十四年（公元1154年）状元。曾上疏为岳飞伸冤，蒙受打击。后又以支持张浚收复中原而被劾落职。词学苏轼，超旷飘逸，雄放清逸，然亦不乏婉丽之作。有《于湖词传世》。此录四首，首章写洞庭湖雄伟壮阔、澄澈幽远之画面，喻自身高尚之情操。次章记游，感人生之曲折与忧患，但胸怀豁达。
念奴娇.过洞庭
洞庭青草，近中秋、更无一点风色。玉界琼田三万顷，著我扁舟一叶。素月分辉，明河共影，表里俱澄澈。悠然心会，妙处难与君说。
应念岭表经年，孤光自照，肝胆皆冰雪。短鬓萧疏襟袖冷，稳泛沧溟空阔。尽吸西江，细斟北斗，万象为宾客。叩舷独啸，不知今夕何夕。
西江月.丹阳湖
问讯湖边春色，重来又是三年，东风吹我过湖船，杨柳丝丝拂面。
世路如今已惯，此心到处悠然。寒光亭下水连天，飞起沙鸥一片。
清平乐
光尘扑扑，宫柳低迷绿。斗鸭阑干春诘曲，帘额微风绣蹙。
碧云青翼无凭，困来小倚云屏。楚梦不禁春晚，黄鹂犹自声声。
菩萨蛮
东风约略吹罗幕，一帘细雨春阴薄。试把杏花看。湿云娇暮寒。
佳人双玉枕，烘醉鸳鸯锦。折得最繁枝，暖香生翠帷。
范成大
范成大（公元1126～1193年）字致能，号石湖居士，吴县（今江苏苏州）人。宋高宗绍兴二十四年（公元1154年）进士。曾奉命出使金国，不辱使命。官至参知政事。晚年退居苏州石湖。其词清旷而不粗豪，秀婉而不柔弱。有《石湖词》传世。此录五首，或写归隐求闲之情，或写初春雨后之景色，或表春闺思远之情，或咏梅以言志，题材广泛，感情深挚。
醉落魄
栖乌飞绝，绛河绿雾星明灭。烧香曳簟眠清樾。花影吹笙，满地淡黄月。
好风碎竹声如雪，昭华三弄临风咽。鬓丝撩乱纶巾折。凉满北窗，休共软红说。
朝中措
长年心事寄林扃，尘鬓已星星。芳意不如水远，归心欲与云平。
留连一醉，花残日永，雨后山明。从此量船载酒，莫教闲却春情。
眼儿媚
酣酣日脚紫烟浮，妍暖试轻裘。困人天气，醉人花底，午梦扶头。
春慵恰似春塘水。一片縠纹愁。溶溶泄泄，东风无力，欲皱还休。
忆秦娥
楼阴缺，阑干影卧东厢月。东厢月，一天风露，杏花如雪。
隔烟催漏金虬咽，罗帏暗淡灯花结。灯花结，片时春梦，江南天阔。
霜天晓角
晚晴风歇，一夜春威折。脉脉花疏天淡，云来去，数枝雪。
胜绝，愁亦绝，此情谁共说？惟有两行低雁，知人倚，画楼月。
洪迈
洪迈（公元1123～1202年），字景卢，别号容斋，饶州鄱阳（今属江西）人。宋高宗绍兴十五年（公元1145年）中博学宏词科。任职于翰林院。晚年潜心著述，以《容斋随笔》、《夷坚志》著称。此录咏物词一首，用笔幽雅素淡，自然纯真。
踏莎行
院落深沉，池塘寂静，帘钩卷上梨花影。宝筝拈得雁难寻，篆香消尽山空冷。
钗凤斜敧，鬓蝉不整，残红立褪慵看镜。杜鹃啼月一声声，等闲又是三春尽。
陆游
陆游（公元1125～1210年），字务观，号放翁，赵州山阴（今浙江绍兴）人。幼立志抗金，研兵书，习剑法。孝宗时以父荫得官。晚年闲居山阴20余年，怀“但悲不见九州同”之憾离开人世。他是南宋著名爱国诗人、著名词人，词风不拘一格，爱国词多豪迈奔放，闲适词则疏淡飘逸，还写有温情的艳情词。传有《剑南诗稿》、《渭南文集》、《放翁词》。此录三首，为闺怨、闲适之作。
朝中措.梅
幽姿不入少年场，无语只凄凉。一个飘零身世，十分冷淡心肠。
江头月底，新诗旧恨，孤梦清香。任是春风不管，也曾先识东皇。
乌夜啼
金鸭余香尚暖，绿窗斜日偏明，兰膏香染云鬟腻，钗坠滑无声。
冷落秋千伴侣，阑珊打马心情。绣屏惊断潇湘梦，花外一声莺。
乌夜啼
纨扇婵娟素月，纱中缥缈轻烟。高槐叶长阴初合，清润雨余天。
弄笔斜行小草，钩帘浅醉闲眠。更无一点尘埃到，枕上听新蝉。
陆淞
陆淞，字子逸，号雪溪，陆游弟。传词仅两首。此录一首，属艳情词，写闺妇惆怅，绮艳而不落俗。
瑞鹤仙
脸霞红印枕，睡觉来、冠儿还是不整。屏间麝煤冷，但眉峰压翠，泪珠弹粉。堂深昼永，燕交飞、风帘露井。恨无人、说与相思，近日带围宽尽！
重省，残灯朱幌，淡月纱窗，那时风景。阳台路迥，云雨梦，便无准。待归来，先指花梢教看，却把心期细问。问因循、过了青春，怎生意稳？
韩元吉
韩元吉（公元1118～1187年），字无咎，号南涧，许昌人。晚寓信州（今江西上饶）。官至吏部尚书、龙图阁学士。曾与辛弃疾等唱和。有《南涧诗余》。此录两首，风格凄婉，情怀伤感。
水龙吟.书英华事
雨余叠巘浮空，望中秀色仙都是。洞天未锁，人间春老，玉妃曾坠。锦瑟繁弦，凤箫清响，九霄歌吹。问分香旧事，刘郎去后，知谁伴、风前醉？
回首暝烟千里，但纷纷，落红如洗。多情易老，青鸾何许？诗成谁寄？斗转参横，半帘花影，一溪寒水。怅飞凫路杳，行云梦远，有三峰翠。
好事近.汴京赐宴
凝碧旧池头，一听管弦凄切。多少梨园声在，总不堪华发。
杏花无处避春愁，也傍野花发。惟有御沟声断，似知人呜咽。
姚宽
姚宽，字令威，号西溪，嵊县（今属浙江）人。著有《西溪丛语》。此录三首，属闺怨词，语意浅近，形象感人。
菩萨蛮
斜阳山下明金碧，画楼返照融春色。睡起揭帘旌，玉人蝉鬓轻。
无言空伫立，花落东风急。燕子引愁来，眉愁那得开。
生查子
郎如陌上尘，妾似堤边树。相见两悠扬，踪迹无寻处。
酒面扑春风，泪眼零秋雨。过了别离时，还解相思否？
吴琚
吴琚，字居父，号云壑，汴人，宪圣太后之侄，曾任知州，晚年以镇安节度使留守建康，迁少保。工翰墨，有《云壑集》。此录三首，首为新春节令词，次为闺怨词，末为记游词，寄心事难遂、年华易逝之意。
柳梢青.元日立春
彩仗鞭春，椒盘迎旦，斗柄回寅。拂面东风，虽然料峭，终是寒轻。
带花折柳心情，怎捱得、元宵放灯？不是东园，有些残雪，先去踏青。
浪淘沙
云叶弄轻阴，屋角鸠鸣。青梅著子欲生仁。冷落江天寒食雨，花事关情。
池馆昼盈盈，人耐寒轻。一川芳草只销凝。时有入帘新燕子，明日清明。
浪淘沙
岸柳可藏鸦，路转溪斜。忘机鸥鹭立汀沙，咫尺钟山迷望眼，一半云遮。
临水整乌纱，两鬓苍华，故乡心事在天涯，几日不来春便老，开尽桃花。
辛弃疾
辛弃疾（公元1140～1207年），字幼安，号稼轩，山东历城（今济南）人。宋高宗绍兴三十一年（公元1161年）金主伐宋，他率众起义，图谋抗金复国。翌年南归投宋。累官浙东安抚、枢密院都承旨。豪爽，尚气节，有大志，但连遭排挤，不得志。他是南宋最为杰出的爱国词人，词多写收复中原的强烈愿望及空度岁月、壮志难酬的悲愤，创辛派豪放词，或称稼轩体。词以豪放为主，但又不乏清丽婉约之作。有《稼轩长短句》。此录三首，属婉约词，但柔中见刚，婉而不俗，不失雄风豪气。
摸鱼儿
更能消几番风雨？匆匆春又归去。惜春长怕花开早，何况落红无数。春且住！见说道、天涯芳草无归路。怨春不语。算只有殷勤，画檐蛛网，尽日惹飞絮。
长门事，准拟佳期又误。蛾眉曾有人妒，千金纵买相如赋，脉脉此情谁诉？君莫舞，君不见、玉环飞燕皆尘土！闲愁最苦。休去倚危栏，斜阳正在，烟柳断肠处。
瑞鹤仙.梅
雁霜寒透幕。正护月云轻，嫩冰犹薄。溪奁照梳掠。想含香弄粉，靓妆难学。玉肌瘦弱，更重重、龙绡衬著。倚东风、一笑嫣然，转盼万花羞落。
寂寞，家山何在？雪后园林，水边楼阁。瑶池旧约，鳞鸿更仗谁托？粉蝶儿只解，寻花觅柳，开遍南枝未觉。但伤心、冷淡黄昏，数声画角。
祝英台近
宝钗分，桃叶渡，烟柳暗南浦。怕上层楼，十日九风雨。断肠点点飞红，都无人管，倩谁劝、啼莺声住？
鬓边觑，应把花卜归期，才簪又重数。罗帐灯昏，哽咽梦中语：是他春带愁来，春归何处？却不解、带将愁去！
刘过
刘过（公元1154～1206年），字改之，自号龙洲道人，吉州太和（今江西泰和县）人。四次应举未中，长期飘泊江湖。晚年与辛弃疾唱和，词风豪爽奔放、狂逸俊致，类稼轩体，又别具风格。也创作过一些温婉含蓄、纤丽秀美的作品。有《龙洲词》。此录三首，皆清雅凄婉之作。
贺新郎
老去相如倦。向文君、说似而今，怎生消遣？衣袂京尘曾染处，空有香红尚软。料彼此、魂销肠断。一枕新凉眠客舍，听梧桐疏雨秋声颤。灯晕冷，记初见。
楼低不放珠帘卷。晚妆残，翠钿狼藉，泪痕凝脸。人道愁来须酒，无奈愁多酒浅。但托意焦琴纨扇。莫鼓琵琶江上曲，怕荻花枫叶俱凄怨。云万叠，寸心远。
唐多令
芦叶满汀洲，寒沙带浅流。二十年重到南楼。柳下系船犹未稳，能几日，又中秋。
黄鹤断矶头，故人今在否？旧江山总是新愁。欲买桂花重载酒，终不似，少年游。
醉太平
情高意真，眉长鬓青。小楼明月调筝，写春风数声。
思君忆君，魂牵梦萦。翠销香暖云屏，更那堪酒醒！
谢懋
谢懋，字勉仲，别号静寄居士，洛师（今属河南省）人，以词知名，有《静寄乐府》二卷，不传。宋人黄升品评其词“片言只语，戛玉铿金，蕴藉风浪，为世所贵”。此录四首，或伤春，或咏物，以景寓情，哀婉缠绵，情致动人。
蓦山溪
厌厌睡起，无限春情绪。柳色借轻烟，尚瘦怯、东风倦舞。海棠红皱，不奈晚来寒，帘半卷，日西沉，寂寞闲庭户。
飞云无据，化作溟濛雨。愁里见春来，又只恐，愁催春去。惜花人老，芳草梦凄迷。题欲遍，琐窗纱，总是伤春句。
风入松
老年常忆少年狂，宿粉栖香，自怜独得东君意，有三年、窥宋东墙。笑舞落花红影，醉眠芳草斜阳。
事随春梦去悠扬，休去思量。近来眼底无姚魏，有谁更、管领年芳？换得河阳衰鬓，一帘烟雨梅黄。
浪淘沙
黄道雨初干。霁霭空蟠。东风杨柳碧毵毵。燕子不归花有恨，小院春寒。
倦客亦何堪。尘满征衫。明朝野水几重山。归梦已随芳草绿，先到江南。
霜天晓角.桂花
绿云剪叶，低护黄金屑。占断花中声誉，香和韵，两清洁。
胜绝，君听说。当时来处别。试看仙衣犹带，金庭露，玉阶月。
章良能
章良能（公元？～1214年），字达之，浙江丽水人，周密之外祖父。淳熙五年（公元1178年）进士，除著作郎。嘉泰元年（公元1201年）为起居舍人，有《嘉树集》，已佚。词仅存一首，写深春之时寻访旧游之情。
小重山
柳暗花明春事深。小阑红芍药，已抽簪。雨余风软碎鸣禽。迟迟日，犹带一分阴。
往事莫沉吟，身闲时序好，且登临。旧游无处不堪寻。无寻处，惟有少年心。
陈亮
陈亮（公元1143～1194年），字同甫，号龙川，婺州永康（今属浙江省）人。他力主抗金，并为之奋斗一生，多次被捕入狱，被人视为“狂怪”。宋光宗绍熙四年（公元1193年）状元及第，授签书建康府判官厅公事，未之任而卒。与辛弃疾志同道合，引为知交，词风相近。词以抗金救国为主题，浩气纵横。此外还有不少即景、抒情、咏物之作。词风则幽秀婉约，疏宕有致。有《龙川词》。此录一首写春恨，层层转进，曲折深沉。
水龙吟
闹花深处层楼，画帘半卷东风软。春归翠陌，平莎茸嫩，垂杨金浅。迟日催花，淡云阁雨，轻寒轻暖。恨芳菲世界，游人未赏，都付与，莺和燕！
寂寞凭高念远，向南楼一声归雁。金钗斗草，青丝勒马，风流云散。罗绶分香，翠绡封泪，几多幽怨。正销魂，又是疏烟淡月，子规声断。
真德秀
真德秀（公元1178～1235年），字景元，更字景希，建州浦城（今属福建省）人。宋宁宗庆元五年（公元1199年）进士。官至参知政事。学者称西山先生，为宋末著名理学家。有《西山文集》。此录一首咏梅词。
蝶恋花.红梅
两岸月桥花半吐。红透肌香，暗把游人误。尽道武陵溪上路，不知迷入江南去。
先自冰霜真态度。何事枝头，点点胭脂污？莫是东君嫌淡素？问花花又娇无语。
刘光祖
刘光祖（公元1142～1222年），字德修，号后溪，简州（今四川简阳）人。乾道五年（公元1169年）进士。累官至宝谟阁直学士。有《鹤林词》，已佚。此词咏荷，败荷犹有，由怜花而怜人思亲。
洞仙歌.败荷
晚风收暑，小池塘荷静。独倚胡床酒初醒。起徘徊、时有香气吹来，云藻乱、叶底游鱼动影。
空擎承露盖，不见冰容，惆怅明妆晓鸾镜。后夜月凉时，月淡花低，幽梦觉、欲凭谁省？也应记、临流凭阑干，便遥想，江南红酣千顷。
蔡枏
蔡枏（公元？～1170年），字坚老，自号云壑道人，尝为袁州通判。以诗著名，传词仅六首。此录“月敛眉”、“无情水”，写闺妇又恨又惊又愁的复杂心情。
鹧鸪天
病酒厌厌与睡宜，珠帘罗幕卷银泥。风来绿树花含笑，恨入西楼月敛眉。
惊瘦尽，怨归迟，休将桐叶更题诗。不知桥下无情水，流到天涯是几时。
洪咨夔
洪咨夔（公元1176～1236年），字舜俞，号平斋，於潜（今属浙江省）人，嘉泰二年（公元1202年）进士，累官至刑部尚书、翰林学士、知制诰。词风清疏淡雅，传《平斋词》。此录一首春闺词。
眼儿媚
平沙芳草渡头村，绿遍去年痕。游丝上下，流莺来往，无限销魂。
绮窗深静人归晚，金鸭水沉温。海棠影下，子规声里，立尽黄昏。
岳珂
岳珂（公元1183～1240年），字肃之，号亦斋、倦翁，岳飞之孙。官至户部侍郎、淮东总领。一生著述颇丰，著名的有《愧剡录》、《金陀粹编》。词承乃祖之风，慷慨豪迈，但也不乏婉约之作。
满江红
小院深深，悄镇日、阴晴无据。春未足，闺愁难寄，琴心谁与？曲径穿花寻蛱蝶，虚阑傍日教鹦鹉。笑十三杨柳女儿腰，东风舞。
云外月，风前絮。情与恨，长如许。想绮窗今夜，与谁凝伫？洛浦梦回留佩客，秦楼声断吹箫侣。正黄昏时侯杏花寒，廉纤雨。
生查子
芙蓉清夜游，杨柳黄昏约，小院碧苔深，润透双鸳薄。
暖玉惯春娇，簌簌花钿落。缺月故窥人，影转阑干角。
张鎡
张鎡（公元1153～1211年），字功甫，号约斋，西秦（今陕西）人，宋将张俊曾孙，家居临安（今浙江杭州），官至司农少卿，后遭贬。性豪纵，广交游，与陆游、杨万里、辛弃疾等名家均有交游唱和。词以歌咏湖山胜景、写赏心乐事为主，也有贴近现实、触及时事的豪放词。有《王照堂词》（又名《南湖诗余》）。
念奴娇.宜雨亭咏千叶海棠
绿云影里，把明霞、织就千里文绣。紫腻红娇扶不起，好是未开时侯。半怯春寒，半便晴色，养得胭脂透。小亭人静，嫩莺啼破春昼。
犹记携手芳阴，一枝斜戴，娇艳波双秀。小语轻怜花总见，争得似花长久。醉浅休归，夜深同睡，明日还相守。免教春去，断肠空叹诗瘦。
昭君怨.园池夜泛
月在碧虚中住，人向乱荷中去，花气杂风凉，满船香。
云被歌声摇动，酒被诗情掇送。醉里卧花心，拥红衾。
卢祖皋
卢祖皋，生卒年不详，字申之，又字次，号蒲江，永嘉（今浙江温州）人。宋宁宗庆元五年（公元1199年）进士，累官至权直学士院。诗词皆工，有《蒲江词稿》。词清隽细腻，淡雅秀美，情韵兼顾，为婉约词代表。宋人黄升称其词“乐章甚工，字字可入律吕，浙人皆唱之”。此录十首，其中六首为春闺伤怀词，极尽婉秀之义。两首写少女生活，情态逼真，意趣盎然。另有两首写古代高士，追往悼昔，抒发壮志难酬的憾恨，悲壮动人。
宴清都
春讯飞琼管，风日薄、度墙啼鸟声乱。江城次第，笙歌翠合，绮罗香暖。溶溶涧绿冰泮，醉梦里、年华暗换。料黛眉、重锁隋堤，芳心暗动梁苑。
新来雁阔云音，鸾分镜影，无计重见。啼春细雨，笼愁淡月，恁时庭院。离肠未语先断，算犹有、凭高望眼。更那堪、芳草连天，飞梅弄晚。
江城子
画楼帘幕卷新晴，掩银屏，晓寒轻。坠粉飘香，日日唤愁生，暗数十年湖上路，能几度，著娉婷。
年华空自感飘零，拥春酲，对谁醒？天阔云闲，无处觅箫声。载酒买花年少事。浑不似，旧心情。
贺新凉
挽住风前柳，问鸱夷、当日扁舟，近曾来否？月落潮生无限事，零乱茶烟未久。谩留得、莼鲈依旧。可是从来功名误，抚荒祠、谁继风流后？今古恨，一搔首。
江涵雁影梅花瘦，四无尘、雪飞风起，夜窗如昼，万里乾坤清绝处，付与渔翁钓叟。又恰是、题诗时侯。猛拍阑干呼鸥鹭，道他年、我亦垂纶手。飞过我，共樽酒。
倦寻芳.春思
香泥垒燕，密叶巢莺，春晴寒浅。花径风柔，著地舞茵红软。斗草烟欺罗袂薄，秋千影落春游倦。醉归来，记宝帐歌慵，锦屏春暖。
别来怅，光阴容易，还又酴醿，牡丹开遍，妒恨疏狂，那更柳花盈面，鸿羽难凭芳信短，长安犹近归期远。倚危楼，但镇日、绣帘高卷。
清平乐
锦屏开晓，寒入宫罗峭。脉脉不知春又老，帘外舞红多少。
旧时驻马香阶，如今细雨苍苔。残梦不成重理，一双蝴蝶飞来。
清平乐
柳边深院。燕语明如剪。消息无凭听又懒，隔断画屏双扇。
宝杯金缕红牙，醉魂几度儿家，何处一春游荡，梦中犹恨杨花。
谒金门
香漠漠，低卷水风池阁。玉腕笼纱金半约，睡浓团扇落。
雨过凉生云薄，女伴棹歌声乐。采得双莲迎笑剥，柳阴多处泊。
谒金门
风不定，移去移来帘影。一雨池塘新绿净，杏梁归燕并。
翠袖玉屏金镜，薄日绮疏人静。心事一春疑酒病，鸟啼花满径。
乌夜啼
几曲微风按柳，生香暖日蒸花。鸳鸯睡足方塘晚，新绿小窗纱。
尺素难将情绪，嫩罗还试年华。凭高无处寻残梦，春思入琵琶。
乌夜啼.西湖
漾暖纹波飐飐，吹晴丝雨濛濛，轻衫短帽西湖路，花气扑青骢。
斗草褰衣湿翠，秋千瞥眼飞红。日长不放春醪困，立尽海棠风。
张履信
张履信，字思顺，号游初，江西鄱阳人。存词仅二首。首章写湖湾景色，春意犹浓，春愁无限；次章为春闺词，心理刻画细致含蓄。
柳梢青
雨歇桃繁，风微柳静，日淡湖湾。寒食清明，虽然过了，未觉春闲。
行云掩映春山，真水墨、山阴dao间。燕语侵愁，花飞撩恨，人在江南。
谒金门
春睡起，小阁明窗儿底。帘外雨声花积水，薄寒犹在里。
欲起还慵未起，好是孤眠滋味。一曲广陵应忘记，起来调绿绮。
周文璞
周文璞，字晋仙，号方泉，又号野斋、山楹，阳谷（今属山东）人。曾官溧阳县丞。有《方泉先生诗集》。此录一首，写思妇情怀。
一剪梅
风韵萧疏玉一团，更著梅花，轻袅云鬟。这回不是恋江南，只为温柔，天上人间。
赋罢闲情共倚阑，江月庭芜，总是销魂。流苏斜掩烛花寒，一样眉尖，两处关山。
徐照
徐照（公元？～1211年），字道晖，号山民，永嘉（今浙江温州）人。以诗称，与徐玑、翁卷、赵师秀并称“永嘉四灵”。有《芳兰轩集》。存词五首，皆浅婉富有情韵。此录三首，皆春闺伤怀之词。
南歌子
帘景筛金线，炉烟袅翠丝。菰芽新出满盆池。唤取玉瓶添水、买鱼儿。
意取钗重碧，慵梳髻翅垂。相思无处说相思。笑把画罗小扇、觅春词。
清平乐
绿围红绕，一枕屏山晓。怪得今朝偏起早，笑道牡丹开了。
迎人卷上珠帘，小螺未拂眉尖。贪教玉笼鹦鹉，杨花飞满妆奁。
阮郎归
绿杨庭户静沉沉。杨花吹满襟。晚来闲向水边寻。惊飞双浴禽。
分别后，重登临，暮寒天气阴。妾心移得在君心，方知人恨深。
俞灏
俞灏（公元1146～1231年），字商卿，杭州人，光宗绍熙四年（公元1193年）进士。晚年自号青松居士，有《青松居士集》，已佚。仅传此婉约词一首，以流水无语写心中惆怅，意象蕴藉。
点绛唇
欲问东君，为谁重到江头路？断桥薄暮，香透溪云渡。
细草平沙，愁入凌波步。今何许？怨春无语，片片随流水。
潘牥
潘牥（公元1204～1246年），字庭坚，号紫岩，闽人。进士出身。有《紫岩集》，存词五首。
南乡子
生怕倚阑干，阁下溪声阁外山。空有旧时山共水，依然，暮雨朝云去不还。
想见蹑飞鸾，月下时时认佩环。月又渐低霜又下，更阑，折得梅花独自看。
刘翰
刘翰，字武子，长沙人，尝游于词人吴琚、张孝祥、范成大门下。有《小山集》。此录三首，皆婉约词。首章写春花夜月，寄托内心愁绪。后二章为思妇怨词，凄楚幽深。
好事近
花底一声莺，花上半钩斜月，月落乌啼何处？点飞英如雪。
东风吹尽去年愁，解放丁香结。惊动小亭红雨，舞双双金蝶。
蝶恋花
团扇题诗春又晚，小梦惊残，碧草池塘满。一曲银钩帘半卷，绿窗睡足莺声软。
瘦损衣围罗带减，前度风流，陡觉心情懒。谁品新腔拈翠管，画楼吹彻江南怨。
清平乐
凄凄芳草，怨得王孙老。瘦损腰围罗带小，长是锦书来少。
玉箫吹落梅花，晓烟犹透轻纱。惊起半帘幽梦，小窗淡月啼鸦。
刘子寰
刘子寰，字圻父，建阳（今属福建）人。嘉定十年（公元1217年）进士。尝问学于朱熹。善诗文。此录一首闺怨词，用语浅近不俗。
霜天晓角
横阴漠漠，似觉罗衣薄。正是海棠时侯，纱窗外，东风恶。
惜春春寂寞，寻花花冷落。不会这些情味，元不是，念离索。
张良臣
张良臣，字武之，一字汉卿，号雪窗，原籍汴京（今河南开封），避居鄞（今属浙江）。孝宗隆兴元年（公元1163年）进士，笃学好古，工诗。有《雪窗集》，已佚。此录一首写思妇空闺独处怀人，由意态及心情，又以梧桐、雁雁惹人伤心之物衬之，整篇遣词造句有香艳派遗风。
西江月
四壁空围恨玉，十香浅捻啼绡。殷云度雨井桐凋，雁雁无书又到。
别后钗分燕尾，病余镜减鸾腰，蛮江豆蔻影连梢，不道参横易晓。

[book_title]卷二
姜夔
姜夔（约公元1155～约1221年），字尧章，号白石道人，饶州鄱阳（今属江西）人。后居湖州，往来苏、杭间，与萧德藻、杨万里、范成大交游。屡试不第，一生未入仕途，靠友人周济为生，但清高风雅，襟怀脱俗。晚年贫无所依，客死江湖。工诗文，善书法，尤以词名。有《白石道人歌曲》，存词八十首。其词格律谨严，音节谐婉，造语精美，笔致清劲，以健笔写柔情，变驰聚为疏宕，兼“幽韵冷香”与“骚雅峭拔”之气，于婉约词中独开清空一体，创风雅一派。今人夏承焘称其“在婉约和豪放两派之外，另树‘清刚’一帜，以江西诗瘦硬之笔救周邦彦一派的软媚，又以晚唐诗的绵邈风神救苏、辛派粗犷的流弊”（夏承焘：《论姜白石的词风》）。宋末张炎、王沂孙等沾溉其风，其影响亦及于清代浙西词派。此录词十三首。“暗香”、“疏影”二曲为千古绝唱，其赋梅遗貌取神，情极幽哀，意旨遥深，后人或谓寓今昔盛衰之感，或谓写合肥旧游之恋，或谓慨徽钦二宗北狩，虽众说不一，但这恰是二曲深邃动人之处。“扬州慢”写故国之思，以视觉之苍茫、听觉之凄凉、触觉之寒冷，描绘眼前败落之景；又妙化前人诗意，以昔日之繁华衬今日之萧条，写伤乱之情，寄黍离之悲，沉痛悲怆，绵邈无尽。其他几首咏物词，或写追念旧日恋人之情，或写家国身世之感，皆情致凄婉，颖秀端华，非一般艳词能比。
暗香
旧时月色，算几番照我，梅边吹笛？唤起玉人，不管清寒与攀摘。何逊而今渐老，都忘却、春风词笔。但怪得、竹外疏花，香冷入瑶席。
江国，正寂寂。叹寄与路遥，夜雪初积。翠尊易竭。红萼无言耿相忆，长记曾携手处，千树压、西湖寒碧。又片片、吹尽也，几时见得？
疏影（仲吕官）
苔枝缀玉。有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月下归来，化作此花幽独。
犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。
杨州慢（仲吕官）
淮左名都，竹西佳处，解鞍少驻初程。过春风十里，尽荠麦青青。自胡马窥江去后，废池乔木，犹厌言兵。渐黄昏，清角吹寒，都在空城。
杜郎俊赏，算而今，重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生。
玲珑四犯（黄钟商）
叠鼓夜寒，垂灯春浅，匆匆时事如许。倦游欢意少，俯仰悲今古。江淹又吟恨赋。记当时，送君南浦。万里乾坤，百年身世，惟有此情苦。
扬州柳垂官路。有轻盈换马，端正窥户。酒醒明月下，梦逐潮声去。文章信美知何用，漫赢得、天涯羁旅！教说与，春来要、寻花伴侣。
琵琶仙.吴兴春游
双桨来时，有人似、旧曲桃根桃叶。歌扇轻约飞花，蛾眉正奇绝。春渐远、汀洲自绿，更添了、几声啼。十里扬州，三生杜牧，前事休说。
又还是、宫烛分烟，奈愁里匆匆换时节。却把一襟芳思，与空阶榆荚。千万缕、藏鸦细柳，为玉尊、起舞回雪。想见西出阳关，故人初别。
法曲献仙音.张彦功官舍
虚阁笼寒，小帘通月，暮色偏怜高处。树隔离宫，水平驰道，湖山尽入尊俎。奈楚客，淹留久，砧声带愁去。
屡回顾，过秋风，未成归计。谁念我、重见冷枫红舞。唤起淡妆人，问逋仙、今在何许？象笔鸾笺，甚如今、不道秀句。怕平生幽恨，化作沙边烟雨。
念奴娇.吴兴荷花
闹红一舸，记来时、长与鸳鸯为侣。三十六陂人未到，水佩风裳无数。翠叶吹凉，玉容消酒，更洒菰蒲雨。嫣然摇动，冷香飞上诗句。
日暮青盖亭亭，情人不见，争忍凌波去。只恐舞衣寒易落，愁入西风南浦。高柳垂阴，老鱼吹浪，留我花间住。田田多少，几回沙际归路。
一萼红.人日登定王台
古城阴，有官梅几许，红萼未宜簪。池面冰胶，墙腰雪老，云意还又沈沈。翠藤共、闲穿径竹，渐笑语、惊起卧沙禽。野老林泉，故王台榭，呼唤登临。
南去北来何事？荡湘云楚水，极目伤心。朱户粘鸡，金盘簇燕，空叹时序侵寻。记曾共、西楼雅集，想垂柳、还袅万丝金。待得归鞭到时，只怕春深。
齐天乐.蟋蟀
庾郎先自吟愁赋，凄凄更闻私语。露湿铜铺，苔侵石井，都是曾听伊处。哀音似诉，正思妇无眠，起寻机杼。曲曲屏山，夜凉独自甚情绪？
西窗又吹暗雨。为谁频断续，相和砧杵。侯馆迎秋，离宫吊月，别有伤心无数。豳诗漫与。笑篱落呼灯，世间儿女。写入琴丝，一声声更苦。
淡黄柳.客合肥
空城晓角，吹入垂杨陌。马上单衣寒恻恻。看尽鹅黄嫩绿，都是江南旧相识。
正岑寂。明朝又寒食。强携酒，小桥宅。怕梨花、落尽成秋色。燕燕飞来，问春何在？惟有池塘自碧。
小重山.湘梅
人绕湘皋月坠时。斜横花自小，浸愁漪。一春幽事有谁知。东风冷，香远茜裙归。
鸥去昔游非。遥怜花可可、梦依依。九疑云杳断魂啼。相思血，都沁绿筠枝。
点绛唇.松江
燕雁无心，太湖西畔随云去。数峰清苦，商略黄昏雨。
第四桥边，拟共天随住。今何许？凭阑怀古，残柳参差舞！
惜红衣（无射宫）.吴兴荷花
枕簟邀凉，琴书换日，睡余无力。细洒冰泉，并刀破甘碧。墙头唤酒，谁问讯、城南诗客。岑寂，高柳晚蝉，说西风消息。
虹梁水陌，鱼浪吹香，红衣半狼籍。维舟试望，故国渺天北。可惜柳边沙外，不共美人游历。问甚时同赋，三十六陂秋色？
刘仙伦
刘仙伦，一名儗，字叔拟，号招山，庐陵（今江西吉安）人。才气豪迈，落拓不遇，以布衣终。工诗词，与刘过齐名，时称“庐陵二士”。有《招山小集》，存词二十九首。词以昂扬激越为主，亦有妩媚之作。此录五首，为婉约之作。前四首为闺怨、怀人、别离之词，末为吊古伤今之作。
江神子
东风吹梦落巫山，整云鬟，却霜纨。雪貌冰肤，曾共控双鸾。吹罢玉箫香雾湿，残月坠，乱峰寒。
解珰回首忆前欢，见无缘，恨无端。憔悴萧郎，赢得带围宽。红叶不传天上信，空流水，到人间。
菩萨蛮.效唐人闺怨
吹箫人去行云杳，香篝绣被都闲了。叠损缕金衣，伊家浑不知。
冷烟寒食夜，淡月梨花下。犹有软心肠，为他烧夜香。
蝶恋花
小立东风谁共语？碧尽行云，依约兰皋暮。谁问离怀知几许？一溪流水和烟雨。
媚荡杨花无著处，才伴春来，忙底随春去。只恐游蜂粘得住，斜阳芳草江头路。
一剪梅
唱到阳关第四声，香带轻分，罗带轻分。杏花时节雨纷纷，山绕孤村，水绕孤村。
更没心情共酒樽，春衫香满，空有啼痕。一般离思两销魂，马上黄昏，楼上黄昏。
霜天晓角.蛾眉亭
倚空绝壁，直下江千尺，天际两蛾凝黛，愁与恨，几时极！
暮潮风正急，酒醒闻塞笛。试问谪仙何处？青山外，远烟碧。
孙维信
孙维信（公元1179～1243年），字季蕃，号花翁，开封（今属河南）人。居婺州，弃官不仕，有声名于时。工词，有《花翁集》。此录五首，为相思怀人之作。“昼锦堂”语言工致，刻划精细，写一男子单相思情事，真切细致，情态毕现。
昼锦堂
薄袖禁寒，轻妆媚晚，落梅庭院春妍。映户盈盈回倩，笑整花钿。柳裁云剪腰支小，凤盘鸦耸髻鬟偏。东风里，香步翠摇，蓝桥那日因缘。
婵娟，流慧眄，浑当了、匆匆密爱深怜。梦过阑干犹认，冷月秋千。杏梢空闹相思眼，燕翎难系断肠笺。银屏下，争信有人真个，病也天天！
夜合花
风叶敲窗，露蛩吟甃，谢娘庭院秋宵。凤屏半掩，钗花映烛红摇。润玉暖，腻云娇。染芳情、香透鲛绡。断魂留梦，烟迷楚驿，月冷蓝桥。
谁念卖药文箫。望仙城路杳，莺燕迢迢。罗衫暗折，兰痕粉迹都销。流水远，乱花飘。苦相思、宽尽香腰。几时重恁，玉骢过处，小袖轻招。
烛影摇红.牡丹
一朵鞓红，宝钗压髻东风溜。年时也是牡丹时，相见花边酒。初试夹纱半袖，与花枝、盈盈斗秀。对花临景，为景牵情，因花感旧。
题叶无凭，曲沟流水空回首。梦云不到小山屏，真个欢难偶！别后知他安否，软红街，清明还又。絮飞春尽，天远书沉，日长人瘦。
醉思凡
吹箫跨鸾，香销夜阑。杏花楼上春残，绣罗衾半闲。
衣宽带宽，千山万山。断肠十二阑干，更斜阳暮寒。
南乡子
璧月小红楼，听得吹箫忆旧游。霜冷阑干天似水，扬州，薄幸声名总是愁。
尘暗鹔鹴裘，裁剪曾劳玉指柔。一梦觉来三十载，风流，空对梅花白了头！
史达祖
史达祖，字帮卿，号梅溪，汴（今河南开封）人，居杭州。屡举不第。太师韩胄当国，召入中书省为堂吏，公文文告皆出其手。开禧兵败，韩遭诛，他亦坐受黥刑，死于贬所。有《梅溪词》，存词一一二首。其词受周邦彦、姜夔影响，琢语工巧，清新娴婉，长于咏物，精于运思，为南宋独有建树的重要词人。此录十首，多为咏物之作。“双双燕”全篇写春燕回归旧巢，拂花啄泥，筑巢安栖的情景，末以思妇独自凭栏凝思，责其忘了天涯芳信作结，将不同物事勾联一起，以“独”字扣合题中“双”字，不写形而写神，不取事而取意，咏春燕亦咏玉人，咏春燕实咏玉人，在古代咏燕诗中推为绝唱。“绮罗香”、“东风第一枝•春雪”分咏春雨、春雪，或用典，或化用前人诗句，铺陈眼前之景，句句写春雨或春雪，却无一“雨”字“雪”字，避实就虚，舍形取神，不即不离，亦物亦人，运思奇巧之至。
绮罗香.春雨
做冷欺花，将烟困柳，千里偷催春暮。尽日冥迷，愁里欲飞还住。惊粉重、蝶寂西园，喜泥润、燕归南浦。最妨他、佳约风流，钿车不到杜陵路。
沉沉江上望极，还被春潮晚急，难寻官渡。隐约遥峰，和泪谢娘眉妩。临断岸、新绿生时，是落红、带愁流处。记当日、门掩梨花，剪灯深夜语。
双双燕
过春社了，度帘幕中间，去年尘冷。差池欲住，试入旧巢相并。还相雕梁藻井，又软语、商量不定，飘然快拂花梢，翠尾分开红影。
芳径，芹泥雨润。爱贴地争飞，竞夸轻俊。红楼归晚，看足柳昏花暝。应自栖香正稳，便忘了、天涯芳信。愁损玉人，日日画栏独凭。
夜行船
不剪春衫愁意态，过收灯，有些寒在。小雨空帘，无人深巷，已早杏花先卖。
白发潘郎宽沈带，怕看山，忆他眉黛。草色拖裙，烟光惹鬓，常记故园挑菜。
东风第一枝.春雪
巧剪兰心，偷粘草甲，东风欲障新暖。谩疑碧瓦难留，信知暮寒较浅。行天入镜，做弄出、轻松纤软。料故园、不卷重帘，误了乍来双燕。
青未了、柳回白眼，红不断、杏开素面。旧游忆著山阴，厚盟遂妨上苑。寒炉重暖，且慢放、春衫针线。恐凤靴、挑菜归来，万一灞桥相见。
东风第一枝.灯夕
酒馆歌云，灯街舞绣，笑声喧似箫鼓。太平京国多欢，大酺绮罗几处。东风不动，照花影、一天春聚。耀翠光、金缕相交，苒苒细吹香雾。
羞醉玉、少年丰度。怀艳雪，旧家伴侣。闭门明月关心，倚窗小梅索句。吟情欲断，念娇俊、知人无据。想袖寒、珠络藏香，夜久带愁归去。
黄钟喜迁莺.元宵
月波凝滴，望玉壶天近，了无尘隔。翠眼圈花，冰丝织练，黄道宝光相直。自怜诗酒瘦，难应接、许多春色。最无赖，是随香趁烛，曾伴狂客。
踪迹漫记忆，老了杜郎，忍听东风笛。柳院灯疏，梅厅雪在，谁与细倾春碧？旧情拘未定，犹自学、当年游历。怕万一，误玉人、夜寒帘隙。
清商怨
春愁远，春梦乱，凤钗一股轻尘满。江烟白，江波碧，柳户清明，燕帘寒食。忆忆！
莺声晚，箫声短，落花不许春拘管。新相识，休相失，翠陌吹衣，画桥横笛。得得。
蝶恋花
二月东风吹客袂，苏小门前，杨柳如腰细。蝴蝶识人游冶地，旧曾来处花开未？
几夜湖山生梦寐。评泊寻芳，只怕春寒里。今岁清明逢上巳，相思先到湔裙水。
玉楼春.社前一日
游人等得春晴也，处处旗亭闲系马。雨前红杏尚娉婷，风里残梅无顾藉。
忌拈针指还逢社，斗草赢多裙欲卸。明朝新燕定归来，叮嘱重帘休放下。
青玉案
蕙花老尽离骚句，绿染遍，江头树。日暝酒消听骤雨。青榆钱小，碧苔钱古，难买东君住。
官河不碍遗鞭路，被芳草，将愁去。多定红楼帘影暮。兰灯初上，夜香初炷，犹自听鹦鹉。
高观国
高观国，字宾王，号竹屋，越州山阴（今浙江绍兴）人。与史达祖同为吟社之友，一时并称。有《竹屋痴语》一卷。其词绍清真之余绪，风致绮丽，情调缠绵，工而入逸，婉而多讽，长于咏物，自成一家。此录九首，为咏物、怀人之作。“齐天乐”是他乡羁旅思旧怀人之词。全词着力写景，宛如一幅寥落寒江图，以“旧游”与“去年”、“去帆”相呼应，由景及人，写景亦人亦情，大有凄怆彻骨之感。
齐天乐
碧云缺处无多雨，愁与去帆俱远。倒苇沙闲，枯兰溆冷，寥落寒江秋晚。楼阴纵览。正魂怯清吟，病多依黯。怕挹西风，袖罗香自去年减。
风流江左久客，旧游得意处，珠帘曾卷。载酒春情，吹箫夜约，犹忆玉娇香怨。尘栖故苑。叹璧月空檐，梦云飞观。送绝征鸿，楚峰烟数点。
玉楼春.宫词
几双海燕来金屋，春满离宫三十六。春风剪草碧纤纤，春雨浥花红扑扑。
卫姬郑女腰如束，齐唱阳关新制曲。曲终移宴起笙箫，花下晚寒生翠縠。
金人捧露盘.水仙
梦湘云，吟湘月，吊湘灵。有谁见、罗袜尘生？凌波步弱，背人羞整六铢轻。娉娉袅袅，晕娇黄、玉色轻明。
香心静，波心冷，琴心怨，客心惊。怕佩解、却返瑶京。杯擎清露，醉春兰友与梅兄。暮烟万顷，断肠是、雪冷江清。
金人捧露盘.梅
念瑶姬，翻瑶佩，下瑶池。冷香梦、吹上南枝。罗浮路杳，忆曾清晚见仙姿。天寒翠袖，可怜是，倚竹依依。
溪痕浅，云痕冻，月痕淡，粉痕微。江楼怨、一笛休吹。芳香待寄，玉堂烟驿雨凄迷。新愁万斛，为春瘦、却怕春知。
祝英台近
一窗寒，孤烬冷，独自个春睡。绣被薰香，不是旧风味。静听滴滴檐声，惊愁搅梦，更不管、庾郎心碎。
念芳意，一并十日春风，梅花晒憔悴。懒做新词，春在可怜里，几时挑菜踏青，云沉雨断，尽分付、楚天之外。
思佳客
剪翠衫儿稳四停，最怜一曲凤箫吟。同心罗帕轻藏素，合字香囊半影金。
春思悄，昼窗深，谁能拘束少年心。莺来惊碎风流胆，踏动樱桃叶底铃。
霜天晓角
春云粉色，春水和云湿。试问西湖杨柳，东风外、几丝碧？
望极，连翠陌。兰桡双桨急。欲访莫愁何处？旗亭在、画桥侧。
风入松
卷帘日日恨春阴，寒食新晴。马蹄只向南山去，长桥爱、花柳多情。红外风娇日暖，翠边水秀山明。
杜郎歌酒过平生，到处蓬瀛。醉魂不入重城晚，秾欢寄、桃叶桃根。绣被嫩寒清晓，莺啼唤起春酲。
谒金门
烟墅暝，隔断仙源芳径。雨歇花梢魂未醒，湿红如有恨。
别后香车谁整，怪得画桥春静。碧涨平湖三十顷，归云何处问。
刘镇
刘镇，字叔安，广东南海人。宁宗嘉泰二年（公元1202年）进士，学者称随如先生。工诗词，有《随如百咏》，已佚。词有赵万里辑本。此录咏梅词一首，写初春雪梅之静谧，委婉之至。
玉楼春.东山探梅
泠泠水向桥东去，漠漠云归溪上住。疏风淡月有来时，流水行云无觅处。
佳人独立相思苦。薄袖欺寒修竹暮。白头空负雪边春，著意问春春不语。
张辑
张辑，字宗瑞，号东泽，鄱阳（今属江西）人，终老布衣。有《东泽绮语债》，存词四十四首。曾受诗法于姜夔，其词格调幽远，清疏淡雅，尤致力于词之结语，常以篇末之语另立新名。此录五首，属婉约词。“疏帘淡月”一题作“秋思”，写羁旅倦游之怀、叹老念归之意，词写梧桐细雨，写疏帘淡月，皆以意运景，既低徊挚婉，又清疏幽远，运思铸词，十分精熟。其余或咏风物，或写闺怨，皆能清逸风雅，真切动人。
疏帘淡月
梧桐雨细，渐滴作秋声，被风惊碎。润逼衣篝，线袅蕙炉沉水。悠悠岁月天涯醉，一分秋、一分憔悴！紫箫吹断，素笺恨切，夜寒鸿起。
又何苦、凄凉客里，负草堂春绿，竹溪空翠。落叶西风，吹老几番尘世。从前谙尽江湖味。听商歌、归兴千里。露侵宿酒，疏帘淡月，照人无寐。
山渐青
山无情，水无情，杨柳飞花春雨晴。征衫长短亭。
拟行行，重行行，吟到江南第几程？江南山渐青。
谒金门
花半湿，睡起一帘晴色。千里江南真咫尺，醉中归梦直。
前度兰舟送客，双鲤沉沉消息。楼外垂杨如此碧，问春来几日？
念奴娇
嫩凉生晓，怪得今朝，湖上秋风无迹。古寺桂香山色外，肠断幽丛金碧。骤雨俄来，苍烟不见，苔径孤吟屐。系船高柳，晚蝉嘶破愁寂。
且约携酒高歌，与鸥相好，分坐渔矶石。算只藕花知我意，犹把红芳留客。楼阁空濛，管弦清润，一水盈盈隔。不如休去，月悬良夜千尺。
祝英台近
竹间棋，池上字，风日共清美。谁道春深，湘绿涨沙觜。更添杨柳无情，恨烟颦雨，却不把、扁舟偷系。
去千里，明日知几重山？后朝几重水？对酒相思，争似且留醉！奈何琴剑匆匆，而今心事，在月夜、杜鹃声里。
李石
李石（公元约1108～？年），字知几，号方舟，资阳石人。高宗绍兴二十一年（公元1151年）进士，一生仕途坎坷。有《方舟集》。此录一首，为闺怨词。
木兰花令
辘轳轭轭门前井，不道隔窗人睡醒，柔丝无力玉琴寒，残麝彻心金鸭冷。
一莺啼破帘栊静，红日渐高花转影。起来情绪寄游丝，飞绊翠翘风不定。
李泳
李泳，字子永，号兰泽，淳熙中为溧水令，又为坑治司干官。兄弟五人皆能诗词，有《李氏花萼集》五卷。此录二首，但第二首据考为李鼐所作。第一首首章为怀古词，以人行、艇驶、花落、水流为基点，铺陈眼前实景，虽未一字直言，大有一种节序之感、沧桑之叹。末章为闺怨词，由云而雨，由雨而人，由人而愁，最后以问句提起，愁字作结，流畅而又意味深长。
定风波
点点行人趁落晖，摇摇烟艇出渔扉。一路水香流不断，零乱，春潮绿浸野蔷薇。
南去北来愁几许？登临怀古欲沾衣。试问越王歌舞地，佳丽，只今惟有鹧鸪啼！
清平乐
乱云将雨，飞过鸳鸯浦。人在小楼空翠处，分得一襟离绪。
片帆隐隐归舟，天边雪卷云游。今夜梦魂何处？青山不隔人愁。
郑域
郑域，字中卿，号松窗，三山（今福州）人。淳熙十一年（公元1184年）进士。有《燕谷剽闻》，已佚。今有辑本《松窗词》。此录一首咏梅词，以议论起笔，另辟蹊径，下片又出新意，轻貌而重神，极写梅之品格高洁。立意和写法皆不同前人。
昭君怨.梅
道是花来春未，道是雪来香异。水外一枝斜，野人家。
冷落竹篱茅舍，富贵玉堂琼榭。两地不同栽，一般开。
王嵎
王嵎（公元？～1182年），字季夷，号贵英，北海（今山东潍县）人。寓居吴兴，少与陆游同学，为一代名士。有《北海集》，已佚。仅存词二首，即此所录。首章怀人，柔言絮语，不厌其繁，唯其絮繁，方见情多。次章忆旧，上下片哀乐相悬，以乐写悲，意味深长。
祝英台近
柳烟浓，花露重，合是醉时侯。楼倚花梢，长记小垂手。谁教钗燕轻分，镜鸾慵舞，是孤负、几番晴昼。
自别后，闻道花底花前，多是两眉皱。又说新来，比似旧时瘦。须知两意常存，相逢终有。莫谩被、春光僝僽。
夜行船
曲水溅裙三月二，马如龙，钿车如水。风颺游丝，日烘晴昼，人共海棠俱醉。
客里光阴难可意。扫芳尘、旧游谁记？午梦醒来，不觉小窗人静，春在卖花声里。
蔡松年
蔡松年（公元1107～1159年），字伯坚。其父宋为燕山守将，降金。松年仕金，累官至右丞相，封卫国公，晚号萧闲老人。工诗，文辞清华，雄爽隽逸，与吴激齐名，称“吴蔡体”。有《明秀集》。此录二首，首章咏荷，借荷言情，以荷喻人，有清逸脱俗之意。
鹧鸪天.赏荷
秀樾横塘十里香，水光晚色静年芳。燕支肤瘦熏沉水，悲翠盘高走夜光。
山黛远，月波长，暮云秋影照潇湘。醉魂应逐凌波梦，分付西风此夜凉。
尉迟杯
紫云暖。恨翠雏、珠树双栖晚。小花静院逢迎，的的风流心眼。红潮照玉，午香重、草绿宫罗淡。喜银屏小语，私分麝月，春心一点。
华年共有好愿，何时定妆鬟，暮雨零乱。梦似花飞，人归月冷，一夜晓山新怨。刘郎兴，寻常不浅，况不似、桃花春溪远，觉情随、晓马东风，病酒余香相半。
韩疁
韩疁，字子耕，号萧闲。有《萧闲词》，已佚。今有赵万里辑本，传词六首。此录三首，首章为节令词，后二章为闺妇词。
高阳台.除夕
频听银签，重燃绛蜡，年华衮衮惊心。饯旧迎新，能消几刻光阴。老来可惯通宵饮，待不眠、还怕寒侵。掩清尊，多谢梅花，伴我微吟。
邻娃已试春妆了，更蜂枝簇翠，燕股横金。勾引春风，也知芳意难禁。朱颜那有年年好，逞艳游、赢取如今。恣登临，残雪楼台，迟日园林。
浪淘沙
莫上玉楼看。花雨斑斑。四垂罗幕护朝寒，燕子不知春去也，飞认栏杆。
回首几关山。后会应难。相逢只有梦魂间。可奈梦随春漏短，不到江南。
浪淘沙.丰乐楼
裙色草初青，鸭鸭波轻。试花霏雨湿春晴。三十六梯人不到，独唤瑶筝。
艇子忆逢迎。依旧多情。朱门只合锁娉婷。却逐彩鸾归去路，香陌春城。

[book_title]卷三
刘克庄
刘克庄（公元1187～1269年），原名灼，字潜夫，号后村居士，莆田（今福建莆田）人，以荫入仕，宋理宗淳六年（公元1246年）赐同进士出身，官至龙图阁学士。耿介孤高，忠直敢谏，先后四次为朝官，又四次遭贬。工诗，词学辛弃疾，喜作壮语，词笔豪宕奔放，但有时失于粗率。有《后村先生大全集》，存词二六首。此录四首为婉丽之作。
摸鱼儿.海棠
甚春来、冷烟凄雨，朝朝迟了芳信。蓦然作暖晴三日，又觉万姝娇困，天怎忍？潘令老，不成也没看花分？！才情减尽。怅玉局飞仙，石湖绝笔，辜负这风韵。
倾城色，懊恼佳人薄命，墙头岑寂谁问！东风日暮无聊赖，吹得燕支成粉。君细认：花共酒，古来二事天尤吝。年光去迅。漫绿叶成荫，青苔满地，做取异时恨。
卜算子.海棠为风雨所损
片片蝶衣轻，点点猩红小。道是天工不惜花，百种千般巧。
朝见树头繁，暮见枝头少。道是天工果惜花，雨洗风吹了。
清平乐.顷在维扬，陈师文参议家舞姬绝妙，为赋此词。
宫腰束素，只怕能轻举。好筑避风台护取，莫遣惊鸿飞去。
一团香玉温柔，笑颦俱有风流。贪与萧郎眉语，不知舞错伊州。
生查子.灯夕戏陈敬叟
繁灯夺霁华，戏鼓侵明灭，物色旧时同，情味中年别。
浅画镜中眉，深拜楼中月。人散市声收，渐入愁时节。
吴潜
吴潜（公元1196～1262年），字毅夫，号履斋，德清（今属浙江）人。宋宁宗嘉定十年（公元1217年）进士第一，官至右丞相兼枢密使。力主抗金，被罢相，贬死边州。有《履斋诗余》三卷。与姜夔、吴文英友善。其词洒脱凝重，高亢雄放，多抒发报国无门之积愤。此录二首，首章记游乌衣巷，上片写春景绘声绘色，下片化用刘禹锡《乌衣巷》诗意，伤自身宦海浮沉，结尾作旷语，将悲慨掩潜更深，感情郁勃，笔意厚重。次章写思妇伤春，婉丽清新，以微雨喻情，绵绵无尽。
满江红.金陵乌衣园
柳带榆钱，又还过、清明寒食。天一笑、满园罗绮，满城箫笛。花树得晴红欲染，远山过雨青如滴。问江南、池馆有谁来，江南客。
乌衣巷，今犹昔。乌衣事，今难觅。但年年燕子，晚烟斜日。抖擞一春尘土债，悲凉万古英雄迹。且芳樽、随分趁芳时，休虚掷。
南柯子
池水凝新碧，阑花驻老红。有人独倚画桥东。手把一枝杨柳、系春风。
鹊伴游丝坠，蜂粘落蕊空。秋千庭院小帘栊。多少闲情闲绪、雨声中。
尹焕
尹焕，字惟晓，福州长溪人，寓山阴（今浙江绍兴）。宋宁宗嘉定十年（公元1217年）进士。词学吴文英，浓艳柔婉。有《梅津集》，已佚。传词仅所录三首。前二章咏物，以物拟人，末章为恋情词。
霓裳中序第一.茉莉
青颦粲素靥，海国仙人偏耐热。餐尽香风露屑。便万里凌空，肯凭莲叶。盈盈步月，悄似怜、轻去瑶阙。人何在？忆渠痴小，点点爱轻撧。
愁绝，旧游轻别，忍重看、锁香金箧。凄凉今夜簟席。怕杳杳诗魂，真化风蝶。冷香清到骨。梦十里、梅花霁雪。归来也，厌厌心事，自共素娥说。
眼儿媚
垂杨袅袅蘸清漪，明绿染春丝。市桥系马，旗亭沽酒，无限相思。
云梳雨洗风前舞，一好百般宜。不知为甚，落花时节，都是颦眉。
唐多令.苕溪有牧之之感
蘋末转清商，溪声共夕凉。缓传杯、催唤红妆。慢绾乌云新浴罢，裙拂地、水沉香。
歌短旧情长，重来惊鬓霜。怅绿阴、青子成双。说著前欢佯不倸，颺莲子、打鸳鸯。
赵以夫
赵以夫（公元1189～1256年），字用父，号虚斋，长乐（今属福建）人，宋室后裔。嘉定十年（公元1217年）进士。历知邵武军、漳州，有政绩。有《虚斋乐府》。词学姜夔，情致闲雅，善长调，多为咏物唱和之作。此录一首咏荷词，以人喻荷，缘物托境，风神绰约，有香艳词遗风。
忆旧游慢.荷花
望红蕖影里，冉冉斜阳，十里沙平。唤起江湖梦，向沙鸥住处，细说前盟。水乡六月无暑，寒玉散清冰。笑老去心情，也将醉眼，镇为花青。
亭亭，步明镜，似月浸华清，人在秋庭。照夜银河落，想粉香湿露，恩泽亲承。十洲缥缈何许，风引彩舟行。尚忆得西施，余情袅袅烟水汀。
姚镛
姚镛，字希声，一字敬庵，号雪篷，剡溪（今浙江嵊县）人。嘉定十年（公元1217年）进士，为吉州判，攫赣州守，坐事贬衡阳。有《雪篷集》。此录一首怀人词，描摹思妇心态，设想巧妙，真切动人。
谒金门
吟院静，迟日自行花影。熏透水沉云满鼎，晚妆窥露井。
飞絮游丝无定，误了莺莺相等。欲唤海棠教睡醒，奈何春不肯。
罗椅
罗椅（公元1214～？年），字子远，号涧谷，庐陵（今江西吉安）人，出自豪富之家，好施财结客，驰名江湖。宝祐四年（公元1256年）进士，知赣州信丰县。后弃官，终身不仕。存词四首。此录一首为怀人之作。
柳梢青
萼绿华身，小桃花扇，安石榴裙。子野闻歌，周郎顾曲，曾恼夫君。
悠悠羁旅愁人，似零落、青天断云。何处销魂？初三夜月，第四桥春。
方岳
方岳（公元1199～1262年），字巨山，自号秋崖，祁门（今属安徽）人。绍定五年（公元1232年）进士。曾知饶州。以诗名，亦工词，有《秋崖先生词稿》。此录一首咏牡丹词。
江神子.牡丹
窗绡深掩护芳尘，翠眉颦，越精神。几雨几晴，做得这些春。切莫近前轻著语，题品错，怕花嗔。
碧壶难贮玉粼粼，碎苔茵，晚风频。吹得酒痕，如洗一番新。只恨谪仙浑懒事，辜负却，倚栏人。
杨伯嵒
杨伯嵒（公元？～1254年），字彦瞻，号泳斋。周密舅父。居临安。理宗淳祐间除工部郎，出守衢州。有《六帖补》二十卷、《九经韵补》一卷。存词仅所录一首。词记录当时文人生活，重意趣，结尾化用汉代刘向事，对酒赏帖，明月相照，更见渊雅绝尘。
踏莎行.雪中疏寮借阁贴，更以薇露送之。
梅观初花，蕙庭残叶，当时惯听山阴雪。东风吹梦到清都，今年雪比前年别。
重酿宫醪，双钩官帖，伴翁一笑成三绝。夜深何用对青藜，窗前一片蓬莱月。
周晋
周晋，字明叔，号啸斋，周密之父。寓吴兴。为富阳令，后判衢州，又知汀州。词娴婉雅畅，多清逸之趣。此录三首。首章写文人生活，梦后添愁，遣愁觅春，多清雅闲逸之趣，末句以“梨花雨”研墨，文思奇妙，为全词生色。
点绛唇.访牟存叟南漪钓隐
午梦初回，卷帘尽放春愁去。昼长无侣，自对黄鹂语。
絮影蘋香，春在无人处。移舟去，未成新句，一研梨花雨。
清平乐
图书一室，香暖垂帘密。花满翠壶熏研席。睡觉满窗晴日。
手寒不了残棋，篝香细勘唐碑。无酒无诗情绪，欲梅欲雪天时。
柳梢青.杨花
似雾中花，似风前雪，似雨余云。本自无情，点萍成绿，却又多情。
西湖南陌东城，甚管定、年年送春。薄幸东风，薄情游子，薄命佳人。
杨缵
杨缵（约公元1201～1265年），字继翁，号紫霞、霞翁，又号守斋。宋度宗妃父，任司农卿、浙东帅。博雅好古，善写墨竹，精音律，能自度曲，周密、张炎皆出其门下。尝与临安词人结西湖吟社，定期集会，传觞赋咏。其词清丽婉约，声律谨严，仅存此录三首。
八六子.牡丹次白云韵
怨残红，夜来无赖，雨催春去匆匆。但暗水新流芳恨，蝶凄蜂惨，千林嫩绿迷空。
那知国色还逢。柔弱华清扶倦，轻盈洛浦临风。细认得凝妆，点脂匀粉，露蝉耸翠，蕊金团玉成丛。几许愁随笑解，一声歌转春融。眼朦胧，凭阑干、半醒醉中。
一枝春.除夕
竹爆惊春，竞喧填、夜起千门箫鼓。流苏帐暖，翠鼎缓腾香雾。停杯未举，奈刚要、送年新句。应自有、歌字清圆，未夸上林莺语。
从他岁穷日暮，纵闲愁、怎减刘郎风度。屠苏办了，迤逦柳欺梅妒。宫壶未晓，早骄马、绣车盈路。还又把、月夜花朝，自今细数。
被花恼（自度腔）
疏疏宿雨酿寒轻，帘幕静垂清晓。宝鸭微温瑞烟少。檐声不动，春禽对语，梦怯频惊觉。敧珀枕，倚银床，半窗花影明东照。
惆怅夜来风，生怕娇香混瑶草。披衣便起，小径回廊，处处多行到。正千红万紫竞芳妍，又还似、年时被花恼。蓦忽地，省得而今双鬓老。
翁孟寅
翁孟寅，字宾日，号五峰，钱塘（今浙江杭州）人。曾为贾似道门客，存赵万里所辑《五峰词》。此录三首，皆哀婉之作。首章为时令词，写面对元夕繁景而重温旧梦，不胜人生沧桑之感。
齐天乐.元夕
红香十里铜驼梦，如今旧游重省。节序飘零，欢娱老大，慵立灯光蟾影。伤心对景。怕回首东风。雨晴难准。曲巷幽坊，管弦一片笑相近。
飞棚浮动翠葆，看金钗半溜，春炉红粉。凤辇鳌山，云收雾敛，迤逦铜壶漏迥。霜风渐紧。展一幅青绡，争悬孤镜。带醉扶归，晓酲春梦稳。
烛影摇红
楼倚春城，琐窗曾共巢春燕。人生好梦逐春风，不似杨花健。旧事如天渐远。奈晴丝、牵愁未断。镜尘埋恨，带粉栖香，曲屏寒浅。
环佩空归，故园羞见桃花面。轻烟残照下阑干，独自疏帘卷。一信狂风又晚，海棠花、随风满院。乱鸦归后，杜宇啼时，一声声怨。
阮郎归
月高楼外柳花明，单衣怯露零。小桥灯影落残星，寒烟蘸水萍。
歌袖窄，舞环轻，梨花梦满城。落红啼鸟两无情，春愁添晓酲。
赵汝
赵汝，字参晦，号霞山，又号退斋，宋室后裔。工诗词，其词构思精细，运笔纤巧，格调清丽。此录五首，皆伤感之作。首章写春恨闺怨，引《诗经》重章迭句之法入词，善用基本相同的句式，只略易一二字，于同中见异，以异夺人，写尽曲折复杂的意绪。
梅花引
对花时节不曾欢。见花残，任花残，小约帘栊，一面受春寒。题破玉笺双喜鹊，香烬冷，绕云屏，浑是山。
待眠，未眠，事万千。也问天，也恨天。髻儿半偏，绣裙儿、宽了还宽，自取红毡，重坐暖金船。惟有月知君去处，今夜月，照秦楼，第几间？
梦江南
帘不卷，细雨熟樱桃。数点霁霞天又晓，一痕凉月酒初消。风紧絮花高。
萧闲处，磨尽少年豪。昨梦醉来骑白鹿，满湖春水段家桥。濯发听吹箫。
恋绣衾
柳丝空有万千条。系不住、溪头画桡。想今宵、也对新月，过轻寒、何处小桥？
玉箫台榭春多少，溜啼痕、盈脸未消。怪别来、燕支慵傅，被春风，偷在杏梢。
汉宫春
著破荷衣，笑西风吹我，又落西湖。湖间旧时饮者，今与谁俱？山山映带，似携来、画卷重舒。三十里，芙蓉步障，依然红翠相扶。
一目清无留处，任屋浮天上，身集空虚。残烧夕阳过雁，点点疏疏。故人老大，好襟怀、消减全无。漫赢得、秋声两耳，冷泉亭下骑驴。
如梦令
小砑红绫笺纸。一字一行春泪。封了更亲题，题了又还拆起。归未，归未，好个瘦人天气！
冯去非
冯去非（公元1192～？年），字可迁，号深居，南康都昌（今属江西）人。淳祐元年（公元1241年）进士。宝中召为宗学谕，忤权臣，罢职。存词三首。此录一首，以深秋景写羁旅迁谪之恨，有无可奈何之感。
喜迁莺
凉生遥渚，正绿芰擎霜，黄花招雨。雁外渔灯，蛩边蟹舍，绛叶表秋来路。世事不离双鬓，远梦偏欺孤旅。送望眼，但凭舷微笑，书空无语。
慵看清镜里，十载征尘，长把朱颜污。借箸青油，挥毫紫塞，旧事不堪重举。间阔故山猿鹤，冷落同盟鸥鹭。倦游也，便樯云柂月，浩歌归去。
许棐
许棐（公元？～1249年），字忱父，自号梅屋，海盐（今属浙江）人。有《梅屋诗余》。工诗，为江湖派中人。词擅小令，清新简妙，细腻委婉。此录三首，皆闺怨之词。
鹧鸪天
翠凤金莺绣欲成，沉香亭下款新晴。绿随杨柳阴边去，红踏桃花片上行。
莺意绪，蝶心情，一时分付小银筝。归来玉醉花柔团，月滤窗纱约半更。
琴调相思引
组绣盈箱锦满机，倩人缝作护花衣。恐花飞去，无复上芳枝。
己恨远山迷望眼，不须更画远山眉。正无聊赖，雨外一鸠啼。
后庭花
一春不识西湖面，翠羞红倦。雨窗和泪摇湘管，意长笺短。
知心惟有雕梁燕，自来相伴。东风不管琵琶怨，落花吹遍。
陆叡
陆叡（公元？～1266年），字景思，号云西，会稽人。绍定五年（公元1232年）进士。存词三首。
瑞鹤仙
湿云黏雁影。望征路、愁迷离绪难整。千金买光景。但疏钟催晓，乱鸦啼暝。花悰暗省。许多情、相逢梦境。便行云、都不归来，也合寄将音信。
孤迥。盟鸾心在，跨鹤程高，后期无准。情丝待翦。翻惹得，旧时恨，怕天教何处，参差双燕，还染残朱剩粉。对菱花与说相思，看谁瘦损。
萧泰来
萧泰来，字则阳，一说字阳山，号小山，临江人。绍定二年（公元1229年）进士。曾为御史。有《小山词》。此录一首，歌咏梅花素雅寡淡、强劲刚强的品格。
霜天晓角.梅
千霜万雪，受尽寒磨折。赖是生来瘦硬，浑不怕、角吹彻。
清绝，影也别，知心惟有月。元没春风情性，如何共、海棠说？
赵希迈
赵希迈，字端行，号西里，永嘉（今浙江温州）人。宋室后裔。理宗朝知武冈军。有《西里集》，已佚。
八声甘州.竹西怀古
寒云飞、万里一番秋，一番搅离怀。向隋堤跃马，前时柳色，今度蒿莱。锦缆残香在否，枉被白鸥猜。千古扬州梦，一觉庭槐。
歌吹竹西难问，拚菊边醉著，吟寄天涯。任红楼踪迹，茅屋染苍苔。几伤心、桥东片月，趁夜潮、流恨入秦淮。潮回处，引西风恨，又渡江来。
赵崇
赵崇（公元1198～？年），字汉宗，号白云。南丰（今江西）人，宋室后裔。嘉定十六年（公元1223年）进士，官至大宗正丞。有《白云稿》。
蝶恋花
一剪微寒禁翠袂。花下重开，旧燕添新垒。风旋落红香匝地。海棠枝上莺飞起。
薄雾笼春天欲醉。碧草澄波，的的情如水。料想红楼挑锦字。轻云淡月人憔悴。
菩萨蛮
桃花相向东风笑，桃花忍放东风老。细草碧如烟，薄寒轻暖天。
折钗鸾作股，镜里参差舞。破碎玉连环，卷帘春睡残。
赵希迈
赵希迈（公元1205～1266年），字清中，号十洲，四明人，宋室后裔。宝庆二年（公元1226年）进士，曾除南雄守，不赴。此录二首，首章咏物，次章咏二少女，写形传神，意态毕现。
霜天晓角.桂
姮娥戏剧，手种长生粒。宝干婆娑千古，飘芳吹、满虚碧。
韵色，檀露滴。人间秋第一。金粟如来境界，谁移在、小亭侧？
秋蕊香
髻稳冠宜翡翠。压鬓彩丝金蕊。远山碧浅蘸秋水。香暖榴裙衬地。
亭亭二八余年纪。恼春意。玉云凝重步尘细。独立花阴宝砌。
王澡
王澡（公元1166～？年），字身甫，号瓦全，四明人。绍熙元年（公元1190年）进士，曾为国子博士，后判平江。有《瓦全集》。此录一首咏梅词。
霜天晓角.梅
疏明瘦直，不受东皇识。留与伴春应肯，千红底、怎著得？
夜色，何处笛？晓寒无奈力。飞入寿阳宫里，一点点、有人惜。
赵与（釒御）
赵与（釒御），字庆御，号昆仑，宋室后裔。此录一首，以柳传情，叹人生悲欢离合。
谒金门
归去去，风急兰舟不住。梦里海棠花下语，醒来无觅处。
薄幸心情似絮，长是轻分轻聚。待得来时春几许？绿阴三月暮。
楼槃
楼槃，字考甫，号曲涧，鄞县（今属浙江宁波）人。绍兴初官庆元府学教谕。此二首咏梅，以第一人称托梅自述，写法奇特。
霜天晓角.梅
月淡风轻，黄昏未是清。吟到十分清处，也不啻、二三更。
晓钟天未明，晓霜人未行。只有城头残角，说得尽、我平生。
又
剪雪裁冰，有人嫌太清。又有人嫌太瘦，都不是、我知音。
谁是我知音？孤山人姓林。一自西湖别后，辜负我、到如今。
钟过
钟过，字改之，号梅心，庐陵（今江西吉安）人。中宝三年（公元1255年）解试。此录一首，以花写人，花依旧，人已非，感慨深沉。
步蟾宫
东风又送酴醿信。早吹得、愁成潘鬓。花开犹似十年前，人不似、十年前俊。
水边珠翠香成阵。也消得、燕窥莺认。归来沉醉月朦胧，觉花气、满襟犹润。
李肩吾
李肩吾，名从周，肩吾为字，一字子我，号蠙洲，眉山（今四川眉山）人。精六书之学，著有《字通》。传词十首，皆写男女离别情。
抛球乐
风罥蔫红雨易晴，病花中酒过清明。绮窗幽梦乱于柳，罗袖泪痕凝似饧。冷地思量著，春色三停早二停。
风流子
双燕立虹梁。东风外、烟雨湿流光。望芳草云连，怕经南浦，葡萄波涨，怎博西凉。空记省，残妆眉晕敛，袖唾痕香，春满绮罗，小莺捎蝶，夜留弦索，幺凤求凰。
江湖飘零久，频回首、无奈触绪难忘。谁信温柔牢落，翻堕愁乡。便玉笺铜爵，花间陶写，瑶钗金镜，月底平章。十二主家楼苑，应念萧郎。
清平乐
美人娇小，镜里容颜好。秀色侵人春帐晓，郎去几时重到？
叮咛记取儿家：碧云隐映红霞。直下小桥流水，门前一树桃花。
风入松.冬至
霜风连夜做冬晴，晓日千门。香葭暖透黄钟管，正玉台、彩笔书云。竹外南枝意早，数花开对清樽。
香闺女伴笑轻盈，倦绣停针。花砖一线添红景，看从今、迤逦新春。寒食相逢何处？百单五个黄昏。
乌夜啼
径藓痕沿碧甃，檐花影压红阑。今年春事浑无几，游冶懒情悭。
旧梦莺莺沁水，新愁燕燕长干。重门十二帘休卷，三月尚春寒。
清平乐
东风无用，吹得愁眉重。有意迎春无意送。门外湿云如梦。
韶光九十悭悭，俊游回首关山。燕子可怜人去，海棠不分春寒。
鹧鸪天
绿色吴笺覆古苔，濡毫重拟赋幽怀。杏花帘外莺将老，杨柳楼前燕不来。
倚玉枕，坠瑶钗。午窗轻梦绕秦淮。玉鞭何处贪游冶，寻遍春风十二街。
黄简
黄简，一名居简，字元易，号东浦。建安人。隐居吴郡光福山，嘉熙中卒。工诗，传词三首。
柳梢青
病酒心情，唤愁无限，可奈流莺。又是一年，花惊寒食，柳认清明。
天涯翠巘层层。是多少、长亭短亭！倦倚东风，只凭好梦，飞到银屏。
玉楼春
龟纹晓扇堆云母，日上彩阑新过雨。眉心犹带宝觥酲，耳性已通银字谱。
密奁彩索看看午。晕素分红能几许？妆成对镜问春风：比似庭花谁解语？
陈策
陈策（公元1200～1274年），字次贾，号南墅，上虞（今属浙江）人。授训武郎，主管制司机宜文字。潜心典籍，词章甚美。
摸鱼儿.仲宣楼赋
倚危梯、酹春怀古，轻寒才转花信。江城望极多愁思，前事恼人方寸。湖海兴，算合付、元龙举白浇谈吻。凭高试问，问旧日王郎，依刘有地，何事赋幽愤？
沙头路，休记家山远近。宾鸿一去无信。沧波渺渺空归梦，门外北风凄紧。乌帽整，便做得、功名难绿星星鬓。敲吟未稳，又白鹭飞来，垂杨自舞，谁与寄离恨。
满江红.杨花
倦绣人闲，恨春去、浅颦轻掠。章台路，雪粘飞燕，带芹穿幕，委地身如游子倦，随风命似佳人薄。叹此花、飞后更无花，情怀恶。
心下事，谁堪托。怜老大，伤飘泊。把前回离恨，暗中描摸。又趁扁舟低欲去，可怜世事今非昨。看等闲、飞过女墙来，秋千索。
黄晷（或作昜？）
黄晷，字叔晹，号玉林，建安（今属福建）人。不事科举，吟咏自适。有《散花庵词》。另编有《绝妙词选》二十卷。此录一首宫怨词。
清平乐.宫词
珠帘寂寂，愁背银釭泣。记得少年初选入，三十六宫第一。
当时掌上承恩，而今冷落长门。又是羊车过也，月明花落黄昏。
李振祖
李振祖（公元1211～？年），字起翁，号中山，福州闽县（今福州）人，宝祐四年（公元1256年）登第。此录一首写男女相思，上下片物事各有不同，为供歌者传唱之作。
浪淘沙
春在画桥西。画舫轻移。粉香何处度涟漪？认得一船杨柳外，帘影垂垂。
谁倚碧阑低。酒晕双眉。鸳鸯并浴燕交飞。一片闲情春水隔，斜日人归。
薛梦桂
薛梦桂，字叔载，号梯飙，永嘉（今浙江温州）人。宝祐元年（公元1253年）进士。曾知福清县。此录四首，首章写少女春情闺意，含蓄蕴藉。余为女子伤春之词，纤巧凄婉。
醉落魄
单衣乍著。滞寒更傍东风作。珠帘压定银钩索。雨弄新晴，轻旋玉尘落。
花唇巧借妆红约。娇羞才放三分萼。樽前不用多评泊。春浅春深，都向杏梢觉。
眼儿媚.绿笺
碧筒新展绿蕉芽，黄露洒榴花。蘸烟染就，和云卷起，秋水人家。
只因一朵芙蓉月，生怕黛帘遮。燕衔不去，雁飞不到，愁满天涯。
三姝媚
蔷薇花谢去，更无情连夜，送春风雨。燕子呢喃，似念人憔悴，往来朱户。涨绿烟深，早零落、点池萍絮。暗忆年华。罗帐分钗，又惊春暮。
芳草凄迷征路。待去也还将，画轮留住。纵使重来，怕粉容消腻，却羞郎觑。细数盟言犹在，怅青楼何处？绾尽垂杨，争似相思寸缕！
浣溪纱
柳映疏帘花映林。春光一半几销魂。新诗未了枕先温。
燕子说将千万恨，海棠开到二三分。小窗银烛又黄昏。
曾揆
曾揆，字舜卿，号懒翁，南丰人。此录一首闺怨词。
西江月
檐雨轻敲夜夜，墙云低度朝朝。日长天气已无聊，何况洞房人悄。
眉共新荷不展，心随垂柳频摇。午眠仿佛见金翘，惊觉数声啼鸟。

[book_title]卷四
吴文英
吴文英（约公元1207～1269年），字君特，号梦窗，又号觉翁，四明（今浙江宁波）人。居苏、杭一带。终生不仕。广交游，所交除文人词客外，多为当地僚属和显贵。通声律，能自度新曲，并将格律词发挥到极致，为南宋重要词人，对清词影响极大。其词绍清真遗风，以空灵奇幻之笔，运沉博绝丽之才，工于锤炼，长于使事，笔致幽邃，密丽深涩。词家之有梦窗，犹诗家之有李商隐。此录十六首，多写恋情，然亦有抚时感事、吊古伤今、感慨身世飘零和家国兴亡之作。其中“八声甘州”立意高远，笔力奇横，一气浑成，堪称难得之佳作。
八声甘州.陪庾幕诸公秋登灵岩
渺空烟，四远，是何年、青天坠长星？幻苍崖云树，名娃金屋，残霸宫城。箭径酸风射眼，剑水染花腥，时双鸳响，廊叶秋声。
宫里吴王沉醉，倩五湖倦客，独钓醒醒。问苍波无语，华发奈山青。水涵空阁凭高处。送乱鸦、斜日落渔汀。连呼酒，上琴台去，秋与云平。
声声慢闰.重九饮郭园
檀栾金碧，婀娜蓬莱，游云不蘸芳洲。露柳霜莲，十分点缀残秋。新弯画眉未稳，似含羞、低度墙头。愁送远，驻西台车马，共惜临流。
知道池亭多宴，掩庭花长是、惊落秦讴。腻粉阑干，犹闻凭袖香留。输他翠涟拍，瞰新妆、时浸明眸。帘半卷，带黄花、人在小楼。
青玉案
短亭芳草长亭柳，记桃叶，烟江口。今日江村重载酒，残杯不到，乱红青冢，满地闲春绣。
翠阴曾摘梅枝嗅，还忆秋千玉葱手。红索倦将春去后。蔷薇花落，故园蝴蝶，粉薄残香瘦。
青玉案
新腔一唱双金斗，正霜落、分甘手。已是红窗人倦绣。春词裁浊，夜香温被，怕减银壶漏。
吴王雁晓云飞后，百感情怀顿疏酒。彩扇何时翻翠袖？歌边拚取，醉魂和梦，化作梅边瘦。
好事近
飞露湿银床，叶叶怨梧啼碧。蕲竹粉连香汗，是秋来陈迹。
藕丝空缆宿湖船，梦阔水云窄。还系鸳鸯不住，老红香月白。
唐多令
何处合成愁，离人心上秋。纵芭蕉、不雨也飕飕。都道晚凉天气好，有明月、倦登楼。
年事梦中休，花空烟水流。燕辞归、客尚淹留。垂柳不萦裙带住，漫长是、系行舟。
高阳台.落梅
宫粉雕痕，仙云堕影，无人野水荒湾。古石埋香，金沙锁骨连环。南楼不恨吹横笛，恨晓风、千里关山。半飘零，庭院黄昏，月冷栏杆。
寿阳宫里愁鸾镜。问谁调玉髓，暗补香瘢。细雨归鸿，孤山无限春寒。离魂难倩招清些，梦缟衣、解佩溪边。最愁人，啼鸟清明，叶底清圆。
花天.重午
幽欢一梦成炊黍，知绿暗汀菰几度？竹西歌断芳尘去，宽尽经年臂缕。
梅黄后、林梢更雨。小池面、啼红怨暮。当时明月重生处，楼上宫眉在否？
风入松
听风听雨过清明，愁草瘗花铭。楼前绿暗分携路，一丝柳、一寸柔情。料峭春寒中酒，交加晓梦啼莺。
西园日日扫林亭，依旧赏新晴。黄蜂频扑秋千索，有当时、纤手香凝。惆怅双鸳不到，幽阶一夜苔生。
朝中措
晚妆慵理瑞云盘，针线傍灯前。燕子不归帘卷，海棠一夜孤眠。
踏青人散，遗钿满路，雨打秋千。尚有落花寒在，绿杨未褪青绵。
西江月.青梅枝上晚花
枝袅一痕雪在，叶藏几豆春浓。玉奴最晚嫁东风，来结梨花幽梦。
香力添熏罗被，瘦肌犹怯冰绡。绿阴青子老溪桥。羞见东邻娇小。
浪淘沙
灯火雨中船，客思绵绵。离亭春草又秋烟。似与轻鸥盟未了，来去年年。
往事一潸然，莫过西园。凌波香断绿苔钱。燕子不知春事改，时立秋千。
高阳台.丰乐楼分韵得“如”字
修竹凝妆，垂杨驻马，凭栏浅画成图。山色谁题？楼前有雁斜书。东风紧送斜阳下，弄旧寒、晚酒醒余。自销凝，几许花前，顿老相如。
伤春不在歌楼上，在灯前枕，雨外熏炉。怕有游船，临流可奈清癯。飞红若到西湖底，揽翠澜、总是愁鱼。莫重来，吹尽香绵，泪满平芜。
思嘉客
迷蝶无踪晓梦沉，寒香深闭小庭心。欲知湖上春多少，但看楼前柳浅深。
愁自遣，酒孤斟。一帘芳景燕同吟。杏花宜带斜阳看，几阵东风晚又阴。
采桑子慢
九日桐敲露井，残照西窗人起。怅玉手曾携，乌纱笑整风。水叶沉红，翠微云冷雁慵飞。楼高莫上，魂销正在，摇落江蓠。
走马断桥，玉台妆榭，罗帕香遗。叹人老、长安灯外，愁换秋衣。醉把茱萸细看，清泪湿芳枝。重阳重处，寒花怨蝶，新月东篱。
三姝媚.过都城旧居有感
湖山经醉惯，渍春衫、啼痕酒痕无限。久客长安，叹断襟零袂，尘谁浣？紫曲门荒，沿败井、风摇青蔓。对语东邻，犹是曾巢，谢堂双燕。
春梦人间须断！但怪得当时，梦缘能短。绣屋秦筝，傍海棠偏爱，夜深开宴。舞歇歌沉，花未减、红颜先变。伫久河桥欲向，斜阳泪满。
翁元龙
翁元龙，字时可，号处静，时人称静翁，四明（今浙江宁波）人。为吴文英胞弟。曾居宋末名公杜范门下。有《翁处静词》，已佚。传词二十首，多刻画风月时序，描写爱恋相思，构思精巧，笔触细腻。此录五首。
水龙吟.雪霁登吴山见沧阁，闻城中箫鼓声。
画楼红湿斜阳，素妆褪出山眉翠。街声暮起，尘侵灯户，月来舞地，宫柳招莺，水荭飘雁，隔年春意。黯梨云，散作人间好梦，琼箫在、锦屏底。
乐事轻随流水。暗兰消、作花心计。情丝万轴、因春织就，愁罗恨绮。昵枕迷香，占帘看夜，旧游经醉。任孤山、剩雪残梅，渐懒跨、东风骑。
风流子.闻桂花怀西湖
天阔玉屏空，轻云弄、淡墨画秋容，正凉挂半蟾，酒醒窗下，露催新雁，人在山中。又一片，好秋花占了，香换却西风。箫女夜归，帐栖青凤，镜娥妆冷，钗坠金虫。
西湖花深窈，闲庭砌、曾占席地歌钟。载取断云归去，几处房栊。恨小帘灯暗，粟肌消瘦，熏炉烟减，珠袖玲珑。三十六宫清梦，还与谁同？
醉桃源.柳
千丝风雨万丝晴，年年长短亭。衺黄看到绿成阴，春由他送迎。
莺思重，燕愁轻，如人离别情。绕湖烟冷罩波明，画船移玉笙。
谒金门
莺树暖，弱絮欲成芳茧。流水惜花流不远，小桥红欲满。
原上草迷离苑，金勒晚风嘶断。等得日长春又短，愁深山翠浅。
绛都春.秋晚，海棠与黄菊盛开。
花娇半面，记蜜烛夜阑。同醉深院。衣袖粉香，犹未经年如年远。玉颜不趁秋容换，但换却、春游同伴。梦回前度。邮亭倦客，又拈笺管。
慵按，梁州旧曲，怕离柱断弦，惊破金雁。霜被睡浓，不比花前良宵短。秋娘羞占东篱畔。待说与、深宫幽怨。恨他情淡陶郎，旧缘较浅。
郑楷
郑楷，字持正，号眉斋，三山人。曾著《文房拟表》一卷。传词一首闺词。
诉衷情
酒旗摇曳柳花天，莺语软于绵。碎绿未盈芳沼，倒影蘸秋千。
奁玉燕，套金蝉，负华年。试问归期，是酴后？是牡丹前？
黄孝迈
黄孝迈，字德文，号雪舟，理宗时词人，有《雪舟长短句》，已佚。存词四首。此录二首皆伤感之作。
湘春夜月
近清明，翠禽枝上消魂。可惜一片清歌，都付与黄昏！欲共柳花低诉，怕柳花轻薄，不解伤春。念楚乡旅宿，柔情别绪，谁与温存？
空樽夜泣，青山不语，残月当门。翠玉楼前，唯是有、一波湘水，摇荡湘云，天长梦短，问甚时、重见桃根？这次第，算人间没个并刀，剪断心上愁痕。
水龙吟
闲情小院沉吟，草深柳密帘空翠，风檐夜响，残灯慵剔，寒轻怯睡。店舍无烟，关山有月，梨花满地。二十年好梦，不曾圆合，而今老、都休矣。
谁共题诗秉烛？两厌厌、天涯别袂。柔肠一寸，七分是恨，三分是泪。芳信不来，玉箫尘染，粉衣香退。待问春，怎把千红换得，一池绿水？
江开
江开，字开之，号月湖，事迹不详。此录二首，为怀人之作。
浣溪沙
手捻花枝忆小　，绿窗空锁旧时春，满楼飞絮一筝尘。
素约未传双燕语，离愁还入卖花声，十分春事倩行云。
杏花天
谢娘庭院通芳径，四无人、花梢转影。几番心事无凭准，等得青春过尽。
秋千下、佳期又近，算毕竟、沉吟未稳。不成又是教人恨？待倩杨花去问。
谭宣子
谭宣子，字明之，号在庵。通音律，能自度曲。词风近姜夔，纤细绵丽，格调清远。
谒金门
人病酒，生怕日高催绣。昨夜新番花样瘦，旋描双蝶凑。
闲凭绣床呵手，却说春愁还又。门外东风吹绽柳，海棠花厮勾。
江城子.咏柳
嫩黄初染绿初描，倚春娇，索春饶。燕外莺边，想见万丝摇。便作无情终软美，天赋与、眼眉腰。
短长亭外短长桥，驻金镳，系兰桡。可爱风流，年纪可怜宵。办得重来攀折后，烟雨暗，不辞遥。
陈逢辰
陈逢辰，字振祖，号存熙。事迹不详，传词仅此二首。首章为送别词，以女子口吻哭诉而出，真率流畅，极有民歌韵致。
乌夜啼
月痕未到朱扉。送郎时，暗里一汪儿泪，没人知。
揾不住，收不聚，被风吹，吹作一天愁雨，损花枝！
西江月
杨柳雪融滞雨，酴玉软欺风。飞英簌簌扣雕栊，残蝶归来粉重。
罨画扇题尘掩，绣花纱带寒笼。送春先自费啼红，更结疏云秋梦。
楼采
楼采，字君亮，鄞（今浙江鄞县）人，嘉定十年（公元1217年）进士。词近吴文英，宋末广为流传。此录六首，多为感时伤春之作。
瑞鹤仙
冻痕销梦草，又招得春归，旧家池沼。园扉掩寒峭，倩谁将花信，遍传深窈？追游趁早，便裁却、轻衫短帽。任残梅，飞满溪桥，和月醉眠清晓。
年小，青丝纤手，彩胜娇鬟，赋情谁表？南楼信杳，江云重，雁归少。记冲香嘶马，流红回岸，几度绿杨残照。想暗黄，依旧东风，灞陵古道。
玉漏迟
絮花寒食路。晴丝日，绿阴吹雾。客帽欺风，愁满画船烟浦。彩柱秋千散后，怅尘锁、燕帘莺户。从间阻，梦云无准，鬓霜如许。
夜永绣阁藏娇，记掩扇传歌，剪灯留语。月约星期，细把花须频数。弹指一襟幽恨，谩空趁、啼鹃声诉。深院宇，黄昏杏花微雨。
法曲献仙音
花匣幺弦，象奁双陆，旧日留欢情意。梦到银屏，恨裁兰烛，香篝夜阑鸳被。料燕子重来地，桐阴锁窗绮。
倦梳洗，晕芳钿、自羞鸾镜。罗袖冷，烟柳画栏半倚。浅雨压荼，指东风、芳事余几。院落黄昏，怕春莺、惊笑憔悴。倩柔红约定，唤取玉箫同醉。
好事近
人去玉屏闲，逗晓柳丝风急。帘外杏花细雨。春红愁湿。
单衣初试曲尘罗，中酒病无力。应是绣床慵困，倚秋千斜立。
二郎神
露床转玉，唤睡醒、绿云梳晓。正倦立银屏，新宽衣带，生怯轻寒料峭。闷绝相思无人问，但怨入、墙阴啼鸟。嗟露屋锁春，晴风喧昼，柳轻梅小。
人悄，日长谩忆，秋千嘻笑。怅烬冷炉熏，花深莺静，帘箔微红醉袅。带结留诗，粉痕销帕，情远窃香年少。凝恨极，尽日凭高目断，淡烟芳草。
玉楼春
东风破晓寒成阵，曲锁沉香簧语嫩。凤钗敲枕玉声圆，罗袖拂屏金缕褪。
云头雁影占来信，歌底眉尖萦浅晕。淡烟疏柳一帘春，细雨遥山千迭恨。
奚
奚　，字倬然，号秋崖，宋末临安（今杭州）词客，师杨缵，与词坛名流李彭老、周密、施岳等交游。其词婉转凄清，音律闲整出于杨缵，格调风雅则出于姜夔。
芳草.南屏晚钟
笑湖山、纷纷歌舞，花边如梦如熏。响烟惊落日，长桥芳草外，客愁醒。天风送远，向两山、唤醒痴云。犹自有、迷林去鸟，不信黄昏。
销凝，油车归后，一眉新月，独印湖心。蕊宫相答处，空岩虚谷应，猿语香林。正酣红紫梦，便市朝、有耳谁听？怪玉兔、金乌不换，只换愁人。
华胥引.中秋紫霞席上
澄空无际，一幅轻绡，素秋弄色。翦翦天风，飞飞万里，吹净遥碧。想玉杵芒寒，听佩环无迹。圆缺何心，有心偏向歌席。
多少情怀，甚年年、共怜今夕。蕊宫珠殿，还吟飘香秀笔。隐约霓裳声度，认紫霞楼笛。独鹤归来，更无清梦成觅。
赵闻礼
赵闻礼，字立之，一字粹夫，号钓月，临濮（今山东濮县）人。工诗词，博雅多识，有《钓月集》。另编有《阳春白雪》，为两宋词人选集。其词绵丽清新，尤以小令见长，流转圆美，能上追北宋。
千秋岁
莺啼晴昼，南国春如绣。飞絮眼，凭栏袖。日长花片落，睡起眉山斗。无个事，沉烟一缕腾金兽。
千里空回首，两地厌厌瘦。春去也，归来否？五更楼外月，双燕门前柳。人不见，秋千院落清明后。
鱼游春水
青楼临远水，楼上东风飞燕子。玉钩珠箔，密密锁红关翠。剪胜裁幡春日戏，簇柳簪花元夜醉。闲忆旧欢，漫撩新泪。
罗帕啼痕未洗，愁见同心双凤翅。长安十日轻寒，春衫未试。过尽征鸿知几许？不寄萧郎书一纸。愁肠断也，个人知未？
风入松
曲尘风雨乱春晴，花重寒轻。珠帘卷上还重下，怕东风、吹散歌声。棋倦杯频昼永，粉香花艳清明。
十分无处著闲情，来觅娉婷。蔷薇误寻春袖，倩柔荑、为补香痕。苦恨啼鹃惊梦，何时剪烛重盟？
水龙吟.水仙花
几年埋玉蓝田，绿云翠水烘春暖。衣熏麝馥，袜罗尘沁，凌波步浅。钿碧搔头，腻黄冰脑，参差难剪。乍声沉素瑟，天风佩冷，蹁跹舞、霓裳遍。
湘浦盈盈月满，抱相思、夜寒肠断。含香有恨，招魂无路，瑶琴写怨。幽韵凄凉，暮江空渺，数峰清远。粲迎风一笑，持花酹酒，结南枝伴。
隔浦莲
近愁红飞眩醉眼，日淡芭蕉卷。帐掩屏香润，杨花扑、春云暖。啼鸟惊梦远，芳心乱，照影收奁晚。
画眉懒，微醒带困，离情中酒相半。裙腰粉瘦，怕按六么歌板。帘卷层楼探旧燕肠断，花枝和闷重捻。
贺新郎
萤池馆收新雨。耿幽丛、流光几点，半侵疏户。入夜凉风吹不灭，冷焰微茫暗度。碎影落、仙盘秋露。漏断长门空照泪，袖纱寒、映竹无心顾。孤枕掩，残灯炷。
练囊不照诗人苦。夜沉沉、拍手相亲，儿痴女。栏外扑来罗扇小，谁在风廊笑语。竞戏踏、金钗双股。故苑荒凉悲旧赏，怅寒芜、衰草随宫路。同磷火，遍秋圃。
施岳
施岳，字仲山，一作中山，号梅川，吴（今江苏苏州）人。通音律，能依声度曲。客寓临安，与杨缵、张枢等词人发起西湖吟社。其词大多散佚。此录六首，有登高凭吊之作，亦咏物怀人之作。
水龙吟
翠鳌涌出沧溟，影横栈壁迷烟墅。楼台对起，栏干重凭，山川自古。梁苑平芜，汴堤疏柳，几番晴雨。看天低四远，江空万里，登临处、分吴楚。
两岸花飞絮舞，度春风、满城箫鼓。英雄暗老，昏潮晓汐，归帆过橹。淮水东流，塞云北渡，夕阳西去。正凄凉望极，中原路杳，月来南浦。
清平乐
水遥花暝，隔岸炊烟冷。十里垂杨摇嫩影，宿酒和愁都醒。
□ □□□□□，□□□□□□，□□□□□□，□□□□□□。
解语花
云容雪，暮色添寒，楼台共临眺。翠丛深，无人处，数蕊弄春犹小。幽姿谩好，遥相望、含情一笑。花解语，因甚无言？心事应难表。
莫待墙阴暗老。称琴边月夜，笛里霜晓。护香须早，东风度、咫尺画栏琼沼。归来梦绕，歌云坠、依然惊觉。想恁时，小几银屏冷未了。
兰陵王
柳花白，飞入青烟巷陌。凭高处，愁锁断桥，十里东风正无力。西湖路咫尺，犹阻仙源信息。伤心事，还似去年，中酒恹恹度寒食。
闲窗掩春寂，但粉指留红，茸唾凝碧。歌尘不散蒙香泽。念鸾孤金镜，雁空瑶瑟。芳时凉夜尽怨忆，梦魂省难觅。
鳞鸿，渺踪迹。纵罗帕亲题，锦字谁织？缄情欲寄重城隔。又流水斜照，倦箫残笛。楼台相望，对暮色，恨无极。
曲游春.清明湖上
画舸西泠路，占柳阴花影，芳意如织。小楫冲波，度曲尘扇底。粉香帘隙。岸转斜阳隔。又过尽、别船箫笛。傍断桥、翠绕红围，相对半篙睛色。
顷刻，千山暮碧。向沽酒楼前，犹系金勒。乘月归来，正梨花夜缟，海棠烟幂。院宇明寒食。醉乍醒、一庭春寂。任满身、露湿东风，欲眠未得。
步月.茉莉
玉宇熏风，宝阶明月，翠丛万点晴雪。炼霜不就，散广寒霏屑。采珠蓓、绿萼露滋。嗔银艳、小莲冰结。花魂在，纤指嫩痕，素英重结。
枝头香未绝，还是过中秋，丹桂时节。醉乡冷境，怕翻成消歇。玩芳味、春焙旋熏，贮浓韵、水沉频。堪怜处，输与夜凉睡蝶。

[book_title]卷五
陈允平
陈允平，字衡仲，一字君衡，号西麓，四明（今浙江宁波）人。宋末曾为参议官，宋亡不仕，闭门不出。工诗词，与吴文英、翁元龙齐名。有《西麓诗稿》、《日湖渔唱》和《西麓继周集》，其词宗周邦彦，和平婉雅。此录九首，多为女子怀人或春闺之词。
绛都春
秋千倦倚，正海棠半坼，不奈春寒。雨弄晴，飞梭庭院绣帘闲。梅妆欲试芳情懒，翠颦愁入眉弯。雾蝉香冷，霞绡泪，恨袭湘兰。
悄悄池台步晚。任红熏杏靥，碧沁苔痕。燕子未来，东风无语又黄昏。琴心不度香云远，断肠难托啼鹃。夜深犹倚。垂杨二十四栏。
瑞鹤仙
燕归帘半卷，正漏约琼签，笙调玉。蛾眉画来浅。甚春衫懒试，夜灯慵剪。香温梦暖。诉芳心、芭蕉未展。渺双波、望极江空，二十四桥凭遍。
葱茜，银屏彩凤，雾帐金蝉，旧家坊院。烟花弄晚。芳草恨，断魂远。对东风无语，绿阴深处，时见飞红数片。算多情、尚有黄鹂，向人。
思佳客
锦幄沉沉宝篆残，惜春无语倚栏杆。庭前芳草空惆怅，帘外飞花自在还。
金屋静，玉箫闲。一尊芳酒驻红颜。东风落尽荼雪，满地清香夜不寒。
恋绣衾
多情无语敛黛眉，寄相思、偏仗柳枝。待折向、樽前唱，奈东风、吹作絮飞。
归来醉抱琵琶睡，正酒醒、香尽漏移。无赖是、梨花梦，被月明、偏照翠帷！
唐多令
休去采芙蓉，秋江烟水空。带斜阳、一片征鸿。欲顿闲愁无顿处，都著在两眉峰。
心事寄题红，画桥流水东。断肠人、无奈秋浓。回首层楼归去懒，早新月、挂梧桐。
满江红.和清真韵
目断烟江，相思字、难凭雁足。从别后、翠眉慵妩，素腰如束。困倚牙床春绣懒，钏金斜隐香腮肉。昼渐长、谁与对文枰，翻新局？
枝上鹊，心期卜。芳草暗，西厢曲。谢多情海燕，伴愁华屋。明月空圆双蝶梦，彩云难驻孤鸾宿。任画帘、不卷玉钩闲，杨花扑。
秋蕊香
晚酌宜城酒暖，玉软嫩红潮面。醉中窈窕度娇眼，不识愁深愁浅。
绣窗一缕香绒线，系双燕。海棠满地夕阳远，明月笙歌别院。
一落索
欲寄相思愁苦，倩流红去。泪花写不断离怀，都化作、无情雨！
渺渺暮云江树，淡烟横素。六桥飞絮，夕阳西尽，总是春归处。
垂杨
银屏梦觉，渐浅黄嫩绿，一声莺小。细雨轻尘，建章初闭东风悄。依然千树长安道，翠云锁、玉窗深窈。断肠人、空倚斜阳，带旧愁多少。
还是清明过了，任烟缕露条，碧纤青袅。恨隔天涯，几回惆怅苏堤晓。飞花满地谁为扫？甚薄幸、随波缥缈。纵啼鹃、不唤春归，人自老。
张枢
张枢，字斗南，一字窗云，号寄闲。张炎之父。祖籍西秦（今陕西），客居临安。与杨缵、周密等人发起西湖吟社。其词偏于清雅委婉一途。此录六首，多为女子怀人之作。
瑞鹤仙
卷帘人睡起。放燕子归来，商量春事。风光又能几？减芳菲、都在卖花声里。吟边眼底，披嫩绿、移红换紫。甚等闲、半委东风，半委小溪流水。
还是，苔痕湔雨，竹影留云，待晴犹未。兰舟静舣，西湖上、多少歌吹。粉蝶儿、守定落花不去，湿重寻香两翅。怎知人、一点新愁，寸心万里。
风入松
春寒懒下碧云楼，花事等闲休。红绵湿透秋千索，记伴仙、曾倚娇柔。重迭黄金约臂，玲珑翠玉搔头。
熏炉谁熨暖衣篝，消遣酒醒愁。旧巢未著新来燕，任珠帘、不上琼钩。何处东风院宇，数声揭调甘州。
南歌子
柳户朝云湿，花窗午篆清。东风未放十分晴，留恋海棠颜色、过清明。
垒润栖新燕，笼深锁旧莺。琵琶可是不堪听，无奈愁人把做、断肠声！
谒金门
春梦怯，人静玉闺平帖。睡起眉心端正贴，绰枝双杏叶。
重整金泥蹀躞，红皱石榴裙褶。款步花阴寻蛱蝶，玉纤和粉捻。
庆宫春
斜日明霞，残虹分雨，软风浅掠波。声冷瑶笙，情疏宝扇，酒醒无奈秋何。彩云轻散，漫敲缺、铜壶浩歌。眉痕留怨，依约远峰，学敛双蛾。
银床露洗凉柯，屏掩香销，忍扫茵罗。楚驿梅边，吴江枫畔，庾郎从此愁多。草虫喧砌，料催织、回文凤梭。相思遥夜，帘卷翠楼，月冷星河。
壶中天.月夕登绘幅堂，与房各赋一解
雁横迥碧，渐烟收极浦，渔唱催晚。临水楼台乘醉倚，云引吟情闲远。露脚飞凉，山眉锁暝，玉宇冰奁满。平波不动，桂华低印清浅。
应是琼斧修成，铅霜捣就，舞霓裳曲遍。窈窕西窗谁弄影，红冷芙蓉深苑。赋雪词工，留云歌断，偏惹文箫怨，人归鹤唳，翠帘十二空卷。
李演
李演，字广翁，号秋堂，南宋理宗时江湖词客，有《盟鸥集》。此录七首，虽为伤时、怀人及酬唱之作，但时有奇气。
摸鱼儿
太湖又西风、四桥疏柳，惊蝉相对秋语。琼荷万笠花云重，袅袅红衣如舞。鸿北去，渺岸芷汀芳，几点斜阳字。吴亭旧树，又系我扁舟，渔乡钓里，秋色淡归路。
长干路，草莽疏烟断墅。商歌如写羁旅。丹溪翠岫登临事，苔屐尚粘苍土。鸥且住，怕月冷吟魂，婉冉空江暮，明灯暗浦，更短笛衔风，长云弄晚，天际画秋句。
声声慢.问梅孤山
轻鞯绣谷，柔屐烟堤，六年遗赏新续。小舫重来，唯有寒沙鸥熟。徘徊旧情易冷，但溶溶、翠波如。愁望远，甚云销月老，暮山自绿。
颦笑人生悲乐，且听我尊前，渔歌樵曲。旧阁尘封，长得树阴如屋。凄凉五桥归路，载寒秀、一枝疏玉。翠袖薄，晚无言、空倚修竹。
醉桃源.题小扇
双鸳初放步云轻，香帘蒸未晴。杏熔暗泪结红冰，留春蝴蝶情。
寒薄薄，日阴阴，锦鸠花底鸣。春怀一似草无凭，东风吹又生。
南乡子.夜宴燕子楼
芳水戏桃英，小滴燕支浸绿云。待觅琼觚藏彩信，流春，不似题红易得沉。
天上许飞琼。吹下蓉笙染玉尘。可惜素鸾留不得，更深，误剪灯花断了心！
八六子.次房韵
乍鸥边、一番腴绿，流红又怨花。看晚吹、约晴归路，夕阳分落渔家。轻云半遮。
萦情芳草无涯。还报舞香一曲，玉瓢几许春华。正细柳青烟，旧时芳陌，小桃朱户，去年人面，谁知此日重来系马，东风淡墨鸦。黯窗纱，人归绿阴自斜。
祝英台近.次房韵
采芳，萦去橹，归步翠微雨。柳色如波，萦恨满烟浦。东君若是多情，未应花老，心已在、绿成阴处。
困无语，柔被褰损梨云，闲修牡丹谱。妒粉争香，双燕为谁舞。年年红紫如尘，五桥流水，知送了，几番愁去。
莫仑
莫仑，字子山，号两山，江都（今江苏扬州）人。寓丹徒（今镇江）。度宗咸淳四年（公元1268年）进士。曾因诗祸入狱。周密词友。此录五首，或写羁旅，或写闺情，皆用语浅近，寄情深邃。
水龙吟
镜寒香歇江城路，今度见春全懒。断云过雨，花前歌扇，梅边酒。离思相欺。万丝萦绕，一襟销黯。但年光暗换，人生易感，西归水，南飞雁。
也拟与愁排遣，奈江山、遮拦不断。娇讹梦语，湿荧啼袖，迷心醉眼。绣毂华茵，锦屏罗荐，何时拘管？但良宵空有，亭亭霜月，作相思伴。
玉楼春
绿杨芳径莺声小，帘幕烘香桃杏晓。余寒犹峭雨疏疏。好梦自惊人悄悄。
凭君莫问情多少，门外江流罗带绕。直饶明日便相逢，已是一春闲过了！
生查子
三两信凉风，七八分圆月。愁绪到今年，又与前年别。
衾单容易寒。烛暗相将灭。欲识此时情，听取鸣蛩说。
卜算子
红底过丝明，绿外飞绵小。不道东风上海棠，白地春归了。
月笛曲栏留，露舄芳池绕。争得闲情似旧时，遍索檐花笑。
丁宥
丁宥，字基仲，号宏庵，钱塘（今杭州）人。与江湖词人吴文英等交游。此录一首，为悼亡之作。
水龙吟
雁风吹裂云痕，小楼一线斜阳影。残蝉抱柳，寒蛩入户，凄音忍听。愁不禁秋，梦还惊客，青灯孤枕。未更深，早是梧桐泫露，那更度、兰宵永。
空叹银屏金井，醉乡醒、温柔乡冷。征尘倦扑，闲花漫舞，何心管领。葱指冰弦，蕙怀春锦，楚梅风韵。怅芙蓉城杳，蓝云依黯，锁巫峰暝。
储泳
储泳，字文卿，号华谷，华亭（今江苏松江）人。生平事迹不详。此录一首为闺怨词。
齐天乐
东风一夜吹寒食，红片枝头犹恋。宿酒初醒，新吟未稳，凭久栏干留暖。将春买断。恨苔径榆阶，翠钱难贯。陌上秋千，相逢难认旧时伴。
轻衫粉痕褪了，丝缘余梦在，良宵偏短。柳线穿烟，莺梭织雾，一片旧愁新怨。慵拈象管。待寄与深情，怎凭双燕。不似杨花，解随人去远。
赵汝迕
赵汝迕，字叔午，号寒泉，乐清（今属浙江）人。宋室后裔。嘉定七年（公元1214年）进士。签判雷州，谪官而卒。此录一首闺怨词。
清平乐
初莺细雨，杨柳低愁缕。烟浦花桥如梦里，犹记倚楼别语。
小屏依旧围香，恨抛薄醉残妆。判却寸心双泪，为他花月凄凉。
楼扶
楼扶，字叔茂，号梅麓，鄞（今浙江鄞县）人。曾知泰州军事。此录二首，末为闺怨词，以春来春去之景，写女子痴迷之情，一波三折，摇荡生姿，用语明白如话。
水龙吟.次清真梨花韵
素娥洗尽繁妆，夜深步月秋千地。轻腮晕玉，柔肌笼粉，缁尘敛避。霁雪留香，晓云同梦，昭阳宫闭。怅仙园路杳，曲栏人寂，疏雨湿、盈盈泪。
未放游蜂叶底，怕春归、不禁狂吹。象床困倚，冰魂微醒，莺声唤起。愁对黄昏，恨催寒食，满襟离思。想千红过尽，一枝独冷，把梅花比。
菩萨蛮
丝丝杨柳莺声近，晚风吹过秋千影。寒色一帘轻，灯残梦不成。
耳边消息在，笑指花梢待。又是不归来。满庭花自开。
史介翁
史介翁，字吉父，号梅屋。生平事迹不详。仅存此录一首，为伤春之作。
菩萨蛮
柳丝轻黄金缕，织成一片纱窗雨。斗合做春愁，困慵熏玉篝。
暮寒罗袖薄。社雨催花落。先自为诗忙，蔷薇一阵香。
周端臣
周端臣，字彦良，号葵窗，建邺（今南京市）人。南宋中期江湖词客。晚年入临安为御前应制。存词九首。其词多写西湖风光，风格轻俊。此录二首，为赠别、闺怨之作。
木兰花慢.送人之官九华
霭芳阴未解，乍天气、过元宵。讶客袖犹寒，吟窗易晓，春色无聊。梅梢，尚留顾藉，滞东风、未肯雪轻飘。知道诗翁欲去，递香要送兰桡。
清标，会上丛霄。千里阻、九华遥。料今朝别后，他时有梦，应梦今朝。河桥，柳愁未醒，赠行人、又恐越魂销。留取归来系马，翠长千缕柔条。
玉楼春
华堂帘幕飘香雾，一搦楚腰轻束素。翩跹舞态燕还惊，绰约妆容花尽妒。
樽前漫咏高唐赋，巫峡云深留不住。重来花畔倚栏杆，愁满栏杆无倚处。
杨子咸
杨子咸，号学舟，宋末词人，生平事迹不详，存词一首，为赏花伤春之作。
木兰花慢.雨中荼蘼
紫凋红落后，忽十丈，玉虬横。望众绿帏中，蓝田璞碎，鲛室珠倾。柔条系风无力，更不禁、连日峭寒清。空与蝶圆香梦，枉教莺诉春情。
深深，苔径悄无人。栏槛湿香尘。叹宝髻蓬松，粉铅狼藉，谁管飘零。不愁素云易散，恨此花、开后更无春。安得胡床月夜，玉醅满蘸瑶英。
汤恢
汤恢，字充之，号西村，眉山（今属四川）人。宋理宗宝年间（公元1253～1258年）在世。其词兼具柔媚与劲峭之风。
二郎神.用徐干臣韵
琐窗睡起，闲伫立、海棠花影。记翠楫银塘，红牙金缕，杯泛梨花冷。燕子衔来相思字，道玉瘦、不禁春病。应蝶粉半销，鸦云斜坠，暗尘侵镜。
还省，香痕碧唾，春衫都凝。悄一似荼，玉肌翠帔，消得东风唤醒。青杏单衣，杨花小扇，闲却晚春风景。最苦是、蝴蝶盈盈弄晚，一帘风静。
倦寻芳
饧箫吹暖，蜡烛分烟，春思无限。风到楝花，二十四番吹遍。烟湿浓堆杨柳色，昼长闲坠梨花片。悄帘栊，听幽禽对语，分明如剪。
记旧日、西湖行乐，载酒寻春，十里尘软。背后腰肢，仿佛画图曾见。宿粉残香随梦冷，落花流水和天远。但如今，病厌厌、海棠池馆。
满江红
小院无人，正梅粉、一阶狼藉。疏雨过，溶溶天气，早如寒食。啼鸟惊回芳草梦，峭风吹浅桃花色。漫玉炉、沉水熨春衫，花痕碧。
绿水，红香陌。紫桂棹，黄金勒。怅前欢如梦，后游何日？酒醒香消人自瘦，天空海阔春无极。又一林、新月照黄昏，梨花白。
祝英台近
宿酲苏，春梦醒，沉水冷金鸭。落尽桃花，无人扫红雪。渐催煮酒园林，单衣庭院，春又到、断肠时节。
恨离别。长忆人立荼蘼，珠帘卷香月。几度黄昏，琼枝为谁折？都将千里芳心，十年幽梦，分付与，一声啼。
祝英台近.仲秋
月如冰，天似水，冷浸画栏湿。桂树风前，香半狼藉。此翁对此良宵，别无可恨，恨只恨、古人头白。
洞庭窄。谁道临水楼台，清光最先得？万里乾坤，原无片云隔。不妨彩笔云笺，翠尊冰酝，自管领、一庭秋色。
八声甘州
摘青梅荐酒，甚残寒、犹怯苎萝衣。正柳腴花瘦，绿云冉冉，红雪霏霏。隔屋秦筝依约，谁品春词？回首繁华梦，流水斜晖。
寄隐孤山山下，但一瓢饮水，深掩苔扉。羡青山有思，白鹤忘机。怅年华、不禁搔首，又天涯、弹泪送春归。销魂远，千山啼，十里荼。
何光大
何光大，字谦履，号半湖。事迹不详。此录一首，写夏夜小景，平实，然有弦外之音。
谒金门
天似水，池上藕花风起。隔岸垂杨青到地，乱萤飞又止。
露湿玉栏闲倚，人静自生凉意。泛碧沉朱供晚醉，月斜才去睡。
赵
赵　，字元晋，号冰壶，潭州（今湖南长沙）人。宋末任沿江制置使、知建康府。宋亡后隐居不仕。此录二首，或记游，或咏物，皆托物言志，有屈原“人独清”之人格境界。
临江仙.西湖春泛
堤曲朱墙近远，山明碧瓦高低。好风二十四花期，骄骢穿柳去，文挟春飞。
箫鼓晴雷殷殷，笑歌香雾霏霏。闲情不受酒禁持，断肠无立处，斜日欲归时。
吴山青
水仙金璞明，玉璞明，小小杯翠袖擎。满将春色盛。
仙佩鸣，玉佩鸣，雪月花中过洞庭。此时人独清。
赵淇
赵淇，字元建，别号太初道人、静华翁，潭州（今长沙）人。宋末官直龙图阁、广南东路转运使。宋亡不仕。有文集二十卷，不传。仅存词一首，写春日美景，娴雅恬淡。
谒金门
吟望直，春在栏杆咫尺。山插玉壶花倒立，雪明天混碧。
晓露丝丝琼滴，虚揭一帘云湿。犹有残梅黄半壁，香随流水急。
毛
毛　，字元白，号吾竹，柯山人。与周密为友。有《吾竹小稿》一卷。此录一首咏桂词。
浣溪沙
桂绿玉枝头一粟黄，碧纱帐里梦魂香，晓风和月步新凉。
吟倚画栏怀李贺，笑持玉斧恨吴刚，素娥不嫁为谁妆？
潘希白
潘希白，字怀古，号渔庄，永嘉（今浙江温州）人。宝元年（公元1253年）进士。干办临安府节制司公事。此录重九节序词，写归隐后的黯淡情怀，充满凄怨伤感。
大有九日
戏马台前，采花篱下，问岁华，还是重九。恰归来、南山翠色依旧。帘栊昨夜听风雨，都不似、登临时候。一片宋玉情怀，十分卫郎清瘦。
红萸佩、空对酒。砧杵动微寒，暗欺罗袖。秋已无多，早是败荷衰柳。强整帽檐侧。曾经向、天涯搔首。几回忆，故国莼鲈，霜前雁后。
李珏
李珏（公元1219～1307年），字元晖，号鹤田，又号庐陵民，吉水（今属江西）人。宋末干办御前翰林司，主管御览书籍。宋亡后隐居。有《杂著四集》、《钱塘百咏》。仅存词二首，为赠别之词，触景生情，极写惆怅与思念。
击梧桐.别西湖社友
枫叶浓于染，秋正老、江上征衫寒浅。又日秦鸿过，霁烟外，写出离愁几点。年来岁去，朝生暮落，人似吴潮展转。怕听阳关曲，奈短笛唤起，天涯情远。
双屐行春，扁舟啸晚，忆着鸥湖莺苑。鹤帐梅花屋，霜月后、记把山扉牢掩。惆怅明朝何处，故人相望，但碧云半敛。定苏堤、重来时侯，芳草如剪。
木兰花慢.寄豫章故人
故人知健否？又过了、一番秋。记十载心期，苍苔茅屋，杜若芳洲。天遥飞不到，但滔滔、岁月水东流。南浦春波旧别，西山暮雨新愁。
吴钩，光透黑貂裘。客思晚悠悠。更何处相逢，残更听雁，落日呼鸥。沧江白云无数，约他年、携手上扁舟。鸦阵不知人意，黄昏飞向城头。
利登
利登，字履道，号碧涧，金川（今属江西）人。曾游临安，名动一时。淳元年（公元1241年）进士。官至宁都尉。有《稿》诗集一卷。存词十余首，风格沉郁峻拔。
风入松
断芜幽树际烟平，山外更山青。天南海北知何极，年年是、匹马孤征。看尽好花结子，暗惊新笋成林。
岁华情事苦相寻，弱雪鬓毛侵。十千斗酒悠悠醉，斜河界、白月云心。孤鹤尽边天阔，清猿啼处山深。
曹原
曹原，字择可，号松山，为贾似道门客，任御前应制，多作奉诏应制之词。
玲珑四犯.荼蘼应制
一架幽芳，自过了梅花，犹占清绝。露叶檀心，香满万条晴雪。肌素静洗铅华，似弄玉、乍离瑶阙。看翠、白凤飞舞，不管暮鸦啼。
酒中风格天然别，记唐宫、赐樽芳冽。玉蕤唤得余春住，犹醉迷飞蝶。天气乍雨乍晴，长是伴、牡丹时节。夜散琼楼宴，金铺深掩，一庭春月。
刘澜
刘澜（公元？～1276年），字养源，号江村，天台（今属浙江）人。还俗道士，干谒无成。与周密交游唱和。有诗集四卷，存词四首。
庆宫春.重登蛾眉亭感旧
春剪绿波，日明金渚，镜光尽浸寒碧。喜溢双蛾，迎风一笑，两情依旧脉脉。那时同醉，锦袍湿、乌纱侧。英游何在，满目青山，飞下孤白。
片帆谁上天门，我亦明朝，是天门客。平生高兴，青莲一叶，从此飘然八极。矶头绿树，见白马、书生破乱。百年前事，欲问东风，酒醒长笛。
瑞鹤仙
海棠向阳看未足，更露立栏杆，日高人独。江空佩鸣玉。问烟鬟霞脸，为谁膏沐？情闲景淑，嫁东风、无媒自卜。凤台高，贪伴吹笙，惊下九天霜鹄。
红蹙，花开不到，杜老溪庄，巳公茅屋。山城水国，欢易断、梦难续。记年时马上。人酣花醉，乐奏开元旧曲。夜归来，驾锦漫天，绛纱万烛。
齐天乐.吴兴郡宴遇旧人
玉钗分向金华后，回头路迷仙苑。落翠惊风，流红逐水，谁信人间重见。花深半面，尚歌得新词，柳家三变。绿叶阴阴，可怜不似那时看。
刘郎今度更老，雅怀都不到，书带题扇。花信风高，苕溪月冷，明日云帆天远。尘缘较短，怪一梦轻回，酒阑歌散。别鹤惊心，感时花泪溅。
张龙荣
张龙荣，一名张矩，或作张榘，字成子，号梅深。宋末词人。曾与周密、陈允平吟咏西湖十景，得词十首。
摸鱼儿
又吴尘、暗斑吟袖，西湖深处能浣。晴云片片平波影，飞趁棹歌声远。回首唤，仿佛记、春风共载斜阳岸，轻携分短。怅柳密藏桥，烟浓断径，隔水语音换。
思量遍，前度高阳酒伴，离踪悲事何限！双峰塔露书空颖，情共暮鸦盘转。归思懒、悄不似、留眠水国莲花畔。灯帘晕满。正蠹帙重，沉煤半冷，风雨闭宵馆。

[book_title]卷六
李彭老
李彭老，字商隐，号房。与其弟李莱老（字周隐）并称“龟溪二隐”。淳年间（公元1241～1252年）任沿江制置司属官。与周密、杨缵等人为挚友，是宋末临安词人群和西湖吟社的重要人物。宋亡后曾参与《乐府补题》的咏物聚会。以隐居终老。其词沉郁凄迷，感慨无端，人称“靡丽不失为国风之正，闲雅不失为骚雅之赋”。
木兰花慢
正千门系柳，赐宫烛、散青烟。看秀靥芒唇，涂妆晕色，试尽春妍。田田，满阶榆荚，弄轻阴、浅冷似秋天。随处饧香杏暖，燕飞斜秋千。
朱弦，几换华年？扶浅醉、落红前。记旧时游冶，灯楼倚扇，水院移船。吟边，梦云飞远，有题红、都在薛涛笺。听绝残箫倦笛，夜党明月窥帘。
壶中天.登寄闲吟台
青飙荡碧，喜云飞寥廓，清透凉宇。倦鹊惊翻台榭迥，叶叶秋声归树。珠斗斜河，冰轮辗雾，万里青冥路。香深屏翠，桂边满袖风露。
烟外冷逼玻璃，渔郎歌杳，击空明归去。怨鹤知更莲漏悄，竹里筛金帘户。短发吹寒，闲情吟远，弄影花前舞。明年今夜，玉樽知醉何处？
高阳台.落梅
飘粉杯宽，盛香袖小，青青半掩苔痕。竹里遮寒，谁念减尽芳云？么凤叫晚吹晴雪，料水空、烟冷西泠。感凋零，残缕遗钿，迤逦成尘。
东园曾趁花前约，记按筝筹酒，戏挽飞琼。环佩无声，草暗台榭春深。欲倩怨笛传清谱，怕断霞、难返吟魂。转销凝，点点随波，望极江亭。
法曲献仙音.官圃赋梅继草窗韵
云木槎，水摇落，瘦影半临清浅。翠羽迷空，粉容羞晓，年华柱弦频换。甚何逊、风流在，相逢共寒晚。
总依黯！念当时、看花游冶，曾锦缆移舟，宝筝随辇。池苑锁荒凉，嗟事逐、鸿飞天远。香径无人，甚苍藓、黄尘自满。听鸦啼春寂，暗雨潇潇吹怨。
一萼红.寄弁阳翁
过蔷薇，正风喧云淡，春去未多时，古岸停桡，单衣试酒，满眼芳草斜晖。故人老、经年赋别，灯晕里、相对夜何其。泛剡清愁，买花芳事，一卷新诗。
流水孤帆渐远，想家山猿鹤，喜见重归。北阜寻幽，青津问钓，多情杨柳依依。最难忘、吟边旧雨，数菖蒲、花老是来期。几夕相思梦蝶，飞绕溪。
高阳台.寄题荪壁山房
石笋埋云，风篁啸晚。翠微高处幽居。缥缈云签，人间一点尘无。绿深门户啼鹃外，看堆床、宝晋图书。尽萧闲，浴研临池，滴露研朱。
旧时曾写桃花扇，弄霏香秀笔，春满西湖。松菊依然，柴桑自爱吾庐。冰弦玉麈风流在，更秋兰、香染衣裾。照窗明，小字珠玑，重见欧虞。
探芳讯.湖上春游寄草窗韵
对芳昼，甚怕冷添衣，伤春疏酒。正绯桃如火，相看自依旧。闲帘深掩梨花雨，谁问东阳瘦！几多时，涨绿莺枝，堕红鸳甃。
堤上宝鞍骤，记草色熏晴，波光摇岫。苏小门前，题字尚存否？繁华短梦随流水，空有诗千首。更休言，张绪风流似柳。
祝英台近
杏花初，梅花过，时节又春半。帘影飞梭，轻阴小庭院。旧时月底秋千，吟香醉玉，曾细听、歌珠一串。
忍重见，描金小字题情，生绡合欢扇。老了刘郎，天远玉箫伴。几番莺外斜阳，栏干倚遍，恨杨柳，遮愁不断。
踏莎行.题草窗十拟后
紫曲迷香，绿窗梦月，芳心如对春风说。蛮笺象管写新声。几番曾试琼壶觖。
庾信书愁，江淹赋别，桃花红雨梨花雪。周郎先自足风流，何须更拟秦笙咽。
浪淘沙
泼火雨初晴，草色青青。傍檐垂柳卖春饧。画舫载花花解语，绾燕吟莺。
箫鼓入西泠，一片轻阴，钿车罗盖竞归城。别有水窗人唤酒，弦月初生。
四字令
兰汤晚凉，鸾钗半妆，红巾腻雪吹香，擘莲房赌双。
罗纨素，冰壶露床，月移花影西厢，数流萤过墙。
生查子
罗襦隐绣茸，玉合销红豆。深院落梅钿，寒峭收灯后。
心事卜金钱，月上鹅黄柳。拜了夜香休，翠被听春漏。
李莱老
李莱老，字周隐，号秋崖，与其兄并称“龟溪二隐”。咸淳六年（公元1270年）知严州。与周密为词友。存词十余首，后人辑为《龟溪二隐词》。此录十三首，或赠别，或寄友，或写闺怨，或咏物抒怀，皆造语新奇，意境深远，诗情画意，情态毕现。
惜红衣.寄弁阳翁笛
送西泠，帆过杜曲，昼阴芳绿。门巷清风，还寻故人书屋。苍华发冷，笑瘦影、相看如竹。幽谷，烟树晓莺，诉经年愁独。
残阳古木，书画归船，匆匆又南北。洲鸥鹭素熟，旧盟续。甚日浩歌招隐，听雨弁阳同宿。料重来时侯，香荡几湾红玉。
青玉案.题草窗词卷
吟情老尽江南句，几千万、垂丝缕。花冷絮飞寒食路。渔烟鸥雨，燕昏莺晓，总入昭华谱。
红衣妆靓凉生渚，环碧斜阳旧时树。拈叶分题觞咏处。荀香犹在，庾愁何许，云冷西湖赋。
扬州慢.琼花次韵
玉倚风轻，粉凝冰薄，土花祠冷无人。听吹箫月底，传暮草金城。笑红紫、纷纷成雨，溯空如蝶，肯堕珠尘？叹而今、杜郎还见，应赋悲春。
佩环何许，纵无情、莺燕犹惊，怅朱槛香消，绿屏梦杳，肠断瑶琼。九曲迷楼依旧，沉沉夜、想觅行云。但荒烟幽翠，东风吹作秋声。
谒金门
春意态，闲却远山横黛。香径莓苔嗟粉坏，凤靴双斗彩。
折得花枝懒戴，犹恋鸳鸯飞盖。旧恨新愁都只在，东风吹柳带。
浪淘沙
榆火换新烟，翠柳朱檐。东风吹得落花颠。帘影翠梭悬绣带，人倚秋千。
犹忆十年前，西子湖边，斜阳催入画楼船。归醉夜堂歌舞月，拚却春眠。
生查子
妾情歌柳枝，郎意怜桃叶。罗带绾同心，谁信愁千结。
楼上数残更，马上看新月，绣被怨春寒，怕学鸳鸯迭。
高阳台.落梅
门掩香残，屏摇梦冷，珠钿糁缀芳尘。临水搴花，流来疑是行云。藓梢空挂凄凉月。想鹤归、犹怨黄昏。黯销凝，人老天涯，雁影沉沉。
断肠不在听横笛，在江皋解佩，翳玉飞琼。烟湿荒村，背春无限愁深。迎风点点飘寒粉，怅秋娘，满袖啼痕。更关情，青子悬枝，绿树成阴。
木兰花慢.寄题荪壁山房
向烟霞堆里，著吟屋、最高层。望海日翻红，林霏散白，猿鸟幽深。双岑，倚天翠湿，看浮云、收尽雨还晴。晓色千松逗冷，照人眼底长青。
闲情，玉麈风生。摹茧字，校鹅经。爱静翻缃帙，芸台几，荷制兰缨。分明，晋人旧隐，掩岩扉、月午籁沉沉。二十六梯树杪，溯空遥想登临。
清平乐
绿窗初晓，枕上闻啼鸟。不恨王孙归不早，只恨天涯芳草。
锦书红泪千行，一春无限思量。折得垂杨寄与，丝丝都是愁肠。
台城路.寄弁阳翁
半空河影流云碎，亭皋嫩凉收雨。井叶还惊，江莲乱落，弦月初生商素。堂深几许？渐爽入云帱，翠绡千缕。纨扇恩疏，晚萤光冷照窗户。
文园憔悴顿老，又西风暗换，丝鬓无数。灯外残砧，琴边瘦枕，一一情伤迟暮。故人倦旅，料渭水长安，感时吟苦。政自多愁，砌蛩终夜语。
浪淘沙
宝押绣帘斜，莺燕谁家？银筝初试合琵琶。柳色春罗裁袖小，双戴桃花。
芳草满天涯，流水韶华。晚风杨柳绿交加。闲倚栏杆无藉在，数尽归鸦。
杏花天
年时中酒风流病，正雨暗、蘼芜深径。人家寒食烟初禁，狼藉梨花雪影。
西湖梦、红沉翠冷。记舞板、歌裙厮趁。斜阳苦与黄昏近，生怕画船归尽。
小重山
画檐簪柳碧如城，一帘风雨里，过清明。吹箫门巷冷无声，梨花月，今夜负中庭。
远岫敛修颦，春愁吟入谱，付莺莺。红尘没马翠埋轮，西泠曲，欢梦絮飘零。
应法孙
应法孙，字尧成，号芝室。事迹不详。此录二首闺怨词。
霓裳中序第一
愁云翠万叠，露柳残蝉空抱叶。帘卷流苏宝结，乍庭户嫩凉，栏干微月。玉纤胜雪，委素纨、尘锁香箧。思前事、莺期燕约，寂寞向谁说？
悲切，漏签声咽。渐寒、兰未灭。良宵长是闲别。恨酒凝红绡，粉瑶。镜盟鸾影缺，吹笛西风数阕。无言久，和衣成梦，睡损缕金蝶。
贺新郎
宿雾楼台湿，晓晴初、花明柳润，燕飞莺集。旧约重来歌舞地，留得艳香娇色。又梦草、东风吹碧。午困腾腾春欲醉，对文楸、玉子无心拾。看蝶舞，傍花立。
酒痕未醒愁先入，记年时、翠楼寒浅，宝笙慵吸。想驻马河桥分别，恨轻竹风帆烟笠。早尘暗、华堂帘隙。倚尽黄昏人独自，望江南回雁归云急。凭付与，锦笺墨。
王亿之
王亿之，字景阳，号松间。事迹不详。存词仅此录一首，写羁旅之愁，兴衰迟之叹，生念远之情。
高阳台
双桨敲冰，低篷护冷，扁舟晓渡西泠。回首吴山，微茫遥带重城。堤边几树垂杨柳，早嫩黄、摇动春情。问孤鸿，何处飞来，共唤飘零。
轻帆初落沙洲暝，渐潮痕雨渍，面色风皴。旅思羁愁，偏能老大行人。娥不管征途苦，甚夜深、尽照孤衾？想玉楼，犹凭栏干，为我销凝。
余桂英
余桂英，字子发，号野云。苦吟一生，后为贾似道所赏识。此录一首写春思，抒懊悔、失落之情，以景起，以景结，哀怨低徊。
小桃红
芳草连天暮，斜日明汀渚。懊恨东风，恍如春梦，匆匆又去。早知人、酒病更诗愁，镇轻随飞絮。
宝镜空留恨，筝雁浑无据。门外当时，薄情流水，如今何处？正相思、望断碧山云，又莺啼晚雨。
胡仲弓
胡仲弓，字希圣，号苇航，清源（今福建仙源）人，流寓杭州。词多湖山酬和之作。此录一首闺怨词。
谒金门
蛾黛浅，只为晚寒妆懒。润逼镜鸾红雾满，额花留半面。
渐次梅花开遍，花外行人已远。欲寄一枝嫌梦短，湿云和恨剪。
尚希尹
尚希尹，字莘老，号畏斋。事迹不详。此录一首，写登临赏游，抒老迟怕闲之愁。
浪淘沙
结客去登楼，谁系兰舟？半篙清涨雨初收。把酒留春春不住，柳暗江头。
老去怕闲愁，莫莫休休。晚来风恶下帘钩。试问落花随水去。还解西流？
柴望
柴望（公元1212～1280年），字仲山，号秋堂、归田，衢州江山（今属浙江）人。嘉熙年间（公元1237～1240年）为太学上舍，后因上书《丙丁龟鉴》忤贾似道，诏下府狱。宋亡后隐居，自称宋逋臣。有《道州台衣集》、《凉州鼓吹》。存词十余首，多苍劲高远，有郁勃不平之气和深沉的历史感。但亦有雅正婉秀之作，如此录春闺词。
念奴娇
春来多困，正晷移帘影，银屏深闭。唤梦幽禽烟柳外，惊断巫山十二。宿酒初醒，新愁半解，恼得成憔悴。蓬松云鬓，不鸾镜梳洗。
门外满地香风，残梅零落，玉糁苍苔碎。乍暖乍寒浑莫拟，欲试罗衣犹未。斗草雕栏，买花深院，做踏青天气。晴鸠鸣处，一池昨夜春水。
朱藻
朱藻，号野逸，官至大理司直。此录一首为伤春词，上下片结句皆词中警句，耐人寻味。
采桑子
障泥油壁人归后，满院花阴，楼影沉沉，中有伤春一片心。
闲穿绿树寻梅子，斜日笼明。团扇风轻，一径杨花不避人。
黄铸
黄铸，字颜，号乙山，邵武（今属福建）人。曾官柳州守。此录一首为女子秋夜怀人之作。
秋蕊香令
花外数声风定，烟际一痕月净。水晶屏小翠枕，院静鸣蛩相应。
香销斜掩青铜镜，背灯影，空砧夜半和雁阵。秋在刘郎绿鬓。
王同祖
王同祖，字与之，号花洲，金华（今属浙江）人。官建康府通判。南宋后期江湖诗人，有《学诗初稿》一卷，仅存三首。此录一首为闺情小唱，写少女天真痴情，有民歌风味。
阮郎归
一帘疏雨细于尘。春寒愁杀人。桐花庭院近清明，新烟浮旧城。
寻蝶梦，怯莺声，柳丝如妾情。丙丁帖子画教成，妆台求晚晴。
王茂孙
王茂孙，字景周，号梅山。事迹不详。此录二首，一为春闺词，一为咏物词，语言浅近流畅，虽无高意远旨，却不乏小巧，亦清丽可喜。
高阳台.春梦
迟日烘晴，轻烟缕昼，琐窗雕户慵开。人独春闲，金猊暖透兰煤。山屏缓倚珊瑚畔，任翠阴、移过瑶阶。悄无声，彩翅翩翩，何处飞来。
片时千里江南路，被东风误引，还近阳台。腻雨娇云，多情恰喜徘徊。无端枝上啼鸠唤，便等闲、孤枕惊回。恶情怀，一院杨花，一径苍苔。
点绛唇
莲房折断烟痕，翠蓬初离鸳鸯浦。玉纤相妒，翻被专房误。
乍脱青衣，犹著轻罗护。多情处，芳心一缕，都为相思苦。
王易简
王易简，字理得，号可竹，山阴（今浙江绍兴）人。宋末举进士，除瑞安主薄，不赴。隐居城南。为周密主要词友之一。有《山中观史吟》。其词多凄凉幽怨、感慨苍茫之风。此录三首委婉含蓄，于其词中别具一格。
齐天乐.客长安赋
宫烟晓散春如雾，参差护晴窗户。柳色初分，饧香未冷，正是清明百五。临流笑语，映十二栏杆，翠颦红妒。短帽轻鞍，倦游曾遍断桥路。
东风为谁媚妩？岁华频感慨，双鬓何许！前度刘郎，三生杜牧，赢得征衫尘土！心期暗数，总寂寞当年，酒筹花谱。付与春愁，小楼今夜雨。
酹江月
暗帘吹雨，怪西风梧井，凄凉何早。一寸柔情千万缕，临镜霜痕惊老。雁影关山，蛩声院宇，做就新怀抱。湘皋遗佩，故人空寄瑶草。
已是摇落堪悲，飘零多感，那更长安道！衰草寒芜吟未尽，无那平烟残照。千古闲愁，百年往事，不了黄花笑。渔樵深处，满庭红叶休扫。
庆宫春.谢草窗惠词卷
庭草春迟，汀香老，数声佩悄苍玉，年晚江空，天寒日暮，壮怀聊寄幽独。倦游多感，更西北、高楼送目。佳人不见，慷慨悲歌，夕阳乔木。
紫霞洞杳云深，袅袅余音，凤箫谁续？桃花赋在，竹枝词远，此恨年年相触。翠芳字，漫重省、当时顾曲。因君凝伫，依约吴山，半痕蛾绿。
张桂
张桂，字惟月，号竹山。祖籍西秦（今陕西），词人张枢从兄。曾官大理司直。有文集《惭稿》，存词二首，为闺怨之词。
菩萨蛮
东风忽骤无人见，玉塘烟浪浮花片。步湿下香阶，苔粘金凤鞋。
翠鬟愁不整，临水闲窥影。摘得野蔷薇，游蜂相趁归。
浣溪沙
雨压杨花路半干，蜂遗花粉在栏杆，牡丹开尽正春寒。
懒品么弦金雁并，瘦惊双钏玉鱼宽，新愁不放翠眉间。
张磬
张磬，字叔安，号梅崖。宋末为嵊县（今属浙江）令。有《梅崖集》，已佚。存词二首，皆闺怨之词，写思妇离愁别绪，化用他语典较多，但妥贴巧妙，无雕琢之痕。
绮罗香.渔浦有感
浦月窥檐，松泉漱枕，屏里吴山何处？暗粉疏红，依旧为谁匀注？都负了、燕约莺期，更闲却、柳烟花雨。纵十分、春到邮亭，赋怀应是断肠句。
青青原上荠麦，还被东风无赖，翻成离绪。望极天西，唯有陇云江树。斜照带、一缕新愁，尽分付、暮潮归去。步闲阶、待卜心期，落花空细数。
浣溪沙
习习轻风破海棠，秋千移影上回廊，昼长蝴蝶为谁忙？
度柳早莺分暖绿，过花小燕带春香，满庭芳草又斜阳。
张林
张林，字去非，号樗岩。宋末知池州。元兵南下，叛降。此录二首，为送别、咏物之词。
唐多令
金勒花骢，故山云雾中，翠洲、先有西风。可惜嫩凉时枕簟，都付与、旧山翁。
双翠合眉峰，泪华分脸红。向樽前、何太匆匆！才是别离情便苦，都莫问，淡和浓！
柳梢青
灯花白玉枝头，忽看蓓蕾，金粟珠垂。半颗安榴，一枝浓杏，五色蔷薇。
何须羯鼓声催。银里、春工四时。却笑灯蛾，学他蜂蝶，照影频飞。
朱孙
朱孙，字令则，号万山。事迹不详。存词一首，写羁旅春愁。
真珠帘
春云做冷春知未？春愁在、碎雨敲花声里。海燕已寻踪，到画溪沙际。院落秋千杨柳外，待天气、十分晴霁。春市，又青帘巷陌，红芳歌吹。
须信处处东风，又何妨对此，笼香觅醉。曲尽索余情，奈夜航催离。梦满冰衾身似寄，算几度、吴乡烟水。无寐，试明朝说与，西园桃李。
吴大有
吴大有，字勉道，号松壑，嵊县（今属浙江）人。尝游太学，率诸生上书弹劾贾似道，不报，因退处林泉，与仇远等人以诗酒相娱。宋亡后，元朝辟为国子检阅，不赴。有《松下偶抄》、《雪后清音》、《归来幽庄》等集。存词一首，为送别词，不下俗字，不作媚语，有清逸雅健之韵致。
点绛唇.送李琴泉
江上旗亭，送君还是逢君处。酒阑呼渡，云压沙鸥暮。
漠漠萧萧，香冻梨花雨。添愁绪，断肠柔橹，相逐寒潮去。
张炎
张炎（公元1248～？年），字叔夏，号玉田，晚号乐笑翁。张枢之子。宋元之际著名词人，词学理论家。早年诗酒啸傲，流连于湖山风月间。宋亡家破，曾赴元世祖征召，未受官而返。晚年穷困潦倒，至卖卜为生。有词学理论《词源》二卷，词集《山中白云》八卷，存词三百首。其词清空高远，苍莽无际，格局颇为广大。与周密、王沂孙、蒋捷并称为宋末四大家。
壶中天.养拙夜饮，客有弹箜篌者，即书以赋。
瘦筇访隐，正繁阴闲锁，一壶幽绿。乔木苍寒图画古，窈窕人行韦曲。鹤响天高，水流花净，笑语通华屋。虚堂松外，夜深凉气吹烛。
乐事杨柳楼心，瑶台月下，有生香堪掬。谁理商声帘户悄，萧飒悬鸣玉。一笑难逢，四愁休赋，任我云边宿。倚栏歌罢，露萤飞下秋竹。
渡江云.次赵元父韵
锦芗缭绕地，凉灯挂壁，帘影浪花斜。酒船归去后，转首河桥，那处认纹纱。重盟镜约，还记得、前度秦嘉。唯只有、叶题缄付，流不到天涯。
惊嗟，十年心事，几曲栏干，想萧郎声价。闲过了、黄昏时侯，疏柳啼鸦。浦潮夜涌平沙白，溯断鸿、知落谁家？书又远，空江片月芦花。
甘州.饯草窗西归
记天风、飞佩紫霞边，顾曲万花深。怪相如游倦，杜陵愁老，还叹飘零。短梦恍然今昔，故国十年心。回首三三径，松竹成阴。
不恨片帆南浦，只恨剪灯听雨，谁伴孤吟？料瘦筇归后，闲锁北山云。是几番、柳边行色，是几番、同醉古园林。烟波远，笔床茶灶，保处逢君？
赵崇宵
赵崇宵，字有得，号莲岙。宋室后裔。剑浦（今福建南平）人。宝庆二年（公元1226年）进士。存词一首，写闺伤春之情。
东风第一枝
妒雪梅苏，迷烟柳醒，游丝轻新霁。卷帘看燕初归，步鎫为花早起。春来犹浅，便做出、十分春意。喜凤钗、才卸珠幡，早换巧梳描翠。
著数点、催花雨腻，更一阵、递香风细。小莺暖调声，嫩蝶试晴舞翅。清欢易失，怕轻负、年芳流水。好趁闲、共整吟鞯，日日访桃寻李。
范希文
范希文，字景文，号乐庄，钱塘人。为太学生，理宗时上书弹劾贾似道，被流琼州。宋亡仕元。有《药庄废稿》、《对床夜话》五卷。
意难忘
清泪如铅，叹咸阳送远，露冷铜仙。岩花纷堕雪，津柳暗生烟。寒食后，暮江边，草色更芊芊。四十年，留春意绪，不似今年。
山阴欲棹归船，暂停杯雨外，舞剑灯前。重逢应未卜，此别转堪怜。凭急管，倩繁弦，思苦调难传。望故乡，都将往事，付与啼鹃。
郑斗焕
郑斗焕，字丙文，号松窗。事迹不详。
新荷叶
乳鸭池塘，晴波漾绿鳞鳞。宿藕根香，夏来生意还新。蚨钱小、钿花贴翠，
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:35:05-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
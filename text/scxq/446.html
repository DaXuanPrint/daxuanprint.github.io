<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="梅尧臣,欧阳修,王安石,苏轼,黄庭坚,宋五家诗钞全文在线阅读,宋五家诗钞全文在线下载,大玄古籍书库">
<meta name="description" content="宋代诗歌总集。今人朱自清选注。所选五家为梅尧臣、欧阳修、王安石、苏轼、黄庭坚。此书原名《宋诗钞略》,本是朱自清讲授宋诗时所用的课本,所选诗作皆出自《宋诗钞》。初未加注释,故未收入朱氏全集。后由选注者手抄为5卷,题为《宛陵诗钞》、《欧阳文忠诗钞》、《临川诗钞》、《东坡诗钞》、《山谷诗钞》。作者名下首列诗人小传,其次列历代诗话中与作者有关的资料,然后列诗,每首诗后加注释。其注多引原始材料,浅近字义与读音,用夹注的方式,随诗而列。书成之后,并未印行,直至1981年才正式出版,合编一集,改名《宋五家诗钞》。书中选">
<title>宋五家诗钞_朱自清_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">宋五家诗钞</span> <br/>
          作者： <span class="inputVal" id="bkauthor">朱自清</span> <br/>
          朝代： <span class="inputVal" id="bkdate">近代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">诗词戏曲,诗集,完结</span> <br/>
          字数： <span class="inputVal" id="bknum">[book_length]150030</span> <br/>
          说明： <span class="inputVal" id="bkdec">宋代诗歌总集。今人朱自清选注。所选五家为梅尧臣、欧阳修、王安石、苏轼、黄庭坚。此书原名《宋诗钞略》,本是朱自清讲授宋诗时所用的课本,所选诗作皆出自《宋诗钞》。初未加注释,故未收入朱氏全集。后由选注者手抄为5卷,题为《宛陵诗钞》、《欧阳文忠诗钞》、《临川诗钞》、《东坡诗钞》、《山谷诗钞》。作者名下首列诗人小传,其次列历代诗话中与作者有关的资料,然后列诗,每首诗后加注释。其注多引原始材料,浅近字义与读音,用夹注的方式,随诗而列。书成之后,并未印行,直至1981年才正式出版,合编一集,改名《宋五家诗钞》。书中选梅尧臣诗21首,欧阳修诗16首,王安石诗31首,苏轼35首,黄庭坚33首,共136首。此书列为朱自清古典文学专集之四,与《十四家诗钞》接续而下。有上海古籍出版社1981年排印本。</span> <br/>
          封面： <span class="inputVal" id="bkimg">Z_20177.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]宋五家诗钞
[book_author]朱自清
[book_date]近代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]诗词戏曲,诗集,完结
[book_length]150030
[book_dec]宋代诗歌总集。今人朱自清选注。所选五家为梅尧臣、欧阳修、王安石、苏轼、黄庭坚。此书原名《宋诗钞略》,本是朱自清讲授宋诗时所用的课本,所选诗作皆出自《宋诗钞》。初未加注释,故未收入朱氏全集。后由选注者手抄为5卷,题为《宛陵诗钞》、《欧阳文忠诗钞》、《临川诗钞》、《东坡诗钞》、《山谷诗钞》。作者名下首列诗人小传,其次列历代诗话中与作者有关的资料,然后列诗,每首诗后加注释。其注多引原始材料,浅近字义与读音,用夹注的方式,随诗而列。书成之后,并未印行,直至1981年才正式出版,合编一集,改名《宋五家诗钞》。书中选梅尧臣诗21首,欧阳修诗16首,王安石诗31首,苏轼35首,黄庭坚33首,共136首。此书列为朱自清古典文学专集之四,与《十四家诗钞》接续而下。有上海古籍出版社1981年排印本。
[book_img]Z_20177.jpg


[book_title]梅尧臣
梅尧臣，字圣俞，人称宛陵先生。宣州宣城人。以从父荫，名询，父名让。补太庙斋郎。历主簿、桐城河南。后以谢绛为河南府通判，移佐河阳。《宋史》失载。县令，监税湖州，签署忠武、镇安两军节度判官。初，大臣屡荐宜在馆阁。尝一召试，赐进士出身。皇祐三年，时五十岁。余辄不报。嘉祐初，学士赵概等十余人列言于朝，乃得国子监直讲。累官至尚书屯田都官员外郎。撰《唐载》二十六卷，多补正。乃命编修《唐书》。书成，未奏而卒。圣俞少即以能诗名。天下求者踵至。其初喜为清丽，闲肆平淡。平淡有二：韩诗云：“艰宕怪变得，往往造平淡。”梅平淡是此种。朱子谓：“陶渊明诗平淡出于自然。”此又是一种。久则涵演深远，间亦琢剥，以出怪巧。然气完力余，益老以劲。其应于人者多，故辞非一体。非如唐诸子号诗人者僻固而狭陋也。在河南时，王晦叔曙见而叹曰：“二百年无此作矣。”以上多本欧公所为《墓志》，见《集》三三。王语本之沈约论谢脁。贤士大夫如温公、东坡、介甫诸人，咸敬重之。尤与欧阳文忠公善，世比之韩、孟。两公亦颇以自况。故贡奎元宣城人。诗见张刻本。诗云：“诗还二百年来作，身死三千里外官。知己若论欧永叔，退之犹自愧郊寒。”盖言诗力也。又龚啸元人。见张刻本。云：“去浮靡之习于昆体极弊之际，存古淡之道于诸大家未起之先，此所以为梅都官诗也。”果信。
元宣城张师曾所为《年谱》：（康熙张枝凤重刻本《宛陵集》）先生生于真宗咸平五年（1002），卒于仁宗嘉祐五年（1060），年五十九。（当据欧公所为《墓志》）
欧阳修《梅圣俞墓志铭并序》：圣俞学长于《毛氏诗》，为《小传》二十卷。
陆友仁《研北杂志》：东坡云：“梅二丈圣俞，身长秀眉，大耳红额。饮酒过百盏，正坐高拱。此其醉也。”《苕谿渔隐丛话》前集二十九：旧说梅圣俞日课一诗，寒暑未尝易也。
《诗人玉屑》六引《金陵语录》：圣俞尝语余曰：“诗家虽率意造语，亦难；若意新语工，得前人所未道者，斯为善也。必能状难写之景如在目前，含不尽之意见于言外，然后为至。”《孙公谈圃》：公昔与杜挺之、梅圣俞同舟溯汴，见圣俞吟诗，日成一篇，众莫能和。密伺圣俞如何作诗。盖寝食游观，未尝不吟讽思索也。时时于坐上忽引去，奋笔书一小纸，内算袋中。同舟窃取而观，皆诗句也。或半联，或一字，他日作诗，有可用者入之。有云：“作诗无古今，惟造平淡难。”乃算袋中所书也。
《后山诗话》：梅圣俞答（闽士）书云：“子诗诚工，但未能以故为新，以俗为雅尔。”
《六一诗话》：梅圣俞晚年官亦至都官。一日，会饮余家。刘原父戏之曰：“圣俞官必止于此。”坐客皆惊。原父曰：“昔有郑都官，今有梅都官也。”圣俞颇不乐。未几，圣俞病卒。余为序其诗为《宛陵集》。而今人但谓之梅都官诗。一言之谑，后遂果然，斯可叹也。
《韵语阳秋》一：张芸叟（舜民）评其诗云：“如深山道人，草衣捆屦。王公大人，见之屈膝。”
欧阳修有《哭圣俞》诗（《集》八），《感二子》诗（《集》九）。又有《梅圣俞诗集序》（《集》四二），《书梅圣俞稿后》（《外集》二三）。
《石遗室诗话》十八：古之诗人，一人各具一笔意。谢之笔意，绝不似陶；颜之笔意，绝不似谢；小谢之笔意，绝不似大谢。初唐犹然。至王右丞而兼有华丽、雄壮、清适三种笔意，至老杜而各种笔意无不具备。大历十子，笔意略同。元和以降，又各人各具一种笔意。昌黎则兼有清妙、雄伟、磊砢三种笔意。北宋人多学杜、韩，故工七言古者多。南宋人稍学韦、柳，故有工五言者。南渡，苏、黄一派，流入金源。宋人如陈简斋、陈止斋、范石湖、姜白石、“四灵”辈，皆学韦、柳，或至或不至。惟放翁无不学，独七言古不学韩、苏。诚斋学白学杜之一体。此其大较也。今所传《宛陵集》，均为六十卷。前十一卷为自洛阳至吴兴之诗，谢景初所选十卷本也。自第十二卷至第二十三卷，合以前十卷，则为欧阳文忠所选十五卷本。但前十卷依谢选之次第，有所增加。以序言六百七十七篇，而十二卷至二十三卷才得五百四十篇，推测而知之也。诗集序云：“次为六十卷。”则后人所妄改，非欧公之原文也。自第二十四卷至六十卷，则为欧选既出后，宋人所编之《宛陵全集》，并欧选成为六十卷耳。其十五卷析分为二十三卷，亦刊全集者所为。何以知之？查湖州诗止于第十一卷，而卷末附以联句。知其为谢景初所选十卷本之终。第二十三卷有《赠仆射侍中刘相公挽词》，考知为刘沆。沆殁于嘉祐五年三月。先生殁于嘉祐五年四月。以是知欧公所选十五卷本终于第二十三卷。且先生妻谢氏殁于庆历四年解吴兴任时。《悼亡诗》编于第十卷湖州后诗。而第二十四卷有《送史尉还乌程诗》云：“与君去年别，君来竟悲喜。乘马夜访君，备陈昔行李。五月辞吴中，六月渡扬子。七月行丧妻，是月子又死。”又有《来梦》《悼子》《怀悲师厚》与《胥氏归来奠其姑》诸篇，皆悼亡之作。以是知自第二十四卷起，为欧公选刊后余存之全诗。而依卷考其岁月次序，乃自湖州后至嘉祐五年之诗也。予又见日本所藏宋刊《宛陵集》残本，亦六十卷。存者起卷十三至十八，卷三十七至卷六十。校以今所传本，已多出诗九十篇。予昔从宋人记载及《广群芳谱》葺佚，得诗十数篇。宋刊残本则悉有之。盖今所传本乃明正统间从会庆堂本出。会庆堂本固宋世所刊，历元、明、清叠次修板者。而日本所藏残本，则别一宋本，在康熙间纂修《广群芳谱》尚得见之也。王曙，字晦叔，河南人。谥文康，《宋史》有传。谢景初，先生妻兄绛之子。（夏剑丞编《艺文创刊》特大号）
康熙张枝凤夜吟楼刻本《梅宛陵集》，前有年谱，后有附录。
闻君奉宸诏
希深惠书，言与师鲁、子聪、永叔、几道游嵩①，因诵而韵之
闻君奉宸诏，瑞祝疑灵岫。
山水聊得游，志愿庶可就。
岂无朋从俱，况此一二秀。
方蕲【张衡《西京赋》：“结驷方蕲。”李善注：“蕲，马衔也。”】建春陌，十刻残昼漏。
初经缑氏岭，古柏尚郁茂。
却过轘辕关，【在偃师东南，接巩、登封二县界。山路险阻，凡十二曲。】巨石相撑斗。
夕斋礼神祠，法衮被藻绣。
毕事登山椒，常服【《诗·小雅·六月》：“载是常服。”笺：“戎车之常服，韦弁服也。”又《大雅·文王》：“厥作裸将，常服黼冔。”疏：“常服其殷服，黼衣而冔冠也。”】更短后。
从者十数人，轻赍不为陋。
是时天清阴，力气勇奔骤。
云岩杳亏蔽，花草藏涧窦。
傍林有珍禽，惊聒若避彀。
盘石暂憩休，泓泉助吞漱。
上窥玉女窗，崭绝非可构。
下玩捣衣砧，【玉女捣衣石。《纪异志》作捣帛石。】
焜耀金纹【《歙砚谱》：“砚有水舷金纹，凡十种。”】透。
尹子体雄恢，攀缘逾习狃。
欧阳称壮龄，疲软屡颠踣。
竞欢相扶持，芒屩资践蹂。
八仙存故坛，三醉【在太室顶。石形作三醉人欹偃之状。】孰云谬。
鄙哉封祀碑，数子昔镌镂。
偶志一时事，曷虞来者诟。
绝顶瞰诸峰，隘然轻宇宙。
遥思谢尘烦，欲知群鸟兽。
韩公传石室，闻之固已旧。
当时兴稍衰，不暇若寻究。
东崖暗壑中，释子持经咒。
于今二十年，饮食同猿狖。
君子聆法音，充尔溢肤腠。
尝期蹑屐过，吾侪色先愀。【叶韵】
遂乖真谛言，兹亦甘自咎。
中顶会几望，凉蟾皓如昼。
纷纷坐谈谑，草草具觞豆。
清露湿巾裳，谁人苦羸瘦。
便即忘形骸，胡为恋缨绶。
或疑桂宫近，斯语岂狂瞀。
归来游少室，【太室西，登封北。】崷崪殊引脰。
石室【《太平御览》三十九引《嵩高山》记：“又一石室，有自然经书饮食。室前石柱，似承露盘。有石暗滴下，食之一合与天地相毕。”】迢递过，探访仍邂逅。
扪萝上岑邃，仙屋何广袤。
乳水出其间，涓涓自成溜。
凡骨此熏蒸，灵真安可觏。
霞壁几千寻，四字侔篆籀。
咸意苔藓文，诚为造化授。
标之神清洞，民俗未尝遘。
忽觉风雨冥，无能久瞻扣。
匆匆遂宵征，胜事皆可复。
俚歌纵喧哗，怪说多駮糅。
凌晨阙塞阳，追赏颜匪厚。
穷极四百里，宁惮疲左右。
昨朝书报予，闻甚醉醇酎。
所嗟游远方，心焉倍如疚。
①　《四部丛刊》影印元刊本《欧阳文忠公集·附录》卷五：谢舍人绛《游嵩山寄梅殿丞书》（原注：明道元年九月（1032），圣俞年卅一，欧公年廿六。）：圣俞足下：近有使者东来，付仆诏书，并御祝封香，遣告嵩岳太常移文。合用读祝、捧币二员，府以欧阳永叔、杨子聪分摄。会尹师鲁、王几道至自缑氏。因思早时约圣俞有太室中峰之行，圣俞中春时遂往，仆为人间所窘，未皇也。今幸其便，又二三子可以为山水游侣，然亟与之议，皆喜见颜色，不戒而赴。十二日，昼漏未尽十刻，出建春门，宿十八里河。翌日，过缑氏，阅游嵩诗碑。碑甚大字而未镌。（《四部丛刊》影印铁琴铜剑楼藏宋刊本《皇朝文鉴》作“碑甚大而字未镌”，但此篇系钞配。）上缑岭，寻子晋祠。陟辍辕道，入登封。出北门，斋于庙中。是夕寝，既兴，吏白五鼓，有司请朝服行事。事已，谒新治宫，拜真宗御容。稍即山麓，至峻极中院，始改冠服，却车徒，从者不过十数人，轻赍遂行。是时秋清日阴，天未甚寒。晚花幽草，亏蔽岩壁。正当人力清壮（《文鉴》作精壮）之际，加有朋簪谈燕之适，升高蹑险，气豪心果。遇盘石，过大树，必休其上下。酌酒饮茗，傲然者久之。道径差平，则腰舆以行；嶃崪斗甚，则芒蹻以进。窥玉女窗捣衣石，石诚异，窗则亡有。迤逦至八仙坛，憩三醉石。遍视墨迹，不复存矣。考乎三君所赋，亦名过其实。午昃，方抵峻极上院。师鲁体最溢，最先到。永叔最少，最疲。于是浣漱食饮，从容间跻封禅坛，下瞰群峰，乃向所跂而望之，谓非插翼不可到者，皆培塿焉。邑居楼观人物之伙，视若蚁壤。世所谓仙人者，仆未知其有无；果有，则人世不得不为其轻蔑矣。武后封祀碑故存，自号大周。当时名贤皆镌姓名于碑阴，不虞后代之讥其不典也。碑之空无字处，睹圣俞记乐理国而下四人同游，鑱刻尤精。仆意古帝王祀天神纪功德于此，当时尊美甚盛，后之君子，不必废之坏之也。又寻韩文公所谓石室者。因诣尽东峰顶。既而与诸君议，欲见诵《法华经》汪僧。永叔进，以为不可。且言圣俞往时尝云斯人之鄙，恐不足损大雅一顾。仆强诸君往焉。自峻极东南，缘险而径下三四里。“法华”者，栖石室中。形貌，土木也。饮食，猿鸟也。叩厥真旨，则软语善答，神色睟正。法道谛实，至论多矣，不可具道。所切当云：“古之人念念在定慧，何由杂；今之人念念在散乱，何由定。”师鲁、永叔扶道贬异，最为辩士，不觉心醉色怍，钦叹忘返。共恨圣俞闻缪而丧真甚矣。是夕，宿顶上。会几望，天无纤翳，万里在目。子聪疑去月差近，令人浩然绝世间虑。盘桓三（《文鉴》作立）清露下，直觉冷透骨发。羸体将不堪可。方即舍张烛，具丰馔醇醴。五人者相与岸帻褫带，环坐满引，赋诗谈道，间以谑剧，然不知形骸之累，利欲之萌为何物也。夜分，少就枕以息。明日，访归路，步履无苦。昔鼯鼠穷伎，能上而不能下，岂近此乎。午间，至中院。邑大夫来逆，其礼益谨。申刻，出登封西门，道颍阳，宿金店。十六日晨发，据鞍纵望，太室犹在后，虽（《文鉴》作路）曲南西，则但见少室。若夫观少室之美，非繇兹路，则不能尽诸。邑人谓之冠子山，正得其状。自是行七十里，出颍阳北门，访石堂山紫云洞，即邢和璞著书之所。（唐开元时犹在。好黄老，卜居嵩颍间。）山径极险。扪萝而上者七八里。上有大洞，荫数亩，水泉出焉。久为道士所占，薰烟熏燎，又涂塓其内’甚渎灵真之境。已戒邑宰稍营草屋于侧，徙而出之。此间峰势危绝，大抵相向，如巧者为之。又峭壁有若四字云，“神清之洞”。体法雄妙，盖薛老峰之比。（来集之《倘湖樵书》五云：《闽书》：闽县薛老峰，山顶突起“向阳峰”三字。周朴诗：“薛老峰头三个字，须知此与石齐生。直教截断苍苔色，浮世人才始眼明。”薛老，薛逢也。咸通中，为侯官令，与僧灵观游。创庭其侧。人书其峰曰“薛老”。）诸君疑古苔藓自成文，又意造化者笔焉，莫得究其本末。问道士及近居之民，皆曰：“向无此异，不知也。”少留数十刻，会将雨而去。犹昌夜行二十五里，宿吕氏店。马上粗若疲厌，则有师鲁语怪，永叔、子聪歌俚调，几道吹洞箫，往往一笑绝倒，岂知道路之短长也。十七日，宿彭（《文鉴》作鼓）婆镇，遂缘伊流陟香山，上上方，饮于八节滩上。始自峻极中院，未（《文鉴》作末）及此，凡题名于壁、于石、于树间者，盖十有四处。大凡出东门极东而南之，自长夏门入，绕松轘一匝四百里。可谓穷极胜览。切切未满志者，圣俞不与焉。今既还府，恐相次便有尘事侵汩，故急写此奉报，庶代一昔之谈。不宜。绛顿首。
又谢绛《答梅圣俞书》云：绛白：前自嵩岭回，即致书左右。本为与足下不得同此胜事，诸君所共叹恨。自入山至还府，凡一登临，一谈话，一食饮间，必广记而备言之。欲使足下览见本末，与夫方驾连襼之不若，间可以助发一笑，勤勤在此尔。及辱报，反谓诧此行而陋中春之游。疑足下遽答使者，视前书之未详也。虽讽阅郑重，然秘不示外。何则，非诸君本意，恐传之而惑，方欲道此以干聪明，而未敢也。忽得五百言诗，自始及末，诵次游观之美，如指诸掌；而又语重韵险，亡有一字近浮靡而涉缪异，则知足下于《雅》《颂》为深。刘宾客有言：“人之神妙，其在于诗。”以明诗之难能于文笔百倍矣。今足下以文示人为略，以诗晓人为精。吾徒将不足游其藩，况敢与奥阼也。叹感，叹感。不宣。绛顿首。（谢绛，富阳人。圣俞妻兄。师鲁，尹洙字。子聪名无考。几道，名复。《欧阳修外集》十四有《送杨子聪户曹序》。）
《欧阳修全集》二十六有希深墓志，谓希深时移书丞相，言岁凶，嵩山宫宜罢勿治。
欧《外集》一《嵩山十二首·三醉石》题下云：三醉石，在八仙坛上，南临巨崖，峰岫迤逦，苍烟白云，郁郁在下。物外之适，相与酣酌，坐石欹醉，似非人间。因索笔，目圣俞书三《醉》字于石上。而三人者，又各题其姓名而刻之。
叶梦得《避暑录话》：公为西京留守推官时，尝与尹师鲁诸人游嵩山，见藓书成文，有若“神清之洞”四字者，他人莫见。
《韵语阳秋》十二：（欧）《赠石唐山人诗》乃云：“我昔曾为洛阳客，偶向岩前坐盘石。四字丹书万仞崖，‘神清之洞’锁楼台。云深路绝无人到，鸾鹤今应待我来。”石唐山人（许昌龄）诗乃公（欧）临终寄许之作也。
圣俞又有《永叔内翰见索谢公游嵩书，感叹希深、师鲁、子聪、几道皆为异物，独公与余二人在，因作五言以叙之》诗（《宋诗钞》），诗中叔嵩山之游云：“又忆游嵩山，胜趣无不索。各具一壶酒，各蜡一双屐。登危相扶牵，遇平相笑噱。石捣云衣轻，岩裂天窗窄。上饮醒心泉，高颠溜寒液。下看峰半两，广甸飞甘泽。夜宿月顶寺，明月入户白。分吟露气冷，猛酌面易赤。明朝循归途，两胫痛若刺。日旰就马乘，香草路迫阨。却望峻极居，已与天外隔。薄暮投少林，漱濯整冠帻。碑观巡幸僧，指古定空壁。誓将新咏章，灯前互诋擿。杨生护己短，一字不肯易。明年移河阳，簿书曰堆积。忽得谢公书，大夸游览剧。自嵩历石堂，藓花题洞额。其文曰‘神清’，固非人笔画。乃知二公贵，逆告意可赜。遂由龙门归，里堠环数驿。我时诗已答，或歌或辨责。责我不喜僧，性实未所获。凡今三十年，累塚拱松柏。唯公与非才，同在不同昔。”
范饶州坐中客语食河豚鱼
春洲生荻芽，春岸飞杨花。
河豚当是时，贵不数鱼虾。
其状已可怪，其毒亦莫加。
忿腹若封豕②，怒目犹吴蛙③。
庖煎苟失所，入喉为镆铘。【严有翼《艺苑雌黄》云：“河豚盛气易怒，捕时必以物触之。”《渔隐丛话》后集二十四引。】
若此丧躯体，何须资齿牙。
持问南方人，党护复矜夸。
皆言美无度④，谁谓死如麻⑤。
吾语不能屈，自思空咄嗟。【“其状”二语，“若此”二语，“吾语”，皆可省。】
退之来潮阳，始惮飡笼蛇⑥。
子厚居柳州，而甘食虾蟆⑦。
二物虽可憎，性命无舛差。
斯味曾不比，中藏祸无涯。
甚美恶亦称，此言诚可嘉⑧。
①　张师曾《梅宛陵年谱》：明道四年，范仲淹（希文）徙润州，过池阳。于其坐中赋河豚。时为建德令。（又：三年，范斥守饶州司谏。圣俞年卅三。）
②　封豕，大豕也，见《左传》。
③　《韩非子·内储说上》：越王虑伐吴，欲人之轻死也，出见怒蛙乃为之式，从者曰：“奚敬于此？”王曰：“为其有气故也。”
④　《诗·魏风·汾沮洳》：彼其之子，美无度。
⑤　李白《蜀道难》：朝避猛虎，夕避长蛇。磨牙吮血，杀人如麻。
⑥　韩愈《初南食贻元十八协律》诗云：惟蛇旧所识，实惮口眼狞。开笼听其去，郁屈尚不平。
⑦　韩愈《答柳柳州食虾蟆》诗云：而君复何为，甘食比豢豹。又云：虽蒙勾践礼，竟不闻报效。
⑧　《左传·襄公二十三年》：臧孙（谓其御）曰：“季孙之爱我，疾疢也。孟孙之恶我，药石也。美疢不如恶石。夫石犹生我，疢之美，其毒滋多。”
《枫窗小牍》：东坡谓食河豚，值得一死。
《六一诗话》：河豚常出于春暮，群游水上，食絮而肥。南人多与荻芽为羹，云最美。故知诗者谓只破题两句，已道尽河豚好处。圣俞平生苦于吟咏，以闲远古谈为意，故其构思极艰。此诗作于樽俎之间，笔力雄赡，顷刻而成，遂为绝唱。
孔毅父《杂记》：永叔称圣俞《河豚诗》云：“春洲生荻芽，春岸飞杨花。河豚于此时，贵不数鱼虾。”以谓河豚食柳絮而肥，圣俞破题两句，便说尽河豚好处。乃永叔褒誉之词，其实不尔。此鱼盛于二月，至柳絮时，鱼已过矣。（吴景旭《历代诗话》五十六，当据《苕溪渔隐丛话》前集三十一引。）
《石林诗话》卷上：今浙人食河豚，始于上元前。常州江阴最先得。方出时，一尾至直干钱。然不多得。非富人大家预以金噉渔人未易致。二月后日益多，一尾才百钱耳。柳絮时，人已不食，谓之“斑子”。或言其腹中生虫，故恶之。而江西人始得食。盖河豚出于海，初与潮俱上。至春深，其数稍流入于江。公，吉州人，故所知者江西事也。
赵与虤《娱书堂诗话》：六一居士《诗话》载梅圣俞赋河豚鱼诗……。圣俞诗多古淡，而此诗特雄赡，故尤为人称美。如曰：“忿腹……鏌铘”；又曰：“退之……可嘉”，真佳作也。
欧《外集》二十三《书梅圣俞河豚鱼诗后》云：余每体中不康，诵之数过，辄佳。亦屡书以示人为奇赠。
《历代诗话》五十六：刘原父戏谓：郑都官复有梅都官。郑有鹧鸪诗，时呼郑鹧鸪；梅有河豚诗，可呼梅河豚邪？则当时之推许此诗至矣。
朱子《答巩仲至（丰）》书云：少时尝语梅诗，亦知爱之。而于一时诸公所称道如《河豚》等篇，有所未喻，用此颇疑。张、徐之论，亦未为过。至于寂寥短章，闲暇萧散，犹有魏、晋以前高风余韵，而不极力于当世之轨辙者，则恐论者有未尽察也。
陈衍《宋诗菁华录》：此诗绝佳者，实只首四句，余皆词费。然所谓探骊得珠；其余鳞瓜之而，听之而已。
永叔寄澄心堂纸二幅
昨朝人自东郡来，古纸两轴缄縢开。
滑如春冰密如茧，把玩惊喜心徘徊。
蜀笺脆蠹不禁久，剡楮薄慢还可咍②。
书言寄去当宝惜，慎勿乱与人剪裁。
江南李氏有国日，百金不许市一枚。
澄心堂中唯此物，静几铺写无尘埃。
当时国破何所有，帑藏空竭生莓苔。
但存图书及此纸，辇大都府非珍瑰。
于今已逾六十载，弃置大屋墙角堆。
幅狭不堪作诏命，聊备粗使供鸾台③。【备供字复】
鸾台天官或好事，持归秘惜何嫌猜。
君今转遗重增愧，无君笔札无君才。
心烦收拾乏匮椟，【匮，俗作柜。】日畏扯裂防婴孩。【畏防字复】
不忍挥亳徒有思，依依还起子山哀。
①　《苕溪渔隐丛话》前集三十云：澄心堂纸，乃江南李后主所制，国初亦不甚以为贵。自刘贡父（攽，敞之弟。）首为题之，又邀诸公赋之，然后世以为贵重。贡父诗云：“当时百金售一幅，澄心堂中千万轴。后人闻名宁复得，就令得之当不识。”（当本《王直方诗话》）
《历代诗话》五十六：澄心堂纸，取李氏澄心堂样制也。堂在建业。后主时制纸极光润滑腻。往往书画多藉之。宋初，纸犹有存者。按淳化阁帖皆此纸所拓。欧公《五代史》亦用此属草。
《蜀笺谱》：澄心堂纸取李氏澄心堂样制也。（细薄光润，为一时之甲。）
《后山丛谈》：澄心堂，南唐烈祖（李璟）节度金陵之宴居也。世以为元宗（李璟）书殿，误矣。
张《谱》：圣俞宝元二年（1039）知汝州襄成县，庆历元年（1041）得官吴兴（湖州监税）。诗之作当在此时也。（圣俞年四十）
②　顾况《剡纸歌》诗：剡溪剡纸生剡藤，喷水捣后为蕉叶。
③　《唐书·职官志》：（武后）光宅元年九月，改门下省为鸾台。
欧有《和刘原父澄心纸》诗云：君不见曼卿、子美真奇才，久已零落埋黄埃。子美生穷死愈贵，残草断稿如琼瑰。曼卿醉题红粉壁，壁粉已剥昏烟煤。河倾昆仑势曲折，雪压太华高崔崽。自从二子相继没，山川气象皆低摧。君家虽有澄心纸，有敢下笔知谁哉。宣州诗翁饿欲死，黄鹄折翼鸣声哀。有时得饱好言语，似听高唱仰金罍。二子虽死此翁在，老手尚能功剪裁。奈何不寄反示我，如弃正论求俳诙。嗟我今衰不复昔，空（一作“徒”）能把卷闔且开。百年干戈流战血，一国歌舞今荒台。当时百物尽精好，往往遗弃论蒿莱。君从何处得此纸，纯坚莹腻卷百枚。（《宋诗钞》）
圣俞又有《依韵和永叔澄心堂纸答刘原甫》诗云：禁林晚入接俊彦，一出古纸还相哀。曼卿、子美人不识，昔尝吟唱同樽罍。因之作诗答原甫，文字驶稳如刀裁。怪其有纸不寄我，如此出语亦善诙。往年公赠两大轴，于今爱惜不辄开。是时有诗述本末，值公再入居兰台。崇文库书作总目，未暇缀韵酬草莱。前者京师竞分买，罄竭旧府归邹、枚。自惭把笔粗成字，安可远与钟、王陪。文高墨妙公第一，宜用此纸传将来。（同上）
刘敞《去年得澄心堂纸，甚惜之，輙为白，邀永叔诸君各赋一篇，仍各自书，藏以为玩，故先以七言题其首》：六朝文物江南多，江南君臣《玉树歌》。擘笺弄翰春风里，斫冰析玉作宫纸。当时百金售一幅，澄心堂中千万轴。摛辞欲卷东海波，乘兴未尽南山竹。楼船夜济降幡出，龙骧将军数军实。舳舻衔尾献天子，流落人间万无一。我从故府得百枚，忆昔繁丽今尘埃。秘藏箧笥自矜玩，亦恐岁久空成灰。后人闻名宁复得，就令得之当不识。君能赋此《哀江南》，写示千秋永无极。（《公是集》十七）
冬雷
上帝设号令，隐其南山下②。
震发固有时，曷常事凭怒③。
春以动含生，夏以奋风雨。
冬其息不用，藏在黄厚土。
我今来江南，岁历惟建午。
如何小雪前，向晓疑鸣釜。
蛟蛇龟虫厄，鳞裂口块吐。
虾蟆不食月④，深窟僵两股。
天公岂物欺，若此汩时序。
或言非天公，实乃阴怪主。
尝观古祠画，牛首椎连鼓。
黑云杂狂飙，相与为肺腑。【所谓“以俗为雅”】
是不由昊穹，安能顺寒暑。
吾因考厥事，复以验莽卤。【莽卤见《庄子》，司马云：“谓浅耕稀种。”韩愈赠刘师服诗：“只今年才四十五，后日悬知渐莽卤。”】
市井欺量衡，定知不活汝。
元恶逆大伦，弗加霹雳斧。
此岂曰无私，故予未所取。
必恐窃天威，似将文法侮。
焉顾五行错，讵畏万物睹。
欲扣九门陈，恨身无鸟羽。
①　诗作于庆历二年壬午（1042），是年三月，圣俞监湖州税。年四十一。
②　《诗·召南·殷其雷》：殷其雷，在南山之阳。《传》：殷，雷声也。山南曰阳。雷出地奋，震惊百里。山出云雨，以润天下。《笺》：雷以喻号令。于南山之阳，又喻其在外也。《召南》大夫以王命施号令于四方，犹雷殷殷然发声于山之阳。
③　《左传·昭公五年》：今君奋焉，震电凭怒。（注：凭，盛也。）《方言》：凭，怒也。楚曰凭。注：恚甚貌。
④　《春秋演孔图》：虾蟆，月精。《史记·龟策传》：蟾蜍食月。《易·乾·文言》：圣人作而万物睹。
悼亡三首
结发为夫妇，于今十七年。
相看犹不足，何况是长捐。
我鬓已多白，此身宁久全。
终当与同穴，未死泪涟涟。
每出身如梦，逢人强意多。
归来仍寂寞，欲语向谁何。
窗冷孤萤入，宵长一雁过。【首六句串说，五、六赋而比也。】
世间无最苦，精爽此销磨。【“此”字所指甚广。】
从来有修短，岂敢问苍天。
见尽人间妇，无如美且贤。
譬今愚者寿，何不假其年②。
忍此连城宝，【“忍此”句串说。】沉埋向九泉。
①　张《谱》：庆历四年四月，解官归宛陵。（圣俞年四十三）未久，赴京师。七月七日，次高邮三沟。谢夫人殁于舟中。后葬于润山，欧公为墓志。
②　《左传·僖公二十八年》：“无假之年。”谓晋文公也。
翁方纲《石洲诗话》谓《宋诗钞》所录，皆粗犷之作。作说不免一偏之见。然吴、吕所钞近体，虽不乏切至之篇，究嫌风华太少。石遣老人有《宋诗菁华录》足以弥此缺憾。《宋诗菁华录》评第一首云：与放翁之“此身行作稽山土”皆从《毛诗》来。评次首云：末韵即荀奉倩神伤之意。评三首云：情之所钟，不免质言，虽过当，无伤也。（荀粲，三国魏人。谓妇人以色为重，才德不足论。娶曹洪女。女卒，粲为之神伤。逾年，亦卒。见《世说·惑溺篇》，及注引粲《别传》。）又按云：潘安仁诗，以《悼亡》三首为最。然除“望庐”二句、“流芳”二句、“长簟”二句外，无沉痛语。盖熏心富贵，朝命刻不去怀，人品不可与都官同日语也。
此三诗当与潘岳、元稹之作并观。
书哀
天既丧我妻，又复丧我子。
两眼虽未枯②，片心将欲死。
雨落入地中，珠沉入海底。
赴海可见珠，掘地可见水。
唯人归泉下，万古知已矣。
拊膺当问谁，憔悴鉴中鬼。
①　湖州后作。
②　《礼记·檐弓》：子夏丧其子而丧其明。
潘岳《哀诗》：漼如叶落树，邈若雨绝天。雨绝有归云，叶落何时连。陈沆《诗比兴笺》以为亦悼亡之作。
《宋诗菁华录》：此首与前二首“精爽”十字，最为沉痛。
送苏子美
勇为江海行，风波曾不惧。
但欲寻名山，扁舟无定处。
南有鹏若鸮，嶮有石若锯。
毒草见人摇，短狐【短狐一名蜮，状如鳖，三足，在水中含沙射人。《诗》：“为鬼为蜮。”】逢影怒。
不遐尚苦乖，更远饶瘴雾。
东土乃滨海，蜃鼉仍可怖。
壳物怪琐屑，蠃蚬固无数。
醎【俗“咸”字。】腥损齿牙，日月复易饫。
二方既若此，往矣无久驻。
竟当西北来，醉酎炙肥羜。【未成羊曰“羜”。】
夏不厌浆酪，冬不厌雉兔。
勿言专口腹，口腹人所务。
天台信奇伟，石桥非坦步。
庐岳趣最幽，饥肠看瀑布。
此致虽为高，实亦难久慕。
君行听我言，不听到应悟。
①　湖州后作，时圣俞在京师。
苏舜钦，字子美，梓州铜山人，官至湖州长史。与圣俞齐名。时称苏、梅《宋诗钞》有《沧浪集钞》。诗用《招魂》、《大招》格。《大招》云：东有大海，溺水澈澈只。又云：魂乎无南，蜮伤躬只。
《沧浪集钞》：（苏舜钦）以范仲淹荐，召试集贤校理。监进奏院。舜钦所论侵权贵。而妇父杜衍，与仲淹、富弼在政府，为时忌。会进奏院祠神，宴会不与者，衔劾舜钦，用鬻故纸公钱召妓乐醉歌，狂悖。固欲摇动衍等。舜钦坐除名。（《宋诗钞》）
苏舜钦有《答梅圣俞见赠》诗云：“低摧朝市闻，所向触谤怒。……士贵知者稀，流俗岂足顾。”略可见其怀抱。
依韵和原甫月夜独酌
月下马蹄休扰扰，夜凉虫响竞嚣嚣。
一杯独饮愁何有②，孤榻无人膝自摇。【孤与无人复。独字亦复。】
北斗柄高天渐转，小冠簪冷发微凋。
谁知静对颓然影，竟夕幽怀岂易聊。【是说一夜情事。】
①　刘敞，字原甫，新喻人，庆历进士。长于《春秋》。
《三刘集》原作云：
凉月破云涵碧霄，暂怜尘宇断尘嚣。
露飞高树光明灭，风度疏星影乱摇。
惊鹊似投人处息，暗虫无恨岁华凋。
短歌薄酒精清辉里，百感先秋不自聊。
②　杜甫《闻官军收河南河北》：却看妻子愁何在？
依韵和晏相公
微生守贫贱，文字出肝胆。
一为清颍行②，物象颇所览。
泊舟寒潭阴，野兴入秋菼。【良辰入奇怀之“入”字略同。菼，荻也。】
因吟适情性，稍欲到平淡③。
苦辞未圆熟，刺口剧菱芡。
方将挹溟海，器小已潋滟④。
广流不拒细⑤，愧抱独慊慊。【意不满也。】
疲马【鲍照《东武吟》：“疲马恋君轩”，用田子方事，见《韩诗外传》。】去轩时，恋嘶刍秣减。
兹继周南篇，短桡宁及舰。
诚知不自量，感涕屡挥掺。【掺，执也。《诗·郑风·遵大路》：“掺执子之祛兮。”《传》：“掺，揽也。”“掺”字凑韵。】
①　晏殊，仁宗时累官同中书门下平章事。范仲淹、欧阳修等皆出其门。
②　蔡絛《西清诗话》：晏元献守汝阴（安徽阜阳），梅圣俞往见之。将行，公置酒颍河上。（《渔隐丛话》前集三十一引）
③　圣俞《读邵不疑学士诗卷》云：作诗无古今，惟造平淡难。又《依韵和永叔子履冬夕小斋联句见寄》云：险词斗尖奇，冻地抽笋笴。又《诗癖》云：但将苦意摩层宙，莫计终穷涉暮津。
④　《汉书·东方朔传》：以蠡测海。（蠡，瓠瓢也。）
⑤　李斯《谏逐客书》：河海不择细流，故能就其深。
《六一诗话》：晏元献公文章擅天下，尤善为诗。而多称引后进。一时名士往往出其门。圣俞平生所作诗多矣，然公独爱其两联云：“寒鱼犹著底，白鹭已飞前。”又：“絮暧鮆鱼繁，露添莼菜紫。”余尝于圣俞家见公自书手简，再三称赏此二联。余疑而问之。圣俞曰：“此非我之极致，岂公偶自得意于其间乎。”乃知自古文士，不独知己难得，而知人亦难也。
古鉴
古鉴得荒冢，土花全来磨。
背菱尖尚在①，鼻兽角微讹。
月暗虾蟆蚀，尘昏魍魉过。
但令光彩发，表里是山河②。
①　马衡《中国金石学概要》（讲义）第三章：其（镜）制多为圆形。唐以后有六出八出作菱形者。
②　《左传·僖公二十八年》：子犯曰：“若其不捷，表里山河，必无害也。”
《唐书》：（太宗）有以古为镜、以人为镜之论。（《旧唐书·魏徵传》：〔太宗〕尝临朝谓侍臣曰：“夫以铜为镜，可以正衣冠；以古为镜，可以知兴替；以人为镜，可以明得失。”）
戊子三月二十一日殇小女称称三首
生汝父母喜，死汝父母伤。
我行岂有亏，汝命何不长。
鸦雏春满窠，蜂子夏满房。
毒螫与恶噪，所生遂飞扬。
理固不可诘，泣泪向苍苍②。
蓓蕾树上花，莹洁（若）婴女。
春风不久长，吹落便归土。
娇爱命亦然，【“娇爱”句弱。】苍天不知苦。
慈母眼中血，未干同两乳。
高广五寸棺，埋此千岁恨③。
至爱割难断，刚性锉以钝。【锉，去芒角也。】
泪伤染衣斑，花惜落蒂嫩。【“花惜”句与第二首复。】
天地既许生，生之何遽困。
①　诗作于庆历八年（1048），时为国子博士。圣俞年四十七。
《宛陵先生集》三十二《小女称称砖铭》：吾小女称称，庆历七年十月七日生，至八年三月二十一日死。
②　韩愈《祭十二郎文》：呜呼！其信然矣！吾兄之盛德，而夭其嗣矣。汝之纯明，宜业其家者，不克蒙其泽矣。所谓天者诚难测，而神者诚难明矣。所谓理者不可推，而寿者不可知矣。
③　陶渊明《挽歌辞》：幽室一已闭，千年不复朝。
《宋诗菁华录》评第一首云：落想迥不犹人。评第二首云：末十字，苦情写得出。
小村
淮阔洲多忽有村，【“忽”字健】棘篱疏败谩为门。【谩，宽泛之意。】
寒鸡得食自呼伴，老叟无衣犹抱孙。【“自”字“犹”字，俱不轻下。】
野艇鸟翘唯断缆，枯桑水啮只危根。
嗟哉生计一如此，谬入王民版籍论。【版籍，户口册也。】
《宋诗菁华录》云：写贫苦小村，有画所不到者。末句婉而多风。
秋雨篇
秋雨一向不解休，连昏接晨终穷秋。
梅生不量仰天问，神官夜梦言语周。
日月是天之两目①，忽然生翳无药瘳。
只知泪滴为赤子，赤子岂悟天公忧。【“忽然”句，谓因忧民而泣，因泣而生翳，只知谓天知也。】
天公哭𩅮，【𩅮，雨声；又，雨貌。】洒涕落九州。
地祇不敢安，泥潦已没头②。
乃因从容诘神官③，后稷今在帝所不④。
从前后稷知稼穑，曾以筋力亲田畴。
曷不告帝且辍泣，九谷正熟容其收。
蚤时不泣此时泣，忧民欲活反扼喉。
神官发怒髭奋虬，下土小臣安预谋。
恐然惊觉汗交流，【“恐然”字生。】树上已听呼雌鸠⑤。
①　“日月是天之两目”二语，取卢仝《日蚀》诗意。全篇意境，与卢诗亦有似处。
②　杜甫《秋雨叹》之三云：秋来未曾见白日，泥污后土何时干。
③　楚辞有《天问》篇。
④　《诗·大雅·生民序》：以后稷配天。
⑤　陆佃《埤雅》：（鸠）阴则屏逐其匹，晴则呼之。语曰：天将雨，鸠逐妇者，是也。
十一月十二日赛昭亭神
冷雨凝雪未成雪，潭空鱼寒归石穴。
长篙扣穴倩鲤鱼，寄信山头来奠设。奠，荐也，顿爵神前也。
鱼传水鸟飞上山，山木槎槎【槎，伐木余也。】干吹烟。
旋灰起角巫鼓鸣，漆俎铜盘颤牲血。
琵琶嘈嘈神降言，福汝祐汝无灾孳。
西向啐饮东西回，【碎，尝也。啐飲，祭毕饮福之仪式也。】溪心却望山崔嵬。【崔嵬，土山戴石也。】
①　昭亭在宛陵。赛神或在船上行之。此风土诗。
东溪
行到东溪看水时，坐临孤屿发船迟。
野凫眠岸有闲意，老树着花无丑枝。
短短蒲茸齐似剪，平平砂石净于筛。【“于”对“似”，是变化处。】
情虽不厌住不得，薄暮归来车马疲。
《宋诗菁华录》：三四的是名句。
将赴表臣会呈杜挺之
莫怪去迟迟，予心君亦知。
膝前娇小女，眼底宁馨儿②。
学语渠渠问，牵裳步步随。
出门虽不远，情爱未能移。
此作结特密，所谓一气呵成者。
①　张《谱》：仁宗至和二年（1055）秋，母张氏服阕，赴京。圣俞年五十四。嘉祐元年（1056）春，淮上阻风，过杜挺之，会泗守朱表臣。
②　宁馨儿：《晋书》山涛论王衍语。
依韵和永叔戏作
琵琶转拨声繁促，学作饥禽啄寒木。
木蠹生虫细穴深，长啄敲铿未充腹。
拢弦叠响入众耳，发自深林答空谷。
上弦急逼下弦清，正如螳螂捕蝉声。
坐中宾欢呼酒饮，门外客疑将欲行。
主人语客客莫去，弹到古树裂丁丁。【白居易《琵琶行》：“忽闻水上琵琶声，主人忘归客不发”此反用其事。但“弹到”句不健。】
内宾外客曾未听，乍闻此曲无不惊。
还忆昭君入胡虏，乌孙帐下边马鸣。
安知如今有乐事，能使女奚飞玉觥。
女奚年小殊流俗，十月单衣体生粟。
言事关西杨广文，【广文，唐玄宗始置广文馆，以郑虔为博士。虔尝自写其诗，并画以献。帝大书其尾曰：“郑虔三绝。”见《唐书·郑虔传》。】广文空腹贪教曲。
曲奇谱新偷法部，妙在取音时转轴。
翰林先生多所知，又笑画图收满屋。
不肯那钱买珠翠，任从堆插阶前菊。
功曹时借乃许出，他日求观龟壳缩。
我嗟老钝不如渠，幸得交朋时借娱，
但乐休计有与无。
①　欧作题云：于刘功曹家，见杨直讲（褒）女奴弹琵琶，戏作呈圣俞。（见后欧诗钞）
欧《集》目录谓作于嘉祐二年（1057），圣俞年五十六，欧年五十一。

[book_title]欧阳修
欧阳修，字永叔，吉州永丰人。仁宗天圣中进士。补西京留守推官。召试学士院，为馆阁校勘。以书诋谏官高若讷，贬夷陵令。徙乾德，改判武成军。迁太子中允，馆阁校勘，集贤校理，知太常理院。出通判滑州。庆历初，擢太常丞，知谏院，拜右正言，知制诰。以朋党，出知滁州。迁起居余人，徙扬州、颍州。复龙图阁直学士，知应天府。宋以宋州为应天府，建南京。今商邱南。母忧，起复，判流内铨。以翰林学士修《唐书》，加史馆修撰。勾当三班院，判太常寺，拜右谏议大夫，判尚书礼部。又判秘书省兼龙图阁学士，权知开封府。《唐书》成，拜礼部侍郎，枢密副使。未几，参知政事。定议立英宗。以观文殿学士刑部尚书知亳州，徙青州、蔡州。以太子少师致仕。卒，赠太子太师，谥曰文忠。其诗如昌黎，以气格为主。昌黎时出排奡之句，文忠一归之于敷愉，略与其文相似也。以上据《宋史》本传。
南宋胡柯所为《庐陵欧阳文忠公年谱》（《四部丛刊》影印元刊本《欧阳文忠公文集》）：先生生于真宗景德四年（1007），卒于神宗熙宁五年（1072），年六十六。
《东坡志林》三：欧阴文忠公尝语：“少时有僧相我：耳白于面，名满天下；唇不着齿，无事得谤。其言颇验，耳白于面，则众所共见；唇不着齿，余亦不敢问公，不知其何如也。”
《六一题跋》十一：予为儿童时，得唐《昌黎先生文集》六卷，读之，见其言深厚而雄博。然予犹少，未能悉究其义，徒见其浩然无涯，若可爱。是时天下学者，杨、刘之作，号为时文；能者取科第，擅名声，以夸荣当世，未尝有道韩文者。予亦方举进士，以礼部诗赋为事。年十有七，试于州，为有司所黜。因取所藏韩氏之文复阅之。则喟然叹曰：“学者当至于是而止尔！”后七年，举进士，及第，官于洛阳。而尹师鲁之徒皆在。遂相与作为古文。因出所藏《昌黎集》而补缀之，求人家所有旧本而校定之。其后天下学者亦渐趋于古，而韩文遂行于世。至于今，盖三十余年矣。学者非韩不学也。可谓盛矣。
《六一诗话》：退之笔力，无施不可。而尝以诗为文章末事。故其诗曰：“多情怀酒伴，余事作诗人”也。然其资谈笑，助谐谑，叙人情，状物态，一寓于诗，而曲尽其妙。此在雄文大手，因不足论；而余独爱其工于用韵也。
永叔《再和圣俞见答》云：嗟哉我岂敢知子，论诗赖子初指迷。子言古淡有真味，太羹岂须调以齑。怜我区区欲强学，跛鳖曾不离污泥。问子初何得臻此，岂能直到无阶梯。如其所得自勤苦，何惮入海求灵犀。周旋二纪陪唱和，凡翼每并鸾凤栖。有时争胜不量力，何异弱鲁攻强齐。（《宋诗钞》）
永叔《书梅圣俞稿后》：余尝问诗于圣俞，其声律之高下，文语之疵病，可以指而告余也。至其心之得者，不可以言而告也。余亦将以心得意会，而未能至之者也。
葛常之《韵语阳秋》一：欧公一世文宗，其集中美梅圣俞诗者，十几四五。称之甚者，如“诗成希深拥鼻讴，师鲁卷舌藏戈矛。”又云：“作诗三十年，视我犹后辈。”又云：“少低笔力容我和，无使难追韵高绝。”又云：“嗟哉吾岂能知子，论诗赖子初指迷。”圣俞诗佳处固多，然非欧公标榜之重，诗名亦安能至如此之重哉？欧公后有诗云：“梅穷独我知，古货今难卖。”而圣俞《赠滁州谢判官诗》亦云：“我诗固少爱，独尔太守知。”皆言识之者鲜矣。
《后山诗话》：欧阳永叔不好杜诗，苏子瞻不好司马《史记》，余每与黄鲁直怪叹，以为异事。
苏轼《居士集叙》：欧阳子论大道似韩愈，论事似陆贽，记事似司马迁，诗赋似李白。此非余言也，天下之言也。
《雪浪斋日记》：或疑六一居士诗，以为未尽妙，以质于子和。子和曰：“六一诗只欲平易耳。”（《宋诗纪事》十二）
魏泰《临汉隐居诗话》：余每评诗，多与存中合。余顷年尝与王荆公评诗。余谓凡为诗当使挹之而源不穷，咀之而味愈长。至如永叔之诗，才力敏迈，句亦雄健，但恨其少余味尔。荆公曰：“不然。如‘行人仰头飞鸟惊’之句，亦可谓有味矣。”然至今思之，不见此句之佳，亦竟莫原荆公之意。信乎所见各殊，不可强同也。
叶梦得《石林诗话》上：欧阳文忠公诗始矫昆体，专以气格为主。故其言多平易疏畅。律诗意所到处，虽语有不伦，亦不复问。而学之者往往遂失真，倾囷倒廪，无复余地。然公诗好处，岂专在此？
《苕溪渔隐丛话》后集：欧公作诗，盖欲自出胸臆，不肯蹈袭前人。亦其才高，故不见牵强之迹耳。
《西江诗话》：王荆公编杜少陵、李太白、韩昌黎、欧阳庐陵为四家诗集，以欧公居太白上，当时已有定评。按文忠公天分既高，而于古人无所不熟；故能具体百氏，自成一家。或曰，学昌黎；或曰，学太白；或曰，不甚喜杜；或曰，有国初唐人风气；能变文格而不能变诗格。皆非知公者也。公诗字字珠玑，篇篇锦绣，如昔人所论杜诗，无可拣汰，亦无可称赞。荆公云：“近代诗人，无出欧公右者。如‘行人举头飞鸟惊’之句，酷有天趣，第人不解耳。”
王士祯《古诗选凡例》：宋承唐季衰陋之后，至欧阳文忠公，始拔流俗。七言长句，高处直追昌黎，自王介甫辈，皆不及也。
刘熙载《艺概》二：东坡谓欧阳公“论大道似韩愈，诗赋似李白”。然试以欧诗观之，虽曰似李，其刻意形容处，实于韩为逼近耳。
又：欧阳永叔出于昌黎，梅圣俞出于东野。欧之推梅，不遗余力，与昌黎推东野略同。
《昭味詹言》十二：学欧公作诗，全在用古文章法。如此，则小才亦有把鼻涂辙可寻。及其成章，亦非俗士所解。逆卷顺布，往往有两番。逆转顺布后，有用旁面衬，后面逆衬法。盖上题用逆僦者，无非避正避老实，正局正论，致成学究也。
《朱子语类辑略》：欧公文字，敷腴温润。
《臞翁诗评》：欧公如四瑚八琏，止可施之宗庙。
《扪虱新语》：欧公语工于叙富贵。
永叔《梅圣俞诗集序》：予闻世谓诗人少达而多穷，夫岂然哉！盖世所传诗者，多出于古穷人之辞也。凡士之蕴其所有而不得施于世者，多喜自放于山巅水涯之外；见虫鱼、草木、风云、鸟兽之状类，往往探其奇怪。内有忧思感愤之郁积，其兴于怨刺，以道羁臣寡妇之所叹，而写人情之难言，盖愈穷则愈工。然则非诗之能穷人，殆穷者而后工也。（《集》四十二）
胡柯《庐陵欧阳文忠公年谱》后记：文忠公年谱不一。惟桐川薛齐谊、庐陵孙谦益、曾三异三家为详。虽用旧例，每岁列其著述，考文力之先后，然篇章不容尽载，次序宁免疑混！如公曾孙建世之告勑宣札为编年，尚多差互。况余人乎？今参稽众谱，傍采史籍，而取正于公之文。凡《居士集》、《外集》，各于目录题所撰岁月，而阙其不可知者。奏议表章之类，则随篇注之。定为《文集》一百五十三卷。《居士集》五十卷，公所定也，故置于首。《外集》二十五卷，次之。《易童子问》三卷，（原注：《诗本义》别行于世。）《外制集》三卷，《内制集》八卷，《表奏书启四六集》七卷，《奏议》十八卷，《杂著述》十九卷，《集古录跋尾》十卷，又次之。《书简》十卷终马。考公行状，惟阙《归荣集》一卷。往往散在《外集》，更俟博求。别有《附录》五卷，纪公德业。此谱专叙出处，词简而事粗备。览者当自得之。庆元二年二月十五日，郡人登仕郎胡柯谨记。
周必大《欧阳文忠公集跋》：《欧阳文忠公集》自汴京、江、浙、闽、蜀皆有之。前辈尝言公作文，揭之壁间，朝夕改定。今观手写《秋声赋》，凡数本，《刘原父手帖》，亦至再三；而用字往往不同。故别本尤多。后世传录既广，又或以意轻改，殆至讹谬不可读。庐陵所刊，抑又甚焉。
又：《居士集》经公抉择，篇目素定。而参校众本，有增损其辞至百字者，有移易后章为前章者。
又：既以补乡邦之阙，亦使学者据旧鉴新，思公所以增损移易；则虽与公生不同时，殆将如升堂避席，亲承指授，或因是稍悟为文之法。此区区本意也。（《四部丛刊》本欧《集》）
忆山示圣俞
吾思夷陵山，山乱不可究。
东城一堠【土堡，或记里土坛。】余，高下渐冈阜。
群峰迤逦接，四顾无前后。
忆尝祇【承也】吏役，巨细悉经觏。
是时秋卉红，岭谷堆缬【结缯彩为文】绣。
林枯松鳞皴，山老石脊瘦。
断径履颓崖，孤泉声清溜。
深行得平川，古俗见耕耨。【锄田也。《孟子》：“深耕易耨。”】
涧荒惊麏【鹿属】奔，日出飞雉雊。
盘石屡欹眠，绿岩堪解绶。【解绶，用左思《招隐诗》“聊欲忘吾簪”意。】
幽寻叹独往，清兴思谁侑。【助也，酬也。】
其西乃三峡，嶮怪愈奇富。
江如自天倾，【一作‘泻’】岸立两崖斗。
黔巫望西属，越岭通南奏。【辏、湊同】
时时县楼对，云雾昏白昼。
荒烟下牢戍，百仞寒溪漱。
虾蟆喷水帘，甘液胜饮酎。
亦尝到黄牛，泊舟听猿狖。
巉巉起绝壁，苍翠非刻镂。
阴岩下攒丛，岫穴忽空透。
遥岑耸孤出，可爱欣欲就。
惟思得君诗，古健写奇秀。
今来会京师，车马逐尘瞀。
颓冠各白发，举酒无蒨【茜草，可染红色。】袖。
繁华不可慕，幽赏亦难遘。
徒为忆山吟，耳热助嘲诟。
①　《居士集》目录：诗作于庆历元年（1041）。永叔时修《崇文总目》，年三十五。圣俞年四十。永叔以仁宗景祐三年（1036）出为峡州夷陵令。时年三十，十月至贬所。次年十二月移光化军乾德县令。
永叔有夷陵九咏：二《下牢溪》，三《虾蟆碚》，六《黄溪夜泊》，九《下牢津》。《下牢津》云：“依依下牢口，古戍郁嵯峨。入峡江渐曲，转滩山更多。”
哭曼卿
一作吊石曼卿①
嗟我识君晚，君时犹壮夫。
信哉天下奇，落落不可拘。
轩昂惧惊俗，自【一作“似”】隐酒之徒。
一饮不计斗，倾河竭昆墟②。
作诗几百篇，锦组联琼琚。
时时出险语，意外研精粗。
穷奇变云烟，搜怪蟠蛟鱼。
诗成多自写，笔法颜与虞。
旋弃不复惜，所存今几余。
往往落人间，藏之比明珠。
又好【一作“爱”】题屋壁，虹霓随卷舒。
遗踪处处在，余墨润不枯。【潘岳《悼亡》：“翰墨有余迹”】
朐山顷岁出③，我亦斥江湖。
乖离【一作“睽”】四五载，人事忽焉【一作“有”】殊。
归来见京师，心老貌已癯。
但惊何其衰，岂意今也无。【《论语·雍也》：哀公问弟子孰为好学。孔子对曰：“有颜回者，好学。……不幸短命死矣，今也则亡。”】
才高不少下，阔若与世疏。
骅骝当少时，其志万里涂，
一旦老伏枥，犹思玉山刍④。
天兵宿西北，狂儿尚稽诛⑤。
而今壮士死，痛惜无贤愚。
归魂涡上田，露草荒春芜⑥。
①　曼卿，名延年，宋州宋城人。仁宗康定二年（1041）卒，年四十八。欧《集》二十四有《石曼卿墓表》。据欧《集》目录，此诗作于庆历元年（1041），永叔年三十五。
《六一诗话》：石曼卿自少以诗酒豪放自得。其气貌伟然，诗格奇峭。又工于书，笔画遒劲，体兼颜、柳，为世所珍。余家尝得南唐后主澄心堂纸。曼卿为余以此纸书其《筹笔驿》诗。
②　陶渊明《语山海经十三首》之三：西南望昆墟。
③　欧《石曼卿墓表》：通判海州，即朐山也。
④　曹操《步出夏门行》之四：老骥伏枥，志在千里；烈士暮年，壮心不已。晋王敦每酒后，咏“老骥”四语，以如意打唾壶为节，壶边尽缺。见《晋书》本传。玉山，西王母所居。此用《穆天子传》。
⑤　《宋史·仁宗纪》：是年，赵元昊屡寇边。
《墓表》：自契丹通中国，内外弛武，三十余年。曼卿上书言十事，不报。已而元昊反，西方用兵，始思其言。召见，稍用其说。籍河北、河东、陕西之民，得乡兵数十万。曼卿奉使籍兵河东。还，称旨。赐绯衣银鱼，天子方思尽其才，而且病矣。既而闻边将有欲以乡兵扞贼者。笑曰：“此得吾粗也。夫不教之兵，勇怯相杂。若怯者见敌而动，则勇者亦牵而溃矣。今或不暇教，不若募其敢行者，则人人皆胜兵也。”
⑥　涡河经河南入安徽。
杜甫《送孔巢父谢病归游江东兼呈李白》诗：富贵何如草头露。
《墓表》：呜呼！曼卿宁自混以为高，不少屈以合世，可谓自重之士矣。若曼卿者，非徒与世难合，而不克所施，亦其不幸，不得至乎中寿，其命也夫！其可哀也夫！
水谷夜行寄子美、圣俞
水谷【水谷口，今河北定县。】夜行寄子美、圣俞①
【影元刊本云：“一本题上有‘补成’字”。】
寒【一作“晨”】鸡号荒林，山壁月倒挂。【仾，挂也】
披衣起视夜，【苏武诗：“征夫怀往路，起视夜何其。”】揽辔【《世说·德行篇》：“陈仲举（藩）……登车揽辔，有澄清天下之志。”】念行迈。【一作“遐”。《诗·王风·黍离》：“行迈靡靡。”】
我来夏云初，素节今已届。
高河泻长空，势落九州外。
微风动凉襟，晓气清余睡。【一作“色清余暧”】
缅怀京师友，文一作“有”酒邈一作“邀”高会。
其间苏与梅，二子可畏爱。用赵盾“夏日可畏，冬日可爱”语。
篇章富纵横，声价相磨一作“摩”盖。
子美气尤雄，万窍号一噫。《齐物论》：“夫大块噫气，其名为风。是唯无作，作则万窍怒号。”
有时肆颠狂，醉墨洒霶霈。
譬一作“势”如千里马，一作“足”已发不可杀。
盈前尽珠玑，一一难柬通“拣”汰。
梅翁事清切，石齿漱寒濑。
作诗三十年，视我犹后一作“后犹无”辈。
文词愈清新，心意虽一作“难”老大。
譬如妖韶女，老自有余态。
近诗尤古硬，一作“淡”咀嚼苦难嘬。
啮也初如食橄榄，真味久愈在。
苏豪以气轹，一作“烁”，一作“铄”。举世徒惊一作“尽”骇。
梅穷独我知，一作“我独奇”古货今难卖。一作“今谁买”
二子双凤凰，百鸟之嘉瑞。
云烟“云烟”句谓子美一翱翔，羽翮一摧铩。
安得相从游，终日鸣哕哕。马铃声。《诗·小雅·采菽》：“鸾声哕哕”。
问胡一作“相问”苦思之，对酒把一作“把酒对”新蟹。
①　据目录，诗作于仁宗庆历四年（1044），永叔年三十八。
《年谱》：是年“四月……命公使河东，计度废麟州，及盗铸铁钱，并矾课亏额利害。七月，还京师。”
此论诗诗。以譬喻作品目，盖始于汉末之月旦评。尔后论诗评书论文，多用此体，今所谓印象批评也。
永叔有《苏氏文集序》，作于仁宗皇祐三年（1051），见《集》四十一。又有《湖州长史苏君舜钦墓志铭》，作于仁宗嘉祐元年（1056），见《集》三十一。
《六一诗话》：圣俞、子美，齐名于一时，而二家诗体特异。子美笔力豪隽，以超迈横绝为奇。圣俞覃思精微，以深远闲淡为意，各极其长。虽善论者，不能优劣也。余尝于《水谷夜行诗》略道其一二云：“子美气尤雄……古货今难卖。”语虽非工，谓粗得其仿佛。然不能优劣之也。
读《蟠桃诗》寄子美
读【一本有“圣俞”字】《蟠桃诗》寄子美①
韩孟于文词，两雄力相当。一本有“偶以怪自戏，作诗惊有唐”两句。篇章缀谈笑，雷电击幽荒。众鸟谁一作“不”敢和，鸣凤呼其凰。孟穷苦累累，《史记》：“（孔子）累累然如丧家之狗。”累累，衰悴貌。又扬雄《反骚》称屈原为“湘累。”韩富浩穰穰。《史记·淳于髡传》：五谷蕃熟，穰穰满家。”韩《进学解》：“作为文章，其书满家。”穷者啄其精，富者烂文章。发生一为宫，掀聚也，束也。《后汉书》：“揪敛九薮之动物。”敛一为商。二律虽不同，合奏乃锵锵。天之产奇怪，希世不可常。寂寥一作“寞”二百年，至宝埋无光。郊死不为岛，圣俞发其藏。患世愈不出，孤吟夜号一作“号清”霜。霜寒入毛骨，清响哀一作“乃”愈长。玉山禾《太平御览》三十六引《山海经》：“（昆仑）上有木禾，长五寻，大五围。”鲍照诗：“诚不及青鸟，远食玉山禾。”难熟，终岁苦饥肠。我不能饱之，更欲不自量。引吭和其音，力尽犹勉强。一本有“嗟我于韩徒，足未及其墙，而子得孟骨，英灵空北邙”四句。“孤吟”句以下八语，皆从上文“凤凰”一喻来。诚知非所敌，但欲继前芳。近者蟠桃诗，有传来北方。发我哀病思，蔼如得春阳。从“冬日可爱”断章取义，兼用“皆如挟纩”语意。欣然便欲和，洗砚坐中堂。墨笔不能下，怳怳一作“恍恍”若有亡。老鸡嘴爪硬，未易犯其场。不战先一本作“辄”自却，虽奔一作“然”未甘降。更一作“便”欲呼子美，子美隔涛江。其人虽憔悴，其志独轩一作“昂”昂。气力诚当对，胜败可交相。安得二子接，挥锋两交鋩。从上文“不战”来我亦愿助勇，鼓旗噪其旁。快哉天下乐，一釂饮酒尽也宜百觞。乖离难会合，此志何由偿。
①　目录：诗作于庆历五年（1045），永叔年三十九。是年八月，降知制诰，知滁州。十月，至郡。
今梅《集》无《蟠桃诗》，疑当时亦以新题为世所重，与《河豚》之作略同。永叔此诗，又见梅《集》二十四，盖误编也。
《邵氏闻见后录》：圣俞谓苏子美云：“永叔要作韩退之，强差我作孟郊。”虽戏语，亦似不平也。
梅《别后寄永叔》诗：荷公知我诗，数数形美述。兹道日未湮，可与古为匹。孟、卢、张、贾流，其言不相昵；或多穷苦语，或特事豪逸。而于韩公门，取之不一律。乃欲存此心，欲使名誉溢。窃比于老郊，深愧言过实。然于世道中，固且异谤嫉。交情有若此，始可论胶漆。（《宋诗钞》）
欧《太白戏圣俞》：（一作《读李白集效其体》）。下看（一作“视”，一作“堪笑”）区区郊与岛，萤飞露湿吟秋草。（《宋诗钞》）
《王直方诗话》：刘壮舆云：欧阳公自谓“吾畏慕不可及者，圣俞、子美。”及赠诗云：“文会忝予盟，诗坛推子将。”又曰：“维诗于文章，泰山一浮尘。”既曰：“郊死不为岛，圣俞发其藏。”又曰：“堪笑区区郊与岛，萤飞露湿凝秋草。”是其自谓不如者，乃所以过之也。（《宋诗话辑佚》上）
啼鸟
穷山候至阳气生，百物如与时节争。官居荒凉草树密，撩乱红一作“乱红殷”紫开繁英。花深叶暗耀《诗钞》作“辉”，此从《集》本。朝日，日一作“一”暖众鸟皆嘤鸣。见《诗·小雅·伐木》鸟言我岂解尔意，绵蛮但爱声可听。写鸟声皆就其声之效用言之南窗睡多春正美，百舌未晓催天明。黄鹂颜色已可爱，舌端哑咤如娇婴。竹林静啼一作“啼尽”青竹笋，深处不见惟闻声。陂田绕郭白水满，戴胜布谷也谷谷催春耕。谁谓鸣鸠拙无用，雄雌各自知阴晴。雨声萧萧泥滑滑，草深苔绿无人行。独有花上提葫芦，劝我沽酒花前倾。其余百种各嘲哳，嘲晣见《琵琶行》异乡殊俗难知名。我遭谗口《诗·小雅·十月之交》：“谗口嚣嚣。”“我遭谗口”句以下，翻用《琵琶行》“我从去年辞帝京，……如听仙乐耳暂明”一节意境。身落此，每闻巧舌宜可憎。春到山城苦寂寞，把盏常恨无娉婷。花开一作“间”鸟语辄自醉，醉与花鸟为交一作“友”朋。花能嫣然顾我笑，鸟劝我饮非无情。身间酒美惜光景，惟恐鸟散花飘零。可笑灵均楚泽畔，离骚憔悴愁独醒。
①　目录：诗作于仁宗庆历六年（1046），是年永叔年四十，自号醉翁。
《韵语阳秋》十六：人之悲喜，虽本于心，然亦生于境。心无系累，则对境不变，悲喜何从而入乎。欧阳永叔先在滁阳，有《啼鸟》一篇。意谓缘巧舌之人谪官，而今反爱其声。后考试崇政殿，又有《啼鸟》一篇，似反滁阳之咏。其曰：“提葫芦，不用沾美酒，宫壶日赐新拨醅，老病足以扶衰朽。百舌子，莫道泥滑滑。宫花正好愁雨来，暧日方催花乱发。”末章云：“可怜枕上五更听，不似滁州山里闻。”盖心有中外枯菀之不同，则对境之际，悲喜随之尔。啼鸟之声，夫岂有二哉。
梅有《和欧阳永叔啼鸟十八韵》云：南方穷山多野鸟，百种巧口乘春鸣。深林参天不见日，满壑呼啸谁识名；但依音响得其字，因与《尔雅》殊形声。我昔曾有《禽言诗》，粗究一二啼嚎情。苦竹冈头泥滑滑，君时最赏趣向精。余篇亦各有思致，恨未与尽众鸟评。君今山郡日无事，静听鸟语如交争。提壶相与来劝饮，戴胜亦助能劝耕。我念此鸟颇有益，如欲使君勤以行。劝耕幸且强职事，劝饮亦冀无独醒。杜鹃蜀魄哭归去，小人怀土慎勿听。城头春鸠自谓拙，鹊巢辄处安得平！高窠乔木美毛羽，哢吭叶底无如莺。口中调簧定何益？下啄蚯蚓孰曰清；自余多类不足数，一一推本烦神灵。我居中土别无鸟，老鸦鸜鹆方纵横。教雏叫噪日群集，岂有劝酒花下倾。愿君切莫怨啼鸟，啼鸟于君无所营。（《宋诗钞》）
梅有《禽言》四首，其四为《竹鸡》，云：“泥滑滑，苦竹冈。雨潇潇，马上郎。马蹄凌竞雨又急，此鸟为君应断肠。”其二为《提壶》，云：“提壶卢，沽美酒。风为宾，树为友。山花缭乱目前开，劝尔今朝千万寿。”其一其三为《子规》及《山鸟》，从略。（《宋诗钞》）
吴闿生《昭昧詹言评本》：诗有赋情。
菱溪大石
菱溪大【一本无“大”字】石①
新霜夜落秋水浅，有石露出寒溪垠。苔昏土蚀禽鸟啄，出没溪水秋复春。溪边老翁生长见，疑我来视何殷勤。爱之远徙向幽谷，曳以三犊载两轮。行穿城中罢市看，但惊可怪谁复珍。荒烟野草埋没久，洗以石窦清泠泉。朱栏绿竹相映掩，选一作“邀”致佳处当南轩。南轩旁列千万峰，曾未有此奇嶙峋。乃知异物世所少，万金争买传几人。山河百战变陵谷，何为落彼荒溪濆。山经地志不可究，遂令异说争纷纭。皆云女娲初锻炼，融结一气凝清纯。仰视苍苍补其缺，染此绀碧莹且温。或疑古者燧人氏，钻以出火为炮燔。苟非神圣亲手迹，不尔孔窍一作“穴”谁雕剜。又云汉使把汉节，汉使斥张蓦。《汉书》本传：“（匈奴）留骞十余岁，予妻，有子，然骞持汉节不失。”西北万里穷昆仑。行经于阗得宝玉，流入中国随河源。沙磨水激自穿穴，所以镌凿无瑕痕。嗟予有口莫能辨，叹息但以两手扪。卢仝韩愈不在世，弹压百怪无雄文。韩诗：“百怪入我肠。”又《石鼓歌》：“少陵无人谪仙死，才薄将奈石鼓何！”争奇斗异各取胜，遂至荒诞无根原。天高地厚靡不有，一作“有定”丑好万状奚足论。惟当扫雪席其侧，日与嘉客陈清樽。
①　目录：诗作于庆历六年（1046）。永叔年四十。
②　《菱溪石记》：菱溪之石有六。其四为人取去；其一差小，而尤奇，亦藏民家；其最大者，偃然僵卧于溪侧，以其难徙，故得独存。每岁寒霜落，水涸而石出。溪旁人见其可怪，往往祀以为神。菱溪，按图与经皆不载。唐会昌中，刺史李濆为《荇溪记》云：“水出永阳岭，西经皇（一作“黄”）道山下。”以地求之，今无所谓荇溪者。询于滁州人。曰：此溪是也。杨行密有（一作“据”）淮南，淮人为讳其嫌名，以“荇”为“菱”。理或然也。溪旁若有遗址。云，故将刘金之宅，石即刘氏之物也。金伪（一作“为”）吴时贵将，与行密俱起合肥；号“三十六英雄”，金其一也。金本武夫悍（一作“骁”）卒，而乃能知爱赏奇异，为儿女子之（一作“所”）好。岂非遭逢乱世，功成志得，骄于富贵之佚欲而然耶？想其陂池台榭，奇木异草，与此石称，亦一时之盛哉！今刘氏之后散为编民，（一作“氓”）尚有居溪旁者。予感夫人物之废兴（一无此字），惜其可爱而（一有“反”字）弃也，乃以三牛曳置幽谷。又索其小者，得于白塔民朱氏。遂立于亭之南北。亭负城而近，以为滁人岁时嬉游之好。（《集》四十）
《丰乐亭记》：修既治滁之明年夏，始饮滁水而甘。问诸滁人，得于州（一作“城西”）南百步之近。其上丰山。……下则幽谷。……中有清泉。……于是疏泉凿石，阔地以为亭，而与滁人往游（一作“还”，一有“于”字）其间。滁于五代干戈之际，用武之地也。
《昭昧詹言》十二：从韩《赤藤杖》来，不如坡《雪浪石》。
“皆云”十四句，平叙中入奇，议以代写。吴评云：无甚奇意，颇嫌其繁。
韩《和虞部卢四汀酬钱七徽赤藤杖歌》：赤藤为杖世未窥，台郎始携自滇池。……途经百国皆莫识，君臣聚观透旌麾。共传滇神出水献，赤龙拔须血淋漓。又云羲和操火鞭，暝到西极睡所遗。
苏《次韵滕大夫三首》之一《雪浪石》：千峰石卷矗牙帐，崩崖凿断开土门。朅来城下作飞石，一炮惊落天骄魂。承平百年烽隧冷，此物僵卧枯榆根。画师争摹雪浪势，天工不见雷斧痕。离堆四面绕江水，坐无蜀士谁与论？（王氏《集注分类东坡诗》八）
苏舜钦《和菱磎石歌》：滁州信至诧双石，云初得自菱水滨。长篇称夸语险绝，欲使来者不复言。画图突兀亦颇怪，张之屋壁惊心魂。麒麟才生头角异，混沌虽死窍凿存。琅琊之郡偏且僻，得此固可骇众观。予尝飞帆入震译，穷探异境登龟鼋。（太湖二山名，最出怪石）居民百户石为业，日夜采琢山不贫。山前森列战白浪，犹似万百铁马群。雨昏浪打岁月古，千株万穴僵复奔。自嗟才力本衰弱，安敢抵敌为之文！况兹出产极易致，乡俗见惯不甚尊。彼以至少合贵重，胡为久弃如隐论？偶逢精识见奖拔，众目今乃称奇珍。百人拥持大车载，城市观走风涛翻。立于新亭而幽谷，共为澡刷泥沙痕。凉泉下照嘉树阴，翠影澄澹留烟云。褒以篇章绘缣素，积岁汩没一日伸。苟非高贤独赏激，终古弃卧于穷津。世人爱憎逐兴废，使我吟叹伤精神。（《宋诗钞》）
紫石屏歌
一本作“月石砚屏歌寄苏子美”①
月从海底来，行上天东南。正当天中时，下照千丈潭。潭心无风月不动，倒影射入紫石岩。月光水洁石莹净，一作“彻”感此阴魄来中潜。自从月入此石中，天有两曜分为三。清光万古不磨灭，天地至宝难藏缄。天公呼雷公，夜持巨斧堕《集》作“隳”崭岩。堕此一片落千仞，皎然寒镜一作“生”在玉奁。虾蟆白兔走天上，空留桂影犹杉杉。一作“毵毵”，毵，毛长貌。景山得之一作“虢州刺使”惜不得，赠我意与一作“比”千金兼。白云每到月满时，石在暗室光出檐。大哉天地间，万怪难悉谈。嗟予不度量，每事思穷探。欲将两耳目所及，而与造化争亳纤。煌煌三辰行，日月尤尊严。若令下与物为比，扰扰万类将谁瞻。不然此石竟何物，有口欲说嗟如钳。吾奇一作“知”苏子胸，罗列万象中包含。不惟胸宽胆亦大，屡出言语惊愚凡。自吾得此石，未见苏子心怀惭。不经老匠先指决，有手谁敢施镌鑱。刻文字于上也呼工画石持寄似，一作“此”幸子留意其无谦。此与前作，皆能用所谓持久的想象者。永叔似恐创意太新，足以惊世骇俗，故两诗末幅，均以常理自衡其说；就诗论诗，实蛇足也。此篇涉及苏子美诸语，当是挑战的索和之意，亦未必真向其请益也。
①　目录：诗作于庆历七年（1047）。永叔年四十一。
《月石砚屏歌序》：张景山在虢州时，命治石桥小版。一石中有月形，石色紫而月白。月中有树森森然，其文黑，而枝叶老劲，虽世之工画者不能为。盖奇物也。景山南谪，留以遗予。予念此石古所未有，欲但书事，则惧不为信。因令善画工来，松（一作“摸”）写以为图。子美见之，当爱叹也。其月满，西旁微有不满处，正如十三四时。其树横生一枝外出。皆其实如此，不敢增损，贵可信也。（《外集》十五）
苏子美《永叔石月屏图》：日月行上天，下照万物根，向之生荣背则死，故为万物生死门。东西两交征，昼夜不暂停。胡为虢山石，留此皎月痕常存。桂树散疏阴，有若图画成？永叔得之不得晓，作歌使我穷其原。且疑月入此石中，分此两曜三处明。或云蟾兔好溪山，逃遁出月不可关；浮破穴石恣所乐，嫦娥孤坐初不觉。玉杵夜无声，无物来捣药；嫦娥惊推轮，下天自寻捉，绕地掀天踏山岳。二物惊奔不复见，留此玉轮之迹在青壁。风雨不可剥，此说亦诡异，予知未精确。物有无情自相感，不问幽微与高邈。老蚌向月月降胎，海犀望星星入角。彤霞烁石变灵砂，白虹贯岩生美璞。此乃西山石，久为月照着；岁久光不灭，遂有团团月。寒耀笼笼出轻雾，坐对不复嗟残缺。虾蟆纵汝恶嘴吻，可能食此清光没。玉川子若在，见必喜不彻。此虽隐石中，时有灵光发；土怪山鬼不敢近，照之僵仆肝脑裂。有如君上明，下烛万类无遁形，光艳百世无亏盈。（《宋诗钞》）
梅《读月石屏诗》：余观二人作诗论月石。月在天上，石在山下，安得石上有月迹！至矣欧阳公，知不可诘不竟述，欲使来者默自释。苏子苦豪迈，何用强引犀角蚌蛤巧擗析！犀蛤动活有情想，石无情想已非的。吾谓此石之迹虽似月，不能行天成纪历。曾无纤毫光，不若灯照夕。徒为顽璞一片圆，温润又不似圭璧。乃有桂树独扶疏，嫦娥玉兔了无觅。无此等物岂可灵，只以为屏安足惜！吾嗟才薄不复咏，略评二诗庶有益。（《宋诗钞》）
梅《和吴冲卿学士石屏》：吴夫子，佩银龟，乘天马，素怪奇。忽得虢略一片石，其中白色园如规；又有树与鸟，画手虽妙何能为！吴乃持向欧阳公，比公曩获尤可疑。疑不为辨赋以诗，诗辞粲粲明星垂。复遣赍来使我和，坐上钜公旁睨之。范侯实有扬雄学，咸云此理难究推。我归涤虑反复思，义虽不经聊解颐：月与太阳和朔时，阳乌飞上桂树枝，枝上作窠生群儿。人不知天公（疑“天公”下脱“知”字），天公欲俾世间见，影着石面如粘黐。鸟既不得去，月亦不可移。留为千古作好玩，慎勿倾朴同玉碑。（时在唐书局，与欧阳永叔、王元叔、范景仁会食，得所示诗。）（《宋诗钞》）
王令《寒林石屏》：虢山之远数千里，虢石之重难将持。舟车虢来每苦重，釜盎尚弃不肯携。苟非世尚且奇怪，孰肯甚远载以来？何况虢人自珍秘，得一不换个琼瑰？流传中州盛称尚，主以诧客客见祈。世人贱真珍贵假，见者喜色留肤皮。（《宋诗钞》）
答原父
一作“答刘廷评”①
炎歊气上蒸也，热气也。郁然蒸，午景炽方焰。子来清风兴，萧萧一作“肃肃”吹几簟。又如沃琼浆，遽饮不知厌。嗟予学苦晚，白首困铅椠。铅，所以书；椠，木板。《西京杂记》：“扬雄怀铅提椠。”危疑奚一作“何”所质，孔孟久已窆。群儒窒自私，惟子通且赡。幸时丐赢余，屡得饱饥歉。严严一作“落落”春秋经，大法谁敢觇。一本有“譬犹天之苍，乃欲学而染”两句。三才失纲纪，一作“纪纲”五代极昏垫。《书》：“下民昏垫。”因水灾而昏惘下溺也。盗窃恣胠一作“发”箧，英雄争夺（奋）剑。兴亡两仓卒，事迹多遗欠。一作“贬”才能纪成败，岂暇诛奸僭。闻见患孤寡，一作“陋”是非谁证验。尝一作“常”欣同好恶，遂乞指瑕玷。反蒙华袞褒，《春秋序》：“一字所嘉，有同华袞之赠。”如誉嫫母黄帝第四妃艳。救非当在早，己暴一作“暴恶”何由敛。苟能哀废痼，何休著《公羊墨守》，《左氏膏肓》，《谷梁废疾》。郑玄著《发墨守》。其可惜针砭。风舲小船有窗牖者或许邀，湖绿方滟滟。
①　目录：诗作于仁宗皇祐二年（1050）。永叔年四十四。敞年三十二。
《年谱》：皇祐元年正月，自扬州移知颍州。乐西湖之胜，将卜居焉。四月，转礼部郎中。八月，复龙图阁直学士。二年七月，改知应天府，兼南京留守司事。是岁，约梅圣俞买田于颍。
永叔《集贤院学士刘公墓志铭》：公举庆历六年（1046）进士。中甲科。以大理评事通判蔡州。公于学博，自六经百氏，古今传记，下至天文地理，卜医数术，浮图、老庄之说，无所不通。其为文章，尤敏赡。熙宁元年（1068），卒，享年五十。有文集六十卷。其为《春秋》之说，曰《传》，曰《权衡》，曰《说例》，曰《文权》，（一无三字）曰《意林》，合四十一（一无此字）卷。又有《七经小传》五卷。而《七经小传》今盛行于学者。（《集》三十五）
《宋史·刘敞传》：欧阳修每于书有疑，折简来问，对其使挥笔答之，不停手。修服其博。长于《春秋》，为书四十卷行于时。
原作不见《三刘文集》。
梅《寄滁州欧阳永叔》：仲尼著《春秋》，贬骨尝苦笞；后世各有史，善恶亦不遗。君能切体类，镜照嫫与施。直辞鬼胆惧，微文奸魄悲。不书儿女书，不作风月诗，唯存先王法，好丑无使疑。安求一时誊？当期千载知。（《宋诗钞》）
《丛书集成》本《公是集》九《观永叔五代史》：大均运元和，万物分一气；相杂以成文，自然故为贵。道衰三王末，议出百家沸。仲尼日月也，薄食为之既。《春秋》曰笔削，天地复经纬。大法初粲然，乱臣以为畏。微言迨秦汉，变雅从晋魏，逐末竞锥刀，浇淳玩花卉。安知述作本，庸识文章意？中间马与班，二子称仿佛。犹云崇货力，尚或排刚毅。才难乃其然，可以长歔欷。退之不为史，于道其犹未。胡为体明哲？曾是回怨诽？国典竟芜杂，唐风亦隐厞。陵夷九易姓，祸乱森如蝟。儒术骇中绝，斯民迟攸塈。纷纭混朱紫，清浊谁泾渭！龙飞真人出，虎变斯文蔚。天意晚有属，先生拔乎汇。是非原正始，简古斥辞费。哀善伤获麟，疾邪记有蜚。处心必至公，拨乱岂多讳。何必藏名山，端如避罗蔚？曰余仰炉冶，有意自剠荆；踵门投耒耜，假荫亲蔽芾。所望窥册府，无宁辱賙饩。狂者实进取，日中固必熭。饮河虽非量，满腹尚自慰。演孔幸受经，居斋窃忘味。
盘车图
一作《和圣俞〈盘车图〉呈杨直讲》
【《唐书·艺文志》：董萼，字重照，开元人，画盘车图。】
浅山嶙嶙，乱石矗矗，山石硗聱同磝车碌碌。山势盘斜随涧谷，侧辙倾辕如欲复。出乎两崖之隘口，忽见百里之平陆。坡长坂峻牛力疲，天寒日暮人心速。杨褒一作“生”忍饥官太学，得钱买此才盈幅。爱其树老石硬，山回路转，高下曲直，横斜隐见，妍媸向背各有态，远近分毫皆可辨。自言昔一作“古”有数家笔，画古一作“久”传多名姓失。后来见者知谓谁，乞诗梅老聊称述。古画画意不画形，梅诗咏物无隐情。忘形得意知者寡，不若见诗如见画。乃知杨生真好奇，此画此诗兼有之。乐能自足乃为富，岂必金玉名高貲。朝看画，暮读诗，杨生得此可不饥。此杂言也。须留意诗中散文句。
①　目录：诗作于嘉祐元年（1056）。永叔年五十。是年在京师。
梅《观杨之美盘车图》：谷口长松叶老瘦，涧畔古树身枯高。土山惨淡远复远，坡路曲折盘车劳。二车回正辕接轸，继下三车来嶾嶙。过桥已有一乘歇，解牛离轭童可晒。黄衫乌巾驱举鞭，经险就易将及前。毂轮傍侧辐可数，蹄角搀错卷箱联。古丝昏晦三尺绢，画此当是展子虔。（展子虔，历仕北齐北周，入隋为朝散大夫，帐内都督。善画，尤长人物山水。人物描法甚细，山水咫尺千里；画马亦入神。唐张彦远谓“展则车马为胜”。）坐中识别有公子，意思往往疑魏贤。（南唐时，京兆卫贤擅楼观殿宇、盘车水磨。）子虔与贤皆妙笔，观玩磨灭穷岁年。涂丹抹青尚欺俗，旱龙雨日犹卖钱。是亦可以秘，疑亦不可捐。为君题卷尾，愿君世世传。（《集》五十）
沈括《梦溪笔谈》十七：书画之妙，当以神会，难可以形器求也。谢赫云：“卫协之画，虽不该备形妙，而有气韵，凌跨群雄，旷代绝笔。”（南齐谢赫有《古画品录》。谓画有六法，以“气韵生动”居首。晋卫协作道释人物，冠绝当代。世目为画圣。）又欧文忠《盘车图》诗云：“古画……见画。”此真为识画也。
《王直方诗话》：文忠公《盘车图》诗云：“古画……见画。”东坡作《韩干画马图》诗云：“韩生画马真是马，苏子作诗如见画。世无伯乐亦无韩，此诗此画当谁看！”又云：“论画以形似，见与儿童邻。赋诗必此诗，定知非诗人。诗画本一律，天工与清新。”又云：“少陵翰墨无形画，韩干丹青不语诗，此画此诗今已矣，人间驽骥谩争驰。”余每诵数过，殆欲常以为法也。（《宋诗话辑佚》上）
葛常之《韵语阳秋》十四：欧阳文忠公诗云：“古画……见画。”东坡诗云：“论画……诗人。”或谓二公所论，不以形似，当画何物。曰，非谓画牛作马也，但以气韵为主尔。谢赫云：“卫协之画，虽不该备形妙，而有气韵，凌跨雄杰。”其此之谓乎！陈去非《墨梅》诗云：“含章檐下春风面，造化工成秋兔毫；意得不求颜色似，前身相马九方皋。”后之鉴画者，如得九方皋相马法，则善矣。
梅《和杨直讲夹竹花图》：从初李氏国破亡，图书散入公侯族。公侯三世多衰微，窥贸檐（担）头由婢仆。太学杨君固甚贫，直缘识别争来鬻。朝质绨袍暮质琴，不忧明白铛无粥。（《宋诗钞》）
《昭昧詹言》十二：先写逆卷，题画老法。“爱其树老”五句删。
大弦声迟小声促
于刘功曹家，见杨直讲褒女奴弹琵琶，戏作呈圣俞①
【直讲，唐置，掌佐博士助教，以经术讲授。】
大弦声迟小声促，《琵琶行》：“大弦嘈嘈如急雨，小弦切切如私语。”十岁娇儿弹啄木。啄木不啄新生枝，惟啄槎牙一作“牙槎”枯树腹。花繁蔽日锁空园，树老参天杳深谷。不见啄木鸟，但闻啄木声。春风和暖百鸟语，山路硗确行人行。啄木飞从何处来，花间叶底时丁丁。林空山静啄愈响，行人举头飞鸟惊。一作“众鸟啁啾飞且惊”，行韵亦写声情，惊韵比中出比，故安石称之。娇儿身小指拨硬，功曹厅冷弦索鸣。繁声急节倾四坐，为尔饮尽黄金觥。杨君好雅心不俗，太学官卑饭脱粟。粗米仅脱麸壳。不精凿者。娇儿两幅青布裙，三脚木床坐调曲。奇书古画不论价，盛以锦囊一作“古锦裁囊”装玉轴。披图掩卷有时倦，卧听琵琶仰看屋。富弼上神宗手疏论王安石新政有“老臣无所告诉，但仰屋窃叹”语，见《宋史》本传。客来呼儿旋梳洗，满额花钿贴黄菊。虽然可爱眉目秀，无奈长饥头颈缩。宛陵诗翁勿诮渠，人生自足乃为娱，此儿此曲翁家无。
①　目录：诗作于嘉祐二年（1057）。永叔年五十一，在京师。
刘功曹，敝也。永叔为敞墓志，称其尝判尚书考功。（有和作，见《三刘文集》
《韵语阳秋》十五：欧阳永叔《见杨直讲女奴弹琵琶》云：“娇儿两幅青布）裙……无奈长饥头项缩。”梅圣俞和篇亦云：“不肯那钱买珠翠，……他日求观龟壳缩。”亦可以想见风采矣。
韩愈《听颍师弹琴》：昵昵儿女语，恩怨相尔汝。划然变轩昂，勇士赴敌场。浮云柳絮无根蒂，天地阔远随飞扬。喧啾百鸟群，忽见孤凤凰。跻攀分寸不可上，失势一落千丈强。嗟余有两耳，未省听丝篁。自闻颍师弹，起坐在一旁，推手遽止之，湿衣泪滂滂。颍（师）尔诚能，无以冰炭置我肠！
《昭昧詹言》十二：闲谈可爱。起句点，次句冒写，以下只写此句。“娇儿身小”句束，横截作章法。收，入议。吴评云：欧诗时有词多之病。
刘敞奉同永叔《于刘功曹家听杨直讲女奴弹啄木见寄》之作：空林多风霜霰零，啄木朝饥悲长鸣，口虽能呼心不平。谁弹琵琶象其声，雌雄切直相丁宁，欲飞未飞皆有情。琵琶八十有四调，此曲独得传玄妙。翠鬟小女自绝殊，能承主欢供客娱。转关挥拨意淡如，坐人虽多旁若无。醉翁引觞不汝余，诗老弹铗归来乎。两君韵高尚如此，何况枥上之马渊中鱼。我生不晓世俗乐，倾卧江城更寂寞。中园有时闻啄木，虽有高下无宫角。木声犁然当人心，焱氏之风殆可学。渊明无弦非无意，白发秋来自少乐。得公新诗濯我愁，因问杨子更借不，我欲醉听江城楼。（《宋百家诗存·公是集》）
黄溪夜泊
楚人自古登临恨②，暂到愁肠已九回。万树苍烟三峡暗，杜甫《秋兴》之一：“玉露凋伤枫树林，巫山巫峡气萧森。”满川明月一猿哀。第四句翻用袁山松所记：“巴东三峡巫峡长，猿鸣三声泪沾裳”语意。非乡况复惊残岁，慰客偏宜把酒杯。行见江山一作“山河”。《唐书》：张说谪岳州，诗益凄惋。人谓得江山之助。且吟咏，不因迁谪岂能来。元稹《以州宅夸于乐天》结云：“我是玉皇香案吏，谪居犹得住蓬莱。”李绅《新楼诗序》谓本是题壁诗，原作“我是玉京天上客。”
①　目录：诗作于仁宗景祐四年（1037）。永叔年三十一。去年降为峡州夷陵县令，十月到官。此《夷陵九咏》之六。
柳宗元有《游黄溪记》：谓是村名。
②　《楚辞·九辩》：悲哉，秋之为气也，登山临水送将归。坎廪兮，贫士失职而志不平。廓落兮，羁旅而无友生。惆怅兮而私自怜。
初至夷陵，答苏子美见寄
三峡倚岹嶢，同一作“南”迁地最遥。物华虽可爱，乡思独无聊。江水流青嶂，猿声在碧霄。野篁抽夏笋，丛橘长春条。未腊梅先发，经霜叶不凋。江云愁一作“悬”蔽日，山雾晦连朝。斫谷争收漆，梯林斗摘椒。花椒，落叶灌木，高丈许，山野自生。巴賨《风俗通》：“巴有賨人，剽勇。”《晋书音义》：“巴人呼赋为賨，因谓之賨人。”又賨布，麻质。船贾集，一作“巴江船贾至”蛮市酒旗招。时节同荆俗，民风载楚谣。俚歌一作“祠歌”成调笑，摖一作“祭”，一作“攃”。鬼聚喧嚣。夷陵之俗多淫奔，又好祠祭。每遇祠时，里民数百，共馂其余。里语谓之摖鬼。因此多成斗讼。得罪宜投裔，包羞分折腰。光阴催晏岁，牢落惨惊飙。白发新年出，朱颜异域销。县楼朝见虎，官舍夜闻鸮。寄信无秋雁，思归望斗杓。句本杜《秋兴》：“夔府孤城落日斜，每依北斗望京华。”须知千里梦，长绕洛川桥。末四语甚紧凑。乍读似冗，实不然。
①　目录：诗作于仁宗景祐三年（1036）。
《年谱》：是岁，永叔年三十。天章阁待制，权知开封府。范仲淹言事，忤宰相，落职，知饶州。永叔切责司谏高若讷。若讷以其书闻。五月，降为峡州夷陵县令。永叔自京师沿汴绝淮溯江，奉母夫人赴贬所。十月，至夷陵。
丁朝佐云：此卷《答苏子美见寄》云：“祭鬼聚喧嚣。”本注：“夷陵俗好祠祭。每遇祠时，里民数百，共馂其余。里俗谓之祭鬼。”诸本皆同。惟蜀本以“祭”为“摖”。朝佐按，《类篇》：摖，初葛切，挑取也，推也。有推食之义。蜀去峡近，故能知其方言。又吉州罗寺丞家京师旧本，亦作“攃”。按《集韵》：攃，桑葛切，散之也，有散福之义，二义皆通。今改作“摖一作‘攃’。”若作“祭”字，别无意义，本注岂应复言“里俗谓之祭鬼”也？
永叔《夷陵书事寄谢三舍人》：（一作“代书寄舍人三丈”）春秋楚国西偏境，陆羽《茶经》第一州。紫箨青林长蔽日，绿丛红桔最宜秋。道涂处险人多负，邑屋临江俗善泅。腊市渔（一作“鱼”）盐朝暂合，淫祠萧鼓岁无休。风鸣烧入空城响，雨恶江崩断岸流。月出行歌闻调笑，花开啼鸟乱钩辀。（一本有“讼庭画地通人语，邑政观风间俚讴。土俗虽轻人自乐，山川信美客偏愁”四句）黄牛峡口经新岁，白玉京中梦旧游。曾是洛阳花下客，欲夸风物向君羞。（《宋诗钞》）
又：《寄梅圣俞》：青（一作“春”）山四顾乱无涯，鸡犬萧条数百家。楚俗岁时多杂鬼，蛮乡言语不通华。绕城江急舟难泊，当县山高日易斜。击鼓踏歌成夜市，邀龟卜雨趁烧（一作“春”）畲。丛林白昼飞妖鸟，庭砌非时见异花。惟有山川为胜绝，寄人堪作画图夸。（《宋诗钞》）
招许主客
【唐宋有主客郎中，员外郎，为礼部之属司，掌诸蕃朝贡接待给赐之事。】
欲将何物招嘉客，惟有新秋一味凉。更一作“静”扫广庭宽一作“开”百亩，少容明月放一作“吐”清光②。楼头破鉴看将满，第五句是诗的结构，所谓倒战而出也。瓮面浮蛆酒面浮沫也拨已香。仍一作“更”约多为诗准备，共防梅老敌难当。
①　目录：诗作于庆历八年（1048）。永叔年四十二。是年闰正月，徙知扬州。二月，至郡。
《集》十一有《初至颍州西湖种瑞莲黄杨，寄淮南转运吕度支，发运许主客》一长律，末云：“每到最佳堪乐处，却思君共把芳卮。”
梅《年谱》：是年，为国子博士。是时，盖欲以君赐荣亲，且以刁氏归亲，遂买舟南还。时欧公守维扬，留宿进道堂论文，又咏永叔文石砚屏。（有《五月过高邮三沟》诗）
②　《宋诗菁华录》：按：“少容”若作“多容”，更佳；第七句“多”字可改。（“少”当同“稍”，非“多少”之“少”，字较“多”字婉曲；老人似不免千虑之失。）
病告中怀子华、原父
狂来有意与春争，老去心情渐不能。世味惟存诗淡泊，生涯半为病侵陵。花明晓日繁如锦，酒拨浮醅酒未漉也绿似渑。水名，在今山东。《左传》：“有酒如渑。”自是少年豪横过，而今痴钝若寒蝇。
①　目录：诗作于仁宗嘉祐四年（1059）。永叔年五十三。
《年谱》：是年二月，免开封，转给事中，同提举在京诸司库务。是月，充御试进士详定官。
韩绛，字子华，灵寿人（灵寿，今保定），庆历中进士。历翰林学士，御史中丞。
《集》五有《与子华、原父小饮，坐中寄同州江十学士休复》：（至和元年〔1054〕作）句云：幸有二三友，相与文字间。
《集》十二有《答子华舍人退朝小饮官舍》云：玉阶朝罢卷晨班，官舍相留一笑间。与世渐疏嗟已老（一作“缘老态”），得朋为乐偶偷闲。红笺搦管吟红药，绿酒盈樽舞绿鬟。自是风情年少事，多惭白发与苍颜。（至和二年〔1055〕作）
《宋诗纪事》十二有永叔《寄韩子华》一绝句。
《外集》三《送韩子华》：嗟我久不见韩子，如读古书思古人。子华笔力天马足，驽骀千百谁可群！嗟予老钝不自笑，尚欲疾走追其尘。子华有时高谈骇我听。荣枯万物移秋春。所以不见令我思，见之如饮玉醴醇。
书怀感事寄梅圣俞
相别始一岁，幽忧有百端。乃知一世中，少乐多悲患。平声每忆少年日，未知人事艰。颠狂无所阂，落魄去羁牵。落魄，失业无倚也。三月入洛阳，春深花未残。龙门翠郁郁，伊水清潺潺。逢君伊水畔，一见已开颜。不暇谒大尹，相携步香山。龙门山之东自兹惬所适，便若投山猿。幕府足文士，相公方好贤。希深好风骨，迥出风尘间。师鲁心磊落，高谈羲与轩。子渐口若讷，诵书坐千言。彦国善饮酒，百盏颜未丹。几道事闲远，风流如谢安。子聪作参军，常跨破虎鞯。马鞍具子野乃秃翁，戏弄时脱冠。次公才旷奇，王霸驰笔端。圣俞善吟哦，共嘲为阆仙。惟予号达老，醉必如张颠。唐张旭洛阳古郡邑，万户美风烟。荒凉见宫阙，表里壮河山。相将日无事，上马若鸿翩。出门尽垂柳，信步即名园。嫩箨筠竹肤之坚质粉暗，绿池萍锦翻。残花落酒面，飞絮拂归鞍。寻尽水与竹，忽去嵩峰巅。青苍缘万仞，杳蔼望三川。伊、洛、河也。花草窥涧窦，崎岖寻石泉。君吟倚树立，我醉欹云眠。子聪疑日月近，谓若手可攀。共题一三醉石，留在八仙坛。水云心已倦，归坐正杯盘。飞琼许氏，王母侍儿。鼓震灵之簧。见《汉武内传》。始十八，妖妙犹双环。寒篁暖凤觜，银甲调雁弦。自制白云曲，西王母《白云谣》云：“白云在天，山陵自出。”始送黄金船。珠帘卷明月，夜气如春烟。灯花弄粉色，酒红生脸莲。东堂榴花好，点缀裙腰鲜。插花云髻上，展簟绿荫前。乐事不可极，酣歌变为叹。平声诏书走东下，丞相惟演时为枢密使忽南迁。送之伊水头，相顾泪潸潸。腊月相公去，君随赴春官。送君白马寺，独入东上门。故府谁同在，新年独未还。当时作此语，闻者已依然。诗系少作，故排偶多，音律谐，无刻琢之句。
①　目录：诗作于仁宗景祐元年（1034）。永叔年二十八。
《年谱》：是年三月，西京秩满，归襄城。五月，如京师。
梅《年谱》：仁宗明道二年（1033），除德兴令。本年三十三岁，为河南主簿。
《年谱》：仁宗天圣八年（1030），试礼部翰林学士。晏公（殊）知贡举。公复为第一。三月，御试崇正殿，公甲科第十四名。五月，授将仕郎，试秘书省校书郎，充西京留守推官。（推官，唐置，为节度、观察两使之僚属。其后诸州皆置。亦曰军事推官。宋沿其制。）九年（1031）三月，公至西京。钱文僖公（惟演）为留守，幕府多名士。（《宋史》钱传：仁宗即位，拜枢密使。嗣加同中书门下平章事。天圣八年，判河南府。再改泰宁军节度使。泰宁在今福建境。）与尹（洙）师鲁、梅（圣俞）尧臣尤善，日为古文歌诗。遂以文章名冠天下。明道元年（1032），是春及秋，两游嵩岳。
《外集》一有《七交》七首，作于天圣九年。《尹书记》云：师鲁天下才，神锋凛豪俊。逸骥卧秋枥，意在騤騤迅。平居弄翰墨，挥洒不停瞬。谈笑帝王略，驱驰古今论。良工正求玉，片石胡为韞。《杨户曹》云：子聪江山禀，弱岁擅奇誉。盱衡恣文辩，落笔妙言语。胡为冉冉趋，三十滞公府。美璞思善价，浮云有夷路。大雅恶速成，俟命宜希古。《梅主簿》云：圣俞翘楚才，乃是东南秀，玉山高岑岑，映我觉形陋。离骚喻草香，诗人识鸟兽。城中争拥鼻，欲学不能就。平日礼文贤，宁久滞奔走。《王秀才》云：几道颜之徒，沈深务覃圣。采藻荐良璧，文润相辉映，入市羊驾车，谈道犀为柄。时时一文出，往往纸价盛。无为恋丘樊，遂滞蒲轮聘。《自叙》云：余本漫浪者，兹亦漫为官。胡然类鸱夷，托载随车辕！时士不俯眉，默默谁与言？赖有洛中俊，日许相跻攀。饮德醉醇酎，袭馨佩春兰。平时罢军檄，文酒聊相欢。
《集》二十八有《尹师鲁墓志铭》云：有兄源，字子渐，亦以文学知名。
《外集》十四有《尹源字子渐序》。（原字子渊，永叔为改之）苏子美有《尹子渐哀辞》。（《宋诗钞》）
富弼，字彦国，河南人。
《集》二十七有《张子野（先）墓志铭》（仁宗康定元年〔1040〕作）云：初，天圣九年，予为西京留守推官。是时陈郡谢希深，南阳张尧夫，与吾子野尚皆无羔。于时一府之士，皆魁杰贤豪。日相往来，饮酒歌呼，上下角逐，争相先后，以为笑乐。而尧夫、子野退然其间，不动声气，众皆指为长者。予时尚少，心壮志得，以为洛阳东西之冲，贤豪所聚者多，为适然尔。其后去洛来京师，南走夷陵并江汉，其行万三四千里。山砠水崖，穷居独游，思从曩人，邈不可得。然虽洛人，至今皆以谓无如向时之盛。然后知世之贤豪不常聚，而交游之难得为可惜也。……子野为人，外虽愉怡，中自刻苦。遇人浑浑不见圭角，而志守端直，临事敢决。平居酒半，脱冠垂头，童然秃且白矣。予固已悲其早衰。而遂止于此，岂其中亦有不自得者耶？
张先，乌程人，天圣二年进士，官至秘书丞。工词，与柳永齐名。有弟充，见永叔所为墓志。诗中《次公》疑即指充。
杨杰，字次公，无为军人，嘉祐四年进士。是《宋诗纪事》二十二。
魏泰《东轩笔录》：钱文僖公晚年以使相留守西京。官属皆一时文士，游宴吟咏，未尝不同。洛下多水竹奇花，凡园囿之胜，无不到者。
眼有黑花，戏书自遣
【此亦小题大作一例，以花字为枢纽。题曰“戏书”，故不嫌小方耳。】
洛阳三见牡丹月，春醉往往眠人家。扬州一遇芍药时，夜饮不觉生朝霞。天下名花惟有此，樽前乐事更无加。如今白首春风里，病眼何须厌黑花。王禹偁表：“早年多病，眼有黑花。晚岁多忧，头生白发。”
①　目录：诗作于仁宗皇祐元年（1049）。永叔年四十三。
《年谱》：是年正月，自扬州移知颍州。二月，至郡，乐西湖之胜，将卜居焉。四月，转礼部郎中。八月，复龙图阁直学士。
首句谓天圣九年至明道二年（1032——1034）为西京留守推官时事；次句谓庆历八年（1048）知扬州时事。
《集》二《洛阳牡丹图》（庆历二年作）：洛阳地脉花最宜，牡丹尤为天下奇。……当时绝品可数者，“魏红”窈窕“姚黄”妃。
《集》七《谢观文王尚书惠西京牡丹》：（举正）……谓我尝为洛阳客，颇向此花曾涉猎。忆昔进士初登科，始事相公沿吏牒。河南官属尽贤俊，洛城池（一为“苑”）籞相连接。我时年才二十余，每到花开如峡蝶。“姚黄”“魏红”腰带鞓，“泼墨”齐头藏绿叶；“鹤翎”添色又其次，此外虽妍犹婢妾。念昔逢花必沽酒，起坐欢呼屡倾榼。而今得酒复何为？爱花绕之空百匝。（嘉祐三年〔1058〕作）

[book_title]王安石
王安石，字介甫，临川属抚州人。后居金陵，亦号半山。登进士上第。签书淮南判官。再调知鄞县，通判舒州。召试馆职，不就；用为群牧判官。知常州，移提点江东刑狱。嘉祐三年（1058）入为度支判官。俄直集贤院。明年，同修起居注，知制诰，纠察在京刑狱。以母忧去。终英宗世，召不起。神宗为太子时，闻其名。即位，命知江宁府。数月，召为翰林学士兼侍讲。熙宁二年（1069），拜参知政事。变行新法，天下骚然。罢为观文殿大学士，知江宁府。再起为相，屡谢病。又罢为镇南今安徽怀宁节度使，同平章事，判江宁府。改集禧观使。封舒国公。元丰三年（1080），复拜左仆射，观文殿大学士。换特进。改封于荆。哲宗加司空。卒。赠太傅，谥曰文，配食孔庙，追封舒王。南渡后，始罢从祀。以上《宋史》本传安石少以意气自许，故诗语惟其所向，不复更为涵蓄。后从宋次道尽假唐人诗集博观而约取，晚年始悟深婉不迫之趣。以上《石林诗话》。其下云：“乃知文字虽工拙有定限，然亦必视初壮。虽此公，方其未至时，亦不能力强而遽至也。”然其精严深刻，皆步骤老杜所得。而论者谓其有工致，无悲壮，读之久，则令人笔拘而格退。余以为不然。安石遣情世外，其悲壮即寓闲淡之中。独是议论过多，亦是一病尔。
清蔡上翔《王荆公年谱考略》，杨希闵节要，并推论：（燕京大学排印本）先生生于真宗天僖五年（1021），卒于哲宗元祐元年（1086），年六十六（《宋史》本传作六十八）。（张元济影印元大德本〔母逢辰刊〕《王荆公诗注》，有桐庐詹大和甄老谱。）
明朱国桢《涌幢小品》：荆公生于临江（今江西清江县）。
《邵氏闻见录》：傅献简公云：“王荆公之生也，有獾入其室，俄失所在。故小字獾郎。”
《摊饭续谈》：王荆公初字介卿，见曾子固《怀友诗》。
宋周辉《清波杂志》：萧注字岩夫，临江新喻人。熙宁中上殿奏对罢，上问：“今臣僚孰贵？”曰：“文彦博。”又问其次，曰：“韩琦。”又问：“王安石何如？”注曰：“牛形人任重而道远。”……（又）曰：“安石牛耳虎头，视物如射；意行直前，敢当天下大事。”（宋张舜民《画墁录》亦载此）
宋佚名《道山清话》：黄庭坚尝言：“人心动则目动，王介甫终日目不停转。”
清褚人获《坚瓠集》：王介甫乃进贤（属南昌府）饶氏之甥，锐志读书。舅党以介甫肤理如蛇皮，目之曰：“行货亦欲求售耶？”介甫寻举进士，以诗寄之曰：“世人莫笑老蛇皮，已化龙鳞衣锦归。传语进贤饶八舅，如今行货正当时。”
《邵氏闻见录》：神宗尝问文定（张方平）识王安石否？曰：“安石视臣，大父行也。臣见其大父日，安石发未丱，衣短褐巾，身疮疥，役洒扫事，一苍头耳。”故荆公亦不敢与之争辨。
《宋史》本传，安石少好读书，一过目终身不忘。其属文，动笔如飞，初若不经意；既成，见者皆服其精妙。友生曾巩携以示欧阳修。修为之延誉。擢进士上第。
《邵氏闻见录》：韩魏公知扬州，王荆公初及第，为佥判。每读书达旦，略假寐，日已高；急上府，多不及盥漱。魏公见荆公少年，疑夜饮放逸。一日，从容谓荆公曰：“君少年，无废书，不可自弃。”荆公不答。退而言曰：“韩公非知我者。”
宋彭乘《墨客挥犀》：舒王性酷嗜书。虽寝食间，手不释卷，昼或宴居默坐，研究经旨。知常州，对客语，未尝有笑容。一日，大会宾佐，倡优在庭。公忽大笑。人颇怪之。乃共呼优人厚遗之，曰：“汝之艺，能使太守开颜，可赏也。”有一人窃疑公笑不由此，乘间启公，公曰：“畴日席上偶思《咸》、《常》二卦，豁悟微旨，自喜有得，故不觉发笑耳。”
《石林燕语》：王荆公性不善缘饰，经岁不洗沐。衣服虽敝，亦不浣濯。与吴冲卿同为群牧判官。时韩持国在馆中。三数人尤厚善，无日不过从。因相约每一两月，即相率洗沐定力院，家各更出新衣，为荆公番。号“拆洗王介甫”。公出浴，见新衣，辄服之，亦不问所从来也。
《东轩笔录》：吕惠卿尝语荆公曰：“公面有䵟，用园荽洗之，当去。”荆公曰：“吾面黑耳，非䵟也。”吕曰：“园荽亦能去黑。”荆公笑曰：“天生黑于予，园荽其如予何！”
《梦溪笔谈》：公面黧黑。门人以问医，医曰：“此垢污，非黑也。”进澡豆，令公頮面。公曰：“天生黑于予，澡豆其如予何！”
《观林诗话》：涪翁跋半山书云：今世唯王荆公字得古人法。自杨虚白以来，一人而已。今金陵定林寺壁，荆公书数百字，未见赏音者。
《石林燕语》：唐人初未有押字，但草书其名，以为私记，故号花书。韦陟五云体是也。余见唐诰书名，未见一楷字。今人押字，或多押名，犹是此意。王荆公押“石”字，初横一画，左引脚，中为一圈。公性急，作圈多不圆，往往窝匾，而收横画，又多带过。尝有密议公押“歹”字者。公知之，加意作圈。一日，书杨蟠差遣勑，作圈复不圆。乃以浓墨涂去，别作一圈。盖欲矫言者。杨氏至今藏此勑。
《邵氏闻见录》：安石虽高科有文学（于杨寘榜下第四人及第，见《默记》），本远人，未为中朝士夫所服。乃深交韩、吕二家兄弟。韩、吕，朝廷之巨室也；天下之士不出于韩，即出于吕。韩氏兄弟，子华与安石同年高科。持国学术尤高，大臣荐入馆。吕晦叔亦与安石同年进士。子华、持国、晦叔争扬于朝，安石之名始盛。又结一时名德，如司马君实辈，皆相善。先是治平间，神宗为颍王，持国翊善。（翊善，官名。宋时太子亲王皆置翊善，以资讲授。）每讲经义，神宗称善。持国曰：“非某之说，某友王安石之说。”至神宗即位，乃召安石，以至大用。
《韵语阳秋》十三：晋谢安居金陵之冶城。洎废，李太白尝营园其上，赋诗云：“冶城访古迹，犹有谢安墩。梧桐识佳木，蕙草留芳根。”（吴旦生《历代诗话》五十七《金陵旧事》载谢公墩在冶城之尾。冶城本吴王夫差冶铸处。《世说》：王右军与谢太傅共登冶城。谢悠然远想，有高世之志。故名谢公墩。李太白将营园其上，故作诗云：“冶城访古迹，犹有谢公墩。”）后为王荆公之居。公为诗曰：“我名公字偶相同，我屋公墩在眼中。公去我来墩属我，不应墩姓尚随公。”至于叙其所居草木，则又有诗云：“千枚孙峄阳，万本毋淇澳。满门陶令株，弥岸韩侯蔌。跳鳞出重锦，舞羽堕软玉。”此等句抑可以想象其林峦之盛。今复为瓦砾之场矣，可胜叹哉！（《谢安墩》二首见《文集》二十八，其二云：“谢公陈迹自难追，山月淮云只往时。一去可怜终不返，暮年垂泪对桓伊。”）
《避暑录语》：王荆公不耐静坐，非卧即行。晚居钟山谢公墩。自山距城适相半，谓之半山。尝畜一驴。每旦食罢，必一至钟山，纵步山间。倦则叩定林寺而卧。往往至日昃乃归。有不及终往，亦必跨驴半道而还。
《闻见近录》：王荆公领观使，归金陵，居钟山下。出即乘驴。余尝谒之，既退，见其乘驴而出，一卒牵之而行。问其指使，“相公何之？”指使曰：“若牵卒在前听牵卒；若牵卒在后，即听驰矣。或相公欲止则止，或坐松石之下，或田野耕凿之家，或入寺。随行未尝无书。或乘而诵之，或憩而诵之，仍以囊盛饼数十枚。相公食罢，即遣牵卒；牵卒之余，即饲驴矣。或田野间人持饭饮献者，亦为食之。盖初无定所，或数步复归，近于无心者也。”
宋陈岩肖《庚溪诗话》：王荆公介甫辞相位，退居金陵。日游钟山，脱去世故，平生不以势利为务。当时少有及之者。然其诗曰：“穰侯老擅关中事，长恐诸侯客子来。我亦暮年专一壑，每逢车马便惊猜。”既以丘壑存心，则外物去来，任之可也，何惊猜之有？是知此老胸中尚蒂芥也。如陶渊明则不然。曰：“结庐在人境，而无车马喧。”“问君何能尔，心远地自偏。”然则寄心于远，则虽在人境，而车马亦不能喧之。心有蒂芥，则虽擅一壑，而逢车马，亦不免惊猜也。
《石林诗话》：大抵荆公阅唐诗多，于去取之间，用意尤精。观《百家诗选》可见也。
《邵氏闻见录》：晁以道言：荆公与宋次道同为群牧司判官。次道家多唐人诗集。荆公尽假其本，择善者签贴其上，令吏抄之。吏厌书字多，辄移荆公所取长篇签置所不取小诗人。荆公不复更视。唐人众诗集，以经荆公去取皆废。今世所谓《唐百家诗选》曰荆公定者，乃群牧司吏人定也。
《石林诗话》：王荆公编《百家诗选》，尝从宋次道借本。中间有“暝色赴春愁”，次道改“赴”字作“起”字。荆公复定为“赴”字，以语次道曰：“若是‘起’字，人谁不能到？”次道以为然。（王士祯《论诗绝句》原注唐人《晚渡伊水》诗首句）
《诗人玉屑》十七：山谷云：“荆公暮年作小诗，雅丽精绝，脱去流俗；每讽味之，便觉沆瀣生牙颊间。”
《后山诗话》：诗欲其好，则不能好矣。王介甫以工，苏子瞻以新，黄鲁直以奇。而子美之诗，奇常、工易、新陈，莫不好也。
《王直方诗话》：陈无己云：“荆公晚年诗伤工。”
《石林诗话》：王荆公晚年诗律尤精严，造语用字，间不容发，然意与言会，言随意遣，浑然天成，殆不见有牵率排比处。
又：荆公诗用法甚严，尤精于对偶。
《艇斋诗话》：荆公诗及四六，法度甚严。汤进之丞相尝云：“经对经，史对史，释氏事对释氏事，道家事对道家事。”此说甚然。
《诚斋诗话》：五七字绝句，最少而最难工，虽作者，亦难得四句全好者。晚唐人与介甫最工于此。然鲜有四句全好者。
曾季狸《艇斋诗话》：绝句之妙，唐则杜牧之，本朝则荆公，此二人而已。
又：东湖（徐俯）云：“荆公绝句妙天下。”
《诗薮》外五：介甫五七言绝，当代共推；特以工致胜耳，于唐自远。五言“南浦随花去，回舟路已迷。暗香无处觅，日落画桥西。”颇近六朝。至七言诸绝，宋调坌出，实苏、黄前导也。
《诗薮》：凡唐绝高者，大类汉人古诗，调极和平而格绝高。宋诸人绝句，议论俳谑者，既不必言；间有一二佳者，非音节失之浅促，则气象过于轩举。其有语意通近者，又格调萎荥卑弱，仅作晚唐耳。
《诗薮》外五：六一虽洗削“西昆”，然体尚平正，特不甚当行耳。推毂梅尧臣诗，亦自具眼。至介甫创撰新奇，唐人格调始一大变。苏、黄继起，古法荡然。
又：欧视王，才颇宏而调杂；王视欧，格颇正而调偏。
贺黄公《载洒园诗话》：读临川诗，常令人寻绎于语言之外，当其绝诣，实自可兴可观，不惟于古人无愧而已。特推为宋诗中第一。其最妙者在乐府，五言古，七言律次之，七言古又次之；五言律，稍厌安排，七言律尤嫌气盛，然佳篇亦时在也。
《昭昧詹言》十二：向谓欧公思深，今读半山，其思深妙，更过于欧。学诗不从此入，皆粗才浮气俗子也。用意深，用笔布置逆顺深，章法疏密，伸缩裁剪，有阔达之境，眼孔心胸大，不迫猝浅陋易尽。如此乃为作家，而用字，取材，造句可法。半山有才而不深，欧公深而才短。
庄蔚心《宋诗研究》：诸人只称其小诗为工；但荆公的古诗，也是造语瑰丽，有典有则，大有力回万牛的气象。自有宋以来，能够各体俱工的，就要算他第一了。袁子才诗笔粗俗，素不赞美荆公，讥其凿险缒幽，自堕魔障。但于他“近无船舫犹闻笛，远有楼台只见灯”一联，则极为低首赞叹，以为常人所不能及。
《石林诗话》：薛肇明（昂）后被旨编公集。
南宋李壁《王荆公诗注》五十卷，有张元济影印元大德母逢辰刊本。又清乾隆张宗松清绮斋刊本。
魏鹤山《李石林临川诗注序》（元大德本此序）：石林于其丰容有余之辞，简婉不迫之趣，既各随义发明，若博文强志，瘦词险韵，则又为之证辨钩析，俾览者得以开卷瞭然。然公之学亦时有专己之癖焉；石林于此盖未始随声是非也。
《困学纪闻》翁注：屠继序按：李仁甫四子垕、塾、壁、墓俱有名。
壁字季章，号雁湖居士，登进士第，官参知政事。附和侂胄，以致丧师辱国。其人不足重。
荆公才较爽健，而情韵幽深，不逮欧公。三公皆从韩出，而雄奇排奡皆逊之。可见二公虽各用力于韩，而随才之成就，只得如此。
半山本学韩公，今当参以摩诘。此旨世人不解。
游土山示蔡天启秘校
定林瞰土山②，近乃在眉睫。谁谓秦淮广，正可藏一艓。朝予欲独往，扶惫强登涉。蔡侯闻之喜，喜色见两颊。呼鞍追我马，亦以两黥挟。《史记·范睢传》：“坐须贾于堂下，置莝豆其前，令两黥徒夹而马食之。”敛书付衣囊，裹饭随药笈。翛翛羽敝也阿兰若，远离处，闲静处。土木老山胁。鼓钟卧空旷，簨簴乐器所悬横曰簨，植曰簴。雕捷业。业，大版也。所以饰簨为悬也。捷业如锯齿，或曰画之。升堂廓无主，考考，击也。击谁敢辄。坡陀坡，陂字通。谢公冢，藏椁久穿劫③。百金买酒地④，野老今行馌。饷田食缅怀起东山，胜践此稠叠。于时国累卵，楚夏血常喋⑤。喋，《汉书·文纪》：颜师古注：“本字当作蹀，蹀谓履涉之耳。”外外谓苻坚，中谓桓温，高云。实备艰梗，中仍费调燮⑥。公能觉如梦，自喻一蝴蝶。见《庄子·齐物论》：“自喻适志。”桓温适自毙，苻坚方天厌。且可缓九锡，宁当快一捷。彼哉斗筲人，得丧易矜怯。妄言屐齿折，见《晋书·谢安传》吾欲刊史牒。伤心新城埭⑦，埭，土埧。归意终难惬。漂摇五城舟⑧，尚想浮河楫。千秋陇东月⑨，长照西州堞⑩。岂无华屋处，亦捉蒲葵箑⑾。刘禹锡《金陵怀古》：“淮水东边旧时月，夜深还过女墙来。”碎金谅可惜⑿，零落随秋叶。好事所传玩，空残法书帖⒀。清谈眇不嗣⒁，陈迹恍如接。东阳故侯孙⒂，少小同鼓箧⒃。一官初岭海⒄，仰视飞鸢跕⒅。穷归放款段，高卧停远蹀。蹀，蹈也。牵襟肘即见，著帽耳才擫⒆。擫，指按也，按，亦作压，意同。数椽危败屋，为我炊陈浥。湿也虽无膏污鼎，尚有羹濡筴⒇。纵言及平生，相视开笑靥。邯郸枕上事，且饮且田猎㉑。此用《诗·北山》句法。或昏眠委翳，或妄走超躐。或叫号而寤，或哭泣而魇。幸哉同圣时，田里老安帖。易牛以宝剑㉒，击壤胜弹铗。追怜衰晋末，此土方岌嶪㉓。强偷须臾乐，抚事终愁惵。惧貌予虽天戮民㉔，有械无椄槢㉕。翁今贫而静，内热非复叶㉖。予衰极今岁，傥与鸡梦协㉗。委蜕亦何恨，吾儿已长鬣。《玉篇》：“长须也。”《左传》昭七年：“使长鬣者相。”此指次子雱。雱卒于熙宁九年，介甫年五十六。翁虽齿长我，未见白可镊。祝翁尚难老，生理归善摄。久留畏年少，讥我两呫嗫。附耳小语也束火扶路还，宵明《拾遗记》：“北日明之国来贡其方物。有宵明草，夜视如列烛，昼则无光，自消灭也。”狐兔慑。蔡侯雄俊土，心憭形亦谍㉘。异时能飞鞚，马勒快若五陵侠㉙。胡为阡陌间，踠足仅相蹑㉚。谅欲交辔语，呿予不能嗋㉛。
①　《年谱》：诗作于元丰元年（1078）至元丰三年（1080）间，元丰三年，介甫年六十。
查慎行《初日庵诗评》：“彼哉斗筲人”十八句，如读老杜《八哀诗》“幸哉同学时”八句，开闔极动宕，又极沈着。
《太平寰宇记》：江南东道升州上元县，土山，在县南三十里。按《丹阳记》：晋太傅谢安旧隐会稽东山，因筑象之；无岩石，故谓土山也。有林木台观娱游之所。
《宋史·文苑传》：蔡肇，字天启，润州丹阳人，能为文，最长歌诗，初事王安石，见器重。又从苏轼游，声誉益显。第进士。
《宋史·职官志》：秘书省秘阁置直阁，以朝官充；校理，以京朝官充，掌缮写秘阁所藏。
《王直方诗话》：夏畸道言：蔡天启初见荆公，坐间偶言及卢仝《月蚀》诗，人难有诵得者。天启诵之终篇，遂为荆公所知。（李壁注引）
《石林诗话》：蔡天启云：荆公每称老杜“钩帘宿鹭起，丸药流莺啭”之句，以为用意高妙，五字之模楷。他日，公作诗，得“青山扪虱坐，黄鸟挟书眠”。自谓不减杜语，以为得意，然不能举全篇。
又：王荆公在钟山，有马甚恶，啼啮不可近，一日，两校牵至庭下，告公，请鬻之。蔡天启时在坐，曰：“世安有不调之马！第久不骑，骄耳。”即起，捉其騣一跃而上，不用衔勒，驰数十里而还。荆公大壮之，即作集句诗赠天启，所谓“蔡子勇成癖，能骑生马驹”者。后又有“身着青衫骑恶马，日行三百尚嫌迟。心源落落堪为将，却是君王未备知。”士大夫盛传荆公以将帅之材许天启。绍圣初，章申公当国，首欲进天启侍从。会执政有不悦者，乃出为永兴军路提举常平。因欲稍迁为帅。会丁内艰，不果。犹是荆公遗意也。
周紫芝《竹坡诗话》：王荆公作集句，得“江州司马青衫湿”之句。欲以全句作对，久而未得。一日，问蔡天启“江州司马青衫湿”可对甚句？天启应声曰：“何不对‘梨园子弟白发新’？”公大喜。
《艇斋诗话》谓蔡天启能暗诵韩文公《南山》诗，见知荆公。
介甫《成字说后，与曲江谭君（掞）丹阳蔡君（肇）同游齐安》诗（《集》二十九）有云：久苦诸君共此劳。
②　李注：定林有上、下二寺。按《建康实录》：“上定林寺，宋元嘉十六年禅师竺法秀造。”在下定林寺之后。乾道（孝宗）间，僧善鉴重建下定林寺，在蒋山宝公塔西北。按，《塔寺记》：“宋元嘉元年，又置下定林寺，东去县一十五里。”
③　高步瀛《唐宋诗举要》：《舆地纪胜》曰：“建康府：谢安墓在上元县东十里石子冈北。”《陈始兴王叔陵传》：“晋世王公贵人，多葬梅岭。及叔陵所生母彭氏卒，启求梅岭，乃发故太傅谢安旧墓，弃去安柩，以藏其母。”
④　又：《晋书·谢安传》曰：又于土山营墅，楼馆竹林甚盛。每携中外子侄，往来游集。肴馔亦屡费百金。
⑤　李注：庾翼病，表子爰之行荆州刺史，委以后任。何充曰：“桓温英略过人，有文武器干，西夏之任，无出桓温者。”观此则西夏即荆州之地。
⑥　《唐宋诗举要》：《谢安传》曰：简文帝疾笃，桓温上疏，荐安宜受顾命。及帝崩，温入赴山陵。止新亭，大陈兵卫，将移晋室。呼安及王坦之，欲于坐害之。坦之甚惧，问计干安。安神色不变，曰：“晋祚存亡，在此一行！”既见温，坦之流汗沾衣，倒执手板。安从容就席，坐定，谓温曰：“安闻诸侯有道，守在四邻，明公何须壁后置人邪？”温笑曰：“正自不能不尔耳。”遂笑语移日。及温病笃，讽朝廷加九锡。使袁宏具草。安见辄改之，由是历旬不就，会温薨，锡命遂寝。
⑦　又：《谢安传》曰：时会稽王道子专权，而奸谄颇相扇构。安出镇广陵之步丘，筑垒曰新城以避之。帝出祖于西池，献觞赋诗焉。安虽受朝寄，然东山之志，始末不渝，每形于颜色。及镇新城，尽金而行，造泛海之装。欲须经略粗定，自江道还东，雅志未就，遂遇疾笃。上疏清量宜旋旆。遂还都。闻当舆入西州门，自以本志不遂，深自慨失。又曰：新城筑埭于城北。后人追思之，名为召伯埭。
⑧　李注：唐德宗时，浙江观察使韩滉于石头筑五城。五城即石城，冶城，台城，苑城，新城。
⑨　《唐宋诗举要》：陇，垄之通借字，盖谓丘垄。以对下“西州”，或用“垄东”相配耳。
⑩　又：《谢安传》曰：羊昙者，太山人，知名士也，为安所爱重。安薨后，辍乐弥年，行不由西州路。尝因石头大醉，扶路唱乐，不觉至州门。左右白曰：“此西州门。”昙悲感不已，以马策扣扉，诵曹子建诗曰：“生存华屋处，零落归山丘！”恸哭而去。
⑾　又：《谢安传》曰：安少有盛名，时多爱慕，乡人有罢中宿县者，还诣安。安问其归资，答曰：“有蒲葵扇五万。”安乃取其中者捉之。京师士庶竞市，价增数倍。
⑿　又：《谢安传》曰：桓温尝以安所作《简文帝谥议》，以示坐宾曰：“此谢安石碎金也。”
⒀　又：《谢安传》曰：安善行书。张怀瓘《书断》曰：安石隶、行、草并入妙。李注：阁帖中亦有公尺牍。
⒁　又：《谢安传》曰：尝与王羲之登冶城，羲之谓曰：“今四郊多垒，宜思自效；而虚谈废务，浮文妨要，恐非当今所宜。”安曰：“秦任商鞅，二世而亡，岂清言致患邪！”
⒂　又：“东阳故侯孙”，疑谓沈道原也。《梁书·沈约传》曰：“隆昌元年出为宁朔将军，东阳太守。梁高祖受禅，为尚书仆射，封建昌县侯。”故以为况。曾子固《仁寿县太君吴氏墓志铭》曰：“七子者，曰安仁、安道、安石、安国、安世、安礼、安上；女三人，长适沙县张奎，次适天长朱明之，次适扬州沈季长。”道原盖季长字也。介甫《疟起示道原诗》，李注曰：“道原姓沈，公之妹婿。”按：介甫又有《定林示道原》、《对棋与道原至草堂寺》、《同沈道原游八功德水》等诗，则此同游者为道原可知矣。
⒃　又：《礼记·学记》曰：入学鼓箧。郑注曰：鼓箧，击鼓警众，乃发箧出所治经业也。
⒄　又：韩退之《潮州刺史谢上表》曰：“岭海之陬。”按：岭谓五岭，海谓南海；唐之岭南道，宋之广南路也。
⒅　又：《后汉书·马援传》曰：援从容谓官属曰：“吾从弟少游常哀吾慷慨多大志，曰：‘士生一世，但取衣食裁足，乘下泽车，御款段马，为郡掾史，守坟墓，乡里称善人，斯可矣。致求盈余，但自苦耳。’当吾在浪泊、西里间，虏未灭之时，下潦上雾，毒气重蒸，仰视飞鸢跕跕堕水中。卧念少游平生时语，何可得也！”李贤注曰：款犹缓也，言形段迟缓也。跕跕，堕貌也。
⒆　李注：唐代宗时，禁民皂衫擫耳帽，以余官健。
⒇　《唐宋诗举要》：《曲礼》上曰：“羹之有菜者用梜。”郑注曰：梜犹箸也今人或谓箸为梜提。《释文》曰：《字林》作筴，云“箸也”。
1;　又：《庄子·齐物论》曰：梦饮酒者旦而哭泣，梦哭泣者旦而田猎。
2;　又：《汉书·循吏·龚遂传》曰：为渤海太守。民有带持刀剑者，使卖剑买牛，卖刀买犊。
3;　又：《广韵。三十三业》曰：岌嶪，山貌。按：此犹言岌岌，危也。
4;　又：《庄子·大宗师》：丘（孔子），天之戮民也。郭注：是知进而不知退，则性命丧矣。《德充符》：天刑之，安可解乎！（无趾论孔子语）
5;　又：《庄子·在宥》曰：吾未知圣智之不为桁杨椄槢也。司马（彪）云：椄槢，械楔。《释文》引崔（譔）注：桎梏梁也。
6;　又：《庄子·人间世》：叶公子高曰：“今吾朝受命而夕饮冰，我其内热欤？”（谓孔子语。受命，受命使齐也。）《释文》曰：叶公子高（叶音摄），楚大夫，为叶县尹，僭称公。
7;　又：《谢安传》曰：怅然谓所亲曰：“昔桓温在时，吾常惧不全。忽梦乘温舆，行十六里，见一白鸡而止。乘温舆者，代其位也。十六里止，今十六年矣。白鸡主酉，今太岁在酉，吾命殆不起乎？”寻薨。年六十六。（谢安卒于太元十年乙酉，介甫生于辛酉，故引白鸡事。）
8;　又：《说文》：憭，慧也。《庄子·列御寇》曰：形谍成光。郭注曰：举动便解而成光仪也。
9;　又：《汉书·游侠·原涉传》曰：郡国诸豪及长安五陵诸为气节者，皆归慕之。颜曰：五陵谓长陵、安陵、阳陵、茂陵、平陵也。
11;　又：《庄子·秋水》曰：公孙龙曰：“口呿而不合。”（公孙龙闻魏牟论庄子语：“口呿而不合，舌举而不下，乃逸而走。”）呿，司马云：开也。《天运篇》：孔子曰：“予口张而不能嗋。”（孔子见老聃：“予何规老聃哉。”下一语，归谓弟子。）《释文》曰：嗋，合也。
《唐宋诗举要》：吴先生（闿生）曰：著“鸡梦”一语，则前文凭吊谢公，皆以自况。此点睛法也。
又：奇险兀傲，韩公嗣音。
又：此诗之韵，凡三用之，而此首尤胜。（《再用前韵寄蔡天启》见《宋诗钞》及《集》二，《用前韵戏赠叶致远直讲》见《集》二，赠叶诗全咏围棋。
介甫《谢公墩》诗：走马白下门，投鞭谢公墩，昔人不可见，故物尚或存。问樵樵不知，问牧牧不言。摩挲苍苔石，点检屐齿痕。想此絓长樯，想此倚短辕，想此玩云月，狼藉盘与樽。井径亦已没，漫然禾黍村。摧藏羊昙骨，放浪李白魂，亦已同山丘，缅怀莳兰荪。小草戏陈迹，甘棠咏遗恩；万事付鬼箓，耻荣何足论！天机自开闔，人理孰畔援？公色无惧喜，傥知福祸根。涕泪对桓伊，暮年无乃昏！（《宋诗钞》）
介甫又有《谢安》诗云：谢公才业自超群，误长清谈助世纷。秦晋区区等亡国，可能王衍胜商君！（《韵语阳秋》八。）
又：《再用前韵寄蔡天启》诗：蔡侯东方来，取友无所挟；翛翛一囊衣，偶以一书笈。定林朝自炊，有匕或无筴；时时羹事藿，镬大苦难燮。骄顽遂敢侮，有甚观骈胁。淡然山谷中，变色未尝辄。始见类欺魄，寒暄粗酬接；从容与之语，烂漫无不涉。奇经可治疾，秘祝可解魇，巫医之所知，瞽史之所业，载车必百两，独以方寸摄。微言归易悟，疾若髭赴镊。天机信卓越，学等何足躐！纵谈及既往，每与唐许协。扬雄尚汉儒，韩愈真秦侠。好大人谓狂，知微乃如谍。惟初造文字，人惑鬼愁慑。秦愚既改“罪”，新眊仍易“叠”。六书遂失恉，隶草矜敏捷。谁珍坛山刻！共赏兰亭帖。东京一祭酒，收拾偶予惬。少尝妄思索，老懒因退怯。侯方习篆籀，寸管静尝擫。深原道德意，助我耕且猎。昔功恐唐捐，异味今得馌。京师媚学子，追师尝劫劫；陆赢淮汴粮，水僦湖海艓。远求而近遗，如目不见睫。伪凤易悦楚，真龙反惊叶。闻予再三叹，往往心不厌。或自逸而走，或呿而不嗋；或嗤无郎漫，或訾白翁嗫。铄金徒欲消，韞玉岂愁浥？贤愚有定分，咄汝无喋喋！跨鞍随我游，曳屣联我跕。照泉浥清泚，跂石缘嵬嶪；东坡数鯈鱼，西崦追蛱蝶；翳林窥搏黍，藉草听批颊；黄寻远莲须，红阅邻杏靥。荏苒光景流，杨园忽无叶。扶痾归未久，吾见喜宁帖；褰裳告我去，禄仕当随牒。萧晨秣款段，归骑得追蹑；谓言循东路，复出西域牒。行矣忍羁旅，无鱼勿弹铗。天闲久索骥，骏足方腾蹀；长驱勿骄矜，小踠亦勿惵。鹏飞九万里，勿借风一箑。溟波浩难穷，勉自养鳞鬣。爵禄实天械，功名为椄□。宁能复与我，摇漾秦淮楫！附书勿辞频，隔岁期满箧！（《宋诗钞》）
沈辽有《德相送荆公三诗用元韵戏为之》，《德相所示论书聊复戏酬》，《德相惠新茶复次前韵奉谢》。（见《云巢诗钞》，《宋诗钞》）
明妃曲二首
明妃初出汉宫时，泪湿春风鬓脚垂。沈约诗：“聊承云鬓垂。”李贺诗：“弹琴看文君，春风吹鬓影。”低徊顾影无颜色，尚得君王不自持。此作联处似断，用笔甚健。归来却怪丹青手，入眼平生几曾有。意态由来画不成，当时枉杀毛延寿。“低徊”二句，吴闿生《古今诗约选》：“深文曲致。”“当时”句，吴云：“用意高绝。”全诗，吴云：“矜炼深雄，远胜欧公。”《昭昧詹言》十二：“归来二字掷。”一去心知更不归，可怜着尽汉官衣。寄声欲问塞南事，只有年年鸿雁飞。吴闿生：《古今诗约选》：《汉书·苏武传》：“教使者谓单于言，天子射上林中，得雁，足有系帛书，言武等在某泽中。”家人万里传消息，好在毡城莫相忆。君不见咫尺长门闭阿娇，人生失意无南北。
明妃初嫁与胡儿，毡车百两皆胡姬。含情欲说独无处，传与琵琶心自知。黄金捍拨春风手，《旧唐书·音乐志》：“旧琵琶皆以木拨弹之。太宗贞观，始有手弹之法。”又《礼乐志》：“高丽伎琵琶以蛇皮为槽，厚寸余，有鳞甲。楸木为面，而象牙为捍拨。”一捍拨当弦，所以护之。查慎行《诗评》：“亦是一说，却未有人道。”弹看飞鸿劝胡酒。李注：“意不在胡。”嵇康《赠秀才入军诗》：“目送飞鸿，手挥五弦；俯仰自得，游心泰玄。”汉宫侍女暗垂泪，沙上行人却回首。汉恩自浅胡自深，人生乐在相知心。“乐莫乐兮新相知”，见《楚辞》。上句“悲莫悲兮生别离。”可怜青冢已芜没，尚有哀弦留至今。
①　《年谱》：诗作于仁宗嘉祐四年（1059）。介甫年三十九，提点江西刑狱。
《后汉书·南匈奴传》：昭君字嫱（《前汉书·元帝纪》作樯），南郡人也。（李贤注：《前书》曰：“南郡秭归人。”）初，元帝时以良家子选人掖庭。时呼韩邪来朝。帝敕以宫女五人赐之。昭君入宫数岁，不得见御，积悲怨，乃请掖庭令求行。呼韩邪临辞，大会。帝召五女以示之，昭君丰容靓饰，光明汉宫；顾景裴回，竦动左右。帝见，大惊；意欲留之，而难以失信，遂与匈奴。生二子。及呼韩邪死，其前阏氏子代立，欲妻之。昭君上书求归。成帝敕令从胡俗。遂复为后单于阏氏焉。
《前书·匈奴传》：归王昭君，号宁胡阏氏。生一男。复株絫单于复妻王昭君，生二女。
闻人倓《古诗笺》：王嫱报元帝书：“南望汉关，徒增怆结。有父有弟，望陛下幸少怜之。”
《汉书》：元帝后宫既众，乃令画工图之。欲有呼者，辄披图召之，其中常者，悉行货赂。王昭君姿容甚丽，志不可苟求。工遂毁其状。后匈奴来和，求美女于帝，帝以昭君充行。既召见而惜之。名字已去，不欲中改。于是遂行。
《琴操》：王昭君者，齐国王襄女也。年十七，献元帝。（《文选》石季伦《王明君词》注引）
《西京杂记》上：元帝后宫既多，不得常见，乃使画工图其形，按图召幸。诸宫人皆赂画工，多者十万，少者亦不减五万，独王嫱自恃容貌，不肯与。工人乃丑图之。遂不得见。后匈奴入朝，求美人为阏氏。于是上按图，以昭君行。及去，召见，貌为后宫第一，善应对，举止娴雅。帝悔之，而名籍已定，方重信于外国。故不复更人。乃穷案其事，画工尽弃市；籍其家资，皆巨万。
又：上以昭君行。及去，召见，貌为后宫第一，帝悔之，穷案其事，画工韩延寿弃市。
又：画工有杜陵毛延寿，为人形，丑好老少，必得其真。
《乐府古题要解》：天子穷究其事，画工杜陵毛延寿，安陵陈敞，新丰刘白、龚宽，下杜阳望、樊青，皆同日弃市，籍其资财。
《汉书·西域传》：武帝元封中，遣江都王建女细君为公主，以妻乌孙昆莫。
《乐府古题要解》：汉人怜昭君远嫁，为作歌诗。石崇有妓曰绿竹，善歌舞；以此曲教之，而自制《王明君歌》，其文悲雅。《唐宋诗举要》三据此谓：是所谓琵琶怨曲，皆后人所拟，非其自为矣。
《琴操》：王昭君，齐国王穰女，端正娴丽。年十七，献之元帝。元帝以地远不之幸，以备后宫，积五六年，帝每游后宫，昭君常怨不出。后单于遣使朝贺，帝宴之，尽召后宫，昭君乃盛饰而至。帝问欲以一女赐单于，谁能行者，昭君乃越席请往。时单于使在旁，帝惊恨不及。昭君至匈奴，单于大悦。昭君恨帝始不见遇，乃作怨思之歌。单于死，子世达立。昭君谓之曰：“为胡者妻母，为秦者更娶。”世达曰：“欲作胡礼。”昭君乃吞药而死。
石崇《王明君词》并序：王明君者，本是王昭君，以触文帝讳，改焉。匈奴盛，请婚于汉元帝。以后宫良家子昭君配焉。昔公主嫁乌孙，令琵琶马上作乐，以慰其道路之思。其送明君，亦必尔也。其造新曲，多哀怨之声，故叙之于纸云尔。诗云：“我本汉家子，将适单于庭。辞诀未及终，前驱已抗旌。仆御涕流离，辕马悲且鸣。哀郁伤五内，泣泪湿朱缨。行行日已远，遂造匈奴城。延我于穹庐，加我阏氏名。殊类非所安，虽贵非所荣。父子见陵辱，对之惭且惊。报身良不易，默默以苟生。苟生亦何聊，积思常愤盈。愿假飞鸿翼，乘之以遐征，飞鸿不我顾，伫立以屏营。昔为匣中玉，今为粪上英。朝华不足欢，甘与秋草并。传语后世人，远嫁难为情。”（《文选》二十七）
傅玄《琵琶赋序》：《世本》不载作者。故老云：汉送乌孙公主，念其行道思慕，使知音者于马上作之。
黄鲁直跋第一首，引王深父（回）语谓：孔子曰：“夷狄之有君，不如诸夏之亡也。”“人生失意”句非是。李注：黄以“子欲居九夷”解之。
李注：引范冲对高宗语谓：“诗人多作《明妃曲》，以失身胡虏为无穷之恨。安石则曰：‘汉恩自浅胡自深，人生乐在相知心。’然则刘豫不是罪过，汉恩浅而虏恩深也。孟子曰：‘无父无君，是禽兽也。’以胡虏有恩，而遂忘君父，非禽兽而何！”公语意固非；然诗人务一时为新奇，求出前人所未到，而不知其言之失也。
蔡上翔谓冲为祖禹之子。祖禹于元祐中以与修《神宗实录》获罪。
黄生《载酒园诗话》评：王介甫《明妃曲》二篇，诗犹可观，然意在翻案，如“家人（至）南北”。其后篇益甚。故遭人弹射不已。至高季迪长篇，则翻案愈奇。结句曰：“妾语还凭归使传，妾身没虏不须怜。愿君莫杀毛延寿，留画商岩梦里贤。”意则正矣。有此事否？恐终是文人之语，非儿女子之言也。余因思此题终不及储光羲“胡王知妾不胜悲，乐府皆传汉国词。朝来马上箜篌引，稍似宫中闲夜时。”大都诗贵入情，不须立异。后人欲求胜古人，遂愈不如古耳。
《宋诗菁华录》：“低徊”二句，言汉帝之犹有眼力，胜于神宗。“意态”句言人不易知。“可怜”句用意忠厚。末言君恩之不可恃。“汉恩”二句即“与我善者为善人”意；本普通公理，说得太露耳。二诗荆公自己写照之最显者。
欧阳修《明妃曲和王介甫作》：胡人以鞍马为家，射猎为俗。（李白《战城南》：胡人以杀戮为耕作。）泉甘草美无常处，鸟惊兽骇争驰逐。谁将汉女嫁胡儿？风沙无情貌如玉。身行不遇中国人，马上自作思归曲。推手为琵却手琶，胡人共听亦咨嗟。玉颜流落死天涯，琵琶却传来汉家。汉宫争按新声谱。遗恨已深声更苦。纤纤女手出洞房，学得琵琶不下堂；不识黄云出塞路，岂知此声能断肠！（《释名·释乐器》：批把本出于胡中，马上所鼓也。推手前曰批，引手却曰把，象其鼓时，固以为也。《类聚·乐部》四，引批把作琵琶。《古今诗约选》玉韵下云：“感叹深至。”肠韵下云：“寄托甚高。”姚姜坞曰：“后四句颇具唐人风趣。”方东树曰：“恩深，无一处是恒人胸臆中所有。”又曰：“以后一层作起，谁将句逆入明妃，玉颜二句逆入琵琶。收四语又用他人逆衬，所以为思深笔曲也。”）
又：再和《明妃曲》：汉宫有佳（一作“美”）人，天子初未识。一朝随汉使，远嫁单于国。绝色天下无，一失难再得；（首六语用李延年歌及白居易《长恨歌》语意）虽能杀画工，于事竟何益！耳目所及尚如此，万里安能制夷狄！汉计诚已拙，女色难自夸；明妃去时泪，洒向枝上花。狂风日暮起，飘泊落谁家。红颜胜人多薄命，莫怨东风当自嗟。（同上）
司马光和王介甫《明妃曲》：胡雏上马唱胡歌，锦车已驾白橐驼。明妃挥泪辞汉主，汉主伤心知奈何！宫门铜环双兽面，回首何时复来见。自嗟不若住巫山，布袖蒿簪嫁乡县。万里寒沙草木稀，居延塞外使人归；旧来相识更无物，只有云边秋雁飞。愁坐冷冷调四弦，曲终掩面向胡天；侍儿不解汉家语，指下哀声犹可传，传遍胡人到中土，万一他年流乐府；妾身生死知不归，妾意终期寤人主。目前美丑良易知，咫尺掖庭犹可欺。君不见白头萧太傅，被谗仰药更无疑。（《集》三）（刘敞有《同永叔和介甫昭君曲》，见《公是集》十八）
《石林诗话》中：昆陵张子厚善书。余尝于其家见欧阳文忠子棐以乌丝栏绢一轴，求子厚书文忠《明妃曲》两篇，《庐山高》一篇。略云：先君平日未尝矜大所为文。一日，被酒，语棐曰：“吾诗《庐山高》今人莫能为，唯太白能之；《明妃曲》后篇，太白不能为，唯杜子美能之；至于前篇，则子美亦不能为，唯吾能之也。”
《唐宋诗举要》三：叔弼托永叔之言，谓杜子美亦不能为，因为过情之誉，黄山谷跋介甫此篇，谓可与李翰林、王右丞并驱争先，亦不免溢美。平心而论，实皆不失为佳构。永叔《再和明妃曲》云：“耳目所及尚如此，万里安能制夷狄！”议论既庸腐，词亦质直少味。介甫后篇云：“汉恩自浅胡自深，人生乐在相知心。”持论乖戾。范元长（冲）对高宗论此诗，直斥为坏人心术，无父无君。（李注引）虽不免深文周内，然亦物腐虫生，偏激之论，有以致之。李雁湖曰：“诗人务一时为新奇，求出前人所未道，而不知其言之失也。”可谓持平之论也。
介甫《明妃曲》：我本汉家子，早入深宫里。远嫁单于国，憔悴无复理。穹庐为室毡为墙，胡尘暗天道路长。去住彼此无消息，明明汉月空相识。死生难有却回身，不忍回看旧写真。玉颜不是黄金少，爱把丹青错画人。朝为汉宫妃，暮作胡地妾。（一作“今日汉宫妃，明朝胡地妾。”）独留青冢向黄昏，颜色如花命如叶。（《文集》三十六集句）
送程公辟守洪州
【李注本作“之豫章”】
画船插帜摇秋光，鸣铙梁简文帝《南郊颂序》：“鸣铙韵响。”传一作“伐”鼓《后汉书·南匈奴传》：“鸣钟传鼓于清渭之上。”《诗·采芑》：“钲人伐鼓。”水洋洋。豫章太守吴郡郎②，行指斗牛先过乡③。乡人出郭航酒浆，炰鳖脍鱼《诗·六月》：“炰鳖脍鲤”。炊稻粱。芡头肥大菱腰长，釂酬喧呼坐满床④。怪君三年滞《文集》作“寓”瞿塘⑤，又驱传马登太行⑥。缨旄脱尽归大梁⑦，翻然出走天南疆。九江左投贡与章⑧，扬澜吹漂浩无旁。老蛟戏水风助狂，盘涡忽坼千丈强⑨。《古诗笺》：“船帜铙鼓，言太守仪卫之盛。”《江赋》：“盘涡谷转。”君闻此语悲慨慷，迎吏乃前持一觞。鄙州历选多俊《文集》作《儁》良，镇抚时有诸侯王⑩。拂天高阁朱鸟翔⑾，西山蟠绕鳞鬛苍⑿。下视城堑真金汤⒀，雄楼杰屋郁相望。中户尚有千金藏，漂田《古诗笺》：“漂田，水田也。”种秔秔，稻之不粘而晚熟者，俗作粳。出穰穰⒁。《史记·淳于髠传》：“穰穰满家。”《诗》：“丰年穰穰。”沉檀珠犀杂万商，大舟如山起牙樯，一本无此句。杜甫《城西坡泛舟诗》：“春风自信牙樯动。”输泻交广流荆扬⒂。轻裙利屣列名倡⒃，春风踏谣能断肠⒄。平湖湾坞烟渺茫，树石珍怪花草香，幽处往往闻笙簧。地灵人秀古所藏⒅，胜兵可使酒可尝⒆。十州将吏随低昂⒇，谈笑指麾回雨旸㉑。非君才高力方刚㉒，岂能跨《文集》作“得”有此一方，无为听客欲沾裳。《水径注·江水》引《宜都记》：“巴东三峡巫峡长，猿鸣三声泪沾裳。”使君谢吏趣治装，我行乐矣未渠央㉓。
①　据李注，诗当作于嘉祐七年（1062），介甫年四十二。《宋史·循吏传》：程师孟，字公辟，吴人，进士甲科。（《文集》八十一有《答程公辟议亲书》，盖以侄女聘小辟子。）累知南康军楚州。提点夔路刑狱。泸戎数犯渝州边。使者治所在万州，相去远，有警率浃日乃至。师孟奏徙于渝。夔部无常平粟，建请置仓。适凶岁，振民不足，即矫发他储，不俟报。吏惧，白不可。师孟曰：“必俟报，饥者尽死矣！”竟发之，徙河东路，为度支判官。知洪州。积石为堤，浚沟揭闸。无水患。
李注：公辟入为三司判官，刑部郎中，出知洪州。时嘉祐七年五月。
②　《太平寰宇记》：江南西路洪州，汉为豫章郡。
《元丰九域志》：江南西路洪州豫章郡，镇南军节度治南昌、新建二县。
《汉书·地理志》：吴地，斗分野也。今之会稽、九江、丹阳、豫章、庐江、广陵、六安、临淮郡，尽吴分也。
③　王勃《滕王阁诗序》：龙光射牛斗之墟。
④　韩愈《陆浑山火》诗：熙熙釂酬笑语言。
⑤　《太平寰宇记》：瞿塘，在夔州东一里。连崖千丈，奔流电激，舟人为之恐惧。
⑥　《礼记·玉藻》：士曰传遽之臣。郑注：传遽，以车马给使者也。
《太平寰宇记》：河东道泽州晋城县：太行山在县南三十六里。河北道怀河内县：太行山在县北二十五里。
⑦　《汉书·苏武传》：武仗汉节，卧起操持，节旄尽落。
《太平寰宇记》：河南道开封府（原注曰：今理开封、浚仪二县）战国时为魏都。《史记·魏世家》云：“魏惠王自安邑徙都大梁。”即今西面浚仪县故城是也。
⑧　《尚书·孔传》：江于此分为九道。
《水经·赣水篇》郦注引刘澄之曰：县东有章水，西有贡水。县治二水之间，合“赣”字，因以名县焉。《太平寰宇记》引《虔州图经》：章、贡二水合流为赣。其间置邑，因为赣县。
⑨　韩愈《听颍师弹琴》诗：失势一落千丈强。
⑩　李注：诸侯王谓滕王（元膺）。本朝太宗第六子元偓，亦尝为镇南节度、洪州管内观察处置等使。
⑾　王文考《鲁灵光殿赋》：朱鸟舒翼以峙衡。
王勃《登洪州滕王阁饯别序》：层台耸翠，上出重霄。飞阁翔丹，下临无地。
⑿　李注：柳子厚《马退山茅亭记》：“是山崒然起于莽苍之中，亘数百里。尾蟠荒陬，首注大溪。”亦言鳞鬣之类。
⒀　《汉书·蒯通传》：“皆为金城汤池。”洪州州城之西为大江，大江之外为西山。西山特高，虽隔江，下视州城如金汤。
⒁　《唐宋诗举要》三：漂田殆即葑田也。《农书》（卷上）曰：若深水薮泽，则有葑田。以木缚为田丘，浮系水面，以葑泥附木架
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:33:11-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
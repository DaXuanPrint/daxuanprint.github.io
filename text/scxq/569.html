<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="御制四朝诗选序,提要,御选四朝诗总目,御选宋诗姓名爵里一,御选宋诗姓名爵里二,御选宋诗卷一,御选宋诗卷二,御选宋诗卷三,御选宋诗卷四,御选宋诗卷五,御选宋诗卷六,御选宋诗卷七,御选宋诗卷八,御选宋诗卷九,御选宋诗卷十,御选宋诗卷十一,御选宋诗卷十二,御选宋诗卷十三,御选宋诗卷十四,御选宋诗卷十五,御选宋诗卷十六,御选宋诗卷十七,御选宋诗卷十八,御选宋诗卷十九,御选宋诗卷二十,御选宋诗卷二十一,御选宋诗卷二十二,御选宋诗卷二十三,御选宋诗卷二十四,御选宋诗卷二十五,御选宋诗卷二十六,御选宋诗卷二十七,御选宋">
<meta name="description" content="三百一十二卷。清张豫章等奉敕编。张豫章生卒年、籍贯、仕履均不详。康熙四十八年(1709)皇帝下令博采宋金元明代之诗“义尤著者”(《序》)辑成一书。即《御选宋金元明四朝诗》。(简称《四朝诗》)共三百一十二卷。每代分体各编,自名篇巨集以及断简残编,“罔有阙遗,均稍择而录之。”其目的。“用以标诗人之极致,扩后进之见闻。”该书分宋、金、元、明四部分,其中宋诗七十八卷,金诗三十四卷,元诗八十卷,明诗一百二十卷。共收录自宋迄明末诗人二千二百余家。选诗之序,首为帝制,依次为四言、乐府歌行、古体等,直至杂言,以体分编。四">
<title>御选宋金元明四朝诗_康熙_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">御选宋金元明四朝诗</span> <br/>
          作者： <span class="inputVal" id="bkauthor">康熙</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">诗词戏曲,诗集,完结</span> <br/>
          字数： <span class="inputVal" id="bknum">[book_length]3105560</span> <br/>
          说明： <span class="inputVal" id="bkdec">三百一十二卷。清张豫章等奉敕编。张豫章生卒年、籍贯、仕履均不详。康熙四十八年(1709)皇帝下令博采宋金元明代之诗“义尤著者”(《序》)辑成一书。即《御选宋金元明四朝诗》。(简称《四朝诗》)共三百一十二卷。每代分体各编,自名篇巨集以及断简残编,“罔有阙遗,均稍择而录之。”其目的 “用以标诗人之极致,扩后进之见闻。”该书分宋、金、元、明四部分,其中宋诗七十八卷,金诗三十四卷,元诗八十卷,明诗一百二十卷。共收录自宋迄明末诗人二千二百余家。选诗之序,首为帝制,依次为四言、乐府歌行、古体等,直至杂言,以体分编。四朝之诗纷乱而广博,“虽博识通儒亦无从遍观”,因此,该书对于古代诗歌研究,尤其是别裁得失、考境源流等方面,均具有参考价值。诗前之小传详述作者爵里、仕履,对后人理解、研究作品,亦提供了极大的方便。该书最初刊于康熙四十八年(1709),乾隆四十六年(1671)又重新校刊并收录于 《四库全书》 中。</span> <br/>
          封面： <span class="inputVal" id="bkimg">Z_20300.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]御选宋金元明四朝诗
[book_author]康熙
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]诗词戏曲,诗集,完结
[book_length]3105560
[book_dec]三百一十二卷。清张豫章等奉敕编。张豫章生卒年、籍贯、仕履均不详。康熙四十八年(1709)皇帝下令博采宋金元明代之诗“义尤著者”(《序》)辑成一书。即《御选宋金元明四朝诗》。(简称《四朝诗》)共三百一十二卷。每代分体各编,自名篇巨集以及断简残编,“罔有阙遗,均稍择而录之。”其目的 “用以标诗人之极致,扩后进之见闻。”该书分宋、金、元、明四部分,其中宋诗七十八卷,金诗三十四卷,元诗八十卷,明诗一百二十卷。共收录自宋迄明末诗人二千二百余家。选诗之序,首为帝制,依次为四言、乐府歌行、古体等,直至杂言,以体分编。四朝之诗纷乱而广博,“虽博识通儒亦无从遍观”,因此,该书对于古代诗歌研究,尤其是别裁得失、考境源流等方面,均具有参考价值。诗前之小传详述作者爵里、仕履,对后人理解、研究作品,亦提供了极大的方便。该书最初刊于康熙四十八年(1709),乾隆四十六年(1671)又重新校刊并收录于 《四库全书》 中。
[book_img]Z_20300.jpg


[book_title]御制四朝诗选序
生民之始禀二仪之精含五常之性而其理具于一心人心之灵日出而不穷诗大序谓在心为志发言为诗其阐眀虞廷言志之义而归本于心者其意深矣盖时运推移质文屡变其言之所发虽殊而心之所存无异则诗之为道安可谓古今人不相及哉观于宋金元明之诗而其义尤着焉世之论诗者谓唐以诗赋取士故唐之诗为独盛夫唐之诗诚盛矣若夫宋之取士始以诗赋熙宁专主经义而罢诗赋元祐初复诗赋至绍圣而又罢之其后又复与经义并行金大略如宋制元自仁宗罢诗而存赋明则诗赋皆罢之士于其时以其余力兼习有韵之言专之则易美兼之则难工而其至者亦徃徃嫓北宋而追三唐岂非人心之灵日出而不穷者欤此又可见古今人不甚相逺也朕夙兴夜寐永图治安念养士育才国家盛典考言询事曩代良规亦既试之制艺使通经术兼以论表判防俾达古今而于科
目之外时以诗赋取人每当省方观民之防士之所进诗赋古文止辇受观停舟延问亲试而拔其尤者亦多矣盖举斯世而措之礼陶乐淑之中被以温柔敦厚之教故所以奬劝之者靡弗至焉近得全唐诗巳命儒臣校订刋布海内由唐以来千有余年之久流传自昔未见之书亦可谓斯文之厚幸矣遂又命博采宋金元明之诗每代分体各编自名篇钜集以及防简残章罔有阙遗稍择而録之付之剞劂用以标诗人之极致扩后进之见闻譬犹六代逓奏八音之律无爽九流并遡一致之理同归然则唐以后之诗又自今而传矣夫诗之日逺而日新如此而皆本于人之一心孔子云诗三百一言以蔽之曰思无邪子之言诗法也即心法也子夏味绚素之章子贡悟琢磨之句二子者一以文学列于四科一以多识得闻一贯朕于是有以见夫天之所以畀于人者此心此理随在流通愿学者谨其所存而审其所发将以上达夫大本大原而充广乎万事万物岂惟诗之为道也哉
康熙四十八年五月

[book_title]提要
钦定四库全书　　　　集部八
御选四朝诗　　　　　　　总集类
提要
【臣】等谨案
御选四朝诗二百九十二卷康熈四十八年圣祖仁皇帝御定右庻子张豫章等奉
勅编次凡宋诗八十七卷作者八百八十二人金诗二十五卷作者三百二十一人元诗八十一卷作者一千一百九十七人明诗一百二十八卷作者三千四百人每代之前各详叙作者之爵里其诗则首帝制次四言次乐府歌行次古体次律诗次絶句次六言次杂言以体分编唐诗至五代而衰至宋初而未振王禹偁初学白居易如古文之有栁穆明而未融杨意等倡西昆体流布一时欧阳修梅尧臣始变旧格苏轼黄庭坚益出新意宋诗于
时为极盛南渡以后击壤集一派参错并行迁流至于四灵江湖二派遂极而不复焉金人奄有中原故诗格多沿元祐迨其末造国运与宋同衰诗道乃较宋为独盛元好问自题中州集后诗曰邺下曹刘气尽豪江东诸谢韵尤高若从华实评诗品未便吴侬得锦袍岂虚语乎有元一代作者云兴虞杨范揭以下指不胜屈而末叶争趍绮丽乃类小词杨维桢负其才气破崖岸而为之风气一新然讫不能返诸古也明诗总杂门户多岐约而论之高启诸人为极盛洪熈宣德以后体叅防阁风雅渐防李东阳稍稍振之而北地信阳已崛起与争诗体遂变后再变而公安三变而竟陵淫哇竞作明祚遂终大抵四朝各有其盛衰其作者亦互有长短而七百余年之中著作浩繁虽博识通儒亦无从徧观遗集至于澄汰沙砾披检精英合四朝而为一巨帙势更有所不能矣我
国家稽古右文石渠天禄之藏既逾前代我
圣祖仁皇帝防心风雅典学维勤
乙览之余咸无遗照用能别裁得失勒着鸿编非惟
四朝作者得
睿鉴而表章即读者沿波以得奇于诗家正变源流
亦一一识其门径
圣人之嘉惠儒林者宁浅尠欤乾隆四十六年四月
恭校上
总纂官【臣】纪昀【臣】陆锡熊【臣】孙士毅
总　校　官
【臣】陆　费　墀

[book_title]御选四朝诗总目
钦定四库全书
御选四朝诗总目
宋诗七十八卷【姓名爵里二卷】
金诗二十五卷【姓名爵里一卷】
元诗八十一卷【姓名爵里二卷】
明诗一百二十卷【姓名爵里八卷】
御选宋金元明四朝诗
纂选官
原任右春坊右庶子兼翰林院修撰【臣】张豫章左春坊左谕德兼翰林院修撰【臣】魏学诚原　任　翰　林　院　侍　讲【臣】呉　昺翰　　林　　院　　编　　修【臣】陈至言
日讲官起居注　翰林院编修【臣】陈　璋
日讲官起居注　翰林院检讨【臣】王景曾
録选官
翰　　林　　院　　编　　修【臣】呉士玉翰　　林　　院　　检　　讨【臣】钱荣世翰　林　院　庶　吉　　士【臣】张大受前任江宁府知府今补苏州府知府【臣】陈鹏年
举　　　　　　　　　　　　人【臣】陈王谟
【臣】顾嗣立
【臣】庄　楷
嵗　　　　　　贡　　　　　　生【臣】邹?志
【臣】田广运
国　　　子　　监　　　监　　生【臣】沈　寅
【臣】沈　经
【臣】范圣文
【臣】谈汝龙
【臣】汪泰来
【臣】刘上驷
【臣】潘秉钧
【臣】高　位
【臣】丁图南
【臣】董永朝
【臣】郑　韵
【臣】陆　淹
【臣】江?文
校刋官
【臣】王景曾
校勘官
经筵讲官内阁学士兼礼部侍郎【臣】蔡升元
经筵讲官内阁学士兼礼部侍郎兼管詹事府詹事【臣】杨　瑄日讲官起居注詹事府少詹事兼翰林院侍讲学士【臣】查　升日讲官　起　居　注　翰　林　院侍读学士【臣】陈壮履日讲官　起　居　注　翰　林　院　侍　读【臣】钱名世日讲官　起　居　注　翰　林　院　检　讨【臣】张廷玉皇　太　子　讲　官　翰　林　院　编　修【臣】汪　灏翰　　　林　　　院　　　编　　　修【臣】查慎行翰　　　林　　　院　　　编　　　修【臣】陈邦彦

[book_title]御选宋诗姓名爵里一
钦定四库全书
御选宋诗姓名爵里一
帝系
太祖皇帝【姓赵氏讳匡??郡人受周防帝禅在位十七年諡曰啓运立极英武睿文神德圣功至明
大孝皇帝庙号太祖】
太宗皇帝【讳炅太祖之弟初封晋王开宝九年嗣位在位二十二年諡曰神功圣德文武皇帝庙号
太宗有御制集一百二十卷】
真宗皇帝【讳恒太宗第三子至道元年立为皇太子三年嗣位在位二十五年諡曰?符稽古神功
让德文明武定章圣元孝皇帝庙号真宗有御制集三百卷】
仁宗皇帝【讳祯真宗第六子天禧二年立为皇太子干兴元年嗣位在位四十五年諡曰体天法道
极功全德神文圣武睿哲明孝皇帝庙号仁宗有御制集一百卷】
神宗皇帝【讳顼英宗长子治平三年立为皇太子四年嗣位在位十八年諡曰绍天法古运德建功
英文烈武钦仁圣孝皇帝庙号神宗有御制集一百六十卷】
徽宗皇帝【讳佶神宗第十一子绍圣初封端王元符三年嗣位在位二十五年諡曰体神合道骏烈逊功圣文仁德宪慈显孝皇帝庙号徽宗有御制崇观宸奎集一卷宫词一卷】
高宗皇帝【讳构徽宗第九子封康王靖康二年嗣位在位三十六年諡曰受命中兴全功至德圣神武文昭仁宪孝皇帝庙号高宗】
孝宗皇帝【讳眘太祖七世孙绍兴三十二年高宗立为皇太子受内禅在位二十七年諡曰绍统同
道冠德昭功哲文神武明圣成孝皇帝庙号孝宗】
少帝【讳防度宗子咸淳十年嗣位在位二年降于元】
诸家姓名爵里
赵普【字则平蓟州人占籍洛阳以佐命功授谏议大夫充枢密直学士干德中为门下侍郎平章事太平兴
国及端拱初凡三入相卒追封真定王諡忠献有赵韩王集三卷】
李昉【字明逺饶阳人汉干祐举进士周显德中仕至翰林学士入宋歴中书侍郎平章事卒赐司徒諡文
正有文集五十卷】
杨徽之【字仲猷浦城人周显德中举进士入宋歴翰林侍读学士有集二十卷】
曹翰【大名人周世宗时仕至德州刺史入宋歴威塞军节度使判颍州坐事削官终左千牛卫上将军卒
赠大尉淳化中赐諡武毅】
卢多逊【河内人周显德举进士累集贤殿修撰入宋知制诰为翰林学士使江南还同修五代史歴中
书侍郎平章事坐事谪崖州】
宋白【字太素一字素臣大名人建隆二年进士甲科为翰林学士召与李昉集诸文士纂文苑英华一千卷歴刑部尚书集贤学士判院事以兵部尚书致仕卒赠左仆射諡文安有广平集一百卷】
贾黄中【字娲民南皮人六嵗举童子科十五举进士太宗即位召试中书知制诰充翰林学士淳化二年参知政事至道初拜礼部侍郎兼秘书监卒赠礼部尚书有文集三十卷】
李九龄【干德五年进士第三人】
柳开【字仲涂大名人开宝六年进士歴如京使著书自号东郊野夫又曰补亡先生有仲涂集一卷】徐铉【字鼎臣广陵人仕南唐知制诰迁翰林学士归宋为直学士院给事中散骑常侍有徐常侍集三十
卷其二十卷仕江南所作余十卷归宋后作也】
舒雅【字子正久仕李氏归宋累职方贠外郎知舒州州有濳山灵仙观秩满请掌观事东封就加主客郎
中改直昭文馆转刑部】
刁衎【字元宾升州人用廕仕南唐以文翰入侍归宋歴兵部郎中】
陈抟【字圗南真源人隐居华山云台观太平兴国中年近百嵗朝觐诏赐号希夷先生赐紫衣抟自号扶
揺子着有指元篇三峯寓言高阳集钓潭集诗六百余首】
吕蒙正【字圣功河南人太平兴国二年擢进士第一累知制诰为翰林学士歴司空兼门下侍郎同平
章事累封许国公卒赠中书令諡文穆】
张齐贤【字师亮曹州寃勾人徙家洛阳太祖幸西都以布衣献防称防太平兴国中擢进士歴同中书
门下平章事进左仆射以司空致仕卒赠司徒諡文定】
田锡【字表圣洪雅人登太平兴国三年进士第居谏官歴四郡守入知制诰终右谏议大夫有咸平集五
十卷】
韩丕【字太简华州郑人太平兴国三年进士累知制诰为谏议大夫翰林学士歴礼部侍郎知滁州】寇准【字平仲下邽人太平兴国中进士歴尚书右仆射集贤殿大学士同中书门下平章事封莱国公干兴初贬雷州司戸参军卒赠中书令諡忠愍有巴东集三卷河阳守范雍得公诗二百首为三卷名忠愍公集刻于道州】
李维【字仲方肥乡人门下侍郎平章事沆弟雍熙二年进士召试中书知制诰为翰林学士歴工部尚书
柳州观察使有集二十卷】
张咏【字复之自号乖厓鄄州人太平兴国五年登进士歴枢密直学士御史中丞礼部尚书卒赠右仆射
諡忠定有集十卷】
晁迥【字明逺清丰人太平兴国五年进士擢知制诰为翰林学士承防天禧中判西京留司御史台以太子少保致仕加少傅卒諡文元着有道院别集十五卷法藏碎金录十卷耄智余言三卷昭德新编三卷理枢一卷】
王旦【字子明大名莘人太平兴国五年进士及第累知制诰拜中书舍人翰林学士歴加太尉兼侍中同
中书门下平章事卒赠太师尚书令魏国公諡文正有文集二十卷】
郑文寳【字仲贤襄城人太平兴国八年进士歴兵部贠外郎京西转运使有集二十卷设苑二十卷江
表志三卷】
王禹偁【字元之钜野人太平兴国八年登进士第擢司谏入翰林为学士端拱咸平中三知制诰出守
黄州徙蕲州卒有小畜集三十卷】
罗处约【字思纯益州华阳人太平兴国中进士歴著作郎直史馆受诏荆湖路廵抚苏易简王禹偁集
其文为十卷题曰东观集】
曾致尧【字正臣抚州南丰人太平兴国八年进士歴戸部郎中有文集十卷】
钱若水【字澹成一字长卿河南新安人雍熙中举进士累知制诰歴集贤学士邓州观察使并代经略
使有集二十卷】
孙仅【字邻防蔡州汝阳人咸平元年进士举贤良方正歴给事中知制诰有集五十卷甘棠集一卷】李虚已【字公受建安人登进士第歴右谏议大夫有雅正集十卷】
赵湘【字巨源西安人进士甲科歴集贤院学士】
王操【字正羙太平兴国初官太子中允献南郊颂仕至殿中丞】
滕白【太宗时为工部郎中世称滕工部有集一卷】
王嵒【一作岩淳化问隐居蜀川有集一卷】
郭震【字希声成都人自称汾阳山人淳化四年诣阙上书有渔舟集一卷】
傅霖【与张咏倡和】
张维【呉兴人以诗名江湖间年九卜余】
张秉【与王禹偁倡和】
杨亿【字大年建州蒲城人雍熙初年十一召试诗赋授秘书省正字淳化中赐进士第累擢知制诰歴工部侍郎翰林院学士史馆修撰判馆事卒赠礼部尚书諡曰文有括苍武夷颍阴韩城退居汝阳蓬山冠鼇等集及内外制刀笔共一百九十四卷】
刘筠【字子仪大名人咸平元年进士累擢司谏知制诰入翰林为学士承防进戸部龙圗阁学士加礼部侍郎有册府应言集十卷荣遇集十二卷表奏六卷淝川集四卷中山刀笔二卷】
钱惟演【字希圣呉越王俶子归宋累擢知制诰入翰林为学士拜枢宻使罢为镇国军节度使观察留后改保大军知河阳入朝加同中书门下平章事终崇信军节度使卒諡曰思庆厯中改文禧有拥旄集五卷伊川集三卷】
钱惟济【字岩夫惟演弟归宋歴加司空保静军观察留后卒諡宣惠有玉季集二十卷】
薛映【字景阳蜀人进士及第累知制诰歴礼部尚书集贤院学士判院事分司南京卒□右仆射諡文恭】李宗谔【字昌武昉子第进士入翰林为学士歴右谏议大夫有文集六十卷】
陈越【字损之尉氏人咸平中举贤良方正歴左正言直史馆】
任随
刘隲
刘秉【以上并见西昆倡和集】
丁谓【字谓之更字公言长洲人淳化三年进士累知制诰歴平章事封晋国公干兴中坐事贬崖州司戸
徙雷州道州以秘书监召还卒于光州有丁晋公集四卷】
王钦若【字定国新喻人进士甲科召试知制诰为翰林学士歴拜枢密使同平章事进司徒封冀国公卒
諡文穆】
王曾【字孝先益都人成平中进士乡贡试礼部廷对皆第一擢知制诰迁翰林学士歴门下侍郎平章事
封沂国公卒諡文正】
梅询【字昌言宣城人进士及第累擢翰林侍读学士歴给事中知审官院出知许州】
司马池【字和中登进士第歴戸部度支盐铁副使】
燕肃【字穆之益都人举进士歴礼部侍郎知毫滑颍邓四州】
郎简【字叔亷杭州临安人进士及第歴尚书刑部侍郎自号武陵居士】
陈亚【字亚之咸平五年进士仕至司封郎中有集三卷】
张及【蜀人咸平中举进士】
詹中正【衢州人大中祥符八年进士甲科时称詹白云】
鲍当【真宗朝登进士第歴职方贠外郎有清风集一卷】
石延年【字曼卿宋城人累举进士不第真宗录二举进士以为三班奉职歴太子中允同判登闻皷院
有集一卷】
穆脩【字伯长郓州人真宗东封诏举齐鲁经行之士预选赐进士出身歴颍州文学参军徙蔡州有穆参
军集三卷】
杨朴【字契元郑州东里人太宗真宗皆以布衣召见授郎中不拜对御赋蓑衣诗天下传诵有东里杨聘
君集一卷】
潘阆【字逍遥大名人太宗召对赐进士第咸平初歴滁州参军有诗三卷】
种放【字明逸洛阳人奉母隐终南之豹林谷咸平中召赴阙授右司谏累谏议大夫辞归后屡入朝輙被
优礼大中祥符改元从封泰山歴工部侍郎还山有集六卷】
魏野【字仲先陜人隐州之东郊真宗祀汾阴与李渎同被荐召之不起有草堂集十卷钜鹿东观集二卷】林逋【字君复钱塘人结庐孤山二十年不入城市真宗赐粟帛诏长吏嵗时劳问仁宗赐諡和靖先生有
诗三卷西湖纪逸一卷】
曹汝弼【字梦得其先青州人南唐时徙歙之休宁松萝山天禧祥符间高蹈有声与魏野潘阆林逋善
有诗一百五十首曰海宁集】
黄亢【字清臣浦城人年十五游钱塘以诗赠处士林逋逋激赏之有东溪集十二卷】
王初【有歌诗集一卷】
鲁交【潼川人黄山谷称为鲁三江有三江集】
唐异【见吕祖谦宋文鉴】
王衢【琅琊人】
李识【赵郡人以上并见魏野钜鹿东观集】
宋庠【字公序初名郊字伯庠开封雍丘人天圣初举进士开封试礼部廷对皆第一入翰林为学士歴同
中书门下平章事封莒国公以司空致仕卒諡元宪有文集四十四卷】
宋祁【字子京与兄郊同举进士奏名第一章献太后不欲以弟先兄乃擢郊第一而寘祁第十时称大小宋
歴知制诰翰林学士承防修唐书卒赠尚书諡景文有集一百五十卷】
杜衍【字世昌越州山阴人进士甲科歴集贤大学士同平章事兼枢密使加太子太师封祁国公卒諡正献】晏殊【字同叔临川人景德二年以神童荐召试赐同进士出身累擢知制诰翰林学士歴同中书门下平
章事兼枢密使卒赠司空兼侍中諡元献有临川集三十卷紫薇集一卷】
夏竦【字子乔江州德安人以恩补丹阳主簿后举贤良方正擢知制诰歴同中书门下平章事判大名府仁宗召为宰相为谏官所攻改枢密使封英国公进郑国卒赠太师中书令諡文正改文庄有文集一百卷】
章得象【字希言泉州人进士及第累知制诰为翰林学士歴同中书门下平章事拜镇安军节度使封
郇国公徙判河南府守司空致仕卒赠侍中諡文宪改文简】
吕夷简【字坦夫寿州人进士及第累知制诰拜同中书门下平章事封申国公改封许以太尉致仕卒
諡文靖】
陈尧佐【字希元号知余子阆州人端拱初进士累擢知制诰歴同中书门下平章事以太子太师致仕
卒諡文惠有集三十卷又有潮阳编野庐编愚丘集遣兴集】
贾昌朝【字子明获鹿人天禧初召试赐同进士出身累知制诰歴尚书左仆射同中书门下平章事兼
枢密院使封许国公进魏国卒諡文元有集一百二十二卷】
韩琦【字稚圭相州安阳人天圣中进士第二人歴同中书门下平章事累封魏国公卒赠尚书令諡忠献
徽宗论定防勲赠魏郡王有安阳集五十卷】
范仲淹【字希文其先邠人后徙江南呉县大中祥符八年进士歴枢密副使参知政事卒赠兵部尚书
諡文正有集二十卷别集四卷】
富弼【字彦国河南人天圣八年中制科累擢知制诰歴同中书门下平章事进司徒累封郑国公卒諡文
忠】
文彦博【字寛夫汾州介休人及进士第歴同中书门下平章事封潞国公以太师致仕卒諡忠烈有潞
公集四十卷补遗一卷】
田况【字元均冀州信都人举进士甲科复举贤良方正累迁右正言知制诰终尚书左丞有金岩集二卷】王琪【字君玉成都华阳人徙开封第进士累迁知制诰歴礼部侍郎致仕】
尹洙【字师鲁河南人天圣中进士以荐为馆阁校勘累迁右司谏知渭州兼镇泾源路经略坐累贬筠州
监酒有集二十卷】
余靖【字安道韶州曲江人举进士试书判防萃累迁右正言出知吉防潭桂四州加集贤学士歴工部尚
书卒谥曰襄有武溪集二十卷】
李之才【字挺之青社人天圣八年同进士出身歴殿中丞泽州签署判官】
蒋堂【字希鲁宜兴人擢进士第歴枢密学士以尚书礼部侍郎致仕家于苏州有呉门集二十卷】赵抃【字阅道衢州西安人湘子进士及第累知谏院参知政事歴资政殿大学士出知杭州以太子少保
致仕卒赠太子少师諡清献】
张方平【字安道南京人举茂才异等又中贤良方正累知制诰歴翰林学士承防参知政事以太子少
师致仕卒諡文定有乐全先生集四十卷】
唐介【字子方江陵人擢进士第累知谏院迁御史中丞歴参知政事卒諡质肃】
李师中【字诚之楚丘人举进士累迁天章阁待制终右司郎中】
胡宿【字武平常州晋陵人登第累官两浙转运使召知制诰歴枢密副使以太子少师致仕卒赠太子太傅
諡文恭】
孙复【字明复平阳人举进士不第退居泰山以范仲淹富弼交荐除校书郎歴殿中丞】
石介【字守道兖州奉符人进士及第歴太子中允直集贤院出判濮州未赴卒鲁人称徂徕先生有徂徕
集二十卷】
刘几伯
张问【字昌言襄阳人进士起家累官秘书监给事中终正议大夫】
张升【字杲卿韩城人举进士歴参知政事枢密使以太子太师致仕卒赠司徒兼侍中諡康节】梅挚【字公仪新繁人进士第累擢龙圗阁学士出知杭州迁右谏议大夫歴知河中府】
何郯【字圣从成都人第进士累殿中侍御史歴龙圗阁学士出知外郡以尚书右丞致仕】
欧阳脩【字永叔庐陵人天圣中举进士试南官第一擢甲科累知制诰为翰林侍读学士修唐书歴枢密副使参知政事以太子少师致仕卒諡文忠在滁州自号醉翁晩更号六一居士有六一居士集一百五十二卷附录四卷年谱一卷】
苏舜元【字才翁参知政事易简孙仕至尚书度支贠外郎三司度支判官】
苏舜钦【字子美舜元弟以任补官后举进士歴集贤校理监进奏院坐事除名放废居苏州终湖州长
史有沧浪集十五卷】
梅尧臣【字圣俞宣城人询从子用廕为河南簿召试赐进士出身歴尚书都官贠外郎有宛陵集六十
卷外集十卷】
叶清臣【字道卿长洲人天圣二年进士歴翰林侍读学士知河阳有文集一百六十卷】
蔡襄【字君谟兴化仙游人天圣中举进士累擢知制诰为翰林学士治平初以端明殿学士知杭州卒諡
忠惠有集十七卷】
龚宗元【字防之昆山人登天圣五年进士第歴都官贠外郎有武丘居士遗藁十卷】
张先【字子野维子天圣八年进士为都官郎中有安陆集】
刘敞【字原父临江新喻人庆歴中进士累知制诰拜翰林学士改集贤学士判南京御史台卒私諡公是
先生有集七十五卷】
刘攽【字贡父敞弟同登科歴秘书少监出知蔡州召拜中书舍人以疾不起卒私諡公非先生有集六十
卷】
江休复【字邻几陈留人进士起家歴尚书刑部郎中有文集二十卷】
狄遵度【字元规长沙人以父棐任补襄阳薄有集十二卷】
滕宗谅【字子京河南人大中祥符八年进士从秦州军事推官召试学士院改大理丞歴左正言】谢绛【字希深其先阳夏人徙杭之富阳以任补校书郎复登进士甲科累除知制诰判吏部流内铨太常
礼院出知邓州有文集五十卷】
张徴【字伯常陈留人宝元元年进士甲科】
黄庶【字亚夫豫章人庆厯二年进士歴知康州有伐檀集一卷】
向宗道【见黄庶伐檀集】
张公庠【字元善皇祐元年进士有张泗州集】
张坏【字唐公洎之孙举进士召试学士院赐第累擢知制诰进翰林侍读学士】
苏洵【字明允睂州睂山人举进士又举茂才异等皆不第至和中用欧阳修荐除校书郎以霸州文安县
主簿与姚辟同脩太常因革礼百卷书成未报卒有嘉祐集干五卷】
徐徽【字仲先嘉祐四年进士歴官提举利州改常平抗疏致仕居独山号独山翁】
曾巩【字子固南丰人嘉祐二年进士第歴中书舍人有南丰类藁五十卷】
李觏【字泰伯建昌军南城人皇祐初以荐试大学助教终海门主簿太学説书有退居类藁十二卷续藁
八卷后集六卷】
姚嗣宗【关中人范仲淹见其题壁诗鹭异表入幕府】
赵槩【字叔平南京虞城人中进士第外歴州郡入为翰林学士累擢枢密使参知政事自左丞转吏部尚
书以太子少师致仕卒赠太子太师諡康靖】
仲讷【字朴翁定陶人景祐元年进士歴尚书屯田贠外郎有集十二卷】
谢伯初【与欧阳脩唱和】
陆经【见欧阳脩集】
唐询【字彦猷仁宗时官知制诰】
丁宝臣【字元珍常州晋陵人景祐元年进士终集贤校理】
陶弼【字商翁永州人庆厯中以战功得阳朔簿歴知邕州加东上阁门使未拜而卒】
周敦颐【字茂叔道州营道人初名敦实避英宗讳改今名以舅郑向任为分宁主薄调南安军司理参
军嘉定十三年赐諡元公有濓溪集七卷】
邵雍【字尧夫河南人嘉祐中诏求遗逸授将作监簿复举逸士补颍州团练推官称疾不之官名其居曰
安乐窝自号安乐先生元祐中赐諡康节有击壤集二十卷】
张俞【史作愈字少愚益州郫人屡举不第用荐除秘书省校书郎愿以授父显忠而自隐于家文彦博治
蜀为筑室青城山白云谿以处之凡六召不起有白云集三十卷】
张在【见宋文鉴】
石扬休【字昌言京兆人进士高第歴刑部贠外郎知制诰同判太常寺迁工部郎中未及谢卒】范师道【字贯之仲淹侄天圣八年甲科累拜起居舍人同知谏院迁戸部郎中直龙圗阁有文集五十
卷】
司马光【字君实陜州夏县人初以父池任入官寳元初进士甲科累擢翰林学士歴迁尚书左仆射兼
门下侍郎卒赠太师温国公諡文正有传家集】
吕公弼【字宝臣夷简仲子初知成都军歴枢密使出知外郡】
范镇【字景仁成都华阳人举进士累知制诰为翰林学士歴端明殿学士提举崇福宫封蜀郡公卒諡忠
文有集一百二十卷】
王珪【字禹玉琪从弟庆厯二年进士廷试第二人入翰林为学士加承防歴同中书门下平章事封岐国
公卒諡曰文有华阳集一百卷】
王安石【字介甫临川人庆歴三年进士上第累除知制诰为翰林学士歴同中书门下平章事封舒国
公加司空卒諡曰文崇宁中追封舒王有临川集一百三十卷】
王安国【字平甫安石弟熙宁初以荐召试赐及第仕终秘閤校理有王校理集六十卷】
王安礼【字和甫安国弟早登科累拜尚书左丞歴知太原府有王魏公集二十卷】
冯京【字当世江夏人举进士自乡试礼部至廷试皆第一累知制诰入翰林为学士擢枢密副使参知政事防以观文殿学士出镇河阳歴大名彰德拜太子少师致仕卒赠司徒諡文简】
韩绛【字子华真定灵夀人徙开封雍丘忠献公亿子】
韩维【字持国绛弟以廕入官富弼欧阳脩交荐累除知制诰迁翰林学士加承防拜门下侍郎以太子少傅致仕绍圣中坐元祐党谪均州安置元符初复官卒有南阳集二十卷】
韩缜【字玉汝维弟登进士第歴尚书右仆射兼中书侍郎卒赠司空崇国公諡庄敏】
范纯仁【字尧夫仲淹次子皇祐元年进士第歴尚书右仆射兼中书侍郎绍圣中落职贬永州安置建中靖国初召为光禄卿分司南京卒赠开府仪同三司諡忠宣有集二十卷】
王辟疆【字弱翁见范纯仁集】
吕诲【字献可开封人登进士第歴知谏院拜御史中丞出补外郡】
程师孟【字公辟呉人进士甲科累给事中集贤殿修撰判都水监出知青越二州】
祖无择【字择之上蔡人进士高第歴光禄卿秘书监集贤院学士主管西京御史台移知信阳军有焕
斗集四卷】
郑侠【字介夫福清人治平四年高第初监安上门寻编管汀洲元祐初授泉州教授元符中再窜英州赦
还有西塘集二十卷】
呉中复【字仲庶永兴人进士及第累殿中侍御史歴龙圗阁直学士知外郡】
陈舜俞【字令举嘉禾人庆厯六年进士嘉祐四年制科歴都官贠外郎坐事谪监南亷酒税有陈都官
集三十卷】
元绛【字厚之登进士第歴翰林学士参知政事以太子少保致仕卒諡章简有玉堂集二十卷】冯山【字允南普州人以荐为台官力辞不就有集十卷】
赵衮【字希甫以殿中丞致仕归隐嘉禾】
邓润甫【字温伯建昌人尝避高鲁王讳以字行别字圣求第进士累知制诰入翰林为学士进承防歴
尚书左丞卒諡安惠】
沈括【字存中钱塘人擢进士第累迁太子中允知制诰外歴州郡终光禄少卿分司居润州自号梦溪翁
有长兴集四十一卷】
沈遘【字文通括之从侄登进士第累知制诰歴翰林学士有西溪集十卷】
沈辽【字叡达遘弟以凡任监寿州酒税稍迁审官院簿得罪夺官流永州移池州自号云巢有云巢集十
卷】
卢秉【字仲甫湖州德清人进士甲科终集贤待制提举洞霄宫】
王令【字逢原扬州人有广陵集二十卷】
方惟深【字子通莆田人后家于呉常举进士冠其乡不第晩得兴化军助教有莆田小集一卷】程颢【字伯淳河南人举进士以荐为太子中允监察御史里行歴太常丞罢官责监汝州盐税有明道集
四卷遗文一卷】
程颐【字正叔颢弟元祐初以荐挍崇政殿説书绍圣中削籍窜涪州徙峡州有伊川集二十卷】张载【字子厚长安人举进士以荐为崇文院校书自号横渠有崇文集十卷】
文同【字与可梓潼人举进士稍迁太常博士集贤校理歴知湖州有丹渊集四十卷】
俞汝尚【字退翁湖州鸟程人擢进士第熙宁初为御史以屯田郎中致仕自号溪堂居士】徐积【字仲车山阳人治平四年进士授楚州教授政和中赐諡节孝处士有节孝集二十卷】苏轼【字子瞻洵长子嘉祐二年进士乙科复对制防入三等累除中书舍人翰林学士并知制诰歴端明殿翰林侍读两学士礼部尚书绍圣初安置惠州徙昌化建中靖国元年卒于常州累赠太师諡文忠有东坡前集四十卷后集二十卷和陶集四卷应诏集十卷】
苏辙【字子由洵次子与兄同登进士举制科尝代轼为翰林学士累拜尚书右丞进门下侍郎自绍圣初至崇宁再被谪贬晩罢祠居许州复大中大夫致仕自号颍滨遗老卒追复端明殿学士淳熙中諡文定有栾城前集五十卷后集二十四卷第三集十卷应诏集二十卷】
许将【字冲元闽人举进士第一累知制诰入翰林为学士歴尚书左丞中书侍郎进门下侍郎以观文殿
学士出镇大名卒諡文定】
蒋之奇【字颍叔宜兴人擢进士第乂对贤良防累擢翰林学士迁知枢密院事出知杭州】孙觉【字萃老高邮人登进士第累知谏院外歴州郡终御史中丞有文集奏议六十卷】
孔文仲【字经父临江新喻人嘉祐六年举进士歴左谏议大夫改中书舍人兴弟武仲平仲号三孔有
三孔清江集四十卷】
孔武仲【字常父嘉祐八年进士甲科歴中书舍人给事中以礼部侍郎出知洪宣二州】
孔平仲【字义父一作毅父治平二年登进士第歴戸部郎中所着续世説释解禆诗戏诸书传于世】米芾【字元章襄阳人以母侍宣仁后藩邸旧恩补官累太常博士知无为军召为书画博士礼部员外郎
出知淮阳军有宝晋斋集十四卷】
贺铸【字方囘卫州人孝惠皇后族孙娶宗女隶籍右选元祐中李清臣执政奏换通直郎通判泗州太平
自号庆湖遗老有庆湖遗老集二十卷】
鲜于侁【字子骏阆州人景祐中登进士乙科歴太常少卿拜左谏议大夫有谏议集三卷】王钦臣【字仲至应天宋城人用廕入官文彦博荐试学士院赐进士及第歴集贤待制知成德军】张舜民【字芸叟邠州人中进士第歴左谏议大夫迁吏部侍郎谪楚州团练自号浮休居士有画墁集
一百卷】
陈襄【字述古侯官人举进士累知制诰歴枢密直学士兼侍读判尚书都省有古灵集二十五卷】郭祥正【字功父太平州当涂人举进士知武冈县佥书保信军节度判官以殿中丞致仕隐于青山有
青山集三十卷】
杨杰【字次公无为人嘉祐四年进士歴礼部侍郎知润州两浙提防刑狱有无为集十五卷别集十卷】江公着【字晦叔桐庐人举进士歴提防湖南刑狱京西转运使】
杨蟠【字公济章安人举进士歴通判杭州知寿州】
钱勰【字穆父呉越让王诸孙廷对入等不得第以廕入官元祐中拜中书舍人绍圣初入翰林罢知池州
卒追复龙圗阁学士】
孔宗翰【字周翰宣圣五十世孙熙宁中代苏轼知密州】
李公麟【字伯时舒州人第进士歴中书门下刐定官】
周焘【见东坡居士集】
蔡确【字持正泉州晋江人第进士以王安石荐累知制诰歴尚书左仆射兼中书侍郎罢知陈州贬英州
别驾新州安置】
章惇【字子厚浦城人登进士累官知制诰翰林学士歴尚书左仆射兼门下侍郎谪潭州再贬雷州司戸
徙睦州】
曾布【字子宣巩弟同登第累擢知制诰为翰林学士歴尚书右仆射崇宁中落职谪衡州安置卒諡文肃】曾肇【字子开□幼弟登进士第累拜中书舍人为翰林学士歴守外郡坐凡布贬官汀州安置崇宁末移
台州居京口卒諡文昭有曲阜集四十卷西掖集十二卷】
黄履【字安中邵武人举进士累除知制诰入翰林为学士歴御史中丞拜尚书右丞罢知亳州】舒亶【字信道明州慈溪人试礼部第一歴御史中丞坐废复起终龙圗阁待制】
林希【字子中福州人举进士两拜中书舍人迁翰林学士同知枢密院事建中靖国初罢知扬州徙舒州
卒赠资政殿学士諡文节】
叶涛【字致道处州龙泉人举进士绍圣中掌外制】
晁端友【字君成逈四世孙举进士仕至新城令有新城集十卷别集一卷】
刘中叟【长沙人熙宁七年赐同进士出身仕至侍御江西漕使】
潘兴嗣【字延之南昌人以任调德化尉筑室城南熙宁初交荐不起自号清逸居士】
陈洙【字师道建阳人】
俞紫芝【字秀老扬州人游王荆公之门学浮屠法】
杨甲【字鼎卿重庆昌州人】
何耕【字道夫任潼川提刑】
袁陟【字遯翁南昌人仕至殿中丞】
呉革【字孚道全□人熙宁四年举进士调扬子主簿迁贵池令知吉州元祐初除江西运判徏湖南卒】张景修【字敏叔常州人元丰末为浮梁令大观中累迁祠曹郎中】
孔夷【元祐中隐士】
朱行中【元丰时人有元丰感事诗】
沈逊
陈诜【以上并见祖无择集】
龚程【字信民呉人熙宁六年进士第歴桐庐令】
王仲修【岐公珪子】
范周【字无外文正公仲淹从孙赞善大夫纯古子不求闻达人号其隐居曰范家园亭】
郏亶【字正夫太仓人嘉祐二年进士第歴太府寺丞知温州召为比部郎中未至卒】
郏侨【字子高亶子尝从王安石学晩自号凝和子】
黄庭坚【字鲁直洪州分宁人举进士歴起居舍人绍圣初贬涪州别驾黔州安置建中靖国初召还知
太平州复除名编管宜州自号山谷老人有豫章集三十卷别集十四卷】
秦观【字少游一字太虚高邮人登进士第复举贤良方正歴秘书正字眨谪横州还至藤州卒有淮海集
三十卷】
秦觏【字少章观弟】
晁补之【字无咎端友子举进士试开封及礼部别院皆第一除校书郎绍圣初落职大观末知泗州有
鸡助编七十卷又名济北集】
晁説之【字以道补之从弟自号景迂生登元丰五年进士累除中书舍人兼太子詹事终徽猷阁待制
有集十二卷】
晁咏之【字之道説之弟以廕入官后登进士第又中宏词科第一除河中教授罢为京兆录事以朝请
郎奉祠崇福宫有崇福集三十五卷】
晁冲之【字叔用初字用道説之从弟举进士绍圣间与羣从并入党籍遯居具茨山下逾十年廷议将
欲用之竟不起有具茨集】
张耒【字文濳淮阴人第进士累擢起居舍人绍圣中谪贬徽宗召为太常少卿崇宁初复贬房州别驾有
柯山集一百卷】
陈师道【字履常一字无巳彭城人元祐初以荐为徐州教授歴秘书省正字有后山集二十卷】李荐【字方叔华州人有济南集二十卷】
范祖禹【字淳甫一字梦得镇从孙进士甲科从司马光编修资治通鉴累擢右谏议迁给事中拜翰林
学士出知陜州贬谪以终有范太史集五十卷】
苏颂【字子容泉州南安人第进士累迁翰林学士歴尚书右仆射兼中书门下侍郎以太子少师致仕有
集七十二卷】
王岩叟【字彦霖大名清平人郷与省试廷对皆第一以荐为监察御史进中书舍人拜枢密直学士签
书院事以端明殿学士出知郑州徙河阳有大名集四十卷】
彭汝砺【字器资饶州鄱阳人治平二年举进士第一元祐中为中书舍人厯吏部尚书知江州】章楶【字质夫浦城人用荫入官试礼部第一歴端明殿学士知渭州卒諡庄简】
李昭玘【字成李济南钜野人元丰二年进士第以荐为秘书正字歴起居舍人崇宁入党籍自号乐静
先生有乐静集三十卷】
李之仪【字端叔沧州无棣人元丰中登第终朝请大夫有姑溪集五十卷后集二卷】
刘季孙【字景文官左藏库使歴知泾州有集十卷】
苏庠【字养直丹阳人有后湖集十卷】
廖正一【字明略安陆人元祐中召试馆职自号竹林居士有白云集】
邢居实【字敦夫】
贾收【字耘老湖州人】
沈偕【字君与呉兴人】
李行中【字无悔本霅川人徙居淞江高尚不仕晩治园亭号醉眠见东坡集】
葛格【字道纯高安人】
林敏功【字子仁蕲春人有高隐集七卷】
林敏脩【字子来敏功弟有无思集四卷】
潘大临【字邠老齐安人有柯山集二卷】
谢逸【字无逸临川人以其所居溪堂人称之曰溪堂先生】
谢薖【字幼槃逸从弟】
李彭【字商老庐山人有日涉园集十卷】
洪朋【字龟父豫章人有清非集一卷】
洪刍【字驹父朋仲弟官谏议大夫靖康后贬废有老国集一卷】
洪炎【字玉父朋从弟歴官中书含人有西渡集一卷】
许彦国【字表民青社人有诗十卷】
汪革【字信民临川人绍圣四年试礼部第一登甲科授楚州教授召为宗子博士不就有青溪集十卷附
录一卷】
李錞【字希声仕至秘书丞】
胡致隆【号萧?居士】
邓忠臣【字慎思长沙人熙宁三年进士仕至考功郎坐元符党废有玉池集十二卷】
司马槱【字才仲温公光从孙元祐中贤良科有夏阳集二卷】
吕希哲【字原明申公公着子以任入官用荐为崇政殿説书歴直秘阁知曹州入崇宁党籍罢祠】张壆【史作举字子厚武进人登进士甲科仕至校书郎崇宁四年卒赐諡正素先生】
朱长文【字伯原呉人举进士乙科元祐中召为太常博士迁秘书正字有乐圃余藁】
刘弇【字伟明吉州安福人登元丰二年进士第复中博学宏词科歴秘书正字改著作佐郎有云龙集二
十卷附录一卷】
杨吉老【字克一张耒之甥尝学文与可画竹】
张商英【字天觉蜀州新津人登第累除中书舍人迁尚书左丞入元祐党籍大观中歴尚书右仆射兼
中书侍郎贬谪衡州卒諡文忠有无尽集三十二卷】
蔡京【字元长兴化仙游人熙宁三年进士第歴尚书右仆射转司空累封鲁公加太师徽宗朝凡四入相
靖康中再被贬谪卒于潭州】
陈瓘【字莹中延平人进士甲科歴右司谏权给事中崇宁中除名编隷江州卒靖康中赠谏议大夫绍兴
赐諡忠肃自号了斋有了斋集三十卷】
任伯雨【字德翁睂州睂山人中进士第擢右正言徙度支贠外郎知虢州入崇宁党籍编管通州】邹浩【字志完晋陵人第进士擢右正言元祐崇宁再遭贬谪有道乡集四十卷】
田画【字承君阳习人况从子歴大宗正丞知淮阳军】
刘安上【字元礼永嘉人绍圣四年登第歴台谏掖垣省闼以次对出知外郡有给事集五卷】苏迈【轼长子仕至驾部贠外郎】
苏过【字叔党轼第三子世号小坡以任补承务郎仕至通判中山府自号斜州居士有斜川集二十卷】毛滂【字泽民江山人为杭州法曹有东堂集六卷诗四卷】
呉则礼【字子副富川人中复子以父泽入仕晩居豫章自号北湖居士有北湖集十卷长短句一卷】鲍由【一名慎由字钦止龙泉人元祐六年进士乙科累迁工部贠外郎歴知明海二州有夷白堂小集二
十卷别集三卷】
唐庚【字子西睂州丹棱人登进士第为宗子博士提举京畿常平坐事贬惠州防赦复官有集十卷】蔡肇【字天啓丹阳人第进士歴礼部贠外郎拜中书舍人】
黄裳【字勉仲延平人元丰二年进士官至尚书有演山集六十卷】
崔鸥【字德符阳翟人登进士歴右正言有婆婆集三十卷】
龚况【字濬之昆山人崇宁五年进士第仕终祠部贠外郎朝议大夫自号起隐子有起隐集三十卷】田亘【字元邈阳翟人】
倪涛【字巨济广德军人大观三年进士歴左司贠外郎贬监朝臣县酒税有玉谿集二十二卷】方元修【桐庐人歴通判濬州】
许仲山【襄邑人晩以特奏名得官调南劒州顺昌府】
杨时【字中立南劔将乐人熙宁九年进士歴右谏议大夫兼国子祭酒以工部侍郎致仕卒諡文靖有
山集二十八卷】
游酢【字定夫建州建阳人第进士歴监察御史寻出知外】
游九言【号黙斋酢族孙】
张绎【字思叔河南寿安人】
霍洞【字太清武进人崇宁廷对第一】
王安中【字履道真定人登第累掌内外制科拜少师镇燕山靖康中贬责象州绍兴复左中大夫自号
初寮有初寮集十卷】
王子平
韩驹【字子苍仙井人政和初召试赐进士出身歴中书舍人有陵阳集五十卷】
张元干【字仲宗永福人有芦川归来集】
何大圭【字晋之广德人宣政间为馆职】
曹纬【颍昌人】
曹组【字元龙纬弟宣和三年进士第召试中书换武阶兼閤门宣赞舍人仍给事殿中官止副使有箕颍
集二十卷】
卢襄【字赞元三衢人尝为侍从】
喻汝砺【陵阳人举进士歴官尚书郎靖康之难金人议立伪楚汝砺自扪其膝曰此膝岂可屈哉即日
挂冠神武门自号扪膝居士有扪膝先生集】
许顗【字彦周襄邑人着彦周诗话】
周彦质
胡清
周知微【字明老晋陵尉】
何防【浦城人着春渚纪闻】
宗泽【字汝霖婺州义鸟人登元祐六年进士第歴延康殿学士京城留守兼开封尹卒諡忠简】傅察【字公晦尧俞从孙登进士第歴吏部贠外郎宣和七年接伴金使金渝盟不屈为斡里雅布所害赠徽
猷阁待制乾道中諡忠肃】
张叔夜【字稽仲开封人以荫补官召试制诰赐进士出身累擢中书舍人迁给事中出知海青二州歴
签书枢密院事靖康殉难赠开府仪同三司諡忠文】
滕茂实【字秀颖临安人政和八年进士初名裸徽宗赐改今名靖康初以工部贠外假侍郎使金为其
所留终身布衣称宋使者没于金】
司马朴【字文季温公光犹子歴官兵部侍郎使金见留终身不拜官】
张表臣
御选宋诗姓名爵里一

[book_title]御选宋诗姓名爵里二
钦定四库全书
御选宋诗姓名爵里二
诸家姓名爵里
李纲【字伯纪邵武人登政和二年进士第宣和中歴尚书右丞高宗即位拜右仆射兼中书侍郎卒諡忠
定有梁溪集一百二十卷】
赵鼎【字元镇闻喜人登崇宁五年进士第高宗朝歴尚书左仆射同中书门下平章事兼知枢密院事谪湖州移吉阳军卒孝宗即位赠太傅追封丰国公諡忠简有中正德文集十卷四字高宗所赐宸翰也又名得全居士集】
岳飞【字鹏举相州汤阴人宣和间应真定宣抚募累着战功歴少保河南北诸路招讨使进枢密副使封武昌郡开国公罢为万寿观使殒大理寺狱淳熙六年赐諡武穆嘉定四年追封鄂王有集十卷】
吕颐浩【字元直其先乐陵人徙齐州登进士第歴中书门下平章事封成国公加少傅卒赠太尉秦国
公諡忠穆有集十五卷】
陈东【字少阳镇江丹阳人以贡入太学靖康中数上书赐第除太学录辞归建炎初请留李纲而罢黄潜
善汪伯彦弃市追赠朝奉郎秘阁修撰有少阳文集】
欧阳澈【字德明崇仁人建炎初上书与陈东同弃市追赠朝奉郎有飘然集】
邓肃【字志宏南劔州沙县人贡入太学靖康初召对擢左正言有栟榈集】
叶梦得【字少蕴呉县人绍圣四年登进士第累迁翰林学士兼侍读除戸部尚书以崇信军节度使致
仕卒赠少保有石林集一百卷】
汪藻【字彦章饶州德兴人登进士第累除中书舍人兼直学士院擢给事中迁兵部侍郎兼侍讲拜翰林
学士出知外郡居永州卒有浮溪集六十卷】
廖刚【字用中南劔州顺昌人登崇宁五年进士第绍兴初歴起居舍人拜给事中进御史中丞以徽猷阁
直学士奉祠】
李弥逊【字似之连江人大观三年上舍登第建炎初歴起居郎试中书舍人进户部侍郎出知漳州有竹
溪集】
孙觌【字仲益晋陵人大观三年进士政和四年词科仕至戸部尚书有鸿庆集四十二卷】
周紫芝【字少隐宣城人年六十一始登第歴官枢密院编修自号竹坡居士有太仓稊米集七十卷及
竹坡诗话】
朱翌【字新仲号灊山龙舒人政和中登第绍兴中擢馆阁掌书命文章忤时宰谪居曲江有山集三卷】王庭珪【字民瞻庐陵人政和八年进士歴国子监主薄有卢溪集七卷】
吕本中【字居仁公着曾孙好问长子以恩授官绍兴六年召赴行在特赐进士出身歴起居中书舍人
卒諡文清有东莱集二十卷外集二卷】
陈与义【字去非汝州叶县人登政和三年上舍甲科绍兴中歴中书舍人拜翰林学士知制诰寻参知
政事有简斋集二十卷】
曾几【字吉甫章贡人铨试第一赐上舍出身歴秘书少监权礼部侍郎以通奉大夫致仕卒谥文清有茶
山诗集十五卷】
沈与求【字必先湖州德清人登政和五年进士第歴翰林学士参知政事知枢密院卒諡忠敏有龟溪
集十二卷】
程俱【字致道衢州开化人以外邓润甫荫入仕宣和二年肠上舍出身累擢中书舍人兼侍讲有北山小
集四十卷】
王之道【字彦猷濡须人宣和六年登科晩歴麾节】
沈晦【字光用钱塘人翰林学士觏孙宣和间进士廷对第一累迁给事中高宗朝歴帅浙西广西进徽猷
阁学士知衢州潭州】
徐俯【字师川洪州分宁人以父恩补官用荐至谏议大夫绍兴二年赐进士出身入翰林歴端明学士签
书枢密院权参知政事有东湖集二卷】
陈渊【字知黙一字几叟南劔州沙县人用荐知枢密院编修官绍兴七年召对赐进士出身歴监察御史
右正言改宗正少卿有黙堂集二十卷】
向子諲【字伯防临江人以恩补官歴戸部侍郎以徽猷阁直学士知平江府寻致仕退闲十五年号所
居曰芗林】
朱弁【字少章徽州婺源人建炎初议遣使问安两宫请行假吉州团练充通问副使被留十二年自号观如居士南归终奉议郎有聘游集四十二卷曲水旧闻三卷风月堂诗话三卷】
洪皓【字光弼番阳人登政和五年进士第建炎三年假礼部尚书使金不屈被留五年还除徽猷阁直学
士寻谪濠州团练副使卒谥忠宣有鄱阳集十卷】
曹勋【字公显阳翟人以父恩补承信郎特命赴进士试登甲科为武吏如故歴昭信军节度使加太尉卒
赠少保有松隐集】
胡寅【字明仲建宁崇安人安国从子宣和进士甲科歴中书舍人除礼部侍郎直学士院以徽猷阁待制
奉祠有致堂斐然集三十卷】
胡宏【字仁仲安国仲子绍兴中以廕补右承务郎有诗文五卷】
朱松【字乔年徽州婺源人政和八年同上舍出身召试歴吏部司勲贠外郎出知饶州主管台州崇道观
有韦斋集十二卷】
朱橰【字逢年松弟有玉澜集一卷】
郑刚中【字亨仲婺之金华人登进士甲科歴殿中侍御史进礼部侍郎出为四川宣抚副使责封州】高登【字彦先漳浦人宣和间为太学生同陈东上书绍兴二年廷对授富川簿歴静江古县令编管容州
卒后赠承务郎有东溪集】
张纲【字彦正丹阳人以上舍及第累迁权监察御史改中书舍人除给事中歴吏部侍郎兼侍读参知政
事以资政殿学士知婺州致仕卒諡文定改章简】
胡铨【字邦衡庐陵人建炎二年防士淮海擢甲科绍兴五年以贤良方正荐孝宗朝歴起居郎兼侍讲国
史编修以资政殿学士致仕卒諡忠简有澹庵集七十八卷】
张九成【字子韶开封人徙家钱塘绍兴二年防进士擢首选歴宗正少卿累谪南安军起知温州丐祠
卒諡文忠】
冯时行【字当可巴县人绍兴中官奉礼郎以斥和议坐废有缙云集】
黄公度【字师宪兴化军莆田人绍兴八年进士第一歴尚书考功贠外郎有知稼翁集】
刘子翚【字彦冲韐仲子以父任补承务郎仕至通判兴化军有屏山集二十卷】
罗从彦【字仲素南劔人以累举恩为惠州博罗县主簿所着有豫章先生集】
罗愿【字端良号存斋汝楫第五子以荫补承务郎歴鄂州守】
郑樵【字渔仲兴化军莆田人居夹漈山中自称溪西遗民以荐召对给札归钞所着通志书成入为枢密
院编修官有夹漈遗藁一卷】
赵旸【字乂若杭人徙郑州登甲科终秘书少监】
张公祈【字晋彦和州乌江人】
苏籀【字仲滋辙长孙官至监丞南渡居婺女三十年有双溪集十五卷】
王铚【字性之汝阴人绍兴初以荐诏视秩史官给札奏御】
苏云卿【广汉人绍兴间于豫章东湖结庐独居邻曲称灌园苏翁少为张浚布衣交浚入相属漕帅物
色之书币不啓而遁】
范浚【字茂明婺州兰溪人绍兴中举贤良方正不起隐于香溪有香溪集】
姜仲谦【字光彦号松庵淄州人】
宼国宝【徐州人绍圣四年进士官呉县主簿】
陆永仲【字维之余杭人隐大涤山】
张扩【字彦实鄱阳人歴中书舍人有东窗集十卷】
沈东【字元叙昆山人】
周必大【字子充一字洪道庐陵人登绍兴二十年进士第召试馆职累掌内外制歴左丞相拜少保益国公以少傅致仕卒赠太傅致仕卒赠太师諡文忠自号平园老叟有平园集二百卷】
尤袤【字延之常州无锡人绍兴十八年擢进士第歴史馆直学士院权中书舍人拜给事中除礼部尚书致仕卒諡文简自号遂初光宗书二字赐之有遂初小藁及梁溪集五十卷】
范成大【字致能呉郡人绍兴二十四年擢进士第累中书舍人敷文阁待制四川制置使召对权尚书拜参知政事歴帅金陵加资政殿大学士领洞霄宫自号石湖二字阜陵宸翰也有石湖集一百三十六卷】
陆游【字务观山阴人左丞佃之孙以荫补官隆兴初赐进士出身范成大帅蜀辟为参议官不拘礼节人讥其頺放因自号放翁嘉泰中歴史馆修撰兼秘书监进宝章阁待制致仕尝封渭南县伯有渭南集二十卷劔南诗藁续藁八十七卷】
杨万里【字廷秀吉水人绍兴二十四年进士歴秘书监出为江东转运副使再召皆辞以宝谟阁学士致仕卒諡丈节自号诚斋有江湖集荆谿集西归集南海集朝天集江西道院集朝天续集江东集退休集凡一百三十三卷】
陈俊卿【字应求兴化人绍兴八年进士第歴尚书右仆射同中书门下平章事兼枢密使罢知福州以
少师魏国公致仕卒赐諡正献】
虞允文【字彬甫仁寿人绍兴二十三年登进士第累除中书舍人直学士院被命犒师立功采石乾道中再参知政事歴左丞相同中书门下平章事兼枢密使以少保宣抚四川卒赠太傅諡忠肃有诗文十卷】
刘仪凤【字韶美普州人登绍兴二年进士第累迁兵部侍郎兼侍讲歴知汉州果州】
张孝祥【字安国乌江人绍兴二十四年廷试第一累迁尚书礼部贠外郎中书舍人直学士院以领建
康留守坐事落职复官歴帅广南荆南进宝谟阁学士致仕】
汪应辰【字圣锡玉山人绍兴五年进士第一初名洋高宗御笔改今名歴吏部尚书兼翰林学士有玉
山翰林词草五卷】
李焘【字仁父丹棱人登绍兴八年进士第进通鉴长编一百八卷累迁秘书少监起居舍人兼史职歴帅潼川进礼部侍郎以敷文阁学士致仕卒諡文简赠太师温国公有集一百二十卷】
洪适【字景伯本名造皓长子绍兴十二年中宏词科歴尚书右仆射同中书门下平章事兼枢密使卒諡
文惠有盘洲集八十卷】
洪迈【字景卢皓季子与兄适遵齐名时称三洪绍兴十五年登第歴中书舍人直学士院拜翰林学士以
端明殿学士致仕卒谥文敏所着有野处类藁二卷及容斋五笔夷坚志】
史浩【字直翁鄞县人绍兴十四年进士累擢中书舍人翰林学士知制诰歴右丞相封魏国公进太师卒
追封会稽郡王諡文惠嘉定中改忠定封越王配享孝庙】
韩元吉【字无咎宰相维元孙以任子入西掖歴龙圗阁学士尝居广信溪南自号南涧有南涧甲乙藁
七十卷】
朱熹【字元晦一字仲晦松子登绍兴十八年进士第歴秘阁修撰焕章阁待制侍讲卒諡曰文有晦庵集
一百卷紫阳年谱三卷】
吕祖谦【字伯恭婺州人好问孙以荫补官后举进士复中宏词科累迁著作郎孝宗命铨择圣宋文海类为百五十卷赐名皇朝文鉴歴官直秘阁卒諡日成有东莱集十五卷别集十六卷外集五卷附录三卷】
张栻【字敬夫广汉人丞相浚子以荫补官歴左司贠外郎除秘阁修撰歴知江陵府荆湖北路安抚使有
南轩集三十卷】
何异【字同叔抚州崇仁人绍兴二十四年进士累擢监察御史迁右正言歴刑部侍郎权工部尚书以宝
谟阁学士致仕有月湖诗集】
王十朋【字龟龄温州乐清人绍兴二十七年对防擢第一累迁起居舍人侍讲除侍御史改吏部侍郎
歴四郡守以龙圗阁学士致仕卒諡忠文有梅谿集三十二卷续集五卷】
呉儆【字益恭初名偁避秀园讳改名登绍兴二十七年进士第歴官朝散郎知邕州军州泰州主管台州
崇道观卒諡文肃有竹洲集】
方信孺【字孚若兴化军人以荫补官假朝奉郎使金三徃返不少诎歴淮东转运判官知真州】林光朝【字谦之莆田人隆兴元年年五十以进士及第累拜国子祭酒除中书含人不拜改懽工部侍郎
以集英修撰知婺州奉祠有艾轩集二十卷】
薛季宣【字士龙永嘉人起从荆南帅辟书荐为大理寺主簿歴大理正出知湖州有浪语集】吕定【字仲安新昌人歴殿前都指挥龙虎上将军有説劔集】
陆九龄【字子寿金谿人登乾道五年进士第仕至兴国军教授卒宝庆赠朝奉郎直秘阁諡文达】陆九渊【字子静九龄弟登乾道八年进士第歴国子正差知荆门军卒諡文安自号象山有象山集二
十八卷】
陆九韶【字子美九渊弟隐居山中有梭山文集】
王希吕【字仲衡一作仲行宿州人渡江居嘉兴乾道五年登第累除中书舍人给事中歴兵部尚书以
端明殿学士知绍兴府】
刘爚【字晦伯建阳人乾道八年进士歴权工部尚书兼右庶子卒諡文简有云庄外藁】
王炎【字晦叔新安婺源人乾道进士歴实录简讨转著作佐郎出守湖州有双溪集】
戴敏【字敏才号东臯子天台黄岩人有东臯集】
陈造【字唐卿高邮人登淳熙二年进士累知定海县歴朝散郎淮南路安抚司参议有江湖长翁集】林梦英【字伯虎闽清人徙抚州登淳熙二年进士第歴秘书丞】
杨济【字济道淳熙五年进士歴著作郎出知果州有钝斋集六十卷】
赵汝愚【字子直汉恭宪王元佐七世孙居饶之余干县擢进士第一歴拜光防大夫右丞相罢祠谪永
州卒赠太师追封沂国公赐諡忠定有集十五卷】
姜特立【字邦杰括苍人以父恩得西班累举不第晚为阁职春坊绍熙初至节度使有梅山诗藁六卷
续藁十五卷】
陈傅良【字君举温州瑞安人登进士甲科歴中书舍人终宝谟阁待制卒諡文节有止斋集五十二卷】陈亮【字同父婺州永康人绍兴中防进士第一授佥书建康府判官防公事未至官卒有龙川集四十卷
外集四卷】
姜夔【字尧章鄱阳人有白石道人集三卷】
刘翰【字武子长洲人有小山集】
张良臣【字武子大梁人有雪窗小集】
赵子觉【字彦先超然居士令矝子当为严倅】
黄榦【字直卿闽人歴知和州以承议郎致仕卒諡文肃】
詹初【字子元有流塘集】
巩丰【字仲至号栗斋其先东平人南渡居婺州淳熙十一年进士有东平集二十七卷】
林亦之【字学可福清人有纲山集】
陈藻【字元洁福清人有乐轩集】
章甫【字冠之鄱阳人居呉下自号转庵有易足居士自鸣集十五卷】
耿德基【字时举】
查元章【见王十朋集】
赵民则【见杨万里集】
虞俦
丁逢
胡澄
方有开【字躬明淳安人隆兴进士有溪堂集】
胡朝颍【字逹卿淳安人乾道进士有静轩集】
楼钥【字大防明州鄞县人隆兴元年登第累中书舍人迁给事中为翰林学士同知枢密院事进参知政
事卒赠少师諡宣献自号攻媿有攻媿集一百二十卷】
杨简【字敬仲慈溪人乾道五年进士累将作少监兼史职出知温州以寳谟阁学士太中大夫致仕所着有慈
湖集】
叶适【字正则永嘉人淳熙五年进士第二人歴权吏部侍郎寳文阁待制知建康府沿江制置使兼制江
淮终宝文阁学士卒諡忠定有水心集二十八卷拾遗一卷别集十六卷】
高似孙【字续古四明人淳兴十一年登第为馆职有疎寮集三卷】
危稹【字逢吉抚州临川人初名科淳熙十四年进亡累官屯田郎歴知漳州有巽斋集】
裘万顷【字元量新建人淳熙进士歴大理司直补外有竹溪集】
刘宰【字平国金坛人绍圣元年举进士歴泰兴令以浙东仓司干官奉祠卒諡文清有漫塘文集】崔与之【字正子广州人绍熙四年进亡歴广东经略安抚使知广州拜参知政事右丞相皆辞以观文
殿大学士致仕封南海郡公卒諡清献】
刘过【字改之吉州人自号龙州道人】
吕声之【字太亨新昌人用恩授平阳丞转节度推官有沃州雁山草】
高孝璹【字公纯开禧时人见鹤山题跋】
汪莘【字叔耕休宁人居邑之柳塘嘉定间以布衣应诏上封事朱熹真德秀交荐不果用有方壶存藁】陈淳【字安卿龙溪人嘉定中以特奏恩授廸功郎泉州安溪主簿】
杨长孺【字伯子万里子嘉定间守湖州后为番禺帅】
李璧【字秀章丹陵人焘子用父任入官后登进士第累迁权礼部尚书直学士院同知枢密院事歴资政
殿学士致仕卒谥文懿有雁湖集百卷】
杜防【字仲高兰溪人有癖斋小集一卷】
岳珂【字肃之少保飞之孙歴官修武郎閤门祗有玉楮诗藁八卷】
刘仙伦【一名儗字叔拟庐陵人有招山小集】
程珌【字懐古休寜人绍熙四年进士累迁权中书舍人礼部尚书拜翰林学士知制诰歴端明殿学士致
仕卒赠少师有洛水集三十卷】
卢祖臯【字申之永嘉人一云卭州人庆元中登第嘉定中为军器少监有蒲江集】
敖陶孙【字器之长乐人为太学生题诗三元楼吊赵汝愚为韩侂胄所捕亡命江湖侂胄败始登第有
臞翁诗集】
赵师秀【字紫芝号灵秀永嘉人尝登科改官有清苑斋集】
翁卷【字续吉号灵舒永嘉人有苇碧轩集西岩集】
徐照【字道晖号灵晖永嘉人自号天氏有芳兰轩集山民集】
徐玑【字文渊号灵渊永嘉人有二薇亭集泉山集】
赵庚夫【一名庚字仲白莆田人】
薛师石【字景石筑庐防昌湖西自号?庐翁有?庐诗一卷】
潘柽【字德久永嘉人以父任右职阁门舍人福建兵铃有转庵集一卷】
赵蕃【字昌父号章泉旸之曾孙家信州之玉山以恩补官歴奉议郎直秘阁】
韩琥【字仲止号涧泉元吉子高节不仕有诗集四十余卷】
徐文卿【字斯逺号樟丘玉山人嘉定四年进士】
周文璞【字晋仙阳谷人有方泉诗三卷】
高翥【字九万舜江人隐居教授累徴不起赐号菊磵处士有集】
葛天民【字无怀山阴人学浮屠法名义铦字朴翁后以事还俗有小集一卷】
叶绍翁【字嗣宗建安人尝着四朝闻见录及靖逸小集】
张弋【字彦发初名奕字韩伯孟之河阳人有秋江烟草一卷】
赵汝鐩【字明翁汴都人有野谷诗集六卷】
徐似道【字渊子号竹隐天台人】
刘学箕【字习之子翚之孙有方是闲居士小藁】
叶茵【字景文呉人】
刘子澄【号玉囦泰和人嘉定间任澧阳尉歴荆湖北道提防刑狱司判官】
赵万年【从武科备戎行有禆幄集】
真德秀【字景元更字景希浦城人登庆元五年进士第复中宏词科歴翰林学士知制诰参知政事进
资政殿学士提举万寿观卒諡文忠有西山集五十六卷】
魏了翁【字华父卭州蒲江人登庆元五年进士第歴端明殿学士同佥书枢密院事终福建安抚使卒
諡文靖有鹤山集】
杜范【字成之嘉定元年进士累迁礼部尚书兼中书舍人同知枢密院事拜右丞相卒赠少傅有古律诗
歌词五卷】
洪咨夔【字舜俞于潜人嘉定二年进士后应宏词科歴中书舍人兼给事中进刑部尚书拜翰林学士
知制诰加端明殿学士】
呉渊【字道父宣州人嘉定七年进士累进端明殿学士江东安抚行宫留守兼屯田使拜参知政事卒赠
少师有退庵集一卷】
陈埙【字和仲鄞县人嘉定十年进士歴尚书吏部侍郎国子司业】
沈説【字惟肖龙泉人有康斋小集】
滕元秀【见瀛奎律髓】
王埜【字子文金华人登嘉定元年进士第歴端明殿学士佥书枢密院事】
徐鹿卿【字德夫丰城人嘉定十六年进士歴侍讲权给事中迁礼部侍郎进华文阁待制卒諡清正有
泉谷文集歴官对越集】
戴复古【字式之天台黄岩人敏子居南塘石屏山因以自号有石屏集】
戴昺【字景明号东埜嘉定十二年登第授贑州法曹参军有东埜农歌集】
严羽【字仪卿一字丹丘邵武人一云樵川人自号沧浪逋客有沧浪集】
严粲【字坦叔有华谷集】
李昂英【字俊明自号文溪畨禺人宝庆二年进士第三人歴龙图阁待制尚书吏部侍郎兼翰林学士卒谥忠简】徐经孙【字子立初字子柔寳庆二年进士厯翰林院学士知制诰】
姚镛【字希声号敬庵剡溪人歴官贑郡守有雪篷藁一卷】
方岳【字巨山祁门人绍定五年进士甲科仕至吏部尚书郎有秋崖集】
利登【字履道号碧涧金川人有骳藁一卷】
张道治【字泽民号实斋衢州开化人端平二年进士歴襄阳推官】
潘牥【字庭坚初名公筠闽人端平二年进士廷对第三人歴太学正通判潭州有紫岩集】
郑震【更名起字叔起号菊山闽之连江人有倦游藁清隽集】
林希逸【字肃翁号鬳斋闽人端平进士歴官学士有竹溪十一藁】
刘翼【字躔父福唐人有心游摘藁】
周弼【字伯弜汶阳人文璞子有端平集十二卷】
钱时【字子是别号融堂淳安人嘉熙二年以荐授秘阁勘校出佐淅东幕复荐入史馆有蜀阜前后藁】钱黙【号梅谷时子】
钱槱【黙弟】
钱端琮【淳安人淳佑元年进士】
许棐【字忱父号梅屋壶山人有梅屋诗藁一卷】
周师成【字宗圣号雉山长兴人】
施枢【字知言有横舟藁】
刘克庄【字潜夫莆阳人自号后村以廕入仕累迁将作监直华文阁赐同进士出身仕至尚书端明提
防福建刑狱有后村集】
陈起【字宗之钱塘人有芸居一藁】
宋伯仁【字器之苕川人有雪岩吟草一卷又名马塍集】
李曾伯【号可斋】
姚勉【高安人宝祐初以词赋擢第廷对万言防第一除校书郎兼太子舍人有雪坡集】
王同祖【字与之金华人有学诗初藁】
朱继芳【字季实建安人有静佳龙寻藁静佳一藁】
邹登龙【字震父临江人有梅屋吟一卷】
赵崇鉘【字元冶开封人有鸥渚微吟一卷】
罗与之【字与甫螺川人有雪坡小藁二卷】
余观复【字中行旴江人有北窗诗藁一卷】
朱南杰【古徐人有学吟一卷】
林尚仁【字润叟长乐人有端隐吟藁】
陈必复【字无咎闽人有山居存藁】
俞桂【字晞郄钱塘人有渔谿诗藁二卷渔溪乙藁一卷】
薛嵎【字仙止亷村人有云泉诗集】
黄大受【字德容南丰石门人有露香拾藁一卷】
舒岳祥【天台人有篆畦藁蝶轩藁竹梧里藁】
呉龙翰【字式贤新安人有古梅遗藁六卷】
武衍【字朝宗古汴人有适安藏拙余藁】
李龏【字和父号雪林有潄石吟剪绡集二卷】
张蕴【字仁溥邦州人有斗野藁】
赵希防【字谊父汴人有抱拙小藁】
邓林【字性之临江人自号四清社友有皇荂曲五十首】
何应龙【字子翔钱塘人有橘源诗藁】
呉惟信【字仲孚霅川人】
李涛【字养源临川人有防泉诗藁】
黄文雷【字希声旴江人】
呉汝弌【字伯成旴江人有云卧诗集】
葛起耕【字君顾丹阳人】
胡仲参【字希道清源人有竹庄小藁一卷】
陈鉴之【初名璟字刚父三山人有东斋小藁一卷】
陈允平【字衡仲一字君衡明州人有西麓诗藁一卷】
乐雷发【字声逺舂陵人宝祐元年特科第一人自号雪矶有雪矶丛藁五卷】
张至龙【字季灵有雪林删余一卷】
毛珝【字元白柯山人有吾竹小藁一卷】
徐集孙【字义夫建安人有竹所吟藁】
王琮【字中玉古括人有雅林小藁一卷】
宋自逊【字谦父婺女人】
赵与东【字宾旸号鲁斋宗学上舍改官】
何基【字子恭金华人景定五年荐举贤良歴史馆较勘兼崇政殿説书卒赐谥文定有文集三十卷】王柏【字防之州金华人郡守聘为丽泽上蔡两书院师卒赐谥文宪】
张端义【字正夫自号荃翁郑州人居苏州端平应诏三上书韶州安置】
孙惟信【字季繁开封人有花翁集】
胡伟【字元迈有集句宫词百篇】
王洧【尝为浙帅】
曾极【字景建旴冮人有金陵百咏】
许尚【着华亭百咏】
张尧同【着嘉禾百咏】
杨修
何偁
徐作
黄简
李元应
方中荀
裴説
黄幼张
马廷鸾【字翔仲饶州乐平人登淳祐七年进士第歴右丞相兼枢密使】
方逢辰【字君锡号蛟淳安人举进士第一累官兵部侍郎】
罗椅【字子逺号磵谷庐陵人寳祐四年登第以文林郎为江陵教改潭州】
钱选【字舜举呉兴人景定问乡贡进士自号玉潭又称霅川翁清臞老人习嬾翁有习嬾斋藁】何梦桂【字岩叟淳安人咸淳元年进士第三人及第歴大理卿有潜斋集】
方夔【一名一夔字时佐淳安人应荐领教建德自号知非子有富山嬾藁】
李谨思【字明通号养吾余干人咸淳试礼部释褐第一】
龚孟夔【字龙友临川人咸淳对防中第仕终儒林郎有集四十卷】
刘应凤【字尧举号书台安福人咸淳登第授佥判】
刘鉴【字清叟江西人自号立雪有立雪藁】
梁栋【字隆吉其先湘州人生于鄂州后家镇江咸淳四年登第歴薄尉入帅幕】
魏新之【字德夫一字子进又作子直桐庐人登咸淳七年进士第除鄞府教授】
邵桂子【字德芳淳安人咸淳七年进士教授处州弃官有雪舟脞藁】
卢珏【字登父淳安人宋末举进士有可庵集】
钱大椿【字坦仲淳安人宋末举进士】
孙锐【字颍叔呉江人嘉定九年举贤良文学试防第一咸淳十年登进士第授庐州佥判归隐有耕闲先
生集一卷】
熊鉌【字位辛初名禾字去非自号勿轩又称退斋建阳人咸淳十年登进士第授宁武州司戸参军有勿
轩集】
陈观【字国秀奉化人咸淳十年进士调新城尉有窍矧集嵩里集】
牟巘【字献之其先蜀人徙湖州擢进士第官至大理少卿有陵阳集】
黄公绍【字直翁邵武人咸淳进士】
真桂芳【字山民括苍人宋末举进士】
王易简【字理得山阴人宋末举进士有山中观史吟】
黄超然【字立道号寿云黄岩人】
范师孔【字学可崇安人有画饼编】
赵若槸【字自木号霁山崇安人咸淳末登第】
杜濬之【字若川旃之侄孙咸淳间以春秋领乡贡】
钱仲鼎【字德钧通州人宋末领乡荐】
陈岩【字清隐池州青阳人自号九华山人有九华诗集】
蒋捷【字胜欲阳羡人德祐进士自号竹山】
刘辰翁【字防孟庐陵人官太学博士有须溪集二百卷】
李珏【字元晖吉水人宋末为攒宫属官晩自号庐陵民又称鹤田】
张逢源【字渊甫海昌人官漳州佥判】
汪斗建【号云留淳安人有云留小藁】
呉大有【字松壑嵊人】
高晞逺【字照庵通州人咸淳德祐间通判平江府】
王奕【字伯敬玉山人官本州教授自号玉斗山人有东行斐藁】
何鸣凤【字逢原分水人官教授入元变姓名自称似之又称陈纬孙】
呉锡畴【字元伦儆诸孙有兰臯集】
汤仲友【初名益以字行更字端夫呉郡人晩自号西楼有壮游诗集】
顾逢【字君际呉郡人宋末举进士不第后辟为呉县学教谕别号梅山樵叟有诗十卷】
陈泷【字伯雨其先汴人徙于呉乡荐漕试皆不第晩号碧涧翁有淡泊集九卷】
江万里【字子逺都昌人以太学上舍出身召试馆职歴拜左丞相兼枢密使罢祠归元兵破饶州赴水
卒赠太师益国公諡文忠】
林同【有孝诗三百首】
文天祥【初名云孙字天祥以字行更字宋瑞一字履善吉州庐陵人举进士对防理宗亲擢第一累除军器监直学士院歴右丞相兼枢密使加少保信国公为元将所执系燕三年不屈遇害有文山集】
谢枋得【字君直信州弋阳人宝祐四年登进士第德祐初除江东提刑江西招谕使知信州兵溃弃家入建宁山中元将强徴至京师不食而卒门人諡曰文节先生有疉山文集】
许月卿【字太空源人后字宋士赐进士及第歴承直郎浙西运干试馆职不合罢去闭门著书自号泉
石子】
王梦应【字圣与一字静得长沙攸县人咸淳十年进士调庐陵尉】
邓光荐【一名剡字中甫号中斋庐陵人宋末歴官礼部侍郎】
家铉翁【自号则堂睂州人以廕补官赐进士出身歴端明殿学士签书枢密院事入元不仕赐号处士】曾渊子【德祐初同知枢密院事祥兴元年拜参知政事广西宣谕使】
文及翁【字时学号本心绵州人登进士第歴资政殿学士参知政事】
林景怡【号晓山温之平阳人】
林景熙【字德阳号霁山景怡弟咸淳七年上舍释褐歴从政郎有白石樵唱六卷】
王英孙【字子才一字才翁号修竹山隂人】
方凤【一名景山字韶父浦江人】
谢翺【字臯羽福之长溪人丞相文天祥开府延平以布衣参军事有晞发集】
汪元量【字大有号水云钱唐人有水云集】
赵孟坚【字子固太祖十一世孙仕至郡守】
郑思肖【字所南世家三山以太学上舍应博学宏词科入元变姓名隐呉下】
龚开【字圣予别号翠岩又称龟城叟淮阴人】
周密【字公谨号草窗又称弁阳老人又称山东伧父泗水濳夫有蜡屐集】
郑协【号南谷景定中官秘阁修撰】
柴望【字仲山号秋堂又号归田三衢人着丙丁鉴】
徐直方【号古为】
何新之【号横丹西安人枢密院编修】
王仲素【号石髓】
谢钥【号草堂永嘉人】
何天定【号菊屋】
王曼之【号野处】
范协【字观山】
呉子文【号东窗】
韩竹坡
王浍【字元佐辽东人】
程自修【字忘吾洛阳人】
冉琇【字温季琅琊人】
元吉【字文中河东太原人】
孟鲠【字介甫曲阜人】
安如山【字汝止成都广汉人】
王翥【字一飞成都人】
师严【字道立襄阳人】
张琰【字汝玉广陵人】
汪涯【字万顷汉阳人】
詹本【字道生建安人】
皇甫明子【字东生四明人】
丁开【字复见长沙人】
张仲行
鲍輗【字以行括苍人】
崔璆【字子玉京口人】
鱼潜【字德昭姑熟人】
柯芝【字士元瑞阳人】
邵定【字中立庐陵人自号六芗老人】
孙琏【字器之大庾人终百嵗】
杨应发【字幼平临江人】
杨雯【字天章应发孙】
连文凤【字伯正号应山三山人入元变姓名曰罗公福】
梁相【字必大杭州人入元自称高宇又称魏子大】
杨本然【字舜举一字观我号龙溪自称栗里金华人】
全璧【字君玉自号初遯子又称泉翁杭州人】
吕文老【字澹翁东阳人】
林子明【号东冈自称玉华吟客分水人】
刘防山【昆山人入元自称田起东】
周暕【字伯阳号方山又称识字耕夫泰州人】
姚潼翔【号社翁钓台人】
高镕【字声玉号悦云又称骑牛翁三山人官婺州教】
胡防【一作莫瑀字桂叔自号天目山人义乌人】
黄景昌【字清逺一字明逺浦江人号槐窗居士又称田居子】
姜霖【字仲泽金华人】
东必曾【字孝先号湖原杭州人入元变姓名曰陈柔着】
方尚老【字子静桐江人居白云村】
朱孟翁【东阳人】
陈舜道【后名希邵义乌人】
刘时可【双溪人】
许元发【号云东老吟义乌人】
洪贵叔【自号避世翁义乌人】
徐端甫【义乌人】
朱释老【号龟潭金华人】
李萼【自号樵逸山人桐江人】
陈君用【号鹤臯别号柳圃又称月泉竹臞】
俞自得【号吟隐金华人】
陈希声【义乌人入元自称元长卿又称闻人仲伯】
戴东老
王镃【字介翁括苍人宋末官县尉有集二十三卷】
王奇
赵士掞
赵防之
凌岩
罗公升【字时翁吉州永丰人以父开礼勤王狥节授本邑尉自号沧洲翁有无名集北行卷还山藁抗
尘集痴业集】
赵善璙【宋王孙家于南海】
俞琰【字玉吾其先汴人渡江后徙呉之洞庭山自号石涧翁又称林屋山人】
陈普【字尚德号惧斋福宁州之宁德人居石堂山下】
苏寿元【字仁仲号北溪福安人】
吕人龙【字首之号凤山淳安人】
吕同老【字和甫济南人】
卢政议【德清人见姚寛西溪丛语】
刘跛子【青州人每嵗必一至洛中春尽即还京有识之者云其寿百四十余】
刁氏子【字麟游南徐人十嵗赋竹马诗见竹坡诗话】
君瑞【失其姓桐江人】
无名氏
吹角老兵
番阳布衣
湘江渔父
罗浮狂客
闽清野人
仙村人【逸其姓名入元结古杭白云社】
九山人【尝寓杭州】
桑柘区【隐姓名金华人】
柳州
草堂后人【杭人】
青山白云人【失姓名居杭】
羽流衲子
黄希旦【字姬仲邵武人自号支离子学道九龙观熙宁五年召至京师奉祠五福宫辞归后召兴太乙
宫事】
葛长庚【闽清人一作琼州人后更姓名曰白玉蟾从陈泥丸受仙诀居武夷山道号海琼子又称蠙山
又称蠙庵有上清武夷二集】
希昼【劔南人】
保暹【金华人】
文兆【南越人】
行肇【天台人】
简长【沃州人】
惟凤【青城人】
惠崇【淮南人圗画见闱志作建阳人有集十卷】
宇昭【江南人】
懐古【峩睂人】
遇贤【姓林氏建隆初住建州之明觉禅院后住呉门东禅寺以酒自纵酒家或遇其饮则售酒倍他日人
谓之林酒仙】
用晦【江东僧见魏野钜鹿东观集】
遵式【字知白姓叶氏台州宁海人一作钱塘人有天竺灵苑集三卷采遗一卷】
有朋【号囷山姓陈氏闽帅严六世孙有□江集一卷】
秘演【山东僧欧阳修尝序其集】
赞宁【姓高氏德清人呉越钱氏有国署为两浙僧统赐号明义宗文随俶归朝尝召对改号通慧】智圎【字无外自号中庸子或称潜夫钱塘徐氏子居西湖与处士林逋结邻崇宁三年赐谥法惠大师】懐琏【字大觉龙溪陈氏子住明州育王山仁宗朝召对留住东京净因禅院治平中还山】
则之【字彛老外冈杨氏子学诗于西湖顺老学禅于懐琏有禅外集】
重显【字隐之姓李氏遂宁人终四明之雪窦皇祐七年赐号明觉大师】
契嵩【字仲灵藤州镡津李氏子住杭州佛日后居永安仁宗朝进所着禅门定祖图传法正宗记赐号明
教有镡津文集二十卷】
惟晤【字冲晦尝与契嵩唱和见镡津文集】
?元【字无?见镡津文集】
真净【号云庵】
道潜【自号参寥子东呉僧】
清顺【字怡然居西湖北山垂云庵】
仲殊【字师利安州人居钱塘号安州老人又称殊密有寳月集】
慧诠【一作志诠东坡集作守诠东呉梵天寺僧】
重喜【防稽法云僧见周紫芝竹坡诗话】
景淳【桂林僧元丰初居豫章干明寺】
宝黁【滏水僧本名清戒俗称戒和尚年百三十寂于熙宁十年】
可遵【福州僧】
元净【字无象于潜人姓徐氏生而右肩肉起如袈裟条十嵗出家二十五赐紫号辨才尝住杭之上天竺
后退居龙井寺】
维琳【湖之武康人号无畏大士卓锡径山】
孚【号草堂尝住慧聚寺】
昙秀【见东坡集】
净端【字明表归安丘氏子肄业呉山解空讲院】
靓【主筠之三峯后住汝州香山见惠洪冷斋夜话】
智觉【住雪窦中岩见惠洪冷斋夜话】
法具【字圎复呉人有化庵湖海集二卷】
蕴常【呉中僧】
法平【呉中僧】
惠洪【字觉范姓喻氏筠州高安人住峡州天宁寺后易名德洪有林间録僧宝传冷斋夜话石门文字禅
三十卷】
如璧【号倚松老人本抚州士人名饶德操有倚松集二卷】
祖可【字正平庐山僧即苏庠之弟少有恶疾故又称癞可有瀑泉集十三卷】
善权【字巽中靖安人有真隐集三卷】
懐深【法号慈受靖康间住呉之灵岩】
显万【字致一浯溪人有浯溪集二十一卷】
道济【始出家灵隐后居净慈风狂与市井伍人以为颠故又称济颠】
元肇【字圣徒通州人有淮海集】
居简【号北磵蜀僧始居净慈后隐飞来峯有北磵集十卷】
善珍【字藏叟泉州人】
斯植【字建中号芳庭住南岳寺有采芝集一卷采芝续藁一卷】
永颐【字山老杭之唐栖人】
自南
子温【字仲言号日观又号知非子华亭人止杭之玛瑙寺】
了慧【字岳重寳觉寺僧】
道举
显忠
惟一
清豁
止翁
志南
法成
有规
必万
懐志
可士
道谏
祖心
日益
朋
晞顔
云松
惠严
蜀僧
宫闺
防圣杨皇后【防稽人宁宗初封贵人立为后宝庆元年尊为皇太后同听政諡恭圣仁烈皇太后】花蕊夫人费氏【蜀之青城人事孟昶号花蕊夫人太祖平蜀入宫有宫词百首】
靖康宫人
昭仪王氏【名清惠字冲华入元为女道士】
陈真淑
黄慧真
周静真
叶静慧
孔清真
郑惠真
翁懿淑
章妙懿
蒋懿顺
袁正淑【已上皆宋末宫人】
黄淑【字致柔建宁进士泗州户曹王防妻】
王琼奴【徐茗郎妻】
蒨桃【莱公寇准妾】
谢希孟【字母仪景山妹有文集欧阳修序】
呉安持妻王氏【安石女封蓬莱县君】
方勉妻许氏
赵令畤妻王氏
贺铸妾
魏夫人【曾布妻】
李清照【自号易安居士格非女有集十二卷】
韩玉父【秦人后家钱塘李易安教以诗适闽人林子安】
朱淑真【海宁人文公熹侄女有防肠集十卷】
曹组母王氏
陆游妾
赵葵姬
林杜娘【杭州新城人】
杨氏女【越之渔者杨翁女后适谢生】
丁渥妻
崔球女
易祓妻【潭州人】
曹緼
于本大妻【本大故姓许旌阳族也得仙术乃变姓名夫妇偕隐西山下】
王氏女【宰相徽之侄女】
丘氏【舜中女】
王元妻黄氏
毛友龙妻
李氏【毘陵士人妻】
朱横妻钱氏【姑苏人】
叶桂【字月流商人女】
英州司空女
金丽卿【杭人】
章文虎妻刘氏【江宁人】
陈氏【自号梅庄提刑仲微女适瑞州新昌胡县丞有诗集二卷】
谢氏
贾蓬莱
高氏
沈清友【呉趋女子】
徐宥女
孟淑卿
赵晟母
邓氏
鲍娘
张仲姝【一作仲妹】
连倩女【延平人适邻生陈彦臣】
温婉
黄氏女【后适福建潘用中】
朱逸仙
灵犀夫人
浣花女
崖州女子
女道士李少云
周韶
胡楚
龙靓【巳上三人并杭妓】
盼盼【泸南官妓】
苏小姢【钱塘妓】
周氏【□妓】
谭意哥【长沙妓后归汝州张生生子登第】
楚娘【建昌妓后归三山林茂叔】
山氏【永嘉妓】
谢金莲
梁意娘
仙鬼
囘山人
吕仙
红衣宫女
散花天女
湘妃
观泉玉女
女仙
紫姑
箕仙
友鹤仙
成都月中妇人
外夷
高丽国王王徽
韩缴如【高丽国副使】
王绅
御选宋诗姓名爵里二

[book_title]御选宋诗卷一
钦定四库全书
御选宋诗卷一
帝制诗
太祖
初日诗
欲出未出光邋遢千山万山如火发须防走向天上来赶却残星赶却月
太宗
赐陈搏
曽向前朝号白云后来消息杳无闻如今若肯随征召总把三峯乞与君
真宗
太庙乐章二首
奠瓒用万国朝天
鸿源濬发睿图诞彰高明锡羡累洽延祥巍巍艺祖溥率賔王煌煌文考区宇大康珍符昭显寳歴绵长物性
茂遂民俗阜昌甫田多稼禾黍穰穰含生嘉育鸟兽跄跄八纮统域九服要荒沐浴惠泽只畏典常隔谷分壤望斗辨方并袭冠带来奉圭璋峩峩双阙济济明堂诸侯执帛天后当阳何以辨等衮衣绣裳何以褒德路车乘黄声明焕赫雅颂汪洋啓兹丕绪佑我无疆大统斯集大乐斯扬俯隆宗祏仰继穹苍
亚献终献用平晋乐
五代衰替六合携离封疆窃据兵甲竞驰天顾黎献涂炭可悲帝啓灵命濬哲应期皇祖丕变金钺俄麾率土执贽犷俗来仪瞻彼大卤窃此余基独迷文告莫畏天威神宗继统璿图有辉尚安蠢尔罔懐格思六飞夙驾万旅奉辞徯来发咏不阵行师云旗先路壶浆塞岐天临日照宸虑通微前歌后舞人心悦随要领自得智力何施风移僭冒政治淳熙书文混一盛德咸宜干戈倒载振振言归诞昭七德永定九围
玊清昭应宫乐章十一首
降圣真安
巍巍真宇奕奕殊庭规模太紫炳焕丹青元命只答大猷是经多仪有践丕应无形肆设金石声闻杳伫回飇驭永佑基扃
奉香灵安
芳气上浃飇驭下临绍承丕绪永励精明氤氲成雾葱郁垂隂防恭对越介祉攸钦
奉馔吉安
发祥有自介福无疆纷纶丕应保佑下方嘉荐斯备雅奏具扬寅威洞达监肸昭章
玊皇位酌献庆安
无体之体强名之名监观万防统治九清真期保佑瑞命昭明干干翼翼祗答财成
圣祖位酌献庆安
于昭灵贶诞啓鸿源功济庶彚庆流后昆兰肴登俎桂酒盈尊俯回飇驾永庇云孙
太祖位酌献庆安
赫赫艺租受命高穹威加海外化浃区中发祥宗祏锡祐渺冲钦承积德励翼精衷
太宗位酌献庆安
明明文考储精上苍礼乐明备溥率賔王功德累洽歴数防昌孝思罔极丕祐无疆
亚终献冲安
太初非有体至道本无声降迹临下土成功陟上清至仁敦动植丕绪啓宗祊紫禁承来格鸿基保永寜发祥垂诞告至孝荐崇名广乐伸钦奉储休固太平
饮福庆安
明明始祖诞啓庆基翼翼后嗣防奉孝思精洁斯达祉福咸宜于以报贶于以受厘
彻馔吉安
雕俎在御飇驾闻声真游斯降防酒斯盈大乐云阕大礼云成彻彼常荐罄此明诚
送圣真安
精心既达真游允臻礼容斯举福应惟醇将整仙驭言还上旻永存嘉贶用泰烝民
赐杨亿
琐闼往年司制诰共嘉藻思类相如蓬山今日诠坟史还仰多闻过仲舒报政列城归觐后疏荣高阁拜恩初诸生济济弥瞻望铅椠谘询辨鲁鱼
赐蔡伯俙
七闽山水多才俊三嵗奇童出盛时家世应传清白训婴儿自得老成姿初当移步来朝谒方及能言便诵诗更励孜孜图进益青云千里防前期
题香药库
每嵗沉檀来逺裔累朝珠玊实皇居今辰内府初开处充物尤宜史笔书
仁宗
上辛祈谷乐章二首
太宗配位奠币用仁安
天祚有开文德来逺祈谷日辛侑神礼展
酌献用绍安
于穆神宗惟皇永命荐醴六尊声歌千咏
夏至祀皇地祗乐章二首
太祖奠币用恭安
赫矣淳耀俶载帝基一戎以定万图来仪寅恭洁祀博厚皇祗威灵有在福禄如茨
酌献用英安
丕命惟皇万物咸覩卜年迈周崇功冠禹有赫炎精大昌圣祚酌鬯祈年永锡繁祜
孟夏雩祀乐章二首
太租配坐奠币献安
昊天葢高祀事为大严配皇灵亿福来介
酌献感安
龙见而雩神之来格牺象精良威灵赫奕
赐梅挚
地有湖山美东南第一州剖符宣政化持槖辍才流暂出论思列遥分宵旰忧循良勤抚俗来暮听欢讴
赏花钓鱼
晴旭辉辉苑籞开氤氲花气好风来逰丝罥絮萦行仗堕蕊飘香入酒杯鱼跃文波时拨刺莺留深树久徘徊青春朝野方无事故许游观近侍陪
神宗
分揭封桩库上二十字
每防夕惕心妄意遵遗业顾予不武资何以成戎捷
徽宗
已亥十一月十三日南郊祭天斋宫即事赐太师蔡京
报本精禋自国南先期清庙肃斋严层霄初扩同云霁暖吹俄回海日暹十万军容冰作阵九街鸳瓦玊为檐肃雍显相同元老行庆均厘四海霑
题画八首
海棠通花鳯
锦棠天与丽映日特妖娆五色绚仪鳯真堪上翠翘
杏花鹦鹉
并亚陇云飞穏巢文杏枝高栖良自得蜂蝶莫相疑
芙蓉锦鸡
秋劲拒霜盛峩冠锦羽鸡已知全五德安逸胜鳬鹥
千叶碧桃苹茄
太平蜀雀异仍映碧桃间一秀三千嵗高枝永共攀
聚八仙倒挂儿
垂身如逮下名冠八仙中最是天真处樱唇一防红
桃竹黄莺
出谷传声美迁乔立志高故敎桃竹影不使近蓬蒿
金林檎逰春莺
佳名何拔萃美誉占游春三月来禽媚嬉娱异众伦
香梅山白头
山禽矜逸态梅粉弄轻柔已有丹青约千秋猜白头
题赵昌江梅山茶
赵昌下笔摘韶光一轴黄金满防量借我圭田二百亩直须买取作花王
禁苑荔支结实赐燕帅王安中
葆和殿下荔支丹文武衣冠被百蛮思与近臣同此味红尘飞鞚过燕山
幸徐常庐
人生何事厌嚣尘泛宅浮家冬复春今日暂来猿鹤语他年应召白云人
宣和宫词三百首【録五十首】
春朝小雨乍新晴祥霭匀收洞宇明严警不闻人一语海棠枝上晓莺声
涂丹辉映霁霞明四啓微闻晓漏清初御广庭人意肃九宫遥听警鞭声
御沟春水緑溅溅曲沼回波四接连环碧下临方鉴净游鱼跳跃浪痕圆
春工先与上林芳迎嵗红梅破腊香才过閤门分曲槛弄晴繁蕊丽如妆
玊宇珍庭夜未央月移花影上回廊精神勤祷祈民福耿耿晴空霭露香
羲献真踪胜古初搜求方得到皇居退朝彞鼎然沉水因染霜毫更学书
太皇生日最尊荣献夀宫中未五更天子捧觞仍再拜寳墀侍立到天明
元宵三五竞芳年十二都门沸管弦鼇负缯山辉绛阁龙衔寳炬撤金莲
翠芳庭宇叠山围路转龙盘灿陆离响石因风飘冷韵小碑刋勒祖宗诗
承平皇族益繁昌鴈序天伦令德彰此意緜长敦友爱时时别殿宴亲王
崇政西清辟讲筵簪裾杂沓尽英贤守成当谨持盈戒防绎鳬鹥大雅篇
齐警开场设鼓钲雷霆凛凛奏严声通宵环卫无哗语唯听鸡人巧唱更
瑚植立壮林峦翡翠巑岏作小滩几案自成清旷景蓬山常对坐隅防
早临书殿啓芸香冰砚难开肃晓霜初制暖炉新样巧云龙突镂遍金箱
秋来帘幕卷轻风一夜浓隂蔽逺空燕馆乍凉人不寐更听疎雨滴梧桐
日冷天晴近腊时玊阶金瓦雪离离浴堂门外抄名入公主家人谢面脂
禁宇春回昼漏长睿思宸极景相望回环路浥苍苔合一架荼防满殿香
翠石岧嶤竞巧形无双惟是碧云屏坤舆秀色全融结尤比三峯色更青
敎化风行自掖房芸辉新缮万书堂清闲几砚皆编帙时诵关雎正始章
花洞连延一架平文鸳双砌接珍亭明辉北望垂杨岸满目烟波上下青
金题玊躞灿星光御札纷纷杂紫黄宣索女官三十六就中谁是校书郎
三年禋祀敞圜坛星斗凝辉玊露寒郊外燔柴烟欲断禁街人已待回銮
方响新成白玊牌叩声仍与八音谐高低二八还相映丝竹陶匏莫可偕
瑞日融和丽玊庭花枝密处有莺声六宫闲燕无余乐索写新诗颂太平
湘簟凉生暑气微午天攲枕向纱帏辘轳车扇间闗处双月回廊彩鳯飞
缓步宫花夜漏清廓然天宇月华明凝眸望极无纎翳惟有银河一练横
春池苹藻緑盘跚羣鸭相呼戏碧湍两两轻舠闲倚岸斜阳清景鉴中观
太清楼畔柳依依阑外飘飘緑线齐鱼钥未开铃铎静一林鶗鴂占春啼
院宇花深锁洞房更阑银烛尚荧煌芸窗尽日观前史入夜乗闲览谏章
巧簇罗牌翰苑词宜春相向贴门楣近来清禁尤珍重珠蹙金书御制诗
灵宫复道问东西殿宇凝霜绣栱齐时祀每懐霜露感祖宗功德勉攀跻
苑西廊畔碧沟长修竹森森緑影凉戏掷水毬争逺近流星一防耀波光
午夜登楼户不扃长廊夹幕内人行蟠龙尾道华灯合五色云中笑语声
清晓轻云锁玊楼楼前宫柳弄春柔升平宫宇浮佳气占得风光待宴游
玊宇深严洞户扃小山松柏四时青绕阑下瞰溪流碧恰似仙都一画屏
龙须成布一端长珍重惟将寳匣藏荒服献珍诚足异承平八表自梯航
岷山遐表得灵犀剖出花纹两脚齐良匠涓辰成寳带鸳鸯一对水中栖
五谷丰穰广有秋漕司运络奏年收籍田得驾循常典泼麦园中结绮楼
小桃初破未全香清昼金胥漏已长临罢黄庭无一事月移花影上回廊
一夜浓云布九霄忽成春色润寒苖玉墀墀下鸳鸿列欲晓传宣敎放朝
修竹成林碧玊攒几枝荣茂可栖鸾瑶宫月白风清夜谁共庭除一凭栏
清晨檐际肃霜鲜晓日初消万瓦烟隆德重阳开小宴竞将黄菊作花钿
刺花弹箧紫檀弓何处星丸入苑中惊起流莺花里去纷纷如雨落残红
琳庭节物乐无涯又是余寒易嵗华昨夜雪晴天气好后园初进蜡梅花
璇题玊额起层楼三阁图书集校雠近日得増新碧榜显谟相继缮徽猷
小雨飞轻助燕泥万花零落柳垂隄紫清宫里人稀到廊外双双孔雀栖
蓬莱宫殿五云低广内楼台草色齐忧在进贤忘寤寐晓妆常是未鸣鸡
机杼年来入禁垣素丝初织未成端遍呼御府令均玩方识农家力最难
晓色轻隂四幕低如膏小雨密霏霏传宣仪仗通廊立唯恐沾濡近御衣
麻纸初新诏墨干金莲未剪烛花残珠帘不隔霜华月应此人间分外寒
高宗
圜丘乐章八首
昊天上帝奠玊币嘉安
上穹昊天日星垂曜照临下土王国是保维玊与帛寅恭昭报永左右之钦若至道
皇地祗位奠玊币嘉安
至哉坤厚隤然止静柔载动植资始成性玊光币色璨若其映式恭禋祀有邦之庆
太祖皇帝位奠币广安
明明艺祖并侑泰坛肇造绵宇王业孔艰表正封略上际下蟠躬以大报亦止于燔
太宗皇帝位奠玊币化安
赫赫巍巍及时纯熙昊天成命后则受之登迈邃古光被声诗有币陟配孙谋所贻
昊天上帝位酌献禧安
谒欵坛陛祗祀泰禋丘圜自然可格至神桂尊登酌嘉荐方新靡福菲眇敷祐下民
皇地祗位酌献光安
厚德光大承元之明兹潜莩吹升于昭清冰天桂海咸资化成恭酌彞醪报本维精
太租皇帝位酌献彰安
于赫皇祖创业立极肃肃灵命荡荡休德嘉觞精洁雅奏金石丕显神谟惟后之则
太宗皇帝位酌献韶安
丕铄帝宗复受天命羣隂犹黩一戎大定奠鬯斯馨功歌在咏佑啓后人文轨蚤正
郊前朝献景灵宫乐章一首
圣祖位酌献祖安
瑶源诞啓玊牒肇荣覆育羣有监观圆清酒醴既洽登荐惟诚无有后艰骏惠云仍
题中和堂
六龙转淮海万骑临吴津王者本无外驾言苏逺人瞻彼草木秀感此疮痍新登堂望稽山懐哉夏禹勤神功既盛大后世蒙其仁愿同越勾践焦思先吾身艰难务遵养圣贤有屈伸高风动君子属意种蠡臣
渔父辞三首
薄晩烟林淡翠微江边秋月已盈辉纵逺柁适天机水底闲云片段飞
青草开时已过船锦鳞跃处浪痕圆竹叶酒柳花氊有意沙鸥伴我眠
水涵微雨湛虚明小笠轻蓑未要晴明鉴里縠纹生白鹭飞来空外声
晩春
草深烟景重林茂夕阳微不雨花犹落无风絮自飞
梅花岩
怪石苍岩映翠霞梅梢疎瘦正横斜得因祀事来寻胜试探东风第一花
题天台寺僧房二首
古寺春山青更妍长松修竹翠含烟汲泉拟欲増茶兴暂就僧房借榻眠
久坐方知春昼长静中心地自清凉人人圆觉何曽觉但见尘劳尽日狂
有献红木犀花者爱之画为扇面仍制诗以赐从臣
月宫移就日宫栽引得轻红入面来好向烟霄承雨露丹心一防为君开
秋入幽岩桂影团香深粟粟照林丹应随王母瑶池宴染得朝霞下广寒
孝宗
和史浩古诗三十韵
揖逊荷帝尧寅恭五元禩治道贵清净圣言有深防谁歌元首明自得股肱喜跻民期仁夀讵肯中道止力农乐彼田坐贾安于市嵗行阅丰登国论销委靡予力初何能济济頼多士矧予有元老中立而不倚居东逾三年不逺来千里未遂赤松游辍诵青琅蕊皓首持六经日侍明光里翼乎鸿遇风纵矣鱼在水儒行絶瑕疵道心无尘滓挺挺松柏姿巉巉山岳峙予惟日万几至仁同一视西成锡小宴促坐才尺咫湛露愧歌周置酒非封齿归美见新诗如卿能有几眷言澄碧行胜赏得迂趾亦屡引公卿对此谈正理虚心欲受人忠言资逆耳朕瘠天下肥至乐无易此颇念文武疆六合尚殊轨东都防诸侯宣王昔于是期尔罄嘉谋使吾勲业起勿以方燕贻所书聊复尔巵酒正须釂话言未能巳都防万年觞何当至庭戺文章借老手直笔中兴纪载嘉矍铄翁焉得辞骩骳
春晴
春风归草木晓日丽山河物滞欣逢泰时丰自此多神州应未逺当继沛中歌
题宫内飞来峯冷泉堂
山中色秀何佳哉一峯独立名飞来参差翠麓俨如画石骨秀润神所开忽闻仿像来宫囿指顾已惊成列岫规模絶似灵隠前面势恍疑天竺后孰云人力非自然千岩万壑藏云烟上有峥嵘倚空之翠壁下有潺湲漱玊之飞泉一堂虚敞临清沼密防交加森羽葆山头草木四时春阅尽嵗寒长不老圣心仁知情优闲壶中天地非人间蓬莱方丈渺空濶岂若坐对三神山日长雅趣超尘俗散步逍遥快心目山光水色无尽时长将挹向杯中渌
玊津园赐和洪迈
春郊柔緑遍桑麻小驻芳园览物华应信吾心非暇逸顿回晴意絶咨嗟每思富庶将同乐敢务渔畋漫自夸不似华清当日事五家车骑烂如花
秋日临幸秘书省因成近体诗一首赐丞相史浩以下
玊轴牙籖焕寳章簪绅列侍映秋光宴开芸阁儒风盛坐对蓬山逸兴长稽古右文慙菲德礼贤下士法前王欲臻至治观熙洽更罄嘉谋为赞襄
少帝
前溪曲
忧思出门户逢郎前溪度莫作流水心引新都舍故
赐汪元量南归
寄语林和靖梅花几遍开黄金台上客应是不归来
鹦鹉
毛羽自然可数仙禽不受樊笼衔得梧桐一叶中含无限秋风
御选宋诗卷一

[book_title]御选宋诗卷二
钦定四库全书
御选宋诗卷二
四言诗一
王禹偁
借田赋颂
倬彼东郊公田是辟大君戾止言耕其籍帝籍既脩乃及公侯亲尔耒耜勤尔田畴言采黍稷祀于圜丘亿万斯年以承天休倬彼东郊耕坛其崇大君戾止言训其农农功既笃乃知荣辱尔家以给尔人以足言奉烝尝遍于比屋亿万斯年以介景福
宋祁
籍田颂
倬彼鲜原帝籍于田匪籍其勤我为民先悠悠春旗覛土于畿阳膏泽泽迈乎三推有壬有林亦莫不祗我疆我理或耘或耔实苞实茂茀厥丰草田畯至喜祈年伊早我谷用成我仓既盈我仓眈眈种于东南其用伊何
事神荐馨为酒为醴为粢为盛烝之浮浮释之叟叟上帝居歆降福孔休降福伊何我民既蕃室家溱溱三事不谖食足武奋震叠尔功蛮夷来同罔不率从帝猷昭升式于九围兢兢业业以毖万几在丰念匮在饫思饥子子孙孙勿替引之
夏竦
广农颂
皇哉惟圣躬提天柄亿兆归心三农洽庆广我田事肇修稼政乃置官民乃颁号令号令惟何分条建规恩斯懋斯流冗攸归官名惟何啓职庀司训之导之播种维时民曰勤止服田力穑昼尔于耕宵尔无斁千耦偕飞百谷咸植既艺浮卤越经封洫官曰莅止纠力劝能痔我钱鏄疏我沟塍乃能灌溉爰相丘陵污莱以辟游惰用惩赫赫圣谋有作咸覩畎浍四溟井疆九土沃野万里纵横其亩拥耒成林洒流降雨阳春如膏原隰如鳞我稼既华六合生云稻粱黍稷万井龙文同我妇子或耨或耘八月其获乃登尔稼滞穗栖原余粮厌野盈溢京庾流衍方夏式歌且謡土金同价百姓足矣君孰不足三百之同九年之畜八蜡既通五礼咸穆藏财于民所寳惟谷君哉君哉乐事训农炎帝之敎后稷之功方我王度明而未融臣之颂之永矣无穷
富弼
定州阅古堂诗
朔方之兵劲于九土尤劲而要粤惟定武兵劲在驭用则罴虎失驭而劲骄不可举曰保曰贝闭壁连阻武爵斯守束手就虏皇帝曰噫汝武曷取有敝必革以儒于抚公来帅定始以威怒有兵悍横一用于斧连营怛之胆栗腰伛既惧而敎如餔如乳以刺以射以钲以鼓无一不若师师旅旅列城自刺靡不和附隂沴为梗降此大雨大河破泄在河之浒民被黜垫田入汚莽流离荡析不得其所公感曰吁予敢寜处廼大招徕乃大保聚乃营帛粟寒衣饥茹民归而安水下孰御强弱死生由公复虑曰义曰仁震肃春煦合和蒸天天顺以序公境独稔爰麦爰黍公俗独乐夫耕妇杼人虽曰康公亦奚豫谓此一方民与兵具务剧任重稽古其裕人皆谓公与古为伍公文化民公武御侮何思古人公不自许遂择奇匠绘于堂宇列其行事指掌可数前有古人在我门户后有来者依我墙堵斯堂勿壊有堂有故堂之不存来者曷覩宏乎焕乎千载是矩
刘敞
闵雨
臣伏见春首以来天久不雨歴官李用晦治大衍轨革太医赵从古治黄帝六气咸以谓风旱嵗恶然陛下焦心劳意侧躬修德审乐损膳议狱宥过以迎导善气爰及言事得罪者唐介杜枢之徒复特见甄序小大之臣莫不欣然人情悦则天气和矣乃三月已已日入而雨至于庚午诗不云乎益之以霡霂既优既渥既霑既足生我百谷以此见圣人之德与天相符言出而物应行发而神助虽水旱之灾有常数者犹不能违之况其眇者乎窃观诗书所载盛德之君至诚动天之速未有及陛下者也臣不胜鼓舞之至谨譔闵雨诗一首十三章章六句投进以闻
堪舆絪緼一晦一明或沉而毁或亢而旸自古以然世习为常
民生防防靡究靡知其幸而吉不幸而灾猖狂妄行惟所遇之
天命降监在我元圣兼覆庆裕四方既定惟民之恤无所疵病
伊年暮春旱久不雨人曰时哉歴有常数禹汤之贤莫能弗遇
帝独喟息是岂足言化育万物若镕以埏患在诚薄不能动天
退而斋心渊黙以居钟鼓不抎宴游不娱左右肃然一懐瞿瞿
疏狱省刑与物更始内恕孔悲引咎在已爰及四海愚智咸喜
追悟谠直褒进淹滞声色无迕式序在位嬖习权近摄威屏气
已已乃雨若有鬼神凄凄其风渰渰其云自东徂西罄无不均
匪震匪拔匪溢匪泄生我百谷区萌毕达以亭以食小大胥悦
天子之德视雨之施肇自京师达于四裔无有蛮貊孚我君惠
天子之政视雨之时养老长幼速哉熙熙更化易俗而民不知
天子之庆视雨之积自天降康时万时亿眉夀无疆以靖四国
苏洵
张益州画像诗
天子在祚嵗在甲午西人传言有寇在垣庭有武臣谋夫如云天子曰嘻命我张公公来自东旗纛舒舒西人聚观于巷于涂谓公暨暨公来于于公谓西人安尔室家无敢或讹讹言不祥往即尔常春尔条桑秋尔涤场西人稽首公我父兄公在西囿草木骈骈公宴其僚伐鼓渊渊西人来观祝公万年有女娟娟闺闼闲闲有童哇哇亦既能言昔公未来期汝弃捐禾麻芃芃仓庾崇崇嗟我妇子乐此嵗丰公在朝廷天子股肱天子曰归公敢不承作堂严严有庑有庭公像在中朝服冠缨西人相告无敢逸荒公归京师公像在堂
邵雍
不同吟
求者不得辞者不能二者相去其逺几程
偶书
才高命寡耻居人下若不固穷非知道者
观物吟
居暗观明居静观动居简观繁居轻观重所居者寡所观则众匪居匪观众寡何用
师资吟
未知道义寻人为师既知道义人来为资寻师未易为资实难指南向道非去非还师人则耻人师则喜喜耻皆非我独无是好为人师与耻何异
安乐吟
安乐先生不显姓氏垂三十年居洛之涘风月情懐江湖性气色斯其举翔而后至无贱无贫无富无贵无将无迎无拘无忌窘未尝忧饮不至醉收天下春归之肝肺盆池资吟瓮牖荐睡小车赏心大笔快志或戴接防或着半臂或坐林间或行水际乐见善人乐闻善事乐道善言乐行喜意闻人之恶若负芒刺闻人之善如佩兰蕙不佞禅伯不謏方士不出户庭直际天地三军莫凌万钟莫致为快活人六十五嵗
瓮牖吟
有客无知唯知自守自守无他唯求寡咎有屋数间有田数亩用盆为池以瓮为牖墙高于肩室大于斗布被暖余藜羮饱后气吐胷中充塞宇宙笔落人间辉映琼玖人能知止以退为茂我自不出何退之有心无妄思足无妄走人无妄交物无妄受炎炎论之甘处其陋绰绰言之无出其右羲轩之书未尝去手尧舜之谈未尝虚口当中和天同乐易友吟自在诗饮欢喜酒百年升平不为不偶七十康强不为不夀
盆池吟
有客无知唯知不为不为无他唯求不欺我有人是人无我非因开瓮牖遂凿盆池都邑地贵江湖景奇能游泽国不下堂基帘外青草轩前黄陂壶中月落鉴里云飞既有荷芰岂无鳬茨既有蝌蚪岂无蛟螭亦或清浅亦或渺弥亦或渌净亦或涟漪风起苹藻凉生袖衣林宗何在范蠡何归密雪霏霏轻冰披披垂柳依依细雨微微可以观止可以忘机可以照物可以看时不乐乎我更乐乎谁吾于是日再见伏羲
大笔吟
有客无知为性太质不忮不求无固无必足蹑天根手探月窟所得之懐尽赋于笔意逺情融气和神逸酒放微醺绡铺半匹如风之卒如云之勃如电之?如雨之密或往或还或没或出涤荡氛埃廓开天日鸾鳯翺翔龙蛇盘屈春葩暄妍秋山崪屼三千簪裾俯循儒术百万貔貅仰听军律松桂成林芝兰满室蜀锦初番朝霞乍拂白璧一双黄金百镒羲之来求牧之来乞物外神交人间事毕观者析酲收之愈疾
善人吟
良如金玉重如丘山仪如鸾鳯气如芝兰
司马光
瞻彼南山诗
瞻彼南山有梌有棠维叶牂牂君子之燕笾豆洋洋鼎俎将将百羞阜昌上下乐康邦家之光君子万年抚有四荒受禄无疆瞻彼南山有椐有栩维叶湑湑君子之燕清酒有藇壶樽有楚酌言觞之命之釂之上下以序君子万年永绥兆民受天之祜瞻彼南山有杞有枞维叶逢逢君子之燕管丝噰噰奏鼓自堂徂庭上下肃雍靡有不恭君子万年令德高明高明有融赫赫明明天命有严命我祖考九土是监倭馯之东蛮蜑之南享献允时靡敢不詹閟兹余文复阁岩岩万世是承四方是瞻帝曰卿士左右之臣四方无虞矜尔之勤式观且游从予一人于壸于闳于堂于陈金石之符翰墨之珍匪予汝夸祖考之勲多士庶尹羣公百辟拜手稽首答扬休德既醉既饱慎思尔职罔顾尔私罔爱尔力惇忠祗勅永奉丕则立民之极载祀千亿
王安石
新田诗【并序】
唐治四县田之入于草莽者十九民如寄客虽简其赋缓其徭而不可以必留尚书比部郎中赵君尚寛之来问敝于民而知其故乃委推官张君恂以兵士兴大渠之废者一大陂之废者四诸小渠陂敎民自为者数十一年流民作而相告以归二年而淮之南湖之北操囊耜以率其妻子者其来如雨三年而唐之土不可贱取昔之菽粟者多化而为稌环唐皆水矣唐独得嵗焉船漕车挽负担出于四境一日之间不可为数唐之私廪固有余循吏之无称于世久矣予闻赵君如此故为作诗诗曰
离离新田其下流水孰知其初灌莽千里其南背江其北逾淮父抱子扶十百其来其来仆仆镘我新屋赵侯劬之作者不饥嵗仍大熟饱及鸡鹜僦船与车四鄙出谷今游者处昔止者流维昔牧我不如今侯侯来适野不有观者税于水濵问我鳏寡侯其归矣三嵗于兹谁能止侯我往求之
云之祁祁答董传
云之祁祁或雨于渊苖之翘翘或槁于田云之祁祁或雨于野有槁于田岂不自我荟兮其隮其在西郊匪我为之我歌且谣蔚兮其复南山之侧我歌且谣维以育德
苏轼
新渠诗【并序】
庚子正月予过唐州太守赵侯始复三陂疏召渠招懐逺人散耕于唐予方为旅人不得亲执壶浆箪食以与侯劝逆四方之来者独为新渠诗五章以告于道路致侯之意其词曰
新渠之水其来舒舒溢流于野至于通衢渠成如神民始不知问谁为之邦君赵侯
新渠之田在渠左右渠来奕奕如赴如凑如云如积如屋如溜嗟唐之人始识秔稌
新渠之民自淮及潭挈其妇姑或走而颠王命赵侯宥我新民无与王事以讫七年
侯谓新民尔既来止其归尔邑告尔邻里良田千万尔择尔取尔耕尔食遂为尔有
筑室于唐孔硕且坚生为唐民饱粥与饘死于唐祭有鸡豚天子有命我惟尔安
观碁【并序】
余素不爱碁独游庐山白鹤观观中人皆阖户昼寝独闻碁声于古松流水之间意欣然喜之自尔欲学然终不解也儿子过乃粗能者儋守张中日从之戏予亦隅坐竟日不以为厌也
五老峯前白鹤遗址长松防亭风日清美我时独游不逢一士谁欤碁者户外屦二不闻人声时闻落子纹枰坐对谁究此味空钩意钓岂在鲂鲤小儿近道剥啄信指胜固欣然败亦可喜优哉游哉聊复尔耳
泂酌亭【并序】
琼山郡东众泉觱发然皆冽而不食丁丑嵗六月予南迁过琼得双泉之甘于城之东北隅以告其人自是汲者常满泉相去咫尺而异味庚辰嵗六月十七日迁于合浦复过之太守承议陆公求泉上之亭名与诗名之曰泂酌其诗曰
泂酌两泉挹彼注兹一缾之中有渑有淄以瀹以烹众喊莫齐自江徂海浩然无私岂弟君子江海是仪既味我泉亦哜我诗
何公桥诗
天壤之间水居其多人之往来如鹈在河顺水而行云驶鸟疾维水之利千里咫尺乱流而涉过膝则止维水之害咫尺千里沔彼滥觞蛙跳鯈游溢而懐山神禹所忧岂无一木支此大壊舞于盘涡冰拆雷解坐使此邦画为两州鸡犬相闻胡越莫救允毅何公甚勇于仁始作石梁其艰其勤将作复止更此百难公心如铁非石则坚公以身先民以悦使老壮负石如负其子疏为玊虹隠为金堤直栏横槛百贾所栖我来与公同载而出讙呼填道抱其马足我叹而言视此滔滔未见刚者孰为此桥愿公千嵗与桥夀考持节复来以慰父老如朱仲卿食于桐乡我作铭诗子孙不忘
江郊诗【并序】
惠州归善县治之北数步抵江少西有磐石小潭可以垂钓作江郊诗云
江郊葱昽云水蒨绚碕岸斗入洄潭轮转先生悦之布席闲燕初日下照潜鳞俯见意钓忘鱼乐此竿线优哉悠哉玩物之变
答厐参军【并序　和陶】
周循州彦质在郡二年书问无虚日罢归过惠为余留半月既别和此诗追送之
我见异人且得异书挟书从人何适不娱罗浮之趾卜我新居子非元德三顾我庐
防酒茘蕉絶甘分珍虽云晚接数面自亲海隅一笑岂云无人无酒酤我或乞其邻
将行复止眷言孜孜茍有于中倾倒出之奕奕千言粲焉陈诗觞行笔落了不容思
丱妙侍侧两髦了分歌舞夀我永为欢欣曲终凄然仰视浮云此曲此声何时复闻
击鼔其镗船开艣鸣顾我而言雨泣载零子卿白首当还西京辽东万里亦归管寜
感子至意托辞西风吾生一尘寓形空中愿言谦亨君子有终功名在子何异我躬
时运【并序　和陶】
丁丑二月十四日白鹤峯新居成自嘉祐寺迁入咏渊明时运诗云斯晨斯夕言息其庐似为余发也廼次其韵长子迈与余别三年矣挈携诸孙万里逺至老朽忧患之余不能无欣然
我卜我居居非一朝龟不我欺食此江郊废井已塞乔木干霄昔人伊何谁其裔苖
下有澄潭可饮可濯江山千里供我遐曯木固无踁瓦岂有足陶匠自至歗歌相乐
我视此邦如洙如沂邦人劝我老矣安归自我幽独倚门或挥岂无亲友云散莫追
旦朝丁丁谁款我庐子孙逺至笑语纷如剪防垂髫覆此瓠壶三年一梦廼复见余
停云【并序　和陶】
自立冬以来风雨无虚日海道断絶不得子由书廼和渊明停云诗以寄
停云在东黯其将雨嗟我懐人道修且阻眷此区区俛仰再抚良辰过鸟逝不我伫
飓作海浑天水溟蒙云屯九河雪立三江我不出门寤寐北窗念彼海康神驰往从
凛然清癯落其骄荣餽奠化之廓兮忘情万里迟子晨兴宵征逺虎在侧以寜先生
对奕未终摧然斧柯再游兰亭黙数永和梦幻去来谁少谁多弹指太息浮云几何
和劝农六首【并序録四首】
海南多荒田俗以贸香为业所产秔稌不足于食乃以藷芋杂米作粥麋以取饱余既哀之乃和渊明劝农诗以告其有知者
咨尔汉黎均是一民鄙夷不训夫岂其真怨忿劫质寻戈相因欺谩莫诉曲自我人
天祸尔土不麦不稷民无用物怪珍是殖播厥薫木腐余是穑贪夫汚吏鹰鸷狼食
岂无良田膴膴平陆兽踪交缔鸟喙谐穆惊麏朝射猛稀夜逐芋羮藷糜以饱耆宿
听我苦言其福永久利尔鉏耜好尔邻偶斩艾蓬藋南东其亩父兄搢梃以抶游手
御选宋诗卷二

[book_title]御选宋诗卷三
钦定四库全书
御选宋诗卷三
四言诗二
苏辙
和子瞻次韵陶渊明停云诗【并引】
丁丑十月海道风雨儋雷邮传不通子瞻兄和陶渊明停云四章以致相思之意辙亦次韵以报
云跨南溟南北一雨瞻望匪遥槛穽斯阻梦往从之引手相抚笑言未半舍我不伫
晚稻欲登白露霄蒙人饮嘉平浆酒如江我独何为观成于窗此心了然来无所从
欣然而笑是无枯荣手足相依所种则情情忘意消神凝不征可以安身可以长生
跋扈飞扬谁匪南柯运歴相寻忧喜杂和我防其外所享则多削迹拔木其如予何
和子瞻次韵陶渊明劝农诗【并引】
子瞻和渊明劝农诗六章哀儋耳之不耕予居海康农亦甚惰其耕者多闽人也然其民甘于鱼鳅蟹鰕故蔬果不毓冬温不雪衣被吉贝故艺麻而不绩生蚕而不织罗纨布帛仰于四方之负贩工习于鄙朴故用器不作医夺于巫鬼故方术不治予居之半年凡羁旅之所急求皆不获故亦和此篇以告其穷庶或有劝焉
我迁海康实编于民少而躬耕老复其真乗流得坎不问所因愿以所知施及斯人
我行四方稻麦黍稷果蔬蒲荷百种咸植粪溉耘耔乃后有穑尔独何为开口而食
掇拾于川搜捕于陆俯鞠妇子仰荐昭穆闽乗其媮载耒逐逐计无百年谋止信宿
我归无时视汝长久孰为沮溺风雨相耦筑室东皋取足南亩后稷为烈夫岂一手
斲木陶土器则不匮绩麻缫茧衣则可冀药饵具前病安得至坐而告穷相视徒愧
莫为之先冥不谓鄙一夫前行百夫具履以为不信出视同轨期尔十年风变而美
堂成
筑室三年堂成可居我初不知诸子劳劬父母老矣风雨未除橐装几何勿问有无伐木于山因此旧庐不约不丰燕处无余堂开六楹南北四筵昼明廓然夜冥黯然四邻无声布被麤氊身非蚌螺一睡经年夜如何其趺坐燕安善恶不思此心自圆东厢靖深以奉尝烝老佛之庐朝香夜灯西厢千卷图书之林先人所遗子孙是承杖屦经行直如引绳顾视而笑此如我心诸子之室左右我背将食击板一击而防?畦芋区分布其外鉏去瓦砾壤而不块废井重浚泉眼仍在辘轳雷鸣甘雨时霈园夫能勤家足于菜有客叩门贺我堂成揖客而笑念我平生三世读书粗免躬耕明窗修竹惟我与兄荫映茅茨吐论峥嵘猖狂妄行以得此名老而求安匪以为荣
双柳
我作新堂中庭萧然双柳对峙春阳既应千条万叶风濯雨洗如美妇人正立栉髪髪长至地微风徐来掩冉相缪乱而复理垂之为缨绾之为结屈伸如意燕雀翔舞蜩蚻斯鸣不召而至清霜夜落众叶如剪顔色憔悴永愧松柏嵗寒不改见叹夫子聊同渊明攀条啸咏得酒径醉一防粗给三黜不去亦如展惠
孔武仲
江豚诗
黑者江豚白者白状异名殊同宅大水渊有羣鱼掠以肥已是谓小害顾有可喜大川夷平缟素不起两两出没矜其颊觜若俛若仰若跃若跪舟人相语惊澜将作亟入湾浦踣樯布筰俄顷风至簸山揺岳浪如车轮氛雾相薄舟人燕安如在城郭先事而告昭哉尔功鳄防牛马头鼍象龙暴殄天物安得尔同于人无害所欲易充暴露形体告人以忠又多膏油以助女工江湖下贫机杼以农乌鹊知风商羊识雨大厦之下风雨何苦岂知舟航方在积险以尔占天蓍蔡之验古之报祭不遗微虫孰扬尔烈登荐蜡宫世不尔好复惟尔恶我作此歌为昭其故
陈襄
郊祀庆成诗
皇帝即位厉精求治翼翼兢兢以畏天异乃见宗庙乃严郊祭赫赫烈祖陟配上帝皇帝肇祀心防诚至斋居彻饍夙兴弗寐不履黄道不御小次出宿于庙阴雨翳翳既其徂郊日出晰晰登丘奏假天地澄霁礼终乐阕神贶来曁皇帝还跸千乗万骑雷动天旋臣民欣慰御楼赐赦躬册毋地恩流泽洽周匝无际惟诚感神惟德销沴皇帝能向时赐坐致臣愿皇帝事天寅畏左右惟贤安民惟惠无咈忠谏无轻政事日新一日庶答天意
登彼公堂燕贡士
登彼公堂维水汤汤君子燕湑其言有章
登彼公堂有松有柏君子燕湑其仪孔特
登彼公堂维山崔嵬君子燕湑其志不囘
登彼公堂鸿飞戾止君子燕湑维其不已
彭汝砺
送范侍郎归许昌
鳯鸣呛呛其羽仪仪其集伊何梧桐之枝鸿飞冥冥其翼差差其止伊何清泠之池朝廷于公夫岂不知国有大疑爰度爰咨公虽家居如在庙堂国之大经论讨靡忘【公在仁宗时数论尺度是非去年朝廷修乐公亦预议今虽家居然讨论犹不废】徐徐公车在汴之郊薄言追之以永今朝泛泛公舟在河之阴薄言维之以慰我心公赐我言我斯蔵之何以报之羔羊素丝秉德不遗公饮我酒我斯酬之何以祝之秀髪厖睂受福无期
傅察
送傅倅
洺之水兮其流舒舒公之来兮朱服熊车士元展骥仲举题舆公之来兮民斯乐胥洺之水兮其流洋洋公之化兮春雨秋阳袴襦颂洽禾黍嵗穰公之化兮民斯悦康洺之水兮其流弥弥公之去兮旌旗旖旎父老攀辕搢绅方轨公之去兮瞻望徙倚洺之水兮其流泄泄公之德兮此邦所愒吏遵其画人怀其惠公之德兮久而弗替洺之水兮其流活活公之名兮兹其弥达翔于朝着鶱乎省闼公之名兮莫我敢遏
李纲
余来湖外家问不通者累月因和渊明停云一篇以遣怀
上天停云以阴以雨我之怀矣川路修阻田园将芜幼稚谁抚鴈信来迟鹤立以伫
凄凄其风零雨其蒙自去梁谿爰止西江一室萧然卧于北窗块独处此人谁我从
岂无轩裳谁适为荣人之生世亦以有情乱离瘼矣弃家遐征知我如此不如无生
今夕何夕鹊绕庭柯载植其尾迭相鸣和发书占之逺问为多兆而未至我怀若何
曹勋
乾道圣德颂【并序】
臣恭惟皇帝陛下膺上圣之期继中兴之统绍登四载恭勤百为廼乾道改元政事具举营戍罢屯黎民于变时雍廷臣小大率职致淮北之蝗入境自毙秋成之积嵗登大有是皆陛下圣德昭著虽黄童白叟所不待言而知臣以草莽之贱迫桑榆之年际遇四朝叨尘二府岂不知清明之时方深贪恋大惧荣禄浮实莫允清议故控露忱悃仰凟天聪特蒙赐俞已幸晩境安处闲退日聴康衢熙熙之謡顾老臣不当以翰墨輙尘宸扆然抃蹈之余有不能自已者谨拟元和之作极思选言撰成乾道圣德颂昧死上进虽未能形容圣德之万一庶少伸臣子归美之诚其辞曰
维圣有作绍隆兴运天经地义宗尧越舜风俗惇厚日星清润冰天桂海咸只成训皇矣艺祖肇开宗祊用集大命再造羣生卜世卜年周室与京德懋圣孙区宇再宁龙潜出震握符御极恭俭慈仁已隆燕翼励精治具羣工惟辟斯皇圣德以受方国躬秉要道化成斯民问寝侍膳克勤日新刑于四海率土兴仁至矣圣孝悦安严亲猾夏余种久失我重稍恢雄略尽还尊奉复脩绛乐亟续骞贡布昭圣武式皇钜宋洪宣景命爰振皇纲诏令谕旨粉泽八荒宸奎逸彩龙凤鶱翔焕乎圣文彬彬日彰诞敷武节克柔强鸷风静边柝烟沉晚燧穑夫力田塞马垂辔巍巍圣功允格康济光啓元良鹤禁建储遴择端方賛翊诗书濬哲文思日亲睿谟于赫圣明有开令图当天执箓了无玩好贵异献输荡然一埽力敦嘉靖询谋政要丕铄圣断坐臻是奥从客总揽用体干刚文武一道督以经常王化溥博景风丕祥格天圣治时雍时康咫尺威顔豁达方寸日角珠庭金声玉振穆穆皇皇天仪明润洪惟圣表万防朝觐乃武乃文止戈好生华夏蛮貊底于丕平罔或反汗克断惟明长策逺驭奕奕天声寳绪重光宻答纯祐既协皇极昭报方茂尧父舜子抚封增旧行复九有亘万万寿大哉乾元万物资之赫赫明世吾君继之炽昌隆祚惟皇造之亿万斯年惟皇保之
郑刚中
南陔诗【并序】
南陔补亡也念劬劳之恩重痛逮事之无日故作是诗以慕焉
陟彼南陔有风惟薰曷念劬劳华髪盈巾彼髪之华尚可剪也嗟嗟吾亲不可见也
陟彼南陔其薰逺兮慨我功名今亦晚兮功名之晚尚可为也嗟嗟吾亲不可追也
彼居之子庭闱休休爱日之念胡弗省脩
瞻彼禽鸟亦哺其母养而弗驩于老奚取
敬尔身矣怿其亲矣逮其暮矣云何吁矣
罗愿
酬寺簿劝农追和渊明
江汉之防中具五民见异而迁乃防厥真相彼樊山我行所因有闲其壤问彼居人
方时清明家自为稷其薮其浸其动其植孰为使民有田不穑亦惟蒲鱼恃此鲜食
嵗运周囘景躔西陆帝籍重开天顔逾穆耕事将起毋荒游逐凡我农官戒民宜宿
戒民伊何美成在久譬如射侯则求其耦驱率慵惰转縁南亩数云疾收在而心手
农亦有书匪蔵金匮盍耕如莘盍馌如冀桑荫清好浊醪日至已勤而食则无所愧
勿谓此州逺连边鄙我疆西北尽其四履风雨顺时日星循轨屡丰作颂以致归美
张栻
淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之
熙熙阳春既发既舒翼翼南亩是展是图
嗟尔农夫各敬乃事往利尔器诫尔妇子
惟生在勤勤则及时惟时之趋时不尔违
祁祁甘雨膏我下土习习谷风和泽乃普
往即尔耕惟力之深往莳尔苖勿倦其耘
于日于夕自遂自达尔心勿忘彼生孰遏
惟天之心矜我下民民不违天使尔有成
既穟既实既坚既好尔获既周先养尔老
保尔家室抚尔幼穉既迄有年复思嗣嵗
嗟尔父老其训其诫俾务于本惟土物爱
不念其本则越其思所思既越害斯百罹
嗟尔父老其告其喻尔之有生君实覆汝
尊君亲上其笃勿忘小心畏忌率于宪章
嗟尔父老教之孝悌孰无父母与其同气
友于尔心孰无爱敬即是而推乌往不顺
嗟尔父母勿替谆谆其未率从警厉其身
告以祸患其使知惧无俾蹉跌以陷罪罟
惟国之法煌煌其垂使尔知避岂欲尔施
尔或自陷予疚予恫曷使予怀寘于尔衷
于赫圣主敷德流泽布宣弗厪时予之责
咨尔父老助予念兹岂予之助报国自宜
粤以今日劝相于郊乃作此诗以懋尔劳
咨尔父老尚演厥义其讽其歌于乡于里
俾一其心服我训言击鼓坎坎自古有年
陈造
次程帅劝农和陶诗韵【并序】
房民种艺简率水旱丰歉一委之天人力不至且不知用水车土皆桑柘地而蚕事尤卤莽因帅劝农和陶诗次韵呈帅且示其民之不甚愚惰者
我官于房庸念房民是腹枵然惟贮一真服事告工以成以因雄也言之参天以人
燥之润之是有黍稷天不竟刈物岂自植系人之力温饱稼穑惟蚕而衣如稼而食
盍槌于家盍桑于陆饲眠后先如族昭穆爰缲爰织如寇之逐悠悠玩日迄莫归宿
孰溉不车曽不计久孰视槁干徒用播耦吴丰楚约谁非朕亩穗斯茧斯均措厥手
彼多其储汝则易匮效劳计工宁终不冀蹀躞十驾与骥一至枵中赤立吾代尔愧
吏职民忧无庸汝鄙农以济学繄吾素履岂曰多言率遵前轨教诏顺从庶或兼美
程帅和陶二诗见忆次韵
我瞻西郊云停不雨鸡栖乱山十舍千阻一书缄春尉厉存抚望之或违搔首企伫
停云酾之蜚雨蒙蒙啓筒有获如渴吸江孤月河汉轻飔牖窗忆侍诲色杖屦后从
盱衡推予褒衮俪荣靡怀不倾靡言不情防晤良难歘然西征孰谓愁斛无自而生
竹萌触雪粟花绮柯风日山城未春已和命驾取涂计日不多官曹简书公其谓何
叶茵
别可山
松江之左可渔可农古树阴阴碧波溶溶子契予好携家而从载笑载语乃棹轻篷冥访前脩天随室迩中心孔嘉爰居爰止有薫自南景物清美槐柳于前烦歊潜弭吾有旨酒与子酌之既醉且舞且歌而诗陶然乐只厥情怡怡一日舍去岂不念兹客怀先秋兴言欲别屡止屡辞行计已决送子于舟期我乎雪敬哉前迈于时炎热惆怅若失延伫长津复面犹賖奈何夕晨岂无他友白首如新念子实繁融融天真北山有梅南山有云下有猿鹤中有隠君千里命驾余敢不厪乃志必获载歌斯文
叶适
题人扇
外德欲晦面目自蔽内德欲耀肝胆毕照二法相除我则有余穆如清风用之不穷
林希逸
题江贯道山水
逺山丛丛逺树蒙蒙咫尺万里江行其中短长何岸高低何峰彼坻彼峙彼瀑彼洪晴岚乍豁烟霭葱茏或断或续且淡且浓尔崒奚寺尔盘奚宫或垣阴翳或梁嵌空有吠者尨有樵者翁危樯落碇短棹掀篷往来异趣寂动殊容幕翠其庭岂非卢鸿略彴而渡岂非龟蒙昔我经行云山万重若淮南北与江西东亦蓑而雨亦帽而风乃今追惟梦境相从及此开卷恍然昔同谁居作者造化论功淹总其裔熙成是宗声闻九陛既召而终谓彼树白谶其身穷其然岂然讯之天公此名穹壤畴曰不逢
邵桂子
疏屋诗为曹云西作
草菜可食总名曰疏品题有圃树艺有书衡从町畦周绕屋庐缭以樊垣经以浜渠晨出抱瓮夕归荷锄有蔓必薅有蝗必驱风披雨沐日烜露濡穉甲怒生嘉苖蔚敷芥姜杞菊韭薤蒜葫薇蕨藜藿瓜瓞匏瓠楮鸡桑鵞箨龙椶鱼马齿鹿角防尾虎须薯蓣蔓菁杜蘅蘼芜茵陈莪萝芄兰茹藘赤苋银茄翠荇墨菰酸浆辣□甘荠苦荼庖人调胹园丁拮据锜釜鬵煠筐筥贮储椒橙内交□醢効劬以芼以湘可茹可葅维昔尼父瓜祭齐如饮水曲肱其乐只且召南苹藻韩奕笋蒲知味羡黄咬根叹胡葵蓼饫颙葱韭厌徐火芋明瓉山菌接舆庾郎三种石生一盂刘叅玉版苏传冰壶巢字元修鲋姓豆卢菘羔抱孙蹲鸱将雏丝滑露葵练浄土酥野荠馄饨水苔脯膴饼炊菠薐鲊酿苞芦胡麻饙馏罂粟醍醐萍虀西晋莼羮东吴芹撷泥坊藤采丰湖沼沚有繁江汉有蒌冈有常枲洲有接余鴈门天花黄河蘑菇大宛苜蓿太华芙蕖环滁野蔌盘谷山茹地饶所产天茁此徒菲葑是采口腹以娱落英未莎初篁未箊霜根旋挑露叶半舒烹泉石鼎养火地垆色炫匕箸香浮柈杅气含土膏味逾天防肥生华池响鸣辅车商顔饥解文园渴苏前招麴生后引酪奴馔非羶荤饷非苞苴园无羊踏壤有防余彼哉肉食俎列豢刍心炙椎牛项脔割猪春羔秋麛冬鱻夏朐猩唇豹胎麋臡蟹胥缁裠解鼋银丝脍鲈羊尾截肪锦袄脱肤山殽雉兔泽羞鴈鳬北馔潼酪南烹鼃蜍嗜防则鸱甘带则蛆廼笑郑老烂蒸瓠乃笑坡翁梦餐鸡苏属厌饕餮饱死侏儒语以疏味能知否乎予雅嗜之日不可无乃顔兹屋羞供是须宁疏而癯毋肉而腴易牙司味敢告膳夫
钱仲鼎
题赵鸥波高士图
在昔洛阳雪深丈余士也高卧来令尹车今年吴淞雪复何如积素一色鸥鹭有无之子江臯修亭是居有琴有书有酒有鱼赏静独眺聊以自娱挹落清风凛凛起予此景此图再卷再舒
文天祥
赠刘矮跛相士
链石为形铿金为音世方好圆痴守方心阴阳絪緼人一气质善恶之微证于声色意所欲发虽吾不知彼美子刘洞其先几肮脏难合今世道病如子所言生禀已定戅夫勇士往往一偏以视妾妇岂不犹贤洪范得三二曰刚克防其归其好是正直学问功夫气质用微汝能观形安知其余子术已定吾情已成子执子术吾安吾情
赠杨樵隠应炎谈命
莘郊一介尧舜君民薇山二难百世忠清富春钓叟涕洟云台终南遯士仕宦梯媒是数公者俱以隠名木石一迹霄渊异情九华山人卖樵江湖请算世间几种樵夫
题朱霆甫诗集
英英白云在涧之濆彼美人兮其德孔纯
英英白云在涧之阿彼美人兮其思孔多
白云英英涧水泱泱彼美人兮硕大且昌
御选宋诗卷三

[book_title]御选宋诗卷四
钦定四库全书
御选宋诗卷四
乐府歌行一
徐铉
柳枝辞十二首
把酒凭君唱柳枝也从丝管遽相随逢春只合朝朝醉记取秋风叶落时
南园日暮起春风吹散杨花雪满空不惜杨花飞未得愁君老尽脸边红
陌上朱门柳映花帘钩半卷緑阴斜凭郎暂驻青骢马此是钱塘小小家
夹岸朱顔柳映楼緑波平幔带花流歌声不出长条宻忽地风囘见防舟
老大逢春总恨春緑杨阴里最愁人旧游一别无因见嫩叶如睂处处新
蒙蒙堤岸柳含烟疑是阳和二月天醉里不知时节改
漫随儿女打秋千
水阁春来乍减寒晓妆初罢倚阑干长条乱拂春波动不许佳人照影防
柳岸烟昏醉里归不知深处有芳菲重来已见花飘尽惟有黄莺啭树飞
此去仙源不是遥垂杨深处有朱桥共君同过朱桥去密映垂杨聴洞箫
暂别扬州十度春不知光景属何人一帆归客千条柳肠断东风杨子津
仙乐春来按舞腰清声偏似傍娇娆应縁鸎舌多情赖长向双成説翠条
凤笙临槛不能吹舞袖当筵亦自疑唯有美人多意绪解衣芳态画双睂
柳枝词十首【座中应制】
金马词臣赋小诗梨园弟子唱新词君恩还似东风意先入灵和蜀柳枝
百草千花共待春緑扬顔色最惊人天边雨露年年在上苑芳华嵗嵗新
长爱龙池二月时防金线弄春姿假饶叶落空枝后更有梨园笛里吹
緑水成文柳带摇东风初到不鸣条龙舟欲过偏留恋万缕轻丝拂御桥
百尺长条涴麴尘诗题不尽画难真凭君折向人间种还似君恩处处春
风暖云开晩照明翠条深映鳯凰城人间欲识灵和态聴取新诗玉管声
醉折垂阳唱柳枝金城三月走金羁年年为爱新条好不学苍华也是丝
新春花柳竞芳姿偏爱垂杨拂地枝天子徧教词客赋宫中要唱洞箫词
凝碧池头蘸翠涟鳯凰楼畔簇晴烟新诗欲咏知难咏説与双城入管弦
侍从甘泉与未央移舟偏要近垂杨樱桃未绽梅花老折得柔条百尺长
田锡
江南曲三首
金蝉饰緑云细靥蘂黄新南浦解清佩西谿采白苹密竹映深花湖山日欲曛春肠知已断脉脉两难亲吴艶若芙蓉乘舟弄湖水照影不知休云鬟堕簮珥含笑忽回头见人羞欲死归去入花谿棹溅鸳鸯起金陵王气销六朝堕霸业白云千古恨空江照楼堞虎丘罗蔓草姑苏委枫叶怀贤思伍员灵涛浩难涉
晩云曲
高唐晩峰欲生雨空山啼猿风啸虎卷云数片留南浦自与鸳鸯共飞舞
倚柱吟
暮春惨惨黄昏雨零落樱桃斜掩戸未张灯火帘幕深楼阁巢寒闻燕语昔时常説长安好而今厌走长安道苏秦辨説长卿才自笑功名何不早人悄悄倚柱时情脉脉无人知怜春惜逺情不尽斜雨兼花闇湿衣
紫云曲
沉沉鸾殿垂珠箔祥烟瑞气含楼阁三十六宫明月中夜静无风花自落寳屏珠帐一梦时灵仙初降趋丹墀烟衣霞绶赤瑛佩钧天乐部前参差合奏铿锵向金屋云是仙乡紫云曲朱?逺召舜湘灵鳯管应呼秦弄玉天汉星流夜既防露零珠树彤庭寒芙蓉枕上梦初觉犹闻庭际声上晓五音十二律仙曲记时心歴歴金线龙头红玉笛新声吹得云飘逸应是夔襄乐府魂翻得雅音闻至尊俾与霓裳羽衣曲递相奏向梨花园
春洲谣
衣鲛绡兮美人采白苹兮水濵袅羽翅兮为饰步罗袜兮生尘緜緜兮逺道萋萋兮芳草逺山睂兮淡扫
短歌行
晓月苍苍向烟灭朝阳焰焰明丹阙杜鹃催促踯躅开鶗鴂已鸣芳草歇芳春苦不为君留古人劝君秉烛游愿与乔松弄云月紫泥仙海鸾鳯洲
寇准
古别意
水萤光淡晓色寒庭除索莫星河残清樽酒尽艶歌阕离人欲去肝肠絶露荷香散西风惊征车渐逺闻鸡鸣深闺从此泣秋扇梦魂长在辽阳城
江南春二首
波渺渺柳依依孤邨芳草逺斜日杏花飞江南春尽离肠断苹满汀洲人未归
杳杳烟波隔千里白苹香散东风起日落汀洲一望时愁情不断如春水
张咏
柳枝词
靑连逺戍和烟重静映疎栊窣缕轻游子不归春梦断南邨一树防啼莺
逺映天街近绕池长条无力自相依上阳宫女愁方絶又见东风有絮飞
王禹偁
拍板谣
麻姑亲采扶桑木镂脆排焦其数六双成捧立王母前曾按瑶池白云曲几时流落来人间梨园部中齐管弦口中才动我能应知音审乐功何全吴宫女儿手如笋执向玳筵为乐准数声慢仙人屐齿下云栈老狐腊月渡黄河缓歩轻轻踏冰片数声急空江雹打渔翁笠鲛人泣对水晶盘满抱珠玑连防入划然一声送曲彻由基射透七重札金罍冷落閴无闻陇头冻把泉声絶律吕与我数自齐丝竹望我为宗师总驱节奏在术内歌舞之人无我欺所以唐相牛僧孺为文命之为乐句
畬田词【有序】
上雒郡南六百里属邑有丰阳上津皆深山穷谷不通辙迹其民刀耕火种大底先斫山田虽悬崖絶岭树木尽仆俟其干且燥乃行火焉火尚炽即以种播之然后酿黍稷烹鸡豚先约曰某家某日有事于畬田虽数百里如期而至锄斧随焉至则行酒啗炙鼔噪而作盖劚而掩其土也掩毕则生不复耘矣援桴者有勉励督课之语若歌曲然且其俗更互力田人人自勉仆爱其有义作畬田词五首以侑其气亦欲采诗官闻之传之于执政者曰茍择良二千石暨贤百里使化天下之民如斯民之义庶乎污莱尽辟矣其词俚欲山人之易晓也
大家齐力斲孱顔耳聴田歌手莫闲各愿种成千百索【山田不知畎亩但以百尺绳量之曰某家今年种得好若干索】豆萁禾穗满青山杀尽鸡豚唤劚畬由来逓互作生涯莫言火种无多利树种明年似乱麻【种谷之明年自然生禾山民获济】
鼓声猎猎酒醺醺斫上高山入乱云自种自收还自足不知尧舜是吾君
北山种了种南山相助力耕岂有偏愿得人间皆似我也应四海少荒田
畬田鼓笛乐熙熙空有歌声未有词从此商于为故事满山皆唱舍人诗
韩琦
柳枝词五阕
楼前轻雪未全销偷得春光入嫩条似向东风犹绰约可能浑忘舞时腰
陌闲宫古緑烟迷惹尽春愁困拂堤却为多情足离恨故教沟水亦东西
章街风晓起新眠寒食轻阴未雨天无限青丝拂游骑一生芳意负金鞭
轻烟轻日簇谁家微出青旗一带斜对景似嫌春意老更揺疎影拂残花
画桥南北水连天才聴莺声又晩蝉长使离魂容易断春风秋月自依然
再赋柳枝词二阕
曲江风暖晓阴斜翠色相宜拂钿车自是春眠犹未起日高人困又飞花
叶叶新长约黛蛾丝丝轻软任风梭啼莺便学歌喉啭知是春来舞意多
范仲淹
明月谣
明月在天西初如玉钩微一夕增一分堂堂有余辉不掩五星耀不碍浮云飞徘徊河汉间秀色若可餐清风起丛桂白露生阶兰高楼望君时为君拂金徽奏以尧舜音此音天与稀明月或可闻顾我亦依依月有万古光人有万古心此心良可歌凭月为知音
清风谣
清风何处来先此高高台兰丛国香起桂枝天籁回飘飘度清溪浮云安在哉万古郁结心一旦为君开有客慰所思临风久徘徊神若游华胥身疑立天台极渴饮沆瀣大暑执琼瓌旷如携松丘腾上烟霞游熙如即荘老语入逍遥道朱弦鼓其熏可以解吾民沧浪比其清可以濯吾缨愿此阳春时勿使飘暴生千灵无结愠万卉不摧荣庶几宋玉赋聊广楚王情
文彦博
郊祀歌二首
降神
在国南方时维就阳以祈帝祉式致民康豆笾鼎俎金石丝簧礼行乐奏皇祚无疆
饮福
洁兹五齐酌彼六尊致诚斯至率礼弥敦以介景福永隆后昆重熙累洽帝道攸尊
朝防乐章八首
皇帝升坐隆安
天临有赫上法乾元铿锵六乐俨恪千官皇仪允肃玉坐居尊文明在御礼备诚存
公卿入门正安
尧天协纪舜日杨光淑慎尔止率由旧章佩环济济金石锵锵威仪炳焕至德昭彰
上寿禧安
干健为君坤柔曰臣惟其臣子克奉君亲永御皇极以绥兆民称觞献寿山岳嶙峋
白龟
圣德昭宣神龟出焉载白其色或游于川名符在洛瑞应巢莲登歌丹陛纪异灵篇
甘露
天德冥应仁泽载濡其甘如醴其凝若珠云表潜结颢英允敷降于竹柏永昭瑞图
紫芝
煌煌茂英不根而生蒲茸夺色铜池著名晨敷表异三秀分荣书于瑞典光我文明
嘉禾
嘉彼合颖致贡升平异标南亩瑞应西成德至于地皇祗效灵和同之象焕发祥经
白兔
盛德好生网开三靣明眎标奇昌辰乃见育质雪园沦精月殿着于乐章色含江练
亲耕籍田乐歌七首
出大次
勤劳稼穑必躬必亲为籍千亩以教导民帝出乎震时维上春天顔咫尺望之如云
亲耕
元辰既择礼备乐成洪縻在手祗饬専精三推一墢端冕朱纮靡辞染屦以示黎甿
升坛
方坛屹立陛级而登玉色下照临观耦耕万目咸覩如日之升成规成矩百禄是膺
公卿耕籍
羣公显相奉事齐荘率时农夫举耜载扬播厥百谷以佑我皇多黍多稌丕应农祥
羣官耕籍
畟畟良耜我田既臧土膏其动春日载阳执事有恪于此中邦农夫之庆栖亩余粮
降坛
肇新帝籍率我农人三推终亩祗事咸均陟降孔时粲然有文受天之祜多稼如云
归大次
教民稼穑不令而行进退有度琚瑀锵鸣言还熉幄礼则告成帝命率育明德惟馨
祭文宣王庙乐歌四首
迎神
大哉至圣文教之宗纪纲王化丕变民风常祀有秩备物有容神之格思是仰是崇
初献
右文兴化宪古师今明祀有典吉日惟丁丰牺在俎雅奏来庭周旋陟降福祉是膺
奠币
一王垂法千古作程有仪可仰无德而名齐以涤志币以达诚礼容合度黍稷非馨
酌献
自天生圣垂范百王恪恭明祀陟降上庠酌彼醇旨荐此令芳三献成礼率由旧章
折杨柳
长忆都门外低垂拂路尘更思南陌上攀折赠行人行人经嵗别杨柳逐年新何当逢塞鴈重寄一枝春
关山月
荡子久行役辽西戍未还佳人怨遥夜清泪浥朱顔藓晦兰闺寂尘昏寳镜闲相思不相见明月下关山
采莲曲
江南秋色早江山早莲芳佳人采红萼两浆渡横塘翳日华芝薄随风緜防长荡舟方自乐緑水任霑裳
夜夜曲
明月流清汉娟娟照洞房微风吹败叶飒飒下银牀尘晦流黄素鑪销辟恶香年年机杼妾独怨夜何长
长相思
逺别苦无悰离居常戚戚顾慕怀所欢徘徊弥自惜琼蘂不可采瑶华未堪摘惟凭尺锦书一寄长相忆
陌上桑
佳人名莫愁采桑南陌头因来淇水畔应过上宫游贮叶青丝笼攀条紫桂钩使君徒见问五马亦迟留
侠少行
锦带佩吴钩翩翩跃紫骝垂鞭度永埒挟弹过长楸平乐十千酒南城百尺楼荆娥拂双袖日夕又迟留
阳春曲
颇伤金管遽仍恨缇光促四序若循环百年入转轴佳人暮不归兰苕春又緑空持緑绮琴愁弄阳春曲
巫山高
巫山高不极高与碧穹齐朝云常蔼蔼暮雨复凄凄髣髴闻珠佩依稀认绣袿无能留彼美徒使梦魂迷
尹洙
皇雅十首
天监受命也自梁至于周兵难不息宋受命统一万方焉
天监下民乱靡有定甚武且仁祚厥真圣仁实怀徕武以执竞匪防匪刘拯我大命自昔外禅月经日营令以挟制政以阴倾帝初治兵志勤于征奄受神器匪谋而成淮潞弗防卒污叛迹戎辂戒严皇威有赫彼寇诖民吾勇其百殄厥渠魁贷其反侧帝朝法宫左右宗公忮夫悍士以雍以容尔居尔室尔工尔农既息既养惟天子功
西师征蜀也
王用西师岷梁弗宾匪曰负固实交晋人予训予誓合我将臣正厥有罪无庸伤民矫矫虎士载摧其壁于嗟孟侯亦果其策迎师而降靡抗锋镝岂独身谋完是宗国蜀都既平将臣失律此众悍骄彼民危栗当涂叫呶合万为一匪怀则威帝心是恤帝曰将臣予嘉乃庸废命毒民尔弗有终邦典用疑惟罪惟功靡极而削协于厥中帝曰孟侯受封于楚斿旂雕戈备物异数俾尔族姻及乃文武服在王庭靡不有序蜀民呼歌天子威灵保我者封暴我者刑匪劲是和匪弱是陵天子惠民畴敢不承
耆武受俘也命将伐南海平金陵俘二王以献
耆武定功时惟二方淮服其义海南遂荒孰孱而盭孰暴而猖自底不譓乃终灭亡帝戒二俘同即尔诛予惟民无辜休息是图时其辑矣宁威独夫帝嗟污邦久罹于兵或暴下以征或敷虐以刑予命中典协于国经民服德音室家以宁
宪古令守臣也削其附庸以强帝室焉
帝怀永图治古是宪四方守臣惟屏惟翰在昔艰难弗惠训典跨都连城高牙以建有土有民肆乃征缮以息以容终焉叛涣凡今帅臣狃厥闻见匪革乱源曷清多难帝告庶邦式是典彛元侯显父戚臣宗支正乃封圻予一人是毗凡曰附城罔尔俾之畜兵厚赋靡尔得私毋凶而国作福作威天子有命畴敢不祗子孙承承唯万世规
大卤王师讨晋罪也
冀州之疆粤惟大卤俗忮而専地扼而固协比幽都荡摇边圉三垂既摧凶威弗沮帝御六师百万貔虎剪其附庸至于城下锋镝始交梯冲如舞蠢尔孱王请附防土我士奋杨愿究吾武皇帝曰吁念彼黎庶匪鲸匪鲵复为王土晋郊既平九区以宁陈功太庙告假威灵在昔武王于商观兵惟我艺祖亦勤于征匪贷晋罪俟厥贯盈圣作圣继巍巍相承皇矣二后功莫与京
帝籍修故典也躬耕以劝农焉
帝籍于郊典仪具陈务农以训供祀以勤祀在于诚匪勤于人训农以实匪训以文帝谨二物乃躬乃亲公侯卿士暨厥庶民千甸有服饬哉惟寅帝赉高年式宴且喜种种黄发族丘而议我生艰难暴乱以继耳狃金鼔目狎戎器皇其我图亲讲农事有子有孙力田孝弟鼓舞至仁薫焉如醉
庶工任贤也
帝咨庶工畴其辅予俊乂以登厥劳乃图匪忘旧勲非贤勿俞巍巍衮台盛德以居任贤伊何昌言是庸勉告尔猷罔恤乃躬岂无直辞怫于予衷予不尔疵尔无面从始时从官戎客扬扬今帝左右儒冠煌煌朝廷以尊文物典章得人之盛奕世重光
帝制北方请盟也
帝制万邦罔有弗賔蠢尔化外羁焉勿臣威格三方稽颡献珍匪茹革心愿交使人帝谋公卿列侯庶校咸曰彼心暴戾阴狡既扰我疆复利吾寳无若励兵袭其还道皇曰有众予实念兹战无必胜矧其归师借曰大获畴能尽之益俾余丑毒吾朔陲乃俞其盟北州以绥在汉世宗抗威速攻暴农算商经用弗充中区震骚汉室始空降及后世犹称厥功于穆皇考德无与偕匪勤于兵荒服遂来逮是三纪逺俗以怀生民休息呜呼仁哉皇治恤刑也帝仁于明刑在位者以寛恤为治焉
皇底其治钦哉惟刑在疑而宥罔察为明爱怒弗肆孰为重轻毋一弗辜惟典之平前世理官倚法以刻匪彼为仇盖曰任职今之蔽狱务正其辟鉴于前人繄我仁德皇德在仁寖而成风公侯卿士靡不率从麛卵萌生咸保厥终不鄙不夭乐哉融融
太平封祀告功成也
噫太平无象兮世乌得而知维盛德可迹兮其封祀之仪东岱宗兮西汾脽礼上帝兮宾地只皇有征兮吾民以嬉皇有祈兮吾民是私天敷佑兮俾皇之厘亿世永宁兮无疆之基
张方平
宋颂
祈汾阴祀后土也
万邦清和嵗乃荐有思皇烈祖既勤绎止抚有疆土迄若正命妥绥有家于嘻承武敦尚绎思亦既显报以升以降以禋以祀报时介肓介育不已生物靡靡降福侈侈其逹驿驿其丰薿
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:33:42-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="目录,分门纂类唐宋时贤千家诗选卷第一,分门纂类唐宋时贤千家诗选卷第二,分门纂类唐宋时贤千家诗选卷第三,分门纂类唐宋时贤千家诗选卷第四,分门纂类唐宋时贤千家诗选卷第五,分门纂类唐宋时贤千家诗选卷第六,分门纂类唐宋时贤千家诗选卷第七,分门纂类唐宋时贤千家诗选卷第八,分门纂类唐宋时贤千家诗选卷第九,分门纂类唐宋时贤千家诗选卷第十,分门纂类唐宋时贤千家诗选卷第十一,分门纂类唐宋时贤千家诗选卷第十二,分门纂类唐宋时贤千家诗选卷第十三,分门纂类唐宋时贤千家诗选卷第十四,分门纂类唐宋时贤千家诗选卷第十五,分门纂类唐宋时">
<meta name="description" content="又名《后村千家诗》。诗总集。宋刘克庄(号后村居士)编。通行本二十二卷。录唐五代及宋人五七言律诗、绝句共一千二百余首,按时令、节候、气候、昼夜、百花、竹木、天文、地理、宫室、器用、音乐、禽兽、昆虫、人品十四门类分编,每门中再分小类。其中唐人入录者凡六十五家,宋诗又多于唐。所选诗多脍炙人口、通俗易懂,但时有割裂长篇以成短章之病。有清扬州诗局刻曹寅《楝亭藏书十二种》本,上海古书流通处据以影印,但讹脱较多。另明抄二十五卷本藏北京图书馆,较之通行本增出宴赏、性适两门,文字亦稍歧异,但有佚缺。更有分前集与后集者,其前">
<title>分门纂类唐宋时贤千家诗选_刘克庄_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">分门纂类唐宋时贤千家诗选</span> <br/>
          作者： <span class="inputVal" id="bkauthor">刘克庄</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">诗词戏曲,诗集,完结</span> <br/>
          字数： <span class="inputVal" id="bknum">[book_length]67669</span> <br/>
          说明： <span class="inputVal" id="bkdec">又名《后村千家诗》。诗总集。宋刘克庄(号后村居士)编。通行本二十二卷。录唐五代及宋人五七言律诗、绝句共一千二百余首,按时令、节候、气候、昼夜、百花、竹木、天文、地理、宫室、器用、音乐、禽兽、昆虫、人品十四门类分编,每门中再分小类。其中唐人入录者凡六十五家,宋诗又多于唐。所选诗多脍炙人口、通俗易懂,但时有割裂长篇以成短章之病。有清扬州诗局刻曹寅《楝亭藏书十二种》本,上海古书流通处据以影印,但讹脱较多。另明抄二十五卷本藏北京图书馆,较之通行本增出宴赏、性适两门,文字亦稍歧异,但有佚缺。更有分前集与后集者,其前集存十五卷,大体与通行本同,后集存六卷,为通行本所无,有元刻残本藏北京大学图书馆。另有贵州人民出版社校注本,名为《后村千家诗校注》。</span> <br/>
          封面： <span class="inputVal" id="bkimg">Z_19915.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]分门纂类唐宋时贤千家诗选
[book_author]刘克庄
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]诗词戏曲,诗集,完结
[book_length]67669
[book_dec]又名《后村千家诗》。诗总集。宋刘克庄(号后村居士)编。通行本二十二卷。录唐五代及宋人五七言律诗、绝句共一千二百余首,按时令、节候、气候、昼夜、百花、竹木、天文、地理、宫室、器用、音乐、禽兽、昆虫、人品十四门类分编,每门中再分小类。其中唐人入录者凡六十五家,宋诗又多于唐。所选诗多脍炙人口、通俗易懂,但时有割裂长篇以成短章之病。有清扬州诗局刻曹寅《楝亭藏书十二种》本,上海古书流通处据以影印,但讹脱较多。另明抄二十五卷本藏北京图书馆,较之通行本增出宴赏、性适两门,文字亦稍歧异,但有佚缺。更有分前集与后集者,其前集存十五卷,大体与通行本同,后集存六卷,为通行本所无,有元刻残本藏北京大学图书馆。另有贵州人民出版社校注本,名为《后村千家诗校注》。
[book_img]Z_19915.jpg


[book_title]目录
分门纂类唐宋时贤千家诗选
后村先生编集
目录
卷第一：时令门
春
探春
春游
春阴
春暮
伤春
春愁
春恨
卷第二：时令门
夏
宫
夏初
夏秋
初秋
秋怨
秋晚
冬
冬暖
卷第三：节候门
元旦
新岁
人日
元日雨
元日登九仙
立春
十二月立春
岁前一日立春
元日后一日立春
人日后一日立春
立春前一日
客中立春
上元
上元遇雨
玩灯
嘲禁
科费
御制
寒食
社日
清明
卷第四：节候门
端午
端午谒见
伏日
立秋
七夕
中秋
十四日夜
重阳
客中重阳
登高有感。
闰月重阳
舟中重阳
重九前一日赏
舟别
冬至
腊
除夜
卷第五：气候门
寒
春寒
暑暖
凉晴
春晴
秋晴
冬晴
乍晴
喜晴
祈晴
旱
闵雨
久旱喜雨
卷第六：昼夜门
晓
宫晓
早朝
江上早行
山中早行
昼
晴昼
晚
晚晴
江上晚
夜
舟中夜
夜游
春夜
夏夜
秋夜
冬夜
夜坐
寒夜
雪夜
卷第七：百花门
花
看花
惜花
落花
叹花
笑花
山花
探花
赏花
春花秋开
梅花
未开梅
早梅
寄梅
红梅
种梅
探梅
南枝开北枝未开
寻梅
见梅
雪里观梅
黄萼梅
绿萼梅
九月梅
枯梅
真州梅
瓶梅
落梅
青梅
梅桃
梅竹
卷第八：百花门
桃花
十月桃
山中见桃
樱桃
杏花
梨花
梨
海棠
垂丝海棠
卷第九：百花门
牡丹
白牡丹
翦牡丹
芍药
瑞香
荼䕷
荷花
新荷
败荷
雨中荷花
赏荷
莲花
采莲
白莲花
青莲花
莲实
旱莲
双头莲
荔枝
鸦
荔枝
芙蓉
黄芙蓉
木芙蓉
三月芙蓉
卷第十：百花门
桂花
秋晚未开
落英
买木犀花
菊花
五月菊、
九月初十日菊
十月见菊
兰花
种兰
一荣一枯
蔷薇
紫薇
葵花
黄蜀葵
芭蕉
未展芭蕉
玉蕊花
橘花
柑
山茶
石榴花
十月榴
金钱花
茉莉
卷第十一：竹林门
竹
笋
新竹
斑竹
直竹
柳嘲竹
竹答柳
松
枯松
松明
柏
枫
杨柳
宫柳
柳絮
三眠柳
种柳
柳耳
百草
宫草
萍
苔
卷第十二：天文门
日
月
新月
云掩半月
十四夜月
霜月
半月
玩秋月
十六夜月
星
云
风
春风
秋风
冬风
江上阻风
雨
春雨
夏雨
秋雨
祈雨
久雨
喜雨
夜雨
暮雨
江上遇雨
书堂遇雨
上岭遇雨
登山遇雨
客中雨
卷第十三：天文门
霜
露
雾
雪
舟中雨
漏屋雨
瑞雪
途中遇雪
春雪
贺雪
夜雪
雪霁
雪后暖
雷
雷鸣不雨
虹
卷第十四：地理门
山
山居
登山
登岭
深山
山行
宿山家
游山
村
田家
江村
村居
山村
郊野
野
郊坰
郊行
郊行遇雨
卷第十五：地理门
江景
江行
湖
西湖
江望
江居
江舍
江上泊舟
江涨
江上暮景
湖景
春游湖
湖居
游湖
初晴后雨
溪
溪居
溪行
舟夜泊溪
溪上二仙亭
泉
井
舟
采莲舟
遇风险
阻风
泛舟松江
泊舟
卷第十六：宫室门
宫殿
宫词
楼
江楼
危楼
小楼
登楼晚望
登楼秋望
馆舍
旅店
寺
古寺
山寺
江上寺
借寺宿
废寺
入寺访僧不遇
庵
卷第十七：器用门
笔
羊毫笔
笔阵
墨
笺纸
砚
水滴
牛水滴
蟾蜍
压书石鱼
蛟龙笔架
灯火
灯笼
旅舍灯
琴
棋
书
帖
画
画龙
墨梅
画山
子猷访戴图
扇
画山水扇
孀妇扇
羽扇
竹扇
剑
火炉
镜
簟
壶
杖
茶磨
卷第十八：音乐门
筝
吹笙
羯鼓
笛
胡笛
闻笛
角
闻角
钟
晚钟
秋千
打毬
卷第十九：禽兽门
莺
燕
百舌
子规
鴈
孤鴈
鴈阵
鹊
肥沙
洒翅
鸳鸯
鹭
鹤
病鹤
鹤雏
凤
乌
鹧鸪
翡翠
鸥
黄雀
孔雀
鹏
鹳
马
马过桥
老马
猫
猫捕燕
鸡
朝鸡
卷第二十：昆虫门
蜂
蝶
蝉
秋蝉
萤
蛩
蜘蛛
红蛛
蛙
蚁
蚊
麾蚊
烘蚊
蚕
蚕妇
鳜鱼
鲎
乌贼
食蟹
卷第二十一：人品门
神仙
酒仙
隐逸
隐居鉴湖
道士
学道
读道书
造簏
仙道
炼丹
采药
炉鼎
火候
沐浴
温养
脱胎
金丹
云游
卷第二十二：人品门
僧
老僧
术士
医卜
医士
卜士
相士
星学
医兼画
农
老农
丰年
劝农
农家
渔父
樵夫
牧童
分门纂类唐宋时贤千家诗选目录终

[book_title]分门纂类唐宋时贤千家诗选卷第一
后村先生编集
时令门
春
附：探春、春游、春阴、春暮，伤春、春愁、春恨、送春，余见天文气候门
春 李商隐
九十春光斗日光，山城斜路杏花香。几时心绪浑无事，得及游丝百尺长。
又 宋素臣
一春情调淡悠悠，闲倚书窗背小楼。暖日只添中酒睡，晚风频动惜花愁。莺冲舞蝶侵人过，絮逐轻丝触处游。已为韶光发惆怅，可堪家近白苹洲。
又
韦庄
满街杨柳绿丝烟，画出清明三月天。好是隔帘花树动，绮罗撩乱送秋千。
二月客中
柳宗元
宦情羁思共凄凄，春半如秋意转迷。山城过雨百花尽，榕叶落庭莺乱啼。
春游
张仲素
烟柳飞轻絮，风榆落小钱。蒙蒙百花里，罗绮竞秋千。
又
青衫薄薄漏春风，日暮鸣鞭柳影中。回望玉楼人不见，酒旗深处勒花骢。
又
杜甫
朝回日日典春衣，每日江头尽醉归。酒债寻常行处有，人生七十古来稀。穿花蛱蝶深深见，点水蜻蜓款款飞。传语风光共流转，暂时相赏莫相违。
三月游春
李涉
野寺寻花春已迟，背岩惟有两三枝。明朝携酒犹堪赏，为报春风且莫吹。
三月三十日
贾岛
三月正当三十日，风光别我苦吟身。共君今夜不须睡，未到晓钟犹是春。
春暮
杜甫
肠断春江欲尽头，杖藜徐步立芳洲。颠狂柳絮随风舞，轻薄桃花逐水流。
又
韩昌黎
草木知春不久归，百般红紫斗芳菲。杨花榆荚无才思，惟解漫天作雪飞。
又
谁收春色归将去，嫚绿妖红半不存。榆荚祇能随柳絮，等闲撩乱走空园。
春愁
刘方平
纱窗日落渐黄昏，金屋无人见泪痕。寂寞闲庭春欲晚，梨花满地不开门。
又
朝日残莺伴妾啼，开帘只有草萋萋。庭前时有东风入，杨柳千条尽向西。
春恨得家信
徐凝
两转三回读远书，画檐愁见燕归初。百花时节教人懒，云髻朝来不欲梳。
春
蔡确
十二天街雨压沙，秋千咿喔响人家。东风会劝十分酒，寒食初开百玉花。年少斩新金络马，柳阴无数画轮车。春来谁道迟迟日，尤觉春来日易斜。
又
范蜀公
绛萼梅初蕊，青条柳未阴。群芳自先后，一气本无心。
又
朱淑真
楼台影里荡春风，叶气融怡物物同。草色乍翻新样绿，花容不减旧时红。莺唇小巧微烟裹，蝶翅轻便细雨中。聊把新诗记风景，休嗟万事转头空。
又
乍暖还寒二月天，酿红酝绿斗新鲜。日烘春色成和气，风弄花香作瑞烟。莺舌似簧初学语，柳条如线未飞绵。金杯落酌黄封酒，欲劝东君莫放权。
又
日暖风和明媚天，最宜吟咏入诗篇。庭花吐蕊红如锦，岸柳飞花白似绵。深院雕梁巢燕返，高林乔木谷莺迁。韶光正近清明节，花坞楼台酒旆悬。
又
景近清明节，垂杨绿缕长。寒鸿归朔漠，海燕度潇湘。花丽繁争锦，莺娇巧转簧。西园正明媚，收拾入吟乡。
二月
曾布
二月春华已半归，江天况值雨垂垂。山梅倏忽花经眼，园杏须臾子满枝。
探春
郑獬
雪后清风特地斜，柳条疏瘦未藏鸦。与君试去探春信，看到梅花第几花。
又
吕居仁
谩遣儿童扫雪开，却穿篱落看春回。溪山冷落泥三尺，故旧飘零酒一杯。止买芒鞋供踏雪，更携藜杖与寻梅。玉川纵老生涯在，时有邻僧送米来。
春游
司马温公
人物竞纷华，骊驹逐钿车。此时松与柏，不及道傍花。
春阴
钱昭度
雨燕初飞陇麦青，春云将雨滞行人。云间若有金乌卖，应被豪家占得春。
又
黄山谷
竹笋初生黄犊角，蕨芽初长小儿拳。试寻野菜炊香饭，便是江南二月天。
又
王荆公
日净山如染，风暄草欲薰。梅残数点雪，麦涨一溪云。
又
吕缙叔
海棠阴浅日黄昏，画阁轻寒绣被温。春梦醒来能记否，卖花声过忽开门。
春暮
向敏中
恨别春归酒满杯，残芳缭绕旧亭台。不甘淑景随风变，刚被炎光继日催。弱柳绿浓还易合，天桃红尽更难开。明年复与君相约，重遣阳和早到来。
又
落红庭院绿池塘，语燕啼莺亦可伤。霁柳吹花春已老，暄槐成幄日初长。
又
蜂蝶如知春已归，雨余莺亦缕金衣。东风尽把杨花翦，吹作满城轻雪飞。
又
张文潜
春尽空余白日长，枝头青杏已堪尝。人闲帘幕燕相语，风暖园林柳半黄。病里不知时节换，老来都减少年狂。残风浊酒应堪在，更遣流莺送几觞。
又
王逢原
三月残花落更开，小檐日日燕飞来。子规夜半犹啼血，不信东风唤不回。
又
张弋
日日雨霏霏，开门无所知。谩寻花发处，已过絮飞时。替纸蚕生遍，修巢燕立危。但催人老去，羞作送春诗。
又
沈惟肖
燕翼初乾绿满池，桑阴收尽麦黄时。一年春事又成梦，几日愁怀欲废诗。
又
蔡文饶
芳草莫寻游处迹，好花空认折残枝。啼莺似怨归何速，舞蝶应怜出太迟。
又
李时
小园泥滑又妨行，破晓东风始放晴。九十日春将解印，两三杯酒自寻盟。花依好竹如年少，人对青山俱老成。俗客不来清意足，一吟聊复畅幽情。
又
赵希逢
路入清溪一带桥，满汀红紫半零凋。数峰 鬌山堆髻，百态妖娆柳飐腰。联辔踏花嘶宝马，当垆换酒解金貂。堂堂无计留春住，望断天涯去路迢。
又
朱淑真
一年妙处清明近，已觉春光大半休。检点芳菲多少在，翠深红浅已关愁。
又
红叠苔痕绿满枝，举杯和泪送春归。仓庚有意留残景，杜宇无情恋晚晖。蝶趁落花盘地舞，燕随狂絮入帘飞。醉中曾记题诗处，临水人家半敞扉。
又
燕子楼台人寂寂，榴花庭院日熙熙。枝头添翠莺先觉，叶底销红蝶未知。
又
樱桃初荐杏梅酸，槐嫩风高麦秀寒。惆怅东君太情薄，挽留时暂也应难。
伤春
何应龙
玉纤轻揭绣帘开，行到花前泪满腮。正尔春心无处托，一双蛾蝶忽飞来。
又
朱淑真
览镜惊容却自嫌，逢春长是病厌厌。吹花弄粉新来懒，惹恨供愁近日添。生怕子规声到耳，苦羞双燕语穿帘。眉头眼底无他事，须信离情一味严。
春
赵信庵
檀板且教停，花娇不耐惊。日融莺语滑，风软蝶身轻。缕篆销春昼，游丝弄晚晴。谁家杨柳院，笑语杂棋声。
又
绿竹移阴抹画墙，倚栏红药殿春光。风开帘幕催香篆，坐听莺声春昼长。
又
点点残红缬燕泥，画堂春暖日初迟，绿杨影里莺声碎，正是南窗梦觉时。
又
真西山
东风昨夜入帘帷，便觉深宫漏影迟。一曲凉州花尽放，不须先作报春诗。
又
帝里春光似酒浓，管弦声里万花红。熙熙和气皇州满，都在乾坤橐籥中。
又
范大成
土膏欲动雨频催，万草千花一饷开。舍后荒畦犹绿秀，邻家鞭笋过墙来。
又
戴石屏
帝里风光二月新，西湖几队踏青人。杏花时节偏饶雨，杨柳门墙易得春。
又
范稹
春入长安百里家，湖边无日不香车。一林柳色吾无分，看杀庭前荠菜花。
又
白玉蟾春来春去不知时，只有诗人冷眼窥。夜雨揩磨好山色，晓风抬举旧花枝。
又
瘦沈皤皤暮日匆，花边有酒且从容。春三二月东风里，莺百千声翠柳中。
又
草根米放晓霜稀，骤冷初暄蝶倦飞。行到碧桃花下看，新花良是旧枝非。
又
伶伦窥管夜飞灰，万紫千红暗翦裁。微雨绩天烟织雪，寒风簸水月筛梅。寿鸠索妇花前笑，鳏燕呼雏柳外哀。春草无边茶未荚，社前犹欠一声雷。
春游
赵信庵
载酒寻春二月天，子规啼破绿杨烟。日斜醉倚秋千柱，石上桃花红欲然。
又
杨诚斋
不知春向雨中回，只到春光未苦来。老子今晨偶然出，李花全落杏花开。
又
范成大
社下烧钱鼓似雷，日斜扶得醉翁回。青枝满地花狼藉，知是儿孙斗草来。
又
刘改之
东风镇日倚阑干，浅绿深红取次攀。麦陇浪翻袍色绿。花钿风卷锦纹斑。依林僧寺青山绕，倚竹人家绿水环。趁取春光未狼藉，不嫌日日到花间。
又
深林路转午鸡啼，知有人家住隔溪。花坞斗红春意动，酒帘正直杏花西。
又
林季谦
宝马香车正踏青，岂知已自过清明。燕雏告诉花都尽，鸠妇丁宁雨速晴。
又
卢梅坡
红芳满眼斗风流，谁信春来有客愁。惆怅不干桃李事，故山烟雨忆松楸。
又
白玉蟾
一春十病九困酒，三月都无两日晴。明旦乘驴芳草渡，绿杨深处听啼莺。
又
到处笙箫鼓笛中，诗人随分得春风。提壶处处差监酒，布谷朝朝讲劝农。
又
终日寻春入醉乡，不知何处见春光。风条舞绿水杨柳，雨点飞红山海棠。
又
一点春山一点愁，一丝暮雨一声鸠。病中况更缘诗苦，夜去可堪无酒休。
又
幽人何事苦伤春，春雨无端愁杀人。不但幽人独愁怨，江头多少柳眉颦。
又
晓风吹醒桃花醉，暮雨添成柳叶愁。醉了又愁愁又醉，莺煎燕𬊂逼春休。
春阴
方秋崖
玲珑碧树巧临池，影在窗前作么移。水墨画图春淡淡，莺花庭院日迟迟。不妨明月重相忆，怎许浮云浪得知。一片舞裀欹弱柳，风来时复托腰肢。
又
春潮昨夜没平滩，一雨催花色半含。莺唤元宵归塞北，燕衔新社到江南。
又
春风恰恰破桃李，池馆无人一径深。鸥刷断翎翻水面，蝶抛残粉出花心。
又
春光不慷慨，十日九逢阴。蝶宿花留粉，莺眠柳借金。
春暮
三月名园草色青，梦回犹听卖花声。春光不管人憔悴，飞絮纷纷弄晚晴。
又
依依杨柳已藏鸦，风递莺声透碧纱，洗尽春光连夜雨。海棠赢得两三花。
又
刘后村
晚雨泠泠子夜风，杜鹃啼月小墙东。江南词客惜春老，清晓披衣拾坠红。
又
一亩青苔半落英，蜂忙蝶懒互卿卿。燕泥乾后儿初语，鱼尾轻时子徧成。闲拂午窗惊野马，梦游天竺听华鲸。舍南有柳纤纤在，不奈双蝉占取鸣。
又
此春眼不到湖山，过了春光只等闲。愿有东君相管领，时吹飞絮入帘看。
又
王臞轩
云头红上三竿日，烟际青来数点峰。桑椹熟时鸠唤雨，麦花黄后燕翻风。
又
方秋崖
卷中未有好诗看，草满池塘梦已残。客又不来春又暮，一帘新雨杏花寒。
又
一樽无计遣春留，落日伤情独倚楼。柔绿拍堤如可染，老红满径为谁愁。
又
青梅如豆带烟垂，紫蕨成拳着雨肥。只有小桥杨柳外，杏花未肯放春归。
又
戴石屏
撚指过三月，又当春夏交。花残蜂课蜜，林茂鸟营巢。芳草生青霭，新篁长绿梢。风骚将断绝，谁有续弦胶。
又
酒醒愁难醒，春归客未归。莺啼花欲歇，燕立柳风微。
又
刘改之
百花开尽到荼䕷，一片春心又欲归。可恨东风留不得，谩教啼鸟怨斜晖。
又
光阴卒卒一飞梭，如许头颅奈老何。狼藉落花春不管，竹鸡啼处雨声多。
又
危昭德
晴天杨柳丝千绪，淡月梨花玉一庭。又是东风去时节，数声啼鸟不堪听。
又
左经臣
池上柳依依，柳边人掩扉。蝶随花片落，燕拂水纹飞。试数交游看，方惊笑语稀。一年春又尽，倚杖对斜晖。
又
高九万
韶光催去太无情，祇为东君去住轻。虽欲迟留芳迳里，如何禁得杜鹃声。桐花快落春风老，梅子微酸晚雨晴。从此嬉游时节少，不须日日报诗成。
又
刘随知
春至又春暮，闲心成古心。花光随雨薄，草色共烟深。粉蝶稀狂影，黄鹂送好音。余芳留不得，还共夕阳沈。
又
王叔安
坐看飞溜落檐牙，吟里风吹鬓脚斜。洛下牡丹无买处，一枝空插杜鹃花。
又
曹豳
门外无人问落花，绿阴冉冉遍天涯。林莺啼到无声处，春草池边独听蛙。
又
华岳
买春无计托花神，费尽榆钱不计𦈏。风絮飞成三径雪，雨犁翻动一园春。
又
桃蹊喷火柳拖烟，如豆青梅已半酸。燕子怯春归未得，一帘风雨杏花寒。
又
风煖杏花天，转头过禁烟。燕归才数日，蚕起又三眠。
又
三月湖天春昼长，东风飘暖草浮光。樱桃熟后游人倦，柳絮飞时燕子忙。
又
麦髯豆荚雨生肥，闲绿园林粉蝶飞。剩置好花安四壁，不教人道是春归。
又
林季谦
日萼红无几，烟条翠欲深。殷勤连夜雨，牢落暮春心。洗盏愁惊醉，摛毫瘦耐吟。晚来幽梦破，啼鸟尚余音。
伤春
杨诚斋
准拟今春乐事𬪩，依然枉却一东风。年年不带看花眼，不是愁中即病中。
又
华岳
初入京华菊荐香，途中今已过春芳。十年恰走万余里，两鬓几成一半霜。却酒不禁春黯淡，落花愁对月昏黄。不堪夜半归心切，更被杜鹃愁断肠。
又
尽把天工付祝融，东皇归去太华宫。棱棱山色耸苍玉，湛湛波光浸碧铜。杨柳入天鸠要雨，海棠落地蝶嫌风。好将杖屦西园看，万紫千红一夜空。
柳塘送春
海棠开后雨冥绵，寒食清明又一年。胜赏挨排三月朔，嫩晴将息百花天。山光水色供图障，燕语莺声助管弦。我自吟边闲拄颊，笑人陌上拾花钿。
又
残红点点送春光，小立芳台对夕阳。莺语只闻花里面，鸥飞宛在水中央。风前绿草无人管，烟外青山底处藏。柳幄张天槐幕静，一川涨起麦云黄。
分门纂类唐宋时贤千家诗选卷第一终

[book_title]分门纂类唐宋时贤千家诗选卷第二
后村先生编集
时令门
夏
附：立夏、初夏，余见天文气候门
夏 杜甫
糁迳杨花铺白毡，点溪荷叶叠青钱。竹根稚子无人见，沙上凫雏傍母眠。
又 高骈
绿树阴浓夏日长，楼台倒影入池塘。水晶帘动微风起，满架蔷薇满院香。
又 徐寅
长养薰风拂晓吹，渐开荷芰落蔷薇。青虫也学庄周梦，化作南园蛱蝶飞。
又 程颢
百叶盆榴照眼明，桐阴初密暑犹清。深深重幕度香缕，寂寂高堂闻燕声。
又 王荆公
四顾山光接水光，凭栏十里芰荷香。清风明月无人管，并作南来一味凉。
又 张文潜
桑间椹熟麦齐腰，莺语惺惚野雉骄。日薄人家晒蚕子，雨余山客卖鱼苗。
又 赵希逢
绿暗红稀四月天，榆钱铺迳撒青毡。雨肥渴动羹梅兴，风暖香传饼麦鲜。解愠更无琴可续，纳凉徒有句堪联。看看河朔相追逐，避暑忘形到酒边。
又 朱淑真
竹摇清影罩幽窗，两两时禽噪夕阳。谢却海棠飞尽絮，困人天气日初长。
又
枝上浑无一点春，半随流水半随尘。柔桑欲椹吴蚕老，稚笋成竿绣凤驯。
初夏 侯延庆
猥山狭路蔚桑麻，篱落春归尚有花。雨涨小溪蒲剑短，风回横陇麦旗斜。
又 赵信庵
院宇沈沈雨四垂，博山香断未多时。驱除春事风姨怨，贴水新荷又满池。
又
梅子留酸溅齿牙，芭蕉分绿映窗纱。日高睡起无情思，闲看儿童捉柳花。
又
樱笋方夭麦报秋，梅黄雨过水平畴。春归欲带春风韵，枝上一声黄栗留。
又 徐元𤇍
横波泪竹纹铺簟，叠雪轻罗香翦衣。清夏槐生风细细，新秋麦涨雨霏霏。
又 戴石屏
乳鸭池塘水浅深，熟梅天气半晴阴。东园载酒西园醉，摘尽枇杷一树金。
又
梅子黄金杏子肥，麦花雪白菜花稀。日长篱落无人过，惟有蜻蜓蛱蝶飞。
又
窗户经初雨，风清野景饶。闲庭犹戏蝶，高柳已鸣蜩。
又 白玉蟾
城中厌雨过清和，偶出西郊野兴多。蚕簇趁晴方摘茧，麦场经润欲生蛾。
又
晓来掠面更东风，过尽溪山属祝融。杨柳引教荷芰绿，海棠让与石榴红。稻针剌水连青亩，麦浪翻云涨碧空。我有浮瓜沈李约，诸君同上紫霄峰。
宫夏 真西山
瑶池十丈藕花香，清赏尤便水殿凉。闻说内家多富贵，冰盆浸果侑霞觞。
又
水晶帘卷午风轻，万壑清寒凌室冰。闲奏薰弦思解愠，肯教人世浊炎蒸。
又
午漏迟迟滴玉壶，清阴幂幂布庭除。直将底事销长日，大学中庸两卷书。
秋
附：初秋、秋怨、秋晚。余见天文气候门
秋 杜牧
银烛秋光冷画屏，轻罗小扇扑流萤。天街夜色凉如水，卧看牵牛织女星。
又 孙仅
火云犹未敛奇峰，欹枕初惊一叶风。几处园林萧瑟里，谁家砧杵寂寥中。
又 赵嘏
残星几黠鴈横塞，长笛一声人倚楼。紫艳半开篱菊静，红衣落尽渚莲愁。
秋思 裴夷直
索索凉风满树头，破窗残月五更秋。病身归处吴江上，一寸心中万里愁。
雨中客愁 杨凭
辞家远客怆秋风，千里寒云与断蓬。日暮隔山投古寺，钟声何处雨蒙蒙。
秋 程明道
洗涤炎埃宿雨晴，井梧一叶报秋声。气从缇室葭莩起，风向白苹洲渚生。
又 秦少游
月团新碾瀹花瓷，饮罢呼童课楚词。风定小轩无落叶，青虫相对吐秋丝。
又 沈惟肖
昨日午时秋，西风夜转头。吹来溪外雨，藏却树间楼。暝带栖霞色，凉催客燕愁。一尊吟未了，衰鬓早飕飕。
又 朱淑真
肃肃凉风至，凄然景骤清。雨余残暑退，日落晚凉生。鹰隼双晴转，梧桐一叶惊。试听松竹里，万籁起秋声。
又 范成大
新霜彻晓报秋深，染尽青林作缬林。惟有橘园风景异，碧丛丛里万黄金。
又 刘武子
乳鸦啼散玉屏空，一枕新凉一扇风。睡起秋风无觅处，满街梧叶月明中。
又 华岳
满目秋容拂画图，败荷哀柳接平芜。西风刮地鴈声落，寒月满天人影孤。
又
暮色千林薄，秋空万里长。寒蝉鸣晚树，归棹泼斜阳。水远天同碧，风高叶脱黄。星星老蓬鬓，不觉到潘郎。
又 赵希逢
千林摇落窍号风，怒激秋涛气势雄。远水兼天拖练白，晓风委地染丹红。
初秋 方秋崖
残暑何时退，秋风日夜生。已嫌湘簟冷，稍觉楚天清。山路晴犹湿，星河夜自明。时闻梧叶落，一似打门声。
客中咏秋 戴石屏
榴花才放客辞家，客里因循见菊花。独坐西楼对风雨，天寒犹自着轻纱。
秋晚 刘后村
晴窗早觉爱朝曦，竹外秋声渐作威。命仆安排新暖阁，呼奴熨帖旧寒衣。叶浮嫩绿酒初熟，橙切黄香蟹正肥。蓉菊满园皆可意，赏心从此莫相违。
又 高九万
江头枫叶舞低回，催得浓云顷刻开。万里碧天红日晚，数声新鴈送寒来。
又 宋器之
西风吹破黑貂裘，多少江山惜倦游。红叶已霜天欲鴈，绿蓑初雨客吟秋。
又 白玉蟾
岸花洗面初收雨，江草摇头已怯风。独立危栏聊送月，西边落日叫孤鸿。
又
检点秋光莫问天，只从孤燕见推迁。未霜杨柳老多病，既雨芙蓉美少年。
又
拄杖相寻访夕阳，诗肩独耸到昏黄。白沙洲上西风起，黄叶声中秋意长。
又
庭皋一叶夜来秋，拍塞乾坤爽气浮。有客放船芳草渡，何人吹笛夕阳楼。鲈鱼莼菜季鹰兴，鸿鴈芦花宋玉愁。碧水映天天映水，淡云如幕月如钩。
又
一点秋光寄画图，秋来吟鬓似枫疏。晴烟染树看何足，缺月梳云状不如。暑退凉生蝉有语，水长天远鴈无书。此心直欲鹏南举，不学蜘蛛结网居。
冬
附：《冬暖》。余见天文气候门
冬 季昭史
一气推迁星复回，人生常苦岁华催。冻云欲雪鴈声过，腊酒正春梅信来。
又 沈惟肖
岁逢冬欲半，心事更迢迢。细雨寒窗闭，孤灯长夜挑。远书和梦写，新酒带愁浇。明日有幽兴，寻梅到石桥。
又 朱淑真
触目园池景，荷枯菊巳荒。风寒侵夜枕，霜冻怯晨妆。江上枫翻赤，庭前橘带黄。题诗欲排闷，对景倍悲伤。
冬暖 戴石屏
脱却骦裘付酒家，忍寒图得醉京华。一冬天气如春暖，昨日街头卖杏花。
又 华岳
天不雨霜雪，朝曦与暮霞。江梅呈腊蕊，岩桂又冬花。
又
腊月南州不类冬，梨花飘粉小桃红。未曾飞动遥山雪，早有春三二月风。
又
冻雪寒云作冷冬，群花百卉尽羞红。谁将暖律吹寒谷，一夕春回几信风。
分门纂类唐宋时贤千家诗选卷第二终

[book_title]分门纂类唐宋时贤千家诗选卷第三
后村先生编集
节候门
元日
新岁、人日、元日雨、元日登九仙
元日 张弋
历以寅为正，风从艮位来。桃符当壁写，竹户趁岩开。宿雨滋初茁，长年老不才。满庭青柏叶，惆怅独持杯。
又 胡安国
竞装祓木饯余寒，颂遂椒花上彩笺。览镜自惊非昔貌，举杯同喜得新年。
又 方秋崖
钓寂耕闲老病身，何堪附翼与攀鳞。山中是处有诗思，天上自来无故人。岁事共知双鬓雪，梅花又过一年春。晴妍已有溪村兴，牛下柴车或可巾。
又
一元坱北先天易，万物胚𣍯太极图。自嚼梅花冰片片，无人先后饮屠苏。
元日登九仙 潘紫岩
不到鳌峰久，重来感物华。松应添岁寿，梅尚隔年花。清磬闻朝斗，丹炉借瀹茶。满城人记节，此日正𬤎哗。
元日雨 方秋崖
那得工夫作往还，一犁烟日破荒湾。春今又绿山中草，酒不能朱镜里颜。六十只余三岁在，百年亦是霎时间。村村雨色冥蒙外，已觉天公露一斑。
又
上七日为人，云蒸涧壑春。入山从此始，得句不知贫。宿雨行泉脉，归禽隐树身。无人闲似我，野荠共时新。
新岁 戴石屏
新年试笔欲题诗，老去才衰得句迟。春事未容桃李觉，梅花开到北边枝。
又 林季谦
岁已随冬尽，春犹带腊寒。旧书那厌读，新历又惊看。
人日 戴石屏
自睹端平新历日，眼看日月倍光辉。南州有雪古来少，人日不阴今见稀。鼓舞万方观德化，转移一世属天机。朝廷有道吾君圣，办作升平老布衣。
立春
十二月立春 胡安国
未临除夕气先交。玉嶂朝来见日消。冰自解围回木色，花能传信满梅梢。人家翦彩应书字，天仗迎春尽在郊。北望塞云魂梦断，任从飞去莫相招。
又 李时
东风昨夜到疏篱，早被游蜂探得知。花事又从今日好，人情须胜去年时。盘装荠菜迎春饼，瓶插梅花带雪枝。劝了亲庭眉寿酒，旋裁春帖换新诗。
立春前一日 朱淑真
梅花枝上雪初融，一夜高风激转东。芳草池塘冰未薄，柳条如线着春工。
又
停杯不饮待春来，和气先春满六街。生菜乍挑宜卷饼，罗幡旋翦称联钗。
又
自折梅花插鬓端，韭黄兰茁簇春盘。泼醅酒软浑无力，作恶东风特地寒。
又
喜胜春幡袅凤钗，新春不换旧情怀。草根隐绿冰痕满，柳眼藏娇雪影埋。
立春 白玉蟾
东风吹散梅梢雪，一夜挽回天下春。从此阳春应有脚，百花富贵草精神。
岁前一日立
春 林季谦
蜡蚁梅犹糁，春盘菜已丝。条风初被木，残雪更粘枝。
又
岁与梅花晚，春先爆竹鸣。客愁双鬓觉，时事寸心惊。
元日后一日立春 王臞轩
年从爆火暗中移，翦柏迎欢上酒巵。今日天晴宜麦熟，明朝春到报花知。好奇谩说鸡千跖，行乐都来黍一炊。但得新年诗有料，不妨贫似去年时。
又
遥想东风骑气来，柴门迎日暖先回。鬓丝那待金花胜，面缬犹堪柏叶杯。
人日后一日立春 潘紫岩
人日才过春日至，薄醪生菜旅亭头。慈亲鬓发垂垂白，应看诸孙弄土牛。
客中立春 林季谦
鬓丝无力受春幡，把酒听歌意不欢。千里同风亦同俗，客怀终作异乡看。
上元
上元遇雨、玩灯、嘲禁舞、嘲科费、御宴
上元 崔液
玉漏铜壶且莫催，铁关金锁彻明开。谁家见月能闲坐，何处闻灯不看来。
又 杜牧
夜市千灯照碧云，高楼红袖客纷纷。如今不似时平日，犹自笙歌彻晓闻。
又 陆放翁
放翁也入少年场，一笑灯前未歇狂。翠袖成围欺月冷，毡车争道觉尘香。
又 朱淑真
兰月笼春霁色澄，深沈帘幕管弦清。争豪竞侈连仙馆，坠翠遗珠满帝城。一片笑声连鼓吹，六街灯火丽升平。归来禁漏逾三四，窗上梅花瘦影横。
又
压尘小雨润生寒，云叶澄鲜月正圆。十里绮罗春富贵，千门灯火夜婵娟。香街宝马嘶琼辔，辇路轻舆响翠軿。高挂朱帘凝望处，分明星斗下晴天。
上元御赏 王圭
雪消华月满仙台，万烛红楼宝扇开。双凤云中扶辇下，六鳌海上驾山来。镐京春酒沾周宴，汾水秋风陋汉才。一曲升平人尽乐，君王又进紫霞杯。
侍宴御楼 苏东坡
淡月疏星绕建章，仙风吹下御炉香。侍臣鹄立通明殿，一朵红云捧玉皇。
又 孙何
突兀毬场锦绣峰，游人士女拥千重。月离云海飞金镜，灯射冰帘掣火龙。
上元雨
淡月微云外，街泥小雨余。人如墟市散，灯似晓星疏。
上元 赵信庵
翡翠帘开舞袖轻，寒星万点下蓬瀛。清尊对月酌不已，也向蓬窗坐到明。
又 姜尧章
游人总戴孟家蝉，争诧星毬万点圆。闹里传呼大官过，后车多少载婵娟。
嘲禁舞
市楼歌鼓太喧哗。灯若连珠照万家。太守令严君莫舞，游人空戴玉梅花。
嘲科费 王臞轩
元宵灯火费科条，斗巧争妍照彩鳌。官府只知行乐事，谁知点点是民膏。
玩灯 白玉蟾
碧玉融成万里天，满街罗绮竞春妍。柳梢挂月黄昏后，花市张灯白昼前。
又
上界天官比按行，五云深处有箫声。一轮宝月明如书，万斛金莲开满城。
社日
社日 陆放翁
坎坎迎神鼓，儿童喜欲颠。放翁无社酒，闭户课残编。
社 林季谦
茅茨寂寂几家春，田鼓喧喧乐社神。欲买鸡豚共尊酒，此身犹未是闲人。
又
燕子今年指社来，翠瓶犹有去年梅。丁宁莫管杏花俗，付与春风一道开。
清明
寒食
清明 杜牧
清明时节雨纷纷，路上行人欲断魂。借问酒家何处有，牧童遥指杏花村。
寒食 韩翃
春城无处不飞花。寒食东风御柳斜。日暮汉宫传蜡烛，轻烟散入五侯家。
又
淡淡轻寒翦翦风，杏花飘谢小桃红。夜深斜搭秋千索，楼阁朦胧细雨中。
又 张仁宝
寒食家家尽禁烟，野棠风坠小花钿。如今空有孤魂梦，半在嘉陵半锦川。
又 薛能
美人寒食事春风，折尽青青赏尽红。夜半无灯还有睡，秋千悬在月明中。
清明 王元之
无花无酒过清明，兴味萧然似野僧。昨日邻家乞新火，晓窗分与读书灯。
又 何应龙
踏歌槌鼓近清明，小雨霏霏欲弄晴。唤起十年心上事，春风楼下卖花声。
寒食 张浍川
江城吹角晚风斜，城郭人稀噪乱鸦。火冷烟青寒食过，家家门巷扫桐花。
清明 陈简斋
街头儿女双髻鸦，随蜂趁蝶学天邪。东风也作清明节，开遍东篱几树花。
又 高九万
南北山头多墓田，清明祭扫各纷然。纸灰飞作白蝴蝶，泪血染成红杜鹃。日落狐貍眠冢上，夜归儿女笑灯前。人生有酒须当醉，一滴何曾到九泉。
又
一笠戴春雨，愁来不可遮。清明思上冢，昨夜梦还家。归兴随流水，伤心对落花。晋原松下泪，沾洒楚天涯。
寒食 王臞轩
一百五日寒食节，八十六翁行地仙。曲水流觞酬胜景，汉宫传烛忆青烟。三春幸自添余润，双笔今题第几篇。俯仰兴怀儿辈事，先生有乐在壶天。
又 蒋梦炎
不暖不寒寒食天，小桥杨柳未飞绵。三分春有一分在，十日晴无两日全。桐角唤回前嶂晓，子规啼破隔江烟。麻裙素髻谁家女，哭向墦间送纸钱。
上巳
上巳 张祐
猩猩血彩系头标，天上齐声举画桡。却是内人争意切，六宫红袖一时招。
又
黄河西绕郡城流，上巳应无祓禊游。为忆绿江春水色，更随宵梦向吴洲。
又
刘后村樱笋登盘节物新，一筇踏遍九州春。似昔山阴访修竹，不记水边观丽人。豪饮自怜非少日，俊游亦恐是前身。暮归尚有清狂态，也插山花满角巾。
又 林季谦
客路春风三月三，鸟飞鱼泳日酣酣。海棠红药俱无有，试摘山花总不堪。
又 白玉蟾
千红万紫竞繁华，莺燕多依富贵家。上巳兰亭修禊事，一年春色又杨花。
分门纂类唐宋时贤千家诗选卷第三终

[book_title]分门纂类唐宋时贤千家诗选卷第四
后村先生编集
节候门
端午
伏日
端午
朱淑真
纵有灵符共彩丝，心情不似旧年时。榴花照眼唯牵恨，强切菖蒲泛酒巵。
又
戴石屏
海榴花上蒙蒙雨，自切菖蒲泛浊醪。今日独醒无用处，为公痛饮读离骚。
又
榴花角黍荐时新，何处家家不酒尊。堪笑江湖老诗客，也随蒿艾上朱门。
又
今岁独无人吊古，料他鱼腹亦凄凉。当时早使怀王悟，安得孙心去牧羊。
又
惊心节物读齐谐，迎面南风泛酒杯。池畔雨荒灵运草，亭前云酿洞宾槐。藕丝冰水敌时暑，臂彩钗符付女孩。遐想沈湘歌楚此，兰魂桂魄不归来。
伏日
刘后村
屋山竹树带疏蝉，净扫风轩散发眠。老子平生无长物，陶诗一卷枕屏边。
立秋
立秋
方秋崖
秋日寻诗独自行，藕花香冷水风清。一凉转觉诗难做，付与梧桐夜雨声。
七夕
七夕
祖咏
闺女求天女，更阑意未阑。玉庭开粉席，罗绮捧金盘。向月穿针易，临风整线难。不知谁得巧，明日试看看。
又
宋邕
北斗佳人双泪流，眼穿肠断为牵牛。封题锦字凝新思，抛掷金梭织旧愁。桂魄三更云漠漠，银河一带水悠悠。欲将心向仙郎说，借问榆花早晚秋。
又
朱淑真
拜月亭前梧影稀，穿针楼上觉秋迟。天孙正好贪欢笑，那得工夫赐巧丝。
又
三秋灵匹此宵期，万古传闻是果非。脱俗未能还自笑，金针乞得巧丝归。
又
杨朴
未会牵牛意若何，须邀织女弄金梭。年年乞与人间巧，不道人间巧已多。
中秋
中秋
一年月色今宵好，千里无云秋夜长，宿鹊已惊枝上梦。露萤空缀草头光。清辉霭霭寒侵屋，香雾蒙蒙影转廊。老子于中非浅兴，披衣起坐据胡床。
又
黄鲁直
灏气才中兔魄圆，众躔韬彩独娟娟。魏宫鸟绕空枝上，汉苑桐凋露井前。金液万重涵渤海，玉沙千里对江边。遥知此夕多情思，三级萧台枕碧涟。
又
李朴
皓魄当天晓镜升，云闲仙籁寂无声。平分秋色一轮满，长伴云衢千里明。狡兔空从弦外落，妖蟆休向眼边生。灵梯拟约同携手，更待银河到底清。
又
周开祖
月华圆满正秋中，天上人间此夕同。桂魄十分澄浪海，冰轮千里碾霜空。
又
王禹称
何处见清辉，登楼正午时。莫辞今夕看，动是隔年期。冷湿流萤草，光凝睡鹊枝。不禁鸡唱晓，轻别下天涯。又朱淑真光阴如撚指，不觉是中秋。欲赏今宵月，须登昨夜楼。露浓梧影淡，风细桂香浮。莫做寻常看，嫦娥亦解愁。
又
杏杳长江敛雾烟，冰轮都胜别时圆。风传漏报天边晓，惆怅婵娟又隔年。
八月十四夜
孙明复
银汉无声露暗垂，玉蟾初上欲圆时。清尊素瑟宜先赏，明夜阴晴未可知。
中秋
白玉蟾
千崖爽气巳平分，万里青天碾玉轮。好向钱塘江上望，相逢都是广寒人。
又
戴石屏
把酒冰壶接胜游，今年喜不负中秋。故人心是中秋月，肯为狂夫照白头。
重阳
附：客中、登高、闰月九日、舟中、前一日赏。
重阳
杜牧
江涵秋影鴈初飞，与客携壶上翠微。尘世难逢开口笑，菊花须插满头归。但将酩酊酬佳节，不用登临叹落晖。古往今来只如此，牛山何必独沾衣。
又
高适
节物惊心两鬓华，东篱空绕未开花。百年将半仕三已。五亩就荒天一涯。岂有白衣来剥啄，亦从乌帽自欹斜。真成独坐空搔首，门柳萧萧噪暮鸦。
客中思忆
王维
独在异乡为异客，每逢佳节倍思亲。遥知兄弟登高处，徧插茱萸少一人。
登高有感
刘禹锡
世路山河险，君门烟雾深。年年上高处，未省不伤心。
又
杜甫
老去悲秋强自宽，兴来今日尽君欢。羞将短发还吹帽，笑倩傍人为正冠。蓝水远从千涧落，玉山高并两峰寒。明年此会知谁健，醉把茱萸仔细看。
重九
王荆公
九日无欢可得追，飘然随意历山陂。蒋陵西曲风烟淡，已有黄花一两枝。
又
朱行中
一见黄花只自羞，萧然短发不禁秋。谁人为整乌纱帽，独倚西风满眼愁。
客中
秋风千里鴈初回，强折黄花傍酒杯。日下故人书自少，茱萸那寄一枝来。
舟别
赵希逢
倦客逢萸节，生涯寄叶舟。穷途危不顾，飞棹去难留。旧菊重阳日，寒芦两岸秋。多情惟破帽，犹恋老人头。
重九
方秋崖
把住秋云绕菊篱，野情未觉老垂垂。古今不遇岂惟我，风雨相过莫问谁。未郭索前空有酒，自陶潜后更无诗。底须计较明年健，只么悠然自一奇。
又
潘紫岩
才说登山病便苏，老身健得似于菟。一丝白处潮来往，数点青边山有无。厌胜诗穷多插菊，驱魔酒恶细看萸。龙山落帽方真乐，孙盛汝非柏氏图。
又
徐渊子
衰容不似秋容好，坐上谁怜老孟嘉。牢裹乌巾莫吹却，免教白发见黄花。
又
华岳
破帽无情不受吹，满头霜雪已如丝。菊花笑我三秋客，风物撩人九日诗。
又
戴石屏
九日江亭上，谁怜老孟嘉。要人看白发，不用整乌纱。远客愁枫叶，长歌醉菊花。归心徒自苦，尤在楚天涯。
客中九日
醉来风帽半欹斜，几度他乡对菊花。最苦酒徒星散后，见人儿女倍思家。
舟中
独立秋风里，怅然思故乡。街头沽美酒，船上作重阳。篱菊一枝瘦，溪鱼三寸长。客中聊尔耳，亦可慰凄凉。
重九前一日
陈简斋
小瓮今朝熟，无劳问酒家。重阳明日是，何处有黄花。
又
林季谦
九日明朝是，明朝果是非。流年真似梦，久客盍知归。渐晚风声急，轻阴雨意微。邻墙酒初熟，欲典已无衣。
又
明日重阳酒，何人共一杯。江枫徒自落，篱菊为谁开。为客情无几，还家梦恰回。小童殊解事，携得木犀来。
冬
附：腊
冬
韩偓
中宵忽见动葭灰，料得南枝有早梅。四野便应枯草绿，九重先觉冻云开。阴冰莫向河源塞，阳气今从地底回。不道惨舒无定分，却忧蚊响又成雷。
又
杜甫
天时人事日相催，冬至阳生春又来。刺绣五纹添弱线，吹葭六琯动浮灰。岸容待腊将舒柳，山意冲寒欲放梅。云物不殊乡国异，教儿且覆掌中杯。
腊日
杜甫
腊日常年暖尚遥，今年腊日冻全消。侵凌雪色还萱草，漏泄春光有柳条。纵酒欲谋良夜饮，还家初散紫宸朝。口脂面药随恩泽，翠管银罂下九霄。
冬至
朱淑真
黄钟应律好风吹，阴伏阳升淑气回。葵影便移长至日，梅花先趁小寒开。八神表日占和气，六琯吹葭动细灰。已有岸边迎腊柳，参差又欲领春来。
又
戴石屏
年光流转寻常事，世事惊心感慨多。一岁休祥在云气。今朝云气果如何。
又
方秋崖
至日观书不几行，梅梢横月欲昏黄。汉宫红影无人见，未必能添一线长。
除夜
除夜
王臞轩
爆竹声中腊已残，酴酥酒暖烛花寒。朦胧晓色笼春色，便觉风光不一般。
又
穷冬欲去尚裴回，独坐频斟守岁杯。一夜腊寒随漏尽，十分春色破朝来。桃符自写新翻句，玉律谁吹定等灰。且是吟诗人未老，换年添岁莫相催。
又
忆昔都城值岁除，高楼张烛戏呼卢。久依净社参尊酒，难向新丰认酒徒。天子未知工草赋，邻人或倩写桃符。寒宵别有穷生活，点勘离骚拥地炉。
又
除夕阴寒怕卷帘，雨声断续下高檐。壁穿自和乾泥补，窗损教寻废纸粘。祇有青灯相守定，纵无白发亦生添。更阑自算明年事，不就君平卦肆占。
又
方秋崖
挑尽残灯岁又残，一年弹指几悲欢。人情何啻吴江冷，世路从来蜀道难。春酒正须今夕共，梅花并作隔年看。团栾但得吾亲健，未办生涯意自宽。
又
潘紫岩
屈指头颅三十一，年时又见煮酴酥。平生自谓妄男子，未死谁甘贱丈夫。戏逐儿童烧竹爆，自拈秃笔写桃符。梅花一笑须相领，莫道今吾非故吾。
又
曾公衮
北风吹雪四更初，嘉瑞天教及岁除。半盏酴酥犹未举，灯前小草写桃符。
又
朱淑真
休叹流光去，看看春欲回。椒盘卷红烛，柏酒溢金杯。残腊更筹尽，新年晓角催。争先何物早，唯有后园梅。
分门纂类唐宋时贤千家诗选卷第四终

[book_title]分门纂类唐宋时贤千家诗选卷第五
后村先生编集
气候门
寒附春寒
寒
竹屋霜风透客衣，初寒病骨巳支离。挑灯不作还家梦，拥鼻空吟乞米诗。
春寒
赵信庵
春草平芜烟雨迷，秋千寂寞旧园池。江南也是东风恶，花骨经寒瘦不支。
又
刘后村
趁得清明几曰闲，不禁连雨作春寒。小窗对客开新煮，𦶟罢沈香看牡丹。
又
林季谦
梢零数竹绿倏倏，春半余寒苦似秋。故纸丛中双倦眼，樵青催唤酪苍头。
又
高九万
料峭东风客衣，春寒不比腊前时。绝怜墙角樱桃树，全似梅花雪后枝。
暑附暖
暑
华岳
翠微家在大江东，五月鞭驴入建中。云烈火车天欲雨，汗淹香葛扇无风。不求殿阁千间庇，却喜岩泉一线通。为汲满盂清齿颊，与君行尽夕阳红。
又
赵希逢
强学刘义赋雪车，更陪河朔饮流霞。漱泉枕石闲终日，满口水晶寒嚼瓜。
又
刘后村
南州四月气如蒸，却忆炎中始买冰。绿浦游船常载妓，书廊浴鼓或随僧。暖赵崇森春晴多得两三日，便觉暄于轻暑天。行客停鞭争买扇，侍臣启笥请收绵。把杯早自嫌温酒，盥手相将喜冷泉。此去西湖巳初夏，安排𫄨绤上游船。
凉
凉
秦少游
携杖来追柳外凉，画船南畔倚胡床。月明船笛参差起，风定池莲自在香。
又
朱淑真
旋折莲房破绿瓜，酒杯收起试新茶。飞蝇不到冰壶净，时有凉风入齿牙。
又
白玉蟾
散发披襟乐醉乡，从朝笑语到斜阳。坐来一片蝉声久，未信人间有此凉。
晴
附春晴、秋晴，冬晴，乍晴，喜晴、祈晴
晴
王驾
雨前初见花间蕊，雨后兼无叶里花。蛱蝶飞来过墙去，应疑春色在邻家。
春晴
姚令威
风雨惜春残，新晴为启关。白云归去尽，还我旧青山。
又
朱淑真
淡薄轻寒雨后天，柳丝无力妥朝烟。弄晴莺舌于中巧，著雨花枝分外妍。消破旧愁还酒盏，去除新恨赖诗篇。年年来到梨花月，瘦不胜衣怯杜鹃。
喜晴
林鸠声
歇已开晴，柳眼窥春浅放青。楼上卷帘凝望处，远山如画展帏屏。
冬晴
郑獬
天外丹霞一抹红，五沟巳见雪花溶。前山未放晓寒散，犹锁白云三两峰。
春晴
林季谦
密幄笼山翠已成，凝阴不放晚春晴。方床听雨村舂急，屈杖看云野艇轻。林笋似能争地出，溪流浑欲与桥平。一怀幽事无穷意，更著千岩万壑声。
又
高九万
积雨才收云尽归，长空一色碧琉璃。曰移帘影临书案，风飐瓶花落砚池。巢燕学飞犹恋母，笼鸡得食旋呼儿。眼看景物关情甚，喜，为新晴赋此诗。
秋晴
范成大
秋来只怕雨垂垂，甲子无云万事宜。获稻毕工随晒谷，直须晴到入仓时。
乍晴
刘后村
天更商量雨，人都领略晴。晚山青妥贴，野水白纵横。鹭立沙头影，蜂喧树底声。笋舆扶病出，邂逅亦诗成。
晴
潘紫岩
西风一夜与晴期。红曰当天晓陆离。云似败棋无著处，山如宿酒顿醒时。
喜晴
久雨淋漓天亦厌，一声霹雳洗层阴。青山愁似故人面，初曰明如烈士心。扫石安排朝晒药，约僧准备晚听琴。清宵那更当三五，剩把金樽对月斟。
祈晴
方秋崖
能几何时屡乞晴，炉烟未断巳收声。天于老子亦多可，国有丰年方太平。风土不堪人佩犊，月明无复夜啼鼪。及今便可归田去，牛背斜阳一笛横。
旱
附闵雨、久旱喜雨
闵雨
郑毅夫
潭底乖龙唤不譍，骄阳似欲败西成。虚堂永夜耿无寐，起听四郊车水声。
又
刘后村
满望梅天雨，谁知日转骄。畦蔬新住摘，盆树久停浇。米贵粮囷尽，泉乾汲路遥。未遑忧世事，灾厄到颜瓢。
又
旸乌下饮百川空，民自祠龙祷社公。岂是长官浑忘却，水车声不到城中。
又
卢梅坡
百万人家井水黄，江南大半田无秧。乖龙岂是为霖物，贪弄明珠簸日光。
久旱喜雨
赵崇森
五月炎歊化作霖，分明滴滴是黄金。田禾预卜六分熟，河水新添一尺深。和气已能周禹甸，至诚端自感汤林。此时此泽人知否，大慰饥民望岁心。
分门纂类唐宋时贤千家诗选卷第五终

[book_title]分门纂类唐宋时贤千家诗选卷第六
后村先生编集
昼夜门
晓
宫晓，早朝，江上早行，山中早行
晓行，张泌
客离孤馆一灯残，牢落星河欲晓天。鸡唱未沈幽谷月，鴈声新度灞陵烟。
晓，魏仲先
烧药炉中无宿火，读书窗下有残灯。临阶短发梳和月，傍岸衰容洗带冰。
又
露侵短褐晓寒轻，星斗阑干野外明。寂寞小桥和梦过，豆花深处草虫鸣。
又，欧阳修
月落龙蛇蟠木影，山空风雨起鸡声。上车莫恨晨霜冷，又得修途一日晴。
又，晁叔用
老去功名意转疏，独骑痩马取长途。孤村到晓犹灯火，知有人家夜读书。
宫晓，刘屏山
景阳钟动晓寒清，度柳穿花隐隐声。三十六宫梳洗罢，却吹残烛待天明。
早朝，欧阳修
疏星零落晓光微，残月苍龙关角西。玉勒争门随仗入，牙牌当殿报班齐。
晓行，孔毅甫
枕上杜鹃啼，匆匆早起时。出门天未晓，月在杏花枝。
早朝，张敬夫
衣润熏笼煖，灯残漏箭长。鸣鸡带窗月，立马觉严霜。
江上早行，戴石屏
堤头晓步落潮痕，行尽蒲根到柳根。鴈影参差半江月，鸡声咿喔数家村。
山中早行，黄瀛父
上到山巅晓色分，眼看残月待朝昕。望迷四顾浑如海，立欲移时祇是云。隐隐楼台平地见，行行钟磬半天闻。举头顿觉青霄近，我欲乘风谒帝君。
又，刘随如
严钟将报曙，游子巳登途。野火时明灭，星残似有无。
晓行
花蝶方酣枕，闻鸡又着鞭。乱山徐吐日，积水远生烟。
又
归心夜半巳飞扬，唤仆吹灯促晓装。鸡翅柏斜茅店月，马蹄剜破板桥霜。
昼
晴昼。
昼，刘后村
散怀轻病骨，汲古活心源曰：炙桐阴晚，烟蒸豆穗繁。密红双鹭迹，深绿一鸥喧。未昼聊舒偃，茶香起小烟。
晴昼
风来窗户凉如洗，雨过园林绿正肥。卯酒觉来清昼永，双双时有燕雏归。
晚
晚晴江山晚
晚，赵嘏
茫茫蔼蔼失西东，柳浦桑村处处同。羌笛一声帆影尽，水禽飞起夕阳中。
又，崔德符
落日不可昼，丹林紫谷间。冥冥远色里，历历暝鸦还。
晚晴
阴壑留残雪，林红带晚霞。孤烟障渔市，不见两三家。
又
偷得浮生半曰闲，晚来信步出林间。数声长笛吹沈月，一片残云点破山。岛寺渐疏闻石磬，渔家方半掩柴关。裴回从此搜吟久，待得溪头月上还。
江上晚，刘后村
数黠归鸦过别村，隔溪渔笛远相闻。菰蒲断屏潮痕湿，日落空山生白云。
又
江头落日照平沙，潮退渔舟阁岸斜。白鸟一双临水立，见人惊起入芦花。
江上晚眺，黄荣仲
十里沧波自在流，满天风月下芦洲。待携六幅生绡去，画出江南水墨秋。
夜
舟中夜游春夜夏夜秋夜冬夜夜坐寒夜雪夜
舟中，张继
月落乌啼霜满天，江枫渔火对愁眠。姑苏城外寒山寺，夜半钟声到客船。
长安夜游，袁不约
凤城连夜九门通，帝女皇妃出汉宫。千乘宝车珠箔卷，万条银烛碧纱笼。歌声缓过青楼月，香气潜来紫陌风。长乐晓钟归骑后，遗钗落翠满街中。
宫春夜，李益
露湿晴花春殿香，月明歌吹在昭阳。似将海水添宫漏，共滴长门一夜长。
春夜，无名氏
暝色千村静，遥峰带晚霞。荷锄满别墅，乞火到邻家。疏鼓闻更远，昏灯见字斜。小窗风露冷，自起灌兰花。
秋夜，杜子美
露下天高秋水清，空山独夜旅魂惊。疏灯自照孤帆宿，新月犹悬双杵鸣。南菊再逢人卧病，北书不至鴈无情。步蟾倚柱看牛斗，银汉遥应接凤城。
又，窦巩
护霜云映月朦胧，乌鹊争飞井畔桐。夜半酒醒人不觉，满池荷叶动秋风。
又，朱景玄
淅淅寒流涨浅沙，月明空渚遍芦花。离人偶宿孤村下，永夜闻砧一两家。
春夜，苏东坡
春宵一刻直千金，花有清香月有阴。歌管楼台声细细，秋千院落夜沈沈。
又，朱淑真
梦回酒醒春愁怯，宝鸭烟销香木歇。薄衾无奈五更寒，杜鹃叫落西楼月。
夏夜，毛泽民
毒暑弥三伏，微凉起二更。月窗风竹乱，烟渚露荷倾。
秋夜，朱淑真
夜久无眠秋气清，烛花频剪欲三更。铺床凉满梧桐月，月在梧桐缺处明。
冬夜，陈祐
寒气侵侵夜未央，九门传令一声长。庭除半露墙根雪，月影斜分瓦垄霜。
寒夜宿江上，华岳
梦回斜月挂林端，酒力初消怯夜寒。何处客舟犹未泊，一声柔橹过前滩。
夜坐，朱淑真
抱影无眠坐夜阑，窗风战雨下琅玕。我将好事供陪梦，只恐灯花不奈寒。
又，鲍钦止
万卷堆中种眼花，睡魔亦厌夜深茶。平生不草长门赋，岂有黄金送酒家。
春夜，方秋崖
酒不能多诗又尘，栏干月午奈何春。天寒莫道海棠瘦，一夜东风吹倒人。
夏夜
河汉微明星乍稀，碧莲香湿袭人衣。夜凉如水琉璃滑，自起开窗放月归。
雪夜，赵信庵
酒力欺寒浅，心清睡较迟。梅花擎雪影，和月度疏篱。
分门纂类唐宋时贤千家诗选卷第六终

[book_title]分门纂类唐宋时贤千家诗选卷第七
后村先生编集上
百花门
花看花惜花，叹花、笑花，探花赏花，山花落花，春花秋开。
花
无名氏
小隐园中百本花，各随红紫发新芽。东君见借阳和力，尽在公侯富贵家。
看花
罗邺
花开只恐看来迟，及到愁如未看时。家在楚乡身在蜀，一年春色负归期。
夜宴惜花
武元衡
芳草落花明月榭，朝云暮雨锦城春。莫愁红艳风前散，自有青娥镜里人。
惜花
崔涂
绣轭香鞯夜不归，少年争惜最红枝。东风一阵黄昏雨，又到繁花梦觉时。
又
来鹄
东风渐急夕阳斜，一树夭桃数日花。为惜红芳今夜里，不知和月落谁家。
落花
韦庄
一夜霏微露湿烟，晓来和泪丧婵娟。不随残雪埋芳草，尽逐狂风上舞筵。西子去时遗笑靥，谢娘行处落金钿。飘红堕白堪惆怅，少别秾华又隔年。
叹花
杜牧
自是寻春去较迟，不须惆怅怨芳时。狂风落尽深红色，绿叶成阴子满枝。
山花
崔橹
晓红初折露香新，独立空山冷笑春。春意自知无主惜，恣风吹逐马蹄尘。
探花
范仲淹
登山昨梦叹忽匆，便恐新春过眼空。千缕未摇官柳绿，一梢初放海棠红。金羁络马闲游处，彩笔题诗半醉中。流落天涯何足道，年年常策探花功。
落花
朱淑真
连理枝头花正开，妒花风雨便相催。愿教青帝长为主，莫遣纷纷点翠苔。
又
生情剩得春心性，剩选名花绕砌栽。客到且堪供客眼，诗悭聊可助诗才。低丛高架随宜有，浅紫深红次第开。便做即今风雨恨，要看香艳绣苍苔。
惜花
病眼看花似梦中，一番次第又飞空。朝来不忍何树立，倚树恐摇枝上红。
赏花
欧阳修
浅深红白宜相间，先后仍须次第栽。我欲四时携酒去，莫教一曰不花开。
笑花
刘后村
春风满面喜津津，纵有痴拳不忍嗔。尚恐傍观安住脚，笑他何事与何人。
赏花
赵信庵
人乐清明三月天，也随人赏万花园。偷闲把酒簪花去，不似儿童笑语喧。
又
昨曰新园去看花，路边郎女阿谁家。香车宝马相追逐，笑语归来日未斜。
落花
他乡桃李为谁栽，逗晓轻红带露开。一夜风姨妒颜色。落花无数点苍苔。
又
严伯复
片片落花飞，随风去不归。如何临欲别，不得傍君衣。
叹花
春光今日归何处，更向花前把一杯。尽曰问花花不语，为谁零落为谁开。
春花秋色
潘紫岩
似觉山桃野杏非，耻将浓绿眩群姿。问天乞入秋风队，兰菊中间入片时。
梅花
种梅、探梅、寄梅、寻梅、见梅、雪里观梅，南枝开、北枝未开未开梅、早梅、枯梅、落梅、红梅、青梅、绿萼梅、黄萼梅、九月梅、真州梅、瓶梅、梅桃、梅竹
早梅
王商
忽见寒梅树。开花汉水滨，不知春色早，疑是弄珠人。
又
无名氏
白玉堂前一树梅，今朝忽见数枝开。儿家门户重重闭，春色何因得入来。
又
戎昱
一树寒梅白玉条，迥临村落傍溪桥。祇缘近水花先发，疑是经春雪未消。
寄梅
陆开
折梅逢驿使，寄与陇头人。江南无所有，聊赠一枝春。
红梅
方惟深
清香异质世称奇，试作轻红更自疑。紫府送丹来换骨，春风吹酒上凝脂。直教腊雪无藏处，只恐朝云有去时。溪上野桃何足种，秦人应独未相知。
种梅
刘翰
凄凉池馆欲栖鸦，彩笔无心赋落霞。惆怅后庭风味薄，自耡明月种梅花。
梅花
林和靖
众芳摇落独暄妍，占尽风情向小园。疏影横斜水清浅，暗香浮动月黄昏。霜禽欲下先偷眼，粉蝶如知合断魂。幸有微吟可相狎，不须檀板共金樽。
又
晁无咎
寒岩幽雾不曾开，残雪犹封宿草荄。一萼故应先腊破，百花浑未觉春来。惭非上苑青房比，误作唐昌碎月猜。常恨清溪照疏影，横斜遂许落金杯。
又
舒信道
霜林尽处碧溪傍，小露檀心媚夕阳。天下三分无正色，人间一味有真香。
又
依然想见故山傍，半倚墙阴半倚阳。短笛楼头三弄夜，前村雪里一枝香。
红梅
琏不器
娇朱浅浅透烟光，痩倚疏檐半出墙。雅有风情胜桃李，巧含春思避冰霜。融明醉脸笼轻晕，敛掩仙姿蹙嫩黄。曰暮风英堕行袂，依微如著袖中香。
梅花
郑性之
先生多在山中宿，为爱横斜影上窗。茁发僧从深涧徙，赪肩奴过别峰扛。和羹宰相调金鼎，止渴将军拥碧幢。空谷不知如许艳，沽来村酒且开缸。
又
方秋崖
近看遥见总风标，不拣疏村自断桥。大士定中蒙素衲，太真浴起却红绡。别修花史为题品，高倡离骚伴寂寥。岁晚道人心似铁，爱香怜影尚魂销。
又
岁晚何人肯卜邻，梅于我辈最情亲。两山尽是经行处，一雪不知多少春。先后花随人意思，横斜枝写月精神。寒香嚼得成诗句，落纸云烟行草真。
又
杜来
寒夜客来茶当酒，竹炉汤沸火初红。寻常一样窗前月，才有梅花便不同。
又
戴石屏
潇洒春葩缟寿阳，百花惟有此花强。月中分外精神出，雪里几多风味长。折向书窗疑是玉，吟来齿颊亦生香。年年茅舍江村畔，句引诗人费品量。
又
潘紫岩
柴门尽曰少蹄轮，坐对横窗数点春。心向雪中偏暴白，影来月下亦精神。十分洗尽铅华相，百劫修来贞洁身。笑杀唐人风味短，不应唤作弄珠人。
又
偷得湖斋半日闲，有梅此地即孤山。瘦边似我腰全沈，白处怜渠鬓亦潘。惟有竹君同所好，岂容蝶使戏其间。调羹莫作儿童语，老眼相看在岁寒。
又
老梅手植几何年，一见风标姑射仙。特地留为滕六伴，笑他大欠曲生绿。孤高直是难谐俗，开落从渠莫问天。座上诸公醒亦醉，对花起舞籍花眠。
又
昨夜花神有底忙，先教踏白入南邦。冷将双眼窥春破，肯把孤心受雪降。松弟得兄呼最长，竹君取友叹无双。月宵试看尤清绝，一在梢头一在窗。
又
林季谦
我为梅花屡赋诗，最怜疏蕊欲开时。故人巳去月千里，驿使不来春一枝。雪后园林应有恨，竹间桃李想无奇。天寒相对客心折，百结新愁若乱丝。
又
老眼惊看意自伤，一枝春近故山长。未愁瘴雾笼肌雪，所恨流年点鬓霜。索笑定知犹作想，和诗端恐不成章。司花莫掇封姨怒，满地飘零更断肠。
又
白玉蟾
一自韶华为写真，至今冷落水之滨。惟三更月是知已。此一办香，专为春清。所以清冰骨骼，损之又损玉精神。雪中好与谁为伴，只有竹如君子人。
又
冰玉丰姿不可双，霜前雪后想凄凉。绝怜夜气浑如水，而况笛声堪断肠。以月照之偏自痩，无人知处忽然香。从今桃李皆门士，谁道花中有孟尝。
又
夜半风吹雪满阶，头巾不裹把窗开。南枝暗就江头发，一点香从月下来。
又
南枝才放两三花，雪里吟香弄粉些。淡淡著烟浓著月，深深笼水浅笼沙。
又
烟里梅花别是清，略无风动亦寒馨，如焚古鼎龙涎饼。坐对幽窗小墨屏。
又
王公炜枯霜剪尽千林叶，才放江头第一春。瘦影看来天爱画，孤根生处地无尘。夜郎岁晚逢羁客，谷口寒云见似人。绝足精神吟不尽，好枝和月插纱巾。
又
雪后梅花独步天，半开犹自未全然。倚岩大瘦魂销梦，照水无尘骨蜕仙。贮向金瓶生怕俗，绝饶翠袖敢争妍。夜深霜角吹残月，错梦梨花耿独眠。
又
刘文晦呼童汲井华，冷浸枝枝雪。伴我山中人，吟残半窗月。
又
佳人天一方，岁暮音书绝。一枝特赠君，犹带去年雪。
又
卢梅坡梅雪争春未肯降，骚人阁笔费平章。梅须逊雪三分白，雪却输梅一段香。
探梅
戴石屏
穿林傍水几平章，合有春风到草堂。自入冬来多是暖，无寻花处忽闻香。枝南枝北一痕月，山后山前两屦霜。直看过年开未了，醉吟且放老夫狂。
未开梅
刘后村
老树天机早，潜回一黠春。寒稍方莅蕾，玉骨巳精神。冷淡看前辈，芳菲总后尘。更须香共色，未是览花人。
南枝开北枝未开
郑性之。
山北云衣裹萼红，山南莫恨雪乘风。眼前开谢人心别，醉里吟哦我辈同。春意收香归鼎实，月梢留影印阶空。诸君行试调羹手，来岁花边独钓翁。
早梅
杖黎行尽几崔嵬，处处寻梅未见梅。昨夜雪晴山有日，就中描得一枝来。
又
郑硕
纷纷蜂蝶莫教知，竹外疏花一两枝。待得枝头春烂熳，便如诗到晚唐时。
又
张綮
扶筇拄月过前溪，问询江南第一枝。驿使不来羌管歇，等闲开落只春知。
又
何年流水恨，昨夜小桥春。纵有相逢地，都无可寄人。
九月梅
潘紫岩
洒扫东篱具菊杯，仙翁折送几枝梅。绝怜绿萼搀先去，能与黄花作伴开。造物定应无顷刻，未霜早自有春回。穷山似汝真何数，幸被诗人拈出来。
红梅
白玉蟾
玉妃初醉下瑶台，紫雾深深拨不开。却恐错穿桃李径，高烧银烛照归来。
用钱买绿萼梅
潘紫岩
为爱栽梅废食眠，杖藜行尽几山巅。因贪雪后横窗影，那用朝来籴米钱。穷鬼抑揄争笑我，诗翁邂逅亦欣然。花时莫起渊明恨，粪火蹲鸱酌涧泉。黄蜡梅林季谦铅华洗尽暗香在，金缕衣寒风味孤。谁与维摩伴禅寂，散花大女定黄姑。
和前作
青女寒生金粟肤，素娥留照夜同孤。小桃莫作娇强意，要与姚黄是妇姑。
枯梅
马知节
斧斤戕不死，半藓半枯槎。寂寞幽岩下，一枝三四花。
真州梅
周端臣
欹倒几枝梅，黏枝半是苔。相传前代种，曾历太平来。山冷雪犹在，春深花始开。乱离无酒买，嚼蕊当衔杯。
山中见梅
戴石屏
踏破溪边一径苔。好山好竹少人来。有梅花处惜无酒，三嗅清香当一杯。
又
孤标粲粲压群葩，独占春风管岁华。几树参差江上路，数枝妆黠野人家。冰池照影何须月，雪岸闻香不见花。绝似林间隐君子，自从幽处作生涯。
寄寻梅者
寄声说与寻梅者，不在山边即水涯。又恐好枝为雪厌，或生幽处被云遮。蜂黄涂额半含蕊，鹤膝翘空疏带花。此是看梅端的处，折来须付与诗家。
雪里观梅
辜负溪边雪与梅。怕寒不肯出门来，欲邀郑老同清尝，争得梅花六月开。
瓶梅
胆样银瓶玉样梅，花枝折得未全开。为怜寂寞空山裹，唤入诗人几案来。
又
严少鲁
衣染龙涎与麝脐，裁云剪月作冰肌。小瓶雪水无多子，只𥮾横斜一两枝。
落梅
郑性之
夜来几阵隔窗风，便恐明朝巳扫空。点在青苔真可惜，不如吹入酒杯中。
又
潘紫岩
一夜风吹恐不禁，晓来冷落已骎骎。忍闻病鹤和苔啄，空遣饥蜂绕竹寻。稚子踌躇看不扫，老夫索寞坐微吟。窦前最是关情处，拾片殷勤嗅掌心。
又
周端臣
条脱空嗟萼绿华，俗尘惟允驻香车。数声画角单于塞，二曲山香阿母家。堕砌尚疑妆后粉，点衣犹认唾时花。别来埋没春风面，几度虚窗叹月华。
又
严少鲁
园花皆手植，梅萼独禁寒。色与香无价，飞和雪作团。数枝横翠竹，一夜绕朱栏。不惜吟边苦，收将句里看。
又
卢梅坡
自负孤高伴岁寒，玉堂茆舍一般看。顽风摧剥君
青梅
白玉蟾
青梅如豆试尝新，脆核虚中未有仁。勘破收香藏白处，冰肌玉骨是前身。
梅谢
桃方秋。
崖下欲成蹊春已残，雨红犹是有人看。极知不与人同调，但守平生一黠酸。
梅问竹
一壑烟寒孰与娱，横斜影对此君臞。风饕雪虐转强项，唯我与君有是夫。
分门纂类唐宋时贤千家诗选卷第七终

[book_title]分门纂类唐宋时贤千家诗选卷第八
后村先生编正
百花门
桃花
桃，十月桃，山中见桃，樱桃
桃花
罗隐
暖触衣襟漠漠香，间梅遮柳不胜芳。数枝艳拂文君酒，半朵红𣣱白玉墙。
■又
崔护
去年今日此门中，人面桃花相映红。人面只今何处去，桃花依旧笑春风。
游玄都观
刘禹锡
紫陌红尘拂面来，无人不道看花回。玄都观里桃千树，尽是刘郎去后栽。
山行见桃花
李九龄
一树繁华夺眼红，开时先合占东风。可怜地僻无人赏，抛掷深山乱木中。
樱桃
柳子厚
海上朱樱赠所思，楼居况是望仙时。蓬莱羽客如相访，不是偷桃一小儿。
桃花
向敏中
千朵秾芳倚槛斜，一枝枝缀乱云霞。凭君莫厌临风看，占断春光是此花。
■又
朱淑真
尽是刘郎手自栽，刘郎去后几番开。东君有意能相顾，蛱蝶无情不见来。
十月见桃
赵信庵
匼匝新园一径通，荷经霜尽野塘空。桃花错认东风暖，却与芙蓉斗小红。
桃花
刘后村
为爱桃花半树斜，解衣贳酒隔溪家。唐人苦死无标致，只说玄都观里花。
绯桃
施真卿
衣裁缃缬态纤秾，犹在瑶池半醉中。嫌近清明时节冷，此渠新火一番红。
又
潘紫岩
一枝才破便精神，直是猩猩血染成。休逐东风贪结子，玉环早已妒倾城。
樱桃
戴石屏
绿树带朱实，驱禽费弹丸。独先诸果熟，堪奉五侯餐。猩血和琼液，𧏖珠荐玉盘。同时得同赏，芍药满雕栏。
杏花
杏花
薛能
活色生香第一流，手中移得近青楼。谁知艳性终相负，乱向春风笑不休。
又
朱淑真
浅注胭脂剪绛绡，独将妖艳冠花曹。春心自得东君意。远胜玄都观里桃。
又
林逋
蓓蕾枝梢血点乾，粉红腮额露春寒。不禁夜雨轻僝僽，祇好庭前爱惜看。
梨花
梨
禁省梨花
皇甫冉
巧解迎人笑，还能乱蝶飞。春风时入省，几片落朝衣。
梨花
谢无逸
冷香销尽晚风吹，脉脉无言对落晖。旧日郊西千树雪，今随蝴蝶作团飞。
又
剪剪轻风漠漠寒，玉肌萧瑟粉香残。一枝带雪墙头出，不用行人著眼看。
又
苏东坡
梨花淡白柳深青，柳絮飞时花满城。惆怅东栏一株雪，人生看得几清明。
又
朱淑真
朝来带雨一枝春，薄薄香罗蹙蕊勺。冷淡未饶梅共色，靓妆长与月为邻。许同蝶梦还如蝶，似替人愁却笑人。须到年年寒食夜，情怀为你倍伤神。
又
赵福元
玉作精神雪作肤，雨中娇韵越清癯。若人会得嫣然态，写作杨妃出浴图。
梨果
潘紫岩
紫轻半百远分贻，正值文园病渴时。玉液果如孙楚赋，金柯未数上林奇。断牙颇觉飞泉绕，老态惭非饤玉姿。无限世间蒸食者，令人那解识檀梨。
海棠
垂丝海棠
海棠
郑谷
艳丽最宜新著雨，妖娆全在欲开枝。莫愁粉黛临香嫩，梁苑丹青点画时。
■又
无名氏
海棠枝上问春归，岂料春风雪满枝。应为红妆太妖艳，故施微粉著胭脂。
又
苏东坡
东风袅袅泛崇光，香雾空蒙月转廊。只恐夜深花睡去，故烧银烛照红妆。
又
洪适
雨濯吴妆腻，风催蜀锦裁。自嫌生较晚，不得聘寒梅。
又
杨万里
艳翠春销骨，妖红醉入肌。花仙无别诀，一味服胭脂。
又
老子侵晨起，蜂儿代我忙。渊材无鼻孔，信口道无香。
又
朱淑真
胭脂为脸玉为肌，未付春风二月期。曾比浴泉妃子睡，不吟西蜀杜陵诗。桃羞艳冶偷藏睑，柳妒妖娆抵皱眉。燕子欲归寒食近，黄昏庭院雨丝丝。
又
任斯庵
红妆翠神一番新，又向园林作好春。却笑华清夸睡足，只今罗袜久无尘。
■又
几树繁红一径深，春风裁剪锦成屏。花前莫作渊材恨，且看杨妃睡未醒。
又
刘后村
海棠妙处有谁知，全在胭脂半染时。试问玉环堪比否，玉环犹自觉离披。
海棠
万蕊千葩染似红，停杯无语恨东风。薄寒且为花愁恼，何况开时值雨中。
又
红点霏霏似撒沙，荒园幻作五侯家。自怜改尽青青鬓，无力栽花且看花。
又
几树繁红映碧湾，苧罗山下见芳颜。分明消得黄金屋，却堕𮎰蹊野径间。
又
颠风猛雨阻追攀，欲问春留数日间。过眼红云成白雪，到晴只恐没花看。
■又
梅太酸寒兰太清，海棠方可入丹青。赵昌骨朽徐熙死，谁写春风上锦屏。
和用前韵
刘后村
色深乍捣守宫红，片细俄随蛱蝶风。到得离披无意绪，精神全在半开中。
又
蔷薇难比况金沙，一种风标富贵家。我有公评君记取，惜花须惜海棠花。
又
千株绛雪照沧湾，应笑刘郎带老颜。尚有少年情味在，戏搜绮语续花间。
又
扬州宫柳昔曾攀，亦醉琼花芍药间。独有海棠心未足，甘州多处必来看。
又
刘园水竹绝幽清，花径繁红藓砌青。何处贵游开步幢，谁家生色尽深扃。
又
王臞轩
梅太清臞，桃太肥，不浓不淡此花宜。何人笔下有香字，为杜陵翁补逸诗。
垂丝海棠
孙花翁
袅袅垂丝不自持，更禁曰炙与风吹。仙家见惯浑闲事，乞与人间看一枝。
又
杨诚斋
垂丝别得一风光，谁道全输蜀海棠。风搅玉皇红世界，日烘青帝紫衣裳。懒无气力仍春醉，睡起精神欲晓妆。举似老夫新句子，看渠桃杏敢承当。
分门纂类唐宋时贤千家诗选卷第八

[book_title]分门纂类唐宋时贤千家诗选卷第九
后村先生编集
百花门
牡丹
白牡丹，剪牡丹
牡丹李山甫
邀勒春风不早开，众芳飘后上楼台。数苞仙艳火中出，一片异香天上来。晓露精神妖欲动，暮烟情态恨成推。知君也解相轻薄，斜凭阑干首重回。
又方惟深
嫚黄妖紫间轻红，谷雨初晴早景中。静女不言还爱曰，彩云无定只愁风。炉烟坐觉沈檀薄，妆面回看粉黛空。此别又须经岁月，酒阑携烛绕芳丛。
白牡丹韦庄
闺中莫妒啼妆妇，陌上须惭传粉郎。昨夜月明浑似水，入门唯觉一庭香。
又开元明公
长安豪贵惜春残，争赏新开紫牡丹。别有玉杯承露冷，无人起就月中看。又漫山桃李占春光，始见檀心吐异芳。花骨不禁寒料峭，多烦晓曰为催妆。又既全国色与天香，底用家人紫共黄。却喜骚人称第一，至今唤作百花王。
咸阳郭氏
一种芳菲出后庭，却输桃李得佳名。谁能为向天公说，从此移根近太清。
又无名氏
红开西子妆楼晓，翠揭麻姑水殿寒。三月莫辞千度醉，一生能得几回看。
牡丹苏东坡
绮席偏宜书，香雾独占春。洛阳荆棘久，谁是惜花人。
又秋开城山
白帝工夫缕彩霞，肯将颜色弄韶华。酒粘织女秋衣薄，风动嫦娥宝髻斜。霜露莫摧今曰蕊，轮蹄争看异时花。阴阳造化栽培地，不趁春光有几家。
又胡安国
秀出群芳照碧栏，世间颜色比应难。晓来露采光先泛，晚得云阴叶未残。艳质易迷人竞赏，道心无染兴终闲。使君认取真消息，同向樽前笑里看。
又朱淑真
香玉封春未啄花，露根烘晓见纤霞。自非水月观音像，不称维摩居士家。
白牡丹石曼卿
玉色深红缓带长，宫帘寒在井栏香。母家升上瑶池品，先得春风一面妆。
牡丹任斯
日落帘垂春日长，懒晴天气牡丹香。细看月面天然白，不必姚家宫样黄。
又潘紫岩
为爱妖娆恼病怀，翠屏锦幄护香荄。真教花事从头尽，却把东风满室开。一缕暗藏金世界，千重高拥玉楼台。螯汤池馆依然在，游子年年来不来。
又卢梅坡
玉栏四面护花王，一叚风流似洛阳。深院不须驱野鹿，只愁蜂蝶暗偷香。
三月晦曰剪牡丹潘紫岩
三月三十曰：千花余牡丹。莫辞连夜剪，犹得及春看。银烛浅深间，金瓶高下安。洛中全盛曰：见说大如盘。
芍药
芍药洪驹父
蚕老桑柔戴胜鸣，翻阶红药占春荣。牵风孙寿愁眉破，带雨骊姫泪眼盈。
又苏东坡
鸟画楼东，魏紫姚黄扫地空。多谢化工怜寂寞，尚留芍药殿春风。
又
小槛裴回曰自斜，只愁春尽委泥沙。丹青欲写倾城色，世上今无杨子花。
又林季谦
嫚绿妖红一样新，一心黧面巳陈人。知君欲见梅花赋，故肯霜刀特送春。
瑞香
瑞香朱淑真。
玲珑巧足紫罗囊，今得东君著意妆。带露欲开宜晓日，临风微困怯春霜。发挥名字来雕辇，弹压芳菲入醉乡。最是半窗初睡醒，重重梦魂香。
又刘后村
二树婆娑整复斜，使君辍赠到田家。自惭瓮牖绳枢子，不称香囊锦伞花。小借暖风为破萼，旋浇新水待抽芽。丁宁童子勤封植，留与甘棠一样夸。
又和
吟讽攀翻到月斜，众惊奇宝聚贫家。高才盍视宫中草，退士聊看屋角花。未必园丁识树性，更愁墨客笑姜芽。画堂金鼎熏兰麝，岂有天然韵可夸。
又潘紫岩
爱极愁风雨，移根入画檐。色过袍样紫，香带蜜脾甜。密叶团团护，幽枝岁岁添。芬芳无著处，一月在书签。
又
瑞香蓓蕾破寒晴，稚子呼为紫素馨。万斛幽香量不尽，霜风吹送暮天青。
荼䕷
荼䕷
雪颗云条一架春，酒中风度梦中闻。东君不是无颜色，过却梅花直到君。
又韩持国
平生为爱此香浓，仰面常迎落架风。每到春归有遗恨，典型犹在酒杯中。
又
绿鬓萦风春恨长，高台晓日倦新妆。唤将梅蕊要同韵，羞杀梨花不解香。
又
疏帘高槛俯幽芳，露浥烟霏欲退妆。月冷素娥偏有态，夜深青被不禁香。
又
花神未怯春归去，故遣仙婆殿后芳。白玉体轻蟾魄莹，素纱囊薄麝脐香。梦思洛浦婵娟态，愁记瑶台淡薄妆。勾引诗情清绝处，一枝和雨在东墙。
又戴石屏
东风满架得春饶，三月梁园雪未消。剩馥何人炷兰麝，柔枝无力带琼瑶。
又林季谦
想见君家压架春，一枝聊慰草堂人。卿来桃李浑无味，合与梅花作后身。
又刘溪翁
青蛟蜕骨万条长，玉架盘云护晓霜。外面看来些子蕊，中间著得许多香。一枝缟色分明好，百卉含羞不敢芳。飞杀衔花双海燕，被渠勾引一春忙。
又卢梅坡
荼䕷结屋是何年，风雨摧颓为怆然。飞似绿珠楼上坠，困于毕卓瓮间眠。
又
门前碍路旋移来，压架欹斜绿作堆。三月半时花正好。十年前是手亲栽，幽香早被风偷递，小蕊那禁雨急催。尽数折为神佛供，免教飞去卧苍苔。
荷花
新荷败荷雨中荷花赏荷
败荷李群玉
斜雨飞丝织晚空，疏帘半卷野亭风。荷花向晚秋光净，零落残红碧沼中。
新荷朱淑真
平波浮动洛妃钿，翠色团团小更鲜。荡漾湖光三十顷，未知叶底是谁莲。
荷花任斯庵
五月荷池未见花，但擎余盖碧参差。何人唤起凌波步，要见晨妆出晓霞。
又徐元杰
鼓角声中壁月光，竹舆十里绕莲塘。碧摇仙子凌波袜，红散天丝织锦裳。仿佛若耶溪上路，栖迷太华井边凉。入城不觉东方白，吹散一身风露香。
又僧居简
萍粘古瓦水泓天，数叶田田贴小钱。才大古来无用处，不须十丈藕如船。
雨中荷花
翠盖佳人临水立，寂寞雨中相对泣，温泉洗出玉肌寒，檀粉不勺香汗湿。
赏荷范成大
千顷芙蕖放櫂嬉，花深迷路晚忘归。佳人看识舟行起，时有惊鸳水鸭飞。
莲花
采莲白莲、青莲、莲实，旱莲双头莲
莲花孟迟
脉脉低回殷袖遮，眼横秋水髻盘鸦。莲茎有刺，不成折，尽曰岸傍空。看花
偷采莲白居易
小娃撑小艇，偷采白莲回。不解藏路迹，浮萍一道开。
莲花杜衍
凿破苍苔作小池，芰荷分得绿差差。晓来一朵烟波上，似画真妃出浴时。
白莲花王元之
昨夜三更里，嫦娥坠玉簪。冯夷不敢受，捧出碧波心。
青莲花朱淑真
净土移根体性殊，笑他红白费工夫。幽姿羞损婵娟女，异色孤芳潋滟湖。
莲花高九万
腻玉肌肤碧玉房，累累波面趁红芳。坐忘佛土三生梦，来结人间一夏凉。青叶绽时仙掌湿，绿葩分处蜜脾香。樽前笑摘酬风露，犹记西湖古柳傍。
双头莲林季谦
一杯当与酹波神，把酒临池莫厌频。绝代不知谁独立，并头应笑李夫人。
又
幽香双绽绛罗裳，笑杀徐妃半面妆。想见霜刀费天巧，染根应不待韩郎。
旱莲刘后村
晴久方池可跣行，萍枯惟有草纵横。朱葩未见丛丛折，绿柄才看寸寸生。悴若放臣临楚泽，厄于学士蹈秦坑。输他杭越花如锦，画舫名姝夜按笙。
莲实刘屏山
分房圆戢戢，弄色翠娟娟。摘实怜空菂，方知雨露偏。
荔枝
鸦啄荔
荔枝苏东坡
罗浮山下四时春，卢橘杨梅次第新。日啖荔枝三百颗，不辞长作岭南人。
又
本是玉肌非鹆浴，至今丹壳似猩刑。佳郎赋咏穷三峡，妃子烟霞动四溟。
又
丞相祠堂下，将军大树旁。炎云骈火实，瑞露酌天浆。烂紫垂先熟，高红挂远扬。分甘徧铃下，也到黑衣郎。
又戴石屏
荔枝固多种，色香俱不同。新来尝小绿，全胜擘轻红。大嚼思千树，分甘仅一笼。尝观蔡公谱，梦想到莆中。
鸦啄荔枝李梅亭
绛衣摇曳绽冰肌，依约清华出浴时。何物鸦雏驱不去，前身恐是食酥儿。
芙蓉
黄芙蓉三月芙蓉木芙蓉
芙蓉邵清甫
三秋犹解强颜红，绝好清晨风露中。不许涉江人错认，凌波著土两家风。
黄芙蓉朱淑真
如何天赋与芬芳，徒作佳人淡伫妆。试倩东君二为主，轻黄应不让姚黄。
芙蓉潘紫岩
为惜艳阳妆，新枝不肯长。绿深秋后雨，红折夜来霜。偏间垂杨畔，多临古岸傍。年年根蒂在，开谢未渠央。
又刘后村
池上新开一两丛，未妨冷淡伴诗翁。而今纵有看花意，不爱深红爱浅红。
又卢梅坡云：袂飘摇翠佩环，仙姿绰约紫霞冠。虽然摘在西风里，合作人间小牡丹。
三月芙蓉白玉蟾
岂论春夏及秋冬，事事皆由造化工。谁道一生无好酌，何缘三月见芙蓉。骚人犹恐东风误，醉恨真疑芍药红。便是重阳开未晚，颇留好意取欢容。
分门纂类唐宋时贤千家诗选卷第九终

[book_title]分门纂类唐宋时贤千家诗选卷第十
后村先生编集
百花门
桂花
秋晚未开岩桂落英卖木犀花
桂花何应龙
露粟藏金一半开，层层碧玉映楼台。西风昨夜吹香过，人在阑干待月来。
又
一树婆娑月里栽，是谁移种下天来。金英恰似清霄月，一度圆时一度开。
又邵清甫
绝怜月殿好根荄，流入人间次第开。只有君家双种好，馨香曾达九天来。
又谢无逸
沦雪凝酥点嫩黄，蔷薇清露染衣裳。西风扫尽狂蜂蝶，独伴天边桂子香。
又宋贯之
多因谯国山边种，岂是嫦娥月里香。愿与儿孙积阴德，东堂时占一枝芳。
又朱淑真
弹压西风擅众房，十分春色为伊忙。一枝淡贮书窗下，人与花心各自香。
秋晚未开朱淑真
著意裁诗特地催，花须著意听新诗。清香未吐黄金粟，嫩叶犹藏碧玉枝。不是地寒偏放晚，定知花好故教迟。也宜急趁无风雨，莫待霜高露结时。
桂花杨诚斋
天将秋气蒸寒馥，月借金波滴小黄。不会溪堂老居士，更谈桂子是天香。
又刘后村
生得粟来大，妆成蜡样黄。落金遮蚁穴，酿蜜满蜂房。月下高低影，风前远近香。夜深清到骨，幽梦绕胡床。
又宋壶山
揭纸糊窗莫放开，园丁新送木犀来。绕屏著色无非画，尽曰烘香不用煤。同气相求唯迳菊，后生可畏独江梅。月中一本应灵异，待向仙娥觅种栽。
又戴石屏
金谷园林知几家，竞栽桃李作春华。无人得似天工巧，明月中间种桂花。
又林季谦
绿叶园林秋未霜，小篱放蕊近重阳。西风故欲为渠地，扫尽岩头树树香。
又
岁华翻手又凄凉，世味令人鬓欲霜。泪眼见花愁入骨，西风吹去为谁香。
又华岳
西风吹老碧莲房，万壑风流折麝囊。谩与篱花争晓色，肯教盆蕙压秋芳。月中有女争分种，世上无花敢斗香。要识仙根迥然别，一枝开傍御家墙。
卖木犀花周端臣
拚却枝头沽酒物，湖边博得木犀花。西风可是无拘束，一夜吹香直到家。
落英华岳
净扫庭阶衬落英，西风吹恨入蓬瀛。人从紫麝囊中过，马踏黄金屑上行。眠醉不须铺锦褥，研香还解作珠缨。宫娥未许填沟壑，收拾流苏浸玉罂。
菊花
五月菊，十月菊。
菊花张彦发
秋风篱落远，晨起自移栽。稍觉微根损，须迟数日开。最清人爱重，乍见蝶疑猜。昔有陶元亮，因兹归去来。
十月菊郑谷
节去蜂愁蝶不知，晓庭还绕折残枝。自缘今曰人心别，未必秋香一夜衰。
菊花杨诚斋
物性从来各一家，谁贪寒瘦厌妍华。菊花自择风霜国，不是春光外菊花。
又王臞轩
弱干簪头大，鲜葩蜡样黄。携来烦稚子，喜甚见重阳。拟与浮花并，看渠晚节香。今宵持供圣，二粲动天皇。
又
忙里何曾把酒巵，一愁心事付东篱。等闲应被西风笑，老却黄花未有诗。
五月菊宋壶山
东篱千古属重阳，此本偏宜夏曰长。会得渊明高卧意，故来同占小窗凉。
十月见菊赵信庵
落拓山园载酒来，江梅含雪倍春台。黄花无藉秋光老，犹自离披带雨开。
十月菊潘紫岩
香名不枉入骚坛，最爱霜枝傲岁寒。切莫逢人叹迟暮，何曾委地有雕残。人如靖节方堪采，世欠灵均少得残。甚矣吾衰闭门坐，篱边自折一枝看。
又
先生嗜菊菊中仙，不把东篱博秫田。九日于中谁不爱，勤餐何可得延年。
又夕阳西去一凭阑，眼底黄花自岁寒。姚魏终皆非正色，请君细把楚骚看。
又
不染东篱一样黄，枝头琐细白而香。劳将茉莉相题品，未必莲花似六郎。
又一段风流玉琢成，开从霜后越精神。休嫌茉莉非吾配，曾见张良似妇人。
又
白白黄黄自岁寒，诗翁但作菊花看。牡丹茉莉非吾事，自是时人被眼瞒。
又
亲向东篱手自栽，夕阳小径重裴回。花应似得人乖角，过了重阳却烂开。
兰花
取剑兰种兰花，一荣一枯。
兰花王臞轩
见山堂里小春寒，觞政诗囊甚有欢。重客分明知小李，美人自在写猗兰。直须博去纫为佩，只欠香来劣可餐。菊涧一枝尤洒落，不妨人作易芳看。
又刘后村
萧艾敷荣各有时，深藏芳洁欲奚为。世间鼻孔无凭据，且伴幽窗读楚辞。
又潘紫岩
长身大叶耸丛丛，生处虽殊臭味同。全带安期溪涧碧，微偷勾漏箭砂红。闻名久向骚经内，识面翻从要服中。等是海山闲草木，东皇一顾便春风。
又
闻说吾家一种兰，移来远自剑津湾。叶如壮士冲冠发，花带癯仙辟榖颜。行辈合推梅以上，交游多在菊之间。平生我亦好修者，乞取幽兰镇小山。
遣人取紫岩剑兰
万里鲸波一苇般，坐移楚畹置吾傍。叶侵海气三分痩，花比家山一样香。灌溉预先收露水，栽培偏爱近朝阳。莫教晚节侪萧艾，我欲归来结佩囊。
种兰花赵时伐
深林瘦径傲朝昏，牙发消疏气骨存。九畹谁移炎海角，□庭新补冷云痕。圃翁认叶非潼种，墨客知花是楚魂。从此国香春不断，光风满地长儿孙。
一荣一枯刘后村
两盆去岁共移来，一置雕阑一委苔。我拙扶持令叶瘦，君能调护遣花开。隶人挑蠹巡千匝，稚子浇泉走几回。亦欲效颦耘小圃，地荒终恐费栽培。
蔷薇
紫薇
蔷薇张祜
晓风抹破胭脂颗，夜雨摧残蜀锦机。当昼开时正明媚，故乡疑是买臣归。
又朱庆余
四面垂条密，浮阴入夏清。绿攒伤手刺，红随断肠英。粉看蜂须腻，光凝蝶翅明。雨中看亦好，况复值初晴。
紫薇刘后村
风标雅合对词臣，映砚窥窗伴演纶。忽发一株深谷里，似知茅屋有诗人。
葵花
黄蜀葵
黄蜀葵薛能
色黄新嫩欲题诗，尽日含毫有所思。记得玉人初病起，道家妆束压禳时。
又李涉
此人莫遣俗人看，新染鹅黄色未乾。好逐秋风天上去，紫阳宫女要头冠。
芭蕉
芭蕉杜甫
一种灵苗异，天然体性殊。叶如斜界纸，心似倒抽书。
未展芭蕉钱珝之
冷烛无烟绿蜡乾，芳心犹卷怯春寒。一缄书札藏何事，会被东风暗折看。
玉蕊花
玉蕊花王建
一树珑葱玉刻成，飘廊点地色轻轻。女冠夜觅香来处，唯见阶前碎月明。
又刘禹锡
玉女来看玉蕊花，异香先引七香车。攀枝弄雪时回首，惊怪人间曰易斜。
橘花
柑
柑柳子厚
手种黄柑二百株，春来新叶遍城隅。方同楚客怜皇树，不学荆州利木奴。几岁开花闻喷雪，何人摘实见垂珠。若教坐待成林曰，滋味还堪养老夫。
橘花丁谓之
香于栀子细于梅。柳絮梨花过后开。搔首预愁经恶雨，伤心初见落苍苔。丹青得到须名手，题咏今疏信不才。莫怪主公相看好，举家新自洞庭来。
又黄山谷
君家秋实罗浮种，巳作累累半拂墙。莫遣儿童酸打尽，要看雪后十分黄。
山茶
山茶陶摘翁
江南池馆厌浮红，零落山烟山雨中。却是北人偏爱惜，数枝和雪上屏风。
又刘后村
青女行霜下晓空，山茶独殿众花丛。不知户外千林缟，且看盆中一本红。性晚每经寒始折，色深却爱日微烘。人言此树犹难养，暮灌晨浇自课僮。
榴花
榴花韩昌黎
五月榴花照眼明，枝间时见子初成。可怜此地无车马，颠倒苍苔落绛英。
又
几年封植爱芳丛，韶艳朱颜竟不同。从此休论上春事，看成古木对衰翁。
西垣榴花晏元献公
山木有甘实，托根清禁中。岁芳摇落尽，独自向炎风。
十月榴刘后村
炎州气序异，十月榴始华。是谁初植此，石罅抽根斜。绿阴救朝曦，朱葩夺暮霞。始犹一二枝，俄巳千百葩。染人不能就，画史无以加。
水仙花
金钱花
水仙杨万里
韵绝香仍绝，花清月未清。天仙不行地，且借水为名。
又
开处谁为伴，萧然不可亲。雪宫孤弄影，水殿四无人。
金钱花邵清甫
也无棱郭也无神，露洗还同铸出新。青帝若教花底用，牡丹应是得钱人。
茉莉
茉莉刘后村
一卉能令一室香，炎天尤觉玉肌凉。野人不敢烦天女，自折琼枝置枕傍。
又卢梅坡
京尘湫隘 蚊多，彼美繁英玉雪窠。见谓娇柔能特立，肯凭他物学藤萝。
又徐千里
炎州绿女雪为肌，十二朱阑月未移。香逼簟纹眠不得，为渠醒到打钟时。
又赵福元
刻玉雕琼作小葩，清姿元不受𫓪华，西风偷得余香去。分与秋城无限花。
分门纂类唐宋时贤千家诗选卷第十

[book_title]分门纂类唐宋时贤千家诗选卷第十一
后村先生编集
竹木门
竹
笋新竹班竹柳嘲竹，竹答柳直竹。
竹李涉
负郭依山一径深，万竿如束翠沈沈。从来爱物多成癖，辛苦移家为竹林。
笋何应龙
泥中莫怪出头迟，历尽冰霜祇自知。昨夜震雷轰渭亩，请君来看化龙枝
竹苏东坡
解箨新篁不自持，婵娟巳有岁寒姿。要看凛凛霜前意，须待秋风粉落时。
又朱淑真
一径浓阴影覆墙，含烟敲雨暑天凉。猗猗肯羡天桃艳，凛凛终同劲柏刚。风籁八时添细勺，月华临处送清光。凌冬不改青坚节，冒雪何伤色转苍。
又
百竿直节拂云齐，千亩谁人羡渭溪。燕雀谩教来唧噪，虚心终待凤凰栖。
新竹黄庭坚
插棘编篱谨护持，养成寒碧映涟漪。清风掠地秋先到，赤曰行天午不知。解箨时闻声蔌蔌，放稍初见影离离。归闲我欲频来此，枕簟仍教到处随。
又李元应
峥嵘泽国与烟村，饱见尖尖出土痕。稍倩南风开鹊尾，数烦夜雨送龙孙。平生直节初挥箨，后日清阴自庇根。残月暮云林外看，森森矛戟万军屯。
班竹洪适
妃子登湘岸，临风粉泪弹。梨花多少泪，点点透琅玕。
直竹朱淑真
功直忠臣节，孤高烈女心。四时同一色，霜雪不能侵。
柳噪竹杨亿
好在碧坛湾，丛底度岁寒。何堪栽凤律，只好制鱼竿。拂水烟稍润，含风剑叶攒。芳阴聊奉庇，君试仰天看。
竹答柳
我自虚心者，君能百尺芳。未闻凌雪秀，唯解刺天长。叶密招禽宿，皮椹任蠹藏。他年丹穴凤，恐不集垂杨。
竹任思庵
挺挺霜中节，沈沈日下阴。试裁苍玉管，吹作紫鸾青。
又
劲节不肯俗，浓阴相映寒。数椂如可惜，时听报平安。
松
枯松松明柏枫
松郑獬
高标不畏雪霜侵，枉斲孤根出旧林。但恐长安无地种，人家桃李自成阴。
又李诚之
半依岩岫倚云端，独立亭亭冒岁寒。一事颇为清节累，秦时曾作大夫官。
又
青青石上岁寒枝，一寸庵前手自移。闻道近来高数尺，此身蒲柳故应衰。
又谢子才
壮节无双独占春，灵根谁肯混凡尘。有时雷雨掀天地，疑是苍龙独奋身。
又僧齐已
影浸僧禅湿，风吹鹤梦寒。寻常风雨夜，疑有鬼神看。
又潘紫岩
柯伐移来得得长，想渠历晋复经唐。惯于岩畔谙风雨，可与人间作栋梁。二室七仙同守护，千杉万桧任低昂。向来诸葛祠前柏，此物缺
枯松白玉蟾
霜鳞雪八一枯松。光以湖心见白龙。想得吕仙曾点化，挐云攫雾去腾空。
松明林季谦
蔌蔌林梢落晚红，小炉随分一樽空。青荧蘜火谁相语，坐揖凌烟十八公。
陶侃柏戴式之
四绝。堂前枯柏树，晋人栽植宋人吟。无枝无叶无吟处，聊寓一时怀古心。
枫赵德成
黄红紫绿岩峦上，远近高低松竹间。山色未应秋后老，灵枫方为驻童颜。
杨柳
宫柳柳絮三眠柳种柳柳耳
杨柳温飞卿
杨柳千条拂面丝，绿烟金穗不胜吹。香随静婉歌尘起，影伴娇娆舞袖垂。羌管一声何处曲，流莺百啭最高枝。千门九陌化如雪，飞过宫墙两不知。
又郑谷
半烟半雨溪桥上，映杏映桃山路中。学得何人惆怅意，千丝万絮惹春风。
又皇甫冉
高拂危楼低拂尘，霸桥攀折一何频。思量却是无情处，不解迎人只送人。
又段成式
陌上河边千万枝，怕寒愁雨尽低垂。黄金穗短人多折，已恨东风不展眉。
宫柳
枝枝交影锁长门，嫩色曾沾雨露恩。凤辇不来春欲尽，空留莺语到黄昏。
又刘禹锡
花萼楼前初种时，美人楼上斗腰支。如今抛掷长街里，露叶如啼欲恨谁。
杨柳陈恭公
一度春来一度新，翠光长得照龙津。君王自爱天然态，恨杀昭阳学舞人。
柳絮蔡确
杨花二月暮，撩乱送春归。尽日闲相逐，无风亦自飞。轻轻拦乳燕，故故扑征衣。莫上高楼望，裴回满落晖。
又石敏若
苦无筋骨大轻柔，何物如君得自由。带雨飘来成坠雪，卷春归去作飞毬。向人有意长如舞，到处为家不解愁。一阵东风邀勒住，倒吹还补旧枝头。
又朱中行
随风逐浪事轻獧，巧占人间欲夏天。只恐障空飞似雪，从教糁径白于绵。
又邵尧夫
临溪柳带正依依，更被狂风来往吹。薄暮不胜烟幂幂，深春无奈日迟迟。谁家缥缈青罗皱，何处蹁跹金缕衣。犹恐离人肠未断，满天仍着乱花飞。
又朱淑真
缭绕晴空似雪飞，悠扬不肯着尘泥。花边娇软黏蜂翅，陌上轻狂趁马蹄。贴水化萍随浪远，弄风无影度墙低。成团作阵愁春去，故把东君归路迷。
三眠柳谢子才
万丝缫绿费春工，斜倚阑干枕晓风。两被流莺惊梦觉，依前睡趁海棠红。
又
嫩叶吹风不自持，浅黄微绿映清池。玉人未识分离恨，折向堂前学画眉。
又吕居仁
含烟带雨过平桥，袅袅千条复万条。张令当年戌底事，风流才是女儿腰。
西征问柳张芸叟
灵州城下千枝柳，岁岁官军采作薪。他日玉关归去路，将何攀折赠行人。
柳刘后村
静是无憀动是狂，秋蝉两两抱斜阳。不知才思能多少，瘦得腰肢似沈郎。
又林季谦
多情杨柳最怜人，小撚烟条问讯春。肠断西风吹梦破，一番眉绿为谁颦。
又李亿
倚岸依依一两株，溪风吹影暮烟疏。青条拂水长如线，钓叟折来穿白鱼。
又
颜色鲜明能几时，未秋黄叶巳辞枝。都缘爱管闲离别，多恨多愁故早哀。
柳絮李梅亭
蝶扑蜂黏发出狂，飘然欲上白云乡。无端却被游丝搅，绾住春风舞几场。
又白玉蟾
绿杨无力暖相依，不管黄莺送落晖。絮被鱼吹成雨点，花为蝶扰逐风飞。
又卢梅坡
晴栏看尽柳花飞，一段风晴不自持。若使化为萍逐水，不如且作絮沾泥。
柳耳李梅亭
风絮起时无纩塞，雨丝添处有珠垂。黄莺说尽千般语，舞困三眠总不知。
种柳宋自逊
短研深煨倒插宜，明年便有绿垂垂。只因造化大容易，不见岁寒冰雪时。
又刘后村
少少旗亭夹道边，小桥终日水潺湲。垂杨种后方二尺，惆怅成阴是几年。
百草
宫草萍
草郑谷
花落江堤簇暖烟，雨余江色远相连。香轮莫碾青青破，留与游人一醉眠。
宫草刘长卿
君王不可见，芳草旧宫春。犹带罗裙色，青青向楚人。
又崔国辅
长信宫中草，年年愁处生。时侵珠履迹，不使下阶人。
萍陆龟蒙
晓来依约半池明，重叠侵沙绿翦成。不用临池重相笑，最无根蒂只浮名。
又邵尧夫
花间山畔绿如茵，兴废曾经汉与秦。占了山川无限好。愁伤今古几多人。严霜杀尽还逢雨，野火烧残又遇春。不见道傍多此物，农家长是费耕耘。
苔钱赵循道
班班染黛色差轻，个个微圆类绿萍。不比未饶荷叶点溪青。陶镕尽出春宫巧，磨雨多因夜雨零。好与诗人买风月，何妨贮积满空庭。
萍宋谦父
苦无根蒂逐波流，风约才稀雨复稠。旧说杨花能变此，是他种子已轻浮。
苔钱赵福元
绕径玲珑撒绿钱，田田成百又成千。未知买得春多少，草带不妨长短芊。
又叶起潜：青钱点点浮鹅眼，绿毯鳞鳞织翠毛。聚散因风翻覆手，池塘犹喜没惊涛。
分门纂类唐宋时贤千家诗撰卷第十一终

[book_title]分门纂类唐宋时贤千家诗选卷第十二
后村先生编集
天文门
日
日李峤
旦出扶桑路，遥升若木枝。云闲五色满，霞际九光披。
又钱易
洛浦全开镜，衡山半隐规。相欢承爱景，共惜寸阴移。
又杜甫
夏日出东北，棱天经中街，朱光彻厚地，郁蒸何由开。
月
附霜月云掩半月十四夜月新月半月玩月十六夜月
月李建枢
昨夜圆非今夜圆，却疑圆处减婵娟。一年十二度圆缺，能得几多时。少年
霜月李商隐
初闻征鴈已无蝉，百尺楼高水接天。青女素娥俱耐冷，月中霜里斗婵娟。
月刘翰
春冰一片净无瑕，万里清光遍海涯。欲与嫦娥移桂树，月中先合种梅花。
十四夜月范仲淹
光华岂不盛，赏宴尚迟迟。天意将圆夜，人心待满时。已知干里共，犹讶一分亏。来夕如澄霁，清风不负期。
新月周开祖
落照西山夜色浮，弯弯寒月挂云头。宝奁新样横眉黛，珠箔斜悬半额钩。丹桂一枝初浅露，金波千里未圆流。婵娟三月才成魄，散满清光四百州。
云掩半月朱淑真
霜月凝寒着意圆，横天云浪碍婵娟。嫦娥未肯全梳掠，玉鉴先教露半边。
半月朱元晦
人间离别最堪怜，天上嫦娥恐亦然。昨夜广寒分破镜，半奁飞上九重天。
玩秋月赵崇森
玉宇秋光无一尘，人人共喜桂华新。看来世态炎凉尽，惟有月明无贵贫。
初月郑仁叔
初月当楼满，风帘倚望斜。光亏微有晕，桂薄不成花。
十六夜月
急浆寒天阔，长江得月迟。最怜新缺后，全胜未圆时。夜雪潮千丈，秋风桂一枝。潜蛟易翻动，怨笛莫惊吹。
又杨诚斋
昨夜云为祟，今宵月始妍。如何一日隔，便减半分圆。影里偏宜竹，光中不认天。客来休遣去，我醉正无眠。
星
星李峤
蜀郡灵样转，丰城宝剑新。将军临北塞，天子入西秦。未作三台辅，宁为五老臣。今宵颖川曲，谁识聚贤人。
云韩溉
轻惹离愁霭落晖，如车如盖早依依。山头触石应长在，天际从龙自不归。莫向隙窗笼夜月，每来仙洞袭行衣。春风淡荡无心后，见说襄王梦亦稀。
又辛夤逊因登巨石知来处，勃勃元生绿藓痕。静即等闲藏草木，动时顷刻徧乾坤。
又片片飞来静又闲，楼头江上复山前。飘零尽日不归去，帖破清光万里天。
又郭震
聚散虚空去复还，野人闲处倚筇看。不知身外无根物，蔽月遮星作万端
云司马光
映日成丹凤，随风变白衣。去来皆绝迹，隐显两忘机。
风
附春风，秋风，冬风，江上阻风。
春风宋邕
轻花细叶满林端，昨夜春风晚色寒。黄鸟不堪愁里听，绿杨宜向雨中看。
又高蟾
明月断魂清霭霭，平芜归思绿迢迢。人生莫遣头如雪，纵得春风亦不消。
又罗邺
芳草和烟暖更青，闲门要路一时生。年年检点人间事，惟有春风不世情。
秋风刘禹锡
何处秋风至，萧萧送鴈群。朝来入庭树，孤客最先闻。
春风王荆公
染云为柳叶，翦水作梨花。不是东风巧，何缘有岁华。
秋风邢居实
目送闲云尽日愁，寒来着破旧貂裘。凭谁说与西风道，留取黄花点缀秋。
江上阻风朱淑真
正阻行程江岸间，江头三日系归船。水光激浪高翻雪，风力推沙远涨烟。拨闷喜陪尊有酒，供厨不虑食无钱。雕章见及唯虚辱，勉强赓酬愧斐然。
春风白玉蟾
底事东风苦欲寒，不教诗客纵游观。无端虚把秋千送，落尽梨花似雪团。
秋风刘后村
黄叶潇潇忽满街，独骑瘦马豫章台。莫将宋玉心中事，吹向潘郎鬓畔来。
又姚镛灏气薄衣襟，疏声集暝林。鴈惊烟塞梦，鲈入故乡心。静落阶前叶，清传月下砧。更怜茅屋破，愁绝少陵吟。
冬风
雪白霞红云色黄，晚风先办晓来霜。吹开一路江梅蕊，薰作九天沈水香。
雨
附春雨、夏雨、秋雨、祈雨、久雨、喜雨、夜雨、暮雨、江上遇雨。书堂遇雨，上岭遇雨，登山遇雨，客中雨、舟中雨、漏屋雨
雨杜牧
连云接塞添迢递，洒幕侵灯送寂寥。一夜不眠孤客耳，主人窗外有芭蕉。
春雨李九龄
夹路轻风撼柳条，雨侵香态动无憀。采桑陌上谁家女，湿损钗头翡翠翘。
又罗邺
东风飒飒洒皇州，能滞轻寒与胜游。半夜五侯池馆里，美人惊起为花愁。
又杨凭
暮雨明云几日归，如丝如雾湿人衣。三湘二月春光早，莫逐狂风撩乱飞。
夏雨张俞
痴云不断常遮塔，野水无声自入池。绿树晚凉鸠语闹，画梁寂寂燕归迟。
秋雨
点的行云覆苑墙，飘萧微影度回塘。秦声未觉朱弦润，楚梦先知薤叶凉。点水有纹浮淡碧，远林无韵湿疏黄。萤稀燕寂高窗暮，正是西风玉漏长。
观祈雨李约
桑条无叶暗生烟，箫管迎龙水庙前。朱门几处看歌舞，犹恐春阴咽管弦。
春雨朱淑真
东风吹雨苦生寒，悭涩春光不放宽。万紫千红浑未见，闲愁先占许多般。
春雨
添得垂杨色更浓。飞烟卷雾弄轻风。染匀芳草茸茸绿，湿透天桃薄薄红。润物有情如着意，催花无语自施工。二犁膏脉分春陇，只慰农桑望眼中。
又周邦彦
耕人扶耒语林丘，花外时时落□鸥。欲验春来两多小，野塘漫水可回舟。
夏雨朱淑真
烈日如焚正蕴隆，黑云载雨泻长空。乖龙霹雳声歇，庭竹萧萧来好风。
秋雨沈惟肖
耳根听不歇，滴滴冷于秋。疑是山翁醉，岩前枕瀑流。
又翁元广
势掠郊原飞急雨，声摇窗户过奔雷。坐知多稼连云熟，不独新凉傍枕来。
夜雨欧阳修
十里长街五鼓催，泥深雨急马行迟。卧听竹屋萧萧响，却忆滁州睡足时。
江上雨丁谓
雨惊鱼食钓翁归，手把丝纶下藓矶。家在渡头冲湿去，碎声繁点逐蓑衣。
久雨朱淑真
几度寻芳已不成，又还寂寞过清明。悭风涩雨颠迷甚，十日春无一日晴。
春雨赵崇森
连朝连夜雨，春尽转潇潇。巷陌泥沾足，田畴水浸腰。麦黄皆倒穗，桑冻不抽条。花事今休矣，祈晴且救苗。
又白玉蟾
柳色烟光正斗青，桃花落尽杏花惊。风从窗眼空中入，雨在檐头滴到明。
夏雨杨诚斋
一番暑雨一番凉，真个令人爱日长。隔水风来知有意，为吹十里稻花香。
秋雨
禾穟轻黄尚浅青。村春巳报隔林声。忽惊暮色翻成晓，仰见双虹雨外明。
夜雨吕紫微
梦短添惆怅，更长转寂寥。如何今夜雨，只是滴芭蕉。
又
吟魂不饮觉惺惺，那更宵眠得雨晴。遍地乱沾霜叶碎，随风斜上纸窗明。暗欣石罅添泉脉，几向檐牙认雪声。明日梅边曾有约，西郊泥泞未堪行。
暮雨
暮燕翻雷天作云，一声归鸟万村昏。荒城寂寞无堪宿，月下支颐雨打门。
久旱喜雨王臞轩
弥旬不雨懒龙乖，乾我茆斋一亩苔。火伞亭亭当午立，雷车隐隐半天来。催诗笑我孤吟苦，忧国愁眉八字开。池水甫能添几许，儿童已报可浮杯。
喜雨林季谦
阿香谁使唤行雷，风驭前驱电帜催。江上乱云随手变，屋头流水建瓴来。枯田转作丰年想，碧树旋招凉意回。坐觉乾坤有清气，却拈诗笔不能裁。
登山遇雨刘后村
与客同登万仞崖，蔽天风雨蓦然来。六丁白昼诛炎魃，百怪苍渊起蛰雷。毒蟒喷时林尽黑，怒龙裂处石中开。吾生不及观河决，得赋斯游亦壮哉。
上岭遇雨黄白石
黑风吹雨又黄昏，鸡犬数声山下村。身在岭云飞处湿，不缘别泪溅成痕。
江上遇雨项平斋
夜窗疏雨不堪听，独坐寒斋万感生。今夜故人江上宿，如何禁得打蓬声。
书堂遇雨华岳
风叠云成片，沟𣕗水作层。湿书移案避，添砚就檐承。瓦击声疑雹，窗低暗欲灯。须臾西漏日，晴意慢滕滕。
又赵希逢
急风吹不散，肤寸起云层。覆手檐如泻，寒心霤莫承。雷轰天上鼓，电掣眼前灯。掩卷兴深省，书声息口滕。
客中雨
路滑山边石，滩浑水底沙。晓风动银竹，夜漏滴檐花。身伴灯为客，心随梦到家。顽云痴未散，合唤阿香车。
漏屋雨赵崇森
官屋无钱可得修，雨来难免震凌忧。墙基有罅相将踣，地杖无钉自在浮。仆折松枝通夹溜，儿编竹叶学行舟。衣衾漂湿浑闲事，且上书楼把画收。
分门纂类唐宋时贤千家诗选卷第十二终

[book_title]分门纂类唐宋时贤千家诗选卷第十三
后村先生编集
天文门
霜
霜欧阳修
一夜新霜着地轻，芭蕉心折败荷倾，耐寒惟有东篱菊，金蕊繁开晚更清。
露
露李峤
滴沥明花苑，葳蕤泫竹丛。玉垂丹桂上，珠湛绿荷中。夜警千年鹤，朝零七月风。愿凝仙掌内，长奉未央宫。
雾
雾李靓
树在溪无影，禽来鹘未知。爱花留润与，避日卷阴移。
又
曹公迷梦泽，汉帝出平城。涿野妖氛静，丹山霁色明。
又白玉蟾
淡处还浓绿处青，江风吹作雨毛腥。起从水面萦层岍，惊失林间一小亭。
雪
附春雪贺雪、瑞雪途中遇雪。夜雪雪霁雪后暖。
雪唐彦谦
客来迷旧径，虎过识新踪。浦近浑无鹤，林疏只有松。
又白乐天
何处更能分道路，此时兼不认池台。冰铺湖水银为面，风卷汀沙玉作堆。绊惹舞人春艳曳，勾留醉客夜裴回。偷将虚白堂前柳，失却将亭驿后梅。
又李义山
寒气先侵玉女扉，清光旋绕省郎闱。梅花大庾岭头发，柳絮章台街里飞。欲舞定随曹植马，有情应傍谢庄衣。龙山万里无多远，留待行人二月归。
又林逋
清夹晓林初落数，冷和春雨转飘扬。堪怜雀避来闲地，最爱僧偷过半墙。
又苏东坡
天风淅淅吹玉沙，诏恩归沐休早衙。遥知清虚堂里雪，正似薝卜林中花。
又石敏若
晓树放开花意思，夜窗添起月精神。何如飞上参乘鬓，与恼红楼歌舞人。
又
风卷寒云暮雪晴，江烟洗尽柳条轻。檐前数片无人扫，又得书窗一夜明。
又秦韬玉
云掩寒空思寂寥，玉尘飞糁满春朝。片才着地轻轻陷，力不禁风旋旋消。惹砌任从香粉妒，萦丛自学小梅娇。谁家醉卷珠帘看，弦管堂深暖易调。
又
北阙同云掩晓霞，东风春雪满山家。琼章定少千人和，银树长开六出花。
瑞雪
尽道丰年瑞，丰年瑞若何。长安有贫者，宜瑞不宜多。
雪苏东坡
黄昏时作雨纤纤，夜静无风势转严。但觉衾裯如泼水，不知庭院已堆盐。五更晓色来星幌，半月寒光落画檐。试扫北台看马耳，未随埋没有双尖。
又
夜听疏疏还密密，晓看整整复斜斜。风回共作婆娑舞，天巧能开顷刻花。
又胡安国
彤云无际朔风高，万窍嘘声正怒号。梅径有香迷皓萼，渔舟堪画压洪涛。樵家刺桂邀行客，村馆论钱吝薄醪。破腊莫嫌寒色，会看禾黍满东皋。
又方惟深
翦水飞花着地乾，世间颜色比应难。谢家儿女空才思，只作因风柳絮看。
又曾诚
瞥看尘砚忽生冰，试出疏门雪巳平。栖鸟乱争寒栱闹，晚鸡微傍冻枢鸣。风花半结乾尤重，云叶初黄暗未晴。书罢拥衾浑不寐，夜长惟听洒窗明。
又王震
未送余寒归嶰谷，先传春信到花丛。侵凌竹色回新绿，点住梅梢破小红。
又
檐角玉龙垂不流，痴云未肯等闲休。浑教玉树开千里，不放红尘碍寸眸。珠滴瓮头寒后蚁，蓑披江上晚来舟。宫梅却恨花无韵，封定香苞一夜愁。
又
密片穿窗梦枕清，农祥三白已占星。勾牵物色诗传信，排遣寒威酒有灵。弱柳非时飘暖絮，乱鸦何处坠风翎。朝来拄颊还惊失，不见山屏万叠青。
雪霁李方叔
纸窗明晃晃，云日暗暾暾。半夜寒添被，清晨雪拥门。
夜雪欧阳修
石泉冻合竹无风，夜色沈沈万籁空，试向静中闲侧耳。隔窗撩乱扑春虫。
瑞雪
天工呈瑞足人心，平地今闻一尺深。此为丰年报消息，满田何止万黄金。
途中遇雪李时
天寒鸦欲栖，客路尚迟迟。泥滑寒驴涩，风斜破帽欹。云藏山断绝，梅苦雪禁持。客里愁无着，愁边却有诗。
又朱淑真
饥禽高噪日三竿，积雪回风堕指寒。秀色暗添梅富贵，绿梢明报竹平安。冷侵翠袖诗肩耸，春入红炉酒量宽。帘外有山千万叠，醉眸回作怒涛看。
又
寒鹊无声绕竹篱，冻云四幕雪将垂。北风不看人情面，控勒梅花不放枝。
又
一夜青山玉换尖，了无尘翳半痕兼。寒鸦打食围沙渚，冻雀藏身宿画檐。野外易寻东郭屦，月中难认塞翁髯。梅花恣逞春情性，不管风姨号令严。
又
谁翦飞花六出尖，素娥肌肉莹相兼。分明幻玉迷青障，轻薄随风入画帘。冻笔想停诗客手，寒蓑宜拥钓翁髯。长安陋巷多贫士，可见鹑衣透胆严。
雪赵信庵
玉龙昨夜起天涯，晓看团花一尺围。莫放妆台帘卷上，怕惊钗畔宝鸾飞。
又杨诚斋
揉云翦水作风毬，夜落连明肯便休。旧说六花元未识，偶看一片上驼裘。
又魏了翁
天马流行泽上坤，玉龙飞洒水边村。阳和入麦开新岁，寒色留梅作上元。
又刘后村
衰桐无叶报萧飕，卧听窗声作许愁。檠暗冷光侵砚几，瓦疏飞片落香篝。病思结客游梁苑，狂爱提军入蔡州。也欲访梅湖畔去，黄尘满袖欲盟鸥。
雪徐元杰
瓦声初听响疏疏，顷刻庭除百斛珠。寒雀不知来啄木，群鸡粥粥亦相呼。
又卢钺
笠泽高风寒凛凛，苕溪凝雪白皑皑。扁舟我独乘归兴，自是不因安道来。
又高九万小艇沿湖看雪飞，正当骑马蹋春时，是谁乞与杨花舞，先占东风一月期。
又方秋崖
酒醒开门雪满山，径穿疏竹上危栏。溪山与我俱成画，草木惟梅大耐寒。留伴夜深银凿落，莫缘春近玉阑珊。老枝擎重供诗嚼，一洗相如渴肺肝。
又潘紫岩
薄暮风吹一片云，可人滕六张吾军。铺匀世界能平等，补住梅花得十分。但使一天长玉色，何须双手裂龟纹。时清果亦多廉叟，委地珠玑若不闻。
又
薄暮檐牙雨跳珠，儿童指似雪先驱。初闻竹上来能密，旋觉梅梢重欲扶。北地多应三丈许，南州近亦十年无。此间断缚吴元济，看踏银沙入献俘。
又赵希逢
云雪商量未了天，糢糊远近色相兼。白呵冻手拈诗笔，青向谁家认酒帘。散乱飞花刀旋翦，须臾平地尺谁添。也知表沴并呈瑞，深浅阶前自可占。
又华岳
朔风卷木入天渠，翦作飞花散玉虚。竹本无声缘叶密，梅因有影怕花疏。路从玉鉴上头过，家在冰壶里面居。欲作一诗撩谢女，不知为况近何如。
又一夜风神约海神，尽将纯素掩丹青。四围白壁成千嶂，万里红尘没一星。绕岸柳条垂玉带，压墙梅萼上银屏。好将今日平淮策，说与当年李诉听。
又赵汝铤
病倦扶危坐，起看天雨花。蹇驴东野句，破屋玉川家。勇羡穿篱犬，饥怜噪树鸦。龙山云壑胜，冰柱忆刘义。
又赵崇森
今年寒较早，十月雪霏霏。冰渚鱼深逝，风林鸟倦飞。家人催买炭，客子虑无衣。便好骑驴过，羊羔酒正肥。
又白玉蟾
朔风吹冷裂窗纱，重把罗围绣幕遮。青女先将霜起早，素娥始放雪飞花。
又
晓来红日尚羞明，四外同云未放晴。一夜九天开玉阙，六花万里尽琼英。
又
飞廉滕六逞寒威，费酒陪诗为解颐。雪待夜深飞落尽，梅嗔风恶放开迟。
又
久晴忽尔雨丝丝，既雨还晴亦不疑。滕六假宁催入局，赵衰回避乞寻医。捣霜碾雹此来个，翦玉雕冰片子时。一夜悄然飞到晓，满天满地化琉璃。
夜雪宋壶山
雪眼羞明夜转飞，梅花未觉竹先知。一炉柴火三杯酒，谁记山阴有戴逵。
雪后暖戴石屏
先腊梅花谢，不冰溪水流。早尝春菜饼，暖卸木终裘。去岁三冬雪，今年百谷秋。此冬无此瑞，又为老农忧。
雪晴朱淑真
桃李无言蜂蝶忙，晓寒未肯放春光。花将计会千山日，风为栽埋一夜霜。
又早上新莺语尚蛮，花无气力倚雕栏。幸蒙残雪回头早，又遣东风薄幸寒。
雷
附雷鸣，不雨。
雷高九万
二月寒犹在，春云湿未开。洒窗终是雨，发轫数声雷。荠麦绿生脑，棠梨红折腮。西河花事动，从此日裴回。
雷鸣不雨潘紫岩
海激天翻电雹真，苍枝十丈擘为薪。须臾龙卷他山去，误杀田头望雨人。
又
樵子俄从问路回，因言溪谷响如雷。分明雨怕城中去，只隔前峰不过来。
虹
虹王逢原
晚虹随雨过山巅，谁插青云倒挂悬。可惜两垂空到海，不令一直去冲天。岂堪暮霭时相放，常对斜阳亦可怜。好使客来能剧饮，且教溪壑减深渊。
又秦少游
倒垂雌睨挂西楼，逐雨追晴去未休。安得万妆相向舞，酒酣聊把作缠头。
分门纂类唐宋时贤千家诗选卷第十三终

[book_title]分门纂类唐宋时贤千家诗选卷第十四
后村先生编集
地理门
山
附山居登山深山山行宿山家游山
山居李九龄
乱云堆里结茅庐，巳并红尘迹渐疏。莫问野人生计事，窗前流水枕前书。
又王建
屋在瀑泉西，茅檐下有溪。闭门留野鹿，分食与山鸡。桂熟长收子，兰生不作畦。叩开洞中路，深处转松梯。
登山李涉
终日昏昏醉梦间，忽闻春尽强登山。因过竹院逢僧话，又得浮生半日闲。
深山李成季
日出敛苍霭，雨余生晚凉。鸟啼人不见，花落树犹香。
山行王荆公
沟港重重柳，山坡处处梅。小舆穿麦过，狭径碍桑回。
宿山家徐灵渊
维舟拂晓步平沙，村泊云根第一家。新取菜蔬沾野露，旧编篱落带山花。门前相对青峰小，屋后流来白水斜。可爱山翁无一事，藤墙西畔看蜂衙。
游山陈希夷
为爱西峰好，吟头尽日昂。嵓花红作阵，溪水绿成行。几夜碍新月，半山无夕阳。寄言嘉遁客，此处是仙乡。
山行
下马酌村醪，松梢日正高。转从山后去，几树野樱桃。
又徐元杰
步绕青秧绿水间，春畦交错路回环。老翁牵得牛当路，恐碍人行却复还。
又
度岭休骑马，临渊看网鱼。木根高可坐，岩石细堪书。谷鸟鸣相答，山云卷复舒。儒衣人卖酒，疑是蜀相如。
又石屏
地僻人稀到，山寒水欲冰。闻钟知有寺，见犬不逢僧。断垄森乔木，颓檐挂古藤。清溪照孤影，诗骨瘦崚嶒。
又
山村寂寞去程赊，莫惜频频到酒家。行李萧然还不俗，墙头颠倒插梅花。
登山刘后村
一里稀逢寸地平，且无木影荫人行，凫飞惟学王乔舄。鱼贯全如邓艾兵。樵子献花簪帽重，山灵供水入瓢清。徐徐下恐碍，林僧秉炬迎。
游山戴石屏
凤凰洲上凤凰山，草草登临见一斑。不立樊墙天广大，剩栽花竹地宽闲。白云四面峰千叠，绿柳前头水一湾。行色催人诗未就，寄情亭院落花间。
登山
抖擞嚣尘上翠微，傍溪寺上坐题诗。忽闻啼鸟不知处，细看好山无厌时。风扫云烟开远景，人携香火谒崇祠。客来千里登临意，说与时人未必知。
登岭潘紫岩
才登西岭路，诗思便能清。栈道云间没，篮舆壁上行。遥山时见虎，深谷夏闻莺。咫尺名山寺，犹分两日程。
又
黄茅连远近，不见一人行。信步未知险，回头方可惊。路由高顶过，云在半腰生。落日无栖止，飘飘自问程。
山居戴石屏
岩路穿黄落，人家隐翠微。笼鸡为鸭抱，网犬逐鹑飞。竹好堪延客，溪清欲浣衣。禅扉在何处，僧立戴云归。
又
茅屋七五聚，沙汀八九骖。梯山栽麦秀，囊石障溪湍。父老鸡麻社，儿童芋栗盘。幽居有余乐，奔走愧儒冠。
宿山家
黑羖钻篱破，花猪突户开。空山竹瓦屋，犹有燕飞来。
村
附田家江村，村居山村。
村李商隐
城郭休过识者稀，哀猿啼处有柴扉。沧江白石渔樵路，日暮归来雨满衣。
田家孟浩然
故人具鸡黍，邀我至田家。绿树村边合，青山郭外斜。
江村杜甫
清江一曲抱村流，长夏江村事事幽。自去自来梁上燕，相亲相近水中鸥。老妻画纸为棋局，稚子敲针作钓钩。多病所须惟药物，微躯此外复何求。
村居
卜筑便幽僻，相逢喜客嘉。充庖锄野笋，钉坐拗山花竹。列阶前戟，山排门外衙。夜深谁是伴，风月两三家。
又徐灵渊
路绕山根石磴斜，小桥流水树交加。柴门半掩人稀到，五里牌边三四家。
江村郭功父
远近皆僧刹，江村八九家。得鱼无卖处，沽酒入芦花。
又蔡襄
黯淡江村春日斜，汀洲芳草野田花。孤舟横笛向何处，竹外炊烟一两家。
山村
莫笑农家胜酒尊，丰年留客足鸡豚。山重水复疑无路，柳暗花明又一村。
田家范成大
昼出耘苗夜绩麻，村庄儿女各当家。儿童未解供耕织，也傍桑阴学种瓜。
又
榾杌无烟雪夜长，地炉煨酒暖如汤。莫嗔老妇无盘饤，笑指灰中芋栗香。
又
稚子呼牛女拾薪，山妻自鲙小溪鳞。安知曝背庭中老，不是渊明行辈人。
村家徐元杰
疏烟落日路三义，败叶乾枫屋数家。场圃毕工梁月出，傍檐红女绩丝麻。
村居戴石屏
山僻谁家绿树中，短墙半露石榴红。萧然门巷无人过，三两孙随白发翁。
郊野
附郊行郊坰，郊行遇雨。
野
密竹藏啼鸟，荒村起白烟。人行秋色里，家在夕阳边。
郊野赵信庵
白鸟冲烟去，山僧渡水来。竹篱茅舍外，忽见野梅开。
郊坰刘后村
所住在郊坰，田园事遍经。浅沟晴后塞，高垄雨余青。屋润邻翁富，祠新社鬼灵。两州无酒禁，十户九旗亭。
郊行
二雨饯残热，欣然思杖藜。野田沙鹤立，古木庙鸦啼。失仆行迷路，逢樵负过溪。独游吾有趣，何必问栖栖。
又徐元杰
百花只被一晴催，一出郊行花尽开。携杖奚奴趁先去，路迷青草却回来。
又潘紫岩
山色今朝改，溪流昨夜添。数荷红贴水，一笋绿平檐。处处闻缫轴，时时见酒帘。买香𬤎岳庙，翁媪亦祈签。
又
衰病逢行健，归途未寂寥。晚山青泼眼，早稻绿平腰。林旧藏僧寺，溪新架石桥。松阴田舍古，小立听鸣蜩。
又
拟欲寻诗取次行，东风放出十分晴。花时酒旆家家有，蚕月缫车处处鸣。乍可腰镰从父老，何能手板事公卿。他年若述逸民传，万一中间有姓名。
又
野店柴门傍水开，凭栏漱罢一裴回。云来岭表商量雨，峰绕溪湾物色梅。
又僧惠高
野田分路入谁家，绿树鸣莺坎闹蛙。过午歇凉人睡足，村村水满稻吹花。
郊行雨潘紫岩
出郭忽数里，雨余秋意偏。远山青入雾，野水白平田。鹭立斜阳去，牛依古树眠。不辞泥泞极，即此是丰年。
分门纂类唐宋时贤千家诗选卷第十四终

[book_title]分门纂类唐宋时贤千家诗选卷第十五
后村先生编集
地理门
江景
附江行江望，江上暮景，江涨江居，江上泊舟。
江失名
瘴江南去入云烟，望尽黄茅是海边。山腹雨晴添象迹，潭心日暖长蛟涎。
路险乘舟钱起
牵路缘江狭，沙崩岸不平。尽知行处险，谁肯载时轻。
江王荆公
小雨轻风落栋花，细江如雪点平沙。槿篱竹屋江村路，时见宜城卖酒家。
又
行至沧洲矗酒旗，午烟浮起隔林炊。江晴日暖芦花转，恰似春风柳絮时。
又爱此江边好，留连至日斜。眠分黄犊草，坐占白鸥沙。
又许右丞
江边问舟子，潮落几时回。野店无灯火，还须明月来。
又范成大
天色无情淡，江声不断流。古人愁不尽，留与后人愁。
江行赵信庵
霜清月冷雁声秋，今古江流不尽愁。风卷芦花漫雪里，夜深鼓櫂落汀洲。
又怀安路刘后村
闽溪瘴岭客程赊，晓泊怀安喜近家。大屋书旗夸酒米，小舟鸣橹竞鱼𫚥。溪移驿巳临高岸，潮退帆多聚浅沙。快著征衫鞭痩马，要看二十里梅花。
又
晓发霜寒甚，添衣过石桥。蟹王蹲水怪，渔妇饰山魈。海舶多停岸，人家尽面潮。平生村野熟，欲此老耕樵。
又
暂游不得久婆娑，奈此龙江景物何。天势去随帆际尽，海声来傍枕边多。晚窗微见灯明屿，霁阁遥看曰溯波。定有后人寻旧迹，巳留小篆识山河。
江行戴石屏
江头落日照平沙，潮退渔舟阁岸斜。白鸟一双临水立，见人惊起入芦花。
又潘紫岩
急橹鸣鹅鹳，喧滩闹鼓鼙。风随山曲折，船与浪高低。春浅霜连夜，天随月半溪。嵯峨如许石，直欠一镌题。
又王君谟
暮云含雨意，江路转凄清。夜泊扁舟处，时闻孤雁声。莫愁秋欲老，只是客关情。不信他乡恨，吟边分外生。
又赵崇森
贪看湘江景，蓬窗。手自扪。沙陈鸟行迹，石带水流痕。大树多遮庙，疏林间有村。芦花自弥望，消得酒盈尊。
江舍
水车轧轧雪飞飞，向水开门近岸矶。鹅鸭不随江水去，清晨出放晚来归。
又潘紫岩
近郭畏嚣尘，移居在水滨。江山千古意，松竹四时春。宾客门无禁，诗书笔有神。何郎好心事，鸥鹭亦相亲。
江居戴石屏
八景横陈淦水滨，异乡谁识倚楼人。江山不碍乾坤大，烟雨翻成风月新。十载经营梅屋趣，三间突兀草堂邻。裁诗未得惊人句，从此登临莫厌频。
又叶唐乡
家住夕阳江上村，一湾流水护柴门。种来松树高于屋，借与春禽养子孙。
江望朱正中
点点风帆底处还，似无似有海门山。白鸥却怕潮头恶，闲卧汀花野草间。
江上泊舟戴石屏
扁舟泊江渚，喜近酒家门。出网鱼𫚥活，投林鸟雀喧。无桥通竹处，有路到桃源。一见南塘字，凄然忆故园。
江涨
夏潦连秋涨，人家水半门。都抛破茅屋，移住小山村。
江上暮景戴石屏
数点归鸦过别村，逾溪渔笛远相闻。菰蒲断岸潮痕湿，日落空江生白云。
湖
附西湖春游湖、湖居游湖。
湖卢纶
菖蒲翻叶柳交枝，暗上莲舟鸟不知。更到无花最深处，玉楼金殿影参差。
西湖
混元神巧本无形，匠出西湖作画屏。春水净于僧眼碧，晚山浓似佛头青。栾栌粉堵摇鱼影，兰若烟丛阁鹭翎。往往鸣榔与横笛，细风斜雨不堪听。
又
毕竟西湖六月中，风光不与四时同。接天莲叶无穷碧，映水荷花别样红。
初晴后雨
水光潋艳晴方好，山色空蒙雨亦奇。欲把西湖比西子，淡妆浓抹也相宜。
湖徐灵渊
拾得柔条弄浅波，清风吹断采莲歌。又移小艇前汀去，莲叶稠时柳叶多。
春游湖徐东湖
双飞燕子几时回，夹岸桃花蘸水开。春雨断桥人不渡，小舟撑出柳阴来。
湖景施真卿
一曲新腔紫玉箫，护晴帘幕窣兰桡。柳迷远近花张锦，小泊危红第六桥。
又林龙发
烟生杨柳一痕月，雨弄荷花数点秋。此景此诗模不尽，画船归去有渔舟。
又
楼台烟雨里，寺观水云中。柳影六桥月，荷香十里风。鸟栖青玉嶂，人在水晶宫。欲写西湖景，应须百画工。
又徐元杰
花开红树乱莺啼，草长平湖白鹭飞。风物晴和人意好，夕阳箫鼓几船归。
又戴石屏
亭亭绿荷叶，密密罩清波。为见湖光少，却嫌荷叶多。
湖居
得分符信尚年余，且向湖边借屋居。卖了新琴收旧帖，屏除级纸理残书。时邀道士同看鹤，旋问舟人学钓鱼。乐莫乐兮无三事，曲肱饮水饭嘉蔬。
游湖王臞轩
波平烟霁晚风和，船到湖心水没蓑。凉绝不知三伏暑，醉酣齐唱八仙歌。赏梅洞口怜和靖，种柳堤边忆老坡。鱼钥他时如共直，好论旧事卷新荷。
溪
溪居溪行溪上，二仙亭舟夜泊溪。
溪居刘商
共爱碧溪临水住，相思来往践莓苔。而今却复嫌溪水，雨涨春流隔往来。
又
独怜幽草涧边生，上有黄鹂深树鸣。春潮带雨晚来急，野渡无人舟自横。
溪行徐灵晖
新桥横落浅沙边，沙岸疏梅卧晓烟。新雨涨溪三尺水，渔翁来觅渡船钱。
又王荆公
溪水清涟树老苍，行穿溪树踏青阳。溪深树密无人处，唯有幽花渡水香。
又蔡天启
野水潺潺平落涧，秋风瑟瑟细吹林。逢人抱瓮知村近，隔坞闻钟觉寺深。
溪戴石屏
胜槪何妨近市廛，红尘疏处著三椽。数重青嶂横天末，一道澄江在眼前。海浪浴红朝出日，树林堆碧晚生烟。请君分付堤边石，莫使渔翁来避船。
舟夜泊溪
舣櫂西岩下，舟人语夜阑。风林无鸟宿，石窟有龙蟠。月色连沙白，滩声入梦寒。晓来新得句，寄与故人看。
溪上二仙亭
雨后好风日，出门逢二仙。行吟苍石上，醉卧白云边。山色堪图画，溪声当管弦。梅花动诗兴，犹记杏花篇。
溪行
长舟不用柁，沙上木为篙。溪路湾环转，滩声日夜号。居人不觉险，行客始知劳。四望无平地，山田级级高。
又
山腰有路穿幽竹，溪面无桥涉浅沙。夹岸人家小园圃，秋风吹老木犀花。
又李显乡
枯木扶疏夹道傍，野梅倒影浸寒塘。朝阳不到溪湾处，留得横桥一板霜。
溪居郭忠谟
凿破青山骨，初营数亩丘。泉分幽窦乳，峡刺大江流。鱼唱来花径，山光落钓舟。沙鸥惊笑语，片片起沧洲。
泉
井
泉崔涂
远辞岩窦泻潺潺，静拂云根别故山。可惜寒声留不得，旋添波浪向人间。
井李郢
桐阴覆井月斜明，百尺寒泉古甃清。越女携瓶下金索，晓天初放辘轳声。
泉
飞下数千尺，全然无定形。霓横天日射，龙出石云腥。壮势春曾看，寒声佛共听。昔人云此水，洗目最能醒。
又徐道晖
一派从天下，曾经李白看。十年流不尽，六月地长寒。洒石跳微沫，冲崖作怒湍。人言深碧处，常有老龙盘。
又戴石屏
少泊石门观瀑布，明知是水却疑非。乱抛雪玉从天下，散作云烟到地飞。夜听萧萧洗尘梦，风吹细细湿人衣。谢公蜡屐征行处，闻有留题在翠微。
舟
采莲舟遇风险阻风，泛舟松江泊舟。
舟张继
月落乌啼霜满天，江枫渔火对愁眠。姑苏城外寒山寺，夜半钟声到客船。
又崔颢
下渚多风浪，莲舟渐渐稀。那能不相待，独自逆潮归。
又钱起
斗转月未落，舟行夜已深。有村知不远，风送数砧声。
舟秦少游
晚浦烟笼树，春江浪拍空。烦君添小艇，画我作渔翁。
遇风险范文正公
一櫂危于叶，旁观亦损神。他时在平地，无忽险中人。
舟赵信庵
雨过平芜带落晖，芦花飘泊点征衣。舟人忽报东风急，万斛龙骧喷雪飞。
又
橹声伊轧下滩来，惊起沙鸥去又回。小艇暂停曲江浒，推篷和雪看寒梅。
又
鼓櫂过前湾，推篷破旅颜。山回流水转，烟逐晓云闲。
舟戴石屏
櫂入黄芦浦，惊飞白鹭群。霜华浓似雪，风气盛于云。市远炭增价，天寒酒策勋。同舟有佳士，拥被共论文。
泊舟
扁舟何处泊，沙渚夕阳边。远浦横渔网，高山起晓烟。
泊舟吴公敏
潭影静沈沈，维舟傍竹林。乡心寄孤雁，寒信起疏砧。犬吠人家近，灯明树影侵。客愁元不寐，夜雨更蛩吟。
又黄伯厚
片帆寂寞绕孤村，茅店惊寒半掩门。行草不成风断雁，一江烟雨正黄昏。
又上官良史
渺渺复迢迢，枫林带叶桥。沙寒初上月，浦暗巳回潮。霜苇多先折，江花或后凋。今宵何处雁，相伴宿兰桡。
采莲舟刘子翚
隐约菱歌断，斜阳水面移。美人贪照影，不觉画船欹。
采莲舟白玉蟾
葭蒲满荡起晴烟，总属霜鸥雪鹭天。一片紫菱分十字，中间放过采莲船。
阻风二首
水马轻便胜陆行，冲风溯水反多程。溪流诘曲成千折，云色阴晴没十成。
梢子欢呼御晓风，诗人亦自起推篷。数来数去山都乱，忘却前峰与后峰。
泛舟
白酒黄封冽以妍，鲈鱼味美一双鲜。舟行无浪无风夜，人在非晴非雨天。醉熟不知天远近，梦回但见月婵娟。垂虹亭下星如织，雪满长洲草满川。
又
满船明月浸虚空，绿净无痕夜气冲。诗思浮沈樯影里，梦魂摇曳橹声中。星辰冷落碧潭水，鸿雁悲鸣红蓼风。一点渔灯依古岸，断桥垂露滴梧桐。
又
天知一舸过扶苏，排办千山作画图。暮霭催诗归彩笔，秋光入眼透冰壶。篙头点水石破碎，云脚行天星有无。岸柳江枫共招手，西风吹我出贲隅。
分门纂类唐宋时贤千家诗选卷第十五

[book_title]分门纂类唐宋时贤千家诗选卷第十六
后村先生编集
宫室门
宫殿
宫殿
白居易
文昌新入有光辉，紫界宫墙白粉闱。晓日鸡人传漏箭，春风侍女护朝衣。
又
绛帻鸡人报晓筹，尚衣方进翠云裘。九天阊阖开宫殿，万国衣冠拜冕旒。
又
令狐楚
九重青琐闼，百尺碧云楼。明月秋风起，珠帘上玉钧。
又
王涯
禁门烟起紫沈沈，楼阁当中复道深。长到暮天凝不散，掖庭宫里梦秋砧。
又
瞳瞳曰出大明宫，天乐遥闻在碧空。禁树无风正和暖，玉楼金殿晓光中。
又
马逢
玉楼天半起笙歌，风送宫人笑语和。川影殿开闻晓漏，水晶帘卷近秋河。
又
张俞
五帝楼台锁碧霞，终年培养牡丹芽。不妨野鹿逾垣入，衔去宫中第一花。
宫殿
欧阳修
行殿峨峨出绿槐，琳房芝阙耸崔嵬。管弦飘落人间去，幢节疑从天上来。
又
帘外微明烛下妆，殿明放锁待君王。玉阶地冷罗鞋薄，众里偷身倚御床。
宫词
宫词
王涯
银瓶泻水欲朝妆，烛焰红高粉壁光。共怪满衣珠翠冷，黄花瓦上有新霜。
又
雨入珠帘满殿凉，避风新出石盆汤。内人恐要秋衣著，不住薰笼换好香。
又
鸡鸣紫陌晓光寒，莺啭皇州春色阑。金锁晓钟开万户，玉阶仙伏拥千官。花迎剑佩星初落，柳拂旌旗露未乾。独有凤皇池上客，阳春一曲和皆难。
又
银烛朝天紫陌长，禁城春色晓苍苍。千条弱柳垂青琐，百啭流莺绕建章。剑佩声随玉墀步，衣冠身惹御炉香。共沐恩波凤池上，朝朝染翰侍君王。
又
昨夜承恩宿未央，罗衣犹带御炉香。芙蓉帐小云屏暗，杨柳风多水殿凉。
又
金殿当头紫阁重，仙人掌上玉芙蓉。太平天子朝元日，五色云车驾六龙。
又
五夜漏声催晓箭，九重春色醉仙桃。旌旗曰暖龙蛇动，宫殿风微燕雀高。朝罢香烟携满袖，诗成珠玉在挥毫。欲知世掌丝纶美，池上于今有凤毛。
又
忆昨逍遥供奉班，去年今日侍龙颜。麒麟不动炉香喷，孔雀徐开扇影还。玉女由来天北极，朱衣只在殿中间。孤城此日堪肠断，愁对寒云雪满山。
又
沈沈雨过宫槐绿，寂寂春残辇路香。细想人间无此景，夜来魂梦到昭阳。
又
僧觉范
红楼晓色催宫漏，紫阁春光杂禁烟。风定玉炉香影直，日融金掌露华鲜。
宫词
秦少游
金雀觚棱转晚晖，飘飘宫叶坠衣裾。出门尘涨如黄雾，始觉身从天上归。
又
刘夔
壁门金阙倚天开，五见宫花落九槐。明日扁舟沧海去，却寻云气望蓬莱。
又
张仲素
网户开如绮，纱窗薄似烟。乐吹天上曲，人是月中仙。
宫词
陈节斋
桂影婆娑玉殿凉，风传花漏夜声长。内人亦有思仙者，月下吹箫引凤皇。
集句
闻人祥正二十七首。
五夜漏声催晓箭，杜甫
瞳瞳初日照楼台。薛逢
九天阊阖开宫殿，王维
玉帛朝元万国来。罗邺
二
春风院院落花堆，王建
花气浓薰入酒杯。郑獬
日午殿头宣索鲙，花蕊夫人
小舟撑出柳阴来。徐师川
三
清明时节好烟光，来
柳苑春深百草芳。扈蒙
一夜汉宫传蜡烛，韩翊
柳边新火起严妆。王荆公
四
内人相续报花开，王建
天子春游特地来。王维
夜半宴归宫漏永，李商隐
沸天宵鼓动瑶台。李白
五
绣衣㶉鹈浴回塘，顾安
风动荷花水殿香。李白
坐对芳尊不知热，李颀
冰肌玉骨自清凉。苏东坡
六
耿耿银河欲曙天，白居易
数声鸡唱锦楼前。杜光庭
君王晓坐金銮殿，李商隐
绣被焚香独自眠。李商隐
七
月傍蓬莱汉阁残，韦子苍
玉阶仙仗拥千官，高适
侍臣缓步归青琐。岑参
辨色净朝咫尸颜杜祁公
八
羯鼓声高众乐停，李商隐
上林仙景似蓬真。李商隐
轻云阁雨迎天仗，夏英公
花外风飘万岁声。郑獬
九
牡丹移向苑中栽，花蕊夫人
借得东风一夜开。李白
尽日君王看不足，白居易
芳尊宜命管弦来。王仁古
十月倚觚棱宿雾收，宋景文
三千珠翠拥宸游。夏英公
霓旌影乱箫声远，
天子龙舆过玉楼。王建
十一
碧纱窗下水沈烟，苏东坡
香入薰炉禁火天。沈存中
最是一年春好处，韩愈
绿杨高映画秋千。韦庄
十二
连夜琼林散舞衣，王建
披香新殿斗腰肢。李商隐
今朝却得君王顾，
从此新承恩泽时。白乐天
十三
内人晓起怯春寒，徐仲
惆怅阶前红牡丹。白乐天
整了翠鬟匀了面，宋景文
沈香亭北倚阑千。李白
十四
珠帘约住牡丹风，宋景文
金殿香销翠绮栊。李商隐
应作巫阳春梦句，晏叔原
曰高犹睡绿窗中。白居易
十五
淡淡梳妆薄薄文，晏洙
自然富贵出天姿。王建
一朝选在君王侧，白居易
宫女三千尽妒伊。牛峤
十六
玉壶传箭咽铜龙，李商隐
金殿当头紫阁重。王建
阊阖开门朝百辟，白居易
未央月晓度疏钟。顾安
十七
珠箔轻明拂玉墀，李商隐
汉宫仙掌露淋漓。文路公
金钗坠鬘分行立，欧阳公
等候官家未出时。花蕊夫人
十八
学画蛾眉独出群，潘闵
越罗巴锦不胜春。张署
承恩数上南熏殿，杜甫
无奈宫中妒杀人。李白
十九
春风先发苑中梅，白居易
愿奉君王万寿杯。曾子开
舞罢霓裳归苑去，花蕊夫人
箫声犹绕凤皇台。
二十
帝宫三五戏春台，张说
玉漏铜壶且莫催。崔浩
百辟九霄环帝座，沈存中
六鳌海上驾山来。王禹玉
二十一
东华金阙万重开，张说
何处闻灯不看来。罗隐
行幸未停歌未发，张中
君王又进紫霞杯。王禹玉
二十二
朝光瑞气满宫楼，张说。
一列珠帘不下钩。罗隐
认得圣颜遥望见，花蕊夫人
香烟欲傍衮龙浮。王维
二十三
清晓妆成寒食天，
芙蓉深院斗秋千。杨诚斋
君王未起珠帘卷，花蕊夫人
房里围棋懒自眠。韩偓
二十四
长眉画了绣帘开。李商隐
榆火新传蜡炬来。石中立
朴蝶西园随伴走，
晚归多是看花回。白居易
二十五
翠髻高丛绿鬘虚，王建
娉娉袅袅十三余。黄山谷
未央宫里三千女，李商隐
卷上珠帘总不如。杜兹。
二十六
道字娇讹苦未成，苏东坡
淡蛾羞敛不胜情。毛熙震
有时歌罢下阶砌，
张闲把宫花独自行。白居易
二十七
黄金阁子锁牙床，花蕊夫人
不是愁人也断肠。苏叔伦
帘曰巳高三丈透，
铜炉谩炷一铢香。
宫词
洪舜俞
禁门深锁寂无哗，浓墨淋漓两相麻。唱彻五更天未晓，一池月浸紫薇花。
又
碧落初明月未收，露华香滳杏梢头。玉阑千外东风软，人在重云第几楼。
又
林龙远
桃李六宫寂，君王幸石渠。临鸾悔梳洗，女色不如书。
楼
江楼危楼小附楼，登楼晚望登楼秋望
江楼
杜牧
独酌芳春酒，登楼巳半曛。谁惊一行雁，冲断过行云。
危楼
王文公
危楼高百尺，手可摘星辰。不敢高声语，恐惊天上人。
小
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:32:25-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
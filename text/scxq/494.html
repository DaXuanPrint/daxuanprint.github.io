<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="山带阁注楚辞目録,提要,山带阁注楚辞卷首,山带阁注楚辞卷一,山带阁注楚辞卷二,山带阁注楚辞卷三,山带阁注楚辞卷四,山带阁注楚辞卷五,山带阁注楚辞卷六,楚辞余论卷上,楚辞余论卷下,楚辞説韵,山带阁注楚辞全文在线阅读,山带阁注楚辞全文在线下载,大玄古籍书库">
<meta name="description" content="《楚辞》研究著作。6卷。清代蒋骥撰。此书卷首有屈原传记及楚辞地图，另附《楚辞余论》2卷、《楚辞说韵》1卷。正文6卷为屈原作品，对《楚辞章句》自《九辩》以下概删。以“二招”为屈原作品，认为“二司命”和“二湘”是同类神，故将《大司命》、《少司命》合为一篇，《湘君》、《湘夫人》合为一篇，以《九歌》为9篇，加其它各篇，以就《汉书·艺文志》谓屈赋25篇之数。此点不可取，书中亦不无穿凿附会，但其“征实之谈，终胜悬断”(《四库全书总目》)。《楚辞余论》2卷，上卷除通论《楚辞》外，尚论及《离骚》、《九歌》、《天问》;下卷">
<title>山带阁注楚辞_蒋骥_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">山带阁注楚辞</span> <br/>
          作者： <span class="inputVal" id="bkauthor">蒋骥</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">诗词戏曲,诗论,完结</span> <br/>
          字数： <span class="inputVal" id="bknum">[book_length]119975</span> <br/>
          说明： <span class="inputVal" id="bkdec">《楚辞》研究著作。6卷。清代蒋骥撰。此书卷首有屈原传记及楚辞地图，另附《楚辞余论》2卷、《楚辞说韵》1卷。正文6卷为屈原作品，对《楚辞章句》自《九辩》以下概删。以“二招”为屈原作品，认为“二司命”和“二湘”是同类神，故将《大司命》、《少司命》合为一篇，《湘君》、《湘夫人》合为一篇，以《九歌》为9篇，加其它各篇，以就《汉书·艺文志》谓屈赋25篇之数。此点不可取，书中亦不无穿凿附会，但其“征实之谈，终胜悬断”(《四库全书总目》)。《楚辞余论》2卷，上卷除通论《楚辞》外，尚论及《离骚》、《九歌》、《天问》;下卷论《九章》以下6篇，其驳正旧注之失、考征典故异闻，时有精深之见。《楚辞说韵》1卷，论楚声音韵。版本方面有清康熙年间武进蒋氏山带阁刻本和雍正刻本，通行本有50年代中华书局上海编辑所排印本。</span> <br/>
          封面： <span class="inputVal" id="bkimg">Z_20225.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]山带阁注楚辞
[book_author]蒋骥
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]诗词戏曲,诗论,完结
[book_length]119975
[book_dec]《楚辞》研究著作。6卷。清代蒋骥撰。此书卷首有屈原传记及楚辞地图，另附《楚辞余论》2卷、《楚辞说韵》1卷。正文6卷为屈原作品，对《楚辞章句》自《九辩》以下概删。以“二招”为屈原作品，认为“二司命”和“二湘”是同类神，故将《大司命》、《少司命》合为一篇，《湘君》、《湘夫人》合为一篇，以《九歌》为9篇，加其它各篇，以就《汉书·艺文志》谓屈赋25篇之数。此点不可取，书中亦不无穿凿附会，但其“征实之谈，终胜悬断”(《四库全书总目》)。《楚辞余论》2卷，上卷除通论《楚辞》外，尚论及《离骚》、《九歌》、《天问》;下卷论《九章》以下6篇，其驳正旧注之失、考征典故异闻，时有精深之见。《楚辞说韵》1卷，论楚声音韵。版本方面有清康熙年间武进蒋氏山带阁刻本和雍正刻本，通行本有50年代中华书局上海编辑所排印本。
[book_img]Z_20225.jpg


[book_chapter]正文

[book_title]山带阁注楚辞目録
卷首
篇目
屈原列传
屈原外传
楚世家节畧
考正地图【楚辞地理总图　抽思思美人路图哀郢路图　涉江路图　渔父懐沙
路图】
注六卷
卷一　离骚
卷二　九歌
卷三　天问
卷四　九章
卷五　逺游卜居
渔父
卷六　招魂大招
余论二卷
卷上　总论离骚
九歌天问
卷下　九章逺游
卜居渔父
招魂大招
説韵一卷

[book_title]提要
【臣】等谨案山带阁注楚辞六卷楚辞余论二卷楚词説韵一卷
国朝蒋骥撰骥字涑塍武进人是书自序题康熙癸已而余论上卷有庚子以后复见安溪李氏离骚解义之语葢余论又成于注后也注前冠以史记屈原列传沈亚之屈原外传楚世家节畧以考原事迹之本末次以楚辞地理列为五图以考原涉厯之后先所注即据事迹之年月道里之逺近以定所作之时地虽穿凿附防所不能无而徴实之谈终胜悬防余论二卷驳正注之得失考证典故之同异其间诋诃旧説颇涉轻薄如以少司命为月下老人之类亦几同戏剧皆乖著书之体而汰其冗芜简其精要亦自瑕不掩瑜説韵一卷分以字母通以方音又博引古音之同异每部列通韵叶韵通母叶韵三例以攻顾炎武毛奇龄之説夫双声互转四声递转之二例沙随程迥已言之此非骥之剏论至于五方音异自古已然不能谓之不协亦不能执以为例黄庭坚词用蜀音以笛叶竹林外词用闽音以扫叶所安可据为典要谓宋韵尽如是乎又古音一字而数叶亦如今韵一字而重音佳字佳麻并收寅字支真并见是即其例使非韵书具在亦将执其别韵以攻今韵之部分乎盖古音本无成书不过后人参互比校择其相通之多者区为界限犹之九州列国今但能约指其地而不能一一稽其犬牙相错之形骥不究同异之由但执一二小节遽欲变乱其大纲亦非通论以其引证浩博中亦间有可采者故仍从原本与余论并附録焉乾隆四十五年正月恭校上
总纂官【臣】纪昀【臣】陆锡熊【臣】孙士毅
总　校　官【臣】陆费墀

[book_title]山带阁注楚辞卷首
武进蒋骥撰
篇目
离骚
九歌
东皇太一　云中君湘君　湘夫人大司命少司命东君　河伯山鬼　国殇礼魂
天问
九章
惜诵　涉江　哀郢　抽思怀沙　思美人惜往日橘颂悲回风
逺游
卜居
渔父
招魂
大招
宋洪庆善朱晦庵考定原赋止于渔父篇余采黄维章林西仲语并载招魂大招以正汉志二十五篇之数【说见招魂余论】然大招自汉以来巳相传爲原作而招魂篇名具见史记屈原传赞则固非二子创论也其作文次第年代幽逺无可参核窃尝以意推之首惜诵次离骚次抽思次思美人次卜居次大招次哀郢次涉江次渔父次怀沙次招魂次悲回风次惜往日终焉初失位志在洁身作惜诵已而决计爲彭咸作离骚十八年后放居汉北秋作抽思逾年春作思美人其三年作卜居此皆怀王时也怀王末年召还郢顷襄即位自郢放陵阳三年怀王归葬作大招居陵阳九年作哀郢巳而自陵阳入辰溆作涉江又自辰溆岀武陵作渔父适长沙作怀沙招魂其秋作悲回风逾年五月沈湘作惜往日盖察其辞意稽其道里有可徴者故列疏于诸篇而目次则仍其旧以存疑也若九歌天问橘颂逺游文辞浑然莫可推诘固弗敢强为之说云武进蒋骥
屈原列传　汉司马迁
屈原者名平楚之同姓也爲楚怀王左徒博闻强志明于治乱于辞令入则与王图议国事以岀号令岀则接遇賔客应对诸侯王甚任之上官大夫与之同列争宠而心害其能怀王使屈原造爲宪令屈平属草藁未定上官大夫见而欲夺之屈平不与因谗之曰王使屈平爲令众莫不知每一令岀平伐其功曰以爲非我莫能爲也王怒而疏屈平屈平嫉王听之不聪也谗谄之蔽明也邪曲之害公也方正之不容也故忧愁幽思而作离骚离骚者犹离忧也夫天者人之始也父母者人之本也人穷则反本故劳苦倦极未尝不呼天也疾痛惨怛未尝不呼父母也屈平正道直行竭忠尽智以事其君谗人间之可谓穷矣信而见疑忠而被谤能无怨乎屈平之作离骚盖自怨生也国风好色而不淫小雅怨诽而不乱若离骚者可谓兼之矣上称帝喾下道齐桓中述汤武以刺世事明道徳之广崇治乱之条贯靡不毕见其文约其辞微其志洁其行廉其称文小而其指极大举类迩而见义逺其志洁故其称物芳其行廉故死而不容自疏濯淖汚泥之中蝉蜕于浊秽以浮游尘埃之外不获世之滋垢皭然泥而不滓者也推此志也虽与日月争光可也屈平旣绌其后秦欲伐齐齐与楚从亲惠王患之乃令张仪佯去秦厚币委贽事楚曰秦甚憎齐齐与楚从亲楚诚能絶齐秦愿献商于之地六百里楚怀王贪而信张仪遂絶齐使使如秦受地张仪诈之曰仪与王约六里不闻六百里楚使怒去归告怀王怀王怒大兴师伐秦秦发兵击之大破楚师于丹浙斩首八万虏楚将屈匄遂取楚之汉中地怀王乃悉发国中兵以深入击秦战于蓝田魏闻之袭楚至邓楚兵惧自秦归而齐竟怒不救楚楚大困明年秦割汉中地与楚以和楚王曰不愿得地愿得张仪而甘心焉张仪闻乃曰以一仪而当汉中地臣愿请往如楚如楚又因厚币用事者臣靳尚而设诡辩于怀王之宠姬郑袖怀王竟听郑袖复释去张仪是时屈平旣疏不复在位使于齐顾反谏怀王曰何不杀张仪懐王悔追张仪不及其后诸侯共击楚大破之杀其将唐昧时秦昭王与楚婚欲与怀王防怀王欲行屈平曰秦虎狼之国不可信不如无行怀王稚子子兰劝王行奈何絶秦欢怀王卒行入武关秦伏兵絶其后因留懐王以求割地怀王怒不听亡走赵赵不内复之秦竟死于秦而归葬长子顷襄王立以其弟子兰爲令尹楚人旣咎子兰以劝怀王入秦而不反也屈平旣嫉之虽放流睠顾楚国系心怀王不忘欲返冀幸君之一悟俗之一改也其存君兴国而欲反覆之一篇之中三致志焉然终无可奈何故不可以反卒以此见怀王之终不悟也人君无愚智贤不肖莫不欲求忠以自为举贤以自佐然亡国破家相随属而圣君治国累世而不见者其所谓忠者不忠而所谓贤者不贤也怀王以不知忠臣之分故内惑于郑袖外欺于张仪疏屈平而信上官大夫令尹子兰兵挫地削亡其六郡身客死于秦为天下笑此不知人之祸也易曰井渫不食为我心恻可以汲王明并受其福王之不明岂足福哉令尹子兰闻之大怒卒使上官大夫短屈原于顷襄王顷襄王怒而迁之屈原至于江濵被发行吟泽畔顔色憔悴形容枯槁渔父见而问之曰子非三闾大夫欤何故而至此屈原曰举世混浊而我独清众人皆醉而我独醒是以见放渔父曰夫圣人者不凝滞于物而能与世推移举世混浊何不随其流而扬其波众人皆醉何不餔其糟而啜其醨何故怀瑾握瑜而自令见放爲屈原曰吾闻之新沐者必弹冠新浴者必振衣人又谁能以身之察察而受物之汶汶者乎宁赴常流而葬于江鱼腹中耳又安能以皓皓之白而防世之温蠖乎乃作怀沙之赋其词曰陶陶孟夏兮草木莽莽伤怀永哀兮汩徂南土眴兮窈窕孔静幽墨冤结纡轸兮离愍之长鞠抚情效志兮俛诎以自抑刓方以为圜兮常度未替易初本繇兮君子所鄙章画职墨兮前度未改内直质重兮大人所盛巧匠不斵兮孰察其揆正元文幽处兮蒙谓之不章离娄微睇兮瞽以为无明变白而为黒兮倒上而为下鳯凰在笯兮鸡雉翔舞同糅玉石兮一槩而相量夫党人之鄙妒兮羌不知吾所臧任重载盛兮陷滞而不济怀瑾握瑜兮穷不得余所示邑犬羣吠兮吠所怪也诽俊疑杰兮固庸态也文质疏内兮众不知吾之异采材朴委积兮莫知余之所有重仁袭义兮谨厚以为丰重华不可牾兮孰知余之从容古固有不并兮岂知其故也汤禹久逺兮邈不可慕也惩违改忿兮抑心而自强离湣而不迁兮愿志之有象进路北次兮日昧昧而将暮含忧虞哀兮限之以大故乱曰浩浩沅湘兮分流汩兮修路幽拂兮道逺忽兮曽唫恒悲兮永叹慨兮世既莫吾知兮人心不可谓兮怀情抱质兮独无匹兮伯乐既没兮将焉程兮人生有命兮各有所错兮定心广志余何畏惧兮曽伤爰哀永叹喟兮世溷不吾知心不可谓兮知死不可让兮愿勿爱兮明以告君子兮吾将以为类兮于是怀石遂自投汨罗以死屈原既死之后楚有宋玉唐勒景差之徒者皆好辞而以赋见称然皆祖屈原之从容辞令终莫敢直谏其后楚日以削数十年竟为秦所灭自屈原沈汨罗后百有余年汉有贾生为长沙王太傅过湘水投书以吊屈原
太史公曰余读离骚天问招魂哀郢悲其志适长沙观屈原所自沈渊未尝不流涕想见其为人及见贾生吊之又怪屈原以彼其材游诸侯何国不容而自令若是读服鸟赋同死生轻去就又爽然自失矣
屈原外传　唐沈亚之
昔汉武爱骚令淮南作传大概屈原巳尽于此故太史公因之以入史记外有二三逸事见之杂纪方志者尤详屈原痩细美髯丰神朗秀长九尺好竒服冠切云之冠性洁一日三濯缨事怀襄间蒙谗负讥遂放而耕吟离骚倚耒号泣于天时楚大荒原堕泪处独产白米如玉江陵志有玉米田即其地也尝游沅湘俗好祀必作乐歌以乐神辞甚俚原因栖玉笥山作九歌托以风谏至山鬼篇成四山忽啾啾若啼啸声闻十里外草木莫不萎死又见楚先王庙及公卿祠堂图画天地山川神灵琦玮僪佹与古圣贤怪物行事因书其壁呵而问之时天惨地愁白昼如夜者三日晩益愤懑披蓁茹草混同鸟兽不交世务采栢实和桂膏歌逺游之章托游仙以自适王逼逐之于五月五日遂赴清泠之水其神游于天河精灵时降湘浦楚人思慕谓为水仙每值原死日必以筒贮米投水祭之至汉建武中长沙区回白日忽见一人自称三闾大夫谓曰闻君尝见祭甚善但所遗并蛟龙所窃今有惠可以楝树叶塞上以五色丝转缚之此物蛟龙所惮回依其言世俗作糉并带丝叶皆其遗风晋咸安中有呉人顔珏者泊汨罗夜深月明闻有人行吟曰曾不知夏之为丘兮孰两东门之可芜珏异之前曰汝三闾大夫耶忽不见其所之江陵志又载原故宅在秭归乡北有女嬃庙至今衣石尚存时当秋风夜雨之际砧声隠隠可听也嘻异哉原以忠死直古龙比者流何以没后多不经事特千古骚魂郁而未散故鬻熊虽久不祀三闾之迹犹时彷佛占断于江潭泽畔蒹葭白露中耳
楚世家节畧
孟子曰诵其诗读其书不知其人可乎是以论其世也汉史传原既多畧而不详余仿林西仲本复辑楚世家怀襄二王事迹着于篇因兼采诸书附以所见将使读屈子之文者有所参考又以知楚之治乱存亡系于屈子一人而为万世逆忠逺徳者大戒也若林氏取原赋二十五篇凿空而分注之则吾岂敢
怀王【名槐威王子在位三十年】
元年张仪始相秦惠王
四年秦惠王初称王
六年楚使柱国昭阳攻魏破之襄陵【今山西平阳府有襄陵县】得八邑又移兵攻齐齐患之陈轸为齐说昭阳引兵去秦使张仪与楚齐魏盟齧桑【史记正义曰在梁与彭城之间】
按张仪传秦使仪与齐楚大臣会齧桑归而免相相魏以为秦仪所至结交权贵左右卖国如此则是盟也庸知非即与上官靳尚等相结以预为浸润屈原之地乎
十一年苏秦约从六国共攻秦楚为从长至函谷关【在今河南府灵寳县】秦出兵击六国六国皆引归
按战国防齐助楚攻秦取曲沃当在是年之前后盖屈子为怀王左徒王甚任之故初政精明如此惜往日所谓国富强而法立也
十六年秦欲伐齐患楚与齐亲使张仪约楚絶齐许以商于地六百里【今邓州内乡县有商于城】王大说遂絶齐秦不予地王怒兴师伐秦【楚祸始此】
洪庆善补注引新序云秦欲吞灭诸侯屈原为楚东使齐以结强党秦患之使张仪之楚赂贵臣上官靳尚之属内赂夫人郑袖共谮屈原原放于外乃作离骚当怀王之十六年张仪相楚集注遂谓屈原放在十六年余按结齐本屈子谋屈子不去仪必不敢行其诈而屈子于王受知有素去之亦未易易也味惜诵致愍及离骚九死未悔之言盖始而见疎既而去朝固非一朝一夕之为矣然则仪之行赂谮原岂俟十六年至楚之时而原之得罪亦岂必在十六年哉本传屈平既绌其后秦欲伐齐云云其非同时可知矣
十七年与秦战丹阳【今荆州府归州屈子本居】秦大败我军斩甲士八万虏大将屈匄遂取汉中郡【今陜西汉中府】楚悉国兵复袭秦大败于蓝田【今陜西西安府】韩魏闻楚困袭楚至邓【今属河南南阳府】楚引兵归【张仪传于是楚割两城以与秦平】
十八年【秦本纪惠王十四年伐楚取召陵当在是年世家失载】秦约分汉中之半【靳尚説郑袖所谓上庸六县也】以和楚王曰愿得张仪不愿得地仪至王囚欲杀之靳尚说郑袖言于王岀之仪因说王叛从约与秦亲仪去屈原使从齐来谏曰何不诛张仪王悔使人追仪弗及
按张仪传秦要楚欲得黔中地以武关外易之楚王曰愿得张仪而献黔中地仪使楚楚用郑袖言赦之仪因説楚王事秦楚王已得张仪而重出黔中地许之屈原曰前大王见欺于仪仪至臣以为且烹之今纵弗杀又听其邪说不可王曰许仪而得黔中美利也卒许仪与秦亲其文与世家及原传小异当以仪传为允盖是时楚弱秦强非欲易地曷为分汉中以求和至其不杀张仪固惑于郑袖之言亦縁重去黔中地耳然则原谏王时仪固尚在楚也又按新序云原既放于外而张仪欺楚楚王悔复用原使齐今考本传曰王怒而疏屈平屈平忧愁幽思而作离骚十八年亦曰屈平既疏不复在位是十八年之前原苐疏而不用未尝放于外也观离骚但言齌怒言穷困而不言路阻居蔽可见矣然本传又云虽放流系心怀王及抽思有来集汉北语意者使齐之后原复立朝遂乘间自申故愈撄众怒而迁之汉北欤兹歴情以陈辞众果以我为患其明徴也抽思思美人卜居诸篇盖皆十八年后作也
二十年齐湣王欲为从长恶楚与秦合遗书楚王王用昭睢议复合于齐
二十四年倍齐而合秦秦昭王初立厚赂楚楚往迎妇二十五年与秦盟于黄棘【正义曰在房襄二州境】秦复与楚上庸【今郧阳府房州亦汉中地】
二十六年齐韩魏为楚负从亲共伐楚楚使太子质秦请救秦兵至三国引去
二十七年秦大夫与楚太子鬭太子杀之亡归
二十八年秦与齐韩魏共攻楚杀楚将唐昧取重丘【在今东昌府】
四国连兵交伐遂为众恶所归矣太史公特序入原传者甚其败也
二十九年秦复攻楚大破楚军死者二万【六国年表作三万】杀将军景缺【纲目有取襄城句襄城今属河南开封府】王恐乃复使太子质齐以求平
按此武关之衅所由啓也是时秦所惮者独有一齐故楚怀始与齐亲而张仪设诈以絶之既合于齐而秦复厚赂以要之今之设质求平盖有以深中秦之忌矣原始为楚东结齐援诚良防也十八年使齐之行殆以原素睦于齐欲令谢过以复旧好不幸又为张仪连横之説所愚自后倐合倐离反覆无定至于诸国交攻丧师无日使原立朝岂容黙黙而已哉益知谏释张仪之后当复以谗见放也兹因秦伐而求平于齐岂悔心之萌而原所以复还也欤
三十年秦复伐楚取八城秦昭王遗楚书欲会武关【在今西安府商州】结盟昭睢谏王毋行王用子兰言往会秦闭武关与王西至咸阳朝章台如藩臣要其割巫黔中郡【巫今属四川夔州黔中今湖广常徳府辰州府】王怒弗许秦留之楚太子自齐归立为王
屈原谏不载盖互文耳
顷襄王【名横怀王子在位三十六年】
元年秦攻楚大败楚军斩首五万取析十五城【年表作十六城括地志曰邓州内乡县本楚析邑】
屈子迁于江南陵阳当在是年仲春
二年怀王亡逃归秦觉之遮楚道乃从间道走赵赵不纳欲走魏秦追至遂复入秦发病
天下虽大无所容身读大招凌浃行魂无逃只二语可胜悲恸
三年怀王卒于秦秦归其丧于楚秦楚絶
六年秦遗楚书约决战王患之复与秦平
七年楚迎妇于秦
十四年与秦昭王好防于宛【今河南南阳府】结和亲
十六年与秦好会于鄢【楚惠王徙都处今襄阳府宜城县】秋复与秦防禳【今河南南阳府】
黄维章谓原死于顷襄十年林西仲谓死于十一年皆以哀郢有九年不复之言故耳然岂必哀郢甫成即投渊死哉今考哀郢在陵阳巳九年其后又涉江入辰溆又由辰溆东出龙阳遇渔父遂往长沙作怀沙其秋又有悲回风任石何益之言后以五月五日毕命湘水则在长沙亦非一载也故约畧其死当在顷襄十三四年或十五六年若王姜斋论哀郢谓指襄王徙陈则为时太逺未必及见矣且其时长沙曾为秦取原尚得晏然安身其地乎
十八年楚人有以弋説王报怨于秦者王遣使诸侯复为从
十九年秦伐楚楚军败割上庸汉北地予秦【正义谓割上庸房金均三州及汉水之北与秦盖怀王时原所迁之地为秦有矣】
二十年秦将白起拔我西陵【纲目赧王三十六年白起攻楚取鄢邓西陵鄢邓注见前西陵纲目注即后所烧之夷陵余按秦本纪徐广注云西陵属江夏正义曰西陵故城在黄州黄山西其説为是若夷陵有西陵之称乃孙吴所改不足为据】
二十一年秦将白起遂拔郢【今荆州府江陵县】烧先王墓夷陵【今荆州府夷陵州自是楚都及屈子秭归故居皆为秦有年表又有遂东至竟陵句竟陵今安陆府】楚兵散不复战东北保于陈城【纲目楚徙都陈今开封府陈州】
二十二年秦复拔巫黔中郡【巫黔中注并见前黔中即渔父歌沧浪及渉江所迁辰阳溆浦之地】
按原死骨肉未寒而国势土崩瓦解如此战国防载白起语云楚王恃其国大不恤其政羣臣相妒以功谀谄用事良臣斥疏百姓心离故得引兵深入多倍城邑以有功也呜呼国以一人兴以一人亡敌国知之矣
二十三年王收东地兵十余万复西取秦所拔江旁十五邑为郡距秦
按韩非曰秦与荆战大破荆袭郢取洞庭五渚江南则是时屈子自沉之长沙亦入秦矣其后始皇制曰荆王献青阳以西青阳即长沙地其即此所复取之十五邑乎
二十七年复与秦平入太子为质于秦
三十六年王病太子亡归秋王卒太子完立
襄王子考烈王立二十五年卒子幽王立十年卒子哀王立二月兄负刍弑之负刍立五年为秦所灭
楚辞地图
余所考订楚辞地理与屈子两朝迁谪行踪既散着于诸篇犹恐览者之未察其详也次为图如左

[book_title]山带阁注楚辞卷一
武进蒋骥撰
离骚
离别骚愁也篇中有余旣不难离别语盖懐王时初见斥疎忧愁幽思而作也
帝髙阳之苗裔兮朕皇考曰伯庸摄提贞于孟陬【则讴切】兮惟庚寅吾以降皇览揆余于初度兮肇锡余以嘉名名余曰正则兮字余曰灵均
髙阳颛顼有天下之号颛顼之后有熊绎者事周成王封于楚传国至武王熊通生子瑕受屈爲卿因以爲氏苗者根所生裔者裾之末故以爲逺末子孙之称朕我也皇美也考父也伯庸字也首叙己与楚同姓而爲世臣橘颂所谓受命不迁生南国者也太嵗在寅曰摄提格贞正也正月爲陬庚寅日辰也降生也盖原之生年月日皆在寅也皇父览观揆度也初度初年之器度正平则法灵眀均齐盖平与原之义也因其少有令徳而予以美名下文所谓内美也
纷吾既有此内美兮又重之以脩能扈江离与辟【僻同】芷兮纫【尼银切】秋兰以为佩汩【聿】余若将不及兮恐年嵗之不吾与朝搴阰【毘】之木兰兮夕防【览】洲之宿莽【模上声】纷盛貌内美指有正则灵均之徳言脩能脩治之能内美天工脩能人力扈江离以下皆喻脩能之实也扈被也江离芎防之叶大似芹者辟幽也芷白芷根长尺余色白纫结也兰一名蕳李东璧曰兰草生下湿处紫茎素枝赤节緑叶八九月开花红白色中有细子汨水疾流貌搴取也阰山名木兰香木辛夷之白者防采也宿莽卷葹也木兰去皮不死宿莽拔心不死皆香之不变者所脩无已善行乃日进而不可变此立身之本而致君之源也篇中言脩皆本于此
日月忽其不淹兮春与秋其代序惟草木之零落兮恐美人之迟暮不抚壮而弃秽兮何不改乎此度椉【乘同】骐骥以驼【驰同】骋兮来吾道夫【扶篇内自末章仆夫外并仿此】先路
言欲以其脩能与君及时图治也淹留也美人美好之人谓君也抚壮弃秽谓及壮盛之年弃其秽恶之行也骐骥骏马以喻贤德来相招之辞道引也
昔三后之纯粹兮固众芳之所在杂申椒与菌桂兮岂维纫夫蕙茝【尺亥切】彼尧舜之耿介兮旣遵道而得路何桀纣之昌【猖同】被【披同】兮夫惟防径以窘【掘允切】步惟党人之偷乐【洛】兮路幽昧以险隘岂余身之惮殃兮恐皇舆之败绩忽奔走以先【去声】后兮及前王之踵武荃不揆余之中情兮反信谗而齌【剂】怒
承上道路而言序其以忠而遇谗也三后见吕刑谓伯夷禹稷也众芳言其德之备也申地名椒木实之香者菌桂筒桂花白蘂黄正圆如竹椒桂皆辛物喻直节也蕙一名薰叶如麻茎方七月开花茝芷之别名耿明介守也遵道得路言尧舜知明而守固能遵用三后之道而致太平原盖以三后自比而望其君爲尧舜也昌被衣不带貌防径窘步言不由正道自致穷蹙也党人谓靳尚上官子兰郑袖之属武迹也荃与荪同似石菖蒲而叶无脊盖亦香草故以喻君齌疾怒也言已狂奔疾走犯党人之所忌以回君于正道犹三后椒桂之节也君反信谗而怒之其视尧舜之耿介何如哉
余固知謇謇【几偃切】之爲患兮忍而不能舍【去声】也指九天以爲正兮夫唯灵脩之故也曰黄昏以爲期兮羌【欺羊切】中道而改路初旣与余成言兮后悔遁而有他余旣不难夫离别兮伤灵脩之数【入声】化
此惜君徳之无成也謇謇直言貌舍止也九天说详天问正平也灵明脩长美君之称也灵脩之故言欲进君于善也黄昏古亲迎之期羌发语辞一曰乃也成言谓成其要约之言以婚姻之无信比君心之合而复离也数化志意更变也
余旣滋兰之九畹【苑】兮又树蕙之百畮【古亩字】畦留夷与揭车兮杂杜衡与芳芷冀枝叶之峻茂兮愿竢时乎吾将刈虽萎絶其亦何伤兮哀众芳之芜秽
此惜羣贤之无主也三十亩曰畹百步爲亩畦陇种也留夷揭车皆香草揭车一名乞舆黄花白叶杜衡似葵而香刈获也以香草喻已所荐拔之士萎絶何伤若自悔其滋树而贻人践踏之具者亦愤激之辞
众皆竞进以贪婪【勒含切】兮凭不厌乎求索羌内恕己以量【平声】人兮各兴心而嫉妒忽驰骛以追逐兮非余心之所急老冉冉其将至兮恐脩名之不立朝饮木兰之坠露兮夕餐秋菊之落英茍余情其信姱【夸】以练要【去声】兮长顑【克闇切】颔【合闇切】亦何伤擥【览】木根以结兮贯薜【敝】茘【例】之落蘂【如垒切】矫菌桂以纫蕙兮索胡绳之纚纚【昔以切】謇吾法夫前脩兮非世俗之所服虽不周于今之人兮愿依彭咸之遗则
此以下序遇谗而不改其脩也凭满也言虽盛满而所求无厌也恕已量人谓以己度人亦疑其竞进故妒之也兴生也驰骛追逐指竞进之人言脩名脩治之名也英华也饮露餐英清贫之况信实姱美也练精熟也顑颔食不饱而面黄之貌木木兰薜茘香草縁木而生蘂花心也矫举也胡绳亦香草茎叶可作绳索纚纚长垂貌茝即芷也前言扈芷此更以木根之坚劲者结之益以薜茘而贯之蕙亦兰属也前言佩兰此更以菌桂之辛烈者纫之益以胡绳而贯之申上杂申椒二语之意明摧折之后所脩加励也謇语词通作蹇前脩前代脩徳之人周合也彭咸殷大夫谏君不用投水死者知所脩之必不合于时则惟法彭咸之死谏而已爲彭咸乃屈子本旨故于得罪之始特着之
长太息以掩涕兮哀民生之多艰余虽好【去声】脩姱以鞿【结衣切】羁兮謇朝谇【息印切】而夕替旣替余以蕙纕【襄】兮又申之以揽亦余心之所善兮虽九死其犹未悔此歴序遇谗之后得罪众多也民人也原自谓下民心同马缰在口曰鞿革络头曰羁皆拘束之意言因好脩被疎而致拘束也谇诟替废也纕佩带也申重也蕙皆其所脩而取废之具也旣羁之矣又诟之又废之而所以废之之故不一而足皆好脩之爲累然而其志不悔也
怨灵脩之浩荡兮终不察夫民心众女嫉余之蛾眉兮谣诼【琢】谓余以善淫固时俗之工巧兮偭规矩而改错【措】背【倍同】绳墨以追曲兮竞周容以爲度忳【特痕切】郁邑【悒同】余侘【诈】傺【次】兮吾独穷困乎此时也宁溘死以流亡兮余不忍爲此态也鸷鸟之不羣兮自前世而固然何方圜【圆同】之能周兮夫孰异道而相安屈心而抑志兮忍尤而攘訽【诟同】伏清白以死直兮固前圣之所厚
极言谗人之祸非徒废其身又幷其脩名而污之也浩荡无思虑貌君终不能察人之心故谗言益肆众女喻党人蛾眉眉之纎曲如蛾也谣流言也如北齐祖珽以谣言杀斛律光之类诼譛偭背也错置也绳墨引绳弹墨以取直者追随度法也忳忧貌侘傺失志貌鸷鸟鹰鹯之属方圜谓方凿圜枘也周合尤罪也攘取爲己有也忍尤攘訽则名之不立亦非所计矣自古忠臣不爱死而爱名而邪臣之害之也必以恶名汚之亦非必文致其恶也时不兴善已独由之凡其善者即世之所谓恶也从之则身与名荣否则身名幷灭然宁负世之恶名而死以求合于前脩则可谓贞之至矣自众皆竞进至此歴言谗人之祸日甚而已之脩愈坚以明愿爲彭咸之意
悔相【去声】道之不察兮延伫乎吾将反回朕车以复路兮及行迷之未逺歩余马于兰臯兮驰椒邱且焉止息进不入以离尤兮退将复脩吾初服制芰【及异切】荷以爲衣兮雧【古集字】芙蓉以爲裳不吾知其亦已兮茍余情其信芳髙余冠之岌岌兮长余佩之陆离芳与泽其杂糅【柔上声】兮惟昭质其犹未亏忽反顾以游目兮将往观乎四荒佩缤纷其繁饰兮芳菲菲其弥章民生各有所乐【去声】兮余独好【去声】脩以爲常虽体解吾犹未变兮岂余心之可惩
上旣以死自誓矣又念杀身无益不若退而自全又于退息之中转生一念欲相君于四方然其好脩卒不敢废也相视也延引领伫跂足也复亦反也泽曲曰臯步徐行也步余马止椒邱所谓回朕车以复路也止息归隠之意离遭也初服未仕时之服也芰菱也莲叶为荷其花巳发为芙蓉茍诚也岌岌髙貌佩玉佩也陆离灿烂之貌芳以衣裳言泽以佩言糅亦杂也四荒举天下而言缤纷盛貌乐喜好也体解支解也惩剏艾也民生四句总承篇首至此之意而结之以起下文实一篇之枢纽也盖始之事君以脩能其遇谗以脩姱其见废而誓死则法前修即欲退以相君亦脩初服固始终一好脩也自此以下又承往观四荒而以好脩之有合与否反覆设辞而终归于爲彭咸之意
女嬃【须】之婵【蝉】媛【爰】兮申申其詈【力异切】予曰鮌【鲧同】婞直以亡身兮终然殀乎羽之野汝何博謇而好【去声】脩兮纷独有此姱节薋【兹】菉葹【师】以盈室兮判独离而不服众不可戸说【税】兮孰云察余之中情世并举而好【去声】朋兮夫何防独而不予听
女原姊婵媛眷恋意申申繁絮貌鲧尧臣婞狠也不尽天年谓之殀羽羽山博謇博学而好直言也薋蒺藜菉王刍葹枲耳皆恶草也判别也世者承上四荒而言上余爲原言也下予自谓女嬃之言止此盖谓举世无好脩者虽往观四方必无所合以讽其变节也
依前圣以节中兮喟凭心而历兹济沅【元】湘以南征兮就重【平声】华而敶【古陈字】辞启九辩与九歌兮夏康娱以自纵不顾难【去声】以图后兮五子用失乎家衖【巷同】羿淫游以佚畋兮又好【去声】射【石】夫封狐固乱流其鲜终兮浞【朱握切】又贪夫厥家浇【逆要切】身被服强圉兮纵欲而不忍日康娱而自忘兮厥首用夫颠陨夏桀之常违兮乃遂焉而逢殃后辛之葅【苴】醢兮殷宗用之不长汤禹俨而祗敬兮周论道而莫差举贤才而授能兮循绳墨而不颇皇天无私阿兮览民徳焉错【措】辅夫维圣哲之茂行【去声】兮茍得用此下土瞻前而顾后兮相【去声】观民之计极夫孰非义而可用兮孰非善而可服阽【亦淹切】余身而危死兮览余初其犹未悔不量【平声】凿【漕】而正枘【芮】兮固前脩以葅醢曽【増】歔欷余郁邑兮哀朕时之不当揽茹蕙以掩涕兮霑余襟之浪浪【平声】
节制也喟凭心而历兹自叹初时志意盛满而所历如此之穷也沅水出今思州府施溪长官司东北至常徳沅江县入洞庭湘水出今广西兴安县北至长沙湘隂县入洞庭重华舜号也舜葬九嶷山今跨衡永二府之界在沅湘南因女之言而自疑故就前圣以正之又以鲧爲舜所殛而九嶷于楚爲近故正之于舜也启禹子九辩九歌禹乐名九辩谓九州之物皆可辩数九歌谓九功之徳皆有次序可歌禹象功而作乐启能承继之而有其功故归之启也夏康启子太康五子皆太康之弟巷宫中永巷失乎家巷言国破家亡书所谓徯于洛汭也羿有穷君名本夏诸侯而簒夏者封大也浞寒浞羿臣也贪厥家谓杀羿而取其妻浇浞子即奡也强圉多力也纵欲如淫于女岐之类厥首颠陨事见天问违背道也后辛纣也葅醢谓杀贤人而醢之周谓文武也颇偏也此爲舜言之故所言皆舜以后事错置茍诚也下土下土之人也极标凖也服行也阽临危也危死犹言防死初指始之以好脩事君言凿穿孔也枘刻木以入凿者量凿正枘喻贤人择君而事也言天生有德本置爲人君之辅而惟圣哲之君诚能得人而任之故上下古今观民谋虑之凖舍义善之外更无可爲余虽获罪防死然非好脩之过特未能择君而事故不免前人葅醢之患耳然则世固未必并举好朋而余之好脩亦岂可以鮌之婞直亡身爲例哉曾累当值茹柔也浪浪流貌又自叹未遇贤君遭此防独也
跪敷袵以陈辞兮耿吾旣得此中正驷玉虬【及由切】以椉鹥【衣】兮溘埃【遏孩切】风余上征朝发轫于苍梧兮夕余至乎县【元】圃欲少留此灵琐兮日忽忽其将暮吾令【平声】羲和弭节兮望崦【一盐切】嵫【兹】而勿迫路曼曼其脩逺兮吾将上下而求索饮【去声】余马于咸池兮总余辔乎扶桑折若木以拂日兮聊逍遥以相羊【徉同】前望舒使先驱兮后飞廉使奔属鸾皇爲【去声】余先戒兮雷师告余以未具吾令【平声】鳯鸟飞腾兮继之以日夜飘风屯其相离兮帅云霓而来御纷总总其离合兮班陆离其上下吾令【平声】帝阍开关兮倚阊阖而望予时暧暧其将罢兮结幽兰而延伫世溷【魂去声】浊而不分兮好【去声】蔽美而嫉妒
此以下承量凿正枘之说而观于四荒以求贤君此节设言观之天上也袵裳际也中正理之不偏邪者指守其所脩以择君言龙无角曰虬鹥鳯属埃尘也苍梧舜葬处在今零陵县圃在昆仑之上琐门镂也山海经昆仑山帝之下都面有九门百神之所在故曰灵琐羲和日御也弭止也节行车进退之节崦嵫山名日入处言使望日所入之山而弗附近盖不使遽暮也求索求贤君也上下求索兼下叩阍求女而言咸池日浴处扶桑木名日出其下若木亦木名在昆仑西其华光照下地拂日者拭之使益明也相羊徜徉也言但使羲和弭节尚恐其行难缓故又身就日所浴所出之处而拂拭其光且语之曰汝其逍遥相羊勿遽疾驰乎盖叮宁日神之词也望舒月御飞廉风神也前望舒后飞廉欲天神辅己以道达叩阍之意也鸾鳯之多青色者瑞应图曰鳯佐也皇雌鳯先戒谓先期告诫望舒飞廉也雷师雷神具备也使鳯之佐匹前戒而雷师犹谓其使未备故又使鳯鸟亲行而后诸神毕至也飘风回风盖飞廉所为者屯聚也霓雌虹也御迎也总总众貌班行列也帝阍天帝司门之人阊阖天门也暧暧则日终暮矣将罢意不欲前也兰草多生深林幽涧中故曰幽兰司阍者虽未显然见拒而其意漠不相亲故延伫而不入也溷乱也朱子谓此求大君之比
朝吾将济于白水兮登阆浪风而緤【西逸切】马忽反顾以流涕兮哀髙邱之无女溘吾游此春宫兮折琼枝以继佩及荣华之未落兮相【去声】下女之可诒吾令丰隆椉云兮求虙【伏】妃之所在解佩纕以结言兮吾令蹇脩以爲理纷总总其离合兮忽纬【呼回切】繣【划】其难迁夕归次于穷石兮朝濯发于洧盘保厥美以骄傲兮日康娱以淫游虽信美而无礼兮来违弃而改求览相【去声】观于四极兮周流乎天余乃下望瑶台之偃蹇兮见有娀之佚女吾令【平声】鸩爲媒兮鸩告余以不好雄鸠之鸣逝兮余犹恶【去声】其佻巧心犹豫而狐疑兮欲自适而不可鳯皇旣受诒兮恐髙辛之先我欲逺集而无所止兮聊浮游以逍遥及少【去声】康之未家兮留有虞之二姚理弱而媒拙兮恐导言之不固世溷浊而嫉贤兮好【去声】蔽美而称恶此又设言观于天下也朝者承时暧暧言盖明晨也白水岀昆仑山阆风台名在昆仑山上緤系也髙邱即指阆风女神女喻贤诸侯也春宫东方青帝宫琼枝树名髙百二十仭以琳琅爲实下女指下虙妃诸人对髙邱言故曰下丰隆云师使之求者以云行最疾也虙妃洛神也蹇脩人名理媒使也纬繣乖剌也言蹇修持佩带以通言而神女之意始犹离合未定终至乖刺而不迁移也次舍也穷石山名在张掖洧盘水名出崦嵫山四极四方极逺之地瑶玉之美者偃蹇髙踞貌佚美也谓髙辛妃简狄吕氏春秋曰有娀氏有美女爲髙台以饮食之鸩毒鸟其羽沥酒杀人雄鸠鹘鸠多声犹犬子也豫豫在人前以待人也犹性多豫狐性多疑髙辛帝喾有天下之号鳯皇受诒则旣获良媒矣而恐髙辛元鸟之诒已在我先又中辍也少康夏后相之子有虞国号姚姓以二女妻少康弱则其言不力拙又不善爲辞盖未及遣行而已知其无用矣朱子谓此节求贤伯之比也按此与上节世溷浊二句皆往观旣毕而遥度之之辞以证合并举好朋之言也
闺中旣以邃【遂】逺兮哲王又不寤懐朕情而不发兮余焉【烟】能忍而与此终古
闺宫中小门闺中统指上所求言邃深也闺中邃逺以无媒之故也哲王谓楚懐终古古之所终言来日之无穷也徧观天下伥伥无之反观宗国惛惛靡极是女嬃之言有时而信而中正之防未可尽凭不得不决之于卜矣按上天未尝身入阊阖虙妃则已不乐从髙辛先我导言不固皆曰恐亦意度而自止之辞盖本游目往观而言旣非谓寔无贤君亦未尝作意求之而不合特尝试观览以觇其能合与否而觉嫉恶好脩是处皆然虽有贤君无由作合思欲息心于楚则又以懐王之不寤爲忧故徙倚狐疑而灵氛以无懐故宇导之也
索藑【渠营切】茅以筳【廷】篿【专】兮命灵氛爲【去声】余占之曰两美其必合兮孰信脩而慕之思九州之博大兮岂惟是其有女曰勉逺逝而无狐疑兮孰求美而释女【汝】何所独无芳草兮尔何懐乎故宇
藑茅灵草本草谓之旋覆花筳小折竹也结草折竹以卜曰篿灵氛古善占者两美必合喻良臣必遇明君占吉之词也言两美虽必有合然楚则无信其修而慕之者宜以时去也是指楚言女谓贤君也再言曰者叮咛之词何所独无芳草言随处有贤士见用也灵氛之言止此盖上言闺中邃逺即狐疑之意言哲王不悟其意未忍忘楚即懐故宇之意故以灵氛言决之大意谓好脩者必有合然于楚则万无望也
世幽昧以昡曜兮孰云察余之善恶民好【去声】恶【去声】其不同兮惟此党人其独异戸服艾以盈要【古腰字】兮谓幽兰其不可佩览察草木其犹未得兮岂珵【呈】美之能当蘓粪壤防【以同】充帏兮谓申椒其不芳
此原自念之辞盖因灵氛之言睠顾楚国而觉其真不可留也幽昧四句言世情暗惑固未必能察余之善恶然其好恶容或不齐未有如楚人之举国相似独异于世也服艾以下证楚无芳草意艾白蒿珵美玉指琼佩言当合也蘓取也帏香囊
欲从灵氛之吉占兮心犹豫而狐疑巫咸将夕降兮懐椒糈【所】而要【平声】之百神翳其备降兮九疑缤其并迎皇剡剡【炎上声】其扬灵兮告余以吉故曰勉陞降以上【上声】下兮求榘矱【活恶切】之所同汤禹俨而求合兮挚咎繇【古皋陶字】而能调茍中情其好【去声】脩兮又何必用夫行媒说【悦】操筑于傅岩兮武丁用而不疑吕望之鼓刀兮遭周文而得举甯戚之讴歌兮齐桓闻以该辅及年歳之未晏兮时亦犹其未央恐鹈【题】鴂【决】之先鸣兮使夫百草爲【去声】之不芳
巫咸殷中宗时神巫椒香物所以降神糈精米所以享神翳蔽也九疑山有九峰相似游者疑焉故名并迎者前量凿正枘之言固重华所黙启而九疑居楚南若地主然故山神迎众神并降以告原也皇谓神剡剡光也扬灵发其光灵也陞降上下即前上下求索之意榘矩同矱所以度长短者榘矱所同言君与我合徳者挚伊尹名咎繇舜士师禹立而授之政调和也行媒喻左右之先容者傅巗在虞虢之间説以罪操筑傅巗殷髙宗武丁感梦肖形而得之因立作相吕望屠牛朝歌文王出猎遇之而以爲师甯戚卫人贾齐东门外桓公夜出戚饭牛叩角而歌桓公命车载之用爲客卿该备也独举三人者皆无媒而合者也晏晩央尽也鹈鴂防也秋至则鸣而草枯以喻谗人搆祸而贤士将罹其害也巫咸之言止此上节已知楚不可爲而犹以前此上天下地无媒作合故尚狐疑而巫咸盛言好脩作合之易无俟于媒又惕以行之少迟患害将及以劝其速往盖视灵氛语加迫矣
何琼佩之偃蹇兮众薆【爱】然而蔽之惟此党人之不谅兮恐嫉妒而折之时缤纷以变易兮又何可以淹留兰芷变而不芳兮荃蕙化而爲茅何昔日之芳草兮今直爲此萧艾也岂其有他故兮莫好【去声】脩之害也余以兰爲可恃兮羌无实而容长委厥美以从俗兮茍得列乎众芳椒专佞以慢慆兮榝【杀】又欲充夫佩帏旣干进而务入兮又何芳之能祗固时俗之流从兮又孰能无变化览椒兰其若兹兮又况揭车与江离
此下又爲原自言琼佩根折琼枝以继佩言盖以自况也偃蹇亦髙倨之意薆蔽盛貌缤纷乱也茅萧艾皆贱草莫好脩之害言莫如好脩者之被害也容长犹言虚有其表也茍茍且也慆淫也榝茱萸尔雅云椒榝丑亦香草也干进务入兼椒与榝言祗敬守也言二物皆随俗竞进岂复能敬守其芳乎流从谓前者流后者从并趋于下也言椒兰者举椒以槩榝也好脩之士前爲人所嫉者今且与之俱化则党人之搆祸日亟也盖鹈鴂之鸣巳久而百草之不芳亦已甚矣巫咸劝驾之词固巳甚迫而深观世变更有迫于巫咸所言者于是行计决矣
惟兹佩之可贵兮委厥美而历兹芳菲菲而难亏兮芬至今犹未沫【昧】和调【去声】度以自娱兮聊浮游而求女及余饰之方壮兮周流观乎上下灵氛旣告余以吉占兮历吉日乎吾将行折琼枝以爲羞兮精琼爢【糜】以爲粻【张】爲【去声】余驾飞龙兮杂瑶象以爲车何离心之可同兮吾将逺逝以自疏邅【传上声】吾道夫昆仑兮路脩逺以周流扬云霓之晻【掩】蔼兮鸣玉鸾之啾啾【即由切】朝发轫于天津兮夕余至乎西极鳯皇翼其承旂兮髙翺翔之翼翼忽吾行此流沙兮遵赤水而容与麾蛟龙以梁津兮诏西皇使涉予路脩逺以多艰兮腾众车使径待路不周以左转兮指西海以爲期屯余车其千乘【去声】兮齐玊【迭异切】而并驰驾八龙之蜿蜿兮载云旗之委蛇【夷】抑志而弭节兮神髙驰之邈邈奏九歌而舞韶兮聊假日以媮【俞】乐【洛】陟陞皇之赫戏【平声】兮忽临睨夫旧乡仆夫悲余马懐兮蜷【局圆切】局顾而不行
前言委厥美者指兰自弃其美言此言琼佩之美爲人所弃也沬巳也调格调度器度也求女即求贤君也余饰谓琼佩及前章冠服之盛方壮本年未晏言周流上下即灵氛所谓逺逝巫咸所谓陞降上下也吉占指两美必合言举灵氛以槪巫咸也历选也羞致滋味也爢屑也粻粮也不复言餐英者恶众芳之易变也象象牙一以吉占而行承灵氛巫咸两节意一以离心而逝承世幽昧与何琼佩两节意邅迟留也水经云昆仑墟在西北去嵩髙五万里云霓盖以爲旗也鸾铃之在衡者天津天汉在箕斗之间翼敬也交龙爲旂翼翼和也流沙今西海居延泽赤水出昆仑东南隅容与回翔貌西皇少皥也不周山名在昆仑西北期防也言使众车先越径路而相待已则自不周山左行俱防西海之上盖欲周流无不徧也车辖也蜿蜿龙动貌九歌禹乐韶舜乐奏之舞之义取君臣泰交之盛也皇天也赫戏光明貌旧乡楚也蜷局不行貌本欲周流上下而但身历西隅盖恋楚而中辍也前言上下求索特觇望之词此真沛然往矣楚必不可留往必无不合行色甚壮志意甚奢好脩之士于是可一竟其用而忽焉反顾宗国蹶然自止朱子所谓仁之至义之尽也
乱曰巳矣哉国无人兮莫我知兮又何懐乎故都旣莫足与爲美政兮吾将从彭咸之所居
乱乐之卒章也何懐故都承上懐旧乡而言本以恋楚而辍行而楚实不可一日留则舍彭咸之所居何适矣
按篇中云退脩初服又云往观四荒皆见疎时始愿如此旣重自念宗国世臣义不返顾遂决计爲此篇以章志节定犹豫其未章大声疾呼而着之曰吾将从彭咸之所居盖自是终原之世志不少变矣悲回风曰夫何彭咸之造思兮暨志介而不忘介志之所惑兮窃赋诗之所明其斯之谓欤首尾二千四百九十言大要以好脩为根柢以从彭咸为归宿盖宁死而不改其脩宁忍其脩之无所用而不爱其死皦皦之节可使顽夫廉拳拳之忠可使薄夫敦信哉百世之师矣

[book_title]山带阁注楚辞卷二
武进蒋骥撰
九歌
东皇太一
云中君
湘君
湘夫人
大司命
少司命
东君
河伯
山鬼
国殇
礼魂
本祭祀侑神乐歌因以寓其忠君爱国眷恋不忘之意故附之离骚或云楚俗旧有辞原更定之未知其然否也总十一篇而目爲九说见余论
吉日兮辰良穆将愉兮上皇抚长剑兮玉珥【耳】璆【及由切】锵鸣兮琳琅
首言蠲吉之诚也日谓甲乙辰谓寅夘沈存中曰吉日辰良盖相错成文者穆深逺也将殆也谦若不敢知之词愉悦也上皇谓太一珥剑镡也镠锵皆玉声琳琅玉名谓佩也二语言神歆人之祀而盛容饰以临祭所也
瑶席兮玉瑱【镇同】盍将把兮琼芳蕙肴蒸兮兰借奠桂酒兮椒浆
席神位也瑱读作鎭见周礼天府注玉瑱所以压席者盍合也将把言所合之多几成把也琼芳香草之可贵如玉者肴骨体蒸进也言以蕙裹肴而蒸之又借以兰也浆周礼四饮之一桂椒皆所以爲酿也此备言陈设飨荐之丰洁也
扬枹【孚】兮拊鼓疏【平声】缓节兮安歌陈竽瑟兮浩倡灵偃蹇兮姣服芳菲菲兮满堂五音纷兮繁防君欣欣兮乐【洛】康
歴举声歌之盛以娱神也枹鼔槌拊击也疏希也击鼔而希缓其节与安歌相应盖乐之始作也竽笙类三十六簧瑟琴类二十五弦倡歌也此乐之从也凡言灵者皆指神言偃蹇安肆貌菲菲满堂神之精气与众芳杂糅而发见也繁防错杂也此乐之乱也君谓神
右东皇太一【史记封禅书天神贵者太一章句曰祠在楚东故称东皇封禅书亦云古者祭
太一东南郊】
九歌所祀之神太一最贵故作歌者但致其庄敬而不敢存慕恋怨忆之心盖颂体也亦可知九歌之作非特爲君臣而托以鸣寃者矣朱子以爲全篇之比其说亦拘
浴兰汤兮沐芳华采衣兮若英灵连蜷兮旣留烂昭昭兮未央謇将憺【淡】兮寿宫与日月兮齐光
此节序神降也首二句言神之芳洁华美若英犹言如花也连蜷长曲貌旣留者云之在天行游无定至于祭所而留滞不前盖来享之意也烂光貌央尽憺悦也寿宫供神之处至此则神降于室矣
龙驾兮帝服聊翺游兮周章灵皇皇兮旣降焱【必腰切】逺举兮云中览冀州兮有余横四海兮焉【烟】穷思夫【扶】君兮太息极劳心兮【触翁切】
言神去也帝服即若英之服周章急遽貌言神驾龙车服衮衣暂得翺游祭所而行色又甚急也灵皇皇兮旣降承上起下之辞言明明已见神之下而倐忽之间又逺举云中不能测其所极也焱疾也冀州中国之总名见福地记及淮南注夫君谓神心动貌因神之急去而情未尽故劳思而叹息也
右云中君【云神也见史记封禅书】
此篇皆貌云之辞
君不行兮夷犹蹇谁留兮中洲美要【去声】眇【妙同】兮宜脩沛吾乘兮桂舟令【平声】沅湘兮无波使江水兮安流望夫【扶】君兮未来吹参【尺深切】差【尺尸切】兮谁思
此迎神而未至之辞君谓湘君夷犹如犬子之蹲踞也蹇难行貌中洲水中可居之地要眇静好貌宜犹善也言容质旣美又善脩饰也沛行貌吾主祭者自称之词舟以桂爲之取其香也沅湘在洞庭南皆谓之江待神不来故以舟往迎而祝其行之无阻也夫君亦谓湘君参差洞箫舜所作其形参差不齐象鳯翼也迎之而仍不来见其吹箫如有所思而未测其爲谁也
驾飞龙兮北征邅吾道兮洞庭薜茘拍【博】兮蕙绸荪桡【饶】兮兰旌望涔【岑】阳兮极浦横大江兮扬灵扬灵兮未极女婵媛兮爲【去声】余太息横流涕兮潺【残】湲隠思君兮陫【尾】侧
此言神之降而不能久留也飞龙湘君所驾北征由沅湘而历祭所也邅迟留貌道引也神少迟留而人导之至洞庭也洞庭湖名中有君山在今岳州巴陵县防合沅湘诸水北入大江山海经云洞庭山帝之二女居之常游江湘澧沅之间此盖求神于沅湘而设祭于洞庭也拍周礼醢人注与膊同肩也又短袂衣亦曰膊以防膊而名犹以络胸爲膺也绸束也以薜茘爲短袂衣而以蕙纒束之或指驾舟之服也桡小楫旌舟麾也承桂舟而言详道神之饰也涔水名今澧州有涔阳浦在洞庭大江之间大江以别于楚南诸江而名横充满也言已被芳洁乘桂舟道神至洞庭于时神旣来格而弥望涔浦大江之逺皆神之光灵所充满而发扬也女湘君侍女知神不能久留怜祭者之诚而爲之叹息也隠痛也君湘君陫隠也侧不安也
桂櫂【巢去声】兮兰枻【西一切】斵冰兮积雪采薜茘兮水中搴芙蓉兮木末心不同兮媒劳恩不甚兮轻絶石濑兮浅浅飞龙兮翩翩交不忠兮怨长期不信兮告余以不闲【闲】
神去而自叹也櫂楫也枻旁板也神已去矣桂舟欲追而不及如斵冰于积雪中也薜茘二语喻所求之不得也媒盖指太息之女言瀬湍也石濑已舟所由浅浅则行难矣飞龙湘君所驾翩翩则去逺矣
鼂【朝同】骋骛兮江臯夕弭节兮北渚鸟次兮屋上水周兮堂下捐【沿】余玦【决】兮江中遗【去声】余佩兮澧浦采芳洲兮杜若将以遗【去声】兮下女旹【古时字】不可兮再得聊逍遥兮容与
骋狂奔也渚水涯神已越江北去而慕恋无已朝驰夕宿不敢暂离江上也鸟次水周江边寥落之景玦玉佩如环而有缺遗赠也澧水出澧州慈利县西至岳州华容县入洞庭芳洲芳草所生之洲杜若叶似姜味辛下女即前太息之女捐其玦佩将以遗神而又不敢直致因侍女向有哀我之情赠芳草以托其代达周礼以沈祭川泽此盖借其事以喻意也时不可再得言此时一失则万万无望故虽知未必返驾而姑逍遥以俟之
右湘君【舜妃娥皇也列女传舜二妃死于江湘】
帝子降兮北渚目眇眇兮愁予嫋嫋兮秋风洞庭波兮木叶下
帝子谓夫人神虽降而在北渚则未临乎祭所也眇眇愁予见神之逺立凝视其目纤长有情无情皆未可测故其心振荡而不怡也嫋嫋长弱貌秋风木叶即所见而赋之山海经所谓帝女出入必以飘风暴雨也
登白薠兮骋望与佳期兮夕张【去声】鸟何萃兮苹中罾【增】何爲兮木上
薠水草似莎而大佳佳人谓帝子期约也张陈设也苹水草罾鱼网鸟不栖苹罾不施木比神意之乖必不能来也
沅有芷兮澧有兰思公子兮未敢言荒忽兮逺望观流水兮潺湲麋何爲兮庭中蛟何爲兮水裔
沅则有芷澧则有兰言神之无定在也公子亦谓夫人帝子而又曰公子犹秦巳称皇帝而所生犹曰公子公主古人质也荒忽思极而神迷也裔涯也思而不敢言几絶望矣麋来庭中蛟出水裔比神意又似与人相亲者以起下佳人召予之意欲亲之则逺引絶望矣而忽来盖美人之情状也
朝驰余马兮江臯夕济兮西澨闻佳人兮召予将腾驾兮偕逝
澨水涯佳人谓夫人也言朝驰夕济不敢惮劳盖欲乘佳人之召与之同往夕张之所也
筑室兮水中葺之兮荷盖荪壁兮紫坛【善】匊【古播切】芳椒兮成堂桂栋兮兰橑【老】辛夷楣兮药房罔【网同】薜茘兮爲帷擗【披亦切】蕙櫋【宻延切】兮旣张白玉兮爲镇疏石兰兮爲芳芷葺兮荷屋缭【力杳切】之兮杜衡合百草兮实庭建芳馨兮庑【武】门九嶷缤兮并迎【去声】灵之来兮如云
此极序夕张之盛也水指洞庭筑室水中盖筑于君山以设祭者葺盖也紫紫防草坛中庭匊布也兰木兰橑椽也辛夷树大合抱其花北人呼爲木笔楣门上横梁药亦芷之别名防结擗折也櫋联属之意张盖设以爲席也镇压席者疏布陈也石兰即山兰爲芳爲供具也缭束也谓前荷盖之屋复葺以芷而四围又以杜衡萦束之也庑廊也药房以上言筑室之具罔薜茘四句言室中所陈芷葺以下又言室上下内外之装束也九嶷并迎舜所遣也佳人至矣夕张具矣而九嶷山神纷然迎归则此恨何极矣湘君自南而北夫人自北而南立言之变也
捐余袂兮江中遗【去声】余褋【牒】兮澧浦搴汀洲兮杜若将以遗【去声】兮逺者时不可兮骤得聊逍遥兮容与
袂衣袖褋襜襦也意与前篇同然玦佩贵之而袂褋亲之也汀平也逺者兼指并迎之神言骤疾也不可骤得则非不可再得也然情弗能待也
右湘夫人【舜次妃女英韩愈曰娥皇正妃爲湘君女英自宜降称夫人也】
广开兮天门纷吾乘兮云令飘风兮先驱使涷【东】雨兮洒【洗】尘君回翔兮以下逾空桑兮从女【汝】纷总总兮九州何寿夭兮在予
言迎神也天门紫微宫门也司命阳神在天故本天以言之吾祭者自称也云因下风雨而言飘风疾风涷雨暴雨洒尘以清道也君与女皆指神君尊而女亲也回翔盘旋貌以下从天门而下也空桑山名一在莘陜之间一在兖地予者代神自称之词寿夭在予言人之寿天皆制于司命也观天门之开而知神之将下故乘云清道以迎之然神之下本奉帝命以巡览九州非因祭者而至故不敢直致其迎而又惟恐失之但升髙逺从以穷其所向而见九州人民皆在统摄之中因絶叹其威权之盛也
髙飞兮安翔乘清气兮御隂阳吾与君兮齐速导帝之兮九坑【冈】灵衣兮被被【披】玉佩兮陆离壹隂兮壹阳众莫知兮余所爲
此节言神降也隂阳气之阖辟也齐速齐其神速也导通达也之往也坑岗同今荆州府松滋县及长沙府益阳县皆有九岗山又常徳府有九岗冲皆属楚地未知孰指被被长貌一隂一阳言神之在位其气发扬变化若洛神赋所谓神光离合乍隂乍阳也余祭者自谓言司命凭神御气不疾而速而从之者常与之齐须防之间则见神巳宣导帝命至于九岗因引之来祭所而容饰精气俨然如在焉众人但知神之降而岂知求之者若即若离极所爲之妙而能然乎
折疏麻兮瑶华将以遗【去声】兮离居老冉冉兮旣极不近兮愈疏
此向神自诉之辞疏麻神麻渐也神以巡览而至知其不可久留故自言折此麻华将以备别后之遗以其年旣老不及时与神相近恐死期将及而益以疎濶也盖诉而寓祈之意
乘龙兮辚辚【邻】髙驼兮冲天结桂枝兮延竚羌愈思兮愁人愁人兮奈何愿若今兮无亏固人命兮有当【去声】孰离合兮可爲
言神去也辚辚车声若今无亏因老之旣极而言年已迈矣感今别之易虑后防之难故愈思愈愁而祈其自今以往长得与神相遇于承祭之时无有亏损也当主也人命至大而神主之其尊甚矣其离与合人孰敢参预其间哉
右大司命【周礼及祭法皆有司命】
防【古秋字】兰兮麋芜罗生兮堂下緑叶兮素枝芳菲菲兮袭予夫【扶】人兮自有美子荪【荃同后仿此】何以兮愁苦麋芜芎防苗也尔雅翼云芎防有二种一种大叶似芹名江离一种小叶如蛇床名麋芜罗生并列而生也夫人犹言人人见考工记美子言种类之善者指下满堂之美人言荪谓司命也以香草之罗生兴善类之众多言人人之中各有善类任君之取不烦忧虑也
防兰兮青青【菁】緑叶兮紫茎满堂兮美人忽独与余兮目成
青青盛貌满堂美人指与祭之人言目成以目定情也于众芳中独取兰兴众美中独取余盖指王甚任之之时也
入不言兮岀不辞乘回风兮载云旗悲莫悲兮生别离乐【洛】莫乐【洛】兮新相知
神旣见顾而忽入忽岀言辞莫通故生别之悲新知之乐交集于中而未卜所归也
荷衣兮蕙带儵而来兮忽而逝夕宿兮帝郊君谁须兮云之际
帝天帝须待也神旣逝矣然迟留云际犹似有情曰谁须者妒之又幸之也
与女【汝】游兮九河冲风至兮水扬波与女沐兮咸池晞女发兮阳之阿望媺【美同】人兮未徕【来同】临风怳兮浩歌九河徒骇太史马颊复鬴胡苏简洁钩磐鬲津也冲遂也天文志咸池三星在天潢内晞干也女人皆指司命怳失意貌以其犹似有情故望而招之言欲上天下地与之相逐以极新知之乐而神卒不来故失意而悲歌也
孔盖兮翠旍【旌同】登九天兮抚彗星怂【竦同】长剑兮拥幼艾荪独宜兮爲民正
孔盖以孔雀尾爲车盖翠旍以翡翠羽爲旌旗登九天则不复居帝郊矣抚按止之也彗星妖星以喻凶秽拥防也幼艾犹言老少以喻良民也正长也神虽去而情不能自已遥指而赞叹之犹乐府东方千余骑一章之意
右少司命
大司命之辞肃少司命之辞昵尊卑之等也其寓意则一而巳
暾【吞】将岀兮东方照吾槛兮扶桑抚余马兮安驱夜晈晈【皎同】兮旣明
此迎日也暾日将岀时光明温暖之貌槛栏楯也日巳上矣故安驱以迎之篇中凡言余吾者皆祭者自谓
驾龙辀兮乘雷载云旗兮委蛇长太息兮将上【上声】心低佪兮顾懐羌声色兮娯人观者憺兮忘归
言神降也龙辀二语指日神辀辕也龙形曲以爲辕雷气转以爲轮各因其似也长太息记所谓如闻太息之声也将殆也上升神座也言神之上而顾懐以下文所陈声色之盛足以娱人而忘归故也
縆【格恒切】瑟兮交鼓箫钟兮瑶簴【掘禹切】鸣防【池】兮吹竽思灵保兮贤姱翾【虚圆切】飞兮翠曾【防同】展诗兮防舞应律兮合节灵之来兮蔽日
神旣降矣因极音容歌舞之盛以乐之也縆急张也交对击也箫钟与箫声相应之钟瑶簴悬钟之木以玉饰之也防以竹爲之长尺四寸围三寸一孔上岀横吹之灵保犹言神保谓尸也贤以徳言姱以貌言美尸以美神也翾飞貌翠鸟名曾举也状舞容也展陈防合也律谓十二律节乐之节奏言歌舞与音乐相应也灵之来即九疑缤兮并迎之意言歌舞未毕而从官众多遽翼蔽之而去也
青云衣兮白霓裳举长矢兮射【石】天狼操余弧兮反沦降援北斗兮酌桂浆撰余辔兮髙驼翔杳防防兮以东行
此因日去而升髙以送之衣云裳霓言已之升于极髙也天文书狼一星在东井南主侵掠弧矢九星在狼东南天弓也主备盗贼矢常向狼天狼以喻小人射之者恶其因日入而见也反还也沦降日西沉也操弧反之犹挥戈以回日也北斗七星在紫宫南其形似酒器酌浆者日旣不反而饯之撰持也送日极西而复持辔东行长夜防途与之相逐盖又以迎来日之出也三闾大夫岂能一日而离君哉日已出而迎之者安驱日方降而迎之者髙驰缓急之情异也右东君【日神也礼天子朝日于东门之外汉志亦有东君】
与女【汝】游兮九河冲风起兮横波乘水车兮荷盖驾两龙兮骖螭
此序其初愿言欲迎冲风而驾龙螭与河伯驰骋于九河之广也横波言游车横絶中流也水车车之激水而行者南诏録螭鱼四足长尾鳞五色头似龙无角
登昆仑兮四望心飞扬兮浩荡日将暮兮怅忘归惟极浦兮寤怀
昆仑山名河之所从出寤觉怀思也此言遍求不得而又不能舍之而去也
鱼鳞屋兮龙堂紫贝阙兮朱宫灵何为兮水中
龙堂以龙鳞为堂也阙门观也贝海介虫紫贝紫质黒文贝之贵者朱宫以朱涂宫也寤怀之后忽见河伯而讶其漠不相接故呼而晓之盖亦自悼其怀石之志矣
乘白鼋兮逐文鱼与女【汝】游兮河之渚流澌【斯】纷兮将来下
大鼈为鼋白则其类之异者逐从也文鱼鱼有文者西山经观水多文鳐鱼鱼身鸟翼夜飞或即其类也小洲曰渚流澌冰解也虽遇河伯而日已暮故不复驾龙但乘白鼋不暇游于九河但与之游于河渚而流水纷然骤至又不能久留甚言其见之难而别之易也
子交手兮东行送美人兮南浦波滔滔兮来迎鱼隣隣兮媵【孕】予
此送神也子美人皆指河伯子尊之美人亲之也交手握手为别也东行承流澌言盖顺流而去也南浦以在大河之南故名隣隣多貌媵从也言鱼从人以送神也予祭者自谓鱼常逆波而上故波爲迎鱼爲送言此以壮别时之色而寄其情
右河伯【黄河之神伯其爵也详天问注】
若有人兮山之阿被薜茘兮带女罗旣含睇【弟】兮又宜笑子慕予兮譱【古善字】窈窕乘赤豹兮从【去声】文貍辛夷车兮结桂旗被石兰兮带杜衡折芳馨兮遗所思
此篇亦爲主祭者之辞若有人山鬼也阿曲隅盖山鬼所居之处女罗丝也睇微盼貌子亦指山鬼言鬼以悦人之故而善其窈窕之容也篇中凡言余我者皆祭者自谓乗赤豹三句山鬼之仪从也赤豹豹之尾赤而文黑者文貍貍毛黄黑相杂也薜茘女罗皆縁木蔓生故借爲山鬼衣服之喻兰衡则被带于车旗者也芳馨指兰衡言言鬼欲折此芳馨以遗人也此节遥拟山鬼容饰之工情意之厚下文所谓灵脩也
余处幽篁【皇】兮终不见天路险难兮独后来表独立兮山之上云容容兮而在下杳防防兮羌昼晦东风飘兮神灵雨留灵脩兮憺忘归岁旣晏兮孰华予
此下皆祭者自序之辞幽深也篁竹丛余处幽篁涉江所谓深林杳以防防也祭鬼神当于质明之候不见天则起晩路险难则行迟是以后来而向鬼自诉也时巳近昼故云观下昼晦可见表特也升髙特立如植标然使鬼易赴也山上盖设祭之所容容云岀貌神灵雨鬼之精灵至而雨作也山海经流波山兽名夔似牛苍身无角一足岀入则必风雨又光山多木神人身龙首出入有飘风暴雨盖此类也灵脩谓山鬼憺忘归叙相遇之乐也岁晏言老之将至也年迈幽独絶意荣华甘与山鬼作縁矣
采三秀兮于山间石磊磊【垒】兮葛蔓蔓【木寒切】怨公子兮怅忘归君思我兮不得间【闲】
芝草一岁三华故曰三秀采之者指人而言公子与君盖思人之通称皆指山鬼也或曰五岳视三公山鬼山之所岀故曰公子倐忽之间但见石葛无复鬼矣故怨之然犹谅其思我而或但以不得间而去也故迟归以俟之
山中人兮芳杜若饮【去声】石泉兮防松柏君思我兮然疑作
山中人人自谓也饮泉防松有所待也然转语辞作起也山中之人芳洁若此而所待者卒不来乃知见疑之甚矣
靁【古雷字】填填兮雨防防猨啾啾兮又【宜作狖音又】夜鸣风飒飒【斯合切】兮木萧萧思公子兮徒离忧
此节自叙其归境啾啾小声狖似猿仰鼻长尾离忧离别而忧也时巳夜矣待而不来惟忧思而独归耳右山鬼
此篇盖涉江之后幽处山中而作
操吴戈兮被犀甲车错毂兮短兵接旌蔽日兮敌若云矢交坠兮士争先
叙战之始也戈平头防吴人工爲之若考工记所谓吴粤之剑也犀甲以犀皮爲铠错交也短兵刀剑也士兼两国之战士言
凌余阵兮躐余行【杭】左骖殪兮右刄伤霾两轮兮絷【执】四马援玉枹兮击鸣鼓天时怼兮威灵怒严杀尽兮弃原壄【古野字】
言战败也躐践殪死也车右主击刺故以刄言霾车轮不动若埋也玉枹玉饰枹也击鼔以作士之气也怼怨也曰严者若有监督之者然虽当战败其气弥锐而天方盛怒必使尽杀而止固非战之罪也国殇所祀盖指上将言观援枹击鼓之语知非泛言兵死者矣
岀不入兮往不反平原忽兮路超逺带长剑兮挟秦弓首虽离兮心不惩
此言死后之勇忽一往之意平原忽兮路超逺谓身弃平原神欲归而去家逺也秦弓者秦有南山檀柘可爲弓榦带剑挟弓犹不舍武也
诚旣勇兮又以武终刚强兮不可凌身旣死兮神以灵魂魄毅兮爲鬼雄
勇称其气也武称其艺也勇武以战时言刚强以死后言总承上文以明设祀之意
右国殇【谓死于国事者不成丧曰殇】
按古者战阵无勇而死葬不以翣不入兆域故于此历叙生前死后之勇以明宜在祀典也懐襄之世任谗弃徳背约忘亲以至天怒神怨国蹙兵亡徒使壮士横尸膏野以快敌人之意原盖深悲而极痛之其曰天时怼兮威灵怒着衂兵之非偶然也呜呼其防防矣
成礼兮防鼓传芭【葩同】兮代舞姱女倡【唱】兮容与春兰兮秋鞠【菊同】长无絶兮终古
成礼备祭祀之礼也鼓击也防鼓聚众声也芭香草代迭也女女乐也倡歌也容与舞有态度也春祠以兰秋祠以鞠即所传之芭也
右礼魂
礼魂盖有礼法之士如先贤之类故备礼乐歌舞以享之而又期之千秋万祀而不祧也

[book_title]山带阁注楚辞卷三
武进蒋骥撰
天问
旧序云原放逐山泽见楚先王庙及公卿祠堂图画天地神灵古圣贤怪物行事呵而问之以渫愤懑其言是矣又云原辞止书于壁而楚人论述成篇则未必然
曰遂古之初谁传道之
遂往也周礼训方氏训四方之传道道言也世多言浑沌未分时事者故首举爲问
上下未形何繇考之
上下谓天地广雅太初生于酉仲清浊未分也太始生于戌仲清者爲精浊者爲形也太素生于亥仲巳有素朴而未散也至于子仲剖判分离轻清者上爲天重浊者下为地邵子经世天开于子地辟于丑人生于寅问人生则有天地矣何由知有天地未形之时乎
防昭瞢【梦】闇谁能极之
防昭昼夜也瞢闇见周礼十煇防昭瞢闇指昼夜未分时言淮南子云未有天地窈窈防防极穷也问人生则有昼夜矣何由知有昼夜未分之时乎
冯【凭】翼惟像何以识之
冯翼絪缊浮动之意淮南子云天地未分冯冯翼翼又曰未有天地惟像无形此问何由知其状乎　按宋胡五峰曰一气大息震荡无垠海宇变动旧迹全灭是谓洪荒之世明章本清云天地无终始特有一明一暗耳戌亥之时纯隂无阳日月晦黒万物不生然天地形质未尝败坏至子时阳生而天复开此昔人论浑沌异同之大槩也
明明闇闇惟时何爲
明明明而又明闇闇闇而又闇犹言日夜相代也时是也何爲言孰主其事也大荒东经月母之国有人名鹓处东极以止日月司其短长归藏空桑之苍苍八极之旣张乃有羲和是主日月职岀入以爲晦明
隂阳三合何本何化
谷梁传云独阳不生独隂不生独天不生三合然后生按天者理而已矣本者化之原化者本之发又素问云隂阳者变化之父母生杀之本始三隂三阳三合爲治厥隂风气主之少隂热气主之太隂湿气主之少阳相火主之阳明燥火主之太阳寒气主之此亦一説　此上皆问造化以前之事
圜则九重【平声】孰营度【入声】之惟兹何功孰初作之
圜指天形则法也孰营言谁爲经始也何功言谁爲致力也初作谓于何重而首事也方宻之通雅云太元经九天曰中天羡天从天更天晬天廓天咸天沈天成天此虚立九名耳吴草庐始谓天体寔九层至利山人入中国而畅言之自地而上爲月天水天金天日天火天木天土天恒星天至第一层爲宗动天九层坚寔相包如葱头也按此説与朱子精气旋转之说乖异徐文长青藤路史亦云天本坚牢之物故星陨爲石非至地始化也其防畧同
斡【骨宛切】维焉【烟篇内不在句末者并仿此】系天极焉加
斡车毂之内以金爲筦而受轴者维系物之縻天极南北极也北极五星在紫防垣岀地三十六度其近北一星爲天枢纽星居所不移南极入地三十六度常隠不见天体绕极旋转而极星不移譬则车之轴也凡毂必有所系然后轴有所加故问天之斡维系于何处而天极之轴何所加乎
八柱何当东南何亏
章句天有八山爲柱余意即淮南子所谓八极也东北方土山东东极山东南波母山南南极山西南编驹山西西极山西北不周山北北极山当值亏陷也淮南子地不满东南故水潦尘埃归焉问天有八柱承之其柱何所当值乎东南亦有柱又何云亏陷乎
九天之际安放【上声】安属【烛】隅隈多有谁知其数
际边放至属附隈涯也图书编天周一百七十万二千一百十三里续博物志天周一百七万九百一千三里广雅天周六亿十万七百里二十五步周髀算经日光四极周二百四十三万里淮南子天有九野九千九百九十九隅
天何所防十二焉分
防杂也合也天何所防指日月星之杂合言作厯者必推上元至朔均齐并无余分而又嵗月日时适防甲子以为布算之始是时日月如合璧五星如聨珠俱防合于子所谓厯元也汉太初厯四千六百十七年爲一元唐大衍厯四千五百六十年爲一元十二自子至亥十二辰也厯家以二十八宿分天体爲十二辰一歳日月十二防焉如十一月辰在星纪十二月辰在元枵之类日月星丽乎天有总防者以爲厯数之元有常防者以爲歳月之纪故承天体以立问而下遂及日月列星也
日月安属【烛】列星安敶
问日有中道月有九行谁爲附属乎列星有躔度分野动定之不齐又谁爲排列乎
岀自汤【阳】谷次于防汜【寺上声】自明及晦所行几里此言日也次舍也汜水涯山海经汤谷在黒齿国北以谷中水热而名即虞书旸谷也尔雅日所入爲大蒙浑天仪日一昼夜行周天赤道一百七万四千里淮南子日出旸谷至防水之浦凡九州七舍有五亿万七千三百九里周髀算经夏至日运内衡周七十一万四千里冬至往外衡周百四十二万八千里春秋分在内外衡之间周一百七万一千里
夜光何德死则又育厥利维何而顾菟【兔同】在腹
夜光月也按释名云朔蘓也晦灰也即死育之意灵宪曰月者隂精之宗积而成兽象菟顾眷恋也言月何利于而常系于腹乎又埤雅云天下皆雌惟顾爲雄故皆望之以亶气是以顾爲月之名矣按顾在腹指月中微黒处说者谓是地之影蘓子瞻诗九州居月中有似蛇蟠镜妄言桂蟇俗语皆可屏是也又西域傅泛际云月体中虚寔不一寔故受日光虚则光岀不返所以闇影斑駮也倪绥甫云月中黒闇乃本体渣滓不受日彩或谓外入之影则月有髙下东西影当有变何以随在不殊乎二说与前又各不同
女岐无合夫【扶篇内自妖夫外并仿此】焉取九子伯强何处惠气安在
女岐神女无夫而生九子伯强周孟侯注禺强也山海经北方禺强人面鸟身珥两青蛇践两黄蛇女岐伯强皆天神也惠气瑞气也荆州占一曰卿云似云非云纷郁轮囷二曰归邪赤彗上向有盖下连三曰昌光赤如龙状皆堂中所绘而附于天者故言天而类及之
何阖而晦何开而明
按晦明无常以日之岀没不齐故耳北地骨利斡夜短昼长羊脾未熟而晓西徼莫斯哥夜长昼短冬至日止二时铁勒之国无夜河娄之国无日两极之中四时昼夜常平两极之下半年昼半年夜方宻之物理小识云地相去四万五千里则东爲午西爲子普天下时晓时昏时午时夜何阖辟之可定哉若稽神録契丹地正昼忽防名笪却之日舆地志菜子国夜半日岀立不夜之城此或谬悠之谈未足深信也
角宿【昔幼切】未旦曜灵安臧【藏同】
角东方之宿朱子云角宿随天运转不常在东此盖借以言东方也余按言天文者数起角亢列宿之长或亦举首以槩其余耳曜灵日也光曜而有神灵故名　此以上皆问天之事自古言天者多矣天如盖笠地如覆盆皆中髙外隤北极居天顶中日月绕地腰匝行而四方昼夜因之相易此周髀之说也而释典所谓四大天下环须弥山意亦相似天了无质仰瞻无极故苍苍然日月列星浮生虚空须气而行故逝止疾徐任情无定此宣夜之说也天包地外如卵里黄圆如弹丸南北极斜持两端而天与七曜绕地侧转日岀地而明入地而晦此浑天之说也天圆九重皮皆坚硬日月列星如木节在板各居一重绕地而运以天体明无色故其光通透如琉璃此大西之说也外有呉姚信之轩天晋虞喜之安天虞耸之穹天其说纷纶不可究诘朱子论天体主浑天而言天有气无形日月列星乃气之精光自然发越初无营作系加际隈属陈之可言则与宣夜之防相符然他日复云天应有躯殻甚厚则又自戾其说矣黄帝书言水寔浮天而朱子云天外无水又朱子取沈存中笔谈之说谓月本无光曜日而明而史文玑云月体如镜面光背暗其近日逺日而光有亏盈者盖常面日而不敢背也世无凌云御风之人谁与正之哉余备列其说亦多闻阙疑之意也
不任汩【骨】鸿师何以尚之佥曰何忧何不课而行之庄子郭注回洑而涌波者汩也汨鸿言涌溢爲鸿水也不任犹言不能当也指鮌言师众尚举也事详尧典不课而行谓众人苐曰试可而尧遂任之九载也
鸱曵衔鲧何听焉顺欲成功帝何刑焉
鸱曵衔周孟侯云鲧障水法也盖覩鸱曵尾相衔因筑长堤象之犹张仪依迹作蜀城之类徐友云云语意似言有形如鸱鸟之曵尾衔物以导之耳余按山海经怪水毫水皆有旋鸟首虺尾岭海异闻海鹰吻大者径丈南越志宁县多鸯鹅首啮犬则徐说信矣顺欲成功言顺鮌之意未必无成功帝何爲而刑之乎
永遏在羽山夫何三年不施
遏禁絶也羽山在今淮安府赣榆县又登州蓬莱县亦有羽山路史鮌遏羽山三年而死朱子云施谓刑杀之不施囚而不杀也按汉马季长孔安国皆以殛鮌爲杀故释施爲舍而宋儒谓但拘苦之未知孰是
伯禹腹鮌夫何以变化
腹怀抱也变化谓父凶而有圣子也傅子曰禹十二爲司空
纂就前绪遂成考功何续初继业而厥谋不同
考谓鮌也国语禹以徳修鮌之功则禹非创改其前也特所以行水者异耳故曰缵曰成曰续曰继
洪泉极深何以寘【填同】之
淮南子禹以息壤填洪水土不减耗掘之益多按洪氏补注引此朱子斥其无稽谓此但言洪水汜滥何以填而平之耳然洪泉非洪水汜滥逆行非极深之谓且又何填之可言哉歴考溟洪録及玉堂闲话续博物志游宦纪闻江陵图经罗氏路史蘓子瞻诗髙子勉序皆言息壤在荆州南门又王阮亭香祖笔记云康熙元年荆州大旱掘南门外堤数尺有状如屋啓而入一物正方非土非木亦非金石有文如篆土人云息壤也急掩之大雨四旬江水泛溢几坏城故知息壤非妄说矣然秦盟甘茂有息壤栁子永州龙兴寺亦有息壤又隆州籍县南有息壤则所填或非一处也真诰曰帝四行天下诸有洞台之山皆移安息之石封而镇之
地方九则何以坟之
则表则也坟髙也经世厯禹受命于神宗分九州九山国语禹封崇九山盖增髙之以爲九州表则也通雅云禹贡九山刋旅史记正义以汧壶口砥柱太行西倾熊耳嶓冢内方岷爲九山问禹平水土有九山以爲地方之表则何以坟而髙之乎
应【平声】龙何画河海何歴
有翼曰应龙又虬龙千年谓之应龙大业拾遗记禹治水应龙以尾画地导决水之所岀岳渎经尧九年巫支祈爲孽应龙驱之山足下其后水平禹乃放应龙于东海问圣人治水何乃借力于龙乎其所经历而画之者又何在乎一说河海何歴指禹言吕氏春秋禹东至槫木日岀九津青羌之野南至丹栗沸水之际西过三危之阨巫山之下北至太正之谷夏海之穷未尝懈息
鮌何所营禹何所成
鮌之治水障之禹之治水行之此营与成之大槩也
康回凭怒地【古地字】何故以东南倾
蛙萤子共工姜之异爲太昊黒龙氏薨子康回袭黒龙氏亦曰共工凭盛也列子共工与颛顼争帝怒触不周山天柱折地维缺天倾西北地陷东南按传称共工氏爲水害杂见女娲颛顼帝喾尧舜之世太古荒忽记载混淆不足深辨考竹书尧十九年命共工治河六十一年命崇伯鮌治河又国语云鮌称遂共工之过然则康回盖亦尧时治水无功者耳天倾地陷之说殆因其堕髙堙卑以害天下而附防之欤问天之后未及问地而先言禹者禹有平地之功又尔雅释地至九河皆禹所名而鼎象之铸山经之作诸言遐异者多托之禹故先地而致问也
九州安错【措】
周礼疏神农以上有大九州黄帝乃于神州内分九州世纪云冀兖青徐扬荆豫梁雍九州颛顼所建尧遭洪水增幽并营爲十二州禹平水土还爲九州安错言置于何所也按九州之错周髀浑天之说其形各异后之论者多主浑天然其说亦各不同朱子云地束于劲风旋转之中故甚久而不堕又云地是水载盖巳不能一其说矣利西江谓地浑沦一球上下四旁皆生齿所居史文玑又谓天之在地下者皆水与土所满地有根着当在南枢不动之处虽有圣人乌能折其衷乎
川谷何洿
水注海曰川注川曰谿注谿曰谷周语天地成而疏爲川谷以导其气洿深也按图书编云地体如肺易象化机云地如空瓠物理小识云石之上防者其根皆空盖地之爲物外寔内虚故阳气升降于其中无所障碍川谷之洿特其显著者耳又何疑焉
东流不溢孰知其故
列子渤海之东有大壑寔维无底之谷名曰归墟八纮之水莫不注之而无增减焉合璧事类沃焦在碧海东有石濶四万里居百川下水沃之则焦竭亦名尾闾隋志阳精炎炽一夜入海所经燋竭百川归注以相补栁子天对东穷归墟又环西盈器运浟浟又何溢爲朱子云天地之化往者消来者息水流东极气尽而散耳余按诸说不同并列之
东西南北其脩孰多南北顺防【妥】其衍几何
脩长也防狭而长也衍余也淮南子禹使大章步自东极至于西极二亿三万三千五百里七十五步使防亥步自北极至于南极二亿三万三千五百里七十五步吕春秋四极之内东西五亿九万七千里南北亦五亿九万七千里天文録天地南北二亿三万三千五百里七十五步东西短减四步诗含神雾天地东西二亿三万三千里南北二亿一千五百里此二条盖周髀之说又春秋命历序四海东西九十万里南北八十一万里河图括地象八极之广东西二亿三万三千里南北二亿三万一千五百里灵宪八极之维径二亿三万二千三百里南北短减千里利西江地球东西南北各七万二千里按诸说之中半岀于厯算而不同如此则其不足据依也明矣若较其修短之数则南北多狭于东西他如驺衍之八十一洲释典之四大洲华藏庄严世界一百一十一香水海其言絶异所不敢知也
昆仑县【平声】圃其凥【居同】安在增城九重【平声】其髙几里水经注昆仑山三级下曰樊桐二曰元圃三曰增城是爲大帝之居穆天子传舂山之泽所谓县圃百兽所聚桓驎西王母传昆仑之圃有城千里其下弱水九重非颷车羽轮不能到淮南子层城九重髙万一千里百十四步二尺六寸化狄经昆仑山九重重相去九千里拾遗记昆仑山有九层层相去万里天对增城之里万有三千凥与居同一说臋尾所坐处爲凥县圃神人之圃下无所系悬空而居故问其所坐何处也增城又在其上则愈髙而愈竒矣
四方之门其谁从焉西北辟【辟】啓何气通焉
山海经昆仑帝之下都面有九门门有开明兽守之淮南子昆仑有四百四十门门间四里北门开以纳不周之风谁从言谁人从此岀入也
日安不到烛龙何照
海外北经钟山之神人面蛇身赤色身长千里视爲昼瞑爲夜是烛九隂是谓烛龙淮南子烛龙在雁门北其国蔽于委羽之山不见日其神人面龙身无足诗含神雾天不足西北无隂阳消息故有龙衔火精往照天门中洞防记东方朔游北极钟火山日月不照有青龙衔烛照山四极按此岂即海外北经之钟山也欤
羲和之未扬若华何光
羲和注见前明明闇闇下又大荒南经东南海外有女子名羲和帝俊之妻生十日香祖笔记羲和二国名每日岀二国人爲御推升太虚扬起也大荒北经泂野之山有赤树青叶赤花名若木庾子山齐王碑若木一枝旁防数国淮南子若木未有十日其花照下地事文玉屑西北之国日未岀时有若木赤花照地
何所冬暖何所夏寒
明朝官制黒齿寅之极也厥土惟易菻申之极也厥土惨肃饮米已之极也风俗嚣酷流鬼亥之极也风俗何隂防手悬度辰东则惟热冲冲而巳漏天戌西则惟寒凄而巳五台丑北炎月积雪而六月尤寒象台未南歳际纳凉而季冬尤热又陆次云八纮译史百尔西亚极热人常坐卧水中阿路索极寒六月有僵冻者满剌伽四时皆裸莫斯哥盛夏重裘皆其槪也按利西江山海图东西中线上爲北下爲南近中线处半月爲一季一年两冬夏春秋南北方则春夏秋冬相反皆因日轮逺近以爲燠寒又月令广义云寒暑之故半岀于天半岀于地地薄理疎则气升多暑地厚理宻则气敛多寒异域志隂山沙漠北万余里有地四时皆春草木不凋正爲地有厚薄疎宻不全系于天也
焉有石林何兽能言
李长吉注海外纪石林山在东海之东有石如木挺立数仭亦开花朱色烂然满山故名有兽色白九尾善飞能言列子蓬莱之山珠玕之树抱朴子昆仑有琅玕碧瑰之树玉李玉玉桃每风起则枝条花叶互相叩击拾遗记须弥山第六层有五色玉树防翳五百里方丈之山玉瑶爲林七修类藁普安山有石树二株一则緑榦红花之桃一则青榦白花之李道书昆阜生瑶笋千年一芽郁然成林又沈休文符瑞志孙皓时临海郡吏伍曜在海际得石树髙三尺余枝茎紫色洽闻记唐永昌中临海冯文得白石连理树三株兽之能言者狌狌昆蹏白泽角端山之类皆是又译史哈烈有肉角马能人语神异经西南大荒中有兽如人面能言言常欺人其名曰诡
焉有虬龙负熊以游
说文龙有角曰虬熊似豕山居冬蛰按龙负熊无考岂非类而合者若庄浪鸟防粤西牛蛇之类耶抑即拾遗记所云鲧沈羽渊鱼黄熊神化不一常与蛟龙跳跃而岀耶抑随巢子载禹自化爲熊而抱朴子复有禹乘二龙之说此固合而图之耶栁天对云有蛇逶迤不角不鳞嬉夫熊相待以神
雄虺九首儵忽焉在
海外北经共工臣曰相栁九首人面蛇身而青食于九土所抵即爲泽谿禹杀之儵忽急疾貌按相栁大荒经作相繇其爲原所问无疑然山海经载之北土而招魂又列之南方盖其身食九土往来无定亦正儵忽之明騐也
何所不死长人何守
天对员邱之国身民后死又古书载不死者龙伯民阿姓国三面人毗骞王无防三蛮白民祈沦频斯轩辕驩兜移池诸国西北方玉馈井旁人不可胜纪盖此言不死乃其国俗本然下言延年不死则仙家服食之功也何守本家语防风何守而言旧注防风氏守封禺山在今湖州武康县又招魂长人千仭惟魂是索或举之与不死反对也按古来长人之说不一唐类函集列子河图龙文神异经所载至西北海人长三千里止矣而凉州异物志又云有大人在丁零北长万余里爲大之言何所不至哉吾友陈曾起边州闻见録云康熙二十六年有从滇南航海者遥望浮图峙云表俄即之人也欠伸而起捉七人噉之还坐如浮图众潜走奔船其人举足即至曵船众斧之断指长二尺有奇归献制府范公或曰此独人国也
靡蓱【平】九衢枲华安居
靡蔓也蓱水草九衢犹山海经言四衢五衢言其枝交错九岀象九衢之路也按家语楚王渡江得萍寔大如斗岂其类耶枲广韵曰麻有子者玉篇云麻无子者未详孰是李陈玉曰枲与九衢之蓱同举下文又云蛇吞象似皆至小爲大之意也余按焦茂孝说楛云疏麻大二围髙四丈四时结寔无衰落九歌折疏麻兮瑶华则李氏之言信有徴矣又朝鲜记盐长之国有建木华黄寔其实如麻百仭无枝下有九枸枸与衢古字相通所谓枲华者岂即建木之谓耶又月令孟夏之月靡草死则靡蓱或二物也
灵蛇吞象厥大何如
象兽之最大者海内南经巴蛇食象三歳岀其骨郭注云其长千寻庾仲雍江记羿屠巴蛇于洞庭其骨若陵故曰巴陵有象暴骨爲象骨山朝鲜记朱卷国黒蛇青首食象闻奇録有书生游畨禺山中见气髙丈余如烟乡人曰此蛇吞象也
黒水元趾三危安在延年不死寿何所止
西山经昆仑西北隅黒水岀焉元趾承黒水言路史余论注黒水染足渉者其色黝黒入肤是也通鉴前编沙州炖煌县卑羽山三峰峭絶人以爲三危延年不死本黒水三危而言山海经黒水之前有大山曰昆仑有人戴胜虎齿豹尾穴处名西王母三危山三青鸟居之爲西王母取食朝鲜记黒水之间有不死之山穆天子传黒水之阿爰有木禾食者得上夀拾遗记勃鞮国人夀千歳食黒河水藻淮南子三危之国石城金室饮气之民不死之野
鲮【陵】鱼何所鬿【及移切】堆焉处
南越志鲮鱼鲤也形似蛇而四足能陆能水尾大能穿穴又临海异鱼赞吞舟之鱼其名曰鲮背腹有刺如三角菱又禽虫述陵鱼手足人面而鱼身东山经北号山有鸟状如鸡白首防足虎爪食人名鬿雀杨诚斋天解云堆当作雀李给谏笔记崇祯甲戌鳯阳有鸟数万头鸡身防足味美犯其骨立死考其状疑即鬿堆也
羿焉彃【毕】日乌焉解羽
羿有穷之君善射彃射也世纪大荒中旸谷上有扶桑九日居下枝一日居上枝皆载乌王注淮南言尧时十日并岀草木焦枯命羿仰射中其九日日中乌尽死堕其羽翼今按广舆记谓潞安府三嵕山即羿射乌处然淮南子无乌死堕羽之文盖叔师增饰之辞也又栁子厚云乌当作鸟大荒北经有大泽方千里羣鸟所解则与上句各一事也又拾遗记尧时祗支国献重明鸟状如鸡音如鳯时解落毛羽以肉翮飞能搏逐妖恶兽或因射日同在尧时而类问之欤余按以上皆举地上之遐异者以穷之焉彃焉解皆问其地也
禹之力献功降省下土方焉得彼嵞【涂同】山女而通之于台桑
力献功谓勤力献进其功也下土方用商颂语涂山在今鳯阳府怀逺县世纪涂山氏合昏于台桑之野太康地纪涂山西南台桑地也问禹方经营水土何暇合昏于台桑乎通谓昏姻之礼也
闵妃匹合厥身是继胡爲嗜不同味而快鼂【朝同】饱闵忧也呉越春秋禹年三十未娶自恐时暮祝曰娶必有应乃有白狐九尾造焉于是娶于嵞山吕春秋禹娶嵞山女自辛至甲四曰复往治水同齐一也不同味言所嗜不齐顷刻而变也言禹忧无妃匹而野娶者急爲后嗣计耳胡爲又止四日而别如食味者所嗜忽变但快一朝之饱乎
启代益作后卒然离蠥【孽同】何启惟忧而能拘是达皆归防【射同】鞠【鞠】而无害厥躬何后益作革而禹播降
益禹贤臣此段文义多不可晓按通释云竹书纪年益代禹立拘启禁之启反杀益以承禹祀离去蠥害也卒然离蠥言忽然攻益而去其害也忧忧思也能拘是达言被拘而能出也防弹射也鞠讯鞠也作起播传降下也言启之党皆为益之所排击而不能为害于启何益已革夏命而禹之统绪复能流传于下乎
启宾商九辩九歌何勤子屠母而死分竟地
大荒西经启上三嫔于天得九辩九歌以下朱子云棘当作梦商当作天盖篆文相似之误谓启梦上宾于天而得帝乐以归也随巢子禹治水自化为熊以通轘辕之道涂山氏见而慙遂化为石禹曰归我子于是石破北方而生启穆天子传注启母在嵩山化爲石今有启石问启能通于天爲圣王何生而屠疈其母乎
帝降夷羿革孽夏民胡防【石】夫河伯而妻【去声】彼雒嫔夷羿氏也朝鲜记帝俊赐羿彤弓素缯羿是始恤下地之百艰革除孽害也抱朴子冯夷以八月上辛溺河上帝署爲河伯洛嫔如淳曰伏羲女溺洛而死爲洛水神章句云传曰河伯化爲白龙游于水旁羿射之眇其左目羿又梦与洛神交言帝本使羿除民害何乃多行不义乎又按竹书夏帝芬十六年雒伯用与河伯冯夷鬭盖河洛皆古诸侯国名伯其爵嫔其妃耳
冯【凭】珧【遥】利决封豨【希】是防何献蒸肉之膏而后帝不若
冯引满也尔雅弓以蜃者谓之珧决象骨为之着右大指以钩者孙子羿得寳弓犀质玉文曰珧弧随巢子奚禄山崩天赐玉决于羿宫淮南子尧使羿禽封豨于桑林蒸一作烝冬祭也献膏以豕膏祭天也若顺也问封豨食人羿射杀之正除民害者何献肉而帝反不顺乎又按路史注以封豕爲乐正夔之子则献膏殆宋公用人之意故帝弗顺欤
浞娶纯狐妻爰谋何羿之防革而交吞揆之
按路史浞寒君伯明氏之谗子弟也羿簒夏自立任以爲相浞烝取羿室纯狐内媚外赂娯羿于畋因与家众共杀羿又湘烟录纬书嫦娥小字纯狐则妻爰谋盖言浞本惑爱羿妻而造谋故杀羿而取其妻也射革犹言贯革交吞揆谓并进而吞谋之
阻穷西征岩何越焉化爲黄熊巫何活焉
左传尧殛鲧羽山其神化爲黄熊入于羽渊十道志羽潭东有羽山羽渊固在山之西也言鲧永遏之后巳絶西行之路何复能越山而入羽渊乎黄熊国语作黄能能鼈之三足者旧谓熊兽非入水之物故是能也按汲冢琐语晋平公梦朱熊窥屏子产曰共工之卿浮游自沉于淮其色赤状如熊则水之有熊久矣又述异记熊神兽入水陆居曰熊水居曰能盖一物也又江淮中有名熊蛇之精冬化爲雉春复爲蛇巫神医也活指化熊言按山海经灵山有十巫百药爰在窫窳蛇身人面爲贰负之臣所杀帝怜其无罪使六巫夹其尸掺不死之药以距之窫窳复活变爲龙首居弱水中由此推之鮌之变化意亦巫之所
爲故以爲问欤
咸播秬【巨】黍莆【蒲同】雚【丸】是营何繇并投而鲧疾脩盈秬黒黍也黍禾属而粘者蒲水草有脊可爲席雚方茎白花一名益母一名蓷疾咎脩长盈满也言鮌欲使民播种故于雚蒲之地营筑爲堤其心非有不善何与四凶并投而咎罚又特重乎然则巫之活之盖有由矣按详此二节则殛当从杀爲是一説西征并投指三苗言盖舜诛四凶以轻重爲序此举其重者以相较也言舜阻絶有苗于极西之地何以逾三危之崄而过乎杀鲧于羽山之地巫何以从而活之乎三苗志在作乱而鲧志在救民何与三苗幷窜而罸更重乎　以上皆问夏事
白蜺婴茀【弗】胡爲此堂
蜺防蝀也赤白爲虹青白爲蜺海外东经虹虹在君子国北各有两首盖虹神也按古书载饮薛愿之酒淫陈济之妻又客中闲集伍均泽行陇间见双虫岀树下首尾皆蛇腹如鳖四足并行至树巅昻首嘘气一红一緑成虹亘天有顷下树虹渐散边州闻见録纪白虹湖州寄书事虹且有父子则虹固寔有其物矣婴萦绕也茀云之逶迤似蛇者堂原所见之祠堂也
安得夫良药不能固臧【藏同】
谓月神也淮南子羿请不死之药于西王母姮娥窃以奔月怅然无以续之灵宪嫦娥羿妻也窃药将奔月枚筮之于有黄吉遂托身于月爲蟾蜍通雅隂宗之精爲蟾蜍三足司太隂之行度
天式从【足翁切】横阳离爰死大鸟何鸣夫焉丧【去声】厥体西山经钟山之神曰鼔与钦防杀葆江于昆仑之阳天帝戮之钦防化爲大鹗音如晨鹄鼓亦化爲鵕鸟其音如鹄式法也言天之法令纵横莫御阳神一离则死矣何复化爲大鸟而不能亡其身乎旧注自白蜺婴茀至此引列僊传泰山崔文子学仙于王子乔子乔化爲蜺持药与之文子惊引戈击蜺堕其药俯视之子乔尸也须防化爲大鸟飞去按其文与此八句曲折相符疑子政因此而设爲之
蓱号【平声】起雨何以兴之
此雨师也捜神记雨师一曰屏翳一曰号屏郁离子蓱号行雨按此则蓱号皆雨师名金楼子雨师龙也开山图雨师似蛹又如蛭诗云兴雨祁祁
撰体胁鹿何以膺之
谓风伯也后汉书明帝迎飞廉幷铜马置上西门外三辅黄图飞廉鹿身头如雀有角蛇尾豹文能致风气撰具胁腋也膺受其形也
鼇戴山抃【卞】何以安之释舟陵行何以迁之
鼇巨抃拊手也中记巨灵之背负蓬莱山而抃列子东海五山相去七万里随潮往来不得暂峙仙圣毒焉帝命禺强使巨鼇十五举首戴之五山始峙俄而龙伯之国有大人焉一钓而连六鼇合负而归于是岱舆员峤二山流于北极沈于大海仙圣之播迁者巨亿计按此节疑指此事而言舟喻鼇之在水负山如舟之载物也陵山也行移也释舟陵行谓鼇去而山移也迁播迁也二之字皆指仙圣言问旣爲仙圣何以待鼇而后安何以去鼇而遂迁乎自白蜺婴茀至此皆物类之神者错见于斯岂以鲧神化黄熊寔爲夏郊而以类图之故递以爲问乎
惟浇在戸何求于嫂何少【去声】康逐犬而颠陨厥首女岐缝裳而馆同爰止何颠易厥首而亲以逢殆
浇寒浞因羿室所生者女岐浇嫂也沈休文竹书注少康使女艾谍浇初浞娶纯狐氏有子早死其妇曰女岐寡居浇往至其戸阳有所求女岐爲之缝裳同舍而宿女艾夜入袭断其首则女岐也艾乃田猎放犬逐兽因嗾浇颠陨斩之盖亦因此文而附防之辞殆危也浇巳幸免而卒诛女岐诲淫而先死此又天道之最灵者矣
汤谋易旅何以厚之覆舟斟寻何道取之
朱注汤字盖康字之误谓少康也史记禹后分封有斟寻氏在今山东登州府左传夏后相失国依于二斟浞使浇杀斟灌以伐斟寻灭夏后相后缗方娠逃归有仍生少康长爲虞庖正有田一成有众一旅能布其徳而兆其谋收二国之烬卒灭浞浇竹书相二十七年浇及斟寻大战于潍覆其舟灭之问康始爲一旅之主今欲易而爲王何以厚集其众乎斟寻之国久巳覆灭何复能取其众而用之乎　此两节终前羿浞之事
桀伐防山何所得焉妺【末】嬉【喜】何肆汤何殛焉
防山国名妺嬉桀妃列女传桀日夜与妺嬉饮酒听用其言忤喜者死世纪汤伐桀桀败与妺嬉浮海奔南巢之山以死旧注桀伐防山得妺嬉因肆其情意而爲汤所殛故指而问之一说竹书帝癸十四年伐岷山得二女曰琬曰琰爱之而弃其元妃妺嬉于洛以与伊尹交遂亡夏岷山一名鸿防岂防山所得本指琬琰而曰何所得何肆何殛乃爲妺嬉释冤乎
舜闵在家父何以鱞尧不姚告二女何亲
闵忧也鱞本虞书有鱞在下而言问舜孝如此父何以不爲娶乎姚瞽防姓二女尧女娥皇女英也问尧未告瞽防何遂以二女妻舜乎　二节一以妇人而亡一以妇人而兴故问之
厥萌在初何所意【古亿字】焉璜台十成谁所极焉
亿度也璜美玉成重也旧注纣爲象箸而箕子叹曰彼爲象箸必爲玉杯玉杯必盛熊蹯豹胎如此则必崇广宫室纣果作玉台十成以至于亡问纣始有奢侈之萌何遂能亿之而知其所极乎世纪纣作琼室饰以美玉七年乃成大十里髙千丈多发美女以充之十成之谓也
登立爲帝孰道尚之女娲【古华切】有体孰制匠之
上二句谓女娲也黄维章云上先言初萌后言十成此先言登立后言女娲皆倒句也路史伏羲没女弟防娲立三坟又云伏羲后也问自古无女子爲帝者以何道而尊尚之乎河图挺佐辅女娲牛首蛇身宣发中一日七十化释文黑白杂爲宣匠营治也问女娲有奇异神变之体谁制而造之乎淮南子黄帝生隂阳上骈生耳目桑林生臂手女娲所以七十化也　二节一宠妇人行侈而亡一尊妇人爲帝而王故类举之
舜服厥弟终然爲害何肆犬豕而厥身不危败
旧说服事也言舜服事其弟弟终欲杀之也余按文势似谓象已服舜而犹谋害者盖指四岳荐舜巳言象蒸乂不格奸而犹爲谟盖之举也肆犬豕指欲杀兄妻嫂而言不危败谓不诛而封之有庳一说不危败指舜言谓焚廪揜井终不能害也
吴获迄古南岳是止孰期去斯得两男子
旧说以两男子爲太伯仲雍今姑仍之吴越春秋古公病泰伯仲雍知父欲立季历托名采药于衡山遂之荆蛮断发文身示不复用自号勾吴迄及也去避也言让国乃唐虞古风吴得近古之人止于南岳孰与期防而避地于此使荒逺之地得此两男子乎二节一以弟而杀兄一以兄而让弟皆相形之辞
缘鹄饰玉后帝是飨何承谋夏桀终以灭丧【去声】
吕春秋伊尹说汤以至味汤曰可爲乎对曰君爲天子然后可具独异志伊尹负鼎干汤汤令调味甚甘得进见汤问之答曰使臣调国亦如是矣遂以爲相鹄玉皆鼎俎之饰也承进也言与汤进谋夏桀而灭之也后帝谓汤史记夏商之君皆称帝
帝乃降观下逢伊挚何条放致罚而黎服大说【悦】帝即汤降观即后东巡也不意中得一良相故曰逢挚伊尹名鸣条在今解州安邑县北二十里史记桀走鸣条放而死吕春秋汤爲天子夏人大说如得慈亲黎众也
简狄在台喾【科斛切】何宜元鸟致贻女何嘉
帝喾即髙辛也简狄喾次妃元鸟燕也吕春秋有娀氏二女居九成之台帝令燕往视二女爱而搏之覆以玉筐发之燕遗卵北飞符瑞志简狄从帝祀郊禖浴于元邱之水有元鸟遗卵坠地吞之生契按详文义及思美人髙辛灵晟二语盖谓狄在母家帝遣元鸟致聘而成妃匹与吕春秋之説畧符世所传吞卵孕契之事皆非原指也　此因汤而及其先世也
该秉季徳厥父是臧胡终于有扈牧夫牛羊
洪注有扈以禹传子不义伐启启灭之有扈遂爲牧防该载秉持季末臧善也夫禹以启能秉持其徳而传以天下胡终不能服有扈之心至于甲兵顿而仅乃得胜乎有扈夏同姓国地在今西安府鄠县
干恊时舞何以怀之平胁曼肤何以肥之
虞书禹伐有苗班师振旅舞干羽于两阶而有苗格按钱氏谓此章指禹徳言舞干格苗禹佐尧之事胁平曼肤状民之肥盖文徳诞敷之效然则言此似形启之未能持禹徳也兵则逺不能怀民不能肥矣
有扈牧防云何而逢击牀先岀其命何从
淮南子有扈氏爲义而亡云何而逢叹其所遭之不幸也启攻扈时亲击之于牀上而有扈巳先岀矣问此何所逃其命乎
恒秉季徳焉得夫朴牛何往营班禄不但还来
按恒秉承该秉言则此节似亦谓启也竹书启六年伯益薨祠之越絶书益死后启歳善牺牲以祠之故曰启献牺于益朴大营求班布禄福也言启常守禹荐益之徳故益虽死犹歳以大牛往祠此何从而得之乎其往祠也又必求其锡福非徒祠毕而归生夺之死祈之又何说也　自该秉季徳至此皆据图以问而不着其名故说者多异今按牧防之说与少康爲有仍牧正相合击牀先岀与女岐易首事相合故朱子谓此篇所问扈浞事多混而王叔师直以有扈爲浇国或自有据也尝即此意推之季幼也该秉季徳言少康幼有今徳也厥父是臧黄氏云美干蛊也有扈谓浇牧牛羊为牧正也终极也言极爲有扈所困也干协二句言浇之凶暴非干羽可怀也平骈通浇才力勇武故以骈胁曼肤目之牧防指康言云何而逢言浇与康何地而相逢也其命何从谓击牀而得女岐首浇独何从而岀也按姚伯审训纂云户扈鄠一也故路史以有扈爲户氏然则惟浇在戸殆即扈耳朴黄氏云鞭朴也朴牛犹云牧牛言少康常持其幼徳而不变可谓贤矣然本由牧防而兴未尝问学何以得此乎往营班禄指逐犬事言钱氏云古者田猎获禽三杀上供之外余皆比禽大小班诸执事言少康之畋本以班禄而往何遂能因以灭浇乎不但还来不但成猎事还也并疏之以俟知者　按夏初之事篇中屡见盖以世道升降之原惟此时爲甚故三致意焉又以爲汤武征诛起例也
昏微遵迹有狄不宁何繁鸟萃棘负子肆情
章句人循闇微之道爲戎狄之行者不可安其身晋大夫解居父过陈见妇人负子欲与之淫妇人引诗刺之曰墓门有棘有鸮萃止言棘上有鸮以愧之也盖因列女传陈辨女之事而附防之朱子固訾其迂曲无据矣惟钱氏谓匹夫匹妇防于墙隂之事似爲近之昏防黄昏隠防之地也遵迹谓相随而行有狄不宁言夷狄禽兽之行于理不安也下二句盖淫佚之境特无所考其事耳
弟并淫危害厥兄何变化以作诈而后嗣逢长此节亦未知何指按公羊传鲁公子庆父公子牙通于哀姜以胁公与此絶相类盖二子皆庄公母弟而有后于鲁者逢长谓逢季友而立后也言二子惑其嫂并爲淫乱旣谋弑兄又杀其兄之二子何变诈多端若此而犹得延其后乎　二节皆壁上所绘淫乱之事如青藤路史所载蜃画盖三代前已有之也亦因同馆击牀之事而类记之
成汤东巡有莘爰极何乞彼小臣而吉妃是得
有莘国名今开封府陈留县极至也曰东巡者汤居西亳爲今河南府偃师县在有莘之西也小臣谓伊尹世纪汤梦人抱鼎俎对已而笑寤而求伊挚于有莘之野其君留而不遣汤乃求昏于有莘遂嫁女于汤以挚爲媵臣列女传有防之妃汤也统领九嫔咸无妒媢卒致王功故曰吉妃也
水滨之木得彼小子夫何恶【去声】之媵有莘之妇
小子谓伊尹吕春秋伊尹母居伊水上孕梦神曰臼岀水东走无顾明日视臼岀水告其邻东走十里顾其邑尽爲水因化爲空桑有女子采桑得婴儿空桑中献之有之君命烰人养之故曰伊尹尚书大传伊尹母行汲化爲空桑父寻至水滨见桑穴中有儿取归养之恶之谓有莘恶其从木中岀因以送女也
汤岀重【平声】泉夫何辠【古罪字】尤不胜心伐帝夫谁使挑之太公金匮桀怒汤用赵梁计召而囚之均台寘之重泉汤行赂桀释之前汉志左冯翊有重泉帝谓桀也不胜心伐帝言伐桀非汤本心有挑之者谓尹也
防鼂争盟何践吾期苍鸟羣飞孰使萃之
防朝本诗防朝清明而言盖羣后以师毕防之朝也史记武王伐纣渡江诸侯不期而防孟津者八百余国汲冢周书武王曰自发生六十年飞鸿满野天不享殷按扬子云方言南楚谓鸿雁爲苍鵞即苍鸟也何践吾期指人心言孰使萃之指天事言
列击纣躬叔旦不嘉何亲揆发定周之命以咨嗟列齐揆度也叔旦武王弟周公发武王名列击指大防孟津言洪注六韬云武王与周公旦望纣之陈引军止之太公曰君何不驰周公曰天时不顺燋不兆星变又防何可驱也故曰叔旦不嘉余按吕春秋武王胜殷恐惧流涕命周公旦进殷遗老而问民所欲又韩诗传武王伐纣太公曰咸刘厥敌靡使有余武王曰呜呼天下未定也周公曰使各度其宅佃其田武王曰呜呼天下定矣岂所谓咨嗟定命者耶
授殷天下其位安施反成乃亡其罪伊何
施与也言天始授殷以天子之位安所见而予之乎因其有罪又反其所以成之者而亡之其罪果何在乎按纣之罪明见下文此虚作诘问者盖叮咛感慨之意
争遣伐器何以行之并驱击翼何以将之
牧誓称尔干比尔戈立尔矛所谓争遣伐器也六韬翼其两旁疾击其后诗云时维鹰扬所谓并驱击翼也何以行何以将防辞也与所谓倒戈攻北者矛盾矣一説兵法水战有三翼舸顔延年诗千翼泛飞浮击翼犹言击檝师尚父所谓总尔众庶与尔舟檝也自成汤东巡至此类举放伐之事
昭后成游南土爰底厥利维何逢彼白雉
昭后康王子名瑕成遂底止也利言其心所贪也竹书纪年云昭王末年荆人卑词致于王曰愿献白雉乃宻使汉滨之人胶船以待王遂南巡狩抵汉中流胶液船解与祭公辛余靡皆溺
穆王巧挴【每】夫何周流环理天下夫何索求
穆王昭王子名满挴贪也竹书注穆王北征流沙西征昆仑环履天下亿有九万里穆天子传天子大朝宗海乃里西土之数注计其道里也即环理之意言穆王巧于贪求其周流岂无故乎环理天下徒手而归何所索求乎又挴王本作拇徐友云云足指也巧好也按此则巧拇疑即利趾捷足之意
妖夫曳【】何号【平声】于市周幽谁诛焉得夫褒姒幽王名宫涅宣王子褒姒幽王嬖妾国语夏之衰也二龙止于庭言曰余褒之二君也夏后请其漦藏于椟至周厉王末发之漦流于庭化爲鼋入王后宫童妾遭之孕当宣王时生女弃之先是童谣曰檿弧箕服寔亡周国有夫妇鬻是器者王执之夜逸去闻所弃女号取之奔褒及幽王时褒人有狱入之是爲褒姒王嬖之废申后及太子宜臼而立爲后遂爲申侯犬戎所杀褒国名姒姓今爲汉中府褒城县曳负物卖也谁诛言天之生此久矣非人之罪也
天命反侧何罚何佑齐桓九合卒然身杀【弑】
齐桓名小白国语桓公任管仲兵车之防三乘车之防六九合诸侯一匡天下管子管仲卒桓公用易牙堂巫防刁开方期年作乱围公一室饥不得食渴不得饮援幭裹首而絶故曰身杀也　自防鼂争盟至此历问周事而春秋所最著者莫如齐桓故特举焉然桓公之死盖因不从辅弼之言内多惑乱外用谗谄故也故下文纣之乱惑因类及之
彼王纣之躬孰使乱惑何恶【去声】辅弼谗谄是服比干何逆而抑沈之雷开何顺而赐封之
乱惑即下文所云殷有惑妇也比干纣诸父韩诗传纣爲炮烙刑比干諌纣杀之剖其心大纪雷开进防言纣赐金玉而封之按纣以好色用谗弃贤而亡此盖原伤今怀古痛哭流涕之言也
何圣人之一徳卒其异方梅【去声】伯受醢箕子详【佯同】狂方术也史记九侯有好女入之纣女不喜淫纣杀之而醢九侯鄂侯争之彊并脯鄂侯梅伯即鄂侯也箕子纣诸父韩诗传比干谏死箕子曰知不用而言愚也杀身而彰君恶不忠也遂被发佯狂而爲奴按史记本纪世家载箕子事与比干死互有先后未知孰是
稷维元子帝何竺【竹】之投之于冰上鸟何燠之
史记后稷名弃母有邰氏曰姜嫄爲帝俈元妃岀野见巨人迹践之而孕生稷弃之冰上飞鸟以翼覆之以爲神遂收养之诗曰先生如达稷本元妃首生之子故曰元子也帝帝俈也竺一作笃按古竺笃毒三字通用西域天竺亦曰天毒书天毒降灾史记作天笃下灾此文竺笃宜皆从毒解言稷爲元子帝当爱之何爲而毒苦之耶
何冯【凭】弓挟矢殊能将之旣惊帝切激何逢长之月令仲春鸟至之日祀髙禖后妃率嫔御乃礼天子所御带以弓韣授以弓矢于髙禖之前所谓冯弓挟矢也史记稷爲儿时屹如巨人之志其游戏好树麻菽麻菽美所谓殊能也冯弓引满也将予也帝亦谓喾也帝之弃稷不一而足非惊怪激切不至此逢长如牛羊饲之之类言所逢皆防惜长育之也言冯弓挟矢亦祈子之常何遂有奇才以予之乎惊帝见弃滨死者数矣何所至皆延长之乎
伯昌号衰秉鞭作牧何令彻彼岐社命有殷国
伯西伯也昌文王名号衰号令于殷衰也周礼冢宰施典于邦国而建其牧秉鞭本牧义而言竹书文丁四年命季历爲牧师文王盖承季历而爲牧伯也说见孔丛子彻通也岐在今凤翔府岐山县汲书诸侯受命于周乃建大社于周中其壝东青土南赤土西白土北骊土中央舋以黄土将建诸侯凿取其方之土苞以黄土苴以白茅以爲土封所谓通社于天下也言文王秉鞭作牧特爲商诸侯耳何以能代商而通岐社于天下乎
迁藏【去声】就岐何能依殷有惑妇何所讥
呉越春秋古公杖策去邠邠人扶老携幼揭釜甑而从之藏府藏也雍録邠去岐二百五十余里易益四爻利用爲依迁国言太王迁府藏就岐下何所依倚而立国乎惑妇指妲巳何所讥言有何事爲人所讥议也
受赐兹醢西伯上告何亲就上帝罚殷之命以不救受纣名西伯谓文王也吕春秋纣杀梅伯而遗醢文王文王貌受以告诸侯上告未详旧说纣以梅伯醢赐诸侯文王以祭告上帝乃亲致纣之罚也
师望在肆昌何识鼔刀扬声后何喜
韩诗传太公屠于朝歌天热肉败章句吕望鼔刀列肆文王往问之吕望曰下屠屠牛上屠屠国文王喜载与归扬声古者屠刀柄首有铃也
武发杀殷何所悒载尸集战何所急
汲书武王至纣死所射之三发击以轻吕斩以黄钺折其头县大白之旗尸子武王亲咋纣头手污于血不温而食犹猛兽然淮南子武王伐纣载尸而行海内未定故不爲三年之丧悒不快也言何所恨怒而若此乎何所急盖父死不葬爰及干戈之意　前巳类叙汤武放伐之事自王纣至此复取商周兴废之原而申问之犹前言妺嬉简狄之意也
伯林雉经维其何故何感天抑墬【古地字】夫谁畏惧旧说谓晋太子申生也伯林或曰地名或曰申生字也国语申生雉经于新城之庙释名屈颈闭气曰雉经如雉之爲也抑塞也言其冤可以动天塞地何所畏惧而不自明乎王姜斋曰申生之死骊姬贼之也篇中于女戎之祸三致意焉盖深痛郑褎之祸楚也余按伯林之爲申生无据且详上下文势当指殷周之世言不宜忽入晋事也然未有所考姑仍其旧
皇天集命惟何戒之受礼天下又使至代之
言天集命与王者何不常有以戒之乃方爲王而受天下之礼又使他姓至而代之乎此综三代之事而浩叹之又以哀后人也
初汤臣挚后兹承辅何卒官汤尊食宗绪
史记伊尹去汤适夏旣丑有夏复归于亳承进也承辅言进爲桀辅也官汤复爲汤臣也尊食宗绪言尹配享于商庙如周书所谓以功作元祀也世纪沃丁八年伊尹卒葬以天子之礼祀以太牢吕春秋汤祖伊尹世世飨商言伊尹巳爲夏臣何卒事汤而佐命乎
勲阖梦生少【去声】离散亡何壮武厉能流厥严
旧説勲功也阖呉王阖闾也梦阖闾祖夀梦夀梦卒阖闾之父太子诸樊立诸樊传弟余祭夷昧及夷昧子僚阖闾不得立故曰少离散亡离罹也伍子胥进专诸弑王僚阖闾立以子胥爲将相三年将呉兵复讐破楚严威严也谓能任子胥而流播其威严也壮者对少而言　二节独类言汤阖者皆用敌国之臣以立功也贤才向背爲天命去留之本故承皇天集命之后而致意焉
彭铿斟雉帝何飨受夀永多夫何长
神仙传彭祖名铿至殷末年七百六十七歳而不衰彭国名地在今徐州方言斟协汁也谓和协滋味也旧説铿好和滋味进雉羮于天帝帝飨而锡以夀一说铿斟雉羮献于帝尧尧享之夀百余歳则受夀永多盖指尧也路史彭祖以斟雉养性事放勲
中央共牧后何怒蛾【古蚁字】微命力何固
列子四海之齐谓中央之国帝王世纪禹防诸侯于涂山执玉帛者万国汤受命存者三千余国周克商封者凡千七百七十三国春秋时有千二百国至于战国存者十余埤雅居如台蚁居如楼抱朴子蜂有兼弱之智蚁有攻寡之计通雅云经传多书蚁作蛾省文也言中央列土共治其民天何怒之而败亡相续乎蜂蚁至防犹有战守之方而人反不如乎二节言天意之不可知也
惊女采薇鹿何祐北至回水萃何喜
陆元恪云薇茎叶味皆似小荳蔓生可作羮亦可生食回水回疾之水也亦见渉江萃聚也章句昔有女子采薇有所惊而走北至回水之上止而得鹿家遂昌炽不知何据按谯允南古史考夷齐采薇有妇人谓之曰子不食周粟此亦周之草木也于是饿死类林夷齐弃薇不食有白鹿乳之列士传夷齐隠首阳山采薇而食有王摩子入山难之曰君不食周粟而食周薇奈何二人遂不食薇七日天遣白鹿乳之此问夷齐采薇惊闻女子之言甘心饿死何以得鹿而祐之乎管子齐桓北伐孤竹去卑耳溪十里有人长尺右祛衣走马前管仲曰此登山神俞儿也霸王之君兴则见走马者导也右祛衣示前有水从右涉也行至卑耳溪左深及冠右及膝从右涉果大济按孤竹今爲永平府地居北边疑因夷齐而类及之也问桓公北渡回疾之水何以遇神而见喜乎
兄有噬犬弟何欲易之以百两【去声】卒无禄
章句兄秦景公也弟公子鍼也秦伯有囓犬鍼欲以百两之车易之秦伯不听遂逐鍼而夺其禄　二节言或以无意而遇之或用意求之而不获人事之不可料者也又因夷齐兄弟让国而类及之
薄暮雷电归何忧厥严不奉帝何求
求犹责也此二句不知何指按金縢周公居东二年天大雷电以风禾尽偃大木斯拔邦人大恐越絶书成王夜迎周公涕泣而行似与此合言感天变而夜迎周公以归果何所忧惧乎使成王不奉天之明威而不还周公天又将何所诛责之乎此引成王以动君而悼己之不得归也
伏匿穴处爰何云荆勲作师夫何长
此歴叙楚开国之贤君见楚之可有爲也左传楚先王熊绎辟在荆山筚路篮缕以处草莽又若敖蚡冒筚路篮缕以启山林所谓伏匿穴处也云称也言楚之先虽僻陋而世有贤君其可称者何事乎又左传楚武王荆尸授尸孑焉杜注尸陈孑防也盖楚始防用防爲陈所谓荆勲作师也楚自武王始大故曰荆勲犹吴言勲阖之意问武王用兵开国其所长者何在乎
悟过改更【平声】又何言呉光争国久余是胜
左传呉入楚昭王奔随蓝尹亹不与王舟及楚宁王欲杀之子西曰子常惟思旧怨以败君何效焉王使复其所子西迁都于鄀而改纪其政所谓悟过改更也言楚人之言也呉光阖闾名久犹惯也余楚人自谓左传吴师在陈楚大夫皆惧曰阖闾惟能用其民以败我于柏举今闻其嗣又甚焉将若之何所谓言吴光争国久余是胜也言楚旣能知过而改其政又何复以呉之常胜爲言而惧之乎按又何言至是胜爲一句而于争国畧读爲是旧本又何言爲句非
何环穿自闾社丘陵爰岀子文吾告堵敖以不长左传鬬伯比淫于防子之女生子文防夫人使弃于梦中虎乳之防子田见之惧而归夫人以告遂使收之楚人谓乳爲谷谓虎爲于菟故名谷于菟寔爲令尹子文环穿指防子至虎乳之所言岀取之而岀也堵敖楚文王子在位三年其弟成王弑之而自立成王八年以子文爲令尹言防夫人弃子文隠僻如此而卒不死防子又深入其地而岀之则子文之爲天所启久矣而堵敖不用有以知其不久也　上节望君之改过此节悼君之弃贤
何试上自予【与同】忠名弥彰
左传鬻拳强谏楚文王弗从临之以兵惧而从之鬻拳遂自刖也文王卒鬻拳自杀君子曰鬻拳可谓爱君矣试上谓以兵尝试其君也自予谓自是其言强君以必从也与吕春秋葆申笞王事畧同此盖原自喻以死殉忠之意又通释云试上自予谓试以上位自予也指楚昭王奔随子西爲王服国于脾泄之事言忠臣茍利社稷无不可爲哀今王之信谗而多忌也亦通　自伏匿穴处至此盖推究楚之故寔以寓意之辞旧説直以爲原之自序不复作诘问古先语于文爲失体矣

[book_title]山带阁注楚辞卷四
武进蒋骥撰
九章
惜诵
涉江
哀郢
抽思
懐沙
思美人
惜往日
橘颂
悲囘风
原既得罪触事成吟后人辑之共得九章合为一卷非必一时一地之言也
惜诵以致愍兮发愤以抒情所非忠而言之兮指苍天以为正令【平声】五帝以折中兮戒六神与向服俾山川以备御兮命咎繇【古臯陶字】使听直
惜痛也诵増韵公言之也通作讼愍即后篇离愍之愍谓忧困也盖原于懐王见疏之后复乗间自陈而益被谗致困故深自痛惜而发愤为此篇以白其情也所者誓辞正谓平其是非也五帝五方之帝太一之佐也折中辨析事理而取其中道也六神日月星水旱四时寒暑也向对服事也言对质其事也山川山川之神也御侍也听直听其説之曲直也原以自陈而获罪必有谓其不忠而谗之者故因而誓之曰使吾言而不忠则天地神寔昭鉴之愤极之辞也
竭忠诚而事君兮反离羣而赘肬【尤】忘儇【虗圆切】媚以背【倍】众兮待明君其知之言与行【去声】其可迹兮情与貌其不变故相【去声】臣莫若君兮所以证之不逺吾谊先君而后身兮羌众人之所仇也専惟君而无他兮又众兆之所讐也壹心而不豫兮羌不可保也疾亲君而无他兮有招祸之道也
离羣赘肬盖在朝而无职如赘肉之无所用而为人所憎也儇轻利也谊与义同怨偶曰仇惟思念也讐谓怨之当报者不豫不犹豫也此一节盖诵言之防而欲正之天神者言始以尽忠而失职皆因与众异趋之故所以欲诵之明君而待其能知也且人臣之言行情貌莫逃君鉴证而相之岂难知哉吾义先君则尽力事君而与众背矣专惟君则尽心事君而与众背矣惟専惟君则其心果决而不犹豫义先君则其事急疾而不顾私故身不可保而祻至无期此皆言行情貌之可证而冀明君之能知者也
思君其莫我忠兮忽忘身之贱贫事君而不贰兮迷不知宠之门忠何辜以遇罚兮亦非余之所志也行【去声】不羣以颠越兮又众兆之所咍【黒哀切】也纷逢尤以离谤兮謇不可释也情沉抑而不逹兮又蔽而莫之白也心郁邑余侘傺兮又莫察余之中情固烦言不可结而诒兮愿陈志而无路退静黙而莫余知兮进号【平声】呼又莫余闻申侘傺之烦惑兮中闷瞀【茂】之忳忳
莫我忠不以我为忠也贱贫指前已被疏而失禄位言遇罚即所谓致愍也咍啁笑也离丽也謇语辞烦言烦乱之言瞀乱也忳忳忧貌此节言致愍之寔也言念君未知我之忠故忘其被斥而乘间自申其所以事君者不敢二心从俗固非以为邀宠之门也然至于无罪被罚亦岂所及料哉盖至罚至而颠陨失所则益快众心而共笑之矣是以尤谤纷至则祻不可解也情志沉抑又无人代言也心之郁邑君又不察也言之烦乱己又无可陈也进退无门烦郁转甚岂诵言之始念哉按呼号莫闻则所谓致愍者盖非徒前此之失职且斥之不复在朝矣
昔余梦登天兮魂中道而无杭吾使厉神占之兮曰有志极而无旁终危独以离异兮曰君可思而不可恃故众口其铄金兮初若是而逢殆惩热羮而吹【即伊切】兮何不变此志也欲释阶而登天兮犹有曩之态也众骇遽以离心兮又何以为此伴也同极而异路兮又何以为此援【去声】也晋申生之孝子兮父信谗而不好【去声】行□【婞同】直而不豫兮鲧用功而不就吾闻作忠以造怨兮忽谓之过言九折臂而成医兮吾至今乃知其信然申言已之始终遇困皆由于竭忠也杭航同方两舟而并济也厉神殇盖死而附神于占梦者极至旁辅也自有志至不可恃三句皆占梦之辞盖以志有所至而无旁辅示登天无航之象而断其终之无成又戒以人臣之义虽当一心念君然不可専恃君恩而忘众患也再言曰者叮咛告戒之词众口铄金美金见毁众共疑之数被镕而销铄也初谓失职之始殆危也凡醢醯所和细切为羮热而冷人有为热羮所灼者其心惩防见冷而犹吹之畏祻而变志之喻也释阶登天谓不求援而自诵于君也同极犹言同至一处谓同事一君也原之始本恃王之信任而背众竭忠故被谗而见疏然终不肯变志以从众而自诵于君故众益骇而莫为之援以致斯愍也申生事详春秋传九折臂而成医谓人九折臂久厯方药则知所以疗人也今指诵以致愍之后言
矰弋机而在上兮罻【慰】罗张而在下设张辟【辟同】以娱君兮愿侧身而无所欲儃【氊】佪以干傺兮恐重【去声】患而离尤欲髙飞而逺集兮君罔谓女【汝】何之欲横奔而失路兮盖坚志而不忍背【贝】膺牉【判】以交痛兮心郁结而纡轸【祷】木兰以矫蕙兮糳【昨】申椒以为粮播江离与滋菊兮愿春日以为糗芳恐情质之不信兮故重【平声】着以自明挢【几杳切】兹媚以si处兮愿曽【増】思而逺身
此序抒情之由而归于洁身以避患也矰射鸟短矢也弋缴射也机张机以待发也罻罗揜鸟网也辟开也或云弩背也言谗人隂设机械张布开辟以娱诱其君使贤人欲避祻而无处也儃佪迟留貌傺方言逗也谓住也干傺求住也重増益也逺集谓逺适他国也君罔谓汝何之谓君得毋责其欲去而何往也横奔失路从众变志之喻膺胸也牉半分也三者皆不可为则胸背一体而中分之其交为痛楚有不可言者矣舂也矫犹糅也糳精细米也播种也糗干饭屑也春日新蔬未可食以此芳香为糗言不变其守也重着承诵辞言恐君终不信我之忠故前诵言虽不见察而复着此篇以自抒其情也挢举也媚爱也谓所爱之道也曽重也逺身隠居以避祻也右惜诵
惜诵盖二十五篇之首也自骚经言从彭咸之所居厥后厯懐襄数十年不变此篇曰愿曽思而逺身则犹囘车复路之初愿余固知其作于骚经之前而经所云指九天以为正殆指此而言也旧解颇多谬误皆由未得诵字之意余本抽思厯情陈辞惜往日陈情白行之义疏之通体似为融贯其末章曰重着以自明未尝不三复流涕也夫身将隠矣焉用文之然必自明而后逺身夫岂惟不欲以身之察察受物之汶汶乎盖庶防君之闻其言证其行而鉴其忠则荪美可完犹诵之之意也指九天以为正兮夫惟灵修之故经固自言之矣
余幼好【去声】此竒服兮年既老而不衰带长铗【夹】之陆离兮冠【去声】切云之崔嵬【桅】被明月兮佩寳璐世溷浊而莫余知兮吾方髙驼而不顾驾青虬兮骖白螭吾与重【平声】华逰兮瑶之圃登昆仑兮食玉英吾与天地兮比夀与日月兮齐光
竒服与世殊异之服喻志行之不羣也七十曰老铗劒把也切云髙冠之名在背曰被明月夜光珠也璐美玉名玉英玉苗也仙家采为服食首序已志行髙洁逺追圣帝足以光四表而垂万世以起下莫知之意也
哀南夷之莫吾知兮旦余将济乎江湘乘鄂渚而反顾兮欸【哀】秋冬之绪风步余马兮山臯邸余车兮方林椉舲【灵】船余上【上声】沅兮齐吴榜【去声】而击汰船容与而不进兮淹囘水而凝滞朝发枉陼【渚】兮夕宿辰阳茍余心之端直兮虽僻逺其何伤入溆浦余儃佪兮迷不知吾所如深林杳以防防兮乃猨狖【又】之所居山峻髙以蔽日兮下幽晦以多雨霰雪纷其无垠【银】兮云霏霏其承宇南夷斥楚人济江湘者原自陵阳至辰溆必济大江而厯洞庭也按湘水为洞庭正流故水经以洞庭为湘水济洞庭即济湘也鄂渚今武昌府济江而西道经武昌其自陵阳可知欸唉同叹声绪余也谓初春而秋冬余寒未尽即招魂所谓献嵗发春也邸与抵同史记河渠书西邸瓠口为渠是也方林地名此又舍舟登陆也今自武昌陆行过咸宁蒲圻至岳州凡五百里舲舟有窗者上溯流而上也沅水东入洞庭而原西向故溯而上之齐并举也榜櫂也吴人善为櫂故以为名汰水波也囘水水之湍急囘流也自方林以下当复从舟入湘以逹于沅不言湘者已见上文也枉陼地名今属常徳府辰阳溆浦亦地名今并属辰州府水经云沅水东迳辰阳县合辰水又东厯小湾谓之枉陼又云溆水出大溆山西流入沅自江而湘而沅而枉而辰而溆皆自东至西之路也霰雨冻如珠将为雪者垠涯也按辰州志溆浦在万山中云雨之气皆山岚烟瘴所为也是时黔粤未通中国辰州于楚最为西南苗猺之境非人所居原之往此岂圣人浮海居夷之意钱氏所谓处人世而不见知不如身处絶人之地者欤
哀吾生之无乐【洛】兮幽独处乎山中吾不能变心以从俗兮固将愁苦而终穷接舆髠首兮桑扈臝【裸同】行忠不必用兮贤不必以伍子逢殃兮比干葅醢与前世而皆然兮吾又何怨乎今之人余将董道而不豫兮固将重【平声】昏而终身
接舆楚狂也被发佯狂后乃自髠桑扈即子桑伯子臝行家语所谓不衣冠而处也以亦用也伍子吴相伍员也逢殃谏夫差而被杀也与犹合也董正也重昏以深入无人之境言董道不豫即所谓髙驼不顾也重昏终身则于天地日月似不能比夀齐光矣然所负者如彼则所遇者如此其事固相因而其意不相悖也
乱曰鸾鸟鳯皇日以逺兮燕雀鸟鹊巢堂坛【善】兮露申辛夷死林薄兮腥臊并御芳不得薄【波恶切】兮隂阳易位时不当兮懐信侘傺忽乎吾将行兮
日以逺谓始迁陵阳而今入溆浦去君愈逺也露申未详或曰即瑞香花亦名露甲丛木曰林草木交错曰薄御用也薄附也隂阳易位喻小人在朝君子在野也懐信懐抱忠信也总言己之去君日逺由君侧之多小人也忽乎将行应前将济之意
右涉江
涉江哀郢皆顷襄时放于江南所作然哀郢发郢而至陵阳皆自西徂东涉江从鄂渚入溆浦乃自东北往西南当在既放陵阳之后旧解合之误矣其命意浩然一往与哀郢之呜咽徘徊欲行又止亦絶不相侔盖彼迫于严谴而有去国之悲此激于愤懐而有絶人之志所由来者异也抑惜往日云愿陈情以白行兮得罪过之不意或者九年不复之后复以陈辞撄怒而再摘辰阳故其词弥激欤篇中曰将济曰将行又曰将愁苦而终穷将重昏而终身盖未行时所作也
皇天之不纯命兮何百姓之震愆民离散而相失兮方仲春而东迁去故乡而就逺兮遵江夏以流亡出国门而轸懐兮甲之鼂吾以行
此以下皆追叙初放之时纯不杂而有常也不纯命谓天福善祻滛而今使善者防祻是其命不常也震愆震惧于愆罪也百姓与民皆呼天自指之辞原以忠获罪于君而归其咎于天又若泛言百姓者逊辞也离散相失谓与亲族相诀别也东迁者原迁江南而至陵阳其地正在郢之东也江大江也夏水名出江入汉其水冬竭夏流故谓之夏轸痛也甲日辰也
发郢都而去闾兮怊【超】荒忽其焉【烟】极楫亝【齐同】扬以容与兮哀见君而不再得望长楸而太息兮涕滛滛其若霰过夏首而西浮兮顾龙门而不见心婵媛而伤懐兮眇不知其所蹠顺风波而流从兮焉【如字】洋洋而为客凌阳侯之汜滥兮忽翺翔之焉【烟】薄【波恶切】心絓【古话切】结而不解兮思蹇产而不释
此下纪东迁之实郢楚都在今荆州府江陵县闾里门也怊悲也楸梓也长楸所谓故国之乔木令人顾望而不忍去者滛滛流貌夏首夏水发源于江之处西浮舟行之曲处路有西向者龙门郢城东门水经云夏水出江流于江陵县东南是则夏首去郢絶近然郢城已不可见故其心伤懐而不已也眇逺蹠践也洋洋无所归貌阳侯伏羲臣淮南注陵阳国侯也国近江溺死其神能为大波汜滥波貌薄止絓悬也蹇产诘曲貌
将运舟而下浮兮上洞庭而下江去终古之所居兮今逍遥而来东羌灵魂之欲归兮何须臾而忘返背夏浦而西思兮哀故都之日逺登大坟以逺望兮聊以舒吾忧心哀州土之平乐【洛】兮悲江介之遗风
下浮顺江而东下也洞庭入江之口在今岳州巴陵县上洞庭而下江上下谓左右礼东向西向之席俱以南方为上今自荆逹岳东向而行洞庭在其南故以洞庭为上而江为下也浦水涯也夏水东迳沔阳入汉兼流至武昌而防于江谓之夏口背夏浦则过夏口而东去郢愈逺矣西思指郢都言水中髙者曰坟介侧畔也遗风谓故家遗俗之善州土平乐江介遗风皆先世所养育教诲以贻后人者故对之而愀然増悲焉
当陵阳之焉【如字】至兮淼【宻杳切】南渡之焉【如字】如曽【层】不知夏之为邱兮孰两东门之可芜心不怡之长久兮忧与忧其相接惟郢路之辽逺兮江与夏之不可涉忽若去不信兮至今九年而不复惨郁郁而不通兮蹇侘傺而含慽
陵阳在今宁国池州之界汉书丹阳郡陵阳县是也以陵阳山而名至陵阳则东至迁所矣淼滉漾无涯貌南渡者陵阳在大江之南也夏即夏水也在江之北邱邱陵也孰沈韵何也两东门郢之东闗二门也言己摈逐陵阳不得越江而北虽夏水化为邱陵且不能知何有于郢之城阙或者荡为芜秽乎甚言己居陵阳年深地僻与郢隔絶也忽若犹忽然也忽若去不信者言身忽已去国而其心依恋郢都殊不自信也复反也洪注原初被放在懐王十六年至十八年复召用之有使齐之行三十年有防武闗之谏而懐王不从卒死于秦顷襄王立复放屈原然则懐王于原屡黜屡用其迁于江南九年不复固当在顷襄之世也郁郁不通谓有懐而不能自逹也
外承欢之汋【绰】约兮谌【忱】荏弱而难持忠湛湛【谗上声】而愿进兮妒被【披】离而鄣之彼尧舜之抗行【去声】兮了【力杳切】杳杳其薄【波恶切】天众谗人之嫉妒兮被以不慈之伪名憎愠【上声】惀【敛】之修美兮好【去声】夫【扶】人之忼慨众踥【妾】蹀【牒】而日进兮美超逺而逾迈
承上郁郁不通而言既以自哀不得不深恨党人也汋约侧媚之态谌诚也荏亦弱也湛湛重厚貌被离众盛貌言小人饰为媚态以承君欢诚使人心意愞弱不能自持是以懐忠愿进者皆为所壅蔽而不得通也了明也不慈因尧舜不以天下与子而言憎好皆指君心愠惀烦愦貌又六书故云忠悃貌忼慨激昻之意踥蹀行貌美即指修美之君子迈往也言君子深忧逺虑而君故憎之小人喜为浮説而君故好之是以小人日进而日亲君子愈疏而愈逺也此又因谗人之见用而进咎君心也
乱曰曼【万】余目以流观兮冀壹反之何时鸟飞返故乡兮狐死必首【去声】邱信非吾罪而弃逐兮何日夜而忘之曼引也首邱谓以首枕邱而死不忘所自生也申明不能忘郢之意
右哀郢
旧説顷襄迁原于江南而不着其地今按发郢之后便至陵阳考前后汉志及水经注其在今宁池之间明甚以地防楚东极边而奉命安置于此故以九年不复为伤也然其末年遂厯庐江鄂渚涉湘沅过梦泽而至辰阳已复出龙阳适长沙沉汨罗徬徨踯躅防徧大江以南乃知原虽羁迹陵阳实亦听其自便所谓江与夏之不可涉者特逐之江外不得越江而北耳或曰原之徧厯江南由谗人播弄其身窜逐非一所也故虽九年不复而拳拳思返犹未有慨然引决之意迨至屡黜屡迁情穷理极而始毕命汨罗姑两存其説以志疑焉
心郁郁之忧思兮独永叹乎増伤思蹇产之不释兮曼遭夜之方长悲秋风之动容兮何囘极之浮浮数【上声】惟荪之多怒兮伤余心之懮懮【忧】愿遥赴而横奔兮览民尤以自镇结微情以陈辞兮矫以遗【去声】夫【扶】美人秋风动容言寒风袭人而体栗色变也囘极天极囘旋之枢轴浮浮动貌言秋风之狂使天之枢极亦为浮动也杜诗风连西极动即此意数频惟思也荪指懐王懮懮愁貌遥赴横奔不俟命而趋君所也尤罪也君方多怨故民动而见尤镇止矫举也美人谓君言己身系汉北而心不忘君欲违命至郢以陈其志又见民之罹罪者多而知危自止但结情于辞举以告君则此篇之所为作也
昔君与我成言兮曰黄昏以为期羌中道而囘畔兮反既有此他志防【骄】吾以其美好兮览余以其修姱与余言而不信兮盖为【去声】余而造怒愿承间【闲】而自察兮心震悼而不敢悲夷犹以冀进兮心怛伤之憺憺兹厯情以陈辞兮荪详【佯同】聋而不闻固切人之不媚兮众果以我为患
此追序立朝时防谗被放之事也防矜览示也不信不以诚相告也造作也始见君之怒而未测及观其于已矜能以相炫饰伪以相欺与昔之成言意甚相背乃知其衔怒在已也史记懐王使屈平造为宪令上官大夫心害其能因谗之曰平以为非我莫能为也王怒而疏屈平盖懐王为人矜名好胜而谗人之言有以深中其忌故其于原口不言而忿日深其所矜示者亦因疑原之自伐而与之相竞耳宋真宗夜召杨亿入禁中以文藁示之曰此皆朕所为非臣下代作也亿皇恐再拜而出知必有谮之者事与此同而懐之昏愎殆有甚焉原所以不免于流放也间闲暇也察明也冀进欲进其言也憺憺动貌苏孝友曰陈留人谓恐为憺厯犹列也切人不媚恳切之人不能逊辞也言欲及君之暇以自明而始则心惧而不敢言继则欲言而心益惧及其言也君方置若罔闻而众已虑其伤亡此其所以斥之于汉北也
初吾所陈之耿着兮岂不至今其庸亡何独乐【洛】斯之蹇蹇兮愿荪美之可完望三五以为像兮指彭咸以为仪夫【扶】何极而不至兮故逺闻【去声】而难亏善不由外来兮名不可以虚作孰无施【去声】而有报兮孰不实而有获庸字之义与宁相近亡忘同言初之所陈岂不至今犹耿着而宁遂忘之耶三五三皇五帝也像形模也仪法也责于君者以三皇五帝为模矢于已者以彭咸死谏为法君能希圣臣能竭忠以相砥于其极然后善至而名随之譬则施之有报实之有获不可强求而幸致故欲完君美者不得不为此蹇蹇也此又举上厯情陈辞之实而反覆着明之犹幸君之徐绎而有悟也吁其志可悲矣
少【去声】歌曰与美人之抽思兮并日夜而无正防吾以其美好兮敖朕辞而不听
少歌乐章音节之名茍子佹诗亦有小歌盖总前意而申明之也抽拔也抽思犹言剖露其心思即指上所陈之耿着言并日夜言旦暮如一也无正无与平其是非也
倡【唱】曰有鸟自南兮来集汉北好姱佳丽兮牉独处此异域既惸【防同】独而不羣兮又无良媒在其侧道卓逺而日忘兮愿自申而不得望北山而流涕兮临流水而太息望孟夏之短夜兮何晦明之若嵗惟郢路之辽逺兮魂一夕而九逝曽不知路之曲直兮南指月与列星愿径逝而不得兮魂识路之营营何灵魂之信直兮人之心不与吾心同理弱而媒不通兮尚不知余之从【促翁切】容
此叙谪居汉北以后不忍忘君之意也倡亦歌之音节所谓发歌句者也鸟盖自喻汉北今郧襄之地原自郢都而迁于此犹鸟自南而集北也异域指汉北言惸独不羣言禀性孤独也良媒指左右之贤臣其侧君侧也日忘言君不复忆已也北山汉北之山章首言秋风而此云孟夏者追序之词望犹视也郢在汉北之南故其路曰南指营营频往来貌信直信情而直行也从容安舒貌既歴序谪居之后魂梦常依郢都而又若呼而怪之曰何灵魂之信情直行而迫欲归郢也当此人我异心良媒中絶正使得归当复何用余从容听之久矣魂尚未之知耶盖嬉笑之言甚于痛哭矣
乱曰长濑湍流沂江潭兮狂顾南行聊以娱心兮轸石崴【威】嵬蹇吾愿兮超囘志度行隠进兮低徊夷犹宿北姑兮烦寃瞀容实沛徂兮愁叹苦神灵遥思兮路逺处幽又无行媒兮道思作诵聊以自救兮忧心不遂斯言谁告兮
此序作赋时从汉北而南行之事也濑水浅处湍急流也长濑湍流指由汉逹江之水而言沂向也潭深渊也狂顾左右疾视也汉水南通江夏涉汉沂江则逹郢矣然君不反己则今之南行岂真能至郢哉特姑以快其南归之思耳轸之为言方也周礼注轸之方以象地轸石方崖也崴嵬髙貌九懐覩轸邱兮﨑倾意与此同超越囘反也隠进进而不觉也言山水之竒足以适愿故举前忧思之志度超越而囘反之而其行程进而不觉也北姑盖地之近汉北者瞀容瞀乱之意见于容貌也方欲快意南行而地有所限仅宿北姑而止其心之烦乱实欲沛然而水之南流也灵灵魂道思述其心也救解遂逹也告谓告君也灵魂无日不思郢都而媒絶路阻如此则其结情陈辞亦姑以自解耳所谓矫以遗夫美人者谁遗之而谁告之哉盖终首章之意
右抽思
此篇盖原懐王时斥居汉北所作也史载原至江滨在顷襄之世而懐王之放流其地不详今观此篇曰来集汉北又其逝郢曰南指月与列星则汉北为所迁地无疑黄昏为期之语与骚经相应明指左徒时言其非顷襄时作又可知矣原于懐王受知有素其来汉北或亦谪宦于斯非顷襄弃逐江南比故前欲陈辞以遗美人终以无媒而忧谁告盖君恩未逺犹有拳拳自媚之意而于所陈耿着之词不惮亹亹述之则犹幸其念旧而一悟也视涉江哀郢惜往日悲囘风诸篇立言大有迳庭矣集注多误解林西仲辨之颇当别有余论
滔滔孟夏兮草木莽莽伤懐永哀兮汩【聿】徂南土眴【瞬同】兮杳杳孔静幽黙郁结纡轸兮离愍而长鞠抚情放志兮寃屈而自抑
此原遇渔父之后决计沉湘而自沅越湖而南之所作也滔滔水大貌莽莽茂宻貌汩行貌南土指所懐之沙言今长沙府湘隂县汨罗江在焉其地在湖之南也眴目数揺动貌孔甚也杳杳则无所见静黙则无所闻盖岑僻之境昏瞀之情皆见于此矣纡屈轸痛离丽愍忧鞠穷抚循效騐抑按也言循省其情攷验其志虽遭屈而自抑遏盖不敢怨人而増修其徳也
刓【玩平声】方以为圜兮常度未替易初本迪兮君子所鄙章画志墨兮前图未改内厚质正兮大人所晠【盛同】巧倕【垂同】不斵兮孰察其揆正
刓圜削也言欲变节从时而常法具在不敢废也易初本迪谓变易其初时本然之道也章明也画规画也志念也墨绳墨也前度前人之法度也画与墨皆其所受于前人以为常度本迪者章而志之正不敢刓与易之实行也倕舜共工名性巧言守其画墨而内自厚其质直正大之情此大人所晠美也然贤而不试则譬有巧匠而不使之斵亦安知其度物之正哉此本上抚情效志而言以起人莫能知之意
文处幽兮蒙瞍谓之不章离娄微睇兮瞽以为无明变白以为黒兮倒上以为下鳯皇在笯【奴】兮鸡鹜【谟斛切】翔舞同糅玉石兮一槩而相量【平声】夫【扶】惟党人之鄙固兮羌不知余之所臧
黒也有眸子而无见曰曚无眸曰瞍离娄古之明目者微睇谓畧加睇盼已无不见也瞽无目者笯笼也槩平斗斛木臧善也因巧倕不斵而进言之黒文之处暗本似无文而以蒙瞍视之则益不知其章矣离娄之畧观本似未审而以瞽者视之则益不知其明矣贤者之不试本似无才而以鄙固者视之则益不知其善矣或倒而置之或杂而糅之贤者所为寃屈也
任重载盛兮陷滞而不济懐瑾握瑜兮穷不知所示邑犬羣吠兮吠所怪也非俊疑杰兮固庸态也文质疏内兮众不知余之异采材朴委积兮孰知余之所有重【平声】仁袭义兮谨厚以为丰重【平声】华不可遌【悟】兮孰知余之从【促翁切】容古固有不并兮岂知其何故汤禹久逺兮邈而不可慕
此详举不知所臧之实盛多滞留也言己材力可胜重任而陷没沉滞不能有济也瑾瑜美玉不知所示人皆不识无可举示也非毁也知过千人谓之俊十人谓之杰庸厮贱之人也文质文之不者疏内疏通于内也材朴材之不者委积积而不用也袭亦重也丰富也遌逢也从容道足于已而安舒自得之貌古有不并叹贤臣圣主不并世而生也任载言其力之厚瑾瑜言其质之美文质言其学之蕴材朴言其艺之优仁义谨厚言其徳之备从容言其养之纯此惟重华汤禹乃能知之岂所语于党人之鄙固哉
惩违改忿兮抑心而自强离慜【愍同】而不迁兮愿志之有像进路北次兮日昧昧其将暮舒忧娱哀兮限之以大故
惩违不敢悖理也改忿不敢疾人也强强于为善也不迁不改其为善之节也像犹三五为像之像有像欲法彭咸之死也北次谓向郢都限期也大故死亡也时尚未至南土故言从此北行向郢以行其道固所乐也然举世溷浊如日之将暮终无望矣将欲舒忧娱哀亦惟期之死后冀其一瞑而无所知而已此所以有懐于沙而就死也言此以深着徂南之意
乱曰浩浩沅湘分流汩【骨】兮脩路幽蔽道逺忽兮懐质抱情独无匹兮伯乐既没骥焉【烟】程兮民生禀命各有所错【措】兮定心广志余何畏惧兮曽【増】伤爰哀永叹喟兮世溷浊莫吾知人心不可谓兮知死不可让愿勿爱兮明告君子吾将以为类兮
此总前意而申言之时方自沅入湘故兼沅湘而言汩疾流貌言沅湘之水分流入湖其行迅疾也修长也幽蔽逺忽即杳杳静黙之意匹合也伯乐善相马者喻重华汤禹也程较量才力也错置也定心则不为患难所揺广志则不以穷蹙自阻爰牵引也谓告语也让逊避也君子指彭咸言乘疾流之水而行幽逺之路盖以明王不兴无所取正故至此夫祻福有命固非所惧而举世莫知诚为可伤所以发愤自强而忍死以与彭咸为类也
右懐沙
史记于渔父问答后即继之曰乃作懐沙之赋今考渔父沧浪在今常徳府龙阳县则知此篇当作于龙阳启行时也懐沙之名与哀郢涉江同义沙本地名遯甲经沙土之只云阳氏之路史纪云阳氏神农氏皆宇于沙即今长沙之地汨罗所在也曰懐沙者盖寓懐其地欲往而就死焉耳原尝自陵阳涉江湘入辰溆有终焉之志然卒返而自沉将悲愤所激抑亦势不已若拾遗记及外传所云迫逐赴水者欤然则奚不死于辰溆曰原将下着其志而上悟其君死而无闻非其所也长沙为楚东南之防去郢未逺固与荒徼絶异且熊绎始封实在于此原既放逐不敢北越大江而归死先王故居则亦首邱之意所以惓惓有懐也篇中首纪徂南之事而要归誓之以死盖原自是不复他往而懐石沉渊之意于斯而决故史于原之死特载之若以懐沙为懐石失其防矣且辞气视涉江哀郢虽为近死之音然纡而未郁直而未激犹当在悲囘风惜往日之前岂可遽以为絶笔欤
思美人兮擥涕而竚眙【勅试切】媒絶路阻兮言不可结而诒蹇蹇之烦寃兮陷滞而不发申旦以舒中情兮志沉菀郁而莫逹愿寄言于浮云兮遇丰隆而不将因归鸟而致辞兮羌迅髙而难当
此亦懐王时斥居汉北之辞盖继抽思而作者也美人即抽思所欲陈词之美人谓君也擥犹收也竚久立眙直视也蹇蹇烦寃皆见抽思发起也陷滞不起盖居汉北已久下文厯年离愍是也申旦犹言旦旦舒中情所谓道思也菀结也云鸟以喻行媒丰隆云师将送当值也媒絶二句本抽思卒章而言蹇蹇以下申媒絶路阻之意也言己因蹇蹇而致此烦寃不意一陷而不复起虽有道思作颂之篇而路逺处幽莫能自逹欲寄托以告君而又无行媒是以擥涕而竚眙也言辞皆指抽思篇言
髙辛之灵晟【盛同】兮遭鸟而致诒欲变节以从俗兮媿易初而屈志独厯年而离愍兮羌冯【凭】心犹未化宁隠闵而夀考兮何变易之可为知前辙之不遂兮未改此度车既覆而马颠兮蹇独懐此异路勒骐骥而更【平声】驾兮造父【上声】为【去声】我操之迁逡次而勿驱兮聊假日以须峕指嶓【波】冢之西隈兮与纁黄以为期
承上言所处虽穷然节不可变而设言宁守道以俟时也冯心初时盛满之愿也夀考犹没世也言己不幸无髙辛之遇然欲贬道求合义不忍为是以久困而初心不变而又将誓之以没世也异路与俗殊异之路造父周穆王时善御者操之执辔也迁犹进也逡次犹逡巡也明知前志之不得行本縁不改此度之故然虽车倾马仆而所由之度终不能忘故更驾骏马择良御弥节徐行以俟时至而得遂其志也嶓冢山名汉水发源之处在今汉中府宁羌州楚极西地原居汉北举汉水所出以立言也纁浅绛色日将入色纁且黄也嶓冢僻逺之境纁黄日入之时喻言没身由此异路也
开春歳兮白日出之悠悠吾将荡志而愉乐【洛】兮遵江夏以娯忧擥大薄之芳兮搴长洲之宿莽惜吾不及古之人兮吾谁与玩此芳草解篇【必衍切】薄与杂菜兮备以为交佩佩缤纷以缭转兮遂萎絶而离异吾且儃佪以娱忧兮观南人之变态窃快在其中心兮扬厥凭而不竢芳与泽其杂糅兮羌芳华自中出纷郁郁其逺烝兮满内而外扬情与质信可保兮羌居蔽而闻【去声】章此承假日须时而畅言之白日悠悠犹言春日迟迟也江夏在汉北之南去郢为近遵以娱忧须时之意也大薄大丛也不及谓生不并时也解拔取之意篇篇蓄似山梨赤茎有节篇薄萹蓄之成丛者交合也缭转固结之意南人指郢中之人扬舒发也厥冯芳泽之盛满也萹薄四语承谁与玩此芳草言即下所云南人变态也萹菜皆不芳而可食以喻中材可用之人然向之佩之者或忽焉委而去之盖时俗之流从如是况能玩此芳草哉我是以徐观其变态窃自快芳草之盛美而无俟乎人之玩也郁郁盛貌烝芳气之逺闻也满内承厥冯言保恃也闻名誉也居蔽闻章则虽终不遇时亦奚憾乎经所谓不吾知其亦已兮茍余情其信芳即此意也
令【平声】薜茘以为理兮惮举趾而縁木因芙蓉以为媒兮惮褰裳而濡足登髙吾不説【悦】兮入下吾不能固朕形之不服兮然容与而狐疑广遂前画兮未改此度也命则处幽吾将罢【去声】兮愿及白日之未暮也独焭焭【防同】而南行兮思彭咸之故也
薜茘四句申前媿易初而屈志之意薜茘芙蓉喻旧交在位者登髙承縁木言入下承濡足言服习也内美既充诚足自快若欲因人求合则必不肯为盖疎傲之形固未尝习惯也容与狐疑以下承上而转计之广遂四句狐疑之实也画与懐沙章画之画同前画犹前辙也处幽即居蔽意南行指遵江夏言思彭咸欲以死諌君也朕形不服则保美须时无可疑矣然不能无疑者盖欲大就其前辙则今之未改此度依然如故道必不合也欲遂居蔽以安命则日未纁黄尚冀有为情又安能已乎葢变莭固有所不为而须时又不能复待则惟效彭咸之死諌犹幸君之一悟而已然则今之遵江夏以南行者岂真为娱忧计哉盖思彭咸之故而欲至郢以谏君也
右思美人
此篇大防承抽思立説然抽思始欲陈词美人终曰斯言谁告此篇始言舒情莫逹终欲以死諌君夫乍困者气雄而渐沮久淹者心郁而逾激势固然也两篇皆作于懐王时与骚经皆以彭咸自命然湘渊之沉乃在顷襄十数年后盖为彭咸非徒以其死以其諌耳誓死以諌君諌而用则可以无死不用而尚可諌犹弗死也至于万不可諌而后以死为諌此造思不忘之防岂易为俗人道哉
惜往日之曽【层】信兮受命诏以昭时奉先功以照下兮明法度之嫌疑国富强而法立兮属【烛】贞臣而日娭【嬉同】秘宻事之载心兮虽过失犹弗治【平声】
昭时昭著于时政也先功犹言祖制嫌疑事有同异而可疑者祖制则遵奉无违国法则防微必当此原立国之本所由与心治者异也贞臣原自谓日娭所谓逸于得人也载心藏于心也过失弗治极形懐王之宠遇与后无辜见尤相反原所为系心不忘者也
心纯厐而不泄兮遭谗人而嫉之君含怒以待臣兮不清澂【澄】其然否蔽晦君之聪明兮虚惑误又以欺弗参騐以考实兮逺迁臣而弗思信谗谀之溷浊兮晠【盛】气志而过之
厐厚也谗人谓上官大夫靳尚之徒史记懐王使原造为宪令上官大夫欲夺之而弗与因谗之王即纯厐而见嫉之事也清澂犹者察也弗思不复忆念也过督责也言君始已信谗而见怒而谗人又虚饰其罪状以惑误君听而欺之故至逺迁既迁而谗言之溷浊日甚故君益信之而督过无已也此兼懐襄之世言
何贞臣之无辜兮被讟【读】谤而见尤惭光景之诚信兮身幽隠而备之临沅湘之渊兮遂自忍而沉流卒没身而絶名兮惜廱【古壅字】君之不昭
光景诚信谓日往月来信寔有常也备防也无辜防垢己自慙见光景而君怒未怠虽窜斤幽隠犹日防患之至故自忍而沉渊也观此则原之死盖亦有大不得已者矣昭察也言沉流之后己之身名俱不足惜独惜吾君不能昭察蔽廱之人此篇之所为作也
君无度而弗察兮使芳草为薮幽焉【烟】舒情而抽信兮恬死亡而不聊独鄣廱而蔽隠兮使贞臣而无繇闻百里之为虏兮伊尹烹于庖厨吕望屠于朝歌兮
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:33:23-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
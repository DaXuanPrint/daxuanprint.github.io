<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="目录,乾坤清气卷一,乾坤清气卷二,乾坤清气卷三,乾坤清气卷四,乾坤清气卷五,乾坤清气卷六,乾坤清气卷七,乾坤清气卷八,乾坤清气卷九,乾坤清气卷十,乾坤清气卷十一,乾坤清气卷十二,乾坤清气卷十三,乾坤清气卷十四,乾坤清气集全文在线阅读,乾坤清气集全文在线下载,大玄古籍书库">
<meta name="description" content="十四卷。明偶桓。(生卒年均不详)编。偶桓字武孟,号海翁,自号瞎牛。太仓。(今属江苏太仓)人,洪武中官荆门州吏目。著有《乾坤清气集》。是集凡十四卷。收录了元一代之诗,分体编次。其中如汪元量、瀛国公,元好问等,上及金宋之末;张以宁、危素等,亦下涉明初。朱彝尊。《静志居诗话》称:明初诗家操选政者,赖良直卿,许中丽仲孚,刘仔肩汝弼,沈先士称,王称孟,都有所蔽。惟有瞎牛的《乾坤清气集》一编,能别开生面。惜余所钞缺七言近体绝句,未得全书,偶桓以为憾。”此本称钞自。《孙氏苍雪斋》,所缺与朱彝尊本相同。又以厉氏。“樊榭山">
<title>乾坤清气集_偶桓_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">乾坤清气集</span> <br/>
          作者： <span class="inputVal" id="bkauthor">偶桓</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">诗词戏曲,诗集,完结</span> <br/>
          字数： <span class="inputVal" id="bknum">[book_length]77554</span> <br/>
          说明： <span class="inputVal" id="bkdec">十四卷。明偶桓 (生卒年均不详)编。偶桓字武孟,号海翁,自号瞎牛。太仓 (今属江苏太仓)人,洪武中官荆门州吏目。著有《乾坤清气集》。是集凡十四卷。收录了元一代之诗,分体编次。其中如汪元量、瀛国公,元好问等,上及金宋之末;张以宁、危素等,亦下涉明初。朱彝尊 《静志居诗话》称:明初诗家操选政者,赖良直卿,许中丽仲孚,刘仔肩汝弼,沈先士称,王称孟,都有所蔽。惟有瞎牛的《乾坤清气集》一编,能别开生面。惜余所钞缺七言近体绝句,未得全书,偶桓以为憾。”此本称钞自 《孙氏苍雪斋》,所缺与朱彝尊本相同。又以厉氏 “樊榭山房本”,郁氏 “东啸轩本”参校,颇为精善。虽然卷帙无多,而去取极为谨严。又编在明初,多见旧刻。如七言古诗中陈旅泰定元年八月一首,张翥周《按乐图》一首,郑元祐 《送林彦清》一首,《将还淮扬》一首;古乐府中揭斯 《马上郎》,《车中女》二首,陈泰 《汉使谣》一首; 萨都拉 (原作萨都剌)《秋夜长》一首,张宪 《飞来狐》一首;五言律诗中如 《马祖常寄邵允文 》一首,《南征》一首,张翥 《谋台》一首,《游石头城清凉寺》一首,杨基 《夏夜有怀第二首》。今本集都失不载,惟赖此集以存。又五言律诗中赵孟頫《次袁学士上都集韵》一首,《松雪集》 不载,而谭氏所刻 《赵子昂诗集》有之。亦从此本摘取收录。可见元诗诸选本,终当以此编为善。有 《四库全书》 本。</span> <br/>
          封面： <span class="inputVal" id="bkimg">Z_19809.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]乾坤清气集
[book_author]偶桓
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]诗词戏曲,诗集,完结
[book_length]77554
[book_dec]十四卷。明偶桓 (生卒年均不详)编。偶桓字武孟,号海翁,自号瞎牛。太仓 (今属江苏太仓)人,洪武中官荆门州吏目。著有《乾坤清气集》。是集凡十四卷。收录了元一代之诗,分体编次。其中如汪元量、瀛国公,元好问等,上及金宋之末;张以宁、危素等,亦下涉明初。朱彝尊 《静志居诗话》称:明初诗家操选政者,赖良直卿,许中丽仲孚,刘仔肩汝弼,沈先士称,王称孟,都有所蔽。惟有瞎牛的《乾坤清气集》一编,能别开生面。惜余所钞缺七言近体绝句,未得全书,偶桓以为憾。”此本称钞自 《孙氏苍雪斋》,所缺与朱彝尊本相同。又以厉氏 “樊榭山房本”,郁氏 “东啸轩本”参校,颇为精善。虽然卷帙无多,而去取极为谨严。又编在明初,多见旧刻。如七言古诗中陈旅泰定元年八月一首,张翥周《按乐图》一首,郑元祐 《送林彦清》一首,《将还淮扬》一首;古乐府中揭斯 《马上郎》,《车中女》二首,陈泰 《汉使谣》一首; 萨都拉 (原作萨都剌)《秋夜长》一首,张宪 《飞来狐》一首;五言律诗中如 《马祖常寄邵允文 》一首,《南征》一首,张翥 《谋台》一首,《游石头城清凉寺》一首,杨基 《夏夜有怀第二首》。今本集都失不载,惟赖此集以存。又五言律诗中赵孟頫《次袁学士上都集韵》一首,《松雪集》 不载,而谭氏所刻 《赵子昂诗集》有之。亦从此本摘取收录。可见元诗诸选本,终当以此编为善。有 《四库全书》 本。
[book_img]Z_19809.jpg


[book_title]目录
钦定四库全书　　　　　集部八
乾坤清气目録　　　　　总集类
卷一
五言古诗一
刘因梦吉六首
刘祁京叔三首
卢亘彦威一首
赵孟頫子昂五首
贡奎仲章一首
虞集伯生六首
范梈德机四首
揭徯斯曼硕八首
杨载仲二首
王士熙继学二首
袁□伯长五首
胡寛则大一首
滕斌玉霄七首
杜本清碧一首
雅勒呼正卿二首
周驰景逺二首
薛汉宗海四首
黄溍晋卿六首
柯九思敬仲三首
陈旅众仲四首
方积叔高二首
台哈布哈兼善一首
甘立允从三首
杨【缺】信可二首
傅若金与砺三首
萨都拉天锡四首
贡师泰泰甫三首
卷二
五言古诗二
郝经伯常一首
卢挚处道二首
阎【缺】子济一首
张翥仲举九首
张以宁志道二首
黄清老子肃三首
杨维桢防夫五首
李孝光季和四首
张天英楠渠三首
薛曦卿二首
杨铸季子二首
杨镒显民二首
周权衡之二首
丁复仲容三首
陈肃伯将五首
张率孟循一首
吴克恭寅夫三首
倪瓒元镇四首
潘纯子素二首
郭翼羲仲一首
陈基敬初二首
饶介介之一首
郑采季亮一首
秦约文仲一首
陆仁良贵一首
镏堪子舆一首
吾衍子行二首
卷三
七言古诗一
元好问裕之一首
刘因梦吉五首
吴澄防清一首
赵孟頫子昂一首
梁曽贡父一首
张经德常一首
虞集伯生六首
范梈德机五首
掲徯斯曼硕五首
欧阳元功一首
杨载仲四首
李材子构一首
卷四
七言古诗二
王士熈继学三首
李泂溉之一首
邓文原善之一首
胡寛则大一首
雅勒呼正卿二首
黄溍晋卿三首
柯九思敬仲一首
元明善复初一首
陈孚刚中三首
陈旅众仲四首
傅若金与砺三首
萨都拉天锡二首
贡师泰泰甫四首
欧阳检伯恭一首
张翥仲举四首
危素太朴二首
卷五
七言古诗三
鲜于枢伯机一首
刘铣桂翁四首
周霆震亨逺七首
冯子振海粟一首
吴【缺】原可一首
陈【缺】涣翁一首
杨【缺】子承一首
段天祐吉甫一首
黄清老子肃四首
杨维桢亷夫七首
潘纯子素一首
卷六
七言古诗四
李孝光季和九首
释大防笑隠一首
丁复仲容三首
郑元祐明德二首
沈存肯堂一首
郑基本初一首
郭翼羲仲三首
郑东季明一首
陈基敬初二首
杨基孟载一首
吾衍子行一首
刘致时中一首
文质学古一首
释宗衍道原一首
陈志所安一首
董【缺】则裕一首
卷七
古乐府一
元好问裕之二首
刘祁京叔二首
卢挚处道一首
赵孟頫子昂一首
范梈德机三首
掲徯斯曼硕五首
李泂溉之三首
王士熈继学四首
虞集伯生二首
雅勒呼正卿三首
柯九思敬仲三首
刘诜桂翁四首
赵橚茂先一首
杨【缺】子承一首
孙【缺】伯善一首
周霆震亨逺二首
何【缺】麟瑞三首
祝蕃直清一首
甘【缺】茂实一首
彭【缺】子翔一首
胡【缺】尊生一首
赵文仪可一首
谭【缺】见心一首
卷八
古乐府二
陈泰所安三首
王沂师鲁八首
陈孚刚中二首
陈旅众仲四首
方积叔高三首
台哈布哈兼善二首
甘立允从一首
傅若金与砺九首
萨都拉天锡七首
赵颐子期一首
贡师泰泰甫三首
罗【缺】涧谷一首
林【缺】羲元一首
杨夀景熈一首
张翥仲举六首
卷九
古乐府三
察伋士安一首
杨维桢亷夫十四首
李孝光季和八首
张天英楠渠四首
查居广广居一首
张天雨伯雨三首
释大防笑隠一首
杨铸季子一首
胡【缺】艾山一首
周权衡之四首
陈肃伯将二首
陈樵君采五首
项炯可立二首
吴克恭寅夫一首
陆居仁宅之一首
郑元祐明德一首
张简仲简二首
夏溥大志二首
宋无子虚二首
不知名一首
卷十
古乐府四
郑洪君举二首
张宪思亷一首
卢升廷举一首
郭翼羲仲九首
郑东季明二首
陈基敬初一首
郯韶九成二首
范立叔中一首
徐孝基立本一首
郑采季亮一首
于立彦成二首
高启季迪一首
袁举仲徴一首
郑基本初一首
钱惟善思复二首
徐士荣仁则一首
张枢梦辰一首
袁华子英一首
瞿荣智惠夫二首
秦约文仲二首
陆仁良贵二首
吾衍子行三首
王逢原吉五首
熊梦祥自得二首
卷十一
五言絶句
杨奂焕然五首
虞集伯生二首
柯九思敬仲三首
王沂师鲁一首
陈旅众仲二首
潘纯子素一首
丁复仲容二首
郭翼羲仲四首
郑东季明一首
五言律诗一
刘因梦吉二首
许衡仲平一首
姚燧端甫三首
卢挚处道四首
高克恭彦敬二首
赵孟頫子昂四首
李孟道复四首
虞集伯生十三首
范梈德机九首
马祖常伯庸五首
掲徯斯曼硕八首
王士熈继学一首
杨载仲十六首
栁贯道传五首
卷十二
五言律诗二
雅勒呼正卿三首
黄溍晋卿三首
王沂师鲁六首
汪元量水云二首
陈旅众仲四首
方积叔高三首
台哈布哈兼善三首
甘立允从一首
傅若金与砺七首
张【缺】蒲涧一首
萧【缺】周逺二首
刘闻文廷二首
高【缺】孤云一首
郝【缺】新斋一首
高【缺】志翔一首
萨都拉天锡六首
杨【缺】信可一首
郭【缺】君彦三首
贡师泰泰甫三首
张翥仲举七首
段天祐吉甫三首
杨维桢亷夫六首
李孝光季和五首
薛曦卿一首
张天雨伯雨二首
释大防笑隠三首
宋无子虚二首
卷十三
五言律诗三
周权衡之一首
丁复仲容五首
陈肃伯将六首
吴克恭寅夫四首
柯九思敬仲二首
郑元祐明德一首
潘纯子素五首
陈方子贞一首
张宪思亷一首
郭翼羲仲六首
郑东季明三首
郯韶九成二首
杨基孟载三首
孙华元实二首
倪瓒元镇三首
于立彦成一首
邵思文彦文二首
瞿荣智惠夫一首
董章士明三首
屠彛彦德三首
王原吉五首
卷十四
五言长律
赵孟頫子昂一首
虞集伯生二首
范梈德机二首
掲徯斯曼硕一首
杨载仲二首
栁贯道传一首
雅勒呼正卿一首
黄溍晋卿一首
柯九思敬仲一首
王沂师鲁二首
陈旅众仲二首
台哈布哈兼善一首
傅若金与砺一首
萨都拉天锡一首
贡师泰泰甫一首
张翥仲举一首
李孝光季和一首
张天雨伯雨一首
释大防笑隠一首
丁复仲容一首
陈肃伯将二首
于立彦成一首
六言
赵孟頫子昂三首
虞集伯生六首
柯九思敬仲一首
掲徯斯曼硕四首
张天雨伯雨一首
郭翼羲仲三首
瀛国公一首
臣等谨按乾坤清气集十四卷明偶桓编桓字武孟号海翁因眇一目又自号瞎牛太仓人洪武中官荆门州吏目是集録元一代之诗分体编次其中如汪元量瀛国公元好问等上该金宋之末张以寜危素等亦下涉明初朱彛尊静志居诗话称明初诗人操选政者赖直良卿许中丽仲孚刘仔肩汝弼沈防士偁王偁孟敡皆有所蔽惟瞎牛乾坤清气一编能别开生面惜所钞阙七言近体絶句未得全书恒以为憾此本称钞自孙氏苍雪斋所阙与彛尊本同又以厉氏樊榭山房本郁氏东啸轩本参校颇为完善虽卷帙无多而去取精审又编在明初多见旧刻如七言古诗中陈旅泰定元年八月一首张翥周昉按乐图一首郑元祐送林彦清一首将还淮扬一首古乐府中掲徯斯马上郎车中女二首陈泰汉使謡一首萨都拉秋夜长一首张宪飞来孤一首五言律中如马祖常寄邵允文一首南征一首张翥襍台一首游石头城清凉寺一首杨基夏夜有懐第二首今本集皆佚不载惟赖此集以存又五言律中赵孟頫次袁学士上都集韵一首松雪集不载而谭氏所刻赵子昻诗集有之当亦从此本摭入也他如题金渊集诗山村集竹素山房集皆作吾衍此本作屠彛乌夜啼将进酒赵孝子歌三首玉山草堂雅集作柯九思此作雅勒呼皆足以考异其余字句互异诸集者不一而足甚如倪瓉春日云林斋居诗凡六韵六十字而与本集相同者仅十七字桓受知倪瓉最深是必其手授定本为编云林集者所未见元诗选本究当以此本为善也乾隆四十一年十二月恭校上
总纂官【臣】纪昀【臣】陆锡熊【臣】孙士毅
总　校　官
【臣】　陆费墀

[book_title]乾坤清气卷一
钦定四库全书
乾坤清气卷一
明　偶桓　编
五言古诗
有大如天地　　　　　　　刘因梦吉
有大如天地日夜常干干有小如蝼蚁营营谁使然我亦形迹中岂得独安闲万物相为用错综盈两间如身百骸具少一为不完有形无虗生岂予独赘偏森然气分内既有不可镌蝮蛇谁宥之生生亦能延安有人道尊堙灭独不传干干以为师余者一聴天
晨起书事
苍星彗明河三月丽朱方两月忽散落一月留中央下有五星连西近东少张仰靣东北隅流星坠彩芒谁令月有瘿飘揺及吾牕须防日东生有星环四旁一星当日中伫视揺晶光自北忽西旋老阳已榆桑西北云一丝翠晕扬清芳嫩云生碧藓得句声琅琅俄见云有鱼其大丈许长火绳纷绕之昂然欲飞扬呼友与共观此境已茫茫灵枢梦为病周官梦为祥寤言札诸闼庸俟知者详
燕歌行
蓟门来悲风易水生寒波云物何改色游子唱燕歌燕歌在何处盘礴西山阿武阳燕下都岁晚独经过青丘遥相连风雨堕嵯峨七十齐郡邑百二秦山河学术有管乐道义无丘轲蚩蚩鱼肉民谁与休干戈往事已如此后来复如何割地更石郎曲终哀思多
冯瀛王道吟诗台
林壑少佳色风霜有清秋为问北山灵吟台何久留时危亦常事人生足良谋不有拨乱功当乘浮海舟飘飘扶揺子脱屣云台游每闻一朝革尚作数日愁朝廷乃自乐山林为谁忧视彼昂昂驹奈此泛泛鸥四维既不张三纲遂横流坐令蚩蚩氓谓此圣与俦蚩蚩尚可恕儒臣岂无尤不有欧马笔孰能用万牛太行千里来潇洒横中州今朝此登临孤懐涨嵒幽何当刬叠嶂一洗他山羞
翟节妇
兵尘浩无际烈士难自全妇人无九首志欲不二天燕山翟氏女既嫁夫防边一朝闻死事健妇増慨然生有如此夫蚤寡非所怜求尸白刃中负土家山前事去哀益深义尽身可捐无儿欲何为所依惟黄泉乡隣救引决烈日丹衷县谁辨节孝翁重赋睢阳贤我昨过其乡山水犹清妍闻风髪如竹飘萧动踈烟千年吟诗台峨峨太宁巅为招冯太师和我节妇篇
和陶咏荆轲
两儿戯邯郸六国朝秦嬴秦王鸷鸟姿得饱肯顾卿燕丹一何浅结客报咸京当时势已危奇谋不及行政使无此举宁免系颈缨如丹不足论世岂无豪英天方事埽除孰御狂飚声我欲论成败高歌呼贾生乾坤有大义迅若雷霆惊堂堂九国师谁定讨罪名一战固未晚何为割边廷区区六孱王山东但空城孟荀岂无术乘时失经营今虽圣者作不救乱已成酒酣发羽奏乱我懐古情
古意　　　　　　　　　　刘祁京叔
庭前有佳树緑叶尚离披秋风动地起飘零将安归高飞入青云下飞落污泥贵贱既偶尔孰为喜与悲秋江有芙蓉顔色好鲜洁褰裳欲采折水深不及渉严风下飞霜芳艶空凋歇怅望一长叹临川无桂楫
懐长源
凉月夜如水秋风吹紫兰独立怅无聊佳人阻河山河山邈千里相望何时已云横鴈影沉露下虫声起烽火照中州西南杀气浮君居刘山下果若向时不人生有离别但惜知音絶匣内卧青蛇光芒射秋月汴水碧参差叶飞空树枝如何相忆处还值莫秋时
送雷伯盛
朔风起天末落木鸣空山氷霜正凝沍游子百里还出郭送将别徘徊上高原如何暌离情对此芳岁防壮士志四方不须涕汍澜人生非山海防靣亦不难愿子崇明德余功振文翰长因东南鸿惠我金玉言
送邓善之提举江浙　　　　卢亘彦威
离离天星高皓皓云月光鴈过楚泽蟋蟀鸣中堂天时谅难测徒然多感伤念子去意远深忧结中肠忆昔初奉欢露白春兰芳清尊罢新制妙趣深濠梁飞景急西匿川流浩汤汤髪凄岁晚木落天雨霜蔓草岂容惜松栢在高冈
春思　　　　　　　　　赵孟頫子昂
春柳黄如鹅春江皱緑波美人在何许忽若阻山河攀条弄白日常恐成蹉跎懐思鬰不舒佳期将奈何良辰难骤得临风空浩歌
出都
都邑何雄丽车马日喧喧鸡鸣趍兰省日夕不遑眠兹晨奉明诏驰驿东南奔雪积原野白路修烟尘昏马鸣朔风起壮士惨无言还顾望帝京更觉劳心魂我今无家客断蓬离本根愿为双飞鹤奋翅入青云
拟古
长夜何漫漫寒鸡胡不鸣我行在中野霜露上沾缨虎豹夹路啼熊罴复纵横我前鬼长啸我后啼鼯鼪四顾寂无人北斗高且明天道诚幽逺吾心空屏营
古风
诗亡春秋作仲尼益苦心空言恐难托指事着亦深大义炳如日万古仰照临鳯鸟久不至楚狂乃知音愁来不得语起坐弹吾琴
絶代有佳人被服绮与纨蛾眉秀聨姢吐词芬若兰清歌启皓齿瑶琴发哀弹一弹再三叹聴者涕汍澜借问谁家子为言本邯郸
读伯庸学士止酒诗　　　　贡奎仲章
今晨不可出大风吹我帷陋巷泥沮洳空雨淋漓研硃课儿书防思解群疑敲门童子来袖有止酒诗读之至再三击节喜且悲若饮以酒揖让陶唐时峩峩古冠裳执彼璋与珪短褐才掩胫藜藿空忘饥风雅久已衰作者微君谁嗟我重景仰老大将何为
月出古城东　　　　　　虞集伯生
月出古城东海气浮空蒙车骑各已息宫阙何穹窿牧马草上露吹笳沙际风帐中忽闻雁传令彀雕弓
出直次韵
月下白玉阶露生黄金井疏条栖鹊寒衰蕙流萤冷恋阙感时康懐归觉宵永晨钟禁中来白髪聊自整
寄陈众仲助教上都作
学省足清昼词垣惊早秋美人隔河汉落月在高楼持衣未成曲吹笛不胜愁还趋鳷鹊观别制鹔鹴裘
茅山道士云松巢
昔年李太白庐山思结巢褰云自天上和鹤止松梢道士潘文远高居古大茅诵经门卧虎防剑石眠蛟飞歩脱鳬舄长吟吹鳯匏九江揽秀色许尔作神交
送张兵部孟功巡河分题得屋上乌
花发上阳春门开未央曙城柝起羣栖流光散朝羽息景须近檐结巢愿当户辘轳转金井终日灌嘉树
送张道士归上清
白云旴水上自古多仙人手擕緑玉杖头戴白纶巾袖中出风雨天上礼星辰归来庭户静芳草自生春
送张链师归武当　　　　范梈德机
张君瀛洲人来作武当客始来武当时祗着谢公屐弟子百数辈稍稍来服役诛茅立万柱空中现金碧辛苦三十年夜卧不侧席以之律鬼神故亦如短墨元年逾冬旱朱火烧四国野谷方焦熬六月畿甸赤朝廷亦不爱牺牲与圭璧僵巫暨惫史歌舞无消息君时待诏来公卿初不识一朝传天语问以济旱防君云臣鄙愚造化非所测隂阳有开闭此实智者责公卿复致辞物生今孔棘已敕京兆尹取足输粟帛此如解倒县祀事惟所择君闻犹固让心实内忧惕飞章白玉阙沥胆殚悃愊臣实才浅尠臣实学迮塞臣有一寸心愿辅后皇德后皇本爱民民今旱为厄或者罪有由皇亦重开释祈谢各有方咒禁各有式上堂荐明水下堂考金石夜分请命既昧爽大施设为坛东市门经纪法灵册庭中武旗飘飘墨黍黑君临一挥手怒髪上霄直指挥东方龙卷水东海侧指挥西方龙卷水略西极北南暨中央各以方率职某日某甲子漏下五十刻我在坛上伺不得忤区画丰隆与飞亷列缺与辟歴汝将汝风驰汝遣汝雷击汝云冯勿漓汝雨必三尺汝不从誓言不畏上帝勅至期果响畣动荡七日泽常时人所难君若不以力公卿奏天子是必有褒锡可以宠号名可以蕃服裼君曰天子圣卿从诚所格臣敢贪天功况在归计迫昨得山中书至自青溪宅向来百弟子迟归在朝夕暾时冬序半霜下木叶积明当课剪伐结搆西岩壁山田晚报熟芝术及采摘狝猿长如人夜夜盗柹栗隄防茍不豫六时尽蟊贼公家事既己私事容弃掷方知用世士遗世等糠籺所过如虚空焉知去留迹我持一杯酒欲以赠远色岁暮不见君怅望空山翮
赠冯链师归岳阳
王子吹笙侣精神如九秋蹔擕碧山屐遨歗帝王州江湖未识靣寄语旋鸣驺夏云逼幽涧春鸟啼芳洲行色当及时景气适惠柔眷眷将归客胜日懐林丘何时谢燕阙亦得西南游洞庭木叶下期尔岳阳楼
赠安西王提举别
车声何轧轧我去亦翩翩借问车中人几时到秦川秦疆数千里西与云栈连行人秣马过猿啼上青天长安古帝州宅土腴不偏闻君畣平昔宦游秪晏眠十龄渉文史十五懐家氊二十学壮游五十缀朝聨奉常老掌故今已二十年功业晚何就萧萧髪垂肩天子念缝掖锡官颇静便紫衣绾墨绶此是车中縁飘飖上都门白马锦连干举案招青山孟光老犹贤大儿坐车轩小儿调马鞭中儿又絶好国语荷珠圆旦夕俟君至买舎清渭壖此皆足慰意日食官俸钱俸钱足养亲亲自有圭田人生慕富贵富贵翻受怜不有钟鼎食亦无膏火煎前日三市事目击心凛然当时气凌人不得呵乌鸢观君浩荡去万事当弃捐孔子不西行及河再旋今君渉河流西路方绵绵终南与嵩华是中多神仙仙掌出浮云上有三峰莲真人玉柱杖挂在明月便当往从之吸月升太金鼎交龙虎使我神貎坚奈何二三月百忧集离筵空花如锦机野色相交鲜杨花乱愁思万条散青烟我不酌美酒敬让故人先椎碎琥珀杯独洒春风前春风澹无言徒以别虑牵别亦无所虑所虑应当宣愿及相思时中肠郁紏纒为吹双紫燕衔书到君边矫矫萧徴君珠贝藏龙渊一别如列星随天夜移躔鳯有五色瑞时下岐山巅请君问起居归来定何年
顺昌道中
冉冉秋序高劳劳客程促如何霜霰交不见原野肃颠崖绚夕红古涧漾寒緑非惟藤蔓敷亦复芳气馥物生固有常气殊过续以兹羸疾身动往居瘴毒念彼闽村人田稀口如粟耕种上青云妻孥力寒燠吁嗟公私羣需待其熟安得防耻吏俾之食常足上以承恩光下以厚风俗丹心映皓首我何自拘束
麻姑坛　　　　　　　　掲徯斯曼硕
嵯峨仙都观遥望丹霞天后有千岁松前有百顷田风日夏飒□烟云昼葱芊羣彦一时集安知非列仙持觞起相酬罢琴抗高言天道信悠邈人情何拘牵灵君不可致落景讵少延仰虽惭俯亦忧元元主人顾座客此中可忘年
春日薄书
朝出西城门孤坟何穹窿雄狐窜其西修蛇出其东云昔有狂士七尺才且雄平生无所頼屠狗渉春冬一朝际风尘身贵位益崇死生好间咄唶生秋风气骄日凭陵家国两蒿蓬子孙分散尽空有牛羊踪
奉同柯博士甘内掾下直赋
暮出阊阖门解鞍坐前庭泠泠草露白华月隔林生蟋蟀奋哀响鸿鴈流遗声常恐芳景晏不知寒节并万物肃将敛孤懐徒自盈捉襟激长啸栖泊谅难徴
题江道士清虚观
遗纷极览宴坐白玉京日月朗朝夕河汉流无声冉冉两玉童双吹紫鸾笙下视九九州浮以四大瀛万刼犹一瞬逍遥乐太清
赠淳真子
荡荡白玉京超超淳真子十一求神仙服事丘与李嵩洛二十载结茅白云里飡是晹谷霞饮是玉池水鬼神莫能识百念吹不起一朝忽腾化径去不可遮飞驷服五龙角巾揺三花朝发扶桑国莫宿河汉槎朝食千岁桃莫食五色长揖青牛君高歌渡流沙还憇金陵邸调笑许史家日食五侯鲭安得厌胡麻春风长安陌落日邯郸道迎人上青天送人入秋草竦身八极外天地忽亦老寄谢区中人全真以为寳
过江州
遥瞻九江树已踏西江土落日照庾楼惊风满湓浦寒鸥迎棹起远岫依城吐怅然感覊游澹尔成賔主白头钓鱼叟赤脚浣纱女未识居者欢安知行者苦
春日杂言
羃歴杨栁枝茸春草齐天天谁家妇采桑临路岐零露沾其裳蛛丝罥其衣树高身苦弱蠺饥行复迟辛苦事姑嫜宿夕减容辉见者皆叹息此心知独谁良人日莫至醉问尔何为
我有琅玕草欲赠江东客出门道路长卷袂空叹息灵苖世所尚良士予所惜神仙无千年耿耿谁复识
雪轩　　　　　　　　　　杨载仲
北风海上来大雪何壮哉上下九万里洗浄无纎埃君家十二楼轩洞然开吹笙击鸣鼓呼宾与衔杯名言落四座大笑声如雷举头望长空高兴惊防鸿仙人五六辈飞下白云中粲粲明珠袍相从万玉童问君何所事未就丹鼎功翩然却擕手共入蓬莱宫
太古雪为杨友直赋
往时天大风能吹华山裂坠此一卷石或云太古雪粤自开辟初云气所凝结已经六万岁变化同嶫望之色正白表里共澄澈尘土不能涴光彩耀日月愿君勿爱此持以献金阙回中避暑时特用消毒热
江上竹　　　　　　　　王士熈继学
萧萧江上竹依依徧山麓晨霞屑明金夕月拥寒玉梢梢緑鳯翼叶叶青鸾足深丛疑立壁高节折垂纛荒凉含雨露歴乱同草木不求笋煑羮不求椽架屋褰条作长笛吹我平调曲
青青河畔草
青青河畔草江上春来早春来不见人思君千里道千里君当还夙昔奉容顔青楼独居妾含情山上山白鴈归塞北一行千万羣团团月出云却使妾见君
次韵呈周仪之虞伯生　　　袁桷伯长
英英云中君含思歌太乙回鸾舞天葩流粲晓莫述报之不成章玉雪耿素质临风发长謡庸以永今日道逢学仙人御气不饮酒我笑初无言彼已嗔我否哀哉守其愚系石犹在肘防化随悲风沦沦骨不朽奇树生南薫清坐弹五弦凉风邈永古白云赴苍烟世故日已偷俯仰随嵗年折腰倘为酒犹足青简编少年恣青云欢至无复恋一为闗河行常恐不得见新鴈云中来飞飞落南远归心耿未寐寒更促浮箭
送邵元道
梅生一尉微喋喋正天纪洗心洞元化削迹无妻子龙变孰为驯蝉蜕乃真止松回风泠泠水落石齿齿
大明宫早朝　　　　　　　胡寛则大
蓬莱拂曙色晔煜舒祥光九仪肃清跸日月开旂常圣人握金镜绣衮临玉堂咸英偹雅奏圭璧辑羣方懽宴洽湛露敷恩奂龙章讴歌罄率土岂乐逢时康典文极藻绘声烈昭前王巍巍缵鸿绪万年斯无疆
感寓　　　　　　　　　　滕斌玉霄
宇宙忽空阔饮马万里流平生负两眼及此行寓州天清健鹘运木脱饥鹰投长风吹海雨濯我紫绮裘相逢半游侠把酒髯如虬慷慨说史记歴歴山川秋向来衣带水目断河无舟
吾爱李太白玩世如游龙自知天上谪何必人间容海风吹緑髪萧萧卧云松我昔梦见之遗以金芙蓉清辉恍在眼月落蛾眉峯
西风桂花落我上天台山仙子扶我手泠然苍水环乘鸾者谁子飞烟渺难攀三生此游戏弄影银河湾空山忽风瀑四顾鸣潺湲长揖马子微此岂非人间
春风吹緑波淡荡洛阳栁高楼语锦瑟落花泛緑酒何人白鼻騧茸紫貂袖一字或未识银菟县两肘煌煌贝宫珠乃落纬萧手爰居偶钟鼓牺牛竟文绣终然同一尽岂复论好丑谁知草者穷巷闭白首
步出涌金门所见土花碧徘徊衣上月感此美人夕美人胡不归月落江水白寒潮已复去海马晓无迹万弩射鲸鱼骇浪接天赤空闻鲁仲连孤感横八极哀哀精卫石填海竟何益
赠客黄金覊劝客白玉巵昔我亦为客得此慨不辞小草戏其出槟郎笑其饥相识何所无所乐心相知平生数公子腰下珊瑚枝防防或相隔寤寐恍见之无丝绣平原无金铸钟期秋风山阳笛泪落不自持
赠我火浣布报君吉光裘一笑结意气呼酒黄鹤楼神交岂待语与子为天游擕手阆风观濯髪扶桑洲下视侠少年笑嬉藏怨尤世无羊左烈风雪且自谋东井不可酌天驷岂服辀
送李茂叔以酒字为韵　　　杜本清碧
樟江水逵逵民俗多杂揉李君専檄来号令肃廵棷遂令万家邑安集日丰厚春风有歌姬夜月无吠狗筑堤捍水灾皆自将军手至今此邦人称谓常在口我来自京师始得一聚首经过日以数言论竟开剖有如济世方乃尔困升斗孰云劳积多反使岁月久方今天子圣贤知在左右铨曹每推择往往杂琼玖此行防荐进直入纡组绶莫负平生心要使斯民夀岂敢为赠言裁诗侑杯酒
拟古寄京师诸知已　　　雅勒呼正卿
中天县高台上有仙人家云织流月石磴凌飞霞帘萦翡翠丝壁粲芙蓉砂羣仙恣遨游青鸾骖羽车左擕若木枝右折蟠桃花斡旋雨露功吞吐日月华愿苏颠崖氓天瓢浩无涯草木悉沾濡遂及蒹与葭
阆风接圃紫禁连西清扶桑浴朝暾缥缈见层城海水几万里谁能计修程东皇司造命广庭延羣英中有三五君生平想仪形赓歌谐都俞论思赞高明菲菲蔼春华翕如锵鳯笙而我抱幽独防年适蛮荆瘴疠肌肉消盗贼梦寐惊种种履忧患谁能念伶仃愿假刀圭妙白日羽翰生微眇得攀附相将还帝京
畊云锄月寄贞居　　　　　周驰景逺
买山灵山下石多如羊羣造物为我畊种之皆白云汹涌初郁勃散漫还氤氲收归方寸间吐作五色文一笑顾妻子未用愁空囷
石田不生禾何以养吾拙中宵披白云自起锄明月明月无根株满地散霜雪吾锄不妄挥要使萧艾别惜无植杖翁相对同此洁
送马伯庸南祀嵩衡淮渎　　薛汉宗海
总章盛金德斋明赫当宁皇皇遣天使肃肃承诏语三熏礼岳渎万里涉梁楚祀厘归尧舜降神出申甫南斗迎文星西风起仪羽乐张洞庭月斾湿湘岸雨壮吟鄙骚怨高谈洗儒腐过家猿鹤喜揽辔鸿鴈聚青闱闵贤劳黄屋深记注归骑慎勿徐席虚玉堂署
和郑应奉杂诗
淳风散已久青黄陋洼樽婉娈争媚好役智空自昏岂知葛天民无言道弥敦我有白云操泠泠寄桐孙调古识者寡幽探万化源
驱车涉逺道日晏不知疲一见嵩华高始觉培塿卑吾道丽天壤昭昭匪难知千金买刀圭但为方士欺赢粮往问道去结汗漫期
志士方盛时危冠怒冲髪猛心石为开壮气山可拔安知横江鲸中路蝼蚁狎所以巢居子商歌竟不辍歌竟寂无言坐聴天籁发
发大都　　　　　　　　　黄溍晋卿
辞亲独行迈遥遥抵京国胡为突不黔驱马更逺适至尊有时巡树羽隠阡陌宿卫必近臣顾问须耆德陋臣亦何知冗从同执防草深原野青雨暗闗塞黑寥寥盛年意眷眷游子色一身万人中敢不思努力
同王待制校文上京八月十五日宿龙门驿
凉风堕黄榆万马皆南驰而我方北首度闗及鸣鸡石路幽且阻仆夫惨不怡徐驱待明发泱漭穷烟扉貂裘者谁子怪我缝掖衣为言霜露多皇皇独何之我非不自爱简书今有期忆昔州县间折腰向小儿荏苒二十年白首初登畿同袍如燕鸿去住常相违悠然慨平生与世何参差暗投龙门驿高馆临回溪青崖拱白月水木含余晖秋色故潇洒我行殊未迟相从况魁彦炯若珊瑚枝衰莫奚足云一觞聊共持
浮云蔽白日
浮云蔽白日羣动何喧喧呜呼麒麟儿化为猴与猿登高望四荒但见黄河奔谁哉泝其流与我归昆仑葳防青林花霜霰日已繁叹息复奚道山中桃可餐
古诗
悲闻临广路南北何多岐踯躅顾所从吾今信安之故山岂不佳亦有平生期且复回吾车勿受尘世欺清晨掩书坐忽忽有所思所思非亲故千载多异时南山何峩峩上有青桂枝吾将折其荣岁晚庶自怡
居庸闗
连山东北趋中断忽如凿万古争一门天险不可薄圣人大无外善闭非楗钥车行已方闗吏迭击柝居民动成市庐井互聨络幽龛白云聚石硙清泉落地虽临要冲俗乃近淳朴政须记桃源不必铭剑阁仆夫跪谓我无为久淹泊山川岂不好但恐风雨恶
送林彦清归永嘉　　　　柯九思敬仲
鴈荡接银汉翠涌生高寒芙蓉散秋锦飞落秋云端我昔造絶顶天濶路漫漫遥瞻广寒殿素娥正凭防白兔月魄指顾成神丹因招宋成公吹箫乗紫鸾俯视九万里元气清团团别来知几时弱水如平滩忽遇鴈山客霞佩青莲冠还入鴈山去玉髓供晨餐报我旧游者久待凌烟峦吾患为有身南望空长叹
春日病起防花走笔呈座上诸友
几日不出门花开已如许锦绣薄流霞胭脂透疎雨暖生蝴蝶梦风淡鸳鸯浦底事逺游人鸥边荡柔橹
秦长城
驱车出长城饮马长城窟翔云黄浩浩万里见秋鹘白骨渺何处腥风卷寒沙防恬剑下血化作川上花祖龙一何愚社稷付征杵长城土未干秦宫已焦土千载不可问似闻鬼夜哭矫首武陵原红霞满川谷
次韵答京师友人　　　　　陈旅众仲
百金买骏马千金买红妆长安画楼上饮酒吹笙簧夭夭园中桃郁郁陌上桑美人越山下白髪生雕房凉风振高梧繁露集幽菊揽衣起徘徊残月照我屋曽襟郁孤清日日尘眯目银河在天上手短不可掬
哭陈元麟
阿麟能读书八岁贡京国翺翔公卿间声誉颇借借我家越山南汝家越山北及我官桥门见汝长五尺翩翩丹穴雏五彩作毛翮昆仑有瑶树上有实可食汝胡不此留而去不可即乃翁擕汝来为汝头尽白辛苦擕骨归江蓠黯愁夕可怜东门吴任达乃强释
郑子经下贶名篇勉强续貂
秋山何棱棱秋树亦莽莽游子中夜吟凉风在林户予将蓟北行与子同岁莫谁能客荆州登楼怅非土功名果何物我欲取而抚酣歌弄吴钩破屋虹气吐
潭上花　　　　　　　　　方积叔高
幽潭太古色上有千树华深根溉甘泉众实结丹砂食之可长生千秋顔若花缥缈潭上仙种此遗其家安期日徃来时乘紫云车
田中爵
家爵不入山埜防不恋屋爵来食我苗防来食我粟一日食一斗十日食一斛斗斛日空虚防爵焉得足
衡门有余乐　　　　　台哈布哈兼善
衡门有余乐初日照屋梁晨起冠我帻亦复理我裳虽无车马喧草木日夜长朝食园中葵莫撷涧底芳所愿不在饱颔顑亦何伤
八月十一日夜直省中　　　甘立允从
凉风生广除白露堕银汉沉沉夜气集皎皎月光烂门深棨防严庭寂兵吏散柝鸣栖雀起堦湿吟蛩乱俳徊久不寐感慨輙兴叹非才直承明弱冠弄柔翰遭逢愧终贾漂泊类王粲名臣镇大藩从事乏良筭
晚出西掖共柯博士赋
薄莫出重门逶迤望双阙辇路犹轻尘上林已初月悠悠文书静去去车马絶小草惭长松承恩亦无别
琼林台为薛卿赋
西山有崇防上与云气通仙人紫霞佩导以青双童逍遥琪树林盘礴瑶华宫积石象圃连岑搆崆峒纚纚驻遥景泠泠度天风丹鳯刷羽仪绛节飘曈昽矫首不可及灭没凌飞鸿愿言采灵药与世终无穷
和揭曼硕兼懐武昌名胜　　杨【缺】信可
亲友日以疏江汉日已深孤云懐海峤倦翮思长林终然念所知沿流动悲吟岂无后日期邈若隔千岑安得好风来泠然入中襟日与亲友防微言自规箴
和卢子仪寄懐卢肃政上巴陵王侯
人生有知遇永懐不可忘俯视万丈渊仰睇千仞岗青山何其高江水空自长忽忆石潨叟别我半载强昨者从湘中岁晏归朔方孤舟渡淮水遗歌满沧浪迢迢天际云青青陌上桑
用谢晖入朝曲分韵得收字送马中丞赴南
台　　　　　　　　　傅若金与砺
金陵郁迢逓行斾暧悠悠兰台清露集松庭积霭收白鹭回脩渚朱鳯矫崇丘离离曵青绶晔晔振彤驺远甸芳风散神都旭景浮临轩结冲想还车宁久留
雪中送宋上舎仲敏归滑州省亲
北风何烈烈雨雪亦雱雱游子去成均将往古灵昌诗书岂不乐岁晏懐我乡我乡伊可懐父母在中堂休告亦有时定省焉可忘浮云逾大伾白日照宣防子行日以至送者各尽觞当歌念逺游令我愧中肠
四月十日发京
六龙西北驰羣鸟东南翔感我客游志心神随飞扬迢迢逾大河恍若越崇冈已惊时序易复念道路长驱车出东门浩歌慨以慷燕蓟岂不乐吴楚为我乡父母久违离兄弟不在旁当兹遂归去聊可慰中肠
送吴寅可之扬州　　　　萨都拉天锡
青杨吹白花银鱼跳碧藻落日上江船三月淮南道渺春水涯悠悠云树杪安得快剪刀江头剪芳草同幕府杨子承李伯贞避暑乌石山晚酌
晚凉上乌石置酒天章台日夕下山去海风吹月来豪气吐千丈朗吟动三台白露洒仙掌银河泻金杯谁识芙蓉仙飞身在蓬莱
高台在层霄肩舆上絶壁露下酒尊凉月出海门白坐拂衣上云醉卧林下石西风吹鬓毛南斗在肘腋题诗向天阍奎光射瑶席
寄铅山别驾完顔子忠
我识顔别驾风度修且闲近持五色笔辉光动南蛮甘饮石井水卧治鹅湖山玉峰露洒洒风林佩珊珊表表台阁姿岂久州郡间相思不相见可望不可攀海风吹夜月飞度七闽闗
河上纳凉有懐吴子彦　　贡师泰泰甫
天风吹海树瑟瑟秋气凉河汉西北流众星耿微光昔我同袍友逺在水一方相思不可见展转清夜长遥闻鸣笳发揽衣月苍苍
赠苍梧县尹
朝观扶桑日莫望苍梧云重华去已逺神气犹氤氲遗黎在山下饮食而畊耘懐哉贤大夫弹琴咏南薫胡为不我即使我心殷殷秋风洞庭水緑竹愁湘君
古意
黄金本何物举世相纷争贱者可以贵死者可以生既解平城围亦散六国衡神用信莫测万寳孰敢婴亦有高世士唾视瓦砾轻宁为冻饿殍不受汚辱名斯人倘可见吾将与同盟嗟哉首阳薇千载有余清
乾坤清气卷一

[book_title]乾坤清气卷二
钦定四库全书
乾坤清气卷二
明　偶桓　编
五言古诗
和陶咏荆轲　　　　　　　郝经伯常
燕国八百里最为逺秦嬴可作殷周基何乃事荆卿痴儿强复雠首揕咸京径刎于期首更图督亢行仓皇事不就狼藉断冠缨寒风死别歌睥睨一世英不若専设诸饮恨复吞声纵使杀一秦宁无一秦生吕政方忘燕忽作绕柱惊并吞势不已举兵复有名埽平黄金台故鼎入秦庭昔我渡易水晚登燕子城投文吊田畴思贤重屏营举事本道义不系败与成为国恃刺客夫岂豪英情
湖南宪幕牡丹　　　　　　卢挚处道
仙人何许来绛衣翠为裾朝霞映楼居瑞日临绮疏韶容托植物神奇升丰腴岂无琼华枝亦有珊瑚株国风芍药赠骚客芙蓉襦媿尔顔色好媿尔芳菲殊谁云风霜地亦复雨露濡猗猗緑竹抽绚绚羣芳余公余文墨暇嘉宾此虚邪时清景逾胜不乐将何如
送李防使西归洛阳
靡靡岁年晚肃肃霜露霏君子不遑处四牡来騑騑月出方皎皎我心恒依依今夕复何夕山中仰容辉惠然有深契使我心悦夷北风日已凉行役乃无期言迈未可留凄然送将归永懐金玉音时得慰渇饥
宿汝坟　　　　　　　　　阎【缺】子济
朝发长社城薄莫汝坟陌秋风吹汗马为我驻逺客主人指见闻书劒事行役怅然失所对芒刺去未获蔬食亦自饱微月在枕席红尘三尺涂清境初不隔疎疎岸树直防防沙水白晨鸡未须鸣吾意方自适
杂诗　　　　　　　　　　张翥仲举
寒夜何皛皛中庭积繁霜天风下河汉万里流玉光羽衣四三人各乗白鳯凰笙响发空际游云高驰翔无縁执霞佩擥结双鸣珰愿托月中桂终古有遗芳
陇坂何﨑岖行人且复止直上望秦川遥遥忆乡里流离肝肠断悲歌不能已一身已遐征永念同室子何殊转蓬科随风四散起虽得同根生不得同根死吾恐古今涙多于陇头水
春江采芳草将以伸缱绻初期拾翠洲复道滋兰畹美人隔花深歌竟瑶瑟偃临流不可见忽恍心未稳佳时难骤得鶗鴂鸣已晚秖有千古思绵绵楚波逺
前出军
前军红衲袍朱丝系彭排后军细铠甲白羽攅鞲靫辎车左右驰万马拥长街送行动城郭斗酒饮同侪壮士当报国毋为乡故懐
昨日发万军今日发万军明日发万军枭骑来羣羣马蹄所经过黄埃荡成云堆粮与作储倒树与作薪道途行者絶那得有居人
京师少年子胆气乃粗豪倾金售寳劒厚价买名刀白氊作行帐红绫制战袍结束往从军谈笑取功劳当时霍嫖姚岂在学戎韬
后出军
步卒伧楚健长刀短甲衣大呌前搏敌跳荡如鸟飞左提血髑髅右夺贼马归黄金得重赏顾盻生光辉尔辈疾归命将军是天威
先锋才攻门后军已登陴拔都不怕死直上搴贼旗马前献逆首脚下踏死尸长河走败船疾遣飞将追幙中作露板应有傅修期
行行銕兠鍪队队金骆驼呜呜吹铜角来来齐唱歌总戎靣如虎指顾挥雕戈马蹄无贼垒手棰可填河王师本无敌安用战图多
题蛾眉亭　　　　　　　张以宁志道
緑酒白玉瓶独酌蛾眉亭不见李太白但见三山青秋色淮上来苍然满云汀安得十五弦弹与蛟龙聴
送友归古田
君家重峯下我家大溪头君家门前水我家门前流我行久别家思忆故乡水何况故乡人相见六千里十年在扬州五年在京城不见故乡人见君难为情见君情尚尔别君奈何许送君遽不堪忆君良独苦君归过溪上为问水中鱼别时鱼尾赤别后今何如
古意呈仲章贡侍御　　　黄清老子肃
娉婷二入女絶色妙难画新妆薄铅华照影修竹下盛年事夫壻锦玉耀精舎虽非伯鸾妻惓然惜长夜琴余月当轩黙黙倚风榭寄语东家儿红顔莫轻嫁
梧桐生高冈云气涵空清南枝挂孤月上有苍鸾鸣大匠挥玉斧浑然合天成寘之白玉堂被之弦歌声一弹松风来再鼓溪月明子期人已往青山为谁情
送僧定观归
诗僧百丈来复作五台别丁然振金锡桂子落秋雪山空白云间风息万籁灭相思何处无江湖一明月孤愤一章和梦庵韵　　　杨维桢亷夫
杨子哭停云厯数死生友首哭台州帅再哭江州守三哭天水头四哭淮涡口五哭六哭余英风复何有确山截骂舌宛湖沉斫首嗟嗟徇国臣培养百年久猛去晋终背彧死魏何咎而况鸣吠才蠢蠢小鸡狗弋鸿羽既怯钓鱼饵滋诱根拨那望实蔕分尚懐藕珠雀既失弹火防重被垢长包中土心相诧模棱手外壸宜倒戈中薄肯敝笱祝宗祈未死循墙骇还走长涕未上书穷辞空还酒惊见梦庵诗一首洒百丑大义掲日月孤忠县畎亩乱厌出下泉戹极还易【缺】懐君郭泰交夜柈饤春韭和君孤愤章浇致酒一斗
芝雪堂分韵得对字
穷冬积繁隂快雨不破块问途玉山下系船桃溪汇主人闻客来把酒欣相徕窈窕双歌声婵娟两眉黛谈笑方云云妍嗤各成态忆昔献防时日炯重瞳对下马宴琼林宫花出西内俯仰三十年同袍几人在明当理行舟天逺征鸿背那能事烦剧晓出星犹戴行当谢冠冕归荷山阳耒
三叟者诀
道逢三叟者高夀比神仙问叟何以夀夀诀倘予传上叟前致辞大道抱天全中叟前致辞寒暑顺节宣下叟前致辞百岁半单眠是为三夀诀所以能长年
南妇还
今日是何日恸返南州岐汩汩东逝水一日有西归长别二十年休戚不相知去时鬓髪青归来靣眉黧昔人今则是故家今则非脱胎有父母结髪有夫妻惊呼问闾里共指冡累累访死欲穿隧泣血不复疑白首满丘山我逝其从谁
书邵节判事
潭州李刺史刽手驱妻儿松江邵节判刽手属氷夷阖门十八口一死殉无遗鲛人为泣泪龙伯为负尸姓名照浊世信史録吾诗同堂老僚友开门竪降旗
萧萧饥马鸣　　　　　　李孝光季和
萧萧饥马鸣隔林见落月游子慕父母岂复畏脱别负书或在船津吏已催发临觞不能持惆怅生白髪况是江海永岁晏多风雪风雪塞中路不隔游子辙平生四方志念此心欲折男儿各有愿君子保明哲上思娱尊亲下以浣悁洁
送僧朴庵用柯敬仲韵
月行天中央天高如屋极中有雪色兔世人不能识我曽摩其须仙吏睨我侧众仙乞秋毫密如雾雨塞蹴踏河汉翻汹涌若秋汐是谁致此奇南有弥天释仙吏今上天令人涙沾臆
题梅巷
北风吹倒山三日雪塞门愔愔岩谷里万木命在根天翁粲然笑洗出明月魂春如鼎中香已觉火力温
秋夜同张仲举防笑隠龙翔寺聨句
先皇日潜邸梵宫冠东南金碧丽绀宇【张】旌幢覆琼防六龙驻神驭李百灵防鸾骖地蟠龙虎气【防】殿拥貂蝉簮文石露篆古【张】化城天乐酣杏梁虹饮渚【李】壁甃蟾生潭复道星辰直【防】觚棱烟雾含浮图琅珰语【张】藻井罘罳函曽晖銕鳯【李】清旭氷蚕望气芒砀逺【防】问道崆峒嵁御床尘宛宛【张】仙仗华毵毵珠襦鎻玉柙【李】猊座涌寳龛遗弓泣父老【防】执豆奔侯男衣冠閟原庙【张】矛防圜精篮凴几敡末训【李】铭鼎纪谈圣祚万世启【防】法筵诸佛参贝翻译经六【张】图绘笑像三华鬘众呗作【李】象教一嘿谙猿鹤惊此客【防】林涧洗余惭齐厨饭香霭【张】瞑阁钟声韽锦蔫渇兽抉【李】础踞雕虎眈洒扫愧无补【防】倡酬知匪堪燥吻茗屡沃【张】苦心防频探焚膏续迁晷【李】卷帘纳霏岚毺月采浄【防】凿落云液甘风籁摐古柏【张】秋隂挟高柟户牖蜂脾矗【李】丹青海波涵袖中合陶谢【防】方外师瞿昙息影了虚寂【张】枯禅屏痴贪苾蒭交折堲【李】伊蒲不盈甔心同略形迹【防】累遣忘忧惔锦雉络羽扇【张】赤螭御劒镡防毫走奰屃【李】麈尾挥防鬖坚垒避屈贾【防】陋邦敌吴郯韵剧魔胆落句雄神力担拥鼻极营度【张】刺手劳钩挦椷筒逓银鹿蠧叶剔白蟫幢灯粟蠢蠢【李】鼎香穗馣馣山河入帝纲天人绕优昙【防】境胜情自旷理超思弥覃【李】云卧委巾舄雨归借箯篮【张】投章媿木李留怡逾黄柑【防】话言谅所慕治醉讵可妉【李】捧席白足慧【张】触屏苍头憨【防】偏袒鳯肩耸【李】镂匡鐻耳儋【张】吾我涉诞谩【防】尔汝忘詀諵【张】罅发栗穰厚色滃醪味醰【李】剪韭差可芼食鱼更须泔【张】青溪涣以浏蒋陵闻其防兹事付千载相期结庐庵【张】
宴集分韵得落字　　　　张天英楠渠
东家白云翁载酒青山郭相招竹林彦坐对春风酌一花飞入楼泛我银凿落醉步松月归令人梦孤鹤
松门翫月
徘徊青松门鉴我古明月露零沐青髯珠烛寒髪愿言驾云螭飞步上天阙微雨中夜来北风卷成雪
春夜酬李五峰
酣歌惜春夜起向月中立北斗挂长松风摧翠蛟泣山花如美人飞香染衣湿青天落吾手大白不满吸推山出门去秀气还复入
次韵欧阳检阅濠池观荷　　薛羲卿
行行濠池上亭亭见长荷琼葩耀初日碧芰卷轻波深蒲晓色乱微雨晚香多方舟时自移高轩或来过岂无河朔饮那复发商歌商歌一慷慨此物奈君何
野宿山简虞博士王待制
迢迢野宿山峯峦何崔嵬朝登猛虎啸莫宿猿哀高风四靣发花草为谁开传闻章皇帝此地昔徘徊龙驾竟不还浮云空往来秀色九天外巨灵不敢摧飘揺散襟带览结何悠哉
题宋氏南轩　　　　　　　杨铸季子
脱洒谢尘喧栖神在岩户残云床下起昨日山中雨縁涧弄惊流攀林翫芳树非闗薄时荣逍遥自成趣
晚憇涧北亭
我性喜萧散东园时独行高亭俯絶涧下有流泉声秀木翳繁隂朱华散微馨踟蹰淡忘归夕露沾我缨人生忽如寄何乃苦营营优游在空谷饮水有余情
赠石维秀才　　　　　　　杨镒显民
石子山中来衣上白云湿俯仰时自謡铿锵溢篇什注书空林间花落常自拾明晨城南去相望空悒悒
雨至
维南有崇山山上多浮云静闻防雨至寂寂在西轩旷然无所懐端坐复何言不知春向深况知贱与贫
春暮　　　　　　　　　　周权衡之
春暮适川上意与流水长时有白云至逺带松翠香手擕渊明诗倦坐防胡床悠然宇宙间是非两亡羊
次韵张德甫
朝緍北涧鲜莫采南山樵贵则食五鼎贱则饮一瓢妍丑莫自校用舎随所遭为我挥緑绮鸿飞楚天高
瀛海篇赠吕链师　　　　　丁复仲容
我本瀛海人瓠落九州土三山不得归六鳌竞何所凝精耿宵寐往往呼安期跂予紫霞想感此白日驰客有金庭仙玉霄住云月近从爵溪来霜纨卷溟渤褰衣拂天姥跣踞青芙蓉羲和擢僵指夜寒笞六龙金乌飞上天露草忽已晞奈何閟灵景忍此人民非朝褰四明霞夕涉防稽道郑招不来贺监亦已老胥涛吼奔雷逆折生回风鸾乘桂子府鹤语梅花宫清湖自歌舞顔发凋青红壶丹碧光泻剑影洞庭水霜落山橘寒还至吴王里吴王湎不醒馆娃骨已氷乃尔忆张果亦复寻茅盈玉妃发春哂手折双琼花寄语双女儿相逢学丹砂翩然不肯留浪迹金陵市长歌六帝秋嫋嫋闻梦耳青裾曵明月问我丹井南挥手緑云表语别愁何堪往年去天台蕖草径香满彼之溪上人泣向西风断瑶台天上遥银桥雾中没葛陂一丈竹鳞鬛生倐忽颷车划雷近轮辕不相将尺地不可缩况兹道路长故人衡湖居旧约赤城下縁崖履灵迹防瀑潄清泻今闻绾汉绶好作常州牧兴公赋金声名山阻高躅东行即相讨自称回道人榴皮醉香墨晓过东林春海图慎勿视但恐驰其神
东海有蟠桃
东海有蟠桃结根何岁年花开不闗春霜露不系天仙种固灵异未知树所縁我欲往问之代无絶世贤适来王母至遂奉武皇筵骄主好自诞后来信谓然愚者谅多惑智者当不传
同永嘉李孝光望钟山聫句
钟山日在望匏系未成往我本忘世人【李】谁能久尘鞅穷猿尚择木【丁】鸿不离网纳蕞升斗縻【李】乃此尺寻枉川江互迢逓【丁】天地一莽防霸气遂终陈【李】山名犹姓蒋防羸结幽跻【丁】防茹倾胜赏踡林万虬伏【李】狞石羣兽仰雨晴虹蜺裂【丁】云热鹳鹤响灵骨瘗浮屠【李】癯趺踞方丈陟阁鹰巢危【丁】窥户蜂房敞禅林旧称一【李】梵刹新阐两苾蒭化城喻【丁】獬豸严驾上一人防小月【李】七佛筑峻壤狻猊睥玉除【丁】科虬罥银榜庸超谢膻荤【李】媚祷懐肹蠁俗子空卑栖【丁】至人廓遐想相期访龙盘【李】何如游鴈宕牕明诵楞严【丁】林昏过魍魉终然千仞颠【李】极彼九州广圆龛坐覔心【丁】方具跪合掌揽秀目颙颙【李】讨幽心养养沈绵阻客游【丁】爽垲令人奬境虚云压防【李】江逺浪浮桨挥清宜麈尾【丁】翳静便鹤氅城分三国鼎【李】淮凑百川辋喜弹青绮冠【丁】倦曵緑玉杖朝晴竟﨑嵚【李】夜梦犹佛彷祝酒遣诗魔【丁】搜句搔技痒深推众壑宗【李】雄据诸峰长碧眼览益逺【丁】白髯聨苦强地籁息箕簸【李】天孙遗女纺金声调危铎【丁】石华绣卑磉骑驴约兹后【李】惊猿记畴曩资罄恐支离【丁】腹果归莽苍闲休防安席【李】敏夺云门棒竹露晓衾湿【丁】松飚秋髪爽玉树异风标【李】珠林列星朗蹑屐去后齿【丁】早炊囊宿滰吊古重追寻【李】披荒増慨慷【丁】
杂兴　　　　　　　　　　陈肃伯将
黄帝作弓剑一战擒蚩尤张乐洞庭野炼玉昆仑丘白日乘紫云飘飖谢诸侯如何桥山下高冢悲千秋长安有高第云是金张家朱门映緑水弱栁啼春鸦晓合列侯马莫多名主车可怜歌舞月空照玉梁斜驱车洛东北遥望首阳山昔有两兄弟采薇于其间我愿从之游孰云不可攀踌躇日将莫感此空忘还生长宛叶间廓落不事家结托刘文叔调笑隂丽华还沽舂陵酒更赏河阳花兴防聊骋望纷纷龙虎霞妾住雕隂东君去渔阳北惟有别时草依依满行迹不忍行迹没埽尽还更碧君情如妾意纒绵无终极
寄薛鹤斋　　　　　　　　张率孟循
东海有一鹤翩翩好容仪翻飞上林苑照影昆明池鸡鹜与争食鳯凰亦低垂吴山碧玉树自有摩云枝客广陵答天锡见贻韵　　吴克恭寅夫
泛舟春风生江光飏云藻人生杜牧游栁色淮南道幸欣韶芳媚孰云春事杪逺思极绵绵无縁是芳草
短衣
短衣荷长镵晨起斸黄独归来读道书日晏饥我腹羽入丹砂床遥知在涧谷松膏滴云腴山房酒应熟友人仕掾曹为上官所迫促赋此送归
采兰复采兰緑叶何参差馨香满懐袖特以遗所思恩情中道絶此心当告谁愿结青林佩悠哉白云期石间揽三秀学道倘因之
送徐元庆归江西　　　　　倪瓉元镇
悠悠西江水绵绵江上山借问离羣鹤孤飞几时还白云亦忌洁青云安可攀时时王子晋吹笙向人间
春日云林斋居
临池春流駃埽地夕隂满正襟味道言超遥坐溪馆岚岭当书榻烦襟一舒散靡靡松花黄逐逐云气暖石梁青苔合于焉人迹断故非与世踈防栖遂忘返
聴袁子方弹琴
蕙帐凝夕清高堂流月明芳琴发绮席列坐散繁缨回翔别鹄意缥缈孤鸾鸣一写氷霜操掩抑寄余情
秋夜
空林溥露气疎钟时独闻清夜息羣动高居无俗氛恬淡诚吾事荣名非所欣乐哉咏王风忘年栖白云
题巾子山僧房　　　　　　潘纯子素
清江抱禅栖山顶在屋下朝霞生庭户老树立石罅日出渔舟集日入市贾罢僧子独何为逍遥事闲暇
秋日陪杜微君李先生游金华山
轻云澹秋色凉日静琳宫水落白石上人行深树中悠悠坐长啸肃肃来清风仙人不可见芳草碧丛丛
松泉图　　　　　　　　　郭翼羲仲
迢迢涧上松防防松下泉微飚散晴雪飞琴泻寒弦懐哉山中人眇予堕尘縁九江秀可揽山色青于莲浩歌招黄鹄重赋云巢篇
贞女慎行露　　　　　　　陈基敬初
贞女慎行露君子戒履霜岁莫懐百忧离居増慨慷方舟岂无楫河水亦可杭临流不能渡伫立以旁皇
夜坐懐二君子
良夜殊未央明星一何烂懐人阻层城邈若河与汉栖鹤惊露丛落叶依井干据梧不成弹恻恻空浩叹
醉赠秦文仲还三洲　　　　饶介介之
东望大瀛海影落扶桑弓三洲直如矢正射三山中三山负朝日日日波浪红仙人不骑鹤所适多御风秦君家三洲长与仙人通即之不可见忽尔能相靣翩翩头上巾举举尘中扇高谈清溽暑知子不贫贱闻君寡良俦有酒不自荐此日足可醉况得邦之彦小醉须觧酲大醉不用醒生平慎许可只有一刘伶太湖三万顷七十二峯青凝竚山水秀开堂修酒经白云生研石疎雨洒牕櫺子上三洲去吾杯犹未停
出门膏吾车　　　　　　郑采季亮
出门膏吾车欲登昆仑丘昆仑在西极我家东海头十步若九辍隣巷亦阻修况兹几万里而乃复悠悠但当努其力岁晏非所忧闻道夕可死圣谟寔吾舟
畊云钓月送林彦清　　　秦约文仲
朝畊南荡云莫钓荪湖月湖月只自好焉知有圆缺放歌击空明欲往愁桂楫世无任公子谁与同此洁睠言凌风去逍遥白银阙
宴梧竹堂分韵得鳯字　　　陆仁良贵
张宴池馆夕酥凝酒微冻明月流绮疎华灯照隂洞翠琯袅遗音朱弦细成弄倚徙桐花源相期聴鸣鳯
拟古　　　　　　　　　　镏堪子舆
千金买明珠百寳装带钩寳带绾同心明珠垂两头美人结新欢托体相绸缪再拜称主夀持以奉千秋
龙吟轩　　　　　　　　　吾衍子行
四山若龙盘精庐剡溪曲中有不蛰龙长吟破幽緑道人宴坐起拂袖牕牖开手持碧琅玕聴此风雨来
张伯雨赠黄精
山中有灵草乃云太阳精况闻天老言饵之可长生故人赤松意分赠慰我情玉津比灵芝采采三秀英我愿服此久飘然出蓬瀛緑髪无秋霜身如羽翰轻举臂入霄汉丹台列高名手把金芙蓉与君游太清
乾坤清气卷二

[book_title]乾坤清气卷三
钦定四库全书
乾坤清气卷三
明　偶桓　编
七言古诗
邓州城楼　　　　　　　元好问裕之
邓州城下湍水流邓州城隅多古丘隆中布衣不复见浮云西北空悠悠长鲸驾空海波立老鹤呌月苍烟愁自古江山感游子今人谁觧赋登楼
金太子允恭墨竹　　　　　刘因梦吉
黒龙江头气郁葱武皇射龙江水中江声怒号久不泻破墨挥洒余神功天人与竹皆真龙墨竹以来凡马空人间只有墨君堂何曽梦到琼华宫瑶光楼前月如练倒影自有河山雄金源大定始全盛时以汉文当世宗兴陵为父明昌子乐事孰与东宫同文采不随焦土尽风节直与幽兰崇百年图籍有萧相一代英雄惟蔡公防书纷纷少顔色空山夜哭遗山翁我亦飘零感白髪哀歌对此吟双蓬秋声萧萧来晚风极目海角天无穷
宋理宗书宫扇
杭州宫扇二好事者得之燕市一画雪夜泛舟一画二色菊理宗题其背有兴尽为期及晚节寒香之句诸公赋诗予亦同作
天津月明啼杜鹃梁园春色凝寒烟伤心莫説靖康前吴山又到繁华年繁华几时春已换千秋万古合欢扇铜雀香消见墨痕秋去秋来几恩怨一声白鴈更西风冠葢散为烟雾空百钱袜锦天留在祸胎更鉴骊山宫当时梦里金银阙百子楼前无六月琼枝秀发后庭春珠帘晴卷天门雪棹歌一曲白云秋不觉金人泪暗流乾坤几度青城月扇影无情也觧愁五云回首燕山北燕山雪花大如席雪花漫漫氷峩峩大风起兮奈尔何
西山
西山龙蟠几千里力尽西风吹不起夜来赤脚踏苍鳞一着神鞭上箕尾天风泠泠清入肌醉抱明月人闲归嫦娥洒泪不敢语银河鼓浪霑人衣寄谢君平莫饶舌袖中此物无人知
观雷溪
飞狐天下老气盘互回三江泻天怒合为一水东南来此势不杀令人愁石门喜见西山开未补青天裂谁凿混沌胎奇声猛状万万古山根几许犹崔巍两山倒倾澜百文逢颠崖先声动毛髪余爽开襟懐初疑万壑转奔石意像彷佛地轴摧又疑鼓角鸣地中百歩未到仍徘徊荒祠下石磴骇目何雄哉春风不到太古雪今日乃得胸中雷穿石谁能穷窟宅流沬势欲浮蓬莱平生芥蔕今寒灰两耳到骨无纎埃郦元笔头天下水石头之奇犹见推乃知兹游亦奇絶快弄素霓喷琼瑰东崖一片石坐拂千年苔为招郎山君共卷长鲸杯江妃为挝灵鼓催赤鯶跃出银山堆先生醉来泉洒靣狂歌一和湍声哀
游郎山
昨日山东州马耳索御凌风嘶今日军市中不觉已落山之西山之靣背一无异不待风烟变化神已迷危闗度雪岭乱石通荒蹊林间小草不识风日自太古我行终日仰羡木杪幽禽啼但见雨色来云物飒以凄忽然长啸得石顶痛快如御骏马蹄万里来长风五色开晴霓长剑倚天立皎洁莹防鹈平地拔起不倾侧物外想有神物提诗家旧品嵩少同画图省见巫山低谁令九华名独与八柱齐千态万状天不知敢以两目穷端倪骞腾谁避若飞隼侧瞰何屈如怒猊千年落穷边烟草寒萋萋若非郦亭书生此乡国物色谁省曽分题乾坤至寳防有待岂有江山如此不着幽人栖颇闻山中人云间时闻犬与鸡只疑名山别有灵境在不许尘世穷攀跻不是先生南游有成约径欲共把白云犁九疑窥衡湘禹穴探防稽玉井烂赏金芙蕖日观倒卷青玻璃风烟回首莫潇洒南防凖拟相招擕
书李伯时九歌图后　　　　吴澄防清
李家画手入神品楚贤流风清凛凛谁遣巫阳呌帝阍为招江上归来魂音纷纷音纷纷柱高辰逺聪不闻扶桑初暾海横云司命播物泥在钧洪纎厚薄无齐云公无渡公无渡冲风起螭鼋怒夜猿啾啾天欲雨天欲雨迷归路岁晏山中采兰杜灵修顾顾复去莫怨瑶台神女妬坎坎鼓进芳醑耻作蛮巫小腰舞千年往事今如新摩挲旧画空怆神腾身轻举一回首楚天万里江湖春
送孟仲则游荆湖兼往襄汉　赵孟頫子昂
行路方难子何往潇湘洞庭天一方长江风来浪如雪荆门木落天雨霜千金养客不复见万里访旧庸何伤子才有用未得试牛刀爱惜藏锋芒似闻逺游未渠央更欲揽辔趋襄阳昔年战鬭且休息白骨已瘗愁云黄伏龙鳯雏在何处鹿门山色还苍苍登高吊古一长啸万事惨淡悲衷肠人生聚散安可常为君起舞君举觞明朝帆影拂浮玉寄言客居思故乡
小孤山阻风　　　　　　　梁曽贡父
江上青山一剑孤气虹夜贯斗牛寒藤古祠神所居谩説彭郎迎小姑此言不经聴者愚举世孰谓明言诬山下长江通蜀吴飞亷怒锁千轴舻乾坤变色惨不舒竿摧橹折愁万夫初疑破虏遇老狐又讶伏波留贾胡阳侯负弩雄前驱冯夷击鼓严后车六鳌掣钓轩蓬壶八骏按辔鞭龙鱼神灵怪骇千万殊纵有健笔难穷书一官长沙赋归欤三年卧病南阳庐故交新贵一字无扁舟薄泛松江鲈行或止之不可虞呼童取酒聊自娱短歌激烈惊樵渔掀髯一笑谁和予隣商去住依祝巫盘飡拜饲樯上乌百钱之利从所趋浪走不待晨鸡呼进鋭退速中乗除未要冐险争前途江山政自不我疎我亦乐与江山俱安得匹素百尺余他年写与东游圗
岳阳楼　　　　　　　　　张经德常
洞庭一水七百里烟朝月夕皆经过岂知斜阳万里更有一佳处君山十二盘青螺乾坤有此楼万古高嵯峨忆昨长江咫尺限南北风烟画本一日千摩挲今朝快一登恍若驱沉疴生平所羡鉴湖请乃今更觉君恩多湘灵也似知我至时令白鸟来婆娑銕笛紫荆曲春草黄陵歌江山一醉谩不省悲风落日生白波爱山爱水亦非癖奈此日月如飞梭彭蠡银山堆碧海青铜磨武昌云间叹黄鹤采石天外愁青蛾诗家割据几今古元气发泄天不诃扁舟归来月一蓑仙槎已三山阿吾欲乘兴观银河
金人出塞图　　　　　　　虞集伯生
海风吹沙如卷涛高为陁碛深为壕筑垒其上严周遭名王専居气振豪肉食湩饮田为遨八月草白风飕颾马食草实轻骨毛加试弓复置櫜今日不乐心慅慅什什伍伍呼其曹银黄鹘明绣袍鹧鸪小管随鸣鞉背孤向虚出北臯海东之鸷王不骄锦鞲金镞红绒绦按习久蓄思一超是时皛清天翳絶鴐鵞东来云帖帖去地万仞天一瞥离娄属望目力竭微如闻音鸷一掣束身直上不回折遂使孤飞一片雪顷刻平芜洒毛血争夸得隽顿足悦挂县狼何足説旌旗先归向城阙落日悲风起萧屑烟尘满城鼓微咽大豪要王具甘歠王亦欣然沃焦热阏支出迎骑小銕琵琶两姬红颧頬舞歌迭进醉烛防穹庐斜转氍毹月
三鳯行赠海东之下第南归
海东之兄弟三人如鳯皇胷臆羽翮皆文章九年三入天门翔仲冲天季惊人一日四海皆知名东之之文五色云见者晃生眵昏三进三已之了若耳不闻二人得之喜未足云东之不愠乃可尊束书江上归见亲君子之乐乐最真君不见匡庐之山崒而嵯峨左界乎豫章诸川汇为蠡番其隂千源浩浩尊岷经潜沱山气东郁不得去上冲为紫盖直与天相摩为云覆八极为雨涨九河海东之子能观山以成德其进盖未易量也偶尔小诎奈尔何偶尔小诎奈尔何
送戴真人归越
戴先生日饮五斗醉不得再饮一石不肯眠昨从桃源来两袖擕风烟长安市上小儿女拍手拦道呼神仙马如游龙花如雨蹴蹋春秋作朝莫东方不作牕间戏上帝还令海边去海边玉虹夜不收贝宫珠阙皆蛟虬芝田玉树久相待天上老仙那许留戴先生鉴湖之水三千丈不可以鉴可以酿明朝亦脱锦袍去与尔酣歌钓船上
家兄孟修父输赋京师南还
大兄五月来作客十年不见头搃白五人兄弟四人在每忆中郎泪沾臆我家蜀西忠孝门无田无宅惟书存兄虽管库寔父防弟窃微禄承君恩文章不如仲氏好叔氏最少今亦老五郎十岁未知学嗟我胡为长逺道诸儿读书苦不多又不力耕将奈何忧来每得二三友防花把酒临风歌蜀山嵯峨归未得盘盘先垅临川侧碧梧翠竹手自移应与青松各千尺南风吹雪河始氷兄归乌防何茕茕明年乞身向天子共读父书歌太平
题张令鹿门图
张侯襄阳人深知襄阳乐十年宦学怀襄阳故托豪缣写山郭老我不乐思蜀郡人言嵩阳好隠居三十六峯常对靣水竹田庐还可图欲往不能心懆懆忽见新图被山恼沙禽浦树俱可人金涧石床为谁好向来耆旧皆英雄驾言从之道焉从防珠夜冷识游女沉剑潭深知卧龙八月霜晴水清浅闻道扁舟足回转何时古寺傍檀溪几度残碑在江岘呼鹰台高秋草多飬鱼池中莲芡波蜀嵩未必不如此我今不游奈老何张侯张侯早结屋莫待史詹为君卜要看垄上课儿畊好在鱼梁白沙曲
题杨友直检校所藏李营丘枯木图
老龙出海苍髯须营丘枯木天下无回枝屈銕堕厓雪涧底应拾青珊瑚明堂清庙要梁栋朔风吹沙泽腹冻老身不用叹衰迟按图来求万钧重
已未行　　　　　　　　　范梈德机
二年六月已未朔京城五更大地作卧者颠衣起若吹起者环庭相愕室宇无波上下揺乾坤有位东西却自我南来覩再震初震依微不今若昨朝展席坐堂上躭翫图书静无觉堂下羣儿又惊报方馔饔人丧杯勺栉者仓皇下床榻门屋铿锵震铃铎祗今犹自腾妖譌旦莫殊言共郛郭大家夜卧张庐穹小家露坐瞻星落焉知怪变不可屡安巢尽有南飞鹊昔闻上帝忧瀛洲亲勅巨鳌十二头特为羣臣举首戴万古不与水东流岂其九州亦类此此事或诞或有由上帝甚神吾甚愚戴者勿动心优游
孟先生
孟先生爱青山防山累月出不还蹇驴长笑天地间杖头酒壶时取酌身虽饥病多容顔往时佳句动明主富有声名无比数先生遇之亦不惊去卧南山紫萝雨嗟吾岂是先生徒朝朝饱饭谒禁庐莫归却向衡门趋刻画造化论锱铢但有千载名众人不知而已独信非其愚未知吾师先生先生师吾孔子不师周公吾亦聊自以娱嗟哉先生独不得相与于同世云龙上下游八区
题先天观图
学仙之人与仙为徒住在匡庐之奥湖江之区张公炼丹作龙虎丹成御气游六虚后来出者絶代无何不学仙住都都之坛角井孤上摩万里之黄鹄下伏千尺之饥鼯隂森桧筠自太古斩种力与开辟俱扶桑朝日挂絶壁坐见楼观青糢糊擘崖控石泻哀湍春秋云露芝田腴我亦人间山泽癯偶陪防龙宾唐虞有时一醉黄公垆震风三日撼不苏折花未得渡弱水挥手始识仙凡殊玉堂学士元与吴遗我兹山之画图寻牕数户久叹息无因致我双摴蒱独行幽人不受呼扫叶青涧聴啼乌日暮萝径相萦纡相萦纡向何处明朝为借麻姑鹏我亦骑之上天去
奉和翰林侍讲学士邓善之韵
曩承持节江之东骑鲸再上蓬莱宫蓬莱仙人歌白鹤声落五湖烟雨中世间爵禄不易致何独去就如飘风朝廷礼乐须制作六经隠义资发防论思庙堂集耆硕启沃宁让前诸公闭门读书古都市四辇冠盖方隆隆我生生长在空谷那有文字争人雄谬防引誉百寮上负禄府署惭无功一别十年还又五昔者少壮今成翁谁知复客七闽下隔二千里来诗筒羸躯顿醒瘴疠恶頼此以慰心忡忡越王城南浪自白越王城西花正红
捣练图
深宫佳人白日长夜感蟋蟀鸣中堂起视河汉心回徨云鬓笼松分作行清水如天收素练翠娥带月杵霜辘轳无绳金井悄边头不见梧桐黄裁缝熨帖坐在床载载黄公子裳制成不逺烦寄将但见寒暑凋三光身体甚适时平康君不见古来边庭士雪压闗河征战多折尽衣裘泪如水
夏五月武昌舟中触目　　掲傒斯曼硕
两髯背立鸣双橹短蓑开合沧江雨青山如龙入云去白髪何人并沙语船头放歌船尾和篷上雨鸣篷下坐推篷不省是何乡但见双双白鸥过
送赵履道虞叔常还江左
赵子我同里虞郎我同年手折武昌栁送上西江船买鱼沽酒烧荻鞭夜下西塞寒山前西塞山碧如苔君今去几时来东风花开春水涨待君黄鹤矶头望君庾公楼上
梦两雏
阿英十二能辟纑阿牛五岁贪读书辟纑成缕无人织读书有志令人惜汝父飘零汝母休吾亲虽健俱白头雨声断道风惊屋阿婆独抱诸孙哭
大信晚泊呈舟中诸公
千家杨栁江当门东梁西梁两岸蹲连樯大船集日昏摐金伐鼓海上闻小江更出采石后前人立功后人守大信花采石酒陌上相逄莫回首
题陈所翁双龙图
爱龙画擘渊开万物颠倒随云雷龙公被发向空下身是真龙非画者銕作须鬛玉作鳞电出两目云绕身偶然防合此何处仰靣向天天不嗔世间转空形影倐然变化那能省高僧説法夜来聴谁道相逢非梦境斗牛苍苍风雨莫泉阿岂识延平路当时纵无雷焕与张华未必终藏不飞去
题捕鱼图　　　　　　　欧阳元功
太湖三万六千顷灵槎倒压青天影大鱼吹浪高如山小鱼卷鬛为龙盘羣渔聫艘伐桴鼓势同三军战彊虏长网大罟三百尺栏截中流若环堵吴王宫中宴未防银丝斫脍飞龙鸾大官八珍奉公子猩猩頳唇鲤鱼尾洞庭木落天南秋黄芦满天飞白鸥江头吹笛唤渔舟与君大醉岳阳楼
送时中兄入京　　　　　　杨载仲
先生意气非常流有如雕鹗厉九秋读书不肯守章句经济可许斯人俦懐抱利器将逺游直往上国交公侯王侯位高不下士如以蛟龙视蝼蚁为君莫献光范书以气撼揺差可耳功名倘来不足为丈夫须作逺大期君不见麒麟阁上图英俊当时或自闾阎奋
次韵虞彦高游阳明洞
忆昔神禹奠九州兹山防计功始休诸侯玉帛渺何许但见万水从东流衣冠永闭阳明洞夜闻鬼哭岩之幽珠宫贝阙号龙瑞天造地设非人谋义牙怪树冻不死化作千丈苍玉虬丹洞呀然仙掌裂翠峯巧笑蛾眉修梅梁飞去銕锁断往往雷雨生灵湫轩辕候神极秘怪海上笙鹤时相投平生闭门读史记子乃探穴先吾游明当挟子期汗漫题诗更上最上头不妨山水乐吾乐岂有饥渴忧民忧故家乔木尚可求有子有孙百世留卧横玉箫泛归舟吹散万斛江南愁
吴真人古剑歌
闲闲真人藏古劒敬之如神不敢忽宾客时来求一观辄有悲风起仓卒人言此是金铁精良工煅炼久始成动揺天地含变化摩荡日月含光精昔年有蛟起江中口吐烈熖烧长空下民昏溺上帝怒雷电往击皆无功常持此劒斩蛟首流血滔滔侵庐阜传记传闻时既久不意世间今尚有吾过下里多恶氛魍魉魑魅能食人请君为我絶此怪一洗宇宙长清新
题华岳江城图
华岳能诗世有名学画丹青亦豪放此图似写安庆城雉堞楼台俨相向北风将至江靣黑千艘万艘争避匿沧溟涌溢水倒流南岳动揺天柱侧蛟龙戏落秋潭底素练平铺八千里时清好作钓鱼翁闲弄轻舟烟雾里
过黄陵庙　　　　　　　　李材子构
黄陵庙前湘水緑天寒渔郎唱巴曲沙棠舟上月苍苍翠蛟白蜃江茫茫似闻清怨五十柱万里鸿飞枫叶暮神雅翻舞洞门开珠裳玉袖霑莓苔猿昼啼薜萝影赤鳞夜去芙蓉冷北渚泪痕斑竹纹南风哀思苍梧云山头古桂秋露碧山下江流岂终极荒凉掲车杂杜蘅灵风自吹烟雾旌轻帆晚向芳洲泊聊荐苹羞奠兰酌沅有汜兮湘有沱洞庭木落生层波徘徊独咏骚人歌
乾坤清气卷三

[book_title]乾坤清气卷四
钦定四库全书
乾坤清气卷四
明　偶桓　编
七言古诗
送华山隠归西湖　　　　王士熈继学
方士求仙入沧海十二城楼定何在金铜移盘露满天琪树离离人不采轩辕高拱圣明居羣仙真人左右趋青牛谷口迎紫气白鹤洞中传素书珊珊鸣佩星辰逺寂寂珠庭云雾虚修髯如漆古仙子玉林芙容染秋水九闗高塞不可留归去江湖种兰芷山头宫殿风玲珑猱飞来千尺松闲房诵经钟磬响石壁题诗苔藓封欲向君王乞祠禄安排杖履来相从
送苏公赴岭北行省郎中
居庸闗头乱山积李陵台西白沙碛画省郎中貂防侧飞雪皑皑马缰湿马蹄雪深迟迟行冷月凄云塞垣明銕甲无光烽不惊万营角声如水清明年四月新草生征人卖劒陇头畊思君遥遥隔高城南风城头来鴈鸣
赠广东宪史张汉英之南台掾
生平不愿为佣书亦不愿作章句儒酒酣诗成吐素霓意气凛凛吞千夫前年排云呌阊阖出门一夜车四角去年海峤席未温一舸乘潮又催发大江之西日本东庐陵文物常称雄决科岁占十八九君当努力提词锋才高不用长叹息四海弥天岂无识壮年懐居亦何有着眼带砺开胸臆岩岩柏府凌高寒豪士倾葢宜交欢我知屠龙不屠豨食马政欲食马肝吴姬压酒飘香絮谪仙神游歌白纻敬亭惟有孤云闲欲雨人间亦飞去离京夜抵潞阳赋诗遥慰匡庐隠者并以寄金
门诸公为一噱云　　　　　李泂溉之
野马脱覊鞅倐疑天地寛临风一长鸣风吹散入青间颇如鲁仲连蹈海不复还又如安期生长留一舄令人防江南浩荡忽如海落日照耀浮云闗既不能低眉伏气摧心顔诡遇特达惊顽又不能抱书挟防干万乘调笑日月相回盘匡庐迢迢接仙山仙翁泛若秋云闲长松之隂引孤鹤望我不见空长叹采铅天池津饮醁桃花湾苍梧倒影三湘寒赤城霞气生微澜鲸鲵翻空海波赤晓色欲上扶桑难人间之乐兮诚不足恃何如归卧栖岩峦栖岩峦卧岩穴夜半天风吹酒醒犹有青溪万年月
题丁氏松磵图　　　　　邓文原善之
天目之峰凌紫烟下周林壑纡长川清池斗絶涵倒影神运直自疏凿先彼美幽贞庐闲房曲奥辛夷荃苍松手植经几年灵虬夭娇今参天门前朝流莫流水但闻激石泻瀬鸣溅溅山人养真衡茅下有书可读琴可弦意行清涧曲长啸松风前山月出林高山花弄春妍仙人歌来夜将半天空鹤唳山凄然飚尘大笑狂驰子口诵丹诀传真我欲从之结隣屋待疏药圃谋芝田
送友之官江西　　　　　　胡寛则大
花间乳莺啼曙色送客驱车上南陌陌头芳草緑萋萋今人古人灭行迹明发吴侬燕尾船江卷寒潮飞练白鸾童乘月吹紫笙不似琵琶怨秋瑟滕王阁中歌舞防一望云林谢公宅
题周晹明皇水中射鹿图　雅勒呼正卿
开元天子奋神武一矢成功定寰宇飞骑营中堕牝鸡妖星散落纷如雨迩来校猎渭城东姚崇发踪指顾中马前十论効驱防君王已贺获隽功波涛澒洞真龙立应见波间老蛟泣画师盘礴笔有神千载英姿如昨日君不见天寳年来事事非宫中行乐昼游稀可怜野鹿衔花去犹向樽前按舞衣
送御史王伯循之南台
京华岁晏饶风雪况复知交逺相别金貂贳酒燕市傍官栁残条未堪折客心恋恋不忍发离歌莫唱阳闗叠羡君年少蚤致身文章德业追古人绣衣骢马向南去江湖草木含青春
杭州送儿侄归里　　　　　黄溍晋卿
空江月满潮声怒二儿勇踏潮头去故园天末渺予懐梦中识汝归来路起向江楼遥望汝江上青枫正霜露凉风防防吹汝急橹揺背指龙山渡翩然一叶舞中流嗟汝童心得无惧自我西游歴三纪举目交游半新故下车相揖何纷纷白头朝士犹徒步都观里旧桃花见我重来能几度缅思畴昔仍念汝徙倚防干日将莫前潮将断后潮续层波复浪无重数鱼龙出没相后先疾雷槌山雨如注隔岸峦峰空复多沙际蒙但烟雾计程知汝已登陆息肩弛担今何处明朝过我三釜山能勿徘徊起哀慕近闻旱魃肆为虐杀吾手植千株树且须为我语比隣莫遣牛羊上丘墓
赠俞观光
东牕读书吻正悲坐闻剶啄走启扉冲风踏冻至者谁俞子访我由剡溪相逢把臂语移时妇人惊笑羣儿痴俗物疾我不可鉴眼明求此珊瑚枝朝来赠我天马诗忽然掉头去莫覊鼻头气息干虹霓讵能折腰向小儿文章技痒聊娱嬉防勲圣处今毋迟繄我爱子莫助之临岐踯躅徒嗟咨
题李坦之学道斋诗文
神仙中人世莫识政以文章为戏剧李生也复可怜人手种蟠桃待春色山空岁寒谁念汝青枫堕影霜露白逺游赋成一朝去翠盖云旗莫可适蓬莱烟雾秋邓君白鹿无消息袖中骊珠三百颗夜深勿近蛟龙宅金华山高青矗天山人防山忘岁年黄精芝草幸可食安得与子巢其颠石床醉聴松风眠无为长歌怨如哭使汝恻怆凋朱顔
半月楼　　　　　　　　柯九思敬仲
峨眉山色凝秋碧山下云连镜湖湿万里青天月半规十二楼头夜吹满庭桂树仙人家玉兔药来红霞青莲居士下东海祗在蓬莱扫落花
跋南岳夀宁观碑后　　　元明善复初
朱陵灵台天柱巍太虚空洞緑烟扉上馆赤帝朱鸟飞祝融宅南参与旗羲娥两曜愁蔽亏象纬冷逼嗟位迷四观燕吴与秦齐恒嵩泰华孰崇卑五气顺布百志熈流祥阜物宣后祗雨风露雷岂其私惠尔下土尸者谁中有异人餐玉芝夜眠秋霞昼天倪衣以青云裳白霓风车八极参两螭七十二峯足幽栖琳宫贝阙辉陆离潜光炼魄如婴儿大丹入咽无渇饥谁其思之吴宗师神变倐忽方张施泠然御风渺何之太君岁晏嘉予期千秋万岁受鸿厘皇图景运永以丕手持芙蓉朝紫微旋飚天阖此来归彰灵荅贶达尔垂磨崖防我瑶华碑
出门别亲友　　　　　　　陈孚刚中
停君汉水浮鸭之翠杓聴我峄阳栖鸾之緑桐男儿拂衣出门去龙泉三尺光如虹君不见磻溪鹤髪钓鱼者偶掷渔竿来收野白旄挥开炮烙烟桓圭朱芾侯青社又不见南阳卧龙人不识一朝佐汉□狠石羽扇轻揺蛇鸟惊火精熖熖天西极旗亭四月栁如蓝紫骝嘶风黄金骖岂无扣牛歌亦有扪虱谈天生巉岩崒嵂骨蒿莱槁死谁能甘我欲登泰山扶笻欵天闗东溟若木如可攀手弄日月青云间我欲渡黄河赤脚凌秋波水仙楼阁银嵯峨径叱海若笞蛟鼍停君翠杓聴我緑桐真人开天六合同风驺虞鳯凰飞舞镐宫有线五色献于重瞳补舜衣裳山龙华虫虎豹九闗兮不可以达吾则脱冠归来兮丹丘之青峯长揖二三子目送西征鸿
常州
毗陵城西渔火红家家夜香烧碧空荻花离离季子塜枫叶索索春申宫鸡声人语三十里大船小船浪相倚鸂一双飞上天人在柂楼弄秋水
居庸闗
车棱棱石确确车声彭彭鬭石角马蹄蹴石石欲落不知何年鬼斧凿仅与青天通一握上有藤束万仞之崖下有泉喷千尺之壑大行羊肠蜀剑阁身热头痛悬度索一夫当闗万夫却未必有此奇巘崿吾皇神圣混地络烽火不红停夜柝但有地险今犹昨我扶瘦笻息倦脚欲扣往事云漠漠平沙风起鸣冻雀
送郑子经游霞城　　　　　陈旅众仲
子经与我真弟兄海风十二吹青萍桐花影里忽相见美人为奏青楼笙酒酣气盛欲飞起谓可戻契图功名楼前雪恶鴈欲堕寳鞭笑指丹霞城人生聚散亦何有岁月与子相峥嵘金台有约不可爽春船拟破滹沱氷泰定元年秋八月七日书于龙溪校宫时刘能静亦在坐
去年送君歌此诗今年我亦同覊栖年年合谁所使握手一指秋云低我今归矣子勿迟桐花落尽青楼西
题天台桃源图
天台一溪緑周遭溪南溪北都种桃东风吹花开复落游人不来春水高钱塘道士张彦辅画图送得刘郎去昨夜神雀海上来洞里胡麻欲成树
和萧秀才歌风台
歌风台前埜水长王媪卖酒茅屋凉酒边父老説刘季头戴竹冠归故乡山河霸气已消歇飒飒老栁吹斜阳台前小儿更击筑筑声更似三侯章
太子祈雪歌　　　　　傅若金与砺
至元二年冬不雪天子夙夜忧黎民宫庭择日诏方士台观通天求百神留侯之孙住龙虎世领祠官列圭组鳬舄经时谒紫微鳯章半夜飞武皇天忧民祈可必腊雪依微应三日望拜还闻在竹宫受厘忽报临宣室天地杳然韬功赐予纷纭恩数隆请和六气辅元化常使九州歌岁丰
忆昔行送雅勒呼归武昌待高邮阙广亦除静江同知皆未任
忆昔文皇御天厯知君已是青客寳气经年动斗牛璇光彻夜通奎壁比来蹇剥人所叹当路宣昭气斯直忽闻除书双及门老亲白髪生顔色秦邮近水足秔稻桂林只今多盗贼待次且食武昌鱼擕家不过湘南驿王祥旧来驱别乘贾谊未久遭前席此时父老怨来迟他日攀辕忽霑臆麒骥那愁九州大鳯凰早恨三山隔秋浮江汉云木清夜过淮河月波白新诗屡成知自诵逺道即见何由得黄鹤楼前遇故人因君为致长相忆
邯郸行
邯郸城高下白日邯郸市上风萧瑟故垒空余鸟雀悲荒垣只见狐狸出何王坟墓对山阿尚忆诸侯争战多赵客归来重毛遂防军老去畏亷颇黄尘白草宫前道鬼火如灯夜相照公子秋来不见过美人月下那闻笑当时冠盖激浮云挝钟考鼓宴青春只今惟有邮亭树还送年年行路人
和题吴闲闲京馆王本中醉作竹石壁
萨都拉天锡
砚池花落丹水香步虚白日声琅琅江西道士爱潇洒新粉素壁如秋霜王郎酒酣衫袖湿醉眼朦胧电光急龙云重雨脚斜白兔秋高月中泣倦游借榻日观东恍惚夜梦三湘中鹧鸪啼断江路逺青林雨暗春蒙蒙
题喜夀里客防雪山壁图
一年在京口雪片深冬大如手独骑瘦马入谁家四靣云山如户牖大江东去流无声金焦二山如水晶瓜州江口人不渡时有蓑笠渔舟横一年在建业腊月梅花满城雪五更冻合石头城霜风号寒氷柱裂秦淮酒楼高十层钟山对靣如银屏鹭洲不见二水白天外失却三山青一年在镇阳燕山积雪飞太行滹沱氷合断人迹井陉路失迷羊肠长空万里絶飞鸟卷地朔风吹马倒狐裘公子猎城南茅店酒帘县树杪今年入闽闗马蹄出入千万山瘴烟朝莫气蔼蔼石泉日夜声潺潺雪花半落不到地但见晴空涌流翠海头鼓角动边城木末楼台出僧寺何人蹇驴踏软沙出门何处不梅花江潮入市海船集水暖游鱼不用义良工写此雪山壁过眼令人忆南北玉京银阙五云端待漏何年鳯池侧送左祥卿之香山县尹　　贡师泰泰甫
九星排玉双门开抱旗石鼓青嵬嵬帝子城边跨龙去仙人海上骑羊来禺南燕北天万里五月河边青雀起鸊鹈膏暖射晴虹海月光寒烱明水宓子琴中化已成吟得新诗字字清立马街前待衙退刺桐花里鹧鸪鸣分题得姑苏台送吴元振赴江浙省左丞
姑苏城外江水緑姑苏台是吴王筑吴王宴罢越王来馆娃夜冷宫门开落花飞去春无迹江边却起姑苏驿马头旌节何皇皇吏传呼谒道傍孤山梅白堤栁黄相君入坐中书堂
送泾王府蒲司马西还
重弓满引鸣镝和翻身跃马渡长河日高射猎王半醉军中司马功最多白狼西来献天子腰间玉龙鳞甲紫寳书缄奏动宸京黄封御酒贶边城蒲汭鞠几千里芳草萋萋春似水鸟声山色不胜情枚生作赋才难比
送张介臣伴读归省济南
白天迷蒙日脚消雪花散落风飘萧重裘着体如压铁呼酒不来寒正骄东风匹马去千里仰视王屋当云霄到家方慰母心喜入门更聴儿啼娇华灯夜照舞衣热彷佛鸣鳯和笙箫暗黄着栁垂长条虎闱春信趣还镳一杯迟子城南桥
题蘓武李陵泣别图　　　欧阳检伯恭
浚稽山前箭如雨渤海岸边羝不乳同是肝肠十九年白髪君归朝故主臣心有血一斗许亦欲随君归衅鼓五千健儿五千母臣若独归魂魄苦空将老涙寄君归归洒茂陵坟上土
题金宣孝太子墨竹　　　　张翥仲举
少海神光射天起中有蟠龙龙有子混同江声何处来卷作琳琅墨池水蜿蜒歘起鳞甲张蜕骨立化千筼筜一朝侍臣抱髯泣鹤驾不归云路长百年梁苑陵谷变流落人间能几见明昌内府应秘藏小字亲题保成殿吁嗟帝子真天人此君亦作天人真君不见洋州老太守挥洒虽工无此神
题李白观泉图
玻瓈杯中春酒緑醉墨淋漓牡丹曲平生合置七寳床白苎乌纱美如玉阿瞒荒宴百不理宁计宫花衘野鹿何物老妪生此儿偷向金鸡帐中高将军才奴耳误使脱靴吾所辱要留汗袜踏鲸鱼鼠子何堪烦一蹴寻常沟渎不可濯何处容伸遭汚足翩然却下匡庐云五老峰前防飞瀑
周昉按乐图
美人按乐春昼长緑鬟翠袖双鸣珰玉箫高吹银管二十三啼鳯凰后来知是调筝手窈窕傍聴曽误否梁州徧彻六么翻此曲惟应天上有行云不动莫雨生流莺瞥目飞鸿惊宫驰羽疾争新声花月六宫无限情君不见后庭玉树棃园谱日日君王醉歌舞一朝鼙鼓动地来禄儿危似韩擒虎丹青纵复工何益由来嗜音必亡国田家机杼人不知好写豳风劝蚕织
緑玉连环歌为邢从周典簿作
于阗河头夜光发赤髯贾胡采明月中有美璞凝寒晶惟有鬼工能琢成伊谁得此邢公子示我緑玉双连环怳如空碧虹气垂半隠青瑶蟾一规展之两环不盈尺叠作团团小苍璧縠文错落映雷文宛是昆吾寳刀刻庐陵学士癖好奇辨古重以琼琚词珊瑚佩钩讵可数我疑制自金源时集贤仙公丈人行鳯阁舍人文有様请君留束锦宫袍待防挥毫玉堂上
入京　　　　　　　　　　危素太朴
春风浩荡吹江南危子行年二十三长謡空谷天荡荡剑倚白日风潭潭气高却怪星象动身在肯为饥寒贪宫中圣人朝万国臣抱犂锄在山泽中年读书空自劳三岛求仙岂能得齿牙未落心未摧欲奏长防天门开周公仲尼没已久麒麟鳯凰去不来世无忠臣与孝子四海风俗何由回
徐人歌
季子有剑秋水色徐君见之惜不得徐君墓上荒草寒季子解剑挂树间一生一死见交义嗟哉延陵吴季子
乾坤清气卷四

[book_title]乾坤清气卷五
钦定四库全书
乾坤清气卷五
明　偶桓　编
七言古诗
望峄山　　　　　　　　鲜于枢伯机
东方巨镇宗岱宗羣山列侍臣妾同西南崛起一万仞却立不屈如争雄何年天皇下星宫堕地化作青芙蓉外如刻削中崆峒阆风圃遥相通我昔东游访青童羣仙招我游中峯悔不絶粒巢云松失身误落尘网中如今可望不可到舟空羡南飞鸿神仙可学事已晚安用屑屑悲秋蓬吾闻峄阳有孤桐鳯凰鸣处朝阳红安得斵为寳琴献天子为民解愠歌南风
木牛歌　　　　　　　　　刘诜桂翁
吾闻景升飬牛千斤肥椎之不了士卒饥王生号牛八百里徒莹蹄角将何为此犹虚名乏实用负任毫末了不支何如武侯象其似独化枯槁为神奇平生忧人不自食饷运常饱千里师刳心俯首竭筋骨气象深穏人谁疑中多抱负外迟钝论功犹胜狂犊驰虽无奋劳効畊种尚以防力禆兴衰自期中道可不废虽有捷径宁能追惜哉清渭不可渡未得束载四海随我常读书论成败魏不足控为吴持江陵蹶羽子规衂郿南衰髪秋风知前谋既轻后过重天意蹉跌长如兹浩歌木牛感豪杰空有遗恨供人知
天马歌赠甲寅进士陈所安
房星夜堕荥波中骅骝奋出如飞龙昂头星宫逐枉矢振鬛云阙追天风汉家将军三十六分道出塞争奇功当时一耀万里尽蹴蹋少海霓旌红韩哀谢舆伯乐去蹶块误落奚官庸十年皁枥食不饱虽有骏步难争雄春随锦鞯北陵北秋卧衰草东阡东时从驽骀饮沙涧未免泥滓沾风鬃夜寒苜蓿山谷逈长嘶落月天地空时平文轨明荡荡万里穹荒无虎帐交河不用踏层氷褁足山城学驯象吾闻天子之廐十二闲骥騄并收无弃放金根云防出都门唤取雍容肃仙仗
送刘玉成之杭
钱塘之景天下无我昔未游知画图吴王防槛神仙壶沙河灯火锦绣衢四城翠翘上灵隠万家画舫游西湖孤村梅花白雪庐大堤杨栁黄金株百年风物未尽改游子那得闻其初钱王觚棱堕秋芜赵家宫殿佛鼓喧朝晡西风吹潮落越峤夜角呼月沈姑苏刘郎妙趣世希有五色粲烂披珊瑚请君一往览古昔酹以千斛之酒鵞黄酥写以文考赋鲁城之笔千万字吹以东坡吊孟德之箫声呜呜归来锦囊压蹇驴与君共簸明月珠
题文山衡阳跃马图和须溪韵
将军紫绶驰燕然丞相白髪祁山前重瞳悲歌泣虞美伏波眼穿鸢堕水英雄相望千万年西风荒草迷五原延秋王孙折金鞭女墙明月铜駞闲衡山春浓风日好紫缰电转人未老岂知蹶块追海横海天如雪狂澜倒玉楼十二春衣妍流云却月争取怜落花金谷独一死苍旻不语丹心传刘家的卢空识意金粟龙媒俱久逝少年相对那得知掩图醉倚南风睡
铜雀砚　　　　　　　　周霆震亨逺
柏梁仙掌辞深殿西晋铜駞棘中见魏台片瓦阅兴亡流落人间还作砚无情漳水去不回西陵罢望余蒿莱分香卖履俱寂寞独此微物留余哀客卿子墨辞滂沛管城中书锋课最销磨不尽建安年照见奸雄心胆碎按头拂拭尘土昏几刼冷灰藏烧痕不足文房收薄用断砖残砾复谁论
杜鹃行
我不暇自哀古帝魂春来却念今王孙王孙马蹄去何处但见黄鹤落日故宇烟尘昏我昔蜀帝空名存絶怜王孙玉牒尊春宫天鵞压酥酪凝香夕帐貂皮温紫茸吴姬河西曲白马怯薛鹰绦扪居民只尺甚天上冠冕臣仆羣趋奔汉川一炬冦飞度四海寒食如荒村暴骸泣霜闗月老恨血埋雨江波浑投鞭七寳委道侧落花送客惭春恩劝归我亦久流落几欲出口声复吞莫道人生归去好江南无处吊王孙
骥羣空
幽燕之马毛骨殊龙种肇自昆崘墟百年帝业振长防玉帛万国同车书明堂大开武库列白日矫矫升天衢昨来毫頴吐芒角赤祲光怪干斗枢河流防徙渥洼竭天廐十二驽骀居中原尘起遂鼎沸御者抚辔空长吁盛衰反覆古来尔误国致此其谁欤英雄缓急何代无惠养汗血由攻驹五陵佳气毓神隽往问伯乐今何如
代北鹰
隂山角鹰距如铁天压穹庐饱霜雪御前校猎夸逺扬海口朔风吹地裂凴陵杀气隘原野走马身翻臂韝掣秋飞鸿鴈春燕莺分寸跻攀势县絶山东一夕尘沙黄狐兔根深豺虎穴古台寂寞呼不闻坐使荆榛徧城阙嗟哉尔曹既不能诉寃口流血又不是造天逢翼折上林供奉滥君恩架上锦绦长绾结偷生忍耻独何心天下滔滔同一辙
哀余淮南
昆仑烈风撼坤轴日车敛辔咸池浴六龙饮渴呼不闻赤螘蠭厌人肉荆襄弗支庐夀孤江东埽地如摧枯忠臣当代谁第一七载舒州天下无东南此地闗形胜天柱之峯屹千仞当年赤壁走曹瞒天为孙吴产公瑾我公千载遥相望﨑岖恒以弱击强孤城大小二百战食尽北拜天无光当闗拔剑苍龙吼尽室肯污奸党手摧锋阖郡无生降羣盗言之皆稽首堂堂省宪罗公卿建官分阃日募兵哀哉坐视无寸防遂使流血西江平向来不晓皇天意大将南征死相继一时贪暴聚庸才玩冦偷安饕富贵河流浩浩龙门西燕山万骑攒霜蹄英雄暴骨心未死去作海色催朝鸡玉衣飞舞空中见太息孤忠鏖百战五陵元气待天还睢阳谁续中丞传
哀李浔阳
蜀川防汉投匡庐浔阳之厄江西枢李侯伏节忠贯日存殁誓与城池俱夫何郡将弛练卒世禄忍负私其躯冦来谈笑启闗遁坐使邑井成丘墟侯时力疾短兵奋臣首当血心当刳魂归谒帝恸伏阙涂地肝脑民何辜臣衷愿沥付渠荅臣首欲飞宜仆姑誓坚洪壁殱众丑却埽淮蔡匡全吴黄尘四低黑风淡赤豹腾驾苍虬呼山川几刼铸英气上遡古昔谁其徒平原汗马河北重江淮安堵睢阳孤顔张凛凛心未死逈立千载诚相孚况闻有子殊激烈义在从父轻头颅石头之袁姑孰卞两间忠孝何时无纷纷卖降与弃甲仰视汗喘呀长吁惟公葢自元气立顾盻所取皆诗书当年射防首多士已分一念金无渝朂哉谋国慎所托古今大勇惟真儒
哀张千户
贯杨将军年十九祖父死边功不朽虎符前月始防官众议南征推好手奋身万众首搴旗偏锋再进深履危瘴烟毒雾晦白日饮血拔箭舆尸归闺中青年美如玉昨梦夫还儿在腹儿生夫死时日同忠在王家三世哭隂山之虎出文彪海鹰抱雏霜角遒雄心九死知不悔散入鼓角边城秋堂上老姑髪垂缕帐底儿啼泪如雨凄凉部曲旧营存千里魂归投幕府幙中大将坐封侯生平不识青海头
赠铁脚刘道人　　　　　冯子振海粟
道人铁脚更铁冠山人铁靣仍铁肝道人山人两相值靣色脚色俱苍寒道人锋棱厓骨削山人剑气星斗干山空人去夜猿别一苇北渡黄河干卢沟月湿波荡潏太行云皛峰防岏古来豪杰数燕代长毂騕褭榴花鞍呼鹰射鴈逐鸡狗脱手柘弹排金丸璧门双阙照燕碣虎豹蹲踞蛟龙盘布衣一语动万乘不识宰相为何官云飞风起对紫檀血指沥沥衷如丹尚方百奉謟骨裂山人九死圣度寛万里放还真堕甑回视岁月惊流湍南山清渭一梦觉但见落叶吹长安道人捶札未弃置欲刻朽骨为荣观野麋岂是麟阁具沧海自分终鱼竿穷林尺鷃无处着岂意思想南溟搏人间新贵夺纨绮曲眉婉娈浮山峦为渠向作白玉盘眼耳鼻舌浑热瞒刘郎他日高眼防归来取铗歌冯驩
送彭丙翁胡复初采诗　　　吴【缺】原可
君行为我观海潮淛江亭下风萧萧君行为我泛湖月蘓公堤上杨花雪只今何处不闻诗南音寥寥君得知海风吹寒翡翠尾秋露滴老珊瑚枝山川光怪岂敢閟采之采之尽君意愿君勿学梁昭明是非未定轻闲情愿君但似吴季子四海之风定谁美马蹄跌宕舆地开幽燕浩浩风云来丈夫西游今可矣前日江南数千里
别广西宪史张汉英　　　　陈【缺】涣翁
长吟不了秋堦蛩君饮不尽春江虹涓涓泠泠仙掌露落落穆穆长松风少年宪幙广西去意气倐忽超鸿蒙御史行部玉花骢南度瀚海君与同日出鳌头指若木月明鹏背防芙蓉有时调笑却蛟鳄赤手得珠龙伯宫君才一似列蕃货明犀色射珊瑚红象牙鹤顶世所有桂蠧盛以玻瓈钟归来老母怪方朔何事紫薇衣袖中剑光差差不可狎宁教小蛰全其锋愿君此行好自爱云气蓊蓊东崖东
题徽宗织锦图　　　　　　杨【缺】子承
君不见文君白头吟氷弦拨断鳯皇琴又不见明妃离汉阙马上琵琶青冢月争如深宫白昼长美人睡起慵梳妆能将千条五色线织成一片云霞光一姬织罢春纎困香软东风扶不定双蛾淡淡逺山横娇羞未醒梨花梦一姬辛勤不下机机声轧轧穿梭迟都来半轴秦川锦不知补衮当何时行云随影肌凝雪斜軃乌丝寳钗滑桃花瓣脱芳尘中压碎环儿马嵬袜道君玩物何拳拳黄金博得芙蓉仙尚期千秋万古传玉书图记宣和年金戈南下阚虎中原白骨埋黄土青城赴约落奸谋江山如锦谁为主一龙北狩不复还我今闻之心犹酸岂料人间存此卷相逢依旧春风靣
哭女丑行　　　　　　　叚天祐吉甫
叚家五岁花枝女绣防彩衣娇楚楚全家防作掌中珠不但阿爷怜惜汝阿爷官满常熟州移家来杭年未周无心偶得汝懐抱使我防解平生愁自从生汝三月后唤汝丑哥要长久阿爷正因怜汝深命名刚以好为丑兰芽玉树春照映绰约身材好情性易得易养不借人最喜生来不知病一年二年长精神三年言语字字真举头四靣人意识人懽喜知人嗔四年行履轻且便堂上来徃如春燕阿婆房里索梨栗大姊床头觅针线眼明望汝到成人门楣之秀闺房珍斯须不见情绪恶逡巡或来顔色新至元戊寅月穷纪江上奇寒寒堕指家家儿女病痘疮十家之中九家死阿爷适奉差遣行临行顾汝难为情舟中一见九回首道上半旬三寄声明年正月初七日忽得家书知汝疾置书案上不忍防便道多防还少吉良久殷勤问来者荅言势恶君当舎疮头黒防苦爬搔目瞑口噤如盲哑尔后三朝书再至知汝继世即遐弃遡风南望涙防干十日如痴复如醉汝生汝死都在天与汝聪慧不与年含灵蠢动保夀命造物不能天两全华亭官舍寒栗烈檐雨淙淙灯晕结一时往事到心头谁道阿爷肠似铁【原缺】官事得容与江桥明日风帆举到家剪纸作金钱桂酒椒浆当酹汝题胡修撰金华杂兴小藳　黄清老子肃
吾闻金华之山东南峯石壁巉絶如飞龙沧溟盘礴几万里但见扶桑日影倒挂金芙蓉山中仙人古愚老青霞落落云间松翩然独去游无穷谒帝西上昆仑宫春苔染水碧于酒辇路人家挿杨栁金茎露泻明月珠散落人间作星斗君不见西山日上紫气横花下有人调玉笙太平拟进九成乐五云楼阁生秋声
上继学王公
大风卷地沙尘昏十日不得一出门胷中俗子浩于海思欲一见云中君云中之君玉为节廌冠峩峩照晴雪振衣惊落琪树花片片人间作明月有时霹歴生风雷松声晓失青崔嵬众芳收雨作春色瑶草緑徧三蓬莱有时笔端吐光怪干将生花五龙蜕广寒天上闻步虚万壑千崖度秋籁嗟予困学无所成仙家幸识黄麒麟愿从辋川覔诗法白鸥吟入南山春
丁夘及第归和揭经歴见贺诗
儿时见月欲上天昆仑独往三十年山深染得秋水緑所思忽到梅花边萤灯照雪心炯炯危坐空斋似禅定落花啼鸟意不惊涧瀑松风自相应书成上谒天帝君半夜掣起扶桑云麒麟峥嵘列万户虎豹屭赑县千钧翠盘八珍为君荐剑佩锵锵揖羣彦木天日上五色云知有百灵防经传春城如海花满园狂吟中有白与元至今风雨飞动意垂扬起舞花能言银潢东流几时了松下梦回秋又晓苍苍此意谁得知蟾阙佳人霜雪皎
送海东之
海东之玉闗之人奈子何一朝趋试当大廷搜奇抉秘如县河胸中二三防发愤精研磨中山兔毫渴濡染緑文巨砚出大沱御卷足挥霍如见山之泰华江之番紫髯长防冻不折浊流鼓枻氷峩峩得官固好好东之情最真遂使吾侬日相亲不夸文字雄退与寒士相推尊滛哇郑卫非所云阖闾城边种杨栁栁江栁子子亦闻我有刻玉书愿与穷朝昏子若修之可凌云不废世间功与名况闻子弟功防勋一门科第凡五人琼林之中翺且翔如此文文而章章所以青城樵者有歌曰海东之兄弟三人如鳯皇我歌曰二雏亦复鸣朝阳再歌曰二雏亦复鸣朝阳
王铁枪像　　　　　　　杨维桢亷夫
铁枪儿五代杰滑中归来义尤烈捷闻三日破南城铁枪奇兵果奇絶铁枪折河北裂唐家又移梁日月阿岩鸡狗何足尤虎豹一死皮须留乌乎痴顽老魅老不死朝梁暮晋复归周谁复拔剑知相仇
王粲登楼图
临洮水涸铜人毁西园青青草千里秦川公子走乱离瘦马疲童靣如鬼俊君威命夸汉南虎视走鹿何耽耽可怜膝下尽豚犬谁复大厦收楩楠落日楼头髀空拊目断神州隔风雨平生不识大耳公座上客归丞相府春深铜雀眼中蒿揽涕尚复思登高江山破碎非旧土版圗何日还金刀荆台高栖已荆棘丹青写赋工何益君不见袁家有客能骂贼将军头风重草檄
渔庄
君不见裴家之庄在子午台池已作张家墅又不见李家之庄在平泉花石亦入陶家园不如渔庄在昆之所官不得夺人不得取或言投长竿蹲防稽钓严滩隠蟠溪彼数子者逃名而名至孰能索我于东溪之东西山之西春江春水弥弥桃花乱流跳鲂与鱮防稽丈人本钓徒钓竿手拂珊瑚株浩歌小海入东去大鱼鳞鳞来媵予子知我我知鱼濠梁之乐乐有余
二乔读书图
乔家女儿双芙蓉一代国色江之东乱离惟恐埋百草岂料一日俱乘龙江东子弟孙郎防同住周郎道南宅弟兄不减骨肉亲喜作乔家两娇客明年防死镜中妖铜雀春深愁大乔自是阿瑜能了事黄星一道随烟消小乔初嫁有如此天下三分从此始风流顾曲本多才风雨鸡鸣戒君子乔公教女能诗书岂比小姑持刃为帐中草檄名汉贼已知事属方颐儿君不见阿瞒晚赎蔡文姬博学才辨何所施天下羞诵胡笳诗
题钱选画江山万里图
神禹划天堑横分南北州祗今天不限南北一苇航之如丈沟洪源发从瞿塘口险峡中擘分黄牛括汉包湘防沅澧二妃风浪兼天浮青山何罪受秦赭翠黛依然生逺愁洞庭微波木叶脱有客起登黄鹤楼老瞒横槊处酾酒浇江流江东数豪杰乃是孙与周东风一信江上发从此鼎国曹孙刘吴南晋北后倐忽开六朝江南龙虎地山水清相缪渡头龙马王气歇洲边鹦鹉才名留新亭风景岂有异长江不洗诸公羞宫中金莲步方晓后庭玉树声已秋何如一杯酒锦袍仙人月下舟解道澄江浄如练醉呼小谢开青眸铁崖散人万里沤拙迹今似林中鸠不如大贾舶江山足胜游腰纒只跨扬州鹤楼船不问蓬莱丘平生此志苦未酬眼明万里移苍洲乌乎楚水尾吴江头山河一髪瞻神州孰使我户不出兮囚山囚
题马文壁弁山图
七十二弁一弁高而孤两雷相望有如大小姑我昔攀萝上孤弁曽见碧眼胡浮屠生绡一幅在下地三万六顷鸱夷湖湖山开图一叹息胡僧几岁寄我空中书
渊明漉酒图
义熈老人羲上人一生嗜酒见天真山中今日新酒熟漉酒不知头上巾酒醒乱髪吹萧屑架上乌纱洗糟蘖客来莫怪头不巾巾冠岂为我辈设故人设具在道南老人一笑猩猩贪东林法师非酒社攒眉入社吾何堪家贫不食檀公肉肯食刘家天子禄頽然径醉卧坦腹笑尔阿来奉足
送人之浙省幕官　　　　　潘纯子素
东家老人语且悲衰年恰忆垂髫时王师百万若过客青葢夜出民不知巷南巷北痴儿女把臂牵衣学蕃语高楼急管酒旗风小院新声杏花雨比来官长能相怜民间蛱蝶飞青钱黄金白璧大宛马明珠紫贝西洋船繁华消歇如翻掌官中赋敛年年长里巷萧条竟不归华屋重门结蛛网语中呜咽不堪闻饥狼饿虎方纷纭麒麟鳯皇那复得使我益重髯参军参军在官仅一考素髪萧萧坐成老上官掣肘下吏骂赖有闾阎独称好杭州公事天下繁大材取决无留难参军累官日益贵何术可使斯民安
乾坤清气卷五

[book_title]乾坤清气卷六
钦定四库全书
乾坤清气卷六
明　偶桓　编
七言古诗
送周生　　　　　　　　李孝光季和
二月已莫江水深春风吹折行人心山头明月落未落杜鹃夜半莫哀吟泊船上有青枫林
三月欲来花绕陌又唱铜鞮送行客男儿莫尔可怜生男儿生身好顔色拔剑起舞鸡鸣栅
沙头酒店
江边杨栁金虫落雨过桃花香漠漠沙堤小市似新丰阿姬十五当垆恶缕金半臂双鸳鸯翠杓银罂劝客尝嘶杀门前五花马罗敷有夫空断肠
和陈叔夏章字韵诗送此山师
天孙织锦当朝阳银梭轧轧回天章麒麟鳯皇映东壁煌煌珠笈帝所藏分送天人寳花雨紫狐夜泣龙髯尘袖间明月大如屋老蛟来饮铜盘露天孙何曽辛苦为春风吹緑云锦机娉婷盈盈渡河汉世上那有新相知
送达兼善典签
江头风多花暗天舟子击鼓牵官船绣鞍大马来如烟学士翠雕袍领妍袖中三尺软玉鞭手挥送者日在山陇西男子更致言东方民力愿少寛达官担橐横索钱先生归到明主前上言赤子天哀怜仁人在位如解县大臣不让臯防贤天下画一徽张弦未将鼎爼烹小鲜如吾但当归力田眼见霖雨开丰年墙下饭牛荠花圆
送陈君礼之婺女兼寄徐仲礼
陈公子骐骥騊駼一日驰万里珍怪生从渥洼水不随众马仰秣刍泛驾亦莫牵鼓车陈公子公起为我舞我能为尔歌古来豪杰不择术萧曹刀笔终身多身为国士足可惜致主尧舜今何如陈公子努力富贵勉自强白髪坐见千丈长邹阳枚乘焉足学去学董子登贤良读书未及无伴律脱令贫贱犹馨香陈公子我之故人柏台史三年不得一书纸鞭麒笞鳯作官府往往吹笙碧云里芙蓉衣裾云锦褠手夺天巧天孙愁岂忆故人在下土夜半短衣行饭牛陈公子我有幽兰白雪之古曲不辞为言歌宿宿有使东来即寄书莫学故人忘我为
舟中为人题青山白云图
江气赑屭如蛟龙晓风吹落金芙蓉神女凌波洗云去暮为行雨阳台东朝来白云散白石小姑蛾眉翠欲滴老蛟化为百岁翁彭郎矶头夜吹笛
送林彦清
有客新自东方来瞳子如月无纎埃言昔东见容成君接上轩辕张乐之层台手扪青天冷至骨白榆列宿何崔嵬轩辕仙成去已久皆骑威鳯骖龙媒珠珰明佩隔风雨天门晃朗相当开仙家玉女少愁思踏雪双歌紫云回君尝教我三洗髓已觉灵气生根荄我时坐客桂树下纵之使言手拄颏客似师横差短耳眼似恨小髯防防不见横君三十年眼中见子吾已衰却忆相擕入鴈谷山中二月如天台风吹桃花行水靣大笑酌我紫霞杯客今好游自不恶名山往往多奇才倘逢俗子莫与语世贵瓦缶轻尊罍舟行江中慎濯足矶下乃有鼈与能更莫然犀照水怪自倚善幻驱霆雷望见九华足云气一上絶顶驱蓬莱
题杨铁崖琴书安乐窝
举世之乐无如鼓琴琴可以禁人之邪心易人之哇滛举世之乐莫如读书书可以絶小人之狭邪履君子之坦途世人为乐千种有不如我乐长可保【叶】彼有嗜饮乐饮逢毒若酖艶妻懽娱自令身枯溺【缺】货殖为盗贼积崇势淩人鬼神断嗔蚤官骄子疾为祸首或世所乐自诡神仙累万人学无一长年有乐放恣毁除须髪捐弃父母终竟不觉有察于狱谓彼不憯性习浸移久而泰甚凡此众乐岂不可懐不如我乐无患与菑铁仙左琴右书传终日危坐笑以咍忽见吾诗仰天歌铁仙岂不大乐哉
曹伯珪筑室曰桂斋戏作俳偕体
释大防笑隠
阿仙骑鲸白银阙醉折秋花餐玉屑霓裳曲散堕清尘凉夜素娥悲白髪玉轮碾香空翠寒流光万里君合懽大星渐低海色白高斋翠影空团团万卷芳心期厚地憔悴秋香忍相弃百年空使富贵覊淮南小山归不归扶桑行送铦仲刚东归　　　丁复仲容
日出扶桑根日上扶桑顶海色秋茫茫天光何万顷扶桑日东出若木日西落日出天始明扶桑人不恶扶桑有国自鸿荒有国有人天性良亦复有君臣栋宇垂衣裳自古国有主不知何姓氏闻自周中王世嗣相传宗揖让至今惟一姓不识有兴亡君君臣臣父父子子至道之纲何弛何张且吾闻之扶桑之国人宁杀不受辱岂不谓死亦何短生亦何长身在义所耻身死义不忘皇元发仁被六合海服逺来贡大舶凌广洋陈辞极恳款器物尽精致黄金铸甲白日光大珠径寸夜发芒利刀截铁断两旁水玉拾海底湛澈团天浆奇才妙识不及数一一具献无诡藏上者国有使下者通贩啇年年以为常奈何汉中叶独用桑羊内府无钱愧张武大官小吏贪如狼懐金辱明主秽德腥外邦彼岂侮大国顾敢为猖狂夜半海水赤南风无回樯十年不遣使东天遂裂长鲸奋怒火炽扬波涛汹生海中不宁上人何年来瞳人正碧未苍词句所发如众妙香自言读书在扶桑慕法五天竺十七来钱唐十八姑蘓住浩歌濯沧浪问剑虎丘石拄席枫桥霜古台吟鳯去新寺访龙翔振衣香炉颠洗鉢三石梁天上归来虞阁老留之卄日埽室置禅床笑谓门生及儿子海国有此圭与璋一一作歌送彷佛扶桑之故乡珊瑚树底龙所宫照之五色云锦章龙儿防惜不得睡中天夜掉紫玉幢意用慰此遥相望往年上人去我在霅上不得见前年上人归我方僦宅园中央日夕还往双桧下列榻坐受南薫凉冩诗不记首把酒无数觞苎袍浮霜踏月色夜未及鼓犹擕将双桧先生不及仕抱瓮灌园而已矣有家何曽隔海水有路未即还乡里园芎二亩差可拟菜本作羮播其子日日月月逝莫止朝朝莫莫聊尔耳此非天运固如此扶桑之国邈东溟子其懐归子所应天之所在子无能方今天子圣且明子能有道玉帛徴林泉之家从所营子子孙孙无尽灯子国君臣家父兄一日闻之千载名子毋扶桑归聴我歌此扶桑行
月湾钓者歌
月湾钓者天与闲长日钓鱼明月湾黄昏坐到月上山天低月高人未还月圆在天半在水明月湾头人所喜先生月湾家密迩坐钓明月那可已波神起笑防明月月满波心鱼拨剌柔緍揺月寒饵没烂月锦鳞鱼上出得鱼叩月唤隣家煮鱼和月吞香霞举杯月来金满花湮光漾月天无涯杯痕倒防月入腹月兴恼人清不足杯空仰天月照目顾影翻怜月孤独夜深月冷霜满天劝月不饮月乃延置杯餽月坐月前月谓汝饮天之縁呼童就月即更酌月故怜人月不落月在忧来无处着但恐樽空月相却岂不知曹老瞒明月可掇忧无端岂不闻严家滩汉月不满羊裘寒非熊辞月就西伯夜夜渭川空月白未如明月湾头客钓月取鱼賖酒吃忽自笑把酒问月者何如古人今人月在诸金尊照月长不虚胡为捉月骑鲸鱼青溪好月连江湖回环九曲月若铺我今亦愿为月湾钓者徒矶头展席为月沽酒后耳热醉舞明月歌呜呜
题长江万里图
天不限南北人方乐畊渔承平百年日慷慨万里图恍然旧游地浩荡清兴发放船白帝城下秋载酒黄牛峡中月明发古夷陵为访姜诗井披蓁罥修筒寒花汲空冷湍流激柔橹崚下荆门滩荒藤汉景庙落日还登攀霞沈宜都驿夜宿松滋渡水色玛瑙光繁星粲无数荆南亦坂郢章华犹故台壊堤明断镞团沙如粟堆雨休云梦泽天空洞庭水曹瞒败军处残灰余故垒仙人白云表招手为我留待网嘉鱼穴衔华黄鹤楼醉来思祢衡愤起叱黄祖不见人间来鳯皇何用筵前赋鹦鹉矶头若蹲虎江流多怒声客枕不成寐已在浔阳城飞瀑泻银河匡庐倚天碧遥忆义熙人黄花空好色黄陵二女庙小姑江上头舟人问风水几日到扬州月色过马当长风沙在眼鴈投秋浦云鸦归戍楼晚芜湖水东注逆矶无回波两山隔江浒倒浸双青蛾抵掌女娲石浩然歌白苎太真然犀真自愚谪仙骑鲸竟何去黄须天子七寳鞭曽挂当涂道边树一百二十里树色连长干豪将多反覆都邑无时安金莲晓歩防玉树朝歌阑千载空旧迹令人起长叹天运开昌期地险亦何有年年江上春东风入杨栁往来白下亭日夕金陵酒船出金焦越贾行松维况闻巴人妇半是吴女儿我生亦何幸白首无乱离所愿亿万年永永长如斯
送林彦清归永嘉　　　　　郑元祐明德
玉晨明皇大道君丹霞上宫校琼文芙蓉制冠珠织裙并乗緑轝驾飞云有美一人岸青帉来从东瓯东海濆不笑不语寡戚忻帝惊顾语仙圣羣是能执持神化蕴子昔梦噩帝怒贲拯子于危释忧慬报崇仙堦秩孔殷尚念无以章殊勲琳宫紫幄珠流熉灵来乗纯去乘雯影响浊世那由闻神孙飘翩接芳芬烹阳冶隂调夕昕气神元精驻不分由能錬之久益贲水浸不溺火不焚是谓真人非外棼鴈荡木落溪沄沄子今东归似惊麇将与浮脆同氤氲酾之清泠濯垢氛我将学之意则勤其如衰年日已曛况复岁晏手足皲作诗送子空云云五峰将还维扬因言沈侍郎在吴赋此以寄
二月桃始花三月客还家阶前踈雨落堂上春衣薄为言沈约在吴中玉壶青丝酒如空春风相过蕙草緑芳菲满堂乐未终
懐友人俞伯贞　　　　　　沈存肯堂
去年秋风卷黄埃美人跃马沙边来今年秋雨洒白日美人逺上黄金台黄金台下燕山道漠漠寒云接衰草鴈飞不断青天长长使征人路傍老美人美人胡不归清霜凋尽珊瑚枝临风三叹思欲絶悲莫悲兮生别离拟梁简文体送铁文彬左丞奉召北还
郑基本初
将军功葢世扬威浄海隅虵矛萦后骑虎卫促前驱三门开地甲八阵转天衢铙鼓潮头响竿旗日下趋飞梯蹑暗岛合璧示宏图降丑寻封奉帝廷圣书衔鳯落青再召伏波归阙下南荒铜柱已镌铭騑騑返驷马黄河春始融轻风流碧塞晴日炫雕弓栁折秦山丽氷消泗水通锦鹘窥长坂白鴈堕春空黄封将法酒羽檄元戎麟阁图形已预知更应设帐防瑶池夕剑花光歌吹歇御帖重颁纪宴诗
美人图　　　　　　　　　郭翼羲仲
郁金殿前杨栁新长门草色春复春下堦微微动香步波影晴光流素尘翠钗蜻蜓雕玉佩揽髻回风舞裙带合懽花落无好枝伯劳单飞莺乱啼玉音夜夜宫车絶露防苍苔怨明月
送秀石芝上人请龙门禅老住奉圣寺
芝草生秀石野树含碧姿青山为屏幛白云为藩篱菩提山中之人胡不归乃言要与龙门期龙门吾友僧者奇尔毋恃力夺去之龙门山高开翠微两崖峡束雷雨垂六月隂隂防雪飞不肯走热触且驰南涧送尔来乞诗尔速行矣无迟迟交游莫年星乱稀微斯人兮吾将畴依微斯人兮吾将畴依
云泉生歌
云泉生气如云其心玉堂氷汪汪万倾澄不清云将龙变化氷与芙蓉青华岳天风动飞鹗朝阳哕哕孤鸾鸣云泉生其家亦贫无一钱躬畊何用南阳田诸侯不荐士朝廷不求贤读书试吏东海边君不见汉留侯掉舌曽为帝者师张镐穷谷一叟耳丈夫际防各有时骐骥一日千里驰未遇伯乐犹鸣悲荆山之璧亘光彩世无卞和谁识之君于富贵端可期施之政事无不宜浮云漠漠抗高节君之心兮江水知捧檄自甘升斗禄城里青山照书屋回首西风戍秋把酒青天送黄鹄黄鹄兮高飞啄琅玕兮饮瑶池再飞直上昆仑栖鸡鹜螭龙岂与尺鷃同藩篱云泉生锦袍仙人尔之祖步武金銮动人主采石江头秋月高熖熖文章照千古功名事业在壮年安得与子同飞骞甚矣吾衰也久矣山中早晚结松屋迟子归来兮月明烂醉歌云泉
题画松壁　　　　　　　　郑东季明
八月江头茅屋破日日盲风雨交和眼前安得大厦成拾遗归来泪空堕纷纷万木争出山碎榱桷非为难万牛莫挽楩与楠往往弃置丘壑间独立风霜二千尺未识何时逢匠石白头老樵空叹息
题赵魏公墨竹　　　　　　陈基敬初
魏公仙者徒清风动千古梦断江南春飘飘游帝所钧天张乐如洞庭十二参差鸾鳯鸣归来记得当时曲写作湘灵鼓瑟声高秋素壁含萧飒彷佛凉风起阊阖满天明月浸鸥波嵗晏懐人霜露多
仆尝夜梦从彦成饮彦成曰此荔枝浆也饮之令人夀子能为我赋之当赠三百壶予自口占一诗觉乃梦也及防玉山闻彦成酿酒果名荔枝浆以梦白之不觉大笑玉山曰君当书此诗吾当与子致酒以质所梦因莞尔书之彦成见之必更一笑也
凉州莫谩夸蒲萄中山枉诧松为醪仙人自酿真一酒洞庭春色嗟徒劳琼浆滴尽生茘枝玉露泻入黄金巵一杯入口夀千岁安用火枣并交梨不愿青州覔从事不愿步兵为校尉但令唤鹤共呼鸾日日从君花下醉春衣行送陶栗夫之杭　　　杨基孟载
春衣未着春风起红白梅花似桃李江头美人舟欲行一幅云帆挂春水吴江二月春水生江沤涓涓江草青一双玉壶不忍倒两个黄鹂差可聴问君东行向何处云向西湖水边住蘓小门前野草花伤心不似当时路当时湖上酒如川吴娃荡浆歌可怜玉箫嫋袅鸣春雨珠箔玲珑卷莫烟百年佳丽空回首独有参差路傍栁无奈东风翡翠丝等闲摘向行人手君行先谒贡尚书北斗之南一钜儒闻说春闱选多士莫使诸生赋子虚再谒杭州谢太守声华已播羣公口岂无美政化苍生亦有新诗传不朽苗军寨中春草多杨公长骑白马过英雄既往行伍散吴儿至今能楚歌歌声呜咽悲未已何赵刘杨相啖饵古来壮士争相妬出乎尔者反乎尔酒酣江亭望东粤吴郎霸图今已歇斗牛中间落天星十月乌台雨飞血只今三闗方苦战羽檄交驰急如箭不是诸公英武姿嗟我蚩蚩命如线愿君勿愁功与名乡里竪子咸公卿相逄未尚秦仪辩欲以空言致太平空言呶呶何足补自有神模定中土世祖洪基亿万年中兴孰谓非光武蹇余一身苦飘泊未甘饿死填沟壑平生不作儿女悲今日因君泪双落摩挲泪眼为君舞舟人为我槌大鼓家贫愧乏黄金赠欲别未别心最苦陶郎陶郎尔今去后勿我悲我无羽翼相追随人生穷达自有命丈夫节义不可亏呜呼丈夫节义不可亏眼前富贵孰取为
陈公辅聴雨轩　　　　　　吾衍子行
帝子吟潇湘潇湘云烟竟茫茫楚客歌洞庭洞庭木叶空秋声岂如敬亭山前野人宅西风不惊响云滴烛花未剪书在床爱尔音起虚寂忽无复忽有天洒来自然山中枕流人如聴洗耳泉神融意适有真趣汝南郭泰来何莫忽忆陇头水罢我膝上琴旅人动遐思无此潇洒心君不闻檐花悲歌杜陵老山雪空回剡溪棹祁寒暑雨惟怨咨流麦漂衢竟谁道与君歌聴雨秋雨最可聴明朝雨歇云亦散月色满地秋
望夫矶　　　　　　　　　刘致时中
望夫山头日欲頽望夫山下江声哀山头日日风雨落江上不见行人回空山亭亭几朝莫犹记行人去时路知君渡河长不归恨不当年逐君去此身化作千仞矶石犹可转心不移长江水涸黄尘飞行人应有归来时
送李公质之扬州　　　　　文质学古
海风吹秋秋无痕秋风洒落秋无魂楼船万斛戞明月怒涛驾空相吐吞陇西才人天上客古剑飞花溜新白腰纒十万何足云载诗未许扬州鹤扬州琼花天下无为我贳酒提胡卢醉来莫问江南侣豪气逼人真丈夫
舟中夜归　　　　　　　释宗衍道原
夕风萧萧云气乱篙子移舟频触岸溪头犬吠声转狞沙际人归暗相唤两三家村稍已近十五里程才过半一星不出雨欲来时复推篷仰天防
题赵子昂画马歌　　　　　陈泰所安
九原骏骨埋地中一夕尽化霜皮松画史刳松作神墨埽出麒麟带松骨烟沙漠漠披风鬃精气炯烔房星同天山无人草木白西极日没黄河东时平使汝困辕轭不得变化腾为龙黄金掷送燕台下当日君王惜高价自从汗血去人间老死英雄空见画千年只说魏将军弟子韩干终无闻今之画者赵翰林呜呼三晋贤子孙
汴京　　　　　　　　　　董【缺】则裕
仙人一卷石片片民疮痍皇城一坯土寸寸民膏脂古人惜之如金珠取之尽铢锱今人视之如沙泥弃之如蓬茨古人不知今人嗤今人不知古人痴古人今人孰是非山兮城兮竟何禆城有时而荒隳山有时而崩亏山崩亏兮尘迷迷城荒隳兮草离离尘迷迷兮飞刼灰草离离兮化隍池君不见日月烁樵牧移寒暑薄风雨吹岂无一时好千载有余悲呜呼岂无一时好千载有余悲
乾坤清气卷六

[book_title]乾坤清气卷七
钦定四库全书
乾坤清气卷七
明　偶桓　编
古乐府
西楼曲　　　　　　　　元好问裕之
游丝落絮春漫漫西楼晓晴花作团楼中少妇弄瑶瑟一曲未终坐长叹去年与郎西入关春风浩荡随金鞍今年匹马妾东还零落芙蓉秋水寒幷刀不剪东流水湘竹年年露防紫海枯石烂两鸳鸯只合双飞便双死重城车马红尘起干鹊无端为谁喜镜中独语人不知欲插花枝泪如洗
结杨栁怨
长乐坡前一杯酒郑重行人结杨栁可怜杨栁千万枝防防尽入行人手轻烟细雨緑相和恼乱春风态度多路人爱此风流树无奈朝攀暮折何朝攀暮折何时了不道行人暗中老素衣今日洛阳尘白发明朝塞城草栁色年年嵗嵗青关人何事管离情春风谁向叮宁道折尽柔条莫再生
留春曲　　　　　　　　　刘祁京叔
絮飞冷屑龙蟠玉花殒香摧凤衔烛批颊深林叫新緑倚防人唱留春曲春光欲去如死灰明朝暖风吹又来何如日日长相守典衣共醉花前杯殷勤留春春不住白日西驰水东去镜中丝发奈老何君当持杯我欲歌
征妇词
青灯荧荧照空壁绮窗月上莎鸡泣良人塞上远从军独妾深闺长太息忆初痴小嫁君时谓君早晚拥旌麾如何十载尚舆东屯西戍长奔驰秋风戎马临关路千里持矛关上去公家事急传令严儿女私情那得顾恨妾不为金鞴靫在君腰下随风埃恨妾不为龙泉劒在君手内飞光焰慕君不得逐君行翠袖斓斒空血染君不见重瞳凤驾游九嶷苍梧望断犹未归况今沙塲征战地千人同去防人回君回不回俱未见妾心如石那可转
题子陵钓台　　　　　　　卢摰处道
云山苍苍兮烟木稠石滩潺潺兮江水流故人兮冕旒先生兮羊裘使人皆先生兮谁其伊周使人不先生兮谁其巢由可仕止久速兮舍圣人将焉求清风一丝兮岂为名钩蕉黄荔丹兮香火千秋岸下防篙兮荣辱之舟先生一笑兮白云收
秋夜曲　　　　　　　　赵孟頫子昻
雨声滴夜清漏长朱帘金幕浮新凉闺中美人动裁剪故罗衣袂生秋香东邻剥枣西邻获旅馆无人念飘泊余不潦尽防清辉芙蓉压隄怨不归墙根草緑隂蛾飞葡萄架空堕殷玉遥夜露寒生体粟暗蛩栖草鸣不平无丝络纬空劳促梦魂苦短道苦长万山深处非吾鄕玉虫摇缸萤入屋去鴈来鱼应可卜醒眼荧荧愁万斛
杏叶黄　　　　　　　　　范梈德机
杏叶黄天雨霜穹窿擕日照八荒回光照见白玉堂堂中美人双鸣珰中宵抱被直西厢忠君爱亲两不忘奈何零露沾衣裳清晓楼头见征鴈不如谢官归故乡
辘轳怨
门前水扬声似雨幽人当窗碧弦语东里征夫去不归一双蛾睂镜中舞年年井上攀辘轳劳心只恐秋葵枯他年种得长生草梅花落尽青青好
掘冢歌
昨日旧冢掘今朝新冢成冢前两翁仲送旧还迎新旧魂未出新魂入旧魂还对新魂泣旧魂叮咛语新魂好地不用多子孙子孙绵绵如不絶曾孙不掘孙掘我今掘矣良可悲不知君掘又何时
杨栁青谣　　　　　　　掲徯斯曼硕
杨栁青青河水黄河流两岸苇篱长河东女嫁河西郎河西烧烛河东光日日相迎苇檐下朝朝相送苇篱傍河邉病叟长回首送儿北去还南走昨日临清卖苇回今朝贩鱼桃花口连年水旱更无蚕丁力夫徭百不堪惟有河邉守坟墓数株高树晓相参
长风沙夜泊
长风沙风沙不断行人嗟行人嗟奈君何南风正高北风起大船初湾小船喜移船更近大船头不独风沙夜可忧但祝行人好心事长河何处是安流茅屋参差数株栁时平尚置官军守青裙老妪诧鲜鱼白发残兵卖私酒鱼贱可买酒可沽他人心事知何如
渔父辞
夫前撒网如飞轮妇后摇橹青衣裙全家托命烟波里扁舟为屋鸥为邻生男已解安贫贱生女巳得供炊爨天生网罟作田园不教衣食防人面男大还娶渔家女女大还作渔家妇朝朝骨肉在眼前年年生计大江邉但愿官司减征赋有钱沽酒醉中眠虽无余羡无不足何用世上千钟禄
马上郎
马上郎沙拨浪织金出袖齐膝长花靴蹴踏银镫光红缨白帽紫丝缰三三两两双鸣珰朝饮吴台雪夜宿秦楼月酒酣却抱琵琶拨娇歌刺刺随手拍此声此曲世罕闻只今天下无南北
车中女
车中女红罟罛珍珠宝结间瑚茜裙盘蹙金凤雏绣帘低坐青氍毹十十五五聫鸣驹大姨封吴越小姨赠秦虢瑶池锡宴日西侧纱笼照道高声喝君王不爱画蛾睂未数昭君好顔色
汉阳郎官湖歌　　　　　　李泂溉之
山翁薄暮醉酒归杖藜迷却高阳池清风吹花緑隂倒我笑谓是秋云移还乗贯月槎夜过郎官湖峥嵘星斗入江汉荡漾槎影如鲸鱼九华之真人邀我倒玉壶麒麟擘脯供行厨依稀仙乐在空际碧山四映寒蟾孤举酒酌寒蟾明月下饮嫦娥俱霓裳拂云锦万荷防露琼瑶珠麾晻霭罗烟空乃有玉皇所授之玉童风前飘飘曳广带对立十二秋芙蓉清香九曲银河通真人緑发披天风锦袍玉雪照天地口说姓字安南公是公多逸气略与古昔贤豪同时能扫月色延我石室烟萝中又言昔同张谓所游地长啸一覆丹霞钟风吹仙乐度溪去我已醉卧香炉峯
舞姬脱鞋吟应制作
吴蚕八茧鸳鸯绮绣拥彩鸾金凤尾惜时梦断晓妆慵满眼春娇扶不起侍儿解带罗韈松玉纎微露生春红翩翩白练半舒卷笋箨初抽弓様软三尺春云入手轻一弯新月凌波浅象牀舞罢娇无力鴈沙踏破参差迹金莲窄小不堪行自倚东风玉阶立
裴公亭吟
朝游鸿蒙津莫出天坛东手把天符书笑逐黄睂翁翁行宛若飞空龙倐烁万里生星虹翻然为我一挥霍楼观尽入青冥中是中泉石秋玲珑泉下禹穴沧溟通长林月色散轻雾潭影下烛玻瓈宫坐来况值青春暮一日千娥献歌舞水殿风繙凤髓香浓緑迢迢出廊庑宫亦有裴公亭溪毛映水连钱青饮酣起舞岸巾啸太行落日春太行西来几千里我自南来浙江水浙江潮回不寄君只忆横空紫烟起岸烟起空氤氲不烦击石呼将军我行慷慨谢公去更欲长揖南溟君会稽山上落花里扶擕醉入千峯云
君莫舞　　　　　　　　王士熈继学
兽环鱼钥开九门长刀闪月如云屯军中置酒毛发立楚汉瞠目争乾坤楯上切肉衫血涴白璧入手玉斗破悲风烈日吹秦声赤龙将飞沭猴卧项庄项庄君莫舞以力取人天不与明珠美女弃若遗谁遣骊山作焦土战旗高高日向曛天空云散犹待君汉王夜走灞上路纪信成灰范增去
行路难
请君莫纵瑚鞭山高泥滑马不前请君莫驾木兰船长江大浪高触天瞿塘之口鐡鎻络石栈萦纡木排阁朝朝日日有人行歇棹停鞯惊险恶饥虎坐啸哀猿啼林深雾重风又凄罥衣绊足竹刺短潜形射影沙虫低昨夜云月暗今朝烟雾迷青天荡荡红日逺王孙游兮草萋萋行路难归去来振衣涤尘转淮海故山之云莫相猜行路难古犹今翻手覆手由人心江空月落长短吟
辚辚之车渡黄河泛泛之舟江上波汉使叱驭九折坂将军横旗下牂牁君不见长江大道人如蚁漏尽钟鸣行不已又不见吴江八月人戯潮赤脚蹴踏潮愈高男儿有志在四方忧思坎轲缠风霜不及江南豪富儿一生足不下中堂烹龙膏荐麟髓千金一笑如花美忽然对面九疑峯送君千里复万里生鐡无光劒花紫薄霜碎碎月在水鸡鸣函谷云纵横志士长歌中夜起
古意
弹琴罢离声置酒喜合并奉君蓝田之玉巵凉州葡萄新酿成君醉不肯饮月华为谁明罗襦起舞锦茵动花落帘前惊乳凤五更上马云满天马蹄却厌鸣珂重不向章台学鬪鸡为通名姓入金闺铜壶滴滴宫漏晚鸳鸯飞来池水满
白翎雀歌　　　　　　　　虞集伯生
乌桓城下白翎雀雌防相呼以为乐平沙无树托营巢八月雪深黄草薄君不见旧时飞燕在昭阳沈沈宫殿鎻鸳鸯芙蓉露冷秋宵永芍药风暄春昼长
吴中女子画花鸟歌
吴中女儿顔色好洗面防花花为悄调朱弄粉不自施写作花间雪衣鸟緑窗沈沈春昼迟半生心事花鸟知花残鸟去人不归细雨梅酸愁画睂
秦淮谣　　　　　　　　雅勒呼正卿
天险淮南纪犹隔秦淮水水上石头城城头更戍兵如何爱歌舞坐待韩擒虎璧月委琼枝欢娱能防时
大堤曲
郎家大堤上妾住横塘曲年少结新欢离别岂所欲日日望郎归门前春草緑嫁时双明珠系妾红罗襦纂制逺游屐愿谐比目鱼路长不可致搔首空踟蹰
赋得月漉漉送方叔高作尉江南
月漉漉泥在水送君归防千里泥在水月不明执君别难为情漉漉见月水深泥多飘飘游子嵗莫如何洞庭露下木落无波白云在望鼓枻讴歌念子之来擕书一束兹焉言归荣飬以禄雄劒在匣弨弓在箙驰骋千里毋尔局蹙
乌夜啼　　　　　　　　柯九思敬仲
故宫芳草春日低高林漠漠乌夜啼乌啼不断愁深闺万里封侯何足道玉顔如花梦中老东方欲曙乌飞去门外落花红不扫
将进酒送方叔高之邬子洲巡检
君不见潇湘之浦苍梧山虞帝南巡去不还当时揖让称大圣但余湘竹秋防斑又不见汨罗江头深碧玉屈原憔悴江头哭皇天何高地何厚忠而被谗空放逐将进酒君莫辞圣贤亦尘土不饮当何为桃花水暖歌声度杨栁风轻舞袖垂况是骊驹促行役美人惜别低蛾睂有肉如陵有酒如海今日尽醉极欢娱莫待重来髩丝改黄金束宝带白玉饰雕弓将军马上意气雄赋诗横槊逾江东
赵孝子歌
愁漠漠歌呜呜哀鸣背雪声相呼中原无书嵗复晏有父万里身羁孤儿欲从之重回首闱中有母母有姑侧立乾坤去复住浩浩落日明江湖忆昔方保抱阿爷辞家去倐忽三十年儿今壮已娶一朝祖母死挥泪青山湿却辞老母遡江湖风沙何处收亲骨燕市逢先友迢迢指濵州濵州东去二千里城南乱冢那可求号天顿地泪成血天地为之色惨烈结发誓死不去此发解冢开还见碣儿能褁骨反如慕妻能守志终同穴君不见泣林冬出笋卧冰寒得鱼古来纯孝动天地长歌纪事诚非虚玺书旦暮旌其闾
和东坡四时词　　　　　　刘诜桂翁
燕子轻寒生院落佳人自卷猩红幙楼头风细堕杨花帘下日长添绣蕚缬纹酒晕透琼肌双陆初赢笑问谁闲绾同心当戸立不知花影满春衣
幙波微皱回廊永酒阑手枕瑚冷槐影横堦午簟凉榴花满地风帘静梅酸未试意先颦倦拂琵琶拨未匀纨扇半闲冰椀冻翠禽两两下窥人
甁浸双头莲颗緑画阑闲却青奴竹微凉半下水晶帘坐防飞萤度高屋夜静楼风时动扄隔墙一叶落虚庭血色鸳罗裁未就月明处处起砧声
烛暗睡消闻画角玉盆脂水红冰薄深戸无风绣幄垂小瓶一片梅花落辘轳隔屋声咿哑云母香猊晕宿霞报道卷帘寒雾重午妆才试翠钿花
晓寒曲　　　　　　　　　赵橚茂先
曲阑廉繊杏花雨博山烟飞袅晴缕梦回锦帐春融融鹦鹉惊寒隔窗语美人晓妆云满梳栁风吹香入氍毹翠鬟袅袅绾不断宝钗压髩红瑚丫鬟卷帘采桃叶惊起一双黄蛱蝶
钱塘歌　　　　　　　　　杨【缺】子承
钱塘女儿十四五鸦髻垂肩学歌舞黛睂染得吴山青争把琵琶按新谱婚期全不遵礼经典与豪家侑尊俎数年限满无相离儿女相逢不相覩妖娆再入豪家去脸色论财充阿堵饭抄云子鱼作羮高卷珠帘鬪睂妩色衰嫁作良人妻不事耕蚕愿生女徒闻礼乐百年兴吴越之风难复古吴越之风难复古
去妾辞　　　　　　　　　孙【缺】伯善
妾昔红顔鲜抱裯十五年阿母云亡主中馈安排翁续鸾胶弦新归主妇情未密陡然两意生荆棘推将怨隙在妾身教妾彷徨留不得翁今爱妾空有心妾亦知君爱妾深自古亡家为顔色妾身不当千黄金回头向翁语遗子留自乳浮云有散时人生岂长聚妾去妇肯留妾留妇应去但愿主翁琴瑟调妾身不恨无归处
铜雀妓　　　　　　　　周霆震亨逺
邺城台高余夕照陵草萋萋心尚少生前破贼嗔为奴却视闺门巳传笑虞渊那得日更东贱妾饮恨何时穷月朝望罢又十五不堪回首临新宫宫中日日选歌舞先帝旧恩金屋贮凄凉铜雀阅年华羞见西陵陵下土
饼师妇
妾生不识分离怨餠师朝暮长相见宫中岂少貌如花何事王心在微贱洞房清夜悬明珠梦魂睊睊绕故庐饼师召入双泪雨放妾偕老欢如初种花道傍贵双蔕庸奴包羞轻伉俪王心不惜恩海深一旦翻然悔初意春风落花香有无明月入水泥不污归来邻媪笑相问世间亦有秦罗敷
画角辞　　　　　　　　　何【缺】麟瑞
莫吹角吹得梅花片片落朝吹暮吹吹不了盘古不知坐成老童男童女求蓬山何如此器束之高阁间金盘擎露仙人掌何如敇断此声勿用响不知今日复明日两髩常常黑如漆莫吹角天寒嵗晚情更恶
天马歌
昆仑高哉二千五百余里日月相隠避黄河发源下有渥洼水大宛羣马饮其澨天马下与羣马戯产驹一日可千里滴汗化作燕支水国人防藁为人置水际久与马习不经意一朝却被人馽系张骞使还报天子天子不惜金珠与重币期以此马可上致大宛使人欺汉使致烦浞野楼兰七百骑攻虏其王马始至此马初入天廐时一十二闲无敢嘶万乗临观动一笑盛气从此无四夷君王神武不世出天产神物相追随高皇手提三尺劒蹙秦诛项一指麾天下马上得不闻取马外国为龙如可豢龙亦物马果龙种岂受羁徒令物故过半不补失轮台一诏悔已迟此诗欲学旅獒可光武一牛亦足嘘汉火
后天马歌
建元天子不世出天相神武产异物有马出在月氐窟宝劒之精干龙之灵足如奔电目如耀星汗血雨洒骏肉飇轻渴吻一饮黄河尘生昻首一鸣天雷收声曾为伏羲出河负八卦曾随穆王逺与西母会鸾旂属车相后先龙盾虎防八宝鞯万乗亲临拜甘泉稳防玉辂坛壝前元鼎勒兵十八万天子自将孰敢战骏气横出立阵前百万闻嘶股俱颤天【缺】此马神哉沛西极龙媒望风退天子作歌畅皇明四夷竭蹙咸来庭天马来帝作歌汉时此马今更多
月氐王头饮器歌　　　　　祝蕃直清
单于宝刀寒映雪月氐髑髅饮寃血泥丸真人辞綘宫麯生时能醉其骨阏氏夜帐葡萄香拍拍春霞艳秋月贤王起舞谷蠡歌传呼欢笑两耳热灯前人影半阑残灯后青燐已明灭持杯为尔浇嶙峋胡为对此伤精魂弓蛇犹能致惑疾智瑶岂是无心人头颅如此当速朽生擒误入仇家手忍将鸣镝射头曼吁嗟降王尔何有后来汉使渃水东犹待留犂挠盟酒
碎甆盆歌　　　　　　　　甘【缺】茂实
河伯卷土归河水相甆窑没神工废此盆贡入蓬莱宫监官篆记开元字中和外泽洁且明满腹文章徧身碎初疑明月坠秋波白翻身寒毳又疑花底断蛛丝蝉翼蜂须巧相缀秀山独抱荆山辉温姿欲吐蓝田气当时载酒沈香亭海棠絶艳生精神玉环微醉三郎醒暖风吹散棃园春白头拾遗浣花老蹇驴破帽东西村却羡田家歌老瓦茅檐醉倒卧竹根富贵贱贫同逆旅地老天荒盆解语茅檐土屋化琼楼花落都成菜圃大家奴仆封公侯盖世英雄散墟墓铜彞宝鼎不复出翠釜冰盘竟何去自怜夀考自珍奇玩弄乾坤逃刼数可以浮醴泉犹胜许由瓢挂树可以盛羔豚犹胜金铜人捧露我观古器思古人古人巳矣难招魂千载兴亡又今日人不识宝天应惜通道人闻见多君家旧物重相过后五百年且莫问急呼斗酒为防歌
莫养虎　　　　　　　　　彭【缺】子翔
莫养虎饱则喜兮饥则怒莫养鹰饥则附人饱飏去鹰去但亡恩虎怒将为寃不如团饭养鸡狗狗能吠盗鸡戒晓呜呼世事反覆不可知狗或反噬鸡乱啼
野鹰来　　　　　　　　　胡【缺】尊生
野鹰来霜风高山寒鸟死狡逃我有鲜肉肥尔膏软皮为韝丝为绦山中忍饥良独劳野鹰来高高台侧翅侧立何为哉当途猛虎阚我室赤筋细骨皆凡材野鹰来沔之水昔年种栁今如此巢危雏弱将奈何野鹰归来吾望尔
琼花上天歌　　　　　　　赵文仪可
朔风吹沙堆浪白二十四桥沈冷月顚风夜半撼芜城雪蕚琼丝破空碧金瓶嵗嵗献君王玉泛酒莲花香明光殿暗沙漠逺人自无情花断肠落蘂飞天识天路何如拔树飞升去唐昌游女再归来城中只卖琼花露江南俘客吟如叫想像裁辞不成调天宫夜半按霓裳玉女擎花紫皇笑
明妃曲　　　　　　　　　谭【缺】见心
防江水千古万古流汉宫三千画图里防江有女何曾愁逻逤檀槽双凤侣弹得孤鸿汉言语妾身薄命蛾睂误万里将军夜城苦毡车似雪雪似沙泪洒胭脂成塞花君王见妾辞玉殿不曾见妾诉琵琶弦声欲断心相续自古有愁无此曲世人传曲不传心秋草年年汉坟緑
乾坤清气卷七

[book_title]乾坤清气卷八
钦定四库全书
乾坤清气卷八
明　偶桓　编
古乐府
汉使谣　　　　　　　　　陈泰所安
海昬昬云瑟瑟汉家归使云中发千驺万骑歘如雷蛇子蛇孙鎻金轭天狼一堕天门开羲和走马从西来
燕山雪
汉家将军愁失道燕支半夜双蛾老祁连千丈酸风高日日毡车翻海涛谁怜中郎齿如防谁怜明妃发如漆
秦淮月
沙头薄暮生林樾烟水茫茫沙雪白女墙夜静潮无声惟有中天一片月年年故宫照禾黍年年商舡照歌舞
春愁曲　　　　　　　　　王沂师鲁
花房泣露珠滴红绣屛金鸭香蒙蒙鹦鹉唤迟梳洗晚游丝扑蝶飞燕嬾蕋粉染黄涂额好赤心莫擘庭前枣虬须公子射麋归望觉雄心醉中老别起高楼连苑东鸾弦凤竹防春风一自骅骝思故枥门前芳草年年碧
送春词
黄金台下东西道紫燕矜夸银勒好长沟漾晴晴不尽碧草迷人人易老楼上迎春又送春邯郸女儿娇翠颦一声鶗鴂凤城曙满眼芳洲生白苹柔桑绕舍麦如尾锦雉将雏梅结子为问归耕海上田何如但索长安米
阳春曲
杨花蒙蒙海波白十里香风飘紫陌流苏宝网金陆离汉家帝子朝天归葡萄美酒新勅赐蓬莱宫中緑衣使道傍缩首观且避蹀躞玉鞭光照地大堤緑树啼娇鸦知是平阳公主家回首画桥芳草暮蝴蝶不随春色去
禽言
婆饼焦徒尔鸣黄云茫茫与天平去年麦熟苦梅雨东畴西陇飞蛾生今年麦熟不得割去学精卫填沧溟婆饼焦无乐声
蚕筐八只脚新茧已上箔新茧上箔且莫喜门前催租吏如鬼小姑缲丝手不停夜畏硕鼠朝畏蝇织成匹素不中式姑嫂相防机杼泣
提葫芦声相呼去年卖犊出赋租江村酒贱无钱沽无钱沽酒莫作恶不到县门身即乐
泥滑滑江头路路上行人一回顾古云燮理真谩语却是山禽管晴雨
李将军行
陇西将军年少时雕弓锦带生光辉卷旗夜斫楼兰帐赤鞍昼截双雕飞曾经百余战屡出九重围横行辽水上杀敌榆关归戍楼雾暗烽火灭沙塲雪深救兵絶人渴斧氷饮马寒抱鞍歇汉月冻欲死北风利如切鱼肠宝刀断燕尾蝥孤裂归来蓝田空白首鉄衣换饮新丰酒酒酣射石没金镞梦里鸣笳杂刁斗昔时偏裨皆奏功侯印佩出甘泉宫客来问着塞垣事时时撚箭送飞鸿西方太白光堕地中夜悲歌增意气汉家定起李轻车未用先诛防陵尉
小城南吟　　　　　　　　陈孚刚中
城南三月花乱开花间羯鼓声如雷蝉衫麟带谁家子笑骑白马穿花来美人如花映碧水榴裙吹舞金鹊尾手折杨枝掷水中腰袅如弓送穷鬼人言此是上河梁满川罗绮春风香年年穷鬼送不去波心惊起双鸳鸯莲茎一寸緑芒短老尽碧桃春不管游人醉归夜迢迢十二天街御烟暖
吴宫子夜歌
紫贝楼阙郁金香暖云七十红鸳鸯玉蝉笑拥霞绡裳星河不堕宫漏长緑尊灔灔麟髓泣露重花寒秋不湿歈歌一声起雪涛海龙夹陛如人立谁知浅颦蛾半扫中有残萤满秋沼越兵晓踏西风来碧波一夜芙蓉老
东归歌送郑子经　　　　　陈旅众仲
北风吹山蕉叶黄长亭野日寒荒荒驱车送子归故乡人生此处堪断肠旧游回首秋山下醉帽簮花同走马欢娯如此离别何华月芳年不堪把子今去矣来何时翠壶云深那可知向来亦有燕山期子今去矣来何时
分题得车遥遥送方叔高作官江南
车遥遥蓟门路高丽骄马不受鞭方郎得官上车去蓟门南头卢水流燕姬十五居酒楼弹筝唱歌折杨栁落日车前劝郎酒南陌行人往复来防人得官似郎回郎车勿驱伤马足车中本载连城玉车遥遥邬子洲卖车买舡载旗鼓晴湖风轻闻棹讴
三笋吟
子经家藏三笋图予作三笋吟以志之
蜀妓椎蠒如截肪鲛宫夜织青犀裳翰林待诏擅花竹砚屛春透宫云香镵根蔫鲜玉生汗南风入林翠胎绽牙根寃血防防红三凤声沈九秋晏太官金锜陈淳熬防图未必葅尔曹馋夫煮箦政未熟见此豪夺君其弢
海兽蒲萄镜歌
予友莆田郑君子经家藏汉海兽蒲桃镜乃夹漈公故物也予为赋此
尚方老冶收精铜金膏玉水开曈昽未央晓日低青桐六宫秋井生芙蓉当涂妖鬼弄神器铜人登车数行泪宝奁偶落长安市来与人间照珠翠凝隂空祭江心龙海雨夜入闽王宫胡僧合掌西溪翁屋上綘气吹晴虹贝丘紫露堪作酒中有騊駼活欲走青丝结鼻莫去手龙女鲛童俟之久
秋妇词赠王秀才　　　　　方积叔高
蟋蟀蟋蟀啼我帏明月皎皎当两扉昨日双星防河渚今朝秦郎当远归郎归不与妾念彼去时身上衣身上衣慈母线常恐秋风吹秋风吹杨栁妾但辛勤养慈母
七夕词
织女女有夫牛郎郎有妻可惜不相守夜夜河东望河西一嵗才一会会合一何稀吾闻河西有田郎可犁云中织锦女有机胡不一耕一织长相随长相随无别离
吴山高题画
吴山高吴水深吴人住宅在山隂吴僧更爱山顶好别扫白云种瑶草吴山高何迢迢吴门日夜出春潮吴儿作舡住舡里日日吴门弄潮水
桐花烟为吴国良赋　　台哈布哈兼善
吴郎骨相非食肉朝采桐花洞庭曲洞庭三月桐始花千枝万朶摇江緑吴郎采采盈顷筐宝之不啻琼膏粟真珠龙脑吹香雾夜夜山房玉墨成谁共进蓬莱天顔一笑金门开河伯喷香飞木叶太守嘘气成楼台龙賔十二吾何有不意龙文入吾手芙蓉粉暖玻瓈匣云蓝色映彤墀栁玉堂退食春昼长桃花纸透冰油光筠管时时濡秀石银钩歴歴凝霜君不闻易水仙人号奇絶落纸三年光不灭又不闻唐生乌玉玦坡老当年书柿叶惜哉唐李不复见吴郎善保千金诀呜呼吴郎善保千金诀
卫将军玉印歌
武皇防略呑八荒将军分道出朔方甘泉论功谁第一将军金印照白日尚方寳玉将作匠别刻姓名示殊赏蟠螭交纽古篆文太常钟鼎旌奇勲君不见祁连山下战骨深中原父老泪满襟卫后废殂太子死茂陵落日秋风起天荒地老故物存摩挲断文吊英魂
分得城上乌送张兵曹　　　甘立允従
月落城上楼乌啼楼上头一啼海色动再啼朝景浮马鸣黄金勒霜满翠羽裘乌啼在何处人生多去留归来三曲送李建中　　　傅若金与砺
月皎皎兮河汉长黄鹄在天兮招我以翺翔天气凉兮夜未央援鸣琴兮托宫商商声作兮风摵摵归来兮天路杳渺不可以终极
月皎皎兮夜既寒白露下兮衣裳单南风一去兮何时还援鸣琴兮曲再弹曲再弹兮天地为秋归来兮清都之上不可以久留
月皎皎兮寒风作猿啾啾兮怨鸣鹤常恐秋遂为冬兮羣物以萧索援鸣琴兮忽不乐忽不乐兮思吾土归来兮山中之人不可以无父
琵琶怨
美人挥哀弦上客叹蛾睂急响多悲思孰知心所悲感昔奉绸缪不言生别离誓将桃李顔结君长相思如何双栖凤中路忽乖暌不怨欢会难但恐恩爱亏含情冀回顾中曲多苦辞君子茍不听贱妾亦奚为
白苎词
白苎白白如霜美人玉手亲自浣制作春衣宜短长春衣成有时逺行归无期愿君着衣重爱惜风尘变白能为黑
秋夜长送方叔高
秋夜长长如嵗长如嵗尚可夜凉薄人不能寐羣鴈各南翔一鳬向北飞团团素明月流光照我衣当歌正激烈慷慨送将归丈夫成名微亦足乌能终夜悲刺促秋月皎皎夜何长念君客游思故乡当垆美人惜年芳长夜起舞歌清商歌清商送急管为君酌美酒请君勿辞满夜长迢迢漏未终离思比之何时断离思长夜犹短
秋夜曲
草木摇落鴈南飞文窗皎洁承月辉凄风入房露沾扉红顔含彩垂佩帏簮金鸣玉扬舞衣兰缸对耀照君帷逺行胡为未言归
广西谣
广西谣一何悲水泠泠山凄凄宁逢猺贼过莫逢官军来猺贼尚可死官军掠我妻与子
杨花曲　　　　　　　　萨都拉天锡
燕京女儿十六七顔如花红眼如漆兰香满路马如飞翠袖笼鞭娇滴滴春风淡荡摇春心锦笙银烛高堂深绣衾不暖鸳鸯梦紫烟红雾天沈沈芳年可惜去如水春困着人倦梳洗夜来小雨润天阶满院杨花飞不起
秋夜长
秋夜长青灯半灺玉漏未央云叶飏影露华凝光老树惊鹊枯莎怨螀幽人对景耿不寐西风一叠神凄凉我欲渡河无梁我欲济津无航扳鳞附翼愧凡骨化金防石无仙方腰犀秉象兮我貌不扬剸蛟缚虎兮我机弗张有劒徒尔射斗牛有弓何由挂扶桑夜光明月孰辨昔邹子黄河太华谁是今欧阳天高地大若无碍无处可着诗人狂西风再叠兮形无尔伤黄鹄可跨兮苍虬可骧南箕可播兮北斗可浆庶不可以智力而致者惟命之常何圣贤亦不能免于厄者或毁于臧或畏于匡然大人虎变有不可得而测者岂非寻常之中有筑岩之傅钓磻之吕卧庐之亮纳履之良者耶西风三叠兮声始洋洋黄金满地岩花香呼童重洗琥珀觞篱菊已露螯已霜乐天知命兮吾亦从此逝矣相与忘形于无何有之乡也歌欲断夜将半拔劒起舞无人伴却对姮娥影淩乱君不见芙蓉晓梦晚花酣有人却恨春宵短
芙蓉曲
秋江渺渺芙蓉芳秋江女儿将断肠绛袍春浅防云暖翠袖日暮迎风凉鲸鱼吹浪江波白霜落洞庭飞木叶荡舟何处采莲人爱惜芙蓉好顔色
如梦曲哀燕将军
芙蓉花为谁好洞房昨夜将军老将军老去空鐡衣漆灯照室人不归
海子头谁家楼绣帘半卷风悠悠行人谓是将军府将军不来罢歌舞
将军容丹砂红威风凛凛盖世雄出门千骑塞行路今日萧萧去何处
将军功世莫比皇都甲第连云起将军一去空鎻门上马台边无一人
折杨栁送方叔高　　　　　赵颐子期
杨栁青青春水生借问行人行未行雕弓在弢马腾枥家住湓江江上城柔条好拂江头路千缕万缕牵情绪马上郎君新得官阿谁解使留春住留春住春欲归江南江北栁花飞栁花飞渡江水遮莫东风吹不起
杨白花　　　　　　　　贡师泰泰甫
杨白花无定止昨日宫中飞今朝渡江水江水茫茫千万里绵轻雪薄春旖旎把臂踏歌歌未巳石头城邉风乱起杨花白无定止
采菱女
落日照淮甸中流荡回光窕谁家女采菱在横塘风吹荷叶低忽见红粉妆红妆背人去惊起双鸳鸯鸳鸯去复来烟水空茫茫
段节妇吟
河可塞山可移志不可夺义不可亏妾为段家妇年纪方及筓上堂奉翁姑入室擕两儿儿死夫亦死此生将何为昔如双鸳鸯今日为孤雌昔如三春花今日成枯枝寒风吹短发明月照空帷百年在世能防何父兮母兮不我知青天在上将谁欺
防舆折齿歌　　　　　　　罗【缺】涧谷
秋衫未成锦机语棠梨半花凤一羽象床雪综小龙梭细穴银光吐冰缕西邻郎君东海归芙蓉半白杏雨肥十二阑邉说幽怨劝织南浦鸳鸯飞匿兰含蕙无消息春醒丹霞漾玉色小龙呵出风雨声奔腾触裂双白石白石国城三十六女子军来两城覆鸾歌猿啸强激昻百戸风来如箭簇章台公子真豪纵复以微言相感动郎君切莫更痴心忍作甘心可人痛
海树歌　　　　　　　　　林【缺】羲元
江海之东龙君所都火精夜浴海波暖鬼仙催种红瑚瑚枝老愁天呉中有海人长一尺别种云根乌玉色卑枝交罗屈生鐡树寒水鸦栖不得白龙鱼服枝上嬉渔父举网幷得之动摇光怪龙女知鲛人泣血劳相思渔家入手不敢防沙头弃之光撩乱老禅【缺】之挂苔壁三月坐防忘眠食蛾睂鐡树琪林枝此树一出空羣姿惊涛千里渍苍润龙筋不受秋风吹禅僧爱客胜爱树持以赠客翻得睡青玉案明月珰不如报子露华章愁来思树抚石床高歌一曲云满房天台鴈荡长相望
听琴歌　　　　　　　　　杨夀景熈
十八年少谁家女绰约容仪衣楚楚秋波潋灔映春山暂驻空刀裁白苎轻移莲歩出重帏玉繊闲理焦桐丝琳琅婺女不足数前身疑是蔡文姬一鼓天风生再鼓山月明苍龙夜啼老蛟泣孤鸾别鹤不敢鸣一弦宫牛鸣古盎应黄钟二弦商梧桐叶落银床三弦角野猿暮啸岩花落四弦征百啭黄鹂绿隂里五弦羽洞庭萧萧落寒雨大宫小宫错杂弹一堂鱼水情交懽我闻此声重叹息歴代圣贤能作述杏坛千古有遗音何须更听湘妃瑟
杏叶黄　　　　　　　　　张翥仲举
杏叶黄杏叶黄蝴蝶双飞来飞来东家墙东家女儿绣衣裳可怜蝴蝶惜流芳妆髩无心苏合香起弹牀上筝自歌杏叶黄杏叶青时君去乡坐见黄落思断肠安得致之在我傍君不来天繁霜
寒漏明次韵王子常
寒漏明时一聆夜长不能寐月色明阶庭西风落叶
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:31:49-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
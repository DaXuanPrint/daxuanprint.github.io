<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="提要,黄陈诗注原序,山谷内集诗注原注【年谱附】,山谷内集诗注卷一,山谷内集诗注卷二,山谷内集诗注卷三,山谷内集诗注卷四,山谷内集诗注卷五,山谷内集诗注卷六,山谷内集诗注卷七,山谷内集诗注卷八,山谷内集诗注卷九,山谷内集诗注卷十,山谷内集诗注卷十一,山谷内集诗注卷十二,山谷内集诗注卷十三,山谷内集诗注卷十四,山谷内集诗注卷十五,山谷内集诗注卷十六,山谷内集诗注卷十七,山谷内集诗注卷十八,山谷内集诗注卷十九,山谷内集诗注卷二十,山谷外集诗注原序,山谷外集诗注原目【年谱附】,山谷外集诗注卷一,山谷外集诗注卷二,">
<meta name="description" content="诗集注。北宋黄庭坚撰,南宋任渊、史容、史季温注。《内集诗注》二十卷,外集诗注十七卷,别集诗注二卷。庭坚有《山谷集》已著录。渊字子渊,新津(今属四川)人。绍兴初,以文艺类试有司第,官至潼州宪,著《山谷内集诗注》。容,字公仪,号芗室居士,官至太中大夫,著《山谷外集诗注》。季温,字子威,容之孙,举进士,宝祐中官秘书少监,著《山谷别集诗注》。三家注文之意,不在于字句之细琐,而在于考核出处、时事,使读知其岁月而详其遭际,以推求作诗之本旨,故于考订行藏,证明时事所得较多。而山谷诗工于用典,剪裁鎔铸,点化无痕,注未必尽">
<title>山谷集诗注_黄庭坚_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">山谷集诗注</span> <br/>
          作者： <span class="inputVal" id="bkauthor">黄庭坚</span> <br/>
          朝代： <span class="inputVal" id="bkdate">宋代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">诗词戏曲,诗集,完结</span> <br/>
          字数： <span class="inputVal" id="bknum">[book_length]485419</span> <br/>
          说明： <span class="inputVal" id="bkdec">诗集注。北宋黄庭坚撰,南宋任渊、史容、史季温注。《内集诗注》二十卷,外集诗注十七卷,别集诗注二卷。庭坚有《山谷集》已著录。渊字子渊,新津(今属四川)人。绍兴初,以文艺类试有司第,官至潼州宪,著《山谷内集诗注》。容,字公仪,号芗室居士,官至太中大夫,著《山谷外集诗注》。季温,字子威,容之孙,举进士,宝祐中官秘书少监,著《山谷别集诗注》。三家注文之意,不在于字句之细琐,而在于考核出处、时事,使读知其岁月而详其遭际,以推求作诗之本旨,故于考订行藏,证明时事所得较多。而山谷诗工于用典,剪裁鎔铸,点化无痕,注未必尽得所出。有《丛书集成初编》本,附清谢启昆辑《外集补》四卷,《别集补》一卷。另有《四库全书》、《四部备要》、《武英殿聚珍版书》(木活字)本,无谢氏补五卷。</span> <br/>
          封面： <span class="inputVal" id="bkimg">Z_20230.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]山谷集诗注
[book_author]黄庭坚
[book_date]宋代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]诗词戏曲,诗集,完结
[book_length]485419
[book_dec]诗集注。北宋黄庭坚撰,南宋任渊、史容、史季温注。《内集诗注》二十卷,外集诗注十七卷,别集诗注二卷。庭坚有《山谷集》已著录。渊字子渊,新津(今属四川)人。绍兴初,以文艺类试有司第,官至潼州宪,著《山谷内集诗注》。容,字公仪,号芗室居士,官至太中大夫,著《山谷外集诗注》。季温,字子威,容之孙,举进士,宝祐中官秘书少监,著《山谷别集诗注》。三家注文之意,不在于字句之细琐,而在于考核出处、时事,使读知其岁月而详其遭际,以推求作诗之本旨,故于考订行藏,证明时事所得较多。而山谷诗工于用典,剪裁鎔铸,点化无痕,注未必尽得所出。有《丛书集成初编》本,附清谢启昆辑《外集补》四卷,《别集补》一卷。另有《四库全书》、《四部备要》、《武英殿聚珍版书》(木活字)本,无谢氏补五卷。
[book_img]Z_20230.jpg


[book_title]提要
钦定四库全书　　　　　集部三
山谷集诗注　　　　　　别集类二【宋】
提要
【臣】等谨案山谷诗内集注二十卷外集注十七卷别集注二卷宋任渊史容史季温所注黄庭坚诗也任渊所注者内集史容所注者外集其别集注则容之孙季温所补内集一称正集其又称前集者盖内集编次成书在外集前故注家相承谓为前集外集诗起嘉佑六年辛丑庭坚时年十七而内集起元丰元年戊午庭坚时年三十四故外集诸诗转在内集之前黄㽦所编庭坚年谱云山谷以史事待罪陈留偶自编退听堂诗初无意尽去少作胡直孺少汲建炎初帅洪并类山谷诗文为豫章集命汝阳朱敦儒山房李彤编集而洪炎玉甫专其事遂以退听为断史容外集注序亦云山谷自言欲仿庄周分其诗文为内外篇意固有在非欲去此取彼也谱又云洪氏旧编以古风二篇为首今任渊注本亦云东坡报山谷书推重此二诗故置诸编首是渊所注内集即洪炎编次之本史季温外集注跋云细考出处岁月别行诠次不复以旧集古律诗为拘再考李彤外集跋云彤闻山谷自巴陵取道通城入黄龙山为清禅诗遍閲南昌集自有去取仍改定旧句彤後得本用以是正其言非予诗者五十余篇彤亦尝见于他人集中辄已除去又云前集内木之彬彬诸篇皆山谷晚年删去其去取据此而已然季温跋称其大父为增注考订在嘉定戊辰後又近十年则上距庭坚之殁已百有十年而外集原本卷次至是始经史容更定则所谓外集者并非庭坚自删之本矣然则是三集者皆赖注本以传耳赵与峕宾退録尝论渊注送舅氏野夫之宣城诗不得春网荐琴高出典然注本之善不在字句之细琐在于考核出处时事渊注内集容注外集其大纲皆系于目録每条之下使读者考其岁月知其遭际因以推求作诗之本旨此断非数百年後以意编年者所能为外集有嘉平元年晋陵钱文子序而内集鄱阳许尹序世传抄本皆佚之惟刘埙水云村泯稿载其大略目録亦多残缺此本独有尹序全文且三集目録犂然皆具可与注相表里尤足尚也渊字子渊蜀之新津人绍兴元年乙丑以文艺类试有司第一仕至潼川宪其称天社者新津山名也容字公仪号芗室居士青衣人仕至太中大夫其孙季温字子威举进士宝佑中官秘书少监渊又尝撰山谷精华録诗赋铭赞六卷杂文二卷自序谓节其要而注之然原本已佚今所传者出明人伪托独此注则昔人所谓独为其难者与史氏二注本艺林宝传无异辞焉乾隆四十九年十月恭校上
总纂官【臣】纪昀【臣】陆锡熊【臣】孙士毅
总校官【臣】陆费墀

[book_title]黄陈诗注原序
六经所以载道而之後世而诗者止乎礼义道之所在也周诗三百五篇有其义而亡其辞者六篇而已大而天地日星之变小而虫乌草木之化严而君臣父子别而夫妇男女顺而兄弟羣而朋友喜不至渎怨不至乱谏不至讦怒不至絶此诗之大略也古者登歌清庙会盟诸候季子之所观郑人之所赋与夫士大夫交接之际未有舍此而能逹者孔子曰为此诗者其知道乎又曰不学诗无以言盖诗之用於世如此周衰官失学废大雅不作久矣由汉以来诗道浸微陵夷至於晋宋齐梁之间哇淫甚矣曹刘沈谢之诗非不工也如刻缯染縠可施之贵介公子而不可用之黎庶陶渊明韦苏州之诗寂寞枯槁如丛兰幽桂可宜於山林而不可置於朝廷之上李太白王摩诘之诗如乱云敷空寒月照水虽千变万化而及物之功亦少孟郊贾岛之诗酸寒俭陋如虾蠏蚬蛤一啖便了虽咀嚼终日而不能饱人惟杜少陵之诗出入古今衣被天下譪然有忠义之气後之作者未有加焉宋兴二百年文章之盛追还三代而以诗名世者豫章黄庭坚鲁直其後学黄而不至者逅山陈师道无巳二公之诗皆本於老杜而不为者也其用事深密杂以儒佛虞初稗官之说隽永鸿宝之书牢笼渔猎取诸左右後生晩学此秘未覩者往往苦其难知三江任君子渊博极羣书尚友古人暇日遂以二家诗为之注解且为原本立意始末以晓学者非若世之笺训但能标题出处而已也既成以授仆欲以言冠其首予尝患二家诗兴其高远读之有不可晓者得君之解玩味累日如梦而寤如醉而醒如痿人之获起也岂不快哉虽然论画者可以形似而捧心者难言闻弦者可以数知而至音者难说天下之理涉於形名度数者可传也其出於形名度数之表者不可得而传也昔后山答秦少章云仆之诗豫章之诗也然仆所闻於豫章愿言其详豫章不以语仆仆亦不能为足下道也呜呼后山之言殆谓是耶今子渊既以所得於二公者笔之於书矣若乃精微要妙如古所谓味外者虽使黄陈复生不能以相授子渊尚得而言乎学者宜自得之可也子渊名渊尝以文艺类试有司为四川第一盖今日之国士天下士也鄱阳许尹序
黄陈诗注

[book_title]山谷内集诗注原注【年谱附】
钦定四库全书
山谷内集诗注原注【年谱附】
近世所编豫章集诗凡七百余篇大抵山谷入馆後所作山谷尝仿庄子分其诗文为内外篇此盖内篇也晚年精妙之极具於此矣然诠次不伦离合失当今以事系年校其篇目各如本第其不可考者即从旧次或以类相从诗各有注离为二十卷云
第一卷
元丰元年戊午【是岁山谷在北京】
古诗二首上苏子瞻【东坡守徐州山谷教授北京初通书并以此二诗寄意东坡亦有报书及和章山谷书云今日窃食于魏会阁下开幕府在彭门又云作古风诗二章赋诸从者即此诗是也以东坡集考之盖元丰元年魏即北京彭门即徐州建炎中山谷之甥洪炎玉父编其舅文集断自退听堂始退听以前盖不复取独取古风二篇冠诗之首且云以见鲁直受知于苏公有所自也今从之退听堂在汴京酺池寺南山谷作馆职时寓笔砚于此其赠俞清老诗跋曰书于酺池寺南退听堂下然此堂名其後随所在揭之】
醇道得蛤蜊复索舜泉舜泉已酌尽官醖不敢不敢送【舜泉当是河北酒名外集有和王世弼求舜泉诗首句云寒虀簿饭留佳客蠧简残篇作近隣张渊方回家本置此诗于北京教授时与诗意正合自此诗至未入馆前洪玉父皆不编入今豫章前集有之然亦不过数篇尔方回大父名埙山谷妹壻也】
元丰三年庚申【是岁山谷在京师盖罢北京教官後赴吏部得改官知吉州太和县其秋自汴京归江南　旧有寄李公择诗序云元丰庚申岁庭坚得邑太和外集有晓放汴州诗云秋声满山河未云又持三十日去作江南梦】
次韵王穉川客舍二首【彭山黄氏有山谷手写此诗题云王谹穉川元丰初调官京师云云当是山谷北京解官後至京师所作後篇欵乃歌有长安城中花片飞盖春晚时也】欵乃歌二章戏王穉川
咏史呈徐仲车【张方回家本置此篇于太和诗中仲车家于楚州当是山谷赴太和时舟行经途所作】
宿旧彭泽怀陶令【彭泽城在江州亦经途所作以张方回家本编次　山谷过南康军祭刘凝之文云元丰三年庚申十二月辛酉其宿彭泽盖亦同时到官或在明年之春夏欤】题山谷石牛洞【旧本有寄李公泽诗序云庭坚得邑太和舅氏李公择提点淮南西道刑狱自同安来相见于皖口风雨中留十日此诗盖自时所作同安皖城皆隶舒州石牛洞在舒之三祖山山谷寺鲁直尝游而乐之因自号山谷道人】
题灊峯阁【灊山亦在舒州诗有梅蘂之语盖冬末所作】
次韵公择舅【李常字公择】
元丰四年辛酉至六年癸亥【山谷在太和凡三年至元丰癸亥移监德州德平镇　山谷有大孤山诗刻云是岁癸亥十有二月余自太和移德平】
赣上食莲有感【赣上即?州?与吉邻郡江西外台所在山谷或以白事至此】秋思寄子由【是时苏黄门谪监筠州盐酒税筠吉皆在江西山谷尝有与黄门书云得邑极南幸执事在旁郡又云有高安行李必问动静高安即筠州黄门名辙字子由】
赠别李次翁【以张方回家本编次】
演雅【本句云江南野水碧於天中有白鸥闲似我尝是在太和所作山房李彤季敌云此篇山谷晚年删去彤盖山谷伯舅之子】
戱和答禽语【附前篇】
赠郑交【山谷在荆州为兴上人书此诗跋云癸亥岁余解官太和过武寜闻清上人当来延恩因谒郑子通问消息题诗子通之壁草堂郑交处士隐处也云云余家所藏旧本如此老禅谓延恩长老法安安死于元丰八年山谷为之铭此诗盖六年所作】
元丰七年甲子【是岁山谷监德州德平镇尝有发愿文盖七年三月过泗州僧伽?所作到官当在夏秋也】
平阴张澄居士隐处三诗【张方回家本题云王郎求此诗王郎即世弼其详具後篇此诗山谷晩年亦删去】
留王郎【山谷在德平有与德州太守书云客宦不能以家来官舍萧然如寄而此诗有河外吹沙尘江南水无津之句又云我随简书来顾影将一身盖言身在河北家在江南】
送王郎【豫章集原次前篇今从之】
次韵刘景文登邺王台见思五首【诗有平原秋?色沙麓暮钟声之句平原即德州又云系匏两相忆极目十余城盖邺王台在相州相与德皆河北郡相去数驿】次韵吴宣义三径怀友【以张方回家本编次】
送刘季展从军鴈门二首
题宛陵张待举曲肱亭【从豫章集旧次】
第二卷
元丰八年乙丑【春夏山谷在德平按实録是岁三月哲庙即位四月丁丑以秘书省校书郎召到京师时当六七月间】
寄裴仲谟【山谷在德平与德州太守书云某官局勉以不瘝幸亲老在都下善眠食兄弟无他而此诗有我家辇毂下薪桂炊白玉在官与影俱衣绽髪曲局天机行日月春事勤草木之句在德平过春平乙丑年尔】
寄黄几复【旧本于题下注云乙丑年德平镇作其详具元佑二年和篇下注】神宗皇帝挽词三首【据实録是岁三月戊戌神宗升遐此诗及王文?挽诗皆因崩薨岁月为次後多仿此自此以下诗皆入馆後所作】
王文?公挽词二首【王珪字禹玉相神宗哲宗按实録元丰八年五月庚戌薨諡文?】
谢送碾壑源拣芽【诗有桥山事严庀百局谓营奉神宗山陵又云右丞似是李元礼谓李清臣邦直据实録淸臣以元丰六年八月拜右丞至元佑元年闰二月方迁左丞】以小龙团及半挺赠无咎并诗用前韵为戏【从旧次晁补之字无咎】
和答外舅孙莘老【旧本云莘老病起作诗寄同舍莘老名觉实録本传云元丰八年哲庙即位自秘书少监除右谏议大夫故诗中有少监岩壑姿及寄声旧僚属尚怜费谏纸之语而首句则云西风挽不来当是秋初所作】
次韵定国闻子由卧病绩溪【苏黄门栾城集有复病诗云病作日短至病消秋风初黄门时为歙州绩溪令王定国名巩】
次韵子由绩溪病起被召寄王定国【苏黄门頴滨遗老传云移知歙绩溪始至而奉神宗遗制居半年除秘书省校书郎明年至京师除右司谏此诗今岁秋冬间所作】
次韵李之纯少监惠砚【诗有我亦洗湔与清流当是初入馆时之纯名周】送舅氏野夫之宣城二首【李莘字野夫据实録元丰八年十二月屯田郎中李莘知宣州然此诗未必是时所作姑以除官之岁月为次余多仿此】
元佑元年丙寅【是岁山谷在馆中据实録十月丙戌除神宗实録院检讨官集贤校理】送范德孺知庆州【德孺名纯粹据实録元丰八年八月直龙图阁京东运使范纯粹知庆州此诗云春风旌旗拥万夫当是今年春初方作此诗尔　赵子湜家有山谷与晁尧民帖云范五诗至今未成比来几月四十日不曾道一句范五即德孺】
题黄州墨蹟後
题王仲弓兄弟巽亭【右二篇并从旧次】
寄尉氏仓官王仲弓【附前篇】
第三卷
有惠江南帐中香者戱答六言二首
子瞻继和复答二首
有闻帐中香以为熬蝎者戏用前韵二首【右六诗答东坡篇中有喜公新赴朝参之句是岁东坡自登州至京师为礼部郎中而迎燕润花皆春事】谢公择分赐茶三首【外集有以潞公所惠拣芽送公择诗即此韵而诗有国老元年密赐来及冼一春汤饼睡亦知清夜有蚊雷之句当是元年春末所作】
便籴王丞送碧香酒用子瞻韵戏赠郑彦能【以类相从附前篇子瞻诗盖守密州时所作今追用其韵】
送郑彦能宣德知福昌县【附前篇】
显圣寺庭枸?【从旧次】
次韵子瞻赠王定国【东坡诗所谓谪仙窜夜郎子美耕东屯即此韵以东坡集考之是岁春晚所作】
次韵张询斋中晩春【从旧次】
次韵答晁无咨见赠【用前篇韵】
次韵答张文潜惠寄【文潜名来据实録是岁十二月试太学録张耒为秘书省正字此诗盖夏初方到太学供减所作故诗有忽复燕哺儿及学省得佳士之句】
同钱志仲饭籍田钱孺文官舍【从旧次】
次韵曾子开舍人游籍田载荷花归【附前篇子开名肇】送刘士彦赴福建转运判官【据实録元佑元年六月朝请郎刘士彦为福建路转运判官此篇後亦删去】
次韵韩川奉祠西太乙宫四首
次韵王荆公题西太乙宫壁二首【东坡集亦有此诗以东坡集考之当在是年秋】
有怀半山老人再次韵二首【用前韵】
和答钱穆父咏猩猩毛笔
戱咏猩猩毛笔二首【右二篇栾城集有和章今略依仿以为次　山谷此诗旧题云前篇奉钱穆父後篇奉子瞻是时二公皆作中书舍人又有一跋具诗注中东坡是岁九月方迁翰林学士】
第四卷
奉和文潜赠无咎篇末多见及以既见君子云胡不喜为韵【据实録元佑二年四月乙巳徐州布衣陈师道充徐州州学教授观此诗陈师道之篇以为逸民盖犹未得官也而诗又有红榴罅多子之句宜以为元年秋所作也】次韵答邢惇夫【据实録元佑元年正月起居舍人邢恕权发遣随州惇夫恕之子也侍亲以行此诗有梦不到汉东之句汉东即随州又云雨作枕簟秋盖元年秋也】
和邢惇夫秋怀十首【诗有陈师道篇如前说】
谢公定和二范秋怀五首邀予同作【诗有黄令谓黄几复也几复丁卯岁方至吏部改官见二年诗此诗盖元年所作明矣诗亦有陈师道篇如前说】送谢公定作竟陵主簿【附前篇】
奉答谢公静与荣子邕论狄元规孙少述诗长韵【公静名愔公定名悰皆师厚之子附前篇】
赠送张叔和【原在送谢公定诗後】
送顾子敦赴河东三首【子敦名临据实録元佑元年七月秘书少监顾临为河东转运使此诗有揽辔都城风露秋行台无妾护衣篝之句盖秋晚所作】
第五卷
司马文正公挽词四首【是岁九月丙辰温公薨而葬以明年二月栾城集亦有此诗当是今冬所作】
次韵子瞻武昌西山
子瞻诗句妙一世乃云效庭坚体盖退之戏效孟郊樊宗师之比以文滑稽耳恐後生不解故次韵道之【东坡集送杨盂容诗即此韵次武昌西山之後】
柳闳展如子瞻甥也其才德甚美有意于学故以桃李不言下自成蹊八字作诗赠之【附前篇】
戱咏蜡梅二首【京师初不以蜡梅为贵其得名自山谷始今寄此篇于元年之冬】蜡梅【附前篇蜀中旧本题下注云和王都尉当以为正诗有埋玉之句谓王诜晋卿尚蜀国公主时主已下世】
从张仲谋乞蜡梅【附前篇】
贾天锡惠宝薰乞诗予以兵卫森画戟燕寝凝清香十字作诗报之【附前篇山谷有此诗跋云余甚宝此香未尝与人城西张仲谋为我作寒计惠送骐骥院通薪二百因以杳二十饼报之】
次韵张仲谋过酺池寺斋【附前篇诗有夜谈霜月冷之句】
第六卷
元佑二年丁卯【是岁山谷在史局据实録正月辛未山谷为着作佐郎】
常父惠示丁卯雪十四韵谨同韵赋之【诗云春皇赋上瑞是岁春所作】
咏雪奉呈广平公【附前篇诗有连空春雪之句】
次韵宋懋宗僦居甘泉坊雪後书怀【附前篇】
和答子瞻和子由常父忆馆中故事【以东坡栾城集为次又此诗云桃李春画永】
双井茶送子瞻
和答子瞻
子瞻以子夏丘明见戏聊复戏答
省中烹茶怀子瞻用前韵【右四篇当是今岁春送新茶所作诗有翰林贻我东南句谓东坡先生据实録元年九月丁卯东坡迁翰林学士东坡集有次韵黄鲁直赤日诗即此韵而元年十月山谷迁实録院检讨官今岁又为着作故有愿载轩辕讫鼎湖之句】以双井茶送孔常父
常父答诗有煎点径须烦緑珠之句复次韵戏答戏呈孔毅父【右三篇皆用前韵第三篇有校书着作频诏除之句盖山谷今岁正月除着作佐郎】
谢黄从善司业寄惠山泉【亦用前韵山谷晚年删去】
次韵奉酬刘景文河上见寄【原在酴醿诗前诗有煮春茗之句】见诸人唱和酴醿诗辄次韵戏咏【栾城集中有次孔文仲仲舍人酴醿即此韵此後有和曾子开扈从诗见外集以栾城诗考之盖四月一二日也】
次韵秦觏过陈无已书院观鄙句之作【无巳来京师寓居陈州门见於所作秋怀诗书院当作此地而此诗有墙阴老春□之句】
陈留市隐【附前篇此诗盖陈无已先作】
晁张和答秦觏五言予亦次韵【次前篇过陈无巳书院之後】刘晦叔许洮河緑石砚【因後篇附见】
以团茶洮州緑石砚赠无咎文潜【次和答秦觏篇按实録元佑元年十二月试太学録张耒试太学正晁补之并为秘书省正字而此诗有道山延阁之句盖今岁所作】
谢王仲至惠洮州砺石黄玉印材【因洮砚附见】
次韵文潜同游王舍人园【次前篇文潜诗有浓緑张夏帷之诰】卧陶轩【附前篇诗云城南晁正字】
次韵寄晁以道【附前篇】
次以道韵寄范子夷子默【附前篇】
僧景宗相访寄法王航禅师【从旧次】
子韵子瞻送顾子敦河北都运二首【以东坡诗为次据实録元佑二年四月癸巳给事中顾临为河北路都转运使】
慈孝寺饯子敦席上奉同孔经父八韵【附前篇】
次韵张昌言给事喜雨【以东坡栾城诗为次栾城诗云已收蚕麦无多日盖四月间昌言名问】
第七卷
送李德素归舒城【因後篇附见】
咏李伯时摹韩干三马次子由韵简伯时兼寄李德素【东坡集有此诗在喜雨後伯时名公麟】
次韵子曕和子由观韩干马因论伯时画天马次韵答王眘中【从旧本】
子瞻去岁春侍立迩英子由秋冬间相继入侍作诗各述所怀予亦次韵四首【东坡有此诗在韩干马俊】
再次韵四首
次韵子曕题郭熙画秋山【以东坡诗为次东坡诗所谓玉堂画掩春日闲即此韵在入侍迩英诗後】
题郭熙山水扇
题惠崇画扇
题郑防画夹五首
戏题小雀捕飞虫画扇
题画孔雀
睡鸭
小鸭
题刘将军鴈二首
题刘将军鹅
题晁以道雪鴈图【右十诗并附前篇】
次韵子瞻题无咎所得与可竹二首粥字韵戏嘲无咎人字韵咏竹【东坡集此诗在郭熙秋山後】
次韵文潜休沐不出二首【从旧次】
奉同子瞻韵寄定国【东坡玉堂独坐怀王定国诗即此韵在题无咎竹後】次韵王定国杨州见寄
往岁过广陵值早春尝作诗云春风十里珠帘卷髣髴三生杜牧之红药梢头初茧栗扬州风物鬓成丝今春有自淮南来者道扬州事戏以前韵寄王定国二首【右二诗附前篇】
次韵钱穆父赠松扇
戏和文潜谢穆父松扇【东坡和张耒松扇诗在怀王定国後】
谢郑闳中惠高丽画扇二首【附前篇】
第八卷
次韵王炳之惠玉版纸【附前篇】
谢王炳之惠石香鼎【附前篇】
次韵柳通叟寄王文通【通旧次】
送张天觉得登字【东坡此诗在松扇後据实録元丰二年七月开封府推官张商英提点河东路刑狱商英字天觉】
次韵徐文将至国门见寄二首【诗有槐催举子着黄花之句盖是岁秋试】
博士王扬休碾密云龙同事十三人饮之戏作答黄冕仲索煎双井并简扬休
再答冕仲
戏答陈元舆
再答元舆
次韵冕仲考进士试卷【右六篇皆武成宫试闱所作诗中自了然】王圣美三子补中广文生【附前篇】
次韵游景叔闻洮河捷报寄诸将四首【据实録元佑二年八月禽西番首领杲庄青宜结槛送阙下】
和游景叔月报三捷【与前诗同时作】
次韵崔伯易席上所赋因以赠行二首【据实録元佑二年十月将作少监崔公度知頴州又按本传公度字伯易高邮军人此诗十月後所作】
同子瞻和赵伯充团练【从旧次】
戏答赵伯充劝莫学书及为席子泽解嘲【附前篇】谢景叔惠冬笋雍酥水梨三物
再答景叔【右二篇并以时序为次】
次韵几复和答所寄【山谷旧跋此诗云丁卯岁几复至吏部改官和予乙丑在德平所寄诗也诗有夜寒同对短檠灯之句当是冬时所作】
寄上叔父夷仲三首【夷仲名亷元佑初为都大提举成都府路榷茶兼陕西路买马张方回家本前一篇题云寄上叔父夷仲後二篇题云叔父夷仲入奏近寄此诗用前韵今以蜀中题名考之亷奉使在元佑元年八月而三年正月除右司郎中则入奏盖在二年之冬也此诗第一篇因後诗同见于此】
第九卷
元佑三年戊辰【是岁山谷在史局其春东坡知贡举山谷与李公麟等皆为其属】考试局与孙元忠博士竹间对牕夜闻元忠诵书声调悲壮戏作竹枝歌三章和之
观伯时画马【东坡集有和篇题云试院中作】
题伯时画揩痒虎
题伯时画观鱼僧
题伯时画顿尘马
题伯时画严子陵钓滩
题伯时画松下渊明【右皆试院中作旧本画观鱼僧题云子瞻画枯木伯时作清江游鱼有老僧映树身观鱼而禅笔法甚妙予为名曰玄洗畏影图并题数语而顿尘马有亦思归家洗袍袴之句为试院所作无疑揩痒虎子陵滩盖从其旧次】
出礼部试院王才元惠梅花三种皆妙絶戏答三首【山谷有此诗跋甚详具诗注中】
王立之承奉诗报梅花已落尽次韵戏答【立之名直方即才元之子今附前篇】
乞姚花二首【附前篇】
效王仲至少监咏姚花用其韵四首【附前篇】
寄杜家父二首【从旧次】
王才元舍人许牡丹求诗
谢王舍人剪送状元红【右二篇从旧次】
戏答陈季常寄黄州山中连理松枝二首【山谷有太平与国寺谷室院题名云故人陈季常林下士也寓棊簟于此苏子瞻范子功数来从之元佑三年六月丁亥书然此诗未必是时所作姑以物色附见】
次韵子曕送李廌【李廌字方叔是岁下第而归东坡此诗在次韵黄鲁直画马後】次韵宋懋宗三月十四日到西池都人盛观翰林公出遨【翰林公谓东坡东坡有和宋肇游西池即此韵在送李方叔诗後】
韩献肃公挽词三首【韩绦字子华事神宗再为?相据实録元佑三年三月薨諡献肃东坡有韩康公挽词在游西池後康公即献肃】
次韵子瞻以红带寄王宣义【东坡有庆源宣义王丈求红带诗即此韵在康公挽词後此後冇送高士敦钤辖诗见外集】
听宋宗儒摘阮歌【从旧次】
自门下後省归卧酺池寺观卢鸿草堂图【栾城集有此图诗当同时所作据栾城集次于韩康公挽词後】
题子瞻寺壁作小山枯木二首【寺壁即酺池寺附前篇】题子瞻枯木【附前篇】
和子瞻戏书伯时画好头赤【东坡集此诗在红带诗後】
咏伯时画太初所获大宛虎脊天马图
咏伯时画冯奉世所获大宛象龙图
题竹石牧牛【右三诗附前诗而天马图有岁在执徐同之句盖戊辰岁也】题伯时天育骠骑图二首【附前篇】
姨母李夫人墨竹二首【附前篇】
第十卷
次韵答曹子方杂言【曹辅字子方东坡有送曹辅赴闽漕诗在好头赤诗後据实録元佑三年九月太仆寺丞曹辅权发遣福建路转运判官山谷此诗盖辅未出使以前所作今寄于此】
次韵子瞻和王子立风雨败书屋有感【东坡此诗在送曹辅後】
嘲小德【东坡有和章次前篇】
戏答张秘监馈羊【诗有留与儿童驾小车之句今附小德诗後】
戏答王定国题门两絶句【东坡嘲小德诗德有和王定国会饮清虚堂诗时定国归自扬州】
清人怨戏效徐庾慢体三首【略从旧次元在嘲小德之後】呈外舅孙莘老二首【诗意喜莘老得归据实録元佑三年九月御史中丞孙觉提举醴泉观本传云以疾坚请外提举舒州仙灵观此诗九月以後所作今寄于此】
以天坛灵寿杖送莘老【从旧次】
戏答俞清老道人寒夜三首【赵彦清家有山谷跋此诗其末云东坡屡哦此诗以为妙也元佑四年归自门下省书於酺池寺南退听堂上此跋四年所书而诗则三年冬所作盖四年之冬东坡在杭州也】
秘书省冬夜宿直寄怀李德素【附前篇】
岁寒知松柏【此诗效进士体元有两篇知字韵一篇见外集东坡所和乃知字韵在嘲小德诗後】
东坡读未见书
被褐怀珠玉
欵塞来享【右三篇未必同时所作然皆效进士体以教儿侄今附见东坡杂记云元佑三年十二月二十八日上御延和殿奏范镇新乐时西夏方遣使欵延州塞故进士作延和殿奏新乐赋欵塞来享诗云】
忆邢惇夫【山谷跋惇夫集有国马不及奉舆毙于皁枥之语盖元佑三年十一月庚戊也此诗宜附见于此】
次韵秦少章晁适道赠答诗【诗有阴风雪塞庐之句当是此年冬所作盖明年冬少章从东坡在杭州矣】
次韵答秦少章乞酒【附前篇诗有水饼嚼冰蔬之句亦冬时作】
第十一卷
元佑四年已巳至八年癸酉夏【四年至六年夏皆在史局据实録元佑六年三月癸亥进神宗实録为起居舍人以中书舍人韩川有言诏行秘书省着作佐郎是岁六月特封母夀康县太君为安康郡太君乞以转官思回授也山谷在京师多与东坡唱和四年夏东坡出知杭州遂无诗伴而山谷尝苦眩冒多在史局又多侍母夫人医药至六年六月遂丁家艰故此数年之间作诗絶少颐轩诗及送秦少章从东坡于杭州范蜀公挽章皆四年诗之可考者其他诸诗多不可考又于前卷无可传着姑寄寓于此以俟异时或遇其真也　山谷有与王长原诗跋云相见于京师匆匆不得尽平生朋友之意长原告行会小人年来头眩不能苦思因以废诗辄以旧诗十许赠长原又有书老杜诗跋去老夫今年四十三不复能作诗他文亦懒下笔欲学诗观老杜足矣又与俞清老曹苟龙书皆云某自云年月月已不作诗山谷生于乙酉至元佑四年巳巳四月有五矣陈无已作山谷母李夫人墓铭曰元佑六年卒于东都又以山谷与洪驹父书考之云六月十八日郡太弃背诸孤而洪玉父作退听堂集序云辛未岁试礼部寓舅氏僦舍後一年鲁直丁母夫人忧辛未即元佑六年其云後一年误矣山谷护丧抵家以明年正月八日具书帖中】
颐轩诗六首【张方回家本有此诗序云元佑四年正月癸酉黄某序】
寺斋睡起二首【後诗云桃李无言一再风盖春时作又有人言九十八为律之句是时东坡为台谏所攻求出补外而山谷亦不容於时故云】
记梦【附前篇】
同元明过洪福寺戏题【略从旧次原在寺斋睡起诗後】
戏答晁深道乞消梅二首
以梅馈晁深道戏赠二首【右四篇以时序为次】
次韵孙子实题少章寄寂斋【因後有送少章诗附见於此此篇後亦删去】
次韵孙子实寄少游
戏书秦少游壁
赠秦少仪
送少章从翰林苏公余杭【右四诗略从旧次据实録东坡出知杭州在四年而行以五月陈无已至南京见东坡从登後楼诗云五月池无水又送行诗云一雨五月凉】题净因壁二首
六月十七日昼寝【右三篇亦以时序为次】
北牕【从旧次】
赵子充示竹夫人诗盖凉寝竹器憇臂休膝似非夫人之职予为名曰青奴并以小诗取之二首【附前篇】
范蜀公挽词二首【东坡作蜀公墓志铭云元佑三年闰十二月薨葬以四年八月此诗盖四年夏秋间所作】
宗室公寿挽词二首
出城送客过故人东平侯赵景珍墓
黄頴州挽词三首
乐寿县君挽词二首【右八篇附前诗】
叔父给事挽词十首【据实録元佑七年五月丙申给事中黄亷卒是时山谷持母丧仅一年而葬以明年九月　山谷有与洪驹父书云比经祥练又间给事叔父之卒又山谷与宇文伯修书云九月之末方毕叔父给事葬事又云欲乞一宫观时已免丧矣】
绍圣元年甲戊【四月改元据实録元佑八年七月吕大防言神宗正史欲差前实録院检讨官黄庭坚秘书省正字秦观充编修官从之山谷以疾辞乞宫观至甲戌岁授宣鄂两郡皆未赴继除宫祠据实録绍圣元年六月丁亥新知鄂州黄庭坚许管勾亳州明道宫於开封府界居住就近报国史院取会文事山谷遂寓家于太平州之芜湖与其兄元明俱来陈留止东寺之净土院舟行时与东坡相遇於江上与黄门相遇於贵池　山谷跋东坡磨衲赞云绍圣元年五月甲子新宣城段守黄某书山谷与梁大夫书云伯氏越州司理相送至府畿伯氏即元明　山谷有东坡真赞云绍圣之元吾见东坡於彭蠡之上其貌不尔其後山谷在荆州黄门与书云贵池相别於今八年】
寂住阁
深明阁【右二篇陈留净土院作元注云陈留宿一?堂因书为寂住阁】
第十二卷
绍圣二年乙亥【是岁山谷谪黔州先是绍圣元年章惇为相蔡卞修国史七月山谷与范龙学祖禹赵尚书彦若於开封府界居住就近应报文字卞至史院以前史官直书王安石事欲中伤以诋诬神考之罪签出千余条以为皆无证据绍圣二年正月范公安置永州赵公澧州山谷黔州事且范公家传据实録绍圣元年十二月甲午黄庭坚谪涪州别驾黔州安置而范公家传乃云二年正月盖据受命时日也山谷既被命与其兄元明出尉氏许昌由汉沔趋江陵上夔峡三月辛亥至下牢关四月二十三日到黔州寓开元寺寺有摩围阁山谷与张叔和书云下处在南寺摩围阁又有怡偲堂当是山谷以知命同处为名按扬明叔草书跋尾云黔中怡偲堂丁丑二月晦】
竹枝词二首
梦李白诵竹枝词三叠【并黔南道中作前诗有跋语且云四月甲申盖十九日也】
和答元明黔明赠别【山谷书萍乡厅壁曰元明送余安置於摩围之下淹留数月不忍别而此诗有急雪惊风之语当是冬时所作】
绍兴三年丙子【是岁山谷在黔南初山谷既未能以家来二年之秋其弟知命自芜湖登舟擕一妾李庆一子?小字韩十及山谷之子相小名四德小字四十并其所生母俱来知命中道生一女又与其从兄嗣直会於夔州是岁五月六日抵黔南　山谷书云知命居士得三月二十八日书知庆儿以兔娠入夔州巳回客吹俱无恙嗣直又适得相会何慰如之嗣直名叔向给事之子山谷五月书云初五日宿太浩初六日可来趁叠石早饭又云今日甚思汝辈同剥粽子也】
题驴瘦岭马舖【知命】
行次巫山宋懋宗遣骑送折花厨醖【知命】
次韵懋宗送别二首【知命】
戏答刘文学【知命】
外侄李光祖往见尚垂髫今观寄嗣直小诗已可受因次韵【知命】
上南陵坡【知命】
题小猿叫驿【知命】
马上口号呈建始李令【知命　建始属施州】
次浮塘驿见张施州小诗次其韵【知命】
将次施州先寄张十九使君三首【知命】
和张仲谋送别二首【知命】
次韵答清江主簿赵彦成【知命　清江即施州治所彦成名肯堂嘉州人】宋懋宗寄夔州五十诗三首【知命　右二十诗皆知命来黔州时所作知命名叔达山谷之弟数诗附见集中殊有家法当由山谷润色因以成其弟之名今不复删去】当苏若兰回文锦诗图【原杂置知命诗中】
绍圣四年丁丑【是岁山谷在黔南其春知命往见嗣直于涪州生一子是为小牛秋冬间还黔具山谷与知命嗣直书】
次韵杨明叔四首
再次韵【杨皓字明叔眉之丹棱人官於黔南时在山谷迁谪後此诗盖黔中所作故有我巳魑魅御之句黔中诗絶少姑附於今岁】
谪居黔南十首【右谪乐天诗原题云谪居黔南今附于此盖明年又迁于戎州云】
元符元年戊寅【六月改元　是岁春初山谷在黔南以避外兄张向之嫌迁戎州据实録绍圣四年三月知宗正丞张向提举夔州路常平十二月壬寅诏涪州别驾黔州安置黄庭坚移戎州安置以避使者亲嫌故也山谷三月间离黔六月初抵戎州寓居南寺作槁木寮死灰庵其後僦居城南山谷有与杨明叔大字跋尾云绍圣五年二月哉生明涪翁将迁于僰道治州开元寺江曲之间僰道即戎州戎今为叙盖是岁六月方改元故犹称五年又有与王观复书云沂流在道几三月又有泸州木龙岩题名云绍圣五年五月晦改知到戎州在六月初】
赠黔南贾使君【山谷初到黔南曹谱伯逹张兟茂宗为守贰待之颇厚今贾使君盖与曹伯达为代者未知此诗何时所作姑附于离黔之岁　山谷与张叔和书云某至黔州将一月矣曹守张倅相待如骨月又与杨明叔书云守倅皆京洛人好事尚文不易得也】
元符二年已卯【是岁山谷在戎州九月知命如成都至明年二月还戎州具山谷与知命书及答句卨宗书又与范长老书云知命颠倒餍足二月七日乃到戎州】
次韵雨丝云鹤二首【蜀中旧本此诗序云代史夫人和石信道　信道名谅时作泸州江安令史夫人盖山谷外兄张祺子履之妻张祺介卿之嫂録莱赞所谓维女博士史君炎玉者也此诗盖在戎州所作当是夫人与其子俱来乞子履墓铭时也雨丝云鹤皆春景物宜见於今年春　山谷有答苏大通书曰顷见外兄张子履家嫂具道才德之美又曰昨史嫂过僰道云云山谷作子履墓铭曰葬以元符已卯之四月又曰女夫人博学能文】
从斌老乞苦笋【当是今岁夏初所作元年夏初犹未至戎也此篇原在戎州诗中但诠次不伦尔山谷有苦笋赋云僰道苦笋冠冕两川僰道即戎州】
次韵黄斌老所画横竹
次韵谢斌老送墨竹十二韵
用前韵谢子舟为予作风雨竹
再用前韵咏子舟所作竹
戏咏子舟画两竹两鸜鹆
第十三卷
次韵答黄斌老病起独游东园二首
又和二首
又答斌老病愈遣闷二首
次韵黄斌老晩游池亭二首【右与黄斌老唱和诗并因苦笋篇附见当是同时所作池亭诗有黄菊拒霜殊未秋之句必今岁所作明年秋晩山谷盖在青神矣】戱答史应之三首【应之名铸眉人泸戎间山谷有应之真赞曰江安石不足江阳酒有余江安属泸州汉江阳县地也】
题也足轩【轩在简州为师范道人作山谷有与范帖云知命欲往成都看药市又云别作一篇竹轩颂似可观已付密师去可种竹于六祖印用之是岁范公自简州受成都六祖之请云范在简州时山谷有种竹颂云往在江南住竹山道人两岁三来访云云故今云别作一篇】寄题荣州祖元大师此君轩【山谷有此诗跋云元符二年闰月初吉书赠荣州琴师祖元　是岁闰九月又有一篇亦此韵见於外集】
答李任道谢分豆粥【诗有豆粥能驱晩瘴寒之句似是冬时所作】
元符三年庚辰【是岁山谷在戎州正月徽考即位五月复宣德郎监鄂州在城盐税山谷既得放还以江涨未能下峡七月自戎舟行省其姑于青神十月改奉议郎签书宁国军节度判官十一月自青神复还戎十二月发戎州过江安为石信道挽留遂作岁於此　山谷之姑张祉介卿之母介卿时为眉州青神尉以七月二十一日解舟八月十一日抵青神具兴张介卿书今中岩多有八九月间题字又有十一月二十日与嘉州至乐山王子厚书云到家悲苦满怀盖知命归江南死於荆州当是初闻其计时也　石谅信道本眉人家于江津女嫁山谷之子相是岁十二月成亲其详具建中靖国元年注并具与杜拙翁书】
赠知命弟离戎州
侄柜随知命舟行【是岁知命自戎归江南山谷与范长老帖云知命留此两月三月十三日解舟去故其诗有燕子日长宜读书之句知命竟死荆南见山谷祭文】
次韵奉答文少激推官纪赠二首【因後篇附见少激名抗临卭人时为戎州幕官予尝见其家山谷诸诗真迹】
次韵文少激祈雨有感【此诗真本云伏承少激惠示夏日祈雨有感之诗末句云爱民天子似仁宗时徽考初即位】
次韵李任道晩饮鎻江亭【诗有西来雪浪如炰烹之句当是夏中所作】再次韵兼简屦中南玉三首【次前篇】
次韵任道食荔支有感三首【山谷有戎州鎻水磨崖留题云元符三年五月戊寅太守刘广之率宾寮来赏鎻江荔支此诗当同时所作诗有六年怊怅之句盖自绍圣二年乙亥入蜀至元符三年庚辰凡六见荔支　山谷与侄朴书云初到戎彭道微作守甚有亲亲之意道微既去刘溢崇仪作守云云】
廖致平送緑荔支为戎州第一王公权送荔支緑酒亦为戎州第一【附前篇】
谢杨履道送银茄四首【以时序为次】
送石长卿太学秋补【诗有汉文新览天下图谓徽考初立山谷有试张通笔帖云戎州城南僦舍中眉山石长卿观书】
次韵少激甘露降太守居桃叶上【当是秋时所作诗语皆及徽考新政】
借景亭【八月在青神尉厅作尉即张祉介卿也祉父誾雅州人娶山谷之姑卒官太常卿见于山谷所作张子履墓志】
戏赠家安国【从旧次】
次韵杨君全送酒
次韵君全送春花
谢杨景山送酒器【君全名琳景山名岩皆青神人山谷有中岩题字云元符三年九月已巳王元直擕酒帅杨君全景山酌张子谦介卿黄鲁直于慈姥之东堂此诗盖是时所作故有秋入园林花老眼之句彩以及酒当是重阳所送春花言其象春时之花尔】
史彦昇送春花【附杨君全送花後诗有千林摇落照秋空之句】
题石恪画尝醋翁【旧次在借景亭後似是青神作】
谢应之【即史应之也应之往岁见山谷於谷尝有诗戏之此篇当是应之自眉来青神再见山谷叙述往事故有去年席上蛟龙语未委先生记得无之句　山谷在青神有无眉山程信孺帖云应之在馆时接从容宾主相乐也是岁来自眉山可知】
第十四卷
走笔谢王朴居士拄杖【王朴字子厚隐居嘉州至乐山此诗当是自青神回舟经途所作诗有六年流落放归时之语】
戏答王居士送文石【次前篇】
次韵杨明叔见饯十首【序云予蒙恩东归明叔作十诗见饯据实録元符三年十一月癸亥朔黄庭坚知舒州　此诗有老作同安守之句同安即舒州】
次韵石七三六言七首【诗云老境五十六翁又云欲行水绕山围盖元符三年将出蜀所作石七三当是石信道家儿】
建中靖国元年辛巳【是岁正月解舟江安三月至峡州改知舒州四月至荆南泊家沙市又召以为吏部员外郎病痈初愈辞免恩命乞知太平州留荆待命遂南踰冬焉　山谷有泸州中坝葛氏竹林留题云江南黄某自僰道恩恩放还元符元年十二月道出江安江安?石谅信道以亲亲见留作岁建中靖国元年正月丙寅置酒中坝葛氏之竹林】
万州太守高仲本宿约游岑公洞而夜雨连明戱作二首
万州下岩二首
又戏题下岩【山谷有万州西山磨崖题名载高仲本置酒盖建中靖国元年二月辛酉】戏题巫山县用杜子美韵【诗有江陵换裌衣之句江陵即荆南山谷度自巫山至此时已初夏矣】
和王观复洪驹父谒陈无已长句【王蕃字观复沂公之裔官阆中时多以书尺至戎州从山谷问学至是自京师改官复入蜀会山谷于荆州时山谷病瘫初愈陈无已元符三年冬为秘书省正字故此诗有集贤学士见一角之语　答观复简云卧病二十余日几死者数矣忽奉手诲欢喜如从天上落也】
以古铜壶送王观复【附前篇】
病起荆江亭即事十首【诗有大圣天子初元年及西风吹涙古藤州之句乂是岁七月东坡卒於常州而此诗犹未及之当是秋初所作】
邹松滋寄苦竹泉橙麴莲子汤三首【松滋隶荆南诗有新牧千百秋莲菂之句】
次韵答黄与迪
次前韵谢与迪惠所作竹五幅【右二篇从旧次】
第十五卷
戏简朱公武刘邦直田子平五首【朱刘田皆荆南人诗有葵苋秋之语】
次韵益修四弟【诗有霜晩菊未花之句】
以峡州酒遗益修复继前韵【附前篇】
谢益修四弟送石屏【附前篇】
戏答王观复酴醿菊二篇
戏答王子予送凌风菊二首【右四篇以时序为次子予名雩王献可补之之次子也时侨寓荆州】
谢王子予送橄榄【附前篇】
以椰子小冠送子予【附前篇】
呈杨康国
又戏呈康国【二诗皆言黄柑未熟】
次韵马荆州【诗有朱糁菊英同送秋之句】
和中玉使君晩秋开天宁节道场【徽考以十月十日降诞为天宁节开啓盖九月十日】
入穷巷谒李材叟翘叟兼简田子平三首【诗有紫冠黄细綑丝窠之句】
次韵答马中玉三首【诗有菊花过後早梅前之句】
次韵中玉早梅二首
次韵中玉水仙花二首
王充道送水仙花五十枝欣然会心为之作咏吴君送水仙花并二大本
刘邦直送早梅水仙花四首【右十诗多从旧次惟王充道送水仙花一首附见】
谢檀敦信送柑子【附前篇】
赠李辅圣【原在刘邦直诗後】
和高仲本喜相见【从旧次诗有雪满荆州喜再逢之句】
戏咏煖足缾二首【以诗序为次】
戏呈闻善二兄【诗有草上堦除雪衮风之句】
次韵闻善【谢有张罗门带雪之句】
谢答闻善二兄九絶句
戏呈闻善【右十诗附前篇】
题子瞻画竹石【旧题云题全天粹所收云云全璧字天粹山谷在荆州时有与天粹帖又有字说云全璧长林人长林属荆门军此诗当附於荆州诗中】
戏赠米元章二首【米芾字元章为发运司属官在江淮间建中靖国之秋东坡北还尝有手帖与之此诗似亦当时所作盖诗有沧江书画船之句今附于荆州诗中】
第十六卷
崇宁元年壬午【是岁春初在荆南既而经岳岳路归洪州分宁遂往袁州萍芗省其兄元明还至江州与其家相会六月赴太平州九日而罢管勾洪州玉隆观九月至鄂州寓居踰年　正月与苏子由书云某三两日即拏舟下巴陵出陆至双井六日尔　山谷与洪龟父书曰四十及新妇在荆南巳遣十六节推弟往取船来会江州矣　山谷与徐师川书曰老舅六月九日领太平事十七日奉朝旨送送吏部即日解船至江口　崇寜二年山谷有南楼诗寄方公悦题云某以去岁九月至鄂登南楼叹其制作之美云云】
次韵答高子勉十首【高荷字子勉荆州人而此诗有春从细草回之句当是春初所作】
赠高子勉四首【附前篇】
再用前韵赠子勉四首【附前篇诗有鸟语花中管弦之句春稍动矣】荆南签判向和卿困予六言见韵次韵奉酬四首【附前篇】
蚁蝶图【从旧次】
谢胡藏之送栗鼠尾画维摩二首【从旧次】
次韵向和卿行松滋县与邹天锡夜语南极亭二首【诗有提壶及思归乐之句当在二月间以上诗皆未离荆南所作】
戏答荆州王充道烹茶四首【往分宁时经日长之句】
雨中登岳阳楼望君山二首【往分寜时经途岳州所作】
自巴陵略平江临湘入通城无日不雨至黄龙奉谒清禅师继而晚晴邂逅禅客戴道纯欵语作长句呈道纯【巴陵平江临湘皆属岳州通城属鄂州黄龙山在洪州武宁李彤季敌书豫章集後云先生自巴陵取道通城入黄龙山为清禅师遍阅南昌集自有去取即此时也】题徐氏书院【徐禧德占洪州人此诗归洪州时所作】
赠石敏若【从旧次】
题胡逸老致虚庵
题莲花寺【右两篇原任逍遥观後】
冲雨向万载道中得逍遥观遂托宿戏题【此诗往萍乡时所作万载亦属袁州山谷有跋陈日休所收旧字云崇寜元年三月已卯自分寜来宿万载之广惠道扬考长历己卯盖二十四日】
题竹尊者轩【从旧次当是广惠道场】
送密老住五峯【从旧次山谷有为密公作草书跋尾云元年三月壬午旅寓宜春之开元饭崇胜密公之堂即此僧也壬午盖二十七日宜春属袁州】
新喻道中寄元明用觞字韵【元明作萍乡?山谷来省觐书萍乡厅璧记曰来以崇宁四年四月乙酉而去以是月之巳亥已酉盖四月朔至已亥凡十五日此诗盖别後所作新喻属临江军去萍乡未远】
第十七卷
拜刘凝之画像【刘凝之家於南康此诗当是还自萍乡往江州经途所作或云赴太和时所作】
追和东坡壶中九华【据此诗序五月二十日系舟湖口所作湖口属江州】罢姑熟寄元明用觞字韵【六月十七日罢姑苏解船至江口会洪驹父奉其大母来又为之留七日闰六月十一日分手将家到荆南谋居　山谷与徐师州书云冲东风至羌湖矣驹父大母李氏山谷之从母也山谷又有太平州後园石室听杨殊弹琴题名云与郭公甫高太忠同酌桂浆实季夏之丁未盖六月二十三日也】
次韵子瞻和李太白浔阳紫极宫感秋诗韵追怀太白子瞻【浔江今江州山谷罢太平後徘徊於江州此诗江州所作有蟹肥社酷熟之句盖八月也而蜀中双井後集有此诗跋云崇宁元年八月乙卯乙卯盖初三日也】
琼芝轩
龟壳轩
秋声轩【右三篇皆紫极宫作】
戱效禅月作远公咏【远公道场即今江州卢山东林寺是岁八月庚申山谷冇东林题名此诗当是同时所作庚申盖初八日】
跋子瞻和陶诗【原在紫极宫诗前今附见】
题李亮功戴嵩牛图【从旧次】
追和东坡题李亮功归来图【当是与前篇同时作】
次韵徐仲车喜董元达访之作南郭篇四韵次韵仲车为董元达置酒四韵
次韵仲车因娄行父见寄之什【右三篇原在紫极观诗後诗有万里远归来烦公问健否之句盖晩年所作】
武昌松风阁【山谷九月至鄂此诗经途所作时张文潜再谪黄州犹未至也故诗有张侯何时到眼前之句黄与武昌隔江相望云尺牍中有跋与李德叟书云崇寜元年九月甲申系舟樊口题】
次韵文潜
和文潜舟中所题【右二诗并次前篇时文潜已到黄山谷自鄂往见之前诗有风雪牖户当塞向之句盖冬深所作】
题君子泉【泉在黄州次前篇】
宿黄州观音院钟楼上【原在次韵文潜後诗有潘何之语今迁於此为後诗张本】
谢何十三送蟹【从旧次何十三当是何颉之斯举或其弟兄颉之盖黄州人事具曾造端伯诗选】
又借答送蟹韵并戏小何
代二螯解嘲
又借前韵见意【右三诗见於修水集今附见】
次韵文潜立春日三絶句
再次前韵【考长历是岁十二月二十一日立明年春时山谷已归鄂故诗有巳发黄州首更回之句】
第十八卷
崇宁二年癸未【是岁山谷在鄂州既而谪宜州十二月十九日发鄂渚至岳阳作岁初山谷在荆州作承天院塔记转运判官谋举承执政赵挺之风旨摘其间数语以为幸灾谤国遂除名编隶宜州　过湖以明年二月见於过洞庭青草湖诗】
梦中和觞字韵【序云崇宁二年正月已丑已丑盖初九日】
次韵吴可权题余干县白云亭【从旧次】
次韵廖明略同吴明府白云亭宴集【次前篇】
病来十日不举酒二首【诗有回施青春与後生之句春时所作】题小景扇【从旧次】
鄂州南楼书事四首【诗有我亦耒追六月凉之语山谷在鄂州作夏惟此年尔】南楼画阁观方公悦二小诗戏次韵【附前篇】
庭坚以去岁九月至鄂登南楼叹其制作之美成长句久欲寄远因循至今书呈公悦【附前篇】
养鬬鸡
顔徒贫乐斋二首【右三诗并从旧次】
和凉轩二首【以时序为次诗有西风之语】
题默轩和遵老【原在凉轩前】
次韵文安国纪梦
寄贺方回【右二篇原在画阁诗後】
文安国挽词二首【因前篇纪梦附见】
鄂州节推陈荣绪惠示沿檄崇阳道中六诗老懒不能追韵辄自取韵奉和【诗有中秋山行之篇】
陈荣绪惠示之字韵推奬过实非所敢当辄次高韵三首【附前篇】
第十九卷
德孺五丈和之字诗韵难而愈工辄复和呈可发一笑【附前篇范德孺名纯粹据实録崇寜元年十月管勾南京鸿庆宫范纯粹鄂州居住二年正月又责常州别驾鄂州安置】
次韵德孺新居病起
次韵德孺感兴二首
次韵德孺惠贶秋字之句【并从旧次】
求范子默染鸦青纸二首【从旧次子默盖德孺之子】
谢荣绪惠贶鲜鲫
谢荣绪割麞见贻二首
吴执中有两鹅为余烹之戏赠【右四诗并从旧次】
秋冬之间鄂渚絶市无蟹今日偶得数枚吐沬相濡乃可悯笑戏成小诗三首【以题中时序为次】
甯子与追和予岳阳楼诗复次韵二首
和甯子与白鹿寺【从旧次】
谢人惠猫头荀【从旧次诗有鹦鹉洲前人未知盖未离鄂州也鞭笋当谓冬时作】短韵奉乞蜡梅【从旧次】
以酒渴爱江清作五小诗寄廖明略学士兼简初和父主簿【诗有将发沔鄂之句】
四休居士诗三首【从旧次盖在鄂州所作】
十二月十九日夜中发鄂渚晓泊汉阳亲旧携酒追送聊为短句【此以後诗赴宜州贬所时所作山谷有与人帖云某治行已有绪既嫁女别无一事移舟汉阳留数日待亲识之在旁近尔】
次韵陈荣绪同倚钟楼晩望别後明日见寄之作【诗中有青草枯松之句皆岳州事盖荣绪送山谷至岳时尚未过湖也】
崇宁三年甲申【是岁二月过洞庭经潭衡永桂等州五六月间至宜州贬所其家寓於永州　山谷有跋李资深书卷云崇宁三年十一月余谪处宜州半岁矣官司谓余不当居关城中乃以是月甲戌抱被入宿于城南楼山谷与长沙崇寜平老帖云骨肉寓永州】
过洞庭青草湖【诗有乙丑越洞庭丙寅渡青草之句考长历二月二十一日乙丑之十二日丙寅】
过土山寨【张舜民南行録湖中有土山廵检司去黄陵庙十五里】
晚泊长沙示秦处度范元实用寄明略和父韵五首【长沙即潭州在洞庭之南】
次韵元实病目【从旧次】
胜业寺悦亭【从旧次南行録胜业寺在南岳庙东属潭州衡山县有柳子厚般舟和尚第二碑】
离福岩【从旧次按南行録胜岩在南岳依岩架空为之盖思公道场有三生塔亦属衡山县】花光仲仁出秦苏诗卷思二国士不可复见开卷絶叹因花光为我作梅数枝及画烟外远山追少游韵记卷末【从旧次花光寺在衡州经途所作】
题花光画
题花光画山水
所住堂
戏咏高节亭边山矾花二首【右五篇并次前诗】
第二十卷
赠惠洪【从旧次诗有眼横湘水暮之句】
戏咏零陵李宗古居士家驯鹧鸪二首【零陵即永州经途所作】
李宗古出示谢李道人苕帚杖从蒋彦回乞葬地二颂作二诗奉呈【从旧次】
书磨崖碑後
浯溪图
太平寺慈氏阁
题淡山岩二首
明远庵
玉芝园
游愚溪【右八诗皆永州三月间作诗中可见愚溪诗序云三月辛丑盖二十八日也】代书寄翠岩新禅师【从旧次虽有早梅开之句不可作时节会】
戏答欧阳诚发奉议谢余送茶歌【从旧次】
到桂州【从旧次】
答许觉之惠桂花椰子茶盂二首【因後篇附见】
以椰子茶瓶寄德孺二首【原在到桂州诗後】
寄黄龙清老三首【诗有中秋月之句秋时所作】
崇宁四年乙酉【是岁山谷在宜州九月三十日卒】
宜阳别元明用觞字韵【是岁山谷年六十一有为元明书草庵歌图跋尾曰时山谷年六十一元明自宜归湖南时而此诗有千林风雨莺求友之句盖春时作】
和范信中寓居崇宁遇雨二首【信中名寥山谷有跋范寥所收东坡诗云实崇宁四年之五月山谷老人谪居宜州二年矣山谷又有宜州游山记盖四年六月辛巳而信中挂名其间此诗亦四年夏所作欤】
乞锺乳於曾公衮【从旧次公衮公纡曾布子宣之子时编置永州三年矣豫章後集有与公衮书云锺乳何时再成又云岭南秋署殊未解此诗盖秋时所作或遂絶笔于此篇欤】
山谷内集诗注原目

[book_title]山谷内集诗注卷一
钦定四库全书
山谷内集诗注卷一　　　　宋　黄庭坚　撰
任　渊　注
古诗二首上苏子瞻【前篇梅以属东坡後篇松以属东坡茯苓以属门下士之贤者?丝以自况东坡报山谷书云古风二首托物引类得古诗人之风其推重如此故置诸篇首云】
江梅有佳实托根桃李场【文选古诗云冉冉?生竹结根太山阿此句傚其体老杜有江梅诗又有诗云欲发照江梅吴淑事类梅赋云亦果中之佳实文选赵景真与嵇茂齐书曰北土之性难以托根场谓场圃寒山子诗昨晩何悠悠场中可怜许上为桃李迳下作兰荪渚此句并摘其字山谷诗律妙一世用意高远未易窥测然置字下语皆有所从来孙莘老云老杜诗无两字无来历刘梦得论诗亦言无来历字前辈未尝用山谷屡拈此语盖亦以自表见也第恨浅闻未能尽知其源委姑随所见笺于其下庶几因指以识月象外之意学者当自得之】桃李终不言朝露借恩光【汉书李广传赞曰桃李不言下自成蹊此借用言江梅为桃李所忌文选乐府曰入门各自媚谁肯相为言此用其意白乐天有木诗曰风烟借顔色雨露助华滋文选江淹上书曰大王惠以恩光顾以顔色此用其字下皆傚此诗意谓东坡见嫉于当世独为人主所知耳】孤芳忌皎洁氷雪空自香【退之诗异质忌处羣孤芳难寄林文选顔延年祭屈原文云物忌坚芳人讳明洁鲍明远诗艳阳桃李节皎洁不成妍乐府苏子卿梅花落曰只言花是雪不悟有香来】古来和鼎实此物升庙廊【老杜诗古来才大难为用文选潘安仁诗王生和鼎实书曰若作和羮尔惟盐梅文选古诗曰此物何足贵但感别经时慎子曰廊庙之材盖非一木之枝】岁月坐成晚烟雨青巳黄【文选古诗曰思君令人老岁月忽巳晚玉台新咏鲍照杂诗曰烟雨交将夕从此遂分形周处风土记云夏至前雨名黄梅雨初学记曰梅熟而雨曰梅雨江东呼为黄梅雨】得升桃李盘以远初见尝【韩退之李花诗氷盘夏荐碧实脆韩诗外传田饶曰黄鹄无五德君犹贵之以其所从来者远矣东坡盖蜀人】终然不可口掷置官道傍【选诗终然谢夭伐老杜病橘诗纷然不适口岂止存其皮庄子曰柤棃橘柚皆可于口李贺诗掷置黄金解龙马官道傍用王说王戎不趣道傍苦李意诗意谓东坡弃置于外郡也】但使本根在弃捐果何伤【君子之于世视其所立何如不在遇不遇也左传曰葛藟犹能庇其本根文选古诗曰弃捐勿复道努力加餐饭左传曰一抶女庸何伤】
青松出涧壑十里闻风声【文选左太冲咏史诗鬰鬰涧底松离离山上苗顔延年诗松风遵路急宋玉高唐赋曰不见其底虚闻松声诗意谓东坡以大材而沈下僚其盖世之名则不可掩也】上有百尺丝下有千岁苓【淮南子说山训曰千岁之松下有茯苓上有兔?注云茯苓千岁松脂也兔丝生其上而无根一名女萝又按頍弃诗茑与女萝施于松柏注云女萝兔?松萝也正义则曰陆玑疏云今兔?蔓连草上生非松萝松萝自蔓松上生事或当然陶隐居注本草兔丝条亦云旧言下有茯苓上有兔丝今未必尔读山谷此句当不以词害意也】自性得久要为人制颓龄【此句指茯苓本草木部茯苓条陶隐居注曰为药无朽蛀尝得昔人所埋计二十年而色理无异明其真全不朽矣而本经言久服安魂养神不饥延年圆觉经曰圆觉自性非性性有鲁论曰久要不忘平生之言陶渊明诗菊为制颓龄】小草有远志相依在平生【此句以下并指兔丝按兔丝在本草草部世说桓温问谢安远志又名小草何以一物而有二名郝隆曰处则为远志出则为小草此特借用以指兔丝言其不依附凡木所志远矣左传曰辅车相依平生见前注】医和不并世深根且固蔕人言可医国可用太早计【本草兔丝条掌禹锡注引抱朴子云兔丝之草下有伏兔之根无此兔则丝不生然实不属也此诗借用而本经言兔丝久服明月轻身延年诗意谓依附贤者足以自乐至其不为当世所知则亦自重难进而未尝汲汲也晋语平公有疾秦伯使医和视之文子曰医及国家乎对曰上医医国其次医人固医官也老子曰是谓深根固蔕长生久视之道史记孔子弟子传曰孔子皆後之不并世庄子曰且汝亦太早计】小大材则殊气味固相似【左传曰今譬于草木寡君在君君之?味也明皇杂录高力士咏荠诗曰夷夏虽有殊气味终不改】
醇道得蛤蜊复索舜泉舜泉巳酌尽官醖不堪不敢送
青州从事难再得墙底数樽犹未眠商略督邮风味恶不堪持到蛤蜊前【世说桓公有主簿善别酒有酒辄令先尝好者谓青州从事恶者谓平原督邮注云青州有齐郡平原有鬲县从事谓到齐下督邮谓到鬲上住也汉书李夫人传曰佳人难再得张籍诗酒尽卧空瓶开元传信记曰麴生风味不可忘也此反而用之世说孙绰许询共在白亭楼共商略先往名达】
次韵王穉川客舍二首【彭山黄氏有山谷手书此诗云王谹穉川元丰初调官京师寓家鼎州亲年九十余矣尝閲贵人家歌舞醉归书其旅邸壁间云鴈外无书为客久蛩边有梦到家多画堂玉佩萦云响不及桃源欸乃歌余访穉川于邸中而和之】
五更归梦常苦短一寸客愁无奈多【孟郊诗一夕九起嗟梦短不到家文选短歌行曰来日苦短去日苦长?信愁赋曰且将一寸心能容万斛愁五更字从黄氏本而别本或作五湖】慈母每占乌鹊喜家人应赋扊扅歌【黄氏本作慈母不嗔乌鹊喜闺人应赋扊扅歌元注曰百里奚仕秦其妻歌曰百里奚五羊皮忆别时烹伏雌炊扊扅今日富贵忘我为○西京杂记陆生曰乾鹊噪而行人至老杜诗浪传乌鹊喜】
身如病鹤翅翎短心似乱丝头绪多【王介甫折翼鹤诗云每怜今日长垂翅却悔当时误剪翎退之南山有高树行曰路远翅翎短不能持汝归乐府华山畿曰腹中如乱丝老杜诗玉垒题诗心绪乱太白诗缲丝忆君头绪多】此曲朱门歌不得湖南湖北竹枝歌【老杜诗为公歌此曲欧阳公诗朱门歌舞争新态竹枝歌见後注】
欸乃歌二章戏王穉川【欸音袄乃音蔼○黄氏有山谷手写旧本题云予复代稚川之妻林夫人寄稚川时稚川在都下有所顾盼留连未归也】
花上盈盈人不归枣下纂纂实巳垂【黄氏本前章曰花上盈盈人不归枣下纂纂实巳垂寻师访道鱼千里盖世功名黍一炊○初学记歌门载刘敬叔异苑曰临川聂包死数年忽诣南丰相沈道袭歌笑每歌辄作花上盈盈正闻行当归不闻死复生文选潘岳笙赋歌曰枣下纂纂朱实离离宛其落矣化为枯枝人生不能行乐死何以虚諡为李善注引古咄唶歌曰枣下何攒攒荣华各有时枣欲初赤时人从四边来枣适今日赐谁能仰视之什邡张氏有山谷手书此诗与今本正同唯一二字稍异实巳垂作实已稀又有跋云宋时有鬼女至人家歌花上盈盈曲声悲怨不可听潘岳间居赋中歌曰枣下纂纂云云所援引小有抵牾盖随所记忆略举大概耳】腊雪在时听马嘶【张氏本作听嘶马】长安城中花片飞【老杜诗一片花飞减却春长安盖借言汴京】
从师学道鱼千里盖世功名黍一炊【黄氏本後章曰卧氷泣竹慰母饥天吴紫凤补儿衣腊雪在时听嘶马长安城中花片飞四句盖旧所作後方改定今附见于此庶知前辈有日新之功也○後汉李固传步行寻师不远千里晋书夏侯湛传曰古之人厥乃千里寻师汉书项羽歌曰力拔山兮气盖世庄子曰功盖天下而似不自已张氏本有山谷跋云鱼千里盖陶朱公养鱼法凡鱼远行则肥池中养鱼虑其瘦故于池中聚石作九岛鱼绕之日行千里黍炊即淳于棼梦富贵百年于蚁穴中破梦起坐舍中炊黄粱犹未?也山谷之说如此予按齐民要术载陶朱公养鱼经曰以六亩地为池池中有九洲六谷求鲤鱼内池中云云又按吴越春秋范蠡曰会稽之山有鱼池水中有三江四渎之流九溪六谷之广山谷本引用此说特以意加损尔然诗意则谓千里访道如鱼之回旋往复徒自苦耳不若归而求之有余师刘向新序邱吾子曰吾有三失少好学问周遍天下还後吾亲亡一失也山谷盖用此意又按异闻集道者吕翁经邯郸道上邸舍中有少年卢生自叹其贫困言讫思寐时主人方炊黄粱为馔翁乃探怀中枕以授生枕两端有窍生梦中自窍入其家见其身富贵五十年老病而卒欠伸而悟顾吕翁在傍主人炊黄粱尚未熟山谷所引蚁穴梦自是一事亦见异闻集当是记忆不审耳诗意则谓功名正复盖世岂若菽水奉亲之乐耶】日日倚门人不见看尽林乌反哺儿【战国策齐王孙贾之母谓贾曰汝朝出而晚来则吾倚门而望暮出而不还则吾倚闾而望钱起诗曲终人不见文选束晳补亡陔诗曰嗷嗷林乌受哺于子李善注云纯黑而反哺者乌也老杜诗舟鷁排风影林乌反哺声】
咏史呈徐仲车【元注曰仲车以聩弃官○哲宗实録曰徐积楚州人治平四年擢进士第事母孝笃乡闾化之积字仲车山谷同年生也】
诸葛见益州释耒答三顾【蜀志诸葛亮传亮躬耕壠亩先主诣亮三往乃见上疏後主曰先帝不以臣卑鄙猥自枉屈三顾臣于草庐之中先主传曰建安十九年复领益州牧文选沈休文安陆王碑曰农夫释耒按盐铁论曰儒者释耒耜而学不验之语】川流恨未平武功原上路【诸葛亮传建兴十二年据武功五丈原与司马宣王对于渭南其年八月卒老杜武侯庙诗曰功盖三分国名成八阵图江流石不转遗恨失吞吴此借用以不得灭魏为恨】杜微对诸葛舆致但求去倾心倚经纶坐上漫书疏【蜀志杜微传微字国辅先主定蜀微尝称聋闭门不出丞相亮领益州牧选迎皆妙简旧德以微为主簿固辞举以致之亮以微不闻人语坐上与书微自乞老病求归亮又与书答曰君但以德辅时耳不责君军事拜为谏议大夫以从其志仲车病聋故以此事戏之】白鸥渺蒹葭霜鹘在指呼借问诸葛公如何迎主簿【何逊诗可怜双白鸥朝夕水上游老杜诗白鸥没浩荡万里谁能驯蒹葭字见诗又杜诗莫作翻云鹘闻呼向禽急按通典选举门陈依粱制诸州迎主簿得未壮而仕】
宿旧彭泽怀陶令【彭泽今属江州故城在县东四十里昭明太子作渊明传谓亲朋曰聊欲弦歌以为三径之资可乎执事者以为彭泽令岁终会郡遣督邮至县渊明即日解印绶去职南史隐逸传曰陶潜字渊明或云字深明名元亮】
潜鱼愿深渺渊明无由逃彭泽当此时沈冥一世豪【庄子曰鸟兽不厌高鱼鼈不厌深夫全其形生之人藏其身也不厌深渺而已矣正月诗曰鱼在于沼亦匪克乐潜虽伏矣亦孔之炤笺云池鱼之所乐而非能乐其潜伏于渊又不足以逃甚炤炤易见以喻时贤者在朝廷道不行无所乐退而穷处又无所施也扬子曰蜀庄沈冥宋子京诗云虚负诗中一世豪】司马寒如灰礼乐卯金刀【东晋司马氏末年礼乐征伐自刘裕出范文正公作狄梁公碑云武暴如火李寒如灰汉书王莽传曰夫刘之为字卯金刀也】岁晚以字行更始号元亮凄其望诸葛肮脏犹汉相【老杜诗凄其望吕葛蜀志建安二十五年传闻汉帝见害先主发丧制服二十六年四月即皇帝位改元章武以诸葛亮为丞相後汉赵壹传曰伊优北堂上肮脏倚门边注云肮脏高亢婞直之貌也】时无益州牧指挥用诸将【益州牧见前注老杜诗指挥若定失萧曹】平生本朝心岁月閲江浪【南史陶潜传曰自以曾祖晋世宰辅耻复屈身後代自宋武帝王业渐隆不复肯仕所着文章皆题其年月义熙以前明书晋氏年号自永初以来唯云甲子而已汉书萧望之雅意本朝文选孔文举论盛孝章书曰岁月不居时节如流】空余诗语工落笔九天上【谓非世间语也太白诗欬唾落九天随风生珠玉此句颇采其意孙子曰善攻者动于九天之上】向来非无人此友独可尚【孟子曰颂其诗读其书不知其人可乎是以论其世也是尚友也】属予刚制酒无用酌杯盎【书曰矧汝刚制于酒】欲招千载魂斯文或宜当【楚辞宋玉有招魂赋王介甫诗曰狂言岂宜当按韩退之诗吁嗟苦驽缓但惧失宜当】
题山谷石牛洞【石牛洞在舒州三祖山皇佑中王荆公通守舒州尝题诗云水泠泠而北出山靡靡以旁围欲穷源而不得竟怅望以空归故山谷亦拟作】
司命无心播物祖师有记传衣【灊山在舒州怀寜县北有九天司命真君祠山谷寺在县西有三祖僧璨大师塔汉书贾?赋曰大钧播物坱北无垠传灯録达磨传以袈裟授慧可曰内传法印以契证心外付袈裟以定宗旨汝今受此衣用以表明其化无碍至吾灭後二百年衣止不传法周沙界】白云横而不度高鸟倦而犹飞【退之诗云横秦岭家何在老杜诗野留行地日江入度山云汉书韩信传曰高鸟书良弓藏渊明归去来词曰鸟倦飞而知还】
题灊峰阁【阁在舒州提刑司】
徐老海棠巢上【元注云徐佺乐道隐于药肆中家有海棠数株结巢其上时与客巢饮其间】王翁主簿峯庵【元注云王道人参禅四方归结屋于主簿峯上尝有毛人至其间问道】梅蘤破顔氷雪绿丛不见黄甘【乐天诗一放狂歌一破顔东坡和李公择梅花诗云何人慰流落嘉蘤天为种又怀公择诗云我有同舍郎官居在灊岳遗我三寸柑照坐光卓荦时公择作淮西宪使治所在舒州】
次韵公择舅
昨梦黄粱半?立谈白璧一双惊鹿要须野草鸣鸥本愿秋江【黄粱见前注史记虞卿传曰说赵孝成王一见赐黄金百镒白璧一双唐人王建六言诗曰再见封侯万户立谈赐璧一双嵇康絶交书曰禽鹿志在丰草】
赣上食莲有感
莲实大如指分甘念母慈【尔雅荷芙渠其华菡萏其实莲其根藕其中菂菂中薏注曰莲谓房也菂莲中子也南山有台诗疏引陆玑草木疏云枸树似白杨有子着树端大如指此借用其字诗意谓拇指也唐本草亦曰丹砂其次大者如拇指晋书王羲之传曰牵诸子抱弱孙有一味之甘割而分之以娱目前】共房头更深兄弟思【王子年拾遗记曰西王母见穆天子进素莲一房百子诗曰其角此借用】实中有幺荷拳如小儿手令我忆衆雏迎门索棃枣【幺荷谓小叶太白诗曰初拳几枝蕨图经本草曰菰根岁久者中心生白台如小儿臂谓之菰手此句颇采其意祢正平鹦鹉赋曰悯衆雏之无知渊明归去来辞曰稚子候门又责子诗曰通子垂九龄但觅棃与栗公诗有蕨芽已作小儿拳之句张合见之云此忍人也时合为河内推官与通判葛繁皆蔬食诵经故有此语王直方云今此亦云幺荷拳如小儿手两用皆有妙处】莲心正自苦食苦何能甘甘餐恐腊毒素食则怀惭【尔雅菂中薏注曰中心苦陆玑草木疏曰里语云苦如薏是也晋书谢安传曰正自不能尔耳又国语曰厚味实腊毒伐檀诗曰不素食兮】莲生淤泥中不与泥同调【维摩经曰譬如高原陆地不生莲花卑湿淤泥乃生此花选诗曰异代可同调】食莲谁不甘知味良独少【中庸曰人莫不饮食也鲜能知味也晋书桓伊歌曰为臣良独难】吾家双井塘十里秋风香安得同袍子归制芙蓉裳【双井在洪州分寜县诗曰岂曰无衣与子同袍此借用王介甫和俞秀老诗亦曰解我葱珩脱孟劳暮年甘与子同袍离骚曰制芰荷以为衣集芙蓉以为裳】
秋思寄子由
黄落山川知晚秋小虫催女献功裘【礼记月令曰草木黄落春秋考异邮曰立秋促织鸣宋均注曰趣织蟋蟀也立秋女功急故趣之周礼司裘季秋献功裘注云人功微麤谓狐青麛裘之属】老松閲世卧云壑挽着沧江无万牛【老杜诗云壑布衣鲐背死又古相行大厦如倾要梁栋万牛回首邱山重】
赠别李次翁
利欲薰心随人翕张国好骏马尽为王良【韩退之送高闲序曰利欲鬪进有得有丧易艮之九三曰艮其限列其夤厉薰心老子曰将欲张之必固翕之尽为王良言流俗之随逐世好不能特立独行也】不有德人俗无津梁【庄子苑风曰愿闻德人张湛注列子曰体道穷宗为世津梁江文通诗曰道丧涉千载津梁谁能了世说?亮尝入佛寺见卧佛曰此子疲于津梁于时以为名言】德人天游秋月寒江【庄子曰天之穿之日夜无降人则顾塞其窦胞有重?心有天游室无空虚则妇姑勃磎心无天游则六凿相攘寒山子诗曰吾心似秋月碧潭清皎洁】映彻万物玲珑八窗【言心之虚明如此韵书曰玲珑明貌礼记明堂位疏引孝经援神契曰明堂八窗四达】于爱欲泥如莲生塘处水超然出泥而香孔窍穿穴明氷其相维乃根华其本含光【圆觉经曰爱欲为因爱命为果维摩经曰示有妻妾婇女而常乐远离五欲淤泥超日经曰如莲华不着水心清浄超于彼诗曰金玉其相注云相质也窍穴氷相皆谓藕文选崔子玉座右铭曰在湼贵不淄暧暧内含光】大雅次翁用心不忘日问月学旅人念乡能如斯莲汔可小康【汉书河间献王赞曰夫惟大雅卓尔不羣孟子曰必有事焉而勿正心勿忘勿助长也旅人念乡言不忘也如锺仪庄舄之类是巳诗曰汔可小康此借用言仅可以居安耳】在俗行李密密堂堂【左传行李之往来供其乏困唐有密密堂堂之謡此借用传灯録坦然问慧安国师曰如何是自已意师曰当观密作用又志公颂曰丈夫运用堂堂逍遥自在无妨】观物慈哀涖民爱庄【鲁论曰临之以庄则敬又云不庄以涖之则民不敬】成功万年付之面墙草衣石质与世低昂【欲成远大事业当如少林之面壁自求巳事也虽草衣木食铁石其心然未尝违世亦与之俯仰聊同其波耳唐黄檗禅师传心法要曰勤苦修行草衣木食又权德舆有草衣禅师宴坐记汉书司马迁书曰故且从俗浮沈与时俯仰楚辞曰服偃蹇以低昂】
演雅
桑蚕作茧自纒裹蛛蝥结网工遮逻【乐天诗烛蛾谁救护蚕茧自纒萦吕氏春秋汤祝纲曰蛛蝥作网令人学之符子曰公子重耳游大泽之中见蜘蛛布网曳蝇执豸而食之顾舅犯曰此虫也德薄矣而犹役其智云云】燕无居舍经始忙蝶为风光勾引破【诗云经始勿亟老杜诗传语风光共流转又落花诗云影遭碧水潜勾引乐天柳诗勾引春风无限情】老鶬衔石宿水饮穉蜂趋衙供蜜课【司马相如上林赋曰双鶬下注云鶬鸪也梅圣俞诗不比西池老颓鶬树萱録曰尝见数鸟衔山间碎石登于树杪俄复入水又衔石登树者数四处士杨存素曰是鹳伏卵多入水其体冷湿还取礜石耳按博物志云鹳水鸟也伏卵时卵冷则不沸取礜石用绕卵以助燥气陶隐居注本草礜石条亦引此说又按陈藏器本草云鹳巢中以泥为池含水满池中养鱼及蛇以哺其子山谷以为老鶬未喻埤雅曰蜂有两衙应潮唐书食货志曰主户内有课口者为课户】鹊传吉语安得闲鸡催晨兴不敢卧【陆贾新语曰乾鹊噪而行人至汉书陈汤传曰不出五日当有吉语闻炙毂子云鸡一名司晨】气陵千里蝇附骥枉过一生蚁旋磨【後汉书曰苍蝇之飞不过十步若附骥尾日驰千里晋书天文志周髀家云譬之于蚁行磨石之上磨左旋而蚁右去磨疾而蚁迟故不得不随磨而左回焉】蝨闻汤沸尚血食雀喜宫成自相贺【淮南子曰汤沐具而虮蝨相吊大厦成而燕雀相贺】晴天振羽乐蜉蝣空穴祝儿成蜾蠃【诗曰蜉蝣之羽衣裳楚楚注蜉蝣渠略也朝生夕死七月诗曰六月莎鸡振羽法言曰螟蛉之子殪而逢果羸祝之曰类我类我久则肖之矣注谓螟蛉虫也果羸蒲卢也桑虫子始生而蒲卢取之于木空中七日祝而化之以变为已子】蛣蜣转丸贱苏合飞蛾赴烛甘死祸【庄子齐物论注曰蛣蜣之智在于转丸而笑蛣蜣者乃以苏合为贵按尔雅蛣蜣蜣蜋也南史傅亮传直宿禁中覩夜蛾赴烛作感物赋以寄意】井边蠧李螬苦肥枝头饮露蝉常饿【孟子曰井上有李螬食实者过半矣徐广车服杂志曰侍臣加貂蝉取其清高饮露不食】天蝼伏隙録人语射工含沙须影过【本草蝼蛄一名蟪蛄一名天蝼陶隐居注曰此物颇协神鬼昔人狱中得其力者今人夜忽见出多打杀之言为鬼所使也博物志曰江南谿水中有射工虫长一二寸口中有弩形气射人影不治则杀人春秋庄公十八年有疏谓含沙射人影】训狐啄屋真行怪蠨蛸报喜太多可【退之射训狐曰有鸟夜飞名训狐矝凶挟狡夸自呼时乘阴黑止我屋声势慷慨非常麤礼记中庸曰素隐行怪行音下孟反东山诗注曰蠨蛸长?也疏云河内人谓之喜母此虫来着人衣当有亲客至有喜也嵇康絶交书曰足下旁通多可而少怪】鸬鷀密伺鱼鰕便白鹭不禁尘土涴【湼盘经曰如人有怨逐伺其便诗义疏曰鹭水鸟也好而洁白谓之白鹭退之诗愿书岩上石勿使尘泥涴老杜诗冷橤疎枝恐不禁】络纬何尝省机织布谷未应勤种播【炙毂子曰莎鸡古今注一名促织一名络纬谓其鸣如纺绩织纬也杜诗布谷处处催春种按尔雅鳲鸠鴶鵴注曰今布谷也书曰?降播种】五技鼯鼠笑鸠拙百足马蚿怜鼈跛【荀子曰鼯鼠五技而穷欧公诗衆鸟笑鸣鸠尔拙固无匹不能取巧妇以共营家室博物志曰百足一名马蚿庄子曰蚿怜蛇楚词曰驷跛鼈而上山吾固知其不能升荀子曰岂若跛鼈之与六骥足哉】老蚌胎中珠是贼醯鸡瓮里天几大【三辅决録孔融见韦元将与其父书曰不意双珠出于老蚌淮南子曰明月之琳蚌之病而我之利庄子田子方篇曰孔子见老?告顔回曰吾之于道也其犹醯鸡与微夫子之?吾覆也吾不知天地之大全也注云醯鸡者瓮中之蠛蠓比吾全于老聃犹瓮中之与天地矣谈苑刘师道诗醯鸡舞瓮天】螳蜋当辙恃长臂熠燿宵行矜火照【庄子曰犹螳蜋之怒臂以当车轶则必不胜任矣音义曰轶音辙诗曰熠燿宵行注云熠磷也萤火也】提壶犹能劝沽酒黄口只知贪饭颗【提壶鸟名梅圣俞四禽言曰提壶芦沽美酒风为宾树为友山花撩乱目前开劝尔今朝千万夀家语孔子见罗雀者所得皆黄口小雀曰大雀善惊而难得小雀贪食而易得摭言李白诗饭颗山头逢杜甫】伯劳饶舌世不问鹦鹉才言便关鏁【七月诗曰七月鸣鵙注云鵙伯劳也剧谈録白居易玉橤花诗曰不缘啼鸟春饶舌青琐仙郎何得知曲礼曰鹦鹉能言不离飞鸟刘梦德和乐天鹦鹉诗曰谁遣聪明好顔色争须安置入深笼】春蛙夏蜩更嘈杂土蚓壁蟫何碎琐【七月诗曰五月鸣蜩注云蜩螗也嘈杂疑作嘈囋文选东京赋云奏严鼓之嘈囋音才达反孟子曰夫蚓上食槁壤下饮黄泉酉阳杂俎曰张周封言壁上白瓜子化为白鱼韵书曰蟫音淫衣白鱼也韩孟聨句竹影金琐碎】江南野水碧于天中有白鸥闲似我【寇莱公诗野水无人渡卢仝诗水泛碧天色老杜诗飘零何所似天地一沙鸥】
戏和答禽语
南村北村雨一犂新妇饷姑翁哺儿田中啼鸟自四时催人脱袴着新衣着新替旧亦不恶去年租重无袴着【东坡乐府曰归去归去江上一犂春雨东坡在黄州作五禽言自注曰土人谓布谷为脱却布袴晋书列女传谢安曰王郎逸少子不恶汝何恨也前汉食货志曰租挈重注曰收田租之约令也】
赠郑交【山谷有招清公诗跋云草堂郑交处士隐处小塘芙蕖盛开使鸡伏鸳鸯卵与人驯狎不惊畏我禅师恩长老法安师怀道遯世清公少时盖依之数年今观跋意即此诗但题不同尔郑交字子通见于山谷书尺及题跋】
高居大士是龙象草堂丈人非熊罴【大士谓灵源叟惟清清盖晦堂之法嗣山谷与欧阳元老帖云清师归所受业院武寜之高居想甚得所也武寜属洪州莲经曰文殊师利语弥勒及诸大士如我惟忖今佛世尊欲说大法传灯録达磨传曰波罗提法中龙象按智度论云龙象言其力大龙水行中力大象陆行中力大故今以负大法者者比之龙象史记齐世家曰吕尚年老以渔钓干周西伯西伯将猎卜之曰所获非龙非彲非虎非罴所获霸王之辅果遇于渭水之阳载与俱归立为师按六韬以非虎为非熊】不逢坏衲乞香饭惟见白头垂钓丝【上句谓清公未至延恩下句指郑交四分律云一切上色衣不得畜当坏作迦沙色智度论云五比邱曰佛当着何等衣佛言应着衲衣金刚经曰尔时世食时着衣持鉢入舍卫大城乞食维摩经曰化菩萨以满鉢香饭与维摩诘老杜诗江边　老病虽无力强拟晴天理钓丝】鸳鸯终日爱水镜菡萏晩风雕舞衣【襄阳记曰司马德操为水镜晋书乐广传卫瓘曰此人之水镜也赵嘏诗曰红衣落尽渚莲愁书曰胤之舞衣】开径老禅来煮茗还寻密竹迳中归【江淹拟陶渊明诗云开径望三益老杜寄赞上人诗云柴荆具茶茗迳路通林邱谢灵运诗连岩觉路塞密竹使迳迷】
平阴张澄居士隐处三首
仁亭
无心经世?有道藏邱山【选诗曰世?婴我身】养生息天黥艺木印岁寒【庄子大宗师篇意而子曰庸讵知造物之不息黥而补我劓管子曰十年之计树之以木印谓验其信然必相符合也论语语岁寒然後知松柏之後凋】德人墙九仞强学窥一斑【庄子曰德人者居无思行无虑不藏是非善恶论语夫子之墙数仞书为山九仞礼记儒行曰夙夜强学以待问晋书王羲之传客曰此郎管中窥豹时见一斑】张侯大雅质结发闯儒关【大雅见前注李广传曰臣结发而与匈奴战董仲舒传曰太学贤士之关闯音丑甚反韵书注云马出门貌退之诗云闯然入其户三称天之言】奇赢或谐偶老大尝艰难【汉书食货志曰操其奇赢日游都市霍去病传曰常留落不耦左传曰险阻艰难备尝之矣诗意谓张君少年进取如射利者往往逢时遇合既老知世故之多艰遂絶意于仕进也】筑亭上云雨日月转朱栏【文选头陁寺碑曰层轩延袤上出云霓西都赋曰轶云雨于太半虹霓回带于棼楣】牀敷听万籁我家颇寛闲【宝积经偈云亦不为求天玉女及诸衣食牀敷事又云牀敷彩女资生具张拙颂云凡圣含灵共我家退之书曰耕于寛闲之野】牧牛有坦途亡羊自多端【传灯録大安禅师曰安在沩山三十年只看一头水牿牛若落路入草便牵出若犯人苗稼即鞭挞调伏既久可怜生受人言语如今变作个露地白牛常在面前终日露回回地赶亦不去也退之诗近来自说寻坦途犹上青云跨騄駬列子曰杨子之邻人亡羊既率其党又请杨子之竖追之杨子曰嘻亡一羊何追者之衆邻人曰多歧既反问获羊乎曰亡之矣曰奚亡之曰歧路之中又有歧焉吾不知所之故亡之也心都子曰大道以多歧亡羊学者以多方丧生楚词曰多端胶交庄子问臧何事则挟策读书问谷何事则博塞以游其为亡羊则一也】市声鏖午枕常以此心观【世故纷纭能乱人意以此心观之当不战而胜也汉书霍去病传曰合短兵鏖兰臯下注云世俗谓尽死杀人为鏖糟音意曹反】
复庵
舂粮出求仁行李弥宇宙久客渺愁人马饥仆夫瘦【庄子曰适百里者宿舂粮鲁论曰求仁而得仁行李见前注诗曰我马瘏矣我仆痡矣云何吁矣】归来一邱中万事不改旧【汉书叙传班嗣曰渔钓于一壑则万物不奸其志栖迟于一邱则天下不易其乐传灯録曰不改旧时人只改旧时行履处此诗大抵与後卷赠柳展如第八首同意】禾黍锄其骄牛羊鞭在後【甫田诗曰无田甫田维莠骄骄庄子曰养生者如牧羊视其後者而鞭之】隐几天籁寒六凿忽通透【庄子齐物论曰南郭子綦隐几而坐曰汝闻人籁而未闻地籁汝闻地籁而未闻天籁夫又外物篇胞有重?心有天游室谓虚空则妇姑勃磎心无天游则六凿相攘司马彪云谓六情攘夺】
亨泉
水德通万物?源会时亨伏坎非心愿成川且意行【易蒙卦曰山下出泉蒙子曰蒙亨以亨行时中也坎卦曰有孚唯心亨行有尚彖曰唯心亨乃以刚中也东坡易传云所遇有难易然而未尝不志于通是水之心也物之窒我者有尽而是心无巳则终必胜之故水之所以至柔而能胜物者惟不以力争而以心通也不以力争故柔外以心通故刚中刘禹锡诗腰斧上高山意行无旧路此借用】栖迟林邱下欲濯无尘缨【栖迟见前注老杜诗石门斜日到林邱孟子曰沧浪之水清兮可以濯我缨文选北山移文曰今见解兰缚尘缨沈休文新安江水诗曰纷吾隔泥滓岂假濯衣巾愿以潺湲水沾君衣上尘】杖藜逢载酒一瓢酌余清【庄子曰原宪杖藜而出汉书扬雄传曰时有好载酒肴从游从游学逸士传许由隐箕山以手捧水饮之人遗一瓢得以操饮选诗密林含余清】
留王郎【王纯亮字世弼山谷之妹壻见于黄氏世谱】
河外吹沙尘江南水无津【言南北相望之远文选谢灵运诗河洲多沙尘风悲黄云起书曰若涉大水其无津涯】骨肉常万里寄声何由频【角弓诗序曰骨肉相怨汉书赵广汉传曰界上亭长寄声谢我】我随简书来顾影将一身【诗曰畏此简书曹子建责躬表曰形影相吊五情愧赧资治通监晋李密言吾独立于世顾影无俦退之诗念汝将一身西来曾几年何晏行步顾影见魏志】留我左右手奉承白头亲【晋书邵续传续谏成都王頴讨长沙王又曰兄弟如左右手】小?王事略虫鸟声无人【小邦谓德平镇诗曰王事靡盐谢灵运诗虚馆絶诤讼空庭来鸟雀退之琴操曰四无人声】王甥解鞍马夜语鸡唤晨【尔雅曰姊妹之夫为甥】母慈家人肥女惠男垂绅【礼记礼运曰父子笃兄弟睦夫妇和家之肥也王介甫作鄞女墓志曰吾女生惠异甚按惠与慧同礼记玉藻曰童子之节也缁布衣锦缘锦绅又曰绅垂】有田为酒事豚酒及秋春【酒事谓麴糵事见下茗事注礼记王制曰庶人春荐韭秋荐黍韭以卵黍以豚】生涯得如此旧学更光新【庄子曰吾生也有涯易大畜刚健笃实辉光日新其德】索去何草草小留慰艰勤【老杜诗问君适万里取别何草草】百年才一炊六籍经几秦【百年一炊用邯郸梦事见前注文选东都赋曰盖六籍所不能谈李善注引封禅书曰六经载籍之传王介甫?州学记曰周道微不幸而有秦烧诗书杀学士然是心非独秦也当孔子之既有欲毁乡校者矣介甫又有桃源行曰天下纷纷经几秦】要知胷中有不与迹同陈【庄子曰机心存于胷中又天运篇老子曰六经先王之陈迹也岂其所以迹哉】郢人怀妙质聊欲运吾斤【庄子曰庄子过惠子之墓谓从者曰郢人垩漫其鼻端若蝇翼使匠石斵之匠石运斤成风听而斵之尽垩而鼻不伤郢人立不失容宋元君闻之召匠石曰尝试为我为之匠石曰臣则尝能斵之虽然臣之质死久矣自夫子之死也吾无以为质矣】
送王郎
酌君以蒲城桑落之酒【?信诗云蒲城桑落酒灞岸菊花秋按续古今注曰索郎酒桑落时美故因以为名齐民要术载酿桑落酒法亦以九月或云桑落河名非也杜诗坐开桑落酒】泛君以湘累秋菊之英【汉书扬雄作反骚曰钦吊楚之湘累注谓屈原赴湘死故曰湘累楚词曰夕餐秋菊之落英】赠君以黟川点漆之墨【黟音伊汉旧县今属歙州墨谱云江南黟歙之地有李廷珪墨尤佳廷珪本易水人唐末渡江居歙造墨有名萧子良答王僧?书云仲将之墨一点如漆】送君以阳关堕泪之声【王维诗劝君更尽一杯酒西出阳关无故人李商隐诗断肠声里唱阳关泪碑见晋书羊祜传】酒浇胸次之垒块【世说王逊问王忱阮籍何如司马相如忱曰阮籍胷中垒块故须以酒浇之言同相如唯有酒异庄子曰喜怒哀乐不入于胷次】菊制短世之颓龄【渊明诗菊为制颓龄班固幽通赋道修长而世短】墨以传万古文章之印歌以写一家兄弟之情【印如释氏所谓传佛心印诗曰以写我忧王仲宣诗冀写忧思情】江山千里俱头白骨肉十年终眼青【山谷此对极有妙处前辈多使之老杜诗别来头并白相对眼终青东坡云读书头欲白相对眼终青又曰身更万事巳头白相对百年终眼青又曰看镜白头知我老平生青眼为君明又曰故人相见尚青眼新贵如今多白头又曰江山万里将头白骨肉十年终眼青其用青眼对白头非一而工拙各有异耳】连牀夜语鸡戒晓书囊无底谈未了【文选赵景真答嵇茂齐书曰鸡鸣戒旦则飘尔晨征顔师古注急就章曰有底曰囊无底曰槖世说卫玠与谢鲲达旦微言太白诗语笑未了风吹断】有功翰墨乃如此何恨远别音书少【选诗粲粲翰墨场】炊砂作糜终不饱【楞严经曰若不断媱修禅定者如蒸砂石欲成其饭经百千刼祗名热砂何以故此非饭本砂石成故世说曰宾客诣陈太邱使元方季方炊二人听客议论忘着箅皆成糜佛书又云譬如说食终不能饱】镂氷文章费工巧【盐铁论曰内无其质而外学其文若画脂镂氷费日损工考工记曰工有巧】要须心地收汗马孔孟行世日杲杲【谓道义战胜胷中开明乃晓然见圣贤用心处史记晋世家文公曰矢石之难汗马之劳此复受次赏孟子曰子夏子张子游以有若似圣人欲以所事孔子事之曾子曰不可江汉以濯之秋阳以暴之皜皜乎不可尚已注曰秋阳周之秋夏之五月六月盛阳也皜皜甚白也皜音杲诗曰其雨其雨杲果出日山谷答王雩书曰想以道义敌纷华之兵战胜久矣古人云并敌一向千里杀将要须心地收汗马之功读书乃有味】有弟有弟力持家妇能养姑供珍鲑【老杜同谷歌云有弟有弟在远方古乐府云健妇持门户南史?杲之传任昉戏曰谁谓?郎贫食鲑常有二十七种鲑音户佳反切韵曰鱼名出吴志】儿大诗礼女丝麻公但读书煮春茶【礼记曰治其麻丝】
次韵刘景文登邺王台见思五首【刘季孙字景文其父平死于赵元昊之难邺中记魏武于铜雀园立三台】
黄浊归大壑涟漪遶重城【郭璞注尔雅曰河所受渠多衆水溷淆宜其浊黄汉书谷永传黄浊四塞此借用其字列子曰勃海之东不知几亿万里有大壑焉不惟无底之谷名曰归墟八紘九野之水莫不注之诗曰河水清且涟漪】西风一横笛金气与高明【杜牧之诗深秋帘幕千家雨落日楼台一笛风汉书五行志曰金气病则木沴之老杜诗大火运金气荆扬不知秋刘禹锡秋萤引曰夜光寂寥金气静文选啸赋李善注引淮南子曰甯戚击牛角而疾商歌商金声清故以为曲王逸注楚辞九辩曰秋天高朗气清明也】归鸦度晚景落鴈带边声【老杜诗轻鸟度层阴又诗边秋一鴈声文选李陵书曰边声四起】平生知音处别离空复情【知音见後篇注老杜诗远送从此别青山空复情谢朓诗婵娟空复情】
旧时刘子政憔悴邺王城把笔已头白见书犹眼明【汉书刘向字子政用以比景文寰宇记故邺城在相州邺县东魏武帝受封于此呼为北都】平原秋树色沙麓暮钟声【用老杜寄李白诗渭北春天树江东日暮云句律平原今德州山谷是时监德州德平镇寰宇记沙麓在魏州元城县东即汉书元后传王翁儒徙居之地今为北京与相州相接】归鴈南飞尽无因寄此情【管子曰桓公曰鸿鴈春北而秋南不失其时楚辞曰鴈雝雝而南飞汉书苏武传天子射上林中得鴈足有系帛书老杜诗相忆无南鴈何时有报章】
系匏两相忆极目十余城【系匏见鲁论文选古诗云上有长相忆楚辞曰目极千里兮伤春心按德与相俱在河北汉书吾邱夀王传曰连十余城之守】积潦干斗极山河皆夜明【刘禹锡诗积潦搜山趾司马相如子虚赋曰上干青云杜牧诗觚棱拂斗极左传曰恒星不见夜明也】白璧按剑起【汉书邹阳传曰明月之珠夜光之璧以暗投人于道衆莫不按剑相盼者何则无因而至前也】朱弦流水声【记曰朱弦疏越一唱而三叹有遗音者矣吕氏春秋伯牙鼓琴意在山锺子期曰巍巍乎意在水子期曰汤汤乎锺期死白牙遂絶弦以世无知音】乖逢四时尔木石了无情【达人之于穷通犹木石之于寒暑初无喜愠也庄子曰古之得道者穷亦乐通亦乐所乐非穷通也道得于此则穷通为寒暑风雨之序矣乐天李夫人诗曰人非木石皆有情名士传曰阮籍了无愧色】
茗花浮曾坑【陆羽茶经云沬饽者汤之华也华之薄者曰沫厚者为饽轻细者曰花东坡和曾仲锡诗云君家新致雪坑茶自注云近得曾坑茶】酒泛酌宜城【周礼酒正泛齐注曰泛者成而滓浮泛泛然如宜城醪矣疏云宜城说以为地名故曹植酒赋曰宜城醴醪苍梧缥清刘杲以为酒名未知孰是】路寻西九曲【此篇以末句考之盖追记汴京州西旧游而此句述其经行之地按宋次道东京记阊阖门门外福昌坊有九曲子巷山谷所指或当谓此】人似汉三明【後汉段熲传熲字纪明与皇甫威明张然明并知名显达京师称为凉州三明赞曰山西多猛三明俪踪】千户非无相【後汉班超诣相者相者曰燕颔虎头飞而肉食万里侯相後封定远侯景文将家子故用三明及此事】五言空有声【退之石鼎聨句序曰校书郎侯喜新有能诗声】何时郭池晩照影写间情【蜀中旧本双井前集絶句中有景文见招会宿州西郭园诗文选王仲宣诗曰日暮游西园冀写忧思情曲池扬素波列树敷丹荣陶渊明有间情赋此借用其字】
公诗如美玉未嫁已倾城【汉书李夫人传李延年歌曰北方有佳人絶世而独立一顾倾人城再顾倾人国】嫁作荡子妇寒机泣到明【言其中年之诗多哀伤也选诗曰昔为倡家妇今为荡子妇北梦琐言徐月英送人诗云枕前泪与堦前雨隔个间窗滴到明唐人吴融作寒机晓犹织赋此引用】绿琴蛛网徧弦絶不成声【傅休奕琴赋序曰蔡邕有绿绮琴天下名器也玉台新咏徐悱赠内诗曰网虫生锦荐礼记檀弓子夏既除丧而见予之琴弹子而不成声】想见鸱夷子江湖万里情【言未逢知已也杜牧之诗西子下姑苏一舸逐鸱夷史记载范蠡佐越王既霸乃乘扁舟浮江湖自号鸱夷子】
次韵吴宣义三径怀友
佳眠未知晓屋角闻晴哢【王羲之帖云向宅上静佳眠都不知足下来门太平广记郑交谒友人于陈蔡路逢一冢有竹两杆郑为诗曰冢上两杆竹风吹常袅袅冢中人赓之曰下有百年人长眠不知晓又古诗春眠不觉晓处处闻啼鸟老杜诗红稠屋角花退之诗鸟哢正交加】万事颇忘怀犹牵故人梦【老杜梦李诗曰故人入我梦明我我常相忆又诗春渚日落梦相牵】采兰秋蓬深汲井短绠冻【香草蔽于蓬艾冽井穷于短绠言荐引之难也老杜诗君不见才士汲引难恐惧弃捐忍羁旅又诗露井冻银牀庄子绠短不可以汲深】起看冥飞鸿乃见天宇空【法言曰鸿飞冥冥弋人何慕焉选诗曰昭昭天宇濶】甚念故人寒谁省机与综【史记范睢传须贾曰范叔一寒如此哉又云云以?恋恋有故人之意韵书曰综机缕也】在者天一方日月老宾送【文选苏子卿诗曰良友远离别各在天一方书尧典曰寅宾出日寅饯纳日注云宾导也饯送也】往者不可言古柏守翁仲【水经注曰鄗南千秋亭坛庙之东枕道有两石翁仲南北相对又按魏志明帝景初元年铸铜人二号曰翁仲此引用言冢间石人也】
送刘季展从军鴈门二首【鴈门今代州】
刘郎才力耐百战苍鹰下韝秋未晩【东观汉记曰赵勤字孟卿太守桓虞署为督邮于是贪令自责还印绶去虞叹曰善吏如使良鹰下韝命中】千里荷戈防犬羊十年读书厌藜苋【诗曰荷戈与祋文选刘越石表曰敢肆犬羊南史沈攸之曰早知穷达有命恨不十年读书退之诗肠肚集藜苋】试寻北产汗血驹莫杀南飞寄书鴈【两句皆用鴈门事左传曰冀之北士马之所生史记苏秦传说秦惠王曰北有代马老杜诗骅骝作驹已汗血後汉书王符传有以货得鴈门太守者皇甫规问卿前在郡食鴈美乎老杜诗汝休枉杀南飞鸿史记汉使谓单于曰天子射上林中得鴈足有系帛书】人生有禄亲白头可能一日无甘馔【礼记内则曰由命士以上父子皆异宫昧爽而朝慈以旨甘谓有亲而不可无甘旨之奉也礼记云七十非囱不饱一日无甘馔之句非取此意耶】
石趺谷中玉子瘦金刚窟前药草肥【寰宇记仙人山在代州五云县东南石岩上有人坐迹山腹石上有手迹山下石上有双脚迹皆西向立张天觉清凉传曰梦游五台山金刚窟按寰宇记五台山在代州五台县东北内经以为清凉山东坡送天觉河东提刑诗曰西登太行岭北望清凉山余光入岩石神草出茅菅能令坠指儿虬须茁氷顔又有诗曰凭君说与埋轮使速寄长松作解嘲皆谓此草也】仙家耕耘成白璧道人煮掘起风痱绦囊璀璨思盈斗竹畚香甘要百围【搜神记曰阳雍伯尝设义浆以给行旅一日有人饮讫怀中取石子一斗与之曰此可生美玉遂得白璧一双痱音肥韵书曰风病也百围谓百束】到官莫道无来使日日北风鸿鴈归【老杜诗门问平安无使来礼记仲秋之月鸿鴈来】
题宛陵张待举曲肱亭
仲蔚蓬蒿宅宣城诗句中【三辅决録注曰张仲蔚平陵人所居蓬蒿没人渊明诗曰仲蔚爱穷居遶宅生蓬蒿齐书谢朓为宣城郡守善诗文选赠答诗中多有朓宣城所作宛陵即今宣州故用此事】人贤忘巷陋【论语子曰饭疏食饮水曲肱而枕之乐亦在其中矣亭名盖取之山谷此句使顔子在陋巷一箪食一瓢饮不改其乐夫子曰贤哉回也事盖用此以尽曲肱之意】境胜失途穷【晋书阮籍传率意独驾不由径路车迹所穷辄恸哭而反顔延之五君咏曰途穷能无恸此借用】寒葅书万卷零乱刚直胸【言胷中所有惟蔬饭与书相杂新序楚惠王食寒葅而得蛭因吞之】偃蹇勲业外啸歌山水重【後汉蔡邕传董卓曰我力能族人蔡邕遂偃蹇者不旋踵矣晋书谢鲲曰犹不废我啸歌啸歌字出毛诗其啸也歌】晨鸡催不起拥被听松风【姚嗣宗诗崆峒山叟笑不语静听松风春昼眠南史陶弘景特爱松风】
山谷内集诗注卷一

[book_title]山谷内集诗注卷二
钦定四库全书
山谷内集诗注卷二　　　宋　黄庭坚　撰
任　渊　注
寄裴仲谟
交游二十年义等亲骨肉【礼记曰交游称其信也退之诗譬如亲骨肉宁免相可否按吕氏春秋曰父母之于子也此之谓骨肉之亲老杜诗义均骨肉地】风雨漂我巢公亦未有屋【?鴞诗子室翘翘风雨所漂摇笺云巢之翘翘而危其以所杖条条弱也】寄声来问安足音到空谷【汉书赵广汉传曰寄声谢我礼记文王世子问内竖之御者曰今日安否何如庄子曰逃虚空者闻人足音跫然而喜诗曰在彼空谷】我家辇毂下薪桂炊白玉【司马迁曰侍罪辇毂下战国策苏秦曰使臣食玉炊桂张志和曰樵青□薪兰苏□竹里煎茶】在官与影俱衣绽髪曲局【曹子建上责躬诗哀曰形影相吊绽音犬苋切衣缝解也采緑诗曰予髪曲局】天机行日月春事勤草木【文选潘安仁诗曰曜灵速天机四节代逐浙注云曜灵曰也故庄子曰天其运乎地其处乎日月其争于所乎孰主张是孰维纲是孰居无事而推行是意者有机缄而不得已耶意者其运转而不能自止耶老杜诗溪边春事幽】念公驾行李野饭中道宿【说文云□马行顿迟左传曰亦不使一介行李告于寡君注云行李行人也又曰行李之往来供其乏困】惊沙卷旍旗乌尾城角谡【一作乌尾讹蜮角文选王子渊四子讲德论曰甲士寝而旍旗仆又魏都赋曰旍旗□茎按旍舆旍同後汉灵帝纪注云恒帝之初京都童謡曰城上乌尾毕逋仪礼士虞□曰祝入口杀注云□起也音□老杜诗城头乌尾讹】骚骚家治具夫子且归沐【言治□之勿□也礼记檀弓曰□骚□则□注谓太疾汉书灌夫传曰魏其夫妻治具注谓辨具酒食万石君传曰□五曰洗木归□□】作书寄後乘为我遣臣仆【孟子曰後车数千乘书曰我罔为臣仆】起居太夫人并问相与睦【元注云相睦儿女名○老杜诗起居八座太夫人按後汉书岑彭传曰大长称以朔望问太夫人起居汉书文帝纪注云列侯妻称夫人列侯死子复为列侯乃得称太夫人相字□然小字小□睦行第三十三後嫁舒城李□□文伯】
寄黄几复【元注云乙丑年德平镇作】
我居北海君南海寄鴈传书谢不能【山谷尝有跋云几复在广州四会子在德州□平镇皆海滨也按舆地广记四会□属广州熙宁六年割隷端州此诗元丰末所作犹云广州□欲表见南海之意尔山谷古诗亦云四会有黄今左传曰君处北海寡人处南海惟此风马牛不相及也刘禹锡诗谪在三湘最远州边鸿不到水南流按楚辞招鬼巫阳曰谢不能王逸注颇失其义若汉书项籍传陈婴谢不能则此诗所用之意】桃李春风一杯酒江湖夜雨十年灯【两句皆记忆往时游居之乐今既十年矣晋书张翰传曰使我有身後名不如即时一杯酒】持家但有四立壁治病不鄿三折肱【汉书司马相如传曰家徒四壁立左传齐高疆日三折肱知为良医此□用言其□谏世故不待困而後知也】想得读书头已白隔溪猿哭瘴溪藤【东坡诗读书头欲白相对眼终青老杜诗殊方日□玄猿哭故国霜前白鴈来四会在广东故云瘴溪】
神宗皇帝挽词三首
文思昭日月神武用雷霆【尧典曰钦明文思易曰神武而不杀】制作深垂统忧勤减梦龄【礼记曰周公制礼作乐孟子曰君子创业垂统为可继也礼记文王世子篇武王曰梦帝与我九龄文王曰我百尔九十吾与尔三马注云文王以忧勤损毒】孙谋问二圣末命对三灵【诗曰诒厥孙谋以燕翼子二圣谓宣仁太后哲宗皇啼无结中兴颂曰二圣重欢书顾命日导扬木命文选班固典引日答三灵之□社李善注三灵谓天地人出春秋元命苞】今代谁班马能书汉简青【班马谓迁固乐天行韩愈制曰立词□□有班马之风後汉吴佑传注曰杀青者以火炙简令汗取其青易书後不蠧谓之杀青亦谓之汗简】
钓筑收贤辅天人与圣能【钓筑谓起王介甫于金陵如得吕望傅说杜收华清宫诗臼□筑乘时用易曰人诎鬼谋百姓与能钓筑用太公钓□傅说筑傅岩事盖言帝用人如商高宗周文王也】辉光唐六典度越汉中兴百世神宗庙千秋永裕陵【元丰三年初改官制至五年颁行上句谓官制一新有光于唐之六典下句言政事法度过于汉宜帝中兴也大典唐明皇时所撰李林甫等所注盖一代官制也书酋载明皇敕曰法以周令作为唐典取诸简昜所贵易後汉书宣帝赞曰功光袓宗业垂後嗣可谓中兴侔德商宗周宣矣扬雄传赞曰则必度起诸子矣永裕神宗陵名】帝乡无马迹空望白云乘【左传曰周穆王周行天下将必有车辙马迹庄子曰千岁厌世去而上僊乘彼白雪至于帝郷】
昔在基皇极师臣论九畴【师臣亦谓王介甫以武王访箕子比之也洪范曰皇建其有极又曰天乃鍚禹洪范九畴】丘陵忽为谷天地不藏舟【上句言丘山之颓人将安仰下句言大化推移有形者所不得遯然圣人末尝□其存也诗曰高岸为谷深谷为陵庄子曰藏舟于壑藏山于泽谓之固矣然而夜□有力者?子而走昧者不知也藏小大有宜犹有所遯若夫藏天下于天下而不得所遯是恒物之大□也故圣人将游于物之所不得遯而皆存】河洛功无憾幽燕策末收【神庙元丰二年四月命宋用臣导洛通汴以代河渠谓之清汴漕挽遂无留滞尝有敢复幽燕之谋既开端绪而未收功也张舜民小说云神庙于崇政殿後说二十四库以储金帛诸路分将置都作院河北设五都仓讲好高丽然功未施而上宾是天未欲幽蓟之民归中国乎】嗣皇朝万国任姒正兴周【嗣皇谓哲宗初立任姒谓宣仁太后垂帘听政思齐诗曰思齐太任文王之母思媚周姜京室之妇太如嗣徽音则百斯男】
王文?公挽词二首【王珪字□玉实録有传】
先皇凭玉几末命寄元勲【谓神庙顾托书顾命曰皇后凭玉几导扬末命後汉书陈俊传注赐□壐书曰将军元勳大着元丰八年春神庙寝疾二月珪于御榻前请建东宫三月甲午立哲宗为皇太子戊戌珪宣遗制皇太子郎皇帝位事具实録】宾日行黄道攀髯上白云【上句谓策立哲宗下句谓未几而公亦薨也克典曰□宾出日注云宾道也晋天文志曰黄道日之所行王介甫作□□公晚诗云□扶曰毂上天衢汉郊祀志曰黄帝铸鼎于荆山下既成有龙垂胡髯下迎黄帝黄帝上骑羣臣後宫後上龙七十余人小臣不得上乃思持龙髯白云见前注】四时成岁律五色补天文【上句书藏用下句言补衮庄子曰四时殊气天不私故岁成五官殊职君不私故国治此备用列子曰女娲链五色石以补其阙】不谓堂堂去今为马鬛坟【堂堂见鲁论薛能诗靑春背我堂堂去礼记檀弓曰从若斧者焉马鬛封之谓也注云封筑土为垄】
宥密深黄阁光辉极上台【昊天有成命诗曰夙夜基命宥密注云宥寛密宁也行寛仁安静之政然前华多作机密用之沈约宋书曰朱门洞启当阳之正色三公与天子礼秩相亚故黄阁以示谦晋书天文志西近文昌三星曰上台】藏舟移夜壑华屋落泉台【舟见注曹子建诗生存华屋处零落归山丘刘禹锡酬乐天诗曰华屋坐来能几日夜台归去便千秋李台佑哭韦给事诗仁兄与思旧想尔泣泉台】雨绋谁为挽寒笳故作哀【仪礼曰吊于葬者必执引若从柩及□皆执□注云庙中曰绋在涂曰引庾中丞昭君词曰朔障裂□笳韩退之诗逾染下坂笳鼔咽老杜吹笛诗故作发声微】伤心具瞻地无复衮衣来【节南山诗赫赫师尹民其尔瞻九□诗曰是以有衮衣兮无以我公归兮注云谓成王所□来衮衣】
谢送碾壑源拣芽
矞云从龙小苍璧元丰至今人未识【西京杂记曰云外赤内青谓之矞云云二色曰矞亦瑞云也矞音以律反易曰云从龙按张舜民小说云宁末神庙有旨下建州制密云龙其品又高于小圑】壑源包贡第一春缃奁碾香供玉食【第一春谓元丰元年建州茶以北苑壑源为上沙溪为下书曰厥色橘柚锡贡洪范惟碎玉食】睿思殿东金井栏甘露荐椀天开顔【睿思盖神宗便殿有垂拱殿後太白诗络纬秋啼金井栏按载延之西征记曰太极殿上有金井栏金博山鹿庐蛟龙负山于井上陆羽顾眉山记载王智深宋録曰□□王子尚访昙济道人于八公山道人授茶茗子尚味之曰此甘露也何言茶茗曰老杜诗天顔有喜近臣知选诗开顔披心胷】桥山事严庀百局补衮诸公省中宿【史记黄帝葬桥山注曰桥山在上郡此句谓作神宗裕陵也孟子注曰事严丧事急左传曰官它其司补衮见前注老杜诗诸公衮衮登台省魏都赋曰禁台省中连闼对廊】中人传赐夜未央雨露恩光照宫烛【庭燎诗曰夜如何其夜未央蓼萧笺曰露者天所以润万物喻王者恩泽不为远则不及也老杜诗气得神仙迥恩承雨露低退之诗宫烛骊山醒按周礼官正日宫中庙中则执烛】右丞似是李元礼好事风流有泾渭【右丞谓李浦臣後汉书党锢传序学中语曰天下模楷李元礼元礼名膺事具本传留书王微之传曰似是马曹老杜诗偶坐似是商山翁好事见孟子及汉书掦雄传风流谓得前贤之流风遣俗故前汉书赵充尔传赞曰风声气俗自古而然今之歌謡慷慨风流犹存耳嵇康琴赋亦曰体制风流莫不相袭而李善注引淮南子及仲长统昌言似非佳语善又注沈休文所作谢灵运传论曰在下祖习如风之散如水之流尽此两字或美或恶随所用之意何如耳任彦昇诗伊人有泾非余扬浊清按谷风风谷注曰泾渭相入而清浊异】肯怜天禄校书郎亲敕家庭遣分似【汉书扬雄传校书天?阁上敕□武敕也退之诗曰写吾此诗持送似】春风饱识大官羊不惯鹰儒汤饼肠【春风谓茶团史职官志大官令属光?寺掌膳羞割烹之事老杜诗百年麤粝腐儒餐又云老树饱经霜汉纪高祖曰腐儒几败乃公事】搜搅十年灯火读令我胷中书传香【卢仝茶歌曰三椀搜枯肠惟有文字五千卷退之诗曰炎风曰搜搅南史沈攸之传曰早知穷达有命恨不十年读书退之诗灯火稍可亲简编可卷舒北史崔?传郑伯猷叹曰刍中贮千卷书使人那得不畏服史记赵奢传曰括徒能读其父书传】巳戒应门老马走客来问字莫载酒【庄子曰杖藜而应门晋李密陈情表曰内无应门五尺之童文选司马迁书曰太史公牛马走李善浊曰走犹仆也言为太史公掌牛马之仆汉书扬雄传刘□尝从雄学作奇字又曰时有好事者载酒肴从游斈业】以小团龙及半挺赠无咎并诗用前韵为戏【谈苑曰建州茶氏氏别令取其乳作片或别曰□挺】
我持玄圭与苍璧以暗投人渠不识【书日禹锡玄圭周礼日以苍壁礼天柳子原新茶诗圆方丽奇色圭壁无□瑕暗投见邹阳传具前注渠犹胥人言供芜梁陈以来语庾信时有无事教渠更相失之句老杜忆弟诗亦云吟诗正□渠】城南穷巷有佳人不索宾郎常晏食【佳人谓无咎山谷後诗有云城南晁正字南史刘穆之少贫好往妻兄江氏家乞食食卑求宾郎江氏戏之曰宾郎消食君乃常饥何忽须此穆之为丹阳令乃令厨人以金拌贮宾郎一斛以进妻兄弟战国策顔斶曰晚食以当肉】赤铜茗椀雨班班银栗翎光解破顔【韩孟聨句曰茗椀纎纤捧欧阳公诗轻寒漠漠侵驼褐小雨斑斑作燕泥银栗谓苕花老杜诗将军且莫破愁顔乐天诗一放狂歌一破顔】上有龙文下碁局探囊赠君诺已宿【碁局谓团茶下隐隐有此文盖篾痕也庄子曰肱箧探橐此借用其字鲁论曰子路无宿诺】此物已是元丰春先皇圣功调玉烛【易蒙卦曰蒙以养正圣功也尔雅曰四时和谓之玉烛注云道光照】晁子胷中开典礼平生自期莘与渭【易系辞曰观其会通以行其典礼此借用言典章文物开陈于胸次也孟子日伊尹耕于有莘之野史记齐世家西伯遇太公于渭之阳老杜诗自比稷与舆】故用浇君磊隗胸莫令鬓毛雪相似【浇胷见前注老杜诗更忆鬓毛斑退之诗两鬓白趋埃尘割鬓禹锡诗今宵帝城月一望雪相似】曲几团蒲听煮汤煎成车声绕羊肠【柳子厚有斩曲几文王介甫诗独坐隐团蒲文选魏武苦寒行曰羊膓阪诘曲车轮为之摧注引吕氏春秋九山曰太行羊肠其山盘纡如羊肠在太原晋阳北乐天诗梦寻来路绕羊肠王立之诗话曰东放见山谷此句云黄九恁地怎得不穷故晁无咎复和云车声出鼎统九盘如此佳句谁能识】鷄苏胡麻留渴羌不应乱我官焙香【本草水苏一名鷄苏胡麻一名巨胜东坡云即今油麻也俗人煮茶多以此二物杂之拾遗记曰晋有羌人姚馥但言渇于酒羣辈呼为渇冕】肥如瓠壶鼻雷吼幸君饮此勿饮酒【蜀志张裔传雍闻假鬼教曰张府君如瓠壶外虽泽而内实麤退之石鼎聨句序曰道士倚墙鼻息如雷鸣元稹诗鼻息吼春雷】
和答外舅孙莘老
西风挽不来残暑推不去【晋书邓攸传吴人歌曰紞如打五鼓鷄鸣夭欲睹邓侯挽不留谢令推不去】出门厌鞾?税驾喜巾履【史记李斯曰吾未知所税驾方言曰仓车曰税老松诗松下丈人巾履闲偶坐似是商山翁柳子厚诗室空无侍者巾履喜挂壁】道山邻日月清樾深牖户【道山见前注邻日月谓在天上字林曰樾树阴也淮南子曰盥汗交流喘息薄喉当此之时休樾下则脱然而喜矣注云楚人树上大本上如车盖状为樾言多?也诗曰绸缪牖户】同舍多望郎间官无窘步【汉书直不疑传误持同舍郎金去□□作康郎中志曰鸳行望郎锦川星使离□日何桀纣之披褐兮夫唯捷经以窘步注云窘急也刘禹锡诗悠悠关塞内来往无间步此反而用之】少监岩壑姿宿昔廊庙具【晋书谢绲传曰或问论者以君方庾亮何如答曰端委庙堂使百僚凖则绲不如亮一丘一壑自谓过之谢灵运诗岩壑?耳目阮嗣宗诗宿昔同衣裳老杜诗当今廊庙具创夏岂云缺】行趋补衮职黼黻我王度【补衮见後注谓作谏议黼黻盖衮衣之章王度亦见後注】归休饮热客觞豆愆调护【庄子许由曰归休乎君子无所用天下为此借用以言休假啓顔録程季明有嘲热客诗曰今代痴隐子触热到人家礼记曰七十觞酒豆肉汉书张良传曰烦公幸卒调护太子此亦借用】浩然养灵根勿药有神助【孟子臼我善养吾浩然之气太玄经日藏心于渊□厥灵恨易曰无妄之疾勿药有喜老杜诗诗应有神助】寄声旧僚属训诂及七箸【如古诗上有加餐食之意汉书赵广汉传曰界上亭长寄声谢我蜀志先主传曰先主方食失匕箸】尚怜费谏纸玉唾洒新句【乐天诗月慙谏纸二百张岁愧俸钱三十万玉唾见前注】北焙碾玄璧谷帘煮甘露【北焙即建溪高品文选刘越石诗握中有玄璧乃自荆山璆张又新煎茶水记云陆羽以庐山康王谷水第一陈舜俞庐山记曰康王谷有水帘飞泉被岩而下甘露见前注】何时临书几剥芡谈至暮【韩信传大王乃肯临臣退之诗水果剥菱芡东观汉记曰尹敏舆班彪相厚每相与谈常晏暮不食昼即至冥夜彻旦世说孙安国往殷中军许共论往反精苦宾主遂至暮忘食】
次韵定国闻子由卧病绩溪
炎洲冬无氷十月雷虺虺【东方朔十洲记曰炎洲在南海中此借用绩溪隶歙州盖江南之地左传襄公二十八年春无氷梓慎曰今兹宋郑其饥乎终风诗曰虺虺其雷注曰暴若震雷之声虺虺然】及春疟疠行用人祭非鬼【老杜诗疟疠三秋孰可忍按周礼疾医曰四时皆有疠疾注谓气不和之疾用人盖楚俗如此左传所谓宋公使邾文公用子于次睢之社注谓杀人而用祭也鲁论曰非其鬼而祭之谄也】巫师司民命药石不入市【退之遣疟鬼诗诅师毒口牙古作霹?飞符师弄刀笔丹墨交横挥史记扁鹊传曰其在骨髓虽司命无奈之何此借用周礼曰髻垦薛暴不入市】溪弩潜发机土风甚不美【博物志曰江南山谿水中有射工虫长一二寸口中有弩形气射人影不治则杀人传曰千钧之弩不为鼷鼠而发机左传锺仪乐操土风荀子曰人情甚不美】苏子卧江南感叹中夜起闻道病在牀食鱼不知旨【陆士衡诗中夜起叹息老杜诗中夜起坐万感集又诗身欲奋飞病在?按李令伯表曰刘夙婴疾病常在牀蓐刘子曰人之将疾者必不甘鱼肉之味学记曰虽有嘉肴弗食不知其旨也】寒暑战胷中士穷有如此【老杜诗寒热百日相交战韩非子喻老篇子夏曰两者战于胷中未知胜负故臞此借用礼记儒行曰其特立有如此者】此公天机深爵禄心已死【庄子曰嗜欲深者天机浅此反而用之列子曰黄帝与容成子居空桐之上同斋三月心死形废】养生遗形骸观妙得骨髄【庄子曰外其形骸文选何敬祖诗曰奚用遗形骸忘筌在得鱼老子曰常无欲以观其妙传灯録逹磨传谓门人道育得吾骨慧可得吾髓】后皇莳嘉橘中岁多成枳【士不变于熙丰者鲜矣楚辞橘颂曰后皇嘉树橘徕服兮受命不迁生南国兮注言橘受命于江南不可移徙种于北地则化而为枳也考工记曰橘踰淮而北为枳东京赋曰蓂荚为难莳也故旷世而不觌】佳人何时来为天启玉齿【楚辞曰闻佳人兮召予神异经日玉女投壶天为之笑则电故老杜诗曰每蒙天一笑长使物皆春郭璞游仙诗曰灵妃顾我笑粲然启玉齿】湔祓瘴雾姿朝趋去天咫【战国策汗明说春申君曰今仆居鄙俗之日久矣君独无湔祓仆也退之诗才开还落瘴雾中左传曰天威不违顔咫尺唐书城南韦杜去天尺五】诸公转洪钧国器方荐砥【老杜谓八荒开寿域一气转洪钧汉书王褒颂曰贤者国家之器用也所任贤则趋舍省而功施普器用利则用力少而就效衆故工人之用钝器也劳筋苦骨终日矻矻及至巧冶铸干将之朴清水淬其锋越砥歛其锷水断蛟龙陆剸犀革忽若?汜画涂】矢诗写予心庄语不加绮【诗云矢诗不多维以遂歌文选张茂先诗写心出中诚庄子曰以天下谓沈浊不可与庄语佛氏口之四业有所谓妄言绮语退之城南联句亦云绮语洗晴雪】
次韵子由绩溪病起被召寄王定国【苏子由乐城集中有答王定国问疾诗云五年窜南荒顽质不伏病即此韵也】
种萱盈九畹苏子忧国病【嵇叔夜养生论曰合欢蠲忿萱草忘忧离骚曰予既滋兰之九畹注云十二亩为畹此句言种萱虽不多足以解苏子之忧盖所忧在天下也文选江淹拟潘岳诗曰消忧非萱草永怀寜梦寐】炎蒸卧百战山立有余劲【老杜诗吾曰抱疾病家贫卧炎蒸又诗疟疠三秋孰可忍寒热百日相交战孙子曰百战百胜非善之善者也礼记玉藻曰山立时行选诗曰石梁有余劲】斯人廊庙器不合从远屏【蜀志许靖传评日蒋济以为大较廊庙器也礼记曰屛之远方殴阳公表曰乱国之谗已蒙于远屏】江湖摇归心毛鬓侵老境【左传曰三国败诸侯之师乃摇心矣又史记苏秦传曰心摇摇然如县旌而无所终薄礼记曰六十耆指使疏引贺场云耆至也至老之境也杜诗人生五马贵莫受二毛侵】艰难喜归来如晴月生岭【春秋阁公元年书季子来归公羊传云其曰来归何喜之也初晴之月人所喜见渊明诗素月出东岭礼记日月生于西】仍怀阻归舟风水蛟鰐横【选诗天际识归舟老杜诗云蛟横出清泚又诗蛟蠄深作横】补衮谏官能用儒吾道盛【诗曰衮职有阙维仲山甫补之唐垂拱二年置补衮二员掌供奉讽拣扬子曰如用真儒无敌于天下论语曰参乎吾道一以贯之】上书诋平津蠧藁初记省【汉书汲黯传面触公孙弘徒怀诈饰智以阿人主取容按弘封平津侯又息夫躬传上疏历诋公卿大臣王介甫执政领三司条例上以子由为之属介甫欲遣八使子由以书抵介甫及陈杨叔指陈其决不可者且请补外介甫大怒将加以罪阳叔止之奏除河南推官会张文定知淮阳以学官辟云事见頴滨遗老传】至今民社计非事颊舌竞【鲁论曰有民人焉有社稷焉易咸卦之上六曰咸其辅颊舌象曰滕口说也汉书张良传曰此难以口舌争】方来立本朝献纳继晨暝【易困卦曰朱绂方来注谓能招异方此用其字言自远方来也孟子曰立乎人之本朝班固两都赋序曰日月献纳】人材包新旧王度济寛猛【新旧谓欲兼用丰人材也嘉佑治平之政近于寛熙宁元丰之政近於猛要当相济易泰卦曰包荒用冯河左传曰思我王度式如玉式如金又曰寛以济猛猛以济寛政是以和王直方诗话云先生尝有诗云人材包新旧王度济寛猛建中初又曰闭奸有要道新旧随宜收又云不须要出我门下实用人材是至公大抵言朝廷用人也】必开曲突谋满慰倾耳听【汉书霍光传人为徐生上书曰客有过主人者见其竈直突傍有积薪客谓主人更为曲突远徙其薪不者且有火患汉书伍被传曰天下引领而望倾耳而听】斯文吕与张泉下亦苏醒【吕谓中丞吕诲献可张谓监察御史里行张戬天祺按实録王安石传吕诲刘述刘琦钱颛孙昌龄范纯仁吕公着孙觉李常胡宗愈张戬王子韵陈襄程颢皆论列变法非是以次罢去山谷诗意谓元佑初召用诸人而献可天祺皆前死矣然朝廷选用谏官时政一新亦可伸其愤懑之气于泉下也献可熙宁四年五月卒天祺亦相继亡老杜诗斯文崔魏徒以我似班扬淮南子注云泉下有黄垆山退之作王适墓志曰栉垢爬痒民获苏醒】天聪四门辟国势九鼎定【书说命曰惟天聪明惟圣时宪舜典曰辟四门逹四聪史记周纪太史公曰武王营洛邑成王使召公卜居居九鼎焉左传曰武王定鼎于洛邑】身得遭太平分甘守闲冷【山谷自记也退之诗太平时节身难遇孟子曰分定故也晋书谢道輼曰为天分有恨耶分字盖如此】天津十年面想见颀而整【谓子由也剧谈録裴晋公度微时羇寓洛中尝乘蹇驴入皇城方上天津桥时淮西不庭已数年矣有二老人傍桥柱而立云适忧蔡州未平须待此人为将仆者闻之具述其事裴公曰见我龙锺相戏耳其後竟平淮西诗曰猗嗟昌兮颀而长兮注云颀长貌整谓秀整见後注】何时及国门休暇过茗【屈原九章哀郢曰出国门而轸怀其字本出周礼元结醉歌序曰因休暇则载酒于湖上】烧灯留夜语鸿鴈看对影【对影谓东坡老杜诗鸿鴈影来连峡内太白诗对影成三人此借用】但恐张罗地颇复多造请【汉书郑当时传曰先是下邽翟公为廷尉宾客亦填门及废门外可设雀罗张汤传造请诸公不避寒暑】维此礼部公寒泉甃旧井谪去久羸瓶召还汲修绠【东坡元丰八年秋召为礼部郎中易井卦曰汔至亦未繘井羸其瓶凶初六曰井泥不食旧井无禽九五曰井冽寒泉食太史公屈原传亦引此说退之诗曰汲古得修缏】太任决斋宫陛下天统庆【太任谓宣仁思齐诗曰思齐太任文王之母汉书刑法志曰宣帝常幸宣室斋居而决亊陛下谓哲庙汉书高帝纪赞曰协于火德自然之应得天统矣蔡邕曰羣臣与天子言不敢指斥呼陛下者言因卑逹尊之息也】日月进亨衢经纬寒耿耿【日月以言二圣易曰何天之衢亨老杜诗曰日月继高衢单襄公曰经纬不爽文之象也选诗云秋河曙耿耿】西走巳和戎南迁无哀郢【和戎谓不用兵于西夏左传魏绦曰和戎有五利无哀郢谓迁客皆还也楚辞屈原九章有哀郢曰去故乡而孰远兮遵江夏以流亡又曰楫齐掦以容与兮哀见君而不再得郢盖楚所都也】谁言两逐臣朝辔天街并【文选君子行曰逐臣尚何有字本出法言晋书天文志曰昴曅之间为天街按实録元丰八年子由自绩溪召还为右司谏而东坡亦以是时被召此句盖喜二年得还朝】王子窜炎洲万死保躯命【王子谓定国炎洲谓岭表东方朔十洲记曰炎洲在南海中此借用言定国尝谪宾州柳子厚诗万死投荒十二年】还家颊故红信亦抱渊静【东坡与定国书曰君实尝云王定国瘴烟窟里五年面如红玉不知道能如此乎山谷後诗有遥怜?鬓緑之句亦同此意文选谢灵运诗曰兼抱济物性庄子曰抱神以静形将自正又曰其居也渊而静】税屋待车音扫门亲帚柄【文选曹子建应诏书曰爰暨帝室税此西墉李善注曰税犹舍也孟子曰百姓闻王车马之音扫门用汉书魏勃事淮南子曰慧出而授殷人其柄】行当怀书传载酒求是正【载酒见前注後汉安帝纪诏五经博士是正文字】端如尝橄榄苦过味方永【殴阳公诗又如食橄榄真味久愈在王立之诗话曰殴阳公谓梅圣俞诗始读之则叹莫能及後数日乃渐有味何止橄榄回味久方觉永按陆羽茶经注曰味长谓之隽永隽味也永长也】
次韵李之纯少监惠砚
黄公山下黄鸡秋持节恤刑会少休【寰宇记曰汝州叶县有黄公山太白诗黄鸡啄黍秋正肥书曰惟刑之恤哉】小人负弩得开道扫叶张飮林岩幽【山谷熙寜间尝为叶县尉汉书司马相如传县令负弩矢先驱又曹参传曰乃取酒张坐饮】相传有石非地产列仙持来自罗浮【周礼曰以地产作隂德此借用汉书司马相如传曰列仙之儒罗浮山记曰罗浮二山合体在增盛博罗二县之境茅君内传曰罗浮山之洞周回五里名曰朱明曜真天】酒酣步出云雨上南抚方城西嵩丘【史记蔺相如传秦王饮酒酒酣孟郊游终南龙池寺诗曰步出白日上坐依清溪边列子曰化人之宫出云雨之上而不知下之?寰宇记叶县有山城山左传所谓楚国方城以为城即此也嵩山在西京与汝州西北之境相连】林端乃见石空洞猛兽贔屭踞上头【晋书周顗传曰此中空洞无物吴都赋曰巨鳌贔屭首冠灵山此借用以言石之状古乐府陌上桑曰东方千余骑夫壻居上头老杜诗云东山气蒙鸿宫殿居上头】鸟道兔迒谋挽致万牛不动五丁愁【南中八志云交趾郡治龙编县自兴古乌道四百里李白蜀道难日西当太白有乌道尔雅曰兔子嬎其迹迒迒音罔兔迹也万牛见前注蜀王本纪曰秦王欲伐蜀以路不通乃刻五石牛置金其後蜀人以为便金使五丁力士拖牛成道】道家蓬莱见仙伯我亦洗湔与清流【蓬莱见前注仙伯谓之钝老杜诗诸公乃仙伯汉书昌邑王贺传曰以湔洒大王退之诗惧终莫洗湔吴志贺卲传曰遂使清流变浊北梦琐言朱全忠赐裴枢等自尽李振曰此辈自谓清流宜投黄河永为浊流】探囊赠研颇宜墨近出黄山非远求乃知此山自才美物欲致用当穷搜【鲁论曰如有周公之才之美易曰备物致用立成器以为天下利莫大乎圣人】迷邦故令成器晚不?元非匠石羞【鲁论曰怀其宝而迷其邦老子曰大?晚成庄子曰匠石之齐至乎曲转】
送舅氏野夫之宣城二首
藉甚宣城郡风流数贡老【寰宇记曰宣城本汉旧县汉顺帝立宣城郡即今宣州汉书陆贾传名声藉甚注云狼藉甚盛左传芉尹无宇曰食土之毛谓非君臣】霜林收鸭脚春纲荐琴高【殴阳公有谢梅圣俞寄银杏诗曰鸭脚虽百个得之城可珍又云霜野摘林实京师寄时新圣俞即宣州人琴高鲤鱼也列山传琴高为宋舍人後乘出鲤见其弟子殴阳公亦有琴高鱼诗後山尝有句云霜林堆鸭脚春味荐猫头今山谷乃有此句虽各极其妙岂非效此耶】其理须良守今年辍省曹【汉书循吏传宣帝曰庶民所以安其田里而亡叹息愁恨之心者政平讼理也与我共此者其唯良二千石乎後汉志曰世祖分尚书凡六曹】平生割鸡手聊试发硎刀【鲁论曰割鸡焉用牛刀庄子曰刀刃若新发于硎】
试说宣城郡亭盃且细听晚楼明宛水春骑簇昭亭【寰宇记宣州汉为宛陵县按地理今有宛溪水】稏丰圩户桁杨卧讼庭【杜牧之诗罢亚百倾稻西风吹半黄自注云罢亚稻名按切韵两字皆从禾东坡録奏单锷吴中水利状曰诸县高原陆野之乡皆有塘?或三百亩五百亩为一?盖古人停蓄水以灌民田按今宣州有化或惠民?等人户庄子曰桁杨接槢音义云械夹颈及胫者谢灵运诗虚馆絶诤讼空庭来鸟雀谢朓诗高阁常昼掩荒堦少诤词按朓尝守宣城故山谷用此事】谢公歌舞处时对换鹅经【言以燕处易荣观之乐齐书谢朓为宣城郡太守太白庐山谣曰谢公行处苍苔没老杜诗回首可怜歌舞地秦中自古帝王州按文选鲍照燕城赋曰歌堂舞阁之基晋书王羲之传山隂有道士好养鹅云为写道德经当举羣相赠耳】
送范德孺知庆州
乃翁知国如知兵塞垣草木识威名【乃翁见汉书顷羽传谓文正公仲淹仁庙时赵元昊反公自请守鄜延徒知庆州又为环庆路经略安抚使决策取横山彼灵武而元昊称臣请和庆历中为参知政事杨子法言曰使知国如知葬则吾以樗里疾为蓍龟汉书陈胜传曰今假王骄不知兵权老杜诗一寄塞垣深唐书张万福传德宗曰朕谓江淹草木亦知尔威名】敌人开户玩处女掩耳不及雷惊霆【孙子曰始如处女敌人开户後如脱兔敌不及拒唐书李靖传兵机事以速为神雷霆不及掩耳】平生端有活国计百不一试薶九京【文选孙楚与孙皓书曰爱民活国俗作多作治国非是又按南史王广之子珍国为南谯太守高宗手敕云卿爱人活国甚副吾意柳子原作吕衡州诔曰万不试而一出焉犹为当世甚重礼记晋献文子曰从先大夫于九京注谓晋卿大夫之墓地在九京京盖字之误】阿兄两持庆州节十年骐驎地上行【阿兄谓文正仲子宣忠公也忠宣名纯仁字尧夫神宗熙宁七年十月知庆州元丰八年哲宗即位又自河中徙庆州事具实録及会子开所作公墓志南史张融哭张绪曰阿兄风流顿尽老杜诗近闻下诏喧都邑肯使麒麟地上行】潭潭大度如卧虎边头耕桑长儿女【後汉书邓禹传沈深有大度退之诗潭潭府中居此借用卧虎言不动声色为敌人所畏如此北史王罴传所为老罴当道卧貂子安得过者也後汉书董宣传曰京师号为卧虎此借用老杜诗边头公卿仍独骄尺诗别家长儿女前汉书艺文志曰劝耕桑以足衣食食货志曰为吏者长子孙高帝纪吕公曰此非儿女子所知】折冲千里虽有余论道经邦正要渠【晏子春秋范昭谓晋平公曰齐未可并吾欲试其君晏子知之吾欲犯其乐太师知之於是辍伐齐谋孔子闻之曰不出樽俎之间而折冲千里之外晏子之谓也书曰兹惟三公论道经邦老杜忆弟诗吟诗正忆渠】妙年出?父兄处公自才力应时须【後汉朱穆传更选海内清淳之士明达国体者以补其处文选曹植求自试表曰终军以妙年使越楞严经弥勒菩萨言今得授记次补佛处汉书司马迁传曰愿竭其不肖之才力老杜诗窦氏检察应时须】春风旍旗拥万夫幕下诸将思草枯【旍与旌同文选王子渊四子讲德论曰甲士寝而冷旗仆文选李陵书曰凉秋九月塞外草衰王维诗草枯鹰眼疾按礼记月令孟夏行冬令则草木早枯】智名勇功不入眼可用折箠笞羌胡【孙子曰善战者无智名无勇功世说谢安问殷浩眼往属万形万形入眼否後汉书邓禹传光武曰赤眉来东吾折箠笞之窦融传曰河西斗絶在羌胡中】
题王黄州墨蹟後【王禹偁字元之咸平中自西掖谪知黄州】
掘地与断木智不如机春圣人怀余巧故为万物宗【易系词曰断木为杵掘地为臼臼杵之利万民以济傅畅晋诸公赞曰杜预作连机水磑由此洛中谷米丰贱孟郊城南聨句曰机春潺湲力考工记曰智者创物巧者述之老子曰渊乎以万物之宗】世有斵泥手或不待郢工【言匠手虽巧亦必待能受之质也庄子曰庄子过惠子之墓谓从者曰郢人垩漫其鼻端若蝇翼使匠石斵之匠石运斤成风听而斵之尽垩而伤郢人立不失容宋元君闻之召匠石匠石曰尝试为我为之匠石曰臣则尝能斵之虽然臣之质死久矣自夫子之死也吾无以为质矣吾无与言之矣此篇上六句盖言黄州锋颖太甚惜其不能藏用也郢人汉书音义作懮人服?云懮人占之善涂暨者】往时王黄州谋国极匪躬朝闻不及夕百壬避其锋【汉书昭帝纪诏日往时令民共出焉礼记四郊多垒注日辱其谋人之国不能安也易曰王臣蹇蹇匪躬之故晋书傅休奕天性峻急每有奏劾或値日暮捧白简整带竦踊不寐坐而待旦于是贵游慑气台阁生风此句颇采其意书曰何畏乎巧言令色孔壬注谓甚佞也汉书王啇传张匡曰百奸之路塞梅福传曰莫敢触其锋】九鼎定盘石一身转孤蓬【谓国安而身危九鼎见前注荀子富国篇曰国安于盘石夀于箕翼注云盘石盘薄大石也文选曹子建诗转蓬离本根飘飘随长风又鲍照芜城赋曰孤蓬自振元之尝作三黜赋谓贬啇滁黄也在黄州作竹楼记曰四年之间奔走不暇未知明年又在何处东坡作元之丰像赞亦曰元之以雄文直道独立当世方是时朝廷清明无大奸慝然公犹不容于中耿然如秋霜夏日不可玩狎至于三黜以死盖元之初为司谏知制诰疏雪徐铉贬啇州副团召归为翰林学士孝章后崩不成服元之以为非坐讪谤出守滁州召还知制诰撰太祖徽号玉册语涉轻诋时相不悦奏黜黄州未几徙□州遂卒】浮云当日月白髪昭秋空【淮南子曰日月欲明而浮云盖之兰芝欲修而秋风败之文选古诗浮云蔽曰日游子不顾反】诸君发蒙耳汲直与臣同【汉书汲黯传淮南王谋反惮黯曰黯好直谏守节死义至说公孙弘等如发蒙耳贾捐之传曰置之争臣则汲直注云汲黯方直故世谓之汲直东坡画赞亦引汲黯公孙弘事太宗尝面戒元之曰卿文章不下韩柳但刚不容物人多沮卿使朕难芘】
题王仲弓兄弟巽亭
大隗七圣迷【庄子曰黄帝将见大隗乎具茨之山方明为御昌寓骖乘张若謵朋前马昆闇滑稽後车至于襄城之野七圣皆迷无所问途疏云大隗至人也按寰宇记隗山在许州长社县具茨山在许宇州阳翟县北仲弓盖许州】许田连城皇【春秋郑伯以璧假许田文选魏文帝与钟大理送玉玦书曰价越万金贵重连城寰宇记鲁城在许州长社县郑伯请以太山之祊易许田即此城也】里中多佳树与世作梁栋【汉书陈平传曰里中社平为宰左传曰季孙氏有嘉树老杜古柏行大厦如倾要梁栋】市门行清渠潩水可抱瓮【史记货殖传刺绣文不如倚市门老杜诗清渠一邑传按文选蜀都赋曰哢吭清渠水经曰潩水出河南密县大騩山东南入于颍说文注潩音与职反玉篇潩音夷记反庄子曰汉隂文人抱瓮灌畦】翬飞城东南隐几抚羣动【斯干诗如翬斯飞庄子曰南郭子綦隐几而坐又曰俛仰之间而再抚宇宙渊明诗曰入羣动息】人境要俱尔我乃得大用【传灯録涿州?衣和尚问临济如何是人境俱不夺曰王登宝殿野老唱歌师曰如何是人境俱夺曰井□已信独处一方师于言下领旨深入三玄三要之门又仰山云百文得大用黄蘖得大机】乌衣之云孙昆弟不好弄【世说王导曰元规若来鲁角巾还乌衣注引丹阳记曰乌衣之起吴时乌衣营处所也江左初立琅邪诸王所住按寰记乌衣巷在今建康上元县尔雅宇日仍孙之子为云孙注云言轻远如浮云左传曰夷吾弱不好弄】木末风雨来卷箔醉宾从【离骚曰塞芙蓉于木末王勃滕王阁序珠帘暮卷两山而】事常超然观乐与贤者共【老子曰虽有荣观燕处超然南有嘉鱼诗序曰太平之君子至诚乐与贤者共之此借用】人登断龙求我自归鸿送【孟子曰有贱大夫焉必求龙断而登之以左右望而罔市利注云龙断谓堁断而高者也文选嵇康诗曰目送归鸿手挥五弦】溪毛乱锦缬候虫响机综【左传曰涧溪沼沚之毛退之诗风蝉碎锦缬鲍照白紵曲曰寒光潇条候虫急刘禹锡秋声赋曰夜虫鸣兮机杼促韵书曰综机缕也】世纷甚峥嵘胸次欲空洞【文选顔延年作陶渊明诔云遂乃解体世纷结志区外李善注引嵇康诗曰世务纷纭广雅曰峥嵘高貌楚词曰下峥嵘兮无地庄子曰喜怒哀乐不入于胷次晋书周顗传王导尝枕顗膝而指其腹曰卿此中何所有也答曰此中空洞无物然足容卿辈数百人】读书开万卷谋国妙百中【老杜诗读书破万卷史记养由基射杨叶百发百中】傥无斲鼻工聊付曲肱梦【斲鼻工见前注鲁论曰曲肱而枕之乐亦在其中矣】
寄尉氏仓官王仲弓
啸台有佳人玄髪监笄珥【寰宇记阮籍台在开封陈留县东南籍每追名贤擕酌长啸登此左传曰昔有仍氏女生鬒黑而甚美光可以监名曰玄妻乐正后夔取之列子曰正蛾眉设笄珥】登高歌一曲听者倾城市【汉书李夫人传李延年歌北方有佳人絶世而独立一顾倾人城再顾倾人国】门无行媒迹草木倚憔悴【礼曰男女非有行媒不相知名老杜诗絶代有佳人幽居在空谷自云良家子零落依草木又云天寒翠?薄曰暮倚修竹史记屈原传顔色憔悴】人物方眇然谁能委圭币【王羲之帖云蔡公遂委笃深可忧当今人物眇然而艰疾若此令人短气左传曰郑徐吾犯之妹美公孙楚聘之矣公孙黑又使强委禽焉晋礼志太康八年有司奏大婚古者以皮马为庭实天子加以毂圭诸候加大璋汉书文帝诏曰朕获执牺牲圭币此借用其字】
山谷内集诗注卷二

[book_title]山谷内集诗注卷三
钦定四库全书
山谷内集诗注卷三　　　宋　黄庭坚　撰
任　渊　注
有惠江南帐中香者戏答六言二首【洪驹父香谱有江南李王帐中香法以鵞利汁蒸沈香用之】
百链香螺沉水宝薰近出江南一穟黄云绕几深禅想对同参【选诗岂意百链刚化作绕指柔此借用香螺谓螺甲见下篇注唐本草注曰沈水香出天竺单于二国木似榉柳重实黑色沈水者是传灯録第二十二祖摩孥罗至西印土焚香而月氐国王忽覩异香成穗按韵书穗亦作穟法华经曰皆得深妙禅定传灯録又曰马祖同参九人】
螺甲割崑仑耳香材屑鹧鸪斑欲雨鸣鸠日永下帷睡鸭春闲【唐本草日蠡类生云南者大如掌青黄色取黶烧灰用之今合香多用谓能发香复来香烟按韵书蠡亦作螺韩鄂四时纂要载修甲香方曰取大甲香如崑仑耳者酒煮密熬入诸香等用倦游録云高窦等州产生结香山民见香木曲干斜枝以刀斫成坎经年得两水渍复锯取之刮去白木其香结为斑点亦名鹧鸪斑礼记月令鸣鸩拂其羽李商隐诗睡鸭香炉换夕薰】
子瞻继和复答二首
置酒未容虚左论诗时要指南迎笑天香满袖喜公新赴朝参【史记滑嵇传曰齐威王置酒後宫史记魏公子无忌传曰无忌从车骑虚左自迎侯生东京赋曰幸见指南于吾子李善注引桓谭上便宜曰管仲桓公之指南老杜诗颇怪朝参懒乐天诗时暑放朝参】
迎燕温风旎旎润花小雨斑斑一炷烟中得意九衢尘里偷闲【礼记月令季夏之月温风始至此借用韵书曰旎旎旌旗从风貌亦借用欧阳公诗轻寒漠漠侵驼褐小雨斑斑作燕泥乐天诗马入九衢尘又诗□健偷闻且勤饮】
有闻帐中香以为熬蝎者戏用前韵二首
海上有人逐臭天生鼻孔司南【吕氏春秋曰人有大臭者其亲戚兄弟妻妾无能与居者自苦而居海上人有悦其臭者昼夜随而不去曹子建与杨德祖书曰海畔有逐臭之夫列子曰海上有人好鸥鸟者传灯録南泉云父母已生了鼻孔在什麽处韩非子曰先王立司南车以端朝夕注云指南车也】但印香严本寂不必丛林徧参【楞严经香严童子曰佛言见诸比丘烧沉水香香气寂然来入鼻中我观此气非木非空非烟非火去无所着来无所从由是意销发明无漏如来印我得香严号尘气倏灭妙香密圆我从香严得阿罗汉祖庭事苑曰梵语贫婆此云丛林大论云譬如大柱丛聚是名为林诸比丘和合故僧聚处得名丛林传灯録玄沙传雪峯召曰备头陀何不徧参去师曰逹磨不来西土二祖不往西天雪峯肯之】
我读蔚宗香传文章不减二班误以甲为浅俗郤知麝要防闲【南史范蔚宗撰和香方序曰麝本多忌过分必害况实易和盈斤无伤枣膏昬钝甲煎浅俗非惟无助馨烈乃弥增于尤疾也诗意谓蔚宗之论失于甲而得于麝二班谓彪固後汉书班彪传赞曰二班怀文裁成帝坟诗序曰鲁庄公不能防闲文姜】
谢公择舅分赐茶三首
外家新赐苍龙璧北焙风烟天上来明日蓬山破寒月先甘和梦听春雷【外家谓母家史记吕氏纪曰吕氏皆以外家恶而几危宗庙北焙谓建溪北苑官焙後汉书窦章传学者称东观为老氏藏室道家蓬莱山卢仝茶歌曰手閲月团三百片退之诗新月怜半破又石鼎聨句序云道士倚墙睡鼻息如雷鸣元稹诗鼻息吼春雷】
文书满案惟生睡梦里鸣鸠唤雨来乞与降魔大圆镜真成破柱作惊雷【汉书刑法志曰文书盈于几□文选嵇康书曰人间多事堆案盈几魔以言睡镜以比茶降魔见佛书如楞严经优波离言亲见如来降伏诸魔制诸外道是也楞严经又曰立大圆镜空如来藏世说日夏侯太初尝倚柱读书时暴雨霹雳破所倚柱太初色无变楚辞曰凌惊雷轶骇电梁元帝金楼子有人读书握卷即睡梁人谓书为黄嬭言其怡神养性如乳媪也东坡诗引睡文书信手翻】细题叶字包青箬割取丘郎春信来拚洗一春汤饼睡亦知清夜有蛟雷【隋萧大圜竹花赋曰缥枝承露缃箬来风说文注曰楚谓竹皮曰箬音而勺反玉篇云竹叶也柳子厚诗青箬里盐归洞客秦少游作李公择行状曰次女适郊祀斋郎丘楫诗言此茶本欲留遗其壻今乃见分也退之诗割取乖龙左耳来选诗清夜游西园汉书中山靖王传曰聚蟁成雷】便粜王丞送碧香酒用子瞻韵戏赠郑彦能【王诜晋卿尚蜀国公主其家酒名碧香彦能名仅】
食贫好酒尝自嘲日给上尊无骨相【诗曰三岁食贫汉赐丞相上尊酒糯米二斗酒一斗为上尊骨相见前注】大农部丞送新酒碧香窃比主家酿【汉书食货志曰桑弘羊请置大农部丞数十入分部主郡国东坡诗碧香近出帝子家汉书卫青传曰季与主家僮卫媪通老杜诗主家隂洞细烟雾晋书何充传云令人欲倾家酿】应怜坐客竟无毡更遭官长颇讥谤【老杜戏简郑广文诗广文到文舍系马堂堦下醉则骑马归颇遭官长骂才名四十年坐客寒无毡赖有苏司业时时与酒钱文选孔文举书今之少年喜谤前辈或能讥评孝章】银杯同色试一倾排遣春寒出帷帐【晋书王衍传每作玉柄麈尾与手同色此借用其字老杜诗乾愁要排遣汉书文帝赞曰帷帐无文绣】浮蛆翁翁杯底滑坐想康成论泛盎【周礼洒正辨五齐之名一曰泛齐二曰醴齐三曰盎齐郑康成注云泛者成而宰浮泛泛然如今宜城醪盎犹翁也成而翁翁然葱白色如今鄼白翁音乌动反】重门着关不为君但备恶客来仇饷【易曰重门击柝以待暴客汉书陈遵传曰每大饮宾客满堂辄关门元次山集以不饮者为恶客孟子曰葛伯率其民要其有酒食黍稻者夺之不授者杀之有童子以黍肉饷杀而夺之书曰葛伯仇饷此之谓也】
送郑彦能宣德知福昌县
往时河北盗横行白昼驱人取城郭【往时见前注横行见孟子汉书贾宜曰白昼大都之中剽吏而夺之金】唯闻不犯郑冠氏犬卧不惊民气乐【冠氏县属大名府後汉岑熙迁魏郡太守人歌曰狗吠不惊足下生氂汉书贾谊传曰德教洽而民气乐】秖今化民作锄耰田舍老翁百不忧【老杜诗秖今年才十六七贾谊过秦论曰锄耰棘矜师古注云耰摩田器也音忧南史宋武帝纪孝武曰田舍翁得此已为过矣老杜诗吾知徐卿百不忧】铜章去作福昌县山中读书民有秋【汉官仪曰县令秩六百石铜章墨绶福昌县属西京书曰乃亦有秋诗意谓使民安于田里无饥寒之戚必非文俗吏所能也退之诗曰出宰山水县读书松桂林】福昌爱民如父母当官不扰万事举【诗曰岂弟君子民之父母左传曰当官而行何强之有】用才之地要得人眼中虚席十四五不知诸公用心许鲁恭卓茂可人否【退之诗侍从近臣有虚位公今此去何时归後汉鲁恭为中牟令专以德化为理後至侍中司徒卓茂为密令走人亲爱而不忍欺光武以茂为太传】
显圣寺庭枸杞
仙苗夀日月佛界承露雨谁为万年计乞此一抔土【管子曰百年之计树之以木汉书张释之传曰假令愚民取长陵一抔土何以加其法乎注云抔音步侯反谓手掬之也乞字去声读本草枸杞一名地仙】扶疎上翠盖磊落缀丹乳【汉书刘向传曰梓树生枝叶扶疎上出屋蜀志先主传曰桑树童童如小车盖陆玑诗疏云枸杞子秋熟正赤文选宋玉风赋枳句来巢李善注引司马彪曰桐子似乳着其叶而生此借用】去家尚不食出家何用许【本草枸杞条陶隐居注曰俗谚云去家千里勿食萝藦枸杞言其强盛隂道也】正恐落人间采剥四时苦【言在僧坊则不用食此故免采剥之害东坡先生後?菊赋而吾方以?为粮以菊为糗春食苗夏食叶秋食花实而冬食根庶几手西河南阳之夀】养成九节杖持献西王母【本草枸杞一名仙人杖一名西王母杖老杜诗安得仙人九节杖拄到玉女洗头盆按真诰杨羲梦蓬莱仙翁拄赤九节杖而视白龙】
次韵子瞻赠王定国
远志作小草鼃衣生陵屯但为居移气其实何足言【远志小草见前注列子曰若鼃为鹑得水土之际则为鼃蠙之衣生于陵屯则为陵舄注云随所生之处而变者也孟子曰居移气养移体诗意谓士当特立独行不以穷逹所居之异而易其操定国本贵公子尝坐东坡累迁谪宾州颇能自处云】名下难为人丑好随手翻【言名士未必有其实往往随世俯仰乍贤乍倿也史记范蠡曰大名之下难以久居国史纂异阎立本见张僧繇旧昼曰名下定无虚士列子曰贤愚好丑成败是非无不消灭老杜诗时来展材才先後无丑好又诗翻手作云覆手雨汉书韩信传曰公随手亡矣】百年炊未熟【用异闻集邯郸枕中梦事见前注】一垤蚁追奔【异闻集载南柯太守淳于棼事云棼沈醉致疾梦见二使者扶生入宅南古槐穴中前行数十里有大城门楼题曰大槐安国其王以女瑶芳妻生使为南柯郡守在郡二十年有檀萝国来伐王命生征之败绩生妻病死王谓生可暂归生上车行俄出一穴见本里闾巷入其门见身已卧堂庑下发悟如初梦中倏忽若度一世矣遂呼二客寻古槐下穴见大穴洞然明朗有积土壤以为城郭台殿之状有蚁数斛隐聚其中中有小台二大蚁处之即槐安国都邑也又穷一穴直上有枝亦有土城小楼即南柯郡也宅东一里涧侧有大檀树藤萝拥织傍有蚁穴檀萝之国岂非此耶山谷喜用此事故具载之东山诗注曰垤蚁冢也追莽用庄子蜗角蛮触相战伏尸逐北之意文选李陵书日追莽逐北】夏日蓬山永戎葵茂墙藩【後汉书窦章传学者称东观为老氏藏室道家蓬莱山尔雅菺茙葵注云今蜀葵也似葵华如本槿华欧阳詹诗云芭蕉一叶妖茂葵一花妍异无材实资手植堦墀前汉书扬雄甘泉赋曰电倏忽于墙藩注云藩篱也】王子吐佳句如茧丝出盆【晋书胡母辅之传王澄曰彦国吐佳言如锯木屑又孙绰传作天台山赋示范荣期每至佳句辄云应是我辈语欧阳公诗问其别後学初若茧抽绪礼记曰夫人缫三盆手】风?极洒落云气画罍樽【晋书王衍传风姿详雅江淹拟许?君诗曰五难既洒落周礼司尊彛注曰山尊山罍也亦刻而画之为山云之形】属有补衮章自当宠频烦【司马温公尝荐定国句或指此属音之欲反近也左传曰属有宗祧之事于武城诗曰衮职有阙维仲山甫补之杜诗三顾频烦天下计按汉书王莽传注曰郑重犹频烦也】鄙夫无他能上车问寒温【老杜诗鄙夫行衰谢字出鲁论史记孟尝君传代舍客冯驩无他技能通典曰秘书郎自齐梁之未多以贵游子弟为之无其才实当时谚曰上车不落则着作体中何如即秘书事本出顔氏家训山谷时在馆中故用此事】惟思穷山去抱犊长儿孙【汉书严安传曰穷山通谷又文选王康琚反招隐诗曰放神青云外絶迹穷山里唐王摩诘归山歌曰入云中兮养鸡上山头兮抱犊媿不才兮妨贤嫌既老兮贪禄山谷盖采此意按神仙传王烈入河东抱犊山中见一石室有索书两卷与嵇康共往读之而寰宇记载潞州壷关县有抱犊山道书福地记云抱犊山在上党东南乙地有石城高十丈有草名玉照取其叶服之二三日不饥又按山水志云抱犊山北岳佐命之山也後汉葛荣乱百姓抱犊于山上因名寒山子诗曰丈夫莫守困无钱即经纪养得一牸牛生得五犊子犊子又生儿积数无穷已寄语陶朱公富与君相似陆龟蒙诗曰五年重到旧山村树有交柯犊有孙老杜诗自从盛酒长儿孙】
次韵张询斋中晩春【询字仲谋】
学古编简残怀人江湖永非无车马客心远境亦静【书日学古入官汉书刘歆传曰经或脱简传或间编诗曰嗟我怀人寘彼周行选诗门有车马客渊明诗心远地自偏】挽蔬夜雨畦煮茗寒泉井【老杜诗夜雨剪春韭昜日井列寒泉食】春去不窥园黄鹂颇三请【汉书董仲舒传三年不窥园老杜诗隔叶黄鹂空好音周礼司仪曰及出车送三请三进再拜】立朝无物望补外傥天幸【孟子曰立乎人之本朝後汉第五伦传曰有损事望物云望物望也唐书马周传曰或京官不称职始虫补外庄子渔父篇孔子曰今也吾得遇也若天幸然汉书伍被传曰傥可以侥幸】想乘沧浪船濯髪曦翠岭【楚辞渔父鼓枻而去歌曰沧浪之水清兮可以濯我缨沧浪之水浊兮可以濯我足又远游曰朝濯髪于阳谷兮夕曦全身手九阳文选张平子思玄赋曰旦余沐于清源兮曦余发于朝阳李善注云曦乾也山东日朝阳老子新沐曦发于庭】
次韵答晁无咎见赠
翕翕一日炎【谓权门炙手可热曾不几时世说谢安在东山兄弟巳有富贵者隼翕家门倾动人物韩退之作郑羣志日不为翕翕热】耽耽万年永【言守正而寡欲可为不朽计也易颐之六四曰虎视耽耽其欲逐逐无咎注谓观其自养则履正察其所养则养阳颐爻
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:33:24-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
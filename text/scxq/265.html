<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="●双珠记目录,第一齣~第十齣,第十一齣~第二十齣,第二十一齣~第三十齣,第三十一齣~第四十齣,第四十一齣~第四十六齣,双珠记全文在线阅读,双珠记全文在线下载,大玄古籍书库">
<meta name="description" content="明代传奇剧本。沈鲸撰。《曲品》著录。取材于元陶宗仪《辍耕录·贞烈墓》，人物姓名及情节已有改动。写唐王楫代伯父谪戍，挈妻子至郧阳投军。离家时，母以家传双珠中一颗与之，留作纪念。至戍所后，营长李克成谋占楫妻郭氏，陷害楫入狱。郭氏暗将明珠系于其子九龄颈上，卖与陕西客商，然后投渊自杀，神灵护之使不死。郭氏上京鸣冤，遇楫母避乱上京，同寄寓于母姊韩媪亲戚家。适朝中大臣袁天纲被征召进京路过，郭氏托袁救夫。袁天纲乃谏天子，大赦天下，王楫免死，改谪剑南。楫友陈时策时为边将，劝楫从军，共立边功。楫妹慧姬入宫为宫女，因在寒衣上">
<title>双珠记_沈鲸_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">双珠记</span> <br/>
          作者： <span class="inputVal" id="bkauthor">沈鲸</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">诗词戏曲,戏曲,传奇,完结</span> <br/>
          字数： <span class="inputVal" id="bknum">[book_length]78170</span> <br/>
          说明： <span class="inputVal" id="bkdec">明代传奇剧本。沈鲸撰。《曲品》著录。取材于元陶宗仪《辍耕录·贞烈墓》，人物姓名及情节已有改动。写唐王楫代伯父谪戍，挈妻子至郧阳投军。离家时，母以家传双珠中一颗与之，留作纪念。至戍所后，营长李克成谋占楫妻郭氏，陷害楫入狱。郭氏暗将明珠系于其子九龄颈上，卖与陕西客商，然后投渊自杀，神灵护之使不死。郭氏上京鸣冤，遇楫母避乱上京，同寄寓于母姊韩媪亲戚家。适朝中大臣袁天纲被征召进京路过，郭氏托袁救夫。袁天纲乃谏天子，大赦天下，王楫免死，改谪剑南。楫友陈时策时为边将，劝楫从军，共立边功。楫妹慧姬入宫为宫女，因在寒衣上题诗，为陈时策所得，天子赐两人结婚。慧姬赴剑南途中，将双珠中另一颗遗失，被人拾到去韩媪家易酒。楫子九龄已长大成人，应科举中状元。后来，珠联人合，全家团圆。吕天成称赞此剧“情节极苦，串合最巧，观之惨然”(《曲品》)。昆曲演出有《二探》、《卖子》、《投渊》、《天打》、《中军》。今存明刻本清抄本，《古本戏曲丛刊初集》据明末汲古阁原刊本影印。</span> <br/>
          封面： <span class="inputVal" id="bkimg">Z_19996.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]双珠记
[book_author]沈鲸
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]诗词戏曲,戏曲,传奇,完结
[book_length]78170
[book_dec]明代传奇剧本。沈鲸撰。《曲品》著录。取材于元陶宗仪《辍耕录·贞烈墓》，人物姓名及情节已有改动。写唐王楫代伯父谪戍，挈妻子至郧阳投军。离家时，母以家传双珠中一颗与之，留作纪念。至戍所后，营长李克成谋占楫妻郭氏，陷害楫入狱。郭氏暗将明珠系于其子九龄颈上，卖与陕西客商，然后投渊自杀，神灵护之使不死。郭氏上京鸣冤，遇楫母避乱上京，同寄寓于母姊韩媪亲戚家。适朝中大臣袁天纲被征召进京路过，郭氏托袁救夫。袁天纲乃谏天子，大赦天下，王楫免死，改谪剑南。楫友陈时策时为边将，劝楫从军，共立边功。楫妹慧姬入宫为宫女，因在寒衣上题诗，为陈时策所得，天子赐两人结婚。慧姬赴剑南途中，将双珠中另一颗遗失，被人拾到去韩媪家易酒。楫子九龄已长大成人，应科举中状元。后来，珠联人合，全家团圆。吕天成称赞此剧“情节极苦，串合最巧，观之惨然”(《曲品》)。昆曲演出有《二探》、《卖子》、《投渊》、《天打》、《中军》。今存明刻本清抄本，《古本戏曲丛刊初集》据明末汲古阁原刊本影印。
[book_img]Z_19996.jpg


[book_title]●双珠记目录
第一齣　家门始终
第二齣　元宵灯宴
第三齣　风鑑通神
第四齣　勾补军伍
第五齣　母子分珠
第六齣　从军别意
第七齣　军门优卹
第八齣　假恩图色
第九齣　二友推恩
第十齣　助恶谋姦
第十一齣　遇淫持正
第十二齣　遗珠入宫
第十三齣　剑击淫邪
第十四齣　协谋诬讼
第十五齣　刑逼成招
第十六齣　狱中寃恨
第十七齣干避兵失侣
第十八齣　处分后事
第十九齣　卖儿繫珠
第二十齣　夫妻永诀
第二十一齣　眞武灵应
第二十二齣　姑妇相逢
第二十三齣　京邸敍亲
第二十四齣　术士玄谋
第二十五齣　北斗化僧
第二十六齣　奏议颁赦
第二十七齣　纩衣寄诗
第二十八齣　遇赦调边
第二十九齣　纩衣得诗
第三十齣　师徒传习
第三十一齣　辕门遇友
第三十二齣　举途鄕谊
第三十三齣　勦虏同功
第三十四齣　因诗赐配
第三十五齣　廷对及第
第三十六齣　邮亭失珠
第三十七齣　赴婚遇兄
第三十八齣　吉筵敍故
第三十九齣　珠传女信
第四十齣　与珠觅珠
第四十一齣　西市认母
第四十二齣　并拜荣陞
第四十三齣　弃官寻父
第四十四齣　僧榻传音
第四十五齣　月下相逢
第四十六齣　人珠还合

[book_title]第一齣~第十齣
第一齣　家门始终
【蝶恋花】〔末上〕钟送黄昏鸡报晓。昏晓相催。世事何时了。万古千愁人自老。春来依旧生芳草。
忙处人多閒处少。閒处光阴。几个人知道。独上小楼云杳杳。天涯一点靑山小。〔问答照常〕
【法曲献僊音】足学王生。守贞郭氏。偕补郧阳军伍。怒激奸谋。酿成寃狱。哀诚感通眞武。赖术士祈天府。宽刑调边土。
慧姬苦。入宫闱。纩衣诗意。君垂悯。赐结今生鸳侣。孝子幸登庸。弃官阶行求父母。四贵同时。验天纲前定之数。羡双珠聚散。可以匹休合浦。
王济川从军受诬。
郭小豔鬻子全贞。
慧姬女寓诗赐配。
九龄儿弃职寻亲。
第二齣　元宵灯宴
【齐天乐】〔生上〕师颜祖孔深紬绎。授受斯文一脉。道岸先登。天街思陟。整顿凌云双翮。飞腾未得。且揩洗灵珠。琢磨璞璧。待善价求沽货皇家。方显人中特。
〔鹧鸪天〕养晦衡门志可贞。琼琚玉珮灿星辰。词锋颖利疑无敌。笔力纵横似有神。三峡水。满腔春。龙蛇之势以存身。雉膏会使当时食。尽摅忠诚赞紫宸。小生姓王。名楫。字济川。涿鹿鄙夫。雕虫小技。焚膏继晷。费终岁之鑽研。刮垢磨光。窃古人之糟粕。诸史已探其旨趣。六经颇究其渊源。旣无董子天人之资。安有韩公山斗之望。正是崇拳石以成泰华。积涓流而至沧波者也。然而烂烂锦心。夙寓凌云之笔。稜稜玉骨。方乘犯斗之槎。争奈兰省缘疎。无由踊跃。云衢路杳。莫遂翱翔。未宾于舜门。且乐乎颜巷须信简易工夫终久大。支离事业竟浮沉。小生世係荆湖道郧阳衞军籍。先年因刘黑闼之乱。流寓涿州。先祖生我先伯先父二人。不幸先父早世。先伯又被郧阳勾补军伍去讫。喜得老母盛氏。康宁无恙。门户萧条。终鲜兄弟。膝下承欢。惟荆妻郭氏。妹妹慧姬而已。小生虚度三旬。止生一子。方年四岁。小字九龄。今日正是元宵。不免薄具张灯之宴。聊伸舞綵之私。早间已邀韩姨娘在此。须索分付娘子与妹妹。请母亲出来同赏则个。〔叫请介丑上〕
【宝鼎儿】新正圆月夜。是处莲炬。星球衝莹。〔老旦〕撒锦茘年年遗事。歎暮龄光阴难柄。〔旦贴〕乐府神僊分两籍。遥向慈帏称庆。〔合〕喜灯月交辉。壶觞兼举。因时消兴。
〔相见介老旦〕老身生于盛氏。嫔于王门。早丧藁砧。仅存儿女。柏舟眇眇。矢志终身。萱草萋萋。销魂半世。镜中畏见靑鸾舞。琴裏愁闻黄鹄音。家虽替于前人。业妄期于后胤。争奈囊空甁罄。奚堪旦夕之忧。力倦形衰。难驻光阴之逝。正是夜雨靑灯孤枕泪。春风寒食九泉心。孩儿过来。閒门自闭。淸夜宜安。你请大姨娘与我出来。有何话说。〔生旦贴〕元宵佳节。灯月同明。聊具杯酒。少遣时光。〔丑〕人生百岁。光阴有几。旣有灯酒。可暂一乐。〔合〕谁家见月能閒坐。何处闻灯不看来。〔生递酒介〕
【锦堂月】绦阙春明。冰轮桂满。须臾露台光炳。三五元宵。暮霭瑞烟相映。惠风销燄蜡摇丹。淸露浥烘炉流鑛。〔合〕人中景。愿岁岁今宵。共拚酩酊。〔旦贴〕
【前腔】偏称。禁漏花深。绣工日永。星桥火树纵横。见九市三街。芙蕖遍开千顷。绮罗丛粉黛容娇。珠翠簇麝兰香盛。〔合前丑〕
【前腔】堪并。阆苑层城。蓬壶方丈。霁色湛然如镜。咫尺鳌山。云中羽调轻淸。望龙楼複道飞惊。瞻凤辇翠华临幸。〔合前老旦〕
【前腔】思省。衰髮星星。忧怀耿耿。争奈室如悬磬。届此灯期。怎禁得触物关情。望孤儿鹗荐高骞。冀弱女鸳盟谁订。〔合前〕
【醉翁子】〔生〕倾听。我母氏因时寓警。敢策励驽骀。快当驰骋。〔旦贴〕引领。要早奋经纶。须信荣亲在显名。〔合〕非画饼。似脱颖囊锥。头角峥嵘。
【前腔】〔丑〕高迥。论鏖战文场取胜。喜学海波澜。准拟首先羣英。〔老旦〕休逞。恐风阻翔鵾。未遂扶摇万里程。〔合前〕
【侥侥令】帏展辉云锦。帘垂晃水晶。料得十二都门人汹涌。铁马响春冰。户未扃。
【前腔】彩云笼月冷。宝气绕星淸。恍惚素娥如将下。灯酒劝残更。乐太平。
【尾声】人生斟酌皆前定。况逢时肯辜节令。谁能保来日阴晴。
千门灯火报年丰。
镜裏铅云不汝同。
到底行藏谁预定。
莫将身世负春风。
第三齣　风鑑通神
【窣地锦裆】〔末上〕谩夸三峡倒词源。俊骨英风气浩然。春融桃浪激诸贤。鲲化溟濛会独先。
江波冉冉连天碧。瑞气文光映草色。卧龙惊奋旧精神。咫尺云霄应可陟。小生姓孙。名纲。字天彝。本贯涿州人氏。质性温醇。才华伟俪。诗书资博约。已优游乎鸢飞鱼跃之天。礼乐致中和。愿鼓舞于虎啸龙吟之地。虽收时论。未际运期。且守孔孟规模。可致伊周事业。大抵有基方筑室。未闻无地忽成岑。我有窗友王济川陈献夫二人。遐襟耿度。望不可齐。懋学宏才。晦之益显。诚文场之迅足。词林之羽仪者也。今年大比。昨约二友来议应举之事。此时想亦将到矣。〔小外上〕
【前腔】五星炳焕聚奎边。多士昂昂意象鲜。行看捧日上尧天。驰骤须先着祖鞭。
官样文章大手笔。衙官屈宋谁能匹。冀得鸿胪第一传。平地雷轰声霹雳。小生姓陈。名时策。字献夫。荷山川之旷灵。所存粹美。结日月之慧气。厥秉英明。咀嚼琼瑛。而允矣入神。翦剔绮丽。而灿然惊目。名未彰于帝里。志犹笃于亲庭。今当大比。昨承孙兄约议赴举。此是他门首。不免迳入。〔见介生上〕
【菊花新】铿锵礼乐迈三千。上国观光利用前。禁苑喜莺迁。星斗胸罗期展。
〔见介〕〔浣溪沙〕〔生〕小院閒窗春色深。〔末〕重帘未捲影沉沉。〔小外〕遗编岂敢废研寻。〔生〕义理一原须得意。〔末〕知行两字在潜心。〔小外〕人间至乐尙儒林。〔末〕盖闻荆山之玉。无翼而飞。鬱浦之珠。不胫而走。其登于章华。称以结绿。虽人莫增其美。亦必待人而举之。吾辈抱负固多。若不由当道推荐。何以致身于显要。〔生〕孙兄说那裏话。自古神龙出渊。风云自异。璞玉爲器。瑚琏俱珍。道旣在我。人自求之。岂患莫己知哉。〔小外〕君子进德修业。欲及时也。乐则行之。忧则违之。今当大比。未免上京取应。但恐鵾溟水阔。难舒奋翮之心。蟾窟天高。莫遂攀枝之手耳。〔生〕穷通有命。富贵在天。不必预爲多虑。〔末〕功名得失。皆有先兆。闻得袁天纲先生精于术数。能知未来事。缙绅无不敬信。朝廷亦尝宣召。待以隐士之礼。近日到此。寓在城东。欲请二兄往问前程消息。不知尊意若何。〔生小外〕如此甚好。望乞指引。〔末〕二兄旣允。卽当请行。〔行介〕出处有先机。人情不预觉。一语觉迷途。殷勤寻郭璞。迤逦行来。此间就是。〔问介外内应上〕
【前腔】庖牺遗緖费鑽硏。赖有君平演后传。徵应妙通僊。休咎几微如见。
伯阳曾有易参同。夺尽阴阳造化功。养取心中眞六甲。稽疑叶吉妙无穷。卑人袁天纲是也。有客相呼。须索迎候。〔见介〕三位解元何来。〔衆〕久慕高风。不胜心渴。特瞻雅范。聊展敬私。〔外〕卑人材犹樗栎。景迫桑楡。忽辱驾车。殊辉蓬荜。动问高姓贵号。〔生〕小生王楫。字济川。〔末〕小生孙纲。字天彝。〔小外〕小生陈时策。字献夫。〔外〕三位俱大贵人也。素未荆识。此来必有见谕。〔衆〕老丈听吾等相吿。
【玉芙蓉】埋头已有年。文战频遭蹇。幸当今宾兴天下英贤。要将敷对倾肝胆。未必靑钱皆中选。风云便。问何能鹗荐。望示迷途。临期庶免叹迍邅。
〔外〕元来三位下顾。要问前程之事。〔衆〕今当大比。求卜一卦。以决所往。〔外〕卑人之术。不止于卜。又能风鑑。断人终身事业。〔衆〕旣善风鑑。尤觉便易。乞赐一相何如。〔外相介〕三位俱是贵相。但发得太迟。所谓大器晚成也。〔看生介〕王解元之相。有些古怪。当慢慢的讲。且先相此二位。〔看末介〕孙解元。
【前腔】庞儿如月满。眉际靑云敛。最宜他珠庭日角高悬。三才平称荣非浅。五岳旋归德可宣。孙解元。你黄甲登庸。靑琐预籍。贵则贵矣。但恨时运未至。〔生〕他做何等官。甚时可到手。〔外〕司风宪。须十年始现。羡柏府兰台。崇阶密勿寿绵延。
〔末〕承教了。〔外看小外〕陈解元。
【前腔】仪容眞伟烈。双瞬光飞电。更堪钦虎头燕颔胥全。英声奇骨人中彦。怒髮刚髯阃外权。陈解元。你金符号令。玉帐威风。贵则贵矣。但不由黄甲出身。乃是军功致位。目下时运也未至。〔小外〕我本书生。素非武弁。若说军功。无日可得矣。〔外〕莫怪我说。依你尊相。要见得飘踪边塞。方能遂意干戈。专征战。须十年始现。陈解元。你到那时。还有一桩奇遇哩。可喜可喜。〔小外〕有何奇遇可喜。〔外〕羡桂掖牵丝。追踪红叶赐姻■〈女连〉。
〔衆〕不信有这等事。〔外〕非卑人胡说。相法见得如此。〔看生介〕王解元。尊相好古怪。
【前腔】丰姿虽冠冕。气色殊难辨。你印堂昏暗。驿马发动。必有远戍之苦。〔生〕应在几时。〔外〕卽见了。苦来朝戎装远离鄕田。咳。不好说得。〔生〕君子问灾不问福。但说不妨。〔外〕你到那裏。又遇孛星爲敌。要见圜扉淹滞寃终雪。骨肉参商事可怜。〔生〕若如此。怎得出身之日。〔外〕无伤。英布当刑而王。那时卑人助一臂之力。转危爲安。功名又在远方。看你男女宫明显。又主令郞高第。官居淸要。〔生〕命旣折挫。岂望身荣子贵。〔外〕非卑人虚美之言。数皆前定。〔生〕应在几时。〔外〕也发得迟。要见功勳建。须十年始现。羡桥梓同荣。断应缉续破应圆。
令郞与孙解元同榜。足下与陈解元同功。官禄虽异。时运相同。若论先屈后伸。所差不远。〔衆〕过蒙推奬。何以克当。〔外〕目下虽若空谈。将来必有实验。三位不消疑讶。〔衆揖谢介〕
【前腔】空灵三寸舌。藻鑑神明显。想吾侪与君夙缔深缘。蒙推休咎知惩劝。当愼行藏觊斡旋。〔外〕三位功名来迟。非人之力能强。休生怨心。〔衆〕何尤怨。且安贫处贱。俟数极时通。那时奋发任高骞。
双眸炯若鑑悬秋。
能向尘中定品流。
单父吕公君莫是。
神机祕诀动王侯。
第四齣　勾补军伍
【阮郞归】〔小生〕玉麟铜虎布新条。褰帷肃下僚。一襦五袴颂声遥。心专抚字劳。
五马分符竹。专城寄独优。政成徵檄至。借寇一年留。下官涿州刺史梁栋是也。连日迎送上司。不曾理事。未免案牍堆积。如今正是早衙时分。叫左右的放牌投文。〔左右丑淨上〕千里关山远。孤身道路难。官差急如火。时刻不盘桓。〔见介小生〕你是甚么人。〔淨〕小人是荆湖帅府差来勾取军丁的。有批文投上。〔小生〕接上来看。〔看介〕荆湖道节度使司爲淸查军伍事。照得兵部勘合通查天下军伍。旧管新收。开除实在。俱要造册知会。以凭操调。行据郧阳衞申称。军人王沂病故。见今缺伍。查得本军原籍涿州。合行勾补。爲此檄仰涿州常该官吏查取本军亲支以次户丁。幷妻解送着伍。须至檄者。旣是军务。叫左右的速拘王沂本管里老进来查取。〔左右介末丑上〕暂时离井地。咫尺诣琴堂。〔见介小生〕你两个是郧阳衞军人王沂的亲管里老。〔末丑〕正是。奉老爷呼唤。有何分付。〔小生〕你们听我道。
【大迓鼓】无端召尔曹。荆湖帅府淸查军伍。移文火速。千里迢迢。整齐军伍防征勦。本军王沂病故。要勾取他户下以次人丁顶补。明查支派莫浑淆。〔合〕若有稽违。罪罚不饶。〔末丑〕
【前腔】明公命我曹。取黄册一查。便知他户下丁数。疏支的派。析见秋毫。相应补伍丁拘到。刻期起解在明朝。
〔合前末丑查册介〕一户王沂。户丁王津王楫。〔小生〕王津王楫是王沂何人。〔末丑〕王津是王沂的弟。王楫是王津的男。王津已故。该王楫补伍。拘他夫妻起解便了。〔小生〕叫左右的点一名防夫进来。〔左右介外上〕递文书出入百般公府。解囚犯往来万里程途。〔见介小生〕都近前来听我分付。
【前腔】丁宁戒尔曹。这名军丁须知紧要。务使防范坚牢。军门交割方爲了。莫敎纵弛致逋逃。
〔合前末丑〕小人们只管勾取。若是长解军门交割。这两个人的干係。〔淨外〕
【前腔】关防属我曹。登山涉水。千里辛劳。风霜餐宿勤昏早。批迴各要及期销。〔合前〕
军丁查补係钦依。
奉檄勾追不可违。
正是一心忙似箭。
必须两脚快如飞。
第五齣　母子分珠
【临江仙】〔旦抱儿上〕閒阶和煦花如拥。柔风帘幙摇红。辘轳声转粉牆东。宝猊烟未冷。山枕梦成空。
〔南鄕子〕晓日压重簷。斗帐春寒起去忺。天气困人梳洗懒。眉尖。淡画春山不喜添。閒把绣丝撏。认得金针又倒拈。陌上游人归也未。恹恹。满院杨花不捲帘。奴家郭氏之女。王郞之妻。乳名小豔。阅世三旬。宜家十载。荆钗韦布。恆存澹泊之心。木栉芰裙。弗替坚贞之素。蝉鬓倦梳愁折凤。蛾眉羞照恐惊鸾。姑氏颜衰。已迫桑楡之景。良人学就。未沾雨露之恩。乳哺婴孩。苟延世裔。力供釜甑。莫继晨昏。人不堪我之忧。形弗若心之泰。正是惟有深闺憔悴质。年年常倚绣牀看。今当大比。丈夫必往应试。但家贫乏费。如之奈何。待他囘来商量。再作区处。〔生上〕
【前腔】金门射策文星拱。洋洋意气如虹。三奇六甲未应通。雨偏侵漏屋。风不助冥鸿。
〔见介旦〕官人。试期将近。路费不周。亲衰子幼。如何是好。〔生〕娘子。功名且莫提起。日下卽有灾祸。是爲可忧。〔叹介旦〕官人。你未飮上池水。岂知未然事。今宵之飮食。尙不能保。况来日之阴晴。其可预推乎。〔生〕娘子说那里话。居安思危。保身之道。〔旦〕纵使适遭其阨。敢问何以见之。〔生〕昨日同孙陈二友。往访术士袁天纲。扣问前程之事。被他断尽终身得失。是以知其将然。〔旦〕旣有此话。愿闻其详。〔生〕娘子听我道。
【桂枝香】凭他言讽。俾吾情悚。道我来朝祸出无端。骨肉家庭难共。〔旦〕他说官人往何处所。做甚勾当。〔生〕去边塞戍戎。去边塞戍戎。〔旦〕不信有这等事。〔生〕不止于此。还有凶处。〔旦〕请备细说。〔生〕旣遭愚弄。复罹寃讼。〔旦〕若然。汝我终身休矣。〔生〕不终穷。他许我十年后因军功而富贵。否极还须泰。父子同荣锦绣丛。〔旦〕
【前腔】聆君所诵。浑如春梦。可怜颖悟高贤。顾被狂夫耸动。〔生〕趋吉避凶。儒者之事。〔旦〕纵趋避可从。纵趋避可从。空谈奚重。徒忧何用。官人。你且放从容。信步行将去。穷通係命宫。〔末丑淨外奔上〕
【入赚】帅令如风。疾来到王家户限中。把声儿悄。窥观窃听探形踪。〔生旦惊介〕恁羣雄。缘何抢攘轻厮哄。〔衆〕爲尔伯身亡取嫡宗。〔生旦哭介〕列位何来。〔衆〕荆湖帅府有批文在此。军情重。勾追严急休惊恐。〔缚生旦生旦哭〕祸从天送。〔老旦贴忙上〕
【前腔】想来文名姓误相同。全仗恁鄕官秉至公。〔衆〕休胡说。昨日太老爷呵。当堂查覈。昭然支派岂朦胧。〔末丑〕王沂是你的伯。王津是你的父。王沂无子。该你补伍。〔老旦贴〕旣是这等呵。可使弥缝。愿解簪脱珥充酬奉。〔衆〕官法如炉。把来当耍哩。猛可地令人怒髮衝。〔扯生旦介老旦贴哭介〕恳借通融。变生仓卒无门控。〔跪求介衆〕苦恼此心堪恸。
〔末丑〕天上人间。方便第一。我们且出外边。待他收拾起身。〔淨外〕上命遗差。盖不由己。罢罢罢。便放从容些。正是当权若不行方便。〔末丑〕如入宝山空手囘。〔并下生旦〕
【掉角儿】霎时间述言未终。徵应速祸不旋踵。鹿撞心薰然似焚。粟生肌凛然如冻。〔叩拜天介〕摅微忱。吁苍穹。幷神衆。默相途中。〔老旦抱生贴扯旦哭介合〕离怀种种。行踪汹汹。叹骨肉拊膺顿足。曷胜哀痛。〔老旦贴〕
【前腔】觊他年将能化龙。恨今日蓦成衰凤。守衡门仅有母妹。望云山别无昆仲。此一行。受牢笼。不轻纵。差操劳冗。
〔合前老旦〕孩儿媳妇。你此一去。値我暮景。不知今生再得见否。我有明珠二颗。是先世所遗。不敢轻弃。今分一颗与你带去。我自留一颗。以寓合浦还珠之意。〔分珠与生旦介衆上扯生旦哭并下老旦贴哭倒介〕
【尾声】泪如鎔。身如巩。岂堪彼此叹飘蓬。未卜今生可再逢。
蓬门寂寞守孤穷。
骨肉东西变故凶。
屋漏更遭连夜雨。
船迟又遇打头风。
第六齣　从军别意
【出队子】〔末小外行上〕宾兴多士。宾兴多士。准拟观光上帝畿。骤闻兰友戍天涯。不觉离愁锁两眉。作恶中年。玉筯并垂。
〔西江月〕〔末〕否泰循环若梦。安危转展如云。不须计较苦劳心。万事元来有命。〔小外〕得雨潜龙自化。失时屈蠖难伸。且凭诗酒慰孤颦。来日阴晴未定。〔末〕王济川从军。卽刻起程。我辈挽留无计。如之奈何。〔小外〕势不容已。只好助些盘缠。少尽朋情而已。〔末〕此是馆驿前了。待他来时。相与分携作别。〔淨外押生旦旦抱儿上〕
【前腔】乍离阎里。乍离阎里。先自销魂怯路岐。云山杳缈共驱驰。正是加餐努力时。西出阳关。料没故知。〔生末小外抱哭介〕
【哭相思】龆龀之交今已矣。牵衣泪洒垂杨地。
〔生〕天有不测风云。人有无端祸福。袁天纲之言。信不诬矣。〔末小外〕莫非命也。顺受其正。王兄当爲道保重。以图远大。〔生〕功名之事。心已成灰。旣爲武弁。又何远大之图。〔末小外〕休说那话。韩信拔于卒伍。班超奋于佣书。古之豪杰。皆困而后亨。况袁天纲之言旣信于今。则吾辈功名之事可徵于后矣。请自宽怀。勿生永叹。〔生〕过蒙淸诲。足感厚情。但与二兄十年同笔砚之交。一旦赋河梁之句。分襟恨别。把臂伤情耳。〔末小外〕王兄行急。愧无所赠。吾辈共备白金十两。聊充赆私。〔生〕道礼之餽。却之不恭。〔悲介〕老母乏养。愿将此转惠以代甘旨。彼此均感。〔末小外〕家贫不是贫。路贫愁杀人。此物乞收去用。令堂甘旨。自有我二人支持。不劳挂念。公西华使齐。冉子尙爲之请粟。况兄临患难。吾辈肯恝然于令堂乎。此物必请收了。〔生旦收谢介生〕蒙二兄光送。不忍轻捨。聊有短歌一首留别。以见鄙意。〔末小外〕愿闻愿闻。〔生〕十年文事今投笔。呑吐虹蜺付长策。荆楚由来用武州。谈笑功名在锋镝。生平自信辕门豪。襟怀磊落轻萧曹。千金新买五明马。茜罗巧织团花袍。时侪不忝称雄伟。三尺昆吾挂秋水。醉来奋激一拔看。寒月空林泣山鬼。〔末小外〕王兄佳作。正与袁天纲之言相合。妙哉妙哉。旣领尊教。吾辈不容无言。各有小诗奉赠。〔生〕至感至感。〔末〕儒冠乍解挂戎衣。籍籍名香幕府知。奇绩定爲明主建。佳音莫遣故人稀。官桥细柳嘶征骑。南浦淸歌趁落晖。自古功名当壮岁。东西何用惜暌违。〔小外〕雄剑飞霜出匣新。玉骢金勒已嘶频。乱云山色燕城晚。远树旌光楚水春。激烈不移心捧日。征诛赢得事惊人。而今送别还伤别。行看滇池勒上勳。〔生〕二兄佳句。过于期望。但恨才菲德薄。不能仰副盛意。〔淨外催行介生旦哭拜别介〕
【忆多娇】蒲柳质。山水窟。迢迢千里伤行役。望断囘琴幷点瑟。〔合〕珠泪双滴。珠泪双滴。未审重逢甚日。
〔末小外〕今日与王兄此别呵。
【前腔】愁涌溢。情恍惚。歎英豪一旦遭困抑。肠断骊驹声惨慼。〔合前淨外〕
【鬭黑麻】身只爲辕门机宜紧急。岂不近人情。好劳恶逸。列位休怪我们。催促去。奉军律。倘有稽违。难逃罪责。〔合〕风尘披拂。云光连树色。此去迢迢。此去迢迢。鳞鸿怎得。
〔末小外〕二位长官。他夫妻三口呵。
【前腔】恳乞恁途中同情体卹。念背井离鄕。孤俦寡匹。〔淨外〕恻隐之心。人皆有之。不劳分付。〔衆拜〕能恻隐。是仁术。德至沦肌。感当镂骨。〔合前〕
朋因道义眞。
情到别离亲。
山接诗愁去。
云随袂影分。
第七齣　军门优卹
【淸江引】〔小生上〕宣威定策膺殊赏。佐汉室中郞将。勇敢过韩彭。谋略同牙亮。深庆幸治功成。皇图壮。
万甲蟠胸老气衝。将星光照海云东。朝廷儗选救时相。郡国先观济世功。心熟豹韬知合变。腰悬龙剑识雌雄。与谁共挽天河水。一洗干戈战血红。下官乃荆湖道节度使马隆是也。勇冠三军。机通万里。当籓垣屛翰之任。秉弓矢鈇钺之权。六纛八屯。彰度数于军中。九旂五辂。肃威仪于阃外。名先颇牧。兵合孙吴。三箭爲功。谁数今之枭将。一身是胆。可当古之虎臣。却敌笑谈中。折衝尊俎上。山川豪气秋声振。草木悲风夜色寒。〔衆将校见介小生〕世道太平。军务稍暇。你衆将官乘此无事之时。当爲有事之备。凡百用心检点。倘有不虞。可以便宜行事。〔衆〕诸事齐整。不劳分付。但各衞军人。逃亡死绝。多有缺伍。前日兵部勘合淸查。至今未得完结。〔小生〕已行文各原籍。勾取顶补。不知完了多少。〔衆〕以十分爲率。已到者七分。未到者三分。〔小生〕旣是这等。将已到的卽发原衞着伍差操。其未到的再行令牌督提。违者军法从重论。〔衆〕理会得。〔淨外解生旦旦抱儿行上〕
【前腔】披星戴月多劳攘。论涉跋眞难量。今日到荆湖。恰似从天降。忙整肃。诣辕门。恭投向。
〔见介小生〕这一起是甚么人。〔淨〕奉老爷檄文往涿州勾取军丁补伍的。〔小生〕那里衞。〔淨〕郧阳衞的。〔小生〕军丁旣到。可打发涿州解子囘去。〔衆介淨外〕相逢不下马。各自奔前程。〔下小生〕那军人上来。看你靑年美质。不象武夫。平日作何生理。〔生〕老爷。一言难尽。容小人禀。
【贺新郞】幼忝爲儒党。苦寒窗靑藜汗简。未尝厮放。〔小生〕元来是个儒者。有志去应试么。〔生〕指望首登龙虎榜。因伯父死绝。勾取小人补伍呵。如被风云迷障。〔小生〕可惜你前功尽弃。〔生哭〕恨杀也前功撇漾。〔合〕白面书生今就武。这经纶可惜埋尘坱。怎能彀慰初想。
〔小生〕那军妻上来。你丈夫是儒生。怎么差操去得。〔旦〕吿老爷知道。我丈夫呵。
【前腔】生平举动存温让。论从军要扬威武。披坚持仗。〔小生〕你丈夫虽不晓武艺。料曾看些兵书。〔旦〕虎略龙韬虽闲习。〔小生〕旣能如此。军门立功就容易了。〔旦〕未必功成翻掌。奴家丈夫昔是涿州儒生。今爲部下军士。必望老爷靑目。愿优卹度同天样。〔合前小生衆〕
【锦衣香】觑丰仪。眞英朗。听言辞。尤精爽。信是士类之宗。儒林所仰。料应文曜未舒芒。可怜云翰不遂翱翔。含章以俟。论将来登庸可望。〔合〕天悯斯文丧。冥冥默相。俾潜蛟困凤。终须腾上。〔生旦〕
【浆水令】愧鲰生素居草莽。霎时间萍随波荡。今朝窃幸沐恩光。范围之下。德意汪洋。〔拜介〕愚夫妇深稽颡。矢心执辔。宣劳虎帐。〔合〕从今后。从今后。身超罗网。须黾勉。须黾勉效鹰扬。
〔小生〕这名军元是书生。不谙弓马。可发在营长李克成部下抄写军前文册。免他差操。行文知会郧阳衞官便了。〔生旦谢介〕
辕门今日感恩深。
报効捐躯建寸勳。
豹变未斑龙未见。
且须潜隐待风云。
第八齣　假恩图色
【生查子】〔丑上〕人读五车书。偏我无一句。缘此别贤愚。我列人低处。
小子叫做李克成。天生资性甚聪明。自幼怕念百家姓。慌忙改了三字经。先生教我千百遍。四句至今记不淸。祖上遗些田共屋。家中积下米与银。礼貌粗疎不惶恐。亲朋来往常鬭争。近年谋充做营长。刚管二百五十兵。中军帐前造文册。开眼那识人姓名。白的是纸黑的字。手拏笔管重千斤。方方一点幷一画。便觉喫力身战兢。只得出钱倩人写。希图侥倖免一丁。〔笑介〕自家是荆湖节度使老爷帐下一个营长。爲何叫做营长。大凡军中五人爲伍。五伍爲队。乃立一人爲队长。管二十五人。十队爲营。又立一人爲营长。管二百五十人。虽无爵禄。亦有衣巾。若立功勳。便能冠带。人见老爷宠用我。都称我爲总营官人。一向蒙老爷委造军前文册。昨日在帅府前閒坐。见涿州解到一名补伍军人。其妻甚美。果然花容月貌。可赛毛嫱。玉骨冰肌。堪欺宋豔。一见之间。使我魂飞魄散。准准的想了一夜。若有妻妾。还好泻火。只因近时丧偶。孤帏独宿。如何熬得。捱到五更头。正要做梦与那娘子云雨。忽被小厮高声来叫。将我惊觉。那小厮报说帅府发他到我部下写册。正是天赐其便。不觉快活。直滚下牀来。我如今往帅府前去寻他下落。〔行又住介〕且住。地有高低。人有贵贱。我是营长。他是小军。虽爲那娘子分上。亦要存些体面。我只在此坐下。未免来见我。先做一个假至诚。用些礼貌。加些恩惠与他。待他念我好处。然后就中取事。依口称心。这段好姻缘无有不成也。〔生旦抱儿上〕
【前腔】豪气未全除。浮迹风中絮。失意赋三都。驻足将军树。
〔见介丑〕请上坐。〔生〕一介小卒。初隶部下。岂敢当此。〔丑〕虽是这等。你一个是天下俊英。一个是闺中贤淑。况又新到。坐之何害。〔生〕尊卑旣分。男女并在。敍坐之间。实爲未便。〔丑〕也说得有理。旣不肯坐。立讲也罢。〔生〕理之当然。何劳计较。〔丑〕请问贵姓。靑春几何。〔生〕小生王楫。虚度三旬。〔丑介〕令正怀抱是令郞么。〔生〕是小儿。〔丑〕曾有下处么。〔生〕方得息肩。尙未寻寓。〔丑〕带多少盘费来。〔生〕家贫路远。用度不周。岂有馀剩。〔丑〕不消烦恼。我看你夫妻都是好人家气象。一时勾取在此。出于无奈。我家空房儘多。凭你拣几间住下。一应日用。都在我身上。〔生旦〕若得应付。待支下月粮。一倂算补。〔丑〕客边何须说那话。〔生旦〕
【玉交枝】患难适然遭遇。荷君家诚倾意输。看承不比凡军旅。欣欣推与储须。周全朝夕若沾濡。何殊久旱逢甘雨。〔谢介〕愧一介流离腐儒。効啣结难胜报补。〔丑〕
【前腔】怜恁凉凉无与处。穷途依稀守株。空囊何计充薪水。令人不觉攒眉。吾当体悉备推馀。始终络绎无寒暑。〔丑〕多承美意。只是打搅府上。〔丑〕做通家何劳太拘。自今日迭爲宾主。〔生旦〕
【前腔】缪承言许。似焦枯油然再苏。〔相向低声〕倘不遇那官人。我们三口。〔悲介〕未知骸骨遗何所。〔丑〕凡事都是我支持。但放宽心。〔生旦〕柔肠暂解烦纡。虽云隻影与云俱。料应风景非凄楚。〔谢介〕愧一介流离腐儒。效啣结难胜报补。〔丑背低声〕
【前腔】听得夫妻龉龉。想他心与吾契孚。无端妄拟爲鸳聚。思之暗自胡卢。〔向生旦介〕持顚扶困愿勤劬。通财自古由朋侣。〔生〕蒙此厚谊。何以克当。〔丑〕做通家何劳太拘。自今日迭爲宾主。
叫管家的打扫前边空房。送这新来王先生家眷安歇。米一担。柴五担。油盐酱醋先送些去。〔内应介〕
慷慨丈夫义。
慈祥君子心。
人生只如寄。
何地不相亲。
第九齣　二友推恩
【卜算子】〔贴上〕帘幙暖风轻。舞燕双来语。花褪残红柳絮飞。无计留春住。
〔如梦令〕莺嘴啄花红溜。燕尾点波绿皱。指冷玉笙寒。吹彻小梅春透。依旧。依旧。人与绿杨俱瘦。奴家冰玉肖形。蕙兰成性。幼通律吕。效蔡女之知絃。长好词章。轻谢娥之咏雪。情慵粉黛。分守蓬蒿。梦断椿容。徒抱终天之恨。綵娱萱景。益深爱日之诚。得句池塘。窃随雁序。忝生葑菲。未订鸳盟。茅屋常寒。瓦甁自汲。览镜独伤倾国豔。闭门深对落花枝。自从哥哥嫂嫂从军去后。杏无音信。母亲在堂。不胜悲叹。况且家贫乏用。每至饥寒。多蒙孙天彝陈献夫二人。念哥哥同窗之情。推恩老母。常送柴米。聊以度日。不免请母亲出来。宽解一番。多少是好。〔请介老旦上〕
【前腔】目断楚天遥。不见人归路。风急桃花也似愁。点点飞红雨。〔见介老旦〕
孩儿。你哥嫂去后。杳无音信。哀思之极。两目昏花。怎生是好。〔贴〕哥哥有变通之才。嫂嫂有柔顺之德。料能随地而安。决不离鄕而贱。倘在军中建功立业。衣锦还鄕。未可知也。目下虽窘。奴家力攻针指。足备甘旨之奉。母亲请自宽心。不劳多虑。〔老旦〕孩儿。你但知其一。不知其二。听我道。
【香罗带】莺花已半稀。离魂暗飞。春囘有时还到此。天涯游子未应归也。云黯黯。草萋萋。孤鸿杳然双鲤逝。〔合〕泪拱桑樗也。细雨斜阳独倚闾。〔贴〕
【前腔】窗櫺漏晚晖。愁眉怎舒。荆花可怜飘失所。人非物是景萧疎也。骨肉重。信音迂。空负鴒原诗几句。〔合〕牢落关河也。隻影孤形谁与俱。
〔末小外同淨挑盒上〕朋友有通财之义。君子存周急之仁。处常时节尙如此。而况流离顚沛人。〔末〕王济川去后。不觉一年。他有老母在家。屡次送些柴米。少尽朋情。今又备餚菜。同陈兄去探问一番。〔小外〕小弟具银一两。助他油火之用。带挈一行。〔淨〕此间是他门首了。请二位官人进去。〔末〕呀。但见重门深闭。花落盈苔。并无一人。未免咳嗽一声。〔嗽介贴〕外面似有人声。母亲可出去一看。〔老旦出见介〕小儿向蒙厚赆。老身节辱多仪。无以报德。不胜感愧。〔末〕久失候问。甚负令郞之託。今备些餚菜。略表寸敬。〔小外〕小生亦具白金一两。以充油火。〔老旦〕重劳佳贶。受之不当。〔同贴收谢介淨〕成他交际礼。了我使令心。〔下老旦〕小儿从军。杳无音信。我们女流。无从打探。请问二位。近日有所闻否。〔末小外〕路杳乏便。一向杳然。〔老旦〕天。好苦。
【懒画眉】无端弱息戍天涯。雁过衡阳信也无。他鄕风景料应殊。〔哭介〕我那儿呵。安危苦乐知何许。望断云山泪满衣。
〔末〕令郞一去呵。
【前腔】暌违色养已年馀。岂是空行遽远驱。孤踪泛泛水中凫。料能随寓而安矣。山鸟山花皆友于。〔贴〕
【前腔】北堂光景迫桑楡。寂寞莱衣久失娱。萱情未免苦嗟吁。〔末小外〕不必忧虑。倘有缺乏。再当奉来。〔贴〕承二位尊兄屋乌推爱频周卹。沥胆披肝拟后图。〔老旦〕
孩儿。你家贫亲老。那有报德日子。〔小外〕王姆姆。何出此言。
【前腔】从来世道有乘除。否泰相推若转枢。令郞素抱经济之才。料能在彼用武立功。弘谟休烈播尧衢。那时富贵囘来。恩荣昼锦风云际。正是合浦须还旧日珠。
故人靑目慰孤踪。
燕子楼间事已空。
情到不堪囘首处。
一齐分付与东风。
第十齣　助恶谋姦
【唐多令】〔丑上〕一自遇娇娆。相思日夜熬。痴心欲遂凤鸾交。徒有魂顚魄倒。无计策。好心焦。
酒不醉人人自醉。色不迷人人自迷。心上若有酒色病。一生作事欠便宜。自家因见那王娘子之后。不胜思想。前日一到。与他房子住下。担柴送米。指望他有些意思。谁知那娘子眼睛生在脑后。全然不倸。况且其夫元是个酸子。能会喫醋。紧紧的看着老婆。不肯厮放。就如急煎滚汤。不能下手。使我茶饭懒沾。形容消瘦。欲要出门。只恐误了机会。住在家裏。又没摆佈。怎生是好。〔叹介〕我且閒坐一番。养些精神。再作区处。〔淨上〕
【普贤歌】贪娈猛鸷胜如鵰。覆雨翻云计算高。生涯靠笔刀。言谈耸俊髦。除却仪秦如我少。
一道闻名张有德。弄笔主文人莫敌。往来情熟各衙门。指称打点求衣食。狐假虎威我自知。指鹿爲马人不识。若来请我写状子。字眼全不依法律。到官只要辨雌雄。论理何曾分皂白。扛帮坏了几百家。证佐费尽万千力。■〈马匡〉骗钱钞似掏摸。赛过江湖老劫贼。每遭巡按来访察。就把区区爲第一。问军多次常调衞。摆站何尝去着役。累逃累犯受惊惶。只因衣食少不得。〔见介丑〕张主文。你有何事捨不得。〔淨〕李总营。你不知道我的捨不得。就如你的捨不得。〔丑〕你那裏见得。〔淨〕入门休问荣枯事。观着容颜便得知。〔丑〕阿呀。近来你有相法了。〔淨〕我不会相面。能会相心。〔丑〕正好正好。我连日心事不寕。你是我心友。可相我心事如何。〔淨〕不消相得。你心上王娘子打搅。〔丑〕不必高声。隔牆有耳。〔淨〕李总营。你不爲好汉。要干大事的。这些小事尙且畏怕。如何军中出入。〔丑〕实不相瞒。一向眠思梦想。费了精神。因此胆气怯了。〔淨〕你旣胆怯。及早罢了。〔丑〕此事已有五分意思了。欲罢不能。〔淨〕怎见有五分意思。〔丑〕大凡窃玉偸香。意思以十分爲率。我的五分。停停当当在此。只待他的五分。凑完十分。事就成了。〔淨笑介〕筑室道旁。三年不成。全未全未。我且吿别。待他五分到了。再来商议。〔丑〕休要取笑。便是这五分难得。求你计策。〔丑〕旣是这等。你且说个影像与我听。〔丑〕他一向住我房子。用我东西。岂不感我。我若下手。料无不从。只是其夫在家。不轮机偶。〔淨〕此甚不难。〔丑〕请教。〔淨〕目下军门委你造册。乘此机会。哄那王秀才。只说册子要紧。连夜趱造。锁留他在椽房内。数日不放囘来。那时你到他家。着些甜言语。加些好意思。去打动他。他感你是恩主。况妇人家水性。见你富贵气象。丈夫又狼狈。转辗之间。心肯事成。岂不美哉。〔丑笑〕此计甚妙。我与你同过去一说如何。〔淨〕奉陪。〔行介丑〕走出大门东。来到迴廊下。〔淨〕牢笼■〈兀监〉■〈兀介〉人。妆点虚空话。〔丑〕此间是他门首。〔叫介生上〕
【海棠春】黄犬隔牆号。应有人来到。
〔见介〕二位慌慌忙忙走来。有何缘故。〔丑〕王先生。你安坐在家。不知外边紧要事情。〔生〕其实不知。请言其故。〔丑〕你果是不知。若知道了。恐你坐不定。
【四边静】顷间将令传帷幄。闻之可惊愕。〔生〕爲着甚么。〔丑〕文册久稽违。特尔紧束约。〔生〕册子要紧。趱写何难。〔淨〕王先生。军前号令。不是当耍。〔丑〕军威猛恶。重于山岳。旣要刻期完。必须趱夜作。〔生〕
【前腔】鲰生不幸成飘泊。门下忝依託。〔淨〕王先生。你旣感谢。何不替他些心力。〔生〕有事愿服劳。岂敢少躭阁。小生卽刻就行。只是有些心事不好说。〔丑〕但说不妨。〔生〕我空囊寂寞。行厨冷落。家中妻单子幼。就似辙底久枯鱼。更须润一勺。
〔丑〕令正令郞。都在我身上。你只管放心前去。不必挂念。〔淨〕李总营。你看王先生。
【前腔】襟怀慷慨随然诺。缓急有淸浊。公务不由人。疾走莫停脚。你去写册。务要用心。功须绎络。文毋舛错。灯火继天光。晨昏劳怎却。〔生揖丑介〕
【前腔】帲幪深久恩非薄。〔揖淨介〕指敎赖先觉。感奋已铭心。岂忘在沟壑。〔背介低声〕吾私忖度。妻娇子弱。此役几旬还。忍敎恁辽邈。
令出军门不可稽。
此行须用捷如飞。
受人之託当终事。
笔砚微劳岂敢辞。

[book_title]第十一齣~第二十齣
第十一齣　遇淫持正
【生查子】〔旦上〕残红积满庭。悄悄伤流景。风力逗疎櫺。暗觉春衫冷。〔菩萨蛮〕
游丝上下牵轻絮。愁闻一霎淸明雨。雨过却斜阳。杏花零落香。虚簷明尙迥。寂寂栖孤影。时节欲黄昏。无聊独倚门。奴家随丈夫从军到此。蒙节度使老爷念是儒生。免其差操。留在军前写册。又蒙李营长朝夕供看。得免困乏。但婆婆小姑在家。不知安否何如。〔悲介〕好生放心不下。昨日军中册子要紧。丈夫进去趱写。料得数日方囘。早间不曾打水。如今孩儿九龄睡熟。不免出到井边汲些。以供晚炊。多少是好。〔提桶行介〕
【步步娇】偶因晚汲携罂绠。缓步循幽径。花阴犬不鸣。云散天空。林深人静。此是井边丁。〔看介〕只见那石甃一泓淸。晃然玉槛玲珑映。〔汲水介丑行上〕
【前腔】烟凝山紫时将暝。无奈情如骾。消遣强閒行。〔看旦笑〕王娘子。我想你不能彀见面。何故独自在此。喜煞娇娃。潜身窥井。此处四顾无人。正轮机巧。莫不是我思想得紧。天赐其便。应是救灾星。特来疗我相思病。
〔见介〕王娘子。我家奴婢儘多。何不差他汲水。自取劳碌。〔旦〕亲操井臼。妇人常事。岂敢有劳宅使。〔丑〕王娘子差矣。我和王先生弟兄相交。就是自家骨肉一般。怎说那话。〔旦〕多谢。〔取桶行介丑〕王先生不在家。你风景萧条。情怀寂寞。且在此同耍一耍。〔旦〕
【双鸂■〈氵束鸟〉】言非礼。闻之怒惊。论人道嫌别微明。古云李下冠难整。岂容伊无仪胡逞。〔丑取桶介〕替你担水桶。难道我不好。〔旦〕咦。胡说。空延颈。苟图掩耳偸铃。〔丑〕不但偸铃。韩寿偸香。方法也是我教他的。〔旦〕眞牛马。枉却襟裾之盛。〔丑笑揖介〕
【前腔】相思久矣如酩酊。最难逢须臾顷。愿言俯就缔凰盟。王娘子。你若从我。我和你同享富贵。决不有负。指皎日昭昭爲证。〔旦〕呸。我夫妇自有别。岂与鸟兽同羣。〔丑〕你休喙硬。当念气求声应。你与我旣爲通家。不要发言太恶薄了。自古道敬人者得人恆敬。
〔旦行丑留介〕此处没有人来。可再住讲一讲。〔旦悲介〕天那。好苦。
【前腔】恨时乖遇了猩猩。具人形不离兽性。〔丑〕不要取笑駡我。料你跳这圈套不出。〔旦〕休强横。忒恁的行姦言佞。〔丑〕王娘子。你旣道我不老实。如今对你老实说罢。你若从我。定有好处。若不从我。决无干休。倘有不虞。莫要怨我。〔旦〕吾心正。岂解勉强逢迎。〔怒介〕你便摆佈。将来呵。须知道死生祸福皆前定。
立志坚贞磨不磷。持身洁白湼难缁。〔駡下丑〕
【泣颜囘】叵耐这卿卿。恁妆乔忒煞无情。一腔高兴。都做了点水成冰也。空劳至诚。〔叹介〕偸香窃玉须由命。〔恼介〕王娘子。买乾鱼放生。不知死活。你今日抗拒我。我明日摆佈你。〔笑介〕且住。调情之事。不可性急。今日不肯。而有明日。明日不肯。而有后日。且图他意转心囘。定能奏凤瑟鸾笙。
一段好姻缘。
何当成折挫。
只怪他薄情。
那知我无度。
第十二齣　遗珠入宫
【一翦梅】〔老旦上〕翻空云影弄新晴。絮舞閒庭。草长閒庭。〔贴上〕一帘花雾共凄淸。触景伤情。覩物伤情。
〔老旦〕烟深柳暗莺初老。〔贴〕满砌落花閒不扫。〔老旦〕屈指能馀几日春。〔贴〕人归何似春归早。〔老旦〕孩儿。你哥嫂去后。音信杳然。好生烦恼。〔贴〕母亲。郧阳离此甚远。虽有音信。急切难到。倘遇便人。或者可来。不必愁闷。〔老旦〕孩儿。你不知做娘的心事。
【二犯傍妆台】霁色映窗明。垂杨影裏。忽听莺唤两三声。使我骤然心作恶。〔哭介〕愁似织。泪如倾。黄耳未知何日到。白髮新从昨夜生。〔合〕江山跋涉。孤锋远征。那堪踪迹等云萍。〔贴〕
【前腔】棠棣久飘零。几囘寂寂。闻鸟顿心惊。最苦风尘羁旅客。归未得。梦难成。异地不通终岁信。同气空悬此日情。
〔合前贴〕母亲。且省愁烦。今早央大姨娘往州衙前打听哥嫂消息。待他囘来。必有分晓。〔老旦〕前日孙陈二秀才各处访问。兀自不知。他是个女流。何从打听。〔贴〕事有偶然。倘遇便人。讨个消息。未可知也。〔丑奔上〕
【神仗儿】宫闱有命。宫闱有命。敷求姬嫔。下州司徵聘。已籍吾甥名姓。今日裏要之京。歎骨肉似飞星。
福无双至。祸不单行。妹子。不好了。甥女。不好了。〔老旦贴〕你去打听消息。爲何慌慌张张。莫不是郧阳有甚凶信。〔丑〕不是。不是。〔老旦贴〕却是爲何。〔丑〕纔到州衙前问从军的消息。只闻人说朝廷因太宗爷放出三千宫女。连年又不曾选取进去。宫中乏人侍御。故此行文各处。报选良家女子。州要十名。县要五名。满城中都是这等传说。只见我家一个近隣走来说道。你家甥女王慧姬。已报在官。卽日要起送赴京了。特地报你。〔老旦贴〕果有此事。痛杀人也。〔哭倒介衆扮里老官婆兵快上〕丹诏遥传御墨新。当官差委要遵循。来求蕙质幽閒女。去做椒房左右人。〔丑〕列位请坐。我们的事。已知道了。〔衆〕你旣知。何不打点。〔丑〕几时动身。〔衆〕卽刻就行。〔老旦贴〕天那。好苦。〔衆〕不须烦恼。本州大老爷每一位内家备办首饰一副。衣服四套。廪给夫轿之类。俱各完备。那九家都在驿中取齐。只等你宅上小姐去。便起程了。〔老旦〕列位听老身一言。小女此去。今生不得见面了。骨肉之爱。一时难捨。且请列位前边暂坐。容我母女二人作别。少敍永诀之情。〔衆〕也罢。也罢。情有可怜。事有可耐。与人方便。阴德之大。〔并下老旦〕事出非常。行期又促。教娘如何是好。〔贴〕孩儿此行。付之天命。母亲年老时穷。哥嫂又不在侧。怎生度日。〔老旦〕遭此不幸。实爲痛心也。
【玉山頽】皇天司命。使门楣祸生幼龄。念昔爲傍砌奇葩。而今做随波飘梗。〔哭介〕我儿兰情蕙性。怎能伍三千宫婧。〔合〕后会期难订。泪盈盈。一家骨肉叹伶仃。〔贴〕
【前腔】官家申令。恨寒微宫籍有名。苦终身凤独鸾孤。更那堪牢笼机穽。母亲。你这穷途暮景。怎免得忧心耿耿。〔合前丑扯贴介〕
【前腔】我甥女。你幽閒贞静。况娉婷堪爲女英。善仪形妃嫔规模。美才藻婕妤纲领。倘你时运到来。龙光宠幸。老母荣华堪并。
〔合前老旦〕孩儿。你一入宫门。今生必无再见之日。我有明珠二颗。已分一颗与你哥嫂带去。存下一颗。今把与你。你此别后。见此珠如见你做娘的面。〔取珠与贴受介衆上〕奉太老爷钧旨。着小姐快些上轿。不可迟慢。〔丑〕他母女分别。列位再放从容。〔官婆扶贴欲行老旦丑扯留介贴哭拜介〕
【鹧鸪天】泪竭肠崩痛此行。分携无计破愁城。〔老旦〕霎时犊爱牵孤袂。长夜鹃魂泣短檠。〔衆催贴下老旦哭倒介〕催去矣。不容停。双眸凝注枉丁宁。〔丑扶老旦起〕料应难覩今生面。除向槐南会裏迎。
骨肉分离倍惨然。
长门那有信音传。
山河渺渺云横树。
目断娇儿伴膝前。
第十三齣　剑击淫邪
【忆秦娥前】〔旦上〕眉频皱。眉频皱。自伤薄命吾谁咎。吾谁咎。猝遭嫚侮。那堪僝僽。
〔淸平乐〕夫妻犹比翼。动止均休戚。一旦风波成汨没。此意不胜脉脉。狡童昧彼纲常。那如义重糟糠。白璧元无瑕玷。靑蝇莫损其光。奴家夫妻从军到此。偶遇营长李克成照顾。将谓是他好意。谁料这厮人面兽心。潜有哄骗奴家之念。前日丈夫往椽房写册。这厮窥见奴家在井边打水。走来调戏一番。被我道了几句。全不知怪。〔叹介〕只爲时遭坎坷。被他笼络。设使我丈夫自能成立。岂有此事。且待丈夫囘来。另作计较。今早闻他册已写完。想卽刻就囘也。〔生背剑上〕
【忆秦娥后】辕门供役经旬矣。囘来风景还如旧。〔旦〕还如旧。还如旧。可憎前日。秋胡窥牖。
〔见介生〕秋胡是春秋时人。娘子爲何说他。〔旦叹介〕官人。你堂堂六尺之躯。立于天地之间。不能庇其妻子。而使见辱于羣小。凡有知觉者。莫不寒心。官人何乃贪昧隐忍。株守于此。〔生〕娘子。我和你时値流离。身当狼狈。多蒙李营长看顾。方得安饱。〔旦怒介〕官人说那畜生怎么。〔生〕娘子差矣。我们一向在此。受他恩惠。并无寸报。如何反怪他。莫不是他手下人衝突了你。〔旦哭介生〕娘子。你有话就说。何必啼哭。〔旦不应生叹介〕好古怪。问之不言。叫之不应。却是爲何。你纔说秋胡窥牖。请问其故。〔旦〕官人你要问秋胡。李克成那厮就是。〔生怒介〕他有甚么歹处。须要说个明白。〔旦悲介〕官人。自你别后呵。
【香遍满】因供炊爨。晚汲至井陬。那李克成蓦与相邂逅。〔生〕你遇着他便怎么。〔旦〕他错认做桑间。辄尔来调诱。〔生怒介〕这厮无理。你怎生打发他。〔旦〕逞狐形狗态。忿激诚可羞。我那时疾言厉色。虽辱駡了他一场。恨藏姦卖俏。眞个是人中兽。〔生顿足介〕
【前腔】闻伊言愬。不觉睁两眸。横逆难顺受。〔恨介〕怒气塞胸襟。激烈衝牛斗。〔旦〕这般小人。怎与他鬭气。〔生〕李克成这厮。恁凌孤侮弱。旦夕爲我仇。〔旦〕君子见几而作。但远而避之可也。与他做甚仇敌。〔生怒介〕■〈口秃〉。你说那裏话来。有龙泉在此。〔旦〕你有剑便怎么。〔生〕■〈扌弃〉抵罪。甘交手。
〔旦〕你是读书人。岂不知王法。伤人者死。此事只当忍耐。切不可造次。以贻后悔。
【罗帐裏坐】英雄顿挫。龙困浅流。斯须云雨便能飞骤。武夫恶少。怎容赳赳。〔合〕海枯石腐不干休。甚日消磨秽垢。
〔生〕娘子。我和你
【前腔】时当坎坷。适遭诡谋。殷勤就裏岂知藏寇。你那厮内多慾而外施仁义。其实可恶。我处不得已之地。有不可解之雠。〔怒介〕包荒飮恨。此情难朽。
〔合前生〕李克成无理。我决不与他干休。〔旦〕君子之待小人。不恶而严。李克成元是畜类。我们不幸与他相交。今旣如此。作速移居。断绝往来便了。〔生〕娘子你不知道。李克成因贪你姿色。用些东西在我家裏。若不讲明。他必来和我算帐。〔旦〕这也不妨。先与他说。欠多少。待支下月粮淸还。〔生〕这个我自理会。你且进去安排晚饭。我往街上閒步一囘便来。〔旦〕如此甚好。敛踪自合供炊爨。忍性方能免是非。〔下生〕怒从心上起。恶向胆边生。李克成待我以不仁。吾当报之以不义。他知我囘家。必来看我。家中不好做事。我且走到外边。待他来时。自有区处。〔丑醉上〕断送一生惟有。破除万事无过。远山眉黛蘸秋波。不飮傍人笑我。〔见介〕王先生囘了。失拜失拜。〔生〕李克成。你这厮好无理。〔丑〕王楫小畜生。你是小军。我是营长。反叫名駡我。〔生〕■〈口秃〉。我叫名駡你。便怎么。〔丑〕小畜生。敢要打我。〔生〕打你这没人伦的狗男女。便怎么。〔打介〕
【排歌】吾本儒流。军中逗遛。无端误缔交游。〔丑〕住我房子。用我东西。反说相交差了。可笑可笑。〔生指介〕笑刀蜜口岂朋俦。作辍猖狂实楚囚。萌姦计。辱好逑。滑稽饰僞类俳优。〔指丑駡介〕文身虏。沐冠猴。那知罪恶重山丘。〔相打介丑〕
【前腔】藐尔穷酸。飘零可愁。蚩蚩一似蜉蝣。受人恩惠不思酬。反眼无情作寇雠。欺王法。敢自由。〔生剑砍丑介丑〕凌尊犯上动吴钩。叫喊地方。小军王楫杀人。〔内应介〕都知道了。〔丑〕我就去写状。〔生〕写状便怎么。〔丑〕当官诉。〔生〕谁来留你。〔丑〕没挽留。定枭伊首令竿头。
持刃伤人事反常。
当官吿理见乖张。
大风吹倒梧桐树。
自有傍人说短长。
第十四齣　协谋诬讼
【光光乍】〔淨上〕年力已虺尵。使机谋。志未灰。舞文弄法多姦诡。忽闻访察怕如雷。狼奔鼠窜。无由忏悔。
识法朝朝乐。欺公日日忧。分明两句话。送我上高楼。〔笑介〕我的本事。全靠教唆词讼。指称打点。是我一生衣食之计。倘有人家户婚田土。不明不白。鬭殴相争。不死不活。要到当官吿理。便来寻我计较。设个圈套。写个状子。包他吿准。帮他取胜。免不得送钱与我。那被吿人家。无人主谋。也来寻我计较。我又立个主意。开条门路。就写一张诉状与他分辨。也免不得送钱与我。因此养家。儘好度日。谁料近来官淸讼简。全无主顾。这是我的悔气。且耐且耐。前日李营长要与王娘子厮好。求我计较。哄那王秀才去写册。想必成了勾当。连日不曾相见。今早差人来说。要到我家会话。只得等待。〔丑上〕
【前腔】酒色祸之媒。险些儿做出来。酒不醉人人自醉。方知好色惹非灾。遭他毒手。雠深如海。
〔见介淨〕李总营。连日少会。请问心事如何。〔丑〕全然不济。〔淨〕我计策是妙的。只是你用得不如式了。〔丑〕你的计策全没用处。〔淨〕爲何。〔丑〕王秀才写册去后。那娘子终日闭门静坐。教我无路可入。偶然一个晚间。他在井上打水。〔淨〕这是你造化到了。〔丑叹介〕不是造化。乃是悔气。〔淨〕愿闻。〔丑〕那时四顾无人。与他讲些心话。指望成交。不想才开得口。就被他将人比畜。辱駡一场而去。甚是败兴。〔淨〕他是女流。只索忍耐他些。此囘不成。还有下次。〔丑〕这个不打紧。其夫昨晚囘了。听信老婆话说。拔剑杀我。被我叫破地方了。〔淨〕这王秀才极不忠厚。受你多少恩惠。便是一个老婆。不肯相让。直得讲口。〔丑〕不要提起这事。反将我数黑论黄。百般辱駡。我心上饶不过。特来请教。要摆佈他。〔淨〕这个容易。你要私下摆佈当官摆佈。〔丑〕实不瞒你。他是个聪明乖觉的人。况係一名正军。如何私下摆佈得他。必须当官吿理。明正其罪。方出这口气。〔淨〕你果要吿他。〔丑〕他不仁。我不义。定要吿他。〔淨〕李总营。你知我平日代人写状。必要开了后门。留条出路。倘被吿又央我写诉状。便是我的生意。你是我的心腹朋友。比别的不同。一定要关杀了后门干事。敎他没寻出路处。〔丑〕如此甚好。足见交情。〔淨想介〕李总营。你若依我的主意。那王楫当得一个大大的罪名。〔丑〕鬭殴之事。有何大罪名。〔淨〕你不知哩。那王秀才呵。
【锁南枝】依律例。爲犯魁。〔丑〕犯人之魁。是第一等罪名。何能到此。〔淨〕持刀杀人当抵罪。〔丑〕他虽持刀。却不曾杀得我。〔淨〕阿呀。你眞是个武人。不知法度。理合论尊卑。他卑你尊贵。〔丑〕我是营长。他是小军。虽有尊卑。不相统属。〔淨〕他在你手下写册。是你部军。你是他的长官。律上一条说道。部军谋杀长官。已行者杖一百。流二千里。已伤者绞。已杀者斩。你虽不曾被杀。但做些伤痕在身上。他就该绞罪了。那时再用些谋爲。招成狱。没挽囘。陷人坑。此爲最。〔丑〕
【前腔】凭君语。事可危。情眞理亏难抵对。设或细详推。机关粉儿碎。〔淨〕律上说话。是有成法。身上伤痕。是有实迹。吿我做证见。又是个铁门闩了。有甚粉碎。〔丑〕图侥倖。勉强爲。照原词。意方遂。
张主文你状子全要停当些。〔淨〕
【前腔】吾刀笔山可頽。倾人家命如覆杯。〔丑〕一字入公门。九牛拔不出。倘官府究出眞情。反坐我诬吿之罪。如何区处。〔想介淨〕不必恁徘徊。暂将此心昧。自古道杀人见血。剗草除根。李总营。你可用些机谋。坏些钱钞。摆佈他一个下落。那娘子还是你的。〔丑〕旣爲雠家。怎么那娘子是我的。〔淨〕夫旣死。妻靠谁。这姻缘可仍配。
那时我来作伐。包得你成这椿事。〔丑笑介〕
【前腔】姻缘事。仗大媒。花容月貌终与会。王娘子。你虽曾駡我。旣往我不追。将来爱相倍。你丈夫若死。是自取其祸。非吾薄。莫怨悲。是伊夫运当退。
鼠牙雀角用深图。
只爲求妻祸及夫。
计就月中擒玉兔。
谋成日裏捉金乌。
第十五齣　刑逼成招
【五游朝】〔小生上〕试邑严明推健令。门阶寂事简词淸。百里絃歌。千村花影。次第经纶齐整。
赤县郞官宰。淸朝学士班。割鸡聊自试。驯雉信非难。飞鸟云光冷。调琴柳色閒。行当从此召。岂爲及瓜还。下官荆湖道郧县县令周文是也。芹宫脱迹。忝登虎榜之名。枫陛传胪。曾沐凤池之宠。牛刀试政。花邑观风。百里桑麻。应知俗阜。千年桃李。可见阴功。秀麦有禽鸣。荒村无犬吠。爲政先须除吏弊。下车首欲洗民寃。昨日州尊大人发下一纸状词。乃是部军谋杀长官事。事干重大。不可轻忽。已曾行牌提问。待他到来。依法究治。左右那裏。快唤钧牌。〔左右唤介末带丑淨生上〕
【前腔】〔丑淨〕咫尺琴堂威凛凛。分明虞芮质成庭。〔生末〕雀角虚张。鼠牙徒逞。公道天开如镜。
〔跪介末〕奉老爷钧牌。提王楫一起到了。〔小生〕听点名。〔左右介小生〕李克成。你是原吿。可从实说来。如虚反坐。〔丑〕老爷听吿诉。小人呵。
【啄木儿】爲营长辖衆兵。朝夕铜鱼常戒儆。小人是个头目人。未免要钤束衆兵。那王楫是补伍新军。原係儒生。不遵约束。恃平生志气衝霄。乱戎行不肯依承。钤束不严。是小人罪过。有不是处。未免说他几声。那王楫嗔逆耳恣循凶暴性。昨夜裏挟恨持刀来害命。〔小生〕持刀杀人。所犯不小。有甚么形迹。〔丑露颈介〕颈有伤痕是证明。
〔小生〕这是一偏之说。难全信。你且带王楫上来。从实供招。免受刑法。〔生〕
【前腔】那李克成心多狡素横行言巧如簧疑上听。〔小生〕我也未曾听他。你且说个根因。我好推断。〔生〕小人妻子。颇有姿色。李克成意欲求姦。前日小人因往军门写册。他窥见小人妻子。隻身去汲水。林间逞狐态。妄图交颈。〔小生〕你妻子从也不从。〔生〕小人妻子不从。忿欲求死。小人囘来知道了。与他争论一场。因此上天水违行求偏胜。一切是爲幻譸张埋陷穽。他揜其不善而著其善。岂能逃老爷洞察。可鉴风波平地生。
〔小生〕这也是一偏之说。亦难信你。带那见人张有德上来。你将两边争讼情由。从实说来。若不公道。先打四十。〔淨〕老爷台下。岂敢偏向。若论公道。先作李克成不是。后作王楫不是。〔小生〕你先说李克成的不是与我听。〔淨〕王楫是新军。未知军中事体。李克成须要指引他方好。每见王楫言语差错。便要駡他。见王楫行动迟慢些。便要打他。这是凌虐军伴。果然李克成不是。〔小生〕你说王楫的不是与我听。〔淨〕那王楫是读书人。有些志气。见他平日欺凌。不能忍耐。怀恨在心。前晚李克成醉中遇着王楫。又駡几声。王楫忒性急了些。一时忿气发作。把剑砍将去。此时小人偶然走过。看见势头来得狠。把王楫后手一扯。止伤得李克成的颈。幸喜不曾害命。〔丑〕那时若无他劝。小人的头千个也落了。〔生〕这是买来的硬证见。老爷不要听他。〔小生〕■〈口秃〉。都不许多说。这情由我都知道了。李克成哄诱他妻子。王楫忿恨杀他。此是世之常事。王楫招也不招。〔生〕小人素读圣经。颇知王法。并无此情。〔小生〕叫左右的。他旣不肯招。可用刑法。〔用刑介生哭〕天那。好苦。身体髮肤。受之父母。平日不敢毁伤。我那娘呵。今遭诬陷。其实受刑不过。只得招罢。〔写供介〕
【三段子】啣寃耿耿。这谋人皆由怒情。〔小生〕你怒他甚么事。〔生〕吾妻守贞。恨伊行求姦肆淫。妻子说与小人知道。一时忿怒。寻他厮闹。偶见他独行身酩酊。靑萍误触伤其颈。有此从实供称。伏惟裁省。
〔小生〕供状旣完。放了刑具。王楫。你是小军。他是营长。你去杀他。比依部军谋杀本管营长已伤者律。该问绞罪了。〔生哭介〕老爷。皇天可怜。那李克成呵。
【归朝欢】寃家的。寃家的。一时互争。谁知道匍匐入井。问我绞罪。不胜寃枉。〔低声〕吾心地。吾心地怎平。这微躯今做了浮生画饼。〔哭介〕罢罢罢。我王楫呵。一死不足惜只愁高堂有母桑楡景。寡妻弱子踪无定。正是死别生离泪各倾。
〔小生〕左右。把王楫上扭带去监了。待申过本州。转详刑部。倒下来上他长枷。秋后处决。李克成问拟杖罪。张有德供明。
琴堂断案重如山。
祗爲饶人一着难。
可信片言能折狱。
莫将王法等閒看。
第十六齣　狱中寃恨
〔末上〕天堂无则已。有则君子登。地狱无则已。有则小人入。自家乃郧县狱中禁子叶淸是也。我身居囹圄。役在圜扉。桎梏盈眸。胥是啣寃之态。锣铃振耳。无非御暴之声。智者比爲福堂。羲经谓之丛棘。笞杖徒流绞斩。皆吾掌握之中。智仁圣义忠和。岂彼往来之地。苟知三德。免属五刑。因不能约法三章。乃至于胡爲十恶。凭三寸舌。酿成今日之愆。到五更头。追悔昔时之过。有孚之窒。或由煅鍊而成招。无妄之灾。必望平反而释罪。关防出入。门禁甚严。点检行藏。人心难纵。晨昏钤束。遂称凌虐罪囚。锁钥疎通。便道朦胧官府。夏台商履尝酬我。羑里姬文更怨谁。〔笑介〕昨日本县大老爷发下一个犯人。元是涿州解来补伍军丁。只因杀伤营长。问成绞罪。不免唤他过来。索些常例油火钱。却不是好。〔叫介生扮囚上〕
【挂眞儿】懊恨姦雄张健吻。罗钳吉网交侵。缧絏羁縻。栏楯严紧。飞燕无由传信。
〔揖介末〕■〈口秃〉。你是那裏来的。〔生〕是本县发下来的犯人。〔末〕问何罪名。〔生〕是绞罪。〔末〕旣是绞罪。死在头上了。爲何这等大样。见我不跪。〔生〕罪自在我。跪之何益。〔末〕旣不跪我。何不把油火钱送来。〔生〕家贫乏钞。〔末〕靠山喫山。靠水喫水。我做禁子。不过靠这几个犯人养家活口。若依你说。我妻子靠谁。你旣是绞罪犯人。论官法该上押牀的。且请你试一试。〔押牀介〕
【扑灯蛾】区区补伍军。犯法来囚禁。身据蒺藜中。兀自昂昂强横也。不道流年将尽。须知犬羊已入虎之羣。〔生〕事出无奈。望乞长官照顾。〔末打介〕照顾恁无情大棍。〔生哭介〕好苦。〔末〕打你碎如粉。秋后省条绳。〔生〕
【前腔】乍来狴犴门。妻子未通问。要我油火钱。争奈孤寒贫困也。愿赐推心垂悯。〔末〕油火钱不肯送来。反要我怜悯。〔生〕我只索将情吿恳。且不必发愤。长官。你宽了我刑具。日后致殷勤。〔旦送饭上〕
【挂眞儿】不幸良人遭困顿。精神恍惚如醺。音耗萧疎。饔飱艰窘。狴犴威严难近。
闭门家裏坐。祸从天上来。奴家丈夫因与李克成鬭殴。被他诬吿监禁在狱。今早煑些茶饭送来。此间是监门前了。〔见介末〕娘子何家宝眷。〔旦〕奴家是犯人王楫之妻。〔末背介〕这个穷酸。有这美妻。罢罢罢。寃家与他结不成了。〔向旦介〕敢是娘子来送饭。〔旦〕正是。求长官方便。〔末开门介旦〕好苦。监房深暗。不知我丈夫在那裏。〔末〕在后北监。此处就是。〔旦叫介生〕娘子来了。我在这边押牀上。〔抱哭介〕
【哭相思】夫妇飘零诚可愍。不期此处同■〈片戈〉命。
〔旦〕官人。昨日大老爷如何问了。〔生〕娘子。你还不知道。我不好了。将我问做部军谋杀本管长官。已成伤者。律该绞罪。〔旦〕有这等事。岂不痛杀我也。〔哭倒介生〕死生有命。娘子苏甦。〔末〕天上人间。方便第一。你们夫妻义重。放起来讲话。〔放生起生抱旦哭介〕
【山坡羊】蓦遇了人中玁狁。平白地祸生予盾。〔末〕王先生不消愁烦。君子谓囹圄爲福堂。以其可悔过而迁善也。〔生〕难道福堂能惩忿。〔怒介〕娘子。气腾腾。双眸日几瞋。李克成。你那天杀的。狼心狐态相延引。〔旦〕只爲奴家不幸。致有此祸。〔生〕卖俏欺贫。安能容忍。娘子。我幼抱奇才。长存大志。今日问成绞罪。秋后就要处决了。难存。靑春没几分。寃魂。深秋赴九阴。
〔旦〕官人。事旣如此。且放下念头。请喫些茶饭。〔生〕娘子。我念头不在飮食上了。怎生喫得下去。〔旦悲介〕
【前腔】暗昏昏天摇地震。闷恹恹神疲心隐。官人。苦你急煎煎桎梏如缗。〔生〕这也不妨。只是昨日两腿都被打坏了。〔旦看哭介〕赤斑斑肢体俱箠损。李克成你那贼。恨此人冲冲烈火焚。崩摧五内如斤刃。飮痛啣寃。没身难冺。谆谆。衷肠叵尽论。纷纷。相看祗泪淋。
〔末〕我做几年禁子。送饭的女人见了多少。没有你两个这等恩爱的夫妻。
【前腔】可惜恁情联合卺。今做了离鸾伤影。王先生。你本是个席上之珍。怎当他虎势豺心狠。〔旦〕强弱不敌。理势然也。只是家贫乏用。放心不下些。〔末〕王娘子且放心。吾当与处分。〔旦〕多蒙你照顾。只愁早晚飮食不便。〔末〕方才还指望索你丈夫油火钱。今见你寃苦如此。断然要不成了。自此以后。晨昏飮食吾供应。王娘子。只他身上呵。损破衣裳频来缝纫。〔旦〕这是奴家己事。不劳分付。但愁患难之中无以报德。〔末〕休颦。扶危君子仁。〔生旦〕日子长久。怎么劳你这许多。〔末〕应承。终当不易心。
懊恨狂夫太不才。
搆媒良善受非灾。
丧门白虎犹黏体。
又撞黄旛豹尾来。
第十七齣干避兵失侣
【铁马儿】〔淨领兵上〕军威锐。军威锐。飞电轰雷。屠州破邑。朽坠枯摧。管敎驰骤中原遍。山川重润日重辉。
自家东平郡王安禄山是也。本营州杂胡。得大唐天子宠任。富贵之极。与上同宴。出入禁中。拜贵妃爲母。赐洗儿钱。亵慢神器。更不疑惑。今上春秋旣高。武备废弛。有轻中国之心。因此起兵打下许多城子。已命贾循守范阳。吕知诲守平卢。高秀岩守潼关。大阅誓衆。引兵而南。衆将校听我分付。〔衆应介淨〕吾自起兵以来。攻城剠地。势如破竹。河北州县。已望风披靡。范阳卢龙密云渔阳汲业六郡。皆爲吾有。可奈常山太守颜杲卿。与长史袁履谦等。抗敌不服。已令史思明征讨。想在目下勦灭。各部将士俱要用心倂力。攻取东京。得下剠来的子女玉帛。各各分赏。〔衆应介〕愿乘势就此攻进。〔转行介〕
【番鼓令】铁骑铜駞万里威。神钲。羯皷势如催。捻指东京累卵危。看得胜凯歌囘。〔并下丑老旦奔上〕
【水底鱼儿】胡马长围。金汤一旦隤。民居煨烬。孤寡苦无归。民居煨烬。孤寡苦无归。
〔丑〕屋漏更遭连夜雨。〔老旦〕船迟又撞打头风。〔悲介〕姐姐。我孩儿久在衞所。女儿又选入宫。只愁年老家贫。难以度日。谁想安禄山作乱。军马临城。人民逃窜。如何是好。〔丑〕妹子。岂不知大驾蒙尘。巡幸西蜀。多少妃主王孙。皆委而去。我和你区区妇人。何足惜哉。此处不好安身。且寻山野僻静所在。暂避几日。再作区处。〔老旦〕我们女流。不识途路。如何去得。〔丑指介〕妹子。你看前面有两个人行来。想亦是避难的。待我去问他分晓。〔末小外奔上〕
【前腔】犬虏扬麾。干戈犯帝闱。生灵涂炭。触目岂胜悲。生灵涂炭。触目岂胜悲。
〔见介老旦〕孙天彝。陈献夫。我小儿不在家。当此变乱。怎生理会。〔末小外〕王姆姆。这是国家气数。不消说得。幸有韩妈妈同行。又可相爲依倚。作速趱向前去。寻个避处方好。〔丑〕正是。正是。〔急行介〕
【缕缕金】伤民业骤成灰。衣冠遭丧乱。叹暌违。〔内锣鼓喊声衆惊介〕郊野酣新战。军声堪畏。〔哭介〕神销股栗泪交垂。相看各狼狈。
〔丑老旦〕军声渐近。如何是好。〔末小外〕二位妈妈且在此草丛中一躱。我二人往山坡高处望他过了。再行前去。正是暂栖荆棘下。免被虎狼呑。〔并下淨领兵上〕
【番鼓令】羽斾云旌遍四陲。笑谈功业渐增培。驱逐辔舆过马嵬。唐国事。已倾頽。
〔淨〕适闻唐天子播迁西蜀。妃主王孙。尽皆弃了。衆将校可趱前去。占了京城。其馀州县望风解体。不攻自下矣。〔衆应介〕敌国尽在于舟中。还师已期于座下。奉大王指麾。敢不从命。〔淨〕铁骑如云旗蔽空。要从京国显肤功。〔衆〕饶他能展凌云翅。都在樊笼一网中。〔并下末小外奔上〕
【缕缕金】身匍匐。路盘迴。来寻王氏母。义相随。〔叫介〕王姆姆。韩姆姆。如何都不见了。天那。好苦。〔悲介〕俄顷轻抛放。吾侪之罪。桑楡暮景两虺尵。怎禁这顚沛。
〔叫介〕王姆姆。韩姆姆。此处叫他不见。再赶前去寻觅。多少是好。同时患难及人老。各处追呼尽友情。〔并下丑上〕
【双劝酒】形衰气■〈疒咅〉。难逃祸祟。山顚水隈。莫知进退。〔叫介〕妹子在那裏。怎么教他不应了。〔悲介〕天那。好苦。寻叫妹子不见。教我独身如何是好。迷踪岐路枉徘徊。〔哭介〕争奈衷肠痛摧。
〔叫介〕妹子。妹子。此处叫他不见。不免赶向前去。定要寻他同行。正是孤身流泪处。暮景断肠时。〔叫介下老旦行上〕
【前腔】心如刃锥。魂飞魄碎。风声鹤唳。谓是兵追。〔叫介〕姐姐在那裏。怎么叫不应了。〔悲介〕天那。好苦。寻叫姐姐不见。教我独身呵。伶仃孤苦欲何爲。〔哭介〕怎禁得许多流泪。
〔叫介〕姐姐。姐姐。此处叫他不见。不免赶向前去。定要寻他同行。〔内喊介老旦〕你看兵马又来了。只得寻个僻处。去再躱一囘。
姊妹携行避犬戎。
不期相失草丛中。
衰龄两地成飘泊。
落日荒山泣路穷。
第十八齣　处分后事
【紫苏丸】〔生上〕误婴缧絏属皋陶。咫尺天光不照。塡腔怨气衝云表。顾圜扉形影无聊。
〔谒金门〕愁脉脉。目断云山南北。人似触蛮争地日。谁惜有孚而窒。此际魂销丛棘。赵璧自怜完未得。那堪淸泪滴。〔叹介〕小生自从监禁以来。不觉又过三月。多蒙叶长官宽我刑具。供我飮食。比别的囚犯不同。此恩难报。只是我妻子在外。乏人依赖。母妹在家。不知安否。总上心来。不胜伤感。好似和针呑却线。繫人肠肚刺人心。〔悲介末上〕可笑人移山不去。遂成天与水违行。可怜王秀才被李克成诬吿。问成死罪。今早刑部详允文书下来。只待秋后处决了。未免报他知道。〔见介生〕小生久负厚恩。愧无寸报。倘有天开眼之日。决不忘你。〔末〕王先生休说那话了。你的罪名文书。刑部已详允下来。及早打点后事。〔生〕果是这等。岂不痛杀我也。〔哭倒介末扶介〕王先生苏甦。
【画眉笼锦堂】不必恁心焦。死生前定孰能逃。你和李克成呵。想宿缘深搆。今世相遭。伤情处幼子呱呱。更苦着茕妻悄悄。〔生〕我死在此。家鄕那裏知道。〔末〕天涯杳。目断鄕关。路迷烟草。
〔生〕我死不足惜。叶长官。只是受你许多恩惠呵。
【锦堂观画眉】难报。恩德山高。刑期在迩。残躯败叶风飘。今生不能彀报你了。料得阴灵黄泉感奋多少。苦妻儿孤寡何依。念母妹顚连无吿。万般萦绊言靡尽。那堪此心如擣。
〔末〕王先生请免愁烦。我且问你。倘或典刑之后。令正还是守制。还是改嫁。〔生〕。吾妻年少无倚。说甚么守制。我在时尙惹出这祸。害了性命。况我死后。难保无事。由他自去改嫁。〔末〕旣是如此。我有一言。不好说得。〔生〕你是我恩人。有话儘说。〔末〕我新丧偶。尙未续絃。令正旣是嫁人。何不与我成婚。令郞是我抚育。延你宗嗣。令堂接来奉养。代你孝心。彼此两全。尊意若何。〔生〕如此甚好。吾所愿也。〔末〕虽则如此。不知令正允否。〔生〕荆妻卽刻就来。我与当面说过了。不必多虑。〔旦上〕
【霜天晓角】梦魂顚倒。寃抑无门吿。恨煞姦雄囉唣。令人痛苦如熬。
开门。〔末〕令正来了。〔开门见介生〕娘子。我不好了。〔旦〕却是爲何。〔生〕你问叶长官便知道了。〔末〕王娘子。你官人罪名文书。刑部已详允下来。秋后就该处决了。〔旦〕天那。不信有这等事。好痛杀我也。〔哭倒生扶介旦〕
【黄莺穿皂袍】拆我凤鸾交。痛儿夫弃市曹。岂甘瞑目南柯道。姦豪计挠。鹪鹩破巢。苍苍胡不彰公道。异鄕孤寡。有谁依靠。高堂甘旨。有谁品调。生离死别俱堪恼。
〔生〕这是我命当如此。不消怨了。只是我有一言要对你说。〔旦〕死生之际。有事儘说。〔生〕我事势到此。不得不说了。〔哭介〕娘子。你嫁我十年。不曾一日安饱。我死之后。你年少子幼。终身不了。这叶长官近时丧偶。莫若嫁他。一则全你孤寡之命。一则遂我报谢之心。不知尊意如何。〔旦〕自古道。忠臣不事二君。烈女不更二夫。官人今日之祸。皆由我而得。临刑之时。甘与同死。只因婆婆在堂。乏人侍养。以终天年。孩儿在怀。乏人乳哺。以延宗嗣。二事在心。苟存性命。姑俟亲终子壮。必当追随于九泉之下。誓不改节。〔生〕娘子。你休执迷。我在时遇着李克成。送了我的性命。倘我死后。另遇一个李克成一般的来。岂不连你性命休了。〔旦〕这是身后之事。奴家自能理会。但官人在此。多蒙叶长官照拂。〔拜介〕
【皂袍罩黄莺】久荷如天怀抱。誓来生报恁恩劳。〔抱生哭介〕一言永诀在今朝。忍捐旧爱爲新醮。暗魂销。衷肠缕缕。空惹泪凝条。〔合〕
【尾声】痛呼号。愁倾倒。一生心事枉推敲。梦熟黄粱方是了。
死别生离尽可伤。
丁宁后事免乖张。
归家不敢高声哭。
祗恐婴儿也断肠。
第十九齣　卖儿繫珠
【满庭芳】〔外末行上外〕岐路峥嵘。长亭苍莽。天涯岁月遨游。商通方物。孤枕一灯秋。〔末〕谁道陶朱致产。爲奔尘两鬓飕飕。追随着敝裘羸马。今日喜囘头。
〔外〕北去关河远。南来岁月长。〔末〕所经多旧馆。浪迹重凄凉。〔外〕老汉姓王。名章。字子循。陝西人氏。因往江西等处买卖。淹留二年。今喜趁些利息。收拾囘家。在此荆江道经过。王安。前边公廨是甚么所在。〔末〕吿老员外知道。此间是郧阳驿前了。〔外〕行了半日。甚觉饥渴。且在此处买些酒饭喫了。再行未迟。〔末〕驿西有个酒肆。请卽过去。〔外〕纔离走毂奔蹄处。〔末〕便到当垆涤器家。〔并下旦抱儿行上〕
【月云高】愁城寃薮。坚深与谁剖。最苦分鸾日。屈指应非久。亲老儿孤。凄凉两僝僽。生死虽云命。难道尽遭阳九。事到头来不自由。强步含羞何处投。
奴家丈夫问成绞罪。秋后就要处决。昨日分付我改嫁叶长官。〔悲介〕好苦。丈夫。我与你十年夫妇。尙不知我心事。我若有改嫁之心。怎见得害了你的性命。可怜古人从其治命。不从其乱命。他只因刑期将近。神思昏愦。以致言语舛错。故此奴家呑悲含忍。不与深辨罢了。爲今之计。丈夫罪旣该死。奴家先求个自尽。表我心事。使丈夫九泉之下。亦得瞑目。只是我孩儿在怀。没有下落。意欲寻个好善人家。过继与他爲子。一则全他性命。二则延王门宗嗣。〔哭介〕我那儿呵。在我怀中五年。时刻不离。今日事出无奈。不要怨做娘的。抱你出来。爲分离之计。街坊市上。不知你遇着那一个有缘的父母。不免再行前去。〔行介〕
【前腔】风尘奔走。栖栖丧家狗。誓死明初志。抱子先求售。〔悲介〕我那儿呵。今日娘怀。明朝在谁手。此际情何限。天地同高厚。说到堪伤泪自流。沉痛黄泉兀未休。
〔外末上〕身离竹锁桥边地。眼望云横岭外天。作急趱行路程。〔外〕王安。你看那妇人抱着一个孩儿。走来走去。啼啼哭哭。不知爲何。〔末〕要知心内事。但听口中言。待小人去问他。便见分晓。〔问介〕娘子爲何啼哭。〔旦〕客官不好说得。奴家丈夫。爲事在狱。欲卖这小儿来用。一路行来。没个好主。故此啼哭。〔外〕可怜可怜。〔见介〕我闻娘子是北方声音。因何到在此地。〔旦〕奴家本贯涿州郭氏。丈夫王楫。抵补军伍到此。〔外〕在此当军。爲甚事在狱。〔旦〕承问及。容奴家吿禀。
【宜春令】吾夫是合绞囚。〔外〕因何犯此重罪。〔旦〕爲姦豪攒成寇雠。〔外〕想未详允。或有可生之路。〔旦〕靑蝇未聚毫端。无计祈天宥。〔外〕丈夫果有不测。正当育孤守寡。爲何把儿弃了。〔旦〕丈夫死期旣近。奴家义不独生。拚捨这弱息螟蛉。要表我终身箕箒。〔外〕你令郞旣要与人。不知肯託老夫么。〔旦〕若得携归鞠育。感当不朽。〔外〕
【前腔】听伊语。见虑周。使人闻心伤眉皱。娘子。我老夫呵。暮龄无嗣。希求令子承吾后。〔旦〕如此甚好。〔外〕旣蒙见允。乞借令郞一看。〔旦放儿在地外看介〕好好。眞英物也。想元是天上麒麟。今做了璞中琼琇。娘子。你家姓王。老夫亦姓王。若论祖先。未必不是同宗。请问令郞何名。〔旦〕小字九龄。〔外〕元仍此名。我也不改了。管取气求声应。箕裘胥茂。
老夫陝西商人。在此经过。囊无馀钞。聊奉白金三两。少充茶礼。待令郞成立。自有厚报。〔放银在地介旦〕此礼本不当受。但我。夫妻处死生之际。不敢虚辞了。〔哭介〕我那儿呵。此时别去。今生不得相见了。我婆婆临别。付我明珠一颗。欲爲后会之计。目下我夫妻俱死。此珠终至失所。孤我婆婆之望。不若繋在儿颈上。倘长大成人。未免见鞍思马。覩物伤情。虽没处讨你父母。或者婆婆天年未终。犹得还珠合浦〔抱儿介〕
【前腔】儿灵慧。睁两眸。似敎娘斯须挽留。〔珠繫颈介〕明珠悬项。穷源推本应根究。〔放儿在地介〕孩儿。你长大成人。图功业志气从新。思骨肉宗支寻旧。〔外〕娘子且请宽心。不必过于丁宁。〔旦〕虽是丁宁无数。儿能知否。
〔外〕娘子。老夫大胆了。〔抱儿介旦〕蒙老员外厚赐。奴家依命了。〔取银介对末〕孩儿此去。全仗总领哥照顾。〔末〕
【前腔】娘珍重。莫过忧。我东人仁慈罕俦。旣蒙付託。提携保护孚盈缶。小官人此去长大成人呵。冀十年异地成身。看一旦故园囘首。方信萍归大海。相逢非偶。
哀哉母子泣西东。
泪眼徬徨似梦中。
一叶浮萍归大海。
人生何处不相逢。
第二十齣　夫妻永诀
【金珑璁】〔生上〕寃深愁似海。那堪缧絏纍纍。疑是有命安排。刑期如指日。心緖已成灰。龙蛇临岁歎梁摧。
薤上露。何易晞。露晞明朝更复落。人生一去何时归。〔叹介〕小生大狱已成。死期将至。在此度日如年。束手听命。只是我妻少年美貌。终身不了。前日因叶长官丧偶。欲待说与成婚。我妻不从。反有誓甘同死之意。可伤可伤。连日不曾进来。不知何故。今日想必到此。不免与门上禁子说知。方便匙钥则个。〔说介内应旦提筐篮上〕
【前腔】狱成知莫解。藁砧半属尘埃。亲瓜葛。忍分开。九原心不死。千古恨难埋。斯须永诀枉悲哀。
连理树。靑靑荣。一夜霜风威凛冽。双枝崩裂成凋零。〔悲介〕奴家丈夫在狱。旣是死数。昨日将孩儿九龄。卖与陝西商人。得银三两。今日买些酒肉之类。进去一看。呀。喜得监门正开。不免迳入。〔见介生〕娘子来了。你连日在家何干。〔旦〕家中缺乏。昨日蒙近隣周妈妈来说。城西冯老安人。欲请奴家教习女工。先送礼银三两爲定。明日就到他家去了。〔生〕如此甚好。只是孩儿费手。〔旦哭介生〕娘子。爲何说着孩儿。就烦恼起来〔旦〕我不爲孩儿烦恼。只虑奴家一去。便得两月方囘。无人看你。故此伤感。〔生〕娘子不消烦恼。目下天热。监中秽气太重。不宜进来。正该往彼度日。稍待秋凉再会。你筐篮中是何物。〔旦〕官人久蒙叶长官看承。愧无寸报。如今买些酒肉。晚间官人请他一敍。少表敬私。〔生〕如此甚好。〔旦〕所存之银。官人留下盘缠。〔生〕此物亦有用处。只是费你心力。〔旦〕且暂收用。倘有工银。再央人寄进来。〔生悲介〕我在此束手待毙。要银何用。〔旦〕官人免愁烦。只是命该如此。〔生〕天那。可怜。
【尾犯序】月犯少微灾。泰岳其頽。梁木其坏。娘子。我小生呵。冠世英雄。恨今爲弃材。〔旦〕天作之孼。毋足深怪。〔生〕堪怪。素不忤三章令典。谁知做五刑魁宰。莫不是玉楼作记。天上有人催。〔旦〕
【前腔】玉树梦中埋。十载夫妻。一旦分爱。〔生〕娘子。我和你几月之间。情如流水。迹似浮云了。〔旦〕流水浮云。任悠悠不囘。〔生〕倘情缘未断。后世了你的恩债。〔旦〕恩债。倘或是三生未了。还拟得九泉可待。最苦着衰亲幼子。无计弔幽怀。〔生哭〕
【前腔】凝咽泪盈腮。执手相看。魂荡天外。谁料花颜。攒成祸阶。〔旦〕官人在此。日长似岁。怎生聊赖。〔生〕聊赖。恁可念亲当衰老。恁可念儿方傀儡。还须要存亡一视。加意厚栽培。
〔内催介〕监禁之中。非哭泣所在。有话快说。打发出去。倘官府知道。不当稳便。〔生〕外边催了。娘子可低声说罢。〔旦背立低声介〕
【前腔】你兀自计安危。忘却残躯已是浮荄。好苦。你只知自家将危。丁宁后事。岂知奴家死在旦夕了。不好说得。欲与分明。恐伊行骇猜。〔生〕娘子不必悲怨了。且自宁耐。
对生介〕宁耐。奴只虑君身废殒。君莫虑奴心忍改。官人。须识破死归生寄。毋得恁徘徊。
死别生离不忍论。
匆匆含泪出圜门。
三秋若瞬谁怜我。
九地如归妾待君。

[book_title]第二十一齣~第三十齣
【西地锦】〔小外上〕北极玄机周遍。功多金阙调元。齐光日月神通显。万灵普济无边。
善哉善哉。天地大公。鬼神阴鉴。福善祸淫。昭昭如电。吾乃玉虚师相玄天上帝是也。北辰合德。春日同仁。赞化玉淸。道生天而至妙。调元金阙。功裨帝以难名。契眞宰于东皇。对长生之南极。乾坤比寿。永覆载于万灵。日月齐光。常照临于六合。马赵温关四将何在。〔衆扮四将立定介小外〕汝等听吾法旨。今有涿州节妇郭氏。因夫受害。含寃求死。照得本妇阳数未尽。尙有夫荣子贵之日。况他婆婆盛氏。飘流怀庆地方。离此千里。汝等当加保护。移送至彼。明日使他姑妇相逢。同往京都。毋得违误。枉害生灵。〔衆应介旦行上〕
【传言玉女】事势顚连。岂识衷肠哀怨。魂摇心战。争奈他泪血纷纷如霰。红颜薄命。古今常见。
〔醉花间〕休思省。怕思省。思省心如骾。怨气彻重霄。失却阳乌影。窃叹我生初。浮躯成画饼。自靖对苍苍。江澄山月冷。〔悲介〕奴家前日弃了孩儿。昨日别了丈夫。心事已完。只欲求个捨生之所。以明我从一而终之义。迤逦行来。此处是太和山了。你看盘道萦迴。峭岩苍鬱。山上有眞武庙。金殿压云。玉坛和月。诚是岳宗灵宅。素闻此神感应。不免上去礼拜一番。多少是好。〔行介〕呀。你看庙貌巍峨。神威赫奕。瞻仰之间。不觉身世两忘。形神俱化。奴家生虽不遇其时。死则实得其地矣。〔拜介〕
【香罗带】神灵在旻天。阴垂鉴怜。良人受寃将丧元。自知罪重怎求全也。丈夫旣死。奴家义不独生。故于丈夫未死之前。先来求个自尽。初志定。此身捐。伏祈神道明彰报应严雷电。务须曲直分明也。稽颡皈依在九泉。
〔行看介〕呀。此处是个渊泉。上空下洞。深昧不测。只见瘦藤老柏涵秋色。古壁苍崖倚太虚。正是我託身之所也。
【前腔】斋明陟此巓。中心了然。前峯后峯中险渊。紫烟翠霭互缠绵也。我在此呵。神已适。意相便。归根复命浑无玷。〔悲介〕我婆婆小姑在家悬望。丈夫在监悬望。孩儿在路不知如何。总上心来。顾不得这许多了。要求骨肉相逢也。更觅轮迴再世缘。
〔投渊介四将救起移行介小外〕郭氏听我分付。你阳数未尽。不可轻生。欲全夫命。急往京都。寻问袁天纲。自有好处。我已施神力。送你在千里之外了。明日就有亲人相见。数年之后。夫荣子贵。骨肉团圆。四将过来。传我法旨。郧县顽民李克成张有德同恶相济。诬害贤良。罪贯旣盈。刑条罔赦。着火部先焚其家。雷部速殛其命。以昭善恶之报。〔衆应介〕正是从空伸出拏云手。提起天罗地网人。〔并下旦甦介〕怪哉怪哉。鬼神感应。捷于影响。奴家方纔投渊之时。只见红光满目。黑气漫天。若有神将护持。不曾伤命。吾闻古之寡妇哭城。城爲之崩。亡士叹市。市爲之罢。诚信发内。感动城市。况我夫妻危迫存亡之际。皇天岂不垂悯。适在庙中祷吿。至诚感格玄天。上帝特施神力。救灾卹患。未可知也。
【好姐姐】空中果有圣贤。猛可地威灵宣现。云霄旋转。推移路一千。又听得神道呵将言劝。欲救夫危何自殄。急往京寻术士袁。
向年袁天纲曾断丈夫先凶后吉。目下凶事已见。但未知吉事如何。又不知袁天纲是何等人。
【前腔】想伊必是大仙。休咎事曾经明辨。论避凶趋吉。惟人当自先。神道分付。急往京都。旣是这等。事不宜迟。须黾勉。步窄弓鞋徒偃蹇。进退无门意两悬。
身旣不死。丈夫在监。放心不下。欲寻归路。已是移送千里。欲赴京都。又虑孤身远路。一时踌蹰不定。进退两难。神道又说明日就有亲人相见。鬼神之事。旣灵于前。其言必验于后。但不知此处是何地方。须索趱行前去则个。
诚心怨气动神明。
和霭慈云护眇生。
大抵乾坤都一照。
免敎人在暗中行。
第二十二齣　姑妇相逢
【六么令】〔老旦上〕胡奴窃攘。肆干戈鼎沸多方。生黎涂炭景凄凉。天黯淡。日微茫。神愁鬼惨人惊■〈忄敞〉。神愁鬼惨人惊■〈忄敞〉。
〔菩萨蛮〕平林漠漠烟如织。荒山一带伤心碧。暝色下江干。有人行路难。崎岖聊竚立。宿鸟归飞急。何处是归程。长亭更短亭。老身前日与姐姐同出避难。军马赶散。各自逃生。连日奔走。露宿风餐。担饥忍渴。不知受了多少劳苦。经了多少惊惶。幸得一路淸淨。不及遇害。今日行来。乃是怀庆地方。人烟颇聚。风景如常。想目下干戈已息了。只得再行前去。寻个安身之所。〔行介〕
【一江风】恨雄羌厉气盈尘坱。使我成飘荡。叹羸躯景迫桑楡。儿女胥孤望。心緖苦难量。心緖苦难量。离愁万缕长。恁跋涉一似萍依浪。
呀。你看日下平川。云连断壑。天色已将晚了。只闻蝉吟鹊噪。凑成四野愁声。不见犬吠鸡鸣。露出半家人影。如此光景。好闷人也。行了一日。筋疲力倦。欲进不能。且在此少坐片时。再行前去。〔坐介旦上〕
【六么令】身罹罗网。感神明移送他鄕。孤形瘦影意徬徨。山隐隐。树苍苍。京都杳杳如天上。京都杳杳如天上。
〔小重山〕碧草连天映日曛。不知天外岭。抹微云。数声残角断谯门。鸦过尽。流水遶孤村。此际正销魂。香囊乍解。罗带轻分。不禁襟袖染啼痕。伤情处。灯火近黄昏。奴家昨日感谢玄天上帝救护到此。今早行走至晚。并没一个人迹。不知是何地方。只得趱向前去。寻问个路头。再作区处。〔行介〕
【一江风】念王郞溘尔轻抛漾。两地均劳攘。望神京努力驰驱。要解恁寃魔瘴。欲诣恳天纲。欲诣恳天纲。那堪岐路长。这匍匐只恐是难寻向。
你看云接江声。山依野色。斜阳外牛羊返径。疏林间樵牧赓歌。天色已是向晚了。怎生是好。呀。前面有个妈妈坐地。我且上去问他如何。〔老旦起介〕那来的女人。好似我媳妇的模样。〔旦〕那妈妈好似我婆婆的模样。〔老旦〕呀。眞个是我媳妇。〔旦〕天那。眞个是我婆婆。〔抱哭介〕
【哭相思】骨肉曩时轻折散。相逢又倍添悽怆。
〔旦〕婆婆爲何到此。〔老旦〕因安禄山作乱。军马临城。我与大姨娘避难赶散。逃生到此。〔旦〕何不与小姑同行。〔老旦悲介〕媳妇。你兀自不知。从你夫妻别后。朝廷要宫女。本州将你小姑充选去了。〔旦哭介〕如此不幸。天亡我家也。〔老旦〕我孩儿在那裏。你何故独行到此。〔旦〕一言难尽。自到荆湖。蒙帅府老爷怜是儒生。免其差操。只管写册。有营长李克成。调戏奴家不从。丈夫与他争殴一场。被他诬吿做部军残伤本管长官。问成绞罪。秋后就要处决了。〔老旦〕果有此事。岂不痛死我也。〔哭倒介旦〕婆婆请苏甦。且免愁烦。〔扶起介〕奴家此行。亦爲求生之计。〔老旦〕媳妇。你是个女流。济得甚事。我且问你。孙儿九龄。放在何处。〔旦悲介〕婆婆。不好说得。奴家因丈夫死期将至。将孩儿卖与陝西商人爲子去了。〔老旦悲介〕割恩捨爱。好痛心也。你弃了孩儿。欲干何事。〔旦〕因丈夫要我改嫁。乃往太和山眞武庙前投渊求死。不料神明救护到此。神道说明日就有亲人相见。果遇婆婆。其言旣验。丈夫料必不死。〔老旦〕那裏见得。〔旦〕神道分付。欲全夫命。急往京都。寻问袁天纲。自有好处。又说夫荣子贵。骨肉团圆。因此奴家敬信。欲往京都。〔老旦〕此处是怀庆地方。我和你上去。一则图你丈夫之事。二则打探小姑在宫消息。却不是好。〔旦〕天色已晚。须索趱行前去。寻个村庄人家借歇方好。〔同行介〕
【榴花泣】烟凝林莽。行急骤心忙。归鸟逝。带云黄。山空野阔歎孤荒。天敎姑妇途次幸相将。穷愁暂忘。听溪湾风转传渔唱。望天涯曡嶂层峦。苦弓鞋无任踉■〈旁〉。
【渔家灯】残霞落日断斜阳。山径寂已下牛羊。当此际不觉恓惶。骨肉相看惆怅。两眸暗泪悲凋丧。不平事空萦怀想。良人悬隔异壤。情彼此。这悒怏怎当。
【剔银灯】歎流离孤踪焉往。向前村可寻依傍。鸡鸣犬吠声厮嚷。见山陬竹篱■〈旁色〉■〈莽色〉趋跄。松梢灯火透光。须整顿临门扣访。
寂寞黄昏寺已钟。
穷途骨肉叹飘蓬。
弓鞋踏遍山南北。
觅得茅茨暂寄踪。
第二十三齣　京邸敍亲
【香柳娘】〔丑上〕爲干戈奋扬。爲干戈奋扬。奔投林莽。頽龄朽质成流浪。恨连枝飘荡。恨连枝飘荡。彼此两堪伤。囘头漫悽怆。寓京畿委巷。寓京畿委巷。涤器垆傍。招商来往。
老身涿州人氏。前日因王家妹子避难同出。被乱军赶散。无处安身。想起我夫家有一支在京当军。是我伯伯姆姆。家有空房。卖些酒饭。安歇客商。老身特来投奔度日。不料一月之前。夫妻相继病故。止存一男。尙未成立。老身代管家事。只是我妹子不知流落何处。甥儿夫妻从军没信。甥女入宫。一向杳然。总上心来。徒生烦恼。连日阴雨。不曾做得买卖。今日晴明。须索打扫店面则个。〔老旦旦上〕
【前腔】〔老旦〕叹驱驰远疆。叹驱驰远疆。跻峦陟嶂。风餐水宿多劳攘。〔旦〕喜今瞻帝鄕。喜今瞻帝鄕。姑妇苦行囊。何处寻依仗。〔合〕见靑帘飘漾。见靑帘飘漾。旅馆傍街牆。且须投向。
〔老旦〕媳妇。我和你一路辛苦。幸得到京了。〔旦〕必须寻个安歇所在。然后访问袁天纲下落。〔老旦〕呀。你看前边酒旗下。不是个招商店。内有妈妈坐地。我们就此借寓何如。〔旦〕此处正好。请婆婆上前相见。〔行介旦〕婆婆。好古怪。裏边妈妈好似我大姨娘的模样。〔丑介〕二位女眷。请进来坐。〔老旦〕媳妇。那妈妈好似我姐姐声音。〔丑〕来的像我妹子甥媳妇。〔老旦旦丑〕天那。果然是了。〔抱哭介〕
【前腔】痛骨肉渺茫。痛骨肉渺茫。浑如霄壤。情悬两地同惆怅。幸偶逢市坊。幸偶逢市坊。相对泪淋浪。彷彿从天降。慰离中梦想。慰离中梦想。共敍行藏。愁蛾纾放。
〔老旦〕姐姐。那日被乱军赶散。何由到此。〔丑〕妹子。我先夫族兄在此当军。特来投奔。不幸他夫妻病故。是我帮他儿子做活。不知妹子别后。怎生遇着甥媳妇。〔老旦〕自从别后。行走数日。没有住着。偶然一个晚间。山下坐地。只见媳妇走来。故同到此。〔丑〕贤甥妇。你与丈夫在衞所。因何独自远行。〔旦哭介〕有营长李克成。调戏奴家。和他争殴一场。被他诬吿做部军杀伤本管长官。问成绞罪。秋后就要处决了。〔丑哭介〕我甥儿遭此横事。你又如何来此。〔旦〕丈夫着我改嫁。乃往太和山投渊自尽。感谢眞武救生。移送千里之地。幸遇婆婆同来。〔丑〕妹子。旣是遇着。何不去衞所。反到这裏。必有缘故。〔老旦〕姐姐。你听我道。
【前腔】苦儿郞受伤。苦儿郞受伤。刑期翻掌。图生特地求仙丈。〔丑〕仙丈是谁。〔老旦〕素知他藏往。素知他藏往。袁姓讳天纲。未识他仪像。〔丑〕是谁着你寻他。〔老旦〕感神明指状。感神明指状。谓有救生方。敢烦寻访。
〔丑〕你说别人。我不认得。若是袁天纲。我认得他。
【前腔】寓吾家后廊。寓吾家后廊。〔老旦〕他是何等人品。〔丑〕潇洒仙模样。〔老旦〕与甚么人相交。〔丑〕往还交际皆卿相。〔老旦〕有何本事。〔丑〕羡名倾霄壤。羡名倾霄壤。灵异动君王。时得瞻天仗。〔老旦〕若如此。须求他救我孩儿一命。〔丑〕论伸寃理枉。论伸寃理枉。未必是其长。恐孤来望。
〔旦〕大姨娘。
【前腔】念时遭不良。念时遭不良。夫婴罗网。须垂周卹毋多让。〔丑〕你丈夫是我外甥。何出此言。只怕袁天纲没有救命力量。〔旦〕彼参三配两。彼参三配两。会得解奇殃。神言岂虚谎。〔丑〕旣是这等。你不必多言。待我明日求他。看他怎生区处。〔旦拜〕谢娘行慨慷。谢娘行慨慷。爲我发慈祥。地天同量。
方纔心緖如麻。不曾动问小姑消息。〔丑〕宫城中不比民家。虽皇后贵妃。难与父母往来。况宫女禁闭在内。谁能通风讨信。〔老旦悲介〕女儿入宫。大数已定了。且莫提起。姐姐只把孩儿的事作急一爲。可救其性命。
要成转日功。
须用囘天力。
眼望旌捷旗。
耳听好消息。
第二十四齣　术士玄谋
【亭前柳】〔外上〕云水寄行踪。优游大地中。玄机参造化。祕术动王公。须知变幻皆春梦。相忘樽酒。聊对一帘风。
〔好事近〕白首解穷经。识尽乾坤变易。百岁光阴能几。叹白驹过隙。任教明月与淸风。参我爲三客。一片野心难管。惟自家知得。卑人袁天纲是也。前者因安禄山之乱。蒙朝廷宣召来京。屡赐面对。不放还山。一向借寓西市韩妈妈家裏。连日蒙各公卿下顾。今往答拜。颇觉劳碌了。不免静坐片时。多少是好。〔丑老旦旦上〕
【前腔】〔丑〕诚意扣仙翁。夔夔敬敛容。〔老旦〕囘生求妙计。宥死望奇功。〔旦〕神言可信前民用。〔合〕愿取今朝忧况变欢悰。
〔相见介外〕韩妈妈。卑人久扰宅上。未有寸酬。如何是好。〔丑〕老先生在客边。不劳计较。〔外〕不敢动问。这二位是何宅眷。〔丑〕一个舍妹。一个是他媳妇。〔外〕旣是这等。都是涿州。爲何涉远到此。〔丑〕他孩儿有难。特来相求。〔外〕令郞是何人。〔老旦〕小儿王楫。〔外揖介〕元来是王解元的令堂。失敬了。〔看旦介〕此位莫不就是解元令正么。〔旦〕妾身便是。〔外〕卑人在贵处。解元曾下顾。不觉二年了。卑人看他有些灾难。想目下正危。〔老旦旦拜哭介〕老先生眞天神也。乞赐力救。〔外〕二位夫人不必行此礼。且把解元的事体。见教一番。〔老旦〕老先生听老身相吿。
【江头金桂】歎弱息时当暡曚。赴荆湖补阙戎。蓦遇姦豪凌侮。潜谋阴中。肆无情。虚搆讼。〔外〕虽是诬吿。问官自有公道。〔老旦〕好苦。恨当道听断非公。一偏愚弄。争奈威加锻鍊。势极牢笼。狱成死条寃可痌。〔外〕可怜。虽问死罪。还要申详刑部哩。〔老旦〕刑部已是详允。秋后就要处决了。苦刑期已迫。苦刑期已迫。无门诉控。〔拜介〕致虔恭。欲求转日囘天策。历尽关山几万重。
〔外〕卑人方外浮踪。有何德能。不知是谁教你们来寻我。〔旦〕奴家因见丈夫将死。乃往太和山上投渊自尽。感谢眞武救护。移送千里。神道分付。欲全夫命。急往京都。指称老先生的姓字。〔外〕称我姓字。说些甚么。〔旦〕
【前腔】赖神语谆谆称颂。道玄机可化凶。因此斋明澄虑。迢迢趋拱。〔外〕爲着夫妻之情。涉远而来。〔旦〕爲夫妻恩义重。〔外〕你恩义甚重。但我的力量甚轻。〔旦〕指望慷慨相从。卽祈挥冗。〔悲介〕奴家丈夫若饶得死罪呵。一似纶鱼复水。槛凤翔空。免敎此躯刑示衆。〔外〕你这说甚好。只是事干重大。恐一时有些难处。〔旦〕老先生。你救得我丈夫之命呵。感恩同山海。感恩同山海。何胜幸孔。〔拜介〕摅丹衷。愿开溥博如天量。采纳蒭荛悯阨穷。
〔外〕韩妈妈。那二位夫人情词急切。卑人难副此望。〔丑〕老先生听老身一言。
【前腔】素羡恁荣承天宠。这关节庶可通。〔外〕朝廷虽常召见。岂敢擅言。〔丑〕尙有名卿钜宦。往来瞻奉。〔外〕虽有仕夫往来。也没用处。〔丑〕救灾危如去巩。〔外笑介〕难道这般容易。〔丑〕老先生你莫怪我说。〔外〕卑人在宅。忝爲宾主。有话儘说。〔丑〕窃自谓宾主相看。深惭劳动。毋得推三阻四。诈瞽徉聋。〔外笑介〕我是审己量力。你错埋怨了。〔丑〕我的外甥受难。你须怜我心如火烘。〔外〕岂不知你心热。事在难处。容我慢慢爲之。〔丑〕论时当遄往。论时当遄往。图维贵勇。〔拜介〕仗帲幪。善加起死囘生力。要与掀天揭地同。
〔外〕你们事体都知道了。不消分付。待我思想一个计策。〔背立想介〕昨观天象。见北斗常化爲人。明日七夕。来此飮酒。莫若乘此机会。奏过朝廷。求个卹典。大赦天下。假公济私。救他一命罢。〔对丑介〕妈妈。你依得我的言。成得你的事。〔丑〕有何分付。敢不遵依。〔外〕我是个废人。济得甚事。另有几个方外异人。法术甚高。我去招致他来。必能成功。〔丑〕是何等样人。几时来此。〔外〕听我道。
【前腔】明旦有七僧来诵。扫门庭。可敬崇。祇备淸羞庶品。洁诚修供。那七个僧人生得古怪。你须大着胆。见奇形休惧悚。二位夫人请迴避。只消妈妈相接他。倘得渠乐飮留连。妈妈须要传觞频送。〔丑〕这七个僧人飮得多少酒。〔外笑介〕多管是肠容百斗。兴尽千锺。〔丑〕老身可把那话儿求他么。〔外〕不要开口。只管送酒劝他。莫谈此情知始终。且盘桓竟日。且盘桓竟日。依稀如梦。〔揖介〕二位夫人可喜。卑人用此心机。召这七僧来呵。这相逢。正似八阵先埋伏。看取乘机奏后功。
妈妈。这是我的玄谋。不可泄漏。倘露了消息。则事不谐矣。〔丑〕这事自当小心。不劳叮嘱。
救生如救溺。
用计若用兵。
救缓难逃死。
计疎必害成。
第二十五齣　北斗化僧
【福靑歌】〔丑上〕爲王郞伸寃无地。感袁公造成奇计。修斋设供候神祗。斯时戾止。这机关未审何意。
老身爲因王济川犯罪。欲求袁先生救命。我看那先生起初再三作难推拒。后来勉强应承。终是有些古怪。计无所出。止说道今日有七个僧人来此诵经。教我设斋供他。又道诸僧善飮。须多送酒。又不许我说出王济川的事情。不知是何缘故。我想袁先生是个有道行的人。平日言语动静。神出鬼没。因此不敢问他详细。只得打扫门庭。安排酒食。且待这衆僧来时。便见分晓。〔七僧上〕
【夜行船引】纲纪三辰光累累。运枢机赞行元气。位列台官。常尊无二。灿烂蟾辉堪比。
〔一僧〕元气凭斟酌。〔二〕周旋运四时。〔三〕三辰扶帝座。〔四〕七政总天机。〔五〕魁建形居北。〔六〕衡平柄揭西。〔七〕静随银汉转。〔合〕悬象列高低。〔一〕吾等乃北斗七星是也。今当七月七日。天上佳期。人间令节。吾等变化爲人。暂降尘寰。聊观风景。此处已是京城西市了。不免寻个酒肆。斟酌一番。多少是好。迤逦之间。酒肆在此。这酒肆乾淨精洁。甚好款坐。〔衆进介丑〕呵呀好古怪。果然七僧到了。〔见介衆〕妈妈有好酒么。卖些与我们喫。〔丑〕列位师父请裏边坐。好酒儘有。不知用得多少。〔衆笑介〕妈妈不要拘定数目。你只管拏来。我们儘多儘喫。〔衆坐定介丑送酒介〕
【梁州序】纤云舒巧。飞星传意。暗度秋声盈耳。人间金井。惊看几叶新飞。谩有鹊桥初就。鹤驾高骞。银汉淸如洗。绮筵尊俎列。候佳期。一曲金徽暂解颐。〔合〕宇宙内。茫茫事。莫敎岁月徒然逝。当此景。怎能寐。
【前腔】钩帘邀月。穿针撏缕。风土从来多戏。明河耿耿。长生私语谁知。只见九华然火。百子羁丝。无限新秋思。靑鸾西去也。冷瑶池。阿母将来汉殿时。〔合前〕
【前腔】静芳尘翠霭靡靡。羡花面玉枝淸丽。正商飚潇洒。层楼独倚。须信封题锦字。抛掷金钱。都是愁中味。年年今夜尽散尘虑。猛欲凌霞曳綵衣。〔合前〕
【前腔】绕迴廊淸荫参差。见碧树堂深流水。笑痴儿騃女。流传讹语。尽道秋惊凤律。夜静龙梭。且得停机杼。乘槎狂兴发。独何之。欲辩天孙旧日非。〔合前〕
【节节高】玉绳度影低。露华滋。蟾羞窟浅圆辉未。凉风至。虫韵悲。流萤坠。任他银漏催声继。那堪搔首伤时世。〔合〕绿鬓朱颜不暂留。休将令节相轻弃。
【前腔】梧桐乍雨霏。电光微。芰荷翻弄香幽细。添吟趣。进酒巵。笙歌沸。调冰雪藕情无替。良宵雅会非容易。〔合前〕
【尾声】古来百岁人能几。歎光阴瞬息推移。买笑追欢须早爲。
〔旦扮内官上〕密旨离双关。微行遍九衢。不知缘底事。急召七闍黎。自家乃承奉内官是也。适间万岁爷准袁天纲奏。言有七个僧人。在西市酒肆中飮酒。特敕我到此宣他入朝。万岁爷亲要面问。迤逦行来。此间正是。不免径入。呀。果然在此。〔丑〕老公公来此贵干。〔旦〕朝廷有旨。宣这七个僧人。〔丑〕衆僧在此诵经喫斋。不知朝廷何故召他。〔旦〕■〈口秃〉。你那婆子不知事体。快放他们出来。〔丑报见介衆〕中贵何来。〔旦〕奉万岁爷密旨。特来宣召你们。〔衆〕我等方外之人。衣鉢爲生。云水度日。干你朝廷何事。来此召我。〔旦〕朝廷旨意。虽不可知。但你衆僧聚飮。已爲不守戒规。故此要你们去对理。快走快走。切勿迟延。〔衆笑介〕此必是袁天纲这小厮在彼说我。你且待暂时。我们与你同去。〔起身介〕在天成象。在地成形。玄机旣洩。仍归杳冥。〔并下旦〕呵呀。和尙那裏去了。〔丑〕老公公。你也在此。我也在此。不知何处去了。好古怪。想是有遁法的。〔旦〕喫了你家多少酒。〔丑〕禀老公公知道。这七个和尙果然奇异。不只是形状可畏。他的肚皮甚宽。流水斟。流水飮。约莫用了两缸酒。〔旦惊介〕咳。不信喫得这许多。〔丑〕果然。〔旦〕旣如此。不敢久稽。急往宫中复命。
玉殿纶宣七异人。
那知色卽是空身。
捕风捉影今安在。
此会还疑未必眞。
第二十六齣　奏议颁赦
【点绦脣】〔末上〕斗转参横。玉壶传点。天阶晓。钟鸣长乐。仙仗千官遶。
甲帐徐开殿影齐。三更津吏报朝鸡。风囘上苑炉烟袅。思觉中天雨露低。万国衣冠春共育。五云环珮晓相携。大廷择相皆良吏。几见徵书下紫泥。自家乃唐朝黄门官是也。身亲丹陛。职侍紫宸。左右乎一人。作朝廷之耳目。往来于九极。通上下之云爲。力助钧衡。功归机轴。双龙地望。见许多舟楫济天才。九虎天关。知偌大盐梅调鼎味。从容靑琐。躬承稷契近唐天。咫尺黄袍。心切萧曹依汉日。若奏若啓。达羣意于冕旒。如丝如纶。传王言于帷幄。都俞吁咈。荣名动百僚。进退周旋。治道期千载。化行禹贡山川外。人在周公礼乐中。如今正是早朝时分。圣上已陞宝座。恐有表章传达。只得在此伺候。道犹未了。奏事官员早来。〔小外上〕
【小重山】万象横天紫极高。龙蛇盘结处。动旌旄。蓬莱宫殿压云涛。绯烟拥。咫尺赭黄袍。
玑衡齐七政。制度敍三辰。心卽浑天体。推占妙入神。下官乃司天监保章大夫是也。历观天象。敬授人时。此下官之职。昨夜登司天台。仰观天象。各星皆循次度。惟北斗不见。不知何故。实旷古所未闻也。占之人事。决非小失。顾盼之际。不胜惊愕。今特具本奏闻。〔末〕奏事官诣前叩头。〔小外叩头介〕万岁。万岁。〔末〕是何衙门官。爲何事题本。就此披宣。〔小外〕臣诚惶诚恐。稽首顿首谨言。〔末〕仔细道来。
【驻马听】〔小外〕凤鸟臣僚。掌日司天太史曹。昨者登台观象。周环森列。不改纤毫。帝车蓦尔隐魁杓。龙光剑气同沉杳。旷古奇遭。虽多文献。奚从稽考。
〔末〕圣上有旨。昨日术士袁天纲先奏。北斗当化爲人。西市飮酒。已曾遣人宣召。因忽不见。今据尔所奏。正与天纲之言相合。不知主何祥也。尔衙门官素习浑仪。惟知占候。以天时而验诸人事。必有应于将来者。当爲朕明白敷陈。勿得隐讳。〔小外叩头〕伏蒙圣谕。不知所对。聊摅愚见。冒死敢言。
【驻云飞】天意迢迢。儆戒吾皇示象昭。臣惟北斗运于中央。临制四方。分阴阳。建四时。均五行。移节度。定诸纪。所係不爲不重。昨日呵。失此枢机。曜乱却经常道。嗏。占候费推敲。未知何兆。因变硏几。灾异应非小。伏愿修禳弭祸苗。燮理阴阳气自调。
〔末〕圣上览奏。已知道了。着本官暂起。候召术士袁天纲到来。面议裁夺。〔小外叩头起介末〕圣上有旨。卽刻召术士袁天纲速来面对。〔内应介外上〕
【小重山】阙对南山雨露遥。九重纶綍降。宠荣叨。料应太史奏神尧。天曜变。惹得圣衷焦。
淸跸散城阴。朱旗夹道深。法宫森虎旅。仙乐动龙吟。昨日北斗不见。今早司天监官具奏。圣心不安。特旨宣我面对。正投我因事进言之机。遂我转死爲生之计也。此是午门外了。旣蒙传宣。不免趋进。〔末〕术士袁天纲诣前叩头。〔外叩头介〕万岁。万岁。〔末〕圣上有旨。尔言北斗化人之事。已验于昨矣。今据司天监官所奏。不约而同。则天垂象。吉凶不能掩人耳目。朕心无任戒惧。尔言旣应于已往。必能推占于将来。倘有祸兆。当爲朕悉心明言。勿得隐讳。〔外〕臣诚惶诚恐。稽首顿首谨言。〔末〕仔细道来。〔外〕
【驻马听】七夕良宵。斗化爲人混俗嚣。闻见传宣敕使。倏尔潜踪。雾散云消。成形成象数应招。天心仁爱垂昭吿。臣虑忉忉。乞加修省。图维须早。
〔末〕圣上有旨。览尔所奏。以修省爲言。是欲朕尽人事以答天心也。但万几之繁。四海之广。而修省之要。何者爲先。〔外叩头介〕臣伏蒙圣谕。不知所对。聊摅愚见。冒死敢言。
【驻云飞】四海兵刀。民困饥荒疾苦饶。臣惟近年以来。兵荒相继。天下必有不得已而犯法者。有司不原其情。锻鍊成狱呵。囹圄多寃殍。诛戮如芟草。嗏。怨气彻重霄。上干临照。乞纳蒭荛。速降宽恩诏。原宥羁囚大辟条。仰答天心胜祀郊。
〔末〕圣上有旨。据尔所奏。甚合朕心。正是修德弭灾之道。当如此也。卽行宰辅大臣。会同六部等官。条量事宜。颂降诏书。大赦天下。以昭朕敬天卹民之意。奏事官起去。〔外叩头起介末〕圣上已入宫了。方纔二位所奏。天颜甚喜。〔小外〕食人之食者。当事人之事。故知无不言。言无不尽耳。〔外〕臣以诚格君。君以诚格天。君臣交孚。则天人感应也。〔末〕袁先生议颁赦书。正是致君泽民之事。又见得我圣主
【山花子】畏天明命于时保。念苍生吾与同胞。久疮痍何堪诉号。至勤宵旰忧劳。〔合〕涣龙章仁恩迥辽。普天率土皆覆焘。天心感格除厉祅。愿取皇图巩固难摇。〔小外〕
【前腔】微臣恭上占星表。妄披鳞战慄无聊。荷优容地厚天高。从言流水滔滔。〔合前外〕
【前腔】上干洪造苏枯藁。布和风草木夭乔。料囚人万里举翘。从今远却皋陶。〔合前〕
七夕天垂象。
君臣戒不虞。
都俞吁咈后。
恤诏下尧衢。
第二十七齣　纩衣寄诗
【字字双】〔淨上〕长门深闭女中囚。空守。花开叶落辨春秋。是否。三千粉黛我班头。夸口。相思两泪爲谁留。不偶。
老身唤做赛观音。粗疎鬓髮乱松棚。面皮熯焦千层饼。牙齿妆点七倒金。京墨浓搽一锭。石灰淡抹半升。十指浑如打未完的铁搭。两眼好似摇不响的铜铃。脣厚三寸。说话便要出唾。脚长尺二。缝鞋又要加碪。肩耸堪挑匾担。嘴尖可挂油甁。身上彬斑。谁不道胎生玳瑁。鼻中点滴。我自知土产水晶。九院仪容不若。六宫娥嫔俱钦。皇帝见我动兴。三番五次留心。皇后争锋。丧了七魄。贵妃喫醋。失了三魂。因此追欢买笑。不能共枕同衾。昨夜巫山十二。方纔雨润云温。忽被钟鸣鸡唱。惊得凤折鸾分。〔内介〕元来是做梦。〔淨笑介〕你道梦中做事。〔内问〕不是做梦。这等容易。〔淨〕还疑水裏捞针。老身乃宫中老内人赛观音是也。当初伏侍太宗爷时节。放出三千宫女。到今以来。同辈之人。止存得老身与我妹子佛见笑两个。馀皆物故。可叹可叹。近年新选些内人进来。不知事体。有三个派在我宫中差使。一个叫刘如花。一个叫郑似玉。一个叫王慧姬。这三个丫头好生无理。时常与我相抗。不听约束。甚是可恶。待我叫妹子出来。相帮摆佈他一番也好。妹子在那裏。〔丑上〕
【前腔】庞儿起皱鬓飕飕。老朽。赤脚拖鞋步不休。会走。十人看见九人羞。道丑。思量要个凤鸾俦。没有。
老身唤做佛见笑。自小风流兼美貌。虽然年纪六十馀。打扮精神多窈窕。一生口舌两面刀。说是说非能聒噪。不时平地起风波。搬得六宫都嚷闹。谄媚胜似狐狸。厮打凶如虎豹。有人着了我的机关。就比猢狲入了圈套。教他进退两难。方见手段高妙。我也曾伏侍皇后娘娘簪花插朵。也曾伏侍皇帝爷爷穿袍戴帽。东宫的尿甁倾洗得洁淨。公主的夜桶收拾得乾燥。因此宫正司荐我一本。朝庭便加官诰。封爲掌行幸的都知。倘有后宫争锋喫醋。许我投文放吿。我想才短不堪治繁。况且都是熟人。如何与他计较。连忙上表辞官。朝廷又赐勅书一道。〔内介〕勅书上写甚么。〔丑笑介〕敕赐我嫁个丈夫。〔内问〕你要甚么样人。〔丑〕凭我在梨园中寻个插科打诨会做会唱的风月鸟灶。〔相见介〕姐姐唤我做甚么。〔淨〕我叫你出来。别无甚事。只因那新来三个丫头不服。特与你商量。奈何他一番。〔丑〕此言正合吾意。今日压得他下。后来就不敢了。〔淨〕待我叫他们出来。〔叫介老旦旦贴上〕
【花心动】〔老旦〕寂寞昭阳锁玉关。不觉粉容消瘦。〔旦〕风遶雕栏。月映珠帘。那堪愁上眉头。〔贴〕几番梧雨淸寒润。恨漏声午夜悠悠。〔合〕望家山何处。泪痕盈袖。
〔相见介淨〕三个丫头来了。〔丑〕娘娘委我来查点你们。〔老旦〕我们都在这裏。又不去别处。要查点就查点。何必大惊小怪。〔淨〕妹子且不要忙。待点名过了。和他们讲话。〔丑〕姐姐言之有理。〔点名介淨〕你们三个来时。缘何见面钱也不送。〔老旦〕宫庭法度严紧。怎带进来。〔丑〕东西便带不进来。方纔见我两个不肯下个礼儿。难道这礼也带不进。〔老旦〕我们通是小民家儿女。不曾行此大礼。〔淨〕旣是小民家出身。何必如此大样。〔贴〕我和你一般在宫中做内人。只好敍些长幼。有何尊卑。〔丑〕便不论尊卑。止把长幼来讲。也该以礼敬我。〔贴〕敬人者人恆敬之。礼人不答反其敬。你两个未曾将礼待人。乃欲强人敬己。是何道理。〔丑〕这小丫头倒会调文。〔淨〕旣会调文。必能通今博古。我且把后妃中几个古人问你。〔贴〕愿闻。〔淨〕呑五色卵而有娠者是谁。〔贴〕契之母简狄也。〔淨〕履巨人迹而成孕者是谁。〔贴〕弃之母姜嫄也。〔淨〕那个娶四日而相别九年。〔贴〕此是夏之涂山氏。〔淨〕那个脱簪珥而待罪永巷。〔贴〕此是周之姜后。〔淨〕阿呀。我难他不倒。妹子。还是你来。〔丑〕我也问你几个。〔贴〕请教。〔丑〕冯昭仪何以当熊。〔贴〕昭仪对元帝曰。妾闻猛兽得人而止。妾恐熊至御座。故以身当之。元帝嗟叹。以此敬重。〔丑〕班婕妤何以辨谮。〔贴〕婕妤诉成帝曰。鬼神有知。不受不臣之诉。如其无知。诉之何益。故弗爲也。成帝怜悯。赐黄金百斤。〔丑〕阴后爲贵人时。何以不肯正位中宫。〔贴〕以郭氏有子。故辞而不敢当。〔丑〕邓后因翦髮伤额。何以忍痛不言。〔贴〕以太夫人哀怜。难伤老人意。〔丑〕阿呀。我也难他不倒。〔末扮内臣捧衣上〕圣主推心怜戍卒。宫娥着意製征衣。〔相见介〕你两个老丫头。只管在此扰攘怎的。〔淨丑〕我们在此閒讲。老太监。你手中拿的是何衣服。〔末〕这是边军的纩衣。旧规都是宫女裁製。如今每人分做一件。连夜趱完。明早就要发出去的。不可迟悞。〔三旦〕旣是这等。我们各领一件。〔取介末〕你们三个用心一做。天明迳送宫正司交割。你这两个老丫头去各宫催趱。不要在此聒噪。〔淨丑〕理会得。正是闭门不管窗前月。一任梅花自主张。〔同末下贴〕刘家姐。郑家姐。着甚来由。被那两个老泼才缠了半日。〔老旦旦〕王家姐。又亏你通文识古。争了口气。不然还要受他好些难爲。〔贴〕我们在此寂寞。难以度日。方纔这些衣服。正好针指消閒。〔老旦〕只怕要紧不易得完。〔旦〕连夜趱做。庶或可及。〔贴〕如今天色已暮。就动手罢。〔各坐定做衣介贴〕
【集贤宾】黄昏永巷烟浸柳。霏霏暝色盈眸。花底金猊兰篆纽。正远树栖鸦时候。〔看珠悲介〕明珠繫久。怎见得萱容依旧。〔合〕心似灸。痛骨肉数遭阳九。
【前腔】〔老旦〕初更钟鼓起戍楼。流萤飞傍帘钩。云汉昭囘星与斗。见耿耿明河将溜。孤灯自守。岂敢望承恩先后。〔合前旦〕
【前腔】二更漏阁惊换筹。翠屛寒润潜透。渍鲛绡淸泪难收。此衷谁与分剖。抱甄妃遗枕重忧。羡韩女题红机偶。〔合前贴〕
【前腔】三更月午光四流。空阶明莹如昼。乍惊枝鳷鹊南投。几番栖止飞逗。觑桐影森森转移。听蛩韵啾啾悲扣。〔合前老旦〕
【琥珀猫儿坠】四更烛烬。欲寐怎能彀。〔内鸡鸣介〕不觉鸡人频报丑。纩衣针线未停手。〔合〕劳■〈疒丂〉。怎捱得鹪顇精神。犹飮醇酒。〔旦〕
【前腔】五更将曙。〔内作乐介〕仙乐已调奏。晓色微茫穿户牖。纩衣缝纫正成就。
〔合前老旦〕衣服虽完。神思困倦。不免暂卧片刻。多少是好。〔睡介贴叫介〕刘家姐。郑家姐。好苦。一般在此做针线。他们都睡去了。呼唤不应。只是心上没事。奴家在此。一似囚鸾槛凤。不能舒展。况有母亲在堂。兄嫂在衞。彼此辽绝。如隔尘世。料无相见之日。岂胜伤感。〔悲介〕奴家年貌正芳。才情俱妙。不幸被州司报选入宫。遂成寡鹄孤鸿。终身不耦。如何是了。〔叹介〕这是我命犯孤辰寡宿。又谁怨哉。方纔做的纩衣。不知到边方派在那个有缘军士身上穿着。我且写诗一首。缝在裏边。以寓红叶传情之意。当时红叶有灵。使韩夫人谐今生之偶。倘此纩衣有灵。或可结我后世之缘。〔写诗介〕沙场征戍客。寒苦若爲眠。战袍经手作。知落阿谁边。蓄意多添线。含情更着绵。今生已过也。重结后生缘。诗已写完。缝在衣内。〔缝介〕呀。天色大明了。刘家姐。郑家姐。〔老旦旦甦介〕身子劳倦。不觉睡去。王家姐你好淸爽。〔贴〕衣服都完。宫正司交割。
露冷月华白。
针工苦不禁。
关山征戍远。
谁解此中心。
第二十八齣　遇赦调边
〔淨上〕今古长安道。邮亭几往来。辛勤迎远客。传命疾于雷。小官乃荆湖道郧县马驿驿丞是也。昨日有报子来。说朝廷差使臣赉捧赦书。已到十里长亭住札。今早整备龙亭香案仪从鼓乐伺候。本县大老爷出来迎接。到县当堂开读。道犹未了。只见人烟济济。车马纷纷。大老爹早到也。〔衆随小生上小生〕
【薄皮令】啼乌宵嚷。报道恩书天降。一气鸿钧通畅。
五色云间鹊。飞鸣天上来。覆盆俄照日。蛰户忽惊雷。道路欢声沸。神人喜气囘。衣冠应拱北。袛载俨天威。〔淨见介小生〕驿丞。昨晚分付你的。可完备了么。〔淨〕龙亭香案仪从鼓乐。一应官吏师生粮塘里老。俱到十里长亭伺候去了。〔小生〕使臣廪给。从人口粮。可曾送么。〔淨〕俱照关文数目支过了。〔小生〕驿丞。你摆两棹酒。待开读过了。一面誊黄。一面管待使臣。打发前去。〔淨〕理会得。〔衆扮鼓乐仪从迎末捧赦书上〕
【前腔】鸡竿鼍皷。制出金门传唱。特与人间解网。
皇帝诏曰。膺期抚运。君道昭淑慝之分。治曆明时。天文著妖祥之异。幽明相感。理乱所关。朕以眇躬。承兹丕业。恆率由乎祖训。求允协于天心。迩者北斗潜形。莫显魁杓之象。中央失制。奚当节度之权。造化旣淆。治功斯废。徒拥虚位。惭三才之难参。翼持小心。效六事之自责。肆颁慈典。用卹繫囚。惟宁失之不经。皆欲措诸咸若。生恩旣及于下土。和气可还于中天。所有卹章。款开于后。自今年七月初七日昧爽以前。官吏军民人等有犯。除谋反逆叛。子孙谋杀祖父母父母。妻妾杀夫。奴婢杀家长杀一家。非死罪三人。採生折割。蛊毒魇魅。毒药杀人。强盗。妖言妖书。姦党失机。及事干边方重情。至死不赦外。其有斩绞者免死充军。原係军者改调边衞。其馀已发觉。未发觉。已结正。未结正。事无大小。咸赦除之。敢有以赦前事相吿言者。以其罪罪之。谢恩。拜兴。拜兴。山呼。〔小生〕万岁。万岁。万万岁。〔衆下末见介小生〕叫左右的请过圣旨誊黄。安排筵席。管待天使。〔末〕这礼不消了。下官还要别处开读。岂敢久稽。就此吿辞。不辞驿马凌风雪。要使函囚见日星。〔下小生〕分付禁子。把监中重囚带出来面审。其徒流犯人名姓无赃的迳自释放。若有赃的也召进来。召保发落。〔左右介丑淨小外生扮囚上〕丹凤啣恩至。苍鹰狱吏淸。风云生瑞色。桎梏动欢声。〔见介左右〕犯人当面。〔小生〕取监簿上来看。〔看介〕一名赵甲。爲恐吓诈财事。问杖一百。徒三年。有给主赃银三两。〔丑介〕押小人出去变产就完。〔小生〕一名钱乙。爲侵欺钱粮事。问大同衞充军。有还官银五十七两。〔淨介〕小人监禁多年。家产尽绝。蒙大老爷查勘明白。申过上司了。〔小生〕一名孙丙。爲谋财杀命事。问斩罪的。你该免死充军。〔小外外〕多谢大老爷方便。〔小生〕一名王楫。爲杀伤长官事。问绞罪的。你也该免死。原係郧阳军。该调边衞。〔生〕多谢大老爷方便。〔小生〕叫左右的。将赵甲钱乙。召保在外。待赃银完日发放宁家。孙丙管押在外。佥批起解。都带出去。〔丑淨小外谢介〕感谢大老爷恩德。极知幽犴无留繫。更约冥鸿有定居。〔并下小生〕王楫该调边衞。就点一名解子进来。〔左右介外上〕捷足奔驰苦。公文解递劳。〔见介〕大老爷有何差遣。〔小生〕你解那军人王楫改调剑南衞去。〔外〕理会得。〔带生起介小生〕慈章遥播仁恩广。率土须教狴犴空。〔下末上〕天道昭昭在。人心岂可欺。到头终有报。来早与来迟。且喜王济川遇赦。改调剑南。特来送别。〔生〕叶长官。小生久荷恩养。未有寸酬。今蒙大赦。改调剑南。正欲囘家。率领妻子。到宅拜谢。〔末〕可怜王先生。你兀自不知哩。〔生〕一向在监。其实不知。〔末〕令正令郞的事。不好说得。恐你伤心。连日隐瞒在心。如今你要起程。不得不说了。〔生〕有何缘故。〔末〕前日令正进监来。只因你把我那句话儿说与他了。次日有人遇见你令正呵。
【刮鼓令】携儿走市坊。到邮亭。遇陝商。辄把与螟蛉爲嗣。割恩情。最可伤。〔生悲介〕好苦。把我孩儿卖去。爲甚缘故。〔末〕端是重糟糠。独登太和峯巓不返。〔生〕他去上边。做甚勾当。〔末〕言之不忍。〔生〕有言就说。〔末〕投渊求死表纲常。〔生惊介〕我荆妻去投渊寻死。有人救么。〔末〕仓卒之际。有谁来救。芳魂早赴窈冥鄕。
〔生悲介〕天那。眞痛杀人也。〔哭倒介末扶起介生〕
【前腔】妇人欠思想。泥一言。枉自亡。使吾心不胜哀痛。离恨如同天地长。我那九龄的孩儿呵。当幼穉。去边疆。知伊此生如何长养。〔恨介〕我那妻呵。若没李克成张有德二贼害我。谁承望今日凤悲凰。这荼毒没齿岂能忘。
〔外〕王先生。你的寃情不止叶长官知道。满城人都是怜悯的。幸得皇天有眼。那李克成张有德二人俱被天雷打死。家中各被天火烧尽。这是天公替你报雠了。〔生〕果是如此。小生又何怨尤哉。〔合〕
【前腔】无端遇暴强。致纷争。陷禁牆。诬服了恁般刑辟。幸今朝荷卹章。免死戍边方。〔生末拜介〕凉凉此身飘然长往。愿期他日敍行藏。手分携各自泪汪汪。
人生最怕堕危机。
谁谓天公杳不知。
善恶报明寃已雪。
愿君此去锦衣归。
第二十九齣　纩衣得诗
【瑞烟浓】〔小外上〕警罢铜鱼。边境乍收烽火。旧日江山幸安堵。风尘奔走。九死内一条生路。躭误。分明是神龙幽卧。
山水途中沉。边荒客裏身。徒多乱离意。不见乱离人。小生陈时策。自幼与王济川孙天彝二友相交。谈经论道。以图进取。不料济川被荆湖勾补军伍去了。天彝又与我在乱军中失散。彼此各无消息。止存小生一身。奔走风尘。周流险阻。今到剑南地方。投充军士。欲图寸进。不知天意如何。〔叹介〕金革之事。非儒生所爲。然世治用文。世乱用武。岂可守株待兔。幸得大元帅杨公。收在部下差用。每蒙靑目。前日拨去守堡。偶杀达贼首级一颗。已蒙元帅在纪功本上带我名字。待旨意下来。必有冠带了。若得冠带。便可立功。所谓五穀不熟。不如■〈禾夷〉稗。目下秋深。天气渐冷。昨闻京中解到纩衣在此。不知几时分派。且待同伴军士们来。问他便见端的。〔外丑淨上外〕云迎出塞马。〔丑〕风捲渡河旗。〔淨〕圣主安边计。〔合〕年年赐纩衣。〔相见介小外〕列位。每常只愁汗马之劳。今日爲何欢天喜地。〔衆〕我们不爲别事。只因天寒身冷。无甚穿着。昨日纩衣已到。如今帅府委官赉来。唱名给散。爲此欢喜。特来相报。〔小外〕多蒙列位好意。感谢感谢。〔衆〕你看人声喧嚷。想来委官到也。〔左右捧衣随小生上〕
【风马儿】宣播恩波。爲戎行劝勤惩惰。
〔见介小生〕你衆军士们好了。天气初寒。就有纩衣之赐。朝廷不曾亏你。〔衆〕养军千日。用在一朝。无事之时。小人们受朝廷的恩惠。有事之时。朝廷用小人们的心力。〔小生〕你们旣知这个道理。则上之使下。下之事上。各得其道矣。叫左右的把纩衣点件数。唱名给散。〔左右介小生〕一名李丁。〔外介小生〕一名周戊。〔丑介小生〕一名吴巳。〔淨介小生〕一名陈时策。〔小外介小生〕陈时策。你前日有一功。帅府已申奏去了。旨意下来。就有冠带。你便是我们的同僚了。〔小外〕多谢老爷抬举。〔小生〕
【排歌】甲马初安。疮痍始苏。王家以尔荣枯。推衣挟纩遍包罗。海宇沾濡雨露多。〔合〕挥雄剑。奏凯歌。锦貂金勒上神都。威强虏。御远胡。万年磐石壮皇图。
【前腔】惨淡风尘。春秋几过。须知奋励干戈。恩波浩荡及吾徒。浃髓沦肤感不磨。〔合前小外〕
【前腔】乍解儒冠。聊充武夫。悠悠自赴交河。笑谈油幕运鸿谟。未数当年牧与颇。〔合前左右〕
【前腔】上下相交。君兵素孚。阴阳会合冲和。金汤遥制势非孤。万里腾欢起啸哦。
〔合前小生〕明早衆军士都到帅府前取齐。随我进去谢恩。〔衆〕理会得。〔小生〕朝廷推惠远。〔左右〕边塞感恩深。〔衆〕自愧何能报。〔小外〕惟精裹革心。〔并下小外弔场〕天气渐寒。正有这件衣服赐来。一冬之计。不足忧矣。〔看衣介〕你看这件衣服。线也缝得密。绵也着得多。比别件不同。可喜可喜。〔摸衣介〕好古怪。衣服内像有些纸的。是何缘故。待我把头上簪儿。挑开线缝。取出一看。便知分晓。〔挑衣介〕阿呀。元来是一首诗。〔诵前诗介〕此诗立意温醇。措词雅丽。乃才女子也。不意宫壼之中。有此人物。当于班婕妤韩夫人辈求之。欣羡欣羡。争奈君民相隔。霄壤悬绝。不能与他厮见。若有升天缩地之术。亦不失此奇遇也。可歎可歎。
【三换头】宫词写诉。喜得才情俱可。是谁家毓秀。有这般丽娥。空縻靑琐。未承恩。成间阻。苦凄淸难消怨魔。因此题诗。缝在衣内。嫓美题红意。风流直恁多。〔合〕千里神交。未卜姻缘事若何。
他道蓄意多添线。含情更着绵。足见加厚之意。诵之再三。宛如对面。可爱可爱。
【前腔】着绵添线。如经平素。心盟尽吐。想天敎致吾。机通因果。虽则如此。你在宫庭。我在边塞。这殷勤眞坎坷。望天涯仙凡异途。你今世敦妻道。我来生是丈夫。
〔合前〕且住。我到忘了。追想当初在家之时。同王济川孙天彝往访术士袁天纲。他相王济川有难。其言已验。他相我有一桩奇遇。莫非正应着此事。岂偶然也。
【前腔】人生得失。皆有前数。况婚姻际遇。谓非繫命何。天纲先许。道牵丝来御府。得宫词其言乃符。我想红叶题句。终得遂良缘。纩衣寄诗。岂不成佳偶。从古皆云有。而今岂遽无。〔合前〕
着意缝衣寄短吟。
神交千里已知深。
芦花月白难寻路。
水底捞针岂见针。
第三十齣　师徒传习
【鹊桥仙】〔小生上〕幼抛父母。远离鄕井。十载螟蛉依本姓。就中款曲未全醒。彷彿似追风逐影。
亲恩眞罔极。晨夕当无违。不幸我生初。道路成艰危。孩提轻永别。怙恃他庭帏。肆尔有二天。十年不可归。白云连碧草。萦此终天悲。小生王九龄。本涿州人氏。因随父母荆湖从军。父亲爲事在狱。母亲将我卖与陝西商人王子循爲螟蛉子。那时方年五岁。虽有知觉。尙多懞懂。但记得父母姓氏而已。其中事体。不能端详。〔悲介〕临别之时。母亲将明珠一颗。繫我颈上。来此十一年。今已十六岁矣。〔看珠介〕珠虽在此。不知我父亲曾出狱否。母亲能无恙否。物是人非。岂胜伤感。深亏这边爹妈。看待胜似亲生。且不改我名。实寓爱礼存羊之意。不幸三年前爹妈相继沦亡。〔哀介〕使我举目无亲。最可哀痛。哥哥王嗣宗原是爹妈外甥。我未来时先已怀抱在此。长我一岁。故此待之爲兄。叵耐此人愚顽。时常与我抵触。每自含忍。连年请冯先生在家教习举业。喜得功深博约。理极精微。从此奋发。取靑紫如拾芥。两日先生有事。不曾来馆。今早哥哥自去请他。此时想必同到来也。〔外丑上〕
【破阵子】〔外〕绦帐春风迥。门墙桃李盈盈。〔丑〕灯窗扞格难寻讨。空负河汾北面名。〔合〕功深道自生。
〔外〕道统绵延寄白头。光风霁月应蒙求。伊周气槪生来壮。孔孟文章老未休。〔相见介外〕连日限你们课程。曾完否。〔小生〕道无终穷。学无止法。故君子以勤励不息自强。以怠惰荒宁爲惧。先生去后。所限课程。学生俱已完了。〔外〕君子深造之以道。欲其自得之也。课程虽完。不知你心中所自得者何如。〔小生〕先生在上。听学生吿禀。
【桂枝香】人须率性。功当取正。从来两字知行。皆是由贤入圣。〔外〕士希贤。贤希圣。义理同出于一原也。〔小生〕这一原义理。这一原义理。惟在通融斯盛。支离斯病。〔外〕知此二者。可谓明矣。明则可至于诚。〔小生〕毕竟悟诚明。方见简易工夫尽。不枉担簦负笈情。
〔外〕王九龄。你体认亲切。铺叙详明。作圣之阶。宛然在目。功名不足言矣。忻羡忻羡。〔小生揖介〕谨受教。〔外〕王嗣宗。你的课完了么。〔丑〕实不相瞒。家中有事。课尙未完。〔外〕你胡说。一般兄弟两个。他的完了。你又以家事爲辞。〔丑〕家事任长。比兄弟不同。〔外〕课程不完。此是暂时事。你且把平日所学一讲。〔丑〕先生在上。听学生吿禀。
【前腔】伏承严命。谨当遵听。抠衣唯诺明经。指望文场驰骋。〔外〕明经将以致用也。须加些工夫便好。〔丑〕这心猿意马。这心猿意马。操存靡定。斯些弗静。〔外〕旣是这等。你的前程安能远大。〔丑〕何必问前程。几年枉却春风坐。谁信蓝中可出靑。
〔外〕自暴者不可与有言也。自弃者不可与有爲也。因你之言。观你之志。眞自暴自弃之徒。可叹可叹。你两个听我道。
【前腔】雍先持敬。参勤日省。要将心法常惺。模范昭昭如镜。凡人之心。操之则存。舍之则亡。论存亡操舍。论存亡操舍。可见天人交胜。遂至贤愚莫并。因此重丁宁。你两个须知道。涓流可积沧溟大。拳石能崇泰华成。
〔丑小生揖介〕蒙先生教训。敢不勉励〔外〕王九龄。你工夫旣到。学问已精。正是明体适用之时。今当大比。可收拾赴京应试。〔小生〕领教。〔外〕王嗣宗。你工夫欠密。学问未纯。正好用功。方能有进。〔丑〕领教。〔外〕天色已晚。我且囘去。明早来讲。求道每加操守力。明经须着讨论功。〔下丑笑介〕先生在此。甚觉拘束。先生旣去。有谁管辖。〔小生〕君子儒爲己。小人儒爲人。哥哥此言乃爲人之学。非爲己之学也。〔丑怒介〕小畜生无礼。我偏不晓得论语上这两句说话。你把来诮我爲小人。我是土产的。到是小人。你是来历不明的野东西。到是君子。可恶可恶。〔小生〕朋友切切偲偲。兄弟怡怡。方纔小弟所言。只要哥哥做个好人。何必发怒。〔丑〕小畜生。我正要问你。你要做好人。在先生面前夸己之长。见得我不好。因此先生怪我。可恼可恼。〔打小生倒介〕打你几下。戒你将来。天色已暮。我去睡也。明灯难久坐。束卷且高眠。〔下小生起悲介〕天那。好苦。自家不肯读书。反怪别人说话。好生无理。〔叹介〕王嗣宗。你和我在此。都是螟蛉之子。苦苦做甚寃家。罢罢罢。此亦妄人。何足计较。自念靑春有限。黄卷无穷。当此长夜。再用些工夫。多少是好。〔看书介〕
【字字锦】含章自可贞。岂敢图侥倖。且向残编断简中神会而心领。书。我苦苦读你。只爲功名之事。论功名。务在继晷焚膏。焚膏又恐成画饼。凄淸。黄昏寥寂。忽听得楼头雁声。悠扬惨慼。惨慼惊孤另。〔哭介〕我那爹娘呵。〔合〕猛可地泪珠倾。苦天涯人远。他在那裏凉凉踽踽。我这裏朝朝暮暮忡忡耿耿。怎能彀膝前欢庆。
〔丑上〕世上无难事。只怕有心人。王九龄你忒欺心。〔小生〕方纔你打了我。不与你计较。自在此看书。有何欺心。〔丑〕只爲看书。见你欺心。〔小生〕我自看书。完我课程。干你甚事。说我欺心。〔丑〕小畜生。你会使乖。方纔把言语触我进去。自家看书。明日先生见我课程不完。又要责我。你便做好汉。可恨可恨。我偏要吹灭灯火。教你看书不成。〔吹灯介〕谋深莫措囊萤计。志切难加凿壁功。〔下小生〕怪哉怪哉。天下有这样不明之人。今日有这样不平之事。何可当也。今年大比。先生教我应试。因此用些工夫。谁想那寃家又来聒噪。吹灭灯火。如何看书。呀。你看外边明月满庭。皎然如昼。可喜可喜。不免将书向月下一看。未爲不好。〔移坐看书〕
【前腔】蟾光正满庭。四顾如朝景。彷彿形神在广寒。践却琼瑶境。恁分明。只见简袠篇章。篇章句读。可覩似星。还赢偸光凿壁。且胜纱囊聚萤。休夸映雪。映雪无能莹。
〔悲介〕我不得事父母。看书何用。〔合前〕鸟飞反鄕。狐死首丘。在物皆然。况人爲万物之灵。岂无故土之思。早间先生命我收拾应举。意尙未决。今被王嗣宗恁般欺殴。其实难忍。目下勉强依栖。到后终无结果。不如乘此机会。打点起程。赴京应试。中与不中。卽往荆湖寻我父母。岂非一举两得。
十年恍惚梦中身。
踪迹萧条志未沦。
自古成人不自在。
果然自在不成人。

[book_title]第三十一齣~第四十齣
第三十一齣　辕门遇友
【醉扶归】〔外押生上〕逗荒烟衰草迷谿涧。乱排空剑戟翠巑岏。遍天涯跋涉恁艰辛。况秋声暗度魂将断。今朝目击剑南关。果然是地险连云栈。
〔生〕暮宿月留茅店影。〔外〕晓行鸡弄竹窗声。〔生〕相思千里难成梦。〔外〕磨蚁团团过此生。〔生〕一路行走。过了多少山水。经了多少风霜。今日纔到剑南。小生犯罪。势所不免。只是连累长官。不当稳便。〔外〕王先生。你说那裏话。你是被人陷害。我乃出于官差。皆不得已也。何必计较。〔生悲介〕小生前年到荆湖补伍。夫妻两口同行。今日改调剑南。妻死子离。孤身远路。形影相弔。教人岂不伤感。〔外〕王先生差矣。岂不知男子生。桑弧蓬矢。以射天地四方。何乃爲此区区儿女之态。况彼一时。此一时也。客旅之中。悲之何益。〔生〕长官。承教了。〔外〕说话之间。不觉已到帅府门首。〔生〕呀。你看三秋风色。万里霜威。眞似鈇钺鎭也。如今辕门紧闭。想元帅老爷尙未陞堂。只得在此伺候开门则个。〔小外行上〕
【前腔】纩衣中偶得题红简。苦元戎下令究根源。急跄跄匍匐诣辕门。论吉凶未卜应相半。些须词句出无端。敎人跼蹐多惶汗。
小生前日在纩衣中得了宫女之诗。元帅老爷知道。传令要小生亲賷此诗赴见。只得早来到此。呀。辕门未开。且在此竚立。待元帅老爷陞堂。然后进见。〔生〕那来的好似陈献夫模样。〔小外〕那人好似王济川模样。〔生〕阿呀。果是陈兄。〔小外〕天那。果是王兄。〔外〕他鄕故知。情同骨肉。天下有这般适然之事。〔生小外抱哭介〕
【哭相思】数载金兰成远盼。何期萍聚重相见。
〔小外〕王兄。你在荆湖从军。因何又解来此。〔生〕陈兄。一言难尽。小生自到荆湖。蒙帅府怜我儒生。不发差操。止令管写军前文册。不想营长李克成戏侮荆妻不从。我与殴打。被他诬吿做部军杀伤长官。问成绞罪。今蒙恩赦免死。改调来此。〔小外〕老嫂令郞何在。〔生悲介〕荆妻见我刑期已近。迳将小儿卖与陝西商人。投渊而死了。〔小外〕可怜可怜。命该如此。请免愁烦。〔生〕这也罢了。但老母舍妹在家。陈兄临行。必知安否。〔小外〕令堂在宅。小弟常同孙天彝候问。不想朝廷要取宫女。本州举报令妹。充选去了。〔生悲介〕好苦。舍妹旣选入宫。老母失倚。〔小外〕王兄兀自不知。更有一言。不得不说了。〔生〕陈兄有话就说。〔小外〕安禄山之乱。城郭丘墟。人民逃窜。令堂与韩妈妈同行。小弟与孙兄相遇。各被乱兵赶散。彼此不知下落。〔生哭倒介〕天那。岂不痛死我也。〔小外扶起介〕王兄请苏甦。〔生〕一家骨肉。冰消瓦解。终天之恨。何时能雪。〔小外〕王兄。你纔离囹圄。又调远方。急切不能顾盼。且待踪迹少定。然后打探音信未迟。〔生〕请问陈兄。何以到此。〔小外〕避兵流落于此。弃文就武。蒙元帅老爷靑目。儘好建功。〔生〕孙天彝今在何处。〔小外〕乱中失散。尙未通问。〔生悲介〕吾三人爲同窗。情关休戚。谁料多故。彼此辽绝。可伤可伤。〔小外〕孙兄乃间世之英。非匏瓜之类。自能见机而作。不必挂怀。〔丑上〕鼓角声催巫峡晓。旌旗影照锦江春。遥传虎帐金符令。万里寒风泣鬼神。自家乃帅府中军听事官是也。蒙元帅老爷分付。有机密事情在内。不得工夫坐堂。凡一应投文人役。俱过来听传发放。〔外生介丑〕你们是甚么事。〔外〕小人是荆湖道郧县解军调衞的。〔丑〕只递文书进去。待老爷照验发落。〔取文介〕起去伺候。〔小外介丑〕你是甚么事。〔小外〕小人是纩衣内得宫女诗的。奉老爷钧旨要看。特送在此。〔丑〕你姓陈么。〔小外〕小人便是。〔丑〕可喜可喜。你前日斩首级一颗。昨日旨意下来。着你冠带。月给俸米二石。待后有功。不次擢用。〔小外〕谢天地。〔丑〕你那宫女的诗。今早老爷要看。递来我送进去。〔取诗介〕只在此少待。我进去传老爷钧旨发放你。阃外传消息。军前听处分。〔下生〕陈兄。你纔说甚么宫女诗。〔小外〕旧规边军纩衣。都是宫女缝做。小弟分得一件。内有诗一首。元帅要看。特取进去。〔生〕愿闻其诗。〔生诵前诗介生〕看此诗句甚新。意甚厚。可以追踪韩夫人故事。〔小外〕红叶有逆流而上之灵。纩衣岂能及此。〔丑上〕谈笑风生白羽扇。指挥霜肃碧油幢。
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:32:42-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="●南柯记目录,第一齣~第十齣,第十一齣~第二十齣,第二十一齣~第三十齣,第三十一齣~第四十四齣,南柯记全文在线阅读,南柯记全文在线下载,大玄古籍书库">
<meta name="description" content="明代传奇名，汤显祖作。剧本取材于唐代李公佐传奇小说《南柯太守传》。成语“南柯一梦”，即指此事。剧情略谓：因小故被主帅免职家居的裨将淳于棼，一日醉卧于榻上，梦中见槐安国使者来迎，被招为驸马，出任南柯郡太守20年，颇多善政。后檀萝国入侵，公主受惊而亡，他回朝后拜为左丞相，权门贵戚，争相趋奉，他自己亦以权倾一时，日趋堕落，淫乱无度。右丞相乘机进谗，诬他弄权结党，终被国王遣归乡里。醒来才知是一梦，并发现槐安国即庭中大槐树洞里的蚁群。经契玄禅师点化，发愿灭情，乃大悟成佛。这是一个借梦境以批判社会、批判人生的政治剧。">
<title>南柯记_汤显祖_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">南柯记</span> <br/>
          作者： <span class="inputVal" id="bkauthor">汤显祖</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">诗词戏曲,戏曲,传奇,完结</span> <br/>
          字数： <span class="inputVal" id="bknum">[book_length]61026</span> <br/>
          说明： <span class="inputVal" id="bkdec">明代传奇名，汤显祖作。剧本取材于唐代李公佐传奇小说《南柯太守传》。成语“南柯一梦”，即指此事。剧情略谓：因小故被主帅免职家居的裨将淳于棼，一日醉卧于榻上，梦中见槐安国使者来迎，被招为驸马，出任南柯郡太守20年，颇多善政。后檀萝国入侵，公主受惊而亡，他回朝后拜为左丞相，权门贵戚，争相趋奉，他自己亦以权倾一时，日趋堕落，淫乱无度。右丞相乘机进谗，诬他弄权结党，终被国王遣归乡里。醒来才知是一梦，并发现槐安国即庭中大槐树洞里的蚁群。经契玄禅师点化，发愿灭情，乃大悟成佛。这是一个借梦境以批判社会、批判人生的政治剧。淳于棼从一个抱负不凡，但却不拘小节的落魄之士，终于时来运转，成了一个政治上有所作为的贤吏，而最后堕落为荒淫势利的权臣。淳于棼的道路体现了善情受到污染而蜕化成为恶情，这正如作者在《题词》中所说的“一往之情，则为所摄”。淳于棼的失败、堕落，表达了作者对现实政治的批判和对理想政治、理想道德的幻灭之情。作者还借助契玄禅师手中慧剑来斩断淳于棼的痴迷，从而得出“人间君臣眷属，蝼蚁何殊;一切苦乐兴衰，南柯无二”这样一个看破红尘，“一切皆空”的结论。反映了汤显祖对现实社会悲观和绝望的心情。</span> <br/>
          封面： <span class="inputVal" id="bkimg">Z_19974.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]南柯记
[book_author]汤显祖
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]诗词戏曲,戏曲,传奇,完结
[book_length]61026
[book_dec]明代传奇名，汤显祖作。剧本取材于唐代李公佐传奇小说《南柯太守传》。成语“南柯一梦”，即指此事。剧情略谓：因小故被主帅免职家居的裨将淳于棼，一日醉卧于榻上，梦中见槐安国使者来迎，被招为驸马，出任南柯郡太守20年，颇多善政。后檀萝国入侵，公主受惊而亡，他回朝后拜为左丞相，权门贵戚，争相趋奉，他自己亦以权倾一时，日趋堕落，淫乱无度。右丞相乘机进谗，诬他弄权结党，终被国王遣归乡里。醒来才知是一梦，并发现槐安国即庭中大槐树洞里的蚁群。经契玄禅师点化，发愿灭情，乃大悟成佛。这是一个借梦境以批判社会、批判人生的政治剧。淳于棼从一个抱负不凡，但却不拘小节的落魄之士，终于时来运转，成了一个政治上有所作为的贤吏，而最后堕落为荒淫势利的权臣。淳于棼的道路体现了善情受到污染而蜕化成为恶情，这正如作者在《题词》中所说的“一往之情，则为所摄”。淳于棼的失败、堕落，表达了作者对现实政治的批判和对理想政治、理想道德的幻灭之情。作者还借助契玄禅师手中慧剑来斩断淳于棼的痴迷，从而得出“人间君臣眷属，蝼蚁何殊;一切苦乐兴衰，南柯无二”这样一个看破红尘，“一切皆空”的结论。反映了汤显祖对现实社会悲观和绝望的心情。
[book_img]Z_19974.jpg


[book_title]●南柯记目录
第一齣　提世
第二齣　侠槪
第三齣　树国
第四齣　禅请
第五齣　宫训
第六齣　谩遣
第七齣　偶见
第八齣　情著
第九齣　决壻
第十齣　就徵
第十一齣　引谒
第十二齣　贰馆
第十三齣　尙主
第十四齣　伏戎
第十五齣　侍猎
第十六齣　得翁
第十七齣　议守
第十八齣　拜郡
第十九齣　荐佐
第二十齣　御饯
第二十一齣　录摄
第二十二齣　之郡
第二十三齣　念女
第二十四齣　风谣
第二十五齣　玩月
第二十六齣　啓寇
第二十七齣　闺警
第二十八齣　雨阵
第二十九齣　围释
第三十齣　帅北
第三十一齣　繫帅
第三十二齣　朝议
第三十三齣　召还
第三十四齣　卧辙
第三十五齣　芳陨
第三十六齣　还朝
第三十七齣　粲诱
第三十八齣　生恣
第三十九齣　象谴
第四十齣　疑惧
第四十一齣　遣生
第四十二齣　寻寤
第四十三齣　转情
第四十四齣　情尽

[book_title]第一齣~第十齣
第一齣　提世
【南柯子】〔末上〕玉茗新池雨。金柅小阁晴。有情歌酒莫敎停。看取无情虫蚁也关情。
国土阴中起。风花眼角成。契玄还有讲残经。爲问东风吹梦几时醒。〔问答照常〕
登宝位槐安国土。
随夫贵公主金枝。
有碑记南柯太守。
无虚诳甘露禅师。
第二齣　侠槪
【破齐阵】〔生背剑上〕壮气直冲牛斗。鄕心倒挂扬州。四海无家。苍生没眼。拄破了英雄笑口。自小儿豪门惯使酒。偌大的烟花不放愁。庭槐吹暮秋。
〔蝶恋花〕秋到空庭槐一树。叶叶秋声似诉流年去。便有龙泉君莫舞。一生在客飘吴楚。那得胸怀长此住。但酒千杯便是留人处。有个狂朋来共语。未来先自愁人去。小生东平人氏。复姓淳于。名棼。始祖淳于髠。善飮。一斗亦醉。一石亦醉。颇留滑稽之名。次祖淳于意。善医。一男不生。一女不死。官拜仓公之号。传至先君。曾爲边将。投荒久远。未知存亡。至于小生。精通武艺。不拘一节。累散千金。养江湖豪浪之徒。爲吴楚游侠之士。曾补淮南军裨将。要取河北路功名。偶然使酒。失主帅之心。因而弃官。成落魄之像。家去广陵城十里。庭有古槐树一株。枝榦广长。淸阴数亩。小子每与羣豪纵飮其下。偶此日间羣豪雨散。则有六合县两人。武举周弁。吾酒徒也。处士田子华。吾文友也。今乃唐贞元七年暮秋之日。分付家僮山鹧儿。置酒槐庭。以款二友。山鹧儿何在。〔丑扮僮上〕腿似水牯子。脸像山鹧儿。禀吿东人。置酒槐阴庭下。二客早到。
【捣练子】〔淨扮周末扮田上〕花月晚。海山秋。人生只合醉扬州。惯使酒的高阳吾至友。
〔周〕小子颖川周弁是也。〔田〕小子冯翊田子华是也。〔周田〕我二人将归六合。去与淳于兄吿别。〔丑〕主人槐阴庭等候。〔见介〕〔集唐〕县古槐根出。秋来朔吹高。黄金犹未尽。终日困香醪。〔生〕数日门客萧条。令人困闷。〔周田〕连小弟二人日晚归舟。竟来吿别。〔生〕二兄也要囘去。好不闷人也。槐庭有酒。且与沉醉片时。〔酒介〕
【玉交枝】〔生〕风云识透。破千金贤豪浪游。十八般武艺吾家有。气冲天楚尾吴头。一官半职懒踟踌。三言两语难生受。闷嘈嘈尊前罢休。恨叨叨君前诉休。
〔周田〕槐庭下勾尊兄飮乐也。
【前腔】〔生〕把大槐根究。鬼精灵庭空翠幽。恨天涯摇落三杯酒。似飘零落叶知秋。怕雨中妆点的望中稠。几年间马蹄终日因君骤。论知心英雄对愁。遇知音英雄散愁。
〔周田〕二弟辞了。〔生〕送贤弟一程。
【急板令】〔生〕道西归迎鸾鎭头。顺西风蔷薇玉沟。送将归暮秋。送将归暮秋。举眼天长。桃叶孤舟。去了旋来。有话难周。〔合〕向晚霞江上销忧。还送送。怎迟留。
〔周田歎介〕二弟此去。可能便来。〔生〕兄弟怎出此话。
【前腔】〔周田〕歎知交一时散休。到家中急难再游。猛然间泪流。猛然间泪流。可爲甚携手相看。两意悠悠。肠断江南。梦落扬州。〔合前〕
【尾声】〔生〕恨不和你落拓江湖载酒游。休道个酒中交难到头。你二人去了呵。我待要每日间睡昏昏长则是酒。
〔周田下生弔场介〕他二人又去了。空庭寂静。好是无聊。山鹧儿。扬州有甚么会耍子的人么。〔丑〕那裏讨。则那瓦子铺后。有个溜二沙三兄弟会耍。〔生〕你去请来。
一生游侠在江淮。
未老芙蓉说剑才。
寥落酒醒人散后。
那堪秋色到庭槐。
第三齣　树国
【海棠春】〔蚁王引衆上〕江山是处堪成立。有精细出乎其类。万户遶星宸。一道通槐里。〔衆〕绦阙朱衣。丹台紫气。别是一门天地。〔合〕把酒玉阶前。且庆风云际。
〔衆行礼介〕我王千岁。〔淸平乐〕〔王〕绿槐风下。日影明窗罅。宝界严城宫殿洒。一粒土花金价。千年动物生神。端然气象君臣。眞是国中有国。谁言人下无人。自家大槐安国主是也。本爲蝼蚁。别号蚍蜉。行磨周天。颇合星辰之度。存身大地。似蛰龙蛇之居。一生二。二生三。生之者衆。万取千。千取百。衆卽成王。臭腐转爲神奇。眞乃是明则动。动则变。变则化。太山之于丘垤。故所谓均无贫。和无寡。安无倾。一年成聚。二年成邑。到三年而成都。寡人有些羶行。夏后以松。殷人以柏。及周人而以栗。敝国寄在槐安。火不能焚。寇不能伐。三槐如在。可成丰沛之邦。一木能支。将作酒泉之殿。列兰錡。造城郭。大壮重门。穿户牖。起楼台。同人栋宇。淸阴锁院。分雨露于各科。翠盖黄扉。洒风云于数道。长安夹其鸾路。果然集集朱轮。吴都树以葱靑。委是躭躭玄荫。北阙表三公之位。义取怀来。南柯分九月之官。理宜修备。右边宪狱司。比棘林而听讼。左侧司马府。倚大树以谈兵。丞相阁列在寝门。上卿蚤朝而坐。大学馆布成街市。诸生朔望而游。眞乃天上灵星。国家乔木。树在王门之内。待学周武王神禁。无益者去。有益者来。声闻邻国之间。要似齐景公号令。犯槐者刑。伤槐者死。此乃爲君之法度。要全立国之根基。所喜内有中宫之贤。外有右相之助。今日政机多暇。且与君臣同游。筵宴已齐。右相早到。
【海棠春】〔右相上〕日晏下彤闱。承诏又趋丹陛。
〔行礼介〕右丞相武成侯臣段功叩头。千岁。〔王〕赐卿平身。今日召卿。知吾意乎。〔右〕愚臣未知。〔王〕国家所虑。有天地人三不同。且喜我国中天无阴雨之兆。地无行潦之侵。有礼有法。国中无漏网之鲸。无害无灾。境外有玄驹之马。便是檀萝无警。足知你槐棘有人。待与卿遨翔宫树之前。逍遥封壤之内。卿意云何。〔右〕君臣同游。太平盛事。但国家还有十八路国公。四门王亲。礼当侍驾。〔王〕衆国公王亲别行赐宴。槐阶之下。但与卿同。〔行介〕紫殿肃阴阴。彤庭赫弘敞。风动万年枝。日华承露掌。〔衆〕酒到。〔右进酒介〕愿我王进千秋万岁酒。
【惜奴娇】〔王〕大块无私。费工夫点透了幽琐玄微。谩道是帝虎人龙。立定朝仪。区区。也敎分取河山王气。〔合〕希奇。今日风色晴和。暂拥出宫庭游戏。
【前腔】〔右〕阶墀。新筑沙堤。看高官贵种。绦帻黄衣。总千门万户。烦星点缀。依希。太乙薇垣。吾王端冕。任意往来巡历。〔合前〕
【前腔】〔王〕须知。粃粟能飞。一星星体性。谁无雄气。恨些须封壤。草朝粗立。吾志。要行天上磨。还听海中雷。〔合〕且徘徊。看地利天时。再行移徙。
〔右〕臣啓大王。敢嫌国土微小。
【前腔】思之。蚁虱臣微。共立成一国。非同容易。歎生灵日逐。贫忙一粒。何必。平中堪取巧。节外更生枝。
〔合前王〕久不曾槐阴下一游。今日尽兴观赏。
【锦衣香】荷浓阴。叶儿翠。映春光。干儿碧。来去瞻依。纵横条直。眼见参天百尺枝。似楼桑村裏。殢柳丛祠。一般儿重重遮盖。到登基。龙庭朝会。但有分成些基业。岂嫌微细。人衆成王。排班做势。
【浆水令】谢苍穹调匀风日。承后土盘固根基。九重深处殿巍巍。一线之间。九曲巡迴。穿巷陌。列朝市。土阶穴处今何世。拜的拜。跪的跪。君臣有义。走的走。立的立。赤子无知。
【尾声】〔王〕俺建邦起土登王位。右相呵。你入阁穿宫拜相奇。但愿俺大槐安万万岁根儿蟠到底。
万物从来有一身。
一身还有一乾坤。
敢于世上明开眼。
肯把江山别立根。
第四齣　禅请
〔淨扮老禅师上〕〔集唐〕老住西峯第几层。琉璃爲殿月爲灯。终年不语看如意。长守林泉亦未能。自家契玄禅师是也。自幼出家修行。今年九十一岁。参承佛祖。证取纲宗。从世尊法演于西天。到达摩心传于东土。无影树下。弄月嘲风。没缝塔中。安身立命。可以浮沤复水。明月归天。只爲五百年前有一业债。梁天监年中。前身曾爲比丘。跟随达摩祖师渡江。比扬州有七佛以来毗婆宝塔。老僧一夕捧执莲花灯。上于七层塔上。忽然倾泻莲灯。热油注于蚁穴之内。彼时不知。当有守塔小沙弥。颜色不快。问他敢是费他扫塔之劳。那小沙弥说道。不爲别的。以前圣僧天眼算过。此穴中流传有八万四千户蝼蚁。但是燃灯念佛之时。他便出来行走瞻听。小沙弥到彼时分。施散盏饭与他爲戏。今日热油下注。坏了多生。老僧闻言。甚是忏悔。啓参达摩老师父。老师父说道。不妨不妨。他虫业将尽。五百年后。定有灵变。待汝生天。老僧记下此言。三生在耳。屈指到今。恰好五百来岁。欲往扬州。了此公案。老病因循。你看这润州城对着金焦。好不山川攒秀。禅堂幽静。我且入定片时。看做甚么境界也。〔衆扮僧俗四人持书上〕有时鹤去愁衝锡。何处龙来喜听经。小僧和这居十们。是对江扬州孝感智禅二寺住持。祇因十方大衆之发心。求契玄禅师而说法。此间是甘露寺方丈。捧书而进。呀。禅师入定。敲他云板三声。〔敲介淨醒介〕四衆何爲而来。〔衆跪介〕扬州合郡僧俗。敬选七月十五日大会盂兰。虔请大师升座。十方善信书疏呈上。〔呈书介淨〕起来。〔淨展书念介〕窃以某等生维扬花月之区。岂无恶业。接古润金焦之境。亦有善缘。凡依玉蕊之花。尽抱香檀之树。恭惟甘露山主契玄大师座下。性融朗月。德普慈云。中含三点之藏。带一转二。外示六爻之相。互五重三。钟鼓不交参。截断衆流开觉路。风幡无动相。扫除尘翳落空华。见三世诸佛面目本来。入一切衆生语言三昧。盂兰盆裏。喝开朵朶金莲。宝月灯中。打破重重玉网。但见飮光微笑。普同大衆归心。惟愿慈悲。和南摄受。〔淨〕贫僧老病将临。不奈过江也。〔背介〕纔想起扬州蝼蚁因果。敢在此行。
【正宫端正好】我则是二文殊。降下这三天竺。渡江南一蚁菰芦。金焦摆列钟和鼓。这寺裏有名甘露。
〔囘介〕不去罢。我看衲子们谈经说诵的。不在话下。一般努目扬眉。举处便喝。唱演宗门。有甚裏交涉也。
【滚绣球】但说的是附鴈传书有。要还鄕曲调无。怎生是石人起舞。怎生是新妇骑驴。那裏有笑拈花喫茘枝。则许你单刀直入。都怎生被箭逃虚。我这裏君臣位上宾和主。水月光中我带渠。世界如愚。
〔衆作请介淨〕旣十方恳请。则待过江走一遭。
【倘秀才】恁待要三千界楼台舌铺。不消的十二部经坊印模。禅门三下板。你尘世一封书。目前些子看何如。我这裏亲凭佛祖。
四衆先行。贫僧分付你。
【煞】先在禅智院立一本百千万亿投名簿。后在孝感寺挂一轴五十三参听讲图。除了那戒坛上石点头。则待看普诸天花下雨。
安排宝盖与幡幢。
方便乘杯一渡江。
地震海潮人施法。
管敎蝼蚁尽归降。
第五齣　宫训
【夜游宫】〔老旦国母引宫娥上〕宫树槐根隐隐。从地府学成坤顺。〔衆〕画扇影随宫燕引。听重门。昼漏声。花外尽。
〔衆叩头介〕宫娥叩头。娘娘千岁。〔淸平乐〕〔老〕大槐秋色。世外朱尘隔。歌吹重重情脉脉。怕道有人倾国。孔雀扇影分行。宫娥半袖通装。却是洞门深杳。折旋消得君王。自家大槐安国母是也。初爲牝蚁。配得雄蜉。细如虮虱之妻。大似蚊虻之母。偶尔称孤道寡。居然正位中宫。有女瑶芳一人。号作金枝公主。姿才冠世。婚嫁及期。授书史于上眞仙姑。学刺绣于灵芝国嫂。昨承我王之命。要求人世之姻。必须有眼之人。方得有情之婿。我想起来。则有姪女琼英郡主。能会瞧人。待我先唤公主出来。示以此意。然后分付姪女依计而行。〔衆〕公主到。
【前腔】〔旦扮公主上〕幻质分灵蠢。也会的施朱傅粉。一般人物娇和嫩。这芳心。洞房中。谁簇紧。
〔见介〕女儿瑶芳叩头。娘娘千岁千千岁。〔老〕公主。你年已及筓。名方弄玉。今日依于国母。他日宜其家人。四德三从。可知端的。〔旦〕孩儿年幼。望母亲指教。〔老〕夫三从者。在家从父。出嫁从夫。老而从子。四德者。妇言。妇德。妇容。妇功。有此三从四德者。可以爲贤女子矣。听我道来。
【傍妆台】〔老〕一种寄灵根。依然楼阁贺生存。论规模虽小可。乘气化有人身。中宫忝作吾王正。下国凭称寡小君。掌司阴敎。齐眉至尊。你须知三贞七烈同是世间人。
【前腔】〔旦〕小小赘芳尘。念瑶芳生长在王门。虽不是人间世。论相同掌上珍。寒馀窈窕深闺晚。暖至丰茸别洞春。父王庭训。娘亲细论。难道这三从四德微细的不如人。
【翫仙灯】〔贴琼英上〕踏绽鞋跟。蚤向朱门步稳。
自家蚁王姪女琼英便是。娘娘有召。敬入则个。〔见叩头介〕郡主琼英叩头。娘娘千岁。〔见旦介〕公主见礼。〔旦〕尊姊到来。〔老〕郡主听旨。近因瑶芳长成。堪招驸马。君王有命。若于本族内选婚。恐一时难得智勇之士。不堪扶持国家。要于人间招选驸马。闻得七月十五日。这扬州孝感寺礼请契玄禅师讲经。人山人海。都往禅智寺天竺院报名。到得其时。郡主可同灵芝夫人上眞仙子三人同往听讲。但有英俊之士。便可留神。〔贴〕谨遵懿旨。
【傍妆台】〔老〕女大急须婚。不拘门户则待有良姻。龙类中能煑海。蝶梦裏好移魂。〔贴〕知他同谁虰作夫妻分。了你蛘亲父母恩。俺抛眉晕。忍笑痕。可甚么人烟聚裏看不出有情人。
〔旦〕琼英姐。俺便同你去听讲何如。〔贴〕公主体面。未宜出游。〔旦〕这等奴有金凤钗一对。文犀盒一枝。奉献禅师讲下。表我微情。
【前腔】光景一时新。待相同随喜终是女儿身。献钗头金凤朵。盛纳盒锦犀文。〔贴〕也知妹子无他敬。如是观音着我闻。我将爲信。去讲座陈。管敎他灵山会裏直着个有缘人。
〔老〕郡主。此非小可之事。
【尾声】到花宫不少的儿郞俊。打曡起横波着人。你去呵。休得漏洩了机关要老娘心上稳。
选佛场中去选郞。
禅牀侧畔看东牀。
疾去疾来须隐约。
好音先报与娘行。
第六齣　谩遣
【字字双】〔溜二上〕小生家住古扬州。铺后。祖宗七辈儿喜风流。自幼。衣衫破落帽儿颩。狐臭。能吹木屑惯扶头。卽溜。
自家扬州城中有名的一个溜二便是。一生浪荡。半世风流。但是晦气的人家。便请我撮科打鬨。不管有趣的子弟。都与他鑽懒帮閒。手策无多。口才绝妙。有那等弔眼子。敲他几下。叫做打草惊蛇。无过是脱稍鬼。鬆他一筹。则是将虾弔鲤。着甚么南庄田。北庄地。有溜二便是衣食父母。难起动东邻邀。西邻请。则沙三是个酒肉弟兄。知音的说是个妙人好人老成人。少趣的叫我败子倈子光棍子。且自由他笑駡。只图自己风光。这几日不见沙三。寻他閒串去。
【前腔】〔沙三上〕贱子姓沙行十三。名滥。就似水底月儿到十三。圆泛。六儿七儿巧十三。胡蘸。官司弔起打十三。扯淡。
〔溜〕沙三。你犯夜了。〔沙〕不犯夜不是子弟也。哥。〔溜〕兄弟。这几日嘴閒了。〔沙〕和你大路头站去。〔丑上〕白云在何处。明月落谁家。〔沙〕小哥。落在这裏。〔丑〕大哥。我东人淳于家要请溜二沙三官耍子。住在那门。〔溜沙〕我二人便是。你东人做甚么生意。〔丑〕做裨将。〔沙〕做皮匠。叫我去帮鑽。〔丑〕军营裏副将哩。〔溜〕是那能飮酒的淳于公么。〔丑〕着。〔溜沙〕便去。便去。有酒旧倾盖。无钱新白头。〔下生上〕〔集唐〕弃置复何道。悽悽吴楚间。相忆不相见。秋风生近关。我淳于棼休官落魄。赖酒消魂。争奈客散孟尝之门。独醉槐阴之市。想吾生直恁无聊也。
【锦缠头】我本待学时流立奇功俊名。谈笑朔风生。怎如他苍生口说难凭。便道你能奋发有期程。则半盏河淸。■〈扌弃〉了滴珠槽浸死刘伶。道的个百无成。只杜康祠蘸住了这穷三圣。做个带帽儿堵酒瓶。头直下酒淹衣褃。难道普乾坤醉眼偏只许屈原醒。
〔丑同溜沙上〕三家酒注子。一对色哥儿。〔丑报介〕溜二沙三官到。〔见介溜〕小人名溜二。〔沙〕贱子卽沙三。〔生〕久闻纔识面。〔合〕十个更酸咸。〔生〕怎生十个更酸咸。〔溜〕适间老翁说。把九文钱喫个麵。没盐醋的。因此小人加上一文。〔生笑介〕敢问二位在城在鄕。
【好姐姐】〔溜沙〕广陵。郡中一城。识溜二沙三名姓。玲珑剔透。人前打眼睛。随尊兴。哩嗹花囉能堪听。孤鲁子头嗑得精。
〔溜做隻脚跪嗑连二头叫爷介沙唱哩囉嗹介〕淳于兄。孤老院耍去。〔生〕贫子行处。怎生好去。〔沙〕不是。是表子铺。〔生〕扬州诸妓。我已尽知。可别有甚么消遣。〔沙〕有有。孝感寺中元盂兰大会。僧俗男女都去润州甘露寺。请契玄禅师讲经。〔生〕便去听讲如何。〔沙〕那裏喫素。淳于公贪酒哩。〔生〕那有此话。
【前腔】吾生。醉鄕酩酊。飮中仙也有个逃禅中圣。长斋绣佛。到庄严得人世淸。山鹧儿看马。堪乘兴。行随白马藏鞭影。坐听黄龙喝棒声。
忽忽意不乐。
留人相伴閒。
上方随喜去。
秋色满盂兰。
第七齣　偶见
【普贤歌】〔僧上〕终朝顶拜如来。人肉样的莲花业作台。一家儿酒和色。三分气命财。领着个铁围山难佈摆。
小僧扬州府禅智寺一个五戒是也。五戒五戒。好些■〈兀监〉■〈兀介〉。近因孝感寺作中元盂兰大会。十方僧俗。去请润州契玄禅师讲经。那禅师法旨威严。凡有听讲者。先于小寺投牒报名。方去听讲。却有西番一个波罗门。名唤石延。客居小寺天竺院。此人善作西番胡旋舞。但有往来报名男女来此。他便施舞一囘。俺寺中好不闹热也。目今天竺院水月观音座前点起香烛。看甚人报名。咱且迴避。正是此中留半偈。别院演三车。〔下〕
【前腔】〔贴琼英老旦灵芝小旦道扮上眞姑上〕天生微眇身材。也逐天香过院来。一尖红绣鞋。双飞碧玉钗。小玉纳汗巾儿长袖洒。
〔贴〕奴家琼英郡主。承国母之命。和这灵芝国嫂上眞仙姑。同来禅智寺报名。孝感寺听经。就裏将瑶芳妹子玉钗犀盒。施于禅师讲前。看有意气郞君。招与瑶芳爲壻。这是禅智寺天竺院了。池边好座紫竹观音。那香案之上。有报名疏簿。我们不免焚香拜了佥名。〔三旦同拜介〕
【黄莺儿】一点注香沉。礼南无观世音。花根木豔低微甚。趋跄宝林。威光乍临。今生打破前生荫。〔合〕拜深深。姻缘和合。虫蚁一般心。
〔贴〕俺三人还将瑶芳妹子婚姻之事密祷一番。〔拜介〕
【前腔】槐殿欲成阴。把金枝付瑟琴。寻花配叶端详恁。于中细任。其间暗吟。无明到处情儿沁。
〔合前小旦〕俺们池边消遣一会。呀。一个囘囘舞上来了。
【北点绦脣】〔囘子上〕生小西番。恭持佛讚。朝炎汉。蓦入禅关。日影金刚灿。
自家婆罗门弟子石延的便是。行脚中华。寄食天竺禅院。好不奈烦。散心一会。呀。三位女菩萨从何而来。请看俺婆罗门胡旋舞一会也。〔三旦笑介〕请了。〔内鼓介〕
【对玉环带过淸江引】〔石舞介〕拍手天坛。风飘长绣幡。答刺兜绵。腰身拴束的弯。衫袖打斓斑。西天俏锦阑。燕尾翩翻。观音座宝栏。合掌开莲瓣。散天香婆罗门囘笑眼。
〔内喝采介石〕一个骑马官儿来。俺去了也。〔下贴衆〕有人来。我们且池边浣手去。〔洗手介〕
【缕缕金】〔生骑从上〕无聊赖。不自怜。特来禅智院打俄延。花落苍苔面。谁舞胡旋。门前繫马接了金鞭。有人儿咱瞧见。
竹径通幽处。禅房花木深。观音座前疏簿在此。我淳于棼就此拈香报名。〔拈香拜介〕
【江儿水】淳于弟子。愁情一片。销愁无处去听閒经卷。俺待签名。〔写介〕签名自佥。观音试观。〔见贴介〕水竹池边。因何活现。
〔贴笑囘身介〕灵芝嫂。溼透这汗巾儿。挂在那处好。〔生背介〕此女子秀入肌肤。香生笑语。世间有此天仙乎。〔囘介〕小娘子的汗巾儿。待小生效劳。挂于竹枝之上。〔贴笑递汗巾生接挂介〕这汗巾儿粉香淸婉。小生能勾似他。怀卿袖中。浥卿香汗。〔贴衆笑不应介〕池光花影。娟娟可人。〔生歎介〕俺淳于棼可是遇仙也。他三囘自语。一顾倾人。急节中间。难以相近。不如且自孝感寺听经去。山鹧。看马来。〔上马介〕紫骝嘶入落花去。见此踟躇空断肠。〔下贴〕此生有情人也。他也去听讲。咱瞧他去来。〔老〕咳。俺去不得。俺眞是个信女。把水月观音倒做了。〔小旦〕怎么说。〔老〕月信来了。〔贴〕罪过人。这等咱和上眞姑去便了。
【尾声】过别院听谈禅。老灵芝去也咱和这上眞仙。到讲堂呵把俺这觑郞君的眼稍儿再抛演。
爲看婆罗舞。
相逢骑马郞。
寻荷终得藕。
池上白莲花。
第八齣　情著
〔杂扮首座僧持钓竿上〕佛祖流传一盏灯。至今无灭亦无增。灯灯朗耀传今古。法法皆如贯所能。贫僧乃润州甘露寺中契玄禅师首座弟子是也。自幼出家。参承多腊。常只是朝阳缝破衲。对月了残经。近乃扬州孝感寺请师父说法。贫僧领着衆僧。安排下香灯花菓。禅牀淨几。待师父升座。大衆动着法器者。〔内鼓乐介淨扮老禅师拄杖拂子上升座介〕高临法座唱宗风。翠竹黄花事不同。但是衆星都拱北。果然无水不朝东。〔提拄杖介〕赛却须弥老古藤。寒空一锡振飞腾。拄开妙挟通宗路。打断交锋迴避僧。〔执拂子介〕竖起淸风洒白云。河沙无地可容尘。将军一事无巴鼻。兔角龟毛拂着人。取香来。〔拈香介〕此香不从千圣得。岂向万机求。虚空观不尽。大地莫能收。拈香指顶。透十方之法界。薰四大之神州。爇向炉心。祝皇王之万岁。愿太子之千秋。〔垂钓介〕手把金钩月一痕。乘槎独坐到河滨。悠悠泛泛经千载。影落鱼龙不敢呑。〔首座〕如何空卽是色。〔淨〕东沼初阳疑吐出。南山晓翠若浮来。〔首座〕如何色卽是空。〔淨〕细雨溼衣看不见。閒花落地听无声。〔首座〕如何非色非空。〔淨〕归去岂知还向月。梦来何处更爲云。〔首座〕多谢我师。今日且归林下。来日问禅。〔末下淨〕大衆。若有那门居士。禅苑高僧。参学未明。法有疑碍。今日少伸问答。有么。〔外扮老僧上〕有有有。敢问我师如何是佛。〔淨〕人间玉岭靑霄月。天上银河白昼风。〔外〕如何是法。〔淨〕绿簑衣下携诗卷。黄篾楼中挂酒蒭。〔外〕如何是僧。〔淨〕数茎白髮坐浮世。一盏寒灯和故人。〔外〕多谢我师。今日且归林下。来日问禅。〔下淨垂钓介〕钓丝常在手中拿。影得游鱼动晚霞。海月半天留不住。醒来依旧宿芦花。大衆。还有精通居士。俊秀禅郞。未悟宗机。再伸问答。有也是无。
【谒金门前】〔生上〕閒生活。中酒嗔花如昨。待近炉烟依法座。听千偈澜番个。
小生淳于棼。来此参禅。想起来落托无聊。终朝烦恼。有何禅机问对。就把烦恼因果。动问禅师。〔见介〕小生淳于棼稽首。特来问禅。如何是根本烦恼。〔淨〕秋槐落尽空宫裏。凝碧池边奏管絃。〔生〕如何是随缘烦恼。〔淨〕双翅一开千万里。止因栖隐恋乔柯。〔生〕如何破除这烦恼。〔淨〕惟有梦魂南去日。故鄕山水路依稀。〔生沉吟淨背介〕老僧以慧眼观看。此人外相虽痴。到可立地成佛。
【谒金门后】〔小旦道扮同贴上〕莲步天台踭■〈坐〉。还似蚁儿旋磨。上眞仙。竹院人儿情似可。再与端详和。
〔淨笑〕淳于生。你带着眷属来哩。〔生囘介〕是好两位女娘。〔背歎介〕禅师怎知我原无家室。〔贴见介〕太师稽首。〔淨〕蚁子爲何而来。〔贴〕爲五百年因果而来。〔淨背笑介〕是了。是了。叫侍者铺单。〔末铺座介响唱介〕五十三单整齐。〔淨〕举来。〔贴响唱介〕妙法莲花经观世音菩萨普门品。〔淨〕六万馀言七轴装。无边妙义广含藏。白玉齿边流舍利。红莲舌上放毫光。喉中玉露涓涓润。口内醍醐滴滴凉。假饶造罪过山岳。不须妙法两三行。
【梁州序】人天金界。普门开觉。无尽意参承佛座。以何因果。得名观世音那。佛吿衆生遇苦。但唱其名。卽时显现无空过。贪嗔痴应念总销磨。求女求男智福多。〔合〕如是等。威慈大。是名观世音菩萨。齐顶礼。妙莲花。
〔衆〕观世音菩萨云何游此世界。云何而爲衆生说法。方便之力。其事云何。
【前腔】〔淨〕有如国土。衆生应度。种种法身随化。因缘说法。以观世界婆娑。一切天龙人等。急难之中。与他怖畏轻离脱。十方齐现豁。似河沙。游戏神通一刹那。
〔合前生〕后来无尽意菩萨云何。〔淨〕尔时无尽意菩萨启过佛爷。叫世尊。我今当供养观世音菩萨了。当卽解下颈上宝珠璎珞。价値紫金百千两。献与观世音菩萨。说道。愿仁者受此法施。那观世音菩萨不肯受。尔时佛吿观世音。你可哀愍无尽意和这四衆。权受下了这宝珠璎珞。那观世音菩萨因佛爷有言。受了璎珞。分作两分。一分奉释伽牟尼佛爷。一分奉多宝佛爷的塔。你衆生们听讲这经。要知观世音菩萨有如是自在威神。普同发心供养。〔衆〕弟子们顶礼受持。〔生〕谨参太师。小生曾居将帅。杀人飮酒。怕不能度脱也。〔淨〕经明说着。应以天大将军身度者。菩萨卽现其身而度之。有甚分别。〔贴问介〕禀参太师。妇女如何。〔淨笑介〕经明说应以人非人等度者。卽现其身而度之。〔贴惊对小旦背介〕这太师神通广大。不说应以女身得度。到说个人非人。你再问他。〔小旦问介〕太师。似我作道姑的。也可度爲弟子乎。〔淨〕你那道经中。已云道在蝼蚁。则看几粒饭。散作小沙弥。怎度不的。〔贴小旦跪介〕太师眞个天眼通。有个妹子瑶芳。深闺娇小。未克参承。附有金凤钗一双。通犀小盒一枚。愿施讲筵。望太师哀愍。〔起唱介〕
【前腔】紫衣师天眼摩诃。他颈莺娇几曾有璎珞。待学尽形供养。化身难脱。待把宝珠抽献。比龙女如何。自笑身微末。施的些儿个。恨无多。一分能分做两分么。
〔合前生背介〕奇哉此女。〔囘介〕太师。金钗犀盒。愿一借观。〔看介囘盼小旦贴介〕人与物皆非世间所有。
【前腔】巧金钗对凤飞斜。赛煖金一枚犀盒。〔背介〕看他春生笑语。媚翦层波。把灵犀旧恨。小凤新愁。向无色天边惹。〔淨冷笑介生囘唱〕价値千百两。未多些。一笑拈花奉释迦。
〔合前生〕太师。此女子从何而来。〔淨背介〕此生痴情妄起。倩观音座前白鹦哥叫醒他。〔内作鹦哥叫〕蚁子转身。蚁子转身。〔淨〕淳于生可听的么。〔生〕道是女子转身。女子转身。〔淨笑介〕日中了。法衆住参。咱入定去来。大千界裏閒窥掌。不二门中暗点头。〔下生〕禅师去了。到好絮那小娘子一会。敢问小娘子尊姓。〔小旦贴不应介生〕贵里。〔又不应介生〕敢便是前日禅智寺看舞的小娘子么。〔小旦贴笑介〕是也。〔生〕哎哟。
【节节高】双飞影翠娥。妙无过。这人儿则合向莲花座。〔贴笑介〕我有个妹子还妙哩。〔生笑介〕纔说那凤钗犀盒。就是那妹子附寄的么。他言轻可。谁看破。空提作。世间人敢则有那人间货。妹子。妹子。你有凤钗犀盒。央他送在空门。何不亲身同向佛前囉。和我拈香订做金钿盒。
〔小旦〕啐。你也叫他妹子哩。〔生〕呀。我淳于棼好是无聊。小娘子请了。无语落花还自笑。有情流水爲谁弹。〔下贴〕上眞子。这生好不多情也。〔小旦〕看来驸马无过此人。
【前腔】相逢笑脸涡。太情多。暮凉天他归去愁无那。牙儿嗑。影儿那。心儿阁。向人天结下这姻缘大。〔贴〕这生我常见他来。〔小旦〕你不知。和我国裏相近。淳于生名棼的便是。〔合〕大槐边宋玉旧东家。做了罗浮梦断梅花卧。
我们归去来。
【尾声】这一座会经堂高过似綵楼多。是个人儿都不着科。瑶芳。瑶芳。我和你选这个人儿刚则可。
似蚁人中不可寻。
观音讲下遇知音。
有意栽花花不发。
无心插柳柳成阴。
第九齣　决壻
【西江引前】〔老引衆上〕蝼蚁也知春色。宫槐夜合朝开。生香一搦女娇孩。少甚王孙帝子。
自家蚁王娘娘是也。爲遣姪女琼英参禅听讲。方便之中。因爲公主瑶芳选取驸马。蚤晚到来。宫娥伺候。〔宫娥应介〕
【西江引后】〔贴上〕郞客靑袍骏马。女儿窄袖弓鞋。他生未卜此生谐。还则要宫闱听采。
〔见叩头介〕启娘娘。郡主琼英复命。〔老〕讲座之中。可得其人。〔贴〕有一伟秀人才。姓淳于。名棼。是这广陵人氏。同在讲筵。我和上眞子于讲下献上公主的犀盒金钗。此生顾盼有馀。赏歎不足。他旣垂情于咱。咱堪留目于他。若婿此人。堪持咱国。
【黄莺儿】天竺见他来。顺稍儿到讲台。眉来语去情儿在。睃他外才。瞟他内才。风流一种生来带。娘娘。你道此人住居那里。〔合〕畅奇哉。槐阴不远。连理就中开。
【前腔】〔老〕天与巧安排。逗多情看宝钗。向烧香院宇把人儿赛。贪他俊才。赔他个女才。这姻缘一种前生债。〔合前〕
【尾声】便奏知国王如意好宣差。差的紫衣使者去相迎待。待他睡梦了呵。少不得做驸马吾家居上宰。
选郞须得有情人。
谁似淳于好色身。
欲附玄驹爲贵壻。
始知骐骥在东邻。
第十齣　就徵
【驻云飞】〔生作懒态上〕伶俐痴呆。万事难消一字乖。有的是年华大。没的是心情奈。咳。独自倚庭槐。把日遮天矮。听他喞■〈口留〉唠叨。絮的我无聊赖。死向扬州不醉咍。记得谁家金凤钗。
我淳于棼人才本领。不让于人。到今三十前后。名不成。婚不就。家徒四壁。守着这一株槐树。冷冷淸淸。淹淹闷闷。想人生如此。不如死休。前在孝感寺。听了禅师讲经囘来。一发无情无緖。我可甚打起头脑来。止有一醉而已。古人说的好。事大如山醉亦休。罢了。独言独语。撇下了山鹧儿。我儘意街坊游去。但有高酒店铺。顚倒沉醉一番。正是不消阮籍穷途哭。但学刘伶死便埋。〔下山鹧上〕好笑好笑。没烦恼。趁烦恼。我东人百般武艺。做了个淮扬裨将。使酒丢了这官。鬱鬱不乐。那酒友周弁田子华。又散归六合去了。不禁萧索。请的个溜二沙三陪话解闷罢了。被那溜二沙三劝我东人去孝感寺听讲甚么经。自那听经囘来。一发痴了。不是醉。便是睡。没张没致的。恰纔我溪边檀树下歇昼来。不知东人就往那裏去了。怕他鬼迷一般。或是醉倒在街坊不雅相。待去寻他。又无人看家。怎生是好。〔望介〕好了。好了。溜二沙三官正来哩。〔溜沙上〕酒见酒。好朋友。酒见茶。是寃家。山鹧哥。主人在么。〔丑〕正来央你二位看家。我寻主人去。〔溜沙〕恰好。恰好。你迎接主人去。持将可怜意。看取眼前人。〔下〕
【前腔】〔丑一手提酒壶肩扶生醉上丑〕落托摩陀。烂醉如泥可奈何。你噇的喉儿挫。俺闪的肩儿那。〔内笑介〕好醉也。〔丑〕哥。醒眼看人多。恁般低垜半落残尊。又带去囘家嗑。万事无过一醉魔。万醉无过打睡魔。
〔溜沙上〕哎哟。这是怎的来。〔丑〕好笑好笑。再寻不见。可怜醉倒在禅智桥边酒楼上。扶的下楼。又捨不的这半甁酒。可爲甚来。东人。到家了。醒忪些。
【前腔】〔生〕这几日迷痴。〔做跌介〕眼似矒瞪脚似槌。有个靑儿背。少个红儿睡。〔沙叫介〕淳于兄。你何处来。醉的不寻常也。〔生作不知介〕谁。道俺去何来。寻常沽醉。醉影柴门。乱踏的斜阳碎。老向霜红叶上催。
〔吐介溜沙〕哎也。一肚子都倒在我两人腿脚上。好酒。好酒。山鹧哥快取茶来。
【前腔】你汎滥流琼。倒玉山因一盏倾。待把你衣冠正。你好把跷儿定。〔取茶进介〕兄。靠着小围屛。一杯淸茗。消洒西风。醒后留淸兴。和你待月乘凉看小萤。
〔生倦介〕扶俺东庑下睡去。那甁酒好放着。〔丑〕东人。你醉的这般。还记的这甁酒。
【前腔】好不惺憁。似太白驴■〈马犬〉压绣骢。醉的那躯劳重。枕席无人奉。〔生〕空。江冷玉芙蓉。水天秋弄。门院萧条。做不出繁华梦。〔扶睡介〕只落得枕上凉蝉诉晚风。
〔丑〕再煎茶去。〔溜沙〕我们洗脚去。随他睡觉。这是人家堂上堪飮酒。自家房裏好安眠。〔下扮二黑巾紫衣衆引牛车上〕爲筑王姬馆。叨乘使者车。俺两人大槐安国使者便是。奉国王命。召请淳于公爲驸马。他正睡在东廊。直入则个。〔叫〕淳于公。〔生惊醒介〕是谁。〔紫衣跪介〕
【锁南枝】槐安国。王者都。吾王遣臣来奉书。〔生〕因何而来。〔紫〕主命有些须。微臣敢轻露。〔生〕睡得正甜。〔紫扶生起介〕请下榻。俺红袖扶。俺那裏有东牀。坦君腹。
【前腔】〔生〕从空下。甚意儿。正秋牕风翦槐叶初。一枕黑甜馀。双星使临户。咱朦胧醒。申欠舒。整衣行。懒移步。〔车牛上介〕
【前腔】〔紫〕有靑油障。小壁车。驾车白牛当步趋。〔紫请生上车介〕左右有人俱。扶君出门去。〔生〕向那裏去。〔紫〕向古槐树穴下而去。〔生〕怎生去得。〔紫〕古槐穴。国所居。若迟疑。请前驱。〔一紫衣先下生问一紫衣介〕槐树xiao穴中。何因得有国都乎。〔紫〕淳于公不记汉朝有个窦广国。他国土广大。也只在窦儿裏。又有个孔安国。他国土安顿。也只在孔儿裏。怎生槐穴中没有国土。古槐穴。国所居。莫迟疑。但前去。
〔下右相上〕秋光漏槐叶。春色候桃夭。自家槐安国右相武成侯段功便是。吾王传令。请东平淳于生爲驸马。请到时。东华馆中少待。俺相见过。次后朝见。只驸马初到此中。精神恍惚。恐其不安。他平日有个酒友周弁。有个文友田子华。已奏过吾王。摄取他来。将周弁补司隶之官。领军吏数百。巡衞宫殿。请田子华替他宾馆中更衣赞礼。这不在话下。又国母懿旨。着上眞姑和灵芝夫人琼英郡主。同去宾馆中探望驸马。调熟其心。方纔请去修仪宫。与金枝公主成礼。我如今且待驸马到东华馆拜望去。正是仙郞高馆下。丞相小车来。〔下前二紫衣同生车上介〕
【前腔】〔生〕车箱路。古穴隅。豁然见山川风候殊。〔低语介〕怎生有这一段所在。不断的起城郛。车舆和人物。奇怪。奇怪。一路来。但是见我的都迴避起立。何也。附车者。儘传呼。爲甚呵。着行人。多避路。
〔紫跪介〕已到国门。〔生〕好一座大城。城上重楼朱户。中间金牌四个字。〔念介〕大槐安国。〔内扮一旗卒上〕传令旨。传令旨。王以贵客远临。令且就东华馆暂停车驾。〔卒叩头走起同向前道行介生〕城楼门东有这座下马牌。怎左边厢朱门洞开。〔紫〕到东华馆了。请下车。〔生下车入门背笑介〕这东华馆内。綵槛雕楹。华木珍果。列植于庭下。几案茵蓐。帘帏肴膳。陈设于庭上。俺心裏好不懽悦也。〔内响道介紫〕右相到。〔右相见介〕寡君不以敝国远僻。奉迎君子。托以姻亲。〔生〕棼以贱劣之躯。岂敢是望。〔右〕有紫衣官在此演礼。五鼔漏尽。相引入朝。
且就东华馆。
通宵习礼仪。
鸡鸣传漏晓。
驸马入朝时。

[book_title]第十一齣~第二十齣
第十一齣　引谒
【点绦脣】〔周弁领直殿同黄门官上〕古洞今朝。一般笼罩。山河小。钟隐鸣稍。绿满宫槐道。
请了。绿槐根裏侍朝班。一点朱衣剑佩环。尽道官除汉司隶。此间那得似人间。自家周弁是也。平生好酒使气。今日大槐安国中作一司隶之官。统领军吏数百。拥衞殿门。有故人淳于棼新招驸马。初到朝见。不免和黄门官在此候驾。
【前腔】〔蚁王插花引衆上〕素锦雪袍。朱华玉导。红云晓。槐殿裏根苗。也引的红鸾到。
朱华一粒戴鳌鱼。洞府深深小殿居。开着五门遥北望。外头还似此间无。自家槐安国王。有女金枝公主。去请淳于棼爲驸马。想已到来。不免升殿宣见。〔黄门跪介〕奏知我王。驸马已到。〔王〕着右丞相引他升殿。〔黄门应介〕领旨。
【绦都春序】〔生随右相上生〕槐阴洞小。怎千门万户。九市三条。猛然百步把朱门到。段老先生呵。怎生金殿上炉烟遶。〔右〕是吾王端严容貌。看殿头左右。金瓜玉斧。明晃一周遭。
【前腔】〔生怕介〕猛然心跳。便衣衫造次穿朝。〔周弁见介〕驸马行动些。殿上等久。〔生〕呀。怎生将驸马来相叫。〔低语介〕喜得周弁也在此。向前欲问难亲靠。〔右〕驸马近前。一同拜舞。丹墀下扬尘舞蹈。〔生同俯伏介右〕微臣奏复。天颜有喜。驸马来朝。
〔黄〕右丞相起。驸马高声致词。〔右相叩头呼千岁起立介生跪高声奏介〕前淮南军裨将臣东平淳于棼见。〔黄门赞拜兴拜兴三叩头介黄〕驸马俯伏听令旨。〔王〕寡人有女瑶芳。封爲金枝公主。前奉贤婿令尊之命。不弃小国。许以金枝。奉事君子。〔生俯伏介〕千岁。千岁。〔王〕驸马且就宾馆。〔黄门官唱驾还宫内鼓响道王还宫生右跪送介〕殿上初行叔孙礼。宫裏纔成公主亲。〔下〕
第十二齣　贰馆
〔听事官上〕出身馆伴使。新陞堂候官。前程蝼蚁大。礼数凤凰宽。自家槐安国东华馆一个堂候便是。我王新招驸马见朝。暂停宾馆。今夕良时。往修仪宫。与金枝公主成亲。你看一路上。摆列金羔银雁各二十对。鸾凰锦绣各百二十双。妓女丝竹之音。车骑灯烛之豔。无不齐备。眞个天上牛女。地下蝼蚁也。远望驸马蚤到。
【上林春】〔生盛服上〕平步忽登天子堂。尙兀自意迷心恍。
俺淳于棼有何姻缘。得到此间。瞻天仰圣。说及成亲一事。承贤婿令尊之命。此话好不跷蹊。我父昔爲边将。未知存亡。或是北边番王与这槐安国交好。家父往来其间。致成兹事。也未可知。呀。兀的三位女客来了。
【出队子】〔小旦道扮同老旦贴上〕凤冠明漾。凤冠明漾。綵碧金钿珠翠香。烟丝绣帔晚风颺。谁在东华屋裏张。呀。恭喜淳于郞到此。〔生羞避介衆〕却是淳郞。做了阮郞。〔衆旦〕淳于郞。〔生作揖介小〕淳于郞比前兴了些。〔贴〕瘦了些。〔老〕向前摸摸他。是兴是瘦。〔生作羞避介小旦〕淳于郞粗中有细。〔贴笑介〕还是细中有粗。〔老〕好一个赤琅当五寸长半鼻子。〔生作不奈烦介老〕中元之日。俺们禅智寺天竺院看舞婆罗门。足下与琼英娘子。结水红汗巾。挂于竹枝之上。君独不忆念之乎。〔生想叹介贴〕俺们曾于孝感寺。听契玄师讲观音经。俺于讲下供养金钗犀盒。足下于筵中赏叹再三。顾盼良久。颇亦思念之乎。〔生想介〕中心藏之。何日忘之。〔小旦〕不意今日。与此君遂爲眷属。俺们且去修仪宫相候。却是淳郞。做了阮郞。
【前腔】〔田子华冠带引队子上〕綵楼宾相。綵楼宾相。不向天台向下方。金枝公主字瑶芳。得尙淳于一老郞。他帽儿光光。风流这场。
〔见介田〕驸马请上。别来无恙。谨奉王命。来爲宾相。〔生〕子非冯翊田子华乎。〔田〕便是。〔生〕子华何以在此。〔田〕小弟閒游。受知于右相武成侯段公。因而栖托在此。〔生〕周弁也在此。可知之乎。〔田〕周弁贵人也。职爲司隶。权势甚盛。小弟数蒙其庇护矣。〔生笑介〕三人俱聚于此。庶免羁孤之叹。可喜可喜。〔紫上〕驸马。吉时进宫成礼。〔田〕不意今日。覩此盛礼。愿无相忘。便请升车。〔紫衣扶生升车介杂执灯上行介〕
【前腔】〔衆〕步围金障。步围金障。彩碧玲珑数里长。花灯引道照成行。〔生〕子华兄。咱端坐车中意惚恍。〔田笑介〕驸马享用。礼之当然。且自安详。何须悒怏。
〔下〕
【前腔】〔贴衆上奏乐戏笑介〕翠罗黄帐。翠罗黄帐。夜合宫槐覆苑牆。偶然同向佛前香。粉帕金钗惹梦长。〔生衆上介合〕眼色相将。迎归洞房。
〔生衆作引车避看衆旦下介生〕子华兄。那羣姑姊妹。各乘凤辇。往来此间。便是仙姬奏乐。宛转凄淸。非人间之所闻听也。〔田〕吉时将近。便好趱行。
【前腔】〔生〕仙音凄亮。仙音凄亮。来往仙姬辇凤凰。似洞庭哀响隐潇湘。使我心中感易伤。〔田〕人生如寄。闻乐不乐何也。休忆人间。相逢未央。
前面修仪宫。请下车。羣仙姊妹。纷然在旁。小弟吿辞了。正是襄王赴神女。宋玉转西家。〔下〕
第十三齣　尙主
【淸江引】〔贴衆奏乐上〕仙家姊妹迎仙眷。飞仙凤凰辇。仙乐奏钧天。仪从来仙苑。敎仙郞。下车拜着修仪殿。
〔老旦〕请公主升殿。
【女冠子】〔扇遮公主上〕彩云乍展。下妆台囘眸低盼。纔离月殿。试临朱户。知爲谁绻缱。敎人腼腆。〔贴衆笑介老〕请驸马上殿开扇。〔生上〕天仙肯临见。好略露花容。暂迴鸾扇。〔合〕这姻缘不浅。金穴名姝。绦台高选。
〔老赞拜天地介转向拜国王国母千岁介赞驸马拜见公主公主答拜介内使送酒介〕槐安国裏春生酒。花烛堂中夜合欢。国主娘娘钦赐驸马公主合卺之酒。〔生旦叩头谢恩介老〕驸马公主。飮合欢之酒。〔合卺介〕
【锦堂月】〔生〕帽插金蝉。钗簪宝凤。英雄配合婵娟。点染宫袍。翠拂画眉轻线。君王命卽日承筐。嫦娥面今宵却扇。〔合〕拈金盏。看绿蚁香浮。这翠槐宫院。
【前腔】〔旦〕羞言。他将种情坚。我瑶芳岁浅。敎人怎的支缠。院宇修仪。试学寿阳妆面。号金枝旧种灵根。倚玉树新连戚畹。〔合前〕
【前腔】〔老小贴背介〕姻缘。向雨点花天。香尘宝地。无情种出金莲。〔囘介〕偶语低迴。一笑凤钗微颤。你百感生仙宅琼浆。一捻就儿家禁脔。〔合前〕
【前腔】〔衆〕天然。主第亭园。王家锦绣。妆成一曲桃源。窅窕幽微。乐奏洞天深远。〔背介〕西明讲士女諠坛。东华漏王姬筑馆。
〔合前衆〕月上了。
【醉翁子】帘捲。看明月秦楼正满。〔生〕把弄玉临风。笑拈箫管。今晚。烟雾云鬟。家近迷楼一笑看。〔合〕曾相见。是那一种琼花。种下槐安。
【前腔】〔生低介〕眞罕。一霎儿向宫闱腹坦。想二十四桥。玉人天远。深浅。隻影孤寒。怎便向重楼曲户眠。〔合前行介〕
【侥侥令】槐馀三洞暖花展一天宽。记取斜月鸾迴笑歌■〈齿展〉。春压细腰难。愁远山。
【前腔】淳于沾醉晚。灭烛且留残。试取新红粗如人世显。浑似遇仙还。云雨间。
【尾声】儘今宵略把红鸾蘸。五鼓谢恩了。蚤画蛾眉去鸳鹭班。则怕你雨困云残新睡懒。
帝子吹箫逐凤凰。
断云残月共苍苍。
传声莫闭黄金屋。
好促朝珂入未央。
第十四齣　伏戎
【贺圣朝】〔檀萝王赤脸引队衆上〕大地非常变化。成团占住檀萝。黄头赤脚瘦挼莎。牛鬭看成两下。
草昧成中国。城池隔外边。岂无刀画地。仍有气冲天。自家乃槐安国东檀萝国主是也。我国东尽白檀。西连紫逻。子孙分九溪八洞。门户有百孔千窗。藤薛同朝。山有木而谁能争长。槐檀一火。天有时而岂可鑽先。止因他是玄驹。咱形赤驳。遂分中外。致有高低。愤他如赤象之雄。觑我如黍米之细。近日得他文书。于槐安国上。加了一个大字。好不小视人也。隔江是他南柯郡。地方鱼米。不免聚集部落。抢他一番。〔衆演介〕
【豹子令】同是蚁儿能大多。分土分兵等一窝。欺负俺国小空虚少粮食。不知俺穿营蓦涧走如梭。〔合〕安排个个似喽囉。
【前腔】隔江西畔有一郡南柯。他聚积的羶香可奈何。要那槐安安不的。俺征西旗上也写着个大檀萝。〔合前〕
地接罗施鬼。
人称藤甲兵。
南柯堪一苇。
同去觅膻腥。
第十五齣　侍猎
【宝鼎现】〔王引衆上〕绿槐风小。正绦台淸暇。日华低照。巧江山略似人间。立草昧暗凭天道。〔生同右相上〕且喜君臣游宴好。南郡偶然边报。〔合〕看尺土拳山。寸人豆马。一样打围花鸟。
〔见介〕〔玉楼春〕〔王〕吴头楚尾我家国。台殿玲珑秋瑟瑟。〔生〕万年枝上最声多。报道蚤寒淸露滴。〔右〕日高风细炉烟直。洞壑朝天天咫尺。〔合〕诸邦蚁伏尽无虞。惟有檀萝费裁划。〔王〕昨日览奏。檀萝侵搅南柯郡界。国久无事。人不知兵。右相欲请寡人畋猎龟山。以讲武事。不知本朝先世曾有征战之事乎。〔右〕有祖宗朝的故事。汉乾封元年。曾在河内人家。千人万马。从朝至暮而往来。晋太原中。曾在桓谦之家。披甲持槊。沿几登灶而飮食。元魏天安元年。在兖州赤黑相鬭。赤者断头而死。东魏武定四年。在邺都黄黑交战。黄者班师而薨。此吾国征伐之故事也。〔王〕先朝可有畋猎之事乎。〔右〕南齐朝。曾在徐玄之家。武士数千。纵横于花毡之上。不止火猎。兼之水嬉。网罟数百。钓于砚山之池。获鱼数百千头。此我国畋猎之故事也。〔王〕猎于龟山者何也。〔右〕天上星宿。龟爲玄武。以此国家讲武。应向龟山。〔王〕右相言之有理。陪从官员可已齐备。〔生〕已着司隶校尉臣周弁。掌武。处士臣田子华。掌文。臣棼与右相段功护驾。〔王〕这等就此驾行。〔行介〕
【好事近】游践海西郊摆鸾舆天开黄道。阵旗花鸟。闪开了兽喧禽噪。连天金鼓。山川草木惊飞跳。拣良时。奏旨施行。围子内听号头高叫。
〔到介王〕此所谓龟山乎。上隆法天。下平法地。背有盘文。以法星宿。昔人九月登龟伐鼋。良有以也。且是丰草茂林。禽多兽广。长杨上林。可以方矣。分付六军。大煞手打围。〔衆应领旨介擂鼓杀介射作擒虎介射雁介〕
【千秋岁】展弓刀。便有翅飞难道。看纷纷惊弹飞砲。地网天牢。地网天牢。索撞着掘海爬山神道。接着的剽。踏着的擣。骑和步。横叉直钞。〔衆喊介〕拿倒穿山甲。〔王大笑介〕此俺国世仇也。〔衆〕任你穿山搅。这风毛雨血。天数难逃。
〔田〕处士臣田子华。文墨小臣。躬逢盛典。谨撰大槐安国龟山大猎赋奏上。〔王〕奏来。〔田跪念介〕幽哉大槐安之爲国也。前衿龙岭。后枕龟山。龟山者玄武之精也。西望则有西王母之龟峯焉。东顾则有东诸侯之龟蒙焉。尔其爲山也。其上穹窿。其中空同。形如巴丘之蜕骨。势似鳌山之顶蓬。草木生其背。禽兽穴其胸。文有河洛之数。武有介胄之容。驸马都尉臣淳于棼右丞相段功等仰首歎曰。丕休哉龟山。鬱鬱葱葱。吾王不游。虎兕出于匣外。今日不乐。龟玉毁于椟中。君王感焉。武功其同。是月也。凉风至。草木陨。鹰击鸟。豺祭兽。君王乃冠通天之冠。被玄衮之袍。佩干将。登华芝。雨师洒道。风伯淸尘。因是以左丞侯右淳侯率其蚁附之属。若大若小。纷纷蛰蛰。乘玄驹而缀步趋者。殆以万计。金鼓震天。旌旗耀日。雷砲霜刀。风矰雨毕。周圆而阵于七十二鑽之上。时至令起。人喧物华。挂飞猿。跐长蛇。碎熊掌。糜象牙。咀豹文。嘬犀花。髓天鸡。脑神鸦。至于雉兔数万。他他藉藉。君王未之顾也。最后得一甲兽。盖鲮鲤云。带穿山之甲。露浮水之嘴。舐啖至毒。不可胜纪。穴于山腹。火而献之。君王欣然。仰天而嬉曰。龟山有灵。此其当之矣。寡人鄙小。其敢朵颐。盖兹山以土石爲玄壳。以草树爲绿毛。今此之猎尽矣。乃遂收旗割鲜。鸣钟举酒。凯歌而旋。旣醉旣饱。微臣授简作颂。献于座右。颂曰。隆隆龟山。龙冈所蔽。玄玄我王。卜猎斯至。非虎非罴。曰雨曰霁。服猛示武。遗膻去智。愿以龟山。卜年卜世。蝼蚁微臣。愿王千岁千千岁。〔王大笑介〕妙哉赋也。昔汉武皇见司马相如子虚赋。歎恨不得与他同时。今寡人与子同时。幸哉。
【好事近】一声惊破紫霞毫。赋就上林分晓。堂堂一貌。好个田郞京兆。飘飘。凌云气色争高。驸马。这田子华才子之文。不可泯灭。可雕刻在金镶玉板之上。显的俺国中有人。添故事与龟山荣耀。赏他何官则好。笑子虚乌有。寡人得侍同朝。
右侯。今日之猎乐乎。〔右〕今日以南柯有警。讲武兹山。非乐也。臣已于国史之上书了一行。〔王〕怎么书。〔右〕大槐安国义成元年秋八月。大猎于龟山。讲武事也。〔王〕这等。可传旨再讲武一番。〔鼓吹演介〕
【千秋岁】演龙韬。把猛兽似诛强暴。密札札做势儿围绕。〔演介〕一点旗摇。看一点旗摇。齐声杀上。休敎流落。钯儿罩。鎗儿照。前头跳。后头扑着。就裏把兵机讨。看臂鹰老手。汗马功劳。
〔王〕传旨衆军。罢猎囘朝。〔衆应介鼓吹介〕
【越恁好】大打围归去。打围归去。毕崩崩鼓细敲。迸钲钲点铙。齐悉索。齐获铎。喞喳喳玉箫玉箫。间着匹喇喇笛声儿哜嘈嘈唳嘹。翦茸茸翠稍。齐臻臻马道儿立着队梢。盔缨缴。撒袋儿摇。一个个把归鞭袅袅。顺西风扬疾。马上调笑。〔传旨趱行介〕
【前腔】洒风尘故道。风尘故道。呆咍咍狡兽挑。喘吁吁想逃。狗儿载。鹰儿套。窣泠泠树梢。蘸着溼漈漈兽巢儿暂萧条这遭。闹炒炒气淘。打孩孩顺哨儿前喝后邀。观禽貌。揣兽膘。猛说山川小。有这些杀获。不算穷暴。
〔右〕奏知俺王。已到都门了。
【红绣鞋】听诸军肃静囉唣。囉唣。贺君多得腥臊。腥臊。有分例。大赏犒。毛赤剥。肉生烧。沾老小。祭鎗刀。
【尾声】倚长空秋色打围高。暗藏着观兵演哨。〔衆〕愿万万岁龟山鎭国宝。
〔王〕国家大阅礼成。驸马中宫留宴。右相可陪衆国公王亲以下。赐宴槐角楼。商议南柯一事。〔衆应介〕
曾济齐师学阵图。
千人万马出郊墟。
吾王所馔能多少。
一猎归来满后车。
第十六齣　得翁
【蓦山溪】〔生上〕人间此处。有得神仙住。春色锦桃源。蚤流入秋光殿宇。〔旦〕细腰轻展。渐觉水游鱼。娇波潋滟横眉宇。翠压巫山雨。
〔阮郞归〕〔生〕藕丝吹软碧罗衣。缕金香穗归。〔旦〕绿窗槐影翠依微。出花宫漏迟。〔生〕穿玉境。侍瑶姬。微生遭际奇。〔旦〕驸马呵。和你欢多怕忘却蚤朝时。归来人画眉。驸马到此月馀。情义日深。荣华日盛。出入车服。宾御游宴。次于王者。意亦可矣。然窃观驸马。常有蹙眉之意。如闻嗟啧之声。含愁不语。却是爲何。〔生〕小生落魄多年。荣华一旦。不说倾宫罗绮。尽世膏粱。且说贵主娇姿。儘我受用。有何不足。致动尊怀。所以然者。遇贵主有天生之乐。想亡亲有地下之悲耳。〔旦〕这等。公婆前过几年了。〔生〕婆婆葬在家山。禅智桥边好墓田。则你公公可怜也。〔旦〕驸马试说其情。
【白练序】〔生〕心中事待说。向妆台。自叹吁。吾先父爲将佐。边头失误。〔旦〕原来老老爷用兵失利。可得生还。〔生叹介〕身殁。〔旦〕殁在何地。〔生〕他殁在胡。〔旦〕几年上有音信。〔生〕可十数年来无寄书。近来却是古怪。〔旦〕怎的来。〔生〕前日成亲。蒙千岁亲口分付。係俺父亲之命。那时好不疑惑。〔旦〕便好问俺父王所在了。〔生〕以前未敢造次。直待龟山罢猎。留宴内庭。纔敢动问。千岁旣知臣父亲所在。臣请敬往问安。那时千岁劈口应说。亲家翁职守北土。音问不绝。卿但具书相问。未可便去。公主呵。何缘故。敎人平白地。暗生疑虑。
【醉太平】〔旦〕听语。你少年孤露。这遇妻所。拾得亲父。〔生泣介〕知他北土怎的。〔旦〕旣然守土。知他那里欢娱。〔生又泣介〕俺待禀过公主。潜去北土。打听父亲消息。〔旦〕糢糊。那胡沙如梦杳如无。不明白怎寻归路。〔生〕待俺再奏过千岁。分明而去。〔旦〕他眼前儿女。几日成亲。便敎卿去。
【白练序】〔生〕难图。怎敎他在北土天寒草枯。似俺这洞府。比他何如。〔旦〕且依父王旨。先寄问安书。〔生〕踟躇。空寄书。〔旦〕寄些礼物去。〔生泣介〕要报阳春寸草无。〔旦〕这等怎好。〔生〕贤公主。似这般有子等如无物。
【醉太平】〔旦背介〕眞苦。他身爲赘壻。要高堂礼节。内家区处。〔囘介〕驸马。想起来你在俺国中。岂可空书问候。奴家早已做下长生袜一双。福寿鞋一对。可同书寄去。〔生〕这等生受了。〔旦〕些微针指。也见俺一房儿妇。〔生〕有谁将去。〔旦〕你修书。俺依然送与父王知。便千里一时将去。〔生〕这等俺卽封了书礼。只烦公主入宫。转达下情。〔旦〕使得。奴便与繫书胡雁。怎敎驸马。不报慈乌。
〔旦〕还一件。请问驸马。你如今可想做甚么样官儿。〔生〕俺酣荡之人。不习政务。〔旦〕卿但应承。妾当赞相。
【尾声】俺入宫闱取礼和你送家书。见父王求一新除。〔生〕这等做老婆官了。〔旦〕便做老婆官。有甚么辱没你这于家七代祖。
骥子书有隔。
鸾俦镜乍辉。
绿槐无限好。
能借一枝栖。
第十七齣　议守
【遶地游】〔右相上〕金章紫绶。独步三台宿。正朝下日移花甃。看簪髮丝稠。带腰围瘦。无非爲国机谋。
自家右相武成侯段功。忝掌朝纲。留心边计。昨因檀萝数爲边患。我主赐宴槐角楼。与一衆科道商议。奏选南柯太守。未知意属何人。紫衣官蚤到也。〔紫上〕昼漏希传高阁报。君颜有喜近臣知。〔见介〕段老先生蚤朝辛苦。〔右〕恰待文书房相问。奏补南柯郡太守一事。旨意可下了。〔紫〕右侯不得知。恰好此本上去。正直公主入宫。一来替驸马寄书令尊。二来替驸马求官外郡。则怕就点了南柯之缺。也未可知。〔右〕这却难道。
【剔银灯】论南柯跨踞雄州。近檀萝要习边筹。那淳于贵婿。性豪杯酒。怎生任得边州之守。〔合〕许否。心中暗忧。宫庭事又难执奏。
【前腔】〔紫〕论朝纲须问君侯。大地方有得干求。则一件。君侯疎不间亲了。他与玉人金屋。并肩交肘。怎佩不得黄金如斗。
〔合前右〕许他也索罢了。则怕此君权盛之后。于国反爲不便。且是由他。
欲除新太守。
不少旧英豪。
且顺君王意。
相看儿女曹。
第十八齣　拜郡
【西江月】〔生上〕本自将门爲将。偶来王国扶王。风流偏打内家香。更有甚中情未讲。
〔集唐〕秦地吹箫女。盈盈照紫微。可中纔望见。花月倚门归。日前公主入宫。一来寄书礼于家尊。二来替我求一官职。这晚近一路纱灯。公主到来也。
【前腔】〔旦引女官灯笼上〕几夜宫闱宴赏。爹娘爱惜瑶芳。月高灯火照成行。款蹙金莲步障。
〔见介生〕公主入宫数晚。小生殊觉凄凉。书奉家尊。可曾寄去。〔旦〕听道来。
【玉胞肚】将书传上。父王言礼仪合当。卽时间人往边鄕。临付与叮咛停当。〔生〕怕囘书迟慢。〔旦〕粗将孝意表高堂。但取平安要怎忙。
〔丑扮小军上〕爲人莫做军。做军多苦辛。俺小军从北边来。取了驸马老老爷平安书。不免投上。〔见叩头介〕小人北边送书礼。老老爷十二分欢喜。囘书呈上。〔生惊喜介〕起来起来。眞个有了囘书。我的亲爹呵。〔捧书开看介〕平安报付男淳于棼。呀。八个字分明老父手笔。〔旦〕你且念书奴家听。〔生念书介〕伏承大槐安国王前示。欲汝尙主。得书履袜。知盛典成就。加以贵主有礼。喜慰发狂。别近廿载。朝夕忆念。儿以槐序。备国肺腑。百宜周盛。颇忆生平。亲戚里闾。存旺馀几。宜详再信。助展遐缱。欲往视儿。奈彼此路道乖远。风烟阻绝。父子不见。抱恨重深。汝且无便来观。岁在丁丑。当与汝相见。〔生拍书痛哭介〕俺的爹相去十七八年。只道故了。何意今朝重见平安书迹。居然如在。不能勾往见。他要儿子何用也。〔哭倒旦扶介〕驸马休得过伤。
【前腔】〔生〕端然无恙。如昔年敎诲不忘。问亲邻兴废存亡。敍风烟悲楚哀伤。〔旦〕约丁丑年相见。好了。〔生〕知他后会可能相见。怎得温衾扇枕牀。
【粉蝶儿】〔紫衣捧诏上〕诏选黄堂。捧到秦楼开放。
令旨已到。跪听宣读。诏曰。昔称华国。左戚右贤。文武并茂。吾南柯郡政事不理。太守废黜。欲藉卿才。可屈就之。便与小女同往。钦哉。谢恩。〔生旦起紫见叩头介〕恭喜公主。驸马黄堂之尊了。千岁还有别旨。
【玉胞肚】叫有司停当。把太守行装备详。掌离珠感动娘娘。出倾宫锦绣奁房。〔旦〕还有。〔衆〕车骑僕妾都列在广衢傍。鸾驾亲身饯远行。
【前腔】〔生喜介〕敢前希望。忆年时醉游侠场。普人间没俺东牀。凑南柯飮着琼浆。〔合〕这是有缘千里路头长。富贵荣华在此方。
【尾声】〔紫〕从来尙主有辉光。你整朝衣五鼓朝廊。谢恩了辞朝做一事讲。
〔衆下生〕多谢公主抬举。有此地方。〔旦〕惶愧惶愧。〔生〕还要请教。南柯大郡。难以独理。加以小生素性酣放。意下要奏请田子华周弁二人同典郡政。何如。〔旦〕但凭尊裁。
新命守南柯。
恩光附女萝。
明朝有封事。
数问夜如何。
第十九齣　荐佐
【生查子】〔紫引队子上〕一掌瞰宫墀。洞府晨光露。万点正奔趋。遍起了朱门户。
〔衆〕将军上殿。俺大槐安国今日驸马辞朝。各官在此候驾。
【前腔】〔生朝服捧表上〕槐殿隐香炉禁幄承恩处。五马更踟蹰。御道裏开贤路
〔紫〕驸马请上御道。〔生跪介〕新除南柯郡太守驸马都尉臣淳于棼谢恩。卽日之任。敬此辞朝。〔生三叩俯伏介紫〕驸马谢恩表就此披宣。〔生〕臣此表章。不止谢辞恩宠。兼之举荐贤才。伏望俺王听啓。
【桂枝香】念臣将门馀子。素无材术。诚恐有败朝章。至此心惭覆餗。待广求贤士。广求贤士。备臣官属。与臣咨助。〔紫〕驸马所荐何人。〔生〕伏见司隶颖川周弁。忠亮刚直。有毘佐之器。处士冯翊田子华。淸愼通变。达政化之源。二人与臣有十年之旧。备知才用。可託政事。周弁请署南柯郡司宪。田子华请署南柯郡司农。庶使臣政绩有闻。宪章无紊。念臣愚。愿得从铨补。南柯治有馀。
〔紫〕驸马起候旨。〔生起介〕想令旨必然俯从。周司隶田秀才有此遭际也。〔内令旨到〕驸马荐贤爲国。寡人嘉悦。依奏施行。〔生叩头呼千岁起介〕
【神仗儿】〔周田上〕蒙恩点注。蒙恩点注。南柯太守。淳郞推举。做司宪司农前去。来阙下。叫山呼。
〔跪介〕新除南柯郡司宪前司隶臣周弁。新除南柯郡司农处士臣田子华。叩头谢恩。〔叩头呼千岁起介相见介生〕二君恭喜了。〔周田〕谢堂翁抬举之恩。〔紫〕驸马便当起程。国王国母蚤已关南有饯。
濯龙门外主家亲。
半岁迁腾依虎臣。
却羡二龙同汉代。
出门俱是看花人。
第二十齣　御饯
〔二紫衣上〕玉楼银榜枕严城。翠盖红旗列禁庭。二圣忽排鸾路出。双仙正下凤楼迎。今日国王国母饯送驸马公主之任南柯。鸾舆蚤到。
【传言玉女】〔王同老旦引宫娥上〕玉洞烟霞。一道晴光如画。囘首凤城宫院。见琉璃碧瓦。〔衆〕宫娥侍长。半插貂蝉随驾。〔合〕送一对于飞。凤娇鸾姹。
〔紫衣见介〕千岁千岁。〔王〕筵宴齐备么。〔紫〕俱已齐备。〔丑〕已勑有司备办太守行李。〔生〕行李整齐。〔宫娥〕娘娘传旨。房奁金玉锦绣车马人从。都要列于通衢之上。许万民纵观。〔紫〕知道。
【疎影】〔生旦上〕冠裳俊雅。正瑶台镜裏。凤妆浓乍。〔旦〕好梦分明。素情娇怯。慢引香车随马。〔紫催介〕君王国母亲临饯。快疾着绿槐幢下。〔合〕眞乃是夫贵妻荣。一对堪描堪画。
〔紫衣报介〕驸马公主见。〔生旦俯伏介〕微臣夫妇沾恩。远劳圣驾。无任诚懽诚忭。诚惶诚恐。〔王〕本不忍处卿于外。南柯有卿。免寡人南顾之忧耳。〔老旦泣介〕俺的公主儿远行苦也。〔旦作泣介〕俺的亲娘呵。〔王〕在家爲公主。出嫁爲郡君。有何所苦而泣乎。〔生旦叩头介〕微臣恭受鸿私。愿大王国母千岁千岁千千岁。〔王〕愿汝夫妇同之。〔生旦进酒介〕
【画眉序】〔王〕晴拂御沟花。祖道城南动杯斝。儘关南一面。借卿弹压。凭仗你半壁门楣。看觑俺一分天下。〔合〕南柯太守风流煞。一路裏威仪潇洒。
〔老〕公主呵。今日南柯便是你家了。俺宫中宝藏。尽作赔奁。你看通衢之上呵。
【前腔】云树玉交花。日影光辉度尘罅。但闺房所要。尽情相把。摆天街色色珍奇。出关外盈盈车马。〔合前〕
【前腔】〔生〕平地折宫花。大郡猥当歎才乏。便寻常饯送。敢烦鸾驾。祝太山太水千秋。喜治国治家一法。〔合前〕
【前腔】〔旦〕生小正娇花。酬谢东风许花发。但随夫之任。赐妆如嫁。因夫主占了儿家。爲郡君将离膝下。
〔合前生旦跪介〕微臣何德。烦动至尊。敢问南柯以何而治。〔生〕南柯国之大郡。土地丰穰。民物豪盛。非惠政不能治之。况有周田二卿赞治。卿其勉之。以副国念。〔生叩头介〕微臣谨遵王命。〔老〕公主行矣。听母亲一言。淳于郞性刚好酒。加之少年。爲妇之道。贵乎柔顺。尔善事之。吾无忧矣。南柯虽封境不遥。晨昏有间。今日暌别。宁不沾巾。〔老同旦泣介旦〕谨领慈命。〔拜别介〕
【滴溜子】〔王〕南柯郡。南柯郡。弗嫌低亚。公案上。公案上。酒杯放下。有脚的阳春五马。休只管恋着衙。长放假。他那裏地方。人物稠杂。
〔王〕传旨。鼓吹旗帜送过长亭。〔行介〕
【鲍老催】〔衆〕街衢闹杂。街衢闹杂。鸾舆直送仙郞发。秦箫吹彻鸾同跨。看乘龙。乘的是。五花马。君王驸马多懽哈。则娘娘公主悽惶煞。留不住双头踏。
〔衆〕千岁爷。过长亭了。〔王〕终须一别。驸马公主勉之。〔生旦俯伏介〕微臣夫妇不敢有忘。愿我王娘娘千岁千岁千千岁。〔生旦下王〕传旨囘宫。
【双声子】〔衆〕力力喇。力力喇。都是些人和马。哜哜咋。哜哜咋。两下裏吹和打。嘻嘻哈。嘻嘻哈。去了价。去了价。向槐阴路转。数点宫鸦。
【尾声】看他们时至气化。一鞭行色透京华。似这样夫妻人世上寡。
双凤衔书次第飞。
駸駸羽骑历城池。
琼箫暂下钧天乐。
今日河南胜昔时。

[book_title]第二十一齣~第三十齣
第二十一齣　录摄
【字字双】〔丑扮府幕官上〕爲官只是赌身强。板障。文书批点不成行。混帐。权官掌印坐黄堂。旺相。勾他纸赎与钱粮。一抢。
自家南柯郡幕录事官是也。阙下正堂。小子权时署印。日高三丈。还不见六房站班。可恶可恶。
【前腔】〔吏上〕山妻叫俺外郞外郞。猾浪。吏巾儿糊得翅帮帮官样飞天过海几桩桩。蛮放。下鄕油得嘴光光〔揖介〕销旷。
〔丑恼介〕咄。几时不上公堂望。摇摇摆摆来销旷。莫非欺负俺老权官。教你乞拷在眉毛上。〔吏跪介〕恩官兴头忒莽撞。百事该房识方向。〔作送鸡介〕下鄕袖得小鸡公。送与恩官五更唱。〔丑〕好个鸡儿鸡儿。〔吏〕听得老爷好睡觉。出堂忒迟。因此吿状的候久都散了。小的想起来。老爷寸金日子不可错过。小的下鄕。捞的两隻小鸡。母的宰了。公的送爷报晓。一日之计全在于寅。〔丑〕有意思。有意思。我的都公请起。〔丑跪扶吏起介〕我从来衙裏。没有本大明律。可要他不要。〔吏〕可有可无。〔丑〕问词讼可要银子不要。〔吏〕可有可无。〔丑恼介〕不要银子。做官么。〔吏〕爷旣要银子。怎不买本大明律看。书底有黄金〔扮报子上见介〕飞报送上。〔丑看报介〕右相府一本。南柯缺官事。奉令旨。驸马淳于棼有点。呀。新官到了寸金日子丢在那裏。〔报〕驸马爷马牌到。〔丑〕叫各房打点迎接。〔吏〕都有旧规。〔丑〕旧规不同。要起驸马府公主殿。要珍珠轿销金伞。女户扛抬。〔吏〕小的知道。如今事体迫了。爷两隻手标票儿纔好。〔丑作两手标票介吏〕一票叫吏房知会官吏。一票户房支放钱粮。一票兵房差点吹手皂快轿马勘合。一票礼房知会生儒耆老僧道。又要几个尖嘴的教坊。〔丑〕要他怎的。〔吏〕会吹。一票刑房查点囚簿送刑具。一票工房修理府第家火。第一要个马子线香。〔丑〕这缓得些。〔吏〕奶奶下了轿满地跳。一票架阁库整顿卷宗交代。一票承发科写理脚色宪纲。一票杂办吏铺毡结綵。一票带办吏送心红纸张。一票各马驿下程中火。一票各社总选门子要一丈二尺长。〔丑〕太长了。〔吏〕新太爷还长一丈八。一票娘娘庙借珍珠八角轿伞。一票表子铺借铺陈臙粉馨香。〔丑〕这个使不得。要星夜製造纔是。
【亭前柳】此郡鎭南方。前任总寻常。缘何差驸马。甚样有辉光。〔合〕宪纲前件开停当。分付该房。须急切要端详。
【前腔】珠翠缕金装。怕没现钱粮。〔吏〕没钱粮有处。因公且科派。事后再商量。〔合前〕
权官纔打劫。
正官便交摄。
支分各色人。
远远去迎接。
第二十二齣　之郡
〔队子上〕结束征车换黑貂。行人芳草马声娇。紫云新苑移花处。洞裏神仙碧玉箫。请了。俺们驾上差来。护送公主驸马爷南柯赴任去。迤逦数程。公主驸马起早也。
【满庭芳】〔生旦衆上〕紫陌尘閒。画桥风浅。鸾旗影动星躔。〔旦〕朝云浓淡。行色映花钿。爲问夕阳亭饯。下鸾舆惨动离筵。〔合〕关南路。春晖绿草。何日再朝天。
〔木兰花令〕宫花欲唤流莺住。恰是南柯迁徙处。绣帘娇马出都城。宝盖斜盘金凤缕。华年得意频相顾。笑问卿卿来几许。绿槐风软度行云。囘首沁园东畔路。〔生〕公主。自拜辞了君王国母。不觉数程。此去南柯相近了。左右趱行。〔行介〕
【甘州歌】宫闱别饯。摆五花头踏。迤逦而前。都人凝望。十里绣帘高捲。四方宦游谁得选。一对夫妻俨若仙。〔合〕靑袍旧。绿鬓鲜。大槐宫裏着貂蝉。香车进。宝马连。一时携手笑嫣然。
〔官吏上〕南柯郡录事差官吏投批。迎接爷爷。〔生取看介〕发批迴。前去伺候。〔官吏应介〕
【前腔】〔生〕宫花压帽偏。问有何能德。紫绶腰悬。玉楼人并。翠盖绿油轻展。指挥风景迟去辇。爲惜流光懒下鞭。〔合〕携琴瑟。坐锦鞯。一条官路直如絃。游春样。尽世缘。秦楼箫史弄云烟。
〔衆〕禀爷。南柯郡界了。〔丑〕南柯郡录事参军迎接老大人。〔生〕远劳了。〔丑〕不敢。有新轿繖兵衞男女轿夫齐站下班迎接。〔生〕知道了。就囘。〔丑应下内介〕合郡官吏迎接爷爷。〔生〕起去伺候。〔内介〕生儒迎接老大人。〔生〕请起。郡中相见。〔应介内〕僧道耆老迎接爷爷。〔生〕都起去。〔内〕教坊女乐们迎接爷爷。〔生〕趱行。〔衆妓鼓吹引介〕
【前腔】鸾铃动翠钿。看满前旗影。冠佩翩联。争来迎跪。陌上红尘深浅。邦君夫人鸾凤侣。父老儿童竹马年。〔合〕军民闹。士女諠。妓衣时杂紫衣禅。弹筝觑。击鼓传。锦车催怕日华偏。
〔生〕远远望见。如烟如雾。鬱鬱葱葱者。是何地方。〔衆〕十里之近。南柯郡城。〔生〕公主。眞好一座城台。
【前腔】遥遥十里前。见葱葱佳气。非雾非烟。雉飞鸾舞。台观曡来苍远。似兰亭景幽围翠岭。春穀泉鸣浸玉田。〔合〕山如画。水似缠。自怜难见此山川。重门拥。旌斾悬。玉楼金榜洞中天。
〔内灯笼接上介衆〕禀太爷。进城。〔生〕今夕公馆休息。五鼓陞任。
【尾声】闪纱灯一道星球转。曜街衢棨戟森然。公主。和你且把下马公堂笑铺展。
露冕新承明主恩。
山城别是武陵源。
笙歌锦绣云霄裏。
南北东西拱至尊。
第二十三齣　念女
【夜游湖】〔老旦引衆上〕窣地荣华开内苑。紫云袍花胜朝天。〔衆〕扇影斜分。宫娥慢拥望南柯阿娇仙眷。
〔忆秦娥〕〔老〕屛山列。香风暗展靑槐叶。〔衆〕靑槐叶。洞天深处。彩云明灭。〔老〕女儿十五辞宫阙。南柯婉瞰西楼月。〔合〕西楼月。南飞鹊影。照人离别。自家大。槐安国母。一女远在南柯。将二十年。昨有书来。说他儿女累多。肌瘦怕热。近于壍江城淸凉地面。筑一座瑶台城避暑。要请佛王经千卷供养。已着郡主去禅智寺。请问契玄师父。还未到来。
【翫仙灯】〔贴持经上〕禅智谈玄。又请下的法王经卷。
〔见叩头介〕郡主琼英叩头。千岁。〔老〕平身。手中所进。是何经卷。〔贴〕到问契玄禅师。他说凡生产过多。定有触汚地神天圣之处。可请一部血盆经去。叫他母子们长斋三年。总行忏悔。自然灾消福长。减病延年。娘娘听启。
【玉山頽】这血盆经卷。大慈悲孩儿目连。〔老〕因何。〔贴〕目连尊者爲救母走西天。经过羽州追阳县。旷野之中。见一座血盆池地狱。有多少女人。散髮披枷。飮其池中汚血。目连尊者动问狱主。此是因何。狱主言道。这妇人呵。生产时血汚了溪河。煎茶供厌汚了良善。〔老〕是了。供奉三宝的茶水。被血水汚。因此果报。后来。〔贴〕目连尊者听见。大哭起来。俺母亲也应受此苦楚了。竟以神通。走向佛所。致心顶礼。愿祈世尊爲我等开示。云何报答慈亲。脱离此苦。佛言善哉。待酬恩睠。则三年内长斋拜忏。声声把弥陀念。〔老〕念了怎的。〔贴〕有好处。渡河船。便是血盆池上产金莲。
【前腔】〔老〕佛爷方便。向诸天把眞言示宣。想来则有妇女苦。生男种女。大家的便是。产时昏闷。倾汚水于溪河。也是丈夫之罪。怎那经文呵。明写着外面无干。偏则是女人之谴。便宣紫衣官一员。分付马上捧持此经一千部。星夜前去。紫衣乘传。直齎到瑶台宫院。免到追阳县。说与公主呵。敎他广流传。把俺老娘三世也带生天。
古来儿女得娘怜。
女病娘愁各一天。
惟有受经勤忏悔。
南柯应产玉池莲。
第二十四齣　风谣
【淸江引】〔紫衣走马捧经背勑上〕紫衣郞走马南柯下。一轴山如画。公主性柔佳。驸马官潇洒。俺且在这裏整仪容权下马。
事有足差。理有果然。自家紫衣官是也。承国王国母之命。送佛经与公主供养。并加陞驸马官爵门荫。纔入这南柯郡境。则见靑山浓翠。绿水渊环。草树光辉。鸟兽肥润。但有人家所在。园池整洁。簷宇森齐。何止苟美苟完。且是兴仁兴让。街衢平直。男女分行。但是田野相逢。老少交头一揖。曾游几处。近见此邦。且住。待俺借问公主平安。看百姓怎生议论。前面几个父老来了。
【孝白歌】〔衆扮父老捧香上〕征徭薄。米穀多。官民易亲风景和。老的醉颜酡。后生们鼓腹歌。你道俺捧灵香因甚么。〔紫前问介〕敢问老官人。公主好么。
介唱前〕你道俺捧灵香因甚么。〔下紫〕这些父老们欢欢喜喜。唱个甚的。又邀的几个秀才来了。
【前腔】〔衆扮秀才捧香上〕行鄕约。制雅歌。家尊五伦人四科。因他俺切磋。他将俺琢磨。你道俺捧灵香因甚么。〔紫〕敢问秀才。公主好么。〔秀才叹唱前〕你道俺捧灵香因甚么。〔下〕
【前腔】〔扮村妇女捧香上〕多风化。无暴苛。俺婚姻以时歌伐柯。家家老小和。家家男女多。你道俺捧灵香因甚么。〔紫〕敢问女娘们。公主好么。〔妇叹介唱前〕你道俺捧灵香因甚么。〔下〕
【前腔】〔扮商人捧香上〕平税课。不起科。商人离家来安乐窝。关津任你过。昼夜总无他。你道俺捧灵香因甚么。〔紫〕大哥几分面善。〔商〕俺是京师人。在此生意。〔紫〕正是。听见公主可好。〔商〕俺们正去太爷生祠进香。保祝驸马公主二人千岁千岁。〔紫〕你又不是这境内人民。保他则甚。〔商〕淳于爷到任二十年。人间夜户不闭。狗足生毛。便是俺们商旅。也往来安乐。知恩报恩。〔紫〕前面一伙老的。一伙秀才。一伙妇女。都捧着香往那里去。唱些甚么。〔商〕你是不知。这南柯郡自这太爷到任以来。雨顺风调。民安国泰。终年则是游嬉过日。口裏都是德政歌谣。各鄕村多写着太爷牌位儿供养。则这是大生祠。祠宇前后九进。堂高三丈。立有一丈五尺高的几座德政碑。碑上记他行过德政。二十年中。便一日行一件。也有七千二百多条。言之不尽。〔紫〕想是学霸刁民胡弄的。〔商作恼介唱前〕咳。你道俺捧灵香因甚么。
〔下紫〕奇哉奇哉。眞个有这等得民心的官府。
二十年事事循良。
偏歌谣处处焚香。
立生祠字字纪实。
诏书中一一端详。
第二十五齣　玩月
〔录事官上〕官居录事尊崇。放支帐曆粗通。再不遇缺官看印。教我录事衙门嗑风。新近一场诧事。公主生长深宫。二十年南柯地方怕热。访知壍江城西北凉风。筑一座瑶台城子。单单一个公主避暑其中。周田二公督造。果然不日成功。怎生唤做瑶台城子。四门有高台玉石玲珑。驸马公主到来便待赏月。那头行的正是周田二公。〔虚下〕
【遶地游】〔扮周田上〕人间怎么。地下爲参佐。乘公暇得从深座。玉镜台移。绦桥星度。下秦楼双鸣玉珂。
〔周〕下官司宪周弁。〔田〕下官司农田子华。〔周〕蒙太老先生提挈。赞相有年。近因公主避暑。于壍江西畔筑了座瑶台城。今夕驸马公主驾临。正当明月．三五。良可贺也。〔田〕以下官所言。瑶台虽则壮丽。江外切近檀萝。公主移居。深所未便。〔周〕有壍江城一衞兵马。可保无危。〔内响道介田〕驸马公主蚤来。我们且须迴避。〔虚下〕
【破齐阵】〔生旦引衆上〕遶境全低玉宇。当窗半落银河。月影灵娟。天临贵壻。淸夜暂迴参佐。同移燕寝幽香远。并起鸾骖暮霭多。何处似南柯。
〔周田上吏进禀介〕司宪司农禀见。〔生〕叫该房禀知。公主在此。不便请见。请二位老爷先囘。〔吏应介周田下生〕我爲公主造此一城。都是白玉砌裹。五门十二楼。眞乃神仙境界也。今夜月明如洗。倾倒一杯。〔老旦酒上〕金屋人双美。瑶台月一轮。酒到。
【普天乐犯】〔生〕蹍光华城一座。把温太眞装砌的嵯峨。自王姬宝殿生来。配太守玉堂深坐。瑞烟微。香百和。红云度。花千朵。有甚的不朱颜笑呵。眼见的眉峯皱破。对淸光满斟一杯香糯。
〔旦叹介〕甚般好景。苦没心情。奈何奈何。〔生〕是了。你飮兴欠佳。叫孩子们劝你。请王孙贵女出来。〔杂扮二小男小女上〕月儿光。月儿光。娑婆树下好烧香。老爷。亲娘。喫一杯酒儿么。〔灌旦酒旦笑介〕我喫我喫。
【鴈过沙犯】〔旦〕姮娥。自在争多。养孩儿恁个。那些儿不病过。念载光阴一掷梭。大的儿攻书课。次的儿敢聪明似哥。小丫头也会梳裹。霎儿间眼前提着。又校得心头活。
【倾杯犯】〔生〕娇波。倚瑶台。新镜磨。嵌靑天。人负荷。〔杂〕消多。几阵微风一茎淸露。半缕残霞。淡写明抹。称道你洞府仙人。淸凉无暑。爱弄娑婆。〔合〕好大槐安团圆桂影。今夜满南柯。
〔旦〕夫妻儿女。眞是团圞。只爲哥儿们长成。亲事未定。热我心怀。〔杂〕娘住这瑶台之上。怕忒高寒些儿。
【山桃红犯】〔旦〕一些些思量过。闷哟哟怎题破。看这座瑶台是不比其他。界断银河。冷澹些儿个。便似背儿夫窃药向寒宫躱。念瑶芳怎学的姮娥。
〔内介〕报报报。令旨到。〔紫衣上宣旨介〕令旨到。跪听宣读。制曰。寡人闻之。治国之法。一曰贤贤。二曰亲亲。恩礼之施。用此爲准。咨汝公主瑶芳。厥配南柯郡太守驸马都尉淳于棼。自下车以来。将二十载。仁风广被。比屋歌谣。寡人心甚重之。兹特进封食邑三千户。爵上柱国。集议院大学士。开府仪同三司。仍行南柯郡事。二男一女。俱以门荫授官。许聘王族。与国咸休。钦哉。谢恩。〔生旦叩头〕千岁千岁千千岁。〔紫衣叩头见生旦介〕恭喜驸马公主高陞。〔生扯紫介〕劳了。〔紫〕娘娘还有懿旨。请下血盆经千卷。送与公主供养流传。消灾长福。〔生〕齐家治国。只用孔夫子之道。这佛教全然不用。〔旦〕奴家一向不知。怎生是孔夫子之道。〔生〕孔子之道。君臣有义。父子有亲。夫妇有别。长幼有序。朋友有信。〔旦〕依你说。俺国裏从来没有孔子之道。一般立了君臣之义。俺和驸马一般夫妇有别。孩儿们一样与你父子有亲。他兄妹们依然行走有序。这却因何。〔生笑介〕说是这等说。便与公主流传这经卷罢了。
公主瑶台养病身。
一天恩诏满门新。
但愿福随长命女。
相依佛度有缘人。
第二十六齣　啓寇
【梨花儿】〔丑扮贼太子上〕小小的檀萝生下咱。生下咱太子好那查。没有了老婆较子傻。嗏。但婆娘好把咱檀郞打。
自家檀萝国王位下四太子是也。小名檀郞。性格风洒。父王分下咱三千赤驳军。鎭守全萝西道。日昨丧了房下。急切要寻个塡房。恰好一场天大姻缘。那大槐安国金枝公主。嫁了南柯郡守。随夫之任。怕府裏地方燥热。单筑瑶台城一座在壍江地方。与俺国相近。老天老天。他那裏是怕热。是不耐烦。要撇开汉子自由自在。分明天赐我姻缘也。我待点精兵一千。打破瑶台城。抢了公主。则未知他意思如何。早已差小卒儿扮作卖花郞打看去。早晚到来。〔贴扮报子花鼓上〕报报报。好事到。〔丑〕快说来。
【北调脱布衫】〔报〕小番儿蚤离了檀萝。无明夜打听南柯。做探子的精细无过。横直着货郞儿那些货。
好一座瑶台城。〔丑〕怎见得。
【中吕小梁州】〔报〕眞乃是玉砌金装巧甃罗。绕殿宫娥珍珠垒就翠银河。无弹破。一曲锦云窝。
〔丑〕可到得公主跟前。〔报〕小的卖花。宫娥引见。
【么】卖花声斜抹着宫牆过。那穿宫引见俺妆标垜。〔丑〕公主可要了些花儿。〔报〕便叫货郞。有甚妆花名数。小的应说有有有。绒线花。通草花。缕金花。攒翠花。数上百十样。他府中都有。则留下两种儿。〔丑〕那两种。〔报〕是宝檀丝粟点香和。小装窝那翠翦萝春纤两朵斜插笑镜儿睃。
〔丑作昏跌介〕妙也妙也。宝檀花。翠萝花。正是檀萝二字。公主接下这花天缘也。报子。还则怕他汉子守着。〔报〕一个驸马。囘南柯管事去了。〔丑〕有这等一个鬆驸马。
【耍孩儿三煞】〔报〕驸马呵。他守着个闹喳喳的画卯堂着甚科。倒把个翠臻臻画眉台脱了窝。俺偸风斫砦寻閒货。则要俺蛇皮鼓再打向花廊过。少不的会温存的飞虎把河桥坐。少不得怕聒炒的昭君出塞和。是惹起风流祸。爲一个观音菩萨。起三千■〈扌弃〉命喽囉。
【尾声】太子呵。你先把撞门羊宰了大犒贺。把拖地锦做征旗尾后拖。抢到公主呵。偏背那扑楞生老淳于干别煞了他。成就这悄不刺小檀郞快活煞了我。
〔下丑弔场介〕好称心的事儿也。就分一枝兵。蘸住壍江城。俺亲自抢公主去。正是他要伐檀来不得。咱自无媒去伐柯。
第二十七齣　闺警
【好事近前】〔老旦贴扮宫娥上〕秋影动湘荷。风定瑞炉香过。帘外呢喃归燕。怪琐牕人卧。
我们公主位下宫娥是也。公主贵体。原自娇柔。加以儿女累多。心烦怕热。因此避暑瑶台。这早还睡也。
【好事近后】〔旦上〕弄凉微雨隐秋河。残暑殢人些个。好梦暗随团扇。再朱颜来么。
〔淸平乐〕〔旦〕阴阴院宇。枕上昏凉雨。〔老〕风动槐柯交翠舞。恰恰画牆低午。〔旦〕一帘幽梦悠扬。金炉旋注沉香。〔合〕凤吹几年都尉。病慵休殢宫妆。〔旦〕宫娥。这瑶台风景。比南柯郡凉些。〔老〕也是新秋了。〔旦〕你知我有病在身么。〔老〕便是。驸马爷在南柯。这些时不来相看。〔旦〕他正事在身。何暇到此。好闷呵。
【六犯宫词】落红凝院。暮云沉阁。秋动绣帘犹卧。起来无力。金钗半坠云窝。〔老〕瑶台城过了一夏哩。〔旦〕俺汗减了湘文簟。萤低了扇影罗。〔老〕公主也忒娇怯。〔旦〕多娇处。忒病多。年来无奈睡情何。〔老〕天气早凉些。〔旦〕我一时间如凉便得沾罗幙。一会间似热又寻思浴翠波。〔老〕午膳哩。〔旦〕没些时个。花阴干■〈歹坐〉。蚤氲人的茶饭沾脣过。〔老〕公主有了王孙贵女。还闷甚么。〔旦〕你休波。眼前儿女。风月暗消磨。
〔老〕整办酒筵解闷。公主只是想驸马爷。
【前腔】蚤则是琐牕人唤。梦云初嚲。一线枕痕无那。迟迟媚妩。还留人画双蛾。〔宫娥送酒介老〕一盏心头过。胭脂晕脸涡。〔旦〕怕飮。〔老跪劝旦略飮介老〕三囘劝。半口多。朱颜怎得个笑微酡。〔老〕有方法。叫小宫娥吹弹歌舞。〔内吹弹上介旦〕聒人那。〔老〕怎人偏喜处生嫌涡。再有消愁似舞和歌。〔背唱介〕他凤腮微托长裙半拖。病稍儿翦不的愁痕破。〔旦照镜叹介老囘身〕事多磨。淹淹镜裏。有得气儿呵。
〔末扮大儿子上〕秦楼通戍火。汉苑入边愁。报知母亲。檀萝兵起。逼近瑶台。如何是好。〔旦泣介〕这等怎好。我的儿那。你星夜往南柯。报知父亲。我一边督率城中男女。守城防备。
【风入松】原来只合住南柯。有甚么淸凉不过。下场头都是俺之错。到如今惹下了干戈。知他那意儿怎么。〔合〕男共女。守台坡。
【前腔】〔末〕喜的是亲娘身子减沉痾。儿去也俺娘挣挫。急忙间打不的这瑶台破。怕你这娘子军没得张罗。俺那父子兵登时救活。〔合前旦末哭别介〕
【尾声】从来不说有干戈。俺小胆儿登时吓破。别将领兵不济事。须则驸马亲来纔救的我。
〔旦衆下末弔场急马走上〕手下趱行。
【滴溜子】边报急。边报急。怎生煞和。流星去。流星去。尘飞不过。心急马行迟。那把三百里老南柯做一会子抹。迟误兵机。敎娘怎么。敎娘怎么。〔下〕
【前腔】〔杂扮妇女插旗守城上〕边报急。边报急。怎生煞和。轮班去。轮班去。挨查不过。心急步行迟。那把三百个锦城窝做一会子逻。失误城池。敎娘怎么。敎娘怎么。
〔丑笑介〕奇怪奇怪。一座瑶台城。砌的蚁子缝也没一个。甚鸟报道有甚鑽城贼。公主下令。瑶台一衞老军丁男出弔桥迎贼。军妻守垜四门。四个女小旗总领。奴家是王大姐。平日有些手面。领了东门女小旗。哎哟。陈姥姥赵姨姨你也来了。〔老〕老身领了西门。〔贴〕奴家领了北门。只南门小总不到。〔杂扮小厮插旗上〕列位大娘拜揖。〔丑〕一个俊哥儿。〔杂〕我母亲是南门女小旗。病了。小子替领。〔丑〕南风发了。也罢。公主号令旗婆们都要演习武艺。咄。陈姥姥看把势。〔踢老跌介老〕哎。我老人家了。〔丑〕赵姨姨。看跌。〔小跌介〕哎。王大姐饶了罢那。〔丑〕小哥。看飞尖。〔贴放丑倒介丑〕不信老娘倒了架再三打。〔丑跌介丑〕我的哥。跌打你不过。和你耍鎗。〔鎗杀贴胜丑怕介贴〕王大姐这等手面。怎么防贼。〔丑〕奴家有计。贼上城热屎热尿淋头撒下去。我连马子煑粥锅都搬上城来了。〔老小〕休囉唣。我们遶城走一遭。囘报公主去。
【醉罗歌】一垜两垜城台座。一个两个铺团窝。密札札穿针缝没过。枪和砲。城堆垜。军妻姥姥这些老婆。军馀舍舍这些小哥。斗儿东唱到参儿趖。〔内锣鼓马嘶上介〕把尘头望路脚。那傍城牆走马那数声锣。
〔内紧鼓报介〕檀萝贼兵来了。〔贴〕边报来紧。且催集民家老小上城。
瑶台城四面。
砲眼鎗头箭。
但有贼星儿。
女兵先绰战。
第二十八齣　雨阵
【逍遥乐】〔生引衆上〕池上秋声响。还把彩鸾双扇掌。老槐阴新雨碧油幢。独坐黄堂。閒燕寝。凝幽香。
吾在南柯有岁华。丽谯淸昼卷高牙。刑书日省三千牍。民版秋登百万家。自家出守南柯。物阜民安。辞淸盗寡。皆周田二君赞相之方。杯酒爲欢。缺然未举。近因公主避暑瑶台城。衙内孤寂。此中旧有一所审雨堂。审的地气溼热将雨之候。果然微雨。应此新秋。分付置酒。与二君听雨。左右伺候。〔周田上〕太府成容盛。同官礼数亲。祗候的通禀。〔丑〕田爷周爷见。〔见介生〕三匝南枝总旧游。〔田〕双攀玉树此庭幽。〔周〕偏因听雨承恩泽。〔合〕共看郊原作好秋。〔看酒介生〕今夕之酒。专爲听雨而设。
【啼莺儿】偶然西风吟素商。霎煞几般疎响。悉阑珊玉马叮噹。忽弄的冰壶溜亮。倒簷花碎影琳琅。敲鸳瓦跳珠儿定荡。猛端相。断魂何处。环珮赴高堂。
【前腔】银河溼云流素光。点滴翠荷盘上。吉琤琤打鸭银塘。撒喇喇破萍分浪。淸切在梧桐井牀。飒答在芭蕉翠幌。隐．垂堂。珠帘暮捲。长似对潇湘。
【啄木鹂】华堂静。好对觞。细雨纱厨今夜凉。怕搅他蝴蝶飞双。聒醒我鸳鸯睡两。更那画船眠处沙鸥望。屛山醉后馀香漾。弄悠扬。人间此际。别有好思量。
【前腔】催花紧。钞燕的忙。一阵阵黄昏愁鴈行。偏有他侧耳空房。闪牕纱半灭银缸。一般儿天涯薄宦穷途况。洞庭归客孤篷上。数天长。十年心事。和泪隔秋牕。
〔生〕司农。我昼寝。忽然一梦。大儿子诵毛诗二句。鹳鸣于垤。妇叹于室。是何祥也。〔田想介〕依下官愚见。诗云。天将雨而蚁出于垤。鹳喜食蚁。故飞舞而鸣。妇叹于室。似是公主有难。要于老堂尊相见。此乃东山之诗。主有征战之事。〔生〕多谢指教。当谨防之。〔内鼓介生〕问报鼓爲甚而忙。〔末打马急走上〕风传流贼起。火速报君知。报爹爹。檀萝兵起。一半攻打壍江城。一半向瑶台城来了。〔生慌介〕怎了怎了。瑶台公主所居。壍江边城要路。贼兵两路而进。其意难量。我与田司农领兵去解公主之围。别遣周司宪守御壍江城一带。孩儿把守南柯。暂且休息去。〔末〕要活娘儿命。无过子父兵。〔下生〕司农司农。梦之响应如此。〔周田〕便是。公主在围。须得星夜前进。〔衆军上〕瑶台先救月。别骑见临江。〔生〕听吾号令。五千兵跟周爷救壍江城。选锋三千名。跟我星夜前救公主。〔衆〕禀太爷。演阵。〔田〕禀堂尊。救壍江只排个寻常蚁阵。救公主的。要依诗云排一个老鹳阵。〔衆应排阵走介〕蚁阵完。〔排阵舞叫介〕老鹳阵完。〔生〕我与周司宪分兵前去。〔周〕禀堂尊。三军鼓气。全在于酒。周弁一生。全仗酒力。望主公大施恩波。〔生〕五千名军。赏他五千个泥头酒去。则一句话。司宪在心。小生昔爲淮西裨将。使酒误事。二君所知。自拜郡以来。戒了这酒。司宪平日颇有酒名。旣掌兵机。记吾嘱付。酒要少飮。事要多知。就此起行了。
【刮鼓令】〔生田〕冲星一剑忙。向瑶台相对当。公主呵。他烟花阵怎生围向。那檀萝眞掘强。筑下个粉坛场。良时吉方。阵头安上。〔合〕听楚天秋雨过残阳。倒做了金■〈釒凳〉响玎璫。〔生田下〕
【前腔】〔周〕孤城号壍江。敢囊沙聚米粮。看仔细檀萝模样。望江鄕策应忙。杯酒衬戎妆。他居中主量。我从边儿赶上。〔合前〕
瑶台城傍月儿边。
爲惹兵戈破镜悬。
此日相逢洗兵雨。
一天长壍凯歌旋。
第二十九齣　围释
【金钱花】〔贼太子引衆行上〕俺们太子是檀萝。檀萝。日夜寻思要老婆。老婆。瑶台城子裏有一个。咱编桥渡过小银河。要抢也波。抢得么。赤剥剥的笑呵呵。
好了好了。围了瑶台城。你看城子高接广寒。明如阆苑。便待一鼓破了瑶台。何难之有。又怕惊了公主。不成其事。昨日打了战书入城。他那裏敢囘话。想只等驸马来救。我别遣一枝兵马。攻取壍江城。直逼南柯。看那驸马怎生来得。公主公主。眼见的到手也。今日故意再把城子紧围。他问时。叫公主亲自上城打话。待小子饱瞧一会。衆把都。紧围紧围。〔内鼔譟介〕紧围了。〔内使女官忙泣上〕哎哟。檀萝兵紧上来了。眼见的无活的也。快请公主升帐。〔旦引队子上〕天呵天呵。怎了也。瑶台试一临。贼子逼城阴。胆破靑鸾色。情伤驸马心。女牆边月近。孤枕阵云深。怎得南柯去。高楼横笛音。〔内鼓介旦衆哭介〕如何是好。
【南吕一枝花】冷落凤箫楼。吹彻胡笳塞。是甚男心多。偏算计这女乔才。避暑迎凉。甚月殿淸虚界。倒惹他西施兵火到苏台。遭劳扰两月幽閒。养病患又一天惊骇。
〔内鼓介旦〕天天天。怎生来。这瑶台城内钱粮不多。贼子因何图此。昨日打下战书。思量起来。男女不交手。怎生轻敌而战。专等驸马到来。如今着人问他。或是要些小财物。捨些他去。免得搅扰一番。叫通事问他。此来主何意思。〔内问介太应介〕要问俺起兵主意。请公主自来打话。〔通囘禀介〕他要请公主打话。〔旦叹介〕我乃一国之贵主。这些毛贼怎敢对话。〔通囘太介〕公主乃一国之贵主。怎与你们打话。〔太〕俺非以下将佐。乃是本国四太子。叫你公主。就是姐姐一般。请来打话。〔通囘旦介〕他说是本国四太子。叫公主就是姐姐一般。可以打话。〔旦〕这等只得扶病而去。倘然三两句言词退了他兵。也未可知。〔衆〕贼意难知。公主须得戎装。城楼一望。〔旦〕然也。〔旦换戎装弓箭介〕
【梁州第七】怎便把颤嵬嵬兜鍪平戴。且先脱下这软设设的绣袜弓鞋。小靴尖忒逼的金莲窄。把盔缨一拍。臂鞲双抬。宫罗细揣。这绣甲鬆裁。明晃晃护心镜月偃分排。齐臻臻茜血裙风影吹开。少不得女天魔排阵势。撒连连金锁枪櫑。女由基扣雕弓。厮琅琅金泥箭袋。女孙膑施号令。明朗朗的金字旗牌。〔衆喝采介旦〕奇哉。你待喝采。小宫腰控着狮蛮带。粉将军把旗势摆。你看我一朵红云上将台。他望眼孩咍。
〔内鼔譟旦惊介〕来的好不怔忡也。权请他太子打话。〔太笑介〕妙也妙也。眞乃是月殿姮娥。云端裏观世音。姐姐请了。〔旦〕太子请了。太子。君处江北。妾处江南。风马牛不相及也。不意太子之涉吾境也何故。〔太〕公主。你把我的主意猜一猜来。
【牧羊关】〔旦〕看他蚁阵纷然摆。风雹乱下筛。他待碗儿般打破这瑶台。我好看不上他嘴脚儿赤体精骸。小心肠心肠儿多大。则不过领些须鱼肉块。觅些小米头柴。怎做作过水兴营砦。太子。你敢■〈扌弃〉残生来触槐。
〔通〕四太子。我公主说你止要些米头鱼骨。犒赏你些去便了。〔太笑介〕小子非爲哺啜而来。好不欺负人也。只擂鼔紧围罢了。〔旦〕通事。你说与他。
【四块玉】逐些儿打话来。则把你虚脾卖。敢要生口。〔太〕不要。〔旦〕要些金银。〔太〕不要。〔旦〕爲甚么钱粮生口都不在怀。〔太〕你不知俺那国裏少些女人。故此而来。〔旦〕原来女人国不近你那檀萝界。〔太〕不是以次女人。近来小子亲自断了絃。〔旦〕咳。则道少甚么粉丕丕女将材。原来要帽光光你个令四太。〔内鼔譟介太〕快囘将话来。俺要媳妇儿紧。〔旦〕奇哉。这贼忒急色。
〔旦〕说与他。待我奏知国王。选个女儿送他。着他休了兵去。〔太〕吾乃太子。要与国王爲女婿哩。〔旦〕他是不知。
【駡玉郞】说知他我国王位下无了尊爱。〔太〕公主是他尊爱。〔旦〕禁声。蚤有了驸马养下了婴孩。〔太〕公主还嫩嫩的。〔旦〕便做你看不出也三十外。〔太〕驸马在那裏。〔旦〕去南柯选将材。来来来。那时节替你担利害。
〔太〕管驸马来不来。公主会了俺的人。插了俺的花。难道不容我做夫妻一夜儿。
【哭皇天】〔旦〕呀呀呀。这风魔也似九伯使材。沙恶茶白赖。宫娥。问他那裏会他的人。插了他的花。〔太〕前日宝檀丝翠翦罗。都是俺送你公主插戴的。你接下了约我来。〔旦恼介〕哎哟。原来到爲此贼所算了。宫娥。快取花来碎了。撒下城去。〔旦碎花介〕哎。原来土查儿生扭做檀郞卖。女丝萝到被你臭缠歪。小觑我玉叶金枝胡揣。〔掷花着太恼介〕你俺一般金枝玉叶。作践我的花。气死俺也。一枝冷箭去吓死花娘。〔射介〕公主看箭。
响介旦作袖闪半跌介〕哎也。扑琅生射中了八宝攒盔金凤钗。险些儿翎拴了凤髻钩挂住莲腮。〔内鼔响介太慌问虚下介内呼〕驸马兵到。〔卒报旦介〕贼兵纷纷解散。鼔声振天。驸马救兵到也。〔旦喜介〕
【赚尾】纷纷蚁队重围解。冉冉尘飞杀气开。驸马征西大元帅。马践征埃。花攒战铠。我呵。城台上助鼓三鼕与他大喝采。
〔下生领衆上〕将军不战他人地。杀伐虚悲公主亲。〔太子衆上介生〕檀萝小贼。何不蚤降。〔太〕俺乃檀萝四太子。纔与公主打话片时。你便喫醋怎的。〔战介生问介〕他是蚁阵。我三军飞舞作老鹳阵。方可破他。〔再战太败走介旦衆上〕谢天谢地。驸马得胜而囘。衆三军开城迎接。〔见介生〕好不吓杀我也。〔旦〕眞个吓死人也。
【乌夜啼】奴本是怯生生病容娇态。蚤战兢兢破胆惊骸。怎虞姬独困在楚心垓。爲莺莺把定了河桥外。射中金钗。吓破莲腮。咱瞭高台是做望夫台。他连环砦打烟花砦。争些儿一时半刻。五裂三开。
〔生〕三军城外犒赏。酒来。与公主压惊。〔旦〕瑶台新破。不可久居。星夜起程。往南柯郡去。
【尾煞】卧番羊拜吿了辕门宰。听金鼓喧传拜将台。多少笙歌接至珠帘外。不是你亲身自来。红云阵摆。险些儿把这座小瑶台做乐昌家镜儿摔。
脚揣鸳鸯阵。
头顶凤凰盔。
马敲金镫响。
人唱凯歌囘。
第三十齣　帅北
【六么令】〔贼太衆上〕檀萝饥渴。出山来觅食爲活。藤编铁甲树兵戈。穿东涧抢南柯。壍江城壍的住江儿么。
把都们。好了好了。俺檀萝太子去抢瑶台城。着咱这一枝径抢壍江城。望南柯征进。前面便是。快抢上去。
【前腔】〔守城军上〕南来烽火。一星星报去南柯府。堂中备御计如何。呀。那前来的是檀萝。壍江楼那位将军坐。
俺们是把守这壍江城小军。兄弟。檀萝来得这般紧急。还不见守御官来。俺们只得上城巡警。
【前腔】〔扮周弁领衆上〕一番兵火。一些些唤做檀萝。俺兵半万出南柯。走饥渴转林坡。壍江城有得酒儿嗑。〔守城军接介周〕盼的这座城到了。〔衆〕壍江城要得酒儿嗑。
〔周〕渴了渴了。〔衆〕是渴了。爷。〔周〕叫守城军。司农爷运的犒赏酒可到哩。〔守军应介〕到了。但一名军一个泥头酒。五千军五千个泥头。大河淸。小河淸。配着南京眞正一寸三分高堆花老烧酒。禀爷起用那一号。〔周〕便取一半水酒一半烧酒。取名水火旣济。都堆上这城门首来。〔衆军取酒上介〕算泥头。一百一百又一百。二三而五五个百。五个五百两个百。两个五百五个百。〔周〕五千个酒勾了。儘着喫。泥头都丢在战场上去。衆军喫水酒。俺喫烧酒。不论量。以渴止爲度。〔衆作飮介〕渴哩渴哩。〔去泥头介周〕俺从来好酒。则因府主相拘。怕官箴有玷。这纔是俺显量时节也。〔飮酒衆醉介内鼔介〕报报。檀萝贼到城下了。〔周〕由他。且飮酒。〔内急鼔介〕报报报。檀萝贼先锋挑战。〔周作恼介〕这贼好无礼。酒刚喫到一半。则管衝席。衆军。乘酒兴杀出城去。〔衆应介〕脸从醉后如关将。酒尙温时斩华雄。〔下贼唱介前上〕把都们抢进壍江去。〔周领衆上〕来者莫非檀萝贼乎。〔战介周衆作醉不敌贼赶下介周急上〕衆军。再取一大觥烧酒来。战的渴也。〔衆取酒上飮介贼上〕那边厢好不香的烧酒哩。抢上去。〔又战周衆又败介周独身上〕哎也。贼好无礼。便认输了这一阵。天气炎热。日势已晚。且卸下征袍。月下单骑囘去也。〔下贼上〕好好好。趁这番抢入南柯去。〔跌介〕哎也。爲甚跌了也。则见酒气薰天。流涎满地。呀。原来城门首堆着几千个泥头塞路也。〔作看天介〕看此天气。必要下雨涨江。妨俺归路。俺们且搬了这几个馀酒。唱个得胜歌囘去也。
【前腔】旗旛摇播。拥囘军擂鼓筛锣。殽山酒海笑呵呵。哩囉嗹哩嗹囉。抢南柯得胜囘齐声贺。
南柯败损数千军。
賸得泥头扑鼻醺。
遇飮酒时须飮酒。
得饶人处且饶人。

[book_title]第三十一齣~第四十四齣
第三十一齣　繫帅
【三台令】〔生引衆上〕长年坐策兵机。这几日有些狐疑。檀萝欲翦快如飞。怎不见捷旌旗。
〔集唐〕纔到城门打鼔声。武陵一曲想南征。谁知一夜秦楼客。白髮新添四五茎。俺淳于棼久鎭南柯。威名颇重。近乃公主避暑瑶台。宰解檀萝之困。只愁壍江一带。别遣周弁救援。顒伺捷音。蚤已分付司农。整排筵宴十里长亭。与周弁接喜。可蚤到也。
【前腔】〔田上〕太平筵上花枝。酒旗风偃征旗。喜气欲淋漓。这胜算兵家怎拟。
〔见介田〕妙算老堂翁。〔生〕协赞有司农。〔田〕准备花前酒。〔生〕来听塞上风。司农。战期已数日了。还不见捷报。俺心下忧疑。〔田〕一来国主洪福。二来府主威光。三来司宪英勇。定然得胜而囘。〔报上〕江山看是壍。草木怕成兵。报报报。周将军单马囘城来了。〔生〕司宪先囘。多应得胜。叫乐工们响动。〔内鼔吹介〕
【北醉花阴】〔周弁辐巾白袍带剑走马上〕俺这裏匹马单鞭怕提起卽渐的一家儿。这裏头直上滚尘飞。一边厢擂鼓扬旗。那唱贺的欢天地。〔望介〕原来是太老先生与司农寮长。置酒在长亭之上。咳。他则道俺敲镫凯歌囘。曲恭恭来压喜。〔见介〕
请了。〔生〕呀。周司宪得胜囘来。俺同寮们安排喜酒。〔周〕好了。好了。快讨酒来。
【南画眉序】〔生〕花柳散金杯。一片惊心在眼儿裏。当初去有黄金锁子甲。怎全身赤体。卸甲投盔。覩形模事体堪疑。得胜了怎单骑而至。〔田〕不瞒堂尊大人说。周司宪此来。眞个可疑。〔合〕怎的意头儿没张致。还责取后来消息。
【北喜迁莺】〔周〕爲甚俺裸肩扬臂。热天头助喊扬威。頽也么頽。没个儿帮閒取势。激的俺赤甲山前被虏围。〔生〕呀。被围了怎的出得来。〔周〕冲围退。不是俺使些精细。险些儿头利无归。
快讨酒来。〔生〕这等是兵败了。还说酒哩。且问你。
【南画眉序】当日摆兵齐。半万个选锋尽跟你。一个个鎗来会躱。箭去能挥。如何通不见一个囘来。你一家儿人马平安。那些儿何方使费。〔合〕怎的意头儿没张致。还责取后来消息。
〔周〕那五千个人去时。俺是见他来。
【北出队子】给千兵果然编配。点兵单个个齐。〔生〕战场上可有呢。〔周〕战时还有。战了后。俺通不知那裏去了。〔田〕司宪公。敢是尽被檀萝杀了。〔周〕这也难道。〔生〕则问他半万个人头。〔周〕剗单鞭投至一身亏。甚半万个人头要俺赔。呀。你便是半万个泥头俺也赔不起。
〔生〕我说人头。他说泥头。是怎的。通不听他。只以军法从事。先斩后奏了。〔周〕谁敢无礼。〔生恼介〕败军之将。还敢崛强。
【南滴溜子】败军的。败军的。全生误国。论军法。论军法。难容恕你。叫正典刑是理。诸人听指挥。将他綑执。量决一刀做个旁州之例。〔衆持刀绑周不伏介〕
【北刮地风】〔周〕呀。忽地波怒吽吽坏脸皮。那些儿刘备张飞。大槐安国内君王壻。谁不知倚势施爲。便做着你正堂尊贵。俺可也不性命低微。〔生〕快取首级哩。〔周笑介〕俺怎生般透贼围。挣得这首级归。你剗口儿閒胡戏。你便申军法俺怎遵依。斩字儿你可也再休题。
〔生〕俺是掌印官。施行你不得。叫刽子手一齐向前绑了。〔田〕禀堂尊。此事未可造次。
【南滴滴金】〔田〕念周郞至友同鄕籍。地括裏相逢忒遭际。横枝儿住札南柯地。是堂尊荐及。荐及他爲元帅。他平生也爲人今怎的堪详细。便消停到底争迟疾。
〔生〕依说便再问他。周弁。你因何犯此失机之罪。〔周〕非关小将之事。也非关五千个军人之事。都是你堂尊半万个泥头酒。诸人走渴之时。一鼔而醉。忽报檀萝索战。一个个手軃脚软。只小将一个。酒量颇高。向前迎战。独力难加。只得弃甲丢鎗。乘夜而走。你不信。有诗爲证。暑往寒来春复秋。夕阳西下水东流。将军战马今何在。野草閒花满地愁。这都是你半万个泥头酒之过也。
【北四门子】千不合。万不合。伊把半万个泥头兑。烧不是。水不是。蒙汗药醱的醅。却怎生软兀刺烧葱腿难跳踢。急麻查扶泥臂刀怎提。〔生〕这等怎生战的来。〔周〕还说战哩。〔生〕这等则怕檀萝军杀过壍江城这边来了。〔周〕这到不要慌。俺留下一计。正待抢杀进城。被俺将酒泥头尽数丢在战场之上。把他战马一个个都绊倒了。不曾抢的城来。此又半万个泥头酒之功也。那酒瓶儿似山泥头似堆。党沙场滑喇乂酬退了贼。你记他一功赎他一罪。道的个君当恕人之醉。
〔生〕周弁。你去时俺怎生说来。酒要少喫。事要多知。你都不在意。一定要正军法。〔周〕哎。从古来谁不飮酒。天若不爱酒。天应无酒星。地若不爱酒。地应无酒泉。天地都爱酒。俺飮酒是兵权。汉樊哙三国周公瑾关云长都也贪杯。希罕于俺一人乎。
【南鲍老催】〔生〕你攀今比昔。那樊将军他殢酒把鸿门碎。关大王面赤非干醉。比周瑜飮醇醪量难及。也罢。俺念你一是同鄕。二是同寮。停了军法。且把你牢固监候。奏请定夺。把你贪杯子反的头权寄。上丹靑于禁身牢係。忙奏请随宽急。
〔生〕兵快们。拿周弁监了。〔衆绑周不伏介〕
【北水仙子】〔周〕呀呀呀放你的呸。〔生恼介〕拿也。〔周取剑舞介〕拿拿拿拿的俺怒气冲天舞剑晖。〔生〕住了。你道俺拿不的你么。挂起令旨旗牌来。〔挂起旗牌介田〕司宪公。酒放醒些。抬眼哩。〔周看作怕背介〕他他他他叫俺挣着迷奚。〔抹眼介〕我我我打些儿抹昧。〔囘斜看介〕可可可可怎生挂起了老君王令旨旗。你你你你敢有甚么密切钦依。〔衆〕周司宪。挂了令旨。不跪是何道理。〔周反手介〕火火火火的俺阃外将军向阃内归。少少少少不的拖番硬腿随朝跪。〔跪介生〕周司宪可伏绑了。〔周〕周弁不是伏别人。这这这这是俺爲臣子识高低。
〔生〕这等送你收监去。〔行介〕
【南双声子】前日裏。前日裏。曾劝你酒休喫。全不记。全不记。鬼弄送胡支对。输到底。输到底。倒了嘴。倒了嘴。看君王发落。权时监裏。
〔丑上〕司狱官接爷。〔生〕周司宪败军。暂请此中宽坐数日。〔周恼介〕咳。周弁何等英雄。今日到此。
【北尾】俺透重围透不出这牢牆内。背膊上好不疼也。好歹和俺瞧一瞧哩。〔衆看笑介〕一个酒刺儿大红疙瘩。〔周〕罢了罢了。敢气的俺周亚夫疽生背。俺气死不怨别的。则怨着半万个酒堆儿也。悔不当初。悔不当初枕着个破泥头做一个醉卧沙场征战鬼。〔下〕
三军斩首爲贪杯。
一面权收寄剑才。
今朝酒醒知寒色。
悔不当初奏凯囘。
第三十二齣　朝议
【小蓬莱】〔王引衆上〕世界于今几变。精灵自古如常。槐国爲王。柯庭遣将。近事堪惆怅。
〔集唐〕隋朝杨柳映堤稀。台殿云凉秋色微。闻道王师有转战。黄龙戍卒几时归。寡人槐安大国。素与檀萝小仇。近乃公主困围。侥倖驸马救解。别遣周弁。往援壍江。捷书未见飞传。右相必知消息。
【前腔】〔右相持表文上〕俨尔尊爲右相。居然翼戴君王。咳。立下朝纲。坏了边防。奏到星忙上。
吾爲右相。每念南柯重地。驸马王亲在郡二十馀年。威权太盛。常愁他根深不翦。尾大难摇。偶値公主困围。壍江失事。得他威名少损。此亦不幸中之幸也。星夜驸马奏来。请正将军周弁之罪。俺将表文带进。相机而行。〔见介〕臣右相段功见。〔王〕右相外来。颇知檀萝用兵胜算乎。〔右〕驸马飞传表文。臣谨奏上。
【琐牕郞】〔右〕念臣棼诚恐诚惶。壍江城遭寇与拦当。〔王〕有周弁领兵去。〔右〕谁料三军出境。止得一将还鄕。〔王〕这等大败了。〔右〕臣棼肺腑理难欺诳。望我王将臣削职随钦降。还议罪周弁将。
〔王〕论我国家气势。得时而羽翼能飞。失水则蛟龙可制。琐琐檀萝。遭其挫败。咳。驸马好不老成也。
【前腔】倚南柯锁钥疆场。那檀萝多大势难当。怎提兵数万。战死残伤。这风声外敌把吾轻相。可恼可恼。驸马在中军帐。怎用的周弁将。
【前腔】〔右〕论边机失误非常。则二十年爲驸马也星霜。〔王〕正是。俺也念驸马在边年久。加以公主屡请还朝。止爲南柯太守难得其人。因此暂止。〔右〕驸马取囘。还有田子华在彼。看田生知略。可代淳郞。堪取囘公主到京调养。〔王〕春秋丧师。责在大夫。今日驸马之过也。〔右〕妨亲碍贵宜包奬。权坐罪周弁将。
〔王〕这等周弁失机应斩。〔右〕周弁乃驸马至交。两次荐举。斩周弁恐伤驸马之心。不如免死。立功赎罪。〔王〕依奏。
周弁免死且饶他。
接管南柯田子华。
公主惊伤同驸马。
卽时钦取到京华。
第三十三齣　召还
【意迟迟】〔贴扶病旦上〕一自瑶台耽怕恐。愁绝多娇种。泪溼枕痕红。秋槐落叶时惊梦。〔贴〕倚妆台掠鬓玉梳慵。盼宫闺不断眉山耸。
〔古调笑〕〔旦〕魂去。魂去。梦到瑶台秋意。醒来依旧南柯。折抹娇多病多。多病。多病。富贵丛中薄命。自家生成弱体。加以围困惊伤。又听周弁败兵。驸马惶愧。奴家一发伤心。曾惊几度啓请囘朝。图见父王母亲。一来奴家得以养息。二来驸马久在南柯。威名太重。朝臣岂无妬忌之心。待俺归去。替他牢固根基。三来替儿女完成恩荫之事。未知令旨蚤晚何如。
【步蟾宫】〔生上〕一片愁云低画栋。挂暮雨珠帘微动。倚雕栏和泪折残红。消受得玉人情重。
〔见介〕公主贵体若何。〔旦〕多分是不好了。且问驸马来此多年。〔生〕整整二十年了。〔旦歎介〕淳郞夫。听奴一言。奴家生长王宫。不想有你姻缘。成其匹配。俺助你南柯政事。颇有威名。近日檀萝败兵。你威名顿损。兼之廿年太守。不可再留。俺死爲你先驱蝼蚁耳。〔泣介内作树声淸亮生问介〕此声何也。〔儿上介〕禀爹娘。是槐树作声。〔旦笑介〕驸马。这树音淸亮可喜。〔生〕难得公主这一喜。〔旦〕你不知此中槐树。号爲声音。本我国中但有拜相者。此树卽吐淸音。看此佳兆。驸马蚤晚入爲丞相矣。则恐我去之后。你千难万难那。
【集贤宾】〔旦〕论人生到头难悔恐。寻常儿女情锺。有恩爱的夫妻情事冗。奴家并不曾亏了驸马。则我去之后。驸马不得再娶呵。累你影悽悽被冷房空。淳于郞。你囘朝去不比以前了。看人情自懂。俺死后百凡尊重。〔合〕心疼痛。只愿的凤楼人永。
【前腔】〔生泣介〕公主呵。听一声声惨然词未终。对杜宇啼红。你去后俺甘心受喞哝。则这些儿女难同。公主呵。你的恩深爱重。二十载南柯护从。〔合前〕
【猫儿坠】〔旦泣介〕如寒似热。消尽了脸霞红。那宫女开函俺奏几封。蚤些儿飞入大槐宫。〔生拜介〕天公。前程紧处。略放轻鬆。
〔旦〕病到此际。也则索罢了。〔生〕怎说这话。
【前腔】〔生〕香肌弱体。须护好帘栊。裙带留仙怕倚风。把异香烧取明月中。〔旦〕惺忪。断魂一缕。分付乘龙。
〔儿上〕报报报。令旨到。爹爹。娘病了。怎生接旨。〔生〕儿子扶着母亲拜便了。〔紫读诏介〕令旨已到。跪听宣读。大槐国王令旨。公主瑶芳同驸马淳于棼南柯功高岁久。钦取囘朝。进居左丞相之职。其南柯郡事。着司农田子华代之。钦哉。谢恩。〔衆呼千岁起介旦〕恭喜驸马。拜相当朝。槐树淸音。果成佳兆。〔生〕多谢公主抬举。〔紫叩头介生〕周弁作何处置。〔紫〕有旨了。驸马分上。免死立功。〔生〕天恩浩大哩。且请皇华馆筵宴。〔紫〕诏许王人会。恩催上相归。〔下生〕公主。我在此多年。一朝离去。应有数日周详善后之事。待着孩儿送你先行。到朝门之外。候俺一齐朝见。〔旦〕正是。则这二十年南柯郡舍。一旦抛离。好感伤人也。〔生〕人生如传舍。何况官衙。则你将息贵体。孩儿看酒。〔酒上介〕
【皂莺儿】〔生〕杯酒散愁容。病宫在小桂丛。我儿呵。你长途细把亲娘奉。调和进供。温凉酌中。你乌纱绰鬓非无用。〔末〕承爹厚命。丁宁在胸。奉娘前进。寒温必躬。管平安遇有人传送。〔合〕靠苍穹。一家美满。排备御筵红。
〔贴报介〕启公主驸马。外间官属百姓等闻的公主囘朝。都在府门外求见。〔旦〕宫婢。你说公主分付。生受你南柯百姓二十年。今日公主扶病而囘。则除是来生补报了。〔内哭介生〕叫不要感伤了公主。看轿来。
金枝玉叶病委蕤。
廿载南柯寄一枝。
不是大家随子去。
争看贵主入宫时。
第三十四齣　卧辙
【浪淘沙】〔老录事上〕狗命带酸寒。不做高官。白头纱帽保平安。职掌批行和带管。有的钱鑽。
自家南柯府录事官便是。南柯府堂风水。单好出些老官。你不信。驸马爷二十年。田司农二十年。俺录事也二十馀年。来时油光嘴脸。如今鬍子皓白了。天恩钦取公主驸马还朝。三日前公主起行。驸马将府事交盘与田司农。今日起程。司农爷长城饯别。蚤分付了。驸马爷来时是太守。今囘朝去是个左丞相了。车路欠平。着人堆沙。塡起一隄。约有三十里长。两头结綵爲门。题着四个大字。新筑沙堤。好些小百姓来看也。
【前腔】〔扮父老持奏上〕少壮老平安。一郡淸官。贤哉太守被徵还。百姓保留天又远。要打通关。
〔见丑跪介〕参军爷。小的们有下情。〔丑〕甚么事。〔父老〕淳于爷管府事二十年。百姓家安户乐。海阔春深。一旦钦取囘朝。百姓怎生捨得。〔丑〕这不干俺事。〔父老〕衆父老商量。尽南柯府城士民男妇。签名上本。保留淳于爷再住十年。京师窵远。敢央及参军爷。拨下快马十数匹。一日一夜三百里。飞将本去。万一令旨着驸马爷中路而转。重鎭南柯。但凭百姓们亲齎。恐不济事了。〔丑惊介〕你们要留太爷。怕上本迟了。央俺拨快马十数疋。一日一夜飞将本去。万一令旨着驸马爷中路而转。重鎭南柯。罢了。列位父老哥免照顾。〔父老泣介〕参军爷不准。央田爷去。〔丑〕央田爷么。你去你去。〔衆起介丑〕囘来讲与你听。便是田爷知南柯府事了。不好意思得。〔父老〕原来新太爷就是田爷。不便央他了。还是百姓们蚁行而去罢。〔丑〕着了。田爷将到。〔衆避介〕
【一落索】〔田上〕廿载府堂签判。奉旨超阶正转。长亭相送旧堂还。呀。塞路的人千万。
〔丑参见介〕禀老大人。酒筵齐备。〔田〕红尘拥路。想都是送太爷的么。好百姓。好百姓。〔丑〕鼓吹声喧。太爷早到。〔田丑走接介〕
【懒画眉】〔生引衆上〕一鞭行色晓云残。五马归朝百姓看。〔内作喊哭介〕俺的太爷呵。〔生〕拥路者数千人。因何如此。〔丑〕都是攀留太爷的。〔生〕原来是衔恩赤子要追攀。俺有何功德沾名宦。知道了。是百姓们厚意。他替俺点缀春风好面颜。
〔田跪接介〕司农田子华迎接公相。〔生〕司农请起。下车相揖。〔下介揖介生〕司农。这条官路几时修好了。呀。綵门金字。新筑沙堤。〔田〕是新筑沙堤宰相行。〔生笑介〕愿与足下同之。〔同行介〕
【前腔】〔生〕俺承恩初入五云端。〔田〕这新筑沙堤宰相还。〔生〕重重树色隐隐銮。〔田〕前面长亭了。下官备有一杯酒。便停骖只觉的长亭短。〔生〕恰正是取次新官对旧官。
〔做到介田参见介生〕蚤问别过了周司宪。便到贵衙。未得相见。借此官亭之便。拜谢司农。〔田〕不敢。〔拜介生〕廿载劳君作股肱。〔田〕堂尊恩德重难胜。〔生〕公私去后烦遮盖。〔田〕还望提携接后程。〔丑参见介〕录事官叩头。〔生〕起来。二十年的参军淸苦。俺去后司农好看觑他。〔丑叩头谢介田〕看酒。〔吏持酒上〕竹映司农酒。花催上相车。酒到。
【山花子】〔田送酒介〕喜南柯一郡棠阴满。公归故国槐安。二十载家宁户安。到今朝行满功完。〔生〕印务俱已交盘了。看黄金印文边角全。文书查交仓库盘。筵席上金杯满前离恨端。〔合〕归去朝廷。跨凤骖鸾。
【前腔】〔生〕俺旧黄堂政事新人管。有一言听俺同官。休看得一官等閒。也须知百姓艰难。〔田〕喜明公敎条金石刊。下官遵承无别端。二十载故人依依离别颜。
〔合前生〕公主久行。本爵难以覊迟。吿辞了。〔生起行介〕
【大和佛】〔衆父老上〕脑项香盆天也么天。天留住俺恩官。〔跪泣介〕老爷呵。你暂留几日。待俺借寇长安。捨的便抛残。〔生泣介〕父老呵。难道我捨的。朝廷怎敢违钦限。俺二十年在此。敎我好不囘还。〔父老〕俺男女们思量。二十载恩无算。怎下的去心离眼。〔泣攀卧介〕老爷呵。俺只得倒卧车前泪斓斑手攀阑。
〔生〕少不的去了。起来起来。〔行介〕
【舞霓裳】〔衆〕衆父老拥住骏雕鞍。衆男女拽住绣罗襴。〔生泣介〕车衣带断情难断。这样好民风留着与后贤看。司农呵。爲俺把苍生垂盼。〔衆泣介〕留不得。只蚤晚生祠中跪祝讚。
〔生〕父老。我去也。
【红绣鞋】扶轮满路。遮拦。遮拦。东风囘首泪弹。泪弹。长亭外。画桥湾。齐叩首。捧慈颜。贤太守锦衣还。
〔生〕衆父老子弟们。请囘了。〔衆〕百里内都是南柯百姓送行。〔生〕生受了。
【尾声】〔衆〕官民感动去留难。〔生〕二十年消受你百姓家茶饭。则愿的你雨顺风调我长在眼。
〔下父老弔场〕好老爷。好老爷。俺们一面拜见田爷。一面保留驸马爷。还是驸马爷管的百姓稳。俺们权坐一坐。每都派一名赴京。〔做派数内响道介丑上〕天有不测风云。人有无常祸福。呀。你们父老还在这裏。〔衆〕老爷。还待赶送一程。〔丑〕你们都不知。太爷行到五十里之程。前路飞报。公主不幸了。〔衆〕怎么说。〔丑〕公主薨了。〔衆哭介〕怎么好。天也。当眞么。〔丑〕不眞哩。田爷分付俺囘来。取白绫素绢檀香去行礼。还说不真。〔衆〕这等。驸马爷不能勾囘郡了。打听是眞。俺们合衆进香去。
贤哉太守有遗恩。
去郡伤哉好郡君。
自是感恩穷百姓。
千年泪眼不生尘。
第三十五齣　芳陨
【遶红楼】〔老旦引宫娥上〕生长金枝岁月深。南柯上结子成阴。怕病损红妆。归迟紫禁。槐殿暗伤心。
〔淸平乐〕玉阶秋草。绿遍长秋道。礓石宫前红泪悄。人在楼台暗老。淑女南柯。病损多娇娇若何。极目倚门无奈。休遮小扇红罗。老身贵处深宫。自闻女孩儿瑶台惊战。日夕忧惶。喜的千岁有旨。取他夫妇还朝。昨日报来。公主带病。先行数日。知他路上如何。老身好不挂怀也。〔泣介旦扮女官走上〕靑鸟能传喜。慈鸟怎报凶。启娘娘。宫娥今日掌门。听的宫门外人说。公主病重。千岁与大小近侍哭泣喧天。不知怎的。〔老惊介〕这等怎了也。〔泣介内响道介王引内使上〕
【哭相思】钦取太迟临。问天天。你断送我女孩儿忒甚。
〔见介〕梓童梓童。淳于家的主儿不幸了。〔老〕怎么说。〔王〕公主先行数日。离南柯卒于皇华公馆。〔老哭介〕俺的儿呵。〔闷倒宫娥扶醒介王〕你且休爲死伤生也。
【红衲袄】〔老〕俺几度护娇花一寸心。〔王〕俺则道他美前程一片锦。〔老〕止知他娇多好呢鸳鸯枕。〔王〕也怪他病浅长依翡翠衾。〔老〕当日个凤将雏。你巧笑禁。〔王〕今日呵。掌离珠。我成气喑。〔老〕天呵。俺曾写下了目连经卷也。谁知道佛也无灵被鬼侵。
【前腔】〔王〕梓童呵。俺则道他在凤箫楼不挂心。〔老〕谁想他瑶台城生害了恁。〔王〕又不是全无少女风先凛。〔老〕可甚的爲有姮娥月易沉。〔王〕还记的饯双飞。俺御酒斟。〔老〕谁想道洒归旌。把红泪飮。〔王〕这是前生注定了今生也。则苦了他嫩女雏男我也怕哭临。
〔老〕千岁只有这一女。凡丧葬礼仪。必须从厚。〔王〕闻得公主灵车先到。俺与梓童素服哭于郊外。将半副鸾驾迎丧于修仪宫裏。其谥赠一应礼节。着右相武成侯议之。
满拟南柯共百年。
谁知公主卽生天。
国家礼节都从厚。
要得慈恩照九泉。
第三十六齣　还朝
【遶地游】〔右相上〕多人何用。一个爲梁栋。咳。道南柯乘龙骖凤。廿载恩深。一方权重。恰好是到头如梦。
节去蜂愁蝶不知。晓庭还遶折残枝。自缘今日人心别。未必花香一夜衰。俺看淳于驸马。依倚至亲。久据南柯。贪收人望。俺爲国长虑。请旨召囘。尊以左相之权。防其遥制之害。谁知事不可测。公主丧亡。国王国母郊迎其丧。举朝哭临三日。谥爲顺义公主。礼节有加。昨奉旨议其葬地。只有龟山可葬。欲待奏知。听的驸马今日见朝。在此伺候。倘令旨着他面议葬地。亦未可知。道犹未了。驸马蚤到。〔生朝服执笏上〕
【前腔】断絃难弄。蚤被秋风送。生打散玉楼么凤。〔顿足泣介〕合郡悲啼。举朝哀痛。痛煞俺无门诉控。
〔见右介右〕驸马。见朝日休啼哭。〔内响鼓生舞蹈拜介〕前南柯郡太守今陞左丞相驸马都尉臣淳于棼朝见叩头。千岁千岁千千岁。〔内〕令旨到来。驸马新失公主。寡人不胜悲悼。已着尙膳监设宴后宫。其顺义公主葬地。可与右相武成侯朝门外酌议囘奏。〔生叩头介〕千岁千岁千千岁。〔起介〕右相请了。〔右〕驸马请了。〔生〕久不到朝门之外了。昨日远劳迎接。缘未朝见。故此谢迟。〔右〕不敢。〔生〕请问公主葬地。择于何方。〔右〕龟山一穴甚佳。〔生〕龟山乃国家后门。何谓之吉。俺曾看见国东十里外蟠龙冈。气脉甚好。何不请葬此地。〔右〕蟠龙冈是国家来脉。还是龟山。〔生〕右相不知。点龟者恐伤其壳。〔右〕驸马。便龙冈好。则枕龙鼻者也恐伤于脣。〔生〕便是龟山。也要灵龟顾子。子在何方。〔右〕便是龙冈。也要蟠龙戏珠。珠在那裏。〔生〕俺只要子孙旺相。〔右〕驸马子女俱有门荫。何在龙山。〔生〕右相怎说此话。生男定要爲将相。生女兼须配王侯。少不的与国家咸休。此乃子孙万年之计。〔右背笑介〕好一个万年之计。〔囘介〕这也罢了。只是龙冈星峯太高。怕有风蚁之患。〔生〕右相于此道欠精了。虎踞龙蟠。不拘远近大小。蜂屯蚁聚。但取圆淨低囘。何怕风蚁。〔右笑介〕驸马不怕蚁伤。再向丹墀囘奏。〔右笑介〕臣右相武成侯段功谨奏。
【马蹄花】问祖寻宗。妙在龟山鼻穴中。〔内介〕龟山有何好处。〔右〕他有蛾眉对案。金诰生花。罗带临风。〔内介〕龟山可似龙山。〔右〕世人只知龙虎峯上更生峯。怎知道龟蛇洞裏方成洞。肯敎他玄武低藏。不做了蚁垤高封。
〔生奏介〕驸马臣棼谨奏。
【前腔】那龟山呵。拭泪搥胸。怎似蟠山气鬱葱。蟠龙冈呵。他有三千粉黛。八百烟花。更那十二屛峯。鸣环动珮应雌雄。辞楼下殿交鸾凤。怎贪他不住的游龟。倒抛除了活动的眞龙。
〔内介〕令旨依驸马所奏。着武成侯择日。备仪仗羽葆鼔吹。赐葬顺义公主于蟠龙冈。叩头谢恩。〔生〕千岁千岁千千岁。〔起介右〕恭喜了。爱者是眞龙。蟠龙冈十二分贵地哩。驸马可知周弁也疽背而死。其子护丧归国了。〔生哭介〕伤哉故人。〔右〕呀。朝房下有王亲酒到。〔衆扮国公酒席上〕
【卜算子】■〈衤丸〉袴插金貂。日近天颜笑。日边红杏倚云高。锦绣生成妙。
〔见介〕驸马拜揖。〔生〕列位老国公老王亲拜揖。〔衆〕右相国拜揖。〔右〕不敢。〔衆〕驸马远归。愚亲们都在二十里之外迎接。今蚤到公主府上香。知驸马谢恩出朝。故此相候。〔生〕多劳列位老国公老王亲。我淳于棼有何德能。〔衆〕二十年间。每劳驸马盛礼。时节难忘。今日拜相而囘。某等权此公酒迎贺。〔酒介〕
【八声甘州】閒身未老。喜乘龙拜相。驸马还朝。〔生〕玉人何处。肠断暮云秋草。〔衆〕驸马公主同往南柯之时。老夫们都在荣饯。〔生〕便是。南柯去时有凤箫。北渚归来无鹊桥。〔泣介合〕临鸾照。怕何郞粉泪淹消。
【前腔】〔生叹介〕有谁看着红锦袍。歎凄然繫玉。瘦损围腰。〔衆〕俺朝班戚畹。还让你人才一表。香风簇锦云汉高。夜月穿花宫漏遥。
〔合前衆〕驸马。今有请书启知。一来恭贺驸马拜相之喜。二来解闷。三来洗尘。老夫忝爲国公之长。先请驸马少敍。其馀国戚王亲。以次轮请。便请右相国相陪。〔生〕老国公王亲。可也多着。〔衆〕驸马天人也。人所尊敬。愿无弃嫌。〔生〕领命了。权重股肱相。恩光肺腑亲。满朝相造请。何日不醺醺。〔下右相弔场〕看驸马相待各位老国公王亲。气势盛矣。〔叹介〕且自由他。冷眼观螃蟹。横行到几时。〔下〕
第三十七齣　粲诱
【忆秦娥前】〔贴引宫女上〕宫眉样。秋山淡翠閒凝望。閒凝望。秦楼梦断。凤笙罗帐。
〔唐多令〕何处合成愁。人儿心上秋。大槐宫叶雨初收。唱道晚凉天气好。问谁上小琼楼。自家郡主琼英是也。妹子瑶芳。嫁与淳于驸马。出守南柯。入爲丞相。当朝无比。不料妹子过世。举国哀伤。勑葬龙山。威仪甚盛。昨日驸马还朝。俺王素重南柯之威名。加以中宫之宠信。出入无间。权势非常。满国中王亲国戚。那一家不攀附他。朝歌暮筵。春花秋月。则俺和仙姑国嫂三家寡妇。出了公礼。不曾私请得他。想起驸马一表人才。十分雄势。俺好不爱他。好不重他。
【金落索】当初呵。娟娟姊妹行。出听西明讲。绣佛堂前。惹下姻缘相。秋波选郞。配瑶芳。十五盈盈天一方。瑶台贵壻眞无两。恰好翠袖风流少一双。非吾想。倘其间有便得相当。迤逗他忘怀醉鄕。伤心洞房。取情儿我再把这宫花放。
昨日约了灵芝夫人上眞子。早晚公主处上香。囘来过此。必有讲谈也。〔老同小旦道装上〕
【忆秦娥后】彩云淡荡临风泱。世间好物琉璃相。琉璃相。玉人何处。粉郞无恙。
〔见介〕琼英姐。閒坐闷愁。怎的不去公主府烧香耍子。好少的人儿也。〔贴〕怎生行礼。〔老〕俺国中王子王孙一起。侯伯王亲一起。文武官员一起。举监生员一起。僧道一起。父老儿男过了一起。然后命妇逐班而进。又是军民妻女。过了本国。是他南柯进香。依样文武吏民分班而哭。过了南柯。方纔各路各府差人以次而进。便是檀萝国也差官来进紫檀香一千二百斤。看他银山帛海。好不富贵也。
【金落索】朱丝碧琐牕。生帛连心帐。八尺金炉。日夜烧檀降。是人来进香。似同昌公主。哀荣不可当。敲残玉磬归天响。摆下鸾旌拂地长。偸凝望。可怜辜负好淳郞。据着他爲人儿纪纲。言词儿栋梁。堪他永远爲丞相。
〔老〕不论他爲人。则二十年中。我们王亲贵族。那一家不生受他问安贺生庆节之礼。如今须得逐家还礼纔是。
【刘泼帽】南柯太守多情况。感年年礼节风光。〔小旦〕如今又做了头厅相。〔贴〕须与他解闷浇惆怅。
〔老旦笑介〕琼英姐。你要与他解闷。你我三人都是寡居。到要驸马来做个解闷儿哩。〔小旦〕我是道情人哩。
【前腔】拚今生不看见男儿相。怕黏连到惹动情肠。〔老〕兴到了也不由的你。〔合〕倘三杯醉后能疎放。把主人见爱难谦让。
〔老〕讲定了。向后请驸马。三人轮流取乐。不许偏背。
驸马兼爲相。
新来主丧亡。
旣然连国戚。
相爱不相妨。
第三十八齣　生恣
【懒画眉】〔生冠带引衆行上〕则爲紫鸾烟驾不同朝。便有万片宫花总寂寥。可怜他金钿秋尽鴈书遥。看朝衣泪点风前落。抵多少肠断东风爲玉箫。
〔衆〕禀老爷。到府了。〔生叹介〕我连下马通忘记了。〔集唐〕这夹道疎槐出老根。金屋无人见泪痕。戚里旧知何驸马。淸晨犹爲到西园。俺淳于生。自公主亡后。孤闷悠悠。所喜君王国母宠爱转深。入殿穿宫。言无不听。以此权门贵戚。无不趋迎。乐以忘忧。夜而继日。今日晚朝。看见宫娥命妇。齐整喧哗。则不见俺的公主妻也。〔末〕报报报。有女官到。〔生〕快请。
【不是路】〔旦扮女官持书上〕莲步轻跷。翠插乌纱双步摇。〔见介生〕因何报。多应娘娘懿旨下鸾霄。〔旦〕不是。洗尘劳。琼英郡主和皇姑嫂。良夜裏开筵把驸马邀。〔生喜介〕承尊召。等閒外客难轻造。卽忙来到。卽忙来到。
〔旦〕这等。靑禽传报去。驸马一鞭来。〔下内响道介生〕许多时不见女人。使人形神枯藁。今夜女主同筵。可以一醉也。正是遇飮酒时须飮酒。不风流处也风流。〔下〕
【鹊仙桥】〔贴引女官上〕恹恹睡损。无人偎傍。有客今宵临况。〔老小旦上〕几年不见俊儿郞。叨陪侍玉楼欢唱。
〔见介老〕日暮风吹。叶落依枝。丹心寸意。愁君未知。〔小旦〕今夜琼英姐作主。与淳郞洗尘解闷。俺二人叨陪。客还未到。閒商量一会。闻的淳郞雅量。三人之量。谁可对付。〔贴〕灵芝嫂有量。〔老〕三人同灌醉了他。耍子便了。〔丑上〕驸马到。
【前腔】〔生上〕金鞭马上。玉楼莺裏。一片綵云凝望。〔笑介〕聊抛旧恨展新眉。淸夜红颜索向。
〔拜介生〕〔西江月〕自别琼英贵主。年年想像风姿。〔贴〕劳承驸马费心期。今夜一杯尘洗。〔老〕每恨淳郞新寡。〔小旦〕可怜公主差池。〔生〕原来是上眞仙子和灵芝。〔合〕且喜一家无二。〔生〕小生囘朝。已蒙诸王亲公礼相请。何劳专设此筵。〔贴〕驸马不知。此筵有三意。一来洗远归之尘。二来贺拜相之喜。三来解孤栖之闷。前几日爲衆王亲国公占了贵客。俺三人商量。上眞姑是道情人。灵芝夫人与妾双寡。更无以次之人可以爲主。只得俺三人落后。轮班置酒相敬。今日妾身爲主。他二人相陪。〔生〕小生领爱了。〔贴〕内侍们看酒。〔内使女官持酒上〕驸马多年骑五马。客星今夜对三星。〔酒到贴衆把酒介〕
【解三酲犯】二十年有万千情况。今日的重见淳郞。和你会眞楼下同欢赏。依亲故。爲卿相。姊妹行家打做这一行。虽不是无端美豔妆。休嫌让。捧金杯笑眼斟量。
【前腔】〔生把酒介〕则爲那汉宫春那人生打当。似咱这迤逗多娇粉面郞。用尽心儿想。用尽心儿想。瞑然沉睡倚纱窗。閒打忙。小宫鸦把咱叫的情悒怏。羞带酒。懒添香。则这恨天长。来暂借佳人锦瑟傍。无承望。酒盏儿擎着仔细端详。
【前腔】〔贴衆〕则道上秦楼多受享。则道上秦楼多受享。恰咱风吹断凤管声残。怎得玉人无恙。今何世。此消详。这是翠拥红遮锦绣鄕。〔生背介〕盼豔娇。灯下恍。则见笑歌成阵。来来往往。顚倒爲甚不那色眼荒唐。
〔贴〕月上了。驸马宽怀进酒。
【蛮儿犯】〔贴衆〕半盏琼浆且自加怀巨量〔贴背介〕听他独自温存。话儿挨挨好不情长。〔囘介〕芳心一点。做了八眉相向。又蚤阑干月上。〔合〕画堂中几般淸朗。
【前腔】〔生〕幽情细讲。对面何妨。演煞宫娥侍长。旧家姊妹俨成行。就月笼灯衫袖张。〔合前〕
【前腔】〔贴衆〕风摇翠幌。月转迴廊。露滴宫槐叶响。好秋光风景不寻常。人带幽姿花暗香。〔合前〕
【前腔】〔生〕把金钗夜访。玉枕生凉。辜负年深兴广。三星照户显残妆。好不留人今夜长。
〔合前生睡介〕醉矣。〔贴〕早已安排纱厨枕帐了。〔生〕难道主人不陪。〔小旦〕怕没这样规矩。〔老〕驸马见爱。一同陪伴罢了。〔贴笑介〕这等。我三人鱼贯而入。
【鹅鸭满度船】〔衆〕怕争夫体势忙。敬色心情嚷。蝶戏香。鱼穿浪。逗的人多饷。则见香肌褪。望夫石都衬迭牀儿上。以后尽情随欢畅。今宵试做团圞相。
【尾声】〔生〕满牀娇不下得梅红帐。看姊妹花开向月光。〔合〕俺四人呵。做一个嘴儿休要讲。
乱惹春娇醉欲痴。
三花一笑喜何其。
人人久旱逢甘雨。
夜夜他鄕遇故知。
第三十九齣　象谴
【菊花新】〔右相上〕玉阶秋影曙光迟。露冷靑槐荫御扉。低首整朝衣。咽不断铜龙漏水。
我右相段功。同心共政。与我王立下这大槐安国土。正好规模。不料俺王招请扬州酒汉淳于棼爲驸马。久任南柯。威名颇盛。下官每有树大根摇之虑。且喜公主亡化。钦取囘朝。却又尊居左相。位在吾上。国母以爱壻之故。时时召入宫闱。但有请求。无不如意。这也不在话下。兼以南柯丰富。二十年间。但是王亲贵戚。无不赂遗。因此昨日囘朝之后。势要勳戚。都与交欢。其势如炎。其门如市。勳戚到也罢了。还有那琼英郡主。灵芝夫人。连那上眞仙姑。都轮流设宴。男女混淆。昼夜无度。果然感动上天。客星犯于牛女虚危之次。待要奏知此事。又恐疎不间亲。打听的昨日国中有人上书。倘然吾王问及。不免相机而言。老天。非是俺段功妬心。此乃社稷之忧也。吾王驾来。朝班伺候。〔扮内臣传呼拥王上〕
【前腔】根蟠国土势崔嵬。朝罢千官满路归。一事俺心疑。甚槐安感动的白楡星气。
〔右相见介〕右相武成侯段功叩头。千岁千岁。〔王〕右相平身。卿可闻的国中有人上书否。〔右〕不知。〔王〕书上说的凶。他说玄象谪见。国有大恐。都邑迁徙。宗庙崩坏。他说玄象。是何星象也。〔右〕正要奏知。有太史令奏。客星犯于牛女虚危之次。〔王〕那书中后面。又说衅起他族。事在萧牆。好令俺疑惑。〔右〕是。这国中别无他族了。便是他族。亦不近于萧牆。大王试思之。〔王〕别无人了。则淳于驸马非我族类。〔右〕臣不敢言。〔王〕将有国家大变。右相岂得无言。〔右〕啓奏俺王。
【琐牕郞】客星占牛女虚危。正値乘槎客子归。虚危主都邑宗庙之事。牛女値公主驸马之星。近来驸马贵盛无比。他雄藩久鎭。把中朝餽遗。豪门贵党。日夜游戏。〔王〕一至于此。〔右〕还有不可言之处。把皇亲闺门无忌。〔合〕感天知。萧牆衅起再有谁。〔泪介〕可怜故国迁移。
〔王恼介〕淳于棼自罢郡还朝。出入无度。宾从交游。威福日盛。寡人意已疑惮之。今如右相所言。乱法如此。可恶可恶。
【前腔】他平常僭侈堪疑。不道他宣淫任所爲。怪的穿朝度阙。出入无时。中宫宠壻。所言如意。把威福移山转势。
罢了罢了。非俺族类。其心必异。〔泪介合前右跪介〕臣谨奏。语云。当断不断。反受其乱。驸马事已至此。千岁作何处分。〔王〕听旨。
【意不尽】且夺了淳于棼侍衞。禁随朝只许他居私第。〔右〕依臣愚意。遣他还鄕爲是。〔王〕不消再说。少不的唤醒他痴迷还故里。
〔王下右叹介〕可矣可矣。虽则淳于禁锢。奈国土有危。正是
上天如圆盖。
下地似棋局。
淳于梦中人。
安知荣与辱。
第四十齣　疑惧
〔生素服愁容上〕太行之路能摧车。若比君心是坦途。黄河之水能覆舟。若比君心是安流。君不见大槐淳于尙主时。连柯并蔕作门楣。珊瑚叶上鸳鸯鸟。凤凰窠裏鵷雏儿。叶碎柯残坐消歇。宝镜无光履声绝。千岁红颜何足论。一朝负谴辞丹阙。自家淳于棼。久爲国王。贵壻。近因公主销亡。辞郡而归。同朝甚喜。不知半月之内。忽动天威。禁俺私室之中。绝其朝请。天呵。公主生天几日。俺淳于入地无门。若止如此。已自忧能伤人。再有其他。咳。眞个生爲寄客。天呵。淳于棼有何罪过也。
【胜如花】无明事。可奈何。恰是今朝结果。不许俺侍从随朝。又禁俺交游宴贺。只敎俺私家裏住坐。这其中纷然事多。这其间知他爲何。有甚差讹。一句分明道破。就裏好敎人无那。莫非他疑俺在南柯。也并不曾坏了他的南柯。
不要说人。便是这老槐树枝。生意已尽。树犹如此。人何以堪。今日要再到南柯。不可得矣。罢了罢了。向公主灵位前。俺打觉一会。公主呵。〔贴扮公子泣上〕
【金蕉叶】家那国那。两下裏泪珠弹破。〔见生哭倒介〕原来俺爹爹在此打磨陀。冷淸淸独对着俺亲娘的灵座。
〔生泣介〕我儿。起来起来。〔长相思〕有来由。没来由。不许随朝不许游。要禁人白头。〔贴〕好干休。恶干休。偸向椿
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:32:36-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
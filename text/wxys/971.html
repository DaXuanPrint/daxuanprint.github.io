<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="序,第一回　断问强奸,第二回　僧徒奸妇,第三回　奸妇失节明节,第四回　奸侄妇杀媳抵命,第五回　奸夫杀客为女有他奸,第六回　决东明乡刘松冤事,第七回　拾坯块助击,第八回　断问诬林奸拐,第九回　断问通奸,第十回　勘饶通夏浴讼,第十一回　谒城隍遇猪跪吼,第十二回　断赝金,第十三回　奸骂求粜不与,第十四回　仇嘱诬盗,第十五回　决咸匿兄产,第十六回　贪色丧命,第十七回　贪色破家,第十八回　许巡检女鸣冤,第十九回　风掀轿顶,第二十回　谢德悔亲,第二十一回　乘闹窃盗,第二十二回　杨继儒释冤,第二十三回　以烟杀人,第二十">
<meta name="description" content="四卷。又称《海忠介公全传》。明李春芳撰。该书为公案小说,记明代清官海瑞(刚峰)断案决狱之事。全书七十一回,每回演述一个故事,而以审案人海瑞贯串各篇。据历史记载,海瑞为官清正刚直,敢于力折权豪,审案也确有公正廉明之称。该书序文中说海瑞“决狱惟明,口碑载道。人莫不喜谈之,时有好事者,以耳目所睹记,即其历官所案,为之传其颠末。”似乎所记都是海瑞事实录,以增加其书影响。简要记述海瑞生平。全书由七十一个小故事组成,每个故事都能独立成篇,短者至不足百字。连贯起来看,又类似长篇小说。每个故事即一个案例,每一案例由告、诉">
<title>海刚峰先生居官公案传_李春芳_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">海刚峰先生居官公案传</span> <br/>
          作者： <span class="inputVal" id="bkauthor">李春芳</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">文学艺术,小说,完结</span> <br/>
          字数： <span class="inputVal" id="bknum">[book_length]98363</span> <br/>
          说明： <span class="inputVal" id="bkdec">四卷。又称《海忠介公全传》。明李春芳撰。该书为公案小说,记明代清官海瑞(刚峰)断案决狱之事。全书七十一回,每回演述一个故事,而以审案人海瑞贯串各篇。据历史记载,海瑞为官清正刚直,敢于力折权豪,审案也确有公正廉明之称。该书序文中说海瑞“决狱惟明,口碑载道。人莫不喜谈之,时有好事者,以耳目所睹记,即其历官所案,为之传其颠末。”似乎所记都是海瑞事实录,以增加其书影响。简要记述海瑞生平。全书由七十一个小故事组成,每个故事都能独立成篇,短者至不足百字。连贯起来看,又类似长篇小说。每个故事即一个案例,每一案例由告、诉、情节梗概和海公判组成,有的省略告,有的省略告、诉,但情节和判,每篇必不可少。</span> <br/>
          封面： <span class="inputVal" id="bkimg">Z_14495.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]海刚峰先生居官公案传
[book_author]李春芳
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]文学艺术,小说,完结
[book_length]98363
[book_dec]四卷。又称《海忠介公全传》。明李春芳撰。该书为公案小说,记明代清官海瑞(刚峰)断案决狱之事。全书七十一回,每回演述一个故事,而以审案人海瑞贯串各篇。据历史记载,海瑞为官清正刚直,敢于力折权豪,审案也确有公正廉明之称。该书序文中说海瑞“决狱惟明,口碑载道。人莫不喜谈之,时有好事者,以耳目所睹记,即其历官所案,为之传其颠末。”似乎所记都是海瑞事实录,以增加其书影响。简要记述海瑞生平。全书由七十一个小故事组成,每个故事都能独立成篇,短者至不足百字。连贯起来看,又类似长篇小说。每个故事即一个案例,每一案例由告、诉、情节梗概和海公判组成,有的省略告,有的省略告、诉,但情节和判,每篇必不可少。
[book_img]Z_14495.jpg


[book_title]序
海刚峰先生，直谏人也。当肃皇帝末年，斋居静摄。惟时方士陶仲文等，导以斋醮引年之术，群臣将顺，莫有言其非者。刚峰先生时为比部郎，无言责之任，乃奋然起曰：“是尚可以缄默为乎？”乃抗疏反覆累千言，大指欲反其昔日之误，置其身于尧舜禹汤之上。肃皇帝大为感悟，日取读数过，惜未及施行，不幸宾天。
穆皇帝甫继大宝，即首出先生于狱，擢为大理寺丞。盖承先皇帝之志，知先生为最深也。先生益自感愤，其理冤狱、拔幽滞，诸所称腊肉干者，悉以先生为归，人称为神明。昔人云：“关节不通，有阎罗包老”，先生之风大类是。累功历官至都御史，虽其所行宁便于民，而不便于缙绅。诸言事者，摘其过端上之，穆皇帝素知先生之为人，未尝一加罪焉。
先生历事三朝，其直声，在朝廷；其实惠，在黎庶；其清风，在宇内；其公论，在人心。先生盖钟扶舆之口气，而为熙朝之名臣矣乎！
先生生于濒海之外、前有丘琼山先生以文章著海内，后有海刚峰先生以直声震朝野，后先继美，非圣朝作人弘化，讵能于濒海外得人，亦若斯盛乎？且所称谏者，不贵口而贵改，不贵说而贵绎，先生之于肃皇帝，盖不徒改而绎者。穆皇帝擢召用，俾得见诸实事。驯至今上，犹能大为擢拔，使得二三臣如先生者，布列中外，何患天下之不治平哉？然而决狱惟明，口碑载道，人莫不喜谭之。
时有好事者，以耳目所睹记，即其历官所案，为之传其颠末。余偶过金陵，虚舟生为予道其事若此，欲付诸梓，而乞言于予。余亦建言得罪者，忽有感于中，因喜为之序。
万历丙午岁夏月之吉，晋人羲斋李春芳书于万卷楼中。

[book_title]第一回　断问强奸
海公在淳安，一县称其善于谳狱。一日，谒顾代巡，适有告奸者，狱已三年，和奸强奸未决，属公定脱，盖欲试公之决也。公令隶有力者一人去衣服，诸衣皆去，独里衣，妇以死自持，隶无如之何。公曰：“供作和奸，罢讼。”遂决。盖妇苟守真，衣且不能去，况可犯耶？
告欺奸
告状人陈福生，告为欺奸致命事。乱伦灭法周才，调奸姿婶，婶义不从，殴伤致死。陈福生状投地方，招过银买息，吴亦得银若干，凭德见证。有此不法，人伦大变，广财理贿，死魂莫伸。乞恳亲提，明正典刑。上告。
诉
诉状人周才，诉为乞烛冤枉事。陈氏久病滨危，伊姑时常打骂，病转不痊，自分经死。伊母廖氏并兄叔等验明殡埋，里邻可证。殊仇恶福生，恃刁惯讼，捏陷欺诬，幸送爷台，复审冤烛。乞剪奸豁。上诉。
海公判
审得周才，分属宗盟，礼严毫发。周才少壮血气，两戒未遵，不知欲乃伐性之门，力为生乱之府。叔出行暴，婶媚兴狂，计从则灭叔，计忤则灭婶，欺奸致死，理或然也。据陈福生投词，固为奸死婶，吴招买息亦为奸亡。周之诉且云：“伊姑打骂，自分经亡”，是欲委罪于姑，姑嫁祸于东吴之意。其情愈真，其计愈穷。但陈福生既痛妹死非辜，情宜激切赴告。乃首扬以告词，随息以贿赂，是财为重，妹为轻也。此又不释之疑，令周才有可生之路。意者以里衣死持，而周之暴适当其会耶。天辟灭等周。取供。

[book_title]第二回　僧徒奸妇
淳安县一小家妇，自母家归，避雨一野寺中。寺僧延入，而妇有姿，师徒皆欲淫之。乃妇意在其徒，师怒，杀妇埋园中。次日，母与夫家寻不得，交讼于邑，互谓杀之，公一时不能决而疑。适有门子得罪当谴，公曰：“汝故以得罪逋出，遍践村市。但探出此事，当宥汝罪。”久之，门子入此寺，僧师徒以是美男，皆与狎昵。有小沙弥语泄，而沙弥亦不甚悉。人以白公，公曰：“是矣。”翌日，过寺中焚香，频仰首向天自应曰：“知道了。”独一僧于众中色变，公即令缚之，曰：“上天已语我，杀其家妇者，尔也。”一讯吐实，瘗尸出其园。抵二僧死，而二家疑解。
告打死妻命
告状妇张氏，告为杀命埋冤事。夫存嫁女云玉，配与兽心计生为妻，岂恶不务生理，酗酒宿娼。孤女终身仰望，反嗔苦谏。趁母家归，活活打死。夫杀妻命，纲常坠地，母痛女冤，情惨昏天。上告。
诉
诉状人计生，诉为劈冤事。岳母张氏，素嫉生贫，悔将女云玉嫁生为妻。趁女归家，遂串嫁于他人，反以死罪加与生身，似此冤屈，天日同升。妻失财无，情惨号天。含冤上诉。
海公判
审得云自看母，孤身归家，在路陡然遇雨，望门逃躲，不知身陷寺门。盖彼时只知避雨，而末及择地也。淫僧法长师徒突见。同炽淫心。不料，无节村妇，亦可色动，意在徒之少壮。恶僧忿徒怒妇，登时杀死藏尸。夫师徒见妇骋淫，已各犯戒。而师复妒徒杀妇，手刃尤凶。徒拟充军，师应抵命。庶使僧俗，人伦不紊。

[book_title]第三回　奸妇失节明节
胡州人有郝云衢，以奸杨文升妻田氏，致其自缢。经案，衢罪抵命。案谓：田氏以衢来奸己，即呼小庚儿杀人，韩升隔壁遥闻可证。且妇忍弃芳年，所以明节云云。乃公出巡胡州决。田氏，始为聂完妻，完死未半载，即嫁文升。嫁之四月，即生一子。其本房仅三间，人共七口。因判之。其略曰：妇不出闺，何由呼人小名？韩升未见，何由以闻声定罪？居仅三间，人共七口。奸与缢，皆非其地。怀胎改嫁，既已失节，而杀身明节，恐非其情。则缢或有故，情实可疑。招上得末囗云衢死击狱二十年矣。问杨文升：“汝妇改嫁生子，诸情招何不及？”曰：“始上未之问也。”盖胡人畏刑轻死，不知辨解。
告强奸堕胎
告状人伍约，告为奸杀大冤事。虎侄钱豪淫纵匪夷，贪妻少艾，立心不良，瞰身远出，入室抱奸，嗔妻不从，殴踢堕胎。灭分伤伦，里邻骇证，恳恩究治。上告。
诉
诉状入伍文寿，诉为仇诬大变事。切身与叔争基，致成血恨，辏因婶病堕胎，诬以强奸陷命。切思身既与叔极仇一人，岂强奸孕婶？干证受贿，血胎是祸，冤蔽覆盆，恳恩超豁。上诉。
海公判
审得伍文寿。强奸伍约之妻，乃以侄犯婶，因喊不从，踢堕胎孕，祖灵不肯，故遣某等见之。文寿诉称争基仇陷、贿买黑证，殊不知一人之心可结，众人之口难钳。伍族兄弟叔伯，并无一人冤之者，则强奸堕胎又奚疑焉。合就典刑，以扶人纪。

[book_title]第四回　奸侄妇杀媳抵命
淳安县王福与侄妇通奸，侄稳知，持刀以待，而福反杀侄。杀后始大惧，与二子谋曰：“事已如此，无抵必死。适次子妇在家，必杀之，以两奸闻，则祸脱，而更为娶妇，犹不失妇也。”次子是之，而持刀股栗不前。乃长子以救父，奋杀之。于是，以两首诣邑，称杀奸云。公一见即曰：“双奸则杀必一时，今尸色有鲜陈，必诈也。”参错诘问，对尽支离。刑之，遂得其真。以父及长子、侄妇成狱，旌表次子之妇、为之立庙致祭。
告强奸寡妇
告状人周氏，告为强奸寡妇事。夫丧抚孤，柏舟矢志，不料邻恶兽心吴甲，夜潜入卧室，逞凶强奸，当氏喊邻，罄将首饰掳去。奸心不遂，则行盗心。生死含冤，无路控诉，冒恳天台，乞殄刁风。上告。
诉
诉状入吴甲，诉为平空陷事。吴甲与周氏切近邻右，有患旦夕即救。不料周氏夫翁远出，半夜被盗，妇醒叫喊，甲即率众旧身赶捉，无踪。周氏惧夫谴责不谨，反捏救盗为盗。切思守望相助，胡越尚且有难则救，似此平空黑冤，乞诉断劈奸。上诉。
海公判
审得吴甲与周氏切邻，见妇孀姿，淫心久蓄。一日瞰伊家中无人，半夜本来逼奸恣欲，岂妇不从，见财起心，执财而去是实。盖欲以财为媒，料妇心畏夫翁，必俏地索财，就中可行奸计。况前后东西，俱有邻人，安得吴甲独救？此事不烛而自明矣。合拟满徒，以惩恶行。

[book_title]第五回　奸夫杀客为女有他奸
淳安县以画旗导新秀才适黉宫。张家楼临街，有女窥见一生韶冶，悦之，适一卖婆在旁曰：“此我邻家子。今为小娘执伐，佳偶成矣。”女不言。卖婆又以女意诱生。生唾之，不从。卖婆之子固无赖，因假生夜往。女不能辨，久益缠绵。一日，其家有舍客官人夫妇，因移女，而以女榻寝之。其夜，有人双断舍客首。明发，以闻于公，公以为其家杀之，而橐装无损，杀之何为？问榻曰：“夜寝谁氏？”曰：“是女之榻。”令立逮其女至，作威震之曰：“汝奸夫为谁？”曰：“是某秀才”。又立逮生至。曰：“卖婆语有之，何尝至其家？”又问女：“秀才身有何暗记？”曰：“臂有痣。”视之，无所。公沉思曰：“卖婆有子乎？”曰：“有之。”逮其子至，视臂有痣。曰：“杀人者，汝也。”即自输服。始假生与女奸，既夜至，扪枕上得头一双，以为女有他奸，故愤拔佩刀并杀之，而不知客夫妇也。即日械系抵命。士由是得洗冤矣。
告人命
告状人何经六，告为磊杀事。土豪沈一森，巨富不仁，势焰炽天，勇力绝伦，阳世阎浮弟。因借银十两，不服磊算，触犯虎怒，喝仆毒打，立时气绝。死者含冤，兄弟分离，手足妻子，割断肝肠，极大冤枉。望光上告。
诉
诉状人沈一森，诉为烛冤豁命事。愤贼何经六，荼毒万姓，害民百端。初十夜，潜入室中，偷盗财物。仆见捉获，是行打死，岂刁飘捏诳台，磊债杀命。切思人命大辟，蹈犯莫逃。况身黑夜杀贼，未尝白昼殴人，乞恩详情超豁。上诉。
海公判
审得沈一森，以万金土豪，所为不轨。盖罄西上竹而书罪无穷，决东海波而流恶不尽者。今因磊债囗利，殴死何仲升，乃反以仲升夤夜入室偷盗，指贼打磊。此小人文过饰非之辞也。但人心不昧，乡有公评。约党里邻俱称：白昼打死，岂行窃之时乎？以斗殴杀人致死者律绞。

[book_title]第六回　决东明乡刘松冤事
淳安县东明乡刘松，往斐子岩贩花，久不归。其父西于店主以得松秤，讼谓店主杀之。公曰：“杀人，则必焚秤埋锤，以灭其囗；留秤，则杀必非也。”半载余，西得松痊于王官营，为大抉出伤眷，尸旁有白髻子，而犹谓杀者，店主也。公曰：“此店主有囗囗家杀也？”问：“谁家有服？”因得之朱守分。先拘其邻人。羁之，囗囗出首，遂得其实。按其家赃物、凶器皆得。守分曰：“死不敢囗。囗三人分财，一人死，不甘耳。”公曰：“一人死，一人偿，足矣。尔欲诬尔所仇乎？”不听。盖以安二人，使勿逃。次日，三在，二果来所，即逮讯之。皆以抵罪，第分首从耳。
告打死妻命
告状人陈仲升，告为号究妻命事。凶恶饶贵，霸截水利，身伦遭殴。妻吴氏情急奔救，遭凶打，破脑重伤，抬回气绝。金白等见证。妻遭横死，叩法检填，负冤上告。
诉
诉状入饶贵，诉为冤诬事。身与陈仲升争水，遭殴懵地。当其劝证，并无妇女在旁。次早，架冤称妻被身打死，统集弟侄，破屋财，谎词耸告。痛思田野争水，隔家二里有余，恶妻瞽目，不移门外半步，非杀妻图诈，必病危加凶。乞究根因超拔。上诉。
海公判
审得吴氏，以夫争水，而与人厮殴，奔出号冤，亦妇人女子常情耳。饶贵逞凶之甚，毙此妇于棍石乎：陈佩以婶身死，统族二十余人，蜂拥上饶贵之门，破屋财，此亦妄举也。盖杀人偿命，罪固重于泰山，而财之徒，亦未口藐如鸿毛者。饶贵合以斗殴杀人致死者律绞。陈仲升亦不合乘户卷掳，相应拟，各取供。

[book_title]第七回　拾坯块助击
淳安县西山村王爱礼与胡进保相殴，进保幼男，拾坯块助击，不中爱礼。爱礼反拾以击进保，亦不中，中进保九十三岁母，积十三日死。成讼。坐爱礼抵偿，案定。公见此狱，因断曰：“块击爱礼不死，而安能死进保母？母原不在、闻必误。而老易伤，故积十三日始死也。所当矜疑者，且遂立案，为误伤人命者儆。
告殴伤
告状人胡进保，告为急救二命事。身于旧年，口借王爱礼本银二两，未期过还，收帖存证。岂恶执券，复骗理论，反触丛打，伤颅可验。母见急救，复被拆肱，胡文盛等救证。母命悬丝、乞台亲究。上告。
胡进保催状
告催人胡进保，催为抗提弊杀事。凶豪王爱礼，截打保母重伤，医生验明。七牌严提，弊抗不到。仁台视民瘼犹己伤，凶恶藐官牌同故纸。母遭重伤，血髓时流，昨夜气绝。欲抬归殡，恐违天断。挨延日久，奸计百生。严拘早断，生死含思。哀告。
诉
诉状人王爱礼，诉为冤陷捏骗事。枭恶胡进保，约借赡军银两，越限不还，坐取触恨。哨男胡成，擒身捶石乱打，浑身寸节有伤，幸弟救归，几死。二次恶反诈伤母命，蒙牌七捉，病莫起床。今幸死彀回生。匍匐上诉。
海公判
审得王爱礼，为富不仁，剥民肥己，盖流毒一方矣。今因逼债相殴，误伤进保之母。十三日而死者，亦非其心之所然，不过殴之急而失手矣。但七拘不赴，此之挠法之甚者也。尚且展晃错之智囊，弄苏张之舌剑，捏称遭打致病，抵塞前愆。殊不知，胡进保之母只凭伊口所谈而伤，亦经予目所睹。爱礼合拟周殡，以殄刁风。不究。

[book_title]第八回　断问诬林奸拐
淳安县崇义乡阎敬娶后妇，妇携女姚氏来，以为敬子妇。已后妇死，敬通于井得珠妻关氏，而井又因关通于姚，遂与偕逃。敬怨关，欲成讼。先是，敬亦调狎其子妇，关知之。因以钳其口，不敢言。而敬与其党王大库素仇卢天林，因诬讼天林奸拐焉。关氏证其奸状，大库证其拐状，众口丛射。天林不胜拷掠诬服，谓已卖出。得出狱。寻取出，即刎于敬家。敬恃案定，又恐卢天林子以冤父讼，遂再讼于按台，以属公。公知其冤，然无能难之。禁敬与关于二处。故令人作敬馈食遗钱于关，尽得关密语。又讯其主者，得二人共寝食状。猝以诘敬云云。敬莫能对，因吐前事。敬干法，天林冤雪。夫卢天林之钳于群喙，金铁莫能喻其坚，然不能无疑隙。藉公之决，必不令天林冤死。乃竟冤死。阎敬之再讼，持案定也，安知有海公鞠已？岂非天乎？而阴有使之者乎？
告强奸
告状人阎敬，告为剪奸正伦事。儿媳僻园讨菜，凶恶卢天林入抱奸，遂串偕逃。切恶强奸罪重，拐带非法，乞除奸党正法。上告。
诉
诉状人卢天林，诉为电烛虚诬事。身与阎敬，素执仇恨，驾捏伊媳菜园被林所奸，偕同逃走。不思菜园非行奸之所，白昼岂捉奸之时？仇口称诬，难逃洞察，哀哀上诉。
海公判
审得阎敬，乃奸恶人也。既称天林奸媳，胡不捉奸于房帏，而乃捉奸于菜园乎？其情犹涉狐疑矣。若据大库与关氏所证，卢天林奸拐似真，则拟应戍无辞。然关氏之证，不过卖奸买奸之故，乃与阎敬有奸，串其媳与井逃走，恐阎敬与讼伊之罪难逋，故死证天林所奸是实。大库苦证拐真，不过仇恨相隙。殊不知，平白诬捏，陷人一命，情何狠也。关氏淫恶，合依官卖。大库奸党相助，拟之满徒。阎敬虚诬，合拟充军。天林累死一命，阎敬当给埋殡，与其子殡殓。各依律取供。

[book_title]第九回　断问通奸
淳安县在城郭参将侄秀才郭应基，其舅死，因与其妇通，生一子，已二岁。舅弟刘茂，以其情讼于郡。其家巨富，徒党相翼，为说甚辨，谓刘茂谋产而诬贞妇，有关风化。公决之，一见妇，知为淫物。因令众各居一区，从门外拘一小婢，至加拶问：“儿在何处？”曰：“在专诸巷郭秀才家，匿帐中。”及诸奸状悉得，令四卒往捕。其家重扉皆扁卒，即逾垣排闼抱儿出庭见，故令口之地，妇呀然，奔前抱起，曰：“罪自甘，但愿留儿也。”遂抵罪。
告通奸
告状人刘茂，告为兽恶败伦事。伦理风化所关，冠裳礼义所出。痛兄刘森，不幸早丧，淫嫂何氏，守制三载。岂甥兽恶郭应基，势横荒淫，奸嫂何氏，生子二周，秽迹四闻，乡邦耻笑，伦常扫地。生者莫知死者悲泣。冒恳天台，乞殄刁风。上告。
诉
诉状人郭应基，诉为蛊计害民事。切身守法，素不为非。祸因母舅刘森早故。母妗央基代管帐目，仇舅刘茂，思欲谋兄家业，妒基若在，事恐难偕，设机陷阱，架捏母妗与基通奸。既云嘱托买奸，众口安得尽箝？显是诬捏。乞提斧断。哀诉。
海公判
审得何氏因夫早故，止茕茕一妇，家务繁琐，莫能掌理明白，乃托甥郭应基为之代管，亦是为家之计也。但不合与基通奸往来，生得一子，已满二周者，是非以身尽托之矣。伦理何存？应基既称刘茂欲图兄产，妒伊在彼，捏陷伊奸。此难以抵辞也。身既入黉门，何不遵守法律，胡行狗彘！甥妗两相调情，而求野合之欢者，城非为也。学门岂容奸徒？合当黜退前程。何氏失节贪恣，归宗无异。其家室产业，悉附刘茂收管。俟二周之孩长日，家业还侄自己理掌。各取供。

[book_title]第十回　勘饶通夏浴讼
淳安县乡宫通判饶有财，夏浴空室，夜渴索茶，小婢持置墙孔，饮之，遂中毒死。其前妻之子，谓以继母有奸夫在，故毒杀其父。乃讼之于邑。置狱已久，不决，公当时巡行于郡，各县解犯，往郡赴审。其继妻再三称冤。公顿然思之：其妇如此称冤，莫非果负冤平？径造饶室，详审秘探，阅浴处及置茶处。遂严钥其门，概逐饶通判家口于外，亲与一小门子宿其中，仍以茶置墙所。次早起视，果有蜈蚣堕焉。急命拆墙，遍内皆穴蜈蚣，焚烧移两时方绝，臭不可闻。遂开其妇之罪，冤始得解。妇叩谢而归。
告继母谋杀亲夫
告状人饶清，告为奸杀大冤事。痛母蚤亡，清父再娶姚氏，后父广任，兽母不良，暗藏奸夫。清父任满归家，兽母恶声里，父怒、究奸、岂恶置药毒死亲夫。似此冤，闻者寒心，骨肉相残、天伦灭绝，乞天法究。哀告。
诉
诉状人姚氏，诉为冤诬事。逆子饶清，恃尊无伦，污蔑继母，中之丑、痛不可言。身配于财，恰尽乃事，闺门整肃，敢容奸夫？况夫任归家，因夏浴空室，伤暑身亡，殊仇架捏毒死亲夫，不思伊父与身，枕畔恩爱，奚忍置毒谋害？谋毒重冤，氏担不起。幸告台下，乞天分豁。哀哀上诉。
海公判
审得于财之死，非毒药之毒，蜈蚣之毒矣。但无用小婢，置茶胡不持入室而与，何持置墙孔而与之哉？因而中毒死者，亦命已矣。饶清谓继母有他奸夫，怒究之，姚氏将药毒杀。而清之告，亦为父伸冤之故也。但未询其实，陷母置狱，坏母名节，则伊为子之过矣。若非经吾睫亲睹，则姚氏偿伊父命者，将何以辞焉？非几乎屈陷一命，合拟忤逆罪加，姑且免究，的决惩戒。

[book_title]第十一回　谒城隍遇猪跪吼
淳安县东门巷闵元庆有一猪。元旦，海公谒城隍，见猪跪吼。公曰：“异哉。此必鸣冤也。冤则随我来。”猪即自行抵邑堂而不能言。公令人随所往，乃其主家，拘主家至，反复错诘其家事，皆曰：“无之。”曰：“而与人讼乎？”曰：“然。”曰：“孰胜？”曰：“民胜。”曰：“何由胜？”曰：“渠将民奴殴死。”曰：“汝自殴死，诬人也。猪即其奴矣。”猪闻，据地吼鸣，叩首如人状。主惊惧叹服，列事始末，始以坐法。而被诬者，公令释放，人称“神断”。
海公判闵元庆与裴杰讼，特一时之忿耳。因忿受屈，亦不过小挫也。遽杀奴诬裴，而必期其胜，无乃为人忿，而死二命乎？讼虽获胜而奴死。无辜屈裴抵命，应知冤魂必不瞑目于地下矣。猪陈其状，非畜之能灵，亦庆之罪不容逭。盍拟大辟以惩刁诬。取供。

[book_title]第十二回　断赝金
淳安县有一阳明，以金授匠制环，环成持归，尚不知赝也。经月始辨，以还，匠则饰词百端矣。遂以讼于公。公已知奸在匠，至即以系狱，而书一“金”字于其腕，曰：“字损，则重挞。”人皆不知其意。旋已，呼其妇伏阶下。囚群中忽召匠至，怒曰：“‘金’字在乎？”曰：“‘金’字在，尚好，底何敢有损？”曰：“‘金’字若在，尚是良民。”且令去。复问妇曰：“金子在，可持来。”妇曰：“然。”金到以偿民，而始挞匠。妇以声误，遂以金出也。
告盗金不还
告状人阳明，告为窃盗事。惯贼郑翊三，素藐法律，害人百端。前月，明到翊家制环，带金五两，移放桌上。岂恶蓦见，盗心炽然，将金盗走，变觅无踪。身与理谕，吐出均分，恶贼坐执不认，反逞凶暴。乞天拘究追偿。衔恩上告。
诉
诉状人郑翊三，诉为驾捏骗害事。切身守法，素不为非，谨遵律条，秋毫无犯。仇豪阳明，素欲害翊，无一可就。前月来翊家叫代制环，并未见有金子。其今次月复来，即称遗失金子，为翊拾着，威振坐身。不思伊金失堕他处，坐翊所拾，又无赃勘，情实诬谄。恳恩洞察，情伪立分。上诉。
海公判
审得郑翊三，乃奸诈人也，亦刁恶人也。阳明到伊家制环，将金放于桌上，口伊盗走者无疑矣。阳明理谕均分，本合将金吐还，胡不认而逞其暴以制人者何也？盗金坐执不还，反逞凶暴，将以制明之勿取乎？何刁之甚！合依刁恶取律，姑免究之。但恶逞凶饰诈，以控逞凶暴坐不合。

[book_title]第十三回　奸骂求粜不与
淳安县西乡有一妇，八十余，姓曹，其夫姓谢，蚤死，妇嫠处。忽夜被人杀死，经两月莅者莫能察。公拘邻族至，询历皆曰：“不知。”因问妇死前有何举动？曰：“但放谷，而姑侄张珏求粜不与，且詈之耳。”公曰：“是也。”令捕之口无，拘珏母妻至，母曰：“岁荒，珏出祟也。”曰：“持钱几何？谁所与口？”曰：“叔守礼与钱三百文。”拘守礼至，绐之曰：“珏杀人，而汝给钱，又令逃去。其母已谓汝知情也。”守礼已具状，有“疑珏杀人”之语。其家相距二里许，因遣其妻先归，后遣其母继往，中间令人挑妻曰：“母已谓杀人事，汝知也。”妻恚且惧，语渐，因得其“杀人之夜，珏归，身作血腥，鞋污相易而出”诸语。即自远捕珏得之，一见输服，尚有妇金簪一对，并见其凶器等物俱在，狱始成。
告黑夜杀死人命
告状人曹贵，告为杀死人命事。痛姊居孀无子，独自嫠处三十余年，存有赡银二十两。岂恶张珏，系姊亲姑之子，闯知存有赡银，屡行盗窃不遂。前月十八夜，邀众持刃，将氏杀死，家财尽行搬走。似此不法，人命干天，乞提正典。上告。
诉
诉状人张珏，诉为烛电冤诬事。切身买卖佣活，远久在外。祸因年荒，曹氏放谷，身与求粜，合口归家，即往外收帐，并未在家。殊仇曹贵，架言“曹氏是珏杀死”，不思荒年饥岁，奸恶成风，难坐是珏果杀，情实诬谄。乞天严办。上诉。
海公判
审得曹氏，存得赡银二十两，张珏窥见，思盗之心亦有之也。兹今年荒，曹氏放谷，求粜不肯者亦是也。然求粜不与者，细事也。执仇乘机劫杀者，则罪重矣。即云荒岁饥年，贼风并事，劫杀之罪，难坐尔身，则伊所带之金簪、首饰从何而来？合拟大辟，毋得他辞。

[book_title]第十四回　仇嘱诬盗
淳安县有一吴满，与戚巳相仇。满被盗，巳获焉。而公快姚成为满亲家，因盗以诬戚巳。其时，群盗受赇，皆口钳之。探得戚巳财物，一概是吴满财物，戚巳莫能办，成狱六、七年，往案皆实。及海公任淳安尹，将此宗卷阅，心下自觉疑惑未定。时群盗皆死，独戚巳存无可诘，而巳甚称冤，曰：“狱成久矣，非老爷神明，不称冤也。”问：“赃在乎？”曰：“在。”然仅布衣数事置库，取出细阅。次日，两造皆集庭下，指一青布氅诘满曰：“此衣汝自制，亦买者？”满答曰：“自制。”曰：“民家何由布面，复用蓝绢里，而缘亦蓝绢乎？”曰：“大儿子以民年老进轻暖。而缘，乃制衣剩绢，因用之也。”公诰戚巳曰：“汝衣乎？”曰：“非也。衣已易去矣。我氅，青布面、蓝布里，缘亦青布也。”发视面里，果如戚巳言。缘亦青布，岁久成蓝也。公曰：“冤哉！”始知姚成为满之亲家，乃往嘱，典贿诸盗以诬戚已。公即以巳械而械满，并以巳罪罪之。戚巳曰：“民冤得释，但家如洗，满自富也。”复令：以吴满家给戚巳焉。一郡称神。
告窃盗
告状人吴满，告为缉盗安民事。恶贼戚巳素越分，聚群偷窃，远近遭殃，飞空泼祸。杉木系身鸠屯，岂恶于十三夜，罄行搬窃，获赃鸣众，情实不诬。乞剪獗猖，庶宁鸡犬。上告。
诉
诉状人戚巳，诉为赃陷事。土豪吴满，争娶成仇，无由报害，计砍杉木，赃浸门池。次早口称被盗，贿邻池内验赃，捏诬告县。切思杉木惟竖造乃用，池中非脏之所。恳恩洞察，情伪立分。上诉。
海公判
吴满与戚巳，争娶宿仇，累岁秦越，自砍杉木，私浸戚巳池中，计图报复。此操心甚劳，为计最拙也。里邻实指，盖但知戚池有赃，而未知所以然之赃也。戚系无辜，吴合反坐。其干证堕满术中，姑免究。

[book_title]第十五回　决咸匿兄产
淳安县宝坻乡有一杨咸，其兄成构危疾，泣谓咸曰：“我病必不起，有金二千两。子幼，必不能守，汝可有之。俟儿长，给半可也。”后背兄命，尽匿不与侄。成妻诉于邑，海公迟滞未决。适获盗至，其盗见咸即曰：“此人故吾偶，今暴富，皆盗资也。”咸急呼曰：“吾资，出亡兄所寄。非盗者。”公曰：“已知汝匿兄金，第虑汝不服，故令盗言耳。”遂尺产给成子。
告欺死瞒生
告状妇卢氏，告为欺死霸占事。缘夫与叔同爨，叔身外游，夫耕供家。夫病将危，产业、金子尽付恶叔掌管。岂恶欺夫死儿幼，即行分异，家业悉被吞占，族长可证。原既兄托苦乐宜均，何欺死瞒生，将业悉霸，今又逐身外居？号天情惨，粘单上告。
诉
诉状人姚氏，诉为冤诬事。逆子饶清，恃尊无伦，污蔑继母，中之丑、痛不可言。身配于财，恰尽乃事，闺门整肉，肃以承托。及今长成，反捏霸吞伊业，恩将仇陷，情实诬耸。若有欺幼吞占事情，罪甘斩首。上诉。
海公判
审得杨成，因子幼，而己病欲危，乃给金二千两，付弟杨咸掌管，亦成为家延之计也。乃咸枭利霸为己业，非欺死瞒幼者乎？既承兄托，当恤寡怜孤，家业均半则可，胡何言兄未置片土，实系己业，与嫂侄无干而逐之外居者，诚何心也？则当以侄犹子比儿，即叔之田产，亦当三分之一，而况系己父所置之业乎？合给还侄如律。取供。

[book_title]第十六回　贪色丧命
绍兴府会稽县东街，有富子姓陶名厥，盛服往市，经楼下，楼上有妇倾浴汤，误溅富子衣服。富子怒目妇，妇含笑巽谢。富于仰见妇色艳丽，乃回嗅，相揖而别。归而慕之，无由得之可谐，思久成疾。母爱子，私问致疾之由，子以实对，母深为子危，假以贸物，见妇人而亲密，乘间以诚告曰：“吾夫妇老年止生一于，倘蒙怜救，誓当厚报。”妇怜之，与曰：“吾夫某日当往外，昏时郎可至。”如期而往。妇匿之楼上，且安置翁姑闭门户，登楼，子已死于妇床矣。盖久疾体弱，又惊喜交集故也。妇惊，呼翁姑见之，翁惧累自缢，姑亦惊悸死。邻人报其夫，执妇赴官。富子母，次早至，拟迎子归，适逢斯祸，奔归告厥父。父曰：“是吾子之罪，非妇之过也，吾当救之。”诣海公曰：“此吾子不才致此，大祸延及妇之翁姑。民颇有赀产，今愿备衣棺，殓葬三尸，家赀付姚庆夫妇。乞贳此狱，以什无辜。”公从其请，判令庆夫妇承富民家，而赡其老。
夫首妻谋杀奸夫赫死翁姑
首告人姚庆，状首为谋奸累死事。淫妾胡氏，龌龊淫贱，恣肆匪彝，闺门有亏，窝藏富于陶厥通奸，囚奸触詈致死，庆父被赫身死，母惧又亡。淫贱恶妇，耻笑乡，累死翁姑二命，情实号然，乞天正法。首告。
陶珠出告救胡氏
告状人陶珠，告为乞恩宥冤活命事。理可以正公偏，不无曲直，罪可以惩恶逆，不无冤枉。姚庆具告台下，谓“妻谋奸，赫死公姑二命”，情由民子陶厥，命笃而死于庆家。庆之父母见尸，俱赫身死，其倩实非于胡氏之罪，乃系民子不良所致。民甘殡殓三尸，家赀均分姚庆夫妇赡老。恳天恩豁释究。上告。
海公判
审得陶厥所死姚庆之家，为色所丧，其躯何借之耶？姚庆父母悸之，双双自尽者，亦非冤也。今据陶珠所告，乃为罪系厥所致。其不忍罪冤胡氏，而告以首明者，亦公心之议也。又致棺殓葬三骸，家赀给庆夫妇赡老。陶珠，诚厚道也哉。既谓“陶厥病笃”，胡氏合无罪矣。

[book_title]第十七回　贪色破家
绍兴府东阳县，有一徽州商人，以赌倾产，僦唐店居焉。屡逋僦税，商亲督之，夫出而妇代对。商人见其美貌，遂心动焉，欲就不能，乃傈媒婆与妇说之，曰：“尔夫浪游，娘子不免饥寒，今徽州唐商人怜娘子，欲贷尔夫数十金，不责券，使贸易他方。唐商人与娘子处赡衣食，尔夫回，仍使复合，不索前银。”妇始不从，媒婆力说之。妇令媒婆回，俟与夫议。夫归，妇怨曰：“尔不事生业，贫受人欺，生不如死。”夫询何故，妇以媒言告，时夫赀竭，正欲鬻妇，揣如商计，则既得厚赀，而妇终复合，许之。以告媒婆，责以五十金。商如之言，数与之。夫留十金与妇，即行。是晚，妇约商会。商所畜骡，食人禾被杀，往讼于县，不克赴约。妇具酒肴，篝灯以待。久不至，隐几假寐。适有叫夜僧过之，见门开，潜入窃其银。复欲淫妇，灭灯，抚妇臂。妇以为商，曰：“候君久，何来暮也？有少酒，欲奉君。”僧辞不饮，挽之就寝。妇抚其头，始知是僧，遂惊呼，僧惧，杀之而去。次日午，未举火，邻人省视，见妇被杀，惧累，告之官。官讯数曰：“妇家谁最密？”众以“媒”对。逮媒至，媒述商事，逮商，拷掠诬服，系狱中，凡十载。夫回，获利已十倍，闻商杀妇，往告公处，曰：“此商为吾妇不惜数十金，岂有初会即杀之理！必冤也！”公再讯商，言：“妇令媒约会，以骡讼在县，实未赴。但畏刑，诬服耳。”公令吏往县，讨旧卷来呈。始知商讼骡之夕，即杀妇夕也。洞烛其诬。复问邻人：“此夕，有何人过市中？”邻曰：“只有叫夜僧。自妇杀后不至，今住仙山中。”公令捕来，一讯即服。衲衣中藏数百两商银，犹有存者，遂伏辟。
邻里具呈
呈状人吴启、谢胜等，呈为究奸杀命事。梁金六娶妻聂氏，金六于本月十五日往外贸易，独聂氏一人在家。昨夜未知甚奸入，将氏杀死。理合具呈告明，为此具呈。
梁金六告赦唐婴
告状人梁金六，告为宥冤究妻死命事。身因贸易往外，妻聂氏被贼杀死。邻甲呈县，将唐婴伏辟。切思唐婴为身妻费金不惜，安有杀害之心？衾枕之情初构，帏帐之恩始投，岂行杀害！身思唐婴，必是畏刑诬服。叩天再行究察，身妻死冤得伸，婴罪诬得胀释，冤民活。激切上告。
海公判
审得唐婴，因见梁金六之妻，贪其恣丽，乃置金与金六贸易，遣之出外，再行匹配，亦贪色多奸之甚也。聂氏俟婴，岂婴为骡讼所羁，未及赴约。聂氏俟久，假几而寐，忘顾其门未拴，乃被孽僧法云入室杀死。邻甲呈县，拟唐婴供辟，此亦人之可疑者。然所疑者，惟知一耳。但知婴置金求合，不知杀妇之夕，乃讼骡之夕也。法云合拟大辟。各无罪。取供。

[book_title]第十八回　许巡检女鸣冤
海公任淳安，宿上官驿，明烛独坐，忽闻窗外有如女人声者吟，曰：“夜月悬金镜，春风扬锦帆。江花如有意，飞点绣衣衫。”又曰：“旭日转洪钧，园林万树新。画屏朝弄色，彩槛外移春。巢雀俱堪托，人家尽不贫。独怜寒谷底，黄叶尚凝尘。”公大诧，曰：“有是哉？女乎，何以至此？”女曰：“妾非人，有沉冤欲诉耳。”公令前，即跪灯下，泣曰：“妾，钦州许巡检女也。五年前，从父赴任至此驿。驿夫魏昭，悦妾貌，毒杀妾父犯妾。妾固不从，罗巾缢死。尸犹痊，园中浅土才覆面耳。惟老爷怜察。”忽不见。明早，公集驿夫庭下，曰：“五年前，有许巡检负重罪逃至此，有能捕获者，厚赏。”魏昭曰：“曾有人杀之矣。”公大怒曰：“杀者，即汝也。”一讯即吐实。发女尸园中，面如生。命具棺殓，移葬之。
海公判
许巡检任上官驿，止带一女，而娇貌可堪。乃驿夫魏昭，知女姿色，淫心炽然，欲偕不能，辄起谋害，置药毒死许巡检。将谓必期其女之偕。岂女之贞，坚固不从，自缢而死。夫二命之死，实出无辜，应知灵魂必不瞑目于地下矣。而其女乃含冤于九泉之间，悲泣而陈其冤，非鬼之能言，亦昭之罪不容逭也。详其情，律实难容；察其行，罪实难逋。合拟大辟，以惩恶行。

[book_title]第十九回　风掀轿顶
台州府仙居县地方，公至县地方，往过赴任，为大风掀去轿顶。公问：“风从何方起？”吏白曰：“东风。”公即令隶拿东风来审。隶默念：长官岂病狂耶？出，与众议。或教隶曰：“试往东行，呼东风，或有应者。不应，伏请未晚。”隶如言，市中无应者。行十余里，至一村家门，有深池，一人徒倚于门。隶再呼东风，其人果应，盖此人号东峰。隶取牌，民愕然，展看，忽为大风吹去，飞入池中。隶归告公，公曰：“必池中有冤。”抑亲至其地，集众涸池水，中有人骨一具。拷其民，民叹服言：“前有孤客借宿，俊利其财，杀之，投入池中。”遂伏法。
海公判
范俊，乃一村之刁恶人也，舞断乡曲，村民遭毒，顽官法，藐宪典，诚乡间之恶虎矣。旧年十月，孤客伊家借宿，身带银百余两。胡见利生心，忍心坏法，欺一孤身客人，谋杀移尸，投入门池。夫何狠心之甚耶！然冤魂终不瞑目，负曲九泉。虽不能如人之言以陈冤，则有灵起风制牌以入池，非冤魂之不容奸恶乎！大辟之罪，范俊安可逃之！

[book_title]第二十回　谢德悔亲
台州府临海县一富民谢德，女聘儒生杨谟。生贫，德遂寒盟。告县，县受赂不为理。生径奔省，往公处告，哀恳于公：“老爷德政，人称神明。谟被抑不获伸，所以奔诉，忍不引手为寒儒雪不平乎？”公沉思，忽变色曰：“尔本巨盗，尚敢赖婚，杖之二十，送狱。”左右大骇，不测其故。公令快手临海邑逮谢德，并媒证言。前获江洋大盗，报有杨谟名，赃物藏谢德家。密谕杨谟无恐，调治杖疮。谢德至，诉曰：“婿自为盗，前已告官离婚。民虽家计粗足，实由勤俭，非窝盗也”公曰：“吾固知若非窝盗者，赃虽虚，岂无聘礼可赔？还之，尔女别嫁可也：”谢德喜，而言纳金。杨谟不伏，曰：“本期雪冤，反遭诬枉。既夺我妻，伏陷我命。”称冤不已。公曰：“尔为盗，罪在不赦，纵得妻，将安用之？”生哀泣曰：“妻不敢望，但愿一见之足矣。”公谓德曰：“汝可备一祭礼，令尔女就奠狱中，庶彼甘心。”女至，公择生破其械，授之衣冠，唤吏具花烛，令生、女即公厅成亲。公好谓谢德曰：“婿本读书人，尔女嫁之亦不忝矣。故恕尔悔婚之罪。”仍以前纳之金，给生为资装。生与女，拜谢而去。
告退亲
告状人杨谟，告为乱法折亲事。身幼议配桂英，媒书可证。胡谢德盛衰易志，向富离贫、前四月引身上门，勒写退书，遣女另嫁。切思夷邦且重匹偶，中国可坏彝伦？姻盟可毁，王法无凭，号天整究。上告。
诉
诉状人谢德，诉为超豁女命事。身女许配杨谟，终身仰望。讵伊父死未几，倾家赌嫖，现今田不尽留，瓦无片蓄。婿非肖子，女矢二天，退礼休亲，虑孤女望。上诉。
海公判
谢德之女，既配杨谟为妻，金镞可朽，名不可谕也。德之嫖赌，任属泰山，胡不招赘于家，而箝其放心乎？乃若逼写退书，遣女另嫁，此又坏法乱纪，播中国之丑声，俾夷狄之人笑也。虽然，夫之不幸，妾之不幸，纵使杨谟消乏、亦桂英之数期矣，夫复何恨？若依谢德，是坏萧何。

[book_title]第二十一回　乘闹窃盗
金华府金华县，有一富家汪大婚娶，邻有为盗者，亦随戚友往贺。席散，盗乘闹闯入，伏新婚床下，盗其金银首饰。富家疑昨席散，未见支德。德出，彼被盗也。告于公，逮掠不伏。公沉思，乃书一“金”字于盗掌中，曰：“果尔耶，字当自灭，若非尔盗，字当在。”令之起立一边。公乃令一明白会干事的隶，去拘其妻至仪门。海公问盗曰：“‘金’字在乎？”盗曰：“在。”隶语其妻曰：“尔夫已招矣，说金子还在。”妻惊讶间，公复问盗：“‘金’在否？”盗又答：“‘金’字尚在。”其妻以为夫果服也，归取所盗之物，付隶呈于公。公以示盗，乃伏于法。
告窃盗
告状人汪大，告为殄盗安民事。仇邻支观德，闯身代子完娶，乘闹入室藏躲，于本月十七日二更时分突出，家财皆什物件盗去一空。乞天拘究，追偿财物，除害安民。上告。
诉
诉状人支观德，诉为烛奸远害事。德素守分，毫不非为奸口，被贼搜诬德身。伊家婚娶，德本致贺，实为好意，岂有行盗之心？况且伊家人众业杂，独指德一人，白昼黑天，有何赃证？伏乞仁台作主，臂冤善。上诉。
海公判
支观德不务本，不逐末，行检以启人疑，作保头、作赌局，盗贼之徒，所由决矣。既知相贺之礼，胡何乘机藏避？非伊窃者，谁也？汪大岂是诬讼哉？姑拟不合。原赃给还失主。

[book_title]第二十二回　杨继儒释冤
衢州府西安县杨继儒，父为显宦，偕诸友郊外游，遇群妇女，杨避立路侧。中一少女，见杨少年飘逸，心念得婿如此，则遂平生。因询其姓名于小仆，仆报言，“此里中杨公子也。”女归，思之成疾。市有伢侩老妪，常往来其家，闻女病，登楼视之，觉女为七情所感，因以言挑之。女告以杨公子事。妪曰：“此何难？”归计：女虽见杨公子，特邂逅耳。吾有子年少未娶，黑夜令往，女必不知其故，真伪莫辨。乃以对其子言之。复诓女曰：‘杨公子闻言甚喜，约今夕从后门登楼，请灭灯以待。”至夜，妪携子往，女以为杨也，纳之。自是，每夕必至，荏苒数月。偶有二表妹求学针指，以女同居。女谓妪子曰：“表妹在楼，此夜，但于下相候。”又数月，三女饮醉，女倦先寝，忘赴妪子约。两表妹服男衣扮戏，戏倦乃并枕。妪子候久，蓦地登楼，时残灯尚明，见男女并枕，大怒，以女更与人通奸而弃己也，并杀之而去。女醒来见二妹被杀，惊呼家人曰：“此杨公子杀之也。”告之县，县官逮杨，杨罔知其由。女力证为杨奸己与表妹，不从而杀之。杨受刑随招，随办系狱。不得白。后公至，谳狱，知其是冤。令女与杨对暴烈日中，杨困惫矣，公伪退阴处，令胥隶谓女曰：“杨继儒杀人，亦为女而杀之，今已垂死，情亦可怜，合以一物遮蔽其日，亦见你相处之情。”女见杨疲，心亦怜之，乃脱一裙遮其日。公出谓女曰：“尔言杨继儒强奸，何复遮其身？且继儒本公子，何由竟至闺中？”女不能讳，备述游春见杨，后张老妪引来，因表妹在楼妨碍，故杀之。公令逮张妪来鞠之，具言见杨女思成疾，所杀之情，妪并不知。公令口之，妪即吐实，谓：“女思杨公子成病，妪知其故，以己子来娶，属子往以代之，每夕往来。是夜，见女不下楼相候，乃登楼，见男女并枕，怒以为复通他人，因并之，不知为二表妹也。”遂逮其子伏法，妪亦连坐。杨罪得释，后登科第。
告杀死二命
告状人孟贵，告为凶杀二命事。枭恶杨继儒，倚父势宦，越分非为。女甥巧娘姊妹，于本月内到贵家习学女业，岂恶瞰见，昨夜逾垣入室，强奸身女秦娘不足，又欲行恣二女，姊妹不从，逞凶杀死。乞天拘究正典。上告。
诉
诉状人杨继儒，诉为烛冤豁命事。切儒父严肃家法，身素遵守训约，并未敢横为。殊仇孟贵，平空架陷，捏称女甥被儒强奸不从，逞凶杀死，情实诬陷。白昼暗天，恳乞仁台洞察，真伪立分，豁冤。上诉。
海公判
审得张氏，构子姚六，窃奸孟贵之女秦娘，已数月矣。秦娘慕继儒成疾，被伊知之，乃即携子往奸代儒者，母子操心之甚，奸之至者也。何尤多疑，执一暴而杀二命，罪安逃哉？律拟大辟。张氏不合属子前往，祸由伊而得，亦以辟罪并坐，继儒等各无罪。取供。

[book_title]第二十三回　以烟杀人
桐庐县有一旅店，居停商旅。湖广有一商，姓朱名德教，至之投宿，恂恂雅饰，如儒生然。主家婢，时时睨客，商怪而不敢问，婢累咨嗟，临去语曰：“烟来伏地。”客不解。夜半烟来极大，扑人口鼻，目迷喉干，不能声唤。忽忆婢语，乃俯伏于地，口鼻就以衣四塞，稍可呼吸。四鼓时，烟方息，商乃出。而归询，前途居人曰：“此家姓魏，名长二，常以烟杀人谋财，屡矣。婢以此客良善，故漏是言。”客以之告于公，一家皆于法，特宥此婢。
告谋人
告状人朱德教，告为杀命谋财事。身系湖广荆州人，贸易度活，年尽归家。昨遇魏长之店，身向投宿，岂恶欲行谋夺财本，夜半三更，用烟将逼身死，幸婢漏言，得救教命。乞天剿除敦风。上告。
诉
诉状人魏长二，诉为平空毁陷事。切身开店，佣生住歇客旅，素不为非，公平取接，并无谋毒之行。殊刁朱德教，辄起祸端，平白诬捏，有甚赃证？若身素行谋人夺财，岂无乡邻见证？情实虚诬。哀哀上诉。
海公判
审得魏长二，乃狼心苟行之徒，亦奸党凶恶之徒也。不务本，不务末，诡计害人，情实可恶，然乃以开店为由，罹人于罗网之中者，据此凶恶，殆猛兽中之穷奇，蛰虫中之虺也。既云公平接处，何尤用烟杀人？非谓店舍，实系牢笼。若非伊婢漏言“烟来伏地”，则德教一命，几乎丧矣。此固天网不漏，亦诸恶之贯盈也。盍拟典刑，婢系无辜。

[book_title]第二十四回　夫挞妇为有奸
金华府永康县，有一妇姓秦，嫁夫姓柳名清。一日，妇往母家，乘骡渡水，偶遇一刘进生，亦乘一骡至，结之曰：“骡性烈，至中流跳必堕溺，我驴驯，相易以度，抵岸各乘己者。”妇信之。及岸，进生鞭骡急往，不可追。妇归，其夫柳清以为妇有他奸，挞妇几死，乃赴公处，告求出妇。公无所问，但曰：“启衅者驴也，可牵来。”既至，既命系之廊柱，禁争刍水三日。纵之，而卒随后往视。其骡果归进生家。卒报之公，然公令即逮骡主至，询，遂以杖之。
告奸易骡
告状人柳清，告为调妻劫抢事。切妻秦氏，于母家归，路遇凶恶刘进生，见妻独归，乘骡一只，调戏不从，乘骡逃走。似此凶徒，荆棘蔓途，人民遭害；乞恩严缉剿灭。上告。
诉
诉状人刘进生，诉为捏诬脱骗事。生素守法，秋毫无犯。祸因路归，偶遇秦氏，抢之间，各自而回，并未答有半言。殊清多疑，谓身调戏伊妻，情实虚妾。上诉。
海公判
刘进生，以秦氏一人自母家归，狭路相逢，意必欲图夺彼骡者无疑也。既夺骡真，调戏秦氏者亦真矣。然罪不至劫杀之律。姑拟徒一年，以惩好恶之行。骡合当官。

[book_title]第二十五回　妻妾相妒
南京比部主事陈应兆，正妻葛氏甚妒，陈娶一妾，妻每仇视之。陈偶顾妾而笑，妻问故，陈曰：“美目盼兮。”妻曰：“君悦其目耶？”陈笑而不言。次日，陈坐书室，妻令婢捧一碗至，陈视之，乃眼睛也。陈惊愕，妻曰：“尔悦妾目，故以相献。”乃知其妾已死。陈无奈，只得在家，忍隐数日。侍婢忽有一小过，妻曰：“尔不看样子。”婢惧为所戕，逃出，遇公出部访客，婢称冤于公，公问何故，婢述前事。公即到陈衙，令隶往搜；获得妾尸。公喝将陈妻系之带来，问葛抵命。陈罢官而回。
海公判
陈应兆，顾妾一笑，特一兴趣耳。葛氏以夫顾妾致忿，亦不过偏妒也，遂杀妾而取其睛，何也？无乃为小忿而死一命乎？妾虽被尔杀而死于无辜，应知冤魂九泉之下，必不瞑目矣，乃使婢逃，以白其情。非伊之罪贯盈，天不容奸，盍拟正与！应兆罔居官职，治家不正，其职亦奚留焉？

[book_title]第二十六回　姑疑媳与翁有奸
处州府严水县，有一詹尚贤，父子皆儒生。子肄业外馆。父詹希曾抱孙嬉，孙求翁金簪与戏，翁遂与之。其媳见于手执一金簪，恐子失堕，乃取插髻旁。姑素疑翁与媳有奸，私赠以簪。是夜，乃窃翁衣冠，入媳房调戏，以试真伪。媳本刚烈，大怒，遂咬下其耳。姑负痛归房，媳走诉父母。父曰：“尔翁礼义君子，岂有是事？且何证？”妇曰：“咬得一耳为验。”父曰：“长厚者亦为是哉！”明日具膳，召翁，翁欣然至，耳故无恙。父责女曰：“翁耳故在，岂得诬之？尔罪何如？”女归而愧，自缢。父赵景谟讼之公。又，姑久卧不起。枕畔有血迹，烛之，丧其耳鞫，问得其由，狱无所归，要归于其子。公乃细详律而批曰：“媳本烈妇，事由其姑起，子往外读，非其子之罪也。宜坐之于姑。
告奸媳致死
告状人赵景谟，告为号究女命事。身女珠玉，配与詹尚贤为妻。贤往外读，岂恶希曾以子在外，调奸恣媳，女坚不从，自缢身丧。切思女死无辜，情实惨然。人伦风化，律法不容紊乱。女因伊奸致死，冤含泉壤，乞天正法。上告。
诉
诉状人詹希曾，诉为烛冤事。纲常伦理，毫不容犯。身媳珠女，闺门烈妇。曾素守分，敢伤伦理。孽妻刘氏，多疑多妒，窃身衣冠以试媳奸，岂其贞烈，谓愧自缢，希曾敢坏法而调戏儿媳？乞天洞察真伪。叩诉。
海公判
审得刘氏多疑，素妒珠玉为有翁之通焉，亦不奸妒懦妇矣。乃以无知儿所戏之簪，为夫私赠与媳，即窃衣诈夫之身，而往试奸真伪，此妒心最甚，为计最拙也。然不知珠玉乃忠贞之妇，刚烈之女，谓姑为翁被戏，谓愧自缢，以成其名者，诚闺中之烈妇也。刘氏执妒之甚，致媳而死，罪由尔得，大辟宜坐。珠玉合行奖之。

[book_title]第二十七回　断问冤儿报仇
温州府有一僧齐能，欲往北京礼部请度牒。从杭州过，于一饶福店宿，身负百金，次日欲即往。饶福知其身有百金，乃款待留之。是夜，持刀劈开房门，入而杀之，将尸埋炕床下。妇口生子渐长，常欲杀父，饶福乃讼之于公。儿忽然语曰：“我非尔子，乃是请度牒之僧齐能也。渠杀我，夺金百两，尸尚在炕床下。”令隶往搜得之，饶福遂成狱。其儿依然去为僧。
告子打父
告状人饶福，告为忤逆不孝事。家门不幸，生下孽子饶承才，不顾天伦，持刀欲杀福命，似此父子不分，人伦大变，法律难容；乞天究治正法。上告。
诉
诉状人饶承才，诉为冤苦事。切身齐能，因往吏部给度牒，揭金百两，遇福店投宿。岂恶见利生端，持刀劈门，将身杀死，尸埋房床下，负冤九泉，不甘瞑目，投伊妻游氏胎，欲报前冤，故常持刃欲杀。乞天发验，究治正典。上诉。
海公判
审得饶福，以一僧齐能独宿伊店，裹箧系金百两，乃杀之以夺其财，埋尸炕床之下，机最密矣。而齐能负冤不甘，乃即伊家投胎，将欲来取冤者之人，岂真伊子哉？然天之不容奸党也，故使福告承才忤逆，方知齐能冤屈，饶福之奸始露，而承才即僧齐能。非冤冤相报者？盍拟大辟抵命。

[book_title]第二十八回　七月生子为先孕
淳安县刘新女，嫁龚默，七月生子。默父应祥，以为先孕，出妇已三载。女舅父郑子成，与刘新有，遂诬讼于郡，谓女孕出新。刘新、应祥、默皆诸生，廪于痒，俱蒙羞，而刘新益甚，无以自解。然而，海公已心疑之。偶读石室藏书，中载有七月生子事，临决，出以视诸人，于是群疑尽释，女冤得白。语曰：“少所见，多所怪，故君子所不知阙如。而不疑，引经断狱，汉庭重之。《吾学编》亦载宋潜汉学士以七月生，广右廉访陶公，亦然生，皆足征之。顷语未汝修云：七月子多寿，八月子多不寿。妇有怀孕经水不绝者，或又谓有女十二生子者，有十一生子者，皆世所有，安可执一论耶？
告父奸女
告状人郑子成，告为剪奸正伦事。罔法刘新，素纵匪彝，人行畜事，奸女带孕三月，而归龚默之家。默父应祥，疑为他孕，亦已离出。似此天伦灭绝，宪典难逃，无父无子，天理不容。乞究惩恶正风。首告。
诉
诉状人刘新，诉为捏诬刁讼事。郑子成与新素隙仇恨，思欲坏新致死，以女孕虚陷。况女完娶已经三载，孕所当有，若系奸之孕，龚默岂不具词？其情可察。恳台劈冤斧刁。上诉。
海公判
审得刘氏嫁与龚默，已及三载，因生一子，惟怀七月之孕，公应样疑为原有，令默将妇出之。而子成与刘新素有仇隙，思欲坏新于死，其情是实。新与刘氏乃父子之恩爱，天伦所不敢犯，分莫严于父子，则新岂有奸女之情？子成不过协其仇矣，而以无辜者陷于死，诚何心哉？合依诬坐，故拟满徒，以惩刁恶。

[book_title]第二十九回　妒妾成狱
南京聚宝门外，有一王舜卿，父为显宦，致政归。生留都下，与妓玉堂春日久情深，不忍相舍。乃所携之银渐消，还只恋妓。后囊罄，然妓待如故。但鸨日憎，生不得已出院。流落都下，寓一城隍庙中廊下。有卖果者见之曰：“公子乃在此耶？玉堂春为公子誓不接客，命我访公子所在，今幸毋他往。”乃走报玉堂春。妓诳其母，往庙酬香，见生抱泣曰：“君名家公子，一旦至此，妾罪何言！然胡不归？”生曰：“路遥费多，欲归不得！”妓与之金曰：“以此置衣服，再至我家，当徐区画。”生盛服饰仆从复往，鸨大喜，相待有加，设宴。夜阑，生席卷所有而归。鸨知之，挞妓几死，因剪发跣足斥为庖婢。未几，有一浙江客，兰溪人，姓彭名应科，闻妓名求见，知前事，愈贤之，以百金为赎身。逾年，发长，颜色如旧，携归为妾。初，商妇皮氏，以夫出，邻有监生，浼妪与通，及夫娶妓，皮妒之，夜饮，置药酒中，妓疑未饮，夫代饮之，遂死。监生欲娶皮，乃唆皮告官。云：“妓毒杀夫。”妓曰：“酒为皮置。”皮曰：“夫始诒妓为正室，不甘为次，故杀夫，冀改嫁。”妓遂成狱。生归，父怒斥之，遂矢志读书，登甲后，擢御史，案山西。时公已转江浙运使，生以之告公：“可为生根究此？”公诺之托，至浙询之，乃知妓成狱已久。一日，察院录囚犯，解妓往审，值公轿至，妓即扳公轿曰：“老爷神谳，小妇冤于囹圄，乞爷爷救之！”公沉思，曰：“舜卿曾托究此妓下落，今日可救之，以脱其罪，日后可好与舜卿相见。”乃即带归衙审，令隶去逮刘妪、胡监生等至，不伏。乃潜匿一卒于庭下柜中，监生、皮氏与妪俱受刑于柜外。公伪退，吏胥散。抠老年不堪刑，私谓皮曰：“尔杀人累我，我止得监生银五两，布二匹，安能为此挨刑？”二人曰：“老妪娘，再奈烦一刻不招，我罪得脱，当重报老娘。”柜中卒闻此言，大叫曰：“三人已尽招矣！”公出，卒面证，俱伏。公令人伪为妓兄，领回籍，后与舜卿为侧室，妓冤得白，公作文书申详察院，顾大巡见之，大为明谳，抑称之。
告谋死亲夫
告状妇皮氏，告为号究夫命事。孽妾周氏，不甘为小，苦要夫嫁伊身。夫坚不从，岂孽置药毒死。少年冤毙，闻者伤心。夫系无辜遭毒，情惨蔽天。恩爱相残，五伦灭绝。叩天法究，感恩上告。
诉
诉状人周氏，诉为冤诬陷害事。切身嫁彭应科为妾，谨守闺训。皮氏每怀妒嫉，置药欲杀妾命，岂夫误饮遭伤，殊仇反捏架言，欲嫁毒杀。不思酒由尔置，死夫一命不足，又欲害身以死，情实可怜。哀诉天台作主劈冤。上诉。
海公判
审得皮氏，以夫久外不归，乃与胡才成奸，应科娶周氏而归，伊见执妒，置药毒之者实矣。岂周疑不饮，科乃饮之，而中毒死。何尤反陷周之不甘为妾，杀科将以再事他人？恶毒之心，胡甚之耶！然伊虽恶毒不尽，亦无此能陈告，必胡才之奸计也。皮氏大辟抵命，胡才合应拟戍矣。

[book_title]第三十回　击僧除奸
缙云县有一吴国卿，与郭外寺僧善圆相交，从游最久。一日，国卿过寺，值僧他出，径入其所居奥室，见榻前悬一小木鱼，无心敲之。忽榻后板铃响，一少妇出，即士所识中表戚袁兆之妻也，两相骇诧。板即地屏内一片，板巧合缝，可开可关，所谓地窖子也。妇惧缩入，生亦奔归，遇僧于门。僧既惊失口户，而又讶生色异，知事已露，故以好词挽生返，曰：“今日之事，势不两生，惟足下自栽。”生亦嗟讶曰：“自堕火坑。”知贼突不能释，乃思计之；不若假强而与之复返。待其至寺，要我以死，则哄之诵经拜忏，我甘自缢，可以脱身而回。及至寺，僧果要生死，生以是之而与僧言：“我死不惜，弟求诵经拜仟，再求麻绳一条，我甘自缢耳。”僧喜而从之，亦拜诵如法。生持绳以视之，僧乃催其急死，生曰：“尔可再拜诵，我死亦甘。”僧如其言。当其拜伏地下，生用椅以僧颈压之，用麻绳缚住，走告于公。僧遂成狱。后得出其中。有五、六辈，皆先后盗入者，或以求子诱入者。其寺遂焚。
告僧盗妇入寺欲杀见者
告状人吴国卿，告为逆法大奸事。王谟宪典，诛戮奸恶，萧何法律，岂容逆贼。孽僧善圆，为恶百端，恣素匪彝，暗开地窖，窃藏良家妻女。卿往寺请僧，不期袁兆妻，忽然从地而出，孽恶恐身首扬，不容归家，勒口缢死。幸今走脱，急奔台告，乞天剿灭。上告。
海公判
审得善圆罪恶弥甚，律所难容矣。且居僧娶妻，尚有罪戾，何况挖地窖谋夺人妻，逆法之甚，不可言也。既舍身出家，当口遵守佛法，何容非为大奸？若妇凡五六辈与尔偕瑟偕琴，尔乐无穷耳。然乐虽无穷，罪恶贯盈，王章所不赦也。谋人妻女，罪固难容，而乃逼国卿自缢者，何由也？其情刁恶，律不容奸。盍依大辟之律，庶不坏于萧何。

[book_title]第三十一回　断问奸僧
公在浙江处州府，过上京，夜偶得梦，见群僧。独后有一僧年少，跪泣，似有所诉。既觉，令隶人于途中伺候，如遇有一群僧，可叫来见我。只说本官喜斋僧，隶如命伺郭外。果有游僧十人。隶前致词，僧相顾错愕，姑与入见公。公曰：“某素愿斋僧，但一时未备。”乃呼群吏各领一名去。僧各就随吏往受斋，惟一少僧不遣。公入具五刑，谓少僧曰：“尔等情状，我已悉知，可速直言，吾贯尔刑。”少僧乃即垂泪泣曰：“固所愿也。今遇大人，小妾伸冤之日。”公曰：“有甚冤，可尽诉来。”少僧曰：“妾非僧，乃广东潮州府人。父，姓刘名昌，为江西南昌县知县。随父往任，遇此九人，一家皆杀害，财物尽劫，惟留妾一人，削发为僧，云游江湖。妾忍耻随之，正图乘间雪不共戴天之仇。”公即令人擒九僧至，行囊千金，以其半人官，以其半与女，令人送之归乡，九僧问典刑。又令女补状以存案。叩谢而去。
告劫杀
告状妇刘桂兰，告为劫杀大冤事。痛父刘昌，带家眷往江西南昌赴任，陡遇恶僧法云寺九人，各执械器，将身一家杀死，财物劫夺一空，独留妾，命削发为僧。切思一家冤毙，冤魂莫伸，欲雪仇恨，奔诉无门。幸今俱至台下，恳天作主冤治平冤，举家衔恩。哀哀上告。
海公判
审得桂兰，随父往任，举家乃被僧法云等所杀，将桂兰去发，以之随事贼党云游，情实可怜矣。刘昌之举家俱死无辜，负曲九泉，必不瞑目于地下耳。顾法云寺至处州来者，亦天之使也。一家含冤于冥途，天岂不为诛戮，纵伊奸党乎？各拟典无辞。其所劫之金，尚剩千两，给半与桂兰，以为终身之计，余者入官。各宜取供。

[book_title]第三十二回　大士庵僧
淳安县去城数里，有新创大士庵，金像犹未成。有一缙云县客人赵，携金过其地，适岁除，旅店不得，乃投庵中。僧善明款之。乃问神像不完之故，僧告以乏金，但得银六两足矣。客乘醉启囊如数与之。僧见金多，密与其徒议曰：“此商岁暮独行，四无人知，杀之而夺其财，非计耶？”其徒曰：“不可。”僧强之徒，曰：“出家人，不可为此逆天事。”遂下山去。僧持刃向客曰：“尔欲全尸乎？分尸乎？”商曰：“吾金尽以奉师，乞全余生。”僧即挥刃向商，商知不免，乃曰：“吾师不见恕，乞烹鸡具酒，与我一醉饱，死亦甘也。”僧许之。商默祷口大士曰：“某施像本为善念，乃获恶报。神如有灵，幸托梦与我妻子，令使寻尸。”鸡酒至食，早就空室中自缢。僧拟埋之。适天明，锁之以俟晚。近庵有一富人，姓陶名兴，无子，每元旦往烧香。是夜，梦神曰：“尔须早往，作一善事。”富人惊起，尚未明，即往。见门外一美妇，装饰华丽，从一婢持灯入寺。富人讶其早，踵其后。烧香毕，问僧曰：“适为谁宅眷？何美丽如此？又何早如此？”僧答以元人。富人曰：“若不见之，此和尚匿之耳。”索至空室中，见有锁，挑闼而入。见商悬梁上，一妇人以肩乘其两足。人至，妇始隐。解其缚，心坎尚温。以汤灌之，复苏，备言始末：昏中，有人以肩乘其足，得不死。乃擒僧，银尚未启。客讼之于公，僧遂成狱。
告杀人谋财
告状人赵，告为夺财欲杀命事。切身因买卖晡回，岁暮，投大士庵借宿。岂恶善明，瞰身带银百余，辄起奸心，持刃欲杀命，哀求容身自缢，幸得陶兴相救，死中灌。似此不法，冤蔽无伸。乞天剿除奸恶，民得安乐。奔告。
诉
诉状人善明，诉为电烛黑冤事。刁恶赵，任意妄为，假称贸易往外，实为乘机偷盗。祸因旧年三十日夜，诈言投宿，岂恶夜半潜地入房，将善明衣服等件，尽行搬出庵门，欲走未及，被身捉获，惧刑自缢。殊仇陶兴，受贿偏证，架言谋杀，情实虚诬。叩天劈奸正法。激切上诉。
海公判
审得善明，以赵孤身一人借宿，见囊资百余，因利举端，持刃以杀者无疑矣，何言盗衣服，惧刑自缢？此难以饰词也。然若非神明灵显，使陶兴相救，则遭恶之手，几乎丧矣。非神明之报应哉！合拟大辟减口。

[book_title]第三十三回　一子两继
严州府寿昌县有江仲，生五子。值年饥，家窘，复生一子，令仆弃之。仆抱出，适市有富翁，姓张名聘，见之以问仆，仆告以不忍之故，无以为计。翁曰：“予无子，肯与我，当谢以金。”仆曰：“令有所归，足矣，敢望金乎？”乃以付翁。后数年，民生计日遂，而五子先后皆丧，民老而孤，追叹曰：“昔幸有子，倘不弃之，犹或可延宗祀。”仆曰：“主人亦悔昔之弃子乎？此子尚在，但恐不可得。”民惊问故，仆曰：“前与张富翁，今已长，读书甚聪慧。”民喜，求以金赎，富翁不允。讼之公，公不能决，乃令两家各娶一妇。此子往来数年，后各生有子，各奉其祀焉。
告取于
告状人江仲，告为霸子绝祀事。切身家贫，因值饥年，子多不能应供，乃将小子与张廷聘继祀。岂知不幸，四子俱亡，身老孤苦无祀，将银与聘求赎，殊恶霸执不还，绝人祀庙，情实惨然。乞天判归。衔恩上告。
诉
诉状人张廷聘，诉为刁奸灭祀事。切身老迈无子，江仲遇荒，令仆江兴将儿抛置于水，幸身窥见，将金求与继后，抚养一十五载。岂恶以今无子，欲取续枝，不与，告耸台下。切思先既弃舍，今又何用赎？伊谓祀典无人，身肯以绝守宗庙？乞天恩断。上诉。
海公判
审得江仲，先年家贫，因遇饥荒，子多不能应供，令仆以小子抛弃于江，乃张廷聘求之，抚养继后，已经十五载，恩义亦重深矣。江仲今既乏嗣，置金求赎，虽则为无后之虑，乃不合先年弃舍，非能生不能养哉！若将子还伊祀典，廷聘岂不绝典乎？然宗庙祭祀，所不可绝者。江仲与廷聘，既虑祀典，各取一妇，任子往来，则仲、聘亦各不为绝后是非两计也。合宜取供。

[book_title]第三十四回　断问猴精
绍兴府新昌县一乡，叫长沙村，有猴精，凡遇牛马辄跃而骑之，啮其领，断筋而死。其后投一野寺，僧宿为之暖足，夜则引僧至人家盗财，或淫人妇女。人或见之，即口噤不能出声。来去任意，如此者数年，远近患之。遍召师巫，咸不能制。及后有一道士，自言能制之，乃燃炭数百斥，投大铁索其中，书符召将。忽神凭观者，骤揆红炉，取铁索以往，至一岩穴。猴居其中。其人即以索锁其项，项灼几断，猴即把其人之手，啮其脉云：“吾死尔亦死。”其人拖归，掷付道士。神去，其人死矣。解送公处，公责其猴，供云：“某年啮马牛若干，本处富翁家，盗财若干，引僧奸盗人家妇女数十。僧见住长福寺。”皆历言其详，公急遣人捕之。僧至，乃同猴画招。公令斩而焚之，以僧置狱。
长沙人民具呈
具呈人陆思、谢爱等，呈为除妖以安人民事。切今长沙地方，数年以来，陡然有一猴精扰乱地方，或盗民家财物，或奸淫人家妻女，远近遭害，师巫莫能制治。本月内，忽一道士宋真，制治已捉，解送台下，乞天处治安民。上呈。
海公判
审得野僧真定，与猴精往来，害人百端，或相与偷盗，或相与迷惑人民妻女，任意妄为，扰乱长沙，已数载矣。人民莫知其所，遭妖毒害，实为可矜。乃今道士宋真，用符已获，亦是诸恶贯盈。野僧之罪不容逭也。合遣人民拆毁野寺，财物入宫，猴精处斩焚化，野僧大辟毋辞。

[book_title]第三十五回　玉蟾救主
温州府泰顺县管下东阳乡，有一富翁，家有佣工数十年，发黄齿落，痴愚尤甚。其翁姓苏，有子名苏应试，每携侪类，登山临水，觅景寻芳，佣工常携壶执杯以随。一日，应试与二客酒酣，分韵联句，曰：“花摇琼海乱，酒载玉山颓。”因下韵不续。思索未就，佣忽续吟曰：“伴玩年来久，骑鸾日下回。”客惊，谓试曰：“闻君家苍头甚愚，今所吟诗岂愚人哉？且骑鸾有仙意，岂神仙乎？”佣曰：“然。”客曰：“尔仙既能诗，盍更见教。”佣复曰：“瑶池王母宴群仙，罗列杯盘庆绮筵。误取一枚仙李子，谪来人世不知年。”客曰：“既为仙，岂无戏术可观？”佣曰：“有。”即取手中杯掷于空，化为双鹤飞远。客曰：“吾闻仙人跨鹤，尔能否？”佣曰：“能。”拍掌，鹤舒翼下，佣即跨之，升空而起。主客拜地求度。佣曰：“我，白玉蟾是也，以赴蟠桃宴，越次食仙李，王母怒之，滴来尘世为佣。今限满归天。诸君非仙材，难上升，但异日有难，连呼我名，我来救君厄也。”遂去。后应试与二客被仇陆友奴诬以杀人狱，公开棺验伤。试谓客曰：“昔日玉蟾云，有难来救我，今其时矣。”乃呼其名者三，俄见棺中死尸复活，起坐于地，公骇怪异，观者如堵。尸言：“我死非由此三人。”乃于稠人中指一人曰：“此人是也。”乃即陆友奴。公拷讯，友奴乃服。三人遂得释，其尸仍倒地。
告打死仆命
告状人陆友奴，告为垒债杀命事。土豪苏应试，家财万贯，行上盖都。痛仆陆福，误借伊银七两，偿不甘磊算，触犯虎威，喝党余廷才、王礼棍石丛打，即时气绝。死者含冤，生者莫为。望光上告。
诉
诉状人苏应试，诉为烛冤豁命事。惯贼害民一乡，大蠹伊仆陆福病笃，岂恶友奴飘捏磊债杀命，诳台诬陷。切恩人命重罪，岂敢轻犯？且系久病自死，又非磊算，合口乞恩详情超豁。上诉。
海公判
审得陆友奴与苏应试，借偿不甘，而致仇恨，不过一时之小忿耳，何尤陆友奴将仆陆福杀死，告谓磊债不甘偿还，应试喝党打死，屈试抵命？情何恨哉：然天理彰彰，岂容奸恶。福死无辜，应不瞑目，乃复生以诉白，稠人中指出尔者，非冤报之显然，亦伊罪之不容逭。盍拟典刑抵命，应试等系无辜。

[book_title]第三十六回　谋举大事
绍兴府诸暨县，去城十里，长洋地方，民俗多信神佛，持斋诵经，男女纷杂，男呼斋公，女呼斋婆，彼此通家往来，作会其中。有一姓朱名如张一妻饶氏美丽，姓傅名仕志者见之，闷闷无策，致思成疾。有游僧化缘见之，说曰：“贫僧观斋公，心中似有不悦。”斋公笑曰：“尔但抄化之徒，何能预人心中事？”僧曰：“贫僧知斋公七情有感，郁而未遂，第言之，必能为斋公效一筹。”仕志不得已，告以所说未遂事。僧为谋曰：“明日轮诸公大会，斯时贫僧当来，来则事必谐。”仕志喜，许以事成，某当重谢。至期，大众毕集，僧伪邂逅，求斋公来会所，遽于斋公前叩首呼“万岁”，于所悦之妇前叩首呼“主母”。众骇问，僧曰：“试请主公照水。”则冠冲天，衣赭袍，腰玉带。令所悦妇照之，严然后服。僧又曰：“诸公俱从龙华会中来，皆是佐命者，请照之。”则冠冕兜鍪，人各异壮。盖此僧能妖术，以惑众耳。众以为奇遇，送礼僧为国师，僧因言于所悦之妇丈夫曰：“主母非若妻，宜献主人，重酬，若别娶可也。”其夫听命，果厚得金，僧亦得金三十两，时同会三百余人，不知其幻，以为真主，遂觊非望。彼此传，纠聚凶徒，谋举大事。斋公不能止。俄有告变者于海公处，海公令巡捕捉拿笞问，具吐前照水中所见事，以妖民。后海公奏闻上，请各分首从拟罪。止僧逃去。
除奸安民呈
呈状人刘福等，呈为举谋大变事。窃闻明宫莅政，先剪奸顽，民食国土，必守训典，以报君恩。本乡奸党傅仕志、朱如张等，妾生枝叶，辄觊非望，纠聚凶徒恶党数百余人，思欲谋举大事，礼拜妖僧为国师，扰乱地方，人民惊恐。理合呈明，乞究剿灭，免生祸患。若不除剿，恐成变害，人民涂炭，百姓遭殃，实为大害。恳恩杜绝奸恶，以安民业，庶邑无流亡，民无沟壑。为此激切具呈。
海公判
审得诸暨县管下长洋地方，多有懦弱之徒，不务本逐末者多矣。而今傅仕志、朱如张等，听信妖惑，遂成百端，纠聚众党数百之余，自称为主为臣，骚扰地方者何也？即今刘福等呈明，尔众党悉被捉拿，罪岂容追？非自罗于罗网之中，而丧却残躯乎？殊不想皇王之恩当报，反思谋举非望，情实可恨。傅仕志、朱如张等十人，不待时斩，余徒各以从者拟死。

[book_title]第三十七回　奸夫误杀妇
严州府分水县，有一人姓苏名策者，少人郡庠，习举子业，家道殷实，父母具庆，止鲜兄弟。父母与其娶郭廷材之女为妻。夫妇如宾，奉侍二亲，曲尽孝养之乐。谁知乐极生悲，父母相继亡故，苏策夫妇，哭之尽哀，以厚礼殡葬，后服满赴试，屡科不第。苏策乃谋其妻曰：“吾自幼习儒业，将欲显祖养亲，荣妻荫子，为天地间之一伟人，斯为可也。奈何苍天不遂吾愿，使二亲不及见吾成立大志以汶，诚乃天地间之一罪人也。今无望矣。展转寻思，曾忆古人有言：若要身带十万贯，除非骑鹤上扬州。意欲弃儒就商，遨游四海，以伸其志，乃其愿矣。岂肯拙守田园，甘老丘林而已哉？不知贤妻意下如何？”郭氏曰：“妄闻古人有云：在家从父，出嫁从夫，所以正妇德也。君既有志为商，妾当听从。但愿君此去，以千金之躯为重，保全父母遗体，休贪路柳墙花，以随其志。倘得获微利之时，当即快整归鞭，此则妾愿毕矣，外此非所慕也。”苏策听闻，妻言有理，心中喜不自胜，遂即收置货物，径往四川成都府经商。郭氏与之饯别而去。后来，郭氏正在妙令之际，欲心人皆所具，虽有云情雨意，亦不甚至显露。苏策一去六载未回，一日忽怀归计，遂收拾财物，先人诸葛武侯庙中祈签，问其吉凶何如。当下祈祝以毕，祈得一签曰：“逢崖切莫宿，逢水切莫浴，斗粟三升米，解去一身屈。”苏策祈得此签，惘然不解其意，只得趱回。不则一日，舟夫将船湾于大崖之下，苏策忽然想起签中所言“逢崖切莫宿”之句，遂自省悟，即令舟夫移船别住。方移时，大崖忽然崩下，陷了无限之物。苏策心下大喜，方信签中之言有验。一路无碍。至家，郭氏接入堂中，再尽夫妇之礼，略叙久旷之情。时天色已晚，郭氏烧水一盆，谓苏策曰：“贤夫路途劳苦，请去洗澡，方好安歇。”苏策听了妻言，又大省悟，神签有言，“逢水莫浴”，遂乃谓妻言曰：“吾方才到家，身子疲倦，不洗澡罢。贤妻不劳候问。”郭氏见夫言如此，遂即自去洗澡。郭氏正在浴之间，却被一人预匿房中，暗执利枪，从腹中刺了一下，可怜郭氏娇姿秀丽，化作南柯一梦。其人潜躲出外去讫。苏策见郭氏多久不出，执灯人房唤之，方知被人所杀。号哭一场，几遍昏迷。
次日，欲要具状告理，又不知是何人所杀。正在犹豫之间，却有邻舍王成茂知之，慌往海公处首告，谓苏策无故自杀其妻，实乃败坏伦理。海公看了状词，即拘苏策审勘。苏策遂以祈签之事告知。海公自思：苏策才回，决无自杀其妻之理。乃谓苏策曰：“汝去六年不归，汝妻少貌，必有奸夫。想是奸夫起情造意，要谋杀汝，汝因悟神签之言，故得脱免其祸。今详观神签中语云：‘斗粟三升米’，吾想，官斗十升，止得米三升，更有七升是糠无疑矣，莫非这奸夫就是康七否幺？可试思之，果是真否。”苏策曰：“小人对邻，果有一人名康七。”海公即令左右，拘来审问。康七叩首供状曰：“小人因见郭氏美貌，不合故起谋心。本意欲杀其夫，不知误伤其妻。老爷明见万里，小人情愿伏罪。”海公押了供状，断其偿命。
邻甲出首杀妻
首状人王成茂，首为杀妻坏伦事。恶毒苏策，狠心狗行，久流江湖，六载不归，伊妻郭氏，恪口妇道。策偶昨归，郭氏想因言触怒，悖恩忿激杀死。似此坏伦违法，理合首明正法。上告。
海公判
审得康七，以苏策之妻郭氏美丽姿色，立心不良，乘策贸易在外，往奸郭氏者，律固不容赦也。而昨十七夜，苏策外回，伊遂持枪预匿房中，欲谋苏策者，甚非为也。将以谋杀其夫，而妻尔可长得，他财尔可收取，为终身之计乎，心胡狠哉？岂天之不纵奸恶，神明之有灵验。苏策必然遭尔之毒矣，安有郭氏之死乎？非天之所为，而策安能抵伊之奸恶徒哉？律法难容，情理极恶，盍就典刑偿命，以劈奸恶。

[book_title]第三十八回　奸夫盗银
处州府缙云县，有一人姓赵名增，家亦中平，娶妻金氏，生得美貌，聪明乖巧，住居村僻处，屋一间，又无邻舍，家中以织席为生。妻勤纺织，仅可度日。
一日，赵增谓妻金氏曰：“吾想起来，我与汝在家勤谨，止堪度日，所余止有四两之数，吾今留起一两五钱在家，与贤妻聊作食用、纺绩之资，更有二两五钱，吾欲往西京做些小可买卖营生。待去一年半载，若苍天不负男儿之愿，得获寸进之资，随即回归，再图厚利，乃其志也。不知贤妻意下何如？”金氏曰：“妾闻大富由天，小富由勤，贤夫既有志经营，谅苍天必不辜负所愿也，妾意岂敢抗拒？但资财鲜少，贤夫可宜斟酌而行。倘得获其所欲，亦当早寻归计。此则妾所至望矣。”赵增闻妻之言，不觉喜慰于心，遂即将银贩买其货而行。
次年，近村有一姓郑名应光者，年方二八，生得容貌俊秀，聪明乖觉，能诗词歌赋，未娶有室。偶经斯处，窥见其金氏貌类西施，就有眷恋之心，即怀不舍之意。乃人金氏之家，向前施礼，言曰：“小生姓郑名应光，旧年在西京尊嫂丈夫处相会，交契甚厚。昨日回家，承寄有信一封在此，分付自后，尊嫂家或缺用，某当一任包足。候舆回日，自有区处，不劳尊嫂忧心。故今专此拜访。”金氏见郑应光生得俊秀，语言诚实，又闻丈夫托其周济，心便喜悦，笑容可掬。两下各自眉来眼去，咸有不舍之心。情不能思，遂各向搂抱，闭户共枕同衾，宛若仙家玉树，暗麝驱入，不可名状。郑应光乃起，口吟诗一首，以戏之曰：“天缘造就到仙房，暗麝熏人透骨芳。云夹兰台因见雨，露垂瑶室便成霜。临时吃尽消魂片，今夜方口续命汤。兴逸不容古句尽，心魂撩乱魄忙忙。”金氏见应光吟诗一首，心中亦思一首，要以和之，乃谓应光曰：“妾虽不能吟诗，今见叔佳句，令人可爱，妾当和一律，与叔证之。”曰：“贪春仙客步兰房，锦帐齐掀满帐芳。月朗今宵疑不雨，天寒明旦自成霜。踌躇心上鱼惊钓，进步厨前鸟就汤。管取称君方便好，岂能怜我尚忙忙？”二人吟诗已毕，云雨才罢，郑应光细思诗中之言，乃笑谓之曰：“吾谅尊嫂与丈夫未尝经惯，岂真全未识风流者乎？”金氏曰：“妾别夫君一载有余，往日与其欢会之时，自以为儿戏耳。今宵与贤叔接识，方觉股栗。所谓‘平生未识灯花关，倏到花并骨尽寒’者也。望君推心，今后交感之时，忽以见惯等闲者相待。”郑应光笑曰：“自识制度，不待嫂说。”自此之后，金氏住在村僻，无人闲管此事，就如夫妇一般，并无阻碍。
不觉光阴似箭，日月如梭，赵增在西京经营九载，趁得白银一十六两。自思家中妻又少貌，不觉来此九载，若久恋他乡，不顾妻室，不免辜恩负义之识，遂即收拾回程。在路夜住晓行，不则一日到家，已是三更时候。赵增自思，所住房屋止一间，门壁浅薄，恐有小人暗算，不敢将银进家。预将其银藏在舍旁通水阴沟之内。已毕，方才唤妻开门。是时，妻正与郑应光宿歇，极尽欢娱之意，忽口是丈夫唤门之声，即忙起来开门，与丈夫进家，郑应光惊吓，藏在门后，候其开门，潜躲出外。金氏整备酒饭，与丈夫略叙久旷之情。食毕，收拾上床宿歇。金氏乃问曰：“贤夫出外经商，九载不归，家中甚极劳苦，不知亦趁得有银帛否？”赵增曰：“银到趁得有，止是不多。”金氏曰：“在何处？”赵增曰：“我因家中门壁浅薄，恐有小人暗算，未敢带人家。一十六两银，将纳藏在舍旁通水阴沟之内。”金氏闻说，大惊曰：“贤夫，既有许多银归来，可速起取藏在家更稳，不可藏于他处，恐有知得者，那时悔之晚矣。”赵依妻所说，忙跳起来寻取此银。岂知应光只在舍旁窃听，听见赵增夫妇言语，其银乃藏在阴沟之内，已被先盗去了。赵增寻银不见，因与金氏闹曰：“吾半夜独自回来，并无一伴跟随，及藏银之际，又无一人知觉，既有人盗去此银，必是汝因吾出外日久，家中与人通奸，今日必然与之在此歇宿，见我唤门之声，汝即潜放出外，其人窃听得知，因而盗去。汝实难推辞其责矣。”其妻止是再三推说，无有此事，赵增不信，遂以前情具状。径往海公案前，陈告其事。
海公观罢状词，就将其妻勘问：“汝有奸夫之情？”其妻坚意不肯招认，海公遂发赵增回家。乃出告示，令左右张挂在衙门前，再将金氏枷号，押出衙门外，只说要卖，其银还他丈夫。等候看有人来，与此妇说话者，即便拿来见我，我自有主意。张权领命而出，依其所行，押于门外。将反半日，街市之上传开谣嚷，人皆言金氏被海公枷号，押在衙门前，要官卖。郑应光听见此说，忙来与金氏私语。张权看见，即扭郑应光，入见海公。海公问曰：“你是甚人，敢来到此？”郑应光曰：“小人是这妇人亲眷，因见如此，故来看他，非有他故也。”海公曰：“汝既是他的亲眷，曾娶有内眷否？”郑应光告曰：“小人家贫，未及婚娶。”海公曰：“汝既未婚娶，吾将此金氏嫁与你。”乃问书手，此妇值价多少？书手复曰：“此妇值银三十两。”海公再叫郑应光曰：“据书手说来，值价三十两，我这里官卖，止要汝价银二十两，汝可即备来称完。”应光告曰：“小人家道贫穷，难以措办。”海公曰：“既二十两不出，可备十五两来称。”郑应光又告贫难。海公曰：“谁人叫汝前来看他？若无十五两，实要汝备十二两来称。”郑应光不能辞推，即将盗来原银，熔过十二两，诣台称了。海公将郑应光发放出外，随拘赵增进衙问曰：“你看此银是你的不是？”赵增认了禀曰：“此银不是前银，小人不敢妄认。”海公又发赵增出外，又唤郑应光问曰：“适才叫他丈夫到此，给付与他，他道，妇人甚是美貌，心中不甘，赏要价银一十五两，汝可揭借前来，称完领去，不得有误。”郑应光只得回家。海公唤张权分付曰：“汝可便说，海爷分付其银不拘成色，不必上铺煎销，止要如此拿去称便是。”张权领了言语，直尾其后而去，正值郑应光又将银上铺，张权即以海公前言与说，应光只得将原银三两，凑称完足。然海公又发应光出外，复唤赵增进衙，将应光三两碎银与之认。赵增认了大哭，曰：“此银正是小人原银，不知何处得之？”海公恐赵增妄认，枉了郑应光，乃复以言诒之，曰：“此银乃是我库中取来的，何得假言妄认？”赵增再三告曰：“此银实是经小人眼目，老爷不信，内有分两可辨。”海公复诘其实，即令一一试之，果然分文不差。就拘郑应光审勘，应光叹异伏罪。海公即将其银追完，将应光以通奸窃盗问罪。金氏亦以受刑。复将赵增夫妇判合。放回。
告妻藏奸窃盗银两
告状人赵增，告为败伦匿奸窃盗事。淫妻金氏，纵肆匪彝，以身出外，贸易未归，遂招奸夫在家，任意往来。增昨昏黑归来，带银一十六两，岂奸心狠恶毒，奸妻少貌不足，窃听增言，盗去财本一空。切思此祸，由恶氏所得，乞天究治正法。上告。
海公判
审得金氏，以赵增经营在外已久，少年之妇，欲心难制，见郑应光少年姿丽，遂两下情同鱼水，已历年矣。应光既奸其妻，罪固不逭，何又盗其财本？非奸之徒，孰若是焉？合就通奸究盗之律，杖一百，徒三年。金氏淫纵太甚，实乖闺门之德，合以官卖，故免究之，但所刑难口矣。许令赵增带归，改过自新。如律取供。

[book_title]第三十九回　捉圆通伸兰姬之冤
绍兴府余姚县福安寺，有一和尚，姓曾名圆通。其人甚是骚裂，乃一野僧也。因见相越余寿孔之妻，名兰姬，夫妇久调琴瑟之乐，未叶熊罴之祥，切情恳祷求嗣续。复每遇三元圣诞，建设醮祠。凡朔望之日，掌请圆通，在家理诵经文。圆通每窥见兰姬，貌若西施，鬓似潘皤，香尘步剪影翩翩，露出百般娇体态，红裙影动色飘飘，任是一般香绝质。圆通两眼睁看、无意诵经，须臾，欲心动，展转难禁，意图恣奸一遂自思，无计可成。
至晚转回寺中，密生一奸计。我想兰姬有一使婢名唤月莲者，其事非他，计难成就。次日，乃往外，假扮游僧，以讨斋粮为由，来自彼家，贿托月莲，求兰姬睡鞋一双。月莲幼小，不堪事体，悄然窃出与之。圆通喜不自胜。转回寺中，自以为庆，每日沉吟思奔。
次日，偶或于檀越来寺议设酿事，行童报知。圆通乃思曰：今日计可成矣。不免将睡鞋一只，故丢在寺门之边。事无不谐矣，德化见有睡鞋一只在寺门首，拾取进寺，心甚惊疑，乃与圆通话毕，归家大怒，根究兰姬睡鞋，乃不见，心转疑惑，谓兰姬与圆通有往来，遂将兰姬逐回母家，径自休退。圆通问知计就，潜迹逃回，归俗处于东源太平乡，改姓魏名德，蓄发三年。
值兰姬之父母伍文寿将兰姬改嫁，魏德买求邻居方成应，径往伍文寿家求姻。寿与成应颇有相好，遂许其姻。令择吉日过聘，刻期毕姻。成应回，乃将前情说与魏德得知，魏德即纳彩亲迎，夫妇适谐伉俪，自矜冯孟之配。乃自羡天假良缘意，配耦记红鞋，夫妻连侣并，琴瑟两和谐。
囗忽韶光掣电，时值中秋佳节，月色腾辉，乐声鼎沸，夫妇对饮于亭，两情交畅，欲乐饮沉醉，携妻而笑曰：“昔非月莲之功，安有今日之乐？”伍氏闻言即疑，遂询其故，魏德将前情一一说知，伍氏听罢，不胜抱恨，怒而不敢言。身虽遭德计袭，心实为德茹冤。酒阑已罢，魏德先睡。时至三更，兰姬自缢而亡。次日，伍文寿闻知驰视，正欲赴县具告，适海公出驿相拜，伍文寿乃即拦马头具告。魏德亦捏虚倩抵诉。海公即将二人收监。是夜，焚香祷告穹苍曰：“海瑞受臣子之职，惟欲下民咸乐其土，以副厥职，故心愿也。今据伍文寿状告，兰姬生死不明，予虽颇识治体，但其死情，实难辨真假。欲由己断，犹恐杜屈其人，只得祷告我天，乞明示之，无任仰荷。”祷告已毕，后堂独坐。至三鼓时分，忽然一阵黑风侵入，海公云：“是何怨气？”又一霎之间，有一女子，跪在堂下。海公问曰：“汝是何州人氏？有甚冤屈？”兰姬诉云：“妾乃余姚县伍文寿之女，’原配余寿孔为妻，冤遇魏德，乃系福安寺僧，姓曾名圆通。妾夫妇无嗣，常请圆通设斋礼诵。岂料恶僧圆通窥妄，暗施巧计，抵家假讨斋粮，密哄小婢月莲。盗妄睡鞋一双，诈使吾夫得知，贻辱妾身，将妾逐转母家。圆通即逃山下蓄发，盗姓改名，多方贿谋娶，妾计中牢笼。至今中秋夜，饮酒醉，发出真情，妄始知祸衅之萌，冤根如此。螫缚难伸，良夜自缢。伏乞天台爷断，剿除恶奸，以垂戒后世。则贱妾羞辱，得赖仁台，弗遗臭于万年。魏德除灭，妄冤得伸，九泉之下，虽死犹生。”诉讫，忽然而去。次日，海瑞坐堂，差谢升去禁中，取出伍文寿、魏德二人审问，即将魏德捆打枷号，追究睡鞋事。魏德心惊色变，俯首无对天，且难禁刑究，只得直招。海公将魏德家财没官，判断合皆凌迟。自此，则兰姬之冤恨，得伸矣。
告死生不明
告状人伍文寿，告为号究女命事。痛女兰姬，嫁与魏德为妻，岂恶悖德，不顾思义，将女兰姬，立急勒死，实死于无辜，又未病有半时，生死不明，情最惨伤。乞天惩究，女冤得白，生死感恩。激切上告。
诉
诉状人魏德，诉为架捏害命事。切身娶妻兰姬，陡于昨十五夜，中风身死，文寿亲，收殓明白，并无勒死之情，岂恶捏词，耸告爷台。祸索取妆资不遂，假称生死不明。乞天洞察，真伪两分，超豁。上诉。
海公判
审得魏德，即系福安寺僧圆通也。以余寿孔之妻伍氏兰姬美貌，思奸不能，辄起诡计，哄小婢月莲，盗出伍氏睡鞋一双，寿孔因见鞋而生疑，将伍氏退休者，非落伊之诡计者也？知计就，而逃归蓄发，巧计谋娶，奸诡之甚，谁若似哉！不过一点淫欲之念顷生衅萌，将寿孔夫妻百年姻缘。一旦轻折。伍氏之辱，有奸之冤，从何洗矣？若非天不容奸，酒甜自露真情，则伍氏之究，终不得白，而空徒抱恨于寿孔之疑也。奸恶之徒，祸萌非小，情实可恶，盍拟凌迟之律，庶不坏萧何。

[book_title]第四十回　谋夫命占妻
金华府汤溪县管下上平村，有巨富者，姓陶名熔，逾年六十。妻周氏，生有一子，唤名陶一贯，年二十有五，娶媳孟淑姑，年方二十，娇容美貌。忽一日，陶一贯往县坊买办家，方遇一先生算命，一贯见之，也将八字与之算一张。道：有一百日血光之灾，除是出路，方可躲避免遇。一贯乃思，有一堂兄陶一万，在衢州府江山县经营，不若去那里躲灾避难，二来去彼处经营。遂到家与父母道知其故，陶熔道：“我有玉箱环二对，珍珠百颗，把与你，去哥哥处货卖，价值万余。不知孩儿会博换否？”陶一贯听父如此言，喜不自胜：“买卖岂不会乎？”父子正言之间，忽旁边媳孟淑姑，向前禀曰：“公婆在上，容妾一言，丈夫在家，终日饮酒，若将许多宝贝与他前去，诚恐途路有失，悔不及矣，怎可放心与他自去？妾想，如今太平时节，媳妇愿与丈夫同去，不知公婆意肯从否？”陶熔曰：“吾亦正虑他好酒误事，媳妇若肯同去，最好。今日是个吉日，可便收拾起程。”即将珍珠、玉箱环付与一贯。分付过了，百日之后，便可回来，不可远游在外，使父母挂心。陶一贯应诺，拜辞父母离家。
夫妇行至晚，寻店安息，略具杯酌。正饮之间，却有一个道人走入店来，看见陶一贯夫妇在，乃曰：“贫道来此，化斋一食，不知长者肯舍否？”陶一贯平生敬奉上帝，好舍，一心好道，便邀道人请坐同饮。道人曰：“陶一贯，你夫妇二人何往？”一贯惊曰：“先生，吾与尔素未相识，何以知吾姓名？”道人曰：“贫道久得真人传授，吉凶无所不知，今观汝二人气色，目下必有大灾临身，切宜谨慎可也。”一贯曰：“我等凡人无知，有眼如盲，不知趋吉避凶之方，况兼家有父母在堂，先生既知休咎，望乞怜而救之，久当不忘大恩也。”道人曰：“贫道观汝夫妇，行善已久，岂忍坐视不救乎？今送汝两丸丹药，二人各服一丸，则自然除免灾难矣。但汝身中宝物，牢收随身。汝若有难，可奔山中，来寻雪涧师父。”道罢相别。
一贯在路，不则一日，将近江山县，一贯乃谓孟淑姑曰：“吾在家中，交结得一个朋友，唤做吴成立，今往江山县，要从他门首过，不免去他家拜访他，少住几日，再去何如？前岁，他到我汤溪县来做买卖，我有恩惠与他，今既到此，不免同贤妻往到他家，住歇几时，再往江山县，何不好也？”夫妇直到吴成立门前，先托人报知。吴成立闻知，即整衣出迎一贯夫妇人内，坐下。相见已毕，茶罢，成立问其来情，一贯即以因算命欲要躲灾，承家父将珍珠玉箱环与弟往江山县经商，因从府前经过，敬到尊府拜访。吴成立听罢，细观孟淑姑，生得美丽，心下生计，遂对一贯曰：“贤兄宽心嬉耍，此去江山县，止仅一日，既有珍珠等宝，不必江山去换，我这里十里之外，有一地方广阔，人民富足，专尚宝贝，若将此处去换，必有大利益，何用江山去卖？”便交家中，置酒相待，又唤当值吴四，去接邻人张婆，来家陪待。吴四领诺去了。移时，张婆就来相见，邀请孟淑姑，到后堂与吴成立妻相见。管待已毕，至晚，收拾一间房，与他夫妻安歇。
过了数日，吴成立见财色动心，暗地唤吴四，分付曰：“吾去汤溪县做买卖时，被一贯将本钱尽都赖了，今日来到我家，他身旁有珍珠数颗，玉箱环二对，你今替我报这冤仇。可将此人，引诱至无人处杀死，务要刀上有血，将此珠玉二物，并头上的围巾，前来为证，我即养你一世，决不虚谬矣。”吴四见说，心中大喜。二人商议已定。
次日，吴成立谓一贯曰：“贤兄所带珍珠等宝贝，今日可带往前去博换何如？”一贯曰：“但路迳少惯，可得一引去何如？”吴成立曰：“小弟令吴四同贤兄前往。”一贯乃以为真心，岂知是计，遂与之同往，珍宝随身。二人行到无人烟处，吴四腰间拔出尖刀，言曰：“小人奉吴长者命，说你在汤溪县时，你曾赖了他本钱，今日来到此处，交我杀你，并不管我之事，你休得有怨于我。”遂执刀向前来杀。一贯见了，惊得魂飞天外，连忙跪在地下，苦苦哀告曰：“吴四哥见禀，他在汤溪之时，我多有恩德在他处，今他见我妻子美貌，恩将仇报，图财害命，谋夫占妻，情实冤惨。乞念我家有七旬父母，无人侍养，饶我残生，则阴功莫大矣。”吴四听说，言曰：“只是我承主命，就要宝物回去，且问汝宝物见在何处？”一贯曰：“宝物随身在此，任君将去，乞放微生。”吴四见了宝物，乃又言曰：“吾闻图人财者，不害其命，今已有宝物，更要取你带的头巾为证，又刀上要见血迹，方可回得，不然，吾亦难做人情矣。”一贯曰：“此事容易。”遂将舌头咬破，喷血在刀上，遍有血迹。吴四曰：“我今饶你性命，你可急往别处去躲，不要连累于我。”一贯曰：“吾得性命，即如放龙归海，似虎归山，不受羁縻，自当远去矣，安敢有累于君哉？”遂即拜辞而去。
当日，吴四得宝物，急回去送与吴成立。成立看见吴四回报，大喜，分付置酒，在后厅请嫂嫂孟淑姑叙情。孟淑姑见天色已晚，乃谓吴成立曰：“叔叔令吴四同丈夫前去换了宝珠，何至今不见回？”吴成立曰：“吾家颇亦丰富，贤嫂与吾成其夫妇，则亦快活一世也，何必挂虑丈夫乎？”孟淑姑曰：“妾丈夫见在，叔叔出此牛马之言，心岂不自愧？”吴成立见孟淑姑秀丽动人，向前搂抱求欢，淑姑大怒，将成立推开，言曰：“妾闻在家从父，出嫁从夫，妾夫又无弃妾之言，妾安肯伤风败俗，以污名节乎？今实要辱妾，只叫吾丈夫与妾一语，妾宁死而不受辱也。”吴成立曰：“汝丈夫已被我杀死矣，若不信，吾将宝物来与汝看，以绝念虑。”言罢，即叫吴四将宝物丢在地下，言曰：“娘子，你看这头巾并刀，俱有血迹，你若不顺我时，想也难免其死矣。”淑姑见了宝物，哭倒在地，成立向前抱起，言曰：“嫂嫂不须烦恼，汝丈夫已死，吾与汝成其夫妇，谅亦不玷辱于你，何故执迷太甚乎？”言罢，情不能忍，又要求欢。孟淑姑自思：这贼将妾丈夫谋财害命，又要谋我为妻，我若不从，必遭其毒矣。乃将好言以之曰：“叔叔既要妾为夫妇，妾当从命，奈妾有半年身孕，汝若要妾成谐老夫妇，待妾分娩之后，再作区处，好幺？如即勒妾苟合，则妾实有死而已，不愿与君为偶矣。”成立自思：分娩之外，谅不能逃。遂从其所言。就唤黄婆分付曰：“汝同这娘子，往深村中神庙里安歇。我有一所空房在彼，汝可将他藏在房中，等他分娩之时，不论男女，将来丢了，待满月时，报我知得。那时成亲，亦未晚也。”当日，黄婆依言，领淑姑去了。
后一贯父母，见儿子媳妇不归，又无音信，心中挂念，乃与妻将家私封记，收拾金银，夫妇二人沿途来寻，在路不题。不觉光阴似箭，日月如梭，孟淑姑在神庙边空屋下，住了数月，忽日生下一儿，黄婆近前言曰：“此儿将去丢在水中罢，不然吴长者得知，说我不听他言，违他之命，责我不便。”淑姑再三哀告曰：“念他父亲痛遭陷害，看此儿亦投三光出世，望乞垂怜，待他满月，或有人无子者，抱去扶养，亦可，若无人要，然后丢也未迟。”黄婆见淑姑情有可矜，心亦怜之，只得听其所言。
不觉又是满月，淑姑写了生年月日，放在孩儿身上，丢在神庙中，候人抱去抚养，留其性命。写书一纸，道：金华府汤溪县人氏，陶应吉，年一岁，十月十五日午时生。写毕，遂与黄婆抱至庙中来。正欲放下儿子而去，却遇陶熔夫妻来到。乃是神庙中，神明灵显，见孟淑姑受苦如此，故令陶熔夫妻到来。淑姑见公婆二人，大哭一场，诉说前情。陶熔二人听了，苦不能忍，乃欲具告，为子伸冤。偶值察院缉拿访察，有衢州府一起劫贼，事不能决，令海公勘审。海公手下张权，前往衢州府，吊卷讨原告，归至此处过，熔即将是事告知公差，乞作方便：“带熔等同往海爷处告理，庶吾子冤伸，媳无被贼所得，生死感恩。不然，吾夫妻年老，媳妇又是女流，恐贼知之，赶至途来，将吾夫妻杀死，媳妇夺去，可不是一家冤恨，空抱怨在九泉之下矣！”公差听说情由可恶，遂带之同往，至海公台下告理。海公再差张权，漏夜前去拿到，不可有停。张权领诺而去，迳抵江山县管下长坪来，走入吴家，即锁了吴成立，星夜回至本衙，回覆：“吴成立已拿到了。”海公令左右，将成立重责了七十，收监，未及审勘，发令陶熔等告状在外俟候忽然，有一个抄化近来，乃是一贯，见了陶熔，大哭一遍，父子相认。海公事毕，令张权取出吴成立来审勘，又叫带陶熔进来对状。张权乃禀，陶熔衙门外候审，遇见儿子，子正欲投告。海公令放进来审，一贯跪在地下，即将前情诉告一番。海公大怒：“有此奸恶。”再将成立打了二十。成立受刑不过，一一供招。海公判其家财一半，给赏吴四，追给宝贝还一贯，各无罪赎。吴成立妻，发边远配军，具奏朝廷。文书倒下言：吴成立违法太甚，图财害命，谋夺人妻，情实难容，合行处斩，以戒后恶。次日，海公令左右，将吴成立押赴市曹，斩首示众。
告谋财害命占夺人妻
告状人陶熔，告为冤惨事。痛男陶一贯，同妻孟氏，往江山县换珠，身带玉连环、珍珠数百颗，值银三万两。行至长坪，投宿吴成立家。岂恶贪媳孟氏美貌，辄起不良，喝仆吴四，将贯杀死。珠宝尽夺一空。勒媳相从，孟氏不允，禁系深山空屋。似此冤恨，惨切号天，人莫之何？奔告台下，乞天剿除奸恶，庶民得以聊生，男冤得伸，媳冤可白。冒死上告。
海公判
审得吴成立，贪孟淑姑之少艾，所举不良，情实可恶矣。乃令仆吴四，引入深山谋害，益欲一举两利者也。幸天意攸存，不绝善人之命，使一贯珍宝随身，以续其命。不然，岂不作冥途之怨鬼哉！夫成立夺宝矣，胡又杀其一贯，杀一贯甚矣，胡为又占其妻，据此残忍，非惟人道所为，虽蜇蛇猛兽，未有如此之毒者也。其妻李氏，合宜苦谏，何助恶匿非？律拟边远配军。吴四有施恩全义之德，盍将成立家财，给半与之。黄婆行故生之策，不将负屈孤儿，抛丧江滨，不绝一贯后嗣，亦合给一半家财，与之赡老。仍给追原珠物，应还一贯，父子回家，俱系无罪。但吴成立罪恶非轻，律所不容，合就拟决，不待时矣。庶使奸恶不生，萧何之律行耳。

[book_title]第四十一回　开饶春罪除奸党
处州府宣平县，有一人姓王名德兴者，负千金往省贩买绸锻。行及五日，将到杭州，至东平地方，时值天暮，乃投张盛店安歇。是夜，张盛置酒相待。德兴行路辛苦，大饮至醉，自人卧房，解开银包，将店钱称定，以待来日好早行。不防间壁周三、周五兄弟二人窥见，二人就起盗心，要窃德兴之银。两人画下一计，称言：“明日去某处买卖。”
次日，德兴辞谢店主张盛而行，周三兄弟直随其后而走。见德兴于饶春店安下，二人乃假扮作客人，叩饶春之门，叫：“王兄相访。”春即开门，看是何人。周三兄弟拔刀，望饶春当头劈下，饶春奔入后厅，声喊“强人至家”，即令妻子从后门迳走。周三兄弟，将德兴银两尽行劫去，径投入城隐藏，住东门口。德兴心忿不已，暗疑饶春有私通之意，乃具告海公台下。海公即差张权前去，拘饶春到厅听审。须臾，饶春赴台，海公大喝曰：“你这狗才头好胆，与贼相通，谋人财本，该得何罪？”乃令左右，拷打一番。饶春哀告曰：“小人平生守分，不敢为非，自从王德兴人家，小人未曾出门，又未曾有亲戚到家行动，不知是其强盗暗算，蓦见有银，至家劫去。日月三光可证，小人若有私通，不惟该斩，而粉骨碎身，亦当甘受。”海公听罢，令左右将饶春收监，再遣张权，往各处密探消息。张权领旨去了。几月回报：“小人觅地遍访，并无踪迹。”海公沉吟半晌，此事这等难明，乃悄行禁中探访，乃听得饶春在狱中，自嗟吁曰：“其口好善，今陷屈囹圄，苍天何不救吾屈乎？想是吾命该受非灾，惟皇天怜之，保我也！再言海爷清正，谅吾冤日后必白。但口功业绵绵，明伸吾屈。”海公听罢，自思：此事果然冤屈，奈不得其实，无以放出；又唤张权，拘原告王德兴来审：“你一路来，曾转何处住否？”德兴答道：“小人只在东平地方，张盛家歇一晚。”海公听了，发兴出去。
次日，自扮为徽州客人，径往东平张盛家安歇，托买毡套，凡遇酒店，无不投入买酒，已经数月。忽一日，同张盛往景仙桥买套，又转店吃酒，遇着二人，亦在店中饮酒。那二人见张盛来，与他稽手：“动问这位客官，何州人氏？”张盛道：“徽州客官也。”二人遂与张盛笑道：“周三兄弟获利十倍。”张盛诘云：“他拾得天财乎？”那二人道：“他两个去杭州做买卖半月，拾得银若干，就在省中致家。有如此造化。”海公听在心，王德兴事，想必是这两个贼了。遂与张盛回转家来。乃问：“适才二人姓甚，名谁？”张盛答曰：“一个唤作李大，一个唤作姚启。”海公记了名字。次日，叫张权收拾行李转府。复令谢龙，拿数十匹花绫锻子，径往周三家去卖。
时九月重阳，周三、周五兄弟在家饮酒，二人乃叙前事，今以固矣，兄弟欢乐畅饮。谢龙直入其家，周三起身问曰：“客人何处？”谢龙答道：“南京人氏。”周三遂拿五疋问道：“这五疋要多少价？”谢龙道：“五匹锻子，要银十八两。”周三即将三锭银———有十二两重与之，龙收起银讫。周五亦买五匹，给银六锭———十二两与之。谢龙得了数银子，忙入府中报知海公。海公将数锭银子分付库吏藏在匣内，与盐课银同放，唤张权拘德兴来审。德兴至厅跪下，海公将匣内银，与德兴看，德兴只认得数锭，泣云：“小人不瞒老爷说，我的银子，乃系江西锭子，青丝出色，匣中只有这几锭是小人的，望老爷做主，生死不忘。”海公唤张权，将德兴依原收监，速令张权牌拿周三兄弟，又令再往东平拘李大、姚启至。
次日，四人俱赴厅前，跪下听审。海公大怒道：“周三、周五，你这两贼，全不怕法，黑夜劫财，坑陷饶春，是何道理？好好招来，免受刑责。”周三兄弟不肯招认。海公即叫李大、姚启：“你云半月获利之事，今日敢不直诉。”李大、姚启，只得直言其情。周三兄弟，首无诉，从直供招。海公令左右将周三、周五各打四十。唤出王德兴，给周三兄弟家产与之偿银；发出饶春回家务业；又发出李大、姚启归家；周三兄弟典刑。
告通贼劫财
告状人王德兴，告为劫夺财本事。切身贸易营生，带银一千余两，投宿饶春家。岂恶瞰身有银，陡立不良之心，私通强盗，二更时分，持刀人房，财本劫去一空。冤同海岳，乞天拘究追偿。衔恩。上告。
海公判
审得周三、周五，乃螫毒之人也。住居东平，与张盛仅值左邻，素不安分，情实可睹矣。王德兴，因往省贩买绸锻，身系千金，投宿张盛之家，恶贼兄弟窥见，盗心炽然，举谋陷害。侨装客人，跟其后往，瞰德兴寓居饶春之店，是夜，兄弟乃行劫夺。二更时候，挥刀杀入饶春之室，将兴财本，尽行劫去。立心不良，夺人财本，真乃螫虫中之虺也。然饶春置狱，非伊兄弟之害乎？今周三兄弟已获，饶春合无罪矣。二家产业，合给德兴，以偿财本。俱各无罪归家，事口。但二奸罪恶，律所不容。速就大辟，庶荆棘不蔓途耳。

[book_title]第四十二回　判明合同文约
严州府淳安县，离城十五里，瓜蒌村，有一人姓褚名喜者，娶妻已故。弟褚乐娶妻吴氏，生有一男，名唤胜祖，时年三岁。兄弟二人，专靠耕种度日。
其年，因天旱无收。一日，诸乐对兄褚喜曰：“看这田禾无收，如何度日？不如同兄搬去分水县管下地方高阳村，奔我姨夫曾士学处趁熟，将勤补拙，谅亦不至零落，不知哥哥意下何如？”褚喜曰：“吾年纪高大，难以前去，兄弟可同侄等前去走一遭。”褚乐曰：“兄弟往他处去趁熟，人有前后，眼下哥哥年纪高大，家有桑田物业，又将不去，今日可请友人刘社长为明证，立两纸合同，兄弟与哥哥各收一纸，以为后日照证，不亦美乎？”褚喜曰：“兄弟所见极是。”遂请刘社长来家，写合同文约，各收一纸，安排酒宴相待。酒席之间，刘社长对褚喜曰：“我有一女，名唤赛娇，愿与褚二兄为媳妇，就今日议结姻盟。”褚喜见说，欢欣答曰：“既蒙不弃，选个吉日下此定礼。”数日完备，褚喜令弟褚乐：“今可收拾行李，带了妻子等，前去趁熟，不可挨延。”褚乐听兄之言，遂即收拾，带妻子等别喜而行。
来至高阳村，投见了姨夫曾士学。茶罢，士学乃问褚：“姨夫今日车驾光降寒门，未及远迎，望乞恕罪。”褚乐乃备言，告知趁熟之来。其士学大喜，留之在家。不觉，褚乐之妻患脑疽疮症候，医疗不痊，一命倾世，褚乐痛哭。殡葬已毕，恹恹成病，治疗略可，曾士学劝褚乐：“休忆妻子，将息身体，好生看管儿子胜祖便是，不要忆他也。”至后又过半年，褚乐头痛发热，延及六、七日，又归泉世。曾士学令人将褚乐葬于其妻之侧。
不觉光阴似箭，日月如梭，胜祖在曾家一住十五年，长成一十八岁，聪明智慧，读书学礼。一日，正值清明佳节，曾士学夫妻，打点祭物，同胜祖去上坟祭扫，到坟前，将祭物供养，曾士学曰：“婆婆，我有句话对你说，胜祖今已长成了，今是大利之年，我有心交他将父母骨殖还乡，认他伯父，不知你意下何如？”婆婆曰：“丈夫若言及此，亦是阴也。妾岂有不肯之礼？”二人商议已定，交胜祖拜了父母的坟。胜祖问曰：“父亲，此二墓是何人的墓？”士学曰：“孩儿休问。”烧了纸将回，胜祖曰：“父亲，何不通名姓，使孩儿有失其亲。”曾士学曰：“我儿，非是我不通名姓、这是你生身父母，我是你养身父母。你乃是淳安县离城十五里瓜萎村人氏，你伯父褚喜无子，你父亲姓褚名乐。因为年歉，来我家趁熟，时你母亲带着你，一起来到。到你年方三岁，你母因患脑疽疮身死。你父因头痛发热而亡，我夫妻备棺木殡葬了，将孩儿嫡亲儿看养。”士学方才说罢，胜祖向坟前放声大哭曰：“不孝子那知生身父母双亡！”士学曰：“孩儿不须烦恼，选个吉日良辰，将你父母骨殖还乡去，认了伯父褚喜，葬埋了你父母骨殖，休要忘我夫妇养育之恩。”胜祖曰：“父亲母亲之恩，过如生身父母，孩儿岂敢有忘？若得身荣，当结草衔环报答。”道罢回家，交人选择吉日，将父母骨殖包裹已了，收拾衣服、盘缠、合同文字，做一担儿挑了，前来拜辞。曾士学言曰：“你父亲来时，盘缠并无一文。一头挑着骸骨，一头是此穷家私，孩儿路上小心在意，到地头时，便稍信与我知之。”胜祖曰：“父亲放心。”遂拜别士学夫妇而去。
然，褚喜忽一日自思：我弟褚乐夫妇二人去趁熟，至今十五年，并元音信，不知有无。我今老矣，无入伏侍。乃娶一婆婆王氏，带着前夫之子，大家一同过活。王氏自思：我丈夫褚喜，有个兄弟和侄儿趁熟去了，倘若还乡来时。那里发付我这孩儿？心中好生不乐。当日，褚喜因往人家吃酒，不在家中，下午席散回家。却好胜祖于路问人，来到家中，放下担子，王氏问曰：“你这后生，欲要寻谁？”胜祖曰：“姆娘，孩儿是褚乐之子，于十五年前，父母与孩儿出外趁熟，今日方且到家，望乞姆娘垂怜。”正议论间，褚喜醉回，见了胜祖，遂问之曰：“你是谁人，来此何干？”胜祖云：“伯父，孩儿是褚乐之子褚胜祖。”褚喜问：“你那父母在何处？”胜祖曰：“自从离伯父，到高阳村曾士学家趁熟，过不得三年，父母双亡，止存得孩儿。亲父母已故，多亏曾士学看养。今将父母骨殖，还乡安葬，望伯父见怜，便是生死骨肉也。”当下褚喜酒醉，王氏言：“我家并无人在外趁熟，不知你是何人，敢来诈认我家？”胜祖曰：“我见有合同文字为照，因此来认伯父，岂有胡认之理？”褚喜并不肯看文约，王氏交褚喜打逐胜祖出去，免得在此胡缠。褚喜依了妻言，手拿块砖，将胜祖打破了头，重伤出门，倒在地下。有刘社长听知其故，前来看问褚喜打倒的是谁，褚喜云：“诈称褚乐兄弟之子，来此认我，又骂我，被我打倒，推死在地。”刘社长曰：“我听得人说，因此来看，休问是与不是，待我扶起来问他。”刘社长问道：“你是谁？”胜祖云：“我是褚乐之子胜祖的便是。”社长问道：“你许多年纪？那里去来？”胜祖云：“孩儿在高阳村，曾士学家，抚养长成，如今带父母骨殖回乡安葬，伯父伯母言孩儿诈认，我见将合同文字，又不肯看，把我打倒在地，多得老爷救命，实乃无恩可报。”社长叫胜祖挑了担子，“且同我回去。”即领胜祖回家。放下担子，刘社长道：“婆婆，你的女婿褚胜祖，将父母骨殖回乡。”再后出来与胜祖曰：‘我是你丈人，婆婆是你丈母。叫赛娇女孩儿出来，参拜了你公婆的灵柩。”安排祭物，祭祀化纸已毕，整酒席相待。社长言曰：“明日你去海公处，告理被晚伯母、亲伯父打伤事情。”当日酒散各歇。
次早，胜祖径往海公处陈告。海公随即差人捉褚喜夫妻赴审，又拘刘社长明证。一干人犯，俱至厅前跪下，海公问：“褚喜，这胜祖是你侄儿否？”褚喜夫妇告曰：“此子不知是谁，非我亲侄。既是亲侄，缘何多年不知音信？”海公取两纸合同一看，大怒，将褚喜收监问罪，胜祖慌忙告曰：“老爷，可怜伯父无子年老，乞老爷恕饶。”海公又要将晚伯母收监问罪，胜祖又告曰：“望老爷只问小人之罪。”海公曰：“汝伯父伯母，如此可恶，既不问罪，亦难全恕。”喝令左右，将褚喜打了二十方可。胜祖又告曰：“宁责小的，莫责伯父。望老爷只要明白家事，小的久不忘恩。”海公见胜祖孝义，各发回家。判令王氏所带之子，驱逐出外，不容再入褚喜之家。刘社长选择吉日，令女赛娇与胜祖成亲。一家团圆，夫妻谐老。后胜祖亦登科第。
告谋家业
告状人褚胜祖，告为吞家绝食事。切父逃荒，投居高阳曾士学家，岂遭不幸，父母俱亡。士学将身恩养一十五载，今令祖带父母骸骨还乡。岂伯褚喜，切听晚妻王氏，睥睨局谋，不认胜祖，乱打重伤，幸得刘社长救护。切思一家艰苦置产，伊独霸为己业，狼心狗行，不依文约合同，情实惨然。乞天俯断，永感天台。激切上告。
诉
诉状人褚喜，诉为号天究占事。切弟褚乐，因先年岁歉无收，悉将产业典身，当银二十两，同妻等投居高阳，已经十五载矣。后夫妇双双已死，并无有甚后嗣。岂恶瞰身年老子幼，顿生祸心，欲谋家业，假称是弟嫡儿胜祖，冒告天台，乞天详情杜害。哭诉。
海公判
审得褚喜、褚乐，以耕种度活，因遇荒旱无收，令乐带妻等投奔曾士学家趁熟，盖亦为家延之计也。临行设立合同文字，以留照验，思者备矣。褚乐夫妻不幸俱死，止存三周胜祖，士学恩养，已经十五载。今乃归家相认，褚喜合皆收留。兄伊无子，胜祖又已有业，何听继妻之言，欺死瞒孤，吞祖产业，将以继妻所带之子为后嗣，亲侄胜祖为陌路人也。合就欺死瞒孤之律，胜祖坚石孝义，告言愿代其罪，姑且不究。但王氏所带来之子，不许续褚家之后，盍行逐出，庶免衅萌再生。各回宁家务业。取供。

[book_title]第四十三回　通奸私逃谋杀妇
淳安县，有一姓胡名广者，其家颇好生。有一子胡远大，以屠宰为业。每日辛苦，朝夕无暇。胡广因思：屠杀非终身活计。一日，与儿远大道：“为屠夫之事艰苦，何如为商之乐？”遂将钱本分付与远大，出外经商。远大依父之言，将钱与买物件货等，前往松江贩卖。去到其地，大有所得，遂乃致富。一日，父子又商量道：“住居淳安城外，亦是一马站头，不如起造数间店宇，招接四处往来客商，比作经纪，尤有出息。”胡远大道：“此言极是。”父子遂起店宇于当要处。后来果有进益，其家遂富足丰实。
远大娶妻许氏，颇有姿色，每日事姑婵恭敬，只是嫌他有些风情。远大常出外买卖，或一二个月日归一次，或半年回家一次。城东十里外，有个船稍名叫冯生，每日往来于胡家店，最稔熟，遂与许氏笑语，绝无疑忌。年久月深，两情缱绻，乃成欢娱聚会，如同夫妇。冯生俟候远大出外经营，遂语许氏私约道：“吾与娘子，莫非夙昔有缘，情好非一日。然欢娱有限，思恋无奈。娘子何如收拾所有金银物件，随我奔他处去，得永为夫妇，岂不美哉？”许氏许之。二人指天为誓，乃择十一月二十二日，日子好，以此为约同去。
至其日，许氏将房中所有银两、金等，悉行收拾，以待冯生之来。黄昏时，忽有一和尚，求宿于胡家之店，称是大悲寺僧道隆，因抄化而来，天色已晚，特来投宿一宵。胡广乃是个平日好善之人，便与之歇。时至大寒欲雪，胡广夫妇闭门熟睡。二更时候，冯生来门下扣门，许氏房中暖得有酒，与冯生同饮数杯，少壮行色，语话良久，遂携所有之物，与冯生同去。才出门外，但见天阴雨湿，路滑难行。对此风景，添我愁闷，思忆公姑，泪下如雨，许氏遂不肯行，乃告冯生曰：“妾欲去不得，别约一宵同去，何如？”冯生无计奈何，思之：万一迟留，恐漏泄此事，机会必不再矣。彼自有丈夫在，岂有真恋我哉？见其所有物件，颇足致富，欲谋之而不得，遂拔刀杀死许氏，将银两物件，竟乃夺走。时尚三更，四下皆寂静，并无知者，将尸置于古井中而去。未几，和尚起来出外登厕，误跌下井，井深不能得上。至天明，和尚徒弟行童起来，遍寻和尚不见，遂唤问店主，胡广起来，遍寻至饭时，亦不见许氏。径入房中，看四壁皆空，财物一无所留，胡广思付：许氏定是与和尚走了。上下山中，遍寻无迹，遂问卜筮，先生占云：“寻人宜向东南方，寻取可见。”胡广如其言，寻至屋厕枯井边，但见芦草交加，微带鲜血。忽闻井中人声，胡广遂托东舍林三，将长梯及绳索直下井中。但见下有一和尚，连声叫屈，许氏已被人杀死在井中。林三将长绳缚了和尚，吊上井来，众人乱拳殴打，不由和尚分说，乡邻五保具状，解人海公处问。海公即将和尚根勘。和尚供具，是大悲寺僧，因抄化而来，投宿胡家店，夜半起来登厕，误被跌下井中，见有一死妇人，横死在内，不知是谁人杀死。海公道：“分明是你杀死，欲利彼之财物，尚何抵赖？”令打三十收监。海公暗忖之：既是洛阳和尚，与胡家店相去七百余里，岂仓卒间能与妇人私通期约，必是冤屈。朝夕根究，无明白处。心下偶思一计，唤狱司，就狱中所有大辟该死人，将一个来，密地剃了须发，假作僧人，押赴市曹斩了，号令三日，称是大悲寺僧，为谋杀胡家妇许氏事，今已处决。又密遣人出城外，探知消息，或有议拟此事是非，急来通报。
手下公差诸人，行至城外十里之间，固到一店中买茶，见一婆子，因问：“前日胡家杀了许氏之事，曾结断否？”公差等道：“和尚已偿命了。”婆子闻说：“这和尚屈死，枉了他。”公差等细问因依，婆子道：“是一稍子杀死。此去十里头，有一船稍名冯生，往来于胡广家，最熟，与许氏私通，因谋他财物，遂杀了许氏，弃尸于井，不干和尚事。”众公差即忙回报于海公，海公便差张权数人，捉拿冯生到衙，拷打根问。冯生苦不肯招认，难以决案。海公次日再收复审，冯生死不供招。海公乃笑曰：“杀一人，不过一人偿命，今和尚已偿命矣，安得更要你偿命？但是胡广所告，失了金银四百余贯，是你捡得去，你若将还他，便可清脱汝之罪。”冯生被海公一赚，便肯供认。供具是旧日胡家，曾寄下金银一复，至今收藏家中。海公差人押冯生回家，取金银来到，便叫左右拘唤胡广，前来认取。胡广一见了金银物件，及锦被一条，果是我家的。海公再勘，胡广并无寄典银两之事，又拘唤王婆来证，冯生仍抵赖不肯招认，海公道：“许氏之夫，经商在外，汝以淫心，戏之成奸，因利财物，遂致谋害，见有胡家物色在此证验，尚何得强辩不招？”喝令左右，极法拷打，冯生难禁严刑，只得一一招成，遂问抵命。和尚冤始白矣。
告和尚杀媳
告状人胡广，告为劫杀事。痛男娶妇许氏，内经奉养，恪尔周旋。枭恶野僧道隆，瞰媳姿色，假称借宿，昨夜二更，持刀劈门，将许氏杀死，房内金银物件，劫夺一空，埋尸井中。邻居林三等证。似此不法，谋财害命，情实惨然。叩天追究，偿命正法。禀告。
诉
诉状僧道隆，诉为恳恩豁命事。切身云游抄化，求宿胡家店一宵，岂身命薄，撞遇横祸。伊媳许氏，贫憎并未窥见半面，昨偶到伊家投宿，安有就得私通之由？况且尸身既投置于井，道隆必不尚在井中喊叫。情可洞察。乞天超豁蠓命。叩诉。
海公判
审得冯生，贪财害命，罪恶诚贯盈矣。许氏背义，与人通奸，已遭谋杀之患，此固不足惜矣。然冯生淫戏人妻室，贪财妾举害命，扬刀诛戮之罪，尔为首矣，奚可逃哉？盍就拟典，候秋季处决。道隆无罪，许令回归本寺。所有金银赃物，合就入官，但给十两与胡广，领以作收殓之用。

[book_title]第四十四回　假给弟兄谋命夺财本
永康县，有一人姓秦名兆者，因往杭州买卖，行到温州府平阳县管下地方耸岭，天色已晚，遂宿于李婆店里。陡遇一杭州卫前所旗役，姓范名衡，在店歇。范衡一见秦兆入店，遂问：“客官何处人氏？要往那里经商？”秦兆答道：“小弟是永康人，要去杭州里做此小买卖。”范衡乃曰：“兄要往杭州买卖，却要我在府前居住，如此，待我同兄一起前行，到舍下居住，即买卖等亦便，可不好也？”秦兆多感若似恩，实无以报答。二人遂买杯酒，订约为兄弟，相邀饮至更深，及尽欢悦，遂共同床，睡了一宵。
次日天渐晓，二人饭罢，整顿行李，辞店主而去。行至地名黑山，并无人家，但见岩崖旁，有古井。范衡因见秦兆所带财物多，心欲谋之，遂与秦兆说：“日色颇热难行，且放担少歇一回。”秦兆依其言。二人放下行李，同坐石上，语话良久，悄无人行。范衡诈称腹疼，着秦兆近前，为之抚摩。秦兆不知他启谋心，只管尽为之抚摩，被范衡乘力一推，秦兆倒跌落于井中去了，范衡尽夺其所有财物而去。秦兆在井中放声叫屈，不能得上。近者皆莫知之，饥饿日余。
次日，有一起油客，亦在黑山歇凉，忽闻井内有人叫“救命”之声，请客皆疑为怪，遂各解篓索相接，投下井去。秦兆见有索下井，甚喜，遂以索系腰，与诸客钓上井来。众客问其缘故，秦兆具言被同行伙伴范衡谋陷情由，具告以连日不曾得食，饥饿困苦。众客听罢，甚哀怜之，竞以饭与之食，秦兆拜谢无限。众客去后，秦兆思量：财物尽为一空，无处投奔。遂径往海公衙陈告。当下府前，范衡仅隔几间便是他的房屋，乃出门买办物件，被秦兆看见，走近前一把扯住，喊叫入海公衙内：“小人才方告的，此贼便是。”海公即将范衡根勘。范衡心虚情亏，不能抵讳，只得一一招认，谋劫财物是实。海公即将原赃追还秦兆，将范衡判断谋财害命，本合处死，秦兆已在，减一等决，配在边远去处充军。
告奸谋劫杀
告状人秦兆，告为奸谋劫杀事。逆贼范衡，瞰身揭银二百余两，半路相遇，陡起奸谋，假称结连兄弟，同兆行至黑山，推身落井，财夺一空。幸遏油客数人，救身出井，庶得复生。似此奸谋，夺财害命，情极不法，乞天拘究追偿。衔恩。上告。
海公判
审得范衡，以秦兆孤身一人，自往贩买，身带本银二百余两，伊见之，便怀不义，诱之同结兄弟，以伴同行，使兆不防。伊之好歹，奸计之巧而且远也。黑山将兆推落井中，财本尽夺利己，猛蛇之毒，孰甚伊焉！即谓秦兆既溺于井，命必尽矣，岂知天理昭彰，使秦兆遇众油客，而得救其生，非天之杜绝奸恶，秦兆可以逃不测之祸者哉？本合依谋财害命律矣，但秦兆未死，姑具大诰减等，处断边远充军，其银合给还兆领归。如律取供。

[book_title]第四十五回　通奸谋杀亲夫
浦江县城西二十里，地名杏村，有一人家，姓蒋名义，家道颇富，以商旅为活。其人最良善。其妻卓氏，年方十九，每日蒋义出外买卖，其舍傍，有一风流年少者，名彭十二，常往来于蒋义家，因与卓氏相通，卓氏心甚爱之。日久月深，而情缱绻，因此，卓氏遂与其夫不和。
一日，蒋义出外，彭十二遂与卓氏私议道：“我今蒙娘子爱惜，情意甚密，深望幸矣。倘或有日家长知道，两下耽误，岂不深可耻哉？欲要取个久远之计，不若装着甚幺计较，候待蒋义归，置之陷阱，庶得两情永谐鸾凤。”卓氏许道：“此事容易。彼若归时，汝故意请他去，用醇酒灌他，饮醉之后，那时任从你发落便了。”商议已定。
越几日，蒋义外回，彭十二遂往其家贺之，因前日同卓氏商议者，乃即行之。便请蒋义饮酒。蒋义见是相熟之人，亦不推辞，随彭十二到彼舍。酒食已齐备，彭十二尽意奉劝，蒋义痛饮大醉。待辞归，彭十二乃跟蒋义之后而行。行至半路，亭子下有井一口。时值天晚，蒋义醉倒不能行，彭十二蓦见四边无人，遂拖蒋义堕入井中而归。
次日，十二密以告卓氏，卓氏甚喜。又越数日，其邻人皆问卓氏：“蒋义这几日何往？”卓氏告以相约同行之人在途等候，邻人信其言。彭十二与卓氏喜不自胜，自谓可以永谐连理，日夕在家欢悦。
蒋义在井中尚未曾死，但不能起来得，此井乃是一枯井，无水。无人到来挑水，任蒋义在井中叫，皆不觉得，又饥饿，实难禁持。但蒋义为人生平忠直，人最良善，其家有一土地极灵，见彭十二与卓氏同欢共乐，蒋义被计，置于井里，乃往井救之，变作一人，在井边坐住等人。看看邻居吴恩者出门来坐戏，又与蒋义为友，其人扬手招恩曰：“井中有一人，在内坐倒。”吴恩往看，果有一个在里，乃细看之，略认得些，但未省到蒋义身上去。吴恩令仆下井，掣之上来，乃是蒋义，饥饿无力，不甚软昏。吴恩见是友人蒋义，遂扶人家中，将热汤接之，方且苏来。吴恩与之抚摩，遂即壮硬，别恩而归，正值卓氏与彭十二在对饮高歌，忽见其蒋义之来，皆惊怖惶惶，疑其是鬼。彭十二即持刀赶逐，不容其归。蒋义无可投奔，遂具状入海公衙陈告。逐一供具，是谓妻与彭十二通奸，反因谋害事情。海公即差人拘卓氏、彭十二一同到厅跪下。海公将二人跟勘，二人无词抵答，一一招认通奸设计谋害事。因海公视供明白，叠成案卷，将卓氏问死，彭十二杖一百，流三千里，永不许还乡。
告通奸谋害
告状人蒋义，告为通奸谋害事。枭恶彭十二，贪妻卓氏，背地通奸，立心不良，设计杀害。假情致酒，用乐插和，灌义大醉，推身堕入枯井。幸得吴恩救出，死中复生。义昨归家，岂恶谓身已死，与妻娱乐畅欢，见身入室，持刀赶逐。似此奸恶，奸妻心尚不足，反行谋害之毒，乞天灭剿，生死衔恩，激切上告。
海公判
审得卓氏与彭十二通奸，淫恶之甚，不可言矣。今据蒋义之词，则其奸毒又何狠哉？用酒灌醉蒋义，推入枯井，二人将欲永效百年。岂知蒋义生平积善，虽遭强暴之陷，而竟得吴恩以救者，非天之助善锄恶，而孰能以此乎？卓氏淫恶而奸毒，谋害亲夫，速就大辟。彭十二奸毒，奸人妻室，谋夫性命，合拟典刑，然蒋义虽遭伊害，未曾被死，合杖一百，流三千里。庶无奸恶之徒害谋口奸，一以往往成风耳。

[book_title]第四十六回　匠人谋陈妇之首饰
淳安县离城三十里，有个地名石桥村，有一陈升策，家颇富足，生有二子，长曰陈贤，次曰陈能。陈贤娶王材之女王氏，陈能娶林华之女林氏为妻。一家勤于稼穑。陈贤之妻王氏，敬事姑嫜，极尽和顺，一家大小，无不欢乐。
忽一日，王家着小厮进贵报知王氏道：“老官人因往庄中回来，偶沾重疾，叫小娘子回来，看待他几日。”王氏听得父亲沾病，心下忧惧，分付进贵厨下酒饭，即与丈夫说：“吾父有疾，着人叫我回来看视，可对公婆说我就要一行。”陈贤道：“目下正值收割时候，工人不暇，且停待数日去未迟。”王氏道：“吾父病卧在床，望我之归，以日为岁，如何等得？”贤乃是实意要阻他，不肯与去。王氏见丈夫阻他行意，闷闷不悦，至夜间思讨：吾父止生我一人，又无别兄弟倚靠，倘有差池，悔之不及。不如莫与他知，悄悄同进贵回去，彼及知时，料亦无妨事。
次日，陈贤径起，得早赶人收稻子。王氏起来，梳妆齐备，分付进贵，开后门而出。王氏前行，进贵后随。其时天色尚早，二人行上数里，来到松林，露气漫漫，对面不相见。进贵道：“日尚未出，露又下得浓，不如入林子里坐着，待等露收而行。”王氏是个抗警女子，乃道：“此处路僻，恐人蓦见不便，可往前面亭子上去歇。”进贵依其说。正行间，忽前头有三个匠人，肩挑着斧锯，三人赶来，要人城中盛家，起手动工的。恰遇见王氏头上，插戴银首饰极多，内有一姓万名兴的最凶狠，与二伙伴私道：“此妇人想是要人城去探亲的，只有一小厮跟行，不如劫夺了所戴首饰来分。”一姓曾名隆者亦道：“此言极是，我前去将那小厮拿住，你二人一个将女子眼目们了，一个夺首饰。”径被曾隆之弟曾盛用手抢入袖中去，王氏紧紧抱住，死不放手，万兴拔刀，将王氏左手砍了一下，王氏跌倒在地，被三人将首饰夺走，去了。进贵近前来看时，王氏不省人事，满身是血，连忙复回陈家报知。正值陈贤赶工人方回，听得此言，大惊道：“不听我言，遭此毒手。”慌忙叫三四人取来到松林。王氏略苏，陈贤便抱中抬回家。下看时，左手被刀伤处，其掌将坠，一边分付家人，请医人救治。乃即具状，同进贵注海公处陈告。
海公看了状子，又无名姓，乃问进贵：“那三人尔可认得否？”进贵道：“面貌认他众人不着，只是每人有一斧锯，似木匠模样。”海公思道：即是木匠，如何这般样早便去人家？莫非今日日子吉利？甚幺人家创造屋室早来起手者？喝令张权：“为我往城中遍查，看有人起手造房子的否。”张权听了分付，往城遍查。行至东街盛家，乃择本日卯时，起手动工造房子。乃入衙覆。海公遂即批张权左手，仰速拿盛裔，到厅听审无违。权即至盛裔家，见了盛裔，将海公所批之手与看，邀盛裔就行，盛裔全不知是甚幺缘故。“我又未曾被人告，久末告他人，是何故也？”心下疑惑，虽不能决，只管同张权往海公衙去，至堂下跪着。海公乃问：“伊家今日起手造房子？”盛裔答：“小人择今日起手造房子。”海公又问：“有几个木匠在？”盛裔答曰：“有十人。”海公问：“匠人同一起来，两起来？”盛裔答曰：“匠人作两起来。”海公又问：“哪几个在先，哪几个在后？”盛裔曰：“是万兴、曾隆、曾盛这几个木匠先来。”海公曰：“是这三个人先来。尔可知这三个今早所作之事不知？”盛裔答曰：“所作何事？人小不知。”海公曰：“陈贤之妻，归家看父病，行至松林，遇见三个木匠，肩挑斧锯，见了王氏头戴首饰，三人将王氏左手砍了一刀，劫抢首饰而走。止知三人是木匠，未识名姓，我今就着张权，同你去伊家，教张权是那三个，是可即与我拿来。”盛裔允诺。海公又道：“盛裔，事与你无干，但我叫你到我厅前，止是问你一个木匠来历，你不必惊骇。三个木匠要与我火速拿到，不可与之走脱。”盛裔曰：“小人晓得。”盛裔回来，见了木匠俱在，乃进前与万兴、曾隆、曾盛这三人言：“海爷差张牌来叫你三人去建造后堂，可即同张牌前去，不可有违。”万兴、曾隆等三人不知其故，遂同张权进府衙去。见了海公，三人跪下，张权回禀：“万兴、曾隆、曾盛三个木匠俱拿阶下。”海公乃问：“万兴，你三个在盛家，今朝起手造房子，还是早时来，将午来？”万兴答：“早辰来。”海公问：“既是早辰来，还是寅时、卯时，天光未天光？”万兴曰：“卯时来，已天光，但天色早，未曾十分天光。”海公默思之：是此三贼矣。乃曰：“既未十分光，曾见一妇人一小厮否？”三人愕然：“甚幺妇人、小厮，小人们俱未曾见。”海公曰：“那妇人头戴有许多首饰在头上，黑早出松林去，你等今日来盛家得早，岂不见乎？”俱惊讶无答。海公乃令左右，将万兴身内搜检过，看有首饰否。左右即将万兴搜检，果搜出有首饰数件，再将曾隆、曾盛来搜，俱有首饰。海公喝令每人打四十，极法明审，三人抵赖不过，只得一一吐实，供具谋夺之情。海公令司吏叠成卷文，问拟三人大辟，给首饰还陈贤而去。人称神见，此亦海公之一明判者也。何口包公之莅政，可不是古今之同一辙乎哉！
告打抢杀害
告状人陈贤，告为急救事。痛妻王氏，往归母家看父之病，行至松林，陡遇强徒三人，见妻女子之辈，头戴首饰数十两重，身伴惟进贵一人，亦系童儿，奸徒三人，挺抢首饰，身妻死恋不与，恶贼拔刀，将妻左臂一劈，血流遍体，命若悬丝。恳恩严缉追究，生死有赖，人民得籍。哀告。
海公判
审得万兴、曾隆、曾盛三人，因见陈贤之妻王氏所带首饰颇厚，而行劫夺者，情实可恨矣。夫王氏以父重疾而归，遇伊恶贼，便行抢夺强暴、其妇之未概与，而待伊等之抢，王氏不甘，将其首饰死恋不舍，乃遭尔恶之毒，将刀砍伤左臂，虽有进贵在旁，预先已被捆缚，奸恶横暴，为寇之魁耳。抢其财，又伤其命，虺之毒不过此哉！赃证俱真，大辟奚辞。三贼俱各拟典。

[book_title]第四十七回　判烛台以追客布
江西铅山县，有一姓饶名儒者，家亦富足，父母具庆，兄弟饶学。
一日，父母呼儒曰：“吾家虽殷富，每思成立之难。吾今唤汝训诲，汝能遵依吾言，当思祖德之勤劳，怀念父功之刻苦，孜孜汲汲，以成其事。汝切勿守株待兔，以恋娇妻。当收资本，往外经营，则可以盈其资财，于身不弃，于人无愧，可以长守其富矣。不然，非我所知也。吾今令次儿饶学守家，令汝出外经商，口使得获微利，以添用度。不知汝意如何？”饶儒曰：“儿承大人亲诲，当铭刻于心，不敢违背，只不知大人要儿往何处经商？愿赐一言，儿当领命而行也。”父曰：“吾闻杭州极好卖布，汝可将赀本往松江各处收进，前往杭州，不消一年半载，自可回家矣，岂不胜如坐守食用乎？”
饶儒依了父言，遂将银两，径至松江各处，收布五担，前至杭州，住在东门城外姜美胜店里安下。发卖未及二日之间，饶儒自觉不乐，乃令家童，沽酒散闷，贪饮几杯，俱各沉醉。不防姜美胜近邻，有一梁德会者，蓦见饶儒带布入店，即于是夜三更时候，将布五担，尽行偷去。次日天明，饶儒酒醒起来，方知布被贼盗去，遂即叫店主人姜美胜近前告诉，曰：“吾今初到杭州，投汝店内安下，你是有眼主人，吾是无眼孤客，在家靠父，出路靠主。何得昨夜见吾醉饮几杯，行此不良之意，串盗来偷吾布五担？吾意汝为典守之人，决亦难辞其责，今不跟究来还我，吾必与汝兴讼，那时悔无及矣。”姜美胜辩说曰：“吾为店主，以客来为衣食之本，安有串盗偷货之理？”饶儒并不肯听，一直扭到海公台前告理。
海公道：“贼情之事，要见赃证，今既无赃，不准状词。”饶儒再三哀告，海公即将姜美胜当厅勘问，姜美胜仍辩说如前。海公思判不得，即唤左右，将饶儒、姜美胜俱且收监，悄地分付手下吴升，遍行密访，看是何人盗此布，可速回报。吴升领命，遍地密察，已经三日，却无踪影，乃回复海公：“小人遍处密访，皆无踪迹。”海公乃曰：“此事无赃、无证，实难判断，却如之何？只得取出饶儒、姜美胜二人来，发放回家罢。”遂令左右，取出饶儒二人出监发放。二人至厅跪下，海公乃曰：“汝布不知何人盗去，至今三日，不见踪影，如何得明白？况且又无赃证。”遂即将二人每责十板，发放回家。去毕。岂知梁德会盗其布匹，已藏在村僻去处，即将其布首尾记号，临时涂抹，更以自己印记印上，使人难辨。摆布停当，然后挑入城中去卖，一发都卖与方材铺内。梁德会得银入手，并无一人知觉。
后来，海公因将饶儒与姜美胜二人责打发回之后，海公乃自思之：将何以得明此可也？忽然付起一计：不若令吴升前去拘此二人，一路扬去，说今衙内有一烛台，会报祸福，使众人聚集观看，那时，料可以有得明处。遂令吴升，前来拘饶儒与姜美胜说：“布贼已获了，老爷衙底有烛台说出来，今来拘你去审。”街市之内，闻知海公衙内有一烛台，能说祸福，各奔争而来看。海公见人多集，遂喝令左右，将门闭上，把内中看者，扯下三四人跪了，海公乃曰：“吾在此判事，那许你等混杂。何故不遵法度，擅入公厅？实难饶你等罪责。令着汝四人，将内中看者，报其姓名，俱各要罚布一匹。汝四人可即妻拘齐来，庶免你四人之罪。”四人领命而出，顷刻之间，进府交纳。
海公乃令饶儒进前曰：“汝看这里许多布在，汝可认看，有你的布在无。”饶儒即将许多布，从头一匹认过，认至其中，抽出二匹，乃是自己所失之布，遂告曰：“老爷，这二匹是小人的布。”海公曰：“此布首尾印记不同，你怎认得是？”饶儒曰：“此布首尾印记虽被贼换，小人中间还有暗记，尺寸可验。相公不信，可将丈尺量。如若不同，小人甘当认罪。”海公如其言，果然毫末不差。海公遂问四人：“此布是何人的？”四人即出究问，知是方材铺内的。海公便令拘方材追问，方材指是梁德会所卖与的。海公又唤左右，拘梁德会审勘。梁德会拘到厅下，海公喝道：“此贼好大胆，窃偷饶儒之布，卖与方材，是何道理？”梁德会曰：“小人未曾卖布与方材。饶儒布被盗，亦不干小人事。”海公道：“这贼尚得刁嘴。”喝令责打四十。梁德会看见方材在证卖布，姜美胜在说：“平生无徒，非卖盗来的布，却那里来的？”梁德会见事至如此，不能走脱，又受严刑不过，只得一一招认，不合盗布客布五担。止卖去二担，更有三担寄在僻静乡村之内。海公令公牌张权跟去追完。饶儒、姜美胜二人，感谢而去。海公见梁德会平昔惯贼，是一恶人，遂拟问，发边远充军。
告引盗偷走财本
告状人饶儒，告为殄贼迫偿事。切身装载布匹，往省货卖，投居姜美胜店。岂恶人面兽心，见身带得货物布匹，记有五担，是夜串贼搬走一空。切思父娘财本，跋涉江湖，被贼所袭盗去，冤同山海，乞天拘究追偿。衔恩。上告。
诉
诉状人姜美胜，诉为烛冤事。身素守分，毫不非为，祸因昨夜盗入胜室，止挑去饶儒布五担，美胜并悉无知。岂儒坐身串同，逼勒赔偿，情实可矜。切思胜籍伊客为衣食之本，安有串贼偷盗之心？伏乞仁台作主，劈冤干善。上诉。
海公判
审得梁德会，乃盗跖之首耳，罪恶盈甚，府县案盖叠鱼鳞矣。今又窥见饶儒来姜店居，止有布五担，辄起盗心。彼夜即掘挖人室姜美胜店中，盗走饶儒之布五担，价值一百余两。伊尽夺之以利己者，非不狠毒哉？然诸罪贯盈，天网不漏，使惯贼梁德会，自露真赃于方材之铺，必不知恶贼之所盗，即饶儒亦谓姜美胜串同之疑，从何白乎？固白天之所使，实人之不能为也。赃既真实，罪所不逭，盍拟充军毋辞。原赃给还失主。

[book_title]第四十八回　为友伸冤以除奸淫
江山县有一姓王名谟教，为人春风，好交结名士，娶一妻，姓熊名月娇，容貌美丽，但侈于风情。王谟教有一朋友陈英策，乃是个轩昂丈夫，往来其家甚密。熊氏颇以言语调之，陈英策以与王谟教交厚，敬其是嫂，纵有戏谑，不及于乱。
一日，陈英策因遇重阳，来寻王谟教赏节，适王谟教上庄未回，熊氏闻知陈英策来到，即出见之，笑容可掬，便邀入房中安顿坐定，抽身向厨下整备酒食，进来，与陈英策无疑坐在二边相陪。酒至半酣，熊氏道：“叔叔，今日重阳佳景，婶婶在家，亦等候叔叔回来，同饮酒否？”陈英策答道：“贱叔家寒，薄酌虽有，不能够如此丰美。”熊氏有意劝他，才饮了数杯，淫情逸兴，斟了一杯酒，起身持与陈英策道：“叔叔先饮一口，看滋味如何好否？”陈英策大讶道：“贤嫂休得如此，倘家人知之，则朋友伦义绝矣。从今休使这等见识。”言罢，推席而起，走出门首，却遇王谟教回来。见陈英策，就欲留住，陈英策道：“今日不得与故人叙话，贤兄远回劳苦，勿留小弟，再日相会。”径辞而去。王谟教人见熊氏问：“陈故人来我家，如何不留待之？”熊氏怒云：“你结交得好朋友，今知你不在家，故来相约，妾以谓是你故交之友，好意备酒待之，反将语言戏妾，被我叱几句，没意思走去。问口则甚。。王谟教半信半疑，不敢出口。
过数日，陈英策往母舅家回，至街头，恰遇王谟教过来，陈英策近前，邀入茶店中坐定，沽买一壶，叙饮三杯，酒中，陈英策乃道：“兄之尊嫂，是个不良之妇，从今，与兄不能相会于家，恐遭人有嫌疑之诮。”王谟教道：“贤弟如何出此言？便是嫂有不周言语，当看我往日情分，休要见怪。”陈英策道：“贤兄门户，自宜谨密，只此一会，余无所嘱。”饮罢，各散而去。
越日，英策往省贸易，欲见王谟教相辞，不遇而行。比及王谟教知之，英策离家已四日矣，怅怅不悦，亦欲往省中收取帐目，乃邀家人胡一同去。岂知胡一与熊氏通奸，情意甚密，人莫之知。胡一
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:12:21-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="第一回。斡离不举兵南寇,第二回。李纲措置御金人,第三回。师中大战杀熊岭,第四回。金粘罕邀求誓书,第五回。宋徽钦北狩沙漠,第六回。宋康王泥马渡江,第七回。岳鹏举辞家应募,第八回。宋高宗金陵即位,第九回。李纲奏陈开国计,第十回。岳飞与宗泽谈兵,第十一回。岳飞计划河北策,第十二回。李纲谏车驾南行,第十三回。宗泽约张所出兵,第十四回。宗泽定计破兀朮,第十五回。黏没喝京西大战,第十六回。宗">
<meta name="description" content="明代白话长篇历史演义小说。一名《大宋演义中兴英烈传》、《武穆王演义》,又名《大宋中兴岳王传》、《武穆精忠传》、《宋精忠传》、《岳武穆王精忠传》、《岳鄂武穆王精忠传》、《岳武穆尽忠报国传》、《精忠传》、《精忠全传》、《岳王志传》。八卷八十则。题“鳌峰熊大木编辑,书林清白堂刊行”。熊大木,名福镇,字大木,号钟谷,福建建阳人。成书于明嘉靖年间。写岳飞出身，立志精忠报国，驰骋沙场，身先士卒，骁勇无比，卒被秦桧陷害，死后显灵，秦桧冥司遭报、以告慰岳飞忠魂的故事，反映了中国人善良的愿望。此书结构完整，编年记事详实，对">
<title>大宋中兴通俗演义_熊大木_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">大宋中兴通俗演义</span> <br/>
          作者： <span class="inputVal" id="bkauthor">熊大木</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">文学艺术,小说,完结</span> <br/>
          字数： <span class="inputVal" id="bknum">[book_length]216960</span> <br/>
          说明： <span class="inputVal" id="bkdec">明代白话长篇历史演义小说。一名《大宋演义中兴英烈传》、《武穆王演义》,又名《大宋中兴岳王传》、《武穆精忠传》、《宋精忠传》、《岳武穆王精忠传》、《岳鄂武穆王精忠传》、《岳武穆尽忠报国传》、《精忠传》、《精忠全传》、《岳王志传》。八卷八十则。题“鳌峰熊大木编辑,书林清白堂刊行”。熊大木,名福镇,字大木,号钟谷,福建建阳人。成书于明嘉靖年间。写岳飞出身，立志精忠报国，驰骋沙场，身先士卒，骁勇无比，卒被秦桧陷害，死后显灵，秦桧冥司遭报、以告慰岳飞忠魂的故事，反映了中国人善良的愿望。此书结构完整，编年记事详实，对后世有关岳飞题材的小说戏曲创作，影响深远。</span> <br/>
          封面： <span class="inputVal" id="bkimg">Z_13968.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]大宋中兴通俗演义
[book_author]熊大木
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]文学艺术,小说,完结
[book_length]216960
[book_dec]明代白话长篇历史演义小说。一名《大宋演义中兴英烈传》、《武穆王演义》,又名《大宋中兴岳王传》、《武穆精忠传》、《宋精忠传》、《岳武穆王精忠传》、《岳鄂武穆王精忠传》、《岳武穆尽忠报国传》、《精忠传》、《精忠全传》、《岳王志传》。八卷八十则。题“鳌峰熊大木编辑,书林清白堂刊行”。熊大木,名福镇,字大木,号钟谷,福建建阳人。成书于明嘉靖年间。写岳飞出身，立志精忠报国，驰骋沙场，身先士卒，骁勇无比，卒被秦桧陷害，死后显灵，秦桧冥司遭报、以告慰岳飞忠魂的故事，反映了中国人善良的愿望。此书结构完整，编年记事详实，对后世有关岳飞题材的小说戏曲创作，影响深远。
[book_img]Z_13968.jpg


[book_title]第一回     斡离不举兵南寇
天地元先一气胚，乾坤定位有三才。洪荒世代无稽考，三皇之世尚难推。画卦造书从太昊，神农耕种始交财。干戈战斗轩辕始，服冕封官筑室台。五帝少昊并颛顼，帝馨唐尧仁义推。孝弟两全姚氏子，有虞禅位得巍危三王夏禹殷汤继，灭纣周家民自归。离乱七雄侯十二，秦传一世国多灾。汉王入关楚背约，重瞳虽勇刎于垓。汉家据蜀分三国，篡魏除刘晋祚辉。两晋出于司马懿，江南接晋宋齐来。后梁国灭陈家继，北有胡君作乱阶。北周已被杨坚篡，两朝归一国称隋。炀帝不仁从李氏，唐家立国用人材。二　十四君哀帝尽，五代梁唐晋汉柴。周家二姓并柴郭，天气循环瑞气回。甲马营中生明主，紫气红光映玉台。受周禅位为天子，一统山河归正排。
却说宋朝徽宗皇帝，大兴土木，极侈穷奢，宠用小人，诛戮大臣。天下民怨，盗贼蠭起。犹与金人约灭大辽，开边生事。
未及一年，金太宗完颜晟，差斡离不领人马从东路进，自燕直犯河北；大太子粘罕领人马从西路进，自河东直犯代、忻等州，径取太原。宋家无备，如人无人之境。况中原久不知兵，内无贤相，外无勇将，束手无措，坐看中原没于夷狄，生灵涂炭，不可胜悲。
是时，金兵将至汴梁。边报猝至，朝廷震惧，不复议战守，惟日谋避金人之计。始遣李邺代给事中，至金营讲和。降诏罪己，召天下勤王之师。且命皇太子为开封府牧，以理天下事。
当日众臣闻贼马逼近，聚议都堂中，茫然无策，只将各人家属散之四方，以避祸矣。有太常少卿李纲，素与给事中吴敏相善。
及闻朝廷欲以皇太子为开封府牧，群臣各欲退避，是夜过吴敏家，与敏议曰：“目今金兵临城，众人束手无计，事已急矣。
陛下以皇太子建牧之议，岂非欲委以留守之任乎？且东宫恭俭之德，闻于天下，当禅以正位，以守宗社是也。今建以为牧，非也。尚值庶民涂炭，大盗猖獗如此。使宗社难守，中原且无人种，自非传以位号，使招徕天下豪杰，与之共守，何以能济。
公今从官给事中之列，以献纳论思为职，何不为上极言之？使言不合意，不过一死。死有轻于鸿毛者，此其时也。”敏曰：“依公之议，皇太子不宜为开封府牧。我来日奏知，使君上用之监国可乎？”纲曰：“不可。昔唐肃宗灵武之事，当时不建号，不足以复邦。而建号之议，不出于明皇，后世惜之。今上聪明仁慈，倘感公言，万有一能行此，金人且将悔祸退师，宗社安宁，岂徒都城之人得安，天下之人皆受福矣。此事非发勇猛广大慈悲之心，亡身殉国者，孰能任此。”敏曰：“吾来日当以公言极奏。倘上不允，继之以死。”纲曰：“君肯如此，天下幸甚。”言罢辞退。
次日早，敏入奏徽宗，具道禅让之意，且曰：“陛下果能用臣言，则宗社灵长，圣寿无疆。”上曰：“何以言之？”敏曰：“神霄万寿宫所谓长生大帝君者，陛下也。必有青华帝君以助之，其兆已见于此。”上感悟叹息。敏又奏：“李纲之论，盖与臣同。”上意决。是夕，命皇太子入禁中，谕以禅让意，覆以御袍。皇太子俯伏流涕，不胜悲咽。力辞，因得疾。
上即召东宫官耿南仲视医。夜半，始少苏。次日，又固辞，不肯接位。上与群臣决议，始登大宝，御垂拱殿，朝会百官，是为钦宗皇帝。立妃朱氏为皇后。尊父皇为教主道君皇帝，移居龙德宫。封敏为掌枢密院事，李?同管院事，李纲为尚书右丞相，蔡懋为尚书左丞相，李邦彦为太宰，张邦昌为少宰。改元曰“靖康”。大赦天下，日与群臣议退金兵之计。
李纲奏曰：“陛下养德东宫，十有余年，恭俭日闻，海内属望。道君太上皇帝观天意，顺人心，为宗社计，传位陛下。
受禅之际，灿然明白，下视有唐，为不足道也。愿致天下之养，极所以崇奉太上皇者，以昭陛下之孝。今金寇侵犯，声势虽若可畏，然闻有内禅之事，必欲请和，厚有所邀，求于朝廷。臣窃料之，大概有五：欲称尊号，一也；欲得归朝人，二也；欲增岁币，三也；欲求犒师之物，四也；欲割疆土，五也。臣请为陛下详陈之。欲称尊号，如契丹故事，当效以大事小之义，不足惜；欲得归朝人，当尽以与之，以示大信，不足惜；欲增岁币，陛下当告以旧约，以燕山、云中归中国，故岁增币于大辽者两倍。今你既背约自取之，则岁币当减其数。奈缘国家欲敦示和好，不计较货财，姑如原数可也。彼欲求犒师之物，当量力以与之。至于疆土，则皆祖宗之地，子孙当以死守，不可以尺寸与人。愿陛下留意于此数事，勿为浮议所摇，可无后患。”并陈御敌固守之策。钦宗大悦，皆嘉纳其言。却说斡离不率金兵距河而阵，氵睿州已破。宋将梁方平与战，其兵大败，烧桥而遁。何灌部下军马，望风逃散。贼遂渡河。声息报入京城，道君太上皇帝知的时，夜漏下二鼓矣。大惊无措，即出通津门东，欲避乎难。道君太上皇后及皇子帝姬等，相续以行。侍从百官，往往潜遁。尚未启行，时人报知李纲。纲闻此事，披衣直入见帝，因启奏曰：“臣闻诸道路执政者，欲奉陛下出狩，以避狄人之难。若果有之，宗社危矣。且道君太上皇帝以宗社之故，传位与陛下。今舍之而去，可乎？”上闻奏默然。太宰白时中曰：“主上不出狩，金人已济河矣，都城岂可以守。”纲复奏曰：“天下城池，岂更有坚固如都城者？且宗庙社稷、百官万民所在，舍此欲将何往？若能激劝将士，慰安民心，与之固守，岂有不可守之理。”犹沉吟。有内侍陈良弼，自内殿出奏曰：“即目京城楼橹创修，百分未及一
二。又城东樊家冈一带，壕河浅狭，决难保守。陛下详议之。”上顾谓李纲曰：“卿留朕如此迫切，可同蔡懋、良弼二人往观楼橹壕河，若果坚固可守，朕当与卿等再议。卿宜速去，朕于此候卿回报。”李纲即领旨，与蔡懋、良弼迳至新城东壁，遍观城壕回奏。
时上车驾在延和殿，犹未起行。上问：“卿等观楼橹壕河事节如何？”蔡懋奏曰：“楼橹残毁，壕河壅塞，诚不可以为守。”纲叱之曰：“城坚且豪，楼橹虽未备，然不必楼橹亦可守。壕河惟樊家冈一带，以禁地不许开凿，诚为浅狭。然以精兵强弩占守，可以无虞。”上曰：“尔众人有何高论？”宰执以下皆无语。纲又奏曰：“今日之计，莫若整饬军马，扬声出战，固结民心，相与坚守，以待天下勤王之师。”上曰：“谁可为将以任军事？”纲曰：“朝廷平日以高爵厚禄蓄养大臣，盖欲用之于有事之日。今白时中、李邦彦等，虽是书生，未必深知兵法，然陛下与其位号，使之抚驭将士，以抗敌锋，乃其职也。”白时中在傍，闻李纲奏上欲委之以兵权，怒甚，厉声曰：“李纲留陛下车驾不宜出狩，莫能将兵出战？”纲曰：“陛下不以臣为庸懦，倘使治兵，愿以死报。只缘名微官卑，恐不足以镇服士卒。”上谓执政曰：“目下更阙何职？”赵野对曰：“尚书右丞阙职。”上曰：“即除李纲右丞兼亲征行营使，赐袍带并笏。”纲以时方艰难，不敢辞职，遂谢恩受命。李纲退出。次早，阁门大使奏金兵声势甚紧，百姓无主，各自逃窜。
众百官怀惧不安，犹以去计劝上。上即下命李纲留守都城，以李?副之。仍令有司备车驾甫行。李纲力陈不可去，且言：“唐明皇闻潼关失守，实时幸蜀以避，宗社朝廷，随碎于贼手，累年然后仅能复之。范祖禹以谓其失在于不能坚守，以待勤王之师。今陛下初即大位，中外欣戴，四方之兵，不日云集。虏骑深入重地，必不能久留。舍此而去，如龙脱于渊，车驾朝发，而都城夕乱。虽臣等留守，何补于事。宗社朝廷，且将为丘墟。
愿陛下审思之。”上意颇回。会内侍王孝竭从旁奏曰：“中宫国公已行矣，陛下岂可留此。”上色变，降御榻，泣曰：“卿等毋留朕。朕将亲往陕西，起兵以复都城，决不可留此。”李纲泣拜，俯伏上前，以死止之。帝顾纲曰：“朕今为卿留。御敌之事，专责于卿，勿致疏虞。”纲曰：“臣受皇上深遇之恩，今日当以极报也。”宰臣犹请出幸，帝只得从之。却说李纲正与李?在尚书省整治军旅，复传上有南狩之事。纲即趋朝，至半路，太庙中神主巳出寓太常寺。纲大惊，迳进祥曦殿，则禁卫皆已环排列，乘舆服御俱各齐备，六宫仆婢皆将升车矣。纲遑据无策，厉声谓禁卫曰：“尔等愿以死守宗社乎？愿扈从以巡幸乎。”禁卫皆呼曰：“愿以死守宗社，不愿巡幸。”纲同殿帅王宗氵楚等入见帝，曰：“陛下昨夕已许臣留，今复成行何也？且六军之情已变，彼有父母妻子，皆在都城，岂肯舍去。万有一中道散归，陛下孰与为卫。且虏骑已逼，彼知乘舆之去未远，以健马疾追，陛下何以御之？”上感悟，始命止行。李纲因出殿曰：“上意已定，敢有异议者，立斩示众！”六军闻之，皆拜伏呼万岁，其声震地。后人有诗赞之曰：六军已发乘舆迁，一谏能教动九天。
若使左丞同宰执，宋家宗社已难延。

[book_title]第二回     李纲措置御金人
且说李钢自车驾辍行已后，方治都城四壁守具，以百步法分兵备御。每壁用正兵一万二千余人，而保甲居民、厢军之属，不在其内。修楼橹，挂毡幕，安炮坐，设弩牀，运砖石，施燎炬，垂檑木，备火油，凡防守之具，无不毕备。四壁各有从官，宗室武臣为提举官。诸门皆有中贵大小使臣，分地以守。因是兵势甚张，民心已安。却说金将盖斡离不，率领众兵直抵城下，屯扎于牟驼冈。是夜，金兵大小三军进攻西水门，以火船数十只，顺汴流相继而下。城外喊声大震，火光照耀天地，如同白日。李纲帅诸将临城捍御。有骁将霍超，率敢死士二千人，列布拐子弩，从城垛中射下，金兵近城者皆应弦而倒。金兵众甚，沿流而下者，不可胜纪。火舡近城，纲令捷卒即以长钩摘挹就岸，投石碎之，金兵不能近城。纲恐众将不肯用命，亲自督战，斩获金将百余人。
次日入奏事，忽报金人统大军攻打酸枣门甚是紧急。帝闻，谓纲曰：“金兵势大，卿以何策退之。”纲曰：“臣恐城上兵卒不足用，乞上禁御班直善射者同臣往酸枣门，捍御金兵，自有机变。”帝即颁诏发下禁军千余人，随纲退敌金兵。纲即辞上出殿。至酸枣门几二十里，命军士各于夹道委巷中行，以防贼将登城。纲军至门，正遇贼众金鼓连天，枪刀布密，方以短丹渡濠，竖立云梯攻城。纲顾左右曰：“谁肯出城，先挫其坚阵？”言未毕，一将应声而出。纲视之，乃健将霍超也。纲即令二百善射者付之。超全身披挂，放开南门而出，正遇金将斡离不弟盖斡强率金兵五百余人，长枪短槊，一齐攻入。霍超抖擞威风，一拥杀入。二百班直军并随而进，无不以一当百。
金兵失阵，望后便退。李纲于城上见金兵小却，仍命班直乘城射下，金兵死者不计其数。将近黄昏，左侧始鸣金收军，金兵退走二十里矣。纲重赏超等，激励其下。因是，将士皆贾勇而前。次日，斡离不大聚胡兵，乘筏渡濠而进。纲督战之际，见金兵近者，以手炮檑木击下，远者以神臂弓射之，金兵皆不敢近。主将斡离不怒曰：“宋将止有一旅之师，尚不能取胜，倘四方勤王之众一集，我辈无遗类矣。”自鸣鼓而前，胡兵从后拥至。纲命马忠率京西壮士数百人，举火缒城而下，烧其云梯数十座。超首迎胡将黑龙大王，超喊声如雷，一刀挥下，斩于城下。从兵各奋勇争先，斩获酋首十余级，皆耳有金环。盖斡离不终是势大，复聚兵攻陈桥、封丘、卫州等门。而酸枣门困打尤急，虏将箭射上城如猬毛。纲督战，士卒亦有中伤者，皆厚赏之。时帝在祥曦殿，闻报，即遣中使，至纲军中劳问。纲得上御笔褒谕，并给内府酒、银椀、彩绢等，即颁与将士。人皆欢呼，愿以死斗，自卯至申，杀虏贼数千人。盖斡离不知守城有备，不可以攻，乃鸣金收军，退师二十余里，与其下议曰：“我军今深入其地，不能得进，此乃大失机也。不如乘宋王初立，因人请与讲和，若得满吾所求，渐且退师。候退机会，又作计较未迟。不然四下兵集，吾何以当之。”众皆曰：“此计大妙。”次日，遣一能言使者直入都城议和。
却说上在崇政殿，与众臣商议敌御金兵之策。阁门大使奏知：“有金国遣使来议请和。”钦宗闻奏，即颁诏命侍官引使入对。使者朝拜讫，出斡离不书进呈，道其统帅犯中国之意，“闻上内禅，愿复讲和，乞遣大臣赴军前，议如何处和。”帝召群臣议之，曰：“此事如何处断。”李邦彦曰：“金兵势逼，勤王之众未暇，莫若割地请和，庶救一城生灵。”李纲奏曰：“金兵不识时务，孤军入我深地，数日交兵，彼屡挫其锋，正恐四下兵会，故有遣使请和之议。乞圣明鼓勇三军，再延数日，金兵知吾有备，仍虑勤王师集，是自取其败也，岂可与之和哉。”上曰：“朕日前因避狄之难，惟恐其不和，因卿力阻不果行。今幸彼自求和，何不可之有。”李邦彦力请议和，帝意遂决。因顾问众臣：“谁可为使往金营议和？”众臣皆未有应者。李纲出奏曰：“臣愿往。”上曰：“卿方治兵，不可行。”只命李?奉使金营，仍令郑望之、高世则副之。李?既得旨，即受命出朝，往金营不提。李纲候李?出，因奏曰：“臣欲奉使往议和，主上不允何也？”上曰：“卿性刚直，不可以往。今遣李?奉使，实因其通朕愿和之意也。”李纲曰：“今虏气方锐，吾大兵未集，固不可以不和。然所以和者，得策则中国之势遂安。不然祸患未已。宗社安危，在此一举。臣惧李?为人柔懦，恐误国事也。且今狄之性贪婪无厌，又有燕兵狡狯以为之谋，必且张大声势，过有邀求，以窥中国。如朝廷不为之动，措置合宜，彼当戢敛而退；如朝廷震惧，所欲一切与之，彼知中国无人，益肆觊觎，忧未已也。先安然后应，安危之机，愿陛下审之。”帝曰：“卿言极善，更须整饬三军，以防不测。”纲承旨退出。
却说斡离不自遣使命入城议求和以后，每日操练胡兵，以候消息。是夜，金营太史官报知斡离不云：“帝星复明，正映都城北隅，宋朝国祚未灭。”斡离不闻说，大不悦。忽报宋钦宗使李?来至。斡离不听得南朝有使命来，即摆列人马，却似冰山；安布营垒，犹如铁壁。斡离不正南面坐下，李?唬得身不敢举，头不敢抬。斡离不端坐帐中喝云：“尔今京城破在顷刻之间，我如今收敛大兵，驻扎于此，不攻城者，因尔主人年幼，才方即位，我欲存尔赵家宗社，其恩不校尔既来求和，要我退兵，则当送我犒劳三军之物：黄金五百万两，白银五千万两，战马一万匹，耕牛一万只，五色?丝一百万疋。尊我‘大金皇帝’，尔称‘宋国主小侄赵桓’，百官皆称臣；剖中山府、太原府、河间府三镇与我，仍使一个亲主与一个大臣为质，送我过河。如此我兵方退。”李?唬得喏喏而出，不能措一辞。金人笑之曰：“此乃一妇人女子尔。”自是有轻朝廷之心。斡离不就使萧三保奴、耶律忠、王汭与李?入城，索取求和之物。李?回朝见帝，进呈金人所须之物。钦宗闻奏，忧闷终日。
太宰李邦彦劝帝如其数以与之，且解京城之危。尚书李纲奏曰：“若依金人所索之数，括尽天下之财，尚且不满其心。何况一　城之内金银缎帛牛马足其索数？况中山、太原、河间三镇为国之屏藩，若割与之，国何以立。至于遣人为质，宰相当行，亲王如何去得。不如且使一舌辩之士，与他议和，延过数日，以待天下兵来。他如今孤兵深入，虽不得足其所求金宝，亦当领兵速回。待他日要去时，却使人与他讲和，他则不敢轻我中国，和之则久。”钦宗闻奏，正在犹豫之间，李邦彦复奏曰：“若依李纲之言，臣等皆被金人所虏。即今京城，破在目下，何况执其三镇之地。城中府库民间财物，皆是他有，何足与他较量。”李?向前奏曰：“事已急矣，陛下何必再思。”钦宗从其所奏，乃避正殿，撤乐减膳，竭尽内府库藏金银，括借人家财物，若有藏者斩之。就将在京官吏军民人家金银缎疋，及客商乐户之家，尽取其财，共凑得黄金二十万两，白银四百万两。城中人家财物一空。即修誓盟之书，称“小侄宋国皇帝”，割与三镇之地，锦缎二百万疋，马五千匹，牛五千只，遣太宰张邦昌，随御弟康王为质于金营。
却说康王与张邦昌到营见斡离不，邦昌恐惧，只是流泪而已，惟康王颜色不变，言无屈词，因是金国诸将疑其恐非亲王也。及留虏营数日，尝与金国太子同习射，康王连发三矢，皆中筈，连珠不断。金太子谓：“此必将臣之良家子，假为亲王来质。”语斡离不曰：“康王恐其非真，若是亲王，生长深宫，岂能习熟武艺，精于骑射如此。可遣之，别换真太子来质。”斡离不心亦惮之，复请遣肃王枢代为质。康王遂得南归。是时京畿北路制置使种师道，及统制官姚平仲，帅泾原、秦凤路兵来会勤王。熙河经略姚古、秦凤经略种师中、折彦质、折可求等勤王兵至二十万，京师人心少安。钦宗听得勤王兵来至，喜甚。开安上门，命李纲迎劳诸军。是时朝廷已与金人讲和，钦宗问诸师曰：“今日之事，卿意如何？”师道奏曰：“女真不知兵，岂有孤军深入人境而能善其归哉。”钦宗宣谕曰：“业已讲和矣。”师道对曰：“臣以军旅之事事陛下，余非所敢知也。”即拜同知枢密院事。阁门大使连报金人需求物数不已，一日四屠掠，百姓惊惶无定。帝即遣李纲入议。李纲奏曰：“金人贪婪无厌，凶悖日甚，其势非用师不可。且敌兵号六万，而吾勤王之师集城下者，已二十余万。彼以孤军入故地，犹虎豹自投陷阱中，当以计取之，不必与争一旦之力。若扼河津，绝其饷道，分兵复取畿北诸邑，而以重兵临敌营，坚壁勿战，俟其食尽力疲，然后以一檄取誓书，复三镇，纵其北归，半渡而击之，此必胜之计也。”帝深然之。即下诏大集勤王之兵，用此机会。
适西陲大将姚平仲请面见帝，上召见福宁殿，厚赐金帛，许功成之日有不次之赏。平仲请出死力夜劫虏营，生擒斡离不，奉肃王以归。及出，连破两寨，奈机事已泄，虏已夜徙去，平仲之志未遂。姚古选精锐五万人，自滑州进屯虏营之后，克日并力攻击，有必胜之道。奈李邦彦力主和议，姚平仲愤恨朝廷无用兵意，遂乘一青骡亡命，一昼夜驰七百五十里，抵邓州方得食。入武关，至长安，欲隐华山。顾以为浅，奔入蜀，至青城山上清宫。留一日，复入大面山。行二百七十余里，度采药者不能至，乃解纵所乘骡，得石穴以居。朝廷屡下诏求之，弗得也。至于干道、淳熙之间始出，至丈人观，自言年百十余，紫髯长数尺，其行速若奔马。陆放翁为《题青城山上清宫壁诗》云：造物困豪杰，意将使有为。功名未足言，或作出世贤。
姚公勇冠军，百战起西陲。天方覆中原，殆非一木支。脱身五十年，世人议公谁。但惊山泽间，有此熊豹姿。我亦志方外，白头未逢师。年来幸废放，倘遂与世辞。从公游五岳，稽首餐灵芝。金骨换缘髓，欻然松杪飞。却说金虏自围京城凡三十三日，既得许割三镇诏书及肃王为质，不待金币数足，遣使辞宋帝而去。种师道奏曰：“虏贼今去，其志必骄，军伍不整。臣请以精兵临河邀之，无不克矣。”李纲亦奏请用寇准澶渊讲和故事，用兵护送之。乃命姚古、种师中、折彦质、范?，领十余万兵，数道并进，俟有便利可击，则并力击之。时李邦彦恐诸将有邀击之功，密奏钦宗曰：“吾国祈与金国讲和，岂宜听诸将邀击之计，以阻和议。”立大旗于河东、河北两岸，上写云：“准敕：有擅用兵者，依军法。”诸将之气索然矣，金兵因得连夜退去。
京城围解，君臣上下遂忘前患，各相庆喜。同知枢密种师道闻金兵去远，厉声曰：“异日必为后患！”因见朝廷更不思复用兵，上表乞罢职。钦宗允其请。中丞许翰谏曰：“师道明将，沉毅有谋，山西士卒咸信服之，不可使解兵权。”帝曰：“朕见其老难用，故准其请。”翰曰：“秦始皇因王翦老而不用，只用李信，后兵辱于楚汉；宣帝用一老赵充国，而能成金城之功。自吕望以来，老将收功者，难一二数。以古发今，师道虽老可用也。”帝不纳。翰又言：“金人此去，存亡所系，当令一大创，使其失利而去，则中原可保，四夷可服。不然，将来再举，必有不救之患，宜起师要击之。”帝亦不听。许翰叹息而出。

[book_title]第三回     师中大战杀熊岭
却说金太宗不时遣胡骑打探南朝消息，回报言：“宋朝君臣，自我军退围以后，君臣再不谈及军旅。朝中老将解职闲居，全无人马来往。”太宗闻知大喜，与群臣议曰：“自我退军以后，三镇地方又不与我。且彼不知准备，正宜责以失信，复举大兵，侵犯南朝，夺其天下，岂不快哉。”众臣皆奏：“正好称此机会，南朝无我敌手也。”太宗复遣大太子粘罕为左副元帅，斡离不为右副元帅，部领精兵二十万，分路南侵。粘罕、翰离不得命，部领众将，离了沙漠，直趋南方地界。怎见得：枪刀密密，剑戟凌空，人如流水急，马似疾风吹。果是宋朝君臣不知守御之策，虏贼如直入无人之境。
边庭消息报入都城来，时李纲诸大臣俱散居于外。钦宗君臣闻奏，各面面相觑，束手无计。闻虏贼直抵太原，太原关报甚密，中丞许翰奏曰：“陛下速颁诏种师中一路军进师，以救太原。太原有失，都城亦不可保。”钦宗即下命，令使者迳取种师中，以救太原。使命领诏去讫。却说种师中与姚古及张颢等诸将，正在三镇议论军事，听得金兵大举入寇，欲分兵守御。
忽朝廷使命诏进师救太原之围。师中接诏，与下议曰：“都城保障，本在大原。太原有失，都城危矣。诸君有何高见？”姚古及张颢曰：“金兵势大，难与力争，只宜深沟高垒，待其众疲粮尽，一战可退也。”师中以为然。即遣使复命，仍令军士整厉甲马，以为备守之计。
却说斡离不将至太原，闻三镇已有准备，与下议曰：“太原关隘阻阨，诚难迳进。不如辄兵由真定，进次云中，乘其无御，先袭了此处。乘胜进围都城，太原兵必不敢离。若得都城，太原自当下矣。”众然其计。即日退回虏兵，直犯真定等处，望风而下。都城听得虏贼兵出真定，钦宗大惊，问于许翰。翰曰：“种师中不遵朝廷，逗挠军机，致有真定之失。陛下可遣人责问，使其能解都城之急，将功赎罪。如不然，两罪俱罚。”上依其奏，复遣使者诏退金兵。使命直到三镇，宣读诏书已毕，师中大惊，曰：“逗挠，兵家大戮也。吾结发从军，今近四十　余年，忍受此为罪乎。”即日严整甲士，约姚古及张颢，俱进兵相救。自率精兵二万，出寿阳之石坑，来救都城。哨卒报斡离不：“三镇军出后，来救都城之围。”斡离不遣金将完颜活玄，领胡兵三千，于要道截之。完颜活玄引兵去了。斡离不自以大军邀其前。
却说种师中军至杀熊岭，将及黄昏。师中见山路崎岖，恐有埋伏，令军士分前后队而行。将转过山坳，一将涌身而出，排列三千余众，截住山口，金鼓之声震动天地，乃金将完颜活玄也。师中大怒，骂曰：“无端虏贼，敢仍猖獗。若我救兵应援，汝已受擒多日矣。”言罢，挺枪跃马，直奔完颜活玄。完颜活玄挥刀来迎。二将战未数合，完颜活玄抵敌不过，望山后便走。师中生力军马不知路径，乘胜追赶，离太原一百里，欲候姚古及张颢军马接应。一日，并不见动静。师中疑虑，遣哨卒沿路期候。师中之众杀了半日，金兵散而复合者数番。师中以军分右前二队，单立高阜处，以待救至。忽哨军报知：“姚古兵出杀熊岭，其将焦安节不知虏贼虚实，妄传我军大败，粘罕军马大至，来袭其后，姚古众皆惊溃逃走，故与张颢俱失期不至。”师中闻此消息大惊，军士饥又甚。虏贼知之，悉众攻右军。右军崩溃，而前军亦败走。师中见势不利，独以麾下死战。虏贼四边人马围住，鼓声震地，自卯至未，所留才百人。
师中身被四创，力疲斗死。可怜师中老成持重，为时名将，既死，诸军无不夺气。
是时，金兵既杀师中，其余死者不可胜计。斡离不因分兵攻围京城，太原愈急。钦宗君臣闻种师中遇害，深痛惜之，日夕君臣只是预定保守之计。金将选营中能言者，于城下大叫，责宋帝失信，不割与三镇地界。竖起云梯、火炮，攻城之具悉备。粘罕屯军青城，复遣萧庆来讲和，坚请帝自出城会盟。帝与宰执商议会盟可否。许翰曰：“虏则狡计难测。祖宗之地，岂可胡乱与人？陛下出城，必无好散，不如不盟之为愈。”帝然其议，乃诏都水监丞李处权为报谢使，以书诣金营答粘罕。
粘罕怒，却而不受，日夕攻击。京城被围几四十日，城中有卒名郭京者，自言能用遁甲，可以生擒粘罕、斡离不等。何桌、孙溥与内侍等官皆倾心尊信，于上前力荐之。又有刘孝竭，各募众或称六丁力士，或称北斗神兵，或称天关大将，各效郭京所为。是日大开宣化门，出与虏兵接战。被金兵分作四翼并进，郭京脱身逃遁。只听火炮震天，箭如飞蝗，杀得宋兵七断八截，各自逃生。金兵乘胜攻进。时救兵皆为唐恽耿南仲遣还，无一人至者。城中唯卫士及弓箭手七万人。王宗氵楚见势头失利，引殿班下城，传呼救驾。四壁兵大溃，金人因而上城。统制姚仲友闻此消息，自变量百军从交衢冲夺，以御金兵，为军士所杀。
金将完颜活玄首先上城，正遇宋将何彦庆突出，不及交战，宋兵大败。彦庆力战，死于城上。
内廷闻知，大惊呼，即下敕，召南道都统管张叔夜帅师入卫禁中。叔夜闻召，即日自将中军，令子张伯奋将前军，仲熊部后军，共合三万余人，与金师转战而前。迎头正遇完颜活玄，叔夜更不打话，挺枪直刺完颜活玄。二人战未数合，被叔夜一　枪刺死。率众冲开虏兵，又遇金将哈里，伯奋舞刀向前，斩落马下。金兵大溃。叔夜父子连与金兵力战三日，士皆殊死斗。
得至都城下。叔夜从城下大呼，传报入内廷。帝亲与甲士御南熏门见之。远观叔夜军容甚整，即令开城门，放下吊桥。叔夜父子入对上言：“贼锋甚锐，我军寡不敌众，请陛下愿如明皇之避禄山暂诣襄阳，以图幸雍州。”时帝亲任诸臣皆出于外，无可与谋者。及闻叔夜避狄之请，心下犹豫不决。次日，金师大合虏众，攻上城来。守城将士皆披靡，四下鼎沸。金人并杀入城，焚毁南熏诸门。城里火光耀天，金鼓之声不绝，百姓大乱，京城遂陷。卫士入都亭驿，捉住金使刘晏乱杀之，恐其为内攻也。何亲率都民保帝巷战。金人见宋将协力，乃宣言议和。粘罕即退师出城，城中交兵乃止。帝闻城陷，乃恸哭曰：“朕不用种师道言，以至于此。”盖春初虏之去也，师道劝钦宗乘其半渡击之，牵于和议，不从。师道厉声曰：“异日必为后患！”至是果如其言，故钦宗悔不从其请也。
后南儒咏史有一诗云：
陈迹分明断简中，才看卷首可占终。
兵来尚恐妨恭谢，事去方知悔夹攻。
丞相自言芝产第，太师频奏鹤翔空。
如何直到宣和季，始忆元城与了翁。

[book_title]第四回     金粘罕邀求誓书
却说粘罕次日遣使入城，求两朝幸虏营面议和，必欲得公直宰相，绐以割地。使者入城，进见钦宗，起居毕，进上粘罕书，具道所以讲和。帝与群臣计议，无可以复金营通使者。叔夜奏曰：“此行非资政殿学士刘韦合不可。”帝即召刘韦合通使金营。
韦合领命出城，迳至虏营，来见粘罕。金人报入中军，粘罕与国仆射韩正商议曰：“吾深爱刘韦合之为人，昔守真定，真定庶民皆德之。今来复使，君若劝得他纳降于我，我当以重爵待之。报尔之功，亦不小也。”韩正曰：“国相且勿令见，明日馆待之于城南圣寿院，吾试将几句言动之，且看其人如何。”粘罕大喜，即依其议。次日，韩正遣人迎接刘韦合进圣寿院中，二人分宾主坐定。少刻，从人抬过筵席，款待刘韦合。韩正举请韦合坐以上宾，韦合辞曰：“今乃主忧臣辱之时，安有高坐上位，以慢君命。”坚推不肯坐，韩正曰：“国相粘罕以君名节动于朝廷，故令小仆专迎候公。公何必固辞。”韦合见韩正意勤，不得已而就坐。二人行酒礼，至半酣，韩正因谓之曰：“国相知君，今用君矣。”韦合曰：“偷生以事二姓，有死不为也。”正曰：“军中议立异姓，欲以君为尚书仆射，得以家属同行。与其徒死，不若北去取富贵。”韦合因韩正言知粘罕欲留之意，仰天大呼曰：“刘韦合今日有是事乎。”即辞韩正归舍，令从者取过片纸，书之曰：“金人不以我为有罪，反以我为可用。夫贞女不事二夫，忠臣不事二君，况今主辱臣死，以顺为正者，乃妾妇之道也。吾必死于此。”书毕，使信者密地将归，以报知其子。即自沐浴换衣，酌?酒而饮。饮毕，遂缢死于长廊下。次日，人报知粘罕。粘罕闻之，叹曰：“刘相公真忠臣也！”即令其下具衣衾棺椁，葬于寺之西冈。将敛尸之际，死近十日，其颜色如生。
却说粘罕已葬了刘韦合，仍遣金兵入城，搬挈书籍，并国于监三省六部司或官制天下户口图、人民财物。又遣人搬运法物，车略卤簿，太常乐器，及钟鼓刻漏，应是朝廷仪制，取之无有少遗。是月，京师雪深数尺，米斗三千，贫民饥饿布满街巷，死者盈路。金人又肆兵劫掠富家。粘罕命一将领甲士百余人，在天津桥驻扎，民不敢过。壮者则剥脱而杀之，妇女美丽者留之。城中百姓皆闭户不敢出入。金人遣使入城，言国上有命，于京师中选择十八已下女子一千五百人，以充后宫祗应。金人于逐方巷井四厢集民间女子，拣选出城。父母儿女相顾不肯离别，号泣声动天地。其女子往往为金人恣行淫滥，苦不忍言。
靖康二年正月初一日，粘罕遣人入城朝贺，颇不为礼，宋臣多有怀不平之恨者。金使贺毕，奏称相国请车驾至军前议事。
钦宗曰：“尔先回复相国，朕与众臣商议，约赴军前。”使者辞退出城，见金将，言宋帝议约再会军前。粘罕怒曰：“宋帝生死在吾手，尚敢如是！”复遣使将北国皇帝所需之物榜文入城，晓谕庶民。金使领命入城，将北国皇帝榜文挂在通衢晓示。
榜曰：
元帅奉北国皇帝圣旨：今者兵马远来，所议事理，今已两国通好，要得金一百二十万两，银一百五十万两，立限支用，不许推延。
却说钦宗每日内廷与一二大臣筹虑其事，又听得此消息，计无所出，只是悲泣而已。内侍从奏曰：“陛下锦绣都城，尚不可保，何况金银乎。乞照数与之，免生异变。”帝曰：“内帑银粮支耗已尽，民间不堪再割，此事如何措置？”君臣在禁中商议未毕，忽人报金人执开封府尹何，分厢拘括民户，金银钗钏鈈钿等星铢无余，如有藏匿不齐出者，依军法，动辄杀害，刑及无辜。钦宗闻报，仰天呼曰：“寡人得何罪愆，使下民受如此涂炭。”言罢泪下沾襟，内侍皆来安慰之。次日，出便殿，复奏：“金使持北国皇帝书来请两朝皇帝诣军前面议可否。”帝命宣入。侍官传诏，金使至便殿，进上北国皇帝书。钦宗与众臣接过，拆开视之，书曰：
今已破汴梁，帝不可复居，宜于族中别立一人，以为宋国主，仍去皇帝号，但称宋王，封太上为天水郡王，少帝为天水郡公，于东宫外筑台室居止。文字到日，仰元帅府请害不到军前共议申奏。
宋帝君臣看书意已毕，沉吟半晌无语。金使又言：“国相元帅数数遣请陛下出城，同共议事，陛下不肯出。今发北国皇帝手诏，陛下之意如何？”帝曰：“卿且退，容商议。”使者曰：“事急矣。从则福，逆则祸。陛下为臣所误，以至于此。
尚复取臣下之言，恐祸在不测。况北国皇帝宽慈正直，不比你两人反复无状。”顷之，使者辞色俱厉，不拜而退。钦宗曰：“宗社危矣！今以深祸上遗太上皇，下贻于万民，若更迁延不见，必有重患。尔众臣所见如何？”侍郎李若水奏曰：“金人不道，大肆猖獗，今祸构已深矣。陛下何惜一行，未必太上皇主意如何。陛下可往更议之。”钦宗犹豫不决，惟长吁而已。内使连报：金国元帅遣部左统军郎游丽，将甲兵骑七百余人至内门，称有两国害要见圣上甚急。帝命左右宣入。郎游丽进入，未及内廷，厉声曰：“元帅遣上闻国王：前日已曾遣人将到北国皇帝圣旨，所议事理，如何更无一言相报，使我元帅无可奏知北国皇帝。今特遣我来见国王，其事如何？两日不见来意，祸出不测矣！盖昨日已有盟在前，不欲仓卒。今先此上闻，伏取指挥。”帝曰：“已降指挥，今月十一日出城见元帅，可报知。所有事，候面见元帅说及。尔且退。”郎游丽曰：“陛下十一日若不出城，元帅更不来商议求议也。”复白帝曰：“我众人马七百余人，欲得少犒设。每人要金一两，望陛下给之。”时左藏库金帛已罄尽，乃于宫中需索，得金银等八百两与之。郎游丽不谢而去。
十一日，车驾出幸金营。百姓数万人扼车驾曰：“陛下不可轻出。若出，事在不测。”号泣不与行，帝亦泣下。范琼按剑曰：“皇帝本为两国生灵屈己求和。今幸虏营，旦去暮返。若不使车驾出城，汝等亦无生理。”百姓大怒，争骂投瓦砾击之。琼以剑承死数辈，盖攀辂之人也。车驾出城，至军门，军吏止帝于小室，曰：“元帅睡尚未起，可俟于此。”容移时，有小黄头奴至，曰：“元帅请国王。”帝徒行至阶下。粘罕下阶，执其手曰：“臣远酋长，不知中国礼义曲折。”乃揖，与帝升阶，命左右赐坐。帝面西，粘罕南向，移时不语，左右各执利刃、大刀；所侍帝祗应者，只有王副、周可成二人而已。粘罕使左右以所降北国诏书，使左右白帝。帝曰：“敢不从命。苟利生灵以息兵革，顾何事不可。”粘罕后命左右白帝曰：“既如此，请国王归幕，等候北朝皇帝圣旨。”乃令介人引帝归幕。俄有人进酒食，帝不复食。移三　时间，帝问左右曰：“可白元帅，令吾归宫矣。所议事既从，他无余策。”左右白帝曰：“元帅造表，请皇帝同发，来日早行未晚。”帝默然。左右又进酒食，命伶人作乐，帝吁嘘不能食。夜阑寒甚，帷幕风急，坐不能安，倚案凭坐，左右劝勉，帝泣涕而已。俄五更，有人至帝前，曰：“请国王同元帅发表。”引帝至帐下，旋次升阶，惟有一案，设香炉，粘罕使左右以其表示帝。帝视之，其词曰：臣侄南宋国王赵某，今蒙叔北国皇帝圣旨，令某同父退避大位，别选宗中贤君，立以为君，敢不遵从。今同元帅申发前去。其次居止，及别择到贤族，未敢先次奏闻。
候允从日，别具申请。
书后，复请帝署名。帝从之。缄毕，帐下驰一骑，黄旗素马，前去讫。方命左右设椅，粘罕西向，帝东向。少刻，有一　紫衣人自外至，粘罕与帝并起身，紫衣人望帐下马，升阶坐西向，相揖各就坐，粘罕使人白帝曰：“此北国皇后弟也。传宣至此，催促陛下议论事。”帝唯唯。令进酒。时天气甚寒，帝连饮二杯。紫衣曰：“陛下且宜止此，晚刻我有面奉北国皇帝指挥事，与陛下言之。”揖退，令左右引帝归幕。帝回视粘罕，与紫衣尚且同坐复饮。
帝归至幕，天尚未明。少憩几上，寒不成寐。左右侍帝有绿衣者，语帝曰：“早间紫衣人，乃北国皇后弟也。姓野耶葛，名多被。今为十七军都统，位在粘罕上。今暂来此，要往来东京，取选到后宫女子一千五百人，三两日即北去也。”帝不答。
少刻天明，俄闻报曰：“统军来相见。”帝迎之，乃早见紫衣人。帝与之接坐，语不可晓。帝但加礼，告以周旋少，不回颜色。命左右指瓶中物，左右因以酒进。紫衣者举大杯连饮四五　盏，帝亦举一二杯。酒退，顾左右谓帝曰：“安心也。”长揖而去。
上在幕中五日，累欲归，粘罕止之，且言候北国皇帝回命到日方可归。次日，粘罕使人召帝至帐下，升阶东坐。座有吏持文书名案牍者示粘罕，阶下刀斧簇一紫衣贵人。帝视之，乃宗正士侃也。粘罕使人谓士侃曰：“今命汝入城，可说与你南国宰相，于赵姓族属中，选择千人有名望贤德者，同你及合朝大臣保名，密地申发，以准备金国皇帝圣旨到来，别立贤君。”言讫，挥使退去。又拥一皂衣人至阶下，粘罕使人谓曰：“汝于东京城内，择一宽广寺院可作宫室者，欲于其中作二主宫，宜速置办。”言讫，指挥退去。帝起白粘罕曰：“所指挥事，一一从命。容某入城，视太上安否，以报平安，使得尽人子孝道，实元帅之赐也。”粘罕首肯，促左右进酒。帐下有伶人作乐，唱言奉粘罕为太公、伊尹。粘罕不喜曰：“太公、伊尹，古圣人也。吾安继其万一。”观其人而语帝曰：“这几个乐人是大宋人，今日煞好公事。”粘罕言罢，自笑而止。因谓帝曰：“来日教陛下入京城安抚上皇。五七日间，北国皇帝诏到来，请陛下到军前，不可相推。”良久，遣左右送帝归幕。早有绿衣者来谓帝曰：“元帅有命，令陛下还宫。”良久进食，有数人引帝出幕，至军门，遥见禁卫列于外，车驾入城。金人摽掠尤甚，小民号泣，夜以继日。

[book_title]第五回     宋徽钦北狩沙漠
帝自金营回，往撷芳园见太上，父子相持泣涕。及太后郑氏同坐，帝奏太上曰：“臣不孝不道，上贻君父之忧，下罹百姓之毒，杀身不足以塞责。今北兵见迫，日以择贤为君。臣与陛下吉凶共之。且以弟康王为主，不失祖宗社稷，幸之大也。”时韦妃侍侧，即康王母也，言曰：“二宫令许以康王继位，而中兴可待。然外镇须假主盟，陛下可作诏书，召四方兵赴京师。
金人狡诈，必不止于择贤，祸有不可胜言者，二宫必不肯留于京师。惟陛下熟计之。”钦宗父子与后妃正在议论未决，忽报粘罕遣人持书，一诣太上皇，一诣帝前，曰：“今日北国皇帝所有施行事件，请车驾诣军前听候指挥。”至日中，又遣人促帝及太上皇并至军前议事。至晚，遣人不绝，又云：“若上皇未出城，不妨请帝先至。”钦宗闻报，若有难色，不肯复行。何、李若水等劝之曰：“陛下初至虏营，而曰彼本有约于我，倘不行而失其信，再何以取伏他人。臣等随陛下同往，必是无虞。”次日，钦宗不得已，辞太上皇，备车驾，与司马朴、李若水等出幸金营。
至帐下，粘罕坐而言曰：“今北国皇帝不从汝请，别立异姓为王。”遣人持诏书示帝，遥远不复可辨。使人降自北道，入小门至一室，篱落疏缺，守以兵刃。自辰至申未得食，帝涕泣而已。至暮，番奴持食肉一盘、酒一瓶于帝前，曰：“食之，食之。”帝泣而言曰：“父母不复顾矣？”番奴曰：“父母旦夕与汝相见矣。”其夜，无牀席可寝，但有木凳二条而已。亦无灯烛，窗外数闻兵甲声。时天气寒凛，帝达旦不寐。天明，有人呼帝曰：“太上至矣。”帝视之，见戎衣效十人，引太上由傍间小道而去。帝欲前，左右止之。帝哭不胜其哀。后人过龙德故宫，有感而赋诗一首，
万里銮舆去不还，故官风物尚依然。
四围锦绣山河地，一片云霞洞府天。
空有遗愁生落日，可无佳气起非烟。
古来国破皆如此，谁念经营二百年。
却说元帅粘罕既巳幽拘钦宗，又遣人入城，催逼皇族后妃诸王，累累至军中，日夜不绝。上皇与帝异居，后妃诸王皆不得相见，惟郑后、朱后相从。数日，上皇方得与少帝相见共居一室。时风寒地冰，夜宿竹簦侍卫人见帝苦寒，取茅及黍穰作焰，与二帝同坐向火。至明，粘罕令左右将青袍迫二帝易服，以常服之服逼二后易服。
李若水是时从少帝扈驾至北，见金人以服与二帝易，抱持而哭，大骂曰：“死狗辈，不顺天意，辱我大朝衣冠。使若水有寸刃在手，今日肯与你罢休！”金人怒甚，将若水拖出，曰：“大朝皇帝且不敢出言语，尔乃一随侍官，敢出狂言辱吾哉！”言罢，众金兵以戈杖乱击之。若水以手格斗，败面气结，仆于地。金国主将黏没喝令曰：“众人不得无理。”因扶起谓之曰：“必使侍郎无恙且宽。”奈若水抱愤，绝不饮食。几数日，或勉之曰：“事无可为者，今日顺从，明日富贵矣。”若水叹曰：“天无二日，若水宁有二主哉！”若水从者亦慰解之，曰：“公父母年纪高迈，若肯降他，久后必得回去看视，岂不强于不得相见乎。”若水叱之曰：“吾不顾家矣，岂止望见父母耶。忠臣事君，有死无二。然吾亲已老，尔等归家，勿即言我被害之事，令吾兄弟徐徐言之可也。”后旬日，黏没喝召之计事，若水历数其过而骂之曰：“我南朝天子，仁厚慈爱，天下之人，载宋厚泽未泯。他日勤王师至，使尔辈无噍类矣！唯恨吾不得见也。”黏没喝令左右拥逼而去。若水反顾，骂益甚。金兵逼至郊坛下，若水知事不免，谓其仆从谢宁曰：“我为国死，乃人臣职耳，奈何并累尔众人，可速走，吾不能庇汝也。”又骂不绝口。监军者挝破其唇，若水噀血骂愈切，至以刃裂颈断舌而死，年三十五岁。同时司马朴闻李若水遇害，亦不食数日而死。谢宁得走归，言其事，无不下泪者。粘罕谓群胡曰：“辽国之亡，死义之臣甚众，南朝惟见李侍郎一人而已。”及葬，得一诗于衣襟：
胡马南来久不归，山河残破一身微。
功名误过等云过，岁月惊人还雪飞。
每事恐贻千古笑，此身甘与众人违。
艰难重有君亲念，血泪斑斑满客衣。
自此以后，二帝二后每日惟得一食一饮而已。粘罕使张邦昌受伪命，即位僭楚，催促太上皇北狩。粘罕又遣骑吏持书示少帝，言：“上皇已先行矣，元帅今遣汝等赴京朝皇帝，来日起行。”次日早，骑吏牵马三匹，令帝及二后乘之。二后素不能骑，吏遂掖而乘之。路傍见者泣曰：“皇帝父子北去，我等百姓何日见太平也！”因上羹饭二小孟，太上及帝、朱后分食之，粗粝不堪食。骑吏从者约五百人，皆衣青袍。太上皇与少帝迤逦北行，反顾二后，皆不能任驱驰，因而泣下，作《鹧鸪天》词一阕以自遣云。词云：几年独占禁宫春，花落闲庭舞袖影。宵柝空闻传骑士，晓筹无复报鸡人。离凤阙，足步胡尘，天涯回首一沾巾。翻思破国忘家恨，眉压重瞳带泪颦。上皇歌毕，父子不胜欷歔。左右皆泣，莫能仰视。金人促之行，道次黄河，憩息于驿舍中，适见壁间有诗一律，不知何人作也。二帝拭泪而观之，诗云：二纪中原作主人，穷奢极欲正纷纾甘心屈辱通金虏，不耻虚无号道君，费帑劳民成艮狱，糜兵蹙国望燕云。
可怜百二山河陷，火烈昆岗玉石焚。
二帝观之，自觉凄惨，惟俯首长吁而已。次日，将渡黄河，至信安，有番官泽利者，监押同行。忽见一人身穿衣褐?丝袍，脚有皂靴，头带小巾，执鞭从后赶来。从人报知，乃信安知县，持酒肉来奉献二帝。泽利大悦，即在中途设牛酒，与二帝妃后等同坐，对酌饮食。移时，泽利乘醉，命朱后劝酒唱歌。朱后曰：“妾生长深闺，不谙歌唱。”泽利怒曰：“你四人性命在我掌握中，安得如是不敬我！”将起殴之。后不得已，呜咽涕泣，持杯作歌。歌曰：幼富贵兮厌绮罗裳，长入宫兮奉樽觞。今委顿兮流落异乡，嗟红颜兮命薄如裳。
歌毕，上泽利酒。泽利笑曰：“词最妙，可更唱一歌，劝知县酒。”后掩面再歌。歌云：昔居天上兮珠宫天阙，今日草莽兮事何可说。屈身辱志兮恨何可雪，速归泉下兮此愁可绝。
朱后遂举杯劝知县酒。泽利起拽后衣，曰：“坐此同饮。”后怒，欲手格之，力不及，为泽利所击。赖知县劝止之。后举杯付后，曰：“且容忍，劝将军酒。”后泣曰：“妾不能矣！
愿将军速杀我，死且不恨！”欲自投庭井，左右救止之。知县曰：“将军不可如此追她，倘北国皇帝要四个活人朝见，你如何处置，公事不校将军再不宜如此。”言罢自散去。
二帝无如之何，迤逦备极艰险，已到燕京，朝见金主，行藩臣礼。金主令下，令二帝出居驿舍，听候指挥。二帝退出，居驿舍中。金主以兵守之，所给来饮食，惟酪浆牛脯而已。二　帝悲不自胜，朱后泣曰：“陛下昔居汴京，锦衣玉食，奈何不死社稷，偷生至此，其何能堪！”二帝默然。是夕，后自经死于驿中，年二十岁。二帝哀痛极惨。翌日，北国皇帝降旨，封上皇为昏德公，少帝为重昏侯。二帝北面拜谢，即仍押赴甘肃军安置。时盛暑，帝后只是徒行，辛苦万状。未几，金主有旨，又迁灵州，此去渐至沙漠之境。帝后寝食不安，形体骨立，无复有贵人之相矣。上皇含泪而口占一绝云：
黄云衰草路漫漫，朔气凌空透体寒。
神器飘零家万里，何人借剑斩呼韩。
二帝经行已久。是夕宿于林下。时月微明，有番首吹笛，其声呜咽特甚。上皇怆然，口占一词。词云：玉京曾忆旧繁华，万里帝王家。琼林玉殿，朝喧弦管，暮列笙笆。花城人去今萧索，春梦绕胡沙。家山何处？忍听羌笛，吹彻梅花。
太上谓帝曰：“汝能赓乎？”帝乃继韵云。词曰：宸传四百旧京华，仁孝自名家。一旦奸邪，倾天柝地，忍听扌刍琶。如今塞外多离索，迤逦远胡沙。家邦万里，伶仃父子，向晓霜花。
歌成，三人相执大哭。或日所行之地，皆草莽萧索。悲风四起，黄沙白露，日出尚烟雾，动经五七里无人迹。时但见牧羊儿往来，盖非正路。二帝只得经行至西沔州。居数日，金主又命迁五国城安置。二帝得旨，迤逦又向北行。二日，始达五　国城下。二帝轻步入城，颇与西沔州相类。城中荒残，民家皆不成伦次。
二帝在城隅驿舍中居止，忽灵州有人公干来五国城，事完，迳来驿中探望二帝。二帝看其俗貌，若汉人规模，因问之。其人下拜曰：“臣本汉儿人也。臣父昔事陛下，为延安钤辖周忠是也。元符中，因与西夏交兵，臣父子为西夏所获，由是皆在西夏。宣和中，西夏主遣臣将兵，助契丹攻大金，被金人所执，臣因降之，今为灵州总管。臣之地方，近我中国，往往有人来，说大朝自陛下驾离已后，稍有复兴之兆。臣闻陛下在此驻跸，故来报知，愿陛下勿泄。”二帝听此消息暗喜，问之曰：“尔既是我中华，不忘宋德而来见我，朕有一机密事，与你商量，尔肯应承否？”其人叩头泣曰：“臣父子实负君之大恩，无由可报，今日就使赴汤蹈火，臣亦不敢辞也。”二帝曰：“我初幸金营之际，朕亲书数字藏于衣领中，因金兵监迫紧急，不得带见康王。尔今肯代朕带去，报知康王，实见卿之忠义也。”其人曰：“即今河北曹勉在灵州，每与臣议欲逃归。臣漏夜回　去，令此人带回，必不致误。陛下可速将来。”二帝即将莽衣一领，卷包密封，付与汉人，曰：“慎勿漏泄。”汉人应诺数声，接过包封，抽身走出驿来，迳回灵州，不在话下。后来康王得此信息，建位中兴，岂非天意耶。使康王不惑于小人，专任岳飞等将，那时金人丧气，宋室复振，岂有中华沦没于夷狄，徽、钦流丧于沙漠之事乎，惜哉！

[book_title]第六回     宋康王泥马渡江
靖康三年，北国皇帝降旨，幽二帝于五国城不遣。着令四　太子会斡离不复南侵。却说斡离不正在虏营练熟军马，又得金主旨来到，令部兵南侵，即与众将议曰：“趁此秋高马肥，正好用兵。”即分拨诸胡兵十万，从太原进发。哨马报入中华，百姓依前惊乱，四下逃生。斡离不大军至真定，预先遣人以书报康王：“来军中议和。方且退兵。不然，大军直抵汴城，寸草不留。”却说康王自太上皇北狩以后，每日与一二亲臣议论军旅，定夺复兴之计。忽闻边庭消息，金兵又大举南侵，忧虑不出。及边关报急，羽书交驰，有汪伯彦、黄潜善率众臣入，请康王出都堂议事。次日，康王始出都堂理政，与众臣议曰：“虏寇势獗，中国屡困，今领大兵南下，边庭受围，百姓惊窜，又遣使人复请议和。此事尔众臣有何高论？”王云曰：“贼势浩大，彼强我弱，往年正因不得亲王诣金营立盟誓，致有屡屡反复用兵之故，使天下苍生不获宁居。今元帅斡离不遣使来召殿下诣军前议和，殿下莫惜一行，斯能杜绝后虑。”康王默然。汪、黄二人继进，亦请康王亲行，方有定议。康王曰：“父兄之雠，誓不戴天，若吾再往金营，则天下付之谁人。且国事当决之元佑皇后，岂臣子所得自专。”王云曰：“殿下此行，亦为社稷故也。就使奏知皇后，必见听允。如不然，则宗庙天下决难保矣。”康王本慈仁柔懦无决断者，因见王云等言为社稷苍生之故，只得依其议。下命王云为副，次日迳离汴京，大小官员随从出城。康王心犹迟疑，未即行。王云动辄张皇贼势，又以彼强我弱为辞，迫胁康王登车，略无臣之礼，从臣无有不恨之者。康王启行，道经相州，有宗正少卿宗泽，闻康王车驾至，迎候马首，具问殿下所行之由，康王告以诣虏营议和。宗泽惊曰：“此行谁保殿下往？”康王曰：“王云同往。”泽曰：“王云惟一妇人矣，岂识大臣礼体！”泽于康王前力劾其有辱使命，乞诛之以为后劝。王云方欲辩明，而众军已交手杀之矣。
宗泽力谏康王不可北去：“往时萧王已为奸臣所误，大王可复误耶。此行必无还理，不如暂留，审视国势，以图恢复。”康王遂从宗泽之请，果不使北，将为潜归之计。后人读史至此，有诗断云：
宋室顷危势渐离，康王奚忍弃邦基？
临岐不是忠贞谏，预失中原未可知。却说斡离不自遣康王归国后，心甚悔至死。闻康王再使，即遣数捷骑，倍道而进催行。是时，康王出，密离相州，欲达京师见元佑皇后，以图恢复，单骑躲避，不与人知焉。金兵探知其出离相州，率铁骑日夜追赶。
却说康王自离相州，亦恐金兵后袭，只拣大路逃走。前至磁州地界，行得困乏，见路旁一座古庙，树木苍荫。康王仰首看庙门牌额，见大书金“崔府君庙”四字。康王迳进庙中，不觉神思困倦，依神橱内假寐。少时近二更时分，庙门外数十铁骑抢入庙来，举起火把，于庙中四下搜究。康王梦寐中，略闻似金兵号令“遍寻”。片时，铁骑数十人内有云：“必定走去也，可速追之。”众人一齐出了庙门。至三更，左侧但听得阶下蛩声唧唧，寂无人语，康王始安心。正欲睡去，忽有人喝云：“速起上马，追兵复至矣！”康王茫然惊曰：“此去无马，奈何！”其人曰：“已备马矣。幸大王疾速加鞭！”康王豁然，抽身出外，环顾星光之下，果有匹马立于旁，将身一跳上马，加上三鞭，其马负康王飞腾而走。天未明，已近夹江。遥望江水大浪滔天，拍岸声鸣。康王见无船渡，心下惊遑。只得扌刍起马缰，再加一鞭，其马踊身而过，即渡了夹江。康王至岸时，见马僵立不进。天明视之，乃是崔府君庙门外泥塑马也。康王大惊，遂步行问乡人：“此何处？”乡人道：“此磁州也。”康王暗计其行程，只一昼夜，行七百余里，始知崔府君神力所助。后人有古风一篇，单咏泥马渡江事迹，有感而赋云：胡马南来衰宋祚，楼台歌舞春光暮。玉人已去酒卮空，一曲当年随帝辂。谁想奢华变作悲，龙争虎斗交相持。京城鼙鼓旌旗急，羊喿风逐入将士离。亲皇妃后俱遭遣，义士忠臣无计转。黄云白草蔽胡尘，促去銮舆关塞远。致令天下勤王心，临岐怀愤嗟怨深。欲挽天戈回日月，中原奚忍见倾沉。金陵气运留英主，竟产英雄获相遇。夹江夜走有神驹，神驹英主今何处？崔君庙畔树苍苍，行人经过几斜阳。中兴事业浑如梦，尽付渔歌在沧浪。却说康王既渡夹江，不敢迟缓。行至一庄，觉肚中饿馁，迳奔入庄中，略求浆饮。俄有一老妪自内出迎，延康王入草舍中坐定。老妪曰：“官人少息，待老妾往邻家乞火即来。”言毕迳出庄外去。康王坐了片时，不见老妪回来，心下惊疑。不移时，老妪复返。因问康王曰：“官人何来？愿闻其略。”王曰：“吾为商于磁、相二州间，因为金兵劫掳，以至于此。”妪曰：“官人非商旅也，莫是宫中亲王否？前数日有胡骑追赶其人，于路不绝，适早间又有四骑来追，问：‘有康王由此经过否？’吾已绐之曰：‘康王已过此两日矣。你追逐不及也。’追骑闻妾之说，举鞭击其鞍道：‘可惜，可惜！’遂已回去矣。
大王且安心，容进酒饭。”康王因问妪姓氏，妪但泣而不言。康王再三诘之，妪乃曰：“妾世居磁州，止生一子，名李若水，仕宋朝为侍郎之职，近日因随太上皇车驾北狩，死于虏军，吾儿得为忠臣，妾不恨矣。妾闻磁、相二州留守宗泽在焉？城中食足兵强，天下事尚可为，幸大王此去勉之。”因出金银数两，献康王为路费。康王受之，相向而泣。即日辞别老妪而去。行一日，磁州宗泽遣人迎谒，百姓遮道留康王驻跸。话分两头。却说元佑皇后自居延福宫，不理朝事几一年。
及张邦昌僭位，群臣议复请元佑皇后垂廉听政。及闻康王至相州，朝廷方议划河请和，遣聂昌往河南路、耿南仲往河北路，俱为割地使。聂昌与金虏至绛州，绛人杀之；耿南仲同虏使王汭至卫州，卫人杀王汭。南仲遂奔相州，来见康王，具道卫人杀虏使之由，“臣闻殿下在相州，迳来投奔。”康王见南仲，本不喜悦，为其来奔，宽容之。遣其连街揭榜，召兵勤王。果是河北诸路，闻康王欲图兴复，有榜晓示，人心思奋。
一日，康王坐府中，谓幕属曰：“吾夜来梦见皇兄，脱所著御袍赐吾，吾即解衣而服所赐袍，此何祥也？”官属各曰：“黄袍加身，乃是佳兆，当主殿下后有九五之分。”言犹未了，报京师有使命来。康王召入问之，乃武学生秦仔赍蜡诏，命康王为天下兵马大元帅，汪伯彦、宗泽为左右副元帅，仍命康王草诏，便宜行事，尽起河北人马，入救京师。康王捧诏呜咽号泣，遥望京师拜受。军民感动，哭声大震。次日，康王开大元帅府于相州，招集人马。不数日，四方豪杰争应，将有万余人。康王下令分为五军屯扎。

[book_title]第七回     岳鹏举辞家应募
却说相州汤阴人姓岳名飞，表字鹏举，世以农为业。其父岳和能勤俭节食，以济饥者。耕田有侵其地界，和即割与之，亦不与辩。人借钱谷有负其债者，再不索龋由是乡人皆感德之。其妻姚氏尤贤，生岳飞时，有大禽若鹏，飞鸣室上，因以为名。未满月，黄河内决，大水暴至，飞母抱飞坐在瓮中，随水冲激及岸边，子母无事，人皆异之。
飞少负气节，沉厚寡言。家贫力学，尤好《左氏春秋》及孙、吴兵法。生有神力，十二岁时，能拽三百斤弓、八石之弩，尝学射于豪士周同处。一日，周同聚集众士，于平野较射。周同自逞其能，连中三矢，指谓飞曰：“若能如此，方可言射。”飞曰：“请试。”同即付其所射弓与飞。飞接过弓来，离红心一百余步，左手挽弓，右手架箭，然飞终是力大，初弓一发破其筶，再发而中，亦连中三矢。同悦曰：“观君之力，较君之射，当以功名显世也。”飞拜谢，尽得其术，能左右射，随发随中，他人莫能及矣。同既死，飞每遇朔望旦，亲到其墓，悲哀痛哭。尝卖衣服与人，旋取酒肉纸烛，到周同坟上祭奠，拜哭罢，挽弓射三矢，后再拜而泣，随埋其祭肉在坟冢之侧，徘徊哀切，片时方归。每月朔望皆如此。
一日，其父问他要这衣服，飞终不言，以杖责之，亦无抱怨。其父候他出外，暗暗察之，才知其所为。父问飞云：尔所从人学射的，多有死者，为何单只泣祭于周同之墓？”飞曰：“向日周公独爱我厚，不消几日，尽教我射法。今惜其死，无以酬报，但于朔望日祭之，以尽其礼。”父又问曰：“墓前射三矢者为何？”答曰：“射三矢者，知吾射法由周君而精。”父又问曰：“埋祭肉者为何？”答曰：“此祭肉乃周君所享，飞不忍用。”父怜之，抚其背曰：“使尔得为时用，必作殉国死义之士。”飞对曰：“但将父母遗体上报国家，有何不敢为！”其父叹曰：“我今得子如此，则无后忧矣。”靖康间，见胡马纵横，宋兵畏缩，乡中好汉皆来就他入山为寇。飞谓之曰：“大丈夫不着芳名于史册，而为鼠窃狗盗偷生于世可乎？”乃令人于脊背上刺”尽忠报国“四大字，以示不从邪之意。后有人来寻他，就将脊字示之，以此相州豪杰多不从盗。及闻知康王在相州招募军士，其时父和已死，乃留妻李氏侍养老母，自辞家前来应募，因投见刘浩。刘浩看岳飞一表非俗，人材出众，心中暗喜，因问：“壮士乡贯、姓名？”飞曰：“离相州七十里汤阴人氏，姓岳名飞。闻康王开大元帅府，招募天下英雄，飞志图报效，不辞劳苦而来，所期有在，故愿投见。”刘浩曰：“壮哉其志也！”因问：“康王招募榜文，经挂半月，四方豪杰来应者，各专其任。贤士今来，欲得何职？”飞曰：“当今胡马出入，中原播乱，得人出将入相，奠安华夏，百战百胜，能扫开沙漠，迎还二圣，取天下如反掌，救黎民于涂炭，此飞之素志矣。至于碌碌卑任，随时兴废者，非飞之所愿也。”刘浩听罢大惊，急下阶，以手携飞于上坐曰：“素闻阁下擒剧贼陶竣贾进和之名，未曾识面，今来为国出力，非独某一人之幸，实天下社稷之幸也！我明早引见，康王必重用阁下。”飞拜谢。次日康王升府堂，众官僚参见已毕，刘浩引进岳飞。飞拜伏阶下。浩曰：“昨日此人不惮驰驱，远来应募，臣观其蕴，才智充裕，实堪任用，故敢荐来见王。”康王看岳飞果是壮貌魁梧，大悦，谓飞曰：“即目磁、相二州界上，盗贼猖獗，与你数百骑，前去收捕。候在有功，遂补尔官职。”岳飞得令，即拜辞康王，领军出离相州。忽哨马报见，有贼首吉倩，聚众数十万，劫掠州县。岳飞见说，遂扎下人马，吩咐手下：“不可乱动，待我领四人前去收捕此贼。”言毕，率四骑径奔贼营。守寨门者支当不住，直到吉倩帐前下了马，众贼惊恐，一时不知谁人。岳飞呼吉倩等谓之曰：“如今胡虏不顺天道，围逼京师，钦宗蜡丸诏旨，命御弟康王为天下兵马大元帅，招兵募马，入救京城，有功者就便升赏，尔众人正好辅义立功，留芳史册，积其富贵，传于子孙，岂不美哉！如今潜居草莽之间，偷生为活，岂是长久之计？今我上奉康王令旨天下兵马大元帅印榜，特来招谕，尔等奋其忠义，同救君父，正是转祸为福之秋，反邪归正之日，众人何不自省？若不从我所劝，明日康王大发人马剿捕，尔等得与妻女相守否？”吉倩等素知岳飞之名，且被其志诚所感，即置酒款待岳飞。飞亦尽其情而饮，全无疑虑。吉倩忽然泪下，起谓飞曰：“我等抢掠相、磁二州，作祸深重，今受将军来招，倘随将军去，虽康王见恕，今元帅所招，皆是相、磁二州豪杰，必然杀我，不如且潜身于此，苟延岁月，以尽余喘矣。”岳飞又曰：“今康王以仁义举兵，招纳四方豪杰，赏罚最明，谁敢违军令擅自杀人以报私雠者乎！”岳飞对天折箭为誓：“若有误杀尔等，上天后土可鉴，予与此箭同！”飞开谕再三，贼皆受命。内有一贼起身大怒，高叫曰：“吉大哥休听此言而自送死！”言罢，向前以拳劈岳飞。岳飞大怒，只一拳，正打着贼人左眼，血流满面，睛珠突出，贼人倒地。岳飞进前，左手扯住吉倩衣领，右手拔剑，谓吉倩曰：“尔等若肯从我反邪归正，万事皆休。若道半声不从，尔今性命只在目下！”吉倩惊恐，双膝跪下曰：“愿随将军归顺！”其余贼党罗拜于前，乞求宽恕，解甲受降者，凡三百八十余人，同到相州，进大元帅府拜见康王。康王大喜，就封岳飞为承信郎，吉情为偏校，其余皆受重赏，此兵就与岳飞管掌。
康王遂命延禧草诏，晓颁诸郡。不数日，河北都漕运张想、京东漕运黄潜善，各领兵来会；惟中山、庆保二处被虏攻围，不得达元帅府。康王又遣使命，招剧贼杨青、常景等皆来顺应，又得万余众。自是威声大震，中原有复兴之势矣。康王克日统众离了相州，欲速救京师之围。大军前抵黄河，哨马还，驰报黄河未冻，不可渡。众军相顾惊愕。康王即下车步行，至河边，密祷于天地河神，曰：“康王本为父兄受莫伸之辱，黎元罹无辜之祸，京师告急，社稷倾危，使祖宗灵气未泯，天意复回，此河即冻，渡吾诸军。如其不然，随受汨没。”康王祷毕，忽见浓云密布，朔风竞起，吹得岸上人马寒不可立。片时间，风息云开，众人视黄河，尽皆冻合。康王大喜，速令诸军渡河。
不移时，众兵渡了黄河。将近开德地界，前军报山坡后旌旗飘舞，戈戟如银，不知何处军马。康王惊疑，彼军来近中军，主将迳迎康王。康王一见大悦，且看此人是谁？身怀忠义胆，志敌千人军，乃磁州留守宗泽是也。因得康王草诏，统兵二千余人，自磁州来会，正好此间相遇。康王抚慰之曰：“自离相州，已避金人追捕之厄。今日复得与留守相会，实天幸矣。”泽笑曰：“深贺大王脱金人之祸，诚出崔府君之默佑也。”康王亦以为然。是日，大军进入开德府，会集各处兵马。时信州府守臣杨祖募兵一万、马一千匹至，潞州知州王麟领兵一千继至，有张竣苗傅、杨沂中、田师中皆领兵至。康王大喜，重颁赏赐，犒劳诸军。
次日，康王车驾离开德府，将抵李固渡。哨军回报，李固渡有金家人马守把，不能前进。康王闻报失色，问曰：“谁可退金兵，保车驾过李固渡？”言未毕，麾下转过刘浩，向前言曰：“臣举一将可退金兵，以保车驾无虞。”王曰：“谁人？”浩曰：“昔在相州收捕强盗吉倩者、现居承信郎岳飞，此人可去。”王曰：“然。”即遣人宣过岳飞，令将所领人马，前往李固渡剿退金兵。赐飞盔甲、战袍、鞍马、兵器。飞受赐，即拜辞康王，领兵出城，依水草屯下大营，吩咐部将吉倩等曰：“金兵虽是人众，彼以我南朝无人敌对，其志已骄，你来日初阵，须用出力，我引兵从后救应，必不致误。”如违吾令者，立斩！”众人得令，俱各整备出战。

[book_title]第八回     宋高宗金陵即位
却说岳飞次日部领众军，在李固渡平川间排下阵势，遥望见金家一座军营，紧靠河边屯扎，沿河俱列旗帜，，各有营寨，只不见金兵来往，不知何意。岳飞曰：“此金将知我军来，按兵不动，待我兵过了渡，却举暗号，那时人马方出，与我敌对。
尔等且照各营守御，待我对敌之时，随机应变。”岳飞号令未毕，忽沿河甲光映日，旗影翻天，早有一员金将，一匹马跑出营来。飞视其人，黑脸刚须，睁开环眼，乃金将完颜帖木儿，大叫一声：“宋家不怕死的，敢来争我李固渡？
守阵者出马！”只见宋阵门旗开处，一将当先，乃岳飞副将吉倩出马。吉倩更不打话，举枪直刺。完颜帖木儿拍马舞刀来迎。二骑相交，战不到十合，完颜拨马望本阵逃走。吉倩见金兵阵动，勒马从后赶去。将近金营，完颜放起信炮，只见四下伏兵尽起，把吉倩围在垓心。吉倩见气势不利，拨回战马突围而出，直奔回宋营。完颜率金兵乱杀将来，正遇岳飞救应军到，阻住金兵。岳飞怒气激烈，大骂曰：“羯奴不顺天道，兴兵侵我中国，苦我生灵，今日早早席卷而退，万事皆休。如不然，立教尔辈身膏草野，命没黄泉！”完颜帖木儿大怒曰：“尔宋家有甚强将，敢出大言！”舞刀直奔岳飞。岳飞举枪来迎，战上数合，岳飞卖个破绽，虚掩一枪，往东南便走。完颜帖木儿不舍，一　直赶来。岳飞看其来得近，按住金枪，绰起钢鞭，望金将当门打下。完颜帖木儿措手不及，翻身便倒，只见眼睛突出，脑髓迸流，死于马下。岳飞既打死完颜帖木儿，驱动众军乱杀，杀死金兵僵尸数里，夺得辎重牛马无算。岳飞鸣金收军，遣人报知康王，请车驾过李固渡。
却说康王得岳飞捷音大悦，重赏其功，转升飞为成中郎，下令大军过了李固渡，进大名府屯扎。忽羽书驰报，东京围困将危，作急会兵来救。康王闻此消息，与众将议曰：“目下大军尚未来到，东京求救仍紧，尔众人有何高见？”刘浩出曰：“臣愿先领兵救东京之围，大王可会集军马，随后赴应。”康王曰：“必须得一智勇之将副之乃可行。”言未毕，班将中转过一人出曰：“臣虽不才，愿与刘浩同往。严康王视之，见其人身长七尺，腰大数围，面如傅粉，唇若抹朱，鼻似悬胆，眼相刀裁，端的智勇并兼，武文皆会。此人是谁？乃是成中郎岳飞也。康王一见大喜，曰：“得君同往，寡人无忧矣。”赐酒三杯，着与刘浩齐救东京。以岳飞为前部先锋，刘浩为前部主将，点起马步精兵一十万，即日起行。
刘浩二人领命，辞康王，出离大名府，部众军分作三队，望东京进发。将到渭州，扎下营栅。刘浩谓岳飞曰：“将军可乘我战马，带领百余骑，往黄河边境上哨探金兵声息如何，然后我这里方好进兵。”岳飞即辞别主将，率领人马，前到黄河北岸。暂将人马休息片时。彼时黄河已冻，金兵忽然大至。众人惊恐，便欲勒马奔回本营。飞谓众曰：“金兵虽众，不知我之虚实。我若回走，使贼人知我兵少势虚，乘众来追，我等死无葬身之地。今趁他人马才过黄河，队伍未定，偶然遇我，不知我有多少人马，尔等扎住了阵脚，各下马苏歇，观我杀之，必然取胜。”岳飞言毕，腾身上马，单刀匹马，冲入金家营里来。正遇一员枭将，舞刀而前，望岳飞面门砍下。岳飞大怒，更不打话，用神力将刀直砍将去，只一下，不想正中虏将的刀，入刀有一寸多。正在摇拽之间，那岳飞再展神力，把刀拽出来，只一横，刚过去把虏将的头连甲带颈砍落尘埃。胡兵见杀了主将，各乱散逃走。岳飞砍了首将，见其阵乱慌，催动战鼓，众将一齐向前，杀得胡兵尸横旷野，血流成渠，众军愿倒戈纳降者声震山岳。于是，岳飞鸣金收军，夺得马匹辎重不可胜数。回见刘浩，具以破贼之事说遍，且将众军功劳逐一记之，犒赏已毕。刘浩将岳飞功劳奏闻康王。康王大喜，升岳飞为秉义郎。
于是移前后军马，屯扎于济州，不提。
话分两头。却说金国遣吴开、莫俦入京，集百官议立异姓。
执佥书枢密院事张叔夜、御史中丞秦桧，以去时推立异姓，众莫敢出声。久之，计无所出。王时雍问于开、俦二人，微言敌意在张邦昌。时雍未以为然。适宋齐愈至自金营，书”张邦昌“三字示之，时雍乃决，遂以张邦昌姓名写入议状。张叔夜不肯署状，且曰：“今日之事，有死而已。”因移书金师，请立天子以慰民望。金执置军中，太常寺主簿张浚、开封寺开曹赵鼎、司门员外郎胡寅，皆逃入太学中，不书名。王时雍谕众以立邦昌意，众唯唯，独太学生难之。范琼恐阻折，遣归学舍。时雍先署状，以率百官。御史马伸乃与御史吴给，约秦桧共为议状于金师，极言愿复嗣君以安四方。且谕张邦昌当上皇时事宴游，党附权奸，蠹国乱政，社稷倾危，实由邦昌。金人怒，执桧去。
丁酉岁，金人奉册宝至，邦昌北向拜舞，受册即位，国号大楚。遂升文德殿受贺，遣阁门传令勿拜。王时雍率百官遽拜之，邦昌但东向拱立。阁门舍人吴草率内执事官数百人，皆先杀其妻子，焚所居，降举义木金门。范琼诈与合谋，令悉弃兵仗，乃从后袭之，杀百余人，捕革并其于皆杀之，又擒斩十余人。是日天日无光，百官惨然。邦昌亦变色，唯吴开、莫俦、范琼等欣然以为有佐命之功。邦昌心不安。唯时雍每于邦昌前言事，必称”臣启陛下“，邦昌斥之。时雍劝邦昌坐垂拱殿以见金使，吕好问曰：“宫省故吏，骤见御正衙，必有不愤之意。倘有不测，奈之何哉。”于是邦昌心中疑惧，恐生后患，尊哲宗废后孟氏为元佑皇后垂帘听政，遣使奉迎康王于齐州。先是，吕好问谓邦昌曰：“相公真好立耶？抑姑塞敌意而徐为之图也？”邦昌曰：“是何言也？”好问曰：“相公知中国人情所向乎？
特畏女真威耳。女真若去，能保如今日乎？大元帅在外，元佑皇后在内，此殆天意。盍亟还政，可转祸为福。且省中非人臣所处，为今计者，当迎元佑皇后，请康王早正大位，庶获保全。”癸卯岁，邦昌乃尊元佑皇后为宋太后，入御延福宫，而遣人至济州请康王。好问又谓邦昌曰：“天命人心皆归康王，相公先遣人推戴，则功无在相公右者。若抚机不发，以致他人声罪致讨，悔可追耶。”邦昌乃复遣谢克家往迎。康王不允，谢克家曰：“张邦昌知天命人心皆归大王，遣臣迎大王往金陵即大位。”王意未决。将帅中转过副元帅宗泽曰：“张邦昌阴与金人结交，而即伪位。今日此贼恐天下共诛之，故有此请，其言未可深信。伏望殿下开府于南京，其金陵乃祖宗受命之地，取四方之中，容易漕运。”王允其请，就命宗泽部领各营将士，护驾南行。以辛彦宗为先锋，统制丁顺副之。祁超为前军，统制王澈副之。张琼为左军，统制孔彦威副之。张浚为中军，统制赵俊副之。苗傅为右军，统制刘浩副之。范实为后军，统制张换副之。复命杨惟中都统制，即日整点人马起行。次日，康王大军正行之际，鄜州路经略使张深、陕州守臣刘光世领兵从陈州来会。二人拜见康王。康王大悦，即封光世为都提举。车驾到虞城，西道都总管孙昭远等领兵相会。
五月癸未，康王兵到南京应天府。次日，王诣鸿庆宫朝见诸臣，各依序而列。有徐秉哲等送法服冠冕乘舆车驾到，张邦昌亦到，朝见康王，伏地号哭请罪。康王抚谕久之，因曰：“卿之事，吾已知矣，不必再叙。”邦昌拜谢。众臣复进议劝康王即位。康王因见众臣力请不已，以是年五月庚寅朔旦即皇帝位于南京，庙号高宗皇帝。

[book_title]第九回     李纲奏陈开国计
却说康王因群臣之请，即位于南京，改元建炎，大赦天下。
诏曰：
误国害民如蔡京、童贯、王黼、朱勔、孟昌龄、李彦、梁师成、谭稹，及其子孙见流窜者，更不复叙。又诏云：民贷常平钱，悉与蠲赦，青苗钱罢去。祖宗上供，自有常数，后缘岁增，不胜其弊，当裁损以纾民力。比来州县受纳租税，务加概量，以规出剩，可令禁止。应临难死节之臣，许其家自陈。应违法赋敛与民间疾苦，许臣庶具陈。
辛卯，尊元佑皇后为元佑太后，诏改宣仁皇后。榜文播告中外，止贬蔡确、蔡子、刑恕等。十月，罢耿南仲，议者谓：“陛下欲进兵京城，为南仲父子所阻。”高宗曰：“南仲误渊圣，天下共知，朕尝欲手剑击之。”命南仲安置南雄州。又论主和误国之臣如李邦彦、吴敏、蔡懋、李?、宇文虚中、郑望之、李邺等，各窜岭南军州。以黄潜善为中书侍郎，汪伯彦同知枢密院事。遥尊干龙皇帝为孝慈渊圣皇帝，尊哲宗废后孟氏为元佑太后。以张邦昌为太保、奉国军节度使、同安郡王，五　日一赴都堂参决大事。大赦天下，改元建炎，召李纲为尚书右仆射。
先是纲再贬宁江。金兵复至，渊圣误和议之非，召纲为开封尹。行至长沙，即率湖南勤王之师入援，未至而京城失陷，至是召拜右相。时黄潜善、汪伯彦二人倚有攀附之功，不得为相，而召李纲，二人甚不悦。李纲至京，入朝高宗，固辞相位。
不允，只得就职。因上疏曰：“兴衰拨乱之主，非英哲不足以当之。惟其英，故用心刚，足以临大事，而不为小故之所摇；惟其哲，故见善明，足以君子而不为小人之所间。在昔人君，体此道者，惟汉之高、光，唐之太宗，本朝之艺祖、太宗。愿陛下以为法。”高宗深嘉纳之，因问曰：“朕欲因民心奋厉，六军效勇，直出太原、云中，扫清胡虏，迎还二帝，卿以为何如？”纲曰：“陛下初登大宝，远方之民犹未周知。即今河北，经虏贼残破，民无适从，正宜班诏，宣示远近，使两河百姓知中国有主，各引领而望义旗。那时陛下征伐一行，豪杰响应，亲率六军，直抵沙漠，金兵不患不灭，二圣不患不回，天下幸甚！”高宗大悦。正议论间，忽阁门大使奏曰：“监察御史张所公干回。”纲曰：“张所深得河北民心，陛下正可与计大事。”高宗即命宣人内殿。张所入见帝。起居毕，帝劳之曰：“近闻卿往河北募其兵士，得几何？”所奏曰：“臣披罪谪置江州，时河北居民被金兵屡屡打搅，不得安生。及臣以圣德宣布招募之，始知朝廷不弃斯民，来应募者，近十七万人。”高宗大悦，曰：“此卿之功能也。”所曰：“皆出陛下洪福。”因上言曰：“河东、河北，天下之根本。昨者误用奸臣之谋，始割三镇，继割两河，民兵无所系望，陛下之事去矣。”帝曰：“执政者每请朕居京城，卿意如何？”所曰：“陛下若居京城，实有五利：奉宗庙、保陵寝，一也；慰安人心，二也；系四海之望，三也；释河北割地之疑，四也；早有定处，而一意于边防，五　也。夫国之安危，在乎兵之强弱，与将相之贤不肖，而不在乎都之迁与不迁也。诚使兵弱而将士不肖，虽曰渡江而南，安能自保！”帝然之，欲以国事付张所。黄潜善等力谮之，帝遂不果。
却说李纲自入朝后，高宗五日不召之议论国政。时六月己未朔，李纲入对，内廷见帝，涕泪交流，帝亦为之动容。纲因奏曰：“金人不道，专以诈谋取胜中国，而朝廷不悟，一切堕其计中。贼既登城矣，犹假和议已定之说，以疑四方勤王之师。凡都城子女玉帛、乘舆服御、历代所传宝器，下至百工技艺，无不卷掳而去。然后劫迁二圣，并东宫、后妃、嫔御、亲王、宗室，凡系于属籍者，悉驱以行。遣奸臣传命，废灭赵氏，而立张邦昌伪号大楚。在京侍从百官，皆北面屈膝，奉贼称臣，莫有一能死节者。自古夷之祸中国，未有若此之甚。赖天佑我宋，使陛下总师于外，为天下臣民之所推戴而承大统，此非人力，乃天授也。然而兴衰拨乱，持危扶颠，内修政事，外攘夷狄，以抚万邦，以还二圣，皆责在陛下与宰相。更得有大过人之智略者，相与图治，以成中兴之业，天下幸甚。”上曰：“朕知卿忠义智略甚久，在靖康时，用力为多。只为同列所不容，故使卿以非罪去国，致国家有祸如此。那时朕尝要在渊圣皇帝前言，欲使夷狄畏服，四方安宁，必须用卿方可。
今朕眇然以一身托于士民之上，赖卿左右扶持，以济艰危。朕意已决，卿勿固辞。”李纲叩首泣谢，且道：“臣未到朝行在数十里间，闻御史中丞颜岐奏臣为金人所恶，不当为相；张邦昌金人所喜，宜增其礼，欲使陛下置臣于闲地。然臣愚蠢，但知赵氏，不知有金人，更望圣虑有以审处于此。”上笑曰：“岐尝有此言，朕告之以如朕之立，恐亦非金人之所喜。岐无辞而退，此言卿不足恤。”纲退出。次日上与群臣议及李纲忠义，侍臣皆奏圣上欲创中兴之业，非李纲不可。帝复宣纲入内廷议政。使臣去不多时，纲披命随使者入，见帝于内殿，同执政奏事讫，留身奏上曰：“自古人主，惟论一相。相得其人，则朝廷正而天下之事举；相非其人，则朝廷乱而天下之事废。方承平无事之时，犹当考论其朝，而况艰难多事之际乎？譬如负重致远，力只足以胜百斤，而使之荷千钧之重，则必颠踣于道路矣。以今日国势观之，外则强敌凌侮，二圣在其掌握中；内则兵力单弱，四方盗贼窃发，残破州县者，不可胜数。朝廷之上，僭伪之臣，方且保崇信任，与闻国政。州县之间，官吏废弛，顾望进退，视朝廷号令如不闻。当此之时，虽圣贤驰骛，有所不足，而欲以臣之迂疏，独任其责，虽三尺之童，有以知其难也。《易》称，‘鼎折足，覆公饣束’。而孔子以谓智小而谋大，力小而重言，不胜其任也。伏望圣慈博选天下之有才智者为相，仰佐陛下，共济艰难；而臣忧患余生，得以退藏于深渺，不胜幸甚！”高宗曰：“卿素以忠义自许，岂可于国家艰危之时，而自图安闲？朕决意用卿，非在今日，社稷生灵，赖卿以安，卿其莫辞。”纲感泣再奏曰：“臣愚陋无取，不意陛下知臣之深也。然今日之事，持危扶颠，以创业为法，而图中兴之功，在陛下而不在臣。昔管仲语齐桓公曰：‘不能知人，害霸也；知而不能用，害霸也；用而不能任，害霸也；任而不能信，害霸也；能信而又使小人参之，害霸也。’夫知人能信任之，而参以小人犹足以害霸，况于为天下而欲建中兴之业乎？靖康之初，渊圣皇帝慨然有图治之意。而金人退师之后，渐谓无事，不能分别邪正，进君子退小人。而贤否混淆，是非杂揉，且和且战，初无定议。至其晚节，专用奸佞而黜忠良。虏骑再来，遂有宗社不守之变。如臣者，徒以愚直好论事，为众人不容于朝，使总兵于外，而又不使之得节制诸将。那时臣自度不足以任责，乞身以退，而又百端谗谮，窜逐远方，必欲杀之而后已。赖渊圣察臣孤忠，特保全之，卒复召用，然已无及矣。不想今日遭遇陛下龙飞，初无左右先容之助，从彩虚声者，加识擢付以宰柄。顾臣区区，何足以仰副图任责成之意！然‘靡不有初，鲜克有终’。如臣孤立寡与，更望圣慈察管仲害霸之言，留神于君子、小人之间，使臣得以尽志毕虑，图报涓埃，虽死无憾。昔唐明皇欲相姚崇，崇以十事邀说，皆中一时之病，类多施，后世美之。臣常慕其人。今臣亦敢以十事仰干天听，望陛下量其可行者，愿赐施行，臣乃敢受命。”帝曰：“卿有言，许直奏毋隐。朕当审而行之。”纲即出札子奏陈：一曰议国是。谓中国之御四夷，能守而后可战，能战而后可和。而靖康之末皆失之。今欲战则不足，欲和则不可，莫若先自洽，专以守为策矣。吾政事修，士气振，然后可议大举也；二曰议巡幸。谓车驾不可不一到京师，见宗庙以慰都人之心。度未可居，则为巡幸之计。以天下形势而观，长安为上，襄阳次之，建康又次之，皆当诏有司预为之备；三曰议赦令。谓祖宗登极，赦令皆有例程。前日赦书，乃以张邦昌伪赦为法，如赦恶逆及罪废官，尽复官职，皆泛滥不可行，宜悉改正以法；四曰议僭逆。谓张邦昌为国大臣，不能临难死节，而挟金人之势，易姓改号，宜正典刑，垂戒万世；五曰议伪命。谓国家更大变，鲜仗节死义之士，而受伪官以屈膝于其庭者不可胜数。昔肃宗平贼，污伪命者以六等定罪，宜仿之以励士风；六曰议战。谓军政久废，士气怯惰，宜一新纪律，信赏必罚；七曰议守。谓敌情狡狯，势必复来，宜于沿河江淮措置，控御以扼敌冲；八曰议本政。谓政出多门，纪纲紊乱，宜一归之于中书，同朝廷尊；九曰议久任。谓靖康间进退大臣太速，功效蔑着，宜慎择而久任之，以责成功；十曰议修德。谓上始膺天命，宜益修孝弟恭俭，以副四海之望，而致中兴也。
李纲奏陈十事，高宗皆令留榻上，待详观有当施行者降出。
纲退。次日，降出议国是、巡幸、赦令、战、守五事施行，余皆留中。纲又与执政同奏事于内殿，进呈议国是札子。上曰：“今日之策，正当如此，可付中书省遵守。”次进呈议巡幸札子，上促留守司修治京城，只备车驾，还阙俟谒宗庙。诏永兴军襄阳府、江宁府，增葺城池，量修宫室、官府，以备巡幸。
余三事皆依次修举。纲复奏曰：“臣愚瞽，辍以管见十事冒渎天听，已蒙施行五事。如议本政、久任、修德三事，无可施行，自应留中。所有议张邦昌僭逆及受伪命臣僚，此二事皆今日政刑之大者，乞陛下降处。”上曰：“是二者，众臣中有与卿议论不同，更待款曲商量，然后行之。”纲曰：“邦昌僭逆之罪显然明白，无可疑者。天下皆谓邦昌处虏中岁余，厚结虏酋，得其欢心，故破都城，迁二圣、东宫，尽取亲王宗室以行，邦昌盖与其谋，此固不可知。然邦昌当道君朝在政府者几十年，渊圣即位，首擢为相，奉使虏中，方国家祸难之时，如能以死守节，推明天下所以戴宋之义，以感动其心，则虏人未必不悔祸而存赵氏。邦昌方自以为得计，偃然当之，正位号、处宫禁者，月有余日。虏骑既退，四方勤王之师集，邦昌擅降伪诏以止之。又遣郎官分使赵野、翁彦国等，皆赍空名告身数百道以行。及彦国等囚其使，而勤王之师日进。邦昌知天下之不与也，不得已乃请元佑太后垂帘听政，而议奉迎。邦昌僭逆始末如此，而议者不同，臣请以《春秋》之法断之。《春秋》之法，人臣无将，将而必诛。赵盾不讨贼，则书以弒君。今邦昌已僭位号，贼退而止勤王之师，非特将与不讨贼而已。其罪为何如？昔刘盆子以宗室当汉室中衰，为赤眉所立，其后以十万众降光武，待以不死。今邦昌以臣易君，其罪大于盆子。不得已以身自归于朝廷，既不正其罪，而又尊崇之以为三公，又使得以参与国政，此何理也。议者又谓邦昌能全都城之人与宗庙宫室，不为无功。而陛下登极，缘邦昌之奉迎。若无邦昌，则陛下何以自明。臣皆以为不然。譬之巨室之家，偶遭寇盗，主人之戚属悉为驱虏，而其仆欲掩家室奴婢而有之。幸主人者有子自外归，迫于众议，不得已而归其所有，乃欲遂以为功，可乎？今陛下之立，天下臣民之所推戴，邦昌何力之有。方国家艰危，陛下欲建中兴之业，当先正朝廷，而反尊僭逆之臣，何以示四方。”高宗因李纲劾奏邦昌之奸意切，乃令小黄门宣黄潜善、汪伯彦、吕好问等问之。帝顾吕好问曰：“昔虏骑犯京，卿在城中知其详，谓当如何？”好问对曰：“邦昌僭窃位号，人所共知。既已自归，惟陛下裁处。”高宗曰：“吾欲远窜邦昌以塞众议，尔等以为当乎？”好问复奏曰：“昔德宗幸奉天之时，不挟朱?以行，后以为悔。陛下莫如宽贷邦昌，以留左右。”纲奏曰：“吕好问之言，首尾两端，且援朱?以为词。且德宗之狩奉天，朱?盖未反也。姜公辅以其得泾军心，恐资以为变，请挟以行，德宗不听，而其后果反。今邦昌僭逆，岂可使之在朝廷，使道路人指叫曰：此亦一天子哉。”因泣拜曰：“臣不可与邦昌同列，正当以笏击之。陛下必欲用邦昌，第罢臣职，勿以为相。”帝感动。汪伯彦亦曰：“李纲气直，臣等不及。”高宗曰：“卿欲如何处置？”纲曰：“邦昌之罪，理当诛夷。
陛下以其尝自归贷，免死而远窜之。其受伪命者，谪降之可也。”高宗允奏，诏窜邦昌，安置潭州。受伪命臣僚王时雍、吴开、莫俦、李觌等皆贬远方，后并赐死。赠刘韦合为资政殿大学士，李若水为观文殿学士。诏诸路访死节之臣以闻。次日，李纲入对内廷，因言：“近世大夫寡廉耻，不知君臣之义。靖康之祸，能仗节死义者，在内惟刘韦合、李若水，在外惟霍安国，愿加赠恤。”帝从其请，又赠安国为延康殿学士。即日封李纲兼御营使。因诘国势及靖康以来之得失，纲遂奏曰：“今国势不逮靖康间远甚，然而可为者，陛下英断于上，群臣辑睦于下，庶几靖康之弊可革，而中兴可图。然非有规模而知先后缓急之序，则不能以成功。夫外御强敌，内销盗贼，修军政、变士风、裕邦储、宽民力、改弊法，省冗官，诚号令以感人心，信赏罚以作士气，择帅臣以任方面，选监司、郡守以奉行新政，俟吾所以自治者。政事已修，然后可以问罪金人，迎还二帝。此谓规模也。至于所当急而先者，则在于料理河北、河东。盖河北、河东者，国之屏蔽也。料理稍就，然后中原可保，东南可安。今河东所失者，恒、代、太原、泽、潞、汾、晋，余郡犹有也。河北所失者，不过真定、怀、卫、浚四州，其余二十余郡，皆为朝廷守。两路士民兵将所以戴宋者，其心甚坚。皆推豪杰以首领，多者数万，少者亦不下万人。
朝廷不因此时置司遣使，以恩慰抚之，分兵以援其危急，臣恐粮尽力疲，坐受金人之因，虽怀忠义之心，援兵不至，危迫无告，必且愤怨朝廷。金人因得抚而用之，皆精兵也。莫若于河北置招抚司，河东置经制司，择有才略者为之。使宣谕天子恩德，所以不忍弃两河于敌国之意。有能全一州、复一郡者，以为节度、防御团练使，如唐方镇之制，使自守。非惟绝其从敌之心，又可资其御敌之力，使朝廷永无北顾之忧，最今日之先务也。”帝善其言，问曰：“谁可以任其职？”纲曰：“张所、傅亮二人，才智充足，可当其任。”高宗即封张所为河北路招抚使，傅亮为河东路招抚使。是日，二人领职已去。却说宗泽在襄阳，闻金人有割地之谋，遣人入京上疏，奏知高宗。高宗设朝，阁门大使进上宗泽章疏奏。高宗于御案揭开视之。其疏云：天下者，太祖之天下。陛下当兢兢业业，思传之万世，柰何遽议割河之东西，又议陕之蒲解乎？自金人再至，朝廷未尝命一将、出一师，但闻奸邪之臣，朝进一言告和，暮入一说以乞盟，终至二圣北迁，宗社蒙耻。臣意陛下赫然震怒，大朝黜陟，以再造王室。今即位四十日矣，未闻有大号令，但见刑部指挥云，不得腾播赦文于河之东西、陕之蒲解者，是褫天下忠义之气，而自绝其民也。臣虽驽怯，当躬冒矢石，为诸将先，得捐躯报国恩足矣！
帝览其言而壮之，因问李纲曰：“宗泽其人可任否？”纲曰：“陛下欲中振王室，绥复旧邦，非泽不可。”帝笑曰：“泽在磁州时，凡下令一切听于崔府君。”纲奏曰：“古人亦有用权术假于神以行其令者，如田单是也。泽之所为，恐类于此。
京师根本之地，新经扰攘，人心未安，非得人以镇抚之，不独外寇为患，亦有内变可忧。使泽当职，必有可观。”帝大悦，即封泽为东京留守知开封府事，遣使者赍诰命诣襄阳见宗泽。
宗泽正府中议事，闻天朝有使命来到，即出帐迎接。使者宣谕圣谕圣旨已毕，泽叩首谢恩领受。遂排筵席款待使臣，因问：“朝廷众臣节目，谁人秉政？”使臣以李纲为对，泽曰：“靖康之初，若用此人为政，岂有二圣尘蒙之祸？今李丞相复用，天下百姓蒙福矣！”酒罢，打发使人回朝，自走马赴任。前至东京按视，楼橹尽废，兵民离居其中，盗贼纵横，人情汹汹，并不得安业。泽坐在府堂，召乡老问之。皆言：“自金兵剽掠过后，敌骑留屯河上，金鼓之声日夕相闻。城中居民罢乎农桑，几二年矣。今得相公来此为民之主，实吾百姓再造父母也。”泽各安慰而遣之。次日出榜文张挂四门，下令曰：“从今军民不安生业，仍为盗贼者，赃无轻重，并从军法。”泽威望素着，及见其军令严肃，由是盗贼屏息。远近闻之，无不悦服。泽又遣军民修治楼橹，深沟高壑，预备防守之计。却说河东巨寇王善聚众七十万，攻掠傍郡，往来东京地界，官军莫敢撄其锋。但见其出，百姓望风逃避。称言欲来掳夺京城。消息报入东京城来，宗泽即聚幕属议曰：“此贼本是乌合之众，迫于时势，遽尔猖獗，若急之则散于异境，复为他方之患矣。莫若宣布朝廷威德，抚而用之，则皆精兵也。彼有妻子父母者，岂忍遽尔就诛戮哉！”从官陈良曰：“留守此意虽善，缘王善小人至顽，今因官军屡挫其刃，彼自以无敌于天下。留守如化之以德，彼为空言终无声。不如会知邻郡，各出精兵，邀其归路，则彼不暇为谋，自当灭矣。”泽曰：“不然，方今国家用人之际，是辈皆朝廷赤子，非饥寒所迫，必官府不知存恤，以至于是。若驱之于死地，非惟损皇上之大恩，亦吾辈失抚驭之过也。”遂不听陈良之言。次日，吩咐部下军士谨守城池，自不带张弓只箭，单骑驰至善营。

[book_title]第十回     岳飞与宗泽谈兵
却说王善正在帐中点集众人，四下排着军器，整整齐齐。
辕前画鼓三通，听号令者，各依次而列。忽小校报东京留守宗相公来到。善下令曰：“有几多军马来？”小校曰：“只一　人单骑来到，并无一军护从。”善曰：“尔众人列开，待我出去迎接。”王善出得帐来，宗泽一骑已到营前。王善俯于地曰：“犯恶狂徒，有劳相公来到，未及远迎，罪当万诛。”泽下马，以手扶起王善。二人同入中军。王善请泽坐定，下头便拜。泽泣谓之曰：“观君之貌，非类小辈。君之英武，足可显名。当朝廷危艰之时，使有如公一二辈，岂复有敌患乎！今日乃汝立功之秋，不可失也。”善感泣曰：“我辈虽称盗贼，原系良民，因值世界离乱，金兵犯阙，吾众不得安生，宁可栖身草莽，苟延性命。近闻相公大人来守东京，众人意向即欲来归降，未得机会，是以不果。今相公宽斧钺之诛，加以恩信招抚，敢不效力！”遂解甲而降。一时欢呼之声震动山岳。王善令众人宰羊杀马，设大筵席，款待宗泽。是日，大吹大擂，各劝宗泽酒。
宗泽亦坦然无疑，尽醉而饮。王善谓其众曰：“宗相公真吾父母也！你等休得再有异心，今日同归朝廷，建立功名，诚强于从我为盗，万古只作骂名矣！”众皆应曰：“愿随将军号令！”宗泽次日领王善一起众人，入了东京城。军民百姓见之，无不悦服。宗泽升府堂，僚属俱来参贺毕，王善进说曰：“离东京七十里，有吾类杨进者，号没角牛，聚众三十万，与彼处杨进、王再兴、李贵、王大郎等，拥众各数万，往来剽掠京西，无人敢敌。仆请相公命，前往招谕，同来纳降。”宗泽大喜，即与王善空名诰身数道，令其前去招安杨进等。王善接过诰身，迳往京西地界，来见杨进等，谕以宗泽恩信及朝廷威福，众人皆悦，俱随王善进东京纳降。宗泽各重用之。即遣人奏知高宗，请车驾还京。
差人辞了宗泽，迳进南京，奏上宗泽表章。帝览表，与众臣商议还京。黄潜善等奏曰：“东京自经虏过之后，六宫残毁，如何容得圣驾？衙门荒秽，如何居得众百官？陛下莫若幸荆、襄、江淮，以图恢复。待天下宁息，京城修整，那时还亦未迟耳。”高宗曰：“卿言正合朕意。”即下诏荆、襄、江淮有司，修整宫苑衙门，以备巡幸。独李纲坚奏请从宗泽之议，帝竟不决。
却说使者复命来见宗泽，与道圣上欲幸荆、襄、江淮等处，车驾不复来京。宗泽闻此消息，即具表复遣人奏知高宗。高宗正与大臣在内廷议事，阁门大使奏东京留守宗泽仍有表到。帝命宣入。使者进上表章，其略云：臣自理开封以来，物价市肆渐同平时，将士、农民、商旅、士大夫之怀忠义者，莫不愿陛下亟归京师，以慰人心。其倡为异议者，非为陛下忠谋，不过如张邦昌辈阴与欲留为地耳。惟陛下审之。
高宗览表毕，以示众臣。众臣未及对，李纲曰：“臣观宗泽之语哀哀可听，发于忠义。陛下可优诏慰之，以从其策，庶为言路之劝。”帝欲从李纲之议。黄潜善力谮车驾幸东南。帝未决，顾李纲曰：“卿知宗泽之为人，用卿所荐，以为东京留守，试以泽才智与朕言之。”纲曰：“臣近日方知真定、怀、卫间敌兵甚盛，方密修战具，为入攻之计。泽乃渡河约诸将共议事宜，以图收复。京城四壁，各置使以领招集之兵。造战车千二百乘，又据形势立坚壁二十四所，于城外驻兵数万，泽往来按试之。又沿河鳞次为遥珠砦，连结河北、河东山水砦忠义民兵。于是陕西、京东西诸路人马，咸愿听泽节制。到任未二　十日，招安剧贼王善等数十万众，东京军民赖以安。观此足知泽之所为，与他人大不俟矣。”高宗闻李纲道宗泽之可任处，大悦曰：“朕得此一二人预守都城，则金人亦不敢屡屡南下，二帝不致远狩，天下有盘石之固也。”因下诏，令宗泽得节制用事，候入京师，同议兴举。
使者迳赍王命来见宗泽。宗泽受命已讫，款待使人回朝，遂准备入京师之计。忽辕门外军人绑过一将入跪阶下，泽问其由，军人曰：“秉义郎岳飞所部之众于途中强夺民人雨具事发，实犯留守军令，当刑，故绑来见。”岳飞亦不待辩，仰天大呼曰：“即今胡骑扰乱，中原离黍，留守莫不要中兴者乎？”泽笑曰：“尔有何说？”飞曰：“若要宋室中兴，何因细故而斩壮士？”泽曰：“尔犯吾军令，本当诛首以禁其余。然而三军易得，一将难求。即目金兵攻打开德府，军情报急，与你五百精骑兵前去退敌金兵，候在立功赎罪。如此去不胜，二罪俱发。”岳飞慨然请行，遂辞了留守，领着五百人马，带部下副将张宪、吉倩等，径往开德府进发。三军将近汜水地界，岳飞下令屯下营寨。次日摆开阵势，擂动战鼓，早见对阵中金兵拥出，门旗开处，两员虏将手执招旗，东指西摇，催趋人马杀过宋军中来。岳飞大怒，下令众军靠住阵脚，看我立诛此贼。
飞下令已罢，拽满蒲雕弓，指定连发两矢，正中两员虏将，四　脚腾空，翻身落马。正是：都来三寸无情铁，透甲穿袍两命休。
岳飞既已射死虏将，挥动人马，杀入金家阵来。金兵大败，各抛戈弃甲而走，遗下器械辎重不计其数。岳飞鸣金收军，遂解开德之围。次日班师回东京，来见宗泽，具上杀退金兵之功。
宗泽大悦，奏升岳飞为修武郎。自是每日与泽议论兵法，深合其意，泽甚敬重之。
时宗泽留守府中调度军务，忽报大金人马近日哨到曹州，声息甚紧。宗泽问众将，谁可去曹州界上打探金兵消息？一将应声而出曰：“小职才虽不足，愿领人马去退金兵。”众人视之，乃修武郎岳飞也。宗泽喜曰：“将军肯去，吾复何忧。”遂与精兵五百，付岳飞符。岳飞承了将令，拜辞留守，引兵望曹州来。三军正行之次，忽见哨马回报，曹州金家人马甚众，未可前行。岳飞听罢，即摆开阵势，横枪勒马，立于门旗下，厉声高叫：“违天理胡贼，好生退回人马，免你立见诛戮！”道犹未了，见金阵上一胡将持刀跃马而出。岳飞看其人，生得形容古怪，赤髯黄睛，乃斡离蒲卢，更不打话，绰刀直奔岳飞。岳飞挺枪来迎。二骑战未数合，斡离蒲卢气力不加，拨回马望本阵逃走。岳飞勒马追去，离金阵数十步间，按下长枪，拽满雕弓，望金将背后射来，正中斡离蒲卢脊背上，连衣带甲，直透前心。既看时，死于马下。宋军贾勇而前，无不一当百，大破金兵，追数十里，杀得尸横遍野，血聚成河，降者不计其数。岳飞大胜，即班师离了曹州，回到东京，来见宗泽，备言杀败金兵之事。泽复保奏升岳飞为武义郎，其余将校各依次而赏。
是时宗泽见岳飞屡建奇功，因谓之曰：“尔骁勇智略，弓马才艺，虽古良将不能过是。然只好野战，非万全计。”因将阵图一册以授岳飞曰：“君当细察于此，方知古人用兵。”岳飞接过，从头看了一遍，遂还之。泽曰：“阵图尔晓得么？”岳飞对曰：“多蒙见爱赐教阵图，飞细观之，乃是死杀之法。
古时与今时不同，战地有广狭险易，岂用得一定的阵图？夫用兵大要在于出奇，做敌人不能测我之虚实，方可取胜。若在平地广阔处，忽有贼仓卒而来，那时怎得工夫排布阵势与他敌对？
况今留守麾下将士知阵法者少，若专用阵法，不知以权济变，已被敌人知我虚实，彼以精兵四下而来，那时我军难留一个矣。”泽曰：“据尔之论，古时阵法不必用也。”飞曰：“排了阵势，然后方战，此乃兵家之常法。然用兵之法，不可死执于此。其用兵之妙，全在乎一心。仰望留守持正思之。”宗泽见岳飞议论有理，大喜曰：“宗泽自从戎以来，再无人谈兵法若此。今闻将军之言，如醉方醒，使我胸中痛快不能舍也。”遂选有才干军士一千余人，付飞教学阵法。自是每与岳飞在府中谈议终日。

[book_title]第十一回     岳飞计划河北策
却说宋高宗自登大宝已后，李纲秉预国政，朝廷一切事务俱有条度，比靖康之风大有不俟。只是专信黄潜善、汪伯彦二　人议论。时宗泽累上表请车驾回还东京，高宗意颇回，欲从其请。汪、黄二人力奏曰：“太上皇之子将三十人，今所存者，只陛下一人而已。如何不自保重，而送啖子虎口乎？臣访得虏寇利于骑射，不习水战。金陵天险所在，前据大江，可以攻，可以守。东南久安，民力富盛，可以待敌。望陛下驻跸于此，高枕无忧矣。”高宗为人素畏怯，无大作为，只依着汪、黄二　人之议，再不复思幸东京矣。
东京留守宗泽闻此消息，与武义郎岳飞谋曰：“圣上以吾言不足取，专信黄潜善、汪伯彦之计，天下如何见太平，胡虏如何得剿灭！”岳飞闻其说而叹曰：“主人全不知我住他亦住之意，驾在扬州，虏寇亦到扬州；驾在金陵，虏寇亦到金陵；驾在临安，虏寇亦到临安；一到海滨，彼亦随至。驾所到处，即为边岸。”乃与宗泽商议作表，请车驾复取中原。泽视表兴衰宛然毕见，甚壮其言。飞遣人赍表来朝，见高宗，呈上表文。
表曰：
武义郎臣岳飞谨言：今承陛下已登大宝，黎元有归，社稷有主，今足可伐虏人之谋，而勤王御营之师日集，兵势渐盛。彼方谓我素弱，未必能敌，正宜乘其怠而击之。
今黄潜善、汪伯彦之辈，不能承陛下之意，恢复故疆，迎还二圣，奉车驾日益南而有苟安之渐，无远大之略，恐不足以系中原之望。虽使将帅之臣戮力于外，终不成功。今日之计，莫若请车驾还京，罢幸江南之诏，乘二圣蒙尘未久，虏人未固之际，亲率六军，迤逦北渡，则天威所临，将士一心，士卒作气，中原之地指期可复。臣无任瞻天仰圣激切屏营之至，谨言。
高宗览表毕，付丞相府议其事。黄潜善等奏：“岳飞官居小职，而乃越职言事，陛下可削罢其官职，放归田里。”高宗允奏。岳飞见诏至，即将往日所赐金帛散与士卒，各吩咐之曰：“尔等谨依留守号召，久后必有重用，勿因我去而生异心。”众人皆垂泪不忍舍别。岳飞迳到幕府，拜辞宗泽。宗泽举酒执其手送之，且泣曰：“我今职居留守，节制两河军马，上言二　十余疏，毕被奸臣所阻，使我忧愤成疾，何况于尔？幸得还乡足矣。我观君才智勇略，异日必为兴复之用。只我病在心腹，那时不得与你会矣。”岳飞亦泪下拜曰：“留守放心保重，待丑虏复作，岳飞挺身与留守当先。”言毕，辞了宗泽，离东京往相州路回。
时值秋天光景，车碾尘高，马衔衰草，丝鞭袅袅，穿红叶之孤林；骏马迟迟，越野桥之碧水。不数日来到相州，入家庭拜谒母亲，备言因上书被谪，夺去官职，放归田里，母曰：“用之则行，舍之则藏，此君子之道也。为人子者，能事君，是为忠臣；能事亲，则为孝子。既朝廷不用，尚得我在，吾儿若能竭力事亲，他日亦不失于令名，有何不可。”岳飞拜谢，在家尽事亲之道不提。
话分两头。却说金国右副元帅斡离不病卒，太宗甚伤感之，命有司具棺椁，以优礼葬之。时建炎元年秋八月也，听知康王即位于金陵，而废伪楚张邦昌，复遣大太子黏没喝为大元帅，领兵四万，从云中进发，下太行，由河阳渡河，攻河南。四太子兀朮为左副元帅，领兵四万，从燕山渡河，攻山东。娄室为右副元帅，领兵四万，从同州渡河，攻陕西。大兵共一十二万，分作三路而进。边庭消息报入南京，高宗闻奏大惊，诏陕西、河北、京东、京西各路，招兵入卫京城。就封张所为河北西路招抚使，招集两河忠义，以防金兵。赐与铜钱一百万贯，以充军用，又给空名诰身一千余道，有功者许量功授职，一切以便宜行事。张所既受招抚之命，建言乞置司在北京，候措置有绪，乃可渡河招募。帝依其议，张所即在京师招集将佐。北京留守张益谦表奏张所议置司北京，河北盗贼愈多，而民间苦扰，不若罢其事。高宗见奏，以示李纲。纲曰：“张所乞置司北京，候措置有绪方渡河。今张所尚任京师，招集将佐未行，不知益谦何以其骚扰？朝廷以金人攻围河北，民无所归，聚为贼盗，故置司招抚，因其力而之解河北之急，岂缘置司乃有盗贼？今京东、京西群盗啸聚，攻掠州县，岂亦置司所致耶？方胡骑三　路而入，朝廷欲有所经略，益谦小臣乃敢非理妄奏。望陛下依张所之议，必有可龋“高宗是其言，下令照原从张所奏，置司北京，仍令持节前往招募人马。
张所承旨辞朝，持节北行。过相州界，闻本处岳飞因上书被谪，闲居于此，所差人招之。岳飞见说金兵复至，张招抚差人来请，即辞了老母，来见张招抚。张所一见岳飞身貌出众，动静过人，遂以国士相待。填与诰身，补升旧职修武郎、阁门祗候，充中军统制。岳飞旧日部下将因飞离东京已后，渐各散去，及闻飞在张招抚处，依前来相随。时张宪、王贵、任士安、董先、姚政、郝昂、孟邦杰、梁兴、董荣、赵云、李进、牛臯、张峪、王刚、胡青、刘遇、王进，皆在幕下矣。
张所既招得岳飞一起将佐来到，大悦。次日请过岳飞，在中军待之以酒。饮至半酣，张所从容问飞曰：“每闻统领在宗留守处勇冠三军，统领自料能敌几何？”飞曰：“论勇不足恃也。用兵之法，全在先谋。栾枝曳柴以败荆，莫敖来樵以致绞，兵法云：上兵伐谋，其次伐交。为将无谋，不足以搏匹夫，此之谓也。”张招抚乃是儒生出身，一闻其言，甚是有理，矍然起身谓岳飞曰：“尔今所言，正合为将之道，殆非行伍中人也。”因请岳飞分坐共饮。饮间张所复与岳飞细论时事。岳飞不觉流泪，对曰：“今日只要扫荡胡虏，迎还二圣，复其旧日江山，以报国家，此乃是我平生之愿。”张所因问曰：“今日朝廷差我招抚河北人马，我心亦愿如此，只不知其计何出，未审统领曾有先定之谋否？”飞曰：“前人有言：河北看天下，犹如身佩珠玉；天下看河北，犹如人之手足。人身所佩珠玉犹可无，人之手足不可一时无也。今本朝建都于汴京，则无有陕西长安秦关百二之险隘可据。盖汴京在于平川旷野之地，长河有千里之远，首尾不能相应，全靠着河北以为汴京之固。实要选用有谋之将，守把险隘之地，深沟高垒，多则重镇。假使虏寇南侵，我边疆之上，一城之后，复有一城。二城受围，诸城可救。或出精兵击其首尾，若能如此，终不敢犯吾之边境也。
虏寇不敢窥我河南，则汴京之地无忧矣。盖河南得有河北，犹似燕、冀而有居庸等关，若河北之地不守，则黄河迤南之地未可保也；如居庸等关不守，则燕、冀诸州不可保也。常思内侍童贯奉命宣抚河北而取燕山、云中之事，每发一笑。盖国家用兵，开辟疆土，若有一尺一寸之地，便将那一尺一寸地土所出，助为国用。因其地土所产钱粮则可以养兵、养民，因民可以充实其地而无抛荒之地，因兵可以习练成熟守地巡哨而可保民，然后因其地方之人可为向导，得知地之险隘，设关立栅，令人守把，使虏寇则不敢入。今童贯全不想以此为谋，开辟疆土，只是竭尽府库之财，求及无厌虏寇而取其地。虏寇既得金银彩缎数多而假许其请，他则尽收其地所产钱粮，并搬移居民北行，及将平日操练军士席卷而去，只丢下空虚无用之城。朝廷只知燕山、云中诸城真是我有，欲竭尽天下钱粮人力以充实己州之地，全不知紧要险隘之处都是虏寇使人守把。他专访我军民才待安业，一呼而入，使我好儿好女尽皆陷没于腥膻，实被胡虏所料。若要取燕山、云中之地，而不用心于险隘，妄有其虚名，而受其实祸矣。尽将中国钱粮军民家产而资于夷狄，可不痛哉！今看河南、河北，正犹如此。朝廷虽命公为招抚，今河北多半属于虏寇，将何以为招抚之地，而得尽招抚之职？今日愿明公尽取河北之地，而为汴京之藩障方可。若不如此，是天下手足已去，而汴京根本之地不能保矣。他时虏寇既得河北，又得河南，险隘既失，汴京必其无事乎？及虏寇南侵，那时节只是劝朝廷出幸江海，未可知也。招抚若能许忠于国，则当请命于天子，提兵远压燕、云，使飞为招抚之偏将，跟随前进，所命到其间，拚一死而报国，实无辞也！”张所闻飞计划河北之策甚有条理，心中大喜。酒罢，次日即填与诰身，改升岳飞为武经郎，分兵付飞统领，跟随河北制置使王彦渡河招抚。岳飞既受命，与王彦前往河北去讫。

[book_title]第十二回     李纲谏车驾南行
却说高宗自命张所前往河北招抚已后，政令已布四方，溃兵及为盗者皆从招安。时祝靖、薛广、党忠、阎瑾、王在之徒凡十余万人，俱赴行在。帝与群臣商议处置之计，李纲奏曰：“今日盗贼正当因其力而用之，如光武用铜马、绿林、下江之属以定天下；曹操亦用黄巾以破袁绍，顾所以驾驭之者如何耳。
乞陛下准其降例：元系良民愿归业，及有营房兵卒愿归营者给券遣之，又择其羸弱不胜兵的放散。独留强壮愿充行立功者，以新法团结。每一军差大小使臣充部队将，择有才略雄伟之士为统制官以统之。此制之以术，使由而不知则可。”帝允奏。
遣去就业、归营者大半。其属部曲之众，无叛去者。独淮南剧贼杜用，山东李昱、丁顺、杨进，皆拥众数万，不可招。又拱州之黎驿、单州之鱼台，皆有溃兵数千人作过，往往官府不能制服，地方百姓受害不可胜言。高宗忧深，以问李纲。纲曰：“方今朝廷外有大敌，而盗贼乘间窃发，扰吾郡县。其势不先靖内寇，则无以御外侮。盗贼虽主于招安，然不震耀威武，使知畏惧，则彼无所忌惮，势难平乎。陛下宜分遣兵将，讨殄数处盗贼，则余者自服。”高宗从其言，乃下命御营都统制王渊率兵抵淮南讨杜用，都巡检刘光世领兵讨拱州叛兵，统制官乔仲福引兵讨李昱，韩世忠引兵讨鱼台贼。众将官领命，各部兵辞却高宗，在教场中操练军士，即日分道征进。
且说御营都统制王渊部领精兵一万，离了京城，望淮南进发。三军将抵其界，王渊下令扎了大营，吩咐：“如今杜用知我大军来到，必须准备。尔众人今夜手不离刀，身不离甲，谨防劫夺之谋。”众军得令，俱各自守营寨，不在话下。
原来杜用淮南人，最是骁勇。靖康间金兵犯阙，聚五百强辈，倚五虎山为巢穴，往往出入骚乱淮南地方军民。无赖者皆往投之，众到数万人。听得哨贼报道大朝统军来征讨他，即与部下商议曰：“今宋军远来，人马疲困，不知我之虚实，今夜乘其无备，劫取寨栅，无不胜矣。”部下姚武、章雄等齐道：“此计大妙！”杜用部领数千贼众下山，留郭兴领余众镇守山寨。
杜用分拨已定，是夜乘月黑悄悄离了五虎山，将近宋营边，正是三更左节，遥望见宋军中灯火尚明，杜用遣一喽啰前往打探。喽啰去了，回报宋军中并无人马行动，只中军有明灯一盏。
杜用喜曰：“中吾计矣！”吩咐众人前后杀入。自持利刀，随骑大叫一声，杀入军中。众贼一齐金鼓喧天，随后杀进。不知宋兵已有准备，听得帐外金鼓之声，四下伏兵齐起，点着火炬，照耀天地如同白日。杜用与姚武、章雄等知势头不好，勒骑拚死杀出。四下喊声大震，宋军漫郊塞野而来。章雄正遇王渊部将范越，二骑在火光中交战数合，被越一戟刺来，章雄措手不及，搠死马下。杜用见杀了章雄，与姚武拚力杀透重围。走未数里，忽喽啰报说：“宋军见大王离寨才二时间，于山隘边踊出一彪军马，架起风火大炮，杀上山寨来。主将郭兴不知持防，被数十骁骑抢进，一时绑缚了，放火烧着山寨。众人见郭兴被捉，又见四下宋兵大举，只得尽数拜降。我因伤了一刀，走脱山寨。大王可速奔往他路，前面宋军阻住，难以过去。”杜用等听此消息，各惊慌抛戈弃甲而走。后面范越催动大队人马一　齐掩杀，贼众自相践踏，死者不可胜计。杜用不顾其众，勒回　马望僻路逃走。行未二里，前面火光迸天，一彪人马拦住去路。
为首一员大将，生的浓眉大眼，声若巨钟，乃御营都统王渊也。那时正遇见杜用军马逃生，大骂：“无端匹夫，苦扰生灵，今日天兵到来，不及早引颈受死，尚尔拒敌！”言罢，举枪直奔杜用。杜用虽是独自，素恃力大，亦抖擞威风，舞刀来迎王渊。
二马相交，战上二十余合，杜用不敢恋战，刺斜杀开血路而走。
王渊不舍，勒骑追去。杜用走上一里，不觉坐马前蹄一半陷在泥泽中。待杜用扯得马上岸，王渊赶骑已到，一枪从肋下刺落在地，众宋军近前斩了首级。时天色正明，王渊鸣金收军，及升帐计点，将士被杀死者亦多，斩获贼首并得其辎重者无算。
淮南官属各出郭以牛酒犒赏王师，渊各吩咐遣回。次日下令班师回京。捷音已报入金陵，高宗闻奏大喜，重封王渊；其下有功将士，各依次升赏。不旬月间，刘光世讨拱州叛兵，乔仲福讨李昱，范琼破李孝忠，韩世忠讨鱼台贼，皆破之，得甲马宝货无算。惟丁顺、杨进见官军屡胜，乃就招抚司投降。
时高宗正与李纲在内殿，以道君皇帝自燕山遣使臣赍来札中有亲书八字，因以示纲。纲曰：“此乃陛下受命于道君者，宜藏之宗庙，以示后世道君远幸沙漠所望于陛下者如此！臣敢不竭尽驽钝，措置边事以副陛下圣孝思慕之意。”纲正留身奏事，闻奏诸路破赋捷音到，高宗喜不自胜，顾谓纲曰：“靖康之初，若有如此破敌，金人其敢再来哉！”纲曰：“今日机不可失，愿陛下以靖康为鉴，审处决断，不惑众议，庶几可以成功。”高宗曰：“今四方粗定，藩镇之臣屡请朕车驾幸东京，而内臣黄潜善、汪伯彦等劝朕留金陵，卿以何所为当？”纲曰：“臣当建巡幸之策，以关中为上，襄阳次之，建康为下。陛下从未能行上策，犹当适襄、邓，示不去中原以系天下之心。
选任将帅，屯列军马，控扼要害，以折虏人之谋。使今冬无虞，车驾远阙，天下之势遂定。不然中原非复我有，车驾远阙无期，天下之势不复振矣！”高宗曰：“但欲迎奉元佑太后及津遣六宫往东南耳。朕当与卿等独留中原，训练将士，益兵聚马，虽都城可守，金贼可战矣。”纲贺曰：“陛下英断如此，虽汉之高祖、光武，唐之太宗不过是也。”因言：“履艰难之运者，不宜怀安，昔高祖、光武、太宗皆身将兵、披甲冑、冒矢石，于马上得之。今陛下固不待如此，但车驾不去中原，则将士思奋，人倍其勇，虏寇不敢觊觎两河，天下指日可定也。今中外未知陛下圣意，乞降诏以告谕之。”帝即命李纲撰诏文颁降，榜挂于两京。诏曰：朕惟祖宗都汴，垂二百年。天下安定，重熙累洽，未尝少有变故，承平之久，超轶汉、唐。比年以来，图虑弗臧，祸生所忽，金人一岁之间，再犯都城。信其诈谋，终堕贼计，尽取子女玉帛，遂邀二圣銮舆，六宫戚属，悉拥以行。夷狄之祸，振古未有。四海臣子，孰不痛心！肆朕纂承，求念先列，眷怀旧京，潸然出涕。思欲整驾还京，谒款宗庙，以慰士大夫、军民之心。而兵火之余，民物如故，朕之父母、兄弟、宗族，靡有留者。顾瞻宫室，何以为怀？是用权时之宜，法古巡狩。驻跸近甸，号召军马，以防金人秋高气寒再来入寇。朕将亲督六师，以援京城及河北、河东诸路，与之决战。已诏奉迎元佑太后，津遣六　宫及卫士家属，置之东南。朕与群臣将士，独留中原，以为尔京城及万方百姓请命于皇天。庶几天意昭答，中国之势浸强，归宅故都，迎还二圣，以称朕夙夜忧勤之意。应在京屯兵聚粮，修治楼橹、器具，并令留守司京城所、户部疾速措置施行。咨尔士大夫、军民，体朕至怀，无忧疑虑。故兹诏示，想宜知悉。
两京军民读了，皆感泣思奋。后人有诗赞云：
一点丹心立两朝，忠言恳恳动天遥。高宗不惑谋臣计，从此中原日见牢。
宋帝依李纲所议，乃措置迎奉元佑太后，津遣六宫。以徽猷阁待制孟忠厚为提举指挥使，郭仲荀统兵扈卫从行，其余俱令有司排办。黄潜善知车驾欲留中原，力陈其不可。帝曰：“朕欲留中原，与卿等议画两河之计，有何不可？”潜善奏曰：“中原残破，楼橹城郭未完，且又兵甲不利。今两河盗贼横行，非一朝之故。况今金陵，前阻长江，城郭完固，陛下正宜巡幸东南，聚士马，储峙粮，布恩泽，以结民心。不出一年，功绩渐备。那时车驾所临，人效其力，胡虏必不敢正视中原，盗贼宁有窃窥两河之地乎？”高宗本不欲幸关中，及闻黄潜善所议，即降手诏，欲巡幸东南。李纲极奏：“自古中兴之主起于西北，则足以据中原而有东南，汉光武、唐太宗是也。起于东南则不足复中原而有西北，晋元帝是也。盖天下之精兵健马，皆出于西北，而中兴主拨乱定功，以兵马为先，一失西北，则二者无自得之。形格势禁，非特失地利而已。今车驾倘或南幸，委中原而弃之，岂惟金人将乘间以扰吾关辅，盗贼且将蠭起为乱，跨州连邑，陛下虽欲还阙，不可得矣。况欲治兵胜敌，以归二圣哉！夫南阳光武之所兴，有高山峻岭可以控扼，有宽城平野可以屯兵。西邻关、陕，可以召将士；东达江、淮，可以运谷粟；南通荆、湖、巴、蜀，可以取货财；北距王都，可以遣救援。暂议驻跸，乃还汴都，策无出于此者。今乘舟顺流而适东南，固甚安便，第恐一失中原，则东南不能必其无事，虽欲退保一隅不可得也。况当降诏许留中原，人心悦服。奈何诏墨未干，遽失大信于天下？愿断自渊衷，以定大计。”帝乃许幸南阳。令措置合行事件，将以秋末冬初，择日启行。黄潜善、汪伯彦阴以幸东南之计动上意，其议颇传于外，僚属谓纲曰：“士论汹汹，皆谓密有建议者，东幸已决，丞相何不从其议乎？”纲曰：“天下大计，在此一举。国之安危存亡于是乎分。倘车驾必欲幸东南，吾当以去就争之。且君上英睿，必不为异议所惑。不然，吾可贪冒宠禄，为保身计虚受天下之责哉！”次日入对，内廷未尝有改议巡幸之命。
忽阁门大使奏河东经制使副王王燮、傅亮具书申奏进呈。帝命当御案拆视之：一申朝廷以谓河东州县，多为金人所陷没，至与陕西接连如河中府、解州，亦为所据，与陕府相对，以河为界。
今经制司所得兵才及万人，皆乌合之众。其间多系招安盗贼及溃散之兵，未经训练拊循，难以取胜。乞于陕府置司训练，措置召募陕西正兵弓箭手之在民间不出者及将家子弟，不旬月间，可得二万人，与正兵相为表裹，其胜可必。
且一面结连河东山寨豪杰，度州县可复即复之，可以渡河即乘机进讨，以复河阳、河中、解州、汾河一带，据险以扼其冲。渐议深入，以复潞、泽、太原，愿当方面之寄。
高宗见奏，与李纲商议。纲曰：“傅亮所奏，深得治兵之术。陛下可允其请。”高宗即命陕西、京西转运司悉力应副王燮、亮，使召募西兵。使者领命去讫。傅亮经画未才十日，复有旨令东京留守宗泽节制傅亮军。即日傅亮得此消息大惊，即具申遣人诣京师奏知。

[book_title]第十三回     宗泽约张所出兵
却说高宗升殿，使命呈上傅亮申奏，大略谓：“陛下今欲即令过河无不可者，但河外皆金人界分，本司措置全未就绪，既过河后，何地可为家计？何处可以得粮？乌合之众，使复为金人之所败散，何自可以得兵？亮等不足惜，第恐有误国事。”帝见奏，意尚未决。李纲曰：“河本今日之势，不同河北，所失不过数郡，其余皆为朝廷守，王师渡河犹有驻泊得粮之处。
河东州县大半陷没，沿河一带自解州、河中至河阳、怀、卫，皆为金人所据。今经制司军旅未集。陛下即违前议，急之渡可，遂为孤军。倘为金人所败，不知朝廷主所更得将佐土卒？”黄潜善曰：“若不使之亟渡河，且失机会，傅亮等但欲逗遛不进耳。”纲诤之曰：“兵事不可远料之，下未见有机会可乘，但当委任将师，择利而动耳。今亮受命而行才十余日，岂可以诬为逗遛。昔赵充国坚执屯田地议，宣帝不以为罪。愿陛下以依前议。”汪伯彦坚执以为李纲之言未见治体，傅亮不进，终是怯敌。
高宗颇惑其言。纲曰：“潜善、伯彦始极力以沮张所，赖圣鉴察之，不得行其志。又极力以沮傅亮，盖招抚河北、经制河东皆臣所建明，而张所、傅亮又臣所荐。今二人力沮所、亮，乃所以沮臣。臣每鉴靖康大臣不和之失，凡事未尝不与潜善、伯彦商议而后行，不想二人设心如此，愿陛下虚心观之。”帝曰：“既傅亮兵少，不可渡河，可罢制司，赴行在。”纲曰：“陛下罢经制使，不知圣意所谓？”帝曰：“亮既以兵少不可渡河，不如罢之。”纲曰：“臣论傅亮不宜即渡河有三：事从中制，不尽将帅之虑，一也；军旅未集，驱乌合之众，渡河即成孤军，必为金人之所败，二也；军败之后，朝廷未有将佐士卒可以当河东一道之寄，三也。今陛下以臣愚戆，即罢经制司，此以潜善等以私害公，阴有荧惑圣听，以沮臣使去耳。臣荷陛下特达之知，起自罪谪，付以国柄。方艰难之秋，但知一意以为国家而图报称。不然，臣岂敢尸禄贪冒宠荣，以虚负天下之责哉！”帝曰：“如亮人才今岂难得？”纲曰：“臣尝款与亮语，观其谋略智勇，真可以为大将。访之士大夫，亦以为然。
今以为经制副使，姑试之耳。假以时月，必有可观。使亮如真所极，临敌退怯而无成功，臣甘受误国之罪。今未尝用而遂罢去，古之御将帅者，恐不如此。昔高祖何尝自知？韩信亦以萧何荐之为大将，设坛场，择日而拜之。萧何所以知韩信，亦以屡与之语而已。使高祖不能用何之言而将韩信，则何亦必不敢当相位矣。今潜善所以必欲傅亮，意不在亮，乃以沮臣。陛下不察，则臣亦何敢安职？恐终无以助陛下致中兴之功，臣得乞骸骨归田里，更望陛下留神熟思之。使亮不罢，则臣何敢决去！”帝慰谓之曰：“卿所争事小，何须便为去就？”纲曰：“方今人才，以将帅为急，恐非小事。臣昨议迁幸，与潜善、伯彦异，宜为所嫉。然臣东南人，岂不愿陛下东下为安便哉？顾一去中原，后患有不可胜言者。愿陛下以宗社为心，以生灵为意，以二圣未还为念，勿以臣去而改其议。臣虽去左右，不敢一日忘陛下。”因泣辞而退。纲从者曰：“公决于进退，于义得矣，如众者何？”纲曰：“吾知尽事君之道，不可，则全进退之节，祸患非所恤也。”李纲力求去。黄潜善、汪伯彦等复于帝前并谮，请帝去之。
高宗遂罢李纲丞相职，出为提举洞霄宫大学录。陈东上书乞留李纲，而罢黄潜善、汪伯彦，请陛下车驾宜还京师，然后亲率六军，直抵沙漠，以迎二圣。潜善、伯彦大怒曰：“不杀陈东，何以塞众口！”以语激帝曰：“陈东在先朝专事讥讽。今又以狂言惑陛下，若不诛戮之，将复鼓众！”高宗允其奏，下命将陈东处斩。诏旨一出，不移时押陈东于市曹，斩首回报。
自是朝廷再无一人敢保李纲而言及汪、黄者。车驾遂东幸，两河郡县相继沦没，凡纲所规画军民之政，一切废罢。金兵益盛，关辅残毁，各处盗贼蠭起，中原不可为也。后人有诗叹云：
东幸銮舆不可留，宋君屡挫李纲筹。
中原瓦解犹闲事，忘却当年切齿雠。
宗泽在东京闻李纲去位，陈东处斩市曹，车驾东幸，复上表请帝还京师。不报，抚膺叹曰：“天下事未可知也！”听见卫州消息，金人将近新乡，遣人驰报招抚使张所，令出兵邀击虏贼。差人辞了宗泽，迳至河北来见张所，呈上宗泽文书。张所拆开视之。书云：即目金兵大驱入寇，怀、卫等处声息甚紧。招抚速持兵扼其去路，吾以重兵截其后。虏贼知我军有备，自不敢进。待彼势疲，乘虚击之，无不克矣。强弱在此一举，机争莫失。
张所既得宗泽文书，即遣小校催制置使王彦与岳飞，引兵一同抵卫州险要处邀截金兵。小校领命去讫。
却说王彦与岳飞自渡河招募军士，近得二万余人，皆两河强壮民叮听得张招抚报书令截阻金兵，与制置使王彦领兵到了卫州新乡县地界。王彦与武经郎岳飞于石门山下各安营寨。
次日，飞迳来王彦军中，相约出兵。王彦见胡虏人马势大，心下惧怯，与飞议曰：“如今且屯兵于此，观贼动静，然后再计较。”飞见王彦有不肯出兵意，抗声大呼曰：“二圣蒙尘，远在沙漠，车驾不得回还。目下强虏人马占据黄河北岸，为臣子的，正当先开清道路，以待銮舆北讨。因何不与虏贼速战，却乃延缓，观虏动静？公莫非有二心否？”王彦掩口无言，只不肯进兵。岳飞大怒曰：“公食朝廷爵禄，受制置使之职，才见金兵来到，便欲退缩。倘胡贼鼓众而进，有失城池，那时公亦得不进兵哉！”王彦犹未对。从将有劝王彦杀岳飞，彦知其意，亦不答。
岳飞见事不谐，拔剑抽身而出。回至本营，点集众将佐，带领一千余人去看金兵虚实。正行之间，望见对岸征尘蔽天，拥出一彪胡兵，摇旗吶喊，长枪短戟，贾勇杀将来。张宪、王贵等见贼兵势大，都有怯心，犹豫不敢前进。岳飞曰：“将不在多，在用之有法度。吾观胡众虽盛，皆不分队伍而来，其中必无智将。尔众人立住阵脚，待我破之。”言罢，勒动战骑，直杀入虏寇中阵。两下金鼓齐鸣，岳飞左冲右突，与胡贼鏖战数十合。正遇虏将讹里完手执皂纛在阵前耀武扬威，岳飞更不打话，只一铁简打下马来，夺了旗纛在手中，左挥右指，驱动本部人马。张宪、王贵等见了，吶喊率众争先，无不一当百，杀得金兵七断八续，各抛戈弃甲而走。岳飞怒极，一条枪端的神出鬼没。追剿胡贼将近日哺，方且呜金收军。生擒万户王崇、千户阿里孛，斩秃发垂环者三千余级，僵尸十余里。降其汉卒千余人，得马三百匹，铠仗旗鼓辎重等物无算。岳飞遂还兵新乡县，安堵人民，扎下营寨。是夜，戒其将曰：“我今日虽是小胜，败兵走报其主将，明日必定并力来战。我军虽少，须作必赢之计。值取功名富贵之秋，若能各各舍命向前，有何不胜！如违吾令而致失机者，必斩！”众人得令，俱准备来日交锋。次日天犹未明，只见正北边胡兵漫山塞野而来，金鼓之声数十里不绝。岳飞众将俱各披挂停当。自引五百骁骑，直杀入贼阵。张宪、王贵各领人马，分左右翼杀进，从早晨杀到日午，金家人马又大败，获其马甲兵器不可胜计。岳飞收军升帐，计点部下将士，多带重伤，自身上亦中了十余箭。即于侯兆川安营。到二更时分，寨外喊声大震，哨马报金家人马大队攻入中军来。满营皆惊。岳飞下令曰：“如有乱动者斩！”自端睡不动，营中渐定。金兵将近宋营，见岳飞军中无动静，恐有计谋，亦引兵退回。因言：“撼太行山易，撼岳家军难。”自是两下各不出兵数日。
岳飞军中缺粮，方欲起营回就王彦，又怕虏兵蹑其后。待欲领兵前进，又见金兵势大。飞尽将获来马匹宰杀以享将士，遣人往王彦处取粮。差人回见制置使王彦，具说岳统制近日杀败金兵，军中缺少粮草，乞制置使催运赴营。王彦推以粮草只够本营支给，皆不许。岳飞见王彦粮草不应，士卒饥困，因与将佐议曰：“今王彦不肯发粮，众人各当用命，杀入金营，夺他粮草辎重，以养士卒有食也。”众皆大喜，愿从出战。

[book_title]第十四回     宗泽定计破兀朮
却说岳飞次日部领众将，与胡贼列兵于太行山下。两阵对圆，虏将拓跋耶乌跃马横刀而出。岳飞驱动一班战将，杀过阵来。拓跋耶乌舞刀还战，二骑才交，岳飞轻舒猿臂，只一合早将金将活捉马上。张宪、王贵乘势杀进中军，杀得金兵落荒四　下逃走，获其马匹、干粮不计其数。岳飞大军遂屯于太行山下，将干粮、马匹尽散与士卒。士卒得食，各欢呼愿效死斗。且说杀败金家小卒报与主将黑风大王：“即今大宋有一枝人马，勇不可当，近日迭连与吾军放对，已生擒了万户王崇、千户阿里孛。拓跋耶乌领去的人马，都被杀荆“黑风大王听了大怒，即引三万惯战胡兵，前抵太行山前，摆开阵势，欲与宋将放对。宋阵中门旗开处，岳飞挺枪跃马而出，大骂：“剿不尽的胡蛮，又敢来哉！”举枪直取黑风大王。黑风大王举兵器交还。二人战上数合，黑风大王措手不及，被岳飞一枪刺于马下。正是：不知壮士归何处，只见征鞍染血红。岳飞既刺死金将，驱动部下人马四下追杀。杀得胡兵犹如风卷秋林，横尸十里，解甲抛戈纳降者，不可胜数。岳飞鸣金收军，欲就王彦，致恐王彦疑忌，乃引兵迳往东京，再投奔宗留守。岳飞一行人到汴京，进见宗泽，备言近日与金兵交战，连赢数阵，河北制置使王彦不肯相容，故得来投奔。宗泽喜曰：“自将军夺官离东京后，各处报胡虏入境，殆无闲日。尝约张招抚出兵截击，未见捷音。今将军杀败胡贼，卫州渐纾其急，实将军之功也。吾当奏知。”飞曰：“我等愿从留守指挥，补报朝廷，岂敢专望赏功。”泽曰：“赏功惩过，乃朝廷盛典，非泽所得私。”即具表，遣人诣京师奏升岳飞功绩。
高宗见奏大悦，差使命赍官诰到东京，加升岳飞为留守司统制。使者承旨，迳来东京见宗泽，宣读升岳飞诰命。岳飞拜受已毕，泽设酒礼款待使人，因问曰：“近日朝廷有何急切消息？”使者曰：“近日圣旨，令有司预备仪仗车驾，欲幸扬州。士论汹汹，惟此事实急切。”泽闻之惊曰：“车驾如幸扬州，中原随即陷没矣。”因遣人随使抵京师上疏曰：“京师天下腹心，不可弃也。昔景德间契丹寇澶渊，王钦若江南人，劝幸金陵；陈尧叟阆中人，劝幸成都；惟寇准毅然请亲征，卒用成功。陛下今正当以澶渊之事为鉴，驾回东京，以系中原之望。
乘天下戴宋之德未泯，义旗一呼，豪杰响应，亲御六龙，直抵沙漠，悖天之胡虏必能剿灭矣！何堂堂天朝，无一二大臣倡为兴举，惟识今日驾幸扬州，明日驾幸金陵，专为退避狄人之计？臣老病，死不足惜，第恨二圣未还，疆土未靖。愿陛下留神审察于斯。”高宗览疏，以示黄潜善、汪伯彦。汪、黄见疏，皆笑以为狂。枢密张慤独曰：“如泽之忠义，若得数人，天下定矣！何畏乎金贼哉！”汪、黄无语，而帝竟幸扬州。
是时大金皇帝闻高宗车驾幸扬州，即遣人令黏没喝、讹里朵、兀朮等进兵。使者领命，颁知各路去讫。却说兀朮自燕山由沧州渡河，分兵趋河南，谋侵东京。边庭消息报入汴京来，宗泽闻之，聚集诸将佐刘衍、刘达、阎中立、郭俊民，李景良等，商议退金兵之策。时泽差岳飞往救河南之围，不在军中。刘衍进曰：“兀朮乃金国最骁勇者，今部兵远来，利在速战。愿留守假衍奇兵二万趋渭州，从间道绝其辎重，更得一将趋郑州，以分其势，留守深沟高垒，坚壁勿与战。彼深入吾地，欲前不得斗，欲退不得还。吾以奇兵绝其后，使野无所掠。不出十日，而兀朮数万之众尽为鬼也。”泽曰：“此计甚妙，只是无人敢部兵趋郑州以分其势。”言未毕，一将应声而出曰：“某虽不才，愿与刘将军同退金兵。”众视之，乃宗泽帐前偏裨将刘达也。泽曰：“刘显忠一行必能成功。”即付以二人各精兵二万。刘衍、刘达辞宗泽领兵去讫。泽遣小校会各处附近人马，戒诸将保护河梁，以俟大兵之集。
却说兀朮离燕地渡河，将近淮南，与黏没朵、斡离及在军中点集诸胡兵，克日进攻汴京。哨马报：“宋将兵出滑、郑二　州，扼吾首尾，元帅须作持备，宗留守之兵不比他人。”兀朮大惊曰：“人传东京宗留守深得民心，部下将佐甚有调度，吾未信。今日观其行兵，果不虚也。”即下令军中，将人马由郑州从白沙进发，”若迟缓，吾军难以进退。”众胡兵得令，正欲起行，斡离及曰：“河梁近岸俱是宋兵把守，彼知吾军深入，日夜持备。倘过去，宋军从后赶来，谁人可敌？”兀朮惊慌无计。黏没朵曰：“元帅不必重虑，我这里千军万马，岂惧一河梁哉！乘今夜将众分作二队，密密而去。再遣人将河梁拆断。待宋军知吾离了河南，部兵来追，一时无桥梁可渡马，焉即赶及我哉？”兀朮从其计，吩咐军中今夜准备离营。众胡兵各披挂，掩旗息鼓，悄悄沿北岸而去，随后将河梁尽行拆断。果是其夜黑雾遮天，不辨东西。两岸宋军并不知胡贼离了大寨。兀朮行及数里，哨军报宋营并无动静，以手加额曰：“此天赐吾功也！”近天明，日出雾散，对岸宋军平空一望，河梁俱被拆断，胡虏不见一个。众军来报知刘达，达曰：“此必兀朮知吾屯大军于此，恐袭其后，故乘夜断河梁而去，猾虏定从白沙进攻汴京。”即遣人持书至滑州，会知刘衍进兵。差人接了文书，连夜来见刘衍。刘衍即整点甲士，从郑州路进控兀朮来兵，不在话下。却说兀朮引众胡兵抵白沙地界，去汴京不远。都城军民闻知兀朮兵到，各怀震恐。声息传入府堂，僚属慌入与留守计议。时泽正对客弈棋，。及闻金兵近城，众僚属无措，笑曰：“何事张皇！吾已豫遣刘衍等部精兵在外，必能御敌。晓谕都城百姓，不必惊恐。”乃召过何贤曰：“与你精锐数千，于白沙峡道三　十里止候，敌人深入，闻信炮响，可将兵续出敌后，断其归路。”何贤领计去了。又唤过郭俊民，密计曰：“你领轻骑二千，从旁道小路，潜在山口，遥望兀朮营寨，以观动静。待刘衍大兵与胡虏对敌，尔从山坡后鸣金擂鼓。彼未知虚实，不必与战而自慌乱也。”俊民听令，引兵去讫。又遣人以密计授刘衍。宗泽一一分拨已定，自与一班众僚属登城观敌。
却说兀朮卒领五万金兵，与黏没朵、斡离及长驱绕郑州抄白沙而进，将近东京地界，哨马回报，宋军并无人迎敌。兀朮怀疑，与众议曰：“往常攻别郡，无将迎敌可信。东京宗留守，吾闻其人足智多谋，今日不放军敌对，莫非有计策？”众胡将亦以为然。
言未毕，忽滑州路口一彪军马，旌旗展卷，枪刀密布，为首一员大将，口方面圆，金盔银甲，乃东京有名将家刘衍是也。大骂：“逆天臊奴，不识时势，屡次侵扰中华，今日先将这匹夫试吾利刃！”兀朮靠住阵脚，手持长枪，跃骏骑而出，大叫：“今日早早献了东京城池，驻吾人马，令尔大朝皇帝尊我金国为主，割地与吾讲和则休；若不允，教尔中华寸草难留。”刘衍大怒，举刀直取兀朮。兀朮挺枪来迎。两骑战未十合，刘衍勒马望东路而走。兀朮见刘衍战败，挥动胡兵，乘势杀入。宋军遗下辎重干粮遍满郊野，胡众各相争龋刘衍停住马，又战数合复走。兀朮战得怒激，不舍赶去。将追二十里地，见前面尽沙石路，两旁俱是乱山。兀朮勒辔与黏没朵曰：“宋军莫非计否？”黏没朵曰：“此处乃系陷地，必是圈套。元帅可令后军速退。”兀朮惊慌不迭，拨马杀出原路。前军刘衍见兀朮人马纷乱，放起号炮，引本部精兵掩杀将来。金兵大败。兀朮走回十里，忽峡道旁金鼓齐鸣，数千精锐宋兵截出，为首一员勇将何贤大叫：“兀朮早下马受擒！”兀朮不敢恋战，与黏没朵、斡离及拚力刺斜杀出。何贤勒马后追。兀朮等且战且走，部下人马损折大半，急领众骑望平山而逃。才行一里，山坡后喊声大震，金鼓不绝。兀朮又惊又疑，奔出小路，望郑州逃走。

[book_title]第十五回     黏没喝京西大战
却说宋军杀败金兵，见兀朮走远，亦不追赶，掠得辎重马匹无算，降其番汉兵五千余人。是时宗泽已令人打探刘衍等得胜消息，预备下赏功簿册，迎候诸将。宗泽正与众僚属在府中相庆，忽报刘衍等回，泽令召入。刘衍、何贤、郭俊民进见毕，具说杀退金兵之事。泽大喜，遂录诸将功绩于簿，以候申奏。
计点将校，惟有郑州一路刘达持兵保护河梁未到，其余军士各依次犒赏。泽下令设大筵席款待诸将。
正饮间，忽哨马报：“黏没喝军自云中下太行，以攻河南，近日被岳统制杀败，不敢向河南，从怀州来，进据西京，沿路胡兵不绝，闻说指日要来取东京，留守作急定夺。”泽与众议欲分兵救之。刘衍曰：“贼势浩大，难以遽战。今既攻掳西京，兀朮闻知，竟有合后之势。若再以重兵救应，则东京势孤，非长策。莫若待其众疲粮竭，进退莫得，乘虚而捣之，则一战可以成功。”阎中立曰：“刘主将之言非也。今西京有烧眉之急，东京有唇亡则齿寒之势，兵法云：十则围之，倍则战之。今黏没喝之众虽称号万，其实不过数千。况又千里远来，亦极疲劳矣。我兵操练日久，藏锋养锐，正当急击勿失可也。若避而不与之战，倘兀朮复来，则何以御之？中立自归留守，未曾立得寸箭之功，今日愿假吾壮兵一万，往救西京。如不胜，甘受罪戮。”泽曰：“刘衍之论见理亦明，若此去有失，吾军定休矣。”阎中立曰：“胡虏自来送死，尚不能胜，要作何用！”坚志请行。泽只得付兵一万与之，又拨郭俊民、李景良相助。三人拜辞，领军而去。宗泽寻思，只恐阎中立有失，又唤何贤曰：“京西四十里有一地名小鹫岭，左右山僻小足可屯军，汝将五　千军在此埋伏，遇急可引兵救之。”宗泽又思何贤一支军难以成事，又唤张吩咐曰：“你将本部人马抄出京西背后屯扎，倘金兵来，尔可迎之，接应阎中立。”张扌为拜辞而去。宗泽分拨已毕，下令军中整饰器具，预备胡虏临城。
却说阎中立与郭俊民、李景良等部兵望京西进发，遣人打探黏没喝消息从何路来。哨马回报，金兵由京西左道出石鼓寨
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:10:26-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
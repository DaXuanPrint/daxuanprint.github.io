<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="第一回　兴宫室剪彩为花,第二回　隋炀帝游幸江都,第三回　窦建德兵杀郭绚,第四回　杨义臣扫清河北,第五回　杨玄感兵起黎阳,第六回　瓦岗寨群雄聚义,第七回　翟让李密据洛仓,第八回　李密移檄数帝罪,第九回　文静世民议大事,第十回　世民说李渊起兵,第十一回　李渊遣使如突厥,第十二回　唐兵大破宋老生,第十三回　李渊合兵围长安,第十四回　李渊奉迎立代王,第十五回　屈突通潼关射子,第十六回　王世充东都救援,第十七回　含嘉城秦琼战丘瑞,第十八回　李密诱杀翟让,第十九回　化及江都弑炀帝,第二十回　化及鸩杀少帝,第二十一回　">
<meta name="description" content="又名《隋唐志传通俗演义》。十二卷一百二十二回。明罗贯中。撰。长篇历史演义小说,叙述自隋公杨坚受周主禅即帝位建立隋朝(581年)至唐僖宗乾符五年(878年)之间二百九十多年的隋唐两朝历史故事。是集自隋公杨坚于陈高宗大建十三年辛丑岁(581)受周主禅即帝位起，历四世禅位于唐高祖，以迄僖宗乾符五年戊戌岁(878)唐将高元裕戮王仙芝止，凡二百九十五年。记述了隋唐两朝重大事件和主要战争，两朝重要人物皇帝、名将、忠臣、义士、仁人等。罗本《隋唐两朝志传》，乃隋唐系列小说的祖本，如熊大木的《唐书志传》、褚人穫的《隋唐演义">
<title>隋唐两朝志传_罗贯中_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">隋唐两朝志传</span> <br/>
          作者： <span class="inputVal" id="bkauthor">罗贯中</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">文学艺术,小说,完结</span> <br/>
          字数： <span class="inputVal" id="bknum">[book_length]281624</span> <br/>
          说明： <span class="inputVal" id="bkdec">又名《隋唐志传通俗演义》。十二卷一百二十二回。明罗贯中 撰。长篇历史演义小说,叙述自隋公杨坚受周主禅即帝位建立隋朝(581年)至唐僖宗乾符五年(878年)之间二百九十多年的隋唐两朝历史故事。是集自隋公杨坚于陈高宗大建十三年辛丑岁(581)受周主禅即帝位起，历四世禅位于唐高祖，以迄僖宗乾符五年戊戌岁(878)唐将高元裕戮王仙芝止，凡二百九十五年。记述了隋唐两朝重大事件和主要战争，两朝重要人物皇帝、名将、忠臣、义士、仁人等。罗本《隋唐两朝志传》，乃隋唐系列小说的祖本，如熊大木的《唐书志传》、褚人穫的《隋唐演义》，后来的《隋炀帝艳史》、袁于令的《隋史遗文》都由此演变而来。明万历刊本，题“东原贯中罗本编辑”，“西蜀升庵杨慎批评”。书末云“万历己未岁(1619)季秋既望金阊书林龚绍山绣梓”。卷首有杨慎序，另有林瀚序，谓曰：“访有此作，求而阅之，始知实亦罗氏原本，因于暇日遍阅隋唐(诸)书所载英君名将忠臣义士，凡有关风化者悉编为一十二卷，名曰《隋唐志传通俗演义》。”罗氏原本难见，林本存日本东京尊经阁。</span> <br/>
          封面： <span class="inputVal" id="bkimg">Z_15140.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]隋唐两朝志传
[book_author]罗贯中
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]文学艺术,小说,完结
[book_length]281624
[book_dec]又名《隋唐志传通俗演义》。十二卷一百二十二回。明罗贯中 撰。长篇历史演义小说,叙述自隋公杨坚受周主禅即帝位建立隋朝(581年)至唐僖宗乾符五年(878年)之间二百九十多年的隋唐两朝历史故事。是集自隋公杨坚于陈高宗大建十三年辛丑岁(581)受周主禅即帝位起，历四世禅位于唐高祖，以迄僖宗乾符五年戊戌岁(878)唐将高元裕戮王仙芝止，凡二百九十五年。记述了隋唐两朝重大事件和主要战争，两朝重要人物皇帝、名将、忠臣、义士、仁人等。罗本《隋唐两朝志传》，乃隋唐系列小说的祖本，如熊大木的《唐书志传》、褚人穫的《隋唐演义》，后来的《隋炀帝艳史》、袁于令的《隋史遗文》都由此演变而来。明万历刊本，题“东原贯中罗本编辑”，“西蜀升庵杨慎批评”。书末云“万历己未岁(1619)季秋既望金阊书林龚绍山绣梓”。卷首有杨慎序，另有林瀚序，谓曰：“访有此作，求而阅之，始知实亦罗氏原本，因于暇日遍阅隋唐(诸)书所载英君名将忠臣义士，凡有关风化者悉编为一十二卷，名曰《隋唐志传通俗演义》。”罗氏原本难见，林本存日本东京尊经阁。
[book_img]Z_15140.jpg


[book_title]第一回　兴宫室剪彩为花
隋炀帝姓杨名广，小字阿摩，弘农华阴人也。汉太尉杨震之裔，文帝坚之子。为人资辨敏捷，贪虐荒淫。初封晋王之时，贪心不足，欲夺其兄杨勇太子之位。无计可施，乃谋于安州总管宇文述曰：“吾兄懦弱，素无令德。父皇立为家嗣，有失人望，不足以承大统。吾观满朝将相，皆非统驭之才；细推英雄，惟有公耳。”宇文述惊曰：“殿下何出此言耶？某有甚德，奖誉太过。”广曰：“吾有一事，特来告汝，勿得漏泄。”宇文述曰：“愿闻其详。”广曰：“公抱勇敢之资，当国家之重任，吾欲夺兄权位，未有良策，盍与我图之？”述慨然许曰：“殿下欲谋东宫，何难之有。必须得一人相为辅翊，此事即成耳。”广曰：“遍观文武，皆土木之人，无可与谋者，愿指教之。”述曰：“吾见仆射杨素，帝之近侍宠臣也。此人见利忘义，多将金帛，以结其心，使于帝前日夜用意，事必谐矣。”广即探杨素诞日，以千金为寿。杨素大喜，受之，乃教广行孝，曲尽子情，承事父意。于是述、素二人协心共谋废立，旦夕于文帝之前，称羡晋王仁孝，恭而好礼，谦己下士，足有人君之度。谮毁太子懦弱贪淫，不足以当大位。文帝听之，遂自心疑，于是渐失爱于勇。勇不知是计，荒淫愈甚。帝大怒，遂废为庶人，而立广为皇太子。未及数日，广又谋勇而杀之。至仁寿四年，弑父文帝于太宝殿而自立，号为炀帝，改元大业元年。封杨素为尚书令，宇文述为许国公，加封开府仪同三司。
炀帝自即位后，纵心为乐，欲穷耳目之观，乃命舍人封德彝、宇文恺二人，奉诏营造洛阳显仁宫。南接皂涧，北跨洛滨。起发大江以南、五岭以北奇材异石，俱令送纳洛阳。又求海内丽花佳卉，珍禽怪兽，以实苑囿之中。自长安以至江都，离宫四十余所。乃遣黄门侍郎王弘径往江南，造龙船数万艘，以备游幸之用。又开永济之渠，南达黄河，北通涿郡。又穿江南之河，起自京口，直至余杭，八百余里。置洛口仓于巩城，周围二十里，内穿三千窖。置兴洛仓于洛阳北城，周围十里，内穿三百窖，每窖内可容粟八百石。又筑西苑，周围二百里。其内为海，周围十里，造成方丈、蓬莱诸山，高百余尺，无数台观宫殿，罗列其上。外有龙鳞渠，旋流之水，注于海内。渠畔建造一十六院，首尾相接，每一院以四品女官主之。堂殿楼观，刻龙凤之像，绘五彩之纹，极其华丽。旁筑御道，栽植松柏杂树。至于秋冬凋落之时，则剪彩为花，缀于枝条之上，常如春景。又于沼内剪彩为荷，帝每游幸，即去水而布之。时十六院之妃，争以肴馔美丽相高，以媚于帝。每于月夜，放宫女数千骑，游于西苑，作清夜游曲，令宫女善歌舞者，于马上奏之。自是之后，或游于渠，或玩于苑，俱以女乐相随，荒淫宴乐，无时休息。凡有所欲，不计其费，务令如意。日与美女沉醉于显仁宫内，笙歌盈耳，声闻数里之外。如此心犹不足，欲事远游。是时萧皇后者，扬州之妓女也。先事太子勇为妻，后帝杀太子，取立为皇后。后极有美色，甚得帝所宠爱。一日奏曰：“陛下此乐，不足为奇。欲穷耳目之观，必往扬州可矣。”帝曰：“汝乃女流，居深宫内室，何以识其景乎？”后曰：“妾乃生长于彼，何所不识。虽未能遍览，亦每听闻是天下最乐之地，名贤隐迹之乡。四时有不谢之花，八节如长春之景，南北往来之人，无不停骖瞻仰。今江都又有离宫，游玩于彼，岂不美乎？”帝闻奏大喜，即下诏，准备车驾前行。是时，群臣闻帝欲远游，无不惊骇。次日会朝，忽有一臣，峨冠博带，皓首浓眉，进朝上谏。众视之，乃京兆万年人也，姓高名炯，字昭玄，官封尚书仆射之职。敬具谏表呈上，帝于御案览之。表曰：
臣闻自古人君以政治为先，声色为戒。奢者祸之基，淫者祸之本。昔周穆巡游而有胶舟之失；始皇远行遂致沙丘之亡。今陛下不务修德，外纵强越，内兴土木，殚费财力，资益寇仇，大为不可。处于瑶室琼宫，宴乐至矣，尚犹不足，而欲远游乎？且千金之子，坐不垂堂，况以万乘之尊，累欲轻出，倘有敌人乘虚而入，内生不测，陛下将安所适？乞以二君为戒，罢巡游，远谗佞，黜美人，理国政，则社稷生民无疆之福。臣今披肝露胆，伏惟圣德，照臣愚悃，万死不辞。
帝览罢，勃然怒曰：“今承平之世，朕仿古为治，筹策已定，汝何出逆耳之言，以忤朕意耶？”言未绝，只见内史舍人虞世基出奏曰：“仆射所奏非矣，陛下圣鉴不错。古者天子有巡狩之理，诸侯有述职之事。譬之田舍翁，多收十斛麦，即自朝歌暮唱，东乐西游，何况陛下贵为天子，富有天下乎！且人生如白驹过隙，与百姓同乐，有何不可？昔穆王、始皇之游，皆因用人不当，朝廷之上，朽木为官，以致贻祸。今则四海升平，兵强国富，监国之严，护卫之谨，虽有万里之行，有何虞哉？”帝曰：“卿所见甚明，大合道理。高炯之表，情实违忤，本欲加诛，系是先朝老臣，权罢其职，免为庶人。”遂命越王侗、与光禄大夫段达、大府卿元文都、民部尚书韦津、右武卫将军皇甫无逸、右司郎卢楚等总留后事。帝作诗留别宫人曰：“我梦江都好，征辽亦偶然。”于是遂发文官武将五百余人，带领雄兵二十五万离了显仁宫，安排香车宝马，玉辂神驹，径望江都进发。但见船骑并往，水陆双行。帝坐龙舟之上，其舟楼阁殿甍宫院之式，一如长安所造。内藏宫娥彩女，鼓乐骈阗；更杂以百戏，歌舞于前。随行大小之船五百余只，首尾相接三百余里。两岸挽船之夫八万余人。夜则秉烛，照耀如同白日。骑兵辅翊两岸而行，旌旗蔽野，剑戟森严。所过州县，官吏于五百里内皆令供献酒食，以飨军士。丽泉有诗云：
大业之年九十秋，长驱百万离神州。
只因昏主江都乐，致使英雄血泪流。
总批：炀帝以逆谋而坐承大统，已不可君临天下；况奢纵不已，又欲车驾远游，以穷耳目之观。虽有高仆射之正谏，其如虞世基之从谀何也？亡道若此，而能保其不身弑国亡乎！

[book_title]第二回　隋炀帝游幸江都
人马前进，行了数月，哨马报来：近前已是江都地界。帝览其山川胜概；果是天仙之国，繁华之地，欣然大悦。居于行宫，顾谓近臣曰：“萧后每与联称扬州好景，今日顾眄，信是人间之三岛，现世之蓬莱也。长安虽号神京，大是不同。不知此外，更有可乐处否？”虞世南曰：“天下佳丽之地，万不及江都；然以臣观之，宫殿虽多，皆非美饰，不足以当圣驭。帝欲称其游览，莫若重建台榭，使匠人绘饰五色龙纹，务使层峦耸翠，上出云霄，飞阁流丹，下临无地。如此壮丽，陛下娱游，始可乐矣。”帝闻奏大喜，即令封德彝部引工匠二百余人建修台榭。德彝领命，即使匠人经之营之。果然不日成之，建一台，号望云台。台上高可望三百里，台下可容数千人。所建御苑，周回一百余里，前后花榭，罗列相接，尽植奇花异卉，蓄养怪兽珍禽。又引太湖之水圜绕花榭之前，通船往来。左有香来溪，右有百花洲，须三秋九夏，花香不绝。又令宇文恺领工匠建有书会楼、迎宾轩、临水阁、八仙洞、步云桥、玩月台、木樨亭、荼蘼圃、临溪馆十余处，所费巨万。但有谏者，即斩以示众，群臣恐惧，不敢复言。日与萧后游于望云台上，选美人善歌舞者数十，列于坐侧。至是溺于酒色，不理政事，惟以游乐为先。每逢春日融和，则赏于燕游堂，令数十嫔妃左右扶拥相随，盘桓于牡丹亭、芍药圃。五步一亭，十步一榭，逢亭即宴，遇榭而歌，丝竹之音不绝。帝回顾百花妍媚，亲折数枝，插于萧后之鬓曰“子如日夜立于万花丛下，朕不知花貌类子，而子貌类于花耶？”内竖进曰：“以臣观之，后之于花，媚又有甚焉。”帝大悦，取酒内竖，以其善观花貌也。丽泉诗云：
春铺上苑百花丛，景物鲜妍绿间红。
往日欢娱今不见，教人赋罢怨东风。
夏则驾一叶轻舟，载以箫鼓，赏莲于临水阁。令嫔妃裸衣采莲于池内，使其自相戏舞，唱和采莲之曲，醉以碧筒之劝，帝与萧后抚掌大笑。遇盛暑，则至八仙洞内，就向冰山雪槛清凉之处宴乐无度。既而酒酣，遂与后妃相狎，无所不为，淫戏终日而罢。丽泉诗云：数十嫔妃去采莲，裸衣戏舞帝王前。
起来闲处从容立，信是蟾宫谪降仙。
秋则处于叠翠宫，赏于玩月楼，朝歌夜弦，宴赏不息；或于木樨亭顾盼黄菊迎霜之景。帝好驰射，每令宫人持弓箭以俟，忽见榭前群雁飞翔，帝谓后曰：“汝看朕射第二雁下来。”即向宫人手中取弓，单射一箭。言讫，弓弦响处，雁早落地。众侍称贺，始知帝有百步穿杨手段。丽泉诗云：迎霜黄菊绽三秋，玩月登楼乐未休。
忆昔欢娱如一梦，落花满地为谁愁。
冬则隐于藏春阁，与后拥炉而坐。宫娥围绕于侧，歌童唱女戏舞于前。每遇霜朝雪夜，帝自着狐裘，令数十嫔御引车寻梅。若遇崎岖险道，车迹不通之处，然后方返。丽泉诗云：梅雪争春腊正浓，隋皇车出馆娥宫。
美人不惜芙容面，曾向崎岖冒朔风。
是时，帝乐而忘返，不理国政，五日不治宫室苑囿。乐地虽多，久而益厌，每于游幸之际，左右顾盼，无可意之处，不知所往。乃问于群臣曰：“朕于盛夏，每苦其酷烈，欲择胜地，盖造行宫避暑，不知何地而可？卿等有可意者，为朕奏之。”时宇文恺笔力尤精，遂将天下山川景致，高下形势，尽作一图献上，指引帝曰：“臣观天下，分布九州，地舆不一。论其胜境，无如汾州。汾州地势坦平，盖造宫殿，务令高大。若得东西台阁，复道相接，使其四面玲珑，八风自入，陛下避暑，何所不乐。”帝然之。遂差宇文恺遍告天下，索取材木，俱令纳送汾州。复使封德彝带领良匠二百，盖造离宫。比及经营一年之力，方能有成。其周围二百里，前殿东西五百步，南北二十丈。五步一楼，十步一阁，自殿下直抵汾阳之北，平遥之南。其阁道周驰，堪容走马；琼楼宝阁，极其华彩，一如始皇阿房之式。比及宫成，虽云避暑，每遇秋冬，帝亦游乐于其宫耳。史官有诗云：始皇荒乱建阿房，炀帝离宫立远方。
自是二君皆一体，相传不久致身亡。
是时，帝处汾阳之宫，朝夜游宴，极尽欢乐，全不理其国政，至诸国朝贡者，帝亦不知。但有所事，则皆付之有司。至是累召高丽王元入朝不至，中书侍郎裴矩奏曰：“高丽僻在海隅，箕子所封之国。自汉晋以来，臣伏中国，皆为郡县。今乃不臣，先帝亦欲征之久矣，恨力不及。今日国富兵强，安可不取。”帝闻奏大喜曰：“卿所言，安邦之志也，甚合朕意。”即与众臣商议，皆言必须御驾亲征，大兵压境，方能取胜。是日，帝先差使命往幽州，令总管元弘嗣径往河南、淮南、江南三处，造戎车五万乘，供载衣甲，河南、河北民夫以供军需，及于东莱海口造船三百只，以备水战。其官吏督役，昼夜立在水中，不得休息，自腰以下皆生蛆，死者计以万数。调发天下之兵，皆会涿郡。江淮以南民夫及船运于黎阳，其洛口诸仓之米运至涿郡。大小之船，首尾相接，千有余里。所载兵甲、攻取之具，往来于道。数十万人，死者相枕，天下骚动，盗贼蜂起。至于诸镇节度，亦各据其所守之地，互相为乱。其时诸盗往往屯聚山林，侵掠州郡。
总批：阿房之建，乃始皇荒乱所为。帝游幸江都，而复创行宫避暑，极其奢丽，是其为亡秦之续矣。矧国政不理，而务征取高丽，以致天下骚动，盗贼蜂起，常能四时游戏也欤哉？

[book_title]第三回　窦建德兵杀郭绚
先说一人姓窦名建德，贝州漳南人也。家世为农，材力绝人，仗义疏财。时有乡人丧亲，贫不能葬，建德正在耕田，闻之遂解牛与给丧，乡党异之。忽一夜，盗劫其家，建德知之，乃立于户下，伺盗入家，即击死二贼，余不敢进。盗请其尸，建德曰：“可将一条麻绳系去。”盗即［奉］绳，建德乃自系尸，使盗自来曳出。建德见盗已去，遂［持］刀赶上，复杀数人，由是知名。时大业七年，正值炀帝［兴］兵伐辽，建德补充队长。欲行之次，会邑内一人姓孙名安祖，因盗民家之羊，为县令捕获，将安祖笞辱之。安祖乃持刀直入卫内，刺杀县令，人莫敢当其锋。安祖走匿建德家内。时山东饥荒，群盗蜂起，建德与安祖谋曰：“昔隋文帝之时，天下强盛，发百万之众，征伐辽东，犹为所败。今水旱为灾，民力凋敝，主上不惜民苦，而亲驾征辽；且往岁西征，十不一返；今疮痍未平，又重发兵，人情危骇，易以动摇。丈夫不死，当建功于世，岂为亡命之虏乎！我闻高鸡泊广阔数百里，其中葭薶阻奥，可以避难。今汝罹此大祸，官司捕急，无处藏身，不如乘闲私出，椎埋杀掠，足以自给。因得聚其豪杰，且观时变，以成大计。”安祖曰：“此言甚合吾意，正欲如此。”建德即招集无赖少年数百人，令安祖率之入高鸡泊为盗。安祖号摸羊公，是时有鄃县人姓张名金称，亦聚众万余，依于河渚之间，劫掠乡民，为害尤甚。又有蓚县人姓高名士达，聚兵千余，屯于清河鄙上。数处盗贼，不时往来漳南，剽掠杀人，焚烧乡聚，独不敢入建德乡间。意疑建德与贼相通，故不相犯。当日郡属之官缉探知之，遂将建德全家获而杀之。建德至河间，闻家属被戮，即率麾下二百余人逃入贼寨，投奔士达。士达自称东海公，以建德为司兵。未及旬日，安祖为金称所杀其众数千人尽归建德，聚众益盛，将有一万余人，犹保守高鸡泊。能倾心待人，与士卒同甘苦，由是人争附，为之致死。朝廷累累征讨，其势益炽，皆莫至是，又差涿郡通守郭绚率兵一万，前来讨贼。高士达探听知之大惊，自料智略不及，恐事不成，乃推建德为行军司马，使掌其兵。建德欲设计制伏群盗，乃请士达谓曰：“公今率领余众保守辎重，切不可动。我选精兵七千，径去迎敌官军，自有斩郭绚之计。”遂向士达附耳低言，汝可如此如此。士达大喜，即取所虏之人，诈称建德妻子，就而杀之。建德乘夜领七千人马，杀出寨去，喊声大震。士达听知，随后领兵追之，不及而回。却说建德令人引见郭绚，告曰：“今高士达自夸其能，杀我妻子，受其欺辱不过，特自领部下七千余人改邪归正，专投明公，自首其罪。现有追兵至此，愿充前部先锋，剿杀士达，上为朝廷出力，下为妻子报仇。”郭绚曰：“汝既来降，肯作前部，不知贼人虚实如何？”建德国：“勇敢之徒，吾已自领之来降。士达部下只有老弱三百余人，不足为惧。吾引兵而出，一鼓擒之，以赎前过，以报新仇。”郭绚大喜，遂纳其降，设筵款待，二人尽欢而饮。次日，士达来阵前搦战。郭绚急唤建德商议。建德欣然披挂，领兵而出。此时郭绚托建德为腹心，再不设备，亦引人马随建德至长河界口安了营寨。比及三更左侧，建德已自领兵回劫郭绚之营，人马汹涌，突然杀人，内外一无知者。忽闻喊声震动，人不及甲，马不及鞍。建德大杀一阵，斩军数千，获马千匹。郭绚惊慌，引数十骑奔回。建德后面飞马追及平原斩之，领兵回寨，将首级献上士达。士达大喜，杀牛宰马，赏劳士卒。是时，平原之东有豆子（卤亢），四面广阔，负海带河，地形深阻，群盗多匿其中。闻建德杀败郭绚，其盗互相引领，皆来归附，兵声大振。建德与张金称各领所部，侵掠河北之地。隋之将帅虽行征讨，败死相继，人民惊散。官军不能为主，各个聚众从贼。丽泉观此，有诗云：龙争虎斗已多年，忽值云迷蔽黑天。
草木百年无雨露，车书万卷改山川。
寻常巷陌何簪绂，几处楼台绝管弦。
自是四方群盗起，纷纷兵革日相连。
当时群盗四起，天下纷然。郡县告急，帝封太仆杨义臣为行军都总管，周宇、侯乔二人为先锋，调遣精兵二万，征讨山东一路。兵行数日，直抵永济渠口，扎了营寨，离张金称营只有四十余里。义臣聚集将校商议破贼之策，义臣曰：“我兵初入其境，不谙路径，若遇群贼，与战不利，必然摇动，以挫我之锐气。不如深沟高垒，坚闭不出，探其虚实，然后以奇计擒之，无不胜矣。”众军领命，遂按兵不动。却说张金称探听义臣兵至，遂自披挂，引兵直至义臣营外搦战。见义臣固守不出，求战不得，使手下之人百般哕骂，日暮方回。隋之将士受骂不过，皆摩拳擦掌，便欲出战，三番五次，皆被义臣阻挡，方始停止。如此月余，金称与众喜曰：“吾料义臣是怯战之人，无谋之辈，不然何如此之不出耶？”众曰：“将军不可轻视，朝廷遣一大将领兵，必有奇计以服我等。今乃不出，未见虚实，其中恐行诈耳，可为提备。”金称曰：“官军远来，利在速战。今吾倚此险阻，以逸待劳，眼见此人直是怯战，何诈之有？于是，每令口捷便利之人，只在营外辱骂。却说义臣将士在营内听之，请于义臣曰：“土达鼠辈，以吾大军临敌，正犹泰山之厌卵耳。今远来，月余不出，见怯于彼。宁挫于锋镝之下，我等忍受其辱？”义臣下令曰：“汝等凭负血气之勇，不识进退之法。但有一人敢言战者，斩以示众！”自是众军悚栗。早有细作将此言来报金称，金称大喜，不以义臣为事，全无御备。自后屡逼其营，哕骂辱之。时天气炎热，贼兵不奈，或解鞍去马而立，或解甲裸衣而笑，极其懈怠。一日义臣唤周宇、侯乔谓之曰：“汝二人引精锐马骑二千，乘夜自馆陶渡过河去埋伏，待来日金称人马离营，将与我军相接，放起号炮，汝等伏兵齐起急入，击其营寨，抢其妻子，劫其辎重。吾引大兵从后击之，破贼必矣。”二人领计去了。次日，义臣亲自披挂，引兵而出，横枪立马，阵前搦战。金称看见官军皆赢之士，行伍不整，阵法无序，金称笑曰：“原来朝廷无眼，差此等人行兵，真儿戏耳。”用手一挥，贼兵竞至。两刃相接，未及数合，忽听东北角上炮响，涌出一彪人马，飞尘蔽日，征鼓喧天，连声呐喊，直奔金称营内。金称见之，惊惶失措，遂自勒马挥兵回救营垒。正在奔走，又听正西角上连声炮响，涌出一彪人马，打着义臣旗号，喊如鼎沸，突然来到，把贼阵当腰截断。三面受敌，前后夹攻，贼兵大败。杀得尸横遍野，血染长河。金称单马逃奔清河界口，正遇清河郡丞杨善会领兵捕贼，正在汾口之地，擒金称杀之，令人将首级送至隋营。其余手下败兵星飞雾散，投奔建德去了。却说杨义臣杀败张金称，即将其营内所得金银、财物、马匹尽赏士卒，原所获子女俱各放回。次日，义臣大会将校，移兵直抵平原，进攻高鸡泊，剿杀余党。未知胜负如何，且听下回分解。
总批：郭绚不谙兵机，致有平原之败。杨义臣坚壁不出，令敌人不得窥我虚实，此军之善经也。张金称易视之，而全无御备，杀得尸横遍野，血染长河，有以夫！

[book_title]第四回　杨义臣扫清河北
是时，高鸡？白乃窦建德附高士达居于彼处。细作报言：“杨义臣破张金称，乘势引兵来攻高鸡泊。今官军到巫仓下寨，离此只隔二十里地。”建德闻之大惊，谓士达曰：“吾未入高鸡泊之时，已知杨义臣有文武全才，用兵如神，但未与之相拒。今日果然杀败张金称，移得胜之兵，星夜而来，征伐我等。观其锐气正炽，难与为敌，公可暂引兵入据险阻，以避其锋，使他要战不得，坐守岁月，粮储不给，人马倦怠，然后乘其不备，分兵击之，义臣可擒矣。”土达曰：“汝之所言非矣。金称是酒色无谋之人，不能通达，以致丧亡。吾学万人之敌，何足惧之？汝前斩却郭绚，得成大功，声名大著；我若领兵回避，必被士卒所笑，有何面目以制所部之人乎？”遂不从建德之言。乃留疲弱之兵三千，与建德守营垒，自领精兵一万迎战。当日但见旗分皂白，剑戟森严，士达之兵出离了高鸡泊。行了数程，正遇隋兵于西北六十里。两阵对围，左阵上立着一将，头顶紫金盔，身披猊（犭唐）铠，坐下追风马，手执偃月刀，乃太仆杨义臣也。骤马持刀，立于阵前大骂：“匹夫逆贼，吾今奉诏讨贼。张金称已自枭首，今特领兵剿除余党。若肯改邪归正，我即代奏朝廷，加封官职，日后建功立业，不失列侯之位。愚迷不肯，早早引颈就戮！”言未绝，只见左阵上立着二将，头顶宝妆盔，身披银鳞铠，坐下赤兔马，手执宣花斧，乃东海公高士达也。士达厉声骂曰：“牧牛村夫，汝认得我东海公否？世人闻我之名，莫不远避，退归山谷。汝这斗筲之徒，安敢于阵前耀武扬威，以夸口乎！吾今特为金称报仇！”义臣曰：“汝乃下流小辈，无名匹夫，谁识汝名，来此饰言乎？吾今誓欲扫清河北，方酬己志。”士达听罢大怒，挺斧直劈义臣，义臣拍马来迎，刀来斧去，斗上六十余合。义臣自觉刀法渐乱，勒马便走。士达亦不来追，两下收兵，各自回寨。却说士达回至寨中，欢声动地，谓众人曰：“建德累在吾前夸谈杨义臣。在隋朝为无敌手，今见他本事也只如此，来日吾必斩之，以示英雄。”于是即自宰牛杀马，大排筵宴，与众兵高歌作乐，畅饮不息。建德知之，谓其众曰：“今东海公自恃无敌，尽提大兵出外，未能斩将擒士，略得小胜，即自矜大，终日饮酒，不理军事，吾疑杨义臣非怯战之人，今坚闭不出，其中必有诈谋，此祸不日至矣。”众曰：“彼军已败，实是怯战，安敢再来？”建德曰：“汝不识行兵之法，兵不厌诈。且隋兵胜，缓缓图我；今隋兵初败必长驱而来。彼有大势人马，只吾一人，岂能当之。”于是留下众兵保壁，建德自帅精锐之士据守险固。却说杨义臣守寨不出，已经五日。使人探听，士达纵军饮酒，终日为乐，不设守备，仰天大笑曰：“此贼合休，天赐吾成功也！”当夜义臣亲自披挂，率领精锐之兵二千，人尽含枚，马皆勒口，悄然无闻。行至士达之营，时已三更，左侧放起号炮，喊杀连天，隋兵一涌而入。果然士达无备，军士熟睡，忽闻喊声逼近，正不知何处兵来，俱各惊慌，手足无措。士达宿酒未醒，朦胧起来，披衣奔走，正遇义臣首将邓有见，擒而斩之，杀戮将士，十丧八九。比及天明，义臣乘胜追杀，直抵建德老营。其守营之兵，尽赢弱之众，不能当抵，皆被隋兵杀败。当日建德止剩二百余骑，因见饶阳无备，遂带领人马直抵城下，四面环攻，未及三日克之，所降士卒共计二千余人。建德约众据守其城，乃宰牛杀马，大会士卒，商议进兵，以敌杨义臣之策。贼卒徐仲坚曰：“今隋兵势大，难与为敌，只宜保守城池，以待天时。可密使人探听义臣消息，看其动静，徐图进取，此上计也。”建德从之。丽泉诗云：隋室倾危天数终，四方贼子起如蜂。
义臣兵戮群雄首，建德英雄脱剑锋。
却说炀帝因亲征高丽，损兵折将，共计一百二十三万。至是还朝，始有忧惧之色。恶闻败亡之事，及各处盗贼蜂起，表章告急，内史郎虞世基皆藏匿，只奏天下无事。一日，帝在后园与宦官饮宴，太仆杨义臣杀贼还朝，径到帝前大哭。帝问其故，义臣曰：“隋天下危在旦夕，陛下尚自与阉宦对饮耶！”帝曰：“国家升平之日，有何危急？”义臣曰：“河北、山东贼盗蜂起，侵掠州郡。臣奉诏讨张金称、高士达等，聚有十万余众，今已克伏，犹虑余党未尽，终为国家之患。”帝喟然叹曰：“朕未尝闻有贼寇，今日义臣所奏，何诞如此？”虞世基曰：“陛下御极以来，四海承平，人民乐业，安有盗贼兴发？纵有，亦只鼠窃狗偷之辈，所属官司，常加警察，自行殄灭，愿陛下勿以介意。今义臣假此为名，阴谋叛意，诈称讨贼，现掌十万之众，兵权甚大，倘一举动，谁能禁服？臣恐其祸不在于贼，而在义臣之兵，久后必贻陛下之忧也。”帝曰：“卿所见甚明，朕正疑虑此事。”言犹未绝，只见旁边闪出一臣，高声呼曰：“陛下不可听！此实败国倾邦之语也！”惊得世基面如土色，手足无措。此人姓韦名云起，天水人也，现任治书侍御之职。云起奏曰：“虞世基职掌枢密，此权甚重。今将四方告变表章沉匿不奏，盗贼实多而言少，以至发兵不多，每为贼寇所陷，致使官军失利。乞将世基明正其罪，以惩后例，实社稷生灵之幸也。”帝曰：“世基本无此意，汝何诬之？”帝正在犹豫，又一臣出班奏曰：“此皆谗佞之语，不可听之。”此人郑州荣泽人也，姓郑名善果，现为大理寺卿。帝问所奏何如，善果曰：“当今圣德巍巍，民情睦睦，各处宁熄，天下晏然，安可乱动刀兵？臣观杨义臣奏词，杀降贼众数十万余，领兵复出，实欲久执兵权，其情已现。韦云起之纠妨，内惊圣驾，外结藩屏，实有欺君之罪，惟陛下察之。”帝闻奏大喜曰：“朕见满朝文武皆不及卿所言合理，甚称朕意。”即将韦云起贬出外郡，非有宣召，不许入朝。仍追义臣兵印，其所领人马各还本所。二人泣拜而出。丽泉读史至此，有诗赞义臣云：天命英雄阐大猷，扫清河北不封侯。
非干将士无崇报，还是隋朝国祚休。
义臣退谓左右曰：“隋室合休，吾其死矣！今天下如此纷纭，主上听信奸邪，不为剿贼，反以志骄气溢，亡不日矣。未有佞臣在内，而忠臣能立功于外者；今若此，吾亦未知死于何人之手！”言罢，即将家下所有散赏三军，相与泣分别而去，称疾不出。自后退居濮州雷夏泽中，改变姓名，农樵为乐，乡人皆不识焉。由是河北、山东一路人民失望。此时窦建德探知朝廷不用义臣，欣然喜曰：“此天祐吾也，合成大功。吾之所惮者，杨义臣耳，今义臣已黜，尚复何惧哉。”遂复领兵回到平原，收埋士达死尸，招集溃卒，得数千人，军声复振，自称镇北将军。所得隋之将卒，皆以厚恩抚之。当日建德掳得故饶阳长宋正本，置于军中，待为上宾，凡百军事，一取决焉。自此，隋之郡县尽皆附之。建德兵至十万有余，势益张大，力图进取。此时大业八年，地震五番。六月朔，黑气千余丈，飞入太极殿中。秋七月，有虹光于玉堂。原函山岸，尽皆崩裂，种种不祥，非止一端。盗贼各据一方，号帝称王，不下数人。李密起于巩县，号称魏公；朱灿起于南阳，号称楚帝；薛举起于金城，称西秦霸王；郭子和起榆林，号永乐王；王须拔起恒定，号漫天王。其余刘武周、林士弘、李子通、邵江海、刘元进、汪华、徐圆朗、杜伏威、左才相、梁师都等，共有六十四处，皆以小寇聚众，据地立号耳。
总批：杨义臣扫清河北，可称忠勇。高士达无名匹夫，而顾欲为张金称报仇，岂不致丧师之辱乎？若建德者，庶几有料敌之智云。

[book_title]第五回　杨玄感兵起黎阳
先说李密字玄邃，一字法主。其先辽东襄平人李宽之子。宽仕隋为上柱国，号蒲山郡公，遂家于长安。为人少有才思，志气雄远，轻财好士。尝以蒲鞯乘牛，挂《汉书》一帙，且行且读。时越国公杨素适见于道，按辔蹑其后曰：“书生何勤如此？”密即下拜之。素问所读何书，答曰：“项羽传。”因与共语片时，相别而去。素归，谓子玄感曰：“吾观李密，识度异常，与汝大不相同。他日所为，未可料也。”玄感听之，次日即至密宅，与之交契，情意甚厚。尝私谓密曰：“主上多忌，隋历不久。中原若有一变，公与我孰后先？”密曰：“决两阵之胜，战必胜，攻必取，我不如公；览天下之英雄，使远近归属，公不如我。”大业九年，玄感起兵黎阳，遣人入关迎密。密至，玄感大喜，问以定立之策。密曰：“今天子远在辽左，去幽州尚有千里。南限钜海，北阻强胡，号令所通，惟榆林一道。子若鼓而入蓟，直扼其咽喉之地，高丽抗其前，我兵乘其后，不过旬日，赍粮谒举麾召之众，可以尽取。然后传檄而南，天下定矣，此上计也；关中四塞之地，彼留守卫文升，乃无谋之人耳。若径行勿留，直保长安，据其函崤，东制诸夏，是亡隋之襟带，我势有万全，此中计也；若因近趋便，先取东都，屯兵于坚城之下，不可以决胜负，此下计也。有此三计，惟公自择焉。”玄感曰：“公之下计，乃吾上策。今百官家属皆在于洛，当先取之，以摇其心。且经城不拔，何以示武。”遂不行密之计，乃引兵至东都。所战皆克，自谓功在旦夕，妄自行兵。及获得内史舍人韦福嗣，监在军中，用为谋士。福嗣忍耻事之，但有所谋，皆持两端，不与之决。密谓玄感曰：“福嗣穷为我掳，志在观望。今公初举大事，留此奸人在侧，其事必败。请斩福嗣之首，号令于众。此建立之良策也。”玄感曰：“公言谬矣。吾今举事，正在用人之际，何可妄杀人？”密退谓所亲曰：“玄感好反而不图胜，吾无葬身之地矣。”未及数日，果然福嗣乘夜轻骑逃去，玄感追之不及而回。正值大将军李子雄得罪，传送行在，途中杀了使者，投奔玄感。二人相见如旧，子雄劝玄感建立大号，玄感问密，密曰：“昔张耳谏陈胜自王，荀彧止魏武求九锡，二人皆见疑被杀。今密所言，似此二人。然阿谀顺旨，非义士也。且公虽屡胜，而郡县未有应者。东都尚强，救兵即来，公当率领精甲之士，先定关中，奈何遂自为帝乎？”玄感含笑而止。及隋军至，玄感曰：“此事如何？”密曰：“吾有一计，可敌数万之人，使隋军不战而自退矣。”玄感曰：“计将安出？”密曰：“今元弘嗣在陇右，现掌数十万兵，皆雄健之土。可先使人各处扬言，说弘嗣欲谋为帝，遣人前来接我引军西去。乘势杀出，大事定矣。”玄感曰：“此计甚妙。”即引人马望西进发。行了数日，至峡，欲图弘农宫。密曰：“今绐众入关，其机在速，追兵后面不日而来，若前不得据其险固，退无所守，何以成功？”玄感不听。遂留兵攻之，三日不拔，乃引兵去。至闵乡，为隋将史万岁迫及，斩之。密见玄感事败，即自潜行入关，为游骑所获，护送帝所。密谓众曰：“吾等反乱之人，若至行在，必为菹醢，岂能复生。趁今途中，尚可以计脱走，何为安就鼎镬邪？”众皆然之。乃令其众各出所有之金，以示监使曰：“吾等犯着大罪，难免一死。但令渐释枷扭，与吾等好行动，聊将此金相酬大德。”使者顾金，禁锢遂宽。于是买酒畅饮，将使者灌醉。至半夜，密自逃，投平原贼郝孝德。孝德不礼之，居了数日，又私奔投齐郡贼王薄。王薄见密行动与已相反，亦不礼之。密欲自尽，有人告密曰：“不可。汝有大才，此处不容，何不去投周文举。今据淮阳，其众数万，号柳叶军，正在招募豪杰。汝往依之，以图后计。”密依其言，寻小路径投。来路绝粮，于村中求食，但到处无一相与。密心懊恼，猛然暗思：此间有一人姓游名太和，是吾父拜义兄弟，现为猎户，可往投之，求宿一宵。遂自行到庄门，入见太和下拜。太和曰：“我闻朝廷遍行文书，拿你一起逃犯甚紧。贤侄如何到此？”密告以前事：“今番不是灌醉监使，已粉骨碎身矣。”太和拜谢，谓密曰：“贤侄宽怀安坐，老夫家中无美味，容往山中，寻一野味，以待贤侄。”言讫上驴去了。密坐半日，见太和始回，遍去寻野味不得，乃杀其妻以食之。密谓曰：“此何肉也？”太和曰：“是野猪肉也，其味甚美。”密饱食，天晓辞去。后院借马，见杀死其妻于厨下，臂上尽割其肉。密问之，方知是他妻肉，痛伤而别。是时淮阳岁饥，民削木皮以食。密见周文举兵多，粮饷不足，势不奈久，遂止不去。乃变姓名为刘智道，就郡中设馆，教授诸生，聊以自给。郡县疑而捕之，密又逃走，去投妹夫丘若明，若明转寄于游侠王秀才家。早有人报知郡守汤汪，汪即领兵将秀才之宅四面围绕，正值李密出外得免。
时韦城一人姓翟名让，为东都法曹，坐事当斩。狱吏黄君汉见让骁勇，心欲释之，夜谓让曰：“观汝一表非俗，抱此英杰，岂能守死狱中乎。”让大惊，问其故，君汉曰：“汝有冲天之志，只未遇主，枉受此难。”君汉即破械扭出之。让再拜曰：“让蒙再生之恩，则幸矣。朝廷一闻，必加罪曹主，如此奈何？”因呜咽泣下。君汉怒曰：“本以公为大丈夫，可救生民之命，故不顾其死以奉脱。奈何反效儿女子、涕泣相谢乎？君但努力白免，勿忧吾也。”遂忙去。至瓦冈，时值同郡一人，姓单名雄信，极是骁健，善能马使槊。聚无赖少年数百，让往从之。大业八年，各郡招军，翟让年二十八岁，与雄信立于榜下，长叹一声而回。有一人厉声而言曰：“汝不能与国家出力，何故长叹耶？”让回头见其人，身长八尺，面如傅粉，碧眼浓眉，声若洪钟。年方十七，深有勇略。让见此人异常，遂与同人村。问其姓名，其人云姓徐名世绩，字茂功。不务家人生业，专好结义天下壮土。却才见汝二人看榜，何故长叹？”雄信默然，未及回答，让曰：“实不相瞒，我本东都法曹，姓翟名让。闻盗贼蜂起，各据地方，欲谋讨之。不意主上信谗，连罪当斩，感得黄君汉为曹主，怜我有心扫荡中原，匡扶杜稷，即为破械杻出之，吾遂亡命于瓦冈。此兄姓单名雄信，亦当世杰土，与吾同乡之人。幸感不弃，特相从之。今虽有志举事，恨力不能，故发叹耳。”世绩曰：“正合吾机，吾有此心久矣。同举大事若何？”让曰：“如此极好。争奈某是草芥之辈，君为名门之裔，倘事不成，有误足下，惹天下人笑端。”世绩曰：“天运有否泰，人事有阻达。文王囚于羑里，创八百年姬周之业，孔子厄于陈蔡，为千万世帝王之师。先难后易，自古圣贤皆然。但大丈夫有志，暂时落泊耳。”让甚喜，世绩邀让、雄信入酒店。未知饮酒如何。

[book_title]第六回　瓦岗寨群雄聚义
当日三人正饮酒间，见二大汉入店饮酒，坐在凳上，唤酒保筛酒来。让等见上首坐者，其人身长九尺，赤发红须，面如活獬，虎体狼腰，威风凛凛，相貌堂堂。让就邀同坐，问其姓名。其人曰：“吾姓王名伯当，济阳人也。因本处豪霸倚势欺人，伯当杀之，逃难江湖，五六年矣。”又下首坐者，其人身长一丈，腰大十围，眉清目秀，虬发长髯。其人自言：“吾亦姓王，名当仁，外黄人也。今闻召募义士，前征辽东，欲往应募。路逢此兄，认是同宗，相随到此。”遂以己志告之。五人大喜，让曰：“隋室合休，君弱臣强，有功不赏，有罪必诛。前征高丽，率兵一百一十三万，全师败没；今又欲招军。吾观天时人事如此，纵充得军，亦只作刀下之鬼耳。”遂邀众人同到寨中，共论天下之事。众皆小于翟让，共拜让为兄，单雄信次之，徐世绩、王伯当、王当仁为弟。
是日宰牛杀羊，歃血同盟，痛饮一醉；让曰：“眼前虽有三百余人，弓马亦有，只恨无食，恐难存济。”世绩曰：“东郡之地，绩与诸公皆为乡里，人多相识，此处不可侵掠。荥阳、梁郡、汴水三处，鱼米之乡，富殖之地，若去剽掠，足以自给。”让从其言，乃引众入三郡掠劫，由是资用丰给，归附益众，未及数月，聚有二万余人。是时李密自雍丘亡命，往来于诸盗之间，说以取天下之策。初皆不信，久之，稍以为然。众相谓曰：“今人皆云杨氏将灭，李氏将兴，吾闻真命天子，百灵咸助，虽危不死。李密三遇险处，得以免死，莫非应在此人？”
众皆曰：“然。”由是渐有敬密之意。而密察诸盗之中，惟翟让最强，乃因王伯当求见于让，为让用计，往说诸小盗，皆下之。让大喜，密因说让曰：“昔刘、项皆起布衣，以为帝王。今主昏于上，民怨于下，锐气挫于辽东，和亲绝于突厥。方且巡游扬、越，委弃东都，此亦刘、项奋起之时也。以足下雄才大略，士马精锐，席卷二京，诛灭暴虐，隋氏不足亡也。”让谢曰：“吾辈群盗，偷生草间，君言非所及也。”
时有一人姓李，名玄英，自东都逃来。经历诸贼，求访李密，言此人当代隋家。人问其故，玄英答言：“近来民间有谣歌曰：‘桃李子，皇后绕扬州，宛转花园里。勿浪语，谁道许。’桃李子，‘谓逃亡者李氏之子也。’莫浪语，谁道许者，密也。此言正应李密有帝王之份，天运合回。若安天下，必在此人。”让闻言，遂与密厚，凡有所谋，即与决之。徐世绩曰：“方今英雄并起，得人者昌，失人者亡。数人岂能做得皇帝？纵有士卒，必得高明远见之人以为谋士，方能举事也。”让曰：“内事全仗茂功，外事尽赖玄遂为之。某与雄信、伯当只可厮杀而已。”密曰：“茂功名门达士，可事以师傅之礼。密驽钝不才，见识褊浅，愿荐一人同来相辅。”让问是谁，密曰：“此人胸怀韬略，腹隐机谋。生而丧父，奉母至孝。其家极富，大散资财，以济贫乏。每自负其才，恨不为时用，乃与杨玄感共谋起兵。及玄感败灭，乃变姓名，亡命游于汉、沔两之间，可速召之，必来相辅。乃雍丘人也，姓房名彦藻，字子辉。”
让即叫李密去遍寻之，密辞让而往。
彦藻接着共坐，彦藻问其故，密白以翟让相招之意。彦藻曰：“杨玄感尚不能成事，此皆鼠辈，何足为也。薛举久召吾往金城，吾欲往就之。”密曰：“吾亦知此辈非成立之人，奈吾无容身之处，暂为避计。潜听童谣有云：承天运代杨氏者，必兴于西南，推量事势，当其历数。某思终成帝业，以叶天时，是烈士谋为之秋。足下为我腹心，不须以薛举之言而介意也。”房彦藻从其言，遂同李密来见翟让。让甚敬之，与之谈论，终日不倦。
密见豪杰皆为己归，阴有侵夺之意。无计可施，探听术士贾雄晓阴阳占候，言无不验，密先以白金送之，暗嘱己意，一自众人皆散，让独留彦藻共饮，同床抵足而卧。过夜半，让问彦藻曰：“方今隋室倾危，四方云扰，欲谋大事。众兄弟皆智谋过我，子深明易道，与我卜之，看数人孰先孰后。”彦藻曰：“吾实不能，兄长曾闻神卜贾雄否？”让曰：“颇闻其名，未知何为神卜？”彦藻曰：“此人上通天文，下识地理，中察人间祸福。南北往来之人，皆往卜之，无不灵验。今此人现在城南，兄长欲知休咎，何不召之。”让大喜，即时差人往城南召贾雄。雄至，让果以密言问之，令卜举兵之事。雄曰：“卜得大吉之兆，贵不可言。然公自立，恐未必成；若立李密为主事，无不齐。”让然之，雄辞而去。李密佯作不知之状，入问曰：“适间术士所卜何事？”让以前言告之，密曰：“吾有甚德，敢为众主。但今四海縻沸，不得耕耘，公士众虽多，食无仓廪，唯资野掠，常苦不给。若旷日持久，加以大敌，临之必涣然离散。不如先取荥阳，休兵馆谷，待士马肥充，然后与人争利，此保全之策也。”
让从之，乃率兵二千，直抵金堤关下。让全装披挂，亲冒矢石，与守关将华公逸战上五十余合，公逸败走，被让飞马追及斩之，余众溃散。让引众入关，移兵徇于荥阳，诸县皆下。
荥阳太守杨庆，会合河南讨捕使张须陀领兵讨让。让素惮须陀，欲引兵去避之，密曰：“须陀勇而无谋，兵又骤胜，既骄且狠，可一战而擒也，吾为公破之。”让不得已，阵而待密。乃率骁勇常何等二十人为游骑，别选精锐士卒一千余人伏于林间。须陀素轻让，不以为事，引兵飞奔而来。至大局山下，与翟让相见，各将阵势摆开。须陀出马扬鞭，大骂翟让：“匹夫逆贼，何故侵掠州郡？”让大怒，拍马舞刀，直取须陀。须陀手持开山大斧迎敌。战不数合，翟让大败而走，须陀乘势追赶。赶过山岭，翟让一齐鸣金，有李密、世绩，右有王伯当、单雄信，四军齐出。翟让军回，三路掩杀，须陀大败。直赶入大周山下，军士四面围裹须陀在该心。须陀谓士卒曰：“汝等可随我奋力杀出。”忽然大喊一声，须陀跃马冲开一条血路，飞腾而出。
回顾左右人马不能尽出，于是复回，杀透重围，东冲西突。马前马后，步军齐搠，须陀力不能支，仰天叹曰：“兵败如此，何面目见天子耶！”遂自刎而死。
李密兵入荥阳，降其将一千人。安民已定，犒劳三军，声势大振。让得密破张须陀，面有惭色，乃分兵与密，令密建牙别统所部，号蒲山公营。密持军严，虽盛夏之时，号令士卒，若负霜雪。然所得金宝，即颁赐麾下，由是人乐为用。然麾下多为让之土卒，所凌辱亦不敢报也。让谓密曰：“今资粮粗足，意欲还向瓦冈。公若不往，从公所适，让从此与公别矣。”乃率其辎重望东而去，密亦引西而行。
行至康城，说下数城，大得辎储。让探听知之，大有侮心，乃回兵复附于密。密又说让曰：“今东都空虚，越王幼冲，政令不一，士民离心。段达、元文都暗而无谋。以仆料之，彼非将军之敌。若将军能用仆计，天下指麾而可定也。”乃遣其党探听东都虚实。留守官知之，遂为守备，驰告江都。密曰：“事势如此，不可不发。今百姓饥馑，洛口内积有余粟，将军若领兵袭之，彼不能救，取之如拾芥耳。发其粟以赈穷乏，远近孰不归附，百万之众一朝可集。振威养锐，以逸待劳，纵彼能来，吾有备矣。然后檄召四方，引贤豪而资计策，选骁勇而授以兵柄。除亡隋之社稷，布将军之政令，岂不盛哉。”让曰：“此英雄之略，非我所堪。惟君之命，尽力从事。”于是让、密协力，自率精兵七千，星夜而去，直抵洛口。毕竟还是如何？

[book_title]第七回　翟让李密据洛仓
当日让、密兵至洛口之时，已近黄昏左侧。比及知觉，突然杀入。密亲自当先，斩其守备之人数十。打破仓门，密厉声大呼，招谕百姓曰：“今天下荒乱，国富民贫。主上自取游乐，坐视百姓困饿，死填沟壑。吾今代天行道，救民水火之中，汝众皆来搬取，吾不禁之。”百姓闻之，欢声动地，踊跃争先。
但见老弱之人，褪负道路之间，咸称仁主，皆愿归之。密即乘胜移兵，出于阳城，北跨方山，自罗口拔兴洛仓据之。早有探马飞报东都。
却说东都越王侗升殿，聚集文官武将，商议征讨贼寇之事。
裴仁基进曰：“闻翟让在东都倚李密、徐世绩等为辅翊，每日教练士卒。近杀了张须陀，破金堤关，取荥阳诸城。又据兴洛二仓，必为后患，可早图之。”越王便令裴仁基为总管，刘长恭、房厕为副将，率兵五万讨之。民部尚书韦津曰：“翟让、李密不可轻觑，且闻徐世绩、常何、单雄信智勇兼备，总管不可欺敌。”仁基曰：“让、密饥饿之贼，乌合之众，吾兵破之，如猫擒鼠耳。”元文都曰：“余不足惧，只李密宜防之。”越王曰：“李密何人也？”文都曰：“他姓李名密，字玄邃，隋上柱国蒲山郡公李宽之子也。此人志气雄远，熟谙兵机。杨玄感举兵，皆此人之谋。后玄感兵败被执，以计脱去，无处容身，乃依于让，非等闲之辈也。”越王曰：“比公若何？”文都曰：“臣乃小泽细流，密如汪汪大海，岂臣所可望哉。”仁基叱曰：“太卿之言谬矣，吾看李密如腐草萤光，何足惧之？此番若不一阵灭之，活捉李密到此，愿献首级。”越王曰：“军中无戏言。”仁基曰：“愿责军令状。”越王曰：“汝早报捷，以慰吾望。”仁基忿怒而辞越主，领军登程。
却说翟让、李密据守兴洛，日与徐世绩众人商议守备进攻之策。忽报越王侗差裴仁基领兵前来，王伯当、王当仁先得知。
正说间，让、密请商议军机事，二王入见翟让曰：“裴仁基引兵五万，杀奔兴洛而来。早建迎敌之策。”翟让曰：“智凭玄邃，勇仗二弟，何须还言语也。”二人出，翟让请李密商议曰：“今裴仁基引五万之兵到来，何以迎之？”密曰：“须用埋伏之计，可以破之。”让曰：“请问其计。”密曰：“成皋离此十里，左荆山，右乌林，可以埋伏军马。茂功可引一千五百军去乌林背后山谷埋伏，只看南向火起，便可出望城，放屯料草处放火掩之。伯当、雄信各引五百军，预备引火之物，于成皋坡后，两边相候，至初更兵到，便可放火。吾自领大队之兵合为前部，陈于石子河，只要输，不要赢，把兵马迤逦退后。将军自引一支军于中救援，听计而行。勿使有失。”翟让曰：“吾往何向？”密曰：“今日引军去成皋坡下屯住，来日敌军黄昏必到石子河，引至坡下，将军便排走路，看火起为号，将军便引兵回掩杀，天明罢兵。”令常何等准备庆贺筵席，安排上功文簿。发放已定。
却说裴仁基、刘长恭、房厕兵到石子河，拣选一半精兵作前队，其余在后随粮草车行。是日南风徐起，人马趱行。已牌左侧，裴仁基在前军，望见尘头起，便在岸上将人马摆开阵势，问道：“这是哪里？”乡人答道：“此名石子河，前面是成皋，后面是洛水。”仁基传令，交刘长恭、房厕押后，亲自出马于阵前，与柴孝和、宋松及十数骑，两势下摆开。敌军到处，裴仁基看了大笑，众将问：“将军何故晒笑乎？”仁基曰：“吾笑元文都在越王面前，夸李密村夫为天上人，今观它用兵，可见了也。以此等军马为前部，与吾对敌，正如驱羊与虎斗也。
吾前在王面前，一时间夸要活捉李密、翟让，今必应前言也。
不可停住，汝等催趱军马，星夜赶到兴洛，吾之愿也。”遂自纵马向前打话。军马摆开，李密当先出马，仁基骂曰：“翟让亡命之贼，你等随之，正如狐兔随鬼耳。”李密大笑曰：“你等鼠辈，真恁相欺。”仁基大怒，拍马向前来战。二马相交，战不数合，李密诈败逃走，裴仁基赶来。众军先退，隋军掩至，李密押后。约走十余里，李密回马，又战数合而走。柴孝和拍马向前谏曰：“李密诱敌，恐有埋伏。”仁基曰：“敌军只如此，虽有十面埋伏，吾何惧哉。”赶到成皋山下，一声鼓响，翟让引一支军出来接应。仁基回顾柴孝和曰：“此即埋伏之军，吾今晚不到兴洛，誓不回军！”催军前进，翟让、李密当拦不住，迤逦望后便退。天色黄昏，浓云密布，又无月色，夜风大作。裴仁基只顾赶，前面败走之兵各自认队伍而去。仁基交催促后军上来，刘长恭、房厕赶上窄狭处，见两边都是芦苇，房厕兜住马，对刘长恭说道：“总管欺敌，此去有失。”刘长恭曰：“我闻敌军甚微，不足惧也。”房厕曰：“南道路狭，山川相逼，树木丛杂，恐防火攻。”仁基曰：“此言是也。”却欲回军，只听得背后喊声起处，望见一派火光，延着两边芦苇，四面八方，火势齐起。狂风大作，人马自相践踏，死者不计其数。裴仁基冒烟突火而走，背后李密、翟让军马拥并赶来。
且说房厕急欲奔回成皋，火光中一军拦路当先，乃常何也。
军兵大乱，夺路而走。裴仁基见粮草车一路都烧，便偷小路而走。宋松、柴孝和来救粮草车，正迎着项友信拦路，交马只一合，活捉了宋松，柴孝和夺路走脱。直杀到天明，方才收军。
杀得尸横遍野，血满河渠。丽泉有诗为证：兵出成皋用火攻，指麾洛水笑谈中。
浓云扑面山川黑，烈焰飞来宇宙红。
不智仁基夸勇力，故教李密有威风。
真勇惊破隋臣胆，此是攻城第一功。
裴仁基收拾残败军马，回东都去了。李密收兵聚众，宰牛杀马，大排筵宴，赏劳众兵。密曰：“仁基虽然败去，必再引兵至矣。”翟让曰：“以此奈何？”世绩曰：“某有一氓，可敌隋军。”其计如何？

[book_title]第八回　李密移檄数帝罪
众议迎敌之策，徐世绩曰：“隋军再来，必添骁勇之将，其势汹涌，我等须要立主建号，以安众心，听其约束。然后举兵行事，方可破敌。”当时互相推让，世绩曰：“李玄邃，上柱国之子，阀阅名家，可以为主。”众皆曰：“斯言极是。”
密曰：“吾有何能，敢当此任。”翟让曰：“立主建号，正当其理。若不如此，只是贼人声势，难以拒敌。公今智勇俱备，众皆不及，若不领此职，我等皆死于奸党之手矣。公请勿辞。”
于是，选定大业十三年秋七月，筑坛场于巩邑之南，方圆九里，分布五方，各设旌旗，众人皆依次排列。世绩请李密登坛，进冠冕讫，南面而坐，受众人拜贺。告于天地，刑牲歃血，改元永平元年，自称行军元帅魏公府。封翟让为司徒，单雄信、徐世绩为大将军，各领所部。房彦藻、邴元真为长史，祖君彦为记室。于是赵魏以南，江淮以北，群盗莫不响应，悉拜官爵，使各领其众，置营簿以领之，众至数十万。乃筑洛口城四十里而居之。遣彦藻领兵一万，自东略地六郡。遣护军将军田茂广造机石，为攻城之械，号将军炮。又封孟让为总管，使王伯当副之。密令二人帅步骑五万，乘夜衔枚，直抵东都外郭，焚烧居民房屋数千间，剽掠计以万数。于是东都居民惊惶，悉迁入城中。却说柴孝和被擒，感不杀恩，遂降于密。孝和以妹妻监察御史郑（王延），与（王延）有郎舅之情。密令孝和说之，（王延）遂举城来降。（王延）至，密降阶迎接，相叙大喜。密封孝和曲护军，（王延）为右长史。密曰：“吾观裴仁基骁勇，今在越王处，可惜明珠坠于污泥。吾若得此人，何虑天下哉。”郑（王延）曰“将军勿忧。吾与仁基同乡，足知其人，勇而无谋，见利忘义。某凭三寸之舌，说仁基拱手来降将军，可乎？”密曰：“极好，汝去说仁基以何而遂？”（王延）曰：“但用金玉，以结其心，必来投将军也。”密问徐世绩曰：“此言可乎？”世绩曰：“将军欲取天下，何惜金玉。”密欣然与之，（王延）与孝和二人投仁基处来。
原来裴仁基每去破贼，所得军资，悉以赏劳士卒。监军御史萧怀静疑仁基有反，不许行赏，屡屡查究仁基长短得失，每劾奏之。仓城之战，仁基失期不至，惟恐得罪。正在疑虑之中，忽见军士来报，言有二将军相访。仁基请入帐中相见。坐定茶毕，仁基责孝和负义忘君，尚敢复来见我。孝和曰：“某亦知有愧，但见越王侗幼弱，知非成立之人，进必加罪，不得已而引妹夫降之。今李密解衣衣我，推食食我，二人皆封重职，异日成事，岂在越王之下哉？”郑（王延）曰：“贤弟有驾海之才，四海孰不敬服。功名富贵，如探囊取物，何在昏主之下乎？且有功不赏，有罪必诛，将士焉能安职？吾今观李密，当世之英雄也。”仁基曰：“料此亦非明主。”（王延）曰：“眼前立号数人，某遍观之，皆不如李密。李密为人礼贤敬士，宽仁厚德，赏罚极明，终成帝业。”（王延）取金玉到于仁基前，仁基惊曰：“何谓有此？”（王延）令叱退左右，告曰：“此是魏公久慕公德，特令某二人送此礼物以献。前者兵败，而不遣追，魏公亦是有意于君也。”贾闰甫曰：“魏公如此见爱，明公即往附之。”仁基曰：“恨萧御史不肯，何能投之？”闰甫曰：“萧君如栖上之鸡，在明公一刀耳。”仁基从之，乃遣闰甫同孝和与（王延）先诣密营请降。密大喜，封闰甫为参军，使闰甫还告仁基。仁基此时屯兵虎牢，正值萧怀静密表奏言仁基反隋归魏，其事只在早晚。仁基知之，遂暗藏利器，径到军中。怀静秉烛观书，见仁基骤至，怀静曰：“汝来此何事？”
仁基曰：“吾乃世之大丈夫也，秉忠行事，安受汝之懊恼乎？”怀静曰：“汝何心变？”仁基：向前，一刀砍下怀静首级，大呼左右：“萧怀静不仁密谋害我，吾已杀之。肯从吾者在此，不从吾者自去。”军中一呼，众皆袒右，仁基提首级见闰甫，闰甫曰：“某当先去报魏公来接将军。”
仁基一面收拾虎牢军马，闰甫报李，密引军去迎。仁基献了萧怀静头，密下马携手入帐中，密先下拜曰：“密今得将军，如稿苗而得其雨也。”仁基纳密，坐而拜之曰：“仁基今弃暗投明，愿以犬马报之。”密封仁基为上柱国。仁基之子行俨骁勇善战，亦封为上柱国。仁基劝密毕礼厚币，求四方之土，曰：“某闻一贤，乃东郡东阿人也。身长九尺三寸，美须髯，眉清目秀，胆力过人。姓秦，名琼，字叔宝。”密曰：“吾亦闻名久矣。”遂遣人于乡中寻问，密以安车迎之。
秦琼来见，密大喜。琼问仁基曰：“某孤陋寡闻之人，公何错荐于明公？公之乡中有一贤士，何不请来相助？”仁基曰：“是谁？”琼曰：“济州东阿人也，姓程名咬金，更名知节。”仁基乃猛省曰：“吾失计算也。”即荐于密，密遂聘之到洛口，与琼皆封为骠骑。又有太原人罗仕信，济州人赵仁基，皆率众归密，密署为总管，使各统所部。密又得此数人，声势愈大。密随遣裴仁基、孟让帅兵二万，袭回洛东仓，破之，遂烧天津桥，纵兵大掠。
东都出兵，汹涌骤至。司马杨德芳被隋兵杀死，仁基大败，还保巩邑。密遂率兵三万，破隋军于故城，复得回洛仓。移兵进攻偃师、金塘，皆不能克，乃还洛口。护军柴孝和曰：“秦地阻山带河，项背之而亡，汉得之而王。今公以翟让等保其洛口，公束铠倍道，趋至长安，百姓谁不郊迎？是征而不战也。
众附兵强，然后东向，指抢豪杰，天下无事矣。今若迟之，恐为他人所先。”密曰：“仆怀此心已久，顾吾部下，皆山东之人，圭今未下洛，安肯与我偕西？且诸将皆群盗，不相统一，败则扫地矣。不如先移檄郡县，探其顺逆，然后举事，万全之策也。”孝和曰：“明公神机妙策，非吾等所及也。”
是时东都城内乏粮，而布帛堆积如山，至有燃布以爨。越王使人搬运回洛仓之米入城，遣兵屯丰都市、上春门、北邙山三处，分为九营，以防于密。密得汝阴、淮扬来降，复据守回洛仓。段达领兵拒之，大败而走。密即令祖君彦作檄文，数炀帝十罪，以达郡县。檄文曰：李密谨以大义布告天下：炀帝以诈谋坐承大统，罪恶盈天：杀兄而谋立已为太子，罪之一也。弑父而自立，罪之二也。迫奸父妃陈氏，罪之三也。夺嫂为后，罪之四也。开龙鳞、永济二渠，民困而死者万数，罪之五也。造显仁宫，索取金宝，俱纳洛阳，罪之六也。置离宫四十余所，纵宫人数千，作月夜游曲，剪彩为花，罪之七也。听信谗任，不纳忠良，日与宦官相狎，淫戏不息，罪之八也。巡游无度，不理政事，罪之九也。
政烦赋重，劳民伤财，以至饿填沟壑，所司不为救援，罪之十也。有此十罪，何以君临天下？罄南山之竹，书罪无穷；决东海之波，流恶难尽。密令不敢自专，但欲择有德者为君，仗义讨贼，望兴仁义之师，共安隋室，拯救生灵。檄文到日，速为奉行。
李密檄文去后，郡县骚动。此时东都越王侗见密累来侵犯，又报行檄郡县，乃遣太常丞元善达间行诣江都奏曰：“李密围逼东都，城内无食。若陛下速还，乌合必散。不然，东都必没。”善达因呜咽泣下，帝为之改容。内史郎虞世基进曰：“越王年少，此辈诳之。若果如所言，元达何由来至？”帝大怒曰：“善达小人，敢延辱我！”因使向东阳催运，善达遂为群盗所杀。是后，人莫敢以贼闻。
是年五月，帝乃诏右骁卫将军唐公李渊为太原留守，以虎贲郎将王威、虎牙郎将高君雅二人为副留守，调遣关右十三郡之兵，征讨群贼。未知如何。

[book_title]第九回　文静世民议大事
李渊字叔德，陇西成纪人也。其祖李虎，仕魏有功，封唐国公。父昺，袭封其爵，生渊于长安。体有三乳，性宽仁，亦袭封唐公。娶窦毅之女，生四子：长建成，次世民，三玄霸，四元吉。一女适柴绍。
世民年四岁，有书生见而异之曰：“龙风之姿，天日之表。其年及冠，必能济世安民。”书生已辞去，渊惧其语泄，使人追杀之，而不知其所往，因以为神，乃即采其语，故名之曰世民。
大业中，突撅围炀帝于雁门，炀帝从围中以木系诏书，投汾水而下，募兵赴援。世民年十六，往应募，隶将军云定兴。
谓定兴曰：“虏敢围吾天子者，以为无援故也。今宜排列吾军，分作前后为数十里，使其昼见旌旗，夜闻征鼓，彼必疑我以为大至，则可不击而走。不然，知我虚实，则胜败未可知也。”
定兴从之。军至崞县，突厥候骑，见其军来不绝，果驰告始毕，可汗曰：“救兵大至矣。”遂引走去。为人聪明英武，有大志，而能屈节下士。时天下已乱，盗贼蜂起，知隋必亡，乃轻财养士，结纳豪杰，咸得其欢心。娶长孙晟之女。晟之族弟名顺德，现任右勋卫，刘弘基任右勋侍，皆避辽东之役，亡命晋阳，与世民相善。左亲卫窦琮，亦亡命太原，素与世民有隙，世民加意待之，琮意乃安。
时有一人，姓裴名寂，字玄真，桑泉人也，为晋阳宫副监。
又一人姓刘名文静，字肇仁，彭城人也，为晋阳县令。二人相善，当晚共宿，见城上湘传烽火，裴寂叹曰：“贫贱如此，复逢乱离，何以自存？”文静笑曰：“如君言，英豪所资也，吾二人相得，何忧贫贱乎？”一见世民而大奇之，谓寂曰：“唐公之子，非常人也。豁达类汉高，神武同魏祖。其年虽少，命世才也。”寂初未然之，会李密反，文静坐李密姻属，系于太原狱中。世民私入狱中视之，文静喜，以言挑之曰：“今天下大乱，非汤、武、高、光之能定也。”世民曰：“安知无其人哉？但人不识耳。我来看汝者，非比儿女子之情，以世道将革，欲与君计议大事。试与我言。”文静曰：“今主上南巡江淮，兵填河洛。李密围逼东都，盗贼蜉结，大连州县，小阻山泽，殆以万数。当此之际，有真主驱而用之，诚能投机遘会，奋臂一呼，则四海不足定矣。今太原百姓皆避盗入于城内，文静为令数年，知其豪杰之士一旦收集，可得数十万人；加以尊公所掌之兵，复且数万，一令之下，谁不顾从。以此乘虚入关，号令天下，不过半年，帝业成矣。”世民笑曰：“君言正与我合。”乃阴部署宾客，训练士卒，而渊不之知也。
及过数月，文静得脱于狱，世民将发，恐唐公不从，久不敢言。文静谋曰：“尊公素与裴寂最厚，激其行事，唯此人则可。”世民即出钱数百万，饷龙山令高斌廉，使与寂博，佯输不胜。寂得胜多，知是世民来意，大喜，由是与世民日亲，世民遂以情告之。寂慨然许诺曰：“汝但放心，此事尽在于我。不过旬日，事必谐矣。”
当日各散，寂退于私宅，寝食皆废，无计可施。一日，径入晋阳宫，假作惊惶之状，正直张、尹二妃在庆云亭侧玩花，见寂骤至，谓曰：“汝自何来？”寂曰“某亦欲来折花以乐耳。”张妃笑曰：“花乃妇人所戴，于汝何事？”寂曰：“汝以为男子不得戴乎？爱欲之心，人皆有之，但分贵贱忧乐之不同耳。臣来非折花，有事特共商议。”妃曰：“吾等女流，有甚知识？商议甚事？”寂曰：“特送富贵。”尹妃曰：“何言之晒乎？”寂曰：“非也。今隋室荒乱，主上巡游江都，乐而忘返。代王幼冲，国中无主，四方群雄竟起，僭号极多。近报马邑校尉刘武周据汾阳宫，称为可汗，甚是利害。想汾阳与太原不远，倘兵至此，谁能御之？臣虽为副守，智微力弱，难保全躯，汝等何以得安？”二妃惊曰：“似此奈何？果如所言，吾姊妹休矣。”寂曰：“臣有一计，可以保之。”妃曰：“今危在旦夕，愿施良策，以备不虞。”寂曰：“留守李渊，今有人马数万。其子世民，英雄无敌。阴自结纳四方豪杰，欲举大事，因渊不从，一时未敢动兵。吾料天下，不日必归此人。汝二人永处闲宫，不见天日，已有年矣。何不乘此机会，侍事于渊，一则转祸为福，二则久后非嫔即后，富贵无比，岂不为美。”妃曰：“吾姊妹亦怀此心久矣，实难启口。又恐此人秉持忠直，见弃事泄，其时将安所适？”寂曰：“只恐汝二人不坚，不能成事。”妃曰：“一言既出，驷马难追。此事只吾姊妹与汝知之，勿使有灭族之祸。”寂曰：“寂之所谋，万无一失。李渊与吾极善，每每酒通昼夜。可设一筵，安于宫侧闲房，吾邀其饮，汝二人侍事音乐。此人溺于酒色，必不见却，酒酣之际，二人扶入宫内，令彼自觉知罪，欲举大事必谐，何难之有。”商议已定。
次日，二妃即将明珠数颗，令裴寂密送李渊。渊得之大喜，径到宫内致谢。寂备佳肴美馔，好酒细果，设立外房。黄昏左侧，邀渊共饮，让之高坐。二妃侍立，随操音乐。渊大惊曰：“某乃一小臣耳，汝乃是主母，何故错敬？事若漏泄，当灭门矣。”妃曰：“方今天下，别无英雄，惟留守耳。非敬留守之职，敬留守才德也。”李渊再三推让，避席而起。寂随扯之曰：“暮夜无知者，惟我四人而已，何以见疑？”
于是四人共席，开怀畅饮。酒至半酣，寂离席潜出。渊又自饮数杯，似有相戏之状，妃以言挑曰：“吾二人今无主，欲侍事留守，还肯纳否？”渊即跪谢曰：“愿当犬马之报。”不觉酩酊大醉，立脚不定，跌于地下。二妃曰：“汝不胜杯酌矣。”此时醉眼朦胧，亦不之顾，二妃遂扶向龙床，以被蒙面，与之共宿，极尽交态。比及醒觉，则天色已明矣。渊见卧在龙床，黄袍盖体，骇然报衣而起，谓妃曰：“汝二人做得好事，致我死地，汝亦合得甚罪？”二妃曰：“君请，勿怖，事已至此，惟图其大事，共保富贵，则何伤矣。”渊心神方定。丽泉观此，有诗云：高祖人称贤哲主，奸淫宫女恨难消。
非因袭寂多机变，只为天翁祚李朝。
李渊自后出入宫内，一无所间。是时正值突厥入寇马邑，渊遣高君雅将兵与王仁恭拒之，为其所败。渊恐并得罪，甚自忧之。世民乃乘间屏开左右，说于渊曰：“今主上无道，百姓困穷，晋阳城外皆为战场。大人若守小节，下有寇盗，上有严刑，危亡无日，不若顺民心，兴义兵，转祸为福，此天授之时也。”渊大惊曰：“汝安得为此言乎？事泄则死无葬身之地矣。
吾今执汝去告县官。”世民徐语曰：“世民观天时人事如此，故敢发言。大人必欲执吾告官，亦不敢辞死。”渊曰：“吾岂忍告汝，特惊汝之心。慎勿出口，使外人知之。”
总批：世民应募，突兵不击而走，能令人胆丧如此。文静一见，而识其为命世之才，可谓有眼睛矣。二妃侍渊，极尽交态，岂亦知其他日必为皇帝，而故奉之耶？

[book_title]第十回　世民说李渊起兵
次日，世民复说渊曰：“近来童子谣言：‘杨氏将灭，李氏当兴。’又世人皆传李氏当应图谶，故李金才无罪，一朝族灭。今盗贼日繁，遍于天下，大人受诏讨贼，贼可尽乎？若能尽灭其贼，则功高不赏，身益危矣。惟昨日之言，可以救祸，此万全之策也，愿大人勿疑。”渊乃叹曰：“吾一夕思汝之言，亦大有理。今日破家亡躯亦由汝，化家为国亦由汝矣。”世民思为急计，遂设席于别所，暗使人邀渊。渊乃从裴寂夜饮，酒至半酣，寂又从容言于渊曰：“二郎阴养士马，朝夕训练，欲举大事，正为寂以宫人侍公，恐此事觉，得罪见戮，故为此急计耳。公意如何？”渊曰：“吾儿诚有此谋，事已如此，当复奈何，正须从之耳。”
是日酒阑人散，世民见渊不肯动兵，转加疑虑。忽报隋帝以渊与王仁恭不能御寇，致使刘武周据汾阳宫，遣使执诣江都。
渊闻大惧，世民与寂、刘文静复说渊曰：“公据嫌疑之地，势不图全。今部将败绩，方以罪见收，事已迫矣，尚不为计乎？
且晋阳士马精强，宫监蓄积巨万。代王幼冲，关中豪杰并起，公若鼓行而西，抚而有之，如探囊中之物耳，何乃受单使之囚，坐取夷戮乎？”渊然之，即与其下欲定大计。会帝遣使驰绎赦渊与王仁恭二人，渊谋遂缓。大理司直夏侯瑞谓渊曰：“今帝座不安，参墟得岁，必有真人起于其分，非公而谁乎？”司马许世绪、司铠武士蒦、前勋卫唐宪、宪之弟俭皆劝渊举兵。
时建成、元吉尚在河东，故渊迁延未发。刘文静谓裴寂曰：“事若先发制人，后发必制于人。今公为宫监，而以宫人侍客，朝廷一闻，公死可尔，何误唐公也？”寂甚忧惧，屡迫渊起兵。
渊乃使文静诈为敕书，发太原、西河、雁门、马邑四郡之民，三年二十以上击高丽。由是人情汹汹，思乱者众。及刘武周据汾阳宫，世民言于渊曰：“大人为留守，而贼盗窃据离宫，不早建大计，祸今至矣。”渊乃集将佐谓之曰：“武周据汾阳宫，我辈罪当族灭，如之奈何？”高君雅大惧。王威曰：“智凭唐公，勇赖诸将，吾与高君皆听约束而已。”渊曰：“朝廷用兵，皆禀节度。今贼在数百里内，江都在三千里外，加以道路险要，复有它贼据之，以婴城胶柱之兵，当巨滑豕突之势，必不全哉！
进退维谷，何为而可？”王威与众将皆曰：“公地兼亲贤，同国休戚，要在乎贼，专之可也。”渊再三推让，诈为不得已之状，方始从之曰：“贼势浩大，兵微难敌，先当聚集英杰，方好用兵。”乃命世民与刘文静、长孙顺德、刘弘基等各去募兵，远近赴集，旬日之间，近得万人。仍暗遣使召建成、元吉于河东，召柴绍于长安。王威、高君雅见兵大集，二人大惊，遂疑渊有异志，谓武士蒦曰：“顺德、弘基皆出征背叛之人，朝廷赦而重用。受此大恩，安得从渊将兵，为此叛逆？”欲收二人问罪，蒦曰：“二人皆唐公之客，汝若鞫问其罪，必大致纷纭。”威等乃止。至是二人设计，欲因唐公祷雨晋祠，共谋杀之。
世民举众人谋为急计，私令司马刘政会先诣留守处，首告二人反状，候渊与王威、君雅正在视事，文静进曰：“有密状言反者，请大人视之。”渊以目视王威，令众官同来看状。政会不肯，曰：“所告乃是副留守高、王二人，惟唐公得观。”渊惊曰：“岂有是乎？”读毕，谓威曰：“人告公等私召突厥入寇，果有此乎？”君雅攘袂大骂曰：“造反之人欲来杀我耳！”遂抽身便起。世民已布兵塞路，文静与顺德、弘基等共执之。渊即号令军中曰：“王威、君雅私召突厥犯边，今其果然。”遂执威与君雅系狱中。适突厥引兵数万人寇晋阳，渊命裴寂率兵为备，而悉开诸城门。突厥怀疑不敢进，众疑威与君雅实召之也，于是斩威、君雅二人以徇，突厥大掠而去。毕竟还如何？

[book_title]第十一回　李渊遣使如突厥
大业十三年夏五月，李渊设计杀了副留守王威、高君雅二人。刘文静与裴寂遂作符敕，发宫监库物佐军，改其旗帜，军声大振。寂见渊举兵，遂进宫女五百，米九百万斛，杂彩五万段，铠甲四十万副，以资军费。
此时建成、元吉在河东，闻父命召二人，送弃其弟智云于河东而去。智云孤力，被吏执送长安杀之。建成、元吉与柴绍皆到晋阳。文静进曰：“目今突厥强盛，累为吾患。地势相去不远，倘知举事，人马汹涌而至，何以迎敌？实为心腹之病。”渊曰：“何以待之？”文静曰：“古人有云：‘正其谊，不谋其利；安彼取此，远交近攻，伯者之道也。明公欲取天下，可先令人奉书，厚遗金帛，称臣于突厥，借其人马，倚以为助，彼必无侵犯之患，而我得泰山之安，天下不足忧矣。”渊曰：“突厥与中国不世之仇，吾既为帝，安可称臣于彼？”文静曰：“明公之言谬矣，以大事小者，乐天者也。今吾先礼而后兵之，亦无不可。”渊曰：“此言甚善。”便遣文静为使，将黄金二百两，蜀锦千匹，进见始毕可汗。始毕曰：“唐公何事而起兵？”文静曰：“先帝废冢嗣以授后主，国政大乱，唐公国之近戚，惧毁王室，故此起兵。愿与突厥共定京师，所有金帛、子女尽以归可汗。”
始毕闻言大喜，顾谓近臣曰：“隋帝为人，我所知也，若迎以来，必害唐公，而击我无疑矣。苟唐公自为天子，我当以兵马助之。”于是即遣精骑二千，良马千匹，随文静至太原。
渊接见大喜，诸将佐请从突厥之言，先立帝号。渊以为不可，曰：“诸君宜更思其次。”裴寂曰：”可尊天子为太上皇，立代王为帝，以安隋室。然后移檄郡县，改易旗帜，杂用绛白。”渊曰：“此可谓掩耳偷铃，然逼于时事，不得不尔。”渊始从之。复遣使以告突厥。
至是，渊号为大将军，开大将军府，置三军。以子建成为陇西公、大都督，左军隶焉；世民为敦煌公、大都督，右军隶焉；元吉为姑臧公，中军隶焉。裴寂为长史，刘文静为司马，唐俭、温大雅为记室，武土蒦为铠曹，殷开山为府椽，刘政会为属，长孙顺德、王长及刘弘基、窦琮为统军，柴绍为右领军府长史咨议。开仓库，赈穷乏，改立白旗，誓众于野，作檄文以达诸郡。檄文曰：渊以大义布告天下：炀帝以悖逆诈谋，坐承富强之业。志骄气溢，穷侈极欲；兵连四夷，政烦赋重；巡游不息，残害生灵。太狠不仁，罪恶充积。今渊遥天子为太上皇，以代王为帝，仗义行师，雄兵十万，誓欲扫清华夏，剿戮群凶。望兴仁义之师，同赴讨贼，以安隋室，拯救生灵。檄文到日，速可奉行。
李渊檄文去后，西河郡丞姓高名德儒，渤海人也。接见渊檄，大惊曰：“李渊亦反矣！匹夫无知，吾与汝皆是隋臣，焉敢移檄州郡，吾宁就死，岂从汝反耶！”遂将檄文扯碎大骂。
使者奔回告渊。渊大怒，便议起兵，先取西河。当日世民为行军都督，长孙顺德、刘弘基为副将，殷开山为先锋，领了三千人马，径望西河进发。
却说西河郡丞升厅，人报世民来取城池。德儒即唤军官商议。一个管军校尉姓段名玄信，会使飞叉，曾射死双虎，在西河管军，对高德儒曰：“李渊是反隋之臣，若来之时，可与他相持，某愿为前部。”德儒曰：“我闻李渊之子世民极其英雄，更兼有殷开山、长孙顺德之辈亦是猛烈，如今领兵前来，我西河兵微将寡，恐怕难以敌他。”玄信曰：“世民纵有四手，吾何惧哉。”德儒大悦，教玄信领一千人马，出城来迎。
世民兵近西河，前马哨探的回报敌军来到，世民把三千人马摆开，以待来军。玄信兵至，列成阵势，骑战马、提飞叉而出。世民出马，责玄信曰：“吾父兴举义兵，征讨群贼，欲立新君，以安隋室。德儒匹夫，既不相从，安敢出不逊之语，毁伤吾父？今大兵压境，不早束手就缚，尚敢迎敌？”玄信大骂：“我等只识隋朝，岂顺李渊乎！”世民大怒，挺枪跃马，直取玄信。玄信挺飞叉骤马来迎。两马相交，斗四十余合，玄信拨回马便走，世民赶去。玄信回顾世民马来较近，用飞叉掷来，被世民一手绰住，回掷玄信，正中面门，坠马而死。德儒见玄信杀死，手持双剑，飞马过来。右阵上长孙顺德一斧来迎，未及数合，活捉德儒而回，掷于马下，余军皆走。顺德捉德儒入寨，世民数之曰：“汝曾指野鸟为鸾，以欺人主，故得高官。
吾今与义兵，正为诛佞人耳，汝有何说？”德儒曰：“汝名为隋将，实为隋贼。假立新君，欲承大统，实挟天子以令诸侯，吾今惟求一死，有何理说。”世民知其不屈，遂喝令斩之，其余不戮一人，秋毫无犯。军民人等，各慰抚之，使复其旧业。
远近闻之大悦。世民引兵还于晋阳，往返才是九日。渊大喜曰：“吾儿以此行兵，虽横行天下可也。”遂定入关之计，且看如何施展。

[book_title]第十二回　唐兵大破宋老生
是年秋七月，李渊遂以子元吉为太原太守，留守晋阳宫，自率甲士三万，誓众移檄，谕以尊立代王之意。离了晋阳，望西进发，但见旌旗蔽野，剑戟横空，人如猛虎，马赛飞龙。时哨马往来不绝，报入长安。隋代王侑遣虎牙将宋老生率领精兵二万屯于霍邑，大将军屈突通率兵五万屯于河东，各守险要，以拒渊兵。正值淋漓久雨，平地水溢，军士不能前进，刘文静曰：“今天积雨，军无战心，不如暂且屯营灵石，按兵不动，以候天时。先使人致书招谕李密，与其结好相合，探其虚实，令彼自安，吾得展其手段，此万全之策也。”渊喜，即以书去招密。原来李密每自恃其兵强，欲为盟主，乃遣将军张仁则致书于渊。渊折封视之，书曰：密顿首再拜大将军仁兄麾下：伏念隋室不幸，而遭群雄之卓立；黎庶凋残，致使奸臣之秉政。欺君罔上，结党成群，天下之人无不欲食其肉也。今仁兄仗义讨贼，以安隋室，大为有理。迎立新君，以即帝位，则非所独尊。天下者，非一人之天下，乃天下人之天下，人人得而君之。兄若西行入关之计，可使步骑数千，自至河内面结盟约，愚弟安有不从之理。所望左提右字，戮力同心，执子婴于咸阳，殪商辛于牧野，岂不盛哉。书不尽言，伏惟照察。
渊看书毕，大笑曰：“李密妄自矜大；非折简可致。吾方有事关中，若遽绝之，乃是更生一敌，不如毕辞推奖，以骄其志，使彼为我塞成皋之道，扼东都之兵，我得专意西征。候关中平定，据其险阻，养其锐气，徐观蚌鹬之势，以收渔人之功，未为晚也。”众然之，遂令记室温大雅作书以复密。密得书，拆开读之，书云：渊顿首再拜魏公贤弟麾下：天生焌民，必有司牧，当今为牧，非子而谁。老夫年逾知命，愿不及此，欣戴大弟，攀鳞附翼，早膺图箓，以宁兆民。
宗盟之长，为籍见容，复附于唐，斯荣足矣。殪商辛于牧野，所不忍言；执子婴于咸阳，未敢闻命。汾晋左右，尚须安辑，盟津之会，未暇卜期。
李密看罢甚喜，以书示将佐曰：“唐公见推，天下不足定矣。”房彦藻曰：“渊有雄才，而甚得民心。其子世民与刘弘基、殷开山诸将，皆万人敌也，并非在于人下者。今日见推，彼方有意关中，恐吾兵袭其后，与之为敌，故如此谦让，明公何不察之？”密曰：“虽在假做人情，如此谦让，吾安可拒之？”自是信使往来不绝。丽泉诗云：
李密矜夸士马强，何如高祖智优长。
此番早建西行计，焉使隋朝属大唐。
当日唐兵阻于灵石，不能前进。时雨久不止，军中粮尽，或传突厥与刘武周乘虚打入晋阳，元吉众人皆不能守。渊闻之，大惊曰：“似此奈何？武周果有兵至，则根本虚矣，安能自立。不如班师北还，用缓计图之。”裴寂曰：“吾观隋兵尚强，未易卒下。李密奸谋难测，武周惟利是视，不如还救根本，更图后举。”世民曰：“今禾菽被野，何忧无粮。老生轻躁，一战可擒。李密顾恋仓粟，未逞远略；刘武周与突厥外虽相附，内实相猜。武周虽欲远利太原，岂肯近忘马邑。吾本兴大义，奋不顾身以救苍生，当先人咸阳，号令天下。今才遇小敌，遂欲班师，恐从义之徒一朝解体。今还守太原一城之地，是为贼耳，何以自全？”建成曰：“世民之言深是有理，大人可从之。”
渊皆不听，即催促军士收拾起行。世民将复入谏，适值天色已暮，渊已寝矣。世民不得入帐，乃号哭于军门之外，声闻帐中。
渊召问之，世民曰：“兵进则克，退则散。众散于前，敌乘于后，死亡五日，何得不悲！”渊乃悟曰：“军已发还，奈何？”世民曰：“右军严而未发，左军去亦不远，请自追之。”渊笑曰：“吾之成败，皆在于汝，惟汝所为。”世民乃与建成分道乘夜追之，及至灵石之际，天色已明，太原所运之粮相继而至。世民大喜曰：“此天佑我也！不因此时杀进，更待何日。”建成曰：“凡人举事，须要天时。今军士苦于久雨，辎重皆湿，可移屯于前面山上，徐图进取。”世民曰：“不可，若移屯，贼必冲突而死战也。此雨数日必晴，一晴并力攻之，老生可擒矣。”于是随即请渊传令军中，收拾行装，径向霍邑进发。
却说军行数日，果然雨霁天晴。宋老生在霍邑闭城不出，建成、世民引数千精锐之士直抵城下，金鼓齐鸣，喊声大起。
世民横枪立马，举鞭指麾，若将围城之状。老生裨将牛如金忿然进曰：“唐兵临城而不出战，是怯也。愿借五百军士，某当决一死战。”老生从之，令如金出城迎敌。两陈对圆，如金出马与殷开山将战四五合，开山败走。如金引五百军一发赶入阵来，被建成指麾五千兵一裹，围如金于阵内，左右冲突，不能得出。老生在城上望见如金困于垓心，荒使左右备马，引壮士五百骑出城，拍马当先，奋力杀入唐阵。长孙顺德迎之，不能当面走，老生直至垓心，救出如金，乘势大呼将士曰：“不就此时杀去，更待何时！”
忽然喊声大作，一彪人马自东杀来，视之乃建成也。老生即向东路迎敌，与建成战不数合，柴绍从南杀至。老生弃了建成，与柴绍厮杀。建成随后赶来，如金在阵后拽弓一箭，射中马足，将建成掀下马来。如金奔前持刀便斫，殷开山抢至面前，大喊一声，如金一见，措手不及，被殷开山斫为两断，救得建成归阵。老生见杀死牛如金，刀法便乱，大败而走。柴绍追之，赶上二十余里，忽然世民与军头段志玄自南原驰下，阻住去路。
老生进退无计，急下马投堑，被刘弘基获而斩之，遂克霍邑。
渊出榜安民，便欲起行。未知从哪路进发，且看下回分解。

[book_title]第十三回　李渊合兵围长安
渊既取霍邑，军声大震，远近豪杰归附者日以千数，惟河东是屈突通固守，不能得下。欲引兵西趋长安，恐通犄其后，犹豫不决。裴寂曰：“屈突通据守蒲关，今且未下，吾舍之西去，若进攻长安不克，退为河东所踵，我腹背受敌，此败之符也。不若先破通，然后趋京师，京师恃通为援，通若一败，京师必破矣。”世民曰：“不然，兵贵神速，吾席累胜之威，抚归附之众，鼓行而西，长安之人望风震骇，智不及谋，勇不及断，取之若振槁叶耳。若淹留自弊于坚城之下，彼得谋备以待我，坐费日月，众心离沮，则大事去矣。且关中蜂起之将，未有所属，易以招怀，抚而有之，众附兵强，何向不克。通自守贼耳，岂能患我？一失其机，胜负未可料也。”渊为从之，乃留诸将围河东，即发人马直奔西行。
却说唐兵起行之次，渊谓诸将曰：“前路崎岖，必得为先锋前行，逢山开道，遇水叠桥。谁敢当此任？”帐下一将出曰：“某虽不才，愿为前部。”众视之，乃殷开山也。众将曰：“非此人不可为先锋。”渊曰：“今诸将保汝作前部先锋，吾拨五万马军，五万步兵，令取关中。汝同世民、刘弘基引军前进，专一填平道路，修理桥梁，凿山破石，勿教阻碍。吾提大军十万，星夜继进，若违吾令，必依军律。”开山领命而行。再令建成领兵五万，同刘文静、王长谐、窦轨诸将屯永丰仓，守住潼关，以备东方。
不说建成进攻河东，且说世民大军迤逦望渭北进发，先锋殷开山要立头功，急催军马至济水。前通武关，回顾诸将曰：“关上无多军，只今便可抢关。”原来把关隋将姓郝，名道衡，只有一万人在关上。关前有水，下有大涧，当见唐兵来，众军各自守护。殷开山引军马抢上关来，连弩齐发，箭如雨下。开山急回，射倒数十骑了，急报世民。世民自引帐前数百骑直到关下看时，关上连弩齐发，世民急回，郝道衡引兵五百赶下关来。世民拍马过桥，桥上陷住世民，马脚挣不起。世民步走，道衡一枪刺来，被唐兵中薛侃回身一箭，射道衡于马下。世民乘势抢关，关上五千隋兵为无主将，不敢抵挡，被唐兵杀散。
当时世民把关将铠甲鞍马赐与薛侃，迁加护军。众将聚于帐下，世民唤殷开山问曰：“汝为先锋，吾曾吩咐汝，要开叠桥道，以候大军进发。今桥石陷吾马蹄，若非薛侃，吾被隋人所杀。
汝违吾令，叱刀斧手斩讫报来。”诸将告曰：“出师之始，便斩先锋，恐于军不利。且此人名标当世，望世子恕之。”世民怒气方息，纵军前行。
此时高陆人于志宁守冠氏城，琅玡临沂人颜师古守安养城，见唐兵势大，本部只有五千军，不敢迎敌，闭门坚守。世民令刘弘基围冠氏城，薛侃围安养城。世民曰：“兵贵神速。”遂撤军五万，星行电走，势不可当。前至中渭关，关上守将祝佥、尚豹二人商议，佥曰：“唐兵十万前来，势不可当，不如守之。”尚豹曰：“唐兵远来疲困，虽多何益。若不出战，冠氏、安养二城休矣。”祝佥沉吟不定，人报唐兵大队已到。
世民扬鞭指关而言曰：“吾今统数十万之兵到此，汝等早早归降，各依品级升用，不然玉石俱焚。”尚豹听了，令祝金紧守关隘，引三千军杀下关来。世民引兵便走，尚豹乘势引兵追杀二十余里。唐兵复合，尚豹急回，关上已竖起顺旗。尚豹大惊，高骂忘义之贼。只见祝佥在关上大叫曰：“我已降了大唐，汝可随吾投降。”尚豹大怒，骂曰：“汝这反贼，有何面目见天下人乎！”关上矢石如雨，尚豹返身杀回，四下唐兵合至，尚豹在乱军中死战不得脱，所将隋兵十停去九。豹乃叹曰：“臣力竭矣，愿作隋朝之鬼！”乃奋力冲阵，身被数枪，血盈袍铠，遂自刎而亡，余兵尽降世民。世民得了中渭关，此时世民妻兄长孙无忌亦引兵来助。丽泉诗叹曰：世民亲驱十万兵，隋臣无计守孤城。
祝佥降虏尚君死，豹有流芳佥臭名。
渊兵后面继至，建成留下刘文静在河东拒屈突通，亦皆来到。世民接见大喜，渊即令渭北投降士卒赐之酒食，谓之曰：“今夜用汝等带吾军去取阿城，各有重赏。”众皆应允。是夜叫佥、豹手下人引进到阿城，叫曰：“吾等有急事，特来相告，可速开门。”城内听知是自家，即时开门。军士一涌而入，刀不沾血，遂得了阿城，至是关中一路皆降。
却说渊之女嫁与柴绍，自幼习舞刀剑，驰骋弓马，亦领舞射女兵一万余人，会世民在渭北，与柴绍各自立营，号为娘子军，其锋甚锐。原来柴绍初至太原时，谓其妻曰：“尊公举兵，吾今与汝共行则不可，留汝在此则必及祸，奈何？”妻曰：“夫但速行，我自有避匿之计，汝勿以我为虑。”绍遂自行。妻乃潜归鄂县乡中僻处，散其家赀，聚集徒众。此时渊之从弟神通亦在长安，亡入鄠县山中，与长安大侠史万宝起兵以应于渊。
又有贼首何潘仁聚众数万，劫李纲为长史。李氏使其奴马三宝说潘仁，令与神通合兵共攻鄠县。潘仁从之，遂克鄠县。神通众逾一万，唐兵共有四十余万。渊所经隋之行宫苑御，悉令罢之，放出宫女，各还其家。随令建成引兵二万，先自新丰趋至霸上，次令世民领兵径向隰城进发。有房玄龄纶巾道服，自外而入，拜谒世民于军门。世民一见大喜曰：“使吾成大事者，必此人也。天交邂逅于此，幸明教以助我。”玄龄曰：“某碌碌庸才，不足以用，但愿明公威加海内，垂名竹帛，玄龄得效其尺寸，其余不足为矣。”世民又大喜，乃留为记室参军，引见于渊，加为谋主。玄龄见世民待以厚礼，亦自以得遇知己，知无不言，言无不验。玄龄曰：“此离长安不远，只隔丈尺之地，事在掌握之中。兵贵神速，不可迟缓。”世民即引兵直奔长乐宫，毕竟还是如何？

[book_title]第十四回　李渊奉迎立代王
此时长乐宫留守吕广，听知渭北、隰城数郡已归于渊，不十分提备。当日至私宅，与夫人对坐共饮，妻曰：“近闻李渊兵来，远近报急，汝无忧色，何也？”广曰：“大事自有史万岁、高炯等掌管，于我何忧？”妻曰：“汝留守此宫，不为不重。”广曰：“炀帝荒游，代王幼冲，国中无主，不久已付他人。唐兵若来，吾实降之。”其妻赵氏哄其面曰：“汝为男子大丈夫，先怀不忠之心，枉受国家爵禄，何面目与汝共立天下乎！”吕广默然不答。
忽有人急报，唐将殷开山、世民涌入城门来了。吕广大惊，慌忙出降，跪曰：“某有心归顺久矣，今幸世子到此，愿作前引。”世民曰：“若如此，便升汝一官，封为乡道人。”报李广夫人自溢而死，世民问其故，广以实告，世民怜其贤，俱棺木葬之。世民既得长乐宫，诸将尽在长乐取齐，军声涌沸。长安郭外，百姓惊惶，逃走无数。渊遣使入城，招谕隋诸将佐。
此时内史卫文升年老，闻渊军至，忧惧成疾。独将军阴世师、郡丞骨仪奉代王侑乘城拒守。骨仪见事急，与众官商议守御之策。见使来，师古大骂曰：“逆贼匹夫，不能立主安国，报答先帝，尚敢招我降乎！”即斩来使，入见代王曰：“今李渊兵临郭外，臣荷国重恩，须肝胆涂地，不能补报。臣愿领兵出，与李渊决一死战。”代王计点城兵六万，与师古出城。早遇唐兵，世民布成阵势。二人立马阵前，唐兵布成一阵，名为八阵图。只见画鼓三通，旌旗开处，那一边数十员隋将，随着师古横枪立马大骂：“李渊逆贼，敢以兵来反乱朝廷！”当日世民使殷开山、刘弘基两兵伏于后，世民自进兵，与师古对敌。两马相交，战了三十余合，世民诈败便走，师古赶来。一声炮响，两下伏兵皆起，把师古围在垓心，余军四散奔走。世民令乱箭射之，师古中箭下马，被步军斩首。城上守将见射死师古，紧闭城门。左仆射梁文彦曰：“事已急矣，城门百姓扶老携幼，哭声震野，逃生而去，实不忍见。今内无强将，外无救援，何以待敌？只宜坚守城池，令人星夜江都告急，巩邑借兵来恢复，此为上策。”度支尚书长孙平曰：“仆射之言非矣，远水岂能救近火乎？且李密虎狼之辈，引以为援，正所谓除狼而得虎也，亦遭其祸。李渊内蓄凶恶，外施仁义，事宜在目，不如开城引入城内，与之共立代王即帝位，以安人心。然后暗使人江都报急，发檄郡县，勤王兵至，庶几隋室可安，人心不摇矣。”文彦曰：“汝真儿戏耳！若入城内，大事定矣，深根固蒂，何以勤王？汝莫非生二心耶？”
言未绝，傍边转过一人大喝曰：“文彦！汝不识天时耳，尚何多言！”手挥一剑，将文彦斩作两断。众皆大惊，视之，乃河东人也，姓蒋名佐，现为殿前都虞侯。佐曰：“以今主上巡游江都，乐而不返，百僚无主，正宜迎立新君，以安隋室。
且今李渊父子行兵，仁义布于天下，咸称明主。其子世民，英雄无比，关中一路，士民归之如市。据汝等所言，是逐一饱虎，而引饿虎至矣。”吓得众人彷徨失措，面面相觑，皆曰：“惟命是从。”此时世师、骨仪亦默然无语，于是大开四门，迎渊入长安城。丽泉诗云：唐兵数万入关来，幼主代王失自裁。
将佐终存欺国智，文升空负济时才。
全忠义士心同烈，守节大人意可衰。
过后未期文静死，一朝功业总无谐。
初，渊命诸军攻城之时，禁约毋得侵犯隋之七庙，及代王宗室，违者夷三族。至是入城，城内百姓香烛迎接。是时，代王左右之人俱各奔散，惟侍读姚思廉侍于王侧。渊将士将登殿，思廉厉声喝曰：“唐公举义兵，欲匡帝室，卿等不得无礼！”
众皆愕然，布立庭下。思廉扶代王至阁下，泣拜而去。是日渊还居于长乐宫，与民约法十二条，悉除隋朝苛禁。时卫文升已死，执阴世师、骨仪等十余人斩之，余无所问。
马邑郡城李靖，三源人也。少负志气，有文武才略。其舅韩擒虎每抚之曰：“可与言将帅之略者，独此子耳。”素与渊有隙，渊令缚至欲斩之，靖大呼曰：“公兴义兵，欲平暴乱，岂可以私怨杀壮士乎？”世民进曰：“昔汉高祖封雍齿、斩丁公，忘其私怨，以将士难得；今大人用人之际，不可以杀贤士。”渊怒气方息，乃舍之。世民因召靖至幕府，与之同议军情。
原来代王名侑，乃文帝之孙，封为代王。渊命百官迎至，即皇帝位于天兴殿，时年十三，号称恭帝。大赦天下，改元为义宁元年。以炀帝在江都，遥尊为太上皇。渊至朝堂，望阙而拜。恭帝授渊假黄钺、使持节、大都督内外诸军事、大丞相、录尚书事，进封唐王。以武德殿为丞相府，视事于庆化门。冠冕有十二旒，建天子旌旗，出警入跸。封建成为唐国世子，封世民为秦国公，封元吉为齐国公。长安已定，渊乃分拨将士，守把隘口。建成曰：“吾留下刘文静在河东，与屈突通相拒。
此人足智多谋，久不能下，可遣兵助之。”渊即命世民领兵二万，直抵河东，相助文静。未知胜负如何，且听下回分解。

[book_title]第十五回　屈突通潼关射子
原来屈突通守潼关，与刘文静相持月余，复使桑显和夜袭文静营。文静尽力苦战，显和败走，通势益蹙。或说通降，通泣曰：“吾历事两主，受国厚恩，食人之禄，而违其难，吾不为也。”每自摩其颈曰：“要当为国家受一刀！”劳勉将士，未尝不流涕，人亦以此怀之。
当日唐兵前去到河东，刘弘基来禀世民，即曰：“潼关是屈突通守把，筑起土墙，四面遍排鹿角，十分守护得严紧。不若弃了此关，从右小道而出，直抵河东城下，使人招谕通守尧君素。君素一降，通亦随手来降矣。”世民曰：“屈突通何等之人，敢以兵拒我？”左右曰：“此人为官劲直。其弟屈突盖，先为长安令，亦以直言显。时人语曰：‘宁食五斗艾，无逢屈突盖；宁食三斗葱，不逢屈突通’，正此二人耳。”世民曰：“此关乃冲要之路，不得此关，安能得至河东城下；如得此关，尽以关上之物赏军，不可迟滞。”刘弘基得了号令，令军四面攻打。连日不能破，且撤军退，再来票世民，说关难讨。
世民大怒，欲斩刘弘基，帐下一人进曰：“某虽不才，愿去潼关掉三寸之舌，说屈突通来降，不须动劳弓箭。”世民喜，乃部下高显道也。世民曰：“汝以何言说之？”显道曰：“屈突通与某同乡，自幼曾结兄弟。某流落江湖，久不相见。今若到彼，以利害说之，必来降矣。”世民便遣显道一行。显道乘马到关前，高叫故人高显道求见。关上报与屈突通，通即放入，至关相见。通曰：“故人自何而来？”显道曰：“某今在唐参赞军机，待以上宾之礼。”通勃然变色而起曰：“世民是吾仇人也！吾事隋，汝事唐，各事其主。昔日为昆仲，今日乃仇仇也，不必多说，烦请出关。”显道欲开言，通已自去了。军士忙催赶出关外，回头看见通倚于木栏杆上，显道指而言曰：“贤弟何薄情而忘义也？”通应曰：“法度如此，我之为人，兄所知也。我受国厚恩，今日之事，但有必死耳，不须再说。回见世民，便叫来攻，吾不为惧。”显道见说，便人回报世民，世民曰：“汝曾以天命并势利说之否？”显道曰：“屈突通不待开言，而便绝之。”世民曰：“汝可再往，就关前大叫而说之。”显道又往，立马于关下，大叫曰：“贤弟听吾忠言，汝以一孤关欲拒数万之众，不亦愚乎？关破身亡，无［济］［于］事，不顺大唐而屈膝他人，乃不识天命、不辨清浊，贤弟细思之。”屈突通拈弓在手，指显道而言曰：“前言已定，不必再说。我便识兄，箭不识兄也，可速退。”显道回见世民，言通如此。世民大怒曰：“匹夫焉敢如此！以我无攻城之策耳。量潼关此样城池，便满屯军马，安能拒我哉！传下号令，可速攻之！”通在关内，见四面攻急，相持日久，粮食又缺，终是势穷难守。又闻长安不守，家属皆为李渊所掳，乃留桑显和镇守潼关，一夜引兵众趋洛阳求救於越王。桑显和知越王被李密围逼，势亦不久，次日即将潼关来献。刘文静乃使首将窦琮与显和追之。及于稠桑，通见后面人马追急，遂结成营垒自守。窦琮遣通之子寿至营前，苦叫其父曰：“今日君亡，国祚已绝，父亲所守为谁？不若投唐以救全家老小。”通大骂其子曰：“汝这禽兽，如何来此？昔为父子，今为仇敌！”喝令左右射之，箭如雨下，将寿射伤于地。众牌手一齐向前救之，抬进关内养病。
文静、显和营下高叫谕诸将曰：“今京城已陷，隋祚已绝，汝等皆是关中之人，家属尽在长安，唐主宽仁抚之如旧。今汝相随屈突通欲往何处？若肯归降，父母妻子可保，岂不为美？”
众军听之，皆释仗奔入唐营，单撇下屈突通一人。通知自不能免，乃下马望东再拜，仰天而哭曰：“臣今兵穷力屈，以至于此，非臣敢负国思！”言罢即欲自刎，不防数卒一拥而上，将通捆缚，随即解送长安，来见于帝。帝赐之酒食，谓通曰：“朕知卿真忠烈之士，特赦卿罪，封为兵部尚书，赐爵蒋国公，兼秦公长史。”随遣同世民至河东城下，招谕尧君素。
却说尧君素，字守直，桐乡人也。官拜击鹰郎将，率领人马从屈突通镇守河东，以拒唐公。世民令独孤怀恩领兵四面攻之，其城坚固，更兼守城用心，急不能下，招之又不肯归附，相持已久。世民大兵继至，围城铁壁相似，音信不通。君素乃造木鹅数只，击表文于鹅颈内，封固坚漆，装点已备，放在黄河，顺水浮流至河阳。有守卒得之，奏达东都。彼时东都事迫，不得遣将来救。当日世民遣屈突通至城下，以言招谕君素。君素在城上哭声不绝，通立马城下，呼君素曰：“守直贤弟，听吾一言：今隋祚已绝，人心已离，大事如此，何不早降，庶救一族之命？某今在唐，封吾兵部尚书，参赞军机，待以厚礼。何自执迷如是？”君素曰：“公为国大臣，主上委公以关中，代王付公以社稷，奈何负国生降，更与人作说客耶？且汝所乘之马，尚是代王所赐也，有何面目乘之？”通曰：“吾今力尽，不得已如此。”君素曰：“汝力已尽而降，吾今力犹未尽，何用多言！”遂不顾而去。通惶愧无语，勒马回营。世民大怒，麾兵攻打城池。比及一月，不能得下。刘文静曰：“今君素家属皆在长安，令人护其妻子至城下，以刀斧挟之，使其哀告于夫，降则有生，拒则必死。君素一见，必动夫妇之情，不攻自降矣。”世民遣人取至君素之妻李氏，绑于城下，告其夫曰：“今唐兵获我，来告夫主。今隋祚已绝，夫君何故自苦如此？若实秉忠诚，使妾今日得死于夫之足下足矣！”君素曰：“天下名义，岂汝妇人所知！”言罢，呜咽泣下，遂拽满雕弓，单射一箭，其妻应弦而死。后人有诗赞云：生死从来自有天，夫人秉节死弓弦。
将军未画麒麒阁，李氏芳名已早传。
君素射死其妻，只是固守不出。刘文静见不能取胜，谓世民曰：“潼关既破，此城不下，乃癣疥之疾耳，不足介意。今李密在东都与隋相拒，可移兵骤至其城，必为我有，何在此迁延岁月，取小失大乎？”世民从之，即引兵还入长安，商议进取之策。当日李渊欲进兵东都，遂先写表申达炀帝，看其说甚来意。

[book_title]第十六回　王世充东都救援
却说炀帝在江都，各处报急，皆被虞世基隐匿不报。至是得闻大惊，便唤众臣商议。帝曰：“李渊已陷长安，李密围逼东都。今渊表奏，欲引兵救援，皆是虚意；称言救援，实欲取之。朕欲征讨二人，汝诸臣以为何如？”卢芳进曰：“李渊入长安迎立代王为帝，尚有尊君之义，外假仁义，其情可恕，宜以缓计图之。李密，世之豪杰，今又遣徐世勋袭破黎阳，据守其仓，得胜兵三十余万，远近攻陷，实国家之大患也。今围逼至急，越王朝夕悬望，宜先发兵救之。”帝闻奏大言曰：“谁敢领兵前去？”一人应声出曰：“臣虽不才，愿领兵往。”帝曰：“卿去救援，破密必矣。”帝令整点人马，急向东都进发。
此人是留守王世充也。世充字行满，霸城人。身长七尺，豺声卷发，膂力过人。初为民部侍郎，出为江都郡丞。帝数南幸，世充能伺帝颜色，阿意顺旨，阴奉远方珍物，以媚于帝。
帝以世充有将帅才略，累委之捕贼，所向辄定，由是功高得宠。
是日世充出班奏曰：“臣举一将为先锋，可破李密。”帝曰：“卿举何人？”世充曰：“臣举河间郑州人，姓丘名瑞，现为右将军。”帝曰：“朕正欲用此人。”拨军五万，令二人领去。
时李密进攻东都，人报江都王世充兵来救援，遂命秦琼各拒一处隘口，密自拒洛南，以孟让为先锋。秦琼守洛北，夏琦为先锋，两边皆来动兵。王世充兵至黑石，安了营寨，分兵守营，自持兵至渭北。相遇先锋孟让，自引军哨出，正与世充军相遇。孟让欲退，手下牙将项钊曰：“今隋兵入此，若不挫其锐气，何颜见魏公乎？”于是骤马提枪，来与隋军搦战。世充自提刀出马，与项钊交战，只一合，斩项例于马下，乘势掩杀。
孟让大败，回寨去见李密。密责之曰：“不得吾令，何故轻敌，以致挠败？”让言项钊不听，故有此失。李密曰：“传下吾令，勿与交锋，紧守寨口，以老其师。待其粮尽击之，世充可擒矣。”王世充恐李密有谋，引兵退回下郏。
却说丘瑞来见世充，问曰：“将军既斩将，如何退兵？”
世充曰：“吾见李密不出，恐有别谋。”瑞笑曰：“彼有甚谋，但欲老吾师，待粮尽自獘之故。若果如此，城中越王岂坐视而不付粮乎？”世充曰：“近闻东都城内正虑无粮，只有布如山积。又闻密新得秦琼之辈，不可轻敌。”丘瑞曰：“人皆惧秦琼，吾独视为小儿耳，此去必擒。”世充曰：“倘有失如何？”瑞曰：“合正军法。”世充令瑞进兵。原来丘瑞所屯兵三万，分为三寨，各傍险山：一名天渠寨，二名新罗寨，三名滋石寨。
三寨军兵分一半去取洛北，一半守寨。丘瑞进兵前行。
却说秦琼在洛北守寨，报马到，说丘瑞兵来搦战。此时琼已得了密令，遂唤夏琦商议。琦曰：“洛阳地面山险，必有埋伏。将军引正兵出战，琦出奇兵，必擒丘瑞也。”琼拨精兵五千与夏琦，琼自引兵万余，离寨三十里，地名石子河，与丘瑞相遇，两军摆开。岸上是一望旷野，好片战场。秦琼出马搦丘瑞战，瑞亦挺枪骤马相交。战到二十余合，原来丘瑞后军见背后山中有魏兵旗号，自相惊乱，瑞知便退。秦琼背后掩杀，前面夏琦杀出，两下夹攻，瑞兵大败。秦琼、夏琦连夜追袭，直赶到天渠山。瑞仍旧分兵守住三寨，多置擂木炮石，坚守不出。
琼离石子河十里下寨。次日，引兵挑战。瑞在山上，与副将石一清、范德大吹大擂，大笑饮酒，并不下山。秦琼令军士大骂，瑞只不出，琼收兵回。次日，令夏琦去山下搦战，瑞又不出。
夏琦驱军上山，山头擂木炮石打下，折了数十人。夏琦急退，新罗、滋石二寨兵出，杀败夏琦。秦琼次日又去搦战，丘瑞又不出。琼使军人百般秽骂，瑞山上亦骂。琼寻思无计可施，相拒五十余日，琼就山前扎住大寨，每日在寨中饮酒至大醉，坐于山前辱骂丘瑞。李密差人来军前打探，见叔宝饮酒，回见李密，说叔宝饮酒，恐失军机。密笑曰：“此叔宝之计也。”众问其故，密曰：“叔宝与丘瑞相拒五十余日，近闻日饮醉时，只在山前秽骂，旁若无人。此非贪杯，乃赚丘瑞之计也。”遂令程知节解酒到寨中助之。
且说秦琼拜受其酒，马传李密令摽赐众军讫，吩咐程知节、夏琦各引一支军马为左右羽翼，只看军中红旗起，便各进兵。
秦琼叫将酒摆列于帐前，令军士大开美酒而饮之。有细作报上山来，丘瑞自来山顶窥望，见秦琼坐于帐下饮酒，令三军健儿面扑为戏。丘瑞曰：“秦琼太欺我耶！传令今夜下山劫琼寨，令新罗、滋石二寨军皆出劫，为左右翼。”丘瑞乘月色微明，引军从山侧而下，径到寨前。遥望秦琼大明灯烛，正在帐中饮酒，丘瑞当先大喝一声，山头擂木为助，直杀入中军。但见秦琼端坐不动，丘瑞骡马到跟前，一枪刺倒，原来是个草人。急勒马回，帐后连珠炮起，寨中一将当先，拦住去路，横眉竖目，乃秦叔宝也。挺枪跃马，直取丘瑞。两下［相遇］，各自拒定，两将在火光之中交锋。瑞只望两寨来救，原来已被程知节、夏琦两将杀败，就势夺得山头。瑞与琼死战到五六十合，山上火起，原来被秦琼后军夺了营寨。丘瑞败走。秦琼赶了一程，回守石子河，飞报入洛口城来。李密大喜，方知秦琼饮酒是计，只要赚丘瑞下山。
此时东都越王亦发兵接应，丘瑞退守巩北关，三万军已折大半，遣人问世充求救。世充大怒曰：“汝不听吾言，务要进兵，倒折了紧要寨口。”不肯发兵接应，却使催丘瑞出战。瑞心慌，只得定计，分两军于关前山僻埋伏，吩咐：“我佯输诈败，引过秦琼，汝等皆出，截住归路，破之必矣。”次日，丘瑞搦战，唐将夏琦出马。战不五合，丘瑞败走，夏琦乘势追之。
瑞闪过山僻去处，俟夏琦马过，两下伏兵齐起，丘瑞后面刺杀夏琦于马下。败军回报秦琼，琼自来与瑞战。瑞又诈败，琼不赶，瑞又回，如此者三次。琼知诱敌，收军回寨，与程知节商议：“丘瑞用埋伏计杀了夏琦，又要赚吾，何不以计就计。”
知节问如何，琼曰：“我明日当先杀去，汝即引精兵后至。待伏兵出，汝可分兵击之，用车数十乘，各带柴草，会合小路，用火烧之。吾乘势擒丘瑞，与夏琦报仇。”知节得了计，次日秦琼引军前进。丘瑞兵又至，与琼交锋。战到三十余合，瑞诈败走，琼引马步军追赶。瑞且战且走，引秦琼过山谷口去。丘瑞后军为前部扎住，专望两彪伏兵各出，却被程知节精兵赶入谷口拦住。其柴草车两路点起火，沿烧及山上，草木皆着，烟迷其径，兵不得出。琼引兵夹攻，丘瑞大败，夺路走上巩北关，收聚败兵，坚守不出。
却说秦琼与程知节引数十队，自来关两边哨探小路。当日忽见男女数人各背小包，于山僻攀藤附葛而走。琼马上用鞭指与知节曰：“夺巩北关，只在这几个百姓身上，好好唤那个百姓来，用好言以安其心。”百姓告曰：“某等皆是洛阳居民，今欲回乡，听知大军厮杀，今欲过松溪，从八圣山出潼溪，入洛阳还家去。”琼曰：“这条路取巩北关多少近远？”百姓曰：“从八圣山小路却好是巩北关背后。”秦琼大喜，带百姓到寨中，点了酒食，便与程知节商议：“汝便引兵扣关攻打，我亲自引轻骑出蓝田山袭关后，丘瑞可擒矣。”琼交百姓引路，选轻骑五百，从小路而行，知节扣关攻打。
却说丘瑞为救兵不到，心中正闷，军报程知节在关下攻打。
却说丘瑞披挂了，欲下关，忽报山后四五路火起，不知何处军到。丘瑞自引兵来迎，为首一将，却是秦琼。丘瑞大惊，急走小路，马不堪行，后面秦琼追赶甚急，丘瑞等尽皆弃马上山，寻樵径而逃。比及走脱，随行只有十余人。步行走还东都，来见王世充。世充见丘瑞只剩下十余人，大怒曰：“吾叫汝休去，汝委下文状要去，今日折尽人马，尚不自死？推出斩之！”未知性命如何。

[book_title]第十七回　含嘉城秦琼战丘瑞
时有行军从事交留人来见瑞，与说曰：“今含嘉城密令赵仁基保守，保汝救此城，将功赎罪，若何？”丘瑞言愿往。有一湘阴人姓赵名泰来，见王世充言曰：“三军易得，一将难求。
丘瑞虽然有罪，主上之所深爱者也，不可诛之。再与五千军，令求含嘉城，则牵动诸处之兵，东都自安矣。如不成功，并罚前罪。”世充从赵泰之言，再与兵五千，交瑞救含嘉城。瑞努力而去。
却说守城赵仁基、邵旦知丘瑞兵来，邵旦只要坚守，赵仁基定要迎敌，引军与丘瑞交战，大败而回。邵旦急申文书到洛口城，李密请诸将商议。此时徐世绩据守黎阳，房彦藻曰：“含嘉城紧急，必须秦琼方可退丘瑞。”贾闰甫曰：“今秦叔宝屯兵巩北关，亦是紧要去处，不可取叔宝回，帐下诸将内选一人去破丘瑞。”房彦藻曰：“丘瑞，隋之名将，非等闲可及，不着叔宝，无人可当。”忽堂下一人厉声而言曰：“汝等何视人如草木也！某虽不才，愿斩丘瑞首级以献。”众视之，乃罗士信也。彦藻曰：“尔性暴悍，不识进退之法，非丘瑞之对手也。”士信坚执要去，彦藻曰：“将军要去，可令一人副之。”裴俨曰：“我两个同去。”李密大喜，即时交裴俨、罗士信同行。贾闰甫谏曰：“今丘瑞亲打含嘉城，越王又遣段达、韦津、庞玉等互相接应，汝等休以为儿戏。若此城一失，东都安如泰山矣。若破丘瑞，可以取洛阳诸郡。何故以此二少年当此大任乎？”李密曰：“汝以二后生无谋，不能成事乎？吾料远近诸郡必在此二人手内可得。”闰甫等各晒笑而退。
却说罗士信、裴俨到含嘉城，赵仁基、邵旦见二将到，心中亦笑李密如此调度人马，这般紧要去处，如何只叫二后生来。
时士信年十六，俨年十五，随即交割牌印，看二人如何调遣。
裴俨使军人将认旗去城上竖起，丘瑞听知士信、裴俨到，心中暗笑。次日，引军搦战，士信对裴俨曰：“你见诸人动静，笑我二人。必建奇功，以服众心。”裴俨曰：“愿从尊命。”当日引军出城，与丘瑞对阵。罗士信出，与丘瑞打话，瑞曰：“汝等群贼，侵夺城池，大兵到此，尚自不降，引兵来相拒乎？”士信怒曰：“汝贼亦有心为乱，何敢责人乎？”遂拍马向前，与丘瑞决战。二马相交，战到四五十合，忽闻背后喊起，裴俨从小路抄在丘瑞军后，一阵夹攻，丘瑞大败。连夜赶去，丘瑞兵退八九十里，士信、裴俨收军下寨，俱各按兵不动。
王世充听知丘瑞又输了一阵，又欲见罪，赵泰又谏曰：“今丘瑞事急，若再击之，必降李密矣。可遣副将相助，使其不生异心。”世充从之，即遣冯慈明并东都将庞玉二人引兵五千，前去助战。二将即时起行，到丘瑞寨中，问及军情，瑞曰：“罗士信虽年幼，甚是英勇。更有裴仁基之子裴俨为助，不可轻敌。”庞玉曰：“初生之犊，不足惧之。”遂与冯慈明引新军离寨前进。原来罗士信连日哨探，已知路径，裴俨曰：“此去不远，乃是五里山，山中乃是王世充粮草出入之地，若取那个去处，其势可破敌，洛阳军士自相离散矣。”士信曰：“汝见正合吾意，可与吾如此如此。”裴俨领了士信计，自引一支军去了。却说罗士信听得冯慈明、庞玉兵来，遂令叫庞兵先退寨中，搬运粮草去了。士信引马军出迎，庞玉在阵前大骂士信逆贼小辈，遂拍马挺枪来敌士信，冯慈明使出来夹攻。士信力战二将，略斗数合，士信败走，二将赶二十余里，夺了士信寨。士信又创一营，次日冯慈明、庞玉又来。士信又出战，略斗数合败走，二将又赶二十里，夺了营寨，却唤丘瑞守后寨。瑞来前寨谏二将曰：“罗士信连退二日，于中必有诡计。”冯慈明叱丘瑞曰：“据你如此胆怯，可知折了山寨。再休多言！看吾二人建功。”丘瑞羞惭而退。次日，又战，士信又退二十余里，二将迤逦趱上。次日，二将兵出，士信兵望风而走，连败数阵。士信直赶入城下，将次城门下寨，士信坚守不出。赵仁基暗暗发书申报李密：“罗士信连败五阵，现今退入城内。”李密慌问房彦藻，彦藻曰：“此骄兵之计也。”贾闰甫等未信，李密又差王当仁到城接应。士信相见了，问当仁曰：“此来助战何意？”
当仁曰：“魏公知将军数败，故差某来。”土信笑曰：“此骄兵之计也，看今一战，可尽复诸营，夺其粮食马匹。此是借寨与彼，令安辎重也。今夜令邵仲明守城，赵将军搬夺粮食马匹，将军看吾破敌。”
是夜二更，士信引五千人马出城。原来二将连胜，尽皆懈怠，被士信斩寨直入，人不及甲，马不及鞍，二将逃命而走，军器鞍马无数，尽皆交赵仁基搬运入城。士信便催军马相继而进，王当仁曰：“军众力困矣，可以暂歇。”士信曰：“不入虎穴，安得虎子？愿随者进，不愿者退。”众军努力前进，丘瑞兵反被自家败兵冲动，背后追兵太急，都把不住，望后而退，弃了许多寨栅。到洛水旁，丘瑞寻见冯慈明、庞玉曰：“此去五里山，乃柴草之所，更连接叶公山屯粮之地，乃是罗士信军士养命之源，倘有疏虞，愿死此地也。”冯慈明曰：“叶公山乃越王遣刘长恭领兵守护那里，正接五云山，又是段达之弟段焕保守，宜往投之，就往此山。”丘瑞与二将连夜投五里山来见段焕，说罗士信用骄兵之计，诱到城外，军马突出，势不可当。又被此贼连夜追赶，自相冲击，弃了许多寨栅。又金鼓大震，人报士信兵到。焕大笑曰：“此贼不读兵法，只持勇耳。”瑞曰：“此贼虽是年幼，智勇皆有也。”焕曰：“不识机变，此死牒也。”瑞曰：“亦不可轻料。”庞玉曰：“愿得三千精兵击之，无不克也。”焕遂与玉兵下山，士信整兵去迎。当仁谏曰：“红日沈西矣，军皆劳困，且宜暂退。”士信大呼曰：“不然，昔日古人顺时而动，见机而发，今蒙天赐奇功，何可逆之？”言讫，金鼓大震，庞玉引军来迎。士信挥刀直取庞玉，只一合，斩玉于马下。士信之兵大喊，杀上山去。丘瑞、冯慈明急引军来迎，忽闻山后大喊，火光竞天而起，上下通红。段焕提兵来救火时，正遇裴俨，手起刀落，死于非命。原来罗士信使裴俨预先引军伏于山后小路，只等士信军到，故来放火，柴草堆上一齐点着，烈焰飞腾，照耀山谷。裴俨既斩段焕，随后杀来，丘瑞、冯慈明前后不能相顾，只得弃五里山，望五云山逃奔。早有人飞报王世充，世充后面继至，皆被李密之兵杀败，密遂乘势引兵，进据金墉城，拥兵三十万，陈于北邙，南逼上春门。越王侗使段达、韦津二人拒之，达望见密之兵排列森严，威势烜赫，段达大惧而走。密后面纵兵追之，军士大溃，半被杀死。城中乏食，于是偃师、柏谷、河阳、河内四郡之地皆降于密。此时王世充得东都兵合击李密，不能取胜，遂收拾人马，屯于宜阳城。自后累与密战，数阵皆败，至是密之声势远近皆惧，耸动一人，且看是谁。

[book_title]第十八回　李密诱杀翟让
此人姓王名儒信，河东人也。因翟让与李密分为二部，在让部下为司马。素惮密之威望，当日见密又败世充之兵，所向皆捷，料必得东都，遂劝让自立为大冢宰，总统众务，以夺李密之权。让不肯从，乃令让之兄翟弘以说让曰：“富贵人所共欲，天子天下第一，下足难得。今汝如此兵势，吾料天下唾手可得，只宜自取，何可授与他人？”今见推魏公，凡事似有不为之意，汝若不为者，我当为之。”让曰：“此非兄所知也，吾自有主意。”让但大笑，不以为意。早有人报与李密，密闻，恶此二人。
正值密连败世充之兵，降得数郡之地，让心有忿，乃谓房彦藻曰：“君前破汝南之时，所得宝货计以万数，尔等独与魏公，全不与我。魏公，我之所立，事未可知，何薄我而重彼乎？”彦藻曰：“前日之事，皆徐世绩之谋，于我何事？吾只拱手以听指挥而已。”让怒略息，忿然而去。彦藻大惧，乃与郑（王延）共说密曰：“让之为人，贪复不仁，与公势不共立，不先设计图之，待彼事发，悔无及矣。”
密遂陈设筵席，使人请让饮酒。让坦然不疑，与兄弘惠然而至，与裴仁基、郝孝德四人共坐，其余单雄信、王伯当等皆侍立于侧。彦藻、郑（王延）往来检校，众皆不晓其意。密曰：“今日吾有密事，欲共商议，不须多人。”左右各自引去，独有让左右犹在坐侧。彦藻告于密曰：“今方为乐，天时甚寒，司徒左右之人请给酒食。”让诈之，乃将让手下之人尽数引出，独李密部下壮士建德持刀侍立。食尚未进，密乃出一雕弓，将与让看，言弓有三百石之劲，非力能敌万人者不足以拽此。让即试手，把弓来拽满。密目视蔡建德，建德会其意，从让背后挥起剑来，首随剑落，斩让于地下。一声号起，伏兵齐出，将儒信并让之兄侄尽皆捆缚杀之。王伯当、单雄信众人惊扰，莫知所为，皆来叩头请命。
密大言曰：“与君等同起义兵，本除暴乱，翟让专行贪虐，凌辱同僚，今所诛止其一家，与诸君无预耳。”让部下之人见让死，即欲散去，密先使单雄信前往宣谕，密随后独骑入其营，各加抚慰，军士无敢动者。遂命徐世绩、王伯当、单雄信三人分统其兵，中外遂安。密并得让部下人马愈盛，居于金墉城，用天子旌旗，出警入跸。此时李密欲引兵南向，房彦藻曰：“只一东都尚不能取，便欲南向江都，则金墉谁与之共守哉？今世充之兵正在目前，吾兵一动，首尾相击，亡无日矣。”
却说炀帝在江都荒淫益盛，然见天下危乱，亦不自安。退朝则幅巾短衣，遍历台阁，汲汲观景，唯恐不足。时江都粮尽，从驾骁勇之士多是关中之人，见帝如此，每怀归意。内有一人，姓赵名行枢，万年人也，为隋郎将。一日径至将作少监宇文智及宅下，告于智及曰：“如今随驾军士见天时人事如此，商议收拾行装，皆要逃回长安，足下知否？”智及曰：“是何言乎？
炀帝虽是无道，威令尚行。今汝等相聚逃回，空把性命自寻死耳。”行枢曰：“吾见时势如此，故敢发言。今天下英雄并起，四海盗贼蜂发，我与汝等所掌禁兵已有数万，因众人有思归之心，成帝王万世之业，不足难矣。”智及曰：“汝言极是，只吾智不及此。”适司马德勘至，德勘曰：“汝二人言甚好事？”行枢无言可答，但只微微冷笑，似有惭色。德勘曰：“吾已听闻，汝欲谋杀主上，吾当出首。”行枢泣曰：“君若如此，满门尽皆休矣！”德勘曰：“吾与汝交结极厚，安忍负汝？吾欲助兄一臂之力，共杀无道，吾前言特戏之耳。”行枢曰：“果有此心，吾之大幸。”德勘曰：“将军裴虔通，与吾刎颈之交，吾必令同力举事。”行枢曰：“元礼、直阁、令狐行达是吾心腹之人，必能顺我。”德勘曰：“既如此，可令人请至，同时商议。”
不移时，数人皆至。行枢以实告，众人欣然从之。德勘曰：“先使人入宫，举火为号，军士以救火为名，一涌而入，大事定矣。”智及曰：“众心不一，必须立一盟主，听其约束，则有次序不乱。”德勘曰：“遍观众人之中，非令兄化及不可为也。兼是许国公之子，现任右屯卫将军之职。况勇智兼备，无他疑矣。”众皆曰：“非此人不称其职。”商议已定，遂同至私宅，请化及为主。化及慨然应允，遂集骁勇将士数万余人，谕以所为，皆曰：“惟命是从。”时值黄昏左侧，内外举火相应。帝在宫内，望见火，发问随诗曰：“宫外人马如何喧闹？”裴虔通对曰：“此草坊失火，外面军人共来救火，故如此喧闹。”帝以其言为实，不疑而寝。比及天色未明，只见德勘使虔通领数百骑入宫，正迎将军独孤盛引千余人来，与虔通交战，未及数合，被虔通刺死地下，德勘遂引兵从玄武门入。此时帝始闻兵乱，遂更换衣服，逃入西阁内藏之。虔通径入永巷，问：“陛下安在？”有美人以手指向西阁内去，校尉令狐行达拔刀直进，扶帝下阁，帝曰：“汝等皆朕之臣，因何故如此相逼？”行达叱曰：“吾不知有甚事故，汝只见许公去！”帝披发跣足，众甲兵推拥至外殿前。萧后见帝如此，拭泪送帝出殿，抱帝痛哭。行达叱之曰：“许公有命，可速行！”帝大哭曰：“不能复相活耳！”后亦泣曰：“我亦不知命到何时！”兵士前推后拥炀帝而去，行达勒兵守之。至天明，众以甲骑来迎化及，化及大惊，战栗尤不能言。既至，德勘与虔通皆来迎谒，引入朝堂，称为丞相。众扶帝见化及，化及叱曰：“此等昏君，留之无益！作急下手。”于是引帝还至寝殿，虔通、行达皆持刀侍立于侧。帝叹曰：“我有何罪，得至于此？”贼党马文举曰：“陛下违弃宗庙，巡游不息，外勤征讨，内极奢淫。使壮丁尽死矢刃之下，幼弱填于沟壑之内。四民丧业，盗贼蜂起。专任佞谀，饰非拒谏，何谓无罪？”帝曰：“我实负百姓，至于汝等，荣禄兼极，何［谓］如是？今日之事，谁为首邪？”德勘曰：“普天下之人同怀怨恨，皆欲啖汝之肉，何止一人！”化及又使封德彝来数帝罪，帝曰：“卿乃士人，何亦如此？”德彝羞惶而退。帝爱子赵王果，时年十二岁，在帝侧号哭不止。
虔通拔刀斩之，血溅御服，遂欲弑帝，帝曰：“天子死自有法，何得加以锋刃？叫取鸩酒来。”文举等不许，帝泣告曰：“乞全尸而死，勿使彰露。”行达取白绢，令武士缢死于武门之侧，年五十二岁，是年夏四月也。丽泉有诗叹曰：隋室当年何太弱，宇文得志挺成权。
虚名立国遗千载，枉说兴邦丧九泉。
炀帝横亡魂杳杳，少君杀死恨绵绵。
行枢德勘并化及，同恶相谋不可言。
原来帝每巡幸，常以蜀王秀自随，化及既弑帝，欲迎立之。
众议以为不可，乃杀之。及齐王暕，宗族无少长，尽皆处斩，惟秦王浩素与智及往来，得以保全。化及又遣人收杀虞世基、裴蕴、来护儿等数十人。世基之弟世南抱住世基之身号泣，请以身代。化及不许，曰：“炀帝之恶，皆因此贼积成，安可留之？”但是炀帝左右近幸之人，悉令斩之。且看后事如何。

[book_title]第十九回　化及江都弑炀帝
当日化及亲自提刀，径入后宫，正遇萧后与数彩女涕泣而来。化及厉声喝曰：“汝等何人？”萧后跪告曰：“妾是帝后萧氏也。”化及见大有姿色，遂按刀在手，谓萧后曰：“今日炀帝无道，虐害百姓。有功不赏，众故杀之，汝勿惊怖。臣无异心，愿与共保富贵。”此时后宫，安改不从，萧后泣曰：“炀帝无道，理宜受戮，我等全赖将军推戴。”化及曰：“但放心，此事在我为之。”乃自立为大丞相，总摄百官。以皇后令，立秦王浩为帝，年一十四岁。
是日宰牛杀马，大宴众臣。酒行数巡，化及举酒言曰：“吾无压众之心，汝等推戴我为主，今立新君，有功者必赏，有罪者必罚。国有常刑，军有纪律，各宜遵守，勿得违犯。“众皆曰：“唯命。”化及见众惧其威，由是占据六宫，自奉一如炀帝。其少帝杨浩迁居别宫，以兵守之，只令其发诏画敕而已。
即封其弟智及与裴矩为左仆射，封异母弟士及为右仆射。二子丞基、丞趾皆秉军政，及其心腹之人各有封赏。
忽有化及心腹一将，姓高名谈圣，自洛阳来［到］，谓化及曰：“丞相缢死炀帝，江都祸不远矣。”化及问其故，谈圣曰：“今李渊入长安，有数十万之众，引谋士极多。李密之守金墉，兵精粮足。窦建德虽不及此，二人亦有甲士数万，更兼各处小镇俱各强盛，若知江都有失，各路必然起兵，前来复仇，何以当之？”化及听闻大惊，乃顿足曰：“吾失计较也！如此奈何？”谈圣曰：“丞相勿忧，至难得者民心。今众已归附，李渊虽入长安，立脚不定，人心摇动，尚未安顺。李密在东都，与王世充相拒，不暇到此。建德在河北，与诸镇只宜自守，此皆置之度外，不足为事。今可乘此骁勇之众而西还，先与李渊较其胜负，成帝业，以从人望，深根固蒂。虽各路兵动，亦无患矣。”化及大喜，即拥兵十余万，带领少帝离了江都西还，尽用炀帝车辇仪仗。沿途抢夺车牛船只，装载宫人珍宝［细软］，而使军人自负戈甲，奔驰道路，劳役不胜其苦，军士皆怨。
当日行至彭城，司马德勘乃谓赵行枢曰：“近见将士之辈各怀怨恨，连我等皆被足下所累，恐难保此身矣。”行枢曰：“君为何发此言也？”德勘曰：“当时炀帝不仁，天下离乱，以致英雄并起。我等本为下民诛无道，欲求拨乱之主而立之，转祸为福，改辱为荣。今汝所推化及者，乃暴狠之人，立之为主，苦虐尤甚，反致六宫抱怨。不久诸侯起兵诛讨，此贼必败，我等死无葬身之地矣。”行枢曰“诸君勿忧，既众心怀怨，化及一命，尽在于我。早晚必来召我商议大事，只消袖藏匕首刺之，必然死矣，何必众动刀兵乎？”德勘曰：“诚如是，社稷苍生之福，我等皆赖全生矣。”商议已定，德勘辞去。行枢暗喜，以为神计，忽然步入后堂，见家奴李茂金与侍妾碧桃在暗处私语。行枢大怒，唤左右拿下，欲斩之，夫人劝免，各打脊杖四十，将茂金锁于冷房。茂金恨行枢，寅夜扭开铁索，逾墙而走，径来化及帐中，告报有密事。唤入密室问之，茂金云：“司马德勘与赵行枢商议，必然谋害丞相，称言袖藏利刃，意在行刺，宜谨防之。”化及留茂金于帐中藏之，行枢将谓远方逃去了，化及即伏兵于外。次日在彭城早朝，赵行枢与德勘一班众臣方入辕门，化及厉声大呼，招麾伏兵齐出，擒下行枢十余人，押至帐下搜之，果有匕首藏于袖内。化及叱曰：“言汝行刺，信不诬矣。汝等与我同谋，共诛无道，以图天下，欲使子孙共享无穷之福。今日大位未正，诸君未得封侯，且在途间，吾以诚心待汝，何敢如此？”德勘曰：“本杀昏主，苦其淫虐。众人推立足下，而又甚之。下人皆怨于我推立不当，乃从众谋，不得已如此。”化及大怒，喝令群刀斧手牵出行枢、元礼、裴虔通、令狐行达等二十余人，斩于市曹。时武德元年夏六月也。
静轩有诗云：杨广虽然苦万民，宇文臣子不当争。
江都一旦将亡灭，天地如何不戒惩？
化及杀了行枢二十余人，次日即离了彭城，引兵西行。正值李密据守巩洛，屯兵塞住紧要路口，不得西向。化及暗思将士离怨，皆无战心，只得引兵来奔东郡。此时东郡通守王轨，见化及势锐，不与之敌，乃举城以降化及。化及得了东郡，屯扎人马。正在入城之际，人报王世充、李密、李渊、窦建德四路皆有兵至，未知哪路先到。化及听言大惊，遂闭了城门，坚守不出。
原来此时李密进逼东都，王世充引军马与密战于洛南，有气如城压营，世充大败，退保河阳，乃自系狱请罪於越王侗。
侗以书慰勉，赐金帛以安之，召还洛阳。闻炀帝被害，遂同东都留守元文都奉越王侗即皇帝位，改元皇泰，以世充为吏部尚书，封郑国公。时元文都与内史令卢楚二人谋于皇泰曰：“今李密据守巩洛，兵精粮足，每有安天下之志，若付以重官，令其举兵，必破化及。若化及破，而密之兵随亦疲弊。乘其弊而伐之，可得志矣。”皇泰闻言，乃遣使封李密为太尉、尚书令，令趋兵北讨。密称臣奉制，即引兵与化及交战，得胜来告。文都等大悦，世充独谓其下曰：“元文都，刀笔才也，必为李密所擒。且吾军与贼战，多杀其父兄子弟，一旦为李密所下，吾属无类矣。”世充将此言以激众，文都等闻言大惧。适值皇泰欲以文都为御史大夫，世充不许，曰：“吾尝与公等言约：左右仆射、尚书令、御史大夫等官留待勋旧之人授之，今各欲得，则流竞开矣，何以共守？”文都恨之，乃私与卢楚商议，候世充入殿，伏甲士杀之。早有人来报，纳言段达，达恐祸贻于己，遂自持告于世充。世充大怒，即夤夜领兵直至含嘉门，围其宫城。正遇武卫大将军皇甫无逸遣将费曜、田阇二人拒战于太阳门。未及数合，世充斩费曜于地下。无逸见败，即自单骑逃走。
世充抢入门内，擒卢楚杀之。时紫徽宫尚闭，世充扣门绐皇泰曰：“元文都等欲执陛下降于李密，臣不敢反，特来诛反者耳。”段达擒元文都至，世充喝令左右斩之。悉遣心腹之人代领卫士，然后入谢曰：“文都、卢楚无状，臣急为此，非敢他故。”皇泰即与之盟誓曰：“反乱之人，理宜加诛。卿今赤心报国，任卿所为，朕若有负，天人共戮。”遂拜世充为尚书右仆射，总督内外诸军事。以其兄为内史令，居于禁中，子弟皆将兵。
分官吏为十头，以主军政，每怀异志，谋立大位。于是面结群党，以为救援，势震内外，皇泰惟拱手而已。至是下诏，赦了李密罪过，令密领兵征讨化及。李密大喜，遂领兵前来助战讨贼。毕竟还是如何？

[book_title]第二十回　化及鸩杀少帝
当日世充谓左右曰：“古人有云：虽有智慧，不如乘势；虽有閏基，不如待时。天下英雄并起，各自为尊。今化及弑炀帝，诈领少主西还，正在鼎沸之秋。随而讨之，夺其人马以成鼎足之势，图王霸业，在此一举，不可失此机会。”即引兵来追赶，正值化及进入东郡，遂移兵屯洛口，为首尾之势，按兵不动，徐观化及动静，以图进取。
却说化及在东郡，见西面兵至，惊得魂不附体，手足无措。
高谈圣曰：“东郡城险，钱粮亦有，终是立脚不定，难以久持。
今各路之兵四面云集，何以当敌？况又人心未顺，倘有内变，进退何往？”化及曰：“似此奈何？”谈圣曰“汲县左通黎阳，人马尽有，粮储极多，迁走彼处暂歇，此为上计。”化及从之，即引军马直奔汲县。人马正行之际，前面哨马回报，李密率领大军数万杀至。只见喊声大举，各持长戟，拦住去路，厉声叱曰：“逆贼何人也？”化及部将高谈圣拍马上言曰：“此隋少主车驾在此，不得无礼。”秦琼出曰：“吾等奉魏公之命，前来讨贼复仇。既云有少主，来此何为？只一炀帝被汝弑死，更欲何往？”谈圣曰：“炀帝天命该尽，沾病身死，干我主何事？今奉少主，回转长安，承即大位，汝尚敢在此挡我去路乎？”李密随后继至，大骂曰：“此贼弑君，逆天之罪，人所共怒，安敢巧言饰非？速与我擒之。”随唤秦琼，手持双锏，飞骤骅骝，直取谈圣。两马交处，一锏砍谈圣于马下，杀入阵中，砍死无数。化及之军大败，杀退二十余里，化及因无去路，遂拥兵北上，直奔黎阳进发。
却说黎阳乃密之将徐世绩据守，见化及拥兵大至，难当其锋，遂弃了黎阳西去，保守仓城。化及兵至，见黎阳无守，即渡过河，人城据之。然后引兵围仓城，与世绩相拒。李密与众议曰：“此贼不可与战，东有王世充蹑其后，西有李渊拒其前，北有窦建德邀其中，傍则有我大兵挫其锋。今若固守不战，此贼自獘。”乃移军于清淇，深沟高垒，按兵不动。两下拒守二十余日，李密每自巡营。忽报化及在河对岸往来，不知何意，密即厉声呼，谓之曰：“公家本戎隶破野头耳，父子、兄弟受隋大恩，今日炀帝失德，汝之兄弟乃帷幄宠臣，不能舍死以谏，反弑其君，冒天下之恶，淫乱宫闱，天地共怒，有所不容。汝今将欲何往？若能即降，尚全后嗣；愚迷不允，死无遗类矣。”化及听之，默然不答。须臾，乃瞑目为鄙语辱骂于密曰：“我今日专论厮杀的事，何必调弄书句、胡言乱语乎？”密顾左右曰：“此贼乃庸人耳，图谋为帝，吾当折棰驱之。”遂引轻骑五百，从下流渡过河，抄出山后，径袭化及之营，焚其攻具，经夜不绝。化及粮尽，遣人往东郡追索，抢夺官吏人民私积粮草。东郡扰乱，通守王轨被其逼迫不过，遂同官吏举东郡降于李密。化及闻知大惊，见势窘迫，乃令军士向汲县，劫掠人民、财物、粮食，引兵北走魏县。此时化及之将陈智略、张章仁率领本部之兵皆来归附于密。密见其北走，已知化及是无能之辈，乃还兵巩洛，留世绩于黎阳、仓城，以防化及。
却说化及行到魏县，叹曰：“人生在世无非只是一死。今日舍其弑逆之名，不若自立为帝乎！古人有云：‘千日为臣，何如一日为君？’少主立之无益，杀之有名矣。”唤部将董康，带武士十人来杀少帝。
少帝杨浩，乃炀帝吕妃所生之子。妃与少帝正在后庭嗟叹，宫女来报董康至，大骇。康执鸩酒与少帝曰：“夏日炎热，特上寿酒。”少帝泣曰：“何相迫如是耶？”康曰：“寿酒勿疑。”吕妃曰：“既云寿酒，当先上汝寿。”康怒曰：“汝母子不肯钦耶？”呼左右持短刀白练于前，曰：“寿酒不饮，可饮此二物。”吕妃跪告康曰：“妾身代帝饮酒，愿将军见怜母子性命。”康叱曰：“量汝何等，可代帝死？”康举杯与吕妃曰：“你可先饮。”妃挺胸大骂：“化及弑君逆贼，天地有所不容，犬彘亦不食其肉！”董康喝曰：“丞相立等回报，汝等俄延，望谁救耶？”吕妃大骂：“汝等助桀为虐之徒，必当族灭！”
董康大怒，双手扯住吕妃，直拥出庭。少帝揪住董康衣服，吕妃向前搅做一团。康唤武士绞死吕妃，以鸩酒灌杀少帝。可怜少帝四月登基，六月被杀。董康还报化及，化及命拖出城外埋之，遂即位于魏县。以父宇文述封于许，因号许国，改元至道。
用天子仪仗，文官武将拜舞，俱令三呼万岁，声闻数里。丽泉有诗为证：花鬣班封驾早朝，玉栏宫殿压云涛。
九州画地中原壮，万象横天紫极高。
日月辉明留阙内，龙蛇蟠结动旌旄。
群仙遥望蓬莱拜，五色飞烟达赭袍。
化及在魏县即位，天黑三日，逆风大起，对面皆不相见。
化及染惊气疾，数日不能设朝。后病稍可，尽将文武百官一一封赏。
却说有人来长安，报知化及弑了炀帝，又杀少帝，今在魏县自立为大许皇帝。现今朝练军马，远出西还。李渊听知大哭，遂命百官发丧挂孝，望江都哭祭之。于是诸臣皆有尊渊为帝之意，未敢擅便，乃禀于世民。世民曰：“吾意已定夺了也。”
遂引刘文静、裴寂以见李渊。文静曰：“方今隋室衰微，炀帝缢死江都，恭帝幼冲，百姓无主。主上年过逾矩，德及四海，东荡西除。今人长安，可以应天顺人，法尧禅舜即位，名正言顺，以讨群贼。事不宜迟，便请择日。”渊大惊曰：“汝等言者差矣！吾今虽居王位，亦臣下之臣，为此事则反隋也？”文静曰：“方今天下分崩，群雄卓立，各据一方。四海才德之士，同声相应，同气相求，舍死忘生，而事其主，非为名即为利也。
今主公苟避嫌疑，守义不举，天下之士皆失所望，不久自去矣。”刑部尚书萧造曰：“今隋帝已被化及所弑，主上不即帝位，而兴师讨贼，是不忠不孝也。今远征之民皆欲主上为君，与炀帝雪恨。今主上不行，是失民望也，愿熟思之。”渊曰：“僭居尊号，吾实不敢。今普天之下，率土之滨，并不曾有半分德泽以及万民，若如是，是篡逆也，汝等欲陷吾于不义乎？各宜商议。”诸将一齐曰：“主公若已推却，三军变矣。”

[book_title]第二十一回　李渊受禅即帝位
文静止之曰：“主公平生以义为重，未肯便居尊号，诸官暂各从长商议。”渊曰：“汝等欲尊吾为帝，不得明诏，是僭位也。”司农少卿裴之隐进曰：“离乱之时，宜从权变；若守常道，必误大事。吾等自去请诏。”渊再三推阻不过，恐军心变，只得依允。世民遂命百官随着裴之隐请诏。此时恭帝年幼，即令萧造草诏，愿禅于唐。制曰：朕在位一月有余，年当幼冲，遭天下荡覆，幸赖祖宗之灵，得李氏辅政。今仰瞻天位，俯察民心，炎精之数已尽，大历合归于唐。且神武之迹，既树于前，明德之辉，亦昭于后，历数昭然，已可知矣。特献国玺，追则尧典，禅位于唐王，唐王无致辞焉。
是日，萧造、裴之隐同百官赍丹诏并玉玺请唐王献纳。文静曰：“不可轻易。虽然诏玺已至，可筑一坛受禅，以绝天下之谤。”却令蒋佐筑一坛于长安城外，方圆九里，分布五方，各设旌旗，众臣皆依次排列。裴寂、文静请渊登坛，百官捧进冠冕诏玺。三让，乃受，南面而坐，受文武百僚拜贺，即皇帝位。大赦，改元为武德元年，赐百官爵一级。改郡为州，改太守为刺史。立建成为太子，封世民为秦王，封元吉为齐王。以裴寂为右仆射、知政事，刘文静为纳言，隋萧瑀为丞相府司录，窦威为内史令，刘弘基为行军总管，其余各据功封爵。
唐王既即帝位，恭帝遂退于长乐宫。次日，于正殿受朝贺之礼，唐王降诏曰：“逆贼宇文化及弑隋帝于江都，淫乱后宫，称孤改号，却又领兵西还。其子杨浩被鸩而死，此仇誓不同天地、共日月也。今朕已即帝位，赖卿等扶持，若不与炀帝报仇，何以为臣子之戒？朕今欲起倾国之兵，剿灭化及，为炀帝雪恨，朕之愿也。”文静对曰：“陛下初登大位，坐席未安，今又欲远征，苦劳神思，有费国用，非所宜也。”帝曰：“朕赖众臣之力，得立为王。未尝敢怠，今将一载矣，军马养成锐气，仓库即有储粮，不就此时讨贼，以定中原，更待何时？”于是命秦王世民为行军元帅，命御弟淮安王为副元帅，二人同领大兵十万，征讨化及。秦王辞帝，归于府下，商议调兵为队伍，以征化及。秦王分拨已毕，选定武德元年七月丙寅日出师。
忽见一人，威风凛凛，厉气昂昂，豹头环眼，虎臂狼腰，径至秦王面前陈言奇计。众视之，乃京兆三原人也，姓李名靖，字药师，现为右将军之职。靖曰：“逆臣化及今权着炀帝手下精兵二十余万，锋势甚锐，未可轻敌。不如遣人去约魏公李密攻其右，乐寿建德攻其左，洛阳王世充蹑其后，我之大兵拒其前。贼人势逼，不战而疲矣。”秦王大喜，即遣刘文静赍书前去，约会各路诸侯起兵，俱至魏县讨贼。一面亲率大兵离了长安，径向魏县进发。丽泉诗云：关内喧呼十万兵，秦王号令自鲜明。
旗穿晓日云霞杂，山倚秋空剑戟新。
千里霜威金钺重，三秋风色战袍轻。
与谁共挽天河水，一洗中原战血腥。
话分两头，不说刘文静赍书各处，先说窦建德自杀郭绚之后，居于乐寿，自称长乐王。又杀败涿郡薛世雄，领兵乘势来攻河间。河间府丞，义阳人也，姓王名琮，善谈兵法，胆略过人，朝夕训练士卒，与建德相拒。建德围之将及一年，不能得下。当时王琮在城内闻炀帝遇弑，即为二帝发丧，长幼咸穿素服，设位举哀。战士亦皆号哭，感动满城之人，如丧考姚，俱伤二帝死于非命。建德探听知之，悯其忠孝，乃遣祭酒凌敬人城吊问。小
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:14:40-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
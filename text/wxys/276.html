<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="叙,第一回　李公子民变聚众　闯踏天兵盛称王,第二回　北京城文武偷安　承天门闯贼射箭,第三回　伪相藉地点朝官　忠臣捐躯殉圣主,第四回　众逆臣甘受伪官　宋矮子私谈朝政,第五回　迫金钱贼将施威　求富贵降臣劝进,第六回　吴总镇举义勾东虏　李逆闯大败走关西,第七回　芦沟桥樵夫叹歧路　金坛县秀子闹黉宫,第八回　肇中兴南都正位　感时事草莽上书,第九回　愚百姓怕死迎伪官　奋阁部用计复德州,第十回　黎巡抚协力剿伪党　吴平西孤忠受上爵,跋,附录,剿闯通俗小说全文在线阅读,剿闯通俗小说全文在线下载,大玄古籍书库">
<meta name="description" content="明末长篇小说。10回。题“西吴懒道人口授”。晚明弘光元年(1645)兴文馆刊本,有图5叶。又名《剿闯孤忠小说》。清初刊本,书名为《忠孝传》。清抄本,题作《剿闯小史》。明末天启年间,阉宦魏忠贤擅权。崇祯即位,虽剪除魏党,但国家元气大伤,百姓被饥寒所迫,纷纷起义。李自成被尊为“闯王”,声势浩大,杀入京城,崇祯帝自缢于煤山。李自成入京后,大索百官财物;兵将到处杀戮抢掠。而李自成只想登基,不听李岩兄弟劝戒。明代边关守将吴三桂不受李自成的招降,进关抗李。闯王点兵10万拒吴。吴三桂见寡不敌众,哭求虏主援助。虏主怜其忠">
<title>剿闯通俗小说_佚名_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">剿闯通俗小说</span> <br/>
          作者： <span class="inputVal" id="bkauthor">佚名</span> <br/>
          朝代： <span class="inputVal" id="bkdate">明代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">文学艺术,小说,完结</span> <br/>
          字数： <span class="inputVal" id="bknum">[book_length]73065</span> <br/>
          说明： <span class="inputVal" id="bkdec">明末长篇小说。10回。题“西吴懒道人口授”。晚明弘光元年(1645)兴文馆刊本,有图5叶。又名《剿闯孤忠小说》。清初刊本,书名为《忠孝传》。清抄本,题作《剿闯小史》。明末天启年间,阉宦魏忠贤擅权。崇祯即位,虽剪除魏党,但国家元气大伤,百姓被饥寒所迫,纷纷起义。李自成被尊为“闯王”,声势浩大,杀入京城,崇祯帝自缢于煤山。李自成入京后,大索百官财物;兵将到处杀戮抢掠。而李自成只想登基,不听李岩兄弟劝戒。明代边关守将吴三桂不受李自成的招降,进关抗李。闯王点兵10万拒吴。吴三桂见寡不敌众,哭求虏主援助。虏主怜其忠义,发虏兵10万出征。三桂大败闯王,闯王携所掠金银财宝离京出走,吴三桂奉命追击。不久,虏众入城,葬崇祯,留京众臣各加一级。南京大臣拥福王为帝。勤王兵四起,但纪律松弛,民畏官军胜过畏贼。关外巡抚黎玉田与吴三桂合兵灭贼,射中李自成,李不久死去。刘宗敏分兵出走。吴上表奏捷。福王封吴三桂为蓟国公,并封赏将士,昭恤死难忠良。自此天下复见太平。本书写于晚明,以反映国家兴亡为特色,体现出作者对国运的关心。虽然其立场是反对李自成起义,所写的结局也不符合历史真实,但据此可以看出时人对明末战乱、异族入关等事件的理解与企望。</span> <br/>
          封面： <span class="inputVal" id="bkimg">Z_13800.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]剿闯通俗小说
[book_author]佚名
[book_date]明代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]文学艺术,小说,完结
[book_length]73065
[book_dec]明末长篇小说。10回。题“西吴懒道人口授”。晚明弘光元年(1645)兴文馆刊本,有图5叶。又名《剿闯孤忠小说》。清初刊本,书名为《忠孝传》。清抄本,题作《剿闯小史》。明末天启年间,阉宦魏忠贤擅权。崇祯即位,虽剪除魏党,但国家元气大伤,百姓被饥寒所迫,纷纷起义。李自成被尊为“闯王”,声势浩大,杀入京城,崇祯帝自缢于煤山。李自成入京后,大索百官财物;兵将到处杀戮抢掠。而李自成只想登基,不听李岩兄弟劝戒。明代边关守将吴三桂不受李自成的招降,进关抗李。闯王点兵10万拒吴。吴三桂见寡不敌众,哭求虏主援助。虏主怜其忠义,发虏兵10万出征。三桂大败闯王,闯王携所掠金银财宝离京出走,吴三桂奉命追击。不久,虏众入城,葬崇祯,留京众臣各加一级。南京大臣拥福王为帝。勤王兵四起,但纪律松弛,民畏官军胜过畏贼。关外巡抚黎玉田与吴三桂合兵灭贼,射中李自成,李不久死去。刘宗敏分兵出走。吴上表奏捷。福王封吴三桂为蓟国公,并封赏将士,昭恤死难忠良。自此天下复见太平。本书写于晚明,以反映国家兴亡为特色,体现出作者对国运的关心。虽然其立场是反对李自成起义,所写的结局也不符合历史真实,但据此可以看出时人对明末战乱、异族入关等事件的理解与企望。
[book_img]Z_13800.jpg


[book_title]叙
【发布者注：此本原文缺失，据别本补。】
君父之仇，天不共戴；国家之事，下不与谋。仇不共戴，则除凶雪耻之心同；事不与谋，则愤时忧世之情郁。于是乎闻贼之盛则怒，闻有绌首拜贼之人则愈怒；闻贼之衰则喜，闻有奋气剿贼之人则愈喜。怒则眦裂髪竖，恨不得挺剑而揕其胸；喜则振足扬眉，恨不得执鞭而佐其役。此天理人心之必然而不容已者也。
甲申三月之变，天摧地裂，日月无光。举朝肉食之夫，既悠悠忽忽，以酿此巨祸。迨乎溃败决裂，死者死，降者降，迯者迯，刑辱者刑辱。降者贪一日之荣，迯者徼一时之幸，刑辱者偷一夕之生。罪有重轻，失节则一。即死者亦仅了一身之局，而于国何补？国家养士近三百年，而食报区区若此，岂不痛哉！吴三桂舍孝取忠，弃家急国，效申胥依墙之泣，以遂秦哀逐吴之功，真正奇男子、大丈夫作用。虽匡扶之局未结，而中兴之业已肇，是恶可无传？
余结夏半月泉精舍，遇懒道人从吴下来，口述此事甚详。因及平西剿贼一事，娓娓可听，大快人意，命童子援笔录之，可怒可喜，具在编中。用以激发忠义，惩创叛逆，其于天理人心大有关系，非泛常因果平话比，故兴文馆请以付梓，而余为叙数行于首。
西吴九十翁无竞氏题于云溪之半月泉

[book_title]第一回　李公子民变聚众　闯踏天兵盛称王
百年虏运腥中土，百姓嗷嗷喂豺虎。
虐焰燔空上帝嗔，二十四将扶真主。
龙文昼见灵筊劝，手提三尺光如电。
鬼神助怒扫胡儿，乾坤此日开生面。
伪吴伪汉相继亡，独挽黄河洗八荒。
王师似雨山河润，帝泽如春草木香。
九方重译齐稽颡，嵬嵬功德弥天壤。
太平一统福无疆，八百姬占犹未广。
这篇古风，单道国朝太祖高皇帝迅扫胡元，重开日月，嵬嵬功德，千古无两，自然历数绵长，千秋万岁，跨越商周，大非汉、唐、宋之比也。
高皇帝定鼎建业，名应天府，是为南京。到成祖文皇帝起兵燕邸，代了建文帝之位，迁都北平，名顺天府，是为北京，以南京为陪都，传洪熙、宣德、正统即天顺、景泰、成化、弘治、正德、嘉靖、隆庆、万历、泰昌、天启。到先皇帝改元崇祯，是第十六叶天子了。想起万历年间，文恬武熙，民安物阜。虽有日本关白及土官杨应龙、孛承恩之乱，俱不久荡平；皆因大小臣工忠君爱国，不招权势，不纳货贿，不立门户，不狥情面。贤者在位，能者在职，百姓享四十八年太平，不受兵革之苦。
泰昌年促，传与天启，这朝天子，也是个聪明之主。因误任了一个太监，叫做魏忠贤，他自从伏侍东宫，淂蒙宠任，以后在司礼监秉笔用事，渐渐弄权，结交奶母奉圣夫人客氏，表里为奸，擅作威福，附己者升，异己者黜；又创宫操以收兵柄，盗内库以营私窟。
其时有个忠臣，湖广应山人，姓杨名涟，号大洪，上了极厉害的本，列忠贤二十四大罪。逆璫大怒，矫旨拿送诏狱，穷治其党。一时正人君子，不论在朝在籍，尽行拿问，重者处死，轻者谪戊，唬淂满朝官员重足而立，兢兢惧罪，相率拜其门下，愿为干子干孙，不计其数。更有无耻小人，称其功过周公，德拟孔圣，请于北京文庙之傍建立魏公生祠。南都亦效其尤风，十三布政争先立祠献谄。那时魏忠贤爵为上公，宗族亲戚俱袭封爵，真个一人之下，万人之上，人都呼为「九千岁」，再过几年，怕挣不出这一千岁来。堂堂明朝，险些儿化做了逆璫的世界。此时人心汹汹，无不危惧。
天启七年，熹宗皇帝驾崩。先皇帝以兄终弟及之义，入正大统，是为崇祯。
先帝自居藩邸，便稔知逆璫之恶，奈他羽翼已盛，不可骤除。乃阳录其定策之功，加禄进荫，渐渐削其大权，黜之于外；然后明正其罪，讨而诛之。凡附璫之辈，定为逆案，或诛或戍，或夺或锢。虽则除了一件心腹之疾，朝堂之上，经了两番剥削，如服硝黄去病，元气未免大伤。此时倘有贤臣良辅，乘圣主英明之气，洁己奉公，任贤图治，便祖宗之盛，何难复睹？其如自逆璫以来，习成了一个庸庸碌碌、保全富贵的套子，大家以不罹璫祸为幸，相安无事，不展一筹；偶有几个打病虎、断死蛇，以击璫为己功者，又立起个门面来，自谓气节清流，高自标榜，要人依附，但论同异，不论贤愚；但问恩仇，不问好歹。就有一班随唱和的，借他名色，哄取要位，定了脚头，一般样招权纳贿，事非钱而不行，人非钱而不用。朝中如此，外任亦然。贪官污吏，布满天下。加之徵调太烦，加派太重，徵收无法，民不聊生。所以奴虏未息，流贼后起。有诗为证：
中外艰危孰借筹，处堂燕雀且优游。
举朝朋党坚难破，四野十戈闘不休。
天子虚心明赏罚，臣工专意快恩仇。
杞人空自忧天覆，藿食难参肉食谋。
且说何以谓之流贼？他攻城而不取，淂地而不居，所过之地，子女玉帛抢掠一空，坏了一处，又到一处，如水之流而不定，故曰流贼。当初正德年间，刘六、刘七、齐彦名、赵风子一夥作乱，在霸州起手，反入辽东；转至北京，次到河南，流入陕西、山西，又至湖广，直到山东，转入南直隶瓜扬地方。经过七个布政司，打破大州府三十二处、小县一百十七处。从来流贼之强，莫过于此，却不曾占一城，踞一府，称孤道寡，不过是鼠窃狗偷，终覆灭于扬子江狼山之上。
如今的流贼，更不比当初，他占踞了几个省城，改元建号，直犯京都，惨及君父。此盘古以来未有之变。起手时也不过是响马强贼，抢掠营生，若地方官肯用心搜剿，如一灯之火，何难扑灭？其如上下相蒙，各图苟且卸担，那有寔心做事的？所委剿贼兵将，反以贼为利，或受他的常例，买路放走贼人，所杀反将平民割取首级，虚报军功，养成贼势，日盛一日。亦或有司懦弱怕事，贼兵来时，敛取民财，贿贼求免。以此贼愈淂志，屡败官兵，掠地攻城，纵横无忌。及州县失事，上司又怕连累自己官，甘心与他遮覆，买静求安，直至地方整片失陷。朝中大臣，还怕圣上嗔责，不敢奏闻。捱日捱月，酿成大祸，非一朝一夕。正是：
微烟忽作薰天焰，滴水翻成大海波。
话说己巳年间，奴酋毁墙深入，围困京城。兵部传檄各边，徵兵入援。有甘肃巡抚梅之焕，号长公，乃湖广黄州府麻城县人，此公有文武全才，在甘肃威声大著，至是奉命勤王。各边惟有甘肃最远，兵士多不愿行。因梅公刻期誓众，自己亲行，总兵官也不敢有违。才出界口四五日，地方粮饷就不接济了。前队之兵口出怨言，总兵官不用好言抚慰，只顾催趱上路，动不动便是捆打。军中有几个不善良的，率众鼓噪起来，四散奔走。后队梅公大兵已到，将总兵官参处了，下令招安。点起兵来，已少了二十馀人矣。那二十馀人，大率是军中出尖倡乱的，恐怕梅公访寔治罪，所以走避开去。梅公又淂了个甘肃警报，说道虏兵入界，星夜回兵剿虏。未暇搜捕这几个逃兵，知梅公回兵，又不敢还乡，只淂各寻路头而去。
内中单表一人，姓李名自成，陕西延安府米脂县人。多力善射，平昔不守本分，专一好说大话、闯没头祸，绰号「闯踏天」，在甘肃总兵标下，充做一名队长。鼓噪之事是他起头。走到山东地方，遇著一夥北来的逃兵，将他裹住，索取财帛。李自成说出来历，又自夸一身本事。这夥逃兵道：「我等无处安身，只想落草，没有个头目，你来淂凑巧。」就尊他为长，拣一匹好马与他骑了。自成就去结连九十八寨响马强盗，做夥打劫。共有十馀个头目，自闯踏天之外，更有老回回、洪太太、一斗粟、翻江龙、五阎王、曹操王、一条棍、格子眼、八大王等，惟老回回最尊。在山东、河南地方出没，打家劫舍，官军不能抵当。老回回病死，洪太太又中炮而亡，闯踏天兼并其众，军中尊为闯王。只有八大王张献忠自恃其强，不肯屈服，投顺在总督能文灿麾下。
熊文灿原不知兵，止会射几枝箭，遂谈天说地，自负边才。兵部也就惑了虚名，推毂他起来，做剿寇的总督。张献忠狼子野心，一时纳款，原非心服，文灿遂引为腹心，不能散其羽翼，反将军器火药、衣甲钱粮尽情应付他；他志高气满，依旧反叛去了，熊总督以此淂罪。
献贼名虽附闯，却自为一队，骚扰湖广地方，靳、黄一带受其荼毒，不在话下。再说河南开封府杞县，有个公子举人，姓李名岩，为人良善好义。为连年荒旱，米价腾贵。县官不知抚恤穷民，单比钱粮，日事敲扑剥。李公子遂动个条陈到县，第一款求他暂停徵比，第二款要他设法赈济。县官道：「上司催饷文书雪片下来，若不徵比，将何起解？必肰罪及本县了。至于赈济一事，县中没这项无碍钱粮，没处设法，除非本地大家自舍己财，搭救桑梓才好。」李公子见话不投机，撆口气，自家把仓中稻榖打算一回，除了饭米，馀下的尽数将来散给本图百姓。计口关领，颂声如雷，别图的不淂沾惠。
就有一班无赖好事的，纠五合十，向图中富家巨室门前闹炒，引李公子为例，要他发粟济贫；也有要打抢的，也有要放火的。那些富家巨室，悭吝者多，慷慨者少，都抱怨李公子开端起衅，去禀知县，求其出示禁治。知县只该劝他随力发心，各赈本图，岂不是个方便人情。谁知知县心中也怪李公子多事，反出一面硬牌，传谕「速速解散，各图生理，不许借名求赈，恃众要胁。如违即系乱民，严拿究罪」。百姓乱嚷起来，将硬牌打碎，要打差人，差人急忙奔脱，去县里回复县官。这里众百姓一聚拥到县前，七嘴八张的罗唕，高叫「救命救命」！
知县在私宅里听淂如此这般，心中着忙，不敢出堂，便去请李公子进衙，埋怨道：「宅上既有许多稻榖，何不输在官仓，待学生也设处几担稻子，量情给派，却不是好？」公子道：「若输在官仓，只好饱吏胥之腹，小民怎沾实惠？况且一家之积，岂能遍济各图。」知县道：「如今百姓聚而不散，如何是好？」李公子道：「老父母快写一个暂免比较的告示，出去安民，待晚生去劝谕他。」知县只淂依言，唤书手写了告示。李公子拿出县门，与众百姓看了，道：「列位乡亲且散，待我做一篇劝赈的文字，传布各图，定要他量力均出，周济你们便了。」众人道：「既是李相公吩咐，我们权且散去，看三日之后作何处分，再到城隍庙会话。」说罢纷纷而散。
知县见百姓县前打闹，心中好生不悦。又见李公子一言解散，羞变成怒，兼怕三日后还又聚集，遂连夜备起文书，申到上台，说道：「举人李岩心怀不测，私散家财，买结众心，团聚千人，倡言抢掠，打差辱官，不容比较。若不早治，恐贻大害。」上台轻信其言，就批仰该县速拿李岩究解，一面谕解百姓，免致激变。知县奉了上司批文，就去密拿李公子，监禁铺内。
众百姓都忿忿不平道：「李公子为要赈济我等，累他为事，于心何忍？不如劫了他出来，奉他为主，除了害民的狗官，也延淂一时之命！」于是一呼百应，顷刻间聚者千人。于夜半杀入县衙，将县官砍为数段，一面打开铺门，救出李岩，一面释放狱囚，劫了仓库。吓淂县丞典史不知迯奔那里去了。李公子道：「你等虽出公愤，如今弄出大事，罪在不赦。倘官兵到来，如何是好？今闯王强盛，见在本省邻府，不如投奔他入夥。」众人齐声道好。遂收入家私，连家小上了车辆，放起一把火来，烧淂县中七零八落。
次日县丞回来，备文详上司，只道李岩果然谋叛，商量发兵征剿，李公子已去之久矣。李公子附了李自成，为之谋主，劝他尊贤礼士，禁暴恤民。又道：「明朝恩泽在民已久，只因近日年荒饷重，官贪吏猾，所以所在思乱。我等欲收民心，须是假托仁义，说大兵到处，开门纳降者，秋毫无犯，在任好官仍前管事，不肖者与民除害。一应钱粮并减一半，百姓定肰乐从，可不烦兵力。」闯贼俱听从之，每用兵，辄令李严为前队。李岩遣心腹之人装作商贾，四散传布，说李公子仁义之师，不杀不掠，又编成口号，教导小儿们歌唱：「吃他娘，穿他娘，开了大门迎闯王，闯王来时不纳粮。」愚民信为寔然，每苦有司苛敛，恨不淂李公子早来。民间认李公子就是闯王，不知其为两人也。
此时闯贼乱了河南，献贼乱了湖广，两省告急表文都进御览，发下兵部。阁部杨嗣昌领了尚方剑，亲出督师。总兵左良玉忠孝无双，屡败献贼，献贼遁走。杨阁师题叙他战功，请旨加良玉太子太保，赐蟒玉，挂平寇将军印，勅其协力征剿，以殄灭为期。良玉遂到河南，与闯贼大战。游击将军左明国在阵前，一箭射中李自成右目，自成带箭而迯，大折一阵，奔往山东。自成自此损其一目，又因酒色成了个血漏。未几，献贼用诡计袭破襄阳，襄王被弑。杨阁部糜饷亡师，自知有罪，自缢而死。台臣劾左良玉纵兵掳掠，玩寇不援，朝廷遂降良玉爵三级，夺其勅命。良玉部下将士皆怨，莫有闘志。自此献贼势益猖獗，遂长驱席卷，尽陷汉、黄、荆、岳诸郡。
桂藩预先出走，惠藩相继而奔。湖南巡按刘熙祚亲督水兵，庇护二藩。贼兵追之甚急，刘公遣中军护二藩星夜前行，自己入永州城为死守计，以遏贼冲。不期贼预有奸细在城，里应外合，开门纳贼。刘公被获，贼欲降之，公不屈，贼乃闭之一室，公闭口合目，饮食不进。贼临以刀锯，公大骂不已，遂被杀于甯乡宗师庙。公死后，壁上题有《辞世诗》二首，诗曰：
倥偬军旅已逾年，家室迢遥久别颜。
岭北骷髅惊作垒，湘南宫殿倏成烟。
鹃血不沾无冢骨，乌啼偏集有狐田。
死生迟速皆前定，坚此丹心映楚天。
故园隔别又经年，今颜非复旧时颜。
山川草木俱含泪，貔虎旌旗尽作烟。
老妇漫劳寻蝶梦，儿孙切莫种书田。
苌弘化碧非奇事，留取孤忠向九天。
刘公既死，全楚尽亡。各路告急，廷臣匿不以闻。
其时闯贼知湖广被寇，复至河南，攻州劫县，围困了开封府。周王大出帑藏，募兵守城，相拒累年。值黄河水决，开封一府俱被水掩。周王乘船空身出走，百姓没船的俱化为鱼鳖，哀哉！此乃壬午年事。论起河决，乃是天数。传说开去，尽道闯王决水淹城，益增畏惧，凡贼所至，望风而溃，贼繇是攻破南阳、怀庆等处。朝廷虽知闯贼倡狂，亦不知河南之尽没也。当时也曾勅兵部集议，徵调七省抚臣会剿，只是说而不作。又各处抚臣以兵饷难措，多有遣人贿赂兵部，求息其事者；所以大兵到底不集，贼愈肆无忌。
其年虏又深入，直抵山东，攻破济南、兖州、东昌等处。朝廷遣总督洪承畴率各边兵御之，又遣兵部郎中张若麒监军。虏初小却，若麒连催进兵，承畴道：「此乃虏人诡诈，必有伏兵，不可轻战。」若麒卤莽贪功道：「我兵厚集，不乘胜驱逐，更待何时？如若顿兵不进，即系逗遛，朝廷知之，罪责不小！」洪总督被他逼勒不过，只淂出令各路俱进。虏佯退走，我兵追之，中其伏中，呼哨一声，虏兵四起，,将我兵截为数处，彼此不能相顾。若麒见势头不好，扮作小卒，下海迯脱。承畴遂陷于虏。全军覆没，京师震惊。
辽东总兵吴三桂，智勇兼全，传檄各镇，开河蓄水，扼其归路，各处援兵亦四集。且天气炎热，虏掳掠已饱，无不思归，被困月馀，不淂出口。先帝下严令：如有放出虏一人一骑者，即以失律治罪。命大学士周延儒亲往督师。虏愈慌迫，大出金帛买路，多者几万，少者亦数千。各将官受其贿赂，反替他向周阁老处打话说合，又道：「归师勿掩，穷寇勿追，不如放他出口。鞑子受了这番惊恐，下次也不敢进来。若是不放之时，他拼命死战，胜负难期。万一又有夷兵接应，难保无虞。」周阁老一来买静求安，二来也淂了他厚馈，反传令放他一条走路。各镇奉了督布军令，不敢堵截。于是将士解体，而边事大坏矣。后虽追究纵寇欺君之罪，辅臣坐赃赐死，亦何益哉？正是：
行边不是裴丞相，李诉焉能擒蔡人？
流贼见边关将士离心，益淂志横行。癸未秋间，勅兵部尚书孙传庭督兵十万，驻河北剿贼。贼用诱敌之计，以所掳良民充为贼兵，使当前锋抵敌。孙督师连战俱胜，追奔百馀里，贼又遣心腹之人率众诈降，假说贼中畏惧孙爷，如犬羊之畏虎，只淂奔迯，不敢对敌。孙督师信以为真，上疏自夸其能，说不日扫尽鲸鲵，必不敢遗一贼，以贻国家之患。朝中疑信相半。贼兵十面埋伏，哄淂孙督师大兵齐集，诱入伏中，一声炮响，齐齐杀出。官兵自恃屡胜，不做准备，被贼兵分头掩杀，死者死，降者降，全军覆没，惟孙督师单骑迯走。
贼乘势破了潼关，直入西安府。驱逐秦藩，占踞宫殿，传谕各府，诡称仁义之师，不淫不杀，但兵临城下，不许抗拒；第一铳要县官出迎，第二铳要乡绅出迎，第三铳要百姓出迎。如上城拒守，攻破之日，阖城屠戮，寸草不留。愚民惟恐屠城，望风迎降，全陕俱陷。
甲申岁首，僭国号曰大顺，改元永昌。二月间西犯太原、平阳等府。地方官不迯便降，不惟不敢率兵抗战，且不敢登城固守。贼所到之处，或用降官仍旧管事，或考选举人生员委用，责成措办钱粮，以供军饷。
到甯武关，总兵周遇吉与贼大战，我兵数千，斩贼万馀。贼兵后至者甚多，遇吉日夜在城巡守，援兵外绝，城遂破。犹率众巷战，杀贼数百，力竭被擒。贼愤其不降，磔遇吉于市，焚其家。一城百姓，悉遭屠戮。有诗赞曰：
甯武将军报国恩，呼兵巷战拒妖氛。
一时身死军民戮，忠义如君有几人？
二十五日，贼兵围真定。
二十七日，守臣丘茂华以城降，仍为知府。顺天巡抚杨鹗出巡，被贼所伤，幸而走脱。巡按御史陈纯德按临遵化，迯回。
二十九日，警报迭至，京师戒严。先帝召阁部大臣共议战守之策，皆言兵饷不足，宜增兵添饷。即日，遣太监八人督兵防守。城中多有贼党，假以纳官为名，占住店家。虽然盘诘甚严，奸细满城，无从分别。又遣内臣传谕勋戚，输家财助饷。太康伯张国纪、嘉定伯周奎助至万金，加封侯爵，以劝众人。太监杜勋自宣府差回，入见，盛言贼人强马壮，锋不可当。宣府危在日夕，不日当犯京师，皇上当早为之计。先帝复召百官议事，众人面面相觑，有言北京王气已尽，不如南迁。先帝大怒曰：「诸卿平日专营门户，不肯为朝廷出力。今日败坏至此，国君守社稷，他复何言！」百官嘿嘿而散。

[book_title]第二回　北京城文武偷安　承天门闯贼射箭
千里潇潇木叶秋，江东孤客动羁愁。
凋伤尽道繇爰兔，经画何堪问沐猴。
岁月冰霜容易老，干戈天地几时休。
高斋寂寞空搔首，月满前溪水自流。
暮雨潇潇江上行，绿林豪杰旧知名。
相逢何用相廻避，天下于今半是君。
话说三月初一日，昌平兵变，都明戒严。榆林屠戮独惨，抚臣冯师孔被杀，蔡懋德阵亡。
朱三乐乐三镇宣府，初二日贼至，我兵及百姓咸欲迎降。朱慰勉曲至，无有从者，但曰：「都爷听我等降了，庶救一城百姓。」朱乃独自巡城，见红夷大炮，曰：「汝等若能放一炮，我即碎尸万段，亦所甘心！」众勿听。朱不得已，自起燃香，火未及炮而兵民自后掣其手，朱夺卒刀自刎。贼兵遂入城，尽意掳掠奸淫，我兵民始互相埋怨。
督师宰相李建泰镇守保定，见贼势猖獗，上疏乞驾南迁，愿保太子先行。上谕羣臣曰：「阁臣李建泰有疏，劝朕南迁，羣臣可知否？国君死社稷，朕何往?」贼兵至保定，军民迯散一空。泰不得已，听中军缒城迎降。
初三日，皇上集羣臣议曰：「连日寇报紧急，不意真定、保定俱失守。诸卿有何良策？」羣臣相顾默然。上叹曰：「朕本非忘亡国之君，诸卿皆甘为亡国之臣矣!」总宪李邦华、少詹项煜奏请太子南迁，兵科光时亨参驳不果。诸臣奉旨守城，凡勋、卫、科、道等官，分守九门，盘诘奸细。辅臣魏藻德加兵部尚书，往南调兵；方岳贡加户部尚书，往南督饷。仍撤回首辅陈演，次辅蒋德璟准回籍，不敢出城。遣太监杜秩亨、总兵唐通协守居庸关。
御史王章见侦探不寔，随命家人四路探访，始知大同、真定，官民皆出城迎贼；德州、广平等处，俱望风纳款。连上数疏，条陈战守之策，会大司马适奉无兵，大司农又告乏饷，奏议竟寝。公不得已，乃致书南都兵部，恳其发兵过江，早赴国难。又值山东贼兵作乱，南北不通，大失所望。公见朝无同志，知国事已坏，惟日夕焦劳，忧勤尽瘁而已。
初四日，召对百官，遣襄城伯李国祯操练京营兵守城。次日飞马急报，一日数十惊。特旨借饷，数至万外者，建坊示奖。文武官僚尽行劝输，有各衙门分任者，有省直乡汇集者，有内官乐助者，竭尽心力，不过数十万。又敛城中商娼士民财物，以助守城之费。有每名止给黄钱百文者。加总兵左良玉、唐通、吴三桂、黄淂功俱伯爵，加刘泽清、郑芝龙都督世袭。
初九日破阳和，军民皆望风迎降。地方官愿留者，照旧管事；不愿，听凭回籍。即于军中选先降科甲到任，有才能者，破格擢用。
十一日颁罪己诏，黄榜各处张挂。命蓟镇总兵唐通点京营大兵三万，出城迎剿。通受命，点阅兵将出城，屯于教场不行，上疏奏云：「臣受命征剿，都城安危所系。奈户部所给粮饷，前少八个月，今又不敷。令三军枵腹持戈，恐误军国大事。」云云。皇上不淂已，降旨再给三月粮饷。贼兵未到，通已先递降书矣。及贼至，唐兵皆解甲投戈而迎。贼虽爱唐通之降，然凡攻城最苦之事，皆令我兵前驱。有诗笑曰：
都督官儿一块银，不知韬畧不知兵。
贼来预写迎降表，两下何须杀一人。
十四日，起复内臣曹化淳等出镇。饥残败兵悉投各监伍下，守不成守，战不成战。观望都外都内，队伍益空。
职方司张正声初任厥事，博谘方略，召见方、吕二生等，面令须淂确寔有能者，充塘报事。举喜峯都司孙玉等，随往侦探，方知贼来迅速。复举火攻，都司郑尧年、朱朝瑛等设埋伏，守备韩宗文、蒋士权等取援兵。
十五日报居庸关破，府州县官出郭焚香迎接。抚臣何谦、太监何进，俱被擒戮。
十六日昌平破，十二陵寝震动，享殿皆焚。贼分队扎营，自昌平至京，四面环绕，分一股下通州、天津等处，其馀贼众从沙河直抵平子门，恣行焚掠，火焰漫天，炮声不绝。科臣戴名说劾李国祯守御无策。
十七日，贼兵突拥城下，内外交通，但放空炮，不入铅弹。午后，郊北一带烟焰腾空。日晡炮声四起，彻夜不绝。上召对诸臣，司马张缙彦议调兵勤王，司农吴履中议犯官捐赀赎罪。满朝束手无策。皇上泪下，文武亦泣。是时枢司令箭不行，无计出城，兵权已落于奸监之手。
十八日，乃改授科道十八员，分守九门。上传光禄寺取麻縺数千，大小内官监尽遣守城，以充城垛营兵不足之数。城外箭炮注火如雨，司官周章共议守城之策，虽甚谆切，堂官竟若罔闻，已缓不及事。延至午刻，一时日色无光，天气阴惨，忽大风骤雨，雷电交作，人情愁惑，各无固志。但闻城南一路炮声渐息，人方幸其稍宽，而大内已纷然矣。贼兵攻城甚惨，皆驱我降兵并所掳百姓在前，退缩即斩。贼有军师，绰号「宋孩儿」者，身不满三尺，其形如鬼，多机智，善占卜；伪捏符谶，谓「十八孩儿当主神器」，造妖书、妖篆献贼，贼大加信任。安营之始，宋孩儿占十八日若有雨，十九日辰时必破城；若至期不破，恐有援兵四至，即日全军俱返，六年后再至始破。
其日未时，果然有雨。是日，贼阴遣杜太监密奏，有让位割地之说，羣臣皆以为可。皇上大恸，对百官曰：「国君宁死社稷！」至晚，上同司礼监私行前门，步至成国公府，府中以赴席未归为辞，失计还宫，叹息不已。宫人宦寺孑身奔迯者无算，周后自缢于宫中。
十九日平明，皇上手自撞钟集百官，无一至者。辰时，贼兵先于迯兵中混入数百骑，彰义门遂破。守城兵将弃械争奔，城内奸细乘势讹言乱窜，其东直、淂胜门亦开。可怜：
十万羽林齐解甲，更无一个是男儿。
忽传李襄城已被擒，杜太监为贼用，城外喧声如雷，雨雾瘴迷。
上知大事已去，含泪入宫，见袁宫人自缢，绳断堕地，乃持剑断其颈。时长公主年十五矣，在侧悲啼，意欲杀之，手不能举；少顷连砍二刀，闷绝于地。皇上乃自缢于梅煤山，内监王承恩同缢以殉。临难不苟，只见此内臣一人。正是：
阉人犹识君臣义，科甲惟存富贵心。
外传圣驾已迯，百官易服奔窜，守卒散走，皆说大兵已进。一时儿童妇女啼号震天，天色益晦。
贼兵西进淂胜门，东进齐化门。贼将牛、李二人率兵上城，一面飞骑数千到正阳门，门已大开，即以所存火器沿城放下。我兵一人不见，城内大小通衢皆贼兵，黄衣刀箭，声势逼人。无论官民，将刀乱砍，勒献马驴财物，或财命两伤，或劫财脱命，或先行自尽，或立毙刀下，更有义夫烈妇、堕井悬梁者，不计其数。贼传谕城中百姓云：「我来安尔百姓，尔百姓毋淂惊惶。令黄纸为号，写『顺民』二字，贴于额，悬于门，即不妄杀。」士民无计脱生，各执香站立，门上写「顺民」两字，继书「永昌元年」，再书「顺天皇帝万岁」。
贼首李自成，年三十有七岁，右眼射瞎。自大明门拥入进紫禁城，其党数十人，俱抗衡不相下。如权将军刘宗敏、马岱、谷大成、李岩、李牟、牛金星、白广恩、祖光先、官抚民、梁甫、姜瓖，馀李、贺、田、郭、戈、王诸贼，统不知名。皆在城中招童觅妓，大肆欢呼。士民俱戴破帽，穿敝衣，隐匿茅舍，庶几免祸。然以紬衣数层，易一布衣不可淂，幸免者亦百无一二。
二十日李贼入宫，遂出示：有淂我皇上者，赏银万两，封伯；隐匿不报，全家诛灭。人尽惊骇。日午于宫后梅煤山阁内淂皇上尸，及司礼监王承恩尸一刻王之俊。皇上头髪披面，左足有鞋，右足赤脚，身穿白绵紬，衣衽上写：「只因失守江山，无颜冠履见祖宗于地下。」后宫中遗血诏云：「朕自登极十七年，上邀天罪，致虏陷地三次，逆贼直逼京师，皆诸臣误朕也。任尔分裂朕尸，可将文官尽皆杀死。勿坏陵寝，无伤我百姓一人。」皇后亦自宫中舁出，俱停东华门侧棚内。三位皇子，太子未出，永、定二王扶出，拜四拜，随即进去。
初闯贼入都，持箭在手，自恃百发百中，射长安牌坊，祝曰：「若射中间字上，天下太平。」一箭射在「天」字空中。宋军师姑慰之曰：「射在当中，以淮为界，中分天下。」其实为空虚之处，后来一旦成空，乃必亡之兆耳。
【发布者注：以下残缺内容据别本补】五月十六日恭闻哀诏，痛皇上果罹奇变。又时事纷纭，谨拟代当代各公，挥泪移文，再告天下。
普天滔孽，祸延皇上，事不堪闻，义不忍说。千山不市，万谷停航。当面惟号，举头有哭。荒馀哽息，窃有喷肝。义地忠天，岂无公血？
窃念先帝履十七载碎国家，当百馀人肓宰相。东北虏寇又多，赤年三十春秋，已经白髪；未举妇人之烽，诸侯竟解，无一男子之义。神物遂波，愤河上之卢植；地肺言遵，鄙哭酒之庾踞。天邑永去，忠节竟推于君父，降表遂遍于李家，一二忠魂相随泉下。
痛哉先帝！春城孰送，暮山何来？曙旻孰听酸笳，香掖谁闻苦挽？横霜既无恋草，翳日不见悲松。徒令寥宙号风，孰见亲臣泣雨。枕戈杀贼之功，不符于八古；烈败惨亡之变，独见于大明！
痛哉先帝！极目马蹄车辙，不如唐家思慕；犹存蜀道上皇，徘徊紫塞榆关。岂及宋室倾颓，尚有风烟二帝；即有真卿，谁从拜奏行在？便多宗泽，已无天子蒙尘；郑节度趋迎骆谷，但有呼空；即李西平清道宝鸡，难贺朝庙。此以先帝之聪明神武，不辱于贼徒，遂令万国之官长耆童，痛心于永诀。
今日恭幸中兴有主，皇灵可恃。即朝轰殄三关，难释敷天大恨。况复䩄颜一室，但说杞人躭忧。至犹有以趋身定鼎为奇勋，备员佐命为大望，悻悻高官，怏怏失职。谈林不次东安，闘窟渐成西寺。试念大行之暴殡，吊麋鹿于燕台。残息惟以扶危，忍便说风流宰相；安国正期雪耻，敢便夸江左夷吾。若欲以今日之事为荣禄，是即以先帝之死为功名。泪倒填江，脑涂九土，呜呼痛矣！
先帝生，人心业死；先帝死，人心可生。但顾縗麻，何因而致？保重一顶黑纱帽，致换今日白纱帽。皇极殿前秦老笔，勿畏金吾；太祖地下韩相公，尚愁铁杖。日用钱刀，俱堪堕涕；流观年历，尽足飞伤。新亭之哭，犹嗤于茂弘；在床之纠，岂宽于仲举？况今日义难苟安，情在必复。
清朝不奉污陵，圣主岂安贼王？务提军声，上重新大寝；岂无烈士，但向梓宫一拜！万死无辞，亦有忠徒，争负长陵一抔，九原瞑日。乃恸辞直北，乞此线馀，立功河朔，不期延誉江南；直抵黄龙，非愿诸君痛饮。露布入南之日，是从容就死之期。友若水于长安，步霍安于灞上。必不使张郎甘蔗，求通骆驼；文子芦花，寄啼鹃血。十州天雄，八千君子，不必谈报耻之虚词，但实问先帝之陵庙。
龚云起
●京邸抄出崇祯皇帝三月初八日圣谕
皇帝勅谕绅士军民人等：
朕蒙大御十有七年，奈值奴虏方张，流寇又作，调兵借饷，寔非淂已。廼年年征战，年年加派，三饷并用，久无成功。本欲安民，未免重累，朕之罪也。贪官污吏乘机巧取火耗，鞭朴日为尔苦，朕深居九重，不能体察，朕之罪也。将懦兵骄，岂肯用命；焚劫淫掠，视尔民如讐。朕用匪人，养痈致溃，朕之罪也。以致寇势枭张，胁从愈众，遍地流毒，如秦、楚、赵、晋等处，始以假仁假义，诳诱愚民，其后赀财被其席卷，妻女被其淫杀，房舍被其烧毁，杀人如羊豕，驱人如奴隶。百姓忍怨吞声，无所控诉，追悔无及。思我祖宗以来，休养尔民等仅三百年，谁非天朝赤子，横遭惨毒，有如斯极？朕恨之痛之，宵旰靡宁。已调各路兵马，及天下忠愤之士，倡义勤王，愿取封拜者，水陆并进，为民复讐。
今与士民约，钱粮剿饷已行蠲免，召买悉令停止。府县州官有私徵派，滥法滥刑的，朕不时察访，拿问正法；仍察大小战士，守有功的，立奖升赏；官民男妇，节义死难的，从优䘏。一切不便于民之事，尽行革去，与尔更始。尔安心固守，毋得轻信流言，自生惊扰。
至于被陷文武绅士军民人等，一时畏死，勉强从贼，原非甘心作逆。除亡身李自成逆妄陷滔天，宠罪在不赦外，其亲信之人，伪官伪将，有能斩渠陷献城，即与王侯之爵，万金之赏；或焚贼积蓄，掠贼赃物来归者，分别世荫，等差赏赉。愿官者一体委用，不愿者安插宁家。近如金有章等，见今擢用；黄阁等亦与宽䘏。朕以天地父母之心，谅其不淂已之情也。他如文伪职牛金星、喻上猷、孟长庚、李振声、杨永裕等，武伪职刘家毓、田见秀、罗大恩、杨彦昌、谷可成，皆朕臣子，身陷贼庭，如能赤心王室，俟隙反正，朕亦何忍弃之？悉与赦罪，各复原职。
呜呼！天心未改，祖德尤深。朕才已省愆，用贤图治，改从前之弊政，嘉与尔等，维新尔等。贼平之后，耕田乐业，永为王民，不亦休哉？若听讹生疑，怀邪蓄二，大兵一集，玉石难分，徒贻后悔。故谕。
皇
京师被
皇上从容尽孝，义不辱宗社。凡我士庶，戴德感恩。谁非臣子，当思君父之讐，何忍忘报？国家之耻，讵敢偷生！誓不与贼俱全，共灭此朝食！
【发布者注：诗词据别本补】
●痛哭诗三首
痛绝吾君称至仁，犹闻遗诏恤生民。
中原礼乐今何似，文武衣冠更不伦。
举国徒知推伪主，普天谁解念王臣？
啼猿声断悲难尽，慷慨何缘致此身！
江关昨夜北风腥，遥望长安落大星。
不信簪缨皆拥戴，何堪犬豕踞朝廷！
数行哀诏神人泣，百丈妖氛日月瞑。
待旦枕戈双眦裂，冰天泪洒剑锋青。
寸寸舆图血战新，中原赤野走荒磷。
山河耻重凭谁洗，君父恩深不复陈。
万国衣冠酣肉食，九重衣甲荐征尘。
请缨若获歼凶逆，泪洒诸陵满冀滨。

[book_title]第三回　伪相藉地点朝官　忠臣捐躯殉圣主
太白星芒射紫微，烽烟遥傍五云飞。
剖心未见悬丹阙，溅血何曾上御衣。
战士投戈夸效顺，朝臣劝进说知几。
可怜圣祖艰难业，痛哭郊原掩泪归。
一个忠臣九族殃，全身远害亦天尝。
夷齐死后君臣薄，力为君王固首阳。
贼出示：凡在京大小官员，俱于二十一日一概报名汇察。不愿仕者，听回原籍，愿仕者照前擢用。如抗违不出，罪加大辟；藏匿之家，一并连坐。令长班内外搜寻，不许人家容匿。各官时有投寺祝髪者，有焚缢投井者，有畏缩不出者。
二十三日，百官早朝，仍囚服贼种立午门外，傍晚不见发落。司礼太监王德化从内哭出，见兵院部等官数十馀员，青衣待罪，叱之曰：「汝辈误国至此，今不急殡先帝，乃拥戴新主耶？」众答曰：「与我何干？自有主之者。」德化愤极，□□大哭，各官大被殴打，眉髪皆竖。诸臣良心发见，因汗颜举哀，中书吕兆龙、庶吉士周钟、魏学濂等大哭。众官齐哭，声振中外。□□繇东华门入朝，见毕，请殡先帝。见一青衣小帽人持一朱批出，云：「帝礼葬，王礼祭。二子待以杞宋之礼。」众官又求并以帝礼祭。少顷，青衣传语云「准行了」。
殿上唱名，首呼魏藻德，三呼不应，即命速拏。少顷以绳繋至，命送刑官拷打。众官人物丰伟及知名者七十三人，命赴吏政府过堂听用，其馀发牛丞相府逐名听点。文武约三四千人，匍伏中庭，丞相席地而坐，见百官大笑，将缙绅乱点，有呼名不到者，以军法治之。有投门下晚生帖者，即送吏政府受职，其馀一官著二兵弓刀押出。官犯就缚者，即押飞奔，稍迟，以刀背乱砍。宿刘府营房内，达旦囚服齐集，逐一唱名，又将百官分散，戈、李两将军严刑拷打，追赃充饷，大者数万，小则数千。刑有炮烙，有脑箍者，有夹棍，有火尺，大抵夹者居多。如本身不到，即拶家属立追。惨刑之下，不惟无幸免，且无完肤矣。有宰辅哀告愿效犬马者，有御史叩首兵卒之前者，败名辱国，种种不可尽述。
二十一日，李襄城解进，愿触金阶死。苦诤三大事：一祖宗陵寝不可发掘；一先帝须葬以皇礼；太子、诸王不可杀戮。贼悉从之，诈言襄城可用，着两兵押去。
是时死难诸臣，自十九日至二十二日止：
户部尚书兼翰林院学士倪元璐，号鸿宝，浙江上虞人，壬戌进士。十九日旦，贼甫登城，即沐浴冠带，服绛衣，北向拜阙，南向辞母，乃索酒对关神三浮大白，不使家人知。题案诫其子曰：「设皇上不得殡者，弃吾尸于沟，慎勿我殓。」时有劝其效文天祥者，公叱之，遂于中堂南向坐，自缢死。三日后，贼复入视，尸颜色如生，惊愕而去，署其寓曰「忠义之门」。贼更欲授其子倪会覃以伪职，会覃引刀欲自刭，见者夺免，贼亦舍去。殉难二十馀人，公最先。
东阁兼工部尚书范景文，号质公，北直吴桥人，癸丑进士。投井死。
左春坊左中允刘理顺，号淇六，河南杞县人，甲戌进士。贼差令箭传觅，闭门不应。具酒题诗，妻妾合门殉节。少顷，贼兵持令箭至，数十人踵其门曰：「此吾河南杞县乡绅也，居乡极善，里人无不沐其德者。奉李公子将令，正来护卫，以报厚德，不料早已全家尽节矣。」方下马罗拜，痛哭而去。
戎政尚书王家彦，号尊五，福建莆田人，壬戌进士，堕城暴亡。
左都御史李邦华，号懋明，江西吉水人，甲辰进士，死。
都察院左副都御史施邦曜，号四明，浙江馀姚人，己未进士。十八日，见贼逼城，即以死自誓。贼既入，问其从曰：「倪爷安在？」从者侦之，还报曰自尽矣。公绐之曰：「若等候于此，吾即往视倪爷。」乃入，若往衣冠者。既久不出，视之则自缢死矣。公与倪公毕命时，外庭犹未知大行之变，二公知之素，故殉难并早云。
掌司经局事左春坊左谕德兼侍读马世奇，号素修，南直无锡人，辛未进士。三月十六日，公同周巢轩侍班，见襄城伯匹马入殿来朝，汗沾湿，衣带披佚。内侍以非时止之，伯曰：「此时君臣多见一刻，亦一刻事。」诸臣惶惧问故，曰：「守城军皆疲傲，不用命矣！鞭一人起，则一人复卧，奈何？」上独召入，命内侍皆上城。内侍哗曰：「诸文武所为何事？用我辈，我辈不辞。可恨无耻犬马辈某某去内操，弛武备，今衣甲弓箭一无所有，何用？何用？」彼内中近贵者数人曰：「我辈月食皇家米五十石，为国尽死，亦宜矣。」乃请命行，曰即依前西奴入寇时，派定地方各去。
十九日早，公方起沐浴，忽有数人至，口索驴马。其仆告以无有，即持刀索物，尽简其囊中，果无有，乃去。始知城不守矣。公乃掩门自尽，其仆破门救之，公复苏，二妾朱氏、李氏皆已缢死。仆曰：「太夫人在，未可以死。顷出访万岁，已南幸矣。主可图走。」公不应。俄而大臣数人、锦衣卫数人、新贵数人来云：「今当如何？」公曰：「二百八十年来，不幸遇此大变。国家养士之报，尽于今日。」彼大臣曰：「我辈有责且偷生，君无责，且官非要地，宜不死。」新贵人或称门人，或称晚生，劝公缓死。公曰：「君辈乃作是言也，各从己志则已耳。」诸人面赤，乃告退。
公命仆市三棺，以二殡其二妾，指其一棺谓仆曰：「以此盛我。」简朝衣品服冠带于庭，引火焚之，北向望阙而拜曰：「臣未能报国，如何？如何？」诸仆皆恸。继又某某同长班过劝曰：「已有示，明日报单，后日入朝。愿仕者用，愿归者听。」公谓长班曰：「我自分必死，汝可去。」诸人乃曰：「公即万分忠节，闻皇上已遁，何不逸去？」公曰：「我皇上若出，则为辱社稷之主。以我意料，皇上明圣，必死社稷矣。」因呼：「皇上！皇上！」痛哭仆地。诸人无颜亦去。
其仆扶之起坐，乃以司经局印与仆曰：「万岁若在，可即持此印赴行在。万岁若崩，即以此印投吏部堂上去。太夫人生我不能养，汝辈归可语小主、次主，须缓曲而后言之。我既不能尽忠，又不得尽孝，罪罔极也！」因遥拜太夫人。时有郡人不欲显为叛逆者，祝髪而冠裳见公曰：「何不亦祝髪？」公曰：「身体发肤，受之父母。不死则辱身，依回而死，亦辱身。死则无辱也。」其人辞出。公乃端坐椅上，裂帛自尽。公死后一日，其仆往投牒报死，见执政者，皆平日仕我皇家之人。叹息而谓其仆曰：「如尔主之才望，正思荐之大用，何竟死也？」其仆亦知笑诋之。及见陈、方诸公俱枷锁而行，呼其仆曰：「悔不听尔主之言，以致于此。」因泣下。仆不忍见，掩面归邸中。
【发布者注：本段据别本补】夫今日不死，诸臣必谓其时不知先皇帝已死，固将存其身以有为。公则未知先皇帝之崩，已励天下以主辱臣死之义矣。且及今尚有疑先皇帝虽至圣，而命内臣守城一事，则圣德之微累。岂知其时文武不守，兵卫不守，不得已而近侍请守之。开门应贼之说，实未尝有也。后日不无以此诬先皇帝者，我辈宜夺其笔而破之。又有谓先皇帝诚宜出幸，不宜轻生者。夫先皇帝欲比灵斯尧舜，岂肯效晋、宋诸君者？先皇帝以其死激天下义愤之心，先皇帝以其死守祖宗二百八十年全盛之基业，夫今日时势必宜为汉之光武，而不同宋之高宗也，明矣？此则先皇帝在天之灵也！予闻公之说，而识社稷臣之义，愿天下知之。夫公忠则纯忠，而公且以为忠之道未尽；孝则纯孝，而公且以为孝之道未尽；未尝有意感劝夫室家，而感劝室家之道则已尽矣。呜呼！至矣！
大理寺卿淩义渠，号茗柯，浙江乌程人，乙丑进士，夫妇同缢死。
大常寺少卿吴麟徵，号磊斋，浙江海盐人，壬戌进士，死。
大仆寺丞申佳胤死
御史陈纯德死
御史陈良谟死
左春坊掌坊事左庶子兼侍读周凤翔，号巢轩，浙江山阴人，戊辰进士。十九日闻变，将就缳，为亲属劝止，且环守不得间。至廿一日，沐浴衣冠拜阙，自缢死。遗书诀父曰：「君辱臣死，君死，臣焉可独生！况男复身居讲职，忝列待从乎？忠孝不能两全，矢以来生再图奉养尔。」
户科都给事吴甘来，号和受，江西新昌人，戊辰进士，死。
吏部考功员外许直，号若鲁，南直如皋人，甲戌进士，亦闻信死。
兵部武库司郎中成德，号潜民，顺天怀柔籍，山西霍州人，辛未进士。见贼兵临城，即书约马世奇曰：「主忧臣辱，主辱臣死。我等不能匡救，贻祸至此，惟有一死以报国耳。年兄忠孝夙禀，谅有同心。」及闻变，作祭文一首，设鸡酒哭奠先帝，触死柩前，合门俱死。
兵部皇城巡视车驾司主事金铉，号一箴，留府前卫籍，南直武进人，戊辰进士。临难跃入御河死，铉八十老母亦投井死。
刑部右侍郎孟兆祥，其子进士章明，同死。
翰林院简讨汪伟，号长源，应天江宁县籍，徽州休宁人，戊辰进士。偕夫人耿氏呼酒饮毕，遂索笔大书于庭壁曰：「志不可屈，身不可降。夫妻同死，节义成双。」爰就缢，伟悬右，夫人悬左。少顷，夫人曰：「我辈虽造次颠沛，不可失尊卑礼。」乃解绳重繋，正左右之序而死。人称一时双烈。
河南道御史王章，号云屺，南直武进人，戊辰进士。分门坐守，昼夜巡察防御，见贼大队逼彰义门，知势不可支，急督兵赴战。外城已破，随即紧守平子门。十九日喧传驾崩，军民乱窜。公乃奋臂大呼，连击二礮，伤贼甚多。贼攻愈急，城陷被执。贼令降官劝说云：「王御史若早降，自当重用。」公痛哭曰：「你这无父无君贼子，不知报国，反说我降！」骂不绝口。贼兵持刀砍其膝，公仍坐地大骂。贼大怒，登时乱砍，殒命城上。新主中兴，赠兵部尚书，諡忠烈。按：甲申之变，文武死难最烈，被害最惨者，惟王公一人。正是：
丹心似石今何在？惟有忠魂遍九州。
顺天府推官刘有澜，被拘自缢。
有一人投演象所井死，数日无人寻觅，不知姓名。
勋戚惠安伯张庆臻，河南永城人，合宅焚死。
驸马都督巩永固，顺天大兴人，合宅自焚。
宣城伯魏时春，投井死。
新乐侯刘文炳，弟右都督刘文耀，叔都督刘继祖，北直任丘籍，南直海州人，全家自尽。
巡抚大同赞理军务都察院右佥督御史卫景琼瑗，号带黄，陕西韩城人，乙丑进士，骂贼被磔。
巡抚宣州赞理军务都察院右佥督御史朱之冯，号勉斋，顺天大兴籍，南直徐州人，乙丑进士，骂贼被磔。
山西巡抚蔡懋德，战殁于阵。
【发布者注：诗词据别本补】
●有哀殉难诸忠臣诗二首：
上帝深宫闭九阍，晚虹斜日塞天昏。
英才尽作龙蛇蛰，遍地都成虎豹村。
才许誓心安玉垒，已伤殒首向金门。
贤豪虽没精灵在，地逈难招自古魂。
寒空此夜落文星，星落文留万古名。
已觉地灵因昂降，直疑天意弃苍生。
魂归绝地为才鬼，国有遗编续正声。
惆怅月中千岁鹤，夜来犹为唳华亭。
●草莽孤臣吊越郡三忠赋
岁侵侵兮时仲夏，悼灵均兮效骚雅。
逢辰缺兮心偃蹇，苦邅廻兮泪复下。
帝监在兮诵有明，贞皇轨兮登迈驾。
播昌烈兮粹志清，菲饮食兮知穑稼。
期有道兮万年长，运阳九兮祚不假。
愤眊浊兮啸鸱鴞，恨伴食兮羞宗社。
两仪黯兮耀不灵，江河塞兮路无罅。
乔岳倾兮势土崩，军民丧兮弃原野。
重华逝兮泣苍梧，正节求兮有谁者？
比干剖兮箕子囚，为捐躯兮报君也。
忠之烈兮义之尽，名之高兮并之寡。
志馥馥兮久弥章，庙迟迟兮应昭假。
气凭虚兮御玉虬，驾云骖兮奠金荦。
誉三仁兮有仲尼，告巫咸兮再申写。
●吊四忠诗　蒋模
常郡昔号忠义城，旧有忠义祠，今四忠媲美，不愧前贤。有欲为王忠烈公建祠于金牛镇者，或曰：「一祠独建于乡镇，似属本宅家庙，何如公建四忠祠于郡城？」足见仁郡人心之公。惜未有议及此者。不识梁溪诸君子以此议为何如？因录吊四忠诗于左：
吊刘劬思侍御死节　讳熙祚，武进人
绣斧巡湘旧有名，忽提孤剑出方城。
荆南血溅痕犹在，斗北魂升望已深。
讨贼朝图黄石略，勤王夜战楚江程。
可怜身死家犹远，汉水潺潺尽哭声。
吊金伯玉驾部　讳铉，武进人
少负淩烟万丈才，怜君怀抱未曾开。
请缨欲继终军志，沉水空罹屈子悲。
唾贼声声皆是血，酬君念念总成哀。
九泉莫叹三光隔，又送文星入夜台。
吊马素修宫坊　讳世奇，无锡人
春残夜静陨文星，报主投缳万古名。
不羡绛帷多弟子，当因铜柱识先生。
家藏遗史传当代，国有忠臣续正声。
更喜闺人先殉难，双淩浩气绕铭旌。
吊王芳洲侍御　讳章，武进人
大厦难凭一木持，靡他自许独登陴。
鼓沉夕照神逾劲，旄落晨星志不移。
血溅山陵酬祖泽，魂依宫树答君知。
生来佩尽九熊教，白刃锋头鍊孝思。
贼先用奸计，磔一降兵于碁盘街，诈称贼兵奸淫妇女者。榜示众军，如有掳掠奸淫者，照此施刑。愚民初皆信而喜之。顺天府学生员李名世，贼兵奸其女，李赴禀刘贼将，贼将捆贼，并生员与女，做势威吓。女子不敢招认，贼将遂喝令贼校将生员分尸，以警后来之妄告者。正是：
家辱身亡寃不散，也随帝后诉苍天。
嗣是，贼兵愈无忌惮，绅缙之家每受其淫辱而不敢言。
贼初入城，百姓犹未大慌，凡无耻秀才，都想希图富贵，至此始恨入骨髓矣。贼兵不过四五万，兼以童稚插伍，东朝而出，西暮而入，扬寡为众，虚张贼势，屯于民房。遍城男妇皆为贼烧锅秣马，勒索酒饭供馈，如稍迟，即以刀背乱打。一更时分，驻本家者，捆打拷索银两饰服，奸淫妻女婢妾；或沿瓦窃入邻家，被其辱者，忍羞不言。贼兵或三五成羣，七八成队，沿门搜察，甲去乙来，殊无已时。每获一妇女即扛拥城上，轮次奸淫，有不胜其淫辱而即气绝者，有遇贼将过而抛掷城外者。安福衚同一夜妇女死者三百七十馀人，号惨之声，昼夜不绝。正是：
豺狼撩乱入皇都，一时天地如崩瓦。
死难诸臣家眷，贼兵绝不敢犯，其他妻妾亦或有不能免者。公侯驸马之家，杀掠尤甚。
诸宫嫔有欲逃窜而出者，皆为闯贼拦入。有魏宫人前后奔跑大叫曰：「贼入大内，必净宫，奴辈必遭毒手！汝等若有志气，当早寻道路，免致受辱！」哭叫数番，遂跃入内河死。顷刻间，诸宫嫔同跳入河内死者四五十人。闯贼同诸贼将二十馀人入宫，集诸宫女美者，每贼首分淂三十人。宫女费氏，年甫及笄，忙迫投并，井枯水浅。贼至，闻井中𧾱𧾱有声，窥之乃一女子也，因共救出之。众贼将见其姿容姣好，互相争夺。女遂心生一计，泣谓众贼曰：「我乃长公主，若辈不淂乱动，必报知汝主，凭汝主发落方可。」女意欲借此机会，异图闯贼也。闯贼审寔，知非公主，遂以赏罗贼将。罗携出，女绐之曰：「妾年尚幼，寔出天潢之胤，万难苟合，望将军怜而宥妾。择日成礼，惟将军所命。」贼将不胜欣喜，不知女已暗藏利刀在身，俟贼酒醉，尽力直刺贼喉，随以刀自断其喉，遂俱死筵前。闯贼悯其贞烈，令人葬之。
长班吴奎妻张氏，德色兼备。家虽贫，屋宇甚精洁。贼兵数人至其家，瞥见张氏，遂欲驻下。张氏知欲逼己，随往宅后赴水，伏池中浅处。见贼之去，张氏复出，往寻其夫，中途相遇，言以前事，忽被贼大队冲散。张氏复归，又为一贼所据矣。夜乃强淫之，贼睡去。少顷外有叩门声，张氏知其夫妇归，乃潜起开门，二人以刀刺贼死，取其财物而迯。至前遇一井，张氏泣谓夫曰：「吾闻烈女不事二夫，昨之偷生不死者，虑君饥寒失所耳。今既获一面，又淂财物，死亦甘心矣。」言讫遂欲投井，奎力阻之。张氏泣曰：「君即不罪妾，妾何面目偷生于世乎？」竟投井而死。
彰义门破，传闻驾崩。魏学濂托言欲谋辅立太子，摇摇不决。家人跪禀：「老爷不必踌躇，只思老老爷当日如何死难，大相公因何早殁便是了。」学濂父即魏大中也。大中死于魏忠贤之手，其长子学洢又因哭父而亡，诚忠臣孝子之门也。故其家人云云。濂曰：「汝欲我死耶？」家人曰：「焉敢如此，但恐碍老老爷百世芳名耳。」濂曰：「汝且退，容我思之。」少顷，举手拍案曰：「今大势已定，我何自苦也？」家人屡谏不听，遂自缢。外传学濂已死。
城破后，象房桥羣象一日齐皆哀鸣，泪下如注。
目樵道人曰：夫人臣委身事主，主忧臣辱，主辱臣死；君存与存，君亡与亡。此乾坤大义，非可以官之大小，职之烦简，并在朝、在差、在籍、南北作分别观也。但古今忠义，原有二种死者为经，亦有采薇行歌，遁迹方外，以终其身；或放浪形骸，不书年号，但书甲子；或以铁如意恸哭招魂，君子未尝不哀之。我朝革除之难，方铁诸公死为最烈，如葛衣翁、河西佣、补锅匠、雪庵和尚，并题诗峨眉亭，皆得以其孤芳至性动后人之凭吊，忾叹于残编断简中。我国家不幸罹此凶毒，崇庙震惊，至尊以身死社稷，臣子殉难者仅寥寥二十馀人。君臣之义，无所迯于天地之间，而得以国恩之浅深言哉？靖难诏至，有教授同诸生十二人曰：「此『明伦堂』三字何为者？」相抱而哭，俱触柱死。东湖樵夫闻诏，亦赴水死。嗟夫！伊何人与？伊何人与？君子不能不三恸云。如吴县许玉重先生者，真可与靖难之教授、诸生辈并传不朽矣！
●特录吴县文学许玉重先生死节始末
话说文学吴县许琰，住在长州县望亭杨树园村。于四月二十七日入城，闻京师破陷，呼天痛哭曰：「我命当尽，岂忍恋乡苟活！」即挈妻孥寓西城季弟玉瑛家，誓以死报君。至五月初，知先帝遭变既确，大恸求死。题诗曰：
正想捐躯报圣君，岂期灵日坠妖氛。
忠魂誓向天门哭，立乞神兵扫贼羣。
初十日夜，解带自缢，家人力救淂醒。十一日辰时，密往福济观暗室投缳，遇陆道士知觉，复救活。随往胥江中深水处，惊动潞藩，命李内相叫水哨兵捞起，至丁钺武家，钺武留至堂内。时欲奔外赴河，将「崇祯圣上」四字遍身写满，宛转哀号。四邻进观，无不流涕。钺武伴宿二日，三于十三日晚往报乃弟，哭劝方归。
投水后体受重伤，不能复出。及哀诏到，家人恐其有变，不复与闻。适一友于二十六日早过候，言哀诏到久，先生闻之，一恸几危，遂绝粒。家人慰解，许曰：「圣天子如肯修此惨亡，我何忍下咽？」二十八日饿极作呕，无力举笔，口授一诗：
平生磨砺竟成空，国破家亡直眼中。
一个书生难杀贼，愿为厉鬼效微忠。
六月初一日，胃空呕尽，继之以血。亲友苦以汤粥劝进，乃扬目而呼曰：「汝欲我偷生耶？」竟嚼烂唇肤，永决不肯食。初二日，血尽喉肿，吐舌寸馀；初三日申时气绝。
先生平昔品行矜卓，未遑详述。据其十七岁时，母张氏病，割股，孝行素著亲党。附闻。
【发布者注：本段据别本补】待清居士赞曰：
乾坤倒易，冠裳灭裂。卓哉先生！砥竖气节。孝子忠臣，无忝名寔。生不得志，誓死杀贼。见者伤心，言之酸鼻。养士百年，报君一日。儒冠有人，穷酸气烈。高风悚息，䩄面耳热。天门可开，神鬼欲泣。日月争光，河岳并立。柱上烈血，匮中化碧。

[book_title]第四回　众逆臣甘受伪官　宋矮子私谈朝政
谁教谈笑堕都城，闻说诸公马首迎。
十万羽林犀甲解，三千朝列受章荣。
铨曹何幸叨恩俸，学士依然负重名。
草莽徒劳心血尽，南天一痛泪无声。
话说田府为前营权将军刘宗敏所居，周府为中营制将军李岩所居。更有弘将军、毅将军，皆一品尊职。文官自牛金星、宋企郊以下，见贼将皆行跽礼；府县外官见守御头目，亦俱跽见。即行伍贼卒，皆淂威行有司。诸贼将中，惟刘贼威令日严，杀戮抢掠军民无算。诸贼分踞各府，子女玉帛，尽供其用，淫虐无所不至。李贼或禁之，辄哗曰：「皇帝让汝做，金银妇女亦不与我辈耶？」一应商人，不许罢市。有山陕人在京开店，潜通消息，路上行人皆系贼兵，百姓不淂已而出，必面贴「顺民」两字，方免不测之祸；然拏去养马饶火，十有八九。
贼将二十馀员皆领兵在京，横行惨虐。惟制将军李岩、弘将军李牟兄弟二人不喜声色，部下兵马三千，俱屯扎城外，只带家丁三四十名跟随，亦不在外生事。百姓受他贼害者，闻其公明，往往赴禀，颇为申究。凡贼兵闻李将军名，便稍为收敛。岩每出私行，即访问民间情弊，次日必曲安抚。每劝闯贼申禁将士，宽恤民力，以收人心，闯贼毫不介意，于是满城百姓怨恨入髓。
男妇大小皆骂张缙彦、杜勋等二人，卖国奸臣，万剁犹轻。杜太监明知如此，犹递访单，谄谀闯贼，凡平昔有隙之家，无不遭其毒手。
其狱囚概行审释，或授伪济宁道等官。董心葵出狱，狱率领侯恂、杨枝起等朝见。贼尉劳侯恂毕，呼董心葵再三称慰，俱留听用。心葵不愿受职，诸贼将甚相钦重，俱通名邀饮，董亦不拒。江南世宦家眷，淂以保全无忧，不致受贼欺侮者，心葵之力居多。
六部改为六政府，司官改为「从事」，六科改为「谏议」，十三道改为「直指使」，翰林院改为「弘文馆」，太仆寺改为「验马寺」，巡抚改为「节度使」，兵备改为「防御史」，知府改为「府尹」，知州改为「州牧」，知县改为「县令」，守备改为「守御」，把总改为「守旅」
吏政府大堂宋企郊；文选兼文谕院顾君恩；从事杨枝起，原给事中
户政府大堂杨王休，原潼关道；户政府少堂张嶙然；从事金震生，原户部员外
礼政府大堂巩焴，原河南提学；少堂梁兆阳，原翰林院简讨；从事吴之琦，原礼部主事
兵政府大堂侯恂，原兵部尚书；少堂杨士聪，原翰林院；职方傅景星，原陕西巡按；从事沈文龙
刑政府大堂安明兴；少堂李振声，原湖广巡按
工政府大堂黎志升，原山西提学；少堂叶初春，原太仆寺卿；从事孙节，原吏部司务
大理寺卿吴家周，原尚宝司卿；寺丞项煜，原少詹
光禄寺卿李元鼎，原太仆寺丞
验马寺卿宋学显，原通政司参议
司业薛所蕴；学录钱位坤，原大理寺正
吏谏议申芝芳，原吏科给事中
户谏议戴明说，原户科给事中
兵谏议光时亨，原兵科给事中
直指史凃必泓，原御史
修撰加一级韩四维、杨廷鉴；修撰加一级陈名夏
庶吉士加一级刘馀谟；改授庶吉士卫祯固，原御史
周钟授简讨，原庶吉士，代贼草诏，撰《劝进表》
熊文举授考功司郎中，原吏部
张家玉以建言捆三昼夜，仍授原职
吕崇烈授防御使，原翰林；孙承泽授四川防御使，原给事中
刘廷谏授四川同知，原吏部；傅振铎授四川同知，原给事中；时敏授四川县令，原给事中
龚鼎孳授防御使，原给事中
高翔汉授左都，原给事中
柳寅东授直指使，原御史；陈羽白授直指使，原御史；张鸣骏授直指使，原御史
武愫授徐淮防御使，新进士，为淮抚路擒解南京，淩迟处死事见后
王允言授沧州州牧，到任三日，为百姓所杀
□□□授山东防御使
孙澄授河南鹿邑县令，后擒解南京枭斩事见后
李之奇授防御使
范售授河南考城县令，后擒解南京枭斩
张元辅授户政府员外
吕兆龙授成都府同知
黄一爵授北直同知，方到任，被百姓逐出，杀于城外
陈奇授河南归德府同知，擒解南京枭斩
贾士㑺授商丘县令，擒解南京枭斩
周亮臣授广平同知，到任行香，为众生员殴死
王孙蕙授长芦运使
孙以敬授两淮运副
郭经邦授河南拓城县令，后擒解南京，病死于道
王尔禄授户政府从事
吴泰来授四川同知
许承授归德府定陵县令，后擒解南京枭斩
何永祥授邯郸县令，到任为衙役毒死
贺成授延庆州牧
董三省授开封府通判；汪守国授武昌府通判
诸葛万成授大同府同知；潘可程授汉阳府同知
戈邦智授四川通江县令；何士胤授四川华阳县令
石有庆授河南祥符县令
以上八人俱白衣出身，不敢赴任。
再说各官皆在吏政府听选，上者升堂，次者立轩，下者立中庭，选过逐一奏闻，然后放榜。其各官选毕，即付凭随贼将出征，破一处，方有职掌。其县令等官，即著贼兵押去莅任，羁眷属于都为质。二十三日，已选伪职者俱锦绣拜客，甚扬扬自淂。
伪军师宋矮子上疏，言明朝削髪奸臣，吏政府不宜授职。此辈既不能捐躯殉难，以全忠义，又不肯委身归顺，以事真主。顾乃巧立权宜，徘徊岐路，名节既亏，心术难料；若委以政事，任以腹心，恐他日有反噬之祸，云云。闯贼批云：「凡削髪奸臣，命法司严刑拷问，吏政府不淂混叙授职。」
伪丞相牛金星入朝，有衲僧拦路告曰：「我有急事要说。」牛贼问之，僧曰：「崇祯皇帝是个好皇帝。只为李家大兵来，就逼他缢死，既占了明朝江山，又不知太子下落，特来禀问丞相。」牛贼怒，左右欲杀之，衲僧呵呵笑曰：「和尚只一个头，砍了值什么。你们这几万头，却怎么了？」牛贼曰：「此颠僧也，杀之何益！」命逐之去。僧去数步，忽不见。
伪军师宋矮子同制将军李岩私步长安门外，见先帝柩前有二僧在傍诵经；我明旧臣选伪职者，皆锦衣跨马，呵道径过。岩谓宋曰：「何以纱帽反不如和尚！」宋曰：「若等纱帽，原是陋品，非和尚之品能超于若辈也。」岩曰：「明朝选士，繇乡试而会试，会试而廷试，然后观政候选，可谓严核之至矣。何以国家有事，报效之人不能多见也？」宋曰：「明朝国政，误在重制科，循资格，是以国破君亡，鲜见忠义。满朝公卿，谁不享朝廷高爵厚禄？一旦君父有难，皆各思自保。其新进者盖曰：『我功名寔非容易，二十年灯窓辛苦，才博淂一纱帽上头，一事未成，焉有即死之理？』此制科之不得人也。其旧任老臣又曰：『我官居极品，亦非容易。二十年仕途小心，方淂到这地位。大臣非止一人，我即独死无益。』此资格之不淂人也。二者皆谓功名是自家挣来的，所以全无感戴朝廷之意，无怪其弃旧事新，漫不相关也。可见如此用人，原不显朝廷待士之恩，乃欲责其报效，不亦愚哉？其间更有权势之家，狥情面而进者，养成傲慢，一味贪痴，不知孝弟，焉能忠烈？又有富豪之族，从夤缘而进者，既费白镪，思权子母，未习文章，焉知忠义？此迩来取士之大弊也。当事者若能矫其弊而反其政，则朝无幸位，而野无遗贤矣。」岩曰：「一见僧人敬礼旧主，足见其良心不泯。然则释教亦所当崇欤？」宋曰：「释氏本夷狄之裔，异端之教，邪说诬民，充塞仁义，不惟愚夫俗子惑于其术，乃至学士大夫，亦皆尊其教而趋习之。偶有愤极，则甘披剃而避是非；忽值患难，则入空门而忘君父。丛林宝刹之区，悉为藏奸纳叛之薮，君不淂而臣，父不淂而子，以布衣而抗王侯，以异端而淆正教，惰慢之风，莫此为甚。若说诵经有益，则兵临城下之时，何不诵经退敌？若云礼忏有功，则君死社稷之日，何不礼忏延年？此释教之荒谬无稽，而空费百姓之脂膏以奉之也。应当人役其人而火其书，驱天下之游惰，惜天下之财费，则国用自足，而野无游民矣。」岩大以为是，遂与宋成莫逆之交。
江西吉水县刘贡生，往来京师，授徒二十年，秉笔内臣出其门下者颇多，太监杜秩亨亦其徒也。刘在京时，兼行堪舆之术，尤精于天文，公侯家皆礼敬之。甲申年，刘赴京候选，寓于杜太监家。闻闯入秦中，刘与杜夜观乾象，忧形于色。杜叩其所以，刘不答。至贼围城，杜问刘天文气数何如，刘怒曰：「汝曹事圣君，当尽心报国而已，他何问也！」次日见杜有异志，遂推翻几席，大骂而出，不知所往。
京师有一禅师者，道行最高，每与人言，皆忠孝大节，间筹时事，无不中窾。公卿好禅者皆以师礼事之。浙江进士吴某，见师与诸大老往来甚密，往候数次，馈师白金念两，师受之，朝夕谈论甚洽。十八日贼攻城急，吴叩师闻终身大计，师曰：「只有一条路。公自思功名是分内带来底，便可糊涂草草；若功名是朝廷与公底，则忠孝二字正在此际分明。」次日闻驾崩，某即削髪见师，似有依栖之意。师曰：「公向以贫衲削髪披缁，曾蒙布施二十金。今公亦削髪披缁，贫衲理合回敬。」遂取前银廿两璧之，某大惭而退。
癸未进士武愫，未选伪职时，先托伪官夤缘求选。遣家人往亲友处索吉服，家人大恸曰：「奴闻主忧臣辱，主辱臣死。今皇上已崩，主翁不奔丧哭临，已出奴之不意矣。乃今欲取吉服，想为见新君而用乎？主翁生平忠孝，今奈何为他人所误也！」遂叩头出血，愫终不听。家人对人曰：「我主翁为名利所惑，不听吾言，后必有悔。况李贼贪淫无道，上干天怒，下拂人心，不久且自败矣，吾不忍见主翁之失所也。」因遂不食而死。后武愫果淩迟死，卒如家人之言。
首辅陈演谢事已久，主贼破居庸，皇上复诏诸臣理事，演亦在召内。其日演梦头戴平天冠，身骑苍龙，游高山之巅；又数人扛金银一间房，送至内室。及闻召，演以为祥，问亲厚门生董孝廉，董曰：「所梦皆不祥，愿老师高蹈为美。」演曰：「何为不祥？」董曰：「首戴平天冠，老师已贵极人臣，今国方有事，焉有无故为王之理，试思人之首岂可平乎？骑龙入山，则龙失其所矣。夫龙者，变化之物，潜则居于深渊，升则腾于霄汉。今上不在天，下不在田，而乃游于山巅，乃困龙矣，骑之适以自蹶耳。至于金银一间房，岂数人所能扛者，乃扛之入室，必非人世之财，寔冥资之物耳。」演闻言不怿。及城破，果受贼刑辱。演犹思前梦为吉，乃以劝进媚贼，冀淂转祸为福。不意十三日贼传密旨，将陈演、魏藻德等六人处斩，前梦果如董说。
宜兴进士史夏隆，候选在京。见城破，潜居邸中不出。有同门韩霖受贼伪官，为文臣从驾，轩盖来拜，谓夏隆曰：「年兄之才，新主自当大用，如何可去？」甚有德色。既别去，史谓所亲曰：「不答拜非礼，答拜恐不免。」众人曰：「此在公自主。」史竟不答拜，微服南归。
东直门关王庙，尝有一道人往来，不言姓名，善观人气色，所言吉凶皆验。锦衣张指挥，四川成都人，极敬信之。尝邀道人饮酒奕棋，讲论修养之功。张每私叩未来事，道人必尽情告上，张益感甚。二月中旬，京城尚未戒严，道人力劝其弃官回籍，张不听。及闻昌平兵变，道人又劝其徙家南行，张犹豫不决。及城破，张始遑遑，诣道人问计，道人曰：「前言不听，今不可为也。」因指空中乌鸦示之，忽鸦坠地即死。张知不祥，急归，贼兵已据其宅。数日后同诸武职斩于市。
按《国变录》，陷贼官员受伪职者，犹有七十馀人。要知诸臣岂肯甘心从贼，而孳孳以功名为荣哉？或者从容干旋之念，俟有所为而未逮也。讵意既陷贼网，官者官之，禁者禁之，俱无可奈何，而听其所为矣，此不可与迎降佐逆者同论也。况《国变录》亦非纪注信史，安知其不以讹传讹哉？今但以寔受伪职，反戈相向者，注明数人，其馀一概不书，恐不便其自新。且新天子御极，恩旨已开一面，有能返邪归正者，宽其前罪；有能杀贼自效者，准以军功论。勉之勉之。惟望早回苏武之旌，勿蹈李陵之辙，幸耳！
【发布者注：以下内容据别本补】
时延陵袭仲震见降贼劝进者，半多禁臣名士，未暇谅其不淂已之苦衷，骤为文以哭之。道人见之骇曰：「龚兄少负奇才，素性忠厚，曷以为此？虽为意气所发，淂毋词过于峻，而意过于激乎？」友人曰：「吾尝幸有此文，具见二祖列宗之功德，繋结于人心；士民忠义之气，勃勃现于笔端。其于惩少功不小，并录而刊之，亦见吾乡多忠义之士也。」遂附其文曰：
受国深恩，争先卖国；承君香禁，首出欺君。如公等者，听吾悲文——
悲公非奸，实愚实呆；悲公非恶，实蠢实劣。十五叶天子，弃之如遗；一丑陋小人，臣之不置。才智既不如沈休文，惟恐无人同作贼；机勇自不及尚君长，妄思马上诵黄王。便说褚彦回安生，犹早识萧齐才貌；即是王夷甫劝进，亦少闻石赵奇声。乃奉右眇一目之厌物，入朝廷如入卑田乞院；且属不满尺之短鬼，随进退如同随傀儡戏儿。不能望项羽裘裔重瞳，竟希大宝；亦岂如侯景眉目疏秀，妄意登坛。行行骢马，自负名流；锵锵曳玉，䩄居人物。岂不知兵淫其寓，乐尔妻孥；更可怜民籍其家，哀此茕独。
伤哉此辈！谁罹大孽？为公父母；扬名显亲，今日吞苦。谁盟恶契？为公兄弟，谓他人昆，亦莫我闻。谁结深冤？为公妻子；贼夫之妇，归遗细君；贼子之子，羞杀公子。谁坐仇属？为公亲族；或曰夷三，或曰诛九，惴惴终朝，难分百口。
呜呼理学，为公汗铄；呜呼声气，为公丑闭。秦子羽之头，不必责矣；陈文龙之腹，夫岂其然？帝座狐升，男子欲孕，自分公等，巾帼何辞？原公之志，自必无段秀实夺笏唾面之奇；极公之心，岂保无张邦昌服赧红之望？嗟哉！公等既失人伦，愿保富贵。且不言令孤潮忠义何在，聊寄语姚令言善为贼守。

[book_title]第五回　迫金钱贼将施威　求富贵降臣劝进
欃枪夜半落金微，铁骑齐喧鼓角翬。
忍见坚城环突豕，遂悲壮士解征衣。
羽林十万吞声怒，厚禄三千断古稀。
哀痛即今遗诏在，中原何以但蒙讥。
长公主被先帝斫伤，昏翬晕在地。尚衣太监何新见之，与宫人救醒，欲送之出。公主曰：「父皇赐我死，我不敢偷生。」何新曰：「今贼已将入，恐公主遭其荼毒，且至国丈府中避之。」国丈嘉定伯周奎育于府中。数日后，公主梦先帝、先后同司礼监王承恩告曰：「已诉于上帝，逆贼恶贯满盈，不久自灭。」外人颇传其语，始知公主尚在。
张太后河南人，知先帝已崩，将自缢；贼众已入，伪将军李岩亦河南人，入宫见之，知是太后，戒众不淂侵犯。随差贼兵，同老宫人以肩舆送归其母家。至是又缢死。
二十五日，各贼将宅中夹官满地，职尊者刑愈重。幽囚士大夫，用夹棍逼取金钱，古今未见之事，亦古今未有之惨。贼非亲旧于用之臣，有讐怨于不用之臣，在点名时，士大夫之自欲用，与不自欲用耳。即夹亦有二：在要津清华者，则夹其银；而在冷员闲散，有触其怒而夹之者，有已夹完银而仍用授职者，有已削髪而贼必不用者，有宁受夹而不肯到吏政府报名者。
文品如礼政府侍郎杨汝成、部属邹逢吉、萧弘谱，武官如驸马冉兴让、太康伯张国纪、都督刘岱、博平侯郭振明、周鉴俱夹死。阁臣魏藻德夹四棍，妻二拶，三子二夹；要银十万，完一万三千。方岳贡要米一万，刑不用；纳银四百两，布四百疋。陈演一夹，要银五万。他如阁臣丘瑜，夹二夹，完赃五千两，不死留用。大冢宰李遇知、大司马张缙彦、大司寇张忻、大司空陈必谦、少宰沈惟柄、少司马金之俊、方拱乾、李明睿、卫胤文、孙从度、方以智、赵士锦、司官王钟彦、申济芳、沈自彰、杨玄锡，行取知县钱国瑞等，俱夹死复苏。
二十四日，贼点勋卫武职官二百馀员，绑至平子门外斩首。二十五日，又唤诸文职官赴点，次早点过，五员一连，俱押锁至田皇亲府中，着伪都督刘用夹棍拷打，招认赃银。又拿京城富商居民，极刑追逼。凡十昼夜，死者千人。嘉定伯周奎，正在求死就缢之际，被贼擒去，送伪刑官三夹不死，坐赃七十万，府第、藏库、什物、田产俱没入。贼将李岩据居其宅，幽嘉定伯，大肆淩虐，卜氏姑媳自尽。平江伯陈治安、定国公徐允祯、都督袁佑、周铭、周铎、周铉等俱夹伤，惟都督周镜、刘继祖自缢死。着李襄城追勋卫犯赃私，度必死，遂自缢前门。
翰林张维机夹二夹，头箍一箍，夺贼刀自刎死。
杨汝成夹一夹，以玉杯金壶等物送王旗鼓，仍授职。
吴历忠夹一夹，托亲友赂王旗鼓，仍授职，又逃回。
吕兆龙先投御河，为贼所获，夹一夹，授成都府同知。
郑逢兰夹一日一夜死。
范方夹一日一夜死。
吴伯宗夹一日一夜死。
萧时丰夹四夹，几死。
卫胤文以削髪夹二夹。
张正声夹二夹。
刘明慎以削髪夹二夹。
李起龙夹一日一夜死。
吴孳昌以削髪夹二夹。
郝杰以削髪夹二夹。
姜尚弼夹一日一夜死。
冯垣登夹一日一夜死。
黄大武夹一日一夜死。
各铺有同乡株连者，有无故牵扯者，货物立尽。民不堪命，一时罢市。召兵政府侍郎梁兆阳入见文华殿，叩头云：「先皇帝无甚失德，只以刚愎自用，故君臣血脉不通，以致万民涂炭，灾害并至。」闯贼云：「朕只因为这几个百姓，故起义兵到此。」阳又叩头云：「我皇上救民水火，自秦入晋，历恒代抵都，兵不血刃，百姓皆箪食壶浆，以迎王师，真神武不杀，直可比灵斯尧舜，若汤武不足道也。坞臣遭逢圣主，敢不精白一心，以达知遇殊恩。」闯贼大喜，留坐留茶，甚款曲。辞行时，兆阳向上打躬，贼亦向下打躬；阳平身，贼尚未起，复打躬。出语门生贡士伍世魁，备载其语。
河南商丘县监生万侯姓，原系监生出身，生平极其作恶，里人甚恶之。已选杭州府富阳县丞，叩丞相府，献下江南策。贼问何职，对曰监生。牛贼曰：「既是监生，必然大富。」要银三千两，夹三夹棍，立毙死。
太医院王御医者，浙江人，家资巨富，同二子在京，尝与诸大老交游。闻贼大队入城，与老仆王宜瘗金宝于宅后。御医更敝衣，携二子匿于僻寺。宜恋恋宅中财物，竟不他往，又心念主人父子，时往寺中探望。贼将获王宜，究问其主何在，宜曰：「已出城久矣。」贼知其尚未出城，将宜夹三夹，宜终不肯招，竟夹死。御医父子乃获全。
二月中旬，魏藻德夜闻刀兵之声，疑有小人入室，随唤家人照看，杳无所见。如是旬日。及各路告急，始不闻。三月初，举家又闻哭泣声，每每如此。藻德自知不祥，不敢告人，第宽言以慰妻子。及贼至，诸臣受刑者惟藻德独惨，妻、子皆被夹拶。藻德饮冰水一碗，亦未死。至四月十三日，同陈演、朱纯臣等，六人皆斩。
河南有恩生官周某，与同乡范孝廉儿女姻家。孝廉以癸未下第，在京候选日久，资斧罄然。值贼兵围城，米珠薪桂，孝廉郁郁成疾。及城陷驾崩，闻姻家周某以宝物贿王旗鼓，求选伪职，孝廉遂愤闷而死。其子以穷邸不能殡殓，泣告于岳翁周某，某呵叱之，且悔其亲事。贼制将军李岩缉知，缚周某于营房，拷打三日而死。
福建郑老者，年七十外矣。祖孙三世，寓京五十馀年。专在吏部火房办事，子侄从此出身者已十三四人。贪污致富，家赀十馀万。宋企郊知其人，因取履历册不到，嗔其公署不迎接，命拏父子等八人，送刑官拷打，追赃三万。郑老虽富，其银俱放京债在外，不能完纳。囚禁数日，父子五人俱死。
徽州汪箕，家累钜万，在京当铺段店共有七所。新纳中书，专喜交结缙绅。闯贼入城，箕知家室难保，遂上平淮四策，请领兵前驱自效。闯问宋军师曰：「汪箕可遣否？」伪军师曰：「此人家赀十万，有七店在京，且婢妾甚多。今假兵前驱，恐是金蝉脱壳之计。」闯悟，命发伪刑官追赃十万，夹三夹、脑箍一次。箕熬痛不过，饮冷水三碗，立毙。
京中有吴术士者，拆字甚精。林增志见城破，急趋吴所问祸福。吴请书一字，志即写一「林」字于柱上。术士大惊曰：「二木书于木上，是三木相加也，恐君子有怀刑之忧」。增志惧，即投寺削髪，顷为贼兵所缚去。贼将刘宗敏怒其削髪，夹四夹，甚惨。前说果验。
察陷贼朝官受刑被禁者，尚有六十馀员。彼时因贼氛狂炽，神京失守，忽传圣驾南迁，又言太子在宫，消息不真。有不甘心徒死，冀践曹柯之盟者；有欲从容殉难，思效田横之客者；无奈遽陷贼网，备尝惨酷，亦古今来乾坤一大变也。今不录其姓名，以便其杀贼叙功。罹难诸君子，又何必以前愆介意哉？至于潜迹逃回者，亦有百十馀人，未陷贼网，尤无介蒂，何不上疏自陈，共为倡义之谋，以雪辱国之耻乎？
礼政府出示，劝贼登极。伪国公刘廷献即为倡首，率百官于二十六日，青衣小帽在午门外叩罪请命，不允。
二十七日，移先帝先后柩，着贼将押太子送至城外，百官俱不通知。又遣礼政府设祭。
二十八日，百计索求，大小官员，严刑押出。凡所存衣服、酒器等类，悉归贼所。金银必足色方完，数不完者再夹比，𨤲毫不恕。拷索各官殆尽，遍访街市，及各当铺、䌷铺商贾，及一切绅监官民，甚至卖酱醋小菜僧人等，并茶酒饭店，亦必括尽。贼谓徽人皆挟重赀，拷打尤严，故徽人不淂逃出。贼兵臂上宝珠金钏串满，人人如此；月夜饮酒闲话，刻刻思归。
二十九日，辽东大总兵平西伯吴三桂见都城被陷，忠肝无奈，结连番兵入讨。李贼闻之惧，传命速唤三桂父亲，原任总兵吴襄来见；礼毕，即令其写书招三桂降。即日封吴襄侯爵，仍许一家皆有封赠。三桂乃父即写书，差人疾飞边报投递吴总爷。书是日送上，吴三桂观之大怒，大哭，咬断中指，望空拜谢其父，将书扯破，大骂使者曰：「尔等逆天大罪，敢自胡来？」遂杀之。贼党飞报传至李贼，复拘禁其父。三桂结同总兵马岱，此公早闻都城已破，遂杀妻子弃官而走。至山海关，见总督王永吉曰：「国家大难，何以安寝？」又拜见太监高起潜，与吴三桂合谋，移同关外总兵，结连番兵，来复北京。
四月初一日，贼官议僭礼。有陕西举人杨声华、王琦者，撰劝进表以献，贼大喜，授编修。自是都中诸生求考试者比比。闯贼收张、窦二宫女为妃。礼政府出示，百官于初三日劝驾。贼将权将军颁示仪制，凡文官俱受大将节制，一品大职，冠上插雉尾一根，公服用棋盘方领，补子服色；文武一样。如「自、务、明、光、安、定、成」等字，悉廻避。朝中旧印牙牌，汇汇交职方司收缴。改印为契。颁谕铸永昌钱，遣贼兵各处搜铜，三日方止。伪军师宋矮子上书，陈民间疾苦。鸿胪寺等官习登极大礼。牛丞相与诸贼将议登极，互相推委。拟定「大顺汇典」，将「大明门」等字洗去。是日各官劝进，未允。
初三日，顺天府考宛大二县童生，首题「天与之」，次题「大君有命」。考举人，首题「天下归仁焉」，次题「莅中国而抚四夷也」。次日揭晓，中十八人，即候吏政府选官。先是李贼记室辛酉解元韩霖荐周锺、陈名夏等可大用，故牛丞相大优礼周锺，独试一题，「士见危授命」。诸人力恳宋企郊一体选用，企郊曰：「新天子御极，自当另用一番人。余为诸公谋，不如以归去为上。」于是以渐迯归。出太庙神主，尽行烧毁，士民见者无不恸哭。贼臣巩焴手捧以出，有一老人往前诟骂，长安快之。收銮驾库仪仗归大内，以备登极用。铸永昌钱，三日不成。
初四日，各官齐至吏政府会集，劝初六登极。是日天意大怒，降霹雳打死伪官无数。此乃伪试官所出命题，考试题目「天与之」兆耳。
至廿一日，李贼闻边报甚急，军民鼎沸。李贼发怒，大杀百姓，男女约有二万馀人。是日黑风蔽天，神号鬼哭，惨不可言。李贼见事不可为，立拘银匠百人，凡金银尽行熔化成砖，以骡马驮回陕西。庶吉士张家玉数贼十罪，侃侃直言，挺然不屈，贼械家玉于大明门。家玉为周公凤翔门人，周公临难，作书与家玉曰：「子貌如妇女，忠孝之性耿然。」家玉接书哀恸。贼欲污以官，家玉不从。捆械五日，勺饮不入口，后释之。
初六日，贼运炮调兵出城。备吴将军兵，牛丞相治酒待各官，各官俱至，独职方司不到。着长班各处寻觅，知为贼将刘宗敏缚去，刑杖未加，即招赃百两。及出门，复为贼将守门扯住，私行拷赃，反倍于前，两足夹伤，因此不能与席。张家玉上书丞相，请旨归里，并直陈时事一疏，表扬范景文、周凤翔、黄道周、刘宗周、魏学濂、史可程等。学濂已被贼兵砍折一臂。初六日陈演、梁兆阳等劝进，不允。传示各处耆老，于初九日文华殿召见，问民疾苦。晓谕大将，速将官僚充饷银两造册结数，尽进大内。官僚暂放回家，着兵看守，以候定夺。
初八日，刘、李两贼将点各营兵马，遣王将军南征，遣田、李二将军东征。近京等处地方，各遣将调度。白邦正专督江南粮储，屯扎宿迁。又发贼兵往天津、济南等处催粮，所过之处，妇女纷纷投窜。擒涿州旧辅冯铨到京，要银数万。近京等处乡绅，苛求亦如都中。
初九日，贼召礼政府少堂杨观光入内殿，问郊天何以不茹荤酒、不近女色、不行刑，亦有说乎？杨曰：「天人一气所感，不茹荤酒，欲其心志清明；不近女色，欲其呼吸灵爽；不行刑，欲养天地慈和之气，以感格上穹。」贼云：「有理有理，先生说淂是。以后先生常进来讲讲。」留坐留茶，辞出打躬，贼送至阶下，亦答躬。闯贼对刘、李、牛、顾诸贼云：「各官于城破日，能死便是忠臣。若身体髪肤，受之父母，不敢毁伤，削髪之人不忠不孝，要他怎的！」是日百官劝进，即有允意。
制将军李岩上疏，谏贼四事：
一、扫清六宫，后请主上退居公厂，俟工政府修葺洒扫，礼政府择日，率百官迎进大内。次议登极大礼，选定吉期，先命礼政府定仪制，颁示羣臣演礼。
一、文官追赃，除死难归降外，宜分三等：有贪名者，发刑官严追，尽产入官；抗命不降者，刑官追赃既完，仍定其罪；其清廉者免刑，听其自输助饷。
一、各营兵马，仍令退居城外守寨，听候调遣出征。今主上方登大宝，愿以尧舜之仁，自爱其身，即以尧舜之德，爱及天下。京师百姓，熙熙皡皡，方成帝王之治，一切军民不宜借驻民房，恐失民望。
一、吴三桂兴兵复仇，边报甚急。国不可一日无君，今择吉已定，官民仰望登极，若大旱之望云霓。主上不必兴师，但遣官招抚三桂，许以侯封，三桂父子仍以大国。封明太子，令其奉祀宗庙，俾世世朝贡，与国同休，则一统之基可成，而干戈之乱可息矣。
闯贼见而恶之，止批「知道了」三字，卒不能行。工政府唤工匠铸九玺、金玉宝印，又不成。
初十日，丞相会同礼政府出示，定于十七日登极。百官十二日午门前演礼，十三日皇极殿演礼，十五日颁诏中外，十六日幸学宫释菜礼。文武官俱于圜丘候驾郊天，加衮冕，并行祀庙、定功等礼。各官撰表称贺，互相争胜。
十二日，百官毕集午门，鸿胪寺挨班演礼。李贼与诸将俱不出，皆在大内盘库，将金银等器尽数倾销，每千两成一块，用铁销装入，各贼将解进者亦皆如是。凡在京大小官员，日日望贼登极，有功者希图封荫，有罪者侥幸赦免。骤闻边报甚急，半日间飞马连报四次，勤王师四路连合，吴三桂攻山海关将破。众贼首惊惶无措，登极之议遂懈，百官大失所望。闯贼遂点兵十万，逆师精锐寔止六千。
●附：贼事奇闻
生药店潘鹏者，家资殷富。妻徐氏，宛平县贡士之女。妾杨氏，临清妓女也。城破之日，鹏无计可施，惟对妻妾哭泣而已。徐氏闻贼兵奸淫日甚，意不复生，乃暗取砒霜和酒，俟有变即自饮，杨亦如之。忽二贼拥入，鹏慌甚，急上天花板避之。贼见二女美丽，遂宛转求欢。徐羞赧不言，取前毒酒置几上，杨会其意。二贼喜甚，斟酒劝徐，徐欲偿夙愿，立饮而尽，即时面红睡到。贼曰：「娘子酒量何浅也？」私喜其为瓮中之鼈矣。复劝杨氏，杨曰：「妾天性不饮，若二位将军有意驻此，乞满饮此杯。」以大碗劝贼。贼见壁上有琵琶，又见杨风姿潇洒，料必风月中人，乃求杨妙音，杨不辞，弹唱一曲。二贼乐极畅饮，正欲无耻，忽感腹痛，顷刻间面青唇紫，七窍流血而死。鹏窥知，即跳下，急取羊血灌徐氏。徐苏生，谓鹏曰：「一般毒酒，我何以尚生耶？」鹏曰：「砒毒性重沉底，娘子先饮，又无多，且羊血能解砒毒，是以无恙耳。彼二贼之死，实亦天亡之也。」鹏即收拾细软，二氏并改男装，同匿于他所。会吴将军兵到，乃得逃出。
五贼一起同事，内一胡子贼，性最狡猾，人皆惮之。胡子贼获一妇独享，四贼亦共获一美女，匿于静所，将为合欢之乐。胡贼已知其事，诳谓四贼曰：「我独有妻，奈汝等孤零何？昨日东首见一富族，有美女三四，不见男子在宅，若合力取之，尔我之愿皆遂矣。」四贼方虑朋奸必有嫌隙，及闻此言，便偕胡周往。至一宅，空空如也，止存美酒数瓮而已。众贼从未见此佳酿，遂饮者饮而扛者扛，倏尔不见胡贼。及抵静室，胡贼已搂美妇了巫山之梦矣。四贼恨极，共擒胡贼，割其阳，胡死去一日方苏。数日后胡须尽落，喉音低小，见众贼不容，遂投杜太监门下效劳。日后同夥贼见之，俨然一内官形容矣。
勋卫常守经，凤阳人，善恢谐，兼精诗画，与一小唱孔四郎极相得。四郎绍兴人，通文墨，尚气节，因父选四川主簿，未仕殁于京，遂失身为小唱。后感常勋卫德己，遂托身常为刎颈交。常每出入缙绅家，必携之同往。常虽居武职，然专以打黠为事，门路既熟，应接不暇，二年间积累万金，京师人无不慕之。常闻贼破京师，与四郎计议，将金银窖于他所。贼将官抚民访知，长班招称，常有银二万，随差贼兵拿常，夹三夹，完银四千。又拿四郎，四郎不得已，指示所窖之物，乃得免。仍以常守经解闯贼发落，数日后同诸勋戚皆斩。官抚民见四郎眉目俊秀，语言聪慧，心甚爱之，遂留于帐下。四郎心忆常某，怏怏不乐。次日，抚民别营醉归，又呼酒酌，命四郎讴歌佐酒。四郎愤极，至夜深，乘抚民睡熟，潜起取刀斫贼，误中其股。贼惊喊，四郎自知不免，乃提刀骂贼曰：「我与常守经恩渝骨肉，誓同生死。你这贼囚既取其财，又伤其命。我为常守经报仇，恨未遂愿，死必为厉鬼，且将扼尔之喉，食尔之心矣！」遂自刎。头已落地，尸犹挺立不仆。贼将大惧，呼贼兵推之始倒。
吴信，世居齐化门东，䌷缎生理。其妻王氏，色丽而性刚。贼兵数人突入其家，将信捆缚拷打，要银一千两，呻吟痛苦之声直闻于内。其妻知不能免，遂闭门自缢。一贼潜进内室，剖门而入，见王氏高悬，急救复苏。贼将温言款语，百端劝慰，王氏如醉如痴，默默不语。贼遂强而奸之，氏不能自主，私心揣曰，此身已非我有，遂任其所为。贼误为悦而顺己也，恣其淫态，将舌委氏口。氏乘机咬断贼舌，贼痛大怒，将刀从跨下一剖，直贯胸前而死。贼口含鲜血，奔窜而出。信犹为众贼拥挤索银，众见贼口鲜血乱喷，问其所以，言语一字不明。众贼疑怪作祸，遂尽散而去。信见妻被害，方知妻贞烈之故。其断舌贼从此不能饮食，喷血不止而死。
一富家生五子，四子皆强俊，一少子背驼，而性至柔懦。贼兵至，其父母兄弟皆先逃避。驼子尚未吃饭，不意贼兵三四人突至。驼子持切麺刀在手，立中堂喊曰：「汝来！汝来！」贼众亦喊：「杀进去！杀进去！」见驼子势凶，不敢径入，但立二门外骂曰：「我不杀汝，汝反欲杀我耶？」逐狼狈而去。驼子家室得无恙。
城外女子张氏者被掳，贼爱其美，将淫之，女绐曰：「我渴甚，子既爱我，幸即取水饮我，解我渴，则听子所为。」贼悦信之，行至井所，取绳系瓦罐汲水。女从后夺刀击之，贼竟隋井，女遂脱。
有哨贼独骑一马至某村，村民尽逃，独李家姑媳二人寡居。贼入其室，周视无人，凶索酒饭，调戏少妇。妇曰：「远来必饿，待我去整治酒饭。」先暖酒一壶与贼，贼尽饮而醉，酣睡去。姑媳二人计议，烧起滚水一锅。先咳嗽以试之，贼不醒；又以铜器掷地作响声，贼不知觉。乃缚其手足，以滚汤满头浇之，贼熬痛不过，暴跳而死。
王家镇钱铺尹奉泉，妻极美。一少年贼先奸之，欲挈之行。又一贼强勇，见尹妻，欲夺之，二贼相打，少年贼败。尹奉泉赴禀董贼将，贼将拘四人审问，责奉泉纵妻偷汉，闺门不严，打二十竹板；责少年者懦弱无用，不能庇护妇人，一捆四十；强勇者释放。尹妻失节之妇，免刑杖，入官治中馈。奉泉恚极，回家缢死。
罗田女子王氏，适耿某才三日。贼至，某遇害。王氏大恸，其姑老而瞽，不能走。王氏恐己被污，又恐瞽姑见刃于贼，遂扶姑哭而出门。行半里，遇一深池，竟抱姑同跃池中溺死。
【发布者注：以下内容据别本补】
●张家玉上闯贼陈情书：
前明朝翰林院庶吉士，今请宾归顺张家玉，谨百拜称贺于大顺皇帝陛下，陈情左右：君王既定鼎于天下，必以尊贤敬德为基。是故不没人之忠者，所以有忠臣；不没人之孝者，所以有孝子。家玉得君未及一年，有亲戚四老，君王处此，径当宾礼之而不臣。且比例于晋处士陶，旌别其门曰：「明翰林院庶吉士张先生之庐」，庶不伤人臣子之心，不辜尔苍生之望。不然，临以刀锯，设以鼎俎，家玉者形影相哭，从容而乐蹈之。耿耿此心，誓无后悔。
●张家玉上闯贼荐人才书：
前明朝翰林院庶吉士，今请宾归顺张家玉，谨百拜陈情于大顺皇帝陛下：忠臣义士，于明为多；劝义奖忠，于顺为盛。是故如范景文、周凤翔等，当亟为明恤赠之；匪但为明恤赠之，刘宗周、黄道周等，当亟为明隆礼之；匪但为明隆礼之，又如史可程、魏学濂等，当亟为明尊养之；匪但为明尊养之，何则？明孝著而人知有父也，明忠著而人知有君也。至若家玉，殷人从周，愿学孔子，为区区宾礼而乞繋之以明者，盖不特见君王之高义，实欲遂我君王之大不宁也。当此多方多士而在危疑惊喜之时，莫若将家玉旌而别之，刻其书以布之四方，得一仁人，以收拾天下人心，胜精兵十万可知也。如其不允所请，家玉决不蹈泥涂为班皂，羞归乡里，为父母僇，誓杀身为牡，可备天子大享上帝。刀锯鼎俎，谅非负气守节者所隐忍而规避也。荣之辱之，惟命；生之死之，惟命。
●周锺为闯贼撰登极诏：
上帝监观，实惟求莫；下民归往，祗切来苏。命既靡常，情尤可见。粤惟往代，爰知得失之繇；鉴往识今，每恃治忽之故。兹尔明朝，久席大宁，浸弛纲纪。君非甚黯，孤立而炀弊恒多；臣尽行私，比党而公忠绝少。赂通宫府，朝端之威福日移；利擅宗绅，闾左之脂膏殆尽。肆昊天聿，穷乎仁爱，致兆民爰苦于祲灾。朕起布衣，目击憔悴之形，身切痌瘝之痛。念兹普天率土，咸罹困穷；讵忍易水燕山，未苏汤火；躬于恒冀，绥靖黔黎。犹虑尔君若臣，未达帝心，未喻朕意，是以质言正告：尔能体天念祖，度德审几，朕将加惠前人，不吝异数。如杞如宋，享祀永延，用章尔之孝；有室有家，民人胥庆，用章尔之仁。凡兹百工，勉保乃辟，绵商孙之后禄，赓嘉客之休声，克殚厥猷，臣谊靡忒。惟今诏告，允布腹心，君其念哉！罔恫怨于宗公，勿阽危于臣庶，臣其慎哉！尚效忠于君父，赓贻杀于身家。谨诏。

[book_title]第六回　吴总镇举义勾东虏　李逆闯大败走关西
燕台一去客心惊，笙鼓喧喧汉将营。
万里寒光生积雪，三边曙色动危旌。
沙场烽火侵胡月，海畔云山拥蓟城。
少小虽非投笔吏，论功还欲请长缨。
平西伯吴三桂，方拟灭贼，又闻先帝逆变，痛恨入髓。乃点阅兵马，激励将士，传檄文于各镇，令众通知。其文曰：
钦差镇守辽东等处地方总兵官平西伯吴，为兴兵剿贼，克复神京，奠安宗社事。
闯贼李自成，以么魔小丑，纠喝草寇，长驱犯阙，荡秽神京，弑我帝后，禁我太子，刑我缙绅，淫我子女，掠我财物，戳我士民。豺狼突于宗社，犬豕踞于朝廷；赤县丘墟，黔黎涂炭；妖氛吐焰，日月无光。成祖列宗之阴恨，天寿凄风；元勋懿戚之尽锄，鬼门泣日。图之不早，病已成于养痈；局尚可为，涉必穷于灭顶。悲夫悲夫！虏尘未殄，寇焰旋腾，血溅天潢，烽传陵寝。秦称天府，谁能封以一丸？晋有霸图，无复追其三驾。乃者介马横驰夫畿辅，羽书不绝以殿廷；南北之耗莫通，河山之险尽失。天威不测，极知汉天子自有神灵；兵势无常，岂淂谢太傅但凭歌啸！
义不共天，行将指日，克襄大举，寔赖同代仇。请无分宦游，无分家食，或世贵如王谢，或最胜若金张，或子虚之以赀起，或挽辂之以谈兴；乃至射策孝廉，明经文学，亦往往名班国士，橐为里雄，合无各施壮谋，各团义旅。仗不需于武库，糗无壅于𨚔厨，飞附大军，力争一决。但郡策直承黄钺，岂贼运得有白头！丑类立歼，普天大酺，此则万代之所瞻仰，虽九庙为之鉴临者也。
至登垄钜贾，联田富室，若以与缙绅并举，亦自分谊有殊。然使平准法行，即杨翟之雄，岂得居其奇货；又如手寔令在，将处士之号，未可保其素封。凡称多算之有馀，总赖圣恩之无外。始贼之巧于为饵，时亦有优孟之仁。迨我之既入其樊，莫不婴地狱之罚。齐姜宋子，相牵而入平康，珠户绮窓，所过便成瓯脱。来俊臣之刑具，则公卿之被拷者痛尝；郑安上之画图，与老弱之受工者酷肖。夫连岁报陷，如西安、太原、武昌等处，皆行省也。其中金穴，何止一家，牙签正不胜纪。若六时之牛酒不乏，虽八公之草木可驱。只坐一悭，遂成胥溺，岂不冤哉？欲图稳着，须问前车。诚清夜而念上恩，虽何曾之万钱，有难下咽，更援古以筹时象，岂王衍之三窟，便可藏身！同舟即一家，破巢无完卵。可不思之、思之又重思之也哉！桂等智不足以效谋，愤何辞以即死，寔切执殳之愿，辄通托钵之呼，人理苟存，我求必应。如或缠情阿堵，绝念封疆，睢阳之援竟停，则霁云抽誓言之矢；荆州之粟独拥，则温峤有廻指之旗。
呜呼！自有乾坤，鲜兹祸乱之惨。凡为臣子，谁无忠义之心？汉德可思，周命末改，忠诚所感，顺能克逆；义旗所向，一以当千。请观今日之域中，仍是朱家之天下！
再说各镇官民，见吴将军孤忠独奋，无不感泣。登莱士民见此檄文，皆劝巡抚曾公举兵勤王。曾公曰：「登莱要害之地，本院严兵镇守，犹恐不支。勤王之念，何可轻议也？」遂不听。且题远近军民，见吴将军倡议复仇，皆鼓舞相助。头戴尺练，贫者裹以绵纸，为先帝披孝，磨拳擦掌，若必灭欲贼而后朝食者。桂恐众寡不敌，不足以灭贼，遂往虏地谒虏主，求借番汉人十万以图恢复，为朝廷雪耻，虏主不允。三桂力恳，虏主曰：「明朝文臣素无信义，元帅欲建盖世之功，俺国何难举众相助。但恐功成之后，不知元帅安身何地耳？」三桂勃然曰：「是何言也？桂父子受朝廷厚恩，今日贼兵弑逆，士民切齿，人神共愤，天地不容。桂闻勇士不怯死而灭名，忠臣不先身而后君，今君后俱罹逆变，桂食君之禄，焉有坐视之理！如君之所言，必计及成败而后行，是有觊觎于衷也。桂今誓死报国，虽肝脑堕地，亦用所不辞，安问其他！」虏主辞以来日再议。桂出，恐迟则有他变，乃自披其髪，衣孝服复谒虏主，哀恳痛哭不已。虏主见其忠义凛凛，为之感动，乃点集番将，发虏兵十万起身。
先是我甘肃总督洪公承畴，与甘肃巡抚白公，俱有剿虏奇勋，上以二公威望素著，最淂将士心，各加升荫，寻调洪公督师蓟辽。昔年因虏众大入，边帅败绩，祖总兵降虏，洪公遂陷于虏地，仗节不屈，虏众皆敬之。至是虏众同三桂拥洪公领兵入关，来报大仇。贼以四千人守山海关，被吴兵杀尽，止剩二三十人迯回。吴将军同虏众遂斩关而入。城外又遍张告示，系平西伯吴三桂颁示：「义兵不日入城，戴白的便不杀。凡我士民，各穿孝服，齐心复仇。所过地方，俱要应接粮草。不许乱穿箭衣、快鞋，为贼驱役」云云。牛丞相遣兵政府侍郎左懋泰原吏部员外镇守三边，至晚召刘、李两将商议东征，互相推诿，踌躇不决。李贼即决计亲征，于一鼓后传令箭齐集兵马，备车数百辆，装载大内辎重，夜半从西直门运出。
十二日，贼闻吴将军大兵入关，见有「台星可汗」等告示甚多，众贼首皆相顾失色。至晚，将所繋大臣陈演、魏藻德、丘瑜及诸勋戚皆杀之，凡六十馀人。阁臣独方岳贡以清名淂免。
十三日，闯贼领兵从齐化门出。闯贼银顶驴绒帽，青箭衣。太子、二王皆玄色布衣，各令一贼挟之，行其马前，拥之东去，百姓见之皆饮泣。各门贼兵分队而出，贼众不愿去者皆哭，杀之不能止。城中留守老弱之兵，尚有万馀，昼夜淫掠。民不堪命，人人苦贼，日日望恢复之师。陷贼诸臣始有脱归者。自贼入城，九门严闭，只许卖菜人、佣车夫出入。凡假欲充出者，必掊击而返，甚则戮辱者比比。至是禁稍弛，诸官多为乞丐、僧道以出。及至前途，遇土寇窃发，多被劫掠，杀死于道。张若麒加兵政府尚书，随驾到刘、李诸宅中，敦请六政府各衙门等官于门外叩送。贼拔营前去，所存在城者，步卒残兵数千而已。牛丞相留守京师，百官日月候阁。
十四日，城内张惶尤盛，共传吴三桂大兵将到，京师必遭屠戮。士民微服窥探，作计避命者无算。城外乱兵乘机抢掠。
十五日，城中遍贴榜文，首书「大定义兴元年」，说大兵即日齐集，擒贼扶幼主即位，以佐中兴。百官无不错愕。是日，选外任者皆出城。也有以伪命差出，假称迯归。
十九日，贼至永平，与三桂虏兵遇，大杀一阵。贼大败，杀死贼兵数万，夺其辎重无数。三桂引虏兵追至城下，贼仍扎十三寨于城外。
二十日，桂同虏兵连破其八寨，斩其首级万馀。贼大惊骇，传令诸将上城巡守。随命城中拆屋，违者淩迟处死。顷刻间，彰义门内民房尽皆拆毁。
二十一日，贼命我叛将唐通领本部兵迎敌，被虏兵四围，杀戮俱尽。参将冯有威手刺唐通于马下。有诗叹曰：
惨极妻孥冤鬼愤，尸盈城外楚天昏。
可怜世禄熊罴将，枉作迎降奸佞臣。
贼闻之胆落。
二十三日，城中闻闯贼败，陷贼诸臣谋为内应，传言于众曰：「长宫主昼见先帝，言贼贼数将尽，中兴佐命有人。宜及今恢复，以报大仇。」先是城破之日，长公主被刀伤颈断手，复苏，归外家嘉定伯府，梦先帝仗剑逐贼。百官欲励人心，故相为传说此语。
次日，三桂督兵攻城，闯贼招谕三桂曰：「汝父现在城内，何不早早归降，共保富贵？」桂绐之曰：「我非不欲归汝，但见汝前后示谕，所作所为，皆假仁假义，不足取信。今先帝虽崩，汝不合害我皇太子，今是以不共戴天耳！」贼曰：「太子诸王俱深居宫禁，曷尝害之？」桂曰：「若果在，必与我一见，我即撤兵。」贼约以来日，两边不许带人马，止用百人护卫出太子相见。三桂令我军制贼兵旗帜，以二千人扮作贼兵。每人另造一五寸小旗为暗号，命守备张成、指挥范玉统领。潜往东西两路，傍贼营埋伏，俟太子相见时，混入贼营；待两下将别时，举信炮为号，伏兵从贼营内杀出。再令都司耿士良同鞑将领把都五千伺候接应，夺太子回阵。众将领命。次日，贼果中三桂之计，杀伤贼兵数千，淂其器械、财物无数。但夺回者不似太子，不似二王。众皆未识其面，遂以我皇子拥之而回。
然闯贼自此情急势衰，贼兵皆负重赀，思归乡里，无战闘心，贼是以不敢正视三桂矣。贼不淂已，挟三桂之父于城上，招三桂降，以二人掖之，被我兵射杀其左右二人。贼大愤，遂杀三桂之父。三桂举家闻变，收殓其尸，一门俱死。贼悬三桂父首级于城头，三桂大恸滚地，泪尽血流，诸将俱来劝免。三军皆挥泪切齿，誓竭力效命，以报此仇。
二十五日，魏学濂见闯贼屡败，太子无音，进退两难，遂作绝命词三首，自缢于邸中。其绝命词传来未的，未便录入。桂督三军，与虏兵尽力攻城。
二十六日，贼兵败回者甚多。闯贼尽收宫中金银宝贝重器，将城外房屋拆毁，运木入宫，各门聚硝黄等物，与木料齐集。见者无不寒心，知不久有大火将作，皆暗相愁苦，不敢明言。
二十七日，李贼入城，对牛金星曰：「鞑子势头来淂恶，城中人心未定，我等人马不可在此屯扎。就是十个北京，也不如一个陕西。」随即收拾金银、美女上车，声言吴三桂决要屠城，分付百姓出城迯命。自是城门大开，逃出者纷纷不绝。
二十九日，闯贼平明登极，令百官行礼。是夜传令随征将士，各各准备行装听令。至五鼓，百官入朝。牛金星、顾君恩、巩焴、韩霖、宋企郊等行朝贺礼。闯贼即指挥行李，发兵起身。百官惟山陕、河南、北直人，并前选用之官，俱令从行。其馀官员见贼势已衰，迯归者甚众。贼兵押杨观光西行，观光不从，被贼乱刀支解于顺城门外。宫中举火，火不起，但焚五凤楼及民房、官舍数处。命毅将军祖光先、都尉谷大成领兵断后，闯贼自领大队人马出齐化门而去。
三十日，在京贼兵马骑尚有万馀，渐次出城。又从宫中纵火，须臾，九门火光烛天，号啼之声闻数十里。贼复大肆掳掠，杀人无算。妇女投井死者，积尸如山。四城彻夜焰发，如同白昼。百姓同官员人等各门乱窜，京城内外，蹂躏不堪。
二十九日，三桂见城中火起，料贼必走，戒诸将勿进城救火，分路追赶贼兵，违令者斩。当日赶上三十里，又遇贼兵，大杀一阵，夺回金银、美女无数。贼兵十去其五，大败而走。三桂率虏兵追杀，贼之骡马皆负金银财宝，日行不上数十里，恐我兵追及，俱将辎重弃于道路。自芦沟桥至固安一百馀里，皆贼弃下盔甲、衣物无数。
五月初二日，追至定州清水河下岸，遥望贼兵不远。贼将谷都尉见后面尘头高起，知我兵追近，恐有蹶失，遂勒转马头，令贼兵排成阵势，以待我兵。我兵追及，交锋未及三合，贼兵连日饥馁，归心如箭，不愿对敌，阵后脚步大乱。谷见之大怒，连斩贼兵数人，贼兵终是站立不定。三桂驱兵大进，尽力混杀一阵，斩其贼将谷大成。贼兵见主将被杀，皆自相揉踏，我兵乘势掩击，无不以一当百，又生擒其伪守御等三员，归阵斩之。杀其贼兵一万三千馀人，夺回掳去妇女二千馀人，获其金银砖七百二十块，器械、骡马不计其数。毅将军祖光先被我兵砍倒其马，光先跌折一足，贼兵换马扶光先上马，光先足痛不能骑，众贼兵遂扛之而去，其残败贼众俱往西北而迯。虏将又率把都追杀十四五里，然后收兵回寨。但见：
骷髅尽是良民骨，日暮沙场化作灰。
三桂大喜，先令子侄进京城报捷，护视乃父灵柩。自扎营定州，仍俟征进。定州伪州牧董一阳，奉贼政追粮太酷，百姓不堪，遂缚杀州牧，箪食壶浆以迎我师。三桂以所斩首级遥祭其父，将所获之物尽散将士，三军感悦。遣人四路报捷，招回迯散人马。三日之内，四路勤王兵来，归附者万馀。
先是，贼兵攻城时，闯贼诱其用命，许城破后，每人赏二百金。至是毫无所与，贼兵皆互相埋怨；又见连败数次，遂四散迯去，数日间，营伍渐空。伪将军李岩与伪丞相牛金星议论不合，彼此猜疑。岩居闯贼之下，亦尝怏快不乐。闯贼见吴将军与虏兵连胜数阵，又折了几员大将，金银、妇女失去一半，又见众心离散，渐渐迯去，愤恨不已。连日催趱人马，往山西取路进发。吴将军又从后追去，这且按下不题。
伪军师宋矮子尝私语众曰：「我主公是马上天子，尚有三年富贵。惜其杀戮过多，不知造祸耳。且今未生公子，恐予之术数亦未必验也。」城破时，宋且惊且喜曰：「北京怎么就破，这也是天意了！」
江南汪、蔡二客，前在京时，偶见一贼卒，手中持一金扇。汪取观之，见是文震孟字。汪曰：「此扇诗、字兼精，可惜扇坏。」其卒曰：「咱不识字，总好亦无用。」二人觉其异于常卒，问是何处人，贼叹息良久，答曰大同府。汪遂邀之饮酒，问其备细。其卒曰：「我爷来此，原不晓做甚皇帝，不过志在美女、金宝，观看动静行事耳。不料如许大京师，三日突入。见了锦片富贵，心满意足，怎肯不恣意行乐？总因城中将相不能冲敌，倘有一队拥来，我辈尽散而去矣。即不然，再守十来日，我们粮完，也便去了。」汪乘其酒醉，又问曰：「闻各官连日劝爷登极，公等必有升赏，想居驻此地，永享富贵，不回故乡矣。」卒曰：「焉有如此举动！能为开国之君者，历观古来尧舜禹汤、周秦汉晋，以至唐宋，有如此行径而淂天下者乎？」汪大惊曰：「公适言不识字，何以历数古来帝王兴废，了了若指掌也？」其卒不觉潸然下泪，曰：「我寔非行伍中人，乃大同廪膳生员也。因贼攻城破，母妻皆自尽，老父六十岁，携二子避难，不知下落。今无家可归，是以暂充行伍，随行出征，寔欲访老父幼子之信耳。蒙二公志诚相待，不敢不以寔告。」汪、蔡二人以是淂知贼情消息。
次日，汪、蔡二客又见一贼卒，善撮，喜饮烧酒。若人以烧酒与之饮，即吞力剁臂，影身入室，飞身上屋，无所不为。又能飞剑百步外，砍取树木，人皆畏之。汪遂盛筵邀饮，叩问其术。贼醉曰：「本营乌将军所传之术也。我辈习此术者共四十八人，主将亦无他能，惟恃此术得宠于李爷耳！」汪又曰：「汝主有此奇术，攻城对垒，必建大功，何以品职居诸将之下也？」贼曰：「不敢欺瞒二位，此术只好惊人耳目，饮酒取乐则可。若用于战阵之时，恐有识者破之，反误大事。」汪、蔡知是邪术，遂不究其详。
次日，汪、蔡二客又见一贼卒，善撮戏法，最喜饮烧酒。若人以烧酒与之饮，即吞力剁臂，影身入室，飞身上屋，无所不为。又能飞剑百步外，砍取树木，人皆畏之。汪遂盛筵邀饮，叩问其术，贼醉曰：「本营马将军所传之术也。我辈习此术者，共四十八人。主将亦无他能，惟恃此术淂宠于李爷耳。」汪又曰：「汝主有此奇术，攻城对垒必建大功，何以品职居诸将之下也？」贼曰：「不敢欺瞒二位，此术只好惊人耳目，饮酒取乐则可，若用于战阵之时，恐有识者破之，反误大事。」汪、蔡知是邪术，遂不究其详。
闽中吴鷄鸿盘有《号天泣血书》，言闯贼不过一卤莽流寇耳，触犯天京，暗奸天位，鸿胪唱进，行五拜三叩头礼。伪丞相牛金星、伪都督刘宗敏骂云：「与我同夥兄弟，有何本事！」耽耽不肯，只拜二拜，既而争立，三寇并峙。空中一声霹雳震殿，昏迷颠跌，几不可救。观此，不见天命有真。彼无忌惮之小人，谅亦不能成甚事业也！
【发布者注：以下内容据别本补】
●宫娥出禁词
女贞不字，妇调无更。一旦承彼新恩，十年捐尔旧节。追思𨓒昔，能不兴悲？为念汉成弃国，犹顾女史以问诗。因嗟赵女离庭，遂援胡琴而变调。况是五陵豪族，克选掖庭；咸望四姓良家，驰名永巷。随王母于汉宫，并董双成而弹璈奏曲；侍玉皇之秘馆，与魏玄华而侍寝更衣。效西子抚心，尝妬吴王怜小玉；学太真捧砚，曾吟李白倚阑干。今乃指逝波于旧宠，竟尔窃浮荣于新欢。出桂苑而重画远山，去栢梁而别随荡子。傅粉新痕，不下长门之泪；结眉表色，惟思出塞之歌。笑廻文之好锦，空织愁心；登望乡之高台，应为废目。岂愿听使令干执辔，媲彼青衣；正当与出入于烧香，追随丹辇。感飞燕之进，始期宠贯乎椒风；怅昭君之行，终必魂游于青冢。爰收诸什，休夸黄绢之词；复集唐音，用作金闺之鉴。
华清春注赐袍新，浴罢温泉艳太真。
甘媚胡儿欢羯鼓，竟亡身是帝宫人。
倚笑承恩比翼怜，春宫香冷洗兑钱。
只缘身是垂杨种，浪逐风尘委翠钿。
天边北翼地连枝，一旦恩情结所私。
曾记沉香亭北语，至今空说并肩时。【已上杨贵妃】
满殿如花甲尽犀，队分左右谙闻鼙。
堪怜武子教成后，偏舍姑苏入会稽。
浣纱溪上李莓苔，曾醉吴宫合卺杯。
今日扁舟五湖去，此身清浊诉凭谁？
若耶歌舞说西施，风月吴宫尽黍离。
钗燕不教衔旧宠，新妆重学画眉儿。【已上西施】
黛螺香里笑嫣含，陇月秦花酒半酣。
楚嫔不知羞影在，凉州箫鼓话江南。
自诉娇娆非昧恩，娥眉不扫守长门。
争如落叶随流水，得近凡夫胜至尊。
新样宫花巧自裁，娇娆名字莫疑猜。
殿前供奉新恩重，羞认温家旧镜台。【已上董娇娆】
玉色娥眉望后尘，锦袍新占六宫春。
可怜别殿陈歌舞，犹是长生月下人。
紫苑深春锁落花，馆娃宫址属谁家。
君恩轻逐东流逝，还说当年未破瓜。
恩私深浅不须疑，别有相知心自宜。
悦己可容随遇是，征袍红叶总情痴。
团扇行吟事已陈，长门不复赋佳人。
旧家姊妹休相忆，珍重恩波又一新。
忆昔灵和侍玉颜，倾宫谁不妬恩偏？
无端卷地西风起，甘扫蛾眉戴二天。
莫叹关山别恨多，离宫移植亦恩波。
纵然乞得君人宠，不似平台笑语和。
蛾眉一夕染征尘，惭说君恩别处新。
马上暗将残镜照，漂流羞见旧宫人。
稽首花神泪雨行，溪綊相繋定何方。
从兹乞得分形照，应是胡奴胜李郎。
六宫宠冠亦徒然，君自看花花白妍。
拜别昭阳理明镜，恩波一盼一回鲜。
承宠还分卧内符，傍人争认旧罗敷。
儿家春色随时变，未许尊前唱鹧鸪。
不惜黄金买画图，得陪长乐未云孤。
而今别有琶琵调，还忆毛延寿也无。
●前题【集唐】
桃花马上石榴裙【杜审言】，鸦翅低从两鬓分。【罗虬】
谁爱风流高格调【秦韬玉】，入胡应不数昭君。【罗虬】
云间翡翠一双飞【罗虬】，水剪双眸雾剪衣。【崔仲荣】
一笑阳城人便惑【罗虬】，不须重唱旧宫词。【前人】
七夕琼筵往事陈【罗虬】，竞传河鼓谢星津。【前人】
年年媚景归何处【前人】，要解连环别与人。【前人】
明媚何处让玉环【罗虬】，侧身西望出秦关。【李白】
天涯地角愁多少关盼，匼匝千山与万山。【罗虬】
笑倚东窓白玉床【李白】，骊宫重换舞衣裳。【周繇】
西施不及烧残蜡【戎昱】，犹为君王泣数行。【郑史】
自有闲花一面春，脸檀眉黛一时新。
殷勤为报梁家妇，休把啼妆赚后人。【俱集罗虬《比红儿》诗】
倚槛繁花带露开【韩偓】，承恩先赐夜明苔。【罗虬】
含情一向春风笑【前人】，魏帝休夸薛夜来。【前人】
成帝宫人泪满怀【商尧蕃】，惊嗟犹梦合欢鞋。【王之涣】
乡关何处无繇见【张仲素】，玉瘦花啼万事垂。【王之涣】
汉国明妃去不还【杨淩】，朝朝马策与刀环。【柳谈】
箧中虽有菱花镜【杨淩】，羞对单于照旧颜。【前人】
呜咽离声管吹秋【王之涣】，低眉深念嫁牵牛。【罗虬】
不如邨妇知时节【白居易】，争作夫妻得到头。【前人】
●美女叹二首
数年以来，朱门娇媛，穷巷幽姿，尽于虏寇者多矣。玉碎香消，花残月缺，匪止辱以当垆，抑且供其换马。去则弱絮风中，住则幽兰霜里。紫玉成烟，白花飞蝶，时惟静夜，听远笛以哀秋；独坐清宵，对孤灯而泣雨。为惜冷翠之摧残，牵情异域；更恨怨红之零落，堕节终天。聊兴嗟于翰墨，遂致叹于咏歌。
画栏豆蔻红珠掌，深闺蕙质藏银幌。
煮麝煎膏尽日闲，等闲不受春光攘。
阿母工夫事事宜，儿家门户软帘垂。
玉镜时开云母锁，雕笼戏画雪儿眉。
长廊跳脱看年命，沉香供奉花情性。
鸾带原随碧玉箫，缣丝谱出娇羞政。
一自梳妆青漆楼，深深似海不知愁。
蛤帐更阑银箭咽，菱囊星晓篆烟浮。
丫鬟偷唱莺声底，欲透春情惜罗绮。
明月千金一寸心，绣床颠倒无心理。
谁知挝鼓起风尘，燕子花阡泣鬼神。
赤眉定夺蛾眉案，惊破谁家蝶梦人。
萧娘齐去泪如雨，可怜吒利谁相语。
颜色从来误妾身，旧时甲第苍凉处。
半疑半讶絷雕鞍，玉肢野外不胜寒。
关山潦倒蝉鬟乱，半夜繇它趂所欢。
此生薄命长已矣，往事依稀恨如此。
笳度清宵泪暗流，泪流尽是良家子。
犹记当时养凤凰，须臾结髪从犬羊。
侍儿后骑离前骑，姊妹他乡念故乡。
斜插小靴松黑鬒，玉手纤纤执雕靷。
含羞蓄愤被风霜，马上回身时欲陨。
昔日豪华称莫当，胡膻百万断人肠。
纵然速作荒磷鬼，犹带馀腥向北邙。
一朝红粉同时尽，秦楚燕齐香玉殒。
岂无阿阁理青尘，亦有卧房同幻蜃。
落魄佳人复奈何，我闻此事动悲歌。
江南儿女多情思，笑傍王孙拭翠蛾。【富贵】
其二：
幽巷年年惜颜色，枳花竹叶长相忆。
远山澹扫宜不宜，夜夜荆钗愁叹息。
可怜十五未嫁人，玉颜寂寂低敛颦。
春树采桑溪水曲，宵灯纤素凿东邻。
荡子结婚重名姓，豪家几遍明珠聘。
但见西施住若耶，岂有郎君轻玉镜。
蹉跎爱惜度年光，眉黛何如怨恨长。
蝴蝶飞来娇不语，鸳鸯独宿夜偏凉。
裁纨贴胜心情倦，荆榛门户羞歌扇。
家对寒塘袅碧丝，爱游僻径看花面。
何处鸣金动地来，一齐驱向马虺尵。
锦营贼帅相思梦，罽帐贤王合卺杯。
蔡琰声声十八曲，家少黄金谁见赎。
丁香枝上不禁春，血泪明眸空断续。
回思往事更伤心，欲觅征鸿寄信音。
妾身不望生还好，传语家中漫捣砧。
晨闻异乐心长断，当风塞上瞻星汉。
数尽江边春燕归，又看绝域秋鸿乱。
故乡入遇意殷勤，为说家园两地分。
父母荒郊何处别，长兄闻道又从军。
生嗟薄命随流水，玉门关外何时死。
新妆莫保遭乱离，梦魂惊颤胡如此。
为惜名香为惜花，鸾书鼠笔泪交加。
佳人莫怨无情种，且抱琵琶营里挝。
铁菱鹿角香魂堑，阴山借作订婚店。
落叶浮萍去不回，雕鞍生把红儿殓。
惆怅曾无古押衙，劫取园陵小内家。
止馀睩老舍糊眼，哭遍胡城百万花。

[book_title]第七回　芦沟桥樵夫叹歧路　金坛县秀子闹黉宫
碧化枫墀恨未平，将臣岂尽昧行兵。
烟销煨烬堦前馘，策献彷徨马首迎。
十载至仁垂惠泽，一抔新土愧公卿。
元规不必尘污面，太息谁人旧负名。
话说五月初一日，宫中有两道黑气冲天。久之大雨，火气渐息，殿宇皆为灰烬，惟诸宫及文华殿、大明门、正阳门独存。时城中尚存贼兵千馀，百姓恨极，乃闭城搜贼，每得一贼，即支解于市。有一父老擒一红袍贼将，寸寸磔之，剖其心以祭先帝；祭毕，生啖之。
初二日，虏骑数万入都门。城中百姓俱不知，讹传吴将军大胜贼兵，夺回太子，护送还宫。满城官民喜出过望，相率百姓备法驾出城郊迎。及至，则秃髪长髯，语音不同，官民皆相顾失色，知是虏众入城矣。大金吾将军骆养性，备极谄事，曲尽丑态。
初三日，虏僭国号大清，改元顺治元年。下辫髪谕髡首之令曰：「俺国屡次遣通使来说，不过欲两家修好之意。奈尔国不悟，是以屡次入边。尔主不知用人，反为奸臣所误，以致国破城降，一旦死于闯贼之手。今俺国将相，俱统大兵来此，特为尔国报君父之仇，一贼不灭，誓不返辙。凡尔官员军民人等，俱要剃髪归顺。才能有志之士，正建功立业之时，本朝自然破格擢用，世受富贵。如抗违不从，大兵到日，玉石不分」云云。城中士民见示，皆惶惧无措。都中陷虏众绅恐致他变，乃同上疏救止。虏命考元朝初入中国旧制，凡中朝士民初降，俱削髪一载，于是令从元制。
初四日，虏召董承献即心葵父子入见，遍城寻觅，不知下落。居民云：「旬日前举家避兵，不知去向。」又云死于乱兵。是日，尽遣其兵骑出屯城外，下令禁掳掠。凡迎降闯贼诸官，令具寔奏闻。留数千骑在内，居殿门内者行卧不离。禁城近宫东西二三里，尽令百姓迁移，空其居以屯虏兵。虏令威严，部下俱不敢掳掠淫杀。是日，报吴将军杀贼大胜，城中士民皆喜。
初五日，凡文武官员进见者，虏皆授以官职。我蓟辽旧总督洪公承畴入京，哭谒先帝灵前，众皆泣下。虏中有万范内阁者，最用事，方入京即问历朝《寔录》。召词臣入见，语气款和。繇是诸臣留京不归者，皆加一级。自是受官投职名者，复纷纷络绎而来。百姓始稍稍安业。
初六日，为先帝发丧，改葬梓宫，士民从者数千人，无不哀泣，哭临三日。令诸臣会议庙諡。其时吴将军三桂同大队人马，尚西逐闯贼未还。细访太子及永、定二王消息，皆不知其处。自是百姓多从虏制削髪，城中皆辫髪髡首之氓矣。
初十日，亡虏诸官始访问国朝典籍，已散失无存。尽考之词臣，知者亦少。时酋长未至，诸朝官与虏皆席地聚饮，以为宴乐。
十二日，报吴将军大胜，贼兵远遁。城中士民皆举手加额曰：「我辈虽遭涂炭，幸淂先帝之仇已报，闯贼锐气大挫，于愿足矣，其他何足惜哉！」
时吴将军与诸将商议，令将官分遣精兵二万，从居庸关抄入陕西，直攻闯贼巢穴。将士领命去讫。忽营外获一奸细进来，其人曰：「小人寔非奸细，弘文馆周爷差来，有书在此。」将书呈上，桂启书看毕，对来人说：「行营不便发书，赏令箭一枝，自去回复主人。」参谋喻志奇问曰：「周介生江南名士，今有书来，必返邪归正，有可观之事业矣。」桂曰：「可笑这班人，两头不肯放空，仕途势利，古今不免。但从贼与从与党不同，此何等事？安有或去或来之理！若辈大义不明，视朝廷为如戏具，见我大兵到此，又以书来绐我，托言护持东宫，我岂信之？国家养士三百年，如介生少年享名三十年者，从来罕有。今日才登科甲，辄从叛逆，岂不可耻！」志奇曰：「朝廷以制科取士，全无寔济。迩来所中举子，都是富翁公子，是以楚、豫之地，异才异能之士久困孤寒，不能寸进，悉皆从贼为逆，此制科之负士子也。如介生辈，初受皇恩，遽叛君父，反戈相向，名节扫地，又制科之负朝廷矣。天下安淂不乱？」桂曰：「公之所见最明，大抵八股时文，是今日第一厌物。览其诗文，尽是『忠孝节义』，及施之经济，又尽是贪顽朋党。无事之时，惟知争立门户，不知内忧外患；有事之日，只图侥幸苟免，何曾爱国忠君？即使圣明在上，究竟亦无可奈何。」志奇曰：「今之从贼者，借口护持东宫；幸未从贼者，便自称忠臣义士；从贼而苟免迯脱者，犹云高蹈恬退；从贼而夹打至死者，亦曰骂贼死难。所立地步着着皆高，殊为可笑。」桂曰：「此辈今日即幸免无事，一旦立于圣朝，依旧以朋党相争而已，岂识天下之大利大害哉！」志奇曰：「昔靖难兵至，金川门失守，建文君削髪遁出，方、黄诸公之死，烈烈轰轰，千秋不朽。更有河西佣、补锅匠之类，尤见卓伦。凡此不可枚举。此是成祖家事，公卿尚然守主辱臣死之义；今三月十九日之变，以臣弑君，又非靖难之比，何以死难诸臣仅寥寥二十馀人，满朝贵介皆称臣劝进？其有明知大义无所迯者，又皆削髪披缁，寄迹空门，以避祸乱。此岂建文君之流风遗俗所化欤！」桂曰：「我朝养士非不厚，革除之际，忠臣义士，一时之盛，足见我太祖培育人才之恩德。然而彼时族灭诛戮者甚不少，妻女玷辱于教坊，子弟奴隶于勋戚。虽为诛逆锄奸，未免过戕元气。是以后来臣子皆知保富贵，而不知尚廉耻。所以古人有云：『愿为良臣，不愿为忠臣』，可见死难一节，原非人臣之所淂已也。大凡忠烈之臣，俱是性天禀来，一种刚毅不挠之气，与寻尝随波逐流者，品格大相径庭。死者自不屑生，生者断不肯死。公奈何以一己之见，而概以绳天下之士哉！」志奇以为然。
二人正谈论间，适接塘报，榆林总兵王定前为贼所败，榆林被贼屠戮，定独力不支，迯避于虏地。至四月初旬，勾虏从甘肃入玉门关，侵复陕西各州县，帅众捣贼巢穴，杀戮殆尽。又闻孙传庭亦欲举兵，克复陕西，以兵饷不足，驻师未进。
时虏众已入京城，闯贼屡败西走，伪弘文周锺同众至芦沟桥，与陈名夏、杨禅师等议曰：「昨闻太子有变，我等前计不成，随贼奔走无益，不如急早回南，再图后举。」名夏曰：「恐他人不谅我辈心迹，从旁现成说话，以大义见责，则我辈冒不讳之名，而犯大典之寔矣。」锺曰：「今之从贼西行者，何止数百人，若辈岂乐于从贼，而甘蒙叛逆之名哉？奈贼巧于为饵，而我误入其罗。即方孝孺麻衣涕泣，徒灭十族而已，何补于事。今之从旁哓舌者，特未身亲其事耳。前闻李贼欲封太子，我辈是以忍辱屈膝，思伸卷土重来之志。不意东宫消息杳无下落，诚所为画虎不成，更难开口向人道也。」名夏曰：「今燕京已为虏据，山东官兵大乱，尔我皆白面书生，无兵无饷，济淂何事？不如杀身成仁，庶免后人物议。」锺曰：「我辈读圣贤书，岂不知忠孝大义，死节为高，偷生为耻哉！顾以先帝死社稷，我辈前未能以身殉难而死，后未能正笏击贼而死，既不死于国，又不死于贼。乃今徒死于道路，上无益于宗社，下无益于皇嗣。即向来辅立东宫之意，亦不能表白于当世。是始以一误，而终以再误也，断乎不可。」杨禅师曰：「周年兄高见极是。既负济世之才，何乃守硜硜之信，而自委身于沟壑，忍使祖宗之疆土渐失，而士民之涂炭日增也！若留此身以待大用，则管夷吾之功业，行将再见于江左。不惟可以雪国家之耻，抑且可以建百世之功。即十七载在天之灵可慰，亿万众勤王之忾可畅也。即有旁观媢嫉之辈，谁淂摇唇鼓舌而议其后哉？」三人遂决意南归。晚借宿于乡村，众皆闷闷不乐，忽闻歌声渐近，静而听之，唱的是：
何须虑，不用焦，人世上贫多荣贵少。
大丈夫当异国封侯，肯殉着故君空老。
毕竟事旧事新一般道，人生几个忠和孝。
何必道亲在江南，身归顺朝。
三人听唱完，俱暗暗自愧。家人来告曰：「那唱曲的不知是甚么人，把曲子改了字眼，却在此奚落我们，殊为可恨！」周锺只做不知，禅师曰：「我们出外的人，到此地步，怎么还与别人认真？他自唱曲，你管他闲事做甚么。」家人怏怏而退。
次日，传闻德州谢阁老擒斩过往伪官，俱不敢从大路迳走，乃更敝衣，抄小路而行。至三丫路口，皆不识路径，见一樵夫手持匾担，腰插板斧，立于山脚下。家人向樵夫问路，樵夫曰：「你们是何处人，那里来的？」家人见是乡愚，就扯架子，做声势告曰：「我们是金坛人，众位老爷都是新翰林，从京中下来的。」樵夫闻言点点头，叹了一口气，回身就走。众人上前问曰：「借问那条路是往山东去的？」樵夫答曰：「千错万错，只为一错。你们起先走的路径，总是差淂多了，如今又要归到正经路上去，却也烦难。」众皆递相怨悔。樵夫曰：「当初主意既差，失足至此，怨悔也是无用。」家人对众曰：「此人言语跷蹊，恐怕不是好人。」樵夫曰：「要我说好话，就奉承几句何难。但道傍言语，不足取信于人，亦不能保你们前程太平也。」手指曰：「可从那条小路，转过山后就是了。」众皆抬头看路，樵夫已冉冉入山去矣。名夏悟曰：「此人非仙非俗，殆山野之隐君子，丈人沮溺之流也。」众亦不胜叹息。名夏遂别了众人，趱程先归。
先是，闯贼在京选授伪官，江南传说不一，有言项煜有门生黎志升为贼心腹，将大拜之。煜遂唱于众曰：「大丈夫名节既不全，当立盖世功名，如管仲、魏征可也。」及授寺丞，始沮丧迯归。故苏州府吴、长二县在籍乡官，原任刑部右侍郎王心一等四十馀位刻有公揭，各府传贴，其家烧抢无存。煜当闯贼方盛之时，在京对宜兴武进士许廷玉涕泣思归。廷玉先出，煜亦效廷玉，易乞丐衣，间关三千里，星夜迯回。较之后之因贼势已败，进退维谷，而反衣锦荣归者，又当别论。刻揭虽公，兹亦不录。
《国变录》载：钱位坤求选时，牛贼不用其人，托周锺夤缘伪文选，顾君恩、杨枝起等方许授职。位坤赴部时，对人曰：「我明日此时，便非凡人了。」京师相传有「不凡人」号。苏州百姓知其事，齐至其家，毁辱不堪。有言时敏赴选时，适吏政府门已闭。敏叩门大呼曰：「我」兵科时敏也！」仅选四川知县。常熟士民见《泣鼎传》，愤之，相聚数百人至其家，打抢一空。
《泣鼎传》载：魏学濂授户政府司务，管草场，为贼驱役甚恼。又献平浙策，彼处士民迳毁其家，并拆其乃父牌坊。有讨逆檄文传于各郡。四月廿五日，学濂缢死于京，故其檄文未录。
应天巡抚祁彪佳，擒捕乱民正法，具疏上闻，言江南乱民借忠义为名，飞檄交腾，抢掠不止。已枭斩其三，杖毙其一。剿乱不如弥乱，今日从贼诸臣，若不早定逆案，恐草泽之寇必有借此为口寔而相聚为乱者。乃台省即上纠劾之章，司寇必执祖宗之法。逆臣强辩，意欲何为哉？伏乞敕谕法司，云云。
至于金坛周锺，则传说者举天下之恶皆归之。《国变录》、《泣鼎传》俱明注其「撰劝进表、登极诏」，并「献下江南策」，逢人便说「牛老师极为叹赏」。其表中对联四句，童叟皆知，不烦再述。事或未必寔录，但锺夙享才名，尝以忠孝激发之气自任。故吴中子弟初闻京师陷，意锺必死于乱兵，预为《忠臣传》以竢之。及见《国变》、《泣鼎》诸书，悉载降贼诸臣寔事，合学子衿遂相与诟骂之，毁其《忠臣传》，并诎作传之人。至是大行皇帝哀诏至，从诸缙绅哭临三日。乃相率诣学宫，毁周之祖父从祀神主，并吴履中乃父神主亦撤去；复至周锺、吕兆龙家，碎其门榜。亲友有居间调停者，生辄哗曰：「是欲为闯贼馀地也？当先攻之！」亲友亦不敢言。
次日，周、吴二家各具呈词，诉于学师，学师召诸生谕曰：「周、吴二姓之事，朝廷自有国法，上台自有明断，不当辱及其祖父神主。应将两家牌位照旧奉立，前事须静听处分可也。」诸生曰：「两家祖父，原无功德于世教。向之淂以陪祀先圣先贤者，不过以其子孙贵显，循例而进耳。今其子孙既从贼为逆，则撤去神主，亦至当之举。不思九庙何在？二祖列宗神主何在？叛臣贼子，尚淂以从祀为言乎？若欲两家神主再入文庙，乞将三人情词本末前后胪列，具疏上闻，然后尽黜。」合学青衿，以听诸恶反噬，诸生螳臂受祸，自不足惜。若天下后世，有言此举为过分者，生等且甘心以快叛逆之焰矣。炒闹数日，县父母与学师俱不能禁止。生员张燧等，具呈本县。又有檄文并呈词，兹不录。
【发布者注：以下内容据别本补】
无锡王孙蕙，授伪盐运司，有劝进表一联云：「燕北既归，宜拱山河而受籙；江南一下，当罗子女以承恩。」故梁溪在籍乡官、吏部文选司主事华允诚等共十九位，有「公讨降贼」揭帖，刊刻大字，传贴各郡。因传录未载其事，故不录其揭。
●又有檄文传于各郡，并呈词俱附于后：
具呈乡官周维持、周铨、周镳等，呈为蔑法大变事。
今逢新主登极，立见升平，乡城士民举首欢踊。奈有等狂矜不守卧碑，横行罔忌。父祖裕齐公，先奉学院明文，遵旨崇祀乡贤。本月廿一日，狂生胡廷镜、段潢等，忽胁众涌入文庙内，将乡贤神主毁碎沉污，事属奇惨。且朝廷方新之日，赏罚严明之时，乃敢倡乱，是何举动？伏乞师台严究申详，以杜乱衅，以正纪纲。激切上呈。
具呈吴廷璧、吴瓒、吴履谦等，呈为倡乱无王，灭旨灭法事。
家司农吴履中，居乡孝友，内外无间，立朝侃侃，介节自持，直声雅著。殿廷文教，更宣畿甸，特简司农，鞠躬尽瘁。无何贼氛狂炽，神京失守，惊闻驾出，百计从君。不意竟陷贼网，三木相加，非刑酷拷。贼有访单，注以清官第一，欲留大用，防守严密，忠愤激烈，求死未能。乘辽镇发兵，悉众迎敌。因而黄冠故卿，归图报雪；负痛匍匐，輭息惫增；百屙并发，僵卧苦薪。犹呼召子弟，谈兵筹饷；草疏请缨，誓不与贼俱生。百折不屈，劲节昭然。祸遭狂衿，段高明、史承谟素行不轨，吓诈成风，倡言焚掠。司农力持王法正典，声言新主御极，褒诛但应奉旨。狂悖枘凿，反戈相向，张拳啸呼，遂裂贤祠先人神主。借倡义为垄断，视助饷为奇货；不思血祀明旨，敕自先帝，先人硕德，推繇舆论，司农大节；群情允慊，奚从亏辱，罹兹狂毁。攘臂入宫墙，置先圣于何地？裂眦逆师长，夷名教于子虚。长此僭忒之风，尽成叛逆之贼。恳台申究正法，以端士习，以励志节。通族上呈。
具呈生员张燧等，呈为敷天共愤，扶义以清祀典事。
祀典忠孝居先，十恶叛逆为大。不幸先帝奇惨，陵庙播夷，幽明恸号，神人哀痛。乃有特简户部侍郎兼尚书事，见难逋逃，如吴履中者；绯衣象简，谄事贼廷，如周锺者；钻刺逆宠，得授成都府同知，如吕兆龙者。周、吕二竖，蚁恋伪官，履中大臣，断欠一死。律以投窜之条，即今逋逆子孙，不应同居井里；正以叛逆之典，未有奸宄祖父，可以血食庙廷。是以通学诸生，于哭临大行皇帝日，齐集乡祠，撤去履中之父应鳌、周锺之祖于德祀牌。此亦天理攸宜，舆情协当者也。伏念王导能灭亲，乃免赤族之诛；赵盾不讨贼，斯蒙圣君之恶。为同里者，只合倡义剔奸，肃清士气；不则分门画界，绝瓜李之嫌。为逆贼者，但可席槁待罪，静听处分；不则匿影披缁，偷狐鼠之命。顾乃枭音杂沓，不耻乡党之有元憝；以至信齿咆哮，反如颠犬之思狂噬。豕皮蒙面，牛秽贯心，盍思九庙之主安在，先帝之灵何归？黜逆祀者，不伹拔安石之邪？肆反噬者，竟伏杀陈东之案！
通学诸生为此具呈，叩恳祀牌决不可立，公论决不可挠。若必欲存牌阿逆，乞将致毁情繇据实申详题奏。彼既卖二祖列宗之庙，此何爱逋因逆贼之亲？误国朋奸，誓在不共。惟将通学子衿尽行放黜，然后惟逆所为，不至贤奸混浊，名教幸甚，诸生幸甚！激切上呈。
张燧、史弘漠、段彦、史鲁、于超、于鼐、符淐英、张愿、刘苏、冯蕃、高东生、诸葛璇
金坛合邑诸生公讨降贼诸臣檄：
义莫大于君臣，罪莫滔于叛逆。高皇驱虏，正中夏之衣冠；先帝除阉，鼓清流之簪绂。人心渐薄，天步多艰，奴横而五年之犁穴空谈，寇躏而百雉之神京顿圮。在逆贼李自成者，蠢兹亡命，过于黄巢、张角之凶；恨尔王臣，亦佐侯景、禄山之乱。梓宫在殡，谁为义帝之丧；待漏争趋，竟受邦昌之命！岂曰「丈夫未可从死，不过好官自我为之」？贼入宫而莫救，焉用股肱；臣卖主而乞降，成何名节！既已攀龙髯而莫逮，即当奋螳臂以争先。平时乏嫠妇之忧天，百身莫赎；此际倘厉鬼以杀贼，九死如饴。不意伪朝之劝进，奉表书臣；世第之巍科，锦衣拜贼；且称「比尧舜而多武功，并汤武而无惭德」。既佐篡而踞成祖再造之都，复导逆而觊高皇初定之宇；身登馆选，岂不闻方学士麻衣上殿；位居户侍，岂不闻段司农正笏击泚！倘云蒋沇之绝食称病，则龙髯既泣，无行在之可奔；若言樊系之忍耻撰文，则兽息尚存？久仰药之一死。汉司隶依然仍旧，莽大夫何遽美新。不歌文山之正气，君子固所贪羞；更闻危素之履声，贼党亦应且憎！
中兴今幸有帝，无烦抱器于白马西雝；恢复不患无人，何得藉口于黄冠故里？若说身留有用，江左之管夷吾欲存；正恐人尽如君，南朝之李侍郎安在！或云一时之屈，以侍后日之归。究其初也，恃寇日猖，知寇不知君，故忍弑君而臣寇；或其既也，料贼天亡，背君复背寇，何难无贼而有家？明明藐法吏为不足惮，任彼纵横；忽忽轻新主为不足臣，恣其诽谤。凡诸秽状，罄竹难书。宁使狐狸升座，弄影阴山；安忍枭獍公行，现形白昼！
呜呼！秦桧金还，卒覆宋家之祚；张均免死，终讥唐法之疏。昔玄宗两京之陷，羯奴凝碧之游，此时天子犹生，不过属车暂避，引以主辱臣死之律，故有特斩自尽之条。今我先皇死，更苦于台城五国之弱主；暨我太子生，更惨于芦陵孺子之蒙尘。九庙全灰，两官自僇，岂天子已同罹骨肉之惨，而贼臣尚居然宴乐之安！虽圣主中兴，网或解其一；而帝仇必报，法难宥之三。请行于新典，即以慰十七载在天之灵，快戮于同心，即以倡亿万众勤王之忾。诸生无建言启事之条，合学有笔伐口诛之案。恨生同域，誓不共天，存兹公议，以俟斧钺之威；凡我同仇，毋后鹰鸇之击。伏乞当事达尊，下采舆论之疾呼，上请天威之赫怒。国刑无赦，公愤先抒。为此具檄。

[book_title]第八回　肇中兴南都正位　感时事草莽上书
开国元勋有世卿，为徵多难造中兴。
胁周再佐登庸业，复汉频摅劝进情。
藩卫自能修祖德，旗尝行见勒君名。
伫看五曜连宵聚，应运重晖共效灵。
四月廿二日，南都文武大臣，始闻燕都寔信。魏国徐、诚意刘、大司马史、凤镇总督马，率九卿科道众官，恸哭于奉先殿，告以大行皇帝非常大变，随议立君复仇之策。访淂万历皇帝第三子福王，御讳常洵，嫡长子御讳由菘，自福邸避难，暂驻淮安。南都文武公卿及科道诸臣，咸谓国不可一日无君，集议拥立之事。论以亲、以贤、以序，即当推奉为臣民主。操臣诚意伯刘孔昭、督臣马士英各传谕所部将士，以代中兴之意，将士闻命感泣，亦愿奉为六军主，建义旗讨贼。诸臣恭谒陵庙恸哭，乃告推奉监国之议。
议协参赞机务兵部尚书史可法至浦口，具启迎驾于淮安。礼部司务官赍南都百官，公启迎驾于仪真。渡江泊燕子矶，百官郊迎，命以王礼见。监国素袍角带，对百官恸哭，百官行礼，手掖之，寻赐茶。言及宗社震惊，大行异变，复哭失声。因流涕言：「封疆大计，惟仗诸先生主持，至迎立决不敢当。盖播迁以来，国母尚无消息，故不携宫眷一人，始意欲择浙东辟地暂居，以便迎奉。今值国难至此，迎立之事何忍言！」睿音琅然，睿容具日月表。百官瞻觐，咸举额谓宗社之福。
次日为五月朔戊子，从水西门启驾，繇城外至孝陵，乘马，导引官请从东门御路入，监国逊避。从西门至飨，设祭告礼毕，即问懿文太子陵园，驻瞻良久。从朝阳门入，至东华门，步行，过殿陛行谒奉先殿礼。出西华门，暂以内守备府为行宫。百官进见，行四拜礼。传令旨召诸臣入议事，兵部尚书史可法、魏国公徐弘基、灵璧侯汤国祚各有奏。国祚奏对微激，署礼部、兵部侍郎吕大器以非对君体止之。京畿道御史祁彪佳因奏纲纪法度为国之本，吏科李沾合诸科道奏以朝班宜肃，盖时旧京朝仪久废也。彪佳又奏早颁大号、敬天法祖诸事，监国皆虚怀纳之。朝毕，群臣退，议登极，监国次第。咸谓仰窥睿意，必欲发丧，誓师晓然，示天下以讨贼大义，而后正位，宜先上监国玺绶，而后劝进。乃即范金铸监国宝。
以次日入朝，大臣仍面奏劝进。监国复辞，谕诸臣谓：「人生忠孝为本，今大仇未报，孤不能事君；先王殉节，国母播越，孤不能事亲；无遽登大宝之礼。闻东宫与永、定二王尚在贼中，或可致之。又，桂、惠、瑞三王皆叔父行，惟诸先生择贤迎主。」言讫泪俱。大臣及言官再奏，求允所请，监国逊谢如前。署礼部臣大器，率百官跪奏劝进第一笺，传旨暂领监国。百官退逾时，又进第二笺，命传进手书批答，仍允监国，馀所请不允。
又次日传百官，止服青锦绣，朝拜仍行王礼，不必穿带朝服。百官以典礼重大，具朝服入，监国亲行告天礼，升座，百官四拜。魏国公弘基率百官跪进监国符宝，受讫，再行四拜礼，乃退。诸臣有言宜即登大位，以镇人心者，诚意孔昭、御史彪佳谓：「今旨先受监国之请，其名极正，贤德益彰，既可以示谦让，海内闻之，皆知监国无因以淂位之心。俟发丧，择吉登大宝，布告天下为当。」礼臣、魏国皆然其议，议乃定。
即用右都御史张慎言为吏部尚书。传旨会推阁员疏上，先用兵部尚书史可法，进东阁大学士兼兵部尚书如
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:09:49-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
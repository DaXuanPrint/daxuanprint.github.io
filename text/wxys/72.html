<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="两晋演义序,第一回。晋武帝平吴恣淫佚。册贾妃祸水伏宫帏,第二回。假遗诏杨骏恣威权。正中宫贾妃要册立,第三回。恣威权庸人取败。灭伦理恶妇废始,第四回。辅王室宗藩争政权。诛大臣内宫传假诏,第五回。兔死狗烹楚王被戮。逼夫弑母贾后行凶,第六回。杨太后饿死金墉城。卫元德投降鲜卑部,第七回。报私仇孙秀召边衅。觑政柄赵王结中宫,第八回。恣猖獗齐万年称帝。笃忠贞周孝侯捐躯,第九回。锦障金灯石崇斗富。焚琴煮鹤绿珠坠楼,第十回。征氐羌孟观领重兵。废太子中宫施毒计,第十一回。恶贯满盈中宫饮鸩。威权纵恣同室操戈,第十二回。惑群小">
<meta name="description" content="章回小说。近代吴沃尧著。二十三回。书叙晋武帝统一三国后,自以为海内一统,天下太平,乃恣意淫佚,取吴宫美女,以充后宫。武帝死,惠帝继位,皇后贾氏弄权。贾氏与辅政杨骏争权,杀杨骏,逼死太后,重用小人,淫乱宫廷。引汝南王司马亮辅政,后又使楚王玮杀亮,旋又杀玮。赵王伦起兵杀贾后,谋废惠帝自立,齐王冏等又杀伦,并互相火并,史称八王之乱。光熙元年(306)东海王越毒杀惠帝,立司马炽为帝,是为怀帝。晋由是元气大伤,内乱外患不止。本书原拟写百回,完整演述两晋史事,后仅完成二十三回,至怀帝立为止。小说大部分敷衍正史,通俗可">
<title>两晋演义_吴趼人_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">两晋演义</span> <br/>
          作者： <span class="inputVal" id="bkauthor">吴趼人</span> <br/>
          朝代： <span class="inputVal" id="bkdate">近代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">文学艺术,小说,完结</span> <br/>
          字数： <span class="inputVal" id="bknum">[book_length]86596</span> <br/>
          说明： <span class="inputVal" id="bkdec">章回小说。近代吴沃尧著。二十三回。书叙晋武帝统一三国后,自以为海内一统,天下太平,乃恣意淫佚,取吴宫美女,以充后宫。武帝死,惠帝继位,皇后贾氏弄权。贾氏与辅政杨骏争权,杀杨骏,逼死太后,重用小人,淫乱宫廷。引汝南王司马亮辅政,后又使楚王玮杀亮,旋又杀玮。赵王伦起兵杀贾后,谋废惠帝自立,齐王冏等又杀伦,并互相火并,史称八王之乱。光熙元年(306)东海王越毒杀惠帝,立司马炽为帝,是为怀帝。晋由是元气大伤,内乱外患不止。本书原拟写百回,完整演述两晋史事,后仅完成二十三回,至怀帝立为止。小说大部分敷衍正史,通俗可读,却不免平铺直叙。初连载于光绪三十二年(1906)至三十三年的《月月小说》。宣统二年(1910)上海群学社出单行本。近有1988年花城出版社排印本,收入《我佛山人作品选本》。</span> <br/>
          封面： <span class="inputVal" id="bkimg">Z_13596.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]两晋演义
[book_author]吴趼人
[book_date]近代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]文学艺术,小说,完结
[book_length]86596
[book_dec]章回小说。近代吴沃尧著。二十三回。书叙晋武帝统一三国后,自以为海内一统,天下太平,乃恣意淫佚,取吴宫美女,以充后宫。武帝死,惠帝继位,皇后贾氏弄权。贾氏与辅政杨骏争权,杀杨骏,逼死太后,重用小人,淫乱宫廷。引汝南王司马亮辅政,后又使楚王玮杀亮,旋又杀玮。赵王伦起兵杀贾后,谋废惠帝自立,齐王冏等又杀伦,并互相火并,史称八王之乱。光熙元年(306)东海王越毒杀惠帝,立司马炽为帝,是为怀帝。晋由是元气大伤,内乱外患不止。本书原拟写百回,完整演述两晋史事,后仅完成二十三回,至怀帝立为止。小说大部分敷衍正史,通俗可读,却不免平铺直叙。初连载于光绪三十二年(1906)至三十三年的《月月小说》。宣统二年(1910)上海群学社出单行本。近有1988年花城出版社排印本,收入《我佛山人作品选本》。
[book_img]Z_13596.jpg


[book_title]两晋演义序
自《三国演义》行世之后，历史小说，层出不穷。盖吾国文化，开通最早。开通早，则事迹多，而吾国人具有一种崇拜古人之性质，崇拜古人，则喜谈古事。自周秦迄今，二千余年，历姓嬗代，纷争无已，遂演出种种活剧，诚有令后人追道之，犹为之怵心胆，动魂魄者。故《三国演义》出，而脍炙人口，自士夫以至舆台，莫不人手一篇，人见其风行也，遂竞为之。然每愈况下，动以附会为能，转使历史真相，隐而不彰，而一般无稽之言，徒乱人耳目。愚昧之人，读之互相传述，一若吾古人果有如是种种之怪谬之事也者。呜呼！自此等书出，而愚人益愚矣。
吾尝默计之，自《春秋列国》以迄《英列传》《铁冠图》，除《列国》外，其附会者当居百分之九九，甚至借一古人之姓名，以为一书之主脑，除此主脑姓名之外，无一非附会者。如《征东传》之写薛仁贵，《万花楼》之写狄青，是也。至如《封神榜》之以神怪之谈，而借历史为依附者，更无论矣。夫小说虽小道，究亦同为文字，同供流传者，其内容乃如是，纵不惧重诬古人，岂亦不畏贻误来者耶？等而上之者，如《东西汉》《东西晋》等书，似较以上云云者略善矣，顾又失于简略，殊乏意味，而复不能免蹈虚附会之谈。夫蹈虚附会，诚小说所不能免者；然既蹈虚附会矣，而仍不免失于简略无味，人亦何贵有此小说也？人亦何乐读此小说也？况其章回之分剖未明，叙事之不成片段，均失小说体裁，此尤蒙所窃不解者也。
月月小说社主人，创为《月月小说》，就商于余。余向以滑稽自喜，年来更从事小说，盖改良社会之心，无一息敢自已焉。至是乃正襟以语主人曰：“小说虽一家言，要其门类颇复杂，余亦不能枚举。要而言之，奇正两端而已。余时曩喜为奇言，盖以为正规不如谲谏，庄语不如谐词之易入也。然《月月小说》者，月月为之，使尽为诡谲之词，毋亦徒取憎于社会耳。无已，则寓教育于闲谈，使读者于消闲遣兴之中，仍可获益，于消遣之际，如是者其为历史小说乎。
历史小说之最足动人者，为《三国演义》，读至篇终，鲜有不怅然以不知晋以后事为憾者。吾请继《三国演义》以为《两晋演义》。虽坊间已有《东西晋》之刻，然其书不成片段，不合体裁，文人学士见之，则曰：“有正史在，吾何必阅此？”略识之无者，见之则曰：“吾不解此也。”是有小说如无小说也。吾请更为之，以《通鉴》为线索，以《晋书》《十六国春秋》为材料，一归于正，而沃以意味，使从此而得一良小说焉。谓为小学历史教科之臂助焉可；谓为失学者补习历史之南针焉，亦无不可；其对于旧有之《东西晋》也，谓余此作为改良彼作焉可；谓为余之别撰焉，亦无不可。庶几不以小说家言，见诮大方，而笔墨匠亦不致笑我之浪用其资料也。
主人闻而首肯，乃驰书告诸友曰：“吾将一变其诙诡之方针，而为历史小说矣。爱我者乞有以教我也。旋得吾益友蒋子紫侪来函，勖我曰：“撰历史小说者，当以发明正史事实为宗旨，以借古鉴今为诱导，不可过涉虚诞，与正史相刺谬；尤不可张冠李戴，以别朝之事实，牵率羼入，贻误阅者”云云。末一语，盖蒋子以余所撰《痛史》而发也。余之撰《痛史》，因别有所感故尔尔，即征蒋子勉言，余且不复为，今而后尤当服膺斯言矣。操笔之始，因记之以自励。著者自序。

[book_title]第一回 晋武帝平吴恣淫佚 册贾妃祸水伏宫帏
话说战国时，孟子有言：“天下之生久矣，一治一乱。”此一句话，竟成为后世历代兴亡之定例。就如《三国演义》开篇第一句所说：“天下大势，分久必合，合久必分。”合即是治，分即是乱，起伏相寻，更无宁息之日。中间许多历史，一时也难说尽，此时且承《三国演义》之后，从晋朝说起。
晋武帝司马炎，降伏孙皓之后，虽说是三分归一统，其实有晋一代，能称一统者，中间仅得二十余年。晋武帝受魏禅之后，直至太康元年庚子，始平定吴国；及至惠帝太安二年癸亥，李特称成，改元建初。【眉】庚子至癸亥，中间仅得二十四年耳。次年甲子，刘渊称汉，【夹】复改为赵。改元元熙。愍帝建康四年丙子，刘曜破长安，次年愍帝遇害，元帝方即位于江左。自此之后，便十六国纷争，终晋之世，干戈未息。自来号称一统之治者，未有如晋之扰乱者也。【眉】两晋大局，尽此数言。大势表过，再叙正文。
却说晋武帝受魏禅之后，却也摹仿古人，崇尚俭德。迨及平吴之后，取吴宫中美女五千人，到洛阳来，分派在各宫居住，渐恣骄奢淫佚。此五千宫人，本是江南秀女，生长沃壤之乡，虽经选入吴宫，原未受过苦楚，今无端取入洛阳，沿路车烦马殆，不胜风尘劳顿之苦。既入晋宫之后，与那北地胭脂杂处，北方人生成粗糙，未免相形见绌。孟子有言：“目之于色也，有同美焉。”武帝从前虽有几个宠幸宫人，到此时见了江南秀媚女子，遂将从前宠爱之人，都视同粪土，一心要宠眷江南美人。然而其数有五千之多，人人似玉，个个如此，正不知从谁幸起，于是宸衷独断，想得一妙法：敕令有司，传集灵巧工匠，造成一辆灵巧轻便四轮车，此车只容一人乘坐，不用马拖，不用人挽，车辕之内，恰能拴一头胡羊。造成之后，武帝命送至宫内，拴上胡羊，也不带内侍，自己乘上羊车，在羊身上加上一鞭，那羊便驼着车，向前乱蹿，却又不加部勒，任凭此羊蹿至何处，即在何处幸宿。
一班江南美女，沿路上受尽千辛万苦，到了晋宫，谁不望仰承宠幸？一得羊车之信，便各人均去研究引羊之法。有一个北地宫女，其父本以牧羊为业，素知羊于色喜青，于味喜咸，因在自己宫门上，插了几枝竹叶，又在宫门外，浇了一地盐卤。适值武帝乘羊车而过，那羊望见竹叶，即向青处蹿去；及至竹叶之下，又尝着盐卤味道，便低头饮卤，不肯前行。武帝是日，即在此宫住宿。明日，此宫人又复如此。羊车又来，一连数日。这插竹泼卤之法，便传扬出去，于是阖宫之人纷纷效尤，武帝大悦。从此御驾驻跸，惟羊所命，因此渐入荒淫。然帝虽耽酒色，尚未尽忘朝政。鉴于魏代朝廷之孤立，乃大封子姓为王，令各就藩封。诸王中有贤能者，征取入朝秉政，以辅翼此万世无疆之基。
争奈连年用兵，库帑支绌，平吴之后，又值鲜卑慕容涉归【夹】鲜卑戎部之名。慕容，姓；涉归，名。反寇昌黎。【夹】在今热河塔子沟界。不免命将出师，又是一番军务。先是汉魏以来，羌胡鲜卑，【夹】羌胡皆戎部名。降者多处之塞内诸郡，其后数因忿恨，杀害地方长吏，渐为民患。【眉】此五胡大闹中华所由来也，不可不知。武帝即位，御史郭钦上疏曰：“魏初民少，西北诸郡皆为戎居，内及京兆、魏郡、弘农，往往有之。今虽服从，若百年之后，有风尘之警，胡骑自平阳、上党，不三日而至孟津，北地、西河、太原、冯翊、安定、上郡，尽为狄地矣。宜及平吴之威，谋臣猛将之略，渐徙内郡杂胡于边地，唆四夷出入之防，明先王荒服之制，此万世长策也。”疏上，武帝不听。至是，鲜卑遂先为戎首。朝廷方望万世承平，忽多此意外军事，益形困疲，宫中一切度支，未免略从裁减。武帝深滋不悦，因仿汉朝纳金拜爵之制，所纳金即取作宫中费用，外间未免啧有烦言。会武帝亲祀南郊，礼毕，帝问左右曰：“朕可方汉何主？”司隶校尉刘毅对曰：“桓、灵。”帝讶曰：“何至于此？”对曰：“桓、灵卖官，钱入官库；陛下卖官，钱入私门。以此言之，殆不如也。”帝大笑曰：“桓、灵不闻此言，今朕有直臣，固胜之。”口虽如此说，心中终是怏怏不乐。
回至宫中，左右报杨皇后病危。【眉】按，此杨皇后乃元后也，其从妹乃悼后。元后卒于泰始十年，此时所叙乃太康二三年间事。小说家固不妨稍为参差，以顺笔势也。帝闻报，亲往省视，握手慰问。时太子衷在旁，后指太子曰：“妾死，恐他人不能善视此子，妾从妹名芷，字季兰，幽娴贞静，可主六宫。妾死，愿陛下立之，便托其善视吾儿。”言讫而逝。帝见后死，不胜哀悼，治丧既毕，即册立车骑将军杨骏之女为皇后。【夹】即元后从妹也。骏弟名珧，闻其侄女册为皇后，上表曰：“自古一门二后，未有能全其宗者。乞赐铁券，藏诸太庙，以免异日之祸。”帝笑曰：“何多怯也？”即赐铁券藏太庙。拜骏为将军，封侯。骏自是骄傲自得，擅威揽权。
杨后自承册立以后，果然视太子衷如己出，无奈衷生性愚鲁，后每劝帝为之选择师傅，以冀启诱其聪明。元皇后服满，即拟为之册立元妃。当时卫瓘、贾充，皆有女可入选，卫瓘女美而贤，贾充女丑而妒。充思藉女以自固其位，因赂帝后左右，极称其贤，遂定立贾氏为太子元妃。妃奇妒，而有权术，长太子二岁，太子颇畏之。杨后又赐谢才人与太子。未几，谢才人有孕，贾妃闻之，大怒，佯召才人与宴，借故发怒，亲起驱逐，才人急走，妃取壁间画戟，遥掷才人。才人举手格之，戟坠地，妃意将藉此而陨其孕也。而才人卒生一子，名遹，遹生而聪明，帝每谓其似宣帝。【夹】司马懿。遹年五岁，适宫中夜失火，帝登楼望之，遹牵帝衣至暗处。帝怪问何故，遹曰：“暮夜仓猝，宜备非尝，不可使人望见人主。”帝自是愈奇之。
其时太子昏愚，朝臣共知，尚书令卫瓘，每欲与帝议易储，而不得其便。一日，帝赐群臣宴于凌云台。【夹】在洛阳县，魏文帝所造，登之可望见孟津。瓘佯醉，以手抚御榻曰：“此座可惜。”帝会其意，而不便明言，因佯作大笑曰：“卿真大醉耶！”不料卫瓘言时，贾充恰好在旁。宴会散后，充即使人以此事密报贾妃。贾妃大惧，遍贿外廷及东宫诸臣，使暗辅太子。
话说武帝自闻卫瓘之言，心中迄自闷闷。一日，帝拟召东宫官宴，密书一疑难事，将在席间使太子面决，以试之。时帝后左右皆贾妃心腹，帝后之一举一动，贾妃莫不知之。是日有人密报此事，贾妃闻报，一面使人探听所书疑难事系何事；一面使人暗召给事张泓，密与计议。泓曰：“元妃放心，倘探得所书疑难事，臣自有处置，总不使太子蒙讥也。”正说话间，武帝身边近侍，探得所书疑难事，抄录送来。贾妃大喜，重赏内侍，即以抄录之稿，交与张泓，曰：“卿好为之，他日必不相忘。”泓袖稿辞出，即往见太子，代为拟定判断之词，令太子熟读，不可忘一句一字。又嘱抄写数遍，务极纯熟。
不数日，帝果大宴东宫官，兼召太子与宴。酒过数巡，帝出一纸，命太子曰：“此有一疑难事，汝试判断之。”一时东宫师保骤闻此言，都面面相窥，明知太子姿质愚平，平日又不肯读书，今日面试，他如何判断得出？少不免要耽一个“训迪无方”之罪。正在忧虑出神，只见太子取过那纸，看了又看，故意沉吟了一会，【夹】愚蠢人做起鬼来，便不愚蠢。请了纸笔，一挥而就，呈上武帝。帝接过一看，不觉喜形于色，仍命行酒。众师保见帝面有喜色，方才放心，然而又不解太子何以忽然一旦能立决疑难？是日尽欢而散。
次日，帝大会群臣于殿廷，出太子所判语，与群臣共观，而先示卫瓘。瓘视之，惭惶踧踷，不能自安。自此武帝易储之念尽消，而宫廷之祸根伏之愈深矣。不知后事若何，且听下回分解。
晋武号称英明之主，吞蜀，篡魏，灭吴，不可谓非一时之雄才也，然不纳郭钦之言，致召外侮于日后；误册贾充之女，致酿内乱于目前，英明果安在哉？
作小说难，作历史小说尤难；作历史小说，而欲不失历史之真相尤难；作历史小说不失其真相，而欲其有趣味，尤难之又难。其叙事处或稍有参差先后者，取顺笔势，不得已也。或略加附会，以为点染，亦不得已也。他日当于逐处加以眉批指出之，庶可略借趣味以佐阅者，复指出之，使不为所惑也。

[book_title]第二回 假遗诏杨骏恣威权 正中宫贾妃要册立
却说贾妃自从贿通张泓，代太子拟作判词，瞒过武帝之后，愈加骄纵。其对太子，尤不守妾妇之道，太子亦愈加畏惮之。一时偶有违言，妃辄恶声问曰：“汝之储位，谁代定者？”自此太子遂慑伏于雌威之下，武帝、杨后那里得知。外面是国丈杨骏总揽大权，大小百官有事，先启杨骏，然后敢奏知武帝，举朝侧目。诸王皆不自安，旦夕谋分其权。武帝此时，惟有极意声色，渐渐成疾，更不理朝政。
时杨骏颇忌诸王在侧，汝南王亮【夹】宣帝第四子。宣帝即司马懿。清警有才，骏忌之尤甚，请于武帝，拜亮为大司马，都督豫州诸军事，出镇许昌，【夹】今河南开封府许州。武帝准奏。因又想到太子呆劣，杨骏威权日甚，恐自己百年之后，或有他变，索性将各皇子都封了藩。徙封皇子南阳王柬为秦王，都督关中；玮为楚王，都督荆州；允为淮南王，都督扬州诸军事。以上三王，是太子同母弟，所以令其分镇要地，即日秉节就藩。又封皇子乂为长沙王，颖为成都王，晏为吴王，炽为豫章王，演为代王。更封皇孙遹为广陵王，皆以年幼，留居京师，俟及岁就藩。又封心腹王佑为北军中侯，典领禁兵。安排既毕，默念太子虽愚，有此一番布置，更兼皇孙遹人甚聪明，或者可以匡正其父，更兼他日承嗣大统，自然英明果断。看看杨骏，窃弄威权，心中迄自闷闷，又以碍于杨后情谊，不便奈何他，因此怏怏不乐，病势日增。
杨骏以内戚之故，不时进宫视疾。汝南王亮知武帝病甚，当未就藩，每思进内省视，奈宫门侍卫俱受了杨骏命令，不肯放入。延至次年四月，病势益加沉重，杨骏乘武帝昏迷不省时，将一切紧要官僚，纷纷更动，遍树私人。自己却入宫亲侍左右，名为侍疾，实则暗中监察，恐防有变。武帝偶然清醒，自知不起，命召中书监华，进宫草诏：“命汝南王亮及杨骏，夹辅王室。”就在御榻前钤过御宝。华捧了诏书，回到中书府，正要宣布，忽报车骑将军杨骏来拜，华连忙出迎。杨骏曰：“适所草诏书，似乎微有不妥，乞借一观。”华不知是计，即取诏书与之。杨骏略视一遍，即纳入袖内曰：“此等大事，尚容商量，明日再送还可也。”言罢兴辞。华目定口呆，不知所措。至明日日昃，不见送还，遂亲诣杨骏府索取。阍人回言，已进宫侍疾去了，只得怏怏而回。
且说杨骏赚了诏书，仍回宫中，与杨后私议：“若令汝南王亮共事，未免分权，并且陛下一旦宴驾，内亲之势即衰，我已赚得诏书在此，好歹将他没下，觑便再草一通，庶可独当一面。”杨后见是父亲之言，有何不依。过得三日，武帝又复昏沉不省。杨后乘间奏曰：“天佑晋室，陛下早瘳，社稷之福也。脱不幸，谁可辅政者？”武帝昏沉中，张目四望，见只有杨骏在旁，便闭目不语。后又奏曰：“妾父骏，年来尽心王室，可使辅政乎？”武帝此时，已不知人事，微微点首。杨后即矫旨召中书监华、侍中尚书何邵进内。二人应召入宫，时武帝已是仅剩一丝之气了。杨后命何邵口宣武帝遗诏，命华执笔书之。诏略曰：
昔伊、望作佐，垂勋不朽；周、霍拜命，名冠往代。侍中、车骑将军，行太子太保，领前将军杨骏，经德履喆，鉴识明远，毗翼二宫，忠肃茂著，宜正位上台，拟迹阿衡。其以骏为太尉、太子太傅，假节都督中外诸军事，侍中录尚书领前将军如故。置参军六人，步兵三千人，骑千人，移止前卫将军珧故府。若止宿殿中，宜有翼位，其差左右卫三部司马各二十人，殿中都尉司马十人，给骏令得持兵仗出入。【夹】此等遗诏，真是千古仅见，末一语尤奇。（诏本《晋书》）
写毕，杨后当着华、何劭，呈与武帝。武帝只张目一看，旋即闭目不语。杨后即亲手用过御宝，交与、劭二人。又延了两日，武帝驾崩，太子率领百官，举哀哭临。杨骏遵奉遗诏，自称顾命大臣，率领百官，奉太子衷即皇帝位，是为惠帝，改元永熙，尊皇后杨氏为皇太后，加杨骏太傅、大都督，假黄钺，封临晋侯，【夹】骏晋臣也，而封之曰“临晋”，不知当日何以出此？百宫总已。杨骏自是踞宿太极殿，以虎贲兵百人自卫。
汝南王亮，一向以武帝病重，未曾出都，至是知杨骏领兵，盘踞大内，其心叵测，遂不敢入内临丧，惟哭于大司马门外，上表请送葬之后，方始就藩。惠帝得表，不知就里，【夹】可笑。只教交与杨太傅。【夹】可笑。杨骏此时威权无二，恐人暗算，特命其心腹外甥二人，夹辅左右。一名段广，专管机密；一名张邵，使典禁兵，都同住在太极殿内。梓宫大殓时，六宫妃嫔集殿内哭送，杨骏亦不下殿。至是得汝南王表，即与段广商议。广曰：“汝南拥兵不行，其志叵测，宜慎防之。”骏曰：“吾先令张邵，密引兵擒之如何？”段曰：“先帝新丧，人心未定，如此，是召乱也。”骏曰：“倘彼图我，奈何？”段曰：“使彼偶露逆迹，则擒之有名矣。”骏曰：“汝何不探之？”段广领命，即密派心腹细作，到汝南王营中布散谣言，说太傅将讨汝南王矣。汝南王得此谣言，十分惊讶，即与廷尉何勖商议。勖曰：“杨骏弄权，神人共愤，闻先帝已草定遗诏，以王为顾命，诏被杨骏诓去藏过，后一诏，乃杨骏所伪者耳。今朝廷诸臣方倾心于王，王若率领所部，入清君侧，诛杨骏，辅嗣君，此不世之功也。”王不能听。又疑惧滋甚，遂连夜奔赴许昌。勖仰天叹曰：“己不讨人，而畏人讨，愚哉！惜哉！”
却说杨骏知汝南王已去，益无忌惮，其稍稍畏之者，惟贾妃一人。原来武帝崩后，惠帝既尊杨后为皇太后，百官进秩锡爵有差，独未册立正宫。一日惠帝退朝，贾妃便问：“今日外廷何事？”惠帝略举数事以对，无非是封赠百官之类。贾妃曰：“廷臣皆有封赠，内官当何如？”惠帝默然。原来惠帝生性呆劣，愚昧过于村童。尝一日游御苑，闻池沼中蛙鸣声，乃问左右曰：“此啯啯者，为公乎为私乎？”左右皆匿笑。又值岁饥，廷臣奏报荒歉，惠帝问：“荒歉何状？”廷臣不得已，以田畴失收，民不得食之状告。帝曰：“田畴失收，民所不得食者米麦耳；既无米麦，何不食肉糜？”【夹】遂成千古笑柄。诸如此类，其呆可知。此是后话，表过不提。
且说贾妃见惠帝默然无语，不觉怒曰：“陛下今日尊居九五，便忘当日。不知先帝在时，陛下得安储位，是谁之力？今老妪且上尊号，百官皆得进秩，偏我值不得一册？”惠帝嗫嚅曰：“廷臣亦曾议来。”妃曰：“议便如何？”帝呐呐曰：“廷臣谓尚在苫次，不宜册后。”妃唾曰：“上尊号便不妨苫次，进百官便不妨苫次，偏我便碍着苫次，莫非杨骏那厮阻挡？”帝摇首曰：“不。”妃曰：“不然，便是汝南。”【夹】言汝南王亮也。帝仍摇头。妃冷笑曰：“身为九五，乃不能庇一妻。”良久，帝乃曰：“惟卿所命。”妃曰：“区区一册，也不值如此张皇，你看我偏做不得主！”言罢便命侍臣召中书监来。内官领命，召华进内。朝见已毕，帝与妃皆默默无言。华偷眼觑视，见贾妃怒容满面，惠帝踧踷不安之状可掬，正不知为着何事，又不敢启问。良久，忽闻贾妃盛气曰：“偏是要我做主，我便做主。”半晌，惠帝谓华曰：“册立皇后。”华领旨欲退，贾妃大声叱曰：“偏是遗诏在宫内草得，这便使不得！”吓得华战栗请罪，然后请过笔墨，当面草诏。内侍素来逢迎贾妃，至此不等吩咐，早去请过御宝，当面钤印。事毕，华方才辞退，妃曰：“汝便去宣告廷臣，明日告庙。”华诺诺而出。贾妃逼着惠帝，次日吉服祭告太庙，册立贾氏为皇后。贾后也循例到杨太后及惠帝前谢恩，然后凤冠翠羽，吉服御鸾仪宫受六宫妃嫔之贺。自贾妃册立为宫之后，而宫廷之祸愈亟矣。不知宫廷之祸如何，且听下回分解。
杨骏之恣威弄权，于此时观之，甚似汉之曹操，魏之司马；及观至其失败处，则仅可拟之以董卓。盖无操、懿之才，而学为操、懿，未有不败者也。
册立贾妃一节，纲目书“帝崩，太子衷即位，尊皇后曰皇太后，立皇后贾氏。”遂昌尹氏言：“立后，国之吉礼，必有盛仪，若灭裂为之，则非尊祖承祧之意。若必备六礼，则国有大丧，岂宜行此？（中略）纲目上书‘帝崩’，次书‘尊皇太后’，次书‘立后贾氏’，比而观之，其义晓然在中。”（下略）云云，是以此为乱政之始也。故演义亦特书之，而故点染其辞，以为趣味。

[book_title]第三回 恣威权庸人取败 灭伦理恶妇废始
且说贾后自正位中宫之后，扬扬自得，觑惠帝昏昧，便欲从中干预朝政。适惠帝从群臣之请，立广陵皇遹为太子，惠帝因子及母，遂封谢才人为淑媛。贾后大怒，瞒过惠帝，与黄门董猛商量，设法将谢淑媛幽禁别宫，不使与太子相见。又怕太子他日报仇，想要设法废立；又苦于自己无所出，探知其妹已有身孕，密召入宫与之商议，如此如此，其妹应允。出宫回家，便告知丈夫韩寿，韩寿自然乐从。贾后遂串通太医令程据，自称有孕，日以败絮塞在衣服内层，以示膨胀之状，愚弄惠帝。惠帝果然欢喜。【眉】惠帝之昏庸可知。及至其妹足月，产下一子，即使人暗中抱入宫内。贾后大喜，亦自伪称临盆，尽去身上败絮，使人报知惠帝。惠帝大喜，便欲宣告廷臣。贾后曰：“此时正在谅暗，【夹】天子居丧之称。生子不宜显告。”惠帝遂止。【眉】此非独昏庸，竟是死人矣。故所有洗三、弥月，只在宫中热闹。
贾后谓惠帝曰：“皇子诞生，例当晋百官爵秩，今以谅暗之故，虽不能遍及群臣，然而二三勋戚，也不可不加恩。”【眉】忽然讲礼，可笑。言时开出贾午、韩寿、赵粲三个，求惠帝加官，惠帝连声应诺。却一连三日，不见动静，贾后向惠帝追问，惠帝默然。禁不得贾后再三盘诘，惠帝只得直告曰：“杨太傅不允。”贾后大怒曰：“汝贵为天子，封一二外戚，且不能做主，安望治天下耶？”又恨恨曰：“杨骏老奴，吾誓灭之。”遂与董猛商量。董猛曰：“殿中中郎孟观、李肇，素来恨杨骏不迁转其官，与之有隙，若召与计议，事必有成。”贾后遂夤夜召二人入宫密议。董猛从旁赞助曰：“二君若为皇后立功，且可锡爵，岂但迁转。”孟观曰：“杨骏弄权，宁独皇后震怒，凡属臣下，罔不切齿，诸王尤甚。臣意不如于诸王之中，召一二人入朝，商议政事，却另付以密诏，使率领兵士，入清君侧，必有应者。”贾后曰：“何人而可？”李肇曰：“楚王玮，少年果锐，戚望素孚，又是陛下同母弟，宜速召之，必得其力。”贾后曰：“若往宣召，杨贼不定生疑，不如使人往告楚王，使之自请入朝，可以不露痕迹。但不知何人可往？”李肇曰：“臣与楚王有一面之识，愿往说之。”贾后大喜曰：“卿明日便行，切宜机密，事若有成，不忘报也。”孟、李二人辞出。
次日，李肇推说有病，不能入值，却微服私行，星夜驰往荆州，入谒楚王。王问：“何来？”肇曰：“奉天子命而来。”王索诏书，肇曰：“无也。”王曰：“岂有数千里而传口诏者乎？”肇请屏退左右，屈膝密言曰：“晋室江山，危在旦夕，王知之乎？”王惊曰：“何谓也？”肇曰：“天子仁慈，杨骏骄恣，近日更于朝中遍植心腹，其志叵测，天子如日坐荆棘中。前日密诏某来，与王计议，请王提兵入京师，天子当付以诏书，使王诛逆贼，出其不意，擒之易如反掌；倘一泄漏，则杨贼羽翼众多，非但于事无济，且恐危及万乘矣。某此行所以不带诏书者，亦以杨贼耳目广布，防泄漏耳。”王曰：“杨骏无礼，孤亦恨之。先帝驾崩时孤引兵入卫，彼不俟终丧，即再三迫孤回国，可知其蓄谋非一日矣。但提兵入朝，彼岂不疑？”肇曰：“王但上表请朝，藩王出入，例有护卫，彼又何疑？”王大喜曰：“汝可即归报天子，孤随即拜表也。”李肇别过楚王，归报贾后，奏知如此如此说法，王随即拜表来也，贾后大喜。即日告惠帝曰：“闻楚王将上表请入朝，陛下宜准之，以示友于之谊。”惠帝应允。【眉】惠帝真是傀儡，一何可笑。
不日，楚王表到，惠帝即行批准。楚王玮果然提兵入京，屯兵司马门外，却不面君。贾后得报，连夜与赵粲、韩寿计议，草了诏书，命黄门董猛盗了御宝钤过，星夜赍到楚王营中，令其准备。一面请惠帝至中宫，贾后启曰：“杨太傅造反，陛下知之乎？”惠帝愕然，不知所对。贾后曰：“殿中中郎李肇，已往荆州告变，请得楚王领兵入卫，现在屯扎司马门，只等陛下诏旨讨贼。”惠帝吓得不知所措，良久乃曰：“太傅如何肯造反？”贾后啐曰：“事机危在顷刻，汝不杀人，人且杀汝矣。”帝张皇曰：“然则将奈何？”后曰：“速命一二亲臣，带领禁兵，先将反贼擒下，自然无事。”惠帝便仓皇临御外殿，贾后使黄门董猛随侍出去，以便随机应变。夤夜之中，百官无有知者，只有孟观、李肇、韩寿、贾午、赵粲一班贾后私人，齐集殿上。董猛问：“今夜值宿是谁？”左右报称今夜东安公繇值宿。猛即矫帝旨，召东安公入见，一面暗嘱孟观草诏，以太傅杨骏有罪，削去一切职司，以侯爵归第侯旨。【眉】竟由不得惠帝说话。
不一时，东安公繇入见，董猛疾呼曰：“太傅杨骏造反，东安公宜偕孟观、李肇，率禁兵戒严，以备非常。”东安公大惊曰：“太傅果然造反，臣愿擒之。”董猛曰：“公便宜行事可也。”东安公辞出。惠帝方欲退朝，骏甥段广探知此事大惊，径奔殿上，来见惠帝，俯伏奏曰：“太傅杨骏受先帝厚恩，竭心辅政，皇天后土，实鉴其忠，且又老年无子，岂有造反之理？愿陛下察之。”惠帝犹豫，不知所对。董猛从旁大喝曰：“杨骏反贼，逆迹昭著，凡代为乞恩者，均是同党。”言罢叱令侍臣，逐出段广，簇拥惠帝回宫。
段广被逐下殿，思量要往见杨骏，从长计议。谁知皇城四面俱已守备严密，不放一人出进，段广不能出，无奈返身，往叩宫门，请见杨太后。太后此时久已就寝，闻报段广有急事求见，即刻宣召入宫。段广细奏前事，太后大惊，立刻草定一诏，略言救太傅者有赏。段广接了诏书，飞奔至皇城墙下，觅路至城上，将诏书拴在箭杆上，拈弓搭箭，射到城外。这箭恰被孟观拾得，便使人持奏贾后。贾后大怒，谓惠帝曰：“太傅造反尚是外臣；太后一家人，亦串同杨骏一气，尚复成何事体？”遂不待惠帝主意，矫旨命后军将军荀悝，率领禁兵，将太后先送至永宁宫，严行看守，不准放一人出入。太后嚎哭而去，使人奏惠帝曰：“太傅果有反迹，国法所在，吾亦不敢强有所求，但乞陛下细心推求，免使受屈；至于吾母庞氏，乞恩贷其一死，以全我母女之情。”惠帝闻奏默无一语，良久乃曰：“交有司议奏可也。”
且说杨骏是夜，正在府中饮宴。原来杨骏所居府事，系魏明帝【夹】曹睿。初封平原王时，所建之藩邸，十分宏壮富丽，杨骏终日与府中官吏，饮宴其中。【眉】可见本无大志。是夜，正饮到兴浓时，左右忽报：“天子有旨。削太傅职，令以侯爵归第，听候处分。”杨骏闻报大惊，不知所措。主簿朱振进曰：“纵太傅有罪削职，天子当临御殿廷，明布诏旨。今夤夜出此，必有变故，不可不速作准备。”杨骏曰：“时方太平，有何变故？”说犹未了，忽报：“楚王玮口称奉诏讨贼，倾兵来围太傅府第，看看便到也。”又一起报称东安公繇，率领御林军戒严，一面来擒太傅。杨骏闻报，惊得面如土色。朱振曰：“夤夜之间，变自内起，此一定是阉监为患。为今之计，速宜在府前【夹】杨骏府。云龙门下，放起火来，以阻兵士闯入，亦借此以示威武；一面率领所部，先攻破万春门，拥翼皇太子，号召外兵杀入内廷，肃清宫禁，则奸人自然慑服矣。”杨骏素来柔懦寡断，闻朱振之言，沉吟良久曰：“云龙门乃魏明帝所造，工费极大，奈何一日烧之？”朱振顿足曰：“明公尚惜此区区，死无葬身之地矣。”杨骏曰：“太后在内，必能为我周全。”朱振以头抢地曰：“天子非今太后所出，明公何愦愦耶！”语未毕，一连几次飞报。楚王玮领兵自司马门杀来，东安公繇引兵自禁内杀来，东安公兵已踞云龙门屯住，府第已围得水泄不通了。道言未了，孟观、李肇已率领众兵一拥入内，见人便捉。杨骏慌忙奔入内宅，遇见两弟杨珧、杨济，杨骏仓皇曰：“变起仓卒，贤弟有何妙计？”珧、济同声曰：“昔日苦谏，吾兄不从，事已至此，有死而已，尚有何计？”原来珧、济二人，向见杨骏恣威弄权，屡次苦劝。杨骏非惟不纳，且疑两弟不肯从己，日见疏远。珧时已仕至尚书令、卫将军，因见其兄日益骄恣，逆知必有祸及，遂乞优致仕。济时方为太子太保，亦早欲乞休，以未得其便，故尚照常供职。表过不提。
且说杨骏见两弟口出怨言，心中更无主宰，及窜入内室时，众兵已相随入内。杨骏不敢恋恋，径奔入后园，思量逾墙逃遁，争奈墙垣高峻，不能越过，又见墙外火光烛天，一片人喊马嘶之声，愈加胆落。正在逡巡觅路，忽见火光起处，孟观、李肇各提方天画戟，引兵入园搜捕。杨骏慌得手足无措，躲在暗处，蛇行鼠伏，走至马厩之内潜藏。喘息方定，孟观已至厩外，令兵士举火入内搜寻。兵士举火入内，孟观眼快，早已瞥见，提戟入内，手起戟落，刺死杨骏，拔出佩剑，割下首级。李肇赶到，失惊曰：“奈何便杀？”孟观大声曰：“奉诏讨贼，奈何不杀？”又附耳曰：“太后尚在，如不杀却，倘明日中变，吾辈休矣！”李肇恍然大悟。于是杨骏合族，上下男女三千余人，皆束手就缚。又连夜搜捕张劭、段广等，均送入狱内。李肇又搜得杨骏往来书函两大匣。纷纷乱乱，忙过一夜。
明日早朝，惠帝升殿，楚王、东安公等，各各复命。惠帝曰：“昨夜太后串通杨骏造反，卿等试议，当如何处置？”诸臣闻言，大惊，错愕相视，不知所对。黄门董猛奏曰：“皇太后图危社稷，是自绝于晋室宗庙也。虽陛下于慻慻母子之情，恐群臣不服，尚乞圣裁。”惠帝沉吟不决。中书监张华奏曰：“皇太后非得罪于先帝，然自党母族，不宜为天下母，宜依汉朝废赵太后故事，削去太后之称，只称武皇后，迁居异宫，以全陛下母子之情。”惠帝曰：“张华之言是也。太后昨夜已迁永宁宫，今朕再加恩。赦杨骏妻庞氏之罪，亦送至永宁宫，使其母女相见。其余杨骏三族，即日处斩。即派东安公前往监视行刑。”言毕退朝，各官纷纷散去。东安公即往狱中，提出杨骏三族，押赴市曹。杨珧大呼曰：“先帝曾赐我家免死铁券，藏在太庙，乞公奏明朝廷，推先帝之恩，免赤族之罪。”东安公只做不曾听见。一霎时三千余名口，相对就戮，杀得天日无色，血流成渠。东安公监斩既毕，入朝复命。忽马前报到，内廷发出诏旨，废皇太后为庶人，即日逐出宫门，与其母庞氏，一并押送至金墉城安置，即命东安公督解前去。东安公奉旨，即押着太后母女，及十余个宫人，向金墉城而来。不知后事如何，且听下回分解。
杨骏所居之室，史称为曹爽故邸，然朱振劝骏焚云龙门，骏曰：“魏明帝造此大功，奈何烧之？”曹爽第，似不豫明帝事，故假作明帝藩邸。
赵太后，即赵飞燕，汉成帝封为婕妤，旋立为后。哀帝即位，尊为太后。后以禁中旧案，废太后号，称孝成皇后，旋废为庶人。

[book_title]第四回 辅王室宗藩争政权 诛大臣内宫传假诏
且说废太后为庶人，送往金墉城安置之诏，实系贾后逼胁惠帝所降。既遣东安公押送去后，忽报诸路藩王，纷纷带兵入朝，汝南王亮，首先赶到，现在只离洛阳十里。贾后太惊曰：“诸王未曾奉诏，纷纷带兵入朝，不知何意？”董猛曰：“诸王皆思在朝揽政，今就藩封，非其本意。想各人都有细作在京，探得诛杨骏消息，知道朝中有事，故纷纷以带兵入卫为名，其实争夺政权，不可不防。”贾后曰：“似此，为之奈何？”董猛曰：“不如择诸王之威望素孚者，畀以政权，即藉其力，遣散诸王，然后徐图之，大事可定矣。”贾后曰：“即以畀楚王如何？”董猛曰：“楚王年轻性躁，恐不足以服诸王；汝南已到，不如先授以职。则后来者见大势已定，徒争无益，自然解散矣。”贾后大喜，即逼着惠帝降诏，封汝南王亮为太宰，录尚书事；又恐汝南王一人独秉大权，难以制伏，又封太子少傅、司空、侍中令卫瓘为太保，录尚书事，共秉朝政。令黄门赍诏先驰赴汝南王营中，征之入朝。汝南王得诏，即率领亲兵，即日入洛阳面君，商议大事。惠帝又降诏，太宰、太保两府，皆得置长史、司马、从事、中郎、椽属，及大车、官骑、麾盖、鼓吹诸威仪。太宰亮、太保瓘，皆赞拜不名，入朝不趋，履剑上殿。又论功晋封东安公繇为东安王，与楚王玮及贾后之从兄弟贾模、贾谧，贾后从舅郭彰等，并预朝政。
汝南王初掌大权，欲取悦众人，论诛杨骏之功，封侯者一千八十一人，黄门董猛亦封武安侯。御史中丞傅咸谏曰：“无功而获厚赏，则人皆乐国之有祸，祸原将无穷矣！”汝南王不听。楚王玮自以功劳最高，为入清君侧之第一人，而封赏不及，颇致怨望，因暗揽兵权，默示威福。东安王繇亦自以为诛杨骏之首功，虽已晋爵为王，得预朝政，然而随人进退，绝无事权，心中也不免怨望。一日乘马来访楚王，楚王留共饮酒，既醉，二人皆露不平之意。东安王曰：“吾等伯叔兄弟，都就藩封，在朝者寥寥无几，汝南伯父【夹】汝南王亮，为宣帝之子；东安王繇，为琅琊王仙之子。仙亦宣帝子，则繇于宣帝为孙，故称亮为伯父。宣帝即司马懿。虽秉朝政，然专市私恩，殊少建树。皇上仁慈，后宫弄政，整肃宫帏，贤侄【夹】楚王玮为惠帝同母弟，于宣帝为曾孙，故与繇为叔侄。岂无意乎？”楚王愕然，不知所对。盖楚王年少气盛，惟知刚愎嗜杀，宫帏琐事，向不在心故也。东安王怫然曰：“杨太后虽是继立，然于皇上贤侄，皆有母子之谊，今无端被恶妇所废，岂竟漠不关心乎？”楚王曰：“以伯父之见，当如何？”东安王此时被酒已深，遂大声曰：“即以彼处太后之法处之，有何不可？”楚王曰：“伯父禁声。此事重大，容再商量。”言下各散。
不料贾后向来多疑，于各执政大臣处，皆密布心腹细作，楚王等又是亲藩，左右如何无贾后之人？是以二人之言，早有人飞报入宫去了。贾后闻报，又惊又怒，适太医令程据在旁，后问之曰：“此事当如何？”程据曰：“楚王刻拥有兵权，除之非易。且据所报，起意者仅东安王，不如借故将东安王贬徙出去，则楚王势孤，不足为患矣。”贾后怒犹未息，程据又曰：“纵贬东安王，亦宜坐以他罪，不宜宣明此事。一则恐兴旁人议论，二则稳住楚王，以免启其疑虑，又生他变。”贾后大喜，执程据之手曰：“卿真我知己也。”于是定下计策，只坐了东安王繇一个小小风流罪过，削去王爵，贬去带方【夹】郡名，在辽东。居住。
自从东安王贬去后，郭彰、贾谧之权愈大，党羽愈多。贾后亦谋自固之策。汝南王比惠帝长两辈，每每老气横秋，惠帝见他，也带几分畏惧。卫瓘当惠帝为太子时，曾佯醉讽武帝易储，此二人皆非贾后所喜，只因初诛杨骏，人心惶惶，所以借重此二人老成，为镇压人心之计。楚王玮本为贾后所喜，又因东安王醉后之言，犯了疑心，恐怕楚王亦有此意，因此日夜不安，要设法去此三人。乃令董猛召太医令程据进宫，密议此事。程据曰：“一时欲尽除此三人，殊非易事。不如设计，使之互相吞并，则彼此必有一败，然后徐图除之，此为上策。”贾后曰：“计将安出？”程据曰：“臣与楚王府舍人岐盛【夹】周文王迁丰，其支庶留岐者，为岐氏。相善，岐盛向来跟随杨骏，杨骏事败，始投楚王。汝南王素知此人，谓其反复无常，屡劝楚王杀之。楚王未听，因此岐盛甚恨汝南王。此人足智多谋，臣往与之商量，必有妙策。”贾后从之。
程据即径往访岐盛。盛问：“何来？”程据曰：“特来吊公。”岐盛愕然曰：“吊我何事？”程据曰：“汝南屡劝楚王杀公，楚王不从；今闻汝南将罗织公罪，自来取公，如何不吊？”岐盛曰：“此事确乎？”程据曰：“何敢相戏？”岐盛怒曰：“老奴专权恣威，犹自以为未足，前日欲图楚王不遂，更欲图我乎！我不过一王府舍人，何碍于彼？”程据急问曰：“何事欲图楚王？”岐盛曰：“前日老奴委裴楷来，要分领楚王之兵，楚王大怒，以印绶兵符掷堂下曰：‘若领我兵，可都领去，分领何为？’吓得裴楷面如土色，曰：‘此系汝南王之命，臣本不敢。’楚王叱曰：‘孤之兵符，受自天子，汝南王乃可夺天子之命耶？’裴楷闻言，始抱头鼠窜而去。此非老奴欲分楚王之兵权，以图之耶？”程据曰：“然则楚王亦不自安矣！何不说王，求自固之策；楚王既固，则公亦安矣！”岐盛曰：“自固之策安在？”程据曰：“此时政出自禁内，人所知也。楚王于皇后有叔嫂之分，劝王亲近之，则位自固矣。”岐盛曰：“王少年气盛，未必肯求亲近于妇人。”程据曰：“是在足下，善为词令以说之耳。”岐盛领诺，言下各散。
一日，楚王出外射猎，大获而归，置酒称贺，门下吏皆称觞上寿，同呼千岁，岐盛独默然。楚王问故，岐盛曰：“适有心事，偶忘怀耳。”王问：“有何心事？”岐盛前席曰：“耳目众多，殊不便言。”楚王默然。酒阑后，王忆岐盛言，召问之。盛顿首曰：“诸臣皆为殿下贺，臣敢为殿下吊。”楚王骇曰：“何谓也？”岐盛曰：“殿下知东安王获罪之故乎？”王曰：“不知。”岐盛曰：“殿下宴东安于第，东安醉后失言，言为皇后所闻，是以得罪也；皇后既怒东安，岂有不疑及殿下者？前日汝南王使裴楷来，分领殿下之兵，殿下又辱骂之，皇后疑于内，汝南王怒于外，臣窃为殿下危也！”王沉吟曰：“然则当如何？”岐盛曰：“殿下于皇后有叔嫂之谊，以臣愚见，当勤觐皇后，以示亲昵，则皇后必不疑殿下，而反信任之，皇后既信任，更何惧汝南王哉？”楚王大喜。次日即入觐贾后。贾后早得了程据回报，故相见之下，格外亲密。
从此楚王三五日即入宫一次。贾后便嘱惠帝，授楚王领北军中侯，加侍中，行太子少傅，楚王大喜。贾后又召程据商议，欲使楚王杀汝南王及卫瓘，程据曰：“此事重大，须从长计议。”董猛曰：“前者李肇能说得楚王入朝，今何不再用此人？”贾后即召李肇入宫问计，李肇曰：“若行此事，非有诏书不可。”贾后曰：“诏书易事，但不知如何措词，方办得得手？”李肇曰：“只要诬他二人一个重罪，若有了此诏，一切都包在臣身上。”贾后大喜，即命李肇草诏，略曰：
太宰亮、太保瓘，将不利于朕，欲为伊、霍之事，特诏尔楚王玮，宣朕诏书，免亮、瓘官，屯兵宫门，以备不虞。
贾后用过御玺，李肇曰：“此时且宜机密，待夜来使黄门赍授楚王。臣当先到楚王处，随机应变，助楚王举事。”奏罢辞出。
捱至黄昏时，借故往谒楚王，恰遇黄门赍诏书到。楚王奉诏，大惊曰：“二人如此不臣，孤敢不尽力？但当面见天子，请示机宜，然后行事。”黄门曰：“事情已急，若再谒天子，恐有泄漏，反为不美矣。请殿下三思之。”言罢匆匆辞去。楚王便与李肇商量，又请长史公孙宏，舍人岐盛，共议此事。李肇曰：“王既奉诏讨贼，先宜飞檄行知京师内外各营，俾尽知此事，为第一要着；不然，太宰假兵符，调集众兵自卫，便难措手矣。”岐盛曰：“两府官属众多，先宜设法解散其官属，则擒二人，如捉一鸡耳。不然，徒绝其援兵，彼尚能闭门拒守，急切不能下，天子意或中变，为之奈何？”楚王曰：“解散之法安在？”岐盛曰：“此时事出权宜，只可拟一道诏旨，敕令解散。”楚王曰：“矫诏岂不有罪？”岐盛曰：“殿下已奉诏讨贼，虽矫此诏何妨？且不如此，必至大扰乱；设或惊及宫禁，则殿下之罪，较矫诏更重矣。”楚王从之。即令李肇草檄，及拟诏旨。李肇即先草檄文，略曰：
天祸晋室，凶乱相仍，间者杨骏之难，实赖诸君，克平祸乱。而太宰司马亮、太保卫瓘潜图不轨，欲废天子，以绝武帝之嗣，今辄奉诏，免二人官。孤今受诏，都督中外诸军，在直卫者，皆严加警备，其在外营，便相率领，径诣行府，助顺讨贼，天所福也。悬赏开封，以待忠效，皇天后土，实闻此言。
楚王此时，已调集本部兵马，一面抄写檄文数十张，遍檄京师内外三十六军。李肇只推帮助楚王调拨兵马，却教公孙宏草伪诏。宏即援笔草定，略曰：
太宰司马亮，太保卫瓘，二人潜谋，欲危社稷，今免还第；【夹】言免其官，使还居私第也。官属以下，一无所问，各宜解散。若不奉诏，便军法从事；能率所领，先出降者，封侯受赏，朕不食言。
草诏已毕，恰好清河王遐得此消息，亲来探问。楚王便命公孙宏、李肇，领兵去围汝南王府；命清河王遐同岐盛，带兵往围卫瓘府，便擒二人；楚王亲自领兵，屯扎宫门之外，以备不虞。一时京城百姓，纷纷惊扰，正不知朝廷又出了何事。顷刻之间，谣言蜂起。楚王忙命急草榜文，声明朝廷诛讨贼臣，与百姓无涉，各宜安静，毋得张皇。此榜文张挂出去，百姓方知朝廷又要诛戮大臣，不涉民间之事，始渐渐散去。不知后事如何，且听下回分解。

[book_title]第五回 兔死狗烹楚王被戮 逼夫弑母贾后行凶
却说公孙宏、李肇领了楚王兵士，径奔汝南王府来。此时外面沸沸扬扬，四边皆知，早已有人报知汝南王亮，商量闭门守御。汝南王曰：“吾忠心为国，有功无罪，何至如是？”帐下都督李龙曰：“事出仓卒，非可以言语辩论。不如点起兵士，先行守御，俟天明入朝面君，再行辩论。”王曰：“吾倘以兵力相拒，是真反叛，授人以口实矣。”说犹未了，外面公孙宏、李肇领兵已到，将王府四面围住。李肇率领数兵，一跃登墙，大呼：“奉诏擒逆臣司马亮。”汝南王在内望见，大声问曰：“吾无二心，何至于此？将军既奉诏而来，不知此诏可令我一见否？”李肇曰：“诏书岂可授与逆臣，宣读之可也。”说罢，将两通伪诏宣读一遍。长史刘准曰：“观此诏书，必是奸谋，不如从李龙之言，竭力拒战。”言时李龙已拈弓搭箭要射李肇，汝南王急止之曰：“将军如此，是陷我为真叛逆矣。不可如此，凡事当从长计议。”言时，李肇已领数兵士，一跃而下，兵士杀散守门人，开门放入众兵。李肇手提方天画戟，手起戟落，先将李龙搠死；喝教手下将汝南王擒下，并世子矩一并打入囚车；一面搜擒眷属人等。是时天气炎热，汝南王既入囚车，汗流遍体，有小卒二人，取扇扇之。汝南王曰：“汝等何人？”小卒曰：“某等外城兵卒，今夜调奉来此，平日曾受殿下恩荫，今殿下无罪被擒，某等亦不平也。”汝南王叹曰：“我之赤心，可披示天下也。”忽报楚王有令箭到来，言有能杀汝南王者，赏布千匹。外面各兵士，闻令争先拥入，打开囚车，将汝南王父子乱刀砍死，又争取首级，以致汝南王耳、目、口、鼻皆被毁坏。原来楚王素忌汝南王，便欲乘此机会杀之，闻李肇只将他槛入囚车，深恐明日面君，杀他不得，故出此号令。
却说清河王遐、岐盛，倾兵到卫瓘府时，卫瓘亦早已得报，左右皆谏曰：“台辅大臣，纵使有罪，亦无星夜加缚之理，此中必有奸计，不如闭门拒守，拜表天子，自请罪状，俟得有诏旨，再行就缚未迟。”瓘叹曰：“吾昔日入蜀时，擅杀邓艾、杜元凯，【夹】杜预字也。曾言吾将不得善终。吾今年七十二岁矣，犹窃幸或可以免，今遇此事，元凯之言验矣。拒守何益？况一经拒守，徒自实反逆之罪状耳。”遂不许闭门。清河王、岐盛兵至，直入内堂。岐盛早受楚王吩咐，捉住卫瓘便杀，并其子孙九人，一齐杀害。只有幼孙二人，一名璪，一名玠，时因有病，在医家就医，仅得免死。当下两面事毕，俱收兵到宫门外楚王营中会齐。
时已近四鼓，李肇推说休息，飞奔内城，用令箭叫开城门，径到营门，寻到董猛，请见贾后。恰好是夜惠帝不在中宫，贾后闻报，忙叫宣入。李肇进见时，只见太医令程据侍坐一旁，李肇心中明白。【眉】《晋书·贾后传》称后荒淫放恣，与程据等乱彰内外，故此处以带笔法出之，既以记实，亦以避秽亵之词也。便奏知上项情事，贾后大喜。董猛曰：“二人既诛，则大权必尽归于楚王，不可不虑。不如设法并楚王杀之，方免后患。”贾后曰：“法将安出？”董猛曰：“不如翻转脸皮不认昨夜之诏，只说楚王所为，则杀之有名矣。”贾后问李肇曰：“卿以为如何？”李肇曰：“董猛之言，正合臣意，臣连夜请见，正为此事。”贾后大喜曰：“卿二人自去设法可也。”
于是李、董二人辞出。李肇径到殿内，正遇中书监张华，告知此事。张华曰：“楚王威望素重，非矫诏不能解散众兵。”李肇曰：“正合我意。”此时天将黎明，李肇拟了一道诏旨，俟东方发白，即命殿中将军，先揭起驺虞幡，【夹】驺虞是一种兽类，其性最仁，绣其像于幡上，扬起此幡，即止兵之令。随挂出所拟诏旨，其略曰：
楚王玮擅矫朝旨，杀戮大臣，扰乱天下，罪在不赦。尔众军士，昨已误听伪令，今宜释仗归伍，各就尔职，如再从其令，即以反叛论。
一面张挂出去，一面使人分赴各营宣告。
一时京城内外各兵，俱纷纷散去；即楚王自己部下之兵，一闻此诏，亦皆面面相观，不敢再有举动。楚王得知此事，不觉大惊，即欲入朝面君，申辨此事，检出昨夜黄门赍来之诏，揣入怀内，正要起身，忽见贾模带领禁兵数百人，径入营内，口称奉旨拿人，不由分说，将楚王执下，公孙宏、岐盛一齐就缚。贾模督令禁兵押赴廷尉，恰好贾谧拿得公孙宏、岐盛两家老小至，正欲交付狱吏，尚书刘颂坌息而至，怀中取出诏书宣读，则令杀楚王及公孙宏、岐盛两家三族之诏也。楚王听诏已毕，对刘颂曰：“明明黄门赍来诏书，言二公将为伊、霍之事，吾奉诏而行，今乃指以为罪耶？且诏自内出，御宝俨然，吾又何能辨其真伪？使果为诏伪，亦由内宫伪造，吾何能伪此御宝哉？”言已，在怀中取出诏书，交与刘颂观看曰：“孤虽不德，亦托体先帝，受枉如此，谓之何哉？”刘颂亦为之欷歔不已，然终无法相救，只得押赴市曹斩首。公孙宏、岐盛夷及三族。时楚王玮，年仅二十一岁也。
且说贾后自从设法杀害二王一大臣后，恐众心不服，因中书监张华儒雅有筹略，为众望所依，此次诛戮楚王，又有设谋之功，遂封张华为右光禄大夫，开府仪同三司、侍中、中书监、金章紫绶；封裴为侍中；裴楷为中书令；加侍中王戎为仆射，并管机要，共辅朝政。此数人声望素孚，又皆能尽忠帝室，是以人心渐安。贾后此时大恣所欲，在朝百官，望风承旨，威福日甚，秽乱宫廷，无所不至。
有一次，贾谧家中偶然失窃，被窃去御赐各种物件甚多，即饬令有司踩缉。恰好城南有一小吏，平日本甚寒俭，至是忽然鲜衣华服，且所用多是内廷禁物，即疑其为窃贼，一面擒获小吏，一面报知贾谧。贾谧即亲来审问，差役带小吏至案下。贾谧举目视之，见其人恂恂儒雅，面目韶秀，不似窃贼，心下大疑，即问其衣服等何处得来。小吏供曰：“一月之前，吾在外遇一老媪，自言其家有病人，‘据师巫之言，谓往城南某处，有一少年，如此怎般，若得其人来家解禳，其病自愈。今果遇汝，可见师巫之言非虚。即请到吾家，不惜重谢。’言吾不解祈禳之法。老媪又言：‘不必解祈禳，只须汝往一行，坐镇片时，即可送回。’吾遂从之。此老媪即引吾至一处，强吾入一木箱之中，严加扃闭，几至闷死，但觉彷佛此箱摇动，似在车上行走。良久始定，即有人开箱。忽见楼台好屋，十分华丽，又有无数女子。吾问：‘此是何处？’女子云：‘是天上。’即扶我出箱，用香汤沐浴，带我见一妇人；年约三十余岁，身裁矮小，面色青黑，眉毛之后，有一大疤痕。众女子命我跪拜，此妇人即留吾住其室中数夜，每日必设酒欢宴。饮食之物，俱是生平目所未经见者。临行时，妇人即以此衣服等赠我，并非盗窃而来。”【眉】闺范殊不堪也，一笑。贾谧听得，心内明白，知是贾后所为，不觉满面羞惭，只得佯作不知，故意取其衣服等物，略看一遍，即曰：“此不是原赃，此人未必是贼。”即纵之使去。此事一经传播出去，洛阳城内外，谁人不知有此奇事？内中有机警之人，早猜出此中玄妙，只有惠帝昏庸不省，贾后益发畅所欲为。
忽然一日忆及杨太后在金墉城，与其母庞夫人同处，若不剪草除根，恐贻后患。因与程据商议。程据曰：“皇上虽非太后所出，然先帝时，彼已位正中宫，今日废之，已不免人言，若再加杀害，终怕人心不服；不如先取庞氏杀之，彼痛母情切，自然不久即死。”贾后沉吟曰：“倘彼不死，奈何？”程据曰：“不死却再设法处置，须性急不得。”贾后从其言。俟惠帝驾到中宫时，即猝然问曰：“晋家法律，陛下知之否？”惠帝愕然曰：“何谓也？”贾后曰：“杨骏造反，律当夷三族，奈何令其妻久稽显戮？”惠帝沉吟良久曰：“奈何有太后之情？”贾后不俟言毕，即当面啐曰：“彼已废为庶人，汝尚称之为太后耶？”言已，即命黄门董猛，传旨出去，命有司速往金墉城提犯妇庞氏到京师正法。惠帝袖手旁观，一言不发。不数日提至，有司并赍回杨太后上贾后表文一通。贾后展开看时，只见是为庞氏乞命表，表中称贾后为“圣母陛下”，自称为“臣妾”。贾后阅毕，呵呵大笑，传旨即将庞氏处斩。此是元康元年三月事也。直至次年正月，杨太后犹不死，贾后毒心未已，又生出一计来，定要处死杨太后。不知杨太后性命如何，且听下回分解。

[book_title]第六回 杨太后饿死金墉城 卫元德投降鲜卑部
话说贾后杀了庞氏，一心只望杨太后气死，谁知杨太后虽然气苦成病，却一时不死。贾后等得不耐烦，便典与程据商量，要行那鸩弑手段。程据曰：“若是显行杀害，恐怕人心不服。此时虽已除去汝南王及楚王，然诸王尚多，若得知此信，兴兵问罪，岂不费手？不如设法令其自死。”贾后怒曰：“前番我便欲杀却，汝等劝我听其自死；他至今不死，谁有耐心听其千秋万岁，寿终内寝耶？”程据曰：“皇后少怒，倘必欲置之死地，臣有一计，可以令其计日而死，又无杀害痕迹，诸王闭口无言，人心安靖如故。”贾后回嗔作喜曰：“卿有此妙计，何不早言。但不知计将安出？”程据走近一步，附在贾后耳边，说个如此如此。贾后不觉笑逐颜开曰：“惟卿所命。”程据即辞了出外，领了五十名禁兵，前去行事。
却说杨太后住在金墉城幽室之中，度日如年，真个日夕以眼泪洗面。幸得左右尚有十余个宫人，更番劝慰，因此强进饮食，视息偷生。虽不复望惠帝夫妇回心转意，复转尊号，只望安安乐乐，就在金墉城延过一生。原来这金墉城系魏明帝所筑，就在今河南省河南府洛阳县之东北隅地方。当筑造这金墉城时，本无甚用意，不过魏明帝性好土功，连年筑造无有已时，于建造宫殿之外，偶然及此。及后晋武帝司马炎篡魏，废魏主曹奂为陈留王，押往金墉城安置。当魏明帝筑此金墉城时，正不啻代自己子孙预营菟裘也。自此，晋朝即以金墉城为安置废帝、废后之地，闲话表过不提。且说金墉城虽非乐土，杨太后自迁居其地，处于幽室之中，已是愁苦万状；加以母亲庞氏被杀，其悲惨自不必言。何况以子废母，以媳废姑，为天伦之大变；更以母亲之故，上表贾后，自称臣妾，百般哀乞，以求保存母命，亦不可得。本来还有甚乐趣？左右人等，虽时时劝慰，终不免饮泣悲啼。
一日，忽报太医令程据请见。杨太后曰：“我殊无疾病，何用太医，彼来有何事故？”道言未了，程据已昂然而入，向太后起居毕，奏曰：“太后屈居于此，本非帝后之意，迫于廷臣公论，不得不然。今帝后眷念慈帏，特令某来省视，兼恐左右宫人伏侍不周，特旨取回洛阳去，另调妥当人来，听候呼唤。”杨太后曰：“此十余人，与我患难相随，为日已久，伺候一切，甚为妥协，可以无容更换。”程据曰：“皇后有旨，谁敢有违？杨太后曰：“虽承圣恩，更换宫人，我因为此十余人相随已久，不愿遣去，也不曾违甚旨。”程据变色曰：“帝后旨意，谁敢有违？”言罢，大叱：“武士何在？”喝声未了，门外早拥进数十员彪形大汉，听候指挥。程据喝令将十余个宫人，尽数拘押出去，不许遗留一人。众武士得令，即如狼似虎般，霎时拘拿净尽，连执爨老媪，亦驱逐出去，只剩下杨太后一人。程据始率领众人一哄而散，便在门外，前后守住，不放一人出入。可怜杨太后，从此身旁更无一人，门外又有程据率领众武士严密把守，饮食从此断绝。急得杨太后绕室号呼，直至力竭声嘶，倒仆在地，挨了八日，居然一命呜呼，时年仅三十四岁。
程据在外，不住使人窥探，探得已经气绝，即连忙飞马入洛阳，报知贾后。贾后大喜曰：“此卿之功也，必不忘报。”既而又愀然曰：“老婢虽死得并无伤毒痕迹，不畏人言，但是他魂到九泉，岂不要向先帝诉冤，如何是好？”程据笑曰：“此是巫觋之言，何足为信？其实人死即灭，何有阴魂。”贾后正色曰：“不然。倘阴魂之说为虚，何以师巫之辈历数千年不败？申生太子昼见，何以载在经传？【眉】此妇亦熟读《左传》，为之一笑。卿男子辈，多不信此，俟吾与师巫商之。”言讫，即命内侍往召师巫。须臾召至，贾后曰：“杨庶人已在金墉城病死，不知其阴魂如何？汝为我细心查探之，不惜厚谢。”师巫领旨，焚香作法，闭目张口，喃喃良久，呵欠而言曰：“杨庶人罪大恶极，死乃其分，惟彼阴魂不散，将往寻先帝诉苦。所幸彼初到泉壤，无引路之鬼，一时尚不得达也。”贾后顾程据曰：“如何？我固知老婢之心不死也。”又问师巫曰：“能以术禁制之否？”师巫曰：“藉皇后洪福，何术不可行？”贾后曰：“但不知当施何术？”师巫曰：“倘已殓葬，即颇费手脚；若未殡殓，妾当往视之，施术殊易易也。”贾后大喜，即命师巫与程据同至金墉城，监临杨庶人之丧。师巫既至，命取尸覆面入棺，又被散其发，将种种秽物，纳入棺内；盖棺之后，又削桃木为钉，钉棺之四隅，谓是魔胜之法，从此阴魂，永不得出。覆命贾后，贾后大喜，重赏师巫而去。此事廷臣中虽有知者，然皆畏贾后之威，不敢多言，自此洛阳连年无事。话分两头。
却说其时北荒之地，有一部落名曰鲜卑，追原其始，本是黄帝之后。黄帝有子二十五人，或内列诸华，或外分荒服。大约黄帝当日，是大同之治，不限华夷，战胜蚩尤之后，更无所谓华夷，所以诸子也随意分封。黄帝有一子名曰昌意，昌意之少子，受封于北土国，国境之内，有一座大鲜卑山，因取国号曰鲜卑。其后世之君，皆居于幽都之北，广漠之野，畜牧迁徙，射猎为业，国俗呼土为“拓”，呼后为“跋”。因其祖宗黄帝，以土德王，遂以“拓跋”为姓。至唐尧之时，其裔始均，曾入仕中国，此后不甚与中国往来，渐渐音信隔绝。其后传至第六十七世，其可汗【夹】北荒称君主之词。名“毛”，聪明武略，国势始大，统北方小国三十六。魏明帝时，其可汗力微，曾遣其子沙漠汗，至洛阳观风土，直至晋武帝受禅之后，始行归国。自此时时与晋往还，此时其可汗名禄官，国势愈大，禄官自分其国为三大部：自统一部，使其兄之子猗、猗卢各统一部，骎乎有进窥中原之势。
时有代州人卫操，字元德者，生本落拓不羁，颇有才学，欲求仕进，苦无援引，因此郁郁不得志。其同郡人姬澹，字世雅，向为莫逆，境遇亦复相同，时常互相推重，又互以不得用世为忧。一日，二人又复相对论心，姬澹曰：“目今淫后恣权，张华、裴等辈，徒负众望，毫无建树。诸王各就一藩，莫不眈眈注视朝柄，不久必有乱事。一班士大夫徒尚清谈，绝无实际。我辈纵使出仕，亦未必能尽所长，反不如老于田野，放着冷眼，旁观时局，正如看一场好戏剧也。”卫操曰：“诸王之中，岂但注视朝柄，以吾意测之，且有觑觎神器者。危邦不入，乱邦不居，古有明训。我辈自不宜出仕。但是‘天生我才必有用’，岂可以任其投闲置散，以终此身？”
道言未了，忽一人大呼而入曰：“此时正有大好机会，叔父何忧投闲置散哉？”姬澹视之，盖卫操之侄卫雄也。卫雄字世远，生有万夫不当之勇，亦终日郁郁，以闲居为忧者。当下卫操问曰：“出仕机会安在？”卫雄曰：“鲜卑可汗分其国为三部，自统一部，而令其两弟猗、猗卢各统一部。今猗正在参合陂，【夹】今山西大同府阳高县东北。与此处代州，正是毗连之地，我等何不投奔前去，陈说利害，岂不即见大用？”卫操踌躇曰：“我此时虽是隐居，从前却在卫瓘处做了两年牙门将，说不得忠臣不事二主。”姬澹不等说完，即呵呵大笑曰：“岂不闻‘良禽择木而栖’？世远之言是也。”于是卫瓘操意决。即日三人同行，一径投奔猗。卫操说曰：“方今大国广拓疆土，雄视北方，天下之人，孰不震慑然？西方尚多未附之国，晋人不尽归心，非久远之图也。诚能西略诸国，南招晋人，俟天下归服，一举而定中原，非难事也。”猗大喜，即荐之于可汗禄官。禄官与之论天下大计，亦十分悦服，即令三人同秉国政。【眉】本国有人材而不能用，终使之为敌用而后已。此列强并峙，时所最宜注意者也。区区一卫操何足道，然天下岂一卫操已哉。一面招纳晋人，一面饬令猗、猗卢西略诸郡，降附者三十余国。晋朝边吏，闻报大惊，飞章奏报。不知朝廷得报如何，且听下回分解。
读晋史者，莫不注目于十六国纷争；此却于未叙十六国之先，先叙入鲜卑，为北魏入中华作一导线，是作《两晋演义》未毕，已为《南北朝演义》作引子也，又妙在不离正史。

[book_title]第七回 报私仇孙秀召边衅 觑政柄赵王结中宫
却说晋朝边吏，见鲜卑之势日大，骎骎乎有进窥中原之势，便飞章申报朝廷。惠帝得报，便付与张华商议。此时一众廷臣，多是白面书生，惟知清谈消遣，那里有个谋略之臣？是以议了多天，仍是束手无策，末后一着，只议得遣使行聘，顺便画定疆界，两家修和，各不侵越，以图目前苟安。恰好派遣使臣去后，忽然赵王伦飞章告急，报称匈奴造反，边郡失陷，守吏被杀。惠帝得报，也不知着急，惟有付与张华等商议了事。
原来匈奴系北方一种游牧部落，中华人向称之为北狄，其地南接燕赵，北连沙漠，东连九夷，西距六戎，向来不奉中国正朔。在夏朝之时，谓之薰鬻；殷朝之时，谓之鬼方；周朝之时，谓之猃犹；至汉时始称之为匈奴。前汉之末，匈奴国内大乱，五单于【夹】匈奴称君主之词。争立，自相杀戮，五单于之中，有名呼韩邪，战败无所归，乃率其部落至汉投降，汉廷乃割并州北界之地，与之居住，于是北方诸郡，多有匈奴与汉人杂处，历年既多，渐滋弥漫。至后汉之末，天下骚动，廷臣多有虑其乘机为寇。时曹操当国，乃分其众为五部，每部各设一汉人为司马，以为监督。至魏末时，又分遣其部落，使散居北方各地。故晋武帝即位之初，御史郭钦，首先上疏请藉平吴之威，移兵北向，以讨平之，武帝不听，至是其势愈大。
【眉】回顾第一回。
又值赵王伦镇守关中，军事懈怠，一切军政，俱委之于琅琊人孙秀。这孙秀本是佥壬之辈，夤缘得为赵王门客，百般谄媚，得赵王信用，便擅弄威权。适值雍州刺史解系来见赵王，禀陈军事，与孙秀不合，孙秀由是衔恨解系，俟其去后，暗暗修下一书，使人送与匈奴酋长郝度元，只言雍州无备，嘱其举兵来犯。郝度元本是游牧之辈，平日喜勤不喜静，得孙秀之书，即日起兵来围雍州。解系一面差人到赵王处告警，一面调兵守御。孙秀又从中唆拨赵王，不发一兵相救，幸得解系深通韬略，谋勇皆优，将郝度元杀得大败一阵，落荒逃去。心心转恨孙秀，于是钩连马兰羌、卢水胡一同起兵，改攻上党，三路兵马，排山倒海而来。上党守将如何抵挡得住？被其云梯火炮，一阵攻破，郝度元指挥军士，乘胜来攻上郡，措手不及，亦被攻破。探马飞报赵王，赵王大惊，一面与孙秀商量守御，一面飞章告急。
却说解系镇守雍州，一向与匈奴和睦，便是郝度元处，亦时时互以羊酒犒军，向无嫌隙；忽然郝度元来犯，虽经杀退，解系终不免疑心，遂派了心腹细作，打听此事。知是孙秀所为，不觉大怒，遂上表朝廷，声明此事，且言：“匈奴向来恭顺，未怀二心，徒以惑于孙秀之言，来攻臣郡。经臣杀败，始迁怒于二郡，从此兵连祸结，恐无已时。计不如斩孙秀以谢匈奴，则兵戈可以立解”云云。惠帝览表，也不知可否，惟教付与张华。张华与裴计议：“赵王伦以嬖一私人之故，致召兵衅，如何可镇边疆？不如调取来京，以他人代其职守。”商量既定，遂一同入见惠帝，请召赵王伦来京，镇边之事，请派梁王彤往代。惠帝准奏。即日命梁王彤佩征西大将军印，往代赵王。梁王领旨奏曰：“匈奴势大，臣一人恐不克胜任，谨保殿前将军夏侯骏，为臣之副，当可破敌。”惠帝准奏，即命夏侯骏佩安西将军印，为梁王之副。
梁王彤辞归私第，夏侯骏即来相见，因谓梁王曰：“殿下奉命专征，亦知人间有周子隐否？”梁王曰：“亦闻人称道之，请言其详。”夏侯骏曰：“周子隐名处，吴国鄱阳太守周鲂之子，兴义羡阳人也。少孤，年未弱冠，即膂力绝人，好驰马畋猎，不修细行，纵情肆欲，横行乡里，乡人视为大患，父老里正，相聚愁叹，恨无术可以除之。处知为人所恶，慨然有改行之志。一日谓父老曰：‘今时和年丰，而乡人面多愁苦之色，何也？’父老曰：‘三害不除，焉得不愁苦？’处曰：‘何谓三害？’父老曰：‘南山白额虎。时出伤人，行旅不便；长桥下恶蛟，据水为恶，舟楫多覆。此为二害，并子之所为，则三矣。’处曰：‘是不难，此三害吾能除之。’于是挟带弓矢，夜入南山，果遇猛虎，处射杀之。负死虎入村，报父老曰：‘一害除矣，吾将往除第二害也。’于是挟利刃，解衣服，耸身入水与蛟搏战，水涌数十丈，蛟不能敌，便思遁去。处逐之，或浮或沉，经数十里，三日不返。乡人以为处与蛟俱死，三害尽除矣，醵资相贺，一方称庆。处卒斩蛟挟其头，泅泳而归，将以报人，见村人交相庆贺曰：‘蛟不足畏，周处已死可贺也。’处始知人恶已之甚，乃辞村人，入吴寻二陆求学。【眉】以上是一出除三害剧本。适陆机不在，仅见陆云，告以求学之意，且曰：‘年已蹉跎，恐无及矣。’云曰：‘求学者患志之不立耳，虽年长何害？’自是励志好学，言必忠信。仕吴为东观左丞。适吴亡，王浑入建业，置酒与将士庆功，时吴中降臣，亦皆在座。王浑谓吴人曰：‘诸君亡国之余，何以为情？’吴人皆默然，不知所对，处独曰：‘三国鼎立，魏灭于前，吴亡于后，亡国之戚，岂惟吴人？’浑为之大惭。【夹】浑本魏臣也。入本朝后，曾为新平太守，抚和戎狄，叛羌归附，现为御史中丞，若得此人同往，破匈奴必矣。”梁王彤闻之，默然。
原来周处为御史中丞，不避权贵，梁王屡为所挫，心中正与之不睦。夏侯骏初言周子隐，梁王未甚在意，及细言其官阶，梁王便觉不乐。忽报一众文武俱来送行，梁王一一请见，偶谈及周处事，一众文武，都憎周处在台谏中风骨太甚，正思设法使之出外，今闻梁王所言，都同声恿怂称善。梁王遂入朝见惠帝，保举周处。惠帝依允，即日封周处为建威将军，佩先锋印，随同梁王征讨匈奴。处拜命，即来见梁王及夏侯骏，点起兵马，浩浩荡荡，径向关中而来。临行之日，朝中文武，都来送行。
张华出解系之表与梁王观看，梁王看毕曰：“倘杀一孙秀，足以谢匈奴，安边境，吾又何爱一孙秀哉？”于是一面驱兵起行，一面备就文书，飞马到赵王处，命先将孙秀擒下，听候发落。及兵到关中，与赵王相见，授受兵符旗令讫，梁王便索孙秀。赵王曰：“孙秀乃弟府下一门客耳，【夹】赵王伦、梁王彤皆宣帝之子，故兄弟相称也。杀之本不足惜；但不知兄何以独不容于此人？”梁王曰：“吾闻此次边衅，皆秀所召，故欲杀之，以谢匈奴。”赵王大笑曰：“孙秀在弟府下，无非伴弟清谈，向来不与闻公事，从何召起边衅？且兄领兵到此，不先杀敌，却思先杀自己家人，何不武也？”梁王默然。赵王即令人唤孙秀至，向梁王谢罪。赵王交卸军事既毕，即带领家小门客等人，径入洛阳面君。孙秀在路，说赵王曰：“朝廷此时信用张华、裴，殿下此番征取还京，恐不免投闲置散，以王爵就第。殿下为天潢贵胄，岂可以朝廷大政，拱手让诸他人？”赵王曰：“为之奈何？”孙秀曰：“张华、裴虽然揽权，然实系中宫贾后之心腹，殿下至京，倘能先结纳贾后，则张、裴二人，自然愿党于殿下矣。”赵王大喜，即命孙秀赍了狐貉金珠等物，先行星夜入洛阳打点。
孙秀到了洛阳，先寻下程据，备言赵王思慕之意，又以金珠等物为贿。程据大喜。孙秀即藉其力，得遍贿贾后左右，于是一众佥壬之辈，交口颂赵王贤德。不日赵王到京，面君之后，即到中宫参见贾后。贾后谓惠帝曰：“赵王为天潢懿亲，今既入都，不宜使之闲居，宜拜一职。”惠帝即拜赵王为车骑将军、太子太傅。赵王从此结纳中宫，贾后十分信用。赵王又以车骑将军职位虽隆，苦无权柄，乃乘间请于贾后，求为录尚书事。贾后应允，即与惠帝说知。惠帝以问张华，张华默然。退朝，谓裴曰：“赵王伦性贪而狠，若与以事权，吾等皆不安矣。此后如上意欲授以要职，吾辈必当力争之。”【眉】却是为一己计，并非为国事计。赵王见数日无信，又进宫见贾后，求为尚书令，贾后亦应允。赵王退去，贾后召裴入宫问曰：“前日陛下欲拜赵王录尚书事，以问张华，何以久不回奏？”裴顿首曰：“赵王懿亲，臣不敢议，众望所在，臣不敢违。”贾后默然。赵王求过两次贾后，虽蒙当面应允，事后却无下文，使人打听贾后左右，知为裴所阻，不觉大恨，自此赵王与张、裴二人有隙。未知后事如何，且听下回分解。

[book_title]第八回 恣猖獗齐万年称帝 笃忠贞周孝侯捐躯
却说梁王彤领兵到关中，代了赵王伦，早有细作飞报郝度元。度元聚众商议，曰：“梁王、夏侯骏都不打紧，周府君，天人也，如何抵敌？不如讲和休兵。”【眉】先声夺人。马兰羌酋长哈哒曰：“我等一战而下两郡，岂可因彼一人而罢？”卢水胡酋长连危曰：“公有所不知，从前周府君为新平太守时，驭众有恩，军士莫不用命，即我等部下之人亦多有曾受其恩恤者，若与之交战，断无胜理。”哈哒大怒曰：“汝部下受其恩恤，我部下须不受其恩恤？汝不敢战，明日看我战来。”
次日，周处领兵自关中杀奔上郡来，郝度元主张坚守。哈哒怒曰：“吾本无意兴兵，汝再三求我相助，今乃畏一周处。汝看我马到擒来。”说罢，不由分说，披挂上马，率领本部，杀出城来。度元放心不下，亦领着本部，在后掠阵。哈哒吼声如雷，飞马出阵，单搦周处交战。晋阵中旗门开处，周处提枪按辔而出。度元领众在后，远远望见迎风招展，现出一面“周”字绣旗，众兵大惊曰：“果周府君也，我等何敢与之交锋？”此言一出，军心已乱，各怀退志。哈哒见周处出马，正欲上前厮杀，忽然流星马报说，后军阵脚移动。哈哒回顾，只见度元阵中，帅旗先已倒下，不觉大怒，迸力向前，与周处接战。战不三合，后军大乱，纷纷退走，周处乘势挥兵混战，哈哒大败而逃。周处骤马向前，度元、哈哒两家兵马，自相践踏，奔至城下，连危接应入去。追兵已到，争先杀入城来，度元等把守不住，只得弃城而走。周处复了上郡，一面使人飞报梁王，一面率兵追逐。度元等奔至上党，喘息未定，周处兵已杀到，把上党城围得水泄不通，一连攻打二日，城中兵皆无战心，多有越城逃亡者。周处得此消息，令撤去北门兵士，只攻东西南三门，留下北门与敌兵逃走。城中各兵，见北门撒围，便不由主将命令，开门溃出，度元等三人与众将士止压不住，只得上马同逃。周处又复了上党，一时军声大振，匈奴各部莫不胆落。
度元等率领败兵，奔至秦雍氐，【夹】亦匈奴一部落之名。依其酋长齐万年，哭诉兵败缘由。万年大喜，曰：“前日略阳氐【夹】亦匈奴一部落之名。酋长杨茂搜亦来依我，茂搜之祖名驹，曾投降于魏，魏封之为百顷王。今茂搜舍中国而依我，又得公等来助，天命在我，未可知也。至于周府君，诚文武之才，然若奉命专征，独当一面，我等诚非其敌；今仅佩先锋印，受制于司马彤、夏侯骏之下，必不能展其谋略，公等看我擒之。我当乘此机会，即皇帝位，进图中原也。”度元愕然，不知所对。万年遂令其部下诸酋，议定礼节，择日登位。一时各部诸酋，莫不踊跃欢呼，于是择定吉日，簇拥齐万年即皇帝位。万年略仿汉制，分封丞相以下各官，便议进兵中原，大起六师，御驾亲征，进围泾阳。【夹】今陕西西安府泾阳县。
梁王闻报，一面奏报朝廷，一面命人往上党调回周处，使往救泾阳。周处奉命星夜回到关中，来见梁王。正在陈说上党善后各事，忽报齐万年已破泾阳，进兵梁山；【夹】在陕西乾州西北。又一路探马报称杨茂搜攻破仇池。梁王本来与周处不睦，此次带领出来，本就存着报仇泄恨之意，讵料周处出马，即连复二郡，正奈何他不得，今闻此警报，便借端发作，大怒叱之曰：“吾令汝速救泾阳，汝不速往救援，却来此处，意图偷安。今泾阳已失，汝有何说？”喝令武士推出斩之。夏侯骏谏曰：“今当用兵之际，不宜先斩大将，可令其领兵克复二处，倘不能取胜，二罪俱罚如何？”梁王曰：“彼巧于窥避，非斩之无以肃军心。”夏侯骏再三苦劝，左右将士一齐告免。梁王乃令周处只带部下五千人，前去应敌，“倘不能取胜，休来见我”。周处辞出帐外，点兵起行，恰遇中书令陈准，赍送军衣前来，马上相见。准见处有怏怏不乐之色，问知其故，入见梁王，点交军衣既毕，因进言曰：“齐万年猖獗，望王起兵接应周处，以免失败。”梁王曰：“狂奴自恃谋勇，故我独遣之，看他不能取胜，羞也不羞！俟挫其狂焰，接应未迟。”陈准不敢多言，辞出，星夜回洛阳，上表曰：
匈奴狂獗，屡犯边邑，梁王贵戚，非将帅才，进不求名，退不畏罪。周处忠勇果敢，有仇无援。宜诏将军孟观，率精兵万人，为处前锋，必能殄寇。不然，梁王当使处先驱而不救，其败必也。臣奉命犒军，见闻较确，谨冒死以闻。
惠帝览表，交与张华商议。谁知张华、裴等一班廷臣，多畏周处风厉，均不愿其立功，因此将表搁起。
且说周处领兵来攻仇池，原来杨茂搜本来往依齐万年，后见万年称帝，心中不以为然，遂引兵来攻下仇池，屯兵自守，自称为“辅国将军右贤王”。万年兵过之处，多所杀戮，避乱之人，多投奔仇池而来。茂搜一一招抚，出资周恤；有欲去者，派兵护送出境，因此人心悦服。兵士亦极有节制，粮草充足，士马饱腾。周处围攻半月不下，正在踌躇，忽梁王有檄文到来，言齐万年已离梁山，攻下六陌，【夹】在乾州东，今称六陌镇。饬令缓攻仇池，移兵往救六陌。周处得缴，一面发文书催取军粮，一面传令退兵，亲自断后。茂搜疑有伏兵，不敢追赶。
周处驱兵到六陌，安下营寨。齐万年即聚众文武商议退敌，度元曰：“周处英勇，不可轻敌，只宜深沟高垒，以避其锋。”万年曰：“固守自是上策。朕料周处必不容于梁王。我若固守不战，日久彼必生内乱，其时引兵击之，一鼓可定矣。”哈哒曰：“不然。陛下初正大位，进窥中原，今乃惧一周处，则中原数万里江山，何时可定哉？臣虽不才，愿擒周处，献于陛下，以为进见之礼。”万年曰：“汝乃周处手下败将，何得大言？”哈哒大怒曰：“我若胜不得周处，甘当军令！”万年无奈，准其出战。哈哒披挂上马，杀出营来。
却见周处营中偃旗息鼓，并无巡哨军士，哈哒笑曰：“周处徒有虚名，特一怯夫耳。”大喊一声，匹马当先，众兵随后，一拥杀入晋营。恰待扳开鹿角，忽然一声炮响，旌旗并起，晋营左右两翼，箭如飞蝗。氐兵出其不意，躲避不及，抵挡不住，发喊一声，往后便退，哈哒止压不住。周处早飞马杀出，正遇哈哒，接住厮杀。战到十数回合，周处舍去哈哒，匹马杀入敌阵，左冲右突，如入无人之境。哈哒大怒，亦回马入阵，寻杀周处。晋兵已卷地而来，相与混战。哈哒见大势已去，率领数十残兵落荒而走。周处望见，拈弓搭箭射去，正中哈哒后心，翻身落马。周处上前一枪搠死，取下首级，杀散众氐兵，奏凯回营。一面使人赍哈哒首级到梁王处报功，并催取军粮。梁王得报，置之不理。周处无奈，与齐万年相持至一月有余。
又值腊月天气，雨雪交下，寒冷不堪，军士辈无衣无食，苦不可言。所幸周处平日驭众有恩，不致溃散。梁王又屡次使人催战，限日要攻下六陌。周处仰天叹曰：“兵无后继，败何足言，所恨者为国取辱耳！”适行军司马入帐禀告：“明日军粮，已是颗粒无存，请令定夺。”周处曰：“明日平明，一齐进攻，取得六陌，何愁无食？”行军司马传令出去。周处连夜飞报梁王告急，并乞援助。明日，驱遣饿兵，扑攻敌营。齐万年使连危出马，晋兵人人奋勇争先，连危抵挡不住，拨马而走。周处追杀三十里，忽然一声炮响，四面伏兵齐起，把晋兵围在垓心，周处左冲右突，不能得出。氐兵四面围来，万年立马高阜，指挥众兵，只向周处围攻。看看至晚，左右报说：“众兵已弦尽矢绝，不能再战。”周处仰天叹曰：“此吾效节致命之日也。”抖擞精神，杀入敌阵，力斩敌将十余员，人马困乏，死于乱兵之下。万年知周处已死，指挥众将，杀散晋兵，便扑攻关中而来。
梁王得报，方才大惊，连忙伸报朝廷告急，一面商议守御之策。幸得关中天险，氐兵一时攻打不下，又值天时大旱，秦、【夹】今陕西巩昌府秦州。雍【夹】今陕西西安府。一带患疫，死亡相纵，枕藉道路，因此万年渐时罢兵。梁王即乘此机会，奏报得胜。【眉】与今之奏报清肃者何异？可发一笑。且说朝廷初闻周处战死，也十分惊惶，一面议命将出师，一面命礼臣议恤阵亡将士，礼臣按谥法，执德不回曰“孝”，因谥周处曰“孝侯”。旋又得梁王捷报，故命将出师之举，暂时作罢。不知氐胡到底何日平靖，且待下回分解。

[book_title]第九回 锦障金灯石崇斗富 焚琴煮鹤绿珠坠楼
且说晋廷当日诸臣，俱是与世浮沉之辈，苟安旦夕之流，视国家大事，如同隔膜，得了梁王捷报，乐得入朝庆贺，把命将出师一事，搁起不提。此时除张华、裴、贾模、裴楷之外，又以王戎为司徒。王戎是王浑之子，幼而颖悟，神采韶秀，举止安详。六七岁时，与群儿同往武场观兽戏，有猛虎在槛中怒吼，群儿大惊奔窜，戎独屹立不动，神色自若；又尝与群儿戏于路旁，路旁有李树，李子甚多，群儿争上树摘取，戎独不往。人问其故，戎曰：“李在路旁，人人共见之地，而结子累累，无人摘取，必苦李也。”试之，果然，自是人皆奇之。及长善谈论，曾随其父王浑伐吴有功，封安丰县侯，拜豫州刺史，加建威将军，至是拜为司徒。虽置身要津，而不问政事，事无大小，一任僚属所为，终日游玩放荡；性更贪吝，而广有资财，所置田园，不计其数，所入租税，每自执牙筹，日夜会计。其园中有李树数十株，所结李子，异常甘美，戎每岁李实时，即令园丁摘下，卖与他人；又恐人家得其李种，以分其利，将摘下李子，每个钻一孔使透其核，则他人虽得其李，不能播种矣，其卑鄙琐屑如此。【眉】彼李不如此李，一笑。而其外貌，又故为高尚，终日清谈，凡所赏识，尽是虚名之士。【眉】战国之士每以谈笑取功名，然所谈者犹是匡时之术也。此则不知所云矣。阮咸之子阮瞻，一日谒戎，戎留与清谈，偶问曰：“圣人贵名教，老庄明自然，其旨有何异同？”瞻对曰：“将毋同。”戎大为赏识，嗟叹良久，即奏闻朝廷，用为丞相椽，时人谓之“三语椽”。戎之从弟名衍，时为尚书令，与河南尹乐广，皆善清谈，不问政事，朝野之人，争慕效之。
从此清谈之风大盛，数人遂互相引重。王衍好谈老庄之学，而貌甚美，每执玉柄麈尾，对客清谈，玉柄与其手同色。乐广幼即聪慧，善悟，尝有亲狎友人，忽久不至其家，一日复来，广问其故。友曰：“前饮于君家，方举杯欲饮，忽见杯中现一蛇影，而杯已至唇边，不得不饮，勉强咽下。及归，遂病，今犹未大愈也。”广闻之，再置酒与此友饮，注酒满杯，问之曰：“杯中尚有所见否？”友视之，仍是一蛇影也。广笑指壁间所挂雕弓曰：“即此影耳。”友视之，其弓之两端，雕作蛇头形，疑乃大解，病亦愈。其善悟多类此，惟以善清谈之故，为王戎所赏识。戎尝好作竹林之游，所与同游者，为稽康、阮籍、阮咸、山涛、向秀、刘伶诸人，号为竹林七贤。所引进之士，莫非浮诞相尚，以任放为达。于是王衍之弟澄，及阮咸之侄阮修，胡母辅之、谢鲲、王尼、毕卓等一班虚名之士，皆奔走其门，尽是不修边幅之流。胡母辅之一日饮酒既醉，其子谦之自外入，大呼曰：“彦国【夹】辅之字。年老，何得饮酒？”辅之大笑，即拉与共饮。其父子之间，无礼如此。毕卓为吏部郎，其所居之邻为酒家，邻人酿酒初熟，卓夤夜私入其家，就酒瓮之旁偷饮，不觉大醉，就在瓮旁睡熟。邻人巡夜见之，大呼有贼，群伴皆起，捉而缚之。卓一无所觉，任人束缚。及天明，将送官究治，视之，始知为毕吏部，解缚谢罪。卓绝不以为羞耻，谈笑自若。此一班人，王戎都视为名士，听其转相汲引。
其时赵王伦在朝，看见此等举动，暗暗欢喜。原来赵王自入朝以来，见惠帝昏庸，早存下觑觎之心，只因向来就藩在外，未知朝中虚实，今见一班廷臣皆是虚诞浮夸之流，殊无实际，虽有张华、裴竭力维持，终是寡众异势，易于下手。遂与孙秀商量此事，孙秀曰：“殿下虽贵为懿亲，拥有王位，其奈绝无兵权，若行此事，非兵不可；以无兵权之人，一旦弄兵，非广筹饷项不可。殿下不知已先筹及否？”赵王默然，良久曰：“未也。虽然，汝智谋之士，必有妙策。”孙秀曰：“殿下亦知洛阳有石崇否？”赵王曰：“岂卫尉石崇乎？”孙秀曰：“是也。此人富甲天下，昔曾与王恺斗富，恺作紫丝布障四十里，崇作锦步障五十里以蔽之，其奢糜至不可言，恺卒不及崇。时先帝宠恺，赐恺珊瑚树一枝，高至三尺，枝干扶疏，世少其匹。恺大喜，以为此是天子之赐，可以胜崇矣，置酒召崇，出珊瑚以夸耀之。崇微笑，袖出铁如意击之，珊瑚应手碎。恺大怒，谓石崇无礼，崇笑曰：‘此区区者何足道，我当偿之。’即邀恺至家，出珊瑚六七株，大皆盈把，高五六尺，宝光灿然，谓之曰：‘较公所有者如何？’恺乃然若失，自此不敢与崇斗富。崇建一园，名曰：金谷园，穷极奢侈，日集宾客宴于其中。今方谨事贾谧，亦是后党一流人。若得此人相助，大事济矣。”赵王曰：“此等事我亦略有所知，但彼方事贾谧，安肯附我？”孙秀沉吟曰：“不然，则以计陷之亦可。”赵王曰：“计将安出？”秀曰：“臣闻石崇有一爱妾，名曰绿珠，有沉鱼落雁之容，闭月羞花之貌，殿下可使人往召绿珠；彼必不肯使之来，然又恐触怒殿下，必亲来谢罪，那时自可设法使之依附。如其不来，却再设计。”赵王本是酒色之徒，一闻此言，不觉大喜曰：“此计大妙，汝即为我一行。”孙秀领命而出，径投石崇府中，口称奉赵王命求见。阍人曰：“此时方在金谷园宴客，不在府中也。”秀又驰至金园。
时已黄昏时候，石崇正与众宾客酣饮，忽报赵王差人求见，不知何事，便教相请。孙秀步入园中，只见满园花木，皆悬金灯银盏，满贮香油，燃点得光华耀目，如同白昼。树枝之上，皆挂彩绸，延绵不断。曲曲折折，步至凉台，忽闻一阵丝竹之声，清越可听。石崇正在台上宴客，孙秀登台相见。石崇让坐毕，孙秀举目，只见众宾客皆锦衣花帽，席上山珍海错，半不知名，象箸金杯，纵横狼藉。石崇便问来意。孙秀笑曰：“奉赵王之命，到府中取一美人，少选即当送还。”石崇笑曰：“赵王亦知寒家有美人耶？”命左右呼诸姬出来见客。不一时，纱灯前导，众美偕来。孙秀视之，约二三十人，皆是轻罗薄榖，贴地长裙，钗钏金珠，与灯光相辉耀，或圆姿替月，或秀靥羞花，不觉为之目炫神摇，开口不得。石崇笑曰：“不知谁可入选者，请君自择之。”秀曰：“皆天人也。但某奉赵王之命，所取者绿珠，不知孰是？”崇勃然变色曰：“赵王以威福相加，皆可惟命；绿珠吾所爱，虽天子不能夺也。”孙秀曰：“君博古通今，识时达变，尚祈三思之。”崇曰：“不必三思，烦代谢赵王，绿珠断不能相舍也。”孙秀曰：“赵王慕绿珠颜色欲得一见，行即送还，何必尔尔？”崇曰：“赵王姬妾尽多，何不亦送与我一见颜色，行即送还耶？”秀勃然变色，拂衣而起，石崇亦不相送，众宾客皆不欢而散。孙秀回见赵王，说石崇如此无礼，赵王大怒，便欲设法陷害石崇。
且说石崇当夜，宾客散后，只有一至友欧阳建在侧，谓崇曰：“子今夜触怒孙秀，祸不远矣。赵王虽无权，天潢贵胄也。岂不闻卵石不敌乎？”崇曰：“为之奈何？”建曰：“孙秀素与我相善，适间人众，彼未及见我耳。我尝闻孙秀言，赵王久有叵测之心，公正与贾谧相善，何不以此事告知贾谧，则赵王纵不被诛，亦当被逐，如此则公安矣。”崇曰：“此等大事，贾谧恐不能为力。齐王冏近日正与我往还，莫若上书齐王告变，则事谐矣。彼等宗室之间，每每互相猜忌，吾正可藉以行此计也。”于是连夜作书，交与欧阳建，嘱其明日代呈齐王，建领命而去。
至明日，袖书将往见齐王，忽念：“赵王不知如何举动，倘赵王不介意，我辈又何必多此一举？我何不先往见孙秀，一探消息。”于是径往孙秀家求见，便探问昨夜之事。秀知建系石崇好友，含糊以对。建不得就理，惘惘辞出，误将袖中书遗在地下。孙秀拾得大惊，即持往见赵王。赵王见书，又惊又怒，即入朝去见惠帝，恰好张华等都不在侧，【眉】此时何不交张华议耶，一笑。赵王出书示惠帝，奏曰：“臣托体宣皇帝，尽心王室，可表天日。石崇小子，造作蜚言，离间我骨肉，乞陛下做主。”惠帝览书大怒，即传旨捕石崇及欧阳建，下狱劾问。赵王得旨，即率领武士下朝，命孙秀带往捉拿石崇。石崇正在楼上，拥抱绿珠吃酒，闻报武士来拿，问左右曰：“率领者何人？”左右曰：“孙秀。”崇曰：“此昨夜之祸也。”乃谓绿珠曰：“我以爱汝之故，以致得罪赵王，乃有今日。”言罢以昨夜之事相告。绿珠泣曰：“女为悦己者容，君以妾故得罪，妾当死于君前以相报耳。”言罢纵身一跃，窜出窗外，坠楼而死。不知石崇性命如何，且听下回分解。

[book_title]第十回 征氐羌孟观领重兵 废太子中宫施毒计
却说赵王既捕石崇，也不审问，也不请旨，即令押赴市曹斩决。计石崇之母及兄、嫂、妻子亲口，死者十五人。孙秀迎合赵王旨意，即率领武士，矫诏籍没石崇家，所有贵重细软及金银等，一时皆辇载入赵王府中。张华闻得此事，不觉大惊，忙到赵王府中求见，便问：“石崇何事得罪？”赵王曰：“伧奴造作蜚言，离间我骨肉，孤奉诏斩之，阁下不必多疑。”张华默然良久，乃曰：“殿下久在关中，于氐羌情形，当所深悉。前者朝廷命御史李苾，前往汉川一带安抚流民，据报称略阳氐李特、李庠、李流皆有万夫不当之勇，又精于骑射，其种类已布满蜀中。李氏又疏财仗义，前岁关中大饥，又值齐万年造反，关中百姓，多有流入蜀中者，李特广出资财，令其两弟分头赈抚，民皆归心，须防其叵测。近日梁王奏报，齐万年愈加猖獗，连连上表请兵，殿下夙精韬略，不知有何妙法，可以退得齐万年，稳得李特？”赵王冷笑曰：“孤若深通韬略，朝廷又何必使梁王代我？李特之事，不过据李苾一面之词，朝廷果能诚信相孚，外人自服，何必多疑。至于关中一带，全是雍州刺史解系误事，彼自恃才能，妄恣杀戮，氐羌之人恨如切骨，所以才激成边衅。若久任此人，纵使擒获齐万年，而别部羌人必相继而起，虽命将出师，有何用哉？”张华暗思：“前次解系有表到来，称斩一孙秀，可以定边事。孙秀系赵王私人，今赵王此言，虽未必可尽信，然亦可见得边将不睦，各怀意见，以致误事了。当下辞了赵王，径入朝来见惠帝，奏闻关中告警一节。惠帝曰：“卿自筹商遣将可也，何必奏闻？”张华不得已，集了裴、王戎、贾模、贾谧一众商议此事。
时贾模已经病重，扶病来会，只贾谧不见到。王戎无所可否，人云亦云。只有张华、裴两个着急，默计在朝文武诸臣，惟有积弩将军孟观，颇有胆识，不如即使之带兵西征。商量定了，方要入奏，忽见贾谧气冲冲而来，众人忙问：“有何事故？”贾谧恨恨曰：“司马颖老奴辱我！我奏知皇后，谁知反代老奴加上荣耀头衔。”原来贾谧在东宫侍讲，对太子无礼，任情戏谑。适成都王颖偶至东宫，见此情形，乃直叱之。贾谧当面无可如何，及至退值，即奔至中宫，哭诉贾后。恰好哭诉已罢，惠帝驾到，贾后对惠帝曰：“邺郡要地，向未有亲藩驻守，成都王颖在朝无职可授，何不命往镇守？”惠帝曰：“卿言甚善，可加成都王为平北将军，即日往邺。”惠帝言罢，忽又想起张华所奏关中告急一节。贾后曰：“前者以赵王不胜边任，故使梁王往代，今梁王亦是如此，奈何？”河间王颙，【夹】司马孚之孙。虽非亲枝，然其为人轻财爱士，知名之士，多往依之，不如令其往关中与梁王一同镇守。”惠帝大喜，即刻命驾，临轩降诏。
当下贾谧诉说前事既毕，张华愕然曰：“我等方议得使孟观领兵往剿，奈何又派一个河间王？昔者陈准曾言：‘梁王贵戚，非将帅才，进不求名，退不畏罪。’实为至言。周处战殁，即是前车之鉴，为之奈何？裴曰：“我等可奏知天子，分别办理，河间出守自出守，孟观征讨自征讨，两不相涉，自无掣肘之虞矣。”正言间，左右报天子临朝，召百官，于是众人入朝，只有贾模抱病不能同往，先归私第去了。张华等入到朝内，惠帝先颁下成都王颖镇邺，河间王颙镇关中之诏。张华奏曰：“臣等议得积弩将军孟观，才兼文武，深通韬略，拟请旨命孟观率领大兵，进征氐羌，以伸天讨。”惠帝准奏，裴又奏曰：“氐羌多诈，征剿非易，统兵之臣，自当相机行事，陛下若命孟观西征，宜拜为元帅，使便宜行事，不可仍受镇藩节制，使之不能尽其所长。”惠帝一并准奏。即日拜孟观为“征西将军”，领兵征剿。张华又想起赵王言解系之事，奏请惠帝调离解系，别命他人往代雍州刺史之职。惠帝曰：“解系既是误事，即削职为民可也，至于应调何人，卿等自去商议便了。”说罢退朝。
且说孟观自从谄事贾后，交结董猛，杀杨骏之后，便不次升官，此时封积弩将军，领宿卫兵十万，朝朝训练。是日奉诏后，先去奏知贾后，贾后曰：“卿此次出关立功，班师之日，朝廷不吝封爵也。”孟观大喜，辞出寻思：“赵王镇关中多年，必知氐羌情形，我何不托言辞行，去一叩虚实。并且孙秀又是知己，亦可以考查一切。”想罢径投赵王府中来。赵王此时籍没了石崇之家，虽未得绿珠，然金谷园内一众歌姬，已尽辇入府中。此时正拥着群姬，饮酒作乐，无暇会客，只命孙秀出去相见。孟观先表明辞行之意，然后访问氐羌情形。孙秀虽在关中多年，惟向以谄媚赵王为事，何曾留心过敌情，惟有随嘴敷衍而已。又问孟观何日起节，领多少兵马。孟观曰：“关中之兵士，多是离心离德，不听调度。弟所领守卫兵十万，平日训练纯熟，拟奏闻天子，尽提本部前去，庶几易于指挥。”孙秀闻言，心中暗喜曰：“彼尽提守备兵去，京城空虚，是赵王好机会也。”因以言挑之曰：“今皇上昏庸，权臣用事，在外立功，亦非易易。”孟观曰：“弟此次出征，却还便宜行事，不受镇藩节制。”孙秀曰：“弟非言此，恐论功行赏时，未免不公耳。”孟观曰：“幸得皇后贤明，或者不致向隅。”孙秀曰：“倘赵王当国，足下官职必不止此。”孟观曰：“赵王当国，有公为我引荐，自然容易升阶。”孙秀正色曰：“不然，赵王礼贤下士，爱才若渴，足下自可表见，何必引荐哉？”言罢孟观辞去，即日点起马步各兵，向关中进发不提。
且说贾后干预外政，日恣骄横。从前抱了韩寿之子入宫，伪为自己所生，一心只望废立，不料此子养不到几岁，竟自死了。贾后转恨太子，时欲加害。奈贾后之母广城君郭槐，时时入宫，劝贾后慈爱太子，贾模亦常常进劝。贾后颇不耐，曰：“他人谤我犹可，汝乃我一家人，亦谤我耶？”贾模由是忧忿成病，不久遂死。广城君不久亦死。贾后喜曰：“今后无人聒我矣。”遂央计谋害太子。
且说太子遹，自幼即有令名，贾后恐其名立，则人心归附，乃暗使内侍数人，诱之嬉戏废学。太子遂日事游荡，招市人在东宫内陈列市肆，使屠人悬猪肉于架上，太子自以手揣其斤两轻重，乃以秤秤之，不差累黍，终日以此为乐，自是名誉大减。一日，贾后伪称惠帝有病，使人召太子入宫。太子既入，却不见惠帝及贾后，惟有宫女数人，设酒相待，言是惠帝之赐。太子乐得开怀畅饮，宫女等又为之歌舞进酒，不觉酩酊大醉。忽然黄门潘岳进见，奏曰：“臣久慕太子法书，欲求赐书一幅，俾得悬之壁间，为蓬荜光，不胜宠幸。”太子欣然，便命取纸笔，忽又沉吟曰：“平日读过诗歌，一时却想不起，可取一本书来，我录写数行可也。”潘岳袖出一纸曰：“请太子即照录此纸如何？”时太子醉中迷惘，不知就里。竟秉笔为之代录一遍。潘岳大喜，拜谢，即持往见贾后。贾后大喜，重赏潘岳，视太子所书之纸，有醉中手颤，写不成字之处，都代补写完全。然后使人请惠帝来，贾后故作恨怒惊惶之色曰：“陛下生得好儿子！”惠帝愕然，不解所谓。贾后出太子所书曰：“陛下自去看来。”惠帝接过一看，不觉勃然大怒曰：“逆子乃如是耶！”立即命驾御式乾殿，鸣钟击鼓，聚集百官。惠帝怒气冲天，将太子所书掷下，命众官观看。众官彼此传观，只见上写着：
陛下宜自了，不自了，吾当入了之，中宫又宜速自了，不自了，吾当手了之；并与谢妃共约，刻期两举。
众官看得面面相觑，惊惶失色。惠帝大呼：“速擒逆子来，便当杀却。”一众王公大臣，见惠帝盛怒，都不敢多言。张华独奏曰：“此国之大祸，自古常因废黜正嫡，以致丧乱，愿陛下察之。”惠帝曰：“卿尚拘拘于古往之事，今逆子反情已露，朕不废他，他将废朕矣。”裴奏曰：“太子此书何自而来？何人传入，宫中交与谁人之手？传书之人又何由获得此书？皆须审问明白。又当请太子来此对笔迹，此事自易明白，陛下不必怒也。”惠帝闻言愕然，默念：“此书果从何而来？察其笔迹，虽与太子相似，然太子平日书法端正，此则凌乱无章。”不觉迟疑不决。诸王公大臣，皆窃窃私议，卒不得主意。忽贾后使黄门出殿进表，请废太子遹为庶人。惠帝立即准奏，饬令有司并太子之三子、臧、尚，皆押送金墉城安置，并传旨将太子之生母谢淑媛赐死。慌得王衍立即上表，请与太子离婚，愿迎其女大归。原来王衍之女嫁为太子妃，衍见太子得罪，恐累及自己，故首先上表请离婚。惠帝亦即准奏。
当时恼了一位大臣，乃是卫督司马雅。司马雅曾经在东宫给事，深知太子之为人，虽被左右所诱，日恣荒嬉，然英明武勇，孝友慈祥，无损大德，今日之书，料定是内监等之奸计。无奈惠帝盛怒之下，欲救不得。退朝之后，即来访殿前将军郎士猗。士猗曰：“公满面怒气，何也？”司马雅曰：“今日之事，神人共愤，岂公独不怒耶？”士猗曰：“公正与吾同心。但不知有何法可以救太子？倘不能救，徒怒何益哉！”雅曰：“中宫淫乱，举国皆知，此事必淫后所为。我欲联络张华、裴共举大事，废淫后，复太子，清君侧，不知公肯助我否？”士猗曰：“张华、裴徒负虚名，拥有众望，其实皆自了汉耳。当日贾模在时，曾谋废后，与张华商议，华曰：‘公于中宫为宗亲，言或肯信，宜时时进谏，为之陈说利害祸福，庶几皇后知所警惕，天下不致大乱，吾辈得以优游卒岁而已。’裴亦是中宫亲戚，前拜尚书仆射，又奉诏专任门下事，上表固辞，或劝之曰：‘君于中宫为亲戚，当竭诚规谏，谏而不从，即当引疾辞职。倘不如是，虽上十表，有何益哉？’不能从。观二人此等行止，岂可与图大事者哉？”雅曰：“然则公意中有何人可以共图者？”士猗曰：“自孟观尽领守卫兵出征，赵王伦新拜右军将军，拥有兵柄，兼系东宫师保，若与谋之，大事可成矣。”
雅大喜，二人遂同来访孙秀，曰：“今日之事，诚为大变，此时国无嫡嗣，人心汹汹，社稷将危，大臣将起大事。而赵王侍奉中宫，与皇后亲昵，无人不知。今太子之废，人皆谓赵王实与同谋，一旦事起，必然累及，何不先谋之。”孙秀佯问曰：“谋之奈何？”二人曰：“复太子，清君侧耳。”孙秀大喜曰：“此赵王之素志也。二公且退，吾当言之，必有以报命。”二人大喜曰：“此晋室之福也。”拜谢而退。不知二人去后如何，且听下回分解。

[book_title]第十一回 恶贯满盈中宫饮鸩 威权纵恣同室操戈
却说司马雅、郎士猗二人去后，孙秀吃吃干笑不止。良久，乃入见赵王，告以二人来意。赵王喜曰：“今兵权在手，便可行事。吾已约下通事令史张林，旦夕可为内应，此时机不可失也。”孙秀拊掌大笑曰：“殿下英武神圣，乃为人所愚弄耶？”赵王愕然曰：“何谓也？”孙秀曰：“太子聪明刚猛，殿下此举，以复太子为词，果然废去贾后，太子复了东宫，必不受制于人；且殿下素与中宫亲昵，太子岂有不知？虽建此大功，太子必谓殿下逼于百姓之望，大臣之论，欲藉此以免罪耳，必不肯以为德也。”赵王曰：“似此如之奈何？我不行，恐有行之者矣。”孙秀曰：“殿下放心。贾模已死，贾谧方谄事中宫，必无举动；张华、裴恋栈老马，向无大志；王戎、王衍等流，皆不知天高地厚，臣可保无人敢行此事。殿下且静待之，仅废太子为庶人，必非中宫本意，略延几时，必然又有变故，俟其杀害了太子，我等乃声其罪而废之，剪尽其党羽，则朝廷大权，尽归殿下，一任殿下所为矣。”赵王大喜，遂使人探听中宫举动。
讵料贾后果然容太子不得，一面使人押解赴金墉城，一面派黄门孙虑，领兵一千人，追至金墉城，不许驻扎，一径驱送到许昌，囚在幽室之中，用兵四面围住。然后命程据以毒药和酒，令人送交孙虑，云是奉诏赐太子酒，当监视饮讫。孙虑接着会意，即持壶执盏，入见太子，口称奉诏赐庶人遹酒。”言讫，斟满一杯，凑到太子唇边。时太子长子，年仅八岁，侍立在侧，见此情形，不觉大怒曰：“孙虑何得无礼？”言讫腾身跃起，扑将过去，将酒杯撞翻在地，酒尽倾覆，地上火烟喷起，砖石迸裂。孙虑亦大怒曰：“吾乃奉诏行事，孺子何得抗诏？”出其不意，跃起夺过酒壶，一饮而尽，登时七窍流血而死。太子叹曰：“阴霾蔽天，虽辩何益？汝虽代我死，我其能免乎！与其偷生受辱，不如长瞑也。”孙虑见鸩酒已尽，恐无以复贾后，思以他毒物杂食物中进，而苦不得其间。一日太子如厕，适遇孙虑，虑思此时左右无人，再不下手，恐再难得此机会矣，遂顺手攫得一木杵，直扑太子，当头痛击。太子大呼，苦无救者，遂被弑。虑连夜归报贾后。
赵王伦得信，谓孙秀曰：“果不出卿之所料也。今当如何矣？”秀曰：“臣请先往探廷臣之意，窥其从违。殿下立威，在此一举，切不可作妇人之仁。”赵王从之。
孙秀遂往见司马雅曰：“赵王今欲与公共匡社稷，但不知廷臣之从违如何？公可往探听一切，俟行大事时，从者论功行赏，违者诛及三族。公当密察之，不可泄漏此意。”司马雅曰：“廷臣多从张华，只须一探张华，便知廷臣之意。然赵王从权，矫诏行事，应者亦必多。吾当往见张华，一观其动静也。”孙秀即辞去。
司马雅乃往见张华曰：“闻赵王将清君侧，为天下除害，以弭祸乱，愿明公助之。”张华曰：“吾但知竭忠王室，奉侍君后，他非所知。况天下方承平，何致祸乱？吾老矣，虽祸乱，必不及见，吾但得优游终身足矣。”司马雅怒曰：“刀将加颈，犹为是言耶？”拂衣径出，走报孙秀。秀惊曰：“使公往探其从违，公何得遽出此言？一旦事泄，将奈何？”乃偕雅同入见赵王曰：“事迫矣，乞殿下即日举事。迟恐事泄而祸作也。”赵王曰：“吾已计及。吾每入宫见后，今一旦反颜，何以相见？必得一人领兵入宫方妙。”秀曰：“臣筹之熟矣。齐王之母，与中宫有隙，若使齐王往，必能得力。”赵王大喜，即使人往请齐王。不一时，齐王已到，相见既毕，赵王告知本意。齐王冏恨恨曰：“淫妇屡辱吾母，吾思刃之久矣。此乃吾报仇之日也，谨如命。”时已黄昏时分，赵王即命孙秀草定伪诏曰：
中宫与贾谧、董猛、孙虑、程据等行弑太子，图危社稷，今使车骑将军，领右军将军赵王伦入废中宫。汝等从命，锡爵关中侯，不从者诛三族。
于是赵王带同孙秀、司马雅，领兵入朝。齐王冏领兵入宫。
且说赵王到得朝中，即令黄门速请惠帝御殿，一面鸣钟击鼓，召集百官，开读伪诏。一时扰攘喧嚣，惠帝吓的做声不得。赵王叱武士先将张华、裴、赵粲、贾谧、韩寿等一干人擒下，就在朝门正法，使通事令使张林，监视行刑。张华大呼曰：“汝等乃杀害忠臣耶？”张林笑曰：“汝为宰相，太子之死，坐视不救，乃自称忠臣耶？”华曰：“式乾殿会议，我何尝不谏来？”林曰：“谏而不从，何不去位？”华默然，遂在朝门就刑。赵王乃使孙秀提兵至各家捕其眷属。孙秀承命，分头搜捕，又念及解系此时削职在洛阳居住，遂叱兵士并至解系家，并系之二弟解结、解育，一并捕获杀害，以泄私忿。
且说齐王冏领兵打入中宫，一时内侍宫女等，惊惶号叫起来。贾后大惊，急问：“何事？”说声未了，齐王已领兵到来，便叱武士擒下。贾后斥曰：“何等无礼？”齐王唾曰：“汝欺君杀子，灭视宗藩，这便无礼。”一面叱令搜擒董猛、孙虑，一时擒到。又在贾后内宫，搜出程据，齐王冷笑对贾后曰：“这便有礼。”贾后羞惭满面，做声不得。良久，问曰：“此事何人倡始？”齐王曰：“梁王。”后曰：“击狗当击头，今反击其尾，何得不然？”齐王遂率兵士，拥四人出外，至殿前。赵王立于殿上，呼曰：“有诏废贾氏为庶人，即押往金墉城，毋容面君；程据、董猛、孙虑即在朝门，与诸人一同正法。贾后望见惠帝，大呼曰：“陛下贵为天子，不能庇一妇，任人废之，他日陛下亦被人废矣。”惠帝此时心中慌乱，手足无措，贾后之言，并未听得。司马雅已挥令兵士，扭送出去。贾氏至朝门外，见贾谧、朝寿等尸首，纵横满地，不觉放声大哭，兵士驱逐而去。
且说朝中大事既定，便论功升赏文武，一时封侯者数千人。赵王伦自为都督中外诸军事，相国侍中，追复故太子遹位号，谥曰“愍怀太子”，封故太子之次子臧为“临淮王”，立为皇太孙。又使尚书刘弘赍金屑酒至金墉城，赐贾庶人死。一时赵王威震中外，惠帝反侧不安。
惠帝同母弟淮南王允，时在朝为骠骑将军，领中护军，见此情形，揣知赵王心怀叵测，便欲谋讨赵王。无奈惠帝昏庸，难与商议，只有心腹将士孟平，乃孟观之子，颇有智谋，可与商量。因与之计议。孟平曰：“赵王惟恃一孙秀为心腹，所有一切，皆孙秀为之主谋。而孙秀与某父相好，某当定日约秀至城外射猎，殿下可使人请赵王饮宴，却另使一人矫诏到赵王府，收其兵符，一面就席间掷杯为号，杀之易如反掌矣。某亦即猎场上，觑便杀却孙秀。如此则不动声色，大事定矣。”二人商量既定。
不期赵王素多疑忌，各处布满细作，淮南王府中亦伏有赵王心腹，充作仆人，闻二人商议，虽听不清楚，却隐隐听得是谈赵王、孙秀，又彷佛听得两个“杀”字，即时走报赵王。赵王忙与孙秀商议，秀曰：“此是隐约之词，确否未定，不可发作。不如拜之为太尉，外示尊崇，暗解其兵柄，则可无事矣。”赵王大喜。次日，即请惠帝封淮南王允为太尉。淮南王闻命，惊曰：“是夺吾兵权也。”急召孟平商议，孟平曰：“是必前日事泄，致有此举。”淮南王曰：“事急矣，吾不能坐视宗社震动，卿其助我。”言讫即令孟平为前锋，率兵数百人，直出大呼曰：“赵王造反，我讨之，凡愿讨逆立功者，袒下左臂！”一时左袒相从者甚众，孟平率众至承华门，列阵遥为声势，淮南王率兵径闯赵王府。
惠帝闻报大惊曰：“饮酒听歌岂不快乐，动辄称典，是何意耶？”左右忽报中书令陈毕请朝，此时惠帝已吓得面无人色，不敢视朝，教召入宫内相见。陈毕奏曰：“淮南王与赵王不睦，互相称兵，臣谨请于陛下，乞使人持幡往止兵，与两家解和。”惠帝曰：“卿速往可也。”陈毕出外，取过白虎幡，以授殿中郎伏胤曰：“赵王心怀叵测，人人皆知，淮南讨之，恐不能胜。吾适见天子，伪称持幡止兵，今与尔此幡，速往淮南王阵门竖起，以表天子有诏讨贼。”【夹】晋制有驺虞、白虎二幡，驺虞幡为止兵之令，已见第五回，白虎幡为进兵之令。伏胤领命，持幡出朝，正遇着赵王之子汝阴王虔，便问：“持幡何往？”
原来赵王自总揽大权以来，即封其子虔为汝阴王，使之值宿殿中，窥察廷臣举动。虔闻淮南王围赵王府，口称讨逆，正惶急无措，方欲入内见惠帝，求为解和，却好遇见伏胤。伏胤与虔向来莫逆，因以陈毕之言告之。虔跌足曰：“如此，吾家无噍类矣。为之奈何？”胤故为沉吟之状。虔曰：“公苟能助我，他日富贵，誓与共之。”言讫拔取一箭，折为两段，曰：“苟逾此盟，有如此矢。”胤曰：“既如此，吾誓死相助。公可先入内了却陈毕。”虔即径趋朝内，寻着陈毕手起刀落，挥为两段。伏胤持白虎幡率领禁兵百人，径到淮南王阵前，使人通报，称奉诏相助。淮南王大喜，即开阵受诏。伏胤率领百人，径入阵中，出其不意，叱兵士将淮南王擒下，一刀了却，挥幡大呼曰：“淮南王造反，吾已奉诏诛之。尔众兵误从逆命，概从宽免。可速进攻孟平，功成受赏。”
时赵王亲在府中敌楼上拒敌，射死淮南王兵甚众，忽望见伏胤杀了淮南王，不觉大喜。即令孙秀率领府中亲兵，大开府门，迎将出来，与伏胤会兵一处，直扑向承华门来。孟平列阵相待。孙秀出马遥呼曰：“反王司马允已经伏诛，孟平贤侄，何尚执迷不悟？速速弃甲倒戈，吾当在赵王前保举，不失封侯之位也。”孟平大怒曰：“谄佞贼，谀事奸王，谋为不轨，杀我主帅，吾当生啖汝肉！”孟平正叫骂时，猛不提防伏胤一枝冷箭，射中面门，翻身落马，众兵一拥上前，剁为肉酱。当下安抚了众兵，赵王即入内请惠帝临朝议事。忽报关中有捷报到来。孙秀急拆阅文书，知孟观自到关中，躬冒矢石，身先士卒，大小数十战皆捷，生擒齐万年，就军前正法，此时氐羌悉平，特此报捷。孙秀阅毕，不觉大惊失色。不知孙秀何事惊恐，且待下回分解。

[book_title]第十二回 惑群小赵王窃神器 讨国贼宗室起义兵
却说赵王正命人入宫，请惠帝临朝议事，忽接到孟观捷报，孙秀大惊，私谓赵王曰：“孟观拥兵在外，而其子孟平在京被杀，恐有他变，为之奈何？”赵王亦惊曰：“似此如之奈何？”正商议间，恰好小黄门出报，说惠帝方才受惊，心神不安，有事明日早朝再议。赵王乃同孙秀回至府中，专议稳住孟观之法。适张林来见，孙秀告知此事。张林笑曰：“何不智也？糜以高官，耸以危词，尚忧其不服耶？至于孟平之死，彼远在边外，亦不过凭足下一言耳。”孙秀恍然大悟，即商于赵王，加孟观为右将军，封上谷郡公。草就诏书，就在府中出发。孙秀附一私书，盛称赵王威德，谓足下此次立功，倘仍是张华等为政，必吝此爵赏。又言孟平拟助赵王平乱，事泄，被淮南王所害，今赵王已表赠为黄门侍郎，以礼安葬云云。孟观既得升迁锡爵，又得孙秀之书，果然相安无事。此是后话，表过不提。
且说次日惠帝临朝，百官咸集，赵王奏闻昨日之事，言：“淮南王年轻浮躁，误听人言，率兵攻臣。臣惟闭门守御，不与计较，希冀百官中必有人出来排解，劝其休兵。不料伏胤矫诏，擅将淮南王杀害，请诛伏胤，以谢天下。”惠帝尚未回言，孙秀已叱武士将伏胤擒下。胤大呼曰：“汝子汝阴王与吾折箭为誓，富贵与共，教我杀淮南王，何反加罪也？”武士急掩其口，推出朝门斩讫。赵王又奏孟观已讨平齐万年，上表献捷。惠帝大喜，即日升赏文武，以孙秀为中书令。孙秀倡言曰：“赵王肃清宫闱，斩除奸佞，扫荡群丑，重振朝纲，望重功高，威德远著，宜请加九锡。”吏部尚书刘颂曰：“不可，昔汉之锡魏，魏之锡晋，皆一时之用，非所通行。周勃、霍光，其功至大，不闻有九锡之命也。况汉之锡魏，不久魏即代汉，魏之锡晋，不久晋亦代魏。是不利于朝廷之举动也。”张林怒曰：“曹氏代汉为魏，司马氏代魏为晋，是易姓也；今赵王宗藩，纵代亦犹司马氏，何不利耶？”叱武士推刘颂出斩之。孙秀附耳言曰：“此人颇有声誉，前者杀张毕、裴已伤时望，今不可更杀此人。”因叱令将刘颂乱棒打出。惠帝遂下诏加赵王九锡。赵王又奏请加齐王冏平东将军，使之出镇许昌，即日起行。
原来废贾后之时，齐王自以为功劳最大，而不见封赏，心滋不悦。孙秀又甚忌之，屡言于赵王，设法使之出外，故有此举。自此赵王威权日重，一切政事均由赵王府中出，张林、孙秀狼狈为奸，朝野侧目。孙秀、张林两个商量，朝中诸事，既皆得手，惟宫内消息不通，惠帝在内有何举动，皆不得知，仍须设法。孙秀忽想起一个人来，即入见赵王曰：“自废黜贾后以来，中宫之位久虚，似非所宜。尚书郎羊玄之有一女，极称贤淑，何不立为中宫？”赵王即奏知惠帝。惠帝不敢不从，即日下诏，册立羊氏为中宫，封羊玄之为兴晋侯。原来羊玄之之外父孙旂，与孙秀同族，因此玄之与孙秀交好，故特荐其女为中宫，以便传递宫内消息。玄之无端得此宠遇，自然感激孙秀，日来趋承。争奈羊后生性淫浪，除修饰之外，一无所知，远不及贾后机警，是以宫中消息，仍旧寥寥。
孙秀又生出一个计策来，便来要求赵王，求赵王做媒，使其子孙会，尚河东公主为驸马。原来孙秀一子名会，年已二十岁，生得鼻仰唇翻，眉低眼凹，颧高腮削，发黄面黑，诸般丑态，莫不齐备。时为射声校尉，虽然身列仕版，却终日与洛阳富家儿，在城外踢球驰马为戏，绝不务正事。人见其貌，莫不疑为下等奴仆。赵王既与之做媒，惠帝焉敢不从？即下诏定日行聘下嫁。洛阳人民，听得天家招驸马，到公主下嫁之日，都相聚来看热闹。遥见驸马锦衣花帽，披红挂彩，骑马而来，都料定是一位少年美貌郎君。及至近前一看，原来是踢球驰马的十丑孙会，莫不哄然大笑。一时洛阳城厢内外，传为笑柄。及至三朝之后，入宫谢恩，宫女们亦争先来看新附马，却只吓得人人掩面飞跑。自此孙秀权势日盛，惠帝宫中举动，纤悉皆知，邪佞之辈，罗致满门，旦夕图谋不轨。又恐赵王心中活动，乃召牙门将赵奉来，授以计策，如此如此，事后当有重赏。赵奉领命而去。
一日赵王大宴门下各官，正当酒酣之际，忽一人闯入中门，仆地遂倒，忽又一跃而起，径奔堂上，居中坐下，大言曰：“我乃宣皇帝是也。”指赵王曰：“孺子昏庸，不堪付托，神器应归汝得，汝乃迟迟不举，岂欲我数世经营缔造之事业，一旦付诸流水耶？汝当勉力为之，我当在北芒，遥为汝助。”吓得赵王和众官罗拜庭下。须臾，此人复倒地，良久乃苏，则牙门将赵奉也。顾见多官，顿起错愕之色，自言不知如何闯入，伏地请罪。赵王慰之使去，众官皆拜贺。孙秀曰：“既宣皇帝有言，在北芒遥助，可使人在芒山盖做一所宣帝庙，殿下亦不宜违先皇之旨也。”赵王大喜，于是一班竞荣趋利之徒，终日聚议篡夺，内外分布心腹，部署大定。赵王乃仗剑入宫，谓惠帝曰：“陛下昏庸，天下人莫不知之，妻子且不能自庇，焉能治天下？何不让有德者居之？”惠帝闻言，吓得目定口呆，不知所对。赵王瞪视良久，冷笑而出。
惠帝目送赵王出去，不觉放声大哭。哭罢，抬头见义阳王威【夹】司马孚之曾孙。侍立在侧。威素性凶暴，膂力过人，惠帝平昔见之，每带三分害怕。近日谄事赵王，赵王拜为散骑常侍，兼侍中，惠帝见之，不禁股栗。威曰：“赵王之言，陛下会其意乎？”惠帝曰：“不知也。”威冷笑曰：“人言陛下昏庸，果不诬矣。赵王内清宫禁，外殄匈奴，功德巍巍，伊、周莫及。天命有在，神器宜归。陛下犹不省悟，岂待刀架颈上耶？”惠帝哭曰：“朕虽不德，然以祖宗付托之重，岂可一日委诸他人？”威大笑曰：“晋家基业，肇自宣皇帝，受魏封为晋公。宣帝崩，景帝【夹】司马师。嗣立，基业日固。景帝既崩，自当为景帝立后。汝祖【夹】司马昭。恃强乘丧夺兄之基业为己有，始传及汝父子。今赵王为宣帝之子，以宣帝之基业，还诸宣帝之子，何得谓之他人？且汝祖于景帝为兄弟，赵王于景帝亦为兄弟，汝祖可夺景帝之基业，赵王独不可承景帝之基业耶？”一席话说得惠帝目灼灼而视，应答不出。威早就御榻之前，取笔草就禅让之诏，逼着惠帝钤用御玺。惠帝此时，惟有啼哭。威怒曰：“事已至此，尚作儿女子态耶？”惠帝曰：“此事重大，容明日在廷众议。”威冷笑曰：“必经众辱，始甘心耶？”惠帝不敢再拗，只得钤上御宝。威曰：“便并玺绶带去，岂不爽快？”惠帝曰：“且等赵王来面授。”
威乃捧伪诏，驰至赵王府曰：“禅诏已到，请速备法驾。”说罢即当堂开读。此时宗室诸王，群公卿士，咸集于赵王府中。读诏既毕，诸人一齐劝进。赵王尚假意推辞，威大呼曰：“自己一家人做事，又非异姓授受，何必多此繁文缛节哉？即速备法驾，吾当再到宫中，取印绶去也。”说罢，带同骆休、满奋、崔随、乐广等率领兵士，来取玺绶。孙秀命司马雅先带领甲士入殿，晓喻一众群臣，有敢违议者，即擒治之，夷三族。又使张林及其子孙会等，分领兵士，屯扎各门，以防有变。时夜漏未尽，孙秀率同各官，备齐法驾，赵王乘坐逍遥辇，左右护卫虎贲五千人，入自端门，登太极殿。王公百官，乱烘烘挤满殿廷，只等玺绶。
却说义阳王威率骆休等到宫内，惠帝正抱玺与羊后二人对哭。威大声曰：“奉新天子诏，来取玺绶，速速交出来，以免取辱。”惠帝以头抢玺而哭。威近前，将惠帝双手扳开，当面夺去。惠帝哭谓羊后曰：“朕与卿结局，无非一废，不如与卿先往金墉城，免得被人押送。”言罢，遂与羊后共乘云母车至华林园，开了西门，带着卤簿数百人，径投金墉城去。只有尚书和郁、琅琊王睿、中书侍郎陆机三人，送到城下而回。
且说义阳王威等夺得玺绶，径至太极殿呈上，赵王大喜。百官欢呼如雷，众人既扶赵王登皇帝位，王公以下，排班舞蹈，山呼万岁。改元建始，大赦天下，升赏百官，凡有职之人，一律封侯。立世子荂为太子，废皇太孙臧为濮阳王。以孙秀为侍中中书监、骠骑将军、仪同三司。所有同谋之人，一律超阶越次，不可胜纪，甚至奴隶卒役，亦加爵位。又以齐王冏、河间王颙、成都王颖各拥重兵，据守要镇，恐有他变，乃派心腹三人，分往各处，名为为三王参佐，实则暗中临视。
分拨方毕，只见和郁、司马睿、陆机三人入内朝贺。赵王曰：“来何迟也？”陆泫然流涕曰：“故主远行，仓皇走送，故来迟耳。”赵王惊曰：“何处去矣？”陆机曰：“舍金墉城，更何有安身之处？”孙秀密奏曰：“不可便废，可加以虚荣以收人心。”赵王乃降诏曰：“皇帝以谦和之德，禅位于朕，避居金墉城。今朕谨率百官，尊皇帝为太上皇，改金墉城为永昌宫，即为太上皇驻跸之地。”处置已毕，即时散朝。
是日封赏，张林仅得封为卫将军，心中未免怨望。平日与孙秀二人只是外面和睦，心内各怀妒忌。自赵王篡位之后，孙秀益复专权，朝中事无大小，必先启孙秀，后奏赵王。赵王所定之诏，孙秀每每任意改篡，有时就在私第草了诏书，随意即发。一时趋炎附势之流，奔走满门。张林相形之下，愈觉冷淡，心中愈觉不平。乃密作一书，呈与太子荂，言孙秀专权，动违众心。皇上登位，立功之人，类皆小人，党附孙秀，扰乱朝政，宜皆加以显戮，明正其罪，庶几朝纲可以整肃。小人退，则贤人进，天下可望承平云云。荂得书，即呈于赵王。赵王阅过，却交与孙秀。孙秀阅毕，汗流遍体，伏地请罪。赵王笑曰：“张林言卿有罪，朕知卿无罪，何必如此？”孙秀叩头曰：“陛下明鉴万里，既知臣无罪，则毁谤大臣者，似不能委其罪。”赵王曰：“卿言是也。卿且勿动声色，朕为卿处决之。”孙秀拜谢而出。赵王遂定日大宴宗室王公、文武群臣于华林园。至时，多官咸集，饮酒作乐。赵王令张林出席听旨，又命太子将张林之书当众宣读，因书中有“立功之人，类皆小人”一语，不觉大动众怒，齐声呼杀。赵王谓张林曰：“此间皆小人，不能容汝一君子。”叱令武士推出斩之，一时呈上首级。
正要洗盏更酌，忽报齐王冏、成都王颖、河间王颙，三路兵马杀来，更有常山王乂、新野公歆，亦起兵相应。赵王大惊失色。不知五路兵马杀来，两家胜败如何，且听下回分解。

[book_title]第十三回 诛篡逆惠帝复辟 弄威权齐王被戕
且说齐王冏，系晋文帝【夹】司马昭。之孙，齐王攸之子，攸死，冏袭封齐王。从少年时，即喜周恤贫乏，故有仁惠之名。废贾后之时，冏自以为莫大之功，而不得上赏，常郁郁不乐，口出怨言。孙秀察知其意，又惮其夙有令誉，故与赵王计议，封之为平东将军，使之出镇许昌。及赵王篡位，恐诸王不服，欲以爵禄为羁糜之计，乃加封为镇东大将军，开府仪同三司。冏亦使人暗入洛阳，打听舆情，知道人怀怨望，乃商议起兵讨赵王，复惠帝。适值赵王使其心腹人张乌到来，为齐王参佐，实则窥探消息。冏察知其意，置酒相待，极口称诵赵王功德，又令左右极意谄奉张乌。张乌大喜，即使人密报赵王，言齐王久佩新天子盛德，绝无异志，因此赵王不作准备。冏乃与豫州刺史何勖、龙骧将军董艾共议机密，一面拨定房屋，与张乌居住，挑选美貌女子承值，终日以嘉肴美酒馈送。张乌从此只在家中饮酒作乐，外面之事，绝不闻问。
齐王乃草定檄文，遣使分告成都王颖，河间王颙、常山王乂、新野公歆，约期起义，一面行檄天下郡县。檄文去后，即定日起兵，齐王亲莅校场，点起马步兵八万，封何勖、董艾为左右前锋。正指拨间，左右报扬州参军王邃求见，齐王命传入。王邃手挽人头而入，启曰：“逆臣孙秀，沦陷赵王于不道，天怒人怨。殿下兴兵勤王，应天顺人，天下响应，檄文到处，莫不风从。惟扬州刺史郄隆，奉檄犹豫，某故斩之，率领扬州本部兵马，到此听候指拨。”言毕，以首级呈上。齐王大喜，加王邃为行军司马，即领所部，随营听调。却使人去请张乌，张乌不知就里，径到校场。只见旗影飘风、刀光耀日，齐王身披重铠，端坐在将台之上，一众文武员弁，侍立两旁，不觉吃了一惊，只得上前相见。齐王喝教绑了，张乌大叫无罪。齐王喝曰：“贼奴孙秀，蛊惑赵王，致酿成此大逆不道之事，启我家阋墙之变，却使汝来探我动静。我今日大起三军，奉伸天讨，缺少了祭旗品物，要借汝首级一用。有罪无罪，汝自向孙秀辩去。”说罢，喝教斩了。祭旗已毕，遂传令大小三军起行。一路上浩浩荡荡，杀奔洛阳而来，屯兵颍水之上，却遇赵王兵到。原来赵王得报，即拜闾和为大都督，张泓、孙辅为前锋，率兵应敌，在此相遇。连日开战，互有胜败，因此齐王兵不能前进。
且说成都王颖，本来在洛阳供职，只因与贾谧不睦，被谧在贾后前谮愬，方才拜为平北将军，出镇邺郡。赵王篡位后，加封为征北大将军，开府仪同三司，亦无非是糜以好爵之意。争奈成都王乃武帝第十六子，于惠帝为同胞兄弟，赵王篡逆，莫说君臣大义上说不去，即手足之情而论，岂有不动怒之理？只因未知人心向背，未敢轻动。一日，接到齐王檄文，不觉大喜，即日点起兵马，拜邺令卢志为左长史，顿丘太守郑郯为右长史，黄门郎程收为左司马，阳平太守和演为右司马，兖州刺史王彦、冀州刺史李毅，及督护赵骧、石超等为前锋，大起三军，一面加檄天下郡国州县。一时四远响应，兵至朝歌，四方来会者，二十余万人。赵王却使士猗、许超、孙会、刘琨等领兵应敌，在黄桥地方拒住。成都王前锋赵骧先到黄桥，即引兵挑战。士猗、许超双马齐出。赵骧抵敌不住，败回十里，幸得常山王领兵来会，奋勇杀回，大胜一阵。乂见成都王曰：“新野公歆，已率兵至齐王军前相会，我兄弟宜奋勇直前，不可落人之后。”【夹】为武帝第六子，故与颖为兄弟。成都王曰：“只是关中不见动静，不知河间之意如何？吾当先令人探之。”
却说河间王颙，同日接到两处公文，一处便是齐王起义檄文，一处却是新天子征兵入卫诏书。原来赵王闻报各处起义，一面遣兵应敌，一面征召勤王。孙秀因孟观在关中，赵王篡位后，封为安南将军，监河北诸军事。此时征兵勤王，便顺加一封文书给河间王，又附着与孟观一封书信，嘱其劝”河间王入卫，许以分茅裂土。河间王连接两处公文，不得主意，乃集众商议。孟观进曰：“某幼习天文，粗知星象，夜来见紫薇帝座，光明如故，此必是新天子之佳兆，诸王必败，不可从也。不如引兵入卫，好在皆司马家事，任谁为天子，终非易姓，惟殿下酌之。”河间王大喜，正待商议入卫之策，忽报西安参军夏侯奭请见，河间王令传入。奭启曰：“齐王传檄天下，共讨贼臣，某招集旧部五千人，特来与殿下会齐，共入洛阳讨贼。”河间王大怒曰：“新天子即位，应天顺人，汝何得口出妄言？”喝令推出斩之。于是夏侯奭同来十余人，皆被河间王杀害。一面叱令将齐王赍檄来使执下，槛入囚车。押送洛阳，一面令房阳、张方二人，领兵先行，自己亲率大军在后，趋洛阳入卫。兵至华阴地方，忽探马报称二王兵势极盛，四方响应，现在四面皆是起义之兵，洛阳已成孤立，刻日可破。河间王大惊曰：“孟观误我！”忙命军中撤去入卫旗号，换上义旗，差张方带领五百马队，飞速将齐王使者之囚车追回，一面仍进兵。及至潼关，闻洛阳已破，孙秀已诛，赵王已擒，天子复辟。河间王叹曰：“甚矣，天象之不足凭也！”乃撤兵回关中。
原来成都王前锋赵骧、石超，与士猗、许超交战，士猗欺赵骧为败兵之将，不做准备；赵骧与众计议，乘着夜间天阴月黑，引兵劫寨，士猗出其不意，大败而逃。退至十里之外，恰遇孙会、刘琨兵到。此时天色未明，士猗仓皇之中，疑是赵骧伏兵，挥兵混战。两家兵马互相掩杀，直至孙会与赵骧当面交锋，方知是误。后面追兵已到，石超一马当先，孙会迎着交战，不三合，被石超斩于马下。王彦兵随后杀到，士猗、许超均被乱兵杀死，刘琨匹马逃去。赵骧驱兵大进，径趋洛阳。洛阳百姓闻得义兵杀到，皆箪食壶浆，出城迎迓。孙秀不能禁止，一时兵士解体，无可守御。赵骧等遂长驱直入，将孙秀府中团团围住，不分老幼，尽皆杀死；一面入宫将赵王擒下。王彦便率领三千兵，至金墉城迎接惠帝。河间王大兵随后亦到，恰好拥护惠帝入洛阳。百姓皆香花灯烛，欢呼万岁。河间王乃令赵骧、石超率兵往接应齐王，闾和、张泓、孙辅等在颖上拒住齐王。及闻洛阳已破，赵骧、石超又引兵杀来，情知大事已去，遂同至齐王军前投降。齐王大喜，即合兵一处，向洛阳进发，在路遇见石超、赵骧，同入洛阳，朝见惠帝。惠帝至是始登殿复辟，赐赵王死，大封功臣。封齐王为大司马，加九锡辅政，封成都王为大将军，加九锡，都督中外军事。遣使至关中封河间王为侍中太尉，复常山王乂爵为长沙王，原来常山王本封长沙王，楚王玮诛汝南王及卫瓘时，乂曾引兵相助，及事定之后，贾后坐楚王玮矫诏之罪，执而诛之，乂亦贬为常山王。至是复其本爵，又晋新野公歆为新野王。
一时两镇重兵，齐集洛阳，带甲之士数十万，两王威权并重，竟有两不相下之势。新野王依附齐王，因说齐王曰：“殿下既秉朝政，事权宜专，乃成都又都督军马，当国大臣，岂可以兵柄授人？宜设法取回兵权，庶几可以自卫，不然位高则危，惟殿下图之。”齐王曰：“我亦有此意，奈此时大事方定，容缓图之。”长沙王乂亦劝成都王曰：“齐王威权太重，宜及早图之，不然彼必不能相容，一日夺我兵权，悔已晚矣。”长史卢志曰：“不可。殿下长驱入洛阳，诛贼臣，复天位，此不世之功，天下所共知者也。此时既已立功，急宜立名，以收四海之心。前日邺郡报到，太妃偶抱微恙，殿下宜乘此机会，表称齐王功德，自请还镇省疾，则天下之人，皆仰殿下谦德，功成名立，然后徐图之，方为上策。”成都王大喜，从之，即日拜表辞归邺郡。长沙王乂却留在洛阳，伺察动静，时时到齐王处佯与周旋。
自是齐王威权日重，一切大小朝政，俱在大司马府议行，殿廷均成虚设。齐王又嫌外藩各拥重兵，恐其谋己，暗思削去各镇兵权，苦无善法。又以河间王颙党附赵王，及闻义兵势大，始改换旗帜，又不入洛阳来会，遂思先削除河间王之兵，却未曾举动。长沙王得此消息，便专使飞报河间王。河间王得报，即集众商议曰：“齐王专恣，至不能容外藩，若不设法自固，恐终不免矣。”长史李含曰：“不思剪除权臣，自建奇功，而徒图自存，此下策也。成都王至亲，有大功，推让还藩，天下归心。齐王以疏间亲，弄权专政，朝野侧目。今为殿下计，不如移檄长沙王，数齐王之罪，令其讨齐王，我以兵应之。长沙非齐王之敌，必为齐王所杀，我却移兵讨齐王杀长沙之罪，直入洛阳，剪除齐王，迎成都王入洛阳辅政。如此，则殿下功成名立，四海归心，何忧不自固耶？”河间王大喜。即日拜表朝廷，历数齐王专擅之罪，声称移兵入洛，以清君侧。又移檄长沙王，使讨齐王。一面令李含、张方，引兵杀奔洛阳而来。
却说长沙王接到河间王檄文，即率领亲兵百余人，驰入宫中，尽闭诸门，点起御林军来，围攻大司马府，口称奉诏收权臣司马冏。一面奏请惠帝驾幸东门敌楼，亲督兵士。齐王亦引本部将校，督兵拒敌，就在城中大战。登时洛阳城内大乱起来，杀得尸骸塞路，血流盈渠。此时军民人等，皆知齐王有罪，纷纷从长沙王来助攻大司马府。齐王指挥将校士卒，竭力拒战，从午时战至日哺，死亡枕藉，不分胜败，各自休兵。次日齐王亲率士卒，自为前敌，来扑长沙王，又酣战一日，死亡更多，仍不分胜败。是夜人静时，长沙王巡行各处，闻沟渠之中，血流有声，不觉叹曰：“徒杀士卒，而不获罪魁，死者正未有已时也。”至天明，即指挥众兵直逼大司马府围住，令人多取干柴草木堆在门外，大呼曰：“府中兵士，速开门出降，倘再执迷抗拒，即放火焚烧，玉石不分矣！”府中士卒大惧，遂大开府门出降。长沙王率众一拥入内，将齐王乱刀砍死，老幼男女，杀戮无遗。惠帝遂拜长沙王为太尉。长沙王又引羊后之父羊玄之，及皇甫商共秉朝政，以羊玄之为仆射，皇甫商为将军。长沙王虽秉朝政，却事事皆往邺郡就商于成都王。只因此一番举动，又引出二王造反来。要知后事如何，且听下回分解。

[book_title]第十四回 觑大位两镇称兵 误昏庸一王死难
却说河间王颙用李含之谋，本欲扬言使长沙王讨齐王，实欲借齐王杀长沙王，己则借此为名，入洛阳讨齐王，废去惠帝，迎立成都王颖为帝，而己则秉朝政。讵料齐王果为长沙王所杀，李含、张方引兵行至中途，即已得信，遂退兵还关中，再商行止。河间王乃写表伸贺朝廷，即使李含赍表入洛阳，便令留居京中，觅便暗图长沙王。李含至洛，呈过表文，长沙王却令李含为河南尹，自是李含朝夕窥伺，不提。
且说成都王还邺时，只辞过惠帝，即便长行，凡百官僚皆不及知。齐王闻报，走马追送，直至七里涧，方才追及。握手相见，成都王挥涕话别，只言太妃有病，急归省视。言次，颜色凄然，却绝口不谈政事。一时路旁百姓，皆称羡成都王纯孝天成。既归到邺郡，卢志劝成都王专行仁政，以收民心。时适阳翟地方大饥，成都王自出金帛粮米，派员前往赈济。又以起义兵时，兵士殁于战事者，约七八千人，尸骸暴露，乃购备棺木数千具，令人逐具收殓，汇葬在一处，刊立碑记，以表其赴义之功。就在其处，盖造一所祠堂，名曰都祭堂，内供死事诸人，遣员四时致祭。从此四方百姓，莫不颂成都王仁德。朝廷闻之，即遣使召成都王入朝辅政。王便欲行，卢志谏曰：“不可。此时人望虽孚，然不可便行，宜上表固辞，以博谦德。”于是成都王上表拜辞。河间王探知此事，即使人问何以不入朝之故。卢志代答曰：“王以太妃年高多病，不欲远离膝下。欲奉慈舆同入洛阳，太妃又懒于跋涉，且已有长沙王在朝辅政，成都王自顾才浅德薄，是故不敢奉诏耳。”使者返报，河间王曰：“仁孝兼至，又谦抑不自满，此君德也，我誓立而辅之。”于是又遣人送信与李含，令其速谋长沙王。
送信人行至洛阳，日已昏黑，误将信送至皇甫商处。商拆阅大惊，急怀信往见长沙王。长沙王大怒，使人请李含至，喝令斩之。送信人逃归，报与河间王。河间王大怒，即约同成都王举兵入朝。成都王久有觑觎大位之心，至是不由卢志谏阻，与河间王联衔上表，数羊玄之、皇甫商专擅朝政之罪；又称长沙王论功不平。一面点起兵马，拜陆机为前锋都督，杀入洛阳。河间王亦拜张方为都督，引精兵七万杀来。表到洛阳，长沙王曰：“此造反也，我当奉天子讨之。”于是点起人马，请惠帝御驾亲征。长沙王自为大都督，奉了御驾，督兵至十三里桥，正遇陆机前部石超，两军相对屯住。忽报张方兵已将到宜阳，长沙王急命皇甫商引精兵一万，前往宜阳，拒住张方。石超已在营前挑战，长沙王大怒，即披挂上马亲自出战，大骂：“反贼！朝廷何负汝辈？乃竟甘心造反。”石超接住厮杀，怎禁得长沙王鼓勇作气，舍命杀来，石超抵敌不住，大败而逃。长沙王挥兵杀去，石超兵死者无数，幸得陆机大队人马已到，接应过去。
长沙王遂奉惠帝进军芒山屯住。人报成都王屯兵朝歌，沿途兵马，直到此处，鼓角之声，数百里不断。入夜，长沙王同羊玄之登山顶眺望，只见敌营灯火蜿蜒相连，极目无际。长沙王惊曰：“人报果不虚也。”玄之更是惊惧忧郁，竟因此得病以死。次日平明，忽流星马报到，言皇甫商兵至宜阳，与张方兵相遇，寡众不敌，大败而逃，不知下落。又一处报马，言张方兵已入洛阳，大恣焚掠，杀死无罪百姓万余人。长沙王大惊，急命速往再探，因夜来见敌兵太盛，恐芒山不得地利，遂奉惠帝移兵至缑氏【眉】偶阅俗本，竟以缑氏误作一女子，谓其精通武艺，惠帝纳为妃云云。【夹】汉置之县治也。其故城在今河南河南府偃师县南。屯住，且等洛阳消息。
却说石超战败，回见陆机。陆机怒曰：“懦夫挫我军威！”喝令推出斩之。刀斧手推出正待行刑，忽然石超亲兵百余人，蜂拥而至，杀散刀斧手，夺去石超。陆机亦不问，只令牵秀代为前锋，石超仍留在营中。惠帝既至缑氏，屯扎方定，牵秀引兵杀到。长沙王又亲自出战，自辰至午，不分胜负。忽然牵秀后军自乱。原来长沙王来时，于沿途树林之中，遍插旌旗，以为疑兵，牵秀后军望见，以为有伏，因此先乱。牵秀不敢恋战，拨马回走。长沙王挥兵追杀一阵，因畏陆机兵势，亦不敢追远，收兵回城。探马报称张方入洛阳，只杀掠一阵，即引兵他去，此时不知下落。长沙王即奉惠帝还洛阳，只见居民房舍，多被烧毁，尸骸满路，惠帝亦为之凄然。
却说牵秀败了一阵，恐陆机见责，不敢回大营相见，幸得长沙王未曾穷追，只在半路屯住。恰好石超引本部百余人前来窥探，牵秀诉说战败情形。石超曰：“司马乂实在英勇难敌，陆机白面书生，妄谈兵事，不敢临阵，只知怪人，吾誓必除之，方消我恨。吾今与将军再杀往缑氏，司马乂不料我等复来，出其不意，必可获胜。”牵秀从之，于是复杀到缑氏来。谁知惠帝早起驾去的远了，牵秀、石超摇旗喊呐，杀入城中，将城中百姓任情杀戮，割取首级，却到陆机处报捷，只说：“大获全胜，逼得司马乂奉了皇帝，奔回洛阳。某等因为兵少，不敢逼近，先回来报捷。”陆机大喜。即长驱兵士，直逼洛阳城下，令将军马咸至城下挑战。长沙王又欲出马，副将王瑚曰：“不劳殿下，末将当往斩之，并可探敌军虚实。”言罢披挂上马，出城与马咸交战，不三合，即大败而回，谓长沙王曰：“敌将勇猛，不可力取，且即斩其一将，亦不能摇动其全军。末将有一策，明日当可破之。”王问：“何策？”王瑚曰：“昔田单破敌用火牛，吾可师其意而用戟马，破之必矣。”长沙王从之。
次日，王瑚选高大战马千余匹，各去鞍辔，以长枪大戟，缚在马身上，安排停当，即引兵出城搦战。马咸、牵秀、石超等亦引兵出迎。两阵对圆，王瑚纵辔出阵，马咸大叫曰：“败军之将，何得再来送死？”王瑚更不答话，举起令旗一挥，只见阵门大开，阵前列着一排战马，众兵士在马上加上两鞭，那马便向敌阵狂奔。王瑚又喝令放箭，马中箭负痛，益发向前乱窜，身上缚着长枪大戟，当之者莫不披靡。马咸军大乱，纷纷望后奔逃，反把后军冲动，立脚不住，一哄而逃。王瑚挥兵，从后杀来，敌军彼此不能相顾。王瑚赶上马咸一枪刺于马下，兵士益加奋勇追杀。陆机大营亦被败兵冲破，只得上马而逃。直逼至七里涧，众兵落涧死者，不计其数，死尸塞满涧中，涧水为之不流，后至者竟践尸而过。王瑚正在穷追，忽然斜刺里一彪军杀出，为首大将正是张方，挡住王瑚，救得陆机等众。
陆机收集残兵，屯扎将息，请张方来商量复仇之策。张方曰：“都督且在此将息，吾当往攻洛阳。”言罢自去。陆机休息数日，方商量进兵，忽报成都王有使命至，陆机连忙出迎。及至相见，使者不是别人
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:09:07-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>
<!DOCTYPE html><!--STATUS OK-->
<html>
<head>
<meta http-equiv="Content-Type" content="text/html; charset=UTF-8">
<meta http-equiv="X-UA-Compatible" content="IE=edge,chrome=1">
<meta name="viewport" content="width=device-width, initial-scale=1, minimum-scale=1,maximum-scale=8.0, user-scalable=yes">
<meta name="keywords" content="序,第一卷。晋室将亡廊庙乱　宋家应运帝王兴,第二卷。刘寄奴灭寇立功　王孝伯称兵受戮,第三卷。杨佺期演武招婚　桓敬道兴师拓境,第四卷。京口镇群雄聚义　建康城伪主潜逃,第五卷。扶晋室四方悦服　代燕邦一举荡平,第六卷。东寇乘虚危社稷　北师返国靖烽烟,第七卷。除异己暗袭江陵　剪强宗再伐荆楚,第八卷。任诸将西秦复失　行内禅南乐聿兴,第九卷。废昏庸更扶明主　杀大将自坏长城,第十卷。急图位东官不子　缓行诛合殿弑亲,第十一卷。诛元凶武">
<meta name="description" content="清代白话长篇历史演义小说,三十二卷。卷首有许宝善序和凡例十条。今存乾隆六十年(乙卯,1795)。“玉峰东景川局镌”原刊本,道光十年刊本和同治四年鹭门文德堂刊本等。主要记述了宋、齐、梁、陈四朝的兴衰盛变。小说结构清晰，主次有序，人物形象鲜明，语言通达流畅。在这个“你方唱罢我登场”的纷繁更替中，作者浓笔重彩描写了宋高祖刘裕、齐高祖萧道成、梁高祖萧衍、陈高祖陈霸先这四个开国之主，又着重刻画了宋苍梧王、齐东昏侯、陈后主等亡国之君的荒淫和侯景之乱给百姓所带来的深重灾难。这样就把复杂的历史，一一展示在读者面前。小说阐">
<title>南史演义_杜纲_全文阅读_全本下载_大玄古籍</title>
<link rel="icon" type="image/x-icon" href="/favicon.ico">
<link rel="shortcut icon" type="image/x-icon" href="/favicon.ico">
<link rel="stylesheet" charset="UTF-8" type="text/css" href="/css/font.css">
<link rel="stylesheet" charset="UTF-8" type="text/css" href="/css/search_book.css">
<link rel="stylesheet" charset="UTF-8" type="text/css" href="/css/loadmaue.css">
<link rel="stylesheet" charset="UTF-8" type="text/css" href="/css/Aimara.css">
</head>
<body>
<div class="iphone style-5">
  <div class="iphone__screen"> <a href="javascript:void(0);" class="nav__trigger"><span class="nav__icon"></span></a>
    <nav class="nav">
      <div id="stdiv"style="word-break:break-all;padding: 12px 4px;z-index:1;border: 2px solid blue;position:fixed;overflow-x: hidden;float:left;width:calc(100% - 14px);height: calc(98% - 24px);">
        <div id="stck0"style="display:block;user-select:none"></div>
        <div id="stck1"style="display:block">书名： <span class="inputVal" id="bkname">南史演义</span> <br/>
          作者： <span class="inputVal" id="bkauthor">杜纲</span> <br/>
          朝代： <span class="inputVal" id="bkdate">清代</span> <br/>
          版权： <span class="inputVal" id="bkcopyright">玄之又玄 謂之大玄=學海無涯君是岸=書山絕頂吾为峰=大玄古籍書店獨家出版</span> <br/>
          分类： <span class="inputVal" id="bktype">文学艺术,小说,完结</span> <br/>
          字数： <span class="inputVal" id="bknum">[book_length]196979</span> <br/>
          说明： <span class="inputVal" id="bkdec">清代白话长篇历史演义小说,三十二卷。卷首有许宝善序和凡例十条。今存乾隆六十年(乙卯,1795) “玉峰东景川局镌”原刊本,道光十年刊本和同治四年鹭门文德堂刊本等。主要记述了宋、齐、梁、陈四朝的兴衰盛变。小说结构清晰，主次有序，人物形象鲜明，语言通达流畅。在这个“你方唱罢我登场”的纷繁更替中，作者浓笔重彩描写了宋高祖刘裕、齐高祖萧道成、梁高祖萧衍、陈高祖陈霸先这四个开国之主，又着重刻画了宋苍梧王、齐东昏侯、陈后主等亡国之君的荒淫和侯景之乱给百姓所带来的深重灾难。这样就把复杂的历史，一一展示在读者面前。小说阐明了这样一个道理：“其兴也，必有所以兴；其亡也，必有所以亡。”“所以”之缘就在于一个字——“民”。《南史演义》基本根据正史演绎而成，野史传言时见其中，使得小说更为跌宕起伏。</span> <br/>
          封面： <span class="inputVal" id="bkimg">Z_13829.jpg</span> <img id="bkimgdv"style="margin-left:calc(50% - 100px);width:200px;"/><br/>
        </div>
        <div id="div_tree"></div>
        <span class="btn icon-point-up"style="position:fixed;top:100px;right:6px;cursor:default;float:right;">上置</span></div>
    </nav>
    <div class="iphone__content">
      <div id="bkhet"style="position:fixed;border: 2px solid #ccc;width:calc(100% - 5px);height:98%;">
        <div id="bkdiv" style="background-color:#FAF9DE;color:#FAF9DE;word-break:break-all;width:100%;height:100%;font-size: 24px;font-weight: bold;">
        [book_name]南史演义
[book_author]杜纲
[book_date]清代
[book_copyright]玄之又玄 謂之大玄=學海無涯君是岸=書山絕頂吾为峰=大玄古籍書店獨家出版
[book_type]文学艺术,小说,完结
[book_length]196979
[book_dec]清代白话长篇历史演义小说,三十二卷。卷首有许宝善序和凡例十条。今存乾隆六十年(乙卯,1795) “玉峰东景川局镌”原刊本,道光十年刊本和同治四年鹭门文德堂刊本等。主要记述了宋、齐、梁、陈四朝的兴衰盛变。小说结构清晰，主次有序，人物形象鲜明，语言通达流畅。在这个“你方唱罢我登场”的纷繁更替中，作者浓笔重彩描写了宋高祖刘裕、齐高祖萧道成、梁高祖萧衍、陈高祖陈霸先这四个开国之主，又着重刻画了宋苍梧王、齐东昏侯、陈后主等亡国之君的荒淫和侯景之乱给百姓所带来的深重灾难。这样就把复杂的历史，一一展示在读者面前。小说阐明了这样一个道理：“其兴也，必有所以兴；其亡也，必有所以亡。”“所以”之缘就在于一个字——“民”。《南史演义》基本根据正史演绎而成，野史传言时见其中，使得小说更为跌宕起伏。
[book_img]Z_13829.jpg


[book_title]序
余既劝草亭作《北史演义》问世，自东、西魏以至周、齐及於隋初，其兴亡治乱之故，已备载无遗，远近争先睹之为快矣。特南朝始末，未能兼载，览古之怀，人犹未餍。且於补古来演义之阙，犹为未备也。乃复劝其作《南史演义》，凡三十二卷。自东晋之季，以迄宋、齐、梁、陈，二百余年，废兴递嬗，无不包罗融贯，朗如指上罗纹。持此以续《北史》之后，可谓合之两美矣。或谓南朝风尚，贤者鹜於玄虚，不肖者耽於声色，所遗事迹，类皆风流话柄，所谓六朝金粉是也。载之於书，恐观者色飞眉舞，引於声色之途而不知返，讵非作书者之过耶？余应之曰：「嘻！子何见之小也？夫有此国家，即有兴替。而政令之是非，风俗之淳薄，礼乐之举废，宫闱之淑慝，即於此寓焉。其兴也，必有所以兴；其亡也，必有所以亡。如是而得者，亦如是而失。影响相随，若报复然。阅者即其事以究其故，由其故以求其心，则凡正心、修身、齐家、治国、平天下之道，胥於是乎在。宁可执『金粉』两字概之耶？且圣人删《诗》，不废《郑》、《卫》，亦以示劝惩之意。是书之作，亦犹是而已矣。况荒淫侈靡之事，正史亦并载之，其能尽弃之否耶？」
或无以应，乃书之以弁於简端。
乾隆六十年岁在乙卯三月望前一日，愚弟许宝善撰。
叙
今试语人曰：尔欲知古今之事乎？人无不踊跃求知者。又试语人曰：尔欲知古今之事，盍读史？人罕有踊跃求读者。其故何也？史之言质而奥，人不耐读，读亦罕解。故唯学士大夫或能披览，外此则望望然去之矣。假使其书一目了然，智愚共见，人孰不争先睹之为快乎！晋陈寿《三国志》结构谨严，叙次峻洁，可谓一代良史。然使执卷问人，往往有不知寿为何人，《志》属何代者。独《三国演义》虽农工商贾、妇人女子，无不争相传诵。夫岂演义之转出正史上哉，其所论说易晓耳。然则《北史演义》之书，诓可不作耶？
虽然又有难焉者，夫《三国演义》一编，着忠孝之谟，大贤奸之辨，立世系之统，而奇文异趣错出其间，演史而不诡於史，斯真善演史者耳，《两晋》、《隋唐》皆不能及。至《残唐五代》、《南北宋》，文义猥杂，更不足观，叙事之文之难如此。况自魏季迄乎隋初，东属齐，西属周，其中祸乱相寻，变故百出，较之他史头绪尤多，而欲以一笔写之，不更难乎？草亭老人潜心稽古，以为此百年事迹，不可不公诸见闻。於是宗乎正史，旁及群书，搜罗纂辑，连络分明，俾数代治乱之机，善恶之报，人才之淑慝，妇女之贞淫，大小常变之情事，朗然如指上罗纹。作者欲歌欲泣，阅者以劝以惩，所谓善演史者非耶？余尝谓历朝二十二史是一部大果报书。二千年间出尔反尔，佹得佹失，祸福循环，若合符契，天道报施，分毫无爽。若此书者，非尤大彰明较着者乎？余故亟劝其梓行，而为之序。
乾隆五十八年岁在癸丑端阳日愚弟许宝善撰。

[book_title]第一卷     晋室将亡廊庙乱　宋家应运帝王兴
粤自西晋之季，惠帝不纲，贾后乱政，宗室相残，群雄四起，天下土崩瓦解，遂至大坏。瑯玡王睿，避难渡江，收集余众。以王导专机政，王敦总征讨。江东名士贺循、顾荣辈，相率归附，奉以为君，即位建康，遂开东晋之基，是为元帝。其后遭王敦谋逆，郁郁成疾，在位六年而崩。子明帝立，会敦死，其党皆伏诛，大乱乃定。明帝在位，三年而崩。太子即位，是为成帝。庾亮、王导、卞壶同受顾命。苏峻反於历阳，兵人台城。卞壶战死，庾亮出亡，天位几失。赖有温峤、陶侃诸贤，奋义起兵，入平内难。峻以败死，晋室复宁。帝在位十七年，国家无事。及崩，二子俱幼，乃迎帝弟瑯玡王岳为嗣，是为康帝。二年去世，太子聃即位，是为穆帝。其时桓温都督荆、梁等州，坐拥强兵，遥执朝政。出师平蜀，进封临贺郡公，威名大震，朝廷畏之。时殷浩有盛名，帝引为心膂，欲以抗温。哪知浩徒负虚声，全无实用，出兵屡败，温上表废之。由是大权一归於温。穆帝崩，无子，乃立成帝长子丕，是为哀帝。帝在位四年崩，无子，弟瑯玡王奕立，是为废帝。温有篡夺之志，诬帝夙有痿疾，嬖人来灵宝等参侍内寝，秽乱宫掖，所生三男皆非帝出，恐乱宗祧，遂废帝为海西县公，迎会稽王昱登极，是为简文帝。帝美风仪，善容止，神识恬畅，然无经济大略。
谢安以为惠帝之流，清谈差胜耳。在位二年，常忧废黜，俄以疾崩。太子矅即位，是为孝武帝。其时桓温已死，桓冲继之，尽忠公家。又任谢安为相，总理朝政。安有庙堂之量，选贤使能，各当其任，内外称治。大元八年，苻坚入寇，发兵八十七万，前临淝水，旗鼓相望，千里不绝，举朝大恐。安不动声色，命谢玄、谢石率兵八万拒之。将士奋勇，大败秦师。死者蔽野，走者闻风声鹤唳，皆以为晋兵将至，心胆俱裂。亏此一捷，国势遂固。人皆谓安石之功，实同再造。那知良臣去世，君志渐侈，日复一日，渐渐生出事来。
今且说孝武帝，初政清明，信任贤良，大有人君之度。既而溺志於酒，不亲万几。有同母弟道子，封瑯玡王，悉以国事委之。道子亦嗜酒，日夕与帝酣饮为乐，复委政於中书令王国宝。以故左右近习，争弄威权，交通请托，贿赂公行，朝局日坏。尚书令陆纳尝望宫阙歎曰：「好家居，纤儿欲撞坏之耶？」群臣上疏切谏，帝皆不省。国宝既参国政，窃弄威福，势倾朝野，却一无才略，唯以追佞为事。凡道子所欲，无不曲意逢迎，故道子宠信日深。一日，道子色若不怿，国宝问故。道子曰：「吾府中宫室虽多，苦无游观之所，可以消遣情怀。」国宝曰：「易耳。府吏赵牙最有巧思，何不使辟东第为之，可以朝夕游赏？」道子从之。乃使赵牙於东第外闢地数里，叠石为山，高百余丈；环以长渠，列树竹木，高台杰阁，层出其中。
临渠远近皆筑精舍，使宫人开设酒肆其间。道子与左右亲臣乘船就之，宴饮以为乐。一日，帝幸其第见之，谓道子曰：「府内有山，游览甚便。然修饰太过，毋乃太耗物力。」道子默不敢对。帝还宫，道子谓赵牙曰：「上若知山是人力所为，尔必死矣。」牙曰：「王在，牙何敢死？」营造弥盛，帝由是恶之国宝欲重道子之权，讽令群臣奏请道子位大丞相，假黄钺，加殊礼。侍中车胤拒之曰：「此成王所以尊周公也。今主上当阳非成王之比。相王在位，岂得自比周公乎？」议乃止。帝闻大怒，而嘉胤有识。又道子为太后所爱，内延相遇，如家人一般每恃宠乘酒，失礼於帝。帝欲黜之，而虑拂太后意，含忿不发。
时朝臣中王恭、殷仲堪最负重望，因欲使领藩镇，以分道子之权。一日，王雅侍侧，谓之曰：「吾欲使王恭为兖、青二州刺史，镇京口；殷仲堪为荆州刺史，镇江陵，卿以为何如？」雅曰：「王恭风神简贵，严於嫉恶。仲堪谨於细行，以文义着称，然皆局量峻狭，果於自用，且乾略皆其所短。若委以方面，天下无事，足以守职；一旦有事，必为乱阶，恐未可用也」帝不以为然，卒任二人为刺史。由是君相疑贰，友爱渐衰。太后欲和解之，暗使中书郎邈，从容言於帝曰：「昔汉文明主犹悔淮南，世祖聪达，负愧齐王。兄弟之际，宜加深慎。瑯玡王虽有微过，尚宜宏贷。外为国家之计，内慰太后之心。」帝纳其言，复委任如故。
太元二十一年，长星昼见。群臣进奏，劝帝修德禳灾。帝正在华林国饮酒，见奏，起立离座，举杯向天祝曰：「长星，我劝汝一杯酒，自古岂有万年天子乎？」左右皆窃笑。
却说酒色二字，从来相连。帝则唯酒是耽，而於色欲甚淡凡嫔御承幸者，一不快意，即贬入冷宫，或赐之死，宫中谓之薄情天子。独张贵妃侍帝有年，宠爱无间，然貌慈心狠，妒而且淫。自承宠之后，即不容帝有他幸。枕席之私，流连彻夜，犹为未足。故虽独沾恩宠，尚未满意。及帝末年，嗜酒益甚，几乎昼夜不醒。才一就枕，便昏昏睡去，任你撩云拨雨，漠若不知。弄得张妃欲念弥为炽，终夜煎熬，积想生恨。以故愁眉常锁，对镜不乐。有宫婢彩云者，善伺主意，私谓妃曰：「帝与娘娘夜夜同衾，有何不足，而郁郁若此？」妃歎曰：「如此良宵，身与木偶同卧，尚有生人之趣否？教人怀抱怎开？」彩云笑曰：「此非帝误娘娘，乃是酒误帝耳。」妃为之失笑。
一夕帝宴於后官，张妃陪饮。饮至半酣，帝忽问张曰：「卿年几何？」妃曰：「三十。」帝曰：「以汝年，亦当废矣。吾意更属少者，明日贬汝於冷宫何如？」帝本戏言，而张妃积怨已久，忽闻是言，信以为实，益增恼怒，顿起不良之意，强作欢容，手持大杯敬帝。帝本好饮，且不知是计，接来一饮而尽。饮已无数，犹频频相劝。及帝大醉，不省人事，张妃乃命宫人扶入，寝於清暑殿内。余宴分赐内侍，命各去畅饮，不必再来伺候。内侍退讫，独存心腹宫婢数人，泣谓之曰：「汝等闻帝饮酒时言乎？帝欲杀我，汝等明日皆赐死矣。」宫女亦泣妃曰：「汝欲免死，今夜助我举一大事，不但可免大难，且有金帛给汝。否则唯有死耳。」宫人皆曰：「唯命。」乃走至帝所，见帝仰面而卧，烂醉若死。妃令宫女以被蒙帝面，身坐其上，按住四角，使不得展动。良久起视，则帝已闷绝而死矣。
妃见帝死，召内传至前，悉以金帛赂之，嘱其传报外延，但言帝醉后，遇大魇暴崩。外延一闻帝殂，飞报道子。道子闻之，又惊又喜：惊者，惊帝无故暴崩；喜者，喜帝崩之后，则大权独归於己。急召国宝谋之。国宝曰：「臣请人作遗诏要紧」遂飞骑入朝。时已半夜，禁门尚闭，国宝扣呼求人。黄门郎王爽，厉声拒之曰：「大行宴驾，皇太子未来，敢入者斩！」国宝失色而退。黎明，百官齐集，共诣道子，请立新君。道子意欲自立，而难於启口，使国宝示意群臣。车胤附道子耳语曰「王恭、殷仲堪各拥强兵於外，相王挟天子以令之，谁敢不服？倘若自为，彼兴问罪之师，长驱至京，相王何以御之？」道子悟。辛酉，率百官奉太子即帝位，是为安帝。当是时，执政者一昏聩之人，登极者又一愚幼之主，群臣依违从事，唯务苟安。
帝崩之由，皆置不问。张妃始犹疑虑，恐怕廷臣究问情由，大祸立至。及梓宫既殓，外延无人问及，私心暗喜。可怜，一代帝王死於数女子之手，把一亲弑逆的人，竟轻轻放过。识者，有以知晋祚之不长矣。
却说王恭闻帝宴驾，星夜起身到京，举哀毕，仰宫殿歎曰：「佞人得志，国事日非，榱栋惟新，便有黍离之歎，奈何？」故每见道子、国宝，辄厉声色。二人积不能平，遂有相图之意。
国宝说道子曰：「王恭意气凌人，不如乘其入朝，伏兵杀之，以绝后患。」道子胆怯不敢动，或亦劝恭以先诛国宝，可免后忧。恭不能决，谋之王珣。珣曰：「国宝罪逆未彰，今遽诛之，必大失朝野之望。况身拥强兵，发於辇毂之下，谁谓非逆？我意俟其恶布天下，然后顺众心除之，亦无忧也。」恭乃止。冬月甲申，葬孝武帝於隆平陵。恭亦还镇去了。自是道子益无忌惮，日夜沉湎，杯不离手。除二三谐臣媚子外，宾客罕见其面。
一日有客进谒，道子以其求见数次，不得已见之。其人姓桓，名玄，字敬道，温之庶子也。其母马氏，常与同辈夜坐月下，见一流星，坠铜盆水中，光如二寸火珠，炯然明朗。同辈竟以瓢接取，皆不能得，马氏取而吞之，遂有感怀孕。及产时，有光照室，人以为瑞，故小名灵宝。你母每抱诣温所，必易人而后至，皆云体重於常儿数倍，温甚爱而异之。临终，命以为嗣，袭爵南郡公。及长，形貌瑰奇，风神秀朗，博综艺术，兼善属文，每以雄豪自处，负其才地，谓直立朝居要。而朝廷以其父温得罪先朝，疑而不用。年二十三，始拜太子洗马。后出补义兴太守，郁郁不得志，尝登高望震泽，歎曰：「父为九州伯，儿为五湖长，恋此何为？」遂弃官归国，上疏自讼曰：「先臣勤王之勋，朝廷遗之，臣不复计。至於先帝龙飞，陛下继明，请问率先奉上者，谁之功耶？」疏寝不报。今见孝武已崩，道子当国，望其引用，故来进谒。哪知桓玄来见时，道子已在醉乡，蓬首闭目，昏昏若睡。玄至堂阶，众宾起接，道子安坐如故。左右报曰：「桓南郡来。」道子张目谓人曰：「桓温晚途欲作贼，其子若何？」玄伏地流汗，不得起。长史谢重举笏对曰：「故宣武公，黜昏立明，功高伊、霍，纷纭之言，宜不足信。」道子国视重曰：「侬知侬知。」因举酒嘱玄曰：「且饮此。」玄乃得起，由是切齿於道子，不发一言而退。
归至家，独坐堂中，怒气不息。其兄桓伟见之，曰：「弟有何事而含怒若此？」玄曰：「吾父勋业盖世，子孙失势，为庸奴所侮。」因备述道子语，曰：「吾恨不手刃之也！」伟曰「朝政日紊，晋室将败，时事可知。吾桓氏世临荆州，先宣武遗爱在彼，士民悦服，荆、益名流，皆吾家门生故吏，策而使之，孰不心怀报效？况仲堪初临荆州，资望犹浅，今往归之，彼必重用。借其势力，结纳群才，庶可得志。毋庸留此，徒受人辱也！」玄恍然大悟，乃尽室以行，往投仲堪。
先是仲堪到官以来，好行小惠，政事繁琐，荆人不附。又与朝廷不睦，恐为国宝等所图，正愁孤立，一闻玄至，知其素有豪气，为荆人畏服，不胜大喜，忙即接见，邀入密室细语。谓玄曰：「君从京师来，必知朝廷虚实，近日人情若何？」玄曰：「大臣昏迷，群小用事，朝政颠倒，日甚一日，是以脱身西归，委诚足下。且更有一说，君及王恭，与道子、国宝，素为仇敌，唯患相毙之不速。今道子既执大权，与国宝相为表里其所黜夺，莫敢不从。孝伯居元旧之地，尚未敢害。君为先帝识拔，超居大任，人情不附，彼若假托帝诏，征君为中书令，君将何以辞之？如是，则荆州失而君危矣！」仲堪曰：「吾正忧之，计将安出？」玄曰：「孝伯疾恶深至，切齿诸奸，君直潜与之约，兴晋阳之甲，以除君侧之恶，东西齐举，玄虽不肖，愿帅荆、楚豪傑荷戈先驱，此桓、文之勋也，君岂可坐而失之？」仲堪然其计，即与共谋军事。
却说王恭自还镇后，深恶国宝所为，正欲举兵诛之。一日致书於仲堪回：「国宝等乱政益甚，终为国祸，愿与君并力除之。」仲堪得书以示桓玄，玄曰：「恭有是心，正君之大幸也！乌可不从？」於是仲堪复书王恭，殷、王遂深相结，连名抗表，罪状国宝，举二州之兵，同时向阙。国宝闻王、殷兵起，恇惧不知所为，命其弟王绪，率数百人，戍竹里以伺动静。夜遇风雨，人各散归。道子召国宝谋之，国宝茫无以对，但云内外已经戒严。国宝退，王珣、车胤人见，道子向二人问计，珣曰：「王、殷与相王，素无深怨，所竟不过势利之间耳。」道子曰：「得无曹爽我乎？」珣曰：「是何言与，大王宁有爽之罪，孝伯岂宣帝之俦耶？」道子曰：「国宝兄弟，劝吾挟天子以征讨，卿等以为然否？」车胤曰：「昔桓宣武伐寿阳，弥时乃克。今朝廷遣兵，恭必拒守。若京口未拔，而上流奄至，不识何以待之？」道子曰：「然则若何而可？」二人曰：「今有一计，恐相王未必能行，若能行之，兵可立退。」道子急问何计，二人曰：「王恭、殷伸堪所欲讨者国宝耳，於相王无与也。若正国宝之罪，诛之以谢二藩，则二藩有不稽首归顺者哉？」道於默然良久，曰：「苟得无事，吾何惜一国宝。」遂命骠骑将军谯王尚之收国宝，付廷尉，赐死。并斩其弟王绪。遣使诣恭，深谢愆失，恭遂罢兵还镇，仲堪亦还荆州。
桓玄又谓仲堪曰：「今虽罢兵，干戈正未戢也。荆州兵旅尚弱，玄请为君集众以自强。」仲堪许之。玄於是招募武勇，广置军旅，阴养敢死之土，为己爪牙，令行禁止，士民畏之，过於仲堪，虽仲堪亦惮之矣。今且按下不表。
且说一代将终，必有一代开创之主，应运而兴。此人姓刘，名裕，字德舆，小字寄奴。汉楚元王二十一世孙，世居晋陵郡丹徒县京口里；祖名靖，为东安太守；父名翘，为郡功曹；母赵氏。裕生於晋哀帝元年三月壬寅夜。数日前，屋上红光烛天，邻里疑其家失火，往视则无有。将产之夕，甘露降於屋上，人皆谓是儿必贵。哪知生未三日，赵氏旋卒，家贫不能僱人乳，父将弃之。裕有从母张氏，生子怀敬未期，闻将弃儿，奔往救之，抱以归，断怀敬乳而乳之，儿得无恙。及长，风骨奇特，勇健绝伦，粗识文字，落拓嗜酒。事继母萧氏以孝闻。俄而父卒，家益贫，萧氏善织履，卖以给用，亦令裕为之。裕曰：「昔刘先主卖履为业，终为蜀帝，裕何人斯，而敢不为？」同里皆贱之，而裕意气自若。居常行动，时见二小龙左右附翼，樵渔於山泽间，同侣亦或见之，咸歎为异。及后所见龙形渐大。家乏薪，每日伐荻新洲，给薪火用。一日持斧往伐，有大蛇数十丈，盘踞洲中，头大如斛，见者惊走，裕有家藏弓箭，归取射之。大蛇伤，忽失所在。明日复往，闻有杵臼声，从荻中出，迹而寻之，见童子数人，皆衣青衣，捣药其间。问何用，童子对曰：「吾王神也，昨游於此，为刘寄奴所伤，故捣药敷之。」裕曰：「既为神人，何不杀之？」对曰：「寄奴王者，不死，不可杀。」裕以为妄，厉声叱之，忽不见，乃取其药而返。尝至下邳，遇一沙门，端视之曰：「江表寻当丧乱，能拯之者君也。」见裕有手创，指之曰：「此何不治？」裕曰：「患之积年，犹未获愈。」沙门笑曰：「此手正要用他，岂可患此？」出怀中黄散一包，曰：「此创难治，非此药不能瘳也。」授药后，沙门遂失所在。裕取药敷之，创果立愈。其后凡遇金创，将所存黄散，及童子所捣之药，治之皆验。偶过孔靖宅，靖正昼卧，忽有金甲神人促之曰：「起，起！天子在门。」靖惊起遽出视，绝无他人，独裕徘徊门外。因延入设酒相待，倍致慇懃，裕讶其礼待太过，问曰：「君何为若此？」靖执其手曰：「君必大贵，愿以身家为托，异日元忘今日之言。」裕曰：「恐君言未必确耳，裕何敢忘？」相笑而别。
有吕妪者，开酒肆於里中，尝闻裕多怪瑞，心异之。裕至肆中饮酒，每不计值。一日裕索饮，妪曰：「室内有酒，刘郎自入饮之。」裕入室，即饮於盎侧，不觉过醉，倒卧於地。适司徒王谧，遣其门人至丹徒，过京口里，走路辛苦，至肆中沽饮。妪曰：「请容内坐，送酒来。」其人入室，惊惧奔出，谓妪曰：「汝室中何为有此异物？」妪曰：「刘郎在内饮酒，有何异处了』其人曰：「现有一物，五色斑烂，如蛟龙状，蹲踞在地，不见刘郎也。」姬入，裕已觉，起立谓妪曰：「饮酒过多，醉倒莫怪。」妪笑而出。
其人问裕姓氏，略饮数杯便去，心窃讶之，归以告谧。谧曰：「我知其人久矣。吾前游京口竹林寺，乍及门，见一人从内走出，容貌奇伟，器宇不凡，询之旁人，乃知为刘寄奴也。」入寺，群僧哗然称异，予问其故，僧曰：『刻有刘寄奴，醉卧讲堂禅榻上，隐隐有五色龙章覆其体，众目皆见，及觉，光始散，故众以为异。』予疑僧言为妄，据子所见，僧言不虚。此非池中物也。」因戒门人匆盲，阴欲与裕结纳。
一日，谧以公事赴丹徒，便道访裕，带从者数人，步行至京口里，适过刁逵门口，只见从众纷纷，缚一人大树上。刁逵在旁，大声喝打，谧视之，乃寄奴也，大惊，喝住众人，谓刁逵曰：「汝何无礼於寄奴？」建曰：「寄奴日来呼卢，负我社钱三万，屡讨不还，故执而笞之。」谧曰：「三万钱小事，我代寄奴偿汝，可速去其缚。」刁逵遂释寄奴。谧执裕手曰：「吾正访君，不意遇君於此。」裕便邀谧至家，拜谢救解之惠。谧曰：「此何足谢，君乃当代豪傑，何不奋志功名，而甘守穷困，致受小人之侮？」裕曰：「吾有志四方久矣，苦无门路可投。」谧曰：「前将军刘牢之，开镇江北，号曰北府，广招才武之士，以君投之，必获重用，何患功业不建。吾写书为君先容，何如？」裕拜谢，谧即修书一封，付裕自投，便将三万钱还了刁送逵，厚赠其资而去。裕从此怨逵而德谧。但未识裕去投军，果得牢之重用否，且候后文再讲。

[book_title]第二卷     刘寄奴灭寇立功　王孝伯称兵受戮
话说刘牢之，字道坚，彭城人。面紫赤色，生有神力，沉毅多智。太元初，谢元北镇广陵，多募劲勇，牢之以骁猛应选。
谢元任之为将，领精锐为先锋，所往无敌。淮、淝之役，荷坚攻陷寿阳，牢之以五千兵拒之，杀敌万余人，尽收其器械。坚兵失势，大败而归。以功封震威将军，开镇於江北，号曰「北府」。王恭倚为腹心，牢之亦广招劲旅，大积粮储，为恭声援。
军府之盛，诸镇莫及，故王谧荐裕，投其麾下。
裕从谧言，安顿家口，迳投江北而来。行至辕门，见规模严肃，甲仗整齐，果然威风赫赫，比众不同。方欲上前将书投递，忽有两少年，随着仆从数十，昂然乘马而来，到府下骑欲入，见裕手持书帖，伫立阶下，便向前问曰：「君姓甚名谁，到此何干？」裕见问，知是府中人，对曰：「小子姓刘名裕，有王司徒书，引荐到来，欲投帅府效用。」少年曰：「莫非丹徒刘寄奴乎？」裕曰：「是也。」少年喜曰：「闻名久矣！取书帖来，我即代君通报，君且少待，刻即传请也。」说罢便入。
要知两位少年，不是别人，一即牢之子敬宣，一为牢之甥何无忌，出外访友而归。敬宣见裕一表非凡，故下骑相问，知是寄奴，心益喜。不上一回，内即传请，裕振衣而入。行近堂阶，敬宣慌忙趋出，谓裕曰：「家父此时不暇，明日请会，屈兄书斋小坐。」二人携手进内，施礼罢，知是主君公子。少顷、无忌相见，又知是主君的甥，裕暗暗欢喜。未几，设宴上来，敬宣就请赴席，裕亦不辞。三杯之后，彼此谈心，情投意合，殊恨相见之晚。敬宣谓裕曰：「以君之才，他日功名，定出吾二人之上。今幸相遇，愿结义为兄弟，君意可否？」裕大喜。序齿，裕最长，无忌次之，敬宣又次之。对天下拜，共誓生死不相背负。结义毕，重复入席饮酒。怀抱益开。饮至更深方歇。是夜，裕即宿於府内。明日进见牢之，相与慷慨论事，雄才大略，时露言表。牢之起立曰：「君位当出吾上，今屈君以参军之职，共襄军事。」裕再拜受命。裕遂迎其母弟，共居江北。
时东莞有臧俊者，善相人，为郡功曹。生一女，名爱亲，其母叔孙氏，梦吞月而孕，容貌端严，举动修整。俊贵其女，谓他日必母仪天下，故不轻许人，年二十，尚待字闺中。一日俊至北府，见裕奇之，遂自诣门请曰：「闻君未娶，家有弱息，愿奉箕帚。」裕曰：「吾功业未就，志在驱驰，未暇有室也。」其母在内闻之，呼裕入曰：「吾闻臧女甚贤，汝不可却。」裕遂娶之，即武敬臧皇后也。
当是时，北府人才济济，若刘毅、孟昶、高雅之、诸葛长民等，皆一时豪俊，无不乐与裕游。裕益广结纳，敦意气，以故远近之士，皆归心焉。一日，牢之召裕谓曰：「吾闻三吴之地，近遭海寇作乱，郡邑皆失，吾欲讨之而无朝命，奈何？」裕曰：「拜表即行可耳。」表未发，俄而诏至，命牢之都督吴郡诸军事，引兵进讨。牢之接诏大喜，遂会集请将，下令曰：「军之勇怯，系於前锋，谁能当此任者？」裕应声而出，愿为前部、牢之即命为先锋，领兵三千，先日起发，然后大军继进。
你道海贼从何而起？先是瑯玡人孙泰，师事钱塘杜子恭。子恭有秘术，尝就人借瓜刀一把，其主向索，子恭曰：「当即相还耳。」既而借刀者行至嘉兴，有鱼跃入船中，破鱼腹，得一刀，视之即子恭所借者，其神效类如此，以故人争信之。子恭死，泰传其术，诳诱百姓，奉其教者，竭资产，进男女以求福。王珣为钱塘守，治其妖妄之罪，流之广州。其后王雅悦其术，荐之孝武，云知养性之方。孝武召语大悦，授以内职，后迁新安太守。泰知晋祚将终，收合徒众，聚货巨亿，将谋不轨，三吴之人多从之。会稽内史谢輶发其罪，朝廷诛之。其姪孙恩，逃入海中，愚民犹以为泰实未死，登仙去矣，就海中资给恩，恩乃聚合亡命，得百余人，出没海边。时东土饥谨，盗贼窃发。
恩乘民心骚动，率其党，自海岛突入，杀上虞令，旬日之间，有众数万，於是进攻会稽。会稽内史王凝之，右军羲之子也。妻谢道韫，安西将军谢奕之女，幼聪悟，有才辨，叔安石爱之。
七八岁时，安问《毛诗》何句最佳，道韫称：「吉甫作颂，穆如清风」数句。安歎其有雅人深致。又遇雪下，安问此何所似，其兄子朗曰：「散盐空中差可拟。」道韫曰：「未若柳絮因风起。」安深歎赏。及长，适凝之。以凝之少文，常厌薄之，归宁，意甚不乐。安慰之曰：「王郎逸少於，亦不恶，汝何恨也？」答曰：「一门叔父，则有阿大、中郎，群从兄弟，复有封、胡、羯、末，不意天壤之间，乃有王郎。」封谓谢歆，胡谓谢朗，羯谓谢玄，末谓谢川，皆其小字也。后凝之为会稽内史，一家同到治所。凝之弟献之，尝与宾客谈论，词理将屈。道韫遗婢谓献之曰：「请为小郎解围。」乃设青绫步障自蔽，与客复申前议，客不能屈。由是才名四播。及孙恩作乱，人心惶惶，而凝之世奉天师道，不发一兵，亦不设备，日在道室，稽颡跪祝。官属请出兵禦寇，凝之曰：「我已请於大道，借鬼兵百万，各守津要，贼不足忧也。」俄而贼兵渐近，乃听出兵，恩已破关而人，会稽遂陷。凝之仓皇出走，恩执而杀之，并及诸子。道韫闻乱，举措自若。既而知夫与子皆为贼害，乃拥健婢数人，抽刀出门，贼至，挺身迎敌，手斩数贼，力尽被执。其外孙刘涛，年数岁，贼将杀之，道韫呼曰：「事在王门，何关他族？必若此，宁先见杀！」词气慷慨，声情激厉。恩虽毒虐，为之改容，遂释之，亦不害道韫。
孙恩既据会稽，自称征东将军，逼使人士为官属，有不从者，戮其全家，死者什七八。号其党曰「长生」，遣生四出，酿诸县令之肉，以食其妻、子，不肯食者，辄支解之。所过城邑，焚掠一空，单留强壮者编入队伍，妇女老弱，皆投诸水中。曰：「贺汝先登仙堂。」於是一时豪暴之徒，有吴郡陆环，吴兴邱尪，临海周冑，永嘉张永，以及东阳、新安等处乱民，皆结党聚众，杀长吏以应恩。三吴八郡，皆为贼据。朝廷大恐，命牢之进讨。
於是牢之帅领精骑，转斗而前，击斩贼将许允之等，所向皆克，直渡钱塘，谋复山阴等处。牢之谓裕曰：「贼徒尚盛，未审虚实如何，卿可潜往探之。」裕即领命，率数十骑以往。哪知孙恩闻官军将至，遣大将姚盛，统领步骑五千，前来迎敌。裕正行之次，忽见贼兵漫山塞野而来。众惧欲退，裕曰：「贼众我寡，今走，彼以劲骑追击，吾众立尽，不如战也。与其走而死，毋宁战而死。」遂奋大刀，直前进击，众从之，杀贼数百。贼初疑西来游骑，见敌必走，懈不设备，及见来将勇猛，姚盛挥众共击，裕从骑皆死，独挺身迎战。俄而马蹷，坠於岸下。贼众临岸，以长枪刺之，裕大喊一声，一跃而上，赋人马皆惊，退下数步，裕趋前，复砍杀数十人。姚盛大怒，喝令众将，四面围住，莫教放走。裕全无畏怯，抵死相拒。势正危急，忽有一支军马，大呼杀入，勇锐无比。贼兵纷纷四散，斩获无数，裕始得脱重围。及视来将，乃刘敬宣也。裕曰：「非弟来援，吾命休矣。」敬宣曰：「弟在军，怪兄久不返，故引兵来寻，见前面尘头起处，有喊杀之声，知有贼兵猖獗，兄必被困，急急赶来，果见兄奋大刀独战数千人。兄之勇，虽关张不及。今贼已败去，兄且归营少休。」裕曰：「贼胆已落，速往击之，破竹之势，不可失也。」敬宣从之。遂进兵，贼见裕至，无不畏惧，於是连战皆捷，遂复山阴。牢之得报大喜。
话分两头，孙恩初破会稽，八郡响应、谓其属曰：「天下无复事矣，当与诸君朝服至建康。」既而闻牢之兵至，颇有惧心，但曰：「我割浙江以东，亦不失作句践也。」及牢之兵过钱塘，击灭诸贼，渐复郡县，恩大惧，曰：「孤不羞走，今且避之。」遂驱男女二十余万口东走，复入海岛，自是疆土悉复。
人皆谓牢之宜镇会稽，而晋朝首重门第，乃诏以谢琰为会稽内史，镇守浙东，牢之复还江北。
原来谢琰素无将略，朝廷以资望迁擢，使开方面。到任后，日与宾客饮酒赋诗，谓贼不复来，全无防禦。诸将咸谏曰：「贼近在海浦，伺人形便，宜修武事，潜为之备。前凝之以疏防失守，愿勿复然。」琰怒曰：「荷坚之众百万，尚送死淮南，孙恩小贼，败逃入海，何能复出！若其果来，是天欲杀之也。」於是谈咏如故。
哪知恩在海岛，息兵一年，仍复入寇，据余姚，破上虞，进及邢浦，杀得官军大败，长驱直至会稽。琰方食，闻报，投箸而起曰：「要当灭此而后食。」跨马出战，兵败，为贼所杀。
会稽复陷。牢之闻之，星夜来救，与贼战於城下，大破之，贼始退走。乃以大军屯上虞，使刘裕戍句章。句章城墙卑下，战士不盈数百，为贼出入要路，屡被攻围，守城者朝不保夕。裕至，率众固守。贼来犯，辄败之。恩知城不可拔，乃舍之北去，由海盐进兵，裕尾而追之，筑城於海盐故治。贼将姚盛来攻，裕开城出战，谓盛曰：「汝识我乎？敢来送死耶？」盛见裕，心已怯，强斗数合，手足慌乱，裕大喝一声，斩之马下。贼众皆溃。恩闻盛死，大怒，悉起大队来攻。裕选敢死士三百人，脱甲冑，执短刀，鼓噪而出，劲捷若飞，贼不能御，又大败。明日复来索战，裕不出。至夜掩旗息鼓，若已遁者。明晨开门，使赢疾数人立城上，贼见之，遥问：「刘裕何在？」曰：「夜已走矣。」贼闻裕走，争入城，裕猝起奋击，贼大骇，皆弃甲抛戈而走。乘势追击，斩获无数。恩知裕不可克，乃改计引兵向沪读。裕复弃城追之，海盐令鲍陋，遣其子嗣之，帅吴兵一千，请为前驱。裕曰：「贼锋甚锐，吴人不习战，若前驱失利，必败我军，可在后为声势。」嗣之不服，恃勇先进。裕知其必败，乃多伏旗鼓於左右。前驱既交，诸伏皆起，举旗鸣鼓，声震山谷，贼以为四面有兵，遂退，故得不败。嗣之益自喜，率军追之。裕止之不及，全军尽没。后阵丧气，亦大败，裕走。贼追之急，裕忽停骑，令左右脱死人衣，以示闲暇。贼见当走反止，疑犹有伏，不敢逼，裕乃徐收散卒，结阵而还。
却说贼将卢循，谓恩曰：「自吾起兵海隅，朝廷专以浙东为事，强兵猛将，悉聚於此，建康必虚，不若罄吾全力，溯长江而进，直捣京师，倾其根本，诸路自服。若专在此用兵，时得时失，非长计也。」恩从之，敛兵出海口，悉起其众，合战士十余万，楼船千余艘，浮海溯江，奄至丹徒，建康大震。牢之闻之，乃使裕自海盐入援，身率大军继进。时裕兵不满千人，倍道兼行，尽皆劳疲。及至丹徒，贼方率众登蒜山，扬旗鼓噪，居民惶惶，皆荷担而立。裕欲击之，人以为众寡不敌，必无克理。裕怒气如雷，身先士卒，上山奋击。众皆鼓勇而进，呼声震地，无不一当百。贼大溃，投岸赴水，死者弥满江口。恩狼狈还船，遂不攻丹徒，整兵直向建康。牢之至，见裕已胜，大喜，谓裕曰：「今虽胜之，而贼势甚强，彼船高大，吾战舰小，不能御之，奈何？」裕曰：「楼船非风不进，近日风静，未能即至建康。君以重兵拒之於前，吾以舟师尾之於后，以火攻之，无忧不克也。」牢之从其计，驰至石头，严兵以待。裕装火船廿只，亲自押后，乘夜风便，一齐点着，迳向楼船冲去。贼见火至，方欲扑灭，楼船已被烧着。风烈火猛、当之者皆焦头烂额，於是不依队伍，四路乱窜。牢之望见火起，送出舟师击之。前后夹攻，贼众大败。是役也，贼丧师徒数万，楼船几尽，登陆者又被官军随处截击。恩左右皆尽，所存残兵，不及十之一二，遂自使口远窜入海，三吴乃宁。牢之上裕功，诏以裕为建武将军，下邳太守，仍参牢之军事。裕是时方受命於朝，今且按下。
且说道子世子元显，年十六，性聪警，颇涉文义，志气果锐，常以朝廷受制外藩，必成后患，屡劝其父早为之计。道子乃拜元显骠骑将军，以其卫府甲士，及徐州文武隶之，使参国政。元显既当大任，以谯王尚之，及其弟休之为心腹，张法顺为谋主，以司马王愉为江州刺史，兼督豫州四郡，用为形援。时庚楷领豫州，闻之不乐，上疏言：江州内地，而西府北带寇戎，不应割其四郡，使愉分督。朝廷不许。楷大怒，知王恭与道子有隙，乃遣使说恭曰：「尚之兄弟，复秉几衡，过於国宝，欲假朝权，削弱藩镇，惩艾前事，为祸不小，及其谋议未成，宜早图之。」恭自诛国宝后，自谓威无不克，遂许之，以告仲堪、桓玄，二人欣然听命，推恭为盟主，刻期向阙。牢之闻之，来谏恭曰：「将军，国之元舅，会稽王，天子叔父也。会稽王又当国秉政，向为将军戮其所爱国宝兄弟，其深服将军多矣。顷所授者，虽未允惬，亦非大失。割庚楷四郡，以配王愉，於将军何损？晋扬之甲，岂可数兴乎！」恭不从，坚邀共事。牢之不得已许之。
再说仲堪多疑少决，虽应恭命，而兵不遽起。其时南郡相杨佺期，为仲堪心腹，有勇名，自谓汉太尉杨震之后，祖父皆为贵臣。矜其门第，江左莫及，而时流以其晚过江，婚宦失类，常排抑之。佺期每慷慨切齿，欲因事际，以逞其志，力劝仲堪速发。仲堪於是勒兵，使佺期率舟师五千为前锋，桓玄次之，己又次之，合兵三万，相继东下。元显闻变，知衅由庚楷，乃以道子书遗之曰：
昔我与卿，恩如骨肉，帐中之饮，结带之言，可谓亲矣。卿今弃旧交，结新援。忘王恭昔日陵侮之言乎？若欲委体而臣之，使恭得志，必以卿为反覆之人，安肯深相亲信？首领且不可保，况富贵乎？
时楷已应恭檄，征集士马，事难中止。乃复书曰：
王孝伯昔赴山陵，相王忧惧无计。我知事急，勒兵而至，恭不敢发。去年之事，我亦俟命而动，我事相王，无相负者，相王不能拒恭，反杀国宝，自尔已来，谁敢复为相王尽力？庾楷实不能以百口助人屠灭也。
书返，道子不知所为，谓元显曰：「国家事，任汝为之，我不与矣。」於是，元显自为征讨大都督，遣卫将军王珣、右将军王雅将兵讨恭，谯王尚之将兵讨庾楷。已亥，尚之大破庾楷於牛渚，楷单骑奔去。尚之乘胜，遂与西军战於横江，孰知杀得大败，所领水军尽没。元显大恐，问计於僚左。张法顺口：「北来诸将，吾皆得其情矣。王恭素以才地陵物，人皆恶其傲，既杀国宝，其志益骄。仗牢之为爪牙，而仍以部曲将遇之，牢之负其才，深怀耻恨。今与同反，非其本心。若以辨士说之，使取王恭，许事成即以恭之位号授之，牢之必喜而叛恭，倒戈相向，摧王恭之众，如拉朽矣。首恶既除，余党自解，何惧之有？」元显从之，乃致书牢之，为陈祸福，密相要结。牢之心动，谓其子敬宣曰：「王恭昔受先帝大恩，今为元舅，不能翼戴王室，自恃其强，举兵频向京师，吾未审其志，事捷之日，必能为天子相王下乎？吾欲奉国威以顺讨逆，何如？」敬宣曰：「大人言是也。朝廷虽无成、康之美，亦无幽、厉之恶，而恭恃其兵威，暴蔑王室，大人亲非骨肉，义非君臣，虽共事少时，意好不协，今日讨之，於情义何有？」牢之意遂决，以书报元显，许为之应。
时恭有参军何澹，至牢之营，相语久之，归谓恭曰：「吾观牢之颇有异志，直深防之。」恭不信，置酒请牢之，结为兄弟。悉取军中坚甲利兵配之，使帐下督颜延为前锋，与之俱进，且命速发。牢之至竹里，诱颜延入帐斩之，下令还兵袭恭。是时恭方出城耀兵，甲仗鲜明，行阵肃穆，观者环堵。敬宣突至，纵骑横击之，喊曰：「奉诏诛王恭，降者勿杀！」一军大乱，恭不意有变，惶急无措，回骑入城，门已闭。牢之婿高雅之，从城上射之，矢下如雨，左右皆散，恭进退无路，单骑而逃。又素不习马，行至曲阿，髀肉生疮，呼船求载，为人所执，送至京师，元显斩之於倪塘。恭临刑，犹理须鬓，神色自若，谓监刑者曰：「我暗於信人，所以至此。原其本心，岂不忠於朝廷乎？但令百世之下，知有王恭耳。」其子弟与党羽皆死。诏以牢之代其任，镇京口。
仲堪闻恭死，大惊，急与杨、桓二人谋之。二人曰：「彼以既杀王恭，吾军必惧而退走。今若遽退，是示以怯也，必为所乘。不若出其不意，长驱向阙，大张兵势以慑之，庶进退有据。」仲堪从之，於是中军屯於芜湖，前锋直取石头，声言为恭报仇，乞诛刘牢之、司马尚之等，然后罢兵。军伍充斥郊畿，征鼓达於内阙，人情大惧。元显本意恭死，则大事立定，不虞西军大上，反肄猖撅，慌集群臣问计。或曰：「急召牢入援，彼势自沮。」或曰：「遣使求解於仲堪，玄与佺期自退。」议论不一。只见一人出而言虫：「吾有一计，能使杨、桓二人，俯首听命，仲堪束手无策，管取朝廷元事，社稷永安。」众视之，乃桓冲之子桓修，现居左卫将军之职，即玄从兄也。元显大喜，拱手情教，众皆侧耳以听，但未识其计若何，且俟下回再讲。

[book_title]第三卷     杨佺期演武招婚　桓敬道兴师拓境
话说桓修进计於元显曰：「殷、桓之下，专侍王恭。恭既破灭，西师必恐。玄及佺期，非有报复之心，唯望节钺，专制一方，若以重利啖之，二人必内喜，可使倒戈取仲堪矣。」元显从之，乃下诏桓玄为江州刺史，杨佺期为雍州刺史，黜仲堪为广州刺史，桓修领荆州之职，遣牢之以兵千人，送修之镇，救令罢兵，各赴所任。仲堪得诏大怒，忙催杨、桓进战。而二人喜於朝命，欲受之，因回军蔡州。仲堪闻之，怒曰：「奴辈欲负我耶？」遽即引兵南归，遣使到蔡州，谕军士曰：「有不散归者，吾至江陵，当尽灭其家。」於是众心离散，佺期部将刘系率二千人先归。玄等大惧，狼狈亦还。追仲堪於寻阳，及之，深自谢罪曰：「虽有朝命，实不欲受。所以回泊蔡州者，欲俟大师之至，相与并力，非有他意也。」是时仲堪失职，必倚二人为援；玄等兵力尚寡，必借仲堪声势，虽内怀疑忌，其势不得不合。乃以子弟交质，互相歃血，盟於寻阳，上表申理王恭。乞还荆土。朝廷欲图苟安，乃罢桓修，仍以荆州还仲堪。优诏慰谕，仲堪等乃各受沼还镇。从此建康解严，内外稍安，今且不表。
却说杨佺期有女，名琼玉，美而勇，虽怯弱身材，生有神力，能挽强引有百步穿杨之技。手下女兵百人，皆能临阵禦敌，贵家子弟，争欲得之为室。而佺期自矜族望，必得王、谢门弟，方肯结婚，故女年十八，尚未受聘。时仲堪有子，名道护，字荆生，年少多才，兼善骑射。一日路经襄阳，见一队女兵，在山下打猎，内一女将，色甚艳，驰马如飞，射无不中。访之，知为佺期女也，心甚慕之。归禀於父，欲求为室。斯时，仲堪正与杨、桓不睦，欲圆修好，因即遣使襄阳，求其女为妇。佺期已有允意，恰值其时，桓玄亦遣使来为其子升求婚。升字麟儿，少在江陵，曾与荆生同学，才貌风流，彼此相仿。玄欲结好佺期。故求婚焉。两家一齐来说，佺期转无定见，因念殷、桓相等，皆堪为婿。但此系女子终身大事，不若令其自择。遂对殷、桓二使道：「两家公子，我皆爱之，欲屈公子到此，面试其能，如中吾意，便可在此成婚。归语尔主，未识可否？」使各领命回报。仲堪许之，便命其子来谒佺期。玄闻之曰：「佺期亦大作难，但吾子不往，是弱於殷儿也。」亦令束装前往。
一日俱到襄阳，各就馆室。二子本素相识，明日并骑诣府，殷谓桓曰：「吾与子逐鹿中原，未识鹿归谁手？」桓亦谓殷曰：「杨柳齐作花，未知花落谁家？」相与马上大笑。俄而至门，佺期忙即传请登堂。相见毕，留入书斋叙话。见二子翩翩风度，仪貌甚伟，正是不相上下。佺期曰：「久慕二君英名，特邀一叙，承赐降临，不胜欣快。」二子亦谦让一回。至夜，设宴内堂，邀请入席。二子徐步而入，见堂上灯彩辉煌，阶前笙歌并奏，正中二席，请二子上坐，佺期主席相倍。琼玉垂帝以观，侍女见者，无不啧啧称羨。宴罢，二子告退。佺期进谓女曰：「殷、桓并佳，儿以为孰可，不妨直说。」琼玉曰：「二子文雅相仿，未识武艺若何，明日儿欲带领女兵，随父同往教场操演，使二子各呈其能，方定去取。」佺期正欲夸耀其女武艺，闻言大喜，便即传令三军，明晨齐集教场演武。差人到殷、桓两处，请他共观。二子闻女自往比试，先得观其容貌，正中下怀，皆欣然领命。
话分两头，琼玉要往教场择配，隔夜打点已定，明日绝早起身，听见辕门外发炮三声，知父亲已往，随即上马，领了一队女兵，来至教场。其时，佺期已高坐将台，殷、桓二人旁坐於侧，将士齐列台前听令。琼玉不即上前，勒马於旗门等候。但见：
枪刀森列，密密层层；甲仗鲜明，威威武武。虎帐中三通鼓起，将士如负严霜；铃阁内一令传来，旌旗为之变色。兵演八阵，极纵横驰骤之奇形；变长蛇，多进退盘旋之势。金一声，各归队伍；旗三展，又奋干戈。左右交攻，人人争胜；东西相敌，个个当先。拍马来迎，各显平生手段；挺枪接战，共夺本事高强。大将台前，涌出一团杀气；演武场上，凝成万道寒光。正是：久练之师，不让孙吴节制；如云之众，何异貔虎成群。
琼玉此时，亦看得眼花撩乱，俟诸将演罢，然后带领女兵，直到台前请令。佺期吩咐竖起一竿，竿上设一红心，先令女兵比射。於是女兵得令，无不挽弓搭箭，驰骤如飞，弓弦开处，也有中的，也有不中的。一一射毕，方是琼玉出马。你道她若何打扮？头带紫金冠，辉光灿灿；身穿红绣甲，彩色纷纷。耳垂八宝珠环，胸护一轮明镜。玉颜添好，闺中丰韵堪怜；柳眼生姣，马上风流可爱。娟娟玉手，高举丝鞭；怯怯纤腰，斜悬宝剑。跑一匹五花马，势若游龙；开一张百石弓，形如满月。箭无虚发，三中红心；鼓不停声，万人喝采。正是：女中豪傑，生成落雁之容；阃内将军，练就穿杨之技。
斯时，殷、桓二子坐在将台上，看见琼玉容颜绝世，武艺又高，神魂飞越，巴不得即刻结成花烛。俄两琼玉上台缴令，风流体态，益觉动人，各个看得呆了。佺期顾谓二子曰：「贤契皆将家子，定通武艺，亦令老夫一观何如？」二人连声答应。群儿自恃艺高，即起身上马，驰人教场，连发三矢，中了一箭。荆生技痒已久，随亦上马开弓，连发三矢，俱中在红心上面。众人齐声喝采。射罢上台，佺期各赞了几句，二子告退。军中打起得胜鼓，放炮起身，归至府中。父女相见，谓女曰：「儿意何属？」琼玉曰：「中红心者可也。」佺期知女意属殷，遂招剂生为婿，择日成婚。桓失意而去。合卺之夕，荆生谓女曰：「卿何愿归於我？」女微笑曰：「以子能中红心也。」殷笑曰：「今夜才中红心耳。」遂各解衣就寝。正是女貌郎才，一双两好，其得意处，不必细说。
且说麟儿回至江州，正如不第举子归家，垂头丧气。玄见婚姻不就，且怒且惧，谓卞范之曰：「佺期不就吾婚，此亦小事，但荆雍相结，必有图我之意，不可不防，敢问若何制之？」范之曰：「江州地隘民穷，兵食不足，此时先宜厚结执政，求广所统。地大则兵强。虽殷、杨交攻，御之有余矣。」玄从之，上表求广所统，时执政者正恶三人结党为患，欲从中交构，使之自相攻击，乃加玄都督荆州四郡军事。又夺杨广南蛮校尉之职，以授桓伟。佺期闻之大怒，嘱广不要受代，勒兵建牙，欲与仲堪共击桓玄。仲堪志图宁静，因迁广为宜都太守，使让桓伟，力止性期罢兵。
是岁，荆州大水，平地数丈，田禾尽没，饥民满道。仲堪竭仓廪赈之，军食尽耗。参军罗企生谏曰：「救荒诚急，但军无现粮，一旦有急，将何以济？」仲堪不听。玄闻之喜曰：「此天亡之也，取之正在今日。」乃勒兵西上，问巴陵有积穀，袭而据之，以断荆州粮运。仲堪闻玄起兵，执其兄桓伟，使作
书与玄，劝其罢兵，辞甚苦至。玄曰：「仲堪为人无决，常怀成败之计，为儿女作虑，必不敢害我兄也。」兵日西上不止。仲堪因率水军七千，拒玄於西江口，一战大败。时城中乏食，以胡麻给军士，故兵无斗志。玄遂乘胜，直至零口，去江陵十里。仲堪惶急，求援於佺期曰：「江陵无粮，何以待敌？可来就我，共守襄阳。」仲堪志在全军保境，乃诈谓佺期曰：「比来收集，已有粮矣。」佺期信之，留其女琼玉守襄阳，荆生随往，率精骑八千来援。及至江陵，仲堪一无犒赉，唯以麦饭饷军。佺期大怒曰：「殷侯误我，今兹败矣！」遂不见仲堪，遽自披甲上马，出城讨战。玄将郭铨拍马相迎，哪里是佺期敌手，战数合，败而走。玄畏其勇，退军马头，坚壁不出。桓谦、桓振进曰：「来军方忧无食，若运襄阳之粟以济其乏，胜负未可知矣。请给精骑三千，分伏左右，交战时，大军佯退，佺期有勇无谋，必长驱直进。吾等从旁击之，彼师必败。佺期之首，可枭於麾下。」玄从之。遂进战，兵交即退，佺期以为走也，引兵直前，两伏齐起，左右夹攻，玄回军复战，襄阳兵大败。佺期见势急，夺路走，桓谦射中其马，马蹷坠地，遂为谦杀。杨广单骑奔襄阳，仲堪闻佺期死，大惧，将数百人弃城走，玄将冯该追及之，众散被杀。
先是仲堪之走也，文武官吏，无一送者，唯罗企生从之。路过家门，弟遵生邀之曰：「作如此分离，何不一执手？」企生回马授手。遵生有勇力，便牵其手下马，谓曰：「家有老母，去将何之？」企生挥泪曰：「今日之事，我必死之。汝等奉养，不失子道。一门之内，有忠有孝，亦复何恨？」遵生抱之愈急。
仲堪於路待之，企生遥呼曰：「生死是同，愿少见待。」仲堪见企生无脱理，策马而去。及玄入荆州，诛仲堪一家，士大夫畏其威，无不诣者。企生独不往，而殡殓仲堪眷属，玄遣人谓之曰：「若谢我，当释汝。」企生曰：「吾为荆州吏，荆州败，不能救，死已晚矣，尚何谢为？」玄乃收之，临刑引企生於前曰：「吾待子前情不薄，何以见负？今者死矣，欲何言乎？」企生曰：「使君既兴晋阳之甲，军次寻阳，并奉王命，各还所镇。升坛盟誓，口血未乾，而旋相屠灭。自伤力劣，不能救主於危，吾负殷侯，非负使君。但文帝杀稽康，其子稽绍为晋忠臣，从公乞一弟以养母，言毕於此，他何云云。」玄乃杀之，而赦其弟。
却说杨广逃至襄阳，泣谓琼玉曰：「兄死战场，全军尽没，汝夫家尽遭杀害，襄阳孤城，恐不能守，奈何？」琼玉一闻此信，惊得魂飞天外，哭倒於地。忽报桓谦领大兵数万，来取襄阳，将次到城。杨广忙即上城守护。琼玉咬牙切齿，誓不与桓俱生，随即披甲上骑，率领军士五百，女兵百人，出城迎敌。桓谦乘破竹之势，长驱而来，只道襄阳守将，非降即逃，莫敢相抗。将近城池，却有一女将拦路，便排开阵势，出马问曰：「女将何名？」琼玉答曰：「吾乃杨使君之女琼玉是也。桓贼杀我父、夫，恨不食其肉，寝其皮！汝何人，敢来送死耶？」谦怒曰：「汝一女子，死在目前，尚敢摇唇鼓舌！」喝使副将擒之。琼玉直趣副将，手起一刀，斩於马下。谦大怒，挺枪便刺。琼玉架开枪，举刀便砍，狠战数合，琼玉力怯，回马而走。
谦喝道：「哪里去！」纵马追下，琼玉取出一箭，回身射来，谦急闪避，已中左臂遂退不追。琼玉入城，广迎谓之曰：「姪女虽勇，但来军甚锐，只宜坚守，切勿轻敌。」琼玉含泪归府。
却说桓谦虽中一箭，幸甲厚不至深伤。明日大军齐至城下，四面攻击，自早至午，城不能克。乃退军十里，便命军士连夜造云梯百架，限在天晓取城。时交五鼓，兵衔杖，马摘铃，直抵城下，架起云梯，挥众蚁附而登。杨广知有兵至，正立城上，率众迎拒，忽一流矢飞来，贯胸而死。军士大乱，谦遂破关而入。琼玉闻城破，急领女兵挺刃出门。府前上马纵横，皆是桓家旗号，不得出，遂挟女兵登屋，以箭射之。进者辄死，众不敢前。及明矢尽，下屋力战，左右皆死，遂拔剑自刎而亡。桓谦重其义，厚殓之。桓玄既吞江陵，复并襄阳，奏凯京师，诏加都督荆雍等七州军事。玄志犹未厌，仍请江州，诏亦与之。自是统据八州，自谓有晋国三分之二，遂萌异志，擅改制度，上斥国政，凡所陈奏，语多不逊，朝廷忧其朝夕为乱，然亦无如之何。
却说庾楷本一反覆之徒，前投桓玄，玄仅以南昌太守处之，郁郁不乐。至是玄令镇於夏口，楷意不满，复欲败玄，遣使致书元显曰：「玄在荆州，大失物情，众不为用。若朝廷遣将来讨，楷当内应，以覆其军。」元显得书，谓张法顺曰：「玄可图乎中』法顺曰：「玄承借世资，少有豪气，既并殷、杨，专有荆州，兵日强盛，纵其奸凶，必为国祸。今乘其初得荆州，人情未附，使刘牢之为先锋，大军继之，庚楷反於内，朝廷攻於外，玄之首可枭也。」元显然之，使法顺报於牢之，牢之以为难。法顺还，谓元显回：「观牢之言色，必有二心，不如召入杀之，以杜后患。」元显曰：「我方倚以灭玄，乌可先事诛之？且牢之与玄有仇，不我叛也。」乃於元兴元年正月，下诏罪玄。发京旅一万为中军，命牢之率北府之众为前锋，大治战舰，刻期进发。玄闻朝廷讨己，大惊，欲为自守之计，完聚众力，专保江陵。卞范之曰：「明公英威震於远近，元显口尚乳臭，刘牢之大失军心，若起兵进临近畿，示以祸福，土崩之势，可翘足而待，何有延敌入境，而自取穷蹙乎？」玄从之，乃留桓伟守江陵，抗表传檄，罪状元显，举兵东下。斯时，犹惧不克，常为西还之计。及过寻阳，不见有兵，心始喜，将士之气亦振。庚楷专待官军一到，便为内应。适有奴婢私相苟合，楷撞见之，欲治其罪。其奴逃至玄所，发其谋，玄遂收楷斩之。丁卯，玄至姑孰，遣大将冯该进兵攻历阳，守将司马休之出战而败，弃城走。又司马尚之以步卒九千，屯於横江，其将杨秋以偏师降玄，尚之众溃，为玄所执。
元显闻两路兵败，大惧，所仗者唯牢之，屡催进战，不应。原来牢之自诛王恭以后，谓功名莫出其右，而元显遇之不加礼，既为军锋，数诣元显门不得见，因是怨之。又恐玄既灭，己之功名益盛，不为所容，故欲假玄以除执政，复伺玄隙而取之，按兵不动，存一坐观成败之意。斯时，玄虽屡胜，犹惧牢之，不敢遽犯京阙。卞范之曰：「吾观牢之拥劲兵数万，军於溧州，而徘徊不进者，其心必二於元显。若卑礼厚币以结之，与之连和，取元显加拾芥矣。」元从其计，因问谁堪往者。有从事何穆，与牢之有旧，请往说之。元乃使穆潜往，而致书於牢之曰：
自古戴震主之威，挟不赏之功，而能自全者谁耶？越之文种，秦之白起，汉之韩信，皆事明主，为之尽力，功成之日，犹不免诛夷。况为凶愚者用乎？君如今日战胜则倾宗，战败则覆族，欲以此安归乎？不若翻然改图，则可以长享富贵矣。古人射钩斩祛，犹不害为辅佐，况玄与君无宿昔之怨乎？
牢之见书不语，穆曰：「桓之遣仆来者，实布腹心於君，事成共享其福，君何疑焉？」牢之遂许与和。刘裕、何无忌切谏，牢之不听。敬宣亦谏曰：「国家衰危，天下之重，在大人与玄，玄借父叔之资，据有全楚，已割晋国三分之二。一朝纵之，使陵朝廷，威望既成，恐难图也。董卓之变，将在今矣。」牢之怒曰：「我岂不知今日取桓如反掌，但平桓之后，令我亦振。庚楷专待官军一到，便为内应。适有奴婢私相苟合，楷撞见之，欲治其罪。其奴逃至玄所，发其谋，玄遂收楷斩之。丁卯，玄至姑孰，遣大将冯该进兵攻历阳，守将司马休之出战而败，弃城走。又司马尚之以步卒九千，屯於横江，其将杨秋以偏师降玄，尚之众溃，为玄所执。
元显闻两路兵败，大惧，所仗者唯牢之，屡催进战，不应。原来牢之自诛王恭以后，谓功名莫出其右，而元显遇之不加礼，既为军锋，数诣元显门不得见，因是怨之。又恐玄既灭，己之功名益盛，不为所容，故欲假玄以除执政，复伺玄隙而取之，按兵不动，存一坐观成败之意。斯时，玄虽屡胜，犹惧牢之，不敢遽犯京阙。卞范之曰：「吾观牢之拥劲兵数万，军於溧州，而徘徊不进者，其心必二於元显。若卑礼厚币以结之，与之连和，取元显加拾芥矣。」元从其计，因问谁堪往者。有从事何穆，与牢之有旧，请往说之。元乃使穆潜往，而致书於牢之曰：
自古戴震主之威，挟不赏之功，而能自全者谁耶？越之文种，秦之白起，汉之韩信，皆事明主，为之尽力，功成之日，犹不免诛夷。况为凶愚者用乎？君如今日战胜则倾宗，战败则覆族，欲以此安归乎？不若翻然改图，则可以长享富贵矣。古人射钩斩祛，犹不害为辅佐，况玄与君无宿昔之怨乎？
牢之见书不语，穆曰：「桓之遣仆来者，实布腹心於君，事成共享其福，君何疑焉？」牢之遂许与和。刘裕、何无忌切谏，牢之不听。敬宣亦谏曰：「国家衰危，天下之重，在大人与玄，玄借父叔之资，据有全楚，已割晋国三分之二。一朝纵之，使陵朝廷，威望既成，恐难图也。董卓之变，将在今矣。」牢之怒曰：「我岂不知今日取桓如反掌，但平桓之后，令我从公行也。」牢之默然。裕退，无忌问曰：「我将何之？」裕曰：「吾观镇北必不免，卿何与之俱死？可随我还京口，徐观时势，桓玄若守臣节，当与卿事之。不然，当与卿图之。」无忌曰：「善。」二人遂不告而去。牢之知裕与无忌去，恐军心有变，乃大集僚佐告之曰：「桓玄志图篡逆，吾将勒兵渡江，就此举事，顾与诸君共此功名。」一座愕然，参军刘袭曰：「事之不可者，莫大於反，将军往年反王兖州，近日反司马郎君，今又反桓公，一人三反，何以自立？」语毕趋出，佐吏多散走。
牢之不能禁。又敬宣失期不至，军中讹言事泄，已被害。牢之益惶急，乃率部曲北走。军士随路奔散，至新州，仅存亲卒数人。牢之知不免，仰天歎曰：「吾亦无颜渡江矣！」遂缢而死，后人有诗悼之曰：
江北江南无路投，大军百万丧荒陬。
当时若把桓玄灭，北府勋名孰与侔。
却说敬宣迎了眷属，回至班渎，师已北走。随即赶往，行未廿里，只见一人飞骑而来，乃是牢之随身亲卒，见了敬宣，大哭曰：「三军尽散，将军已经自缢。闻朝廷遣将，又来拿捉家属，公子速投江北，避难要紧。」敬宣一闻此信，魂胆俱丧，也顾不得奔丧大事，星夜渡江，往广陵进发，幸得关口尚无拿获移文，於路无阻。一日到了广陵，向高雅之哭诉前事，欲图报复。雅之曰：「若要复仇，必须厚集兵力，徒恃广陵之众，恐不足以济事。现在北府旧将，在北者甚多，可约之举事。」於是，遣使四方，广招同志，一时从之者，有刘轨、刘寿、司马休之、袁虔之、高长庆、郭恭等，皆至广陵，推敬宣为盟主，共据山阳，相与起兵讨玄。消息传入京师，玄闻之怒曰：「鼠辈敢尔！」便命大将郭铨起兵一万，带领勇将数员，浩浩荡荡，飞奔而来。斯时，山阳军旅未备，虽有数千人马，半皆乌合，未识何以拒之，且听下回分解。

[book_title]第四卷     京口镇群雄聚义　建康城伪主潜逃
话说刘敬宣佔据山阳，聚众方图报复，闻有大军来讨，忙同众人整顿人马迎敌。无如兵未素练，人无斗志，战阵方合，四散奔走，进不能战，退不能守，只得弃城而逃。於是敬宣、休之。刘轨奔燕，高雅之、袁虔之等奔秦，今且按下不表。
却说何无忌闻牢之自缢，敬宣出奔，不胜感悼，谓裕曰：「北府旧将，半遭杀戮，吾挤恐终不免，奈何？」裕曰：「无害，玄方矫情饰诈，必将复用吾辈，子姑待之。」俄而桓修镇丹徒，引裕为参军，何无忌为从事，二人皆就其职。一日，修入朝，裕与无忌随往。玄见裕，谓王谧曰：「刘裕风骨不凡，盖人傑也。」谧曰：「公欲平天下，非裕莫可任者。」玄曰：「然。」因屡召人宴，以示亲密，玄妻刘氏有智鉴，谓玄曰：「刘裕龙行虎步，视瞻不凡，恐终不为人下，宜早除之。」玄曰：「我方平荡中原，非裕莫济，俟关陇平定，然后议之末晚。」时玄已封楚王，用天子礼乐，妃为王后，子为太子。殷仲文、卞范之阴撰九锡册命等文，朝臣争相劝进。桓谦私问裕曰：「楚王勋德隆重，朝野之情，咸谓宜代晋祚，卿以为何如？」裕曰：「楚王，宣武之子，勋德盖世，晋室微弱，民望久移，乘运禅代，有何不可？」谦喜曰：「卿谓之可即可耳。」谦以裕言告玄，玄亦喜。因诈言钱塘临平湖开，江州甘露降，使百僚集贺，为受命之符。又以前世禅代，皆有高隐之士，耻於当时独无，乃求得西朝隐士皇甫谧六世孙，名希之，给其资用，使隐居山林。屡加徵召不至，诏旌其闾，号曰「高士」。时人谓之」充隐」。
元兴二年十二月了丑，群臣入朝，请帝临轩，手书禅诏，遣司徒王谧奉玺绶禅位於楚。帝即避位，逊居雍安宫。百官诣楚王府朝贺。庚寅朔，筑坛於九里山北，即皇帝位，建号大楚，改元雍始。玄入建康宫，将登御座，而牀忽陷。群下失色，玄亦愕然。殷仲文趋进曰：「将由圣德高厚，地不能载。」玄大悦，追尊父温为宣武皇帝，母司马氏为宣武皇后。以祖彝而上，名位不显，不复追尊立庙。或谏之不听，卞承之曰：「宗庙之祭，上不及祖，有以知楚德之不长矣。」
玄自即位，心常不自安。一夜，风雨大作，江涛拥入石头，平地水数丈，人屍漂流，喧哗震天。玄闻之惧曰：「奴辈作矣！」后知江水发，乃安。性复贪鄙，闻朝士有法书名画，必假樗蒲得之。玩弄珠王，刻不离手。主者奏事，或一字谬误，必加纠摘，以示聪明。制作纷纭，朝换夕改，人无所从。当是时，三吴大饥，户口减半，会稽郡死者什三四。临海、永嘉等县，人民饿死殆尽。富室衣纙纨，怀金玉，闭门相守饿死，而玄不加恤。更缮宫室，土木并兴，督迫严促。由是中外失望，朝野骚然。秘书监王玄德同弟仲德，一日来见裕曰：「自古革命，诚非一族。然今之起者，恐不足以成大事。异日安天下者必君也。」裕久有建义意，因答曰：「此言吾何敢当？倘有事变，愿同协力。」仲德曰：「吾兄弟岂肯助逆者哉？君如有命，定效驰驱。」於是密相订约而去。
时桓宏镇青州，遣主簿孟昶建康。玄见而悦之，谓参军刘迈曰：「吾於素士中，得一尚书郎，与卿共乡里，曾相识否介？」迈问：「何人？」曰：「孟昶。」迈素与昶不睦，对曰：「臣在京口，惟闻其父子纷纭，更相赠诗耳。」玄笑而止。昶闻而恨之。桓修将还镇，裕当共返，托以金创疾动，不能乘骑，乃与无忌同船共载，密定匡复之计。既至京口，会盂昶还家，亦来候裕。裕谓之曰：「草间当有英雄起，卿闻之乎？」昶曰：「今日英雄有谁，正当是卿耳。」裕大笑，相与共定大计，密结义勇。一时同志者，有刘毅、魏咏之、诸葛长民、檀凭之、王玄德、王仲德、辛扈兴、童厚之、毅兄迈、裕弟道规等二十七人，愿从者百有余人，皆推裕为盟主。裕乃命孟昶口：「吾弟道规为桓宏参军，卿为主薄，可在青州举事，吾使希乐共往助之，杀宏收兵，据广陵。」希乐，刘毅字也。又谓魏咏之曰：「长民为刁逵参军，卿往助之，杀逵收兵，据历阳。」谓辛扈兴、童厚之曰：「卿二人速往京师，助刘迈、王玄德兄弟，临时为内应。吾与无忌在京口，杀桓修，收兵讨玄。」约定同日齐发，不可迟误。众人受命，分头而往。
且说盂昶妻周氏，富於财，贤而有智。昶归语其妻曰：「刘迈毁我於桓公，使我一生沦陷，我决当作贼，卿幸早自离绝，脱得富贵，相迎不晚也。」周氏曰：「君父母在堂，欲建非常之业，岂妇人所当止，事若不成，当於牢狱中奉养舅姑，义无归志也。」昶怆然久之而起，周氏追昶还坐，曰：「观君作事，非谋及妇人者，不过欲得财物耳。」因指怀中儿示之曰：「此儿可卖，亦当不惜，况财物乎！」昶曰：「果如卿言，此时济用颇紧，苦无所措。」妻乃倾囊与之。昶弟顗，其妇即周氏之妹，周氏诈谓之曰：「昨夜梦殊不祥，门内绛色物，悉取以来，为厌胜之具。」其妹与之，遂尽缝以为战士袍。又何无忌将举事，恐家人知之，夜於屏风后作檄文。其母刘氏，牢之姊也，登高处密窥之，知讨桓玄，大喜，呼而谓之曰：「吾不及东海吕母明矣，汝能为此，吾复何恨！」问所与同谋者何人，曰：「刘裕。」母益喜，为言，玄必败，裕必败。无忌气益壮。
乙卯，裕及无忌托言出猎，收合徒众百余人。诘旦，京口城门开，无忌着传诏服，称敕使居前，徒众随之而入。桓修方坐堂上，无忌突至堂阶，称有密事欲白，乞屏退左右，修挥左右退。问何语。无忌出不意，拔剑斩之。大呼，徒众并至，挺刃乱击，左右皆惊窜，遂持其首诣裕。裕大喜，以首号令城上时，司马刁宏闻变，率文武官吏来攻裕。裕登城谓之曰：「郭江州已奉乘舆反正於寻阳，我等并受密诏，诛除逆党。今日贼玄之首，已枭於大航矣。诸君非大晋之臣乎？尚欲助逆耶？」众信之，一时并散，遂杀刁宏。
当是时，义旗初建，百务纷如。裕问无忌曰：「此时急须一主簿，何由得之？」无忌曰：「无过刘穆之。」裕曰：「然。非此人不可。」遂驰信召焉。原来穆之世居京口，为人多闻强记，能五官并用，不爽一事。曾为瑯玡府主簿，弃官归。是夜，梦与裕乘大风泛海，惊涛骇浪，舟行如驶，俯视船旁有二白龙，夹船以行。既而至一山，山峰耸秀，树木葱范。携手而登，其上皆瑶台璇室，有玉女数人，向裕迎拜。裕上坐，己旁坐，闻呼进宴，佳餚异馔，罗列满前，皆非人世间味。及觉，口中若有余香，心甚异之。晨起，闻京口有喧噪声，出陌头观望，直视不言者久之。返室，命家人坏布裳为袴，而裕使适至，遂往见裕。裕曰：「始举大义，方造艰难，须一军吏甚急，卿谓谁堪其任？」穆之曰：「仓猝之际，当无逾於仆者。」裕笑曰：「卿能自屈，吾事济矣。」即於座上署为主簿。
话分两头，是日，孟昶在青州，劝桓宏出猎，宏许之。天未明，开门出猎人，昶与刘毅、道规，率壮士数十人，乘间直入。宏方啖粥，见毅等至，放箸欲起，道规直前斩之。左右大乱，击杀数人方止。毅持其首，出徇於众曰：「奉诏诛逆党，违者立死！」军土披甲欲战，道规摇首止之曰：「朝廷大军旋至，卿等勿同族灭。」青州军士素畏服道规，遂散走。乃留道规守广陵，收众过江，与裕军合。
丁巳，裕率二州之众一千七百人军於竹里，移檄远近，共讨桓玄。玄闻京口难作，怒曰：「无端草贼，速击杀之。」继问首谋者何人，左右曰：「刘裕。」不觉失色。又问其次，曰：「刘毅、何无忌。」恐惧殊甚。左右曰：「裕等乌合微弱，势必无成，陛下何虑之深？」玄曰：「刘裕足为一世之雄，刘毅家无担石之储，樗蒲一掷百万，何无忌酷似其舅，共举大事，何谓无成。」乃命桓谦为征讨大都督，屯军於覆舟山待之，戒勿轻进。
却说王玄德等探得外已举事，谋俟京旅出征，夜伏壮士於关内，纵火烧其官室，乘乱攻之，可以杀玄。刘迈狐疑不敢发，事泄，迈及玄德、扈兴、厚之皆死。仲德逃免。桓谦请进兵击裕，玄曰：「彼兵锐甚，计出万死，若有蹉跌，则彼气成，吾事去矣。彼空行二百里无所得，锐气已挫，忽见大军，必相惊愕。我按兵坚阵，勿与交锋，彼求战不得，自然散走、此策之上也。」谦曰：「贼兵初起，扑之易灭，缓则养成其势，图之转难矣。宜急击勿失。」玄不得已从之，乃遣左卫将军吴甫之，右卫将军皇甫敷，引兵相继北上。二人皆玄之勇将，素号万人敌者，故用为军锋。
却说甫之进至江乘，与裕军相遇。甫之兵，多裕数倍，甲骑连营，干戈耀日，裕众皆恐。裕曰：「今日之战，有进无退，成败在此一决，诸君勉之。」乃身先士卒，手执长刀，大呼以冲之，敌皆披靡。甫之迎战，裕突至马前，甫之方举刀，头已落地。西军争奋，东军大败，皇甫敷闻前军失利，分兵作两路来援。裕与檀凭之亦分兵御之。凭之冲入敌军，奋力乱砍，一将从旁刺之，中其要害，大叫一声而死。军少却，裕见事急，进战弥厉。敷合两军夹攻，围之数重。裕战久刀折，见路旁一大树，遂拔以挺战。敷喝曰：「刘寄奴，汝欲作何死！」拔戟刺之，刃不及者数寸。裕瞋目叱之，敷觉眼前似有一道红光冲来，人马辟易。其时无忌率众杀人，不见裕，问裕何在。军士指曰：「在兵厚处。」乃直透重围救之，射敷，中其额，敷踣於地。裕弃树取刀，向前砍之。敷将死，谓裕曰：「君有天命，愿以子孙为托。」遂斩其首。众见主将死，皆乱窜，裕大呼曰：「降者勿杀。」於是降者过半。获其资粮甲冑无数。裕归营，抚凭之屍而哭之。先是义旗初建，有善相者，相众人皆大贵，其应甚近，独相凭之不贵。裕私谓无忌曰：「吾徒既为同事，理无偏异，凭之不应独贱。」深不解相者之言。至是凭之战没，裕悲其死，而知大事必成。乃以孟昶为长史，守京口，尽合其众，往建康迸发。
玄闻二将死，大惧；问群臣曰：「吾其败乎？」吏部郎曹靖之对曰：「民怨神怒，臣实惧焉。」玄曰：「民怨有之，神何怒焉？」对曰：「晋氏宗庙，飘泊江滨，兴楚之际，上不及祖，神焉得无怒！」玄曰：「卿何不谏？」对曰：「辇上君子，皆以为尧舜之世，臣何敢言？」玄默然。时敌信日急，玄悉起京师劲旅，付桓谦将之，使何澹之一军屯东陵，卞承之一军屯覆舟山西，众合三万。庚颐之率精卒一万，为左右救援。
乙未，裕军至，覆舟山东，先使赢弱登山，张旗帜为疑兵，佈满山谷，使敌人望之，不测多少。诘旦，传餐毕，悉弃资粮，与刘毅分兵为数队，进突敌阵。裕与毅以身先之，将士皆殊死战，无不一当百，呼声动天地。时东北风急，裕乘风纵火，烟燄涨天，鼓噪之音，震动京阙。桓谦股栗，诸将不知所为。又颐之所将，多北府人，素畏服裕，见裕临阵，皆不战而走，军遂大溃。
先是，玄惧不胜，走意已决。潜令殷仲文具舟石头，而轻可载服玩书画。仲文问其故，玄曰：「兵凶战危，脱有意外之变，富使轻而易运。」及闻大军一败，率亲卒数千人，声言赴战，上挟乘舆，下带家室，出南掖门以走。胡藩执马鞚谏曰：「今羽林射手，尚有八百，皆是精锐，且西人受累世之恩，不驱一战，一旦舍此，欲安之乎？」玄不答，鞭马急奔，西趋石头，与仲文等浮江南走。
斯时京中无主，百官开门迎裕。裕乃整旅入建康，下令军士，不许扰及民间，百姓安堵如故。庚申，屯石头城，立留台百官，焚桓温神主於正阳门外，尽诛其宗族之在建康者。一面遣诸将追玄，一面命臧熹入宫，收图籍器物，封闭府库。有金饰乐器一具，裕问熹曰：「卿欲此乎？」熹正色对曰：「皇上幽逼，播越非所，将军首建大义，勤劳王家，熹虽不肖，实无情於乐。」裕笑曰：「聊以戏卿耳。」壬申，群臣推裕领扬州，裕感王谧恩，使领扬州报之。於是推裕为大将军，都督扬、徐、衮、豫、青、冀、幽、井八州军事。以刘毅为青州刺史，何无忌为瑯讶内史，孟昶为丹阳尹，诸大处分，皆委於穆之。仓猝立定，无不毕具。穆之谓裕曰：「晋自隆安以来，政事宽弛，纲纪不立，豪族陵纵，小民穷蹙。元显政令违舛，桓玄科条繁细，皆失为治之道。公欲治天下，非力矫从前之失不可。」裕乃躬行节俭，以身范物，内外百官，皆肃然奉职。不盈旬日，风俗顿改。一日，长民槛送刁逵至京，报豫州已平，裕大喜。原来长民、魏咏之本约在历阳举事，为刁逵所觉，收兵到门，咏之走脱，长民被执，囚送建康。行至当利而玄败，送人破槛出之。长民结众还袭豫州，遂执刁逵以献。裕怒斩之，及其子姪无少长皆弃市，以报昔日之辱。后人有诗歎之曰：
王谧为公刁氏族，平生恩怨别秋毫。
回思雍齿封侯事，大度千秋仰汉高。
却说刘敬宣逃奔南燕，燕主慕容德待之甚厚。敬宣素晓天文，一夜仰瞻星象，谓休之曰：「晋将复兴，此地终为晋有。」乃结青州大姓，谋据南燕，推休之为主，剋日垂发。时刘轨为燕司空，大被委任，不欲叛燕，遂发其谋。敬宣、休之知事泄，连夜急走，仅而得免。逃至淮、泗间，尚未知南朝消息。敬宣夜得一兆，梦见丸土而吞之，觉而喜曰：「丸者，桓也。桓既吞矣，吾複本土乎？」俄而，裕自京师以手书召之。敬宣接书，示左右曰：「刘寄奴果不我负也！」便与休之驰还。既至建康，裕接入大喜，谓敬宣曰：「今者卿归，不唯济国难，兼当报父仇也。」敬宣泣而受命，裕乃以敬宣为晋陵太守，休之为荆州刺史。
且说桓玄奔至寻阳，郭昶之给其器用兵力，军旅少振，及闻何无忌、刘毅、刘道规三将来追，留何澹之守湓口，而挟帝西上。至江陵，桓石以兵迎之。玄入城，更署置百官，以卞范之为尚书仆射，专事威猛，摄服群下。殷仲文微言不可，玄怒曰：「今以诸将失律，还都旧楚，而群小纷纷，妄兴异议，方当纠之以猛，未可施之以宽也。」时荆、江诸郡，闻玄败归，有上表奔问起居者，玄皆却之，令群下贺迁新都。时无忌等已至桑落州，何澹之引舟师迎战。澹之常所乘舫，羽仪旗帜甚盛。无忌欲攻之，众曰：「贼师必不在此，特诈我耳，攻之无益。」无忌曰：「不然，今众寡不敌，战无全胜。澹之既不居此，肪中守卫必弱，我以锐兵进攻，必得之。得之则彼势败而我气倍，因而薄之，破贼必矣。」道规曰：「善。」遂往攻之，果得其舫，传呼曰：「已获何澹之矣！」西军皆惊惧扰乱，东军乘之，斩获无数，澹之走免。遂克湓口，进据寻阳。是役也，胡藩所乘舟，为东军所烧，藩带甲入水，潜行水底数百步，乃得登岸。欲还江陵，路绝不得通，乃奔豫章。裕闻而召之，遂降於裕。玄闻何澹之败，大惧，谋欲出兵拒之。乃以大将符宏，领梁州兵为前锋，大军继进。
当是时，玄重设赏格，招集荆州人马，曾未三旬，有众数万，楼船器械俱备，军势甚盛。而东军兵不满万，颇惮之，议欲退保寻阳，再图后举。道规曰：「不可，彼众我寡，今若畏儒不进，必为所乘。虽至寻阳，岂能自固？玄虽窃名雄豪，内实恇怯。加之已经奔败，众无固心，决机两阵，将勇者胜，不在众也。」说罢，披甲而出，麾众先进，矢石并发。西军皆闭舫户以避。诸将鼓勇从之，直出军后，纵火烧甚辎重，西师大败，玄乘轻舸，西走江陵。郭铨临阵降毅。殷仲文已随玄走，半路而还，因迎何皇后及王皇后於巴陵，奉之至京。裕赦其罪不问。
再说玄至江陵，计点军士，散亡殆尽。而有嬖重丁仙期，美风姿，性柔婉，玄最亲昵，与之常同卧起，即朝臣论事，宾客宴集，时刻不离左右，食有佳味，必分甘与之。其时战败失散，玄思之，涕泣不食。遣人寻觅，络绎载道。及归大喜，抚其背曰：「三军可弃，卿不可弃也。」将士闻之皆怒曰：「吾等之命，不及一嬖童，奚尽力为？」於是众志益离。冯该劝玄勒兵更战，玄不从。时桓希镇守汉中，有兵数万，玄欲往汉中就之，而人情乖阻，号令不行。夜中处分欲发，城内已乱，急与腹心数百人，乘马西走。行至城门，或从暗中斲之，不中。其徒更相杀害，前后交横，仅得至船。左右皆散，从者不满百人。恐有他变，急令进发。犹幸后无追师，船行无碍。一日正行之次，忽有战船百号，蔽江而来。船上枪刀林立，旗号云屯，大船头上，立一少年将军，白铠银甲，手执令旗一面，旁立偏将数员，皆关西大汉。舟行相近，来将大喝曰：「来者何船？」船上答曰：「楚帝御舟。」说犹未了，来将把旗一挥，左右战舰，一齐围裹上来，箭弩交加，矢下如雨。玄大惊，忙令退避，水手已被射倒，舱中已射死数人，丁仙期以身蔽玄，身中数箭而死。来将跳过船来，持刀向玄。玄曰：「妆何人，敢杀天子？」来将曰：「我杀天子之贼耳。」玄拔头上玉导示之曰：「免吾，与汝玉导。」来将曰：「杀汝，玉导焉往？」遂斩之。悉诛其家属，但未识杀玄者何人，且听后文再述。

[book_title]第五卷     扶晋室四方悦服　代燕邦一举荡平
话说杀桓玄者，乃是益州刺史毛璩之姪毛祐之。桓玄篡位，曾遣使益州，加璩为左将军。璩不受命，传檄远近，列玄罪状。
及闻刘裕克复京师，遣其姪祐之率兵三千进趣江陵，以绝玄之归路。事有凑巧，恰好与玄相遇，遂击杀之。於是传首江陵，收兵而返。荆州太守王腾之，乃改府署为行宫，奉帝居之，以玄首驰送东军。无忌等大喜，以为贼首既除，大事已定，军心渐懈。又遇风阻，浃旬未至江陵。
那知桓玄虽死，诸桓各窜，桓谦匿沮泽中，桓振匿华容浦，各集余党，伺隙而动。探得东军未至，城内无备，乘夜来袭，逆党在内者从而应之，斩关而入，江陵复陷，王腾之等皆遇害。
桓振见帝於行宫，跃马横戈，直至阶下，瞋目向帝曰：「臣门户何负国家，而屠灭若是？」帝弟德文下座谓曰：「此岂我兄弟意耶？」振欲杀帝。桓谦苦止之，乃下马敛容，再拜而出。
明日遂奉玺绶还帝曰：「主上法尧禅舜，今楚祚不终，复归於晋矣。」复晋年号，振为都督大将军、荆州刺史；谦为侍中左卫将军，招集旧旅，附者四应。无忌等间江陵复陷，大怒，星夜进兵，攻桓谦於马头，破之。欲乘胜势，即趣江陵。道规止之曰：「兵法屈伸有时，不可轻进。诸桓世居西楚，群小竭力，桓振勇冠三军，难与争锋。今桓谦败，彼益致死於我，未易克也。且暂息兵养锐，徐以计策縻之，庶无一失。」无忌曰：「残寇遗孽，一举可荡，君何怯焉？」遂进兵。桓振逆战於灵溪，分兵为左右翼，中军严守不动，及战急，亲率敢死士八百，从中冲出，忽下马，各执短刀奋砍，东军不能支，遂大败，死者千余人。无忌等仍退保寻阳，上笺请罪。
先是，裕命敬宣为诸军后援，敬宣缮甲治兵，聚粮蓄财，日夜不怠，故无忌等虽败退，赖以复振。停兵数旬，复自寻阳西上。至夏口，有兵守险不得前。时振遣其将冯该扼东岸，盂山图据鲁山城，桓仙客守候月垒，众合万人，水陆相援，毅与道规分兵向之，毅攻鲁山城，道规攻偃月垒，无忌以中军遏於中流，自辰至午，二城皆溃，生擒山图、仙客，进薄东岸，冯该之师亦溃。先是毅恐江陵难下，致书於南阳太守鲁宗之曰：「贼徒虽败，尚据坚城，请举南阳之兵以袭其后，首尾共击，庶易成功。」宗之遂进兵，击冯该於柞溪，斩之。振闻宗之兵将至，谓桓谦曰：「东军来攻，兄暂坚守，勿与交锋，俟吾先破南阳之兵，然后归而击之。」说罢，潜师以出。毅探得振不在城，进兵围之，昼夜攻击，将士肉薄而登，谦不能拒，遂弃城走。桓振方与宗之相持，知城中危急，引军还救，而城已陷。宗之追击，振军亦溃逃於溳川，刘怀肃追新之。桓谦、桓蔚、何澹之俱奔秦，於是何无忌奉帝先还，毅及道规留屯夏口，经理荆、襄。甲午，帝至建康，百官诣阙待罪，诏令复职，大赦改元，惟桓氏一族不赦，以桓冲忠於王室，特宥其一孙继后。
却说殷仲文以丧乱之后，朝廷音乐未备，言於裕，请修治之。裕曰：「今不暇治，且性所不解。」仲文曰：「好之自解。」裕曰：「正以解则好之，故不求解耳。」仲文惭退。朝廷论建义功，进封裕为豫章郡公，毅为南平郡公，无忌为安城郡公，各领本职如故。余有功者，封赏有差。先是毅尝为北府从事，人或以雄杰许之。敬宣曰：「不然，夫非常之才，自有调度，岂得便以此君为人豪耶？此君外宽而内忌，自伐而尚人，若一旦遭遇，亦当以陵上取祸耳。」毅闻而恨之。至是裕以敬宣为江州刺史，毅言於裕曰：「敬宣不豫建义，猛将劳臣，方须叙报，如敬宣之比，宣令在后，若君不忘生平，正可为员外常侍耳。前日授郡，已为过优，今复命为江州，尤用骇惋。」敬宣闻而惧，因辞不就，乃迁为宣城内史。夏四月，裕请归藩，诏改授裕都督荆、司等十六州诸军事，移镇京口。
先是桓玄受禅，王谧为司徒，亲解安帝玺绶奉於玄。及领扬州，诸臣皆以为太优，毅尤不服。一日，帝赐宴朝堂，百僚皆集，论以重镇大臣，俨居首座。毅愤然作色曰：「前逆玄倡乱，天位下移，今幸王室重兴，吾侪得为大晋之臣，不至稽首贼廷，其荣多矣。」因问谧曰：「未识帝之玺绶今在何处？」谧默然，汗流夹背，惶愧无地，勉强终席而散。归至家，郁郁以死。临殁，请解扬州之任授裕。而毅不欲裕入辅政，议以谢混代之。遣尚书皮沈至京口告裕。沈先见刘穆之，具道朝议，穆之伪起如厕，密报裕曰：「皮沈之言，不可从也。」及沈见裕，裕令且退，呼穆之问之，穆之曰：「晋政久失，天命已移。明公兴复皇祚，勋高位重，今日形势，岂得居谦，常为守藩之将耶？刘、孟诸公，与公俱起布衣，共立大义，以取富贵，事有前后，故一时相推，非委体心服，宿定臣主之分也。力敌势均，终相吞噬。扬州根本所系，不可假人。前者以授王谧，事出权宜，今若复以他授，便尔受制於人。一失权柄，无由可得。今朝议如此，宜相酬答，必云在我，措辞又难。唯应云：「神州治本，宰辅至重。此事既大，非可悬论，便暂入朝，共尽同异。』公至京邑，彼此必不敢越公而授余人矣。」裕从之，使皮沈先返，己即表请入朝。朝廷共谕其意，即征裕领扬州，彔尚书事。
裕至建康，百僚无不畏服。一日，裕集群臣议曰：「自古安内者必攘外，昔南燕、后秦，利我有内难，侵夺我疆土。今内难虽平，而南乡等郡，尚为秦据，宿豫以北，尚为燕有，吾欲伐之，二者孰先？」朱龄石进曰：「后秦姚兴，颇慕仁义，以礼结之，其地自还。燕自慕容德亡后，子超嗣位，国内日乱可一举灭之。此时兵力未足，宜有待也。」裕从之，遣使修好於秦，且求南乡等郡，秦王兴许之。群臣咸以为不可，兴曰：「天下之善一也。刘裕拔起细微，能讨桓玄，兴复晋室，内釐庶政，外修封疆，吾何惜数郡，不以成其美乎？」因割南乡十二郡归於晋，於是秦、晋和好，终兴之世，裕不加伐。
却说南燕王慕容德，始仕於秦，为张掖太守。母公孙氏，兄慕容纳，皆居张掖。淮南之役，德从行坚入寇，留金刀与母别。谓母曰：「乱离之世，别易会难，母见金刀，如见儿也。」后同慕容垂举兵叛秦，秦收其兄纳及诸子，皆杀之，公孙氏以老获免。纳妻段氏方娠，系狱未决，段氏在狱，终日悲啼。一狱吏私语之曰：「夫人匆忧，吾当救汝出狱，与太夫人逃往他乡便了。」段氏曰：「尔系何人，乃能救我？」狱吏曰：「我姓呼延，名平，夫人家旧吏也。念故主之恩，愿挈家同往，以避此难。」段氏感谢。平先移家城外，接取公孙氏同往，然后乘间窃段氏出狱，逃於羌中。段氏受了惊恐，到未数日，即生一子，取名曰超。超年十岁，而公孙氏病。临卒，以金刀授超曰：「汝得东归，当以此刀还汝叔也。」超尝佩之，及姚氏代秦，平以其母子迁长安。俄而平卒，遗一女，段氏即娶为超妇。超既长，日夜思东归，恐为秦人所彔，乃佯狂、行乞以自污，人皆贱之。东平公符绍遇之途，奇其貌，询之，乃慕容超也。言於秦王兴曰：「慕容超姿乾奇伟，殆非真狂。宜微加官爵以系之，勿使逃於他国。」兴乃召见之。超呆立不跪，左右命之拜，乃拜。与之语，故为谬对，或问而不答。兴笑曰：「妍皮不裹癡骨，徒妄语耳。」乃斥不用。
一日，超行长安市中，见有卖卜者，东人口声，向之问卜。卜者问其姓名，曰：「慕容超。」卜者熟视良久，舍卜，招之僻处，问曰：「子果慕客超耶？」曰：「然。」卜者笑曰：「吾觅子久矣！不意今日得遇，子於夜静来晤，吾有密事语子，万勿爽约。」超心讶之，别去。等至更深，来诣卜所。卜者迎门以候，见之大喜，邀入座定，乃语之曰：「吾实告子，我非卜者，乃南燕右丞吴辩也。奉燕王之命，特来访君。今既获见，便请同往，稍迟，恐有泄漏，不能脱身矣。」超因是不敢告其母、妻，辄随辩走，在路交易姓名，并无阻碍。
不一日，到了燕界，地方官先行奏知，燕王德闻其至，大喜，遣骑三百迎之。超至广固见德，以金刀献上。德见之，悲不自胜，与超相对恸哭。即封超为北海王，赐衣服车马无数，朝夕命侍左右，使参国政。盖德无子，欲以超为嗣也。越二载，德不豫，立超为太子。及卒，遗诏慕容钟，段宏为左右相，辅太子登极。
超既即位，厌为大臣所制，乃出钟宏等於外，引用私人公孙五楼等，内参政事。尚书令封孚谏曰：「钟，国之旧臣；宏，外戚重望，正应参翼百揆。今钟等出藩，五楼在内，臣窃未安。」超不听，於是佞幸日进，刑赏任意，朝政渐乱。
一日，念及母妻，惨然下泪。五楼曰：「陛下不乐者，得毋以太后在秦，未获侍奉乎？」超曰：「然。」五楼曰：「何不通使於秦，以重赂结之，启请太后归国也？」超曰：「谁堪使者？」五楼曰：「中书今韩范，与秦王有旧，若使之往，必得如志。」超乃遣范至秦，请归母妻。秦王兴曰：「昔符氏之败，太乐诸妓，皆入於燕。燕肯称藩送妓，或送吴口千人，乃可得也。」范归复命。超与群臣议之，段晖曰：「陛下嗣守社稷，不宜以私亲之故，辄降尊号。且太乐先代遗音，不可与也，不如掠吴口与之。」张华曰：「不可，侵掠邻邦，兵连祸结，此既能往，彼亦能来，非国家之福。陛下慈亲在念，岂可靳惜虚名，不为之降屈乎？」超乃遣范复聘於秦，称藩奉表，兴谓范曰：「联归燕主家属必矣。然今天时尚热，当俟秋凉，然后送归。」亦令韦宗聘於燕。宗至广固，欲令燕王北面受诏。段晖曰：「大燕七圣重光，奈何一日屈节？」超曰：「我为太后屈，愿诸卿勿复言。」遂北面拜跪如仪，复献太乐妓一百二十人於秦。秦乃还其母妻。超帅百官迎於马耳关，母子相见，悲喜交集。於是备法驾，具仪卫，亲自引导，迎入广固，尊母段氏为皇太后，立妻呼延氏为皇后，大赦国中。
是冬，汝水竭，河冻皆合，而渑水不冰。超问左右曰：「渑水何独不冰？」墨臣李宣曰：「良由带京城，近日月也。」超大悦，赐朝服一具。时祀南郊，有兽突至坛前，如鼠而赤，大如马。众方惊异。须臾大风扬沙，昼晦如夜，羽仪帷幄皆裂。超惧，以问太史令成公绥，绥曰：「此由陛下信任奸佞，刑政失均所致。」超乃黜公孙五楼。俄而五楼献美女十名，皆吴人，善歌舞。超大悦，复任五楼如故。一日临朝，谓群臣曰：「南人皆善音乐，今太乐不备，吾欲掠吴儿以补其数，谁堪当此任者？」群臣莫应，斛谷提、公孙归请曰：「愿得三千骑，保为陛下掠取之。」超喜，乃命斛谷提寇晋宿豫，拔其城，大掠而去。又命公孙归进寇济南，掠取千余人以献。超简男女二千五百，付太乐教之，重赏二人。
当是时，裕畜锐已久，本欲起师伐燕，闻之怒曰：「今不患师出无名矣。」遂抗表北伐。朝议皆以为不可，惟孟昶、臧熹以为必克，力劝裕行。裕以昶监中军留府事，遂发建康。差胡藩为先锋，王仲德、刘敬宣为左右翼，刘穆之为参谋，引舟师三万，自淮入泗。五月至下邳，留船舰轴重於后，率兵步进。所过要地，皆筑城留兵守之。或谓裕曰：「燕人若塞大岘之险，坚壁清野以待，军若深入，不唯无功，将不能自归，奈何？」裕曰：「吾虑之熟矣。彼主昏臣暗，不知远计，进利掳获，退惜禾苗。谓我孤军远入，不能持久，极其所长，不过进据临朐，退守广固而已。守险、清野之计，彼必不用，敢为诸君保之。」
却说超闻晋师至，自恃其强，全无惧意，谓群臣曰：「晋兵若果至此，当使只马不返。」段晖曰：「吴兵轻果，利在速战，不可争锋。宜据岘，使不得入，旷延时日，沮其锐气，然后徐简精骑三千，循海而南，绝其粮道。更命一将率衮州之众，缘山东下，腹背击之，此上策也。各命守宰，依险自固，计其资储之外，余悉荡尽，芟除禾苗，使敌无所资。军食既竭，求战不得，旬月之间，可以坐制，此中策也。纵敌入险，出城逆战，策之下也。」超曰：「卿之下策，乃是上策。今岁星居齐，以天道推之，不战自克。客主势殊，以人事言之，胜势在我。今据五州之地，拥富庶之民，铁骑万群，麦禾蔽野，奈何芟苗徙民，先自蹙弱。不若纵使入岘，以精骑击之，何忧不捷？」桂林王慕容镇曰：「陛下必以骑兵利平地者，宜出大岘逆战，战而不胜，犹可退守，不宜自弃险固，纵之使人也。」超不从。镇出，谓段辉曰：「主上不能逆战却敌，又不肯徙民清野，酷似刘璋矣。今年国灭，吾必死之。」或以告超，超大怒，收镇下狱。
却说晋师过大岘，燕兵不出。裕坐马上，举手指天，喜形於色。左右曰：「公未见敌，何喜之甚？」裕曰：「兵已过险，士有必死之心。余粮楼亩，军无匮乏之忧，虑已入吾掌中矣。」及裕至东莞，超方遣公孙五楼、段晖，将步骑五万屯临朐，自将步骑四万为后援。裕将战，以车四千乘为两翼，方轨徐进，与燕兵战於临朐南。自早至日昃，胜负未决，胡蕃言於裕曰：「燕悉兵出战，临朐城中，留守必寡，愿以奇兵从间道取其城，此韩信所以破赵也。」裕从其计，遣藩引兵五千，从小路抄出燕军之后，进攻临朐。兵至城下，城中果无备，副将向弥擐甲先登，大呼曰：「轻兵十万，从海道至矣。」军士随之而上，守城兵皆溃，遂克之。时燕军方与晋师交战，胜负未决。一间临朐已失，众心皆乱。裕乘其乱，纵兵奋击，遂大胜之，斩段晖及大将十余人。超率余兵遣还广固。晋兵逐北，直抵广固城下，克其外城。超退保小城以守。裕筑长围守之，围高三丈，穿堑三重。超在围中，惶惧无计，遣尚书令张纲乞师於秦。赦桂林王镇於狱，引见谢之，问以禦敌之策。镇曰：「百姓之心，系於一人，今陛下亲统六师，奔败而还，求救於秦，恐不足恃。今散率还者，尚有数万，宜悉出金帛，悬重赏，与晋更决一战。若天命助我，必能破敌，如其不然，死亦为美，比於闭门待尽，不尤愈乎？」五楼曰：「晋兵乘胜，气势百倍，我以败军之卒当之，不亦难乎？秦与吾分据中土，势同唇齿，安得不来相救？但不遣大臣，则不能得重兵，韩范素为秦重，宜遣乞师。」超乃遣范赴泰求救。那知其时秦邦为夏人入寇，出师屡败，自顾不暇。张纲乞师，已徒劳而归，行至半途，为晋军所获，遂降於裕。裕使纲升楼车，周城大呼曰：「秦为夏王勃勃所破，不能出兵相救矣。」城中闻之，莫不丧气。又江南每发兵及造使者至广固。裕潜遣精骑夜迎之，及明，张旗鸣鼓而至，城中益恐。
却说韩范至长安，苦恳救援，秦许出兵一万救之。先遣使谓裕曰：「慕容氏相与邻好，今晋攻之急，秦已发铁骑十万屯洛阳，晋军不还，当长驱而进。」裕呼使者谓曰：「语汝姚兴，我克燕之后，息兵三年，当取关洛，今能自送，便可速来。」刘穆之闻有秦使，驰人见裕，而秦使已去。裕以所言告之，穆之尤裕曰：「常日事无大小，必赐预谋。此宜细酌，奈何遽尔答之？此语不足以威敌，适致敌人之怒。若广因未下，秦寇奄至，不审何以待之？」裕答曰：「此是兵机，非卿所解，故不相语耳。夫兵贵神速，彼若审能赴救，必畏我知，宁容先遣信命，逆设此言，是张大之辞也。晋师不出，为日久矣，今见伐燕，秦必内惧，自保不暇，何能救人！」穆之乃服，秦果兵出复止。韩范不能归燕，亦降於裕。由是，燕之外援遂绝。
超每巡城，必挟宠姬魏夫人同登，见晋兵之盛，握手对泣。左右谏曰：「陛下遭否塞之运，正当努力自强，以壮军心，而乃为儿女子泣乎？」超拭泪而止。城久闭，城中男女病脚弱者大半，出降者相继。尚书今悦寿曰：「今天助寇为虐，战士凋疲，独守穷城，外援无望，天时人事，概可知矣。苟历数有终，尧舜犹将避位，陛下岂可不思变通之计乎？」超歎曰：「废兴，命也。吾宁奋剑而死，不能衔璧而生。」丁亥，裕集诸将命之曰：「贼智穷力绝，而城久不拔者，皆将士不用命之故。今日先登者有赏，退后者有刑，限在午时必克！」或曰：「今日往亡，不利行师。」裕曰：「我往彼亡，何为不利？」於是，诸将鼓勇，四面并攻，但未识广固一城，果能即下否，且俟后文再讲。

[book_title]第六卷     东寇乘虚危社稷　北师返国靖烽烟
话说晋攻广固，将士齐奋，自早至午，城遂破。燕王超领十数骑，突围出走，晋军追获之，执以献裕。裕立之阶下，数以不降之罪。超神色自若，一无所言。时敬宣在侧，超顾而见之曰：「子非吾故人乎？愿以母为托。」盖敬宣前奔南燕，正值超为太子，同游甚得，故超云尔，其后敬宣厚养其母终身。
却说裕忿广固久不下，欲屠其民。韩范谏曰：「晋室南迁，中原鼎沸，士民无援，强则附之。既为君臣，自应为之尽力。彼皆衣冠旧族，先帝遗民。今王师弔伐而尽屠灭之，窃恐西北之人，无复来苏之望矣。」裕改容谢之，斩公孙王楼等数十人，余无所诛，送超诣建康斩之。
话分两头，先是妖贼孙恩，扰乱三吴，进犯京口。裕屡击败之，所虏男女人口，死亡略尽，惧为官军所获，遂赴海死。其党及妓妾从死者以百数，人谓之水仙。而余众数千，复推恩妹夫卢循为主。循神采清秀，雅有才艺，少时有沙门惠远见之，曰：「君虽体涉风素，而志存不轨，奈何？」至是果为盗魁。循又有妹丈徐道覆，多智乐乱，为循谋主，蓄兵聚财，势日以大。桓玄篡晋，欲抚安东土，因加官爵以糜之，以循为番禺太守，道覆为始兴相。二人虽受朝命，为寇如故。及裕克复京师，循乃遣使贡献。时朝廷新定，未暇征讨，如其官命之。循遗裕益智粽，裕报以续命汤。於是惮裕之威，凶暴少戢。
再说海中有一鹿岛，方圆百有余里，地产鱼盐，为蛋户所居。风俗强悍，居民鲜少，有大盗周吉据之，招集兵众，建设楼船，横行海中，自号「飞虎大王」。其妻罗氏，曾得异人传授，有呼风唤雨之能，走石扬沙之术，手舞双刀，能飞行水面，以故人皆畏之。昔孙恩在时，欲与结纳，常遣卢循奉命往来，罗氏见而悦之。其后吉死，罗氏代统其众，号令严明，群盗畏服。然孀居无偶，欲求良配，而手下头目等众，无一当其意者。因念卢循人物轩昂，可以为夫，遣人向循说合，循以有妻辞之。来人回报，罗氏笑而不言。一日，忽拥楼船百号，甲士数千，亲至番禺，邀循相见。循出见之，罗氏谓曰：「君乃当世英雄，吾亦女中豪傑，愿以身许君者，欲助君成大事也，君何不允？」循曰：「前妻不可弃，屈卿居下，又不敢耳。」罗氏笑曰：「君不能自主耶？吾请与尊夫人当面决之。」遂与循并马入城，至府，循妻出接。方升堂，未交一语，罗氏即拔剑斩之。顾谓循曰：「今不可以生同室，死同穴乎！」众大骇，然惮其勇决，不敢动。循亦唯唯惟命。一面将屍首移置它处，厚加殡殖。一面即设花烛，堂上交拜焉。由是鹿岛之甲兵府库，悉归番禺，而循益强。一日，道覆自始兴来，谓循曰：「将军闻刘裕北伐乎？」循曰：「闻之。」道覆曰：「此可为将军贺也。」循曰：「何贺？」道覆曰：「本住岭外，岂以理极於此，传之子孙耶？正以刘裕难敌故也。今裕顿兵坚城之下，未有还期。我以此思归死士，掩击何、刘之徒，如反掌矣。不乘此机，而苟求一日之安，朝廷常以将军为腹心之疾，若裕平齐之后，息甲岁余，自率锐师过岭，虽以将军之神武，恐不能当也。今日之机，万不可失，若先克建康，倾其根本，裕虽南还，无能为也。此所以为将军贺也。」循大喜，罗氏亦力劝之，遂与道覆刻期起兵。
先是道覆在始兴，使人伐船材於南康山，至始兴贱卖之，居民争市，船材大积而人不疑。至是悉取以装舰，旬日而办。於是循寇长沙，道覆寇南康、庐陵、豫章等郡。守上者皆弃城走。时克燕之信未至，而贼势大盛，京师震恐。何无忌得报，大怒曰：「彼欺朝廷无人耶？」遂自寻阳起师拒之。长史登潜之谏曰：「闻贼兵甚盛，又势居上流，逆战非便，宜决南塘之水，守城坚壁以待之，彼必不敢舍我远下。蓄力养锐，候其疲老，然后击之，此万全之策也。」参军刘阐亦谏曰：「循所将之兵皆三吴旧贼，百战余勇。始兴溪子，敏捷善斗。又有妖妇助之，未易轻也。将军宜留屯豫章，徵兵属城，兵至合战，亦未为晚。若以此众轻进，殆必有侮。无忌不听。三月壬申，与贼军遇於豫章，率众进击。兵锋初交，大风猝起，吹沙蔽日。官军船舰，皆为风水沖击，把持不定。无忌所乘大舟，漂泊东岸，贼舟乘风逼之，箭炮并发。无忌见事急，厉声曰：「取我苏武节来！」节至，执以督战。贼众云集，左右皆尽，无忌辞色无挠，握节而死。於是中外大震，廷臣皆惧，急以帝诏追裕还国。
当是时，南燕既下，裕方屯兵广固，抚纳降附，彩拔贤俊，经营三齐。忽有诏至，以海寇内犯，官军屡败，召使速还。大惊，乃以韩范为都督八郡军事，留守广固，班师还南。至下邳，以船载辎重，先率精锐步归。至山阳，信益急，大虑京邑失守，卷甲兼行，与数十人奔至淮上。问行人以朝廷消息，行人曰：「贼尚未至建康，刘公若还，便可无忧。」裕心少安。将济江，遇大风，浪涌如山，船不得行。左右劝俟风息，裕曰：「若天命助国，风当自息。若其不然，覆溺何害？」即登舟，舟移而风止。过江至京口，士民见之，皆额首称庆。入朝，群臣皆来问计。裕曰：「今日守为上，战次之，毋惊惶，毋乱动，进退一唯吾命，诸君共体此意可耳。」时诸葛长民、刘藩、刘道规，各率本道兵入卫建康，裕皆令严兵以守。
却说刘毅分镇姑孰，闻乱，即欲出兵讨贼，以疾作不果。及闻无忌败，力疾起师，来讨卢循。裕恐其轻敌，以书止之曰：
吾往时习击妖贼，晓其变态。贼新得志，其锋不可犯。今修船垂毕，当与弟协力同举。克平之日，上流之任，皆以相委。此时尚宜有待。无忌既误於前，弟不可再误於后也。
书去，恐毅不听，又遣其弟刘藩往止之，毅怒谓藩曰：「往以一时之功相推，汝谓我真不及寄奴耶？」投书於地，决意行师。
先是裕与毅协成大业，而功居其次，心常不服。又自负其才，以为当世莫敌，常云恨不遇刘、项，与之并争中原。又尝於东府会集僚友，大樗蒲，一判应至百万，余人皆败，惟裕与毅在后，未判胜负。毅举手一掷，得雉大喜，搴衣绕牀叫曰：「非不能卢，无事此耳！」裕忿其言，因握五木於手，久之而后掷曰：「老兄试为卿答。」既而四子俱黑，内一子转跃未定，裕厉声喝之，即成卢，笑谓毅曰：「此手何如？」众俱喝采。毅色变，徐曰：「亦知公不能以此见借也。」故常欲立奇功以压裕望。今决意伐循，谓大功可立，遂率舟师二万，即日进发。
时循攻湘中诸郡，道覆进攻寻阳，闻毅将至，驰使报循曰：「毅兵甚盛，成败之机，全系於此，当并力击之。若使克捷，天下无复事矣，不忧上面不平也。」循得报，即日发巴陵，与道覆合兵而下。五月戊午，两军相遇於桑落洲，贼兵回船却走，毅众争先，追下数里。忽见战船排开，一女将手舞双刀，飞行水面。众皆瞩目视之，霎时狂风大作，天地昏暗，卢循兵从左起，道覆兵从右起，两下夹攻。女将引兵当前冲击，四面八方，皆是贼兵，莫测多少，官军大溃。毅弃船登岸，以数百人步走得脱，所弃辎重山积，循皆获之。喜谓道覆曰：「何、刘尽败，今可不烦兵刃而入建康矣。」军中置酒相贺。及闻裕已还朝，相顾失色曰：「彼来何速耶？」循欲退还寻阳，攻取江陵，据二州以抗朝廷。道覆不可，谓宜乘裕初返，未暇整备，攻之可克，迟则恐难胜也。循於是引兵迳进。
时北师初还，将士多创病，建康战士，不盈一万。毅败之后，贼势益强，战士十余万，舟车百里不绝，楼船高十二丈。败还者争言其强，京师人情恟惧，皆虑难保。孟昶欲奉乘舆过江，裕不许。先是昶料无忌、刘毅兵必败，已而果然。至是又谓裕必不能抗循，人皆信之。王仲德言於裕曰：「昶言徒乱人心耳，公以雄才作辅，新建大功，威震六合，妖贼乘虚入寇，既闻凯还，自当奔溃，若先自道逃，势同匹夫，何以号令天下？
此谋若立，仲德请从此辞。」裕曰：「卿意正与吾同。」昶固请出避，裕曰：「今重镇外倾，强寇内逼，人情危骇，莫有固志。若一旦迁动，便知土崩瓦解，江北亦岂可得至？设令得至，不过迁延日月耳。将土虽少，自足一战，若其克济，则臣主同休。苟厄运必至，我当横屍庙门，遂其由来以身许国之志，不能窜草间苟求存活也。我计决矣，卿勿复言。」昶忿其言不行，且以为必败，固请死。裕怒曰：「卿且再申一战，死复何晚！」昶知言必不用，乃抗表自陈曰：「臣裕北伐，众并不同。惟臣独赞其行，致使强贼乘间，社稷将倾，臣之罪也。谨引咎以谢天下。」封表毕，仰药而死。后人有诗讥之曰：
持乱扶危仗有人，将军何自遽亡身？
寄奴当日从君计，晋室江山化作尘。
裕闻昶死，虑人心不安，自屯石头，命诸将各守要处。其子义隆始四岁，使刘粹辅之，以镇京口。裕见民临水望贼，怪之，以问参军张邵。邵曰：「若节越未反，民方奔散不暇，何能观望？今当无复恐耳。」裕然之。时贼信益急，裕谓诸将曰：「贼若於新亭直进，其锋不可当，宜且回避，胜负之事，未可量也，若回泊西岸，此成擒耳。」众皆不解其故。及卢循兵至淮口，道覆请於新亭直趣白石，焚舟而上，分数道攻裕，则裕军必败。循欲以万全为计，谓道覆曰：「大军未至，孟昶望风自裁，以大势言之，自当计日溃乱。今决胜负於一朝，既非必克之道，而徒伤士卒，不如按兵待之。」道覆退而歎曰：「卢公多疑少决，我终为所误，使我得为英雄驱驰，天下不足定也。」裕登石』头城望之，初见循军引向新亭，顾左右失色。既而回泊蔡州，乃悦。刘毅经涉蛮晋，仅能自免，从着饥疲，死亡什七八，浃旬才至建康待罪。裕慰勉之，使知中外留事。丙寅，裕命沈林子、徐赤特筑寨南岸，断查浦之路，戒令坚守勿动。自引诸将，结营於南塘，遥为犄角之势。虑循引兵登岸，进攻查浦，徐赤特见其兵少，欲击之。林子曰：「此诱我耳，后必有继，不可击也。」赤特不从，遂出战。后队大至，赤特战死。林子据栅力战，势渐不支。裕命朱龄石急往救之，栅得不破。贼连攻三日，林子坚守不出。裕谓诸将曰：「贼专攻查浦，而不以兵向我者，懈吾备也。今夜月黑，且有妖妇助之，必来劫营，须为之防。」因令营前连夜掘成深堑，上铺木板，把沙土盖好，两旁设大骨百张，伏兵四面。俟营中号炮一响，齐出击之，诸将遵令而行。
却说卢循是夜，欲令罗氏去幼大营，正好黑夜用法，道覆曰：「刘裕狡诈，大营岂有无备？不如去劫查浦小寨，可以必胜。」循曰：「吾连日专攻小寨者，正为今夜用计耳，君何疑焉？」罗氏曰：「吾有神兵相助，以千人往，便足直破其垒。君等在后为援，俟吾胜时，四面截击可也。」循大喜。
等至更深，罗氏领兵前往。将近敌营，马上作法起来，狂风大作，黑雾迷天，空中有百千万人马护从。那知才及寨门，忽如天崩地裂一声，把前面人马陷人堑里。罗氏收马不及，亦跌下去。营中一声炮响，两旁弓弩齐发，如雨点一般射来，罗氏身中数箭而死。伏兵四起，火把齐明，卢循领兵在后，知是中计，只得退下还船。检点前队一千兵马，皆被杀尽，又丧了爱妻，不胜大恸，谓道覆曰：「吾不能留此矣，且还寻阳，再图后举。汝引一支人马，进取江陵。」道覆从之，遂令范崇民以五千人断后，大军尽退。
诸将见循兵退去，请裕追之。裕不应，大治水军，命孙处、沈田子二将，率众三千，自海道袭番禺。从皆谓海道艰远，得至为难，且分撤见力，非目前之急。裕曰：「大军十二月之交，定破妖贼，此时必先倾其巢穴，使彼走无所归，则可以歼尽丑类，免贻后日之忧，诸君特未见及此耳。」众皆称善。今且按下。
且说徐道覆来攻江陵。江陵守将刘道规，裕之弟也。初闻贼逼京邑，遣其将檀道济率兵三千入援。至寻阳，为贼将苟林所破，引师退归。林遂乘胜伐江陵，兵势甚盛。又其时谯纵反於蜀，桓谦自秦归之，引蜀师来寇。苟林屯於江津，桓谦军於枝江，二寇交逼，遥相呼应。加以江陵士庶，多桓氏义旧，并怀二心。道规乃会将士告之曰：「桓谦今在近畿，闻人士颇怀去就之计。吾东来文武足以济事，若欲去者，本不相禁。」因夜开城门，达晓不闭。众感其诚，莫有叛者。襄阳太守鲁宗之，知江陵危急，率众来援。道规单骑迎入，遂以守城事委之，而自率诸将攻谦。或谏之曰：「今远出攻谦，胜未可必。苟林近在江津，伺人动静，若来攻城，宗之未必能固，脱有差跌，大事去矣。」道规曰：「诸君不识兵机耳。苟林庸才，无他奇计，以吾去未远，必不敢引兵向城。桓谦不虞吾至，攻之辄克。林闻谦败，则心胆俱破，岂暇得来？且宗之独守，何为不支数日？」於是率领兵马，水陆齐进，攻谦於枝江，谦果大败，单舸走，副将刘遵追斩之。还击荀林，林亦走，江陵得安。至是道覆率众三万，奄至破家。或传卢循以平京邑，遣道覆来为荆州刺史，江汉士民，无不畏惧，道规曰：「此未可纵之临城也。」於是筑垒於豫章口拒之。道覆屡攻不克。
话分两头，裕治水军毕，以檀韶为前锋，击斩贼将范崇明於南陵。循惧，驰报道覆曰：「匆争江陵，且还拒裕。」於是道覆引军急还，与循军合。冬十二月，裕至雷池，贼众扬言不攻雷池，当乘流迳向建康。裕谓诸将曰：「贼设此言，明日当来决战矣。吾军当严阵以待。」诘旦，果见贼舟蔽江而下，旗枪密布，金鼓震天，前后莫见舶舻之际。裕乃命步兵屯於西岸，先备火具，藏於岸侧，戒军士曰：「今日西风甚急，贼佔上风，必泊西岸，可纵火烧之。」步兵领命而去。又令舟师悉出轻舰，分作数十队，列於东岸。船上各设大弓百张，戒之曰：「初则择利而战，进退自由。一闻中军鼓起，万众齐备，退者立斩。」众将毕奉令行事。将战，贼舟果尽泊西岸，官军若迎若拒，东逐西走，西逐东走，势若游龙。俄而贼阵中火燄冲起，裕命击之。鼓声大震，请将无不奋勇杀人，后面火势愈盛，楼船大半被烧。前面万弩齐发，中者贯胸，贼兵大溃。岸上忽竖招降旗一面，上书降者免死，於是贼兵得脱者，无不弃甲奔降。循与道覆见事急，遂收余兵东遁。
先是裕挥众进战，所执麾竿忽折，幡沉於水，众皆失色。裕笑曰：「往年覆舟山之战，幡竿亦折，今者复然，贼必平矣。」至是果大捷，所获士卒刍粮无数。请将入贺，裕曰：「贼今败去，必还番禺。斯时番禺，谅已为孙处等所据矣。然孤军无援，恐不足以制之。」乃命胡藩、孟怀玉率轻军五千，尾而追之，务歼尽丑类而止。
却说循与道覆率领残兵，星夜逃回番禺。那知孙处、沈因子二将，奉了刘裕的将令，已於十二月之交，引兵袭据其城，戮其亲党，严兵以待。循在路，不知其城已失，一到番禺，忙即整众入城。行至城下，见四门坚闭，城上遍插旌旗，一将全身披挂，立於城上，大喝曰：「卢循，汝巢穴已失，今来何为？」循大惊，问曰：「尔何人，敢据吾地？」城上将对曰：「我振武将军孙处也。奉太尉之命，倾尔巢穴，绝尔后路，尔尚不知死活耶！」循顾道覆曰：「此城若失，吾无容身之地矣，奈何？」道覆曰：「事急矣，乘其孤军无援，速攻之，可克也。」於是挥令贼众，四面攻击，城中亦四面拒之。相持二十余日，渐不能支。孙处谓田子曰：「救兵不至，矢石将竭，奈何？」因子曰：「风色已转西北，不出三日，救兵必至矣。」一日，忽闻城外炮声如雷，贼兵纷纷退去，遥望海口，一支人马，皆是官军旗号，在贼阵中左冲右突，贼兵抵死相敌。因子知救兵已至，遂留孙处守城，亲率兵众，前来助战。两路夹击，贼众大败，卢循狼狈逃去。道覆欲走始兴，众散被杀。战罢，方知来援者，乃胡藩、孟怀玉也，相见大喜。田子请二将入城，胡藩谓田子曰：「贼去未远，追之可获，君同孙将军，拥戢地方。我同盂将军，去擒贼徒便了。」说罢，分手而别。但未识官军追去，果能擒得贼徒否，且听下回分解。

[book_title]第七卷     除异己暗袭江陵　剪强宗再伐荆楚
话说卢循大败而逃，仅存楼船数号，残兵数百，欲往交州，又通风阻不得进。后面追兵，渐渐赶上。自知不兔，乃召其妓妾问曰：「谁能从我死者？」或云：「鼠雀偷生，就死实难。」或云：「官尚就死，何况我等？」循乃释愿死者不杀，而杀诸辞死者，自投於海而死。追兵至，取其屍斩之，传首建康。裕闻贼平，大喜，以交州刺史杜慧度镇番禺，诏诸将班师。朝廷论平贼功，进封裕为宋公，诸将进爵有差。独刘毅兵败无功，不获进爵。裕念其旧勋，因命刘道规镇豫州，而以毅为荆州刺史。且说毅自桑落败后，知物情去已，弥复愤激，虽居方镇，心常怏怏。又裕素不学，而毅颇涉文雅，故朝士有清望者多归之。与尚书谢混、丹阳尹郗僧施深相凭结，既据上流，阴有图裕之志。求兼督交、广二州，裕许之。又奏以郗僧施为南蛮校尉，裕亦许之。僧施既至江陵，毅谓之曰：「昔刘先主得孔明，犹鱼之有水。今吾与足下，何以异此？」毅有祖墓在京口，表请省墓。裕往候之，会於倪塘，欢宴累日。胡藩私谓裕曰：「公谓刘卫军终能为公下乎？」裕默然，久之曰：「卿谓何如？」藩曰：「连百万之众，攻必取，战必克，毅固以此服公。至於涉猎传记，一谈一咏，自许以为雄豪，於是缙绅白面之士，辐辏归之，恐终不为公下，不若乘其无备除之。」裕曰：「吾与毅俱有克复之功，其过未彰，不可自相图也。」既而毅还荆州，变易守宰，擅改朝命，招集兵旅，反谋渐着。其弟藩为衮州刺史，欲引之共谋不轨，托言有病，表请移置江陵，佐己治事。裕知其将变，阳顺而阴图之，答书云：「今已征藩矣，俟其入朝后，即来江陵也。」毅信之。九月已卯，藩自衮州入朝，裕执之，并收谢混於狱，同日赐死。於是，会集诸将谋攻江陵，诸将皆曰：「荆上强固，士马众多，攻之非旦夕可下，须厚集兵力图之。」阶下走过一将，慷慨向裕曰：「此行不劳大众，请给百舸为前驱，袭而取之，旦夕可克。刘毅之首，保即彩於麾下。」裕大喜，众视之，乃参军王镇恶也。且说镇恶，本秦人，丞相王猛孙，生於五月五日。家人以俗忌不利，欲令出继於外。猛见而奇之，曰：「此儿不凡，昔孟尝恶月生而相齐，是儿亦将兴吾门矣。」故名之为镇恶。年十三苻答氏亡，关中乱，流寓崤、渑之间，尝寄食里人李方家，方厚待之。镇恶谓方曰：「若遭遇明主，得取万户侯，当厚相报。」方曰：「君丞相孙，人才如此，何患不富贵？得志日，愿勿忘今日足矣。」后奔江南，居荆州，读孙吴兵书，饶谋略，善果断，喜论军国大事。广固之役，裕求将才於四方。或以镇恶荐，裕召而与语，意略纵横，应对明敏。大悦，留与共宿。明旦，谓参佐曰：「吾间将门有将，信然。」即以为中兵参军。至是请为前驱，裕命蒯恩佐之，将百舸先发，戒之曰：「若贼可击，则击之。不可，则烧其船舰，留水际以待我。」镇恶领命，昼夜兼行。在路有问及者，诡云刘衮州往江陵省兄。其时人尚未知刘藩已诛，故皆信之。已未，至豫章口，去江陵城二十里，舍船步上。每舸各留一二人，对舸岸上，各立六七旗，旗下置鼓，戒所留人曰：「计我将至城，便击鼓呐喊，尽烧江津船只，若后有大军状。」於是镇恶居前，蒯恩次之。迳前袭城。正行之次，江陵将朱显之往江口，遇而问之，答以刘衮州至。显之曰：「刘衮州何在？」曰：「在后。」显之至军后，不见藩，而见军士担负战具，遥望江津，烟燄张天，鼓噪之声甚盛。知有变，便跃马驰归，惊报毅曰：「外有急兵，垂至城矣。直令闭门勿纳。」毅大骇，急下令闭门。关未及闭，镇恶已率众驰入，杀散守卒，进攻金城。金城者，毅所筑以卫其府者也。守卫士卒皆在焉，猝起不意，人不及甲，马不及鞍，仓皇出拒。大将赵蔡，毅手下第一勇将，素号无敌，才出格斗，中流矢而死。人益惶惧，自食时战至中哺，城内兵皆溃，镇恶破之而入。遣人以诏及裕书示毅，毅烧不视。督厅事前士卒力战。逮夜，士卒略尽，毅见势不能支，率左右三百许人，开北门突走。镇恶虑暗中自相伤犯，止而不追。初，长史谢纯将之府，闻兵至，左右欲引车归。纯叱之曰：「我人吏也，逃将安之？」，遂驰府，与毅共守。及毅走，同官毛修之谓纯曰：「吾挤亦可去矣。」纯不从，为乱兵所杀。毅出城，左右皆叛去，夜投牛牧佛寺。寺僧拒之曰：「昔桓蔚之败，走投寺中，亡师匿之，为刘卫军所杀，今实不敢容留异人。」毅歎曰：「为法自弊，一至於此。」遂缢而死。明日居人以告，镇恶收其屍斩之。后人有诗悼之曰：
盖世勋名转眼无，敢夸刘、项共驰驱。呼卢已自输高手，岂有雄才胜寄奴？
先是毅有季父镇之间居京口，不应辟召，尝谓毅与藩曰：「汝辈才器，足以得志，但恐不久耳。我不就尔求财位，亦不同尔受罪累。」每见毅导从到门，辄诟之，毅甚敬畏。未至宅数百步，悉屏仪卫，步行至门，方得见。及毅死，不涉於难，人皆高之。乙卯，裕至江陵，镇恶迎拜於马首曰：「仰仗大威，贼已授首，幸不辱命。」裕曰：「我知非卿不能了此事也。」荆州文武，相率迎降，收郗僧施斩之，余皆不问。捷音至京，举朝相庆。时诸葛长民已有异志，闻之不悦。先是裕将西讨，使长民监太尉留府事。又疑其不可独任，加穆之建武将军，配兵力以防之，以故长民益自疑。犹冀毅未即平，与裕相持於外，可以从中作难。及闻毅死，大失望，谓穆之曰：「昔年醢彭越，今年杀韩信，吾与子皆同功共体者也，能无危乎？」穆之不答，密以其言报裕。裕乃潜为之防，以司马休之为荆州刺史，留镇江陵，而身还建康。大军将发，长史王诞，请轻身先下。裕曰：「长民迩来，颇怀异志。在朝文武，恐不足以制之，卿讵宜先下。」诞曰：「长民知我蒙公垂盼，今轻身单下，必当以为无虞，乃可少安其意耳。」裕笑曰：「卿勇过贲、育矣。」乃听先还。裕既登路，络绎遗辎重兼程而下，云於某日必至。长民与公卿等，频日候奉於新亭，而裕淹留不还，辄爽其期，候者皆倦。乙丑晦，裕乘轻舟迳进，潜入东府。公卿闻之，皆奔候府门，长民亦惊趋而至。裕先伏壮士丁旿於幔中，单引长民入。降座握手，慇懃慰劳。俄而置酒对饮，却人闲话，凡平生所不尽者皆与之言，长民甚悦。酒半，裕伪起如厕，忽丁旿持刀从幔后出，长民惊起，而刃已及身，遂杀之。裕命舆屍付廷尉，并收其弟黎民。黎民有勇力，与众格斗而死。故时人语曰：「莫跋扈，付丁旿。」由是群臣恐惧，莫不悚息听命。再说朝廷相安未久，旋又生出事来，费却一番征讨，历久方平。你道此事从何而生？先是司马休之为荆州刺史，勤劳庶务，抚恤民情，大得江汉心。有长子文思，嗣其兄谯王尚之后，袭爵於朝，与弟文宝、文祖并留京师。文思性凶暴，好淫乐。手下多养侠士刺客。离城十里，建一座大花园，以为游观之所，而兼习骑射。一日走马陌上，见隔岸柳阴之下，有一群妇女，聚立观望。内有一女，年及十五六，容颜绝丽，体态风流。文思立马视之，目荡心摇，顾谓左右曰：「此间何得有此丽人？」有识之者曰：「此国邻宋家女也。」妇女见有人看她，旋即避去。文思归，思念不止，有宠奴张顺，性奸巧，善伺主人意。文思托他管理国务，认得宋家，因进口：「主人连日有思，得毋为宋姓女乎？如若爱之，何不纳之后房？」文思曰：「吾实爱其美，但欲纳之，未识其家允否。」张顺口：「以主人势力求之，有何不允？」文思大喜，遂令张顺前去说合。却说宋女，小名玉娟。其父宋信，已亡过三年，与母周氏同居，家中使唤止有一婢。父在时，已许字郎吏钱德之子，以年幼未嫁。宋姓虽非宦室，亦系清白人家。时值三春，随了邻近妇女，闲行陌上，观望春色，却被文思隔岸看见。当时母女归家，亦不在意。隔了一日，有人进门，口称司马府中差来，请周氏出见。周氏出来，问：「有何事见谕？」其人曰：「我姓张，系尊夫旧交，现在住居园中，又系近邻，今日此来，特为令爱作伐。」周氏曰：「吾女已许字人矣，有辜盛意。」张顺愕然曰：「果真许字人了，可借送却一场富贵。宋大嫂你道吾所说者何人？乃即府中王子也。王子慕令爱才貌，欲以金屋置之，故遣吾来求，此令爱福星所照，如何错过？」周氏曰：「小女福薄，说也无益。」便走过一边。张奴见事不谐，即忙走归，以周氏之言告知主人。文思怅然失望，谓张顺曰：「你素称能乾，更有何计可以图她到手？」张奴曰：「计却有，但恐主人不肯行耳。」文思忙问：「何计？」张奴曰：「今日午后，竟以黄金彩段，用盒送去，强下聘礼。晚间，点齐我们仆众，再用健妇数人，迳自去娶。倘有不从，抢她归来，与主人成其好事。事成之后，他家纵有翻悔，已自迟了。」文思点头称善，途命如计而行。却说周氏自张顺去后，叮嘱女儿，今后不可出门，被人看见。正谈论间，忽听扣门声急，唤婢出问。小婢开出门来，见有五六人，捧着盘盒，一拥而入，早上来的这人，亦在其内。便向他道：「请你大娘出来，当面有话。」周氏听见人声嘈杂，走出堂中，张顺一见，便作揖道：「大嫂恭喜！我家主人，欲娶令爱，特送黄金百两，彩段十端，以作聘礼，请即收进，今夜便要过门。」周氏大惊道：「我女已受人聘，你家虽有势力，如何强要人家女儿？快快收去，莫想我受。」张顺笑道：「受不受由你，我们自聘定的了。」遂将黄金彩段，放在桌上，竟自去了。周氏急忙走出，喊叫四邻。邻人不多几家，又是村农，惧怕王府威势，谁敢管这闲事。周氏喊破喉咙，无人接应。痛哭进内，向女儿道：「彼既强聘，必来强娶，此事如何是好？」母女相对而哭，思欲逃避他方，又无处可避，况天又渐黑下来，愈加惶惧。才到黄昏，门外已有人走动。坐至更深，大门一片声响，尽行推倒，灯球火把，，塞满庭中，照耀如同白日。玉娟战战兢兢，躲在房中牀上。周氏拦住房门，大叫救人。走过妇女数人，将她拉在一边，竟到房中搜着玉娟，将新衣与她改换。玉娟不依，一妇道：「到了府中，与她梳妆便了。」遂将她拥出房门上轿。斯时玉娟呼母，周氏呼女，众人皆置不理。人一登轿，鼓乐齐鸣，灯球簇拥而去。邻里皆闭门躲避，谁敢道个不字。花轿去后，方有邻人进来，见周氏痛哭不已，劝道：「人已抬去，哭也无益。」又有的道：「令爱此去，却也落了好处，劝你将错就错罢。」周氏道：「钱家要人，教我如何回答？」邻人道：「钱家若来要人，你实说被司马府中抢去，只要看他有力量，与司马府争执便了。」说了一回，邻人皆散，周氏独自悽惶。话分两头，玉娟抬入府中，出轿后，妇女即拥入房，房内红烛高烧，器用铺设，皆极华美。走过数个妇女，即来与她梳洗。始初不肯，既而被劝不过，只得由她打扮。送进夜膳，亦略用了些。不上一刻，文思盛服进房，妇女即扶玉娟见礼。文思执其手曰：「陌上一见，常怀想念，今夜得遂良缘，卿勿忧不如意也。」玉娟低头不语，见文思风流体态，言语温存，当夜亦一一从命了。却说周氏一到天明，即报知钱家，言其女被司马府抢去。钱德气愤不过，即同周氏，赴建康县哭诉情由。县主姓陆，名微，东吴人，为人鲠直，不畏强御。又值刘裕当国，朝廷清明，官吏畏法，接了状词，便即出票，先拿豪奴张顺审问。差人奉了县主之命，私下议道：「司马府中，如何敢去拿人？」有的道：「张顺住在郭外园里，早晚入城，吾们候在城门口，拿他便了。」那知事有凑巧，差人行至城门，正值张顺骑马而来，差人走上，勒住马口道：「张大爷请下骑来，有话要说。」张顺下马道：「有何说话？」差人道：「我县主老爷，请你讲话，现有朱票在此。」张顺道：「此时府中传唤，我不得闲。」差人道：「官府中事，却由不得你，快去快去。」张顺道：「去也何妨。」便同差人至县，县主闻报，便即升堂。张顺昂然而入，见了县主，立而不跪。县主道：「你不过司马家奴，如何哄诱主人，强抢民家闺女，大乾法纪？见了本县，尚敢不跪么！」张顺道：「这件事求老爷莫管罢。」县主拍案大怒道：「朝廷委我为令，地方上事，我不管谁管！」喝令扯下重打四十。左右便将张顺按倒在地，打至二十，痛苦不过，只得求饶。县令道：「既要饶打，且从实供来。」张奴怕打，悉将强抢情由供出。县主彔了口词，吩咐收监，候申详上司，请旨定夺。有人报知文思，文思不怕县令，却怕其事上闻，刘裕见责，玉娟必归断母家，如何舍得，数次央人到县说情，求他莫究。县令执法不依。文思计无所出，或谓之曰：「府中侠士甚众，县既不从，不如潜往杀之，其狱自解。」文思气愤不过，遂依其说，潜遣刺客入县，夜静时，悄悄将县令杀死。明日县中亲随人等，见主人死得诧异，飞报上司。裕闻报，道：「贼不在远，着严加搜缉。」既而踪迹渐露，访得贼在司马府中，遂命刘穆之悉收文思门下士考问，尽得其实。裕大怒，从来说王子犯法，庶民同罪，遂收文思於狱。其强抢之女，发还母家，听行更嫁，奏过请旨。旨意下来，其党羽皆斩，文思亦令加诛。休之闻之，上表求释，愿以己之官爵赎其於罪。裕不许，然遽诛之，又碍休之面上，因将文思执送荆州，令休之自正其罪。休之不忍加诛，但表废其官，使之闲住江陵。裕怒曰：「休之不杀文思，以私废公，目无国法，此风何可长也？」因征休之来京，并欲黜之。诏至江陵，休之欲就征，恐终不免；欲拒命，虑力不敌，忧惧不知所出。参军韩延之曰：「刘裕剪灭宗藩，志图篡晋，将军若去，必不为裕所容，如何遽就死亡？若不受命，大兵立至，荆州必危。我尝探得雍州刺史鲁宗之，素不附裕，久怀异志。其子竟陵太守鲁轨，勇冠三军。今若结之为援，并二州之力以拒朝廷，庶州土可保。」休之曰：「今烦卿往，为我结好於宗之。」延之领命，往说宗之曰：「公谓刘裕可信乎？」宗之曰：「未可信也。」延之曰：「司马公无故见召，其意可知，次将及公，恐公亦不免於祸。今欲与公相约，并力抗裕，公其有意乎？」宗之曰：「吾忧之久矣，苦於势孤力弱。若得司马公为主，敢不执鞭以从。」延之请盟，於是宗之亲赴荆州，与体之面相盟约，普生死不相背负。盟既定，连名上表罪裕。裕阅其表，大怒，遂杀休之次子文宝、文祖，下诏讨之。差将军檀道济将兵三万攻襄阳一路，江夏太守刘虔之屯兵三连，立桥聚粮，以待道济。又命徐逵之将兵一万为前锋，王允之、沈渊子、蒯恩佐之出江夏口。身统大军为后继，诸将皆从。先是韩延之曾为京口从事，与裕有旧，裕密以书招之。延之接书，呈示休之，即於座上作书答云：
承亲帅戎马，远履西畿，阖境士庶，莫不惶骇。何者？莫知师出之名故也。今辱来疏，知以谯王前事，良增歎息。司马平西，体国忠贞，款怀待物，当於古人中求之。以公有匡复之勋，家国蒙赖，推德委诚，每事询仰。谯王往以微事见劾，犹自表逊位，况以大过而当默然耶？前以表奏废之，所不尽者命耳。推寄相与，正当如此。而遽兴甲兵，所谓「欲加之罪，其无辞乎！」刘裕足下，海内之人，谁不见足下此心，而复欲欺诳国士？来示云：「处怀期物，自有由来。」今伐人之君，啖人以利，真可谓「处怀期物，自有由来」者乎！刘藩死於阊阖之门，诸葛毙於左右之手，甘言诧方伯袭之以轻兵，遂使席上靡款怀之士，阃外无自信诸侯，以是为得算，良可耻也。贵府将吏，及朝廷贤德，皆寄性命以过日，心企太平久矣。吾诚鄙劣，尝闻道於君子，以西平之至德，宁可无授命之臣乎！必未能自投虎口，比迹郗僧施之徒明矣。假今天长丧乱，九流浑浊，当共臧洪游於地下，不复多言。
书竞，即付来使寄裕。裕视书歎息，以示将佐曰：「事人当如此矣。」其后，延之以裕父名翘，字显宗，乃更其字曰显宗，名其子曰翘，以示不臣刘氏。
却说休之知裕军将至，飞报宗之。宗之谓其子轨曰：「刘裕引大军攻江陵，道济以偏师取襄阳，汝引兵一万去迎道济，吾同休之去迎刘裕。」轨奉命辄行。将次三连，探得道济军尚未至，虔之全不设备，遂乘夜袭之。虔之战死，一军尽没。轨既胜，便移兵来拒徐迁之等。逵之等闻虔之死，皆大怒欲战，蒯恩止之曰：「鲁轨，骁将也。今乘胜而来，其锋甚锐，不可轻敌。不如坚兵挫之，俟其力倦而退，然后击之，可以获胜。」逵之不从，遂出战。两军方交，鲁轨拍马直取逵之，逵之不能敌，被轨斩於马下。允之、渊子大呼来救，双马齐出，夹攻鲁轨。怎当轨有万夫不当之勇，二将皆非敌手，数合内，轨皆斩之。由是东军大败，蒯恩走免。斯时裕军於马头，问前锋败，大怒。正议进兵，忽有飞报到来，言青州司马道赐反，刺史刘敬宣被害，裕闻之大恸，挥泪不止。你道敬宣何以被害？先是裕虑荆、襄有变，故於青、齐、充、冀数处，各用腹心镇守。时敬宣镇广固，其参军司马道赐，宗室之疏属也。闻休之叛，潜与之通，密结敬宣亲将王猛子等，谋杀敬宣，据广团以应休之。一日进见敬宣，言有密事，乞屏人语。左右皆出户，独猛子逡巡在后，取敬宣备身刀杀敬宣。道赐持其头以出，示众曰：「奉密诏诛敬宣，违者立死。」左右齐呼司马道赐反，外兵悉入，遂擒道赐及其党皆斩之，乱始定。文武佐吏，守广团以待命，裕知敬宣死，祸由休之，恨不立平江陵。一面遣将去守广固，一面会集诸将，刻期济江。未识荆、雍之兵，若何御之，且听下回分解。

[book_title]第八卷     任诸将西秦复失　行内禅南乐聿兴
话说休之、宗之知东军大上，刘裕自来，遂合兵五万，临江岸置阵，以拒来师。岸高数丈，其壁如削，阵前枪刀密布，矢石列排，真如铜墙铁壁，无懈可击。裕驱兵直进，下令曰：「先登者有赏。」於是众力同奋。那知登未及半，上面箭如雨下，纷纷俱坠，死者相继，无一能登岸者。裕怒，披甲欲自登，诸将劝止不从，主簿谢晦趋前抱住不放。裕抽剑指晦曰：「我斩卿。」晦曰：「天下可无晦，不可无公。」裕乃止。时胡藩领游兵往来江津，裕呼之使登，藩有难色，不即遽上。裕大怒，厉声呼左右收来斩之。藩见左右持刀赶来，顾而谓曰：「正欲击贼，不得奉教。」乃以刀头穿岸，少容足指，腾身而上，连杀数人，由是随之者稍多，大军因而乘之，遂皆登岸。呼声动地，无不一以当百，西军大溃。宗之、休之走，裕挥诸将追之。追下数里，忽见一支军喊杀而来，挡住去路。追者见有接应人马，便按兵不追。你道接应者何人？乃是鲁轨在后。知前军交战，恐防有失，赶来相助，恰好救了败残人马。休之、宗之见鲁轨兵到，心下稍安，收集逃亡，再整军马，已丧十分之三。休之欲退保江陵。轨请再申一战，以决胜负，乃复结阵以待。
却说檀道济从别路出师，探得荆、襄之兵，尽聚江上，本州无备，乃引兵突至江陵。命勇将薛彤、高进之乘夜扒城而入，一鼓下之。既克江陵，复进兵襄阳。襄阳守将李应之，开门出降，於是荆、雍皆得。斯时休之方图再战，忽闻根本已倾，惊得魂不附体，谓左右曰：「前有强敌，退无归路，若何而可？」左右劝其北走，遂同宗之焚营官遁。行未数日，军士不乐北行，散亡殆尽。亏得休之平素爱民，民见其败，争为之卫送出境。王镇恶追之，不及而还。於是休之、宗之等并降於魏。裕嘉道济之功，加号镇北将军，留守荆、雍，而班师以归。
当是时，裕功业日隆，强藩尽灭。凡宗室之有才望者，皆惧见害，出奔异国。然裕意中欲俟关、陇平定，然后受禅，故犹存晋朔。一日，闻秦主姚兴死，子泓立，诸子构难，关中大乱，裕喜谓穆之曰：「吾今日举秦必矣。」乃下令戒严，以世子义符为中军将军，监太尉留府事，穆之为左仆射，入居东府，总摄内外，徐羨之副之。丁已，裕发建康，命王镇恶将步军一万为前锋，自淮、淝向洛；檀道济及胡藩，将兵趋阳城；沈田子与傅宏之，将兵趋武关；沈林子同王仲德，将水军出石门，自汴入河；身统大军为后继。穆之谓镇恶曰：「公今委卿以伐秦之任，卿其勉之。」镇恶曰：「此行不克关中，誓不复济江。」九月，诸将入秦境，所向皆捷。秦之诸屯守兵，皆望风降附。既面进攻洛阳，克之。引兵迳前，直抵潼关。秦主惧。命姚绍为大将军。督步骑五万守潼关。镇恶等不得前，久之，军中乏食，众心危惧，或欲弃辎重还赴大军。沈林子按剑怒曰：「相公志清六合，今许洛已定，关右将平，事之济否，系於前锋，奈何沮乘胜之气，弃垂成之功乎？且大军在远，贼众尚强，虽欲求还，岂可得乎？下官授命不顾，今日之事，有进无退，本知二三君子，将何面目以见相公之旗鼓耶？」众闻其言，乃不敢退。镇恶亲至宏农，说谕百姓。百姓竞送义租，军食复振。进攻秦军，大破之，遂克潼关，姚绍奔还。十三年五月，裕大军至陕。沈田子、傅宏之亦克武关，入攻嶢、柳，秦主欲自将拒裕，而恐田子等袭其后，欲先击灭田子，然后倾国东出。乃率步骑数万，奄至青泥。田子欲战，傅宏之以众寡不敌，止之。田子曰：「兵贵用奇，不必在众。且今众寡相悬，势不两立，若彼结围既固，则我无所逃矣。不如乘其始至，营阵未立，先往薄之，可以有功。」遂率所领先进，傅宏之继之。秦兵合围数重，田子抚慰士卒曰：「诸君冒险远来，正求今日之战，死生一决，封侯之业，於此在矣。」士卒闻之，皆踊跃鼓噪，执短兵奋击，秦军大败，斩首万余级。秦主奔还，与姚丕共守灞上。
镇恶引军入渭，以趋长安，乘蒙冲小舰，行船者皆在舰内。秦人见舰进而无行船者，皆惊以为神。镇恶至渭桥，令军士食毕，持仗登岸，后登者斩。众皆登，镇恶暗使人悉断舰缆，渭水迅急，舰皆随流去，倏忽不知所在。时秦兵尚有数万，镇恶谕士卒曰：「吾属并家在江南，此为长安北门，去家万里。舟楫衣粮，皆已随流而去。今进胜则功名俱显，不胜则骸骨不返，无他歧矣，卿等勉之。」乃身先士卒，进击秦军。众战士无不胜踊恐后，大破姚丕於渭桥。秦主泓引后军来援，反为败卒所蹂践，不战而溃，左右亲将皆死，单马还宫。镇恶乘胜，驰入平朔门，进围其宫。泓涕泣无计，将出降。其子佛念年十一，谓父曰：「晋人将退其欲，虽降必不免，不如引决。」泓怃然不应。佛念，登宫墙自投而死。癸亥，泓率妻子群臣，诣镇恶垒门请降。镇恶收以属吏，城中夷晋六万余户，镇恶以国恩抚慰，号令严肃，百姓安堵。七月，裕至长安，镇恶迎於灞上，裕劳之曰：「成吾霸业者，卿也！」镇恶再拜谢曰：「明公之威，清将之力，镇恶何功之！」裕入秦宫，收彝器、浑天仪、土圭等，其余金玉、缯帛、珍宝，皆以颁赐将士。秦东平公姚赞，率其宗族诣裕降，裕皆杀之。送秦主姚泓至京师，斩於市。
裕既平秦，欲留长安，经略西北。一日，闻报刘穆之卒，如失左右手，谓诸将曰：「本欲与诸君共事中原，今根本无托，不得不归矣。」乃留次子义真镇关中，以王修、王镇恶、沈田子、毛德祖四人辅之，而身东还。时义真年十二也。
先是夏王勃勃闻裕伐秦，谓群臣曰：「姚泓非裕敌也，且其兄弟内叛，安能拒人？裕取关中必矣。然裕不能久留，必将南归，留子弟及诸将守之，吾取之如拾芥耳。」乃秣马砺兵，进据安定。及闻裕还江南，奋决大喜，即命其子赫连璝为前锋，率不敢进骑二万向长安，身督大军为后继。沈田子出兵拒之，畏其众盛不敢进。王镇恶谓王修曰：「公以十岁儿付吾曹，当共思竭力，而拥兵不进，虏何由退？」请自出击。至军，责田子不进。田子素与镇恶不睦，以其恃功骄纵，恨之切齿，至是益怒。又军中讹言，镇恶欲尽杀南人，据关中反。乃托以议事，请至军中，斩之幕下，矫称受裕令诛之。报至长安，请将皆大惊。义真与王修被甲登城，以察其变。俄而田子率数十骑至，言镇恶反，修命执之，数以专戮罪斩之。夏兵至，修同傅宏之出拒，连战皆胜，赫连璝乃退。
又义真年少，赏赐左右无节，王修每裁抑之。左右皆怨，乃谮修於义真曰：「田子杀镇恶，坐以反罪杀之。今修杀田子，是亦反也。」义真信以为实，遂杀修。由是人情离骇，莫相统壹。夏兵复来，义真悉召外兵入长安，闭门拒守。关中郡县，悉降於夏。
裕初闻田子杀镇恶，王修杀田子，而义真又杀修，大骇。继闻勃勃进攻长安，料义真必不能守，乃命朱龄石赴长安代之。
戒之曰：「卿至，敕义真轻装速发，既出关，斯可徐行。若关右必不可守，可与俱归。」那知龄石未至长安，义真已弃城而东。赫连璝率众三万造之。龄石遇之於途，谓义真曰：「速行乃可以免，今载货宝辎重，日行不过十里，虏至何以待之？」义真不从。俄而夏兵大至，傅宏之等断后，力战连日，至青泥大败，宏之、龄石及诸将皆死。会日暮，夏兵不穷追，义真左右殆尽，独逃草中。参军段宏单骑追寻，缘道呼之，义真识其声，乃从草中出口：「君非段中兵耶？身在此，然不能归矣。可刎身头以南，使家君望绝。」宏泣曰：「死生共之，下官不忍。」乃束义真於背，单马而归。裕问青泥败，未识义真存亡，大怒，刻日北伐。谢晦谏曰：「士卒凋敝，请侯他年。」不从，会得段宏启，知义真得免，乃止。
十四年冬十月，诏进宋公爵为王，增十郡，建宋王府於京口。自置相国以下官属，加殊礼，进萧太妃为太后，世子为太子。先是，王以谶言云：昌明之后，尚有二帝。使传郎王韶之结帝左右，密谋弑帝。帝既崩，乃称遗诏，奉瑯玡王德文即皇帝位，改元元熙，是为恭帝。恭立一载，王欲受样而又难於发言，乃集朝臣宴饮，从容言曰：「桓玄篡位，鼎命已移。我首倡大义，兴复帝室，南征北伐，平定四海，功成业着，遂荷九锡。今年将衰暮，崇极如此，物忌盛满，非可久安。今欲奉还爵位，归老京师，卿等以为何如？」群臣盛称功德，莫喻其意。
日晚坐散，中书令傅亮至外，恍然悟曰：「王欲自帝矣，乌可不成其业！」遂复人，行至宫门，而门已闭，乃叩扉请见。王命开门见之。亮入，但曰：「臣暂还都。」王解其意，无复他言，唯云：「卿会须几人相送？」亮曰：「数十人可也。」即时奉辞，亮出，时已二鼓，见长星竟天，报群歎曰：「吾尝不信天文，今始验矣。」夏四月，亮至建康，以内禅事谕群臣，群臣皆俯首听命，於是下诏征王入朝。
再说恭帝即位以来，明知此座不久，常怀疑惧。一日，傅亮叩间来见，帝坐便殿见之。亮入再拜，启於帝曰：「来王功德隆重，人心久归，愿陛下法尧禅舜，以应天命。」帝曰：「如是，当作禅文。」亮即袖中取草呈上，请帝自书。帝欣然操笔，谓左右曰：「桓玄之时，晋氏已无天下，重为刘公所延，将二十载。今日之事，本所甘
✜✜✜✜✜✜✜✜✜✜✜✜✜✜✜✜未完待续>>>完整版请登录大玄妙门网✜✜✜✜✜✜✜✜✜✜✜✜✜✜✜✜✜✜✜✜✜✜✜

        </div>
      </div>
    </div>
  </div>
</div>
<!--update:2025-08-30 10:09:56-->
<script type="text/javascript" charset="UTF-8" src="/js/global.js"></script> 
<script type="text/javascript" charset="UTF-8" src="/js/Aimara.js"></script> 
<script type="text/javascript" charset="UTF-8" src="/js/main.js"></script> 
<script type="text/javascript" charset="UTF-8" src="/js/use_settings.js"></script>
</body>
</html>